<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307131</link>
    <topic>ශිරාණිට නඩු ?</topic>
    <author>විජයානි එදිරිසිංහ</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මියට එල්ල වී ඇති අල්ලස් හා දූෂණ චෝදනා සම්බන්ධව නඩු පවරනවාද? නැද්ද? යන්න මෙම 17 වැනිදා තීරණය කිරීමට නියමිතය.ශිරාණි බණ්ඩාරනායක මහත්මියගේ අවසන් කට උත්තරය ලබාගැනීම සඳහා මේ 17දා අල්ලස් කොමිසම හමුවේ පෙනී සිටින ලෙසට ඇයට දැනුම් දී ඇත.බණ්ඩාරනායක මහත්මියට එල්ල වී ඇති අල්ලස් හා දූෂණ චෝදනාවලට ඇතුළත්ව ඇත්තේ ඇය රාජ්‍ය සේ‍වයේ යෙදී සිටියදී එම සේවාවෙන් ඉපයිය නොහැකි තරම් වත්කමක් සතුකරගෙන ඇති බවයි.මෙම වත්කම් ලැබීම සම්බන්ධව විවිධ තොරතුරු අල්ලස් කොමිසමට ලැබී ඇත. කොමිසමේ විමර්ශන නිලධාරීන් එම තොරතුරුවල සත්‍ය අසත්‍ය බව මේ වන විටත් තහවුරු කරගෙන තිබේ. මීට පෙර අවස්ථා 3ක් ශිරාණි බණ්ඩාරනායක මහත්මිය කොමිසම වෙත කැඳවා ඇයට එල්ල වී ඇති අල්ලස් චෝදනා සම්බන්ධව ප්‍රකාශ ලබා ගනු ලැබිණි.ඇය එසේ ලබාදුන් ප්‍රකාශ ද චෝදනාවල සත්‍ය අසත්‍ය භාවය තහවුරු කර ගැනීමට අදාළ කැර ගැනිණි.විමර්ශන නිලධාරීන් එම චෝදනා සම්බන්ධව විමර්ශනය කිරීමේදී ශිරාණි බණ්ඩාරනායක මහත්මියගේ වත්කම් බැරකම් ප්‍රකාශ ඇය හෙළිකළ වත්කම්, හෙළි නොකළ වත්කම්, බැංකු ගිණුම් ආදිය ඇතුළු දෑ පරීක්ෂාවට ලක් කර තිබේ.අල්ලස් කොමිසමේ විමර්ශන අංශ අනාවරණය කරගත් තොරතුරු සහ ඇය ප්‍රකාශ කළ දෑ සම්බන්ධව ඇය දැනුවත් කර ඒ පිළිබඳව ඇයගෙන් එසේ අවසන් ප්‍රකාශය ලබා ගනු ඇත.අනතුරුව කොමිසමේ සභාපති ප්‍රමුඛ සෙසු සාමාජිකයන් මේ පිළිබඳව සාකච්ඡා කර ඇයට අල්ලස් පනත ය‍ටතේ නඩු පවරනවාද? නැද්ද? යන්න තීරණය කරනු ලැබේ.ශිරාණි බණ්ඩාරනායක මහත්මිය යම් ආකාරයකින් 17 වැනිදා කොමිසම හමුවට නොපැමිණියහොත් ඇයට නැවත ඒ සඳහා දිනයක් ලබා දෙන්නේ ඇය එදිනට කොමිසම හමුවේ පෙනී සිටීමට නොහැකි වීමට හේතුව සාධාරණව සලකා බැලීමෙන් පමණි.යම් හෙයකින් ඇය කිසිම දැනුම්දීමක් නොකර එදින පෙනී සිටීමෙන් වැළකි සිටිය හොත් කොමිසම ඔවුන්ගේ ඉදිරි කටයුතු තීරණය කර අල්ලස් පනත යටතේ ක්‍රියා කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307132</link>
    <topic>මනුෂ්‍ය ජීවිතයක වටිනාකම සලකාඩෙංගු මැඬීමට ක්‍රියාමාර්ග ගන්න</topic>
    <author>ධනුෂ්ක ගොඩකුඹුර</author>
    <content>මනුෂ්‍ය ජීවිතයක වටිනාකම දැඩි ලෙස සලකා බලා ඩෙංගු උවදුර මැඬීමට වහාම අවශ්‍ය ක්‍රියාමාර්ග ගන්නා ලෙස ජනාධිපති මහින්ද රාජපක්ෂ මහතා අදාළ බලධාරීන්ට ඊයේ (12) නියෝග කළේය.මේ සදහා යන වියදම පිළිබඳව නොව ස්ථිරසාර විසදුමක් ලබා දීම කෙරෙහි අවධානය යොමු කරන ලෙසත් ඩෙංගු උවදුරට කඩිනම් විසැඳුමක් දිය හැකි ක්‍රමවේදයක් වහාම සකසන ලෙසත් ජනාධිපතිවරයා උපදෙස් දුන්නේය.ජනාධිපතිවරයා මෙසේ ප්‍රකාශ කළේ පරිසර හා පුනර්ජනනීය බලශක්ති අමාත්‍යාංශයේ ප්‍රගති සමාලෝචන රැස්වීමට එම අමාත්‍යාංශ ශ්‍රවණාගාරයේදී ඊයේ (12)එක්වෙමිනි..මහින්ද චින්තන ඉදිරි දැක්මට සමගාමීව අමාත්‍යාංශය විසින් 2013- 2016 කාලය තුළ ක්‍රියාත්මක කරන මධ්‍ය කාලීන සැලසුම සම්බන්ධයෙන් මෙහිදී සාකච්ඡා කෙරුණු අතර ජනතාව විසින් ඉදිරිපත් කරන ලද ගැටලු සහ ජනාධිපති කාර්යාලය විසින් අනාවරණය කළ ගැටලු සම්බන්ධයෙන් ජනාධිපතිතුමා මෙහිදී නිලධාරීන්ගෙන් කරුණු විමසුවේය .අපද්‍රව්‍ය කළමනාකරණය, පරිසර සංරක්ෂණය, වන වගාව, රුක් රෝපණය, මැණික් කර්මාන්තය, වැලි ගොඩදැමීම යනාදී කරුණු සම්බන්ධයෙන් මෙහිදී වැඩි අවධානයක් යොමු කෙරිණ .කසළ කළමනාකරණය පිළිබද දැඩි අවධානයක් යොමු කළ ජනාධිපතිතුමා මේ ගැටලුවට විසැඳුම් සෙවීම සාකච්ඡාවට සීමා නොවී ප්‍රායෝගිකව ක්‍රියාත්මක විය යුතු බව අවධාරණය කළේය .දීර්ඝ කාලයක් තිස්සේ මේ පිළිබද සාකච්ඡා කරමින් සිටි බව පැවසූ ජනාධිපතිවරයා කරදියාන සහ වැල්ලම්පිටිය වැනි කුණු කඳු නැති කිරීමේ වැඩපිළිවෙළක් කඩිනමින් සකසන ලෙස පරිසර අමාත්‍යාංශ නිලධාරීන්ට නියෝග කළේය .මොනම රජයේ ආයතනයක් වුවත් මහජනතාවට කරදරයක් නොවන අන්දමින් කටයුතු කිරීමේ වැදගත්කම පෙන්වා දුන් ජනාධිපතිතුමා ඒ සම්බන්ධයෙන් නිලධාරීන්ගේ ආකල්පවල වෙනසක් විය යුතු බවත් දෙපාර්තමේන්තු ප්‍රධානීන් ඒ පිළිබඳ අවධානය යොමු කළ යුතු බවත් කීවේය.මැණික් කර්මාන්තයේ යෙදෙන අසරණ මිනිසුන් පිළිබදව සානුකම්පිතව කටයුතු කරන ලෙසත් කුඩා පරිමාණයෙන් උදලු වැනි උපකරණ යොදා ගෙන එම කර්මාන්තයේ යෙදෙන ජනතාවට බලපත් නිකුත් කිරීමට කටයුතු කරන ලෙසත් ජනාධිපතිතුමා උපදෙස් දුන්නේය.දේශීය වන වගාව සියයට 35 දක්වා ඉහළ නැංවීමට පරිසර අමාත්‍යාංශය ඉදිරිපත් කර ඇති සැලසුම් කෙරෙහි අවධානය යොමු කළ ජනාධිපතිතුමා එහි ප්‍රගතිය විමසා සිටියේය.නීති රීති වැඩි වෙන තරමටම දූෂණත් වැඩි වෙන බව පැවසූ ජනාධිපතිවරයා යම් යම් දේවලට බලපත්‍ර දීමේදී ජනතාව අපහසුතාවට පත් නොවන, රස්තියාදු නොවන සරල ක්‍රමවේද අනුගමනය කළ යුතු බව පැවසීය.පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, ආර්ථික සංවර්ධන ඇමැති බැසිල් රාජපක්ෂ, පරිසර නියෝජ්‍ය ඇමැති අබ්දුල් කාදර්, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307133</link>
    <topic>ජනපතිගේ සංවර්ධන ක්‍රියාදාමයට උරදීමටතරුණ මන්ත්‍රීවරුනගේ දායකත්වය අවශ්‍යයි</topic>
    <author/>
    <content>ජනාධිපති මහින්ද රාජපක්‍ෂ මැතිඳුන්ගේ සංවර්ධන ක්‍රියාදාමයට උරදීම සඳහා පළාත් සභාවල, පළාත් පාලන ආයතනවල තරුණ මන්ත්‍රීවරුන්ගේ දායකත්වය වැඩිදුරටත් අවශ්‍ය වන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා පවසයි.ජාතික හා ජාත්‍යන්තර අභියෝග ජය ගැනීම සඳහා ඔවුනගේ දායකත්වය නොමසුරුව ලබාගැනීමට ජනාධිපතිතුමා තීරණය කැර තිබේ. ඒ අනුව මෙවර මධ්‍යම පළාත් සභා මැතිවරණයට ඉදිරිපත් වන අගමැති පුත් නීතිඥ අනුරාධ ලංකා ජයරත්න මහතාගේ ජයග්‍රහණය ස්ථිර වන බව පාර්ලිමේන්තු මන්ත්‍රී නාමල් රාජපක්‍ෂ මහතා කියා සිටියේය.අනුරාධ ලංකා ජයරත්න මහතා පළාත් සභාවෙන් පාර්ලිමේන්තුවට ආ යුතුය. පළාත් දේශපාලනයට සීමා නොවී ගරු අගමැතිතුමා මෙන් ජාතික දේශපාලනයේ නිරතවීමට ඒ මහතාට නිසඟ හැකියාවක් තිබේ. ඒ බව තමා හොඳින් දන්නා බව ද ඒ මහතා කීවේය.නාමල් රාජපක්‍ෂ මහතා මේ බව කියා සිටියේ ඉකුත්දා රාත්‍රී අගමැති බුද්ධ ශාසන හා ආගමික කටයුතු ඇමති ආචාර්ය දි. මු. ජයරත්න මහතාගේ ගම්පොළ, දොළුවේ පිහිටි නිවසේ පැවැති හමුවකදීය.නීතිඥ අනුරාධ ලංකා ජයරත්න මහතාගේ මැතිවරණ ව්‍යාපාරයට පෞද්ගලිකවම දායකත්වය සැපයීම සඳහා පාර්ලිමේන්තු මන්ත්‍රී‍්‍ර නාමල් රාජපක්‍ෂ මහතා ඊයේ රාත්‍රී ගම්පොළට පැමිණියේය.අතිගරු ජනාධිපති මහින්ද රාජපක්‍ෂ මැතිතුමාගේ විශේෂ ඉල්ලීමකට අනුව අනුරාධ ලංකා ජයරත්න මැතිතුමා දේශපාලනයට අවතීර්ණ වී ඇති බැවින්, ඒ පිළිබඳව සැමගේ අවධානය යොමු විය යුතුය. තිස් වසරක යුද්ධය පරාජය කොට දේශය අවදි කිරීම සඳහා අතිගරු ජනාධිපතිතුමා ඉදිරිපත්ව සිටියි. මෙවර මැතිවරණයේදී ශශ්‍රී ලංකා නිදහස් පක්‍ෂයේ ක්‍රියාකාරී පුද්ගලයන් සහ සාමාජිකයන් පෙරමුණ ගැනීම මගින් පක්‍ෂයේ ජයග්‍රහණය විජයග්‍රහණයක් වනු ඇත.අනුරාධ ලංකා ජයරත්න මැතිතුමාගේ දේශපාලන ගමනට ආශීර්වාද කිරීම සඳහා තමා මේ ස්ථානයට පැමිණි බවත් එම දේශපාලන ගමන සර්වප්‍රකාරයෙන් සාර්ථක වන බවත් මන්ත්‍රීවරයා එහිදී ප්‍රකාශ කෙළේය. අනුරාධ ලංකා ජයරත්න මහතා පළාත් දේශපාලනයට සීමා නොවී පාර්ලිමේන්තුව දක්වා ගමන් කළ යුතු තරුණ දේශපාලනඥයෙකි.තමා පාර්ලිමේන්තුවට පිවිසෙන වකවානුවේදී අනුරාධ ලංකා ජයරත්න මැතිතුමා පාර්ලිමේන්තුවට පිවිසෙනු දැකීම තමාගේ අභිප්‍රාය වන බවත්, නාමල් රාජපක්‍ෂ මහතා කියා සිටියේය. ඉදිරියටත් ගම්පොළ ජනතාව හමුවී දේශපාලන රැස්වීම් ඇමතීමට තමා මේ ප්‍රදේශයට ඒමට අදහස් කොට ඇති බව ද නාමල් රාජපක්‍ෂ මැතිතුමා සඳහන් කෙළේය.මේ අවස්ථාවට එක්වූ ගරු අගමැති, බුද්ධශාසන හා ආගමික කටයුතු ඇමැති ආචාර්ය දි. මු. ජයරත්න මැතිතුමා කියා සිටියේ 1970 පාර්ලිමේන්තු මැතිවරණයේදී මහින්ද රාජපක්‍ෂ මැතිතුමා ළාබාල මන්ත්‍රීවරයෙක් ලෙස පාර්ලිමේන්තුවට තේරී පත්වූ බවයි.එමෙන්ම ගරු පාර්ලිමේන්තු මන්ත්‍රී නාමල් රාජපක්‍ෂ මැතිතුමා අද පාර්ලිමේන්තුවේ ළාබාලතම මන්ත්‍රීවරයා වේ. එහෙත් ඔහු විශාල සංවර්ධන කටයුතුවලට දායක වේ. උතුරු ප්‍රදේශයේ සංවර්ධන කටයුතු සොයා බැලීම සහ ඉදිරි සැලසුම් සකස් කිරීම සඳහා නාමල් රාජපක්‍ෂ මැතිතුමාගේ දායකත්වය ලැබී තිබේ. ශශ්‍රී ලංකා ජනතාවට හා විශේෂයෙන් තරුණ තරුණියන්ගේ අනාගතය සුඛිත මුදිත කිරීම සඳහා නාමල් රාජපක්‍ෂ මැතිතුමා ප්‍රමුඛ කාර්යභාරයක් ඉටු කරයි.මේ අවස්ථාවට එක්වූ නීතිඥ අනුරාධ ලංකා ජයරත්න මැතිතුමා කියා සිටියේ තරුණ දායකත්වය ඉහළ නැංවීම තමාගේ එකම අභිප්‍රාය වන බවයි. එමෙන්ම ගම්පොළ සංවර්ධන කටයුතු වේගවත් කිරීමට ක්‍රම උපායන් රැසක් සකස් කැර සිටියි. ඒ වෙනුවෙන් ජනතා නියෝජනයක් සහිත දේශපාලනයක් තමා ආරම්භ කරන බව ද අනුරාධ ලංකා ජයරත්න මැතිතුමා පැවසීය.මේ අවස්ථාවට ක්‍රීඩා ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රීවරුන් වන ලොහාන් රත්වත්තේ, තේනුක විදානගමගේ, හිටපු පළාත් සභා මන්ත්‍රී නිශ්ශංක හේරත්, උඩුනුවර ප්‍රාදේශීය සභාවේ සභාපති බන්දුල සෙනෙවිරත්න යන මහත්වරු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307134</link>
    <topic>අ.පො.ස. උසස් පෙළ අයදුම්කරුවනට ප්‍රවේශ පත්‍ර තැපැල් කැර අවසන්</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර උසස් පෙළ 2013 විභාගයට නියමිත අයදුම්කරුවන්ගේ ප්‍රවේශ පත්‍ර තැපැල් කර යවා ඇතැයි විභාග දෙපාර්තමේන්තුව පවසයි.මේ වන විට ප්‍රවේශපත්‍ර 292,706ක් තැපැල් කර යවා ඇති අතර පාසල් අයදුම්කරුවන්ට අදාළ පාසලේ විදුහල්පතිවරයා වෙනත් පුද්ගලික අයදුම්කරුවන්ට ඔවුන්ගේ ලිපිනයන් වෙතත් යොමු කර ඇත.විදුහල්පතිවරුන්ට මෙම ප්‍රවේශපත්‍ර ලැබුණු වහාම අදාළ පාසල් අයදුම්කරුවන්ට බෙදාදීම කළ යුතු බව දැනුම් දී ඇති අතර කිසිදු හේතුවක් නිසා ප්‍රවේශපත්‍ර ළඟ තබා ගැනීම නොකළ යුතුය.ප්‍රවේශපත්‍ර වල පවතින විෂය නිර්දේශ වෙනස්වීම්, විෂයය වෙනස්වීම්, පෙනී සිටින මාධ්‍ය වෙනස් වීම් හා විෂයයන් එකතු කිරීම් යන සංශෝධනයන් පාසල් අයදුම්කරුවන් නම් විදුහල්පතිතුමා මගින්ද පුද්ගලික අයදුම්කරුවන් බත්තරමුල්ල විභාග දෙපාර්තමේන්තුවට ‍පැමිණ හෝ 011 2784422 යන ෆැක්ස් අංකයට ලිපියක් මඟින් ඉල්ලීමක් කළ යුතු වේ.විභාග අයදුම්කරුගේ අත්සන අදාළ විදුහල්පති ශ්‍රී ලංකා අධ්‍යාපන පාරිපාලන සේවයේ නිලධාරියකු, සාමදාන විනිශ්චයකාරවරයකු, දිව්රැම් කොමසාරිස්වරයකු, නීතිඥයකු, ප්‍රසිද්ධ නොතාරිස් කෙනෙකු, සන්නද්ධ හමුදාවක කොමිෂන් නිලධාරියකු, වර්ෂයකට රුපියල් 237060 ක් හෝ ඊට වැඩි ඒකාබද්ධ වැටුපක් විශ්‍රාම වැටුපක් ලබන රජයේ නිලධාරියකු රජයේ විශ්‍රාම නිලධාරියකු, බෞද්ධ විහාරයක විහාරාධිපති හෝ නායක ස්වාමීන් වහන්සේ කෙනකු. අන්‍ය ආගමික පූජ්‍ය ස්ථානයක් භාර හෝ පූජ්‍ය පක්ෂයේ සැලකිය යුතු තත්ත්වයක් දරන කෙනකුට සහතික කළ හැකි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307135</link>
    <topic>ජාතික සංචිතවල ‘අධිප්‍රෝටීන්’ කළු කඩයට</topic>
    <author>ප්‍රින්ස් ගුණසේකර</author>
    <content>ජාතික සංචිතවල ක්‍රීඩක ක්‍රීඩිකාවන්ට නොමිලේ ලබා දෙන අධිප්‍රෝටීන් සහිත කිරි පිටි පරිභෝජනයට නොගෙන කලුකඩයට විකිණීමේ ජාවාරමක් හෙළි වෙයි.අමෙරිකාවෙන් හා තායිලන්තයෙන් ආනයනය කරන මේ අධි පෝෂණ කිරිපිටි ටින් එකක වටිනාකම රුපියල් 5000ක් පමණ වන අතර ඇතැම් ක්‍රීඩක ක්‍රීඩිකාවන් ‍රුපියල් 3000 සිට විවිධ මිල ගණන් වලට ඒවා විකිණීමේ නිරත වෙති.පාසල් ක්‍රීඩක ක්‍රීඩිකාවන්ගේ මවුපියන් බොහෝ දෙනෙකුට අධිපෝෂණ කිරිපිටි විකුණන අතර ඇතැම් අය ව්‍යාපාරික ස්ථානවලටද ලබාදෙන බව වාර්තා වේ.ක්‍රීඩක ක්‍රීඩිකාවන්ගේ පෝෂණය ඉහළ දැමීම උදෙසා රජය ලබාදෙන මේ කිරි පිටි විකිණීමට වඩා පරිභෝජනයෙන් ලැබෙන වාසිය දැන දැන ඇතැම් අය කරන මේ ජාවාරම නතර කළ යුතු බව ක්‍රීඩා පුහුණුකරුවෝ පවසති.මේ පිළිබඳ පරීක්ෂණයක් කර දඬුවමක් දීමටත් වඩා අධිපෝෂණ කිරි පිටි භාවිතයට ක්‍රීඩක ක්‍රීඩිකාවන් පෙළඹවීම වටිනා බව ඔවුහු පෙන්වා දෙති. දකුණු ආසියානු ක්‍රීඩා උළෙල ඉලක්ක කර ආරම්භ කළ සියලු සංචිතවල ක්‍රීඩක ක්‍රීඩිකාවන්ට මේ අධි‍ ප්‍රෝටීන් සහිත කිරි පිටි ලබාදී ඇති අතර බොහෝ දෙනෙකු ඒවා පරිභෝජනය නොකර විකුණා දමා ඇතැයි වාර්තා වේ.ක්‍රීඩා අමාත්‍යාංශය ක්‍රීඩක ක්‍රීඩිකාවන්ගේ පෝෂණ තත්ත්වය ඉහළ දැමීමේ අරමුණින් වසරකට රුපියල් ලක්ෂ 40ක් පමණ අධිපෝෂණ කිරිපිටි වෙනුවෙන් වැය කරයි.ක්‍රීඩා වෛද්‍ය ඒකකය මඟින් ක්‍රීඩක ක්‍රීඩිකාවන්ට කිරිපිටි ලබාදීම සිදු කරන අතර නැවැත නැවැත ලබාදීමේදී භාවිතා කර ඉවත දමන හිස් ටින් පිළිබඳව විමසීමක් නොකරන ලිහිල් ප්‍රතිපත්තිය හේතුවෙන් කිරිපිටි විකිණීමේ ජාවාරම පහසු වී ඇත.භාවිතා කර ඉවත දමන හිස්ටින් පිළිබඳ විමසීමක් නොකරන්නේ ක්‍රීඩක ක්‍රීඩිකාවන් පිළිබඳව ඇති විශ්වාසය හේතුවෙන් වුවද ඉදිරියේදී මේ ජාවාරම නැවැත්වීමට ක්‍රියාමාර්ගයක් අවශ්‍ය බව බොහෝ දෙනාගේ මතය වී තිබේ.මෙයට පෙර ක්‍රීඩක ක්‍රීඩිකාවන්ට තහනම් උත්තේජක අඩංගු ද්‍රව්‍ය ලබාදෙන පිරිසක් පිළිබඳව ටොරින්ටන් පෙදෙසෙන් වාර්තා වුවද දැන් එම තත්ත්වය මඟහැරී ඇත.එසේ සිදුව ඇත්තේ ක්‍රීඩා වෛද්‍ය ආයතනයේ මැදිහත්වීම හා දැනුවත් කිරීම හේතුවෙනි. එලෙසම ජාතික සංචිතවලට ලබාදෙන කිරිපිටි විකිණීමේ ජාවාරමටද මැදිහත්වී ක්‍රමවේද සකස් කරනු ඇතැයි බොහෝ දෙනාගේ අපේක්ෂාව වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071322</link>
    <topic>‍ජෙනරාල් රත්වත්තේගේ පිළිරුව ජනපති අතින් අද විවෘත වෙයි</topic>
    <author>අසේල කුරුළුවංශ</author>
    <content>කන්ද උඩරටින් බිහි වූ කෘතහස්ථ දේශපාලනඥයකු වන ජෙනරාල් අනුරුද්ධ රත්වත්තේ මහතා සිහිවීම පිණිස මහනුවර ජෝර්ජ් ඊ.ද සිල්වා උද්‍යානයේ ඉදිකළ රත්වත්තේ පිළිරුව අද (13) ජනපති මහින්ද රාජපක්ෂ මහතා අතින් විවෘත වීමට නියමිතය.පිළිරුව විවෘත කිරීමේ උත්සවය පෙරවරු 10.00ට පැවැත්වෙන අතර එහිදී යුද හමුදා විශේෂ උත්තමාචාරයක් පැවැත්වීමට සැලසුම් කර ඇත.මහනුවර මහ නගර සභාවේ නියෝජ්‍ය පුරපති සේන දිසානායක මහතා කළ යෝජනාවක් සම්මත වීමෙන් මෙම පිළිරුව ඉදිකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307136</link>
    <topic>ජ’පුර රෝහලේ ගින්නෙන්සේවකයන් දෙදෙනකුට තුවාල</topic>
    <author>සිතාරා සේනානි,</author>
    <content>කොළඹ ශ්‍රී ජයවර්ධනපුර මහ රෝහලේ රසායනාගාරයක ඊයේ (12) ඇතිවූ හදිසි ගින්නකින් එම රසායනාගාරයේ සේවකයන් දෙදෙනකු තුවාල ලබා රෝහල් ගත කළ බව රෝහල් අධ්‍යක්ෂ වෛද්‍ය එස්.ඒ.කේ. ගමගේ මහතා පැවැසීය. එසේම ඔවුන්ගේ තත්ත්වය බරපතළ නොවන බවද කීය.මෙකී රසායනාගාරයේ පැවැති රසායනිකයක උෂ්ණත්වය ඉහළ යාම හේතුවෙන් මේ ගින්න ඇතිවූ බවත් හෙතෙම පැවැසීය.ගින්න හටගත් වහාම ඒ සම්බන්ධයෙන් ගිනි නිවීමේ හමුදාවට දැනුම් දුන් බව කී අධ්‍යක්ෂවරයා , එම රථ රෝහල වෙත ළඟාවීමට පෙර ගින්න මැඬ පැවැත්වීමට රෝහලට හැකියාව ලැබුණු බවත් කීවේය. එසේම විශාල හානියක් සිදුවීමට පෙර ගින්න මැඬ පැවැත්වූ බවද හෙතෙම වැඩිදුරටත් සඳහන් ‍ෙකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307137</link>
    <topic>කොළඹ සිට මඩකළපුවට ගිය බස් රථය පාරෙන් ඉවතට පනී</topic>
    <author>පොළොන්නරුව විශේෂ</author>
    <content>කොළඹ සිට මඩකළපුව දක්වා ධාවනය වෙමින් තිබූ බස් රථයක් මනම්පිටිය කොටලීය ප්‍රදේශයේදී ඊයේ (12) රාත්‍රියේ පාරෙන් ඉවතට පැන ගසක හැපීම නිසා පුද්ගලයින් තිදෙනකු මිය ගොස් 21 දෙනකු බරපතළ තුවාල ලබා ඇත.මෙම අනතුරින් මියගොස් ඇත්තේ මඩකළපුව පදිංචි සුන්දරම් පිල්ලේ උදය කුමාර්, වේලුපිල්ලේ සිවරත්නම් හා පෙරම්බන් සබේෂන් නමැති අය වෙති.මඩකලපුව ප්‍රදේශයේ පදිංචි සමෘද්ධි සංවර්ධන නිලධාරීන් පිරිසක් කොළඹ පැවති සමුළුවකට ගොස් ආපසු පැමිණෙන අතර මෙම අනතුර සිදුවී තිබේ.පොළොන්නරුව පොලිසිය සිද්ධිය පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307138</link>
    <topic>පහළොස් දහසක අල්ලසක් ගත් යටියන්තොට සභාපති දැලේ</topic>
    <author>පණ්ඩුක සමරසේකර, ගෝනගල්දෙනිය සමූහබුලත්කොහුපිටිය සමූහ</author>
    <content>යටියන්තොට ප්‍රා. සභාවේ සභාපතිවරයා අල්ලස් හෝ දූෂණ මර්දන ඒකකයේ නිලධාරීන් විසින් අත්අඩංගුවට ගෙන ඇත.සභාපතිවරයාගේ කාර්යාලයේදී, ප්‍රදේශයේ අයකුගෙන් කුකුළු ගොවිපළක් ඇරඹීමට බලපත්‍රයක් නිකුත් කිරීම සඳහා රුපියල් පහළොස්දහසක අල්ලස් මුදලක් ලබාගැනීමේදී මෙසේ අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n1307139</link>
    <topic>තැපැල් ඡන්දලබන 2 දක්වා</topic>
    <author/>
    <content>මධ්‍යම, උතුර හා වයඹ පළාත් සභා ඡන්ද විමසීමේ තැපැල් ඡන්දය සඳහා සුදුසුකම් ලැබුවන්ගේ අයදුම්පත් භාර ගැනීම මෙම 22 අවසන්වීමට නියමිතව තිබුණත් එය ලබන 2 දක්වා දීර්ඝ කිරීමට තීරණය කොට ඇතැයි මැතිවරණ ‍කොමසාරිස් මහින්ද දේශප්‍රිය මහතා දන්වා සිටියි.රාජගිරියේ පිහිටි මැතිවරණ කාර්යාලයේ පැවැති මධ්‍ය හමුවකදී ‍මේ බව පැවැසූ ඒ මහතා තැපැල් ඡන්දදායකයන් වැඩි පිරිසකට ඉල්ලුම් කිරීමට අවස්ථාව ලබාදීම සඳහා ඉල්ලුම්පත් තැපැලෙන් එවීමේදී සිදුවන ප්‍රමාදවීම් සලකා බලා මේ දින දීර්ඝ කිරීම සිදුවූ බව ඒ මහතා පැවැසීය.ලබන 2 මධ්‍යම රාත්‍රීයෙන් මෙම අයදුම්පත් භාර ගැනීම අවසන්වන අතර අදාළ සහතික කිරීමේ නිලධාරින් තැපැල් ඡන්ද අයදුම්පත් පෞද්ගලිකවම පරික්ෂාකර ඉල්ලුම්කරුගේ අනන්‍යතාව පිළබඳ නිසැකවී සහතික කළ යුතු බවත් සහතික කරනු ලැබු අයදුම්පත් වහාම එම අයදුම්කරු ඡන්ද හිමියකු වශයෙන් ලියාපදිංචි දිස්ත්‍රික්කයේ තේරීම්භාර නිලධාරිවෙත තැපැල් මගින් ලබන 2ට පෙර එවිය යුතුවේ. මෙම දිනය යළි දීර්ඝ නොකරන බව දේශප්‍රිය මහතා වැඩිදුරටත් ප්‍රකාශ කොට සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071310</link>
    <topic>සන්නද්ධ කල්ලියක් නි‍ෙවසකින් ලක්ෂ 4 1/2 මුදල්-රන් සොරාගෙන</topic>
    <author>සටහන හා ඡායාරූප අමිල ප්‍රභාත් වනසිංහ</author>
    <content>පොලිස් නිල ඇඳුමට සමාන ඇඳුමකින් සැරසී ආයුධ සන්නද්ධව පැමිණි බව පවසන පිරිසක් පෙරේදා (11) රාත්‍රි අනුරාධපුර උළුක්කුලම ප්‍රදේශයේ නිවසක් කොල්ලකා එහි තිබී හාරලක්ෂ හැට පන් දහසක (465000)පමණ වටිනාකමින් යුත් මුදල් හා රන් භාණ්ඩ සොරාගෙන ගොස් ඇත. පෙරේදා (11) රාත්‍රි 7.00 ට පමණ වෑන් රථයකින් පැමිණි පුද්ගලයින් හතර දෙනෙකු (04) අනුරාධපුර උළුක්කුලම ප්‍රදේශයේ පදිංචි අනුර රත්නායක මහතාගේ නිවස මෙලෙස කොල්ල කා පලා ගොස් ඇත.මේ පිරිසෙන් එක් අයෙකු පොලිස් නිල ඇඳුමට සමාන ඇඳුමකින් හා අනෙක් තිදෙනා සිවිල් ඇඳුමින් සැරසී නිවස පරීක්ෂා කළ යුතු බව පවසා නිවස තුළට ඇතුළු වී තිබේ. ඒ වන විට නිවසෙහි සිටි ගෙහිමියා සිය බිරිඳ හා දරුවන් තිදෙනා එක තැනකට ගෙන වාඩි කරවා ඇත.පසුව මොවුන් නිවස පරීක්ෂා කිරීමේදී බාධා ඇතිවනවා යැයි පවසා නිවසෙහි සඟවා ඇති රන් ආභරණ හා මුදල් ආලින්දයට ගෙන විත් තබන ලෙස නියෝග කර තිබේ. අනතුරුව නිවැසියන් විසින් රන් ආභරණ හා මුදල් ගෙනවිත් තබා ඇතැයි පැවසේ. ඉන්පසුව නිවෙස් හිමියා එක් කාමරයකට හා බිරිඳ හා දරු තිදෙනා තවත් කාමරයකට දමා වසා කොල්ලකරුවන් තවත් භාණ්ඩ සොයා නිවස පරීක්ෂාවට ලක් කර ඇතැයි පොලිසිය කියයි. මොවුන් පොලිසිය නොවන බවට සැක කළ නිවෙස් හිමියා කෑගසමින් පොරවක්ද රැගෙන නිවසින් එළියට පැමිණෙද්දී කොල්ලකරුවන් වෑන් රථයෙන් පලා ගොස් තිබේ.මේ කොල්ල කල්ලිය මාංචුවක් සහා පිස්තෝල දෙකක් (02) රැගෙන පැමිණ රුපියල් එක්ලක්ෂ හතළිස් දහසක් (140000) පමණ වන මුදල් ද තුන් ලක්ෂ විසිපන් දහසක් (325000) පමණ වන රන් භාණ්ඩ හා ජංගම දුරකථනයක් සොරාගෙන ගොස් ඇතැයි පොලිසිය කියයි.නිවසේ තිබූ යතුරු පැදියක්ද රැගෙන යාමට මොවුන් උත්සහ දරා ඇති බවට අනාවරණය වේ. මේ සම්බන්ධ නිවැසියන් ලබා දුන් තොරතුරු මත සිද්ධියට සම්බන්ධයැයි සැකකරන වෑන් රථයක් ගල්ගමුව ප්‍රදේශයේ තිබියදී පොලිසිය විසින් පෙරේදා රාත්‍රි සොයාගෙන තිබේ.සිද්ධිය පිළිබඳ වැඩිදුර පරීක්ෂණ අනුරාධපුර මූලස්ථාන පොලිසිය විසින් සිදුකරයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071311</link>
    <topic>වාස්ගේ පුතාට රට ගමන් බෑ</topic>
    <author/>
    <content>නියෝජ්‍ය පොලිස්පති වාස් ගුණවර්ධන මහතාගේ පුත් රවිඳු ගුණවර්ධන මහතාට විදෙස් ගමන් තහනම් කිරීමේ නියෝගයක් ඊයේ (12) කඩුවෙල මහේස්ත්‍රාත් අධිකරණය මගින් නිකුත් කෙරිණි.මාලඹේ පිහිටි තොරතුරු තාක්ෂණ ආයතනයේ සිසුවෙකුට පහර දීම සම්බන්ධයෙන් අධිකරණයට ඉදිරිපත් නොවීම නිසා කඩුවෙල මහේස්ත්‍රාත් අධිකරණය විසින් ඔහුව අත්අඩංගුවට ගැනීමට පොලීසියට නියෝග කෙරිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071312</link>
    <topic>අන්තරේ කැඳවුම්කරු 26දා තෙක් රක්ෂිත භාරයට</topic>
    <author>ශිරෝමි අබයසිංහ</author>
    <content>ජයවර්ධනපුර විශ්ව විද්‍යාලයේ සි‍ට පසුගියදා මහජනතාවට හිරිහැර වන අන්දමින් පාගමනක් සහ උද්ඝෝෂණයක් සංවිධාන කිරීම සම්බන්ධයෙන් අන්තර් විශ්ව විද්‍යාල ශිෂ්‍ය බල මණ්ඩලයේ කැඳවුම්කරු සංජීව බණ්ඩාර මහතා මෙම 26 දා දක්වා රිමාන්ඩ් බන්ධනාගාරයේ තබන ලෙස නුගේගොඩ මහෙස්ත්‍රාත් අජිත් එම්. මාසිංහ මහතා ඊයේ (12) නියම කළේය.වෙනත් සිද්ධියක් සම්බන්ධයෙන් රිමාන්ඩ් බන්ධනාගාරයේ සිටි සැකකරු අධිකරණයේ නියමය මත අධිකරණයට ඊයේ ඉදිරිපත් කර තිබිණි. සැකකරු රුහුණු විශ්ව විද්‍යාලයේ හෝ ජයවර්ධනපුර විශ්ව විද්‍යාලවල ශිෂ්‍යයෙක් නොවන බව එම විශ්ව විද්‍යාලවල උප කුලපතිවරුන් ලිඛිතව දන්වා ඇතැයි මිරිහාන මූලස්ථාන පොලිස් පරීක්ෂක ‍රොෂාන් රාජපක්ෂ මහතා අධිකරණයට දැන්වීය.විශ්ව විද්‍යාලයෙන් නිකුත් කළ හැඳුනුම්පතක් ඇතිදැයි මහෙස්ත්‍රාත්වරයා සැකකරුගෙන් විමසා සි‍ටි අවස්ථාවේදී ඔහු පවසා සිටියේ හැඳුනුම්පතක් නොමැති බවයි.මෙම සිද්ධිය සම්බන්ධයෙන් අධිකර‍ණයේ ඇප ලබා සිටින අන්තර් විශ්ව විද්‍යාල භික්ෂූ බල මණ්ඩලයේ කැඳවුම්කරු කිඹුල්ලෑවේ චන්දානන්ද හිමි සහ ජයවර්ධන පුර විශ්ව විද්‍යාලයේ ශිෂ්‍ය සජිත් සඳරුවන්ටද මෙම 26 දා අධිකරණයේ පෙනී සිටීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071313</link>
    <topic>පිළියන්දල සෝමවීර චන්ද්‍රසිරි විදුහලේවිදුහල්පති පළාත් අධ්‍යාපන දෙපාර්තමේන්තුවට</topic>
    <author>වයිමන් හෙට්ටිආරච්චි</author>
    <content>පිළියන්දල සෝමවීර චන්ද්‍රසිරි විදුහල්පතිවරයා විනය හේතු මත වහා ක්‍රියාත්මක වන පරිදි පළාත් අධ්‍යාපන දෙපාර්තමේන්තුවට අනුයුක්ත කර ඇත.ඒ පිළිබඳව නිවේදනයක් නිකුත් කරන බස්නාහිර පළාත් අධ්‍යාපන ලේකම් එස්. ටී. කොඩිකාර මහතා එම විදුහල්පතිවරයාට එරෙහිව පළාත් ආණ්ඩුකාරවරයා වෙත හා ප්‍රධාන ඇමැතිවරයා වෙත ලැබුණු පැමිණිලි කීපයක් පිළිබඳ පැවති පරීක්‍ෂණ අනුව මේ පියවර ගත් බව කියයි. ලේකම්වරයාගේ නිවේදනයේ මෙසේ ද සඳහන් වෙයි.2012 – 07 – 09 වන දින ආණ්ඩුකාරතුමන් විසින් මාවෙත යොමුකරන ලද පැමිණිල්ලකට අනුව හිටපු විදුහල්පතිවරයා දරුවකු පාසලට ඇතුළත් කිරීමට පැමිණි ස්වාමීන් වහන්සේ නමකට රාජ්‍ය සේවය අපකීර්තියට ලක්වන අයුරින් බැණ තර්ජනය කිරීම වෙනුවෙන් අවවාදයට ලක්විය.ඉන්පසු දෙවෙනි වතාවටත් 2012 – 12 – 13 දින රජයේ මුදල් අයථා පරිහරණය හා රජයේ චක්‍රලේඛවලට පටහැනිව දරුවන් පළමු වසරට ඇතුළත් කිරීම සම්බන්ධව වරදකරු වී තරයේ අවවාදයට ලක්වූයේය.උක්ත අවවාදයන් පිළිබඳ නොසැළකිලිමත් වීම හේතුවෙන් ප්‍රධාන අමාත්‍යතුමා වෙත ලැබුණු ජනාධිපතිතුමා වෙත යවන ලද පැමිණිල්ලක පිටපතක් අනුව නැවත විමර්ශනය කරන ලදී.ප්‍රධාන ඇමැතිතුමාගේ උපදෙස් පරිදි පළාත් අධ්‍යාපන අමාත්‍යාංශ විමර්ශන අංශයේ පරීක්‍ෂණ වාර්තාවට අනුව මෙසේ චෝදනා සඳහා වැරදිකරු වූ ඉහත පාසලේ විදුහල්පතිවරයා අධ්‍යාපන දෙපාර්තමේන්තුව වෙත වහාම ක්‍රියාත්මක වන පරිදි විනය හේතු මත අනුයුක්ත කර ඇත.විධිමත් පරීක්‍ෂණයක් පවත්වා එහිදීත් ඔහු වැරදිකරු වන්නේ නම් විනය ක්‍රියාමාර්ග ගැනීමට පළාත් අධ්‍යාපන අමාත්‍යාංශයට සිදුවනු ඇත.එමෙන්ම අපචාර/ විෂමාචාර/ දූෂණ හා අක්‍රමිකතාවලට දිගින් දිගටම පළාත් අමාත්‍යාංශය කටයුතු කරන විට වැරදිකරුවන් වෙනුවෙන් පෙනී නොසිට දරුවන්ගේ අනාගතය සුරක්‍ෂිත කරන ලෙස ද ඉල්ලමු..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071314</link>
    <topic>කුරුණෑගල ගව ඝාතනයනැවැත්වීම සම්මතයි</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>2014 ජනවාරි මස සිට කුරුණෑගල මහ නගර සභා සීමාව තුළ ගව ඝාතනය සම්පූර්ණයෙන්ම තහනම් කළ යුතු යැයි ඊයේ (12) පැවති කුරුණෑගල මහ නගර සභා මාසික රැස්වීමේදී ඒකච්ඡන්දයෙන් සභා සම්මත කරගන්නා ලදී.නාගරික මන්ත්‍රී සුමිත් රාජපක්‍ෂ මහතා (පො. එ. පෙ.) විසින් ගෙනෙන ලද මෙම යෝජනාව විපක්‍ෂයේ සියලුම මන්ත්‍රීවරුන්ගේ ප්‍රශංසාවට ලක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071315</link>
    <topic>මන්ත්‍රී ගණපූර්ණය නොමැතිවපාර්ලිමේන්තුවේ කටයුතු අඩාලයි</topic>
    <author>ස්වර්ණා විජේකෝන්, චමීර ඇල්ලදෙණිය සහසුභාෂිණි සේනානායක</author>
    <content>ගණපූර්ණය නොමැතිවීම හේතුවෙන් පාර්ලිමේන්තුවේ ඊයේ (12) කටයුතු පැයකුත් විනාඩි තිහකට සීමා විය.පාර්ලිමේන්තුව නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් පස්වරු 1.30 ට රැස්වූ අතර වාචික පිළිතුරු අපේක්‍ෂා කරන ප්‍රශ්නවලට අදාළ ඇමැතිවරු පිළිතුරු දුන්හ. ඉන්පසුව පස්වරු 2.20 ට පමණ සභාව කල්තබන අවස්ථාවේ යෝජනාව පිළිබඳ විවාදය ආරම්භ විය.පසුගිය දිනවල ඇතිවූ අයහපත් කාලගුණ තත්ත්වය හේතුවෙන් පීඩාවට පත් ජනතාවට සහන සලසන ලෙස ඉල්ලා එක්සත් ජාතික පක්‍ෂ මන්ත්‍රී තිස්ස අත්තනායක මහතා සභාව කල්තබන අවස්ථාවේ විවාදය සඳහා යෝජනාව ඉදිරිපත් කළේය.තිස්ස අත්තනායක මන්ත්‍රීවරයාගේ අදහස් ඉදිරිපත් කිරීමෙන් පසුව හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා යෝජනාව ස්ථිර කරමින් කතා කළේය.සජිත් ප්‍රේමදාස මන්ත්‍රීවරයා අදහස් දක්වන අතරතුර රීති ප්‍රශ්නයක් මතුකළ එක්සත් ජනතා නිදහස් සන්ධාන පත්කළ මන්ත්‍රී ඒ. එච්. එම්. අස්වර් මහතා සභාවේ ගණපූර්ණය නැතැයි ප්‍රකාශ කළේය.ඒ මොහොතේදී ආණ්ඩු පක්‍ෂයේ රාජිත සේනාරත්න, විජිත් විජිතමුණි සොයිසා, මහින්ද අමරවීර යන ඇමතිවරු සහ අස්වර් මන්ත්‍රීවරයා සිටි අතර විපක්‍ෂය නියෝජනය කරමින් සජිත් ප්‍රේමදාස, ලක්ෂ්මන් කිරිඇල්ල, තිස්ස අත්තනායක, රවී කරුණානායක යන මන්ත්‍රීවරු කිහිපදෙනෙකු වූහ.මූලාසනයේ සිටි නියෝජ්‍ය කාරක සභා සභාපති චන්ද්‍රකුමාර් මුරුගේසු මහතා පස්වරු 2.55 ට පමණ මන්ත්‍රීවරුන් කැඳවීමේ සීනුව නාදකරන ලෙස නියෝග කළේය.මන්ත්‍රීවරුන් කැඳවීමේ සීනුව නාදකිරීමෙන් පසුව විපක්‍ෂනායක රනිල් වික්‍රමසිංහ මහතා ඇතුළු පිරිසක් සභාවට පැමිණ අසුන් ගත්හ. එහෙත් මන්ත්‍රීවරුන් කැඳවීමේ සීනුව නාද කළද අවශ්‍ය ගණපූර්ණය නොමැතිවීම හේතුවෙන් සභාවේ කටයුතු පස්වරු 3.00 ට පමණ නතර කරන්නට මුලසුන හෙබවූ නියෝජ්‍ය කාරක සභා සභාපතිවරයාට සිදුවිය.සභාව කල්තබන අවස්ථාවේ යෝජනාව ඉදිරිපත් කරනු ලැබුවේ එක්සත් ජාතික පක්‍ෂය විසින් වුවද එම විවාදයට එ. ජා. ප. මන්ත්‍රීවරුන්ගේ සහභාගිත්වයේද අඩුවක් දක්නට විය. ගණපූර්ණය නොමැතිව සීනුව නාද කිරීමෙන් පසුවද සභාවට පැමිණියේ එක්සත් ජාතික පක්‍ෂය නියෝජිතයින් දහතුන්දෙනකු පමණි. ඒ අනුව එක්සත් ජාතික පක්‍ෂය ඉදිරිපත් කළ සභාව කල්තබන අවස්ථාවේ විවාදය විනාඩි හතළිහකට සීමාවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071316</link>
    <topic>ආබාධිත විශේෂ අවශ්‍යතා ඇති දරුවන්ට නේවාසික පාසලක් තෙල්දෙණියේ</topic>
    <author>චින්තා රණසිංහ</author>
    <content>ආබාධිත විශේෂ අවශ්‍යතා ඇති දරුවන් වෙනුවෙන් ෂිවන් පදනම මඟින් ආරම්භ කරන නේවාසික පාසල හා ආයුරුවේද සම්භාහන මධ්‍යස්ථානය මහනුවර දිස්ත්‍රික්කයේ තෙල්දෙණිය ප්‍රදේශයේ දි ලබන 20 වැනි දින උත්සවාකාරයෙන් විවෘත කිරීමට නියමිතය.‍සාම්‍ප්‍රදායික කර්මාන්ත හා කුඩා ව්‍යසාය සංවර්ධන ඇමැති ඩග්ලස් දේවානන්දා මහතා උපදෙස් මත විශේෂ අවස්ථා ඇති දරුවන්‍‍ගේ සුබ සිද්ධිය වෙනුවෙන් එවැනි පාසලක් හා ආයුර්වේද මධ්‍යස්ථානයක ආරම්භ කිරීමට ෂිවන් පදනම කටයුතු කර ඇත.එවැනි දරුවන්ට සේවය කිරීම සඳහා පිහිටුවා ඇති ෂිවන් පදනම පිහිටුවා ඇති අතර දේවානන්දා මහතාගේ ප්‍රධානත්වයෙන් සහ ක්‍රීඩා ඇමැති මහින්දානන්ද අළුත්ගමගේ, උතුරු පළාත් සභාවේ ආණ්ඩුකාර මේජර් ජනරාල් ජී.ඒ. චන්ද්‍රසිරි, ෂිවන් පදනමේ නිර්මාතෘ ගනේෂ් වේලායුදම් යන මහත්වරුන්ගේ සහභාගීත්වයෙන් එම ආර්යුර්වේද මධ්‍යස්ථානය හා පාසල විවෘත කිරීමට නියමිත ය.‍එදින ආරම්භ කෙරෙන පාසල ජාත්‍යන්තර තත්ත්වයට අනුකූලව පවත්වාගෙන යාමටත් දිවා පාසලක් මෙන්ම දුර බැහැර ළමුන් සඳහා නේවාසික පහසුකම් ලබා දීමටත් කටයුතු කරන බව එවැනි දරුවෙකුගේ පියෙකු වන එම පදනමේ නිර්මාතෘ ගනේෂ් වෙලායුදම් මහතා පවසයි.පාසල තෙල්දෙණිය ප්‍රදේශයේ අක්කර 10 ක් පමණ වු සුන්දර කඳු මිටියාවතක පිහිටා ඇති අතර වර්ග අඩි 1500 ක් පමණ වූ ගොඩනැගිල්ලකින් ද සෞඛ්‍ය මධ්‍යස්ථානයක්, ආයුර්වේද සම්භාහන අංශයක්, පිහිනුම් තටාකයක් මෙන්ම සංගීත හා ජල ප්‍රතිකාර අංගයන්ගෙන් සමන්විතය. පාසල් භූමියේ කාබනික පොහොර යොදා එළවළු සහ පළතුරු වගා කිරීමටත් එළ ගවයන් ඇති කර කිරි නිෂ්පාදනය කොට දරුවන්ට ලබා දිමටත් වැඩපිළිවෙළක් සකස් කර තිබේ.ලන්ඩන් නුවර දේපළ වෙළෙඳාම් ආයතනයක් පවත්වාගෙන යන වේලායුදම් මහතාගේ ධන පරිත්‍යාගයෙන් ආරම්භ කෙරෙන මේ පාසල හා ආයුර්වේද මධ්‍යස්ථානයේ පරිපාලන කටයුතු දරුවන්ගේ මවුපියන්ගෙන් සමන්විත ක්‍රියාකාරී කමිටුවකට පවරා තිබීම මෙහි විශේෂත්වය වේ‍. දුර බැහැර පදිංචි ශිෂ්‍යන්ට මවුපියන් සමඟ නේවාසික පහසුකම් ලබා ගත හැකිය. ප්‍රධාන මාර්ගයේ සිට ළමුන් සඳහා නොමිලේ ප්‍රවාහන පහසුකම් ද ලබා දීමට කටයුතු යොදා ඇත.‍ අඩු ආදායම්ලාභී දරුවන්ට රෝද පුටු, සනීපාරක්ෂක උපකරණ සහ සිය නිවෙස්වල ඇති වැසිකිලි සාදා ගැනීමට මූල්‍යාධාර ද ලබා දීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071317</link>
    <topic>ඇපැල්වත්ත නිවාස හිමියන්ට නව නිවාසදෙනතුරු ඉවත් නොකරන ලෙස නියෝග</topic>
    <author>නෙල්කා මැදගෙදර</author>
    <content>මාලිගාවත්ත, ඇපැල්වත්ත නිවාස හිමියන්1400 දෙනකුට නව නිවාස ඉදිකර දෙන තෙක් ඔවුන්ගේ නිවාස කඩා ඉවත් නොකරන ලෙස ශ්‍රේෂ්ඨාධිකරණය නාගරික සංවර්ධන අධිකාරියට ඊයේ (12) දැනුම් දුන්නේය.එම නිවාස ඉදිකර අවසන් වනතුරු එහි පදිංචිකරුවන්ට මසකට රුපියල් දසදහස බැගින් හෝ එසේ ලබාගැනීමට අකමැති අයට තාවකාලික නිවාස ඉදිකර ගැනීම සඳහා රුපියල් හැත්තෑපන් දහසක මුදලක් ලබාදීමට සූදානම් බව නාගරික සංවර්ධන අධිකාරිය වෙනුවෙන් පෙනීසිටි නියෝජ්‍ය සොලිසිටර් ජෙනරාල් විරාජ් දයාරත්න මහතා අධිකරණයට දැනුම් දුන්නේය.එලෙස තාවකාලික නිවාස ඉදිකර ගැනීම සඳහා දෙමටගොඩ ප්‍රදේශයෙන් නාගරික සංවර්ධන අධිකාරියට අයත් ඉඩමක් ලබාදෙන බවද ඒ මහතා සඳහන් කෙළේය.සිය නිවාස කඩා ඉවත් කිරීමට එරෙහිව ඇපැල්වත්ත ප්‍රදේශවාසීන් 25 දෙනකු ගොනු කළ මූලික අයිතිවාසිකම් පෙත්සමක් කැඳවූ අවස්ථාවේ දී නියෝජ්‍ය සොලිසිටර් ජෙනරාල්වරයා සඳහන් කෙළේය.අගවිනිසුරු මොහාන් පීරිස්, පි‍්‍රයසාත් ඩෙප්, රෝහිනී මාරසිංහ යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම ඊයේ (12) කැඳවන ලදී.නාගරික සංවර්ධන අධිකාරිය, එහි සභාපති නිමල් පෙරේරා ඇතුළු නව දෙනකු පෙත්සම මඟින් වගඋත්තරකරුවන් කොට සිටිති. ඊයේ (12) මෙම පෙත්සම කැඳවූ අවස්ථාවේ දී පෙත්සම්කරුවන් වෙනුවෙන් පෙනී සිටි නීතිඥ ජේ. සී. වැලිඅමුණ මහතා සඳහන් කෙළේ සිය නිවාස වෙනුවට නව නිවාස ලබාදීම සම්බන්ධයෙන් පෙත්සම්කරුවන්ගේ කිසිදු විරෝධයක් නොමැති බවය. එහෙත් ඒ සම්බන්ධයෙන් ලිඛිතව තොරතුරු දැන්වීමක් නොමැති නිසා නිවාස 1400ක පමණ පදිංචිකරුවන් හයදහසක් පමණ බියක් ඇතිකරගෙන සිටින බවද හෙතෙම සඳහන් කෙළේය.මෙම පදිංචිකරුවන් ඉවත් කිරීම සම්බන්ධ කටයුතු සඳහා යුද හමුදා සාමාජිකයන් පැමිණීම නිසා එම නිවැසියන් යම් යම් ගැටලු සහගත තත්ත්වයන්ට මුහුණ දෙන බවද හෙතෙම සඳහන් කෙළේය.මෙහිදී නාගරික සංවර්ධන අධිකාරිය වෙනුවෙන් පෙනී සිටි නියෝජ්‍ය සොලිසිටර් ජෙනරාල් විරාජ් දයාරත්න මහතා කියා සිටියේ මෙම කටයුතු සම්බන්ධයෙන් නිවැසියන් සහ නාගරික සංවර්ධන අධිකාරිය අතර නිසි අවබෝධයක් නොමැති නිසා යම් යම් ගැටලුසහගත තත්ත්වයන් ඇති වී තිබෙන බවය. මෙම පදිංචිකරුවන්ට අවශ්‍ය ඕනෑම අවස්ථාවක ඕනෑම තොරතුරක් සහ සහයෝගයක් ලබාදීමට කටයුතු කරන බව ඒ මහතා සඳහන් කෙළේය.කරුණු සලකා බැලූ ශ්‍රේෂ්ඨාධිකරණය නිවැසියන් සමඟ කටයුතු කිරීමට සිවිල් නිලධාරීන් යොදන බලය නාගරික සංවර්ධන අධිකාරියට නියම කෙළේය.මෙම පෙත්සම ජූලි 29 වැනිදා කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071318</link>
    <topic>ශ්‍රී ලංකාවේ දන්ත වෛද්‍යවරුන්ටහාවඩ් විශ්වවිද්‍යාලයෙන් නව දැනුම</topic>
    <author>සිතාරා සේනානි,</author>
    <content>ශ්‍රී ලංකාවේ දන්ත වෛද්‍යවරුන්ට දන්ත වෛද්‍ය විද්‍යාව පිළිබඳ නව දැනුම ලබා දීමට අමෙරිකා එක්සත් ජනපදයේ හාවඩ් විශ්ව විද්‍යාලයේ දන්ත වෛද්‍ය පීඨය එකඟතාව පළ කරයි. සෞඛ්‍ය ඇමැති මෛත්‍රීපාල සිරිසේන මහතා හාවඩ් විශ්ව විද්‍යාලයේ දන්ත වෛද්‍ය පීඨයේ පීඨාධිපති මහාචාර්ය බෲස් ඩොනෝෆ් මහතා සමඟ මේ සම්බන්ධයෙන් පසුගියදා පැවැත්වූ සාකච්ඡාවකදී මේ එකඟතාව පළව තිබේ.අමෙරිකාවේ හාවඩ් දන්ත වෛද්‍ය පීඨය දැනට ලෝකයේ තිබෙන පැරැණිත ම දන්ත වෛද්‍ය පීඨය මෙන්ම අමෙරිකාවේ පළමුවැනි දන්ත වෛද්‍ය පීඨය ද වේ. 1867දී එය පිහිටුවා තිබේ. දන්ත වෛද්‍ය විද්‍යාවට අයත් නවීන පර්යේෂණ රැසක් මෙහි සිදුකැරෙමින් පවතී.මෙරට දන්ත වෛද්‍යවරුන්ගේ දැනුම වැඩිදියුණු කිරීම සඳහා අවශ්‍ය කටයුතු සිදුකිරීම හා එම විශ්ව විද්‍යාලයේ පශ්චාත් උපාධිධාරී වෛද්‍යවරුන් ශ්‍රී ලාංකික වෛද්‍යවරුන් සමඟ දැනුම හුවමාරු කැර ගැනීමේ වැඩපිළිවෙළක් ආරම්භ කිරීම සම්බන්ධයෙන් සෞඛ්‍ය ඇමැතිවරයා මෙහිදී සාකච්ඡා පවත්වා තිබේ.හාවඩ් දන්ත වෛද්‍ය පීඨය නවීන දන්ත වෛද්‍ය විද්‍යාවට අදාළ Aesthetic Dentistry, Dental Implantology, Restorative Dentistry යන ක්ෂේත්‍ර සම්බන්ධයෙන් වන විශේෂඥ වෛද්‍ය පාඨමාලා දැනට පවත්වා‍ ගෙන යයි. ඒවා හැදෑරීමේ පහසුකම් ශ්‍රී ලාංකික දන්ත වෛද්‍යවරුන්ට ලබා දීමට තමන් පියවර ගන්නා බව මහාචාර්ය ඩොනෝෆ් මහතා මෙහිදී සෞඛ්‍ය ඇමැතිවරයාට පවසා ඇත.මෙරට දන්ත වෛද්‍ය සේවාව දීප ව්‍යාප්ත සේවාවක් ලෙස පවත්වා ගෙන යන බවත්, වසරකට පාසල් දරුවන් ලක්ෂ 20ක් පූර්ණ දන්ත වෛධ්‍ය පරීක්ෂාවට ලක් කෙරෙන බවත් ශ්‍රී ලංකාවේ මුඛ සෞඛ්‍ය ක්ෂේත්‍රයේ වත්මන් තත්ත්වය පිළිබඳ කරුණු දක්වමින් ඇමැතිවරයා මෙහිදී පවසා ඇත.එසේම මුඛ පිළිකා රෝගය ශ්‍රී ලංකාවේ බහුල වශයෙන් දක්නට ලැබෙන බවද, අවම වශයෙන් දිනකට පුද්ගලයන් දෙදෙනකු මුඛ පිළිකාව හේතුවෙන් මරණයට පත්වන බවද පවසා හෙතෙම සඳහන් කැර තිබේ. මේ නිසා ශ්‍රී ලංකාව හාවඩ් දන්ත වෛද්‍ය පීඨය සමඟ මුඛ සෞඛ්‍ය පිළිබඳ අත්දැකීම් හුවමාරු කර ගැනීමේ වැඩපිළිවෙළක් ආරම්භ කිරීම කෙරෙහි අවධානය යොමු කරන ලෙස ඇමැති මෛත්‍රීපාල සිරිසේන මහතා මෙහිදී ඉල්ලීමක්ද කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071319</link>
    <topic>සන්ධානයේ අපේක්‍ෂක ලැයිස්තු තවම සකස් කර නැහැ</topic>
    <author>සිතාරා සේනානී සහ නුවන් කොඩිකාර</author>
    <content>උතුරු, වයඹ සහ මධ්‍යම පළාත් සභා මැතිවරණය සඳහා එක්සත් ජනතා නිදහස් සන්ධානයෙන් ඉදිරිපත්වන අපේක්‍ෂක ලැයිස්තු සකස් කිරීම තවමත් අවසන් කර නොමැති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ඉදිරිපත්වන අපේක්‍ෂකයින් නාමයෝජනා කමිටු හරහා තෝරා ගනු ලබන බවද හෙතෙම කීවේය.ජනමාධ්‍ය හා ප්‍රවෘත්ති අමාත්‍යංශයේ පෙරේදා (11) පැවැති කැබිනට් තීරණ දැනුම් දීමේ මාධ්‍ය හමුවේදී රඹුක්වැල්ල මහතා එසේ ප්‍රකාශ කළේය.යම් පුද්ගලයකු වරදකරුවෙකු වී ඇත්නම් ඔවුන්ට නාම යෝජනා ලබාදෙන්නේදැයි මාධ්‍යවේදියකු නැගු ප්‍රශ්නයකට පිළිතුරු ලබාදුන් ඇමැතිවරයා පවසා සිටියේ වරදකරුවෙක් වී ඇති බවට නීතිය හමුවේ තීන්දු වී ඇත්නම් එවැනි අයට නාම යෝජනා නොදෙන බවය.උතුර, වයඹ හා මධ්‍යම පළාත් සභා මැවරණය සදහා නාම යෝජනා භාර ගැනීම මේ මස 25 වැනිදා සිට අගොස්තු 1 වැනිදා දක්වා සිදු කෙරෙනු ඇත. ඒ අනුව නාමයෝජනා පත්‍ර හා භාරගැනීම එම පළාත් තුනේ දිස්‌ත්‍රික්‌ තේරීම් භාර නිලධාරී කාර්යාලවලදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071320</link>
    <topic>මධ්‍යම පළාතේ අධ්‍යාපනයහතරවන තැනට පහත වැටිලා</topic>
    <author>ඉන්ද්‍රාණි තෝරදෙනිය</author>
    <content>දෙවන තැනට තිබූ මධ්‍යම පළාතේ අධ්‍යාපනය හතරවන තැනට පහත වැටිලා. මේ කඩාවැටීම පිළිබඳව සියලුම කලාප අධ්‍යක්ෂවරුන් දැඩිව වගකිව යුතු යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය.ආණ්ඩුකාරවරයා එසේ පැවසුයේ ඊයේ (12) පෙරවරුවේ මධ්‍යම පළාත් ආණ්ඩුකාර කාර්යාලයේ පැවැති පළාතේ අධ්‍යාපන බලධාරීන් සමඟ පළාතේ අධ්‍යාපනය පිළිබඳව පැවැති සාකච්ඡාවේ දීය.එහිදී ඒ මහතා මෙසේද කීය. අපි අධ්‍යාපනය අතින් දෙවැනි වූයේ බස්නාහිර පළාතට පමණයි. නමුත් පසුගිය වසරේ එම තත්ත්වය භයානක ලෙස වෙනස් වී තිබෙනවා. අපි දැන් සිටින්නේ පළාත් අතරේ හතරවන තැනටයි.මේ පිළිබඳව බලධාරීන් වශයෙන් සියලුමදෙනා වගකිවයුතු අතර ඒ ඒ කලාපවල තීන්දු තීරණ ගන්නා කලාප අධ්‍යක්ෂවරුන් දැඩිව වගකිව යුතුයි. අද සමහර පාසල්වල ගුරු අතිරික්තයක් පවතිනවා. සමහර පාසල් වසර ගණන් ගුරු හිඟයෙන් පීඩා විඳිනවා.එකම කලාපයේ සමහර පාසල් ගුරු අතිරික්ත වෙද්දී තව පාසල් ගුරු හිඟයෙන් පෙළෙනවා. කලාප අධ්‍යක්ෂවරුන් නිසි ලෙස ගුරු තුලනය කර අවශ්‍ය අවශ්‍යතා සපුරන් නෑ. ඒ හේතුව මත දරුවන්ගේ අධ්‍යාපනය කඩා වැටෙනවා. මේ තත්ත්වය අද පළාතටම බලපා තිබෙනවා.තවද 1977 දේශපාලන පළිගැනීම්වලට යැයි විභාග මෙන්ම සුදුසුකම් නැතුවද උසස්වීම් ලබාදුන්නා. මෙවැනි තත්ත්වයන්ද අධ්‍යාපනය කඩාවැටීම කෙරෙහි බලපානවා.ප්‍රාදේශීය දේශපාලනඥයන්ට යටවුනු අධ්‍යාපනයක් පළාත තුළ තිබෙන්ට බෑ. නිලධාරීන්ට අවශ්‍ය තීන්දු තීරණ දරුවන්ගේ යහපත වෙනුවෙන් ගත යුතු වාතාවරණය තිබිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=n13071321</link>
    <topic>මැතිවරණ මහ ලේකම් කාර්යාලයේ උපදෙස්පක්ෂ හා ඡන්ද දායකයන් පිළිපැදිය යුතුයි</topic>
    <author>අනුර ප්‍රේමලාල්</author>
    <content>නාම යෝජනා භාරදීමේදී දේශපාලන පක්ෂ හා මැතිවරණයේදී ඡන්ද දායකයන් මැතිවරණ මහ ලේකම් කාරයාලය ලබාදී තිබෙන උපදෙස් ඉතා නිවැරැදිව පිළිපැදිය යුතු බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කරයි.කිසිදු දේශපාලන පක්ෂයක හෝ ස්වාධීන කණ්ඩායමක නාමයෝජණා ප්‍රතික්ෂේප කිරීමට මැතිවරණ කොමසාරිස්ට අවශ්‍ය නැතැයි කරුණු පැහැදිලි කරන කොමසාරිස්වරයා ඡන්ද දායකයාද මේ දිනවල නිවෙස්වලට ලබාදෙන ඡන්ද හිමි නාමලේඛන ඉල්ලුම්පත් නොලැබී ඇත්නම් වහාම වසමේ ග්‍රාම නිලධාරීවෙත හෝ දිස්ත්‍රික්ක මැතිවරණ කාර්යාලය වෙත ඒ බව දන්වා සිටිය යුතු යැයි පෙන්වා දුන්නේය.මහින්ද දේශප්‍රිය මහතා මේ බව පැවසුවේ මධ්‍යම,උතුර හා වයඹ පළාත් සභා ඡන්ද විමසීම පිළබඳ ඊයේ (12) එම කාරයාලයේ පැවති මාධ්‍ය දැනුවත් කළ අවස්ථාවේදීය.එක් අපේක්ෂකයකු වෙනුවෙන් රුපියල් දෙදහසක ඇප තැන්පත් කිරීමක් සිදුකළ යුතු අතර නාමයෝජනාවල නම් සියල්ල ඉතා පහැදිලිව සටහන් කොට එය පක්ෂ ලේකම් සහතික කළ යුතු අතර ඒ අස්සන සාමවිනිසුරුවරයකු සහතික කළ යුතු යැයි ඒ මහතා පැවසීය. එමෙන්ම සෑම අපේක්ෂකයකුම වෙන වෙනම දිව්රුම් ප්‍රකාශද රට බෙදීමට අකමැතිබවට ආණ්ඩුක්‍රම ව්‍යවස්ථාවේ හයවැනි සංශෝධන‍ ප්‍රකාශයට අස්සන් කිරීම අවශ්‍යවේ. නාම යෝජනා භාරදීමට පැමිණෙනවිට පක්ෂයක් නම් එහි ලේකම් ද ස්වාධීන කණ්ඩායමක් නම් ඔවුන්ගේ නාම යෝජනා පත්‍රයේ පළමුව හෝ දෙවනුව නම් සඳහන් අයකු පැමිණීම අනිවාර්ය වේ.ඡන්ද දායකයෝ ඡන්දය භාවිත කිරීමට පැමිණෙන විට ජාතික හැඳුනුම්පත, වලංගු‍ විදේශ ගමන් බලපත්‍රය, වලංගු රියැදුරු බලපත්‍රය, රාජ්‍ය සේවා විශ්‍රාමික හැඳුනුම්පත, පුද්ගලයින් ලියාපදිංචි කිරීමේ දෙපාර්තමේන්තුව නිකුත් කළ පූජ්‍ය, පූජක හැඳුනුම්පත වැනි තමා නිවැරැදිව වර්තමානයේ තත්ත්වයෙන් හඳුනාගත හැකි හැඳුනුම්පතක් ගෙන ආ යුතුයි.උතුරේ අවතැන් වූ පුද්ගලයින්ගේ ඡන්ද හිමි නාමලේඛන ලියාපදිංචියේ දී 10,293ක් ඉල්ලුම් පත් ලැබුණු අතර ඉන්1412ක් ප්‍රතික්ෂේප කළේය. ඒ අනුව යාපනය 166ක්, මන්නාරම 3135, වව්නියා‍ව 370, මුලතිව් 1318 ක් වශයෙන් 4489ක් ලියාපදිංචි කර තිබේ. ඉල්ලුම් පත් 5254ක් ප්‍රතික්ෂේප කළ බව මැතිවරණ කොමසාරිස්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307131</link>
    <topic>කැස්බෑව වැව සංරක්ෂණයටකාලය ආවත් බලධාරීන් නිහඬයි</topic>
    <author>පොල්ගස්්ඕවිට සමූහ එස්. පන්නිල</author>
    <content>කොළඹ - හොරණ ප්‍රධාන මාර්ගයට මායිම්ව තිබෙන කැස්බෑව වැව සියවසකටත් වැඩි කාලයක් පැරැණිය. මාවිත්තර, හල්පිට, හොන්නත්තර, කැස්බෑව ගම්මානවල කුඹුරු අක්කර 350ට පමණ ඉන් දියවර සපයනු ලබයි. එසේම යන එන දකින හැමගේ නෙත සිත පහන් කළ මනරම් දර්ශනයක් වූ බවද නොරහසකි.කැස්බෑව දේශපාලන වේදිකාවට ද වැව නිතර නිතර මාතෘකාවක් විය. කාව්‍ය වර්ණනාවල දී එය රස සාගරයක්ම විය. පාරිසරික අතින් ද එය අතිශය වැදගත් කමක් උසුලන ලද බව පරිසරවේදීහු සාක්ෂි දරති.වැවේ වපසරිය සංරක්ෂණය කර ඉන් උපරිම ඵල ලබා ගැනීමට කටයුතු යොදන ලෙස ගොවීහු, පරිසරවේදීහු දැනට වසර දහයක පමණ කාලය සිට බලධාරීන්ගෙන් ඉල්ලීම් කරති.මාවිත්තර මහසෙන් ගොවි සංවිධානය මෙහි පෙරමුණ ගෙන කටයුුතු කළේය. වැව් රක්ෂිතයේ කෙටිකාලීන හා දිගුකාලීන භෝග වගාවන් කරමින්, ඉදිකිරීම් කරමින් කිහිප දෙනෙක් වැව පෞද්ගලික බූදලයක් කරගෙන ඇතැයි ඔවුහු කියා සිටියහ.බස්නාහිර පළාත් කෘෂිකර්ම අමාත්‍යාංශය වැව දෙස අවධානය යොමු කරනුයේ මෙවන් වාතාවරණයක් යටතේය. එම අමාත්‍යාංශයේ ‘මනරම් වැව්’ සංකල්පය යටතේ වැව සංරක්ෂණයට පිඹුරු පත් සැකසින. දිගු කථා බහකින් පසුව 2013 පෙබරවාරි 21 දින වැව ඉස්මත්තේ දැවැන්ත ප්‍රචාරක පුවරුවක් සවිවනුයේ ඉන් පසුවය.වැවේ රක්ෂිත මායිම් කොන්ක්‍රීට් කණු යොදා ස්ථාපිත කිරීම මුල්ම කටයුත්ත විය. දැනට හඳුනාගෙන ඇති අක්කර 11ක් පමණ වූ වැවේ බිම් කොටස වෙන්කර රුපියල් ලක්ෂ පහ හමාරක් වැය කොට කණු සිටුවීම ඇරඹිණ, එහෙත් අවසන් කොටසේ කැලෑ එළි පෙහෙළි කොට කණු සිටුවීමට නොහැකි වූවේ දෙතුන් දෙනෙකුගේ විරෝධයක් මතු වීම නිසාය. මේ වනවිට එම කටයුතු ඇණහිට ඇත.දැන් මුළුමනින්ම වැව නෙළුම්, ශාඛ පත්‍රවලින් වැසී ඇත. පිරිසුදු වැවක් දකිනු රිසි වූ ජනතාවගේ සිහින බොඳ වෙමින් පවතී.මාවිත්තර මහසෙන් ගොවි සංවිධානයේ ලේකම් ඩී. යූ. වික්‍රමගේ මහතා මෙසේ කීය.“මේ වැව අපේ පාරම්පරික උරුමයක්. පරම්පරා තුන හතරක් පුරා වැවෙන් උපරිම ඵල ලැබුණා. අක්කර 350ක් පමණ වූ කුඹුරුවලට දියවර සැපයුවා. මෑත භාගයේ දී වගකිවයුත්තන්ගේ අවධානය යොමු නොවූ නිසා වැව අභාවයට ගියා. වැවෙන් කිසිම ප්‍රයෝජනයක් නැහැ.වසර මුල රුපියල් ලක්ෂ පහහමාරක් වැය කොට කණු සිටවූවත් සුදුසු ආවරණයක් පිළිබඳව තවම තීන්දුවක් නැහැ. කණු සිටුවීමට නොහැකිව පවත්නා කොටස යළි මිණුම්ගත කොට මායිම් වෙන් කරන්න තීන්දු කළත් අදාළ බලධාරීන් පස්ස ගහනවා.ව්‍යාපාරික කිහිප දෙනකුගේ පෞද්ගලික වුවමනාවට ගොඩකර වසා දමන ලද ඓතිහාසික බිසෝකොටුව යළි මතු කර ගත්තත් එය ස්ථාපිත කිරීමේ වැඩපිළිවෙළක් නැහැ. වැව හාරා රොන්මඩ ඉවත් කර වැඩි ජල ප්‍රමාණයක් රඳවා ගැනීමට සැලසුමක් සැකසිය යුතුයි.”2006 වසරේදී ද වැව හාරා මඩ ඉවත් කරන්නට කටයුතු කළත් ඇස්තමේන්තු කළ පරිදි හාරන පස් ඉවත් කළේ නැහැ. ඒවා වැව මැද්දේ ගොඩ ගැහුවා. දැන් ඈතට වතුර පිරී ඇති බවක් පෙනුනත් වැව මැද්දේ අඩි දෙකක්වත් වතුර නැතැයි වැවේ නෙලුම් කොළ කඩමින් සිටි අයෙක් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307132</link>
    <topic>ස්වයං රැකියා නියුක්තිකයන්ටසහන මිලට ට්‍රක්රථ දෙයි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>වර්තමාන රජය මේ වනවිට සමුපකාරය, රාජ්‍ය සේවය හා පෞද්ගලික අංශය ශක්තිමත් කර තිබෙන බවත්, ස්වයං රැකියා කරමින් පදික වේදිකාවල සිටින පිරිසටත් සමාජයේ පිළිගැනීමක් ලබා දී ඇතැයි ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ඒ මහතා එසේ කීවේ පසුගියදා මහරගම තරුණ සේවා සභා පරිශ්‍රයේ දී පැවැති ස්වයං රැකියා නියුක්තිකයන්ට සහනදායක ලෙස ඩිමෝ බට්ටා ට්‍රක්රථ ලබාදීමේ උත්සවයේ දීය.මේ උත්සවය බස්නාහිර පළාත් සමුපකාර ඇමැති උපාලි කොඩිකාර මහතා විසින් සංවිධානය කරන ලදී. එහිදී බස්නාහිර පළාතේ සමුපකාර සේවකයන්ට විශ්‍රාම වැටුප් ලබාදීමේ වැඩසටහනක් ද ආරම්භ කෙරිණි.ඇමැතිවරයා මෙසේ ද කීය.1962 දී සිරිමා බණ්ඩාරනායක මැතිනියගේ රජයේ වෙළඳ අමාත්‍යවරයා වූ ටී. බී. ඉලංගරත්න මහතා සමුපකාර ව්‍යාපාරය අරම්භ කර සේවක සේවිකාවන්ට සහන ලබා දෙමින් ක්‍රමානුකූලව ඉදිරියට ගෙනාවා. නමුත් මෑතක් වනතුරු විශ්‍ර‍්‍රාම වැටුපක් පිළිබඳව ඉල්ලීම් ඉදිරිපත් වූවත්, කථාබහක් ඇතිවුනේ නැහැ. මහින්ද චින්තනයේ මේ ගැන මූලිකව සඳහන් කර ඇත්තේ සමුපකාරය ඇතුළු පෞද්ගලික සේවාවන්වල රැකියා කරන පිරිසටත් විශ්‍රාම වැටුප් ක්‍රමයක් සකස් කළ යුතුයි කියායි.එයින් අදහස් කරන්නේ, ජනාධිපතිතුමාට අවශ්‍ය වී තිබෙනවා සමස්ත වැඩකරන ජනතාවටම විශ්‍රාම වැටුප් ක්‍රමයක් ඇති කිරීමට. මෙය ලොකු පුණ්‍යකර්මයක්. මෙය ක්‍රියාත්මක කිරීමට සූදානම් වනවිට විරුද්ධවාදීන් එය කඩාකප්පල් කළා. එම පාපකර්මයට සම්බන්ධ වූ අයට සොබාධර්මයෙන්ම දඬුවම් ලබාදේවි.අද බස්නාහිර පළාත් සභාව එඩිතර පියවරක් ගෙන තියෙනවා. ඒ පිළිබඳව අප උපාලි කොඩිකාර ඇමැතිතුමා ඇතුළු සියලු දෙනාටම ස්තුතිය පළ කළ යුතුයි. ඒවාගේම පළාත් සභා එපා කියන අයටත්, පළාත් සභාවේ අගය වැටහේවි. ඒවාගේම ස්වයං රැකියාවල නිරත වී සිටින සහෝදර සහෝදරියන්ට මේ ට්‍රක්රථ ලබාදීම ද අගය කළ යුතුයි. මෙමඟින් ඔවුන්ගේ ජීවන තත්ත්වය ඉහළයන අතර සමාජයේ යම් පිළිගැනීමක් ද ඇතිවෙනවා.බස්නාහිර පළාත් සභා ඇමැති උපාලි කොඩිකාර මහතා:- අද අප පළාතේ සමුපකාර ව්‍යාපාරයට විශේෂ දවසක්; සේවක සේවිකාවන් දෙදහසකට අධික පිරිසකට පළමු වටයේ විශ්‍රාම වැටුප් යෝජනා ක්‍රමයේ දායකත්වය ලැබෙනවා. මේ සඳහා මිලියන 56ක අරමුදලක් ඇතිකර තිබෙනවා. ඒවාගේම සමුපකාර සාමාජිකයින්ටත් විශේෂ ප්‍රතිලාභයක් වශයෙන් ඩිමෝ බට්ටා, ට්‍රක් රථ, ග්‍රාමීය බැංකු සංගමය මඟින් ලබා දෙනවා. එමඟින් සාමාජිකයන්ගේ ආර්ථික තත්ත්වය ඉහළ මට්ටමකට පත්වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307133</link>
    <topic>නීති කඩන රියැදුරන්ටදෙන්නේ කුමන දඬුවම්ද?</topic>
    <author>කොළඹ උතුර සමූහගාමිණී රූපානන්ද</author>
    <content>කොළඹ - මොරටුව ගාලු පාරේ කටුබැද්ද මංසන්ධියේ් පසුගිය දවසක පදික මාරුව අවහිර වන ලෙස කහ ඉර මත මෝටර් රථයක් නවතා තිබූ අයුරු . මේ නිසා මගීහු අසීරුවෙන් පාර මාරු වුණා. ඒ මොහොතේ මේ අසලින් පොලිස් යතුරු පැදියක් ධාවනය වුවත් ඒ කෙරෙහි කිසිදු අවධානයක් යොමු නොවිණි.මෙවැනි ජනාකීර්ණ ස්ථානවලටත් කොළඹ නගරයේ මෙන් සී.සී.ටී.වී කැමරා පද්ධතියක් සවි කරන්නේ නම් මෙලෙස මාර්ග නීති කඩන රියැදුරන් අත්අඩංගුවට ගැනීමට හැකිවන බව මගීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307134</link>
    <topic>රාජ්‍ය සේවා විශ්‍රාමික භාර අරමුදලේ12වැනි සංවත්සරය උත්සවාකාරයෙන්</topic>
    <author>මහරගම විශේෂවේහැල්ලේ පියතිලක</author>
    <content>පාර්ලිමේන්තු පනතකින් සම්මත රාජ්‍ය සේවා විශ්‍රාමිකයන්ගෙ භාර අරමුදල රාජ්‍ය විශ්‍රාමිකයන්ට සම්පතක් යැයි විශ්‍රාම වැටුප් දෙපාර්තමේන්තුවේ අධ්‍යක්ෂ ජනරාල් සී. සුවර්ණපාල මහතා කීය.නමුත් දැනට සිටින රාජ්‍ය විශ්‍රාමික සංඛ්‍යාව වන 525000කින් මේ අරමුදලේ සාමාජිකත්වය ලබා ඇත්තේ 110,000ක් වීම කනගාටුවට කරුනකි. සියලුම දෙනා සාමාජිකත්වය ලබා හිමිවන ප්‍රතිලාභ වැඩිකර ගැනීමට විශ්‍රාමිකයන් උත්සුකවිය යුතු යැයිද ස්වර්ණපාල මහතා පැවැසීය.හෙතෙම මෙසේ කීවේ ඉකුත් දා කොළඹ 7 මහජන පුස්තකාල ශ්‍රවණාගාරයේ පැවැති රාජ්‍ය සේවා විශ්‍රාමිකයන්ගේ භාර අරමුදලේ 12වැනි සංවත්සර නියෝජිත සමුළුව අමතමිණි.රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් සී. බී. විජේකෝන් මහතාගේ ප්‍රධානත්වයෙන් පැවැත්විණි.දිවයිනේ ඇති ප්‍රාදේශීය ලේකම් කොට්ටාස සංවිධාන 325ක නියෝජිත සභාපතිවරුන් 325 දෙනෙක් මේ නියෝජිත සමුළුවට සහභාගීවූහ. 2013 – 2014 වසර සඳහා නව නිලධාරී මණ්ඩලයක්ද තෝරා පත්කර ගනු ලැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307135</link>
    <topic>කෑගල්ල හාල්මැස්ස මාර්ගයට විශාල ගල් පර්වත කඩාවැටිලා</topic>
    <author>කෑගල්ල සමූහපී. එම්. පී. පොල්වත්ත</author>
    <content>කෑගල්ල දිස්ත්‍රික්කයට පවත්නා අධික වර්ෂාව නිසා විශාල ගල් පර්වත සමඟ නායයෑම නිසා හාල්මැස්ස මාර්ගයේ කළුගල්කොන ප්‍රදේශයේ සම්පූර්ණයෙන් වැසී ගොස් ඇත.මේ නිසා මෙම මාර්ගයේ ගමනාගමන කටයුතු සම්පූර්ණයෙන්ම නැවතී තිබේ.මෙම මාර්ගය වැසී ඇති ගල් පර්වත හා පස් ඉවත්කර යථා තත්ත්වයට පත්කිරීමට කෑගල්ල දිස්ත්‍රික් ආපදා කළමනාකරණ ඒකකය මගින් බුලත්කොහුපිටිය ප්‍රාදේශීය ලේකම් කාර්යාලයට රුපියල් 530000ක පමණ මුදලක් යවා ඇති බව කෑගල්ල දිස්ත්‍රික් ආපදා ඒකකයේ සහකාර අධ්‍යක්‍ෂ කේ. ජී. මහේන්ද්‍ර ජගත් මහතා පැවැසීය.මේ වනවිට මෙම දිස්ත්‍රික්කයට මාසයකට වැඩි කාලයක සිට පවත්නා අධික වර්ෂාව නිසා නායයෑම්, පස් කඳු කඩා වැටීම්, තද සුළඟට ගස් කඩා වැටීම් ආදිය සිදුවීමට පටන් ගෙන ඇත.මෙවැනි තත්ත්වයක් පවතින නිසා මෙම දිස්ත්‍රික්කයේ හදිසි ආපදා තත්ත්වයක් ඇතිවිය හැකි නිසා සියලුම ප්‍රාදේශීය ලේකම්වරුන්ට හදිසි නායයෑම් හෝ ගං වතුර ඇතිවීමට ඉඩ ඇති නිසා අවදානමෙන් සිටින ලෙසට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307136</link>
    <topic>බෝලවලාන ජයසුදර්ශනාරාමයේ චෛත්‍යයේ කොත නිරාවරණය 16දා</topic>
    <author>මීගමුව විශේෂ - එච්. ප්‍රනාන්දු</author>
    <content>මීගමු බෝලවලාන ජනජයගම ජයසුදර්ශනාරාම විහාරස්ථානයේ චෛත්‍යය රාජයාණන් වහන්සේගේ කොත නිරාවරණය කිරීම ජූලි මස 16 වැනිදා සවස ජනාධිපති මහින්ද රාජපක්‍ෂ මහතා අතින් සිදු කෙරේ.මේ සඳහා අවශ්‍ය සියලු විධි විධාන යොදා තිබෙන බව ගම්පහ දිසා පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය “දිනමිණ”ට කීවාය.මෙම චෛත්‍යය මීගමුව කැල්ටන් සමූහ ව්‍යාපාරයේ අධිපති ඩී. සෝමචන්ද්‍ර සිල්වා මහතාගේ ධන පරිත්‍යාගයෙන් ඉදිකරවන ලද්දකි. විහාරස්ථ භූමියෙහි ඉදිකර තිබෙන ජෙයරාජ් ප්‍රනාන්දුපුල්ලේ කෞතුකාගාරය ද ජනපති අතින් විවෘත කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307137</link>
    <topic>බස්නාහිර පළාතේකිරි ගොවියා අගයයි</topic>
    <author>එච්. එල්. සුනිල් ශාන්තකළුතර මධ්‍යම විශේෂ</author>
    <content>බස්නාහිර පළාතේ පශු සම්පත් ක්ෂේත්‍රයේ නියැලී සිටින ගොවීන්ගේ සේවය ඇගැයීමේ විශේෂ උත්සවයක් පැවැත්වීමට ශ්‍රී ලංකා පශු සම්පත් සංවර්ධන මණ්ඩලය පියවර ගෙන ඇතැයි කළුතර දිස්ත්‍රික් මාධ්‍ය ඒකකය “දිනමිණ” ට පැවැසීය.මී ගව, එල හරක්, කුකුළු, ඌරු හා එළු යන සතුන් සම්බන්ධව කටයුතු කරන ගොවීන්ගෙන් රටට හා ක්ෂේත්‍රයට සිදු කෙරෙන සේවය පිළිබඳව සලකා බැලෙන අතර, ඔවුන්ව එම ක්ෂේත්‍රය පිළිබඳ තව තවත් උනන්දු කරවමින් ඔවුන් නවීන තාක්ෂණ ක්‍රමවලට යොමු කොට විද්‍යාත්මක හා කාර්මික දැනුම ද ලබා දී ඔවුන්ව එම ක්ෂේත්‍රයේ තව තවත් ඉදිරියට රැගෙන යාම මෙම සැමරුම් උළෙලේ අරමුණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307138</link>
    <topic>දෘශ්‍යාබාධ සහිත ජනතාව වෙනුවෙන්පිරුවානා පොත් වහන්සේ බ්‍රේල් මාධ්‍යයෙන්</topic>
    <author>මහරගම විශේෂ - වේහැල්ලේ පියතිලක</author>
    <content>ආබාධිත බව නොහැකියාව නොවේ. එය ස්වාභාවික සංසිද්ධියක්. දෘශ්‍යාබාධිත ප්‍රජාවට මනසින් ලොව දැකීමට දෑස පෙනෙන අය උදව් කළ යුතුය. පිරුවානා පොත් වහන්සේ දෘෂ්‍යාබාධිත අයට පරිහරණය කිරීමට බ්‍රේල් මාධ්‍යයට හැරවීම මහා පින්කමක්.මේ මහා පින්කමට අතගසා සිටින අන්ධ ජනතාව සඳහා වූ බෞද්ධ සංගමයට අතදීමට ආබාධ සහිත පුද්ගලයන් සඳහා වන ආරෝග්‍යා පදනම ඉදිරිපත් වීම දෘශ්‍යාබාධිතයින්ට දෑස ලබා දෙන්නාක් වැනි පින්කමක් යැයි ආරෝග්‍යා ආබාධිතයින් සඳහා වන පදනමේ 7 වැනි සංවත්සර උළෙලේ ප්‍රධාන ආරාධිතයා වූ උඩහමුල්ලේ සරණපාල හිමියෝ පැවැසූහ.මෙම සංවත්සර උළෙලේ දී බෞද්ධ සංගමය ආරම්භ කර ඇති දෘශ්‍යාබාධිත ජනතාව වෙනුවෙන් පිරුවනා පොත් වහන්සේ බ්‍රේල් මාධ්‍යයට හැරවීමේ මහඟු කාර්යයට අත ගසා ඇති සංවිධානය රුපියල් 10,000 ක මුදලක් එම සංවිධානයේ සභාපතිනි විශ්‍රාමික බ්‍රේල් උපදේශිකා බිසෝමැණිකේ මාරසිංහ මහත්මිය වෙත පරිත්‍යාග කරනු ලැබීය. මෙම මුදල ආරෝග්‍යා පදනමට පිරිනමන ලද්දේ ඇමෙරිකාවේ පදිංචි ලලනී පතිරණ මෙනවිය විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=r1307139</link>
    <topic>බුලත්සිංහල සිට බදුරලිය දක්වා ලංගම බස් රථයක් ධාවනයට</topic>
    <author>පාලින්ද නුවර විශේෂ - මාකෙලියේ සේන</author>
    <content>ංගමත් - පෞද්ගලික අංශයෙනුත් මහ ජනතාවට ශක්තිමත් ප්‍රවාහන සේවාවක් සැලසීම අරමුණ බව ප්‍රවාහන ඇමැති කුමාර වෙල්ගම මහතා පැවැසීය.ප්‍රවාහන ඇමැති කුමාර වෙල්ගම මහතා මෙසේ පැවැසුවේ පසුගියදා බුලත්සිංහල සිට පරගොඩ මෝල්කාව හරහා බදුරලිය දක්වා නව බස් සේවාවක් ආරම්භ කිරීම නිමිත්තෙන් පැවැති ජන හමුවකදීය.මෙම බස් රථය ලබාදීම සම්බන්ධව ප්‍රදේශවාසීහු ප්‍රවාහන අමාත්‍ය කුමාර වෙල්ගම මහතාට ස්තූතිය පුද කර රතිඤ්ඤා පත්තු කරමින් ගමින් ගමට සංග්‍රහ අවස්ථා රැසක්ම ඒ ඒ ප්‍රදේශවාසීහු සංවිධානය කර පැවැත්වූහ.ඇමැතිවරයා මෙසේද පැවසීය.ජනතාවට හොඳ ප්‍රවාහන සේවාවක් ලබාදෙන්න ක්‍රියා කරනවා. පෞද්ගලික අංශයෙන් නොකෙරෙන විශාල සේවාවක් සිදු කෙරෙන්නේ ලංගමෙන්. කොන්දොස්තර මල්ලිලා මාටියා ගහනවා නම් වැරැදියි. එහෙම කළොත් බස් දුවවන්න බැරිවෙනවා. මගී ජනතාව නිතරම බස් ටිකට් එකක් ලබා ගන්න. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307131</link>
    <topic>ජාතික ක්‍රීඩා උළෙලේ එල්ලේ තරග මුල්වරට කොළඹින් පිට පළාතකට</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ එල්ලේ අවසන් තරග මුල්වරට කොළඹින් පිට පළාතක සංවිධානය වෙයි. මෙතෙක් සෑම වර්ෂයකම කොළඹ විශ්වවිද්‍යාලයීය ක්‍රීඩාංගණයේ පැවැත්වු ජාතික මහා ක්‍රීඩා උළෙලේ එල්ලේ තරග මෙවර මේ මස 20 සිට 22 දින දක්වා බෙලිඅත්ත ඩී.ඒ.රාජපක්ෂ හා සිටිනාමළුව රුහුණු විජයබා ක්‍රීඩාපිටිවල පැවැත්වීමට කටයුතු යොදා ඇත.මෙහිදී කාන්තා තරග ඩී.ඒ.රාජපක්ෂ පිටියටත්, පිරිමි තරග සිටිනාමළුව විජයබා පිටියටත් වෙන්කොට තිබේ.පළාත් 9ක ශූර ශූරි‍යෝ සහභාගීවන එල්ලේ අවසන් තරග වටයේ ජයග්‍රාහී කණ්ඩායම්වලට රුපියල් දෙලක්ෂ පනස් දහසක පමණ තෑගි මුදල් හා පදක්කම් පිරිනැමේ. අවසන් තරගවලින් පළමු තැනට පත් රන් පදක්කම්ලාභී පිරිමි-කාන්තා කණ්ඩායම්වල ක්‍රීඩකයන් 20කට හා ක්‍රීඩිකාවන් 20කට රුපියල් 3000බැගින් පිරිනැමේ.අනුශූරතාව දිනාගන්නා පිරිමි-කාන්තා කණ්ඩායම්වල ක්‍රීඩකයන් 20කට හා ක්‍රීඩිකාවන් 20කට රුපියල් 2000 බැගින් පිරිනැමෙන අතර තෙවැනි ස්ථාන දිනාගන්නා කණ්ඩායම් දෙකේ ක්‍රීඩක ක්‍රීඩිකාවන් 40කට රුපියල් 1000බැගින් තිළිණ කෙරේ.පසුගිය වසරේදී ජාතික මහා ක්‍රීඩා උළෙලේ එල්ලේ පිරිමි-කාන්තා ශූරතා දෙකම වයඹ පළාතට හිමිවිය. පිරිමි අනුශූරතාව බස්නාහිර පළාතටත් කාන්තා අනුශූරතාව උතුරු මැද පළාතටත් හිමිවිය. පිරිමි-කාන්තා දෙඅංශයේම තෙවැනි ස්ථාන දිනාගත්තේ දකුණු පළාතය.එලලේ ක්‍රීඩාව රටපුරා ප්‍රචලිත කිරීමේ දැවැන්ත ක්‍රියාදාමයක් ශ්‍රී ලංකා එල්ලේ සම්මේලනය මේ දිනවල දියත් කොට ඇති හෙයින් මෙවර ජාතික මහා ක්‍රීඩා උළෙලේ එල‍්ලේ අවසන් තරග උණුසුම් ස්වරූපයක් ගනු ඇතැයි බොහෝ දෙනා විශ්වාසය පළ කරති.ජාතික මහා ක්‍රීඩා උළෙලේ අවසන් තරගවල ප්‍රධාන ආරාධිතයන් ලෙස පාර්ලිමේන්තු මන්ත්‍රී නාමල් රාජපක්ෂ, ශ්‍රී ලංකා එල්ලේ සම්මේලනයේ සභාපති යෝෂිත රාජපක්ෂ යන මහත්වරු සහභාගී වෙති.මේ අතර ජාතික මහා ක්‍රීඩා උළෙලේ කායවර්ධන තරග මේ මස 22දා තංගල්ල නගර සභා ශාලාවේදී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307132</link>
    <topic>තුන්කොන් ශූරතාව ඉන්දියාවට</topic>
    <author/>
    <content>ක්වීන්ස් පාක් ඕවල් ක්‍රීඩාංගණයේදී පෙරේදා පැවැති තුන්කොන් ක්‍රිකට් තරගාවලියේ අවසාන තරගයේදී ඉන්දියා නායක මහේන්ද්‍ර සිං දෝනි තම කණ්ඩායම ශ්‍රී ලංකාවට එරෙහිව එක් කඩුල්ලක තියුණු ජයක් කරා ගෙන ගියේය.දින එකොළහකට පෙර කලවේ නහරයක ආබාධයකට ලක්වීම නිසා තරගාවලියෙන් ඉවතට යන ලකුණු පහළ කර සිටි දෝනි පෙරේදා තරගයට ක්‍රීඩා කරමින් ශමින්ද එරංග යැවූ තරගයේ අවසාන ඕවරයේදී පන්දු තුනකින් ලකුණු 16ක් ලබා ගෙන ඉන්දියාව කඩුලු 9කට 203ක මුළු ලකුණු ප්‍රමාණයක් කරා ගෙන ගියේ ශ්‍රී ලංකාව ඕවර 48.5කදී සියළු දෙනා දැවී ලබා ගත් ලකුණු 201 ට පිළිතුරු වශයෙනි.2011 ලෝක කුසලාන කිරුළුට චැම්පියන්ස් කුසලානය එකතු කරගෙන සති තුනකටත් අඩු කාලයකට පසුව දෝනි, වේගවත් ඉනිමක නිරත වෙමින් නොදැවී ලකුණු 45ක් වාර්තා කළේය. ඔහු, අවාසනාවන්ත එරංග ට පිට පිට හයේ පහරක්, හතරේ පහරක් සහ හයේ පහරක් එල්ල කළේය.“ඒ අවසාන ඕවරයේදී පන්දු යවන්නාව ඉලක්ක කර ගත හැකි බව මට සිතුණා. මොකද, ඔහු අනෙක් සමහර අය වගේ පළපුරුදු නැති නිසා..” ඉන්දියා නායකයා පැවසීය.“(ලසිත්)මාලිංග හෝ (ඇන්ජලෝ)මැතිව්ස් වගේ කෙනෙක් එක්ක චාන්ස් එකක් ගන්න මට ඕන වුනේ නැහැ. හොඳ ක්‍රිකට් ඉවකින් මට ආශිර්වාද කරලා තියෙනවා කියලා මම හිතනවා.”අවසන් පිතිකරු ඉෂාන්ට් ෂර්මාගෙන් බලාපොරොත්තු වූයේ අනෙක් අන්තයේ නොදැවී සිටීම පමණි. ඔහු එම කාර්යය හරියට ඉටු කළේය. කෙසේ වෙතත්, කඩුලු 9කට ලකුණු 182දී ෂර්මා කඩුල්ලට පිවිසි තැන් සිට අවසාන ඕවරයේදී තරගය ජය ගැනීමේ වගකීම ඉන්දියා නායකයා තමන් වෙත ම පවරා ගැනීම දක්වා කාලය අතරතුර නොසන්සුන් අවස්ථා කිහිපයක්ද තිබිණි.තරගාවලියේ හොඳම දේශගුණික තත්ත්වයන් යටතේ ඉන්දියාව 32 වැනි ඕවරයේදී කඩුලු 3කට ලකුණු 139ක් ලබා ගෙන සාර්ථකව ක්‍රීඩා කරමින් සිටියේය. එහෙත් සුරේෂ් රයිනාගේ දැවී යාමෙන් ඉනිමේ කඩා වැටීමක් සිදුවිය. කඩුලු 4ක් ලකුණු 13කට බිඳ වැටිනි. පන්දු දෙකකින් කඩුලු 2ක් ලබා ගත් වමතින් දඟ පන්දු යවන රංගන හේරත් අවසානයේ ලකුණු 20කට කඩුලු 4ක් ලබා ගෙන ඔහුගේ හොඳ පන්දු යැවීම සටහන් කළේය.දෝනිගේ වීර ක්‍රියාවන් නිසා ආරම්භක පිතිකරු රෝහිත් ෂර්මාගේ ලකුණු 58 ට එතරම් වැදගත්කමක් ලැබුනේ නැත.පළමුව පන්දුවට පහර දීම සඳහා කැඳවීමෙන් පසුව ශ්‍රී ලංකා කණ්ඩායමේ අවසන් කඩුලු 8 ලකුණු 30කට බිඳ වැටිනි. ඒ, 38 වැනි ඕවරයේදී කඩුලු 2කට ලකුණු 171ක සාර්ථක තත්ත්වයක සිටීමෙන් පසුවය. එම තත්ත්වයට ශ්‍රී ලංකාව පිවිස සිටියේ කුමාර් සංගක්කාර (71) හා ලහිරු තිරිමාන්න (46) ගොඩනැගූ ලකුණු 122ක දෙවැනි කඩුලු සබඳතාව මතය.කෙසේ වෙතත්, අනුවණ පහරවල් හේතුවෙන් පිතිකරුවන් පිට පිට ඔවුන්ගේ කඩුලු ප්‍රතිවාදීන්ට තෑගි කළහ.සිය කණ්ඩායම සාර්ථකව මෙහෙයවූ දෝනි ‘ස්ටම්ප්’ කිරීම් තුනක්ද ක්‍රියාවට නංවමින් ශ්‍රී ලංකාව ග්‍රහණයට හසුකර ගත්තේය. රවින්ද්‍ර ජඩේජා ඔහුගේ වමත් දඟ පන්දුවලින් ලකුණු 23කට කඩුලු 4ක් ලබා ගත්තේය.“අපි දිගටම වැරදි විකල්පවලට ගියා. අපි හරියට පන්දුවට පහර දුන්නා නම් ලකුණු 230-240ක් ලබා ගන්න තිබුණා” යැයි පසුතැවිලි වෙමින් සිටි ශ්‍රී ලංකා නායක මැතිව්ස් කීවේය.භුව්නෙෂ්වර් කුමාර් ඉන්දියාවට සාර්ථක ආරම්භයක් ලබා දෙමින් ආරම්භක පිතිකරුවන් වන උපුල් තරංග හා මහේල ජයවර්ධනගේ කඩුලු ලබා ගත්තේය. සිය 400 වැනි ජාත්‍යන්තර එක්දින ක්‍රිකට් තරගයට සහභාගි වූ හිටපු නායක ජයවර්ධන ලකුණු 22කට දැවී ගියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307133</link>
    <topic>කැලණියට ප්‍රා.ලේ.කොට්ඨාස මලල ක්‍රීඩා ශූරතාව</topic>
    <author>නිමල් ජයසිංහ ගම්පහ සංචාරක</author>
    <content>ගම්පහ දිස්ත්‍රික් අන්තර් ප්‍රාදේශිය ලේකම් කොට්ඨාස මලල ක්‍රීඩා උළෙලේ සමස්ත ශූරතාව දිනාගැනීමට කැලණිය ප්‍රාදේශිය ලේකම් කොට්ඨාසය සමත්විය.කැලණිය කොට්ඨාසය ලකුණු 93ක් ලබාගත් අතර ලකුණු 85ක් ලබාගත් මිරිගම කොට්ඨාස කණ්ඩායමට අනුශූරතාව හිමිවිය.තරගාවලියේ දක්ෂතම ක්‍රීඩකයා ලෙස තුම්පිම්ම ඉසව්වෙන් ජයලැබු (මී.15.13) මිරිගම ප්‍රාදේශිය ලේකම් කොට්ඨාසයේ දුලාන් නෙරංජන නම් කළ අතර කැලණිය ප්‍රා.ලේ.කොට්ඨාසයේ ආර්.එන්.නිදෂා මිහිරානි (මි.400 තත්.60.3) දක්ෂතම ක්‍රීඩිකාව ලෙස නම් කෙරිණි.තරගාවලියේ පිරිමි අංශයේ ශූරතාව මිරිගම කොට්ඨාසයටත් කාන්තා ශූරතාව කැලණිය කොට්ඨාසයටත් හිමිවු අතර අනුශූරතා පිළිවෙළින් මහර සහ ජා-ඇල ප්‍රාදේශිය ලේකම් කොට්ඨාස දිනාගත්තේය.පාසල් අංශයේ දක්ෂතම ක්‍රීඩකයා ලෙස චමල් කුමාරිසිරි (මිරිගම ඩී.එස්.සේනානායක ම.වි)ත් දක්ෂතම ක්‍රීඩිකාව ලෙස සසිමා රාජපක්ෂත් (ගම්පහ රත්නාවලී බාලිකා ම.වි) සම්මාන ලැබීය.තරගාවලියේ කණ්ඩායම තරග ප්‍රතිඵල මෙසේය.එල්ලේ පිරිමි-1.මීගමුව ප්‍රා.ලේ.කො. 2.වත්තල කො., කාන්තා-1.කටාන ප්‍රා.ලේ.කො, 2.දොම්පේ ‍කො.වොලිබෝල් පිරිමි-1.ගම්පහ ප්‍රා.ලේ.කො, 2.කටාන කො, කාන්තා-1.දොම්පේ ප්‍රා.ලේ.කො, 2.ගම්පහ කො.පාපන්දු පිරිමි-1.ජා ඇල ප්‍රා.ලේ.කො, 2.බියගම කො, කාන්තා-1.කැලණිය ප්‍රා.ලේ.කො, 2.ගම්පහ කො.කබඩි පිරිමි-1.දොම්පේ ප්‍රා.ලේ.කො, 2.මහර කො, කාන්තා-1.දොම්පේ ප්‍රා.‍ලේ.කො, 2.මිරිගම කො.ක්‍රිකට් පිරිමි-1.වත්තල ප්‍රා.ලේ.කො, 2.මහර කො, නෙට්බෝල්-1.ගම්පහ ප්‍රා.ලේ.කො, 2.දොම්පේ කො..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307134</link>
    <topic>ශ්‍රී ලංකා යූත් ජාතික ක්‍රීඩා උළෙලේඇවිදීම-පාපැදි-මැරතන් තරග අද ඇරැ‍ෙඹ්</topic>
    <author/>
    <content>ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය සහ යෞවන කටයුතු සහ නිපුණතා සංවර්ධන අමාත්‍යාංශය එක්ව සංවිධාන කරන 25වැනි ශ්‍රී ලංකා යූත් ජාතික ක්‍රීඩා උළෙලේ කාන්තා/පිරිමි ඇවිදීම, පාපැදි හා මැරතන් තරග අද (13) සහ හෙට (14) පොළොන්නරුවේදී පැවැත්වේ.කාන්තා/පිරිමි ඇවිදීම තරග අද පෙ.ව 6.00ට ආරම්භවන අතර පිරිමි තරග කි.මී.10කින් සහ කාන්තා තරගය කි.මී.5ක දුරකින් යුක්තවේ.පොළොන්නරුව ප්‍රාදේශිය සභාව අසලින් පෙ.ව 8.00ට ආරම්භ වන කිලෝමී‍ටර් 106.6ක දුරකින් යුත් පිරිමි පාපැදි තරගය කඳුරුවෙල නගරය, පොලීසිය, කාර්මික විද්‍යාලය, පටු පාලම, මනම්පිටිය පාලම , කොටලිය පටු පාලම, මනම්පිටිය නගරය, මඩකලපුව හන්දිය, වැලිකන්ද නාමපුවරුව, දුම්රිය හරස් මග, සෙවනපිටිය, මොණරතැන්න හන්දිය, වැලිකන්ද හන්දිය, සිංහපුර හන්දිය, අසේලපුර හන්දිය, කඩවතමඩුව හන්දිය, වාලච්චේන නාමපුවරුව අසලින් වකනේරි හන්දිය පොලිස් මුරපොළ අසලට ගොස් නැවත හැරී එම මාර්ගය ඔස්සේ ගමන් කර ආරම්භක ස්ථානයෙන්ම අවසන් වේ.කාන්තා පාපැදි තරග කි.මී.35ක දුරක් වන පෙ.ව 8.15ට ආරම්භවේ. කාන්තා තරගය පිරිමි තරගයේ ධාවන මාර්ගය ඔස්සේ ගොස් මඩකලපුව හන්දිය අසලින් හැරී නැවතත් ආරම්භක ස්ථානයට පැමිණේ.කාන්තා/පිරිමි මැරතන් තරග හෙට (14) පෙ.ව6.30ට තමන්කඩුව ප්‍රා.සභාව අසලින් ආරම්භ වන අතර කාන්තා තරගය (කි.මී.21.0975) කඳුරුවෙල නගරය හරහා මඩකලපුව මාර්ගයේ 79 කණුව පසුකර මී.100ක් ඉදිරියෙන් ආපසු හැරී පැමිනීමට නියමිතය. කි.මී 42.195ක් දුර පිරිමි තරගය කඳුරුවෙල නගරය හරහා මඩකලපුව මාර්ගයේ මහවැව කොලොන්න වාඩිය අසලින් ආපසු හැරී ආරම්භක ස්ථානයෙන් අවසන් වේ.ශ්‍රී ලංකා යූත් ජාතික ක්‍රීඩා උළෙලේ අවසන් තරග මේ මස 25 සිට 28 දක්වා පොළොන්නරුව ජාතික ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307135</link>
    <topic>අගාර්ගෙන් පළමු ටෙස්ට් තරගයේදී වාර්තා පිට වාර්තා</topic>
    <author/>
    <content>ඔස්ට්‍රේලියාව වෙනුවෙන් පළමු ටෙස්ට් තරගයට එක්වු ඇෂ්ටන් අගාර් එකළොස්වැනි පිතිකරු ලෙස පිටියට පැමිණ ලකුණු 98ක් ලබා වාර්තාවක් පිහිටුවයි. ටෙස්ට් ඉනිමක අවසන් පිතිකරු ලෙස පිටියට පැමිණ කොදෙව් ‍පිලේ ටිනෝ බෙස්ට් එංගලන්තයට එරෙහිව ලකුණු 95ක් රැස්කරමින් 2012දී පිහටවු වාර්තාව අගාර් බිඳ හෙලීය.අළු බදුන පළමු ටෙස්ට් තරගයේ ඔස්ට්‍රේලියානු පළමු ඉනිමේ අවසන් කඩුල්ලට (පිල් හියුස් නොදවී ලකුණු 81) සමග එක්ව අගාර් ලකුණු 151ක වාර්තාගත සම්බන්ධතාවක් ද ගොඩනැගීය.මෙයට පෙර ඉනිමක අවසන් ටෙස්ට් කඩුල්ලට ලකුණු 151ක සම්බන්ධතාවක් ගොඩනගා තිබුණේ 1973දී නවසිලන්තයේ බ්‍රයන් නැස්ටින්ග් හා රිචඩ් කොලින් 1997දී පාකිස්ථානයේ අසාර් මොහොමුද් හා මුෂ්ටාක් අහමඩ් යන ක්‍රීඩකයන් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307136</link>
    <topic>15න් පහළ තෙවැනි පෙළ ක්‍රිකට්පළමු වට ශූරතාව ආනන්දය දිනයි</topic>
    <author/>
    <content>කොළඹ ආනන්ද විදුහලේ 15න් පහළ ක්‍රිකට් පිල තෙවැනි පෙළ තරගාවලියේ පළමු වටයේ ශූරයන් බවට පත්ව සිටී. ආනන්ද ක්‍රීඩකයෝ පළමු වටයේ සහභාගීවු තරග 6කින් ජය වාර්තා කළහ. ආනන්ද විදුහල වෙතින් සහිරා, සාන්ත ජෝෂප්, ධර්මපාල, එදිරිවීර සරත්චන්ද්‍ර, සාන්ත අන්තෝනි හා සාන්ත පීතර් විදුහල් පරාජයට පත්වුහ.ආනන්ද විදුහල ලැබු මේ ජයග්‍රහණයට පුහුණුකරු රොහාන් සොයිසා, සහාය පුහුණුකරු නිසංසල මෙන්ඩිස් හා ක්‍රිකට් භාර ආචාර්ය සමන් හෙට්ටිආරච්චි යන මහත්වරු විශාල දායකත්වයක් සැපයුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307137</link>
    <topic>මාතර තෝමසයට විශිෂ්ට ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අන්තර් පාසල් අවු.17න් පහළ ක්‍රිකට් තරගාවලියේ පළමු පෙළ තරගයකින් මාතර රාහුල විදුහල පරදා කඩුලු 9ක විශිෂ්ට ජයක් හිමිකර ගැනීමට මාතර සාන්ත තෝමස් විදුහල සමත්විය.මාතර උයන්වත්ත පිටියේ පැවැති තරගයේ පළමුව පන්දුවට පහරදුන් රාහුල විදුහල ලකුණු 110කට දැවී ගිය අතර එම ඉලක්කය එක් කඩුල්ලක් පමණක් දැවී සපුරාලීමට තොමස් කණ්ඩායමට හැකිවිය. පන්දු 68කදී හතරේ පහර 10ක් සහ හයේ පහර 2ක් සමගින් නොදැවී ලකුණු 80ක් රැස්කිරීමට ලසිත් ලක්ෂාන් සමත්විය.රාහුල-110 (ඕවර 40) (ඩිලුම් ක්‍රිශාන් 10/3, විදත් ජයනිදු 13/3, නෙවිදු උදේශ් 7/2)සා.තෝමස්-111/1 (ඕවර 22) ලසිත් ලක්ෂාන් නොදැවී 80 .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307138</link>
    <topic>සැහැල්ලු පන්දු ක්‍රිකට් හෙට කළුතර දී</topic>
    <author/>
    <content>සැහැල්ලු පන්දු ක්‍රිකට් සම්මේලනය සංවිධාන කරන කළුතර දිස්ත්‍රික් ඕවර විස්සයි 20 ක්‍රිකට් තරගාවලිය හෙට (14) අළුත්ගමදී පැවැත්වේ.තරගාවලිය සඳහා පානදුර, කළුතර, බුලත්සිංහල, හොරණ, බණ්ඩාරගම, මතුගම, අගලවත්ත හා බේරුවල මැතිවරණ කොට්ඨාස නියෝජනය කරමින් කණ්ඩායම් 16ක් එක්වෙති.කළුතර දිස්ත්‍රික් සැහැල්ලු පන්දු ක්‍රිකට් සම්මේලනයේ සභාපති ප්‍රසන්න සංජීව මහතාගේ අනුග්‍රහකත්වයෙන් තරගාවලියේ ප්‍රථම ස්ථානය සඳහා රු.10000ක්, දෙවැනි ස්ථානයට රු.5000ක් පිරිනැමෙන අතර තරගයේ වීරයා,‍ හොඳම පිතිකරු හා හොඳම පන්දු යවන්නාටද ත්‍යාග ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s1307139</link>
    <topic>අන්තර් සාමාජික පිහිනුම් තරගාවලිය</topic>
    <author/>
    <content>ෆින්ගාරා ක්‍රීඩා සමාජයේ පැවැති අන්තර් සාමාජික පිහිනුම් තරගාවලියේ අවු.16න් පහළ සහාය තරගයේ ශූරතාව දිනාගත් කණ්ඩායම (වමේ සිට)-ඕෂාන් සෙනෙවිරත්න, චිරාත් සෙනෙවිරත්න, විෂාන් වීරසිංහ, ෂාමින්දු භානු සහ චාමර වඩුගේ (පුහුණුකරු)සමග..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s13071310</link>
    <topic>ජාත්‍යන්තර පාසල් චෙස් 27-28</topic>
    <author/>
    <content>ගම්පහ රීජන්ට් ජාත්‍යන්තර පාසල හයවැනි වරට සංවිධාන කරන ජාත්‍යන්තර අන්තර් පාසල් චෙස් ශූරතාවලිය මේ මස 27-28 දෙදින රීජන්ට් පාසල් ශ්‍රවණාගාරයේදී පැවැත්වේ.අවු.8, 12, 14, හා 17න් පහළ ලෙස වයස් කාණ්ඩයන්ගෙන් පැවැත්වෙන තරගාවලියට පාසල් 12ක කණ්ඩායම් සහභාගී වෙති.පෑන් ඒෂියා බංකුවේ අනුග්‍රහයෙන් පැවැත්වෙන තරගාවලියේ ජය සංකේත ප්‍රදානය එම බැංකුවේ අධ්‍යක්ෂ හා ආයතන පරිපාලන නිලධාරී ක්ලෝඩ් පීරිස් මහතාගේ ප්‍රදානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=s13071311</link>
    <topic>ධර්මරාජ මෝටර් රථ රැලිය 20දා</topic>
    <author>ආරිවංශ ජයවීර මහනුවර විශේෂ</author>
    <content>මහනුවර ධර්මරාජ විදුහල් 91 කණ්ඩායම සිවුවැනි වරට සංවිධාන කරන විශේෂ මෝටර් රථ ධාවන රැලිය‍ මේ මස 20 වැනිදා පෙ.ව 11.00ට මහනුවර නගරයේ දී පැවැත්වේ.කිලෝමීටර් 65ක දුරකින් යුත් මේ තරගය සඳහා තරගකරුවන් 50 දෙනෙකු එක්වීමට නියමිතය.මින් ලැබෙන ආදායමෙන් විද්‍යාලයට සෞඛ්‍ය ඒකකයක් ප්‍රධානය කිරීම හා දිවයිනේ තෝරාගත් දුෂ්කර පාලසක ප්‍රජා සත්කාර වැඩසටහනක් ක්‍රියාත්ම කිරීම අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=f1307131</link>
    <topic>විපක්ෂයේ දේශපාලනයරටේ ප්‍රතිරූපය වැනසීමයි</topic>
    <author>සාකච්ඡා කෙළේ උදිත ගුණවර්ධන</author>
    <content>දේශපාලන ස්ථාවර බව රටක අනාගතයට බලපාන ප්‍රමුඛතම සාධකයකි. රටක් දේශපාලනිකව අස්ථාවර වුවහොත් එය කලාපීය හා ගෝලීය බලවතුන්ගේ රූකඩයක් බවට පත්වෙයි. මේ සම්බන්ධයෙන් ආණ්ඩුවට මෙන්ම විපක්ෂයට ඇත්තේ සුවිශේෂී වගකීමකි. මේ පිළිබඳවත්, ආයෝජන ක්‍ෂේත්‍රයේ දියුණුවට ගෙන ඇති ක්‍රියාමාර්ග පිළිබඳවත් ඇමැති ලක්ෂ්මන් යාපා අබේවර්ධන මහතා සමඟ සිදුකළ සාකච්ඡාවකි මේ.13 වැනි ව්‍යවස්ථා සංශෝධනය කිරීම සඳහා පත්කළ පාර්ලිමේන්තු තේරීම් කමිටුව විපක්ෂය විසින් වර්ජනය කිරීම පිළිබඳව ඔබේ අදහස කෙබදුද?ජාතික වශයෙන් වැදගත් ඕනෑම අවස්ථාවකදී පාර්ලිමේන්තු තේරීම් කමිටුවක් පත් කිරීම පාර්ලිමේන්තු සම්ප්‍රදායට හා ප්‍රජාතන්ත්‍රවාදයට එකඟ වූ ක්‍රියාපටිපාටියක්. ලොව දියුණු ප්‍රජාතන්ත්‍රවාදී රාජ්‍යයන් අනුගමනය කරන්නේත් එම පිළිවෙතයි.ඒ නිසා 13 සංශෝධනය පිළිබඳව ආණ්ඩුවක් විදිහට පාර්ලිමේන්තු තේරීම් කමිටුවක් පත් කිරීම ඉතාමත් වැදගත් දෙයක්. මේ සම්බන්ධයෙන් ආණ්ඩුව කටයුතු කරන්නේ් ප්‍රජාතන්ත්‍රවාදී මූලධර්මවලට අනුවයි.උත්තරීතර සභාවක නියෝජිතයෝ විදියට ජාතික ගැටලුවකට වැදගත්කම හඳුනා ගත යුතුයි. රට නිවැරදි දිශානතියකට ගමන් කරවන නියමුවන් හැටියට නිවැරදි සාමුහික තීන්දු ගත යුතු වෙනවා.ඒත් මේ තේරීම් කමිටුවට සහභාගී වීමට විපක්‍ෂය ප්‍රතික්‍ෂේප කර තිබෙනවා?විපක්‍ෂයක වගකීම කියන්නේ ප්‍රශ්නවලින් මඟහැර යාම හෝ ප්‍රශ්න තවත් අවුල් කිරීම නොවෙයි. ඇතිවූ ගැටලු කලමනාකරණය කිරීමත් සාමුහිකව විසඳුම් සෙවීමත් වැදගත් වෙනවා. ඒත් විපක්ෂය මේ වගකීම නිසි විදිහට ඉටු නොකරන තත්තවයකටයි තල්ලුවී තිබෙන්නේ.විපක්‍ෂයට ඕනෑ වෙලා තිබෙන්නේ ගැටලු නිරාකරණය කිරීම නොවෙයි ගැටලු අවුල් කිරීමයි. ජාත්‍යන්තරය ඉදිරියේ මෙරට ප්‍රතිරූප විනාශ කිරීම ඔවුන්ගේ දේශපාලනය බවට පත්කරගෙන තිබෙන්නේ. විපක්‍ෂය රට ගැන රටේ ප්‍රතිරූපය ගැන කිසිදු සැලකීමක් නැහැ.එවැනි විපක්‍ෂයකින් රටට වැඩක් නැහැ. රටට ආදරය නොකරන විපක්ෂයකට ජනතාව ඉදිරියට යාමට ශක්තියක් නැහැ. ඔවුන්ට ප්‍රජාතන්ත්‍රවාදී මූලධර්ම ගැන හැඟීමක් නැහැ. ඒ නිසා තමයි මේ ආකාරයට ඛ්ැසිරන්නේ.මේ තේරීම් කමිටුව ගැන අදහස් පළකරන විපක්‍ෂය කියන්නේ මේ කමිටුවෙන් කිසිදු ප්‍රතිඵලයක් නොමැති බවයි?තේරීම් කමිටුවේ ප්‍රතිඵල තියෙනවාද නැද්ද කියලා සලකා බලන්න වෙන්නෙ මේ කමිටුවට සහභාගි වීමෙනුයි. එහෙම නැතිව කමිටුව වර්ජනය කිරීමෙන් හෝ කමිටුව මඟහැර යාමෙන් මේ කමිටුවේ හොඳ නරක කියන්න බැහැනේ.විපක්ෂයට 13වැනි සංශෝධනය ගැන හොඳක් හෝ නරකක් කීමට කාරක සභාවට සහභාගී විය යුතුයි. එහෙම නැතිව එළියෙ ඉඳන් විචේචන සිදු කිරීම පිළිගත නොහැකියි. හොඳ කීමට හෝ විවේචනය කිරීමට අභ්‍යන්තර ව්‍යුහයට ඇතුළත්ව සිටිය යුතුයි.13 වෙනි ව්‍යවස්ථා සංශෝධනය සිදු කළ යුතු ආකාරය පිළිබඳව ශ්‍රීලනිප නියෝජනය කරන නියෝජිතයකු විදියට ඔබේ අදහස පැහැදිලි කළ හැකි ද?අප මෙතැනදී වැදගත් ලෙස කල්පනා කළ යුතුයි. ඒ අනුව කටයුතු කළයුතුයි. 13 වැනි සංශෝධනය සම්පූර්ණයෙන්ම අහෝසි කළ යුතුයි කියා මා සිතන්නේ නැහැ. රටක ප්‍රශ්න සමනය වෙන විදිහට තමයි අවශ්‍ය සංශෝධන සිදු විය යුත්තේ. එහෙම නොවන විදිහට කටයුතු කිරීම සුදුසු දෙයක් නොවෙයි.සිදුවිය යුත්තේ මේ ව්‍යවස්ථා සංශෝධනවල තිබෙන රටට අහිතකර දේවල් ඉවත් කිරීමයි. 13 වෙනි සංශෝධනයත් එහෙමයි. එහි රටට අහිතකර අනාගතයේදී හෝ රටට අහිතකර ප්‍රතිඵල ඇතිවිය හැකි දේවල් තිබෙන්නට පුළුවන්. එවැනි දේවල් සංශෝධනය කිරීම ගැන තමයි අපේ අවධානය යොමු විය යුත්තේ. මෙවැනි දේවල් ගැන අවධානය යොමු කරද්දී සිදු විය යුත්තේ අහිතකර දේවල් ඉවත් කිරීමත් යහපත් දේවල් රැක ගැනීමත් යන කරුණුයි.ඉදිරියේදී පැවැත්වීමට නියමිත පළාත් සභා මැතිවරණවලට මුහුණ දීමට එක්සත් ජනතා නිදහස් සන්ධානයට තිබෙන්නේ මොන විදිහේ වැඩපිළිවෙළක්ද?අපට විශේෂ වැඩපිළිවෙළක් අවශ්‍ය වෙන්නේ නැහැ. වර්තමාන දේශපාලන වටපිටාවක් තුළ අපට පහසුවෙන්ම ජයග්‍රහණය කිරීමට පුළුවන්කම තිබෙනවා. අපි ඒ දේ කියන්නේ නිකම්ම නොවෙයි. තහවුරු කළ හැකි කරුණු ඇතිවයි. අප මේ පළාත්වලට විශාල සේවයක් ඉටුකර තිබෙනවා. මාර්ග සංවර්ධන කටයුතු ගම් මට්ටමේ සංවර්ධන කටයුතු විශාල ප්‍රමාණයක් ඉටුකර තිබෙනව.මම කියන නිසා නොවෙයි ඕනෑම කෙනෙකුට මේ සත්‍ය තේරුම් ගැනීමට පුළුවන්. එවැනි තත්ත්වයන් තුළ ජනතාව තේරුම් අරගෙන තිබෙනවා, මේ ආණ්ඩුව තරම් ප්‍රාදේශීය මට්ටමට සේවයක් ඉටුකළ ආණ්ඩුවක් නැහැ. වයඹට මධ්‍යමට පමණක් නොවෙයි උතුරටත් විශාල කාර්යභාරයක් අප ඉටුකර තිබෙනව. මේ ගැන ජනතාව තුළ විශාල ඇගැයීමක් හා පිළිගැනීමක් තිබෙනවා.අනෙක් පසින් සම්පූර්ණයෙන් ම බෙදී විසිරී ගිය විපක්ෂයක් තිබෙන්නේ. ඔවුන්ට ආණ්ඩුව වෙත අභියෝගයක් කරනවා තබා තමන්ගේ දේශපාලන න්‍යාය පත්‍රය ආරක්ෂා කර ගැනීමට නොහැකි වෙලා තිබෙන්නේ.එවැනි විපක්ෂයකට පළාත් සභා මැතිවරණයක් ජයග්‍රහණය කරනවා තබා නිසි නියෝජනයක් ලබාගැනීම පවා දුෂ්කර දෙයක් බවට පත් වෙනවා. අපට ජනතාව ගැන විශාල විශ්වාසයක් තිබෙනවා වගේම ජනතාවටත් අප ගැන විශාල විශ්වාසයක් තිබෙනවා.දෙමළ ජනතාව දිනාගැනීම අත්‍යවශ්‍ය කාරණයක්. මේ සඳහා ආණ්ඩුවේ වැඩපිළිවෙළ පැහැදිලි කළ හැකි ද?එදා උතුරු නැඟෙනහිර ප්‍රදේශවල තිබූ තත්ත්වය ගැන ඔබට අමතක නැතිව ඇති. එදා මේ ප්‍රදේශවල තිබූ තත්ත්වය හා අස්ථාවර වාතාවරණය ගැන එම පළාත්වල ජනතාවට හොඳාකාරව මතකයි. උතුරේ ජන ජීවිතය අදවන විට 95%කින් ම සම්පූර්ණ තත්ත්වයට පත්කිරීම ට පුළුවන් වෙලා තිබෙනවා. ආණ්ඩුව ඒ සඳහා විශාල වැඩපිළිවෙළක් ක්‍රියාත්මක කර තිබෙනවා.උදාහරණයක් විදියට මේ විදිහේ යුද වාතාවරණයක් තිබූ රටක් සාමාන්‍ය තත්ත්වයට පත්වීමට දිගු කාලයක් ගත වෙනවා. නැවත පදිංචි කිරීම්, අලුත් ඉදිකිරීම් සිදුවන්නේ ඉතාමත් අඩු වේගයකින්.ඒත් අපට පුළුවන් වී තිබෙනවා ඉතාම කෙටි කාලයකින් උතුරු හා නැඟෙනහිර ප්‍රදේශ සාමාන්‍ය තත්ත්වයට පත් කිරීමට. මේ හේතු නිසා දෙමළ ජනතාව දිනා ගැනීමත් ඔවුන්ගේ හදවත් සමඟ බැඳීම් ඇතිකර ගැනීමත් දුෂ්කර දෙයක් නොවෙයි.ආයෝජන ප්‍රවර්ධන ක්‍ෂේත්‍රයේ වර්ධනය සඳහා අමාත්‍යාංශ මට්ටමින් ගෙන ඇති පියවර පිළිබඳ පැහැදිලි කිරීමක් කළ හැකිද?ආයෝජන ප්‍රවර්ධනය කිරීම තමයි රටක ආර්ථික තත්ත්වය ඉහළ තැබීමට ගත හැකි හොඳම ක්‍රියාමාර්ගය. අප රට තුළ අද ආයෝජකයන් ආකර්ෂණය කර ගැනීමට පුළුවන් හොඳම වාතාවරණයක් ඇතිවෙලා තිබෙනවා. මේ වසරේදී ආයෝජකයන්ගේ ආකර්ෂණය ඉහළ මට්ටමකට ගැනීම තමයි අපේ ඉලක්කය වෙලා තිබෙන්නේ.දැනටමත් ලෝකයේ පුමුඛ පෙළේ ආයෝජකයෝ මෙරටට පැමිණෙමින් තිබෙන්නේ. ඒ තත්ත්වය තුළ අනාගතයේදී ආයෝජන ක්‍ෂේත්‍රයෙන් විශාල සංවර්ධනයක් අපේක්‍ෂා කිරීමට පුළුවන්.ඉදිරියේදී පොදු රාජ්‍ය මණ්ඩල සමුළුව මෙරටදී පැවැත්වීම මඟින් මෙරට ආයෝජන ක්‍ෂේත්‍රයේ දියුණුවටත් විශාල දායකත්වයක් ඇති කර ගැනීමට පුළුවන්. මෙවැනි ජාත්‍යන්තර සමුළු පැවැත්වීම මඟින් මෙරට ප්‍රතිරූපය ඉහළ නැංවීමටත් පුළුවන්කම ලැබෙනවා.මේ සියලු කාරණා ගැන සලකා බලද්දී ඉදිරියේදී මෙරට ආර්ථිකයේ විශාල දියුණුවක් වගේම ආයෝජන ක්‍ෂේත්‍රයේ ප්‍රබල වර්ධනයකුත් ඇතිවීම ස්ථිරයි. ඒ සඳහා අවශ්‍ය පිටුබලය සැපයීම තමයි අප සිදු කරන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=f1307132</link>
    <topic>13 ගැන තීරණයඉන්දියාවේ නොව අපේය</topic>
    <author/>
    <content>අද වනවිට දේශපාලන ලෝකයේ ප්‍රබලම මාතෘකාව බවට පත්ව තිබෙන්නේ 13 වැනි ආණ්ඩුක්‍රම ව්‍යවස්ථා සංශෝධනයයි. ආණ්ඩු පක්ෂයට කෙසේ වෙතත් එල්ලෙන්නට වැල් නැතිව සිටින විපක්ෂයට නම් මෙය කාලයක් ඇදගෙන යා හැකි මාතෘකාවකි.ආණ්ඩුක්‍රම ව්‍යවස්ථාවේ දහතුන් වැනි සංශෝධනය 1987 අගෝස්තු මාසයේ සම්මත කරන ලද්දේ ඉන්දු ලංකා ගිවිසුමේ ප්‍රතිඵලයක් වශයෙනි. විවිධ අවස්ථාවන්හිදී මතුවෙමින් යටගිය දහතුන් වැනි ආණ්ඩුක්‍රම ව්‍යවස්ථා සංශෝධනය පිළිබඳව වසර 26කට පසු යළිත් සාකච්ඡාවට බඳුන් වී තිබේ. එයට මුල් වී ඇත්තේ ඉදිරියේදී පැවැත්වීමට නියමිත උතුරු පළාත් සභා මැතිවරණයයි.කෙසේ නමුදු ජාතික ගැටලුවට දේශපාලන විසඳුමක් දීම සඳහා උතුරු පළාත් සභාවක් ඇති කිරීමේ ආණ්ඩුක්‍රම ව්‍යවස්ථා ක්‍රියාමාර්ගය වූයේ 13 වැනි ආණ්ඩුක්‍රම ව්‍යවස්ථා සංශෝධනයයි. කවුරුන් කෙසේ කීවද අපේ රටට නිදහස උදාකර දුන් ජනාධිපති මහින්ද රාජපක්ෂ මහතා එය හරිහැටි අවබෝධ කරගෙන සිටීම සතුටට කරුණකි.එතුමා නිවැරැදි දේශපාලන දැක්මක් ඇති අභීත නායකයෙකි. පසුගිය කාලයේ බලයට පැමිණී ආණ්ඩු මෙන්ම රාජ්‍ය නායකයන් යුද්ධය නිමාකරන්නට නොහැකි යැයි කීවද එතුමා බලයට පත්වීමෙන් පසු ප්‍රථමයෙන්ම සිදුකළේ යුද්ධය මේ මාතෘ භූමියෙන් අතුගා දමන්නට අවශ්‍ය පසුබිම සකස් කිරීමයි. එදා ජනාධිපතිතුමන් නිසිකල නිසි තීරණය නොගත්තේ නම් අපේ රටේ මිනිසුන් තවමත් පාරට බහින්නේ මරණ බියෙනි.ස්ථිර අධිෂ්ඨානයතිස් වසරකට ආසන්න කාලයක් මේ රට වෙළාගෙන සිටි අඳුරු ත්‍රස්තවාදී සෙවණැල්ල දුරුකොට රටට ස්ථිරසාර සාමයක් උදාකර දෙන්නට ජනාධිපතිතුමා ප්‍රමුඛ වත්මන් රජයට හැකිවිය. ජනාධිපතිතුමා, ආරක්ෂක ලේකම්තුමා ප්‍රමුඛ ත්‍රිවිධ හමුදාපතිවරුන් යුද්ධය ජය ගන්නට අවශ්‍ය පිඹුරුපත් සකසද්දී සුපුරුදු පරිදි විපක්ෂය විවිධ චෝදනා නැඟුවේය. අලිමංකඩ කියා පාමංකඩ යන්නේ යැයි ඇතැමුන් උපහාස කළේය. නමුත් යුද්ධය ජයගෙන මිසක් ආපසු හැරෙන්නේ නැතැයි කී ජනාධිපතිතුමා ස්ථිර අධිෂ්ඨානයෙන් කටයුතු කළේ ය.යුද්ධය නිමා කළ යුතුයි, නිමා කළ හැකියි යන ආකල්පයේ සිටි බහුතරයක් දෙනා එදා ජනාධිපතිතුමාට යෝධ ශක්තියක් වෙමින් එතුමා දිරිමත් කෙළේය. මේ මාතෘ භූමියේ කොටසක් ‍ෙකාටි ත්‍රස්තවාදීන්ට පවරා දී දෙමළ ඊළාම් නිජබිමක් තැනීමට තවත් අය රහස් කුමන්ත්‍රණ කළහ. නමුත් ජනාධිපතිතුමාගේ අභීත නායකත්වයත් අපේ වීරෝදාර රණවිරුවන්ගේ ශක්තියත් හේතුවෙන් ලෝකයේ ප්‍රබලම ත්‍රස්ත සංවිධානයක් වන එල්.ටී.ටී.ඊ. සංවිධානය පරාජය කිරීමට හැකිවිය.එය සමස්ත ශ්‍රී ලාංකිකයන් ලැබූ විශාල ජයග්‍රහණයකි. එදා මේ ඓතිහාසික ජයග්‍රහණය විඳ දරා ගැනීමට නොහැකි වූ ඇතැම් බටහිර රටවල් යුද්ධය පවතින අවස්ථාවේදීත් යම් යම් යෝජනා ගෙන ආවේය. එපමණක් නොව යුද්ධය නිමා කිරීමෙන් පසු මානව හිමිකම් චෝදනා ගෙන එමින් අපේ රට ජාත්‍යන්තරය හමුවේ අපහසුතාවයට පත්කිරීමට උත්සාහ ගත්තේය.නමුත් ඒ උත්සාහයන් ව්‍යර්ථ කිරීමට ජනාධිපතිතුමා ප්‍රමුඛ රජයට හැකිවිය. විශේෂයෙන් අපේ රටේ පැවතුණේ යුද්ධයක් නොව මානුෂීය මෙහෙයුමකි. කොටි ත්‍රස්තයන්ගේ ග්‍රහණයේ සිටි දහස් සංඛ්‍යාත දෙමළ වැසියන් මුදාගනිමින් ත්‍රස්තවාදීන්ට ප්‍රහාර එල්ල කෙරිණි.යුද්ධය හේතුවෙන් දවස්, සති, මාස ගණන් කැලයේ සැඟවී සිටි අහිංසක සිවිල් වැසියන් බේරාගෙන ඔවුන් ආරක්ෂිත ස්ථානවල රඳවා ආහාරපාන, ඇඳුම් පැළඳුම්, ඖෂධ ආදිය ලබාදීමට අපේ රණවිරුවන් ක්‍රියා කළේය.යුද්ධය හේතුවෙන් අපිට අහිමි වී ගිය ජීවිත හා දේපළ ප්‍රමාණය ගණනය කළ නොහැකි තරම්ය. තවමත් ඒ අමිහිරි මතකයන් ජනතාවගේ් සිත් තුළ තැන්පත්ව තිබේ. නමුත් ජනාධිපතිතුමා ප්‍රමුඛ වත්මන් රජය උත්සාහ ගන්නේ ඒ අමිහිරි මතකයන් අමතක කොට ජනතාවට යහපත් අනාගතයක් උදාකර දෙන්නටය.නමුත් විවිධ දේශපාලන මතවාදවල එල්බ සිටින සුළු පිරිසක් එතුමාගේ වැඩපිළිවෙළ විවේචනය කරති. මේ තිස් වසරක යුද්ධයක් පැවැති රටක් බව ඒ ඇතැම් දෙනාට අමතකව ගොසින්ය.යුද්ධයක් පැවතුණු රටක් එකවරම සංවර්ධනය කිරීමට අසීරු කටයුත්තකි. විශේෂයෙන් රටේ ආර්ථිකය ගොඩනැංවිය යුත්තේ ක්‍රමක්‍රමයෙනි. ජනාධිපතිතුමා දැන් සංවර්ධන ක්‍රියාවලියටද මුල පුරා තිබේ. යුද්ධය නිමාවත් සමඟ රට පුරා මාර්ග පද්ධතිය ඉතාමත් ඉක්මනින් සංවර්ධනය කෙරුණි.විශේෂයෙන් යුද්ධය හේතුවෙන් කාලයක් සංවර්ධනය නොවුණු උතුර දකුණ යා කරන ඒ-9 මාර්ගය ද පසුගියදා ජනාධිපතිතුමා අතින් ජනතා අයිතියට පත් කෙරුණි. දැන් ලංකාවේ ඕනෑම ප්‍රදේශයක සිට ඉතා කෙටි කාලයකින් කොළඹට ළඟාවිය හැකිය.ඒ තරම් අද රටේ මහාමාර්ග පද්ධතිය සංවර්ධනය කර තිබේ. එසේම රටේ ප්‍රධාන නගර යා කෙරෙන පරිදි අධිවේගී මාර්ග රැසක් ඉදිකෙරෙමින් පවතී. ගමනාගමනය වේගවත් කිරීම උදෙසා ගුවන් පාලම් ගණනාවක් ද, මේ වනවිට ඉදිකර තිබේ. මහාමාර්ග පමණක් නොව රටේ අනෙකුත් යටිතල පහසුකම් සංවර්ධනයට ද රජය වැඩි අවධානයක් යොමු කර ඇත. රටේ සෞඛ්‍ය සේවාව අද වඩාත් කාර්යක්ෂමය. අති නවීන පහසුකම්වලින් යුතු රෝහල් සහ වෛද්‍ය මධ්‍යස්ථාන දිවයින පුරා ඉදිවෙමින් පවතී.රටේ අනාගතය භාරගැනීමට සිටින ළමා පරපුර දැනුමින් සහ කුසලතාවයන්ගෙන් පරිපූර්ණ කිරීම උදෙසා අධ්‍යාපන පහසුකම් නාගරිකව මෙන්ම ග්‍රාමීයව ද සපයා දී ඇත. පසුගිය දිනවල උපාධිධාරින් විශාල පිරිසක් රාජ්‍ය සේවයට බඳවා ගනිමින් මෙරට රැකියා ගැටලුවට ද ස්ථිරසාර විසඳුමක් ලබා දුන්නේය.මහින්ද චින්තන ප්‍රතිපත්ති ප්‍රකාශනයට අනුව අද වනවිට රටේ සෑම ක්ෂේත්‍රයක් ම පුළුල් සංවර්ධනයකට ලක්කර තිබේ. කර්මාන්ත ක්ෂේත්‍රය ගතහොත් දිනෙන් දින නව ව්‍යවසායකයන්, ආයෝජකයන් අපේ රටට පැමිණේ. නව කර්මාන්ත ආරම්භවීමත් සමඟ අපේ ආර්ථිකය තවත් ශක්තිමත් වනු ඇත.දැවැන්ත සංවර්ධනයක්අද ලෝකය ගෝලීයකරණය වී ඇති බව අපි කතා කරමු. ගෝලීයකරණය වූ ලෝකයක අපට හුදකලාව සිටීමට නොහැකිය. නිරන්තරයෙන් අනෙකුත් රටවල් සමඟ සබඳතා ගොඩනඟා ගැනීමට සිදුවේ. ජනාධිපතිතුමා ඒ සඳහා විවිධ උපාය මාර්ග ගෙන තිබේ. එතුමාගේ විදේශ සබඳතා අපේ රටේ ආර්ථිකයට මහත් ශක්තියකි.මහින්ද රාජපක්ෂ ආණ්ඩුව යටතේ ගොඩනැඟුණු වරාය, ගුවන්තොටුපොළ යනාදිය ද රටේ ආර්ථිකය ශක්තිමත් කිරීමට දායක වේ. එසේම නගර අලංකරණ ව්‍යාපෘතිය යටතේ සෑම නගරයක්ම සංචාරක ආකර්ෂණය වැඩිවන පරිදි අලංකාරව සකස් කර තිබේ. එදා සිට අපේ ආර්ථිකයට සංචාරක ව්‍යාපාරයෙන් සුවිශේෂී දායකත්වයක් ලැබුණි. යුද්ධය නිමා වීමත් සමඟ මෙරටට පැමිණෙන සංචාරකයන්ගේ ප්‍රමාණය ඉහළ ගොස් ඇති බව වාර්තා වේ.ඔවුන්ට අවශ්‍ය පහසුකම් ලබාදීමත් සංචාරක ව්‍යාපාරයට සමගාමීව රටේ අනෙකුත් කටයුතු සංවර්ධනය කිරීමට ද රජය පියවර ගෙන තිබේ.රජය දැවැන්ත සංවර්ධන ක්‍රියාවලියක් මේ වනවිට ක්‍රියාත්මක කරමින් සිටී. කෙටිකාලීන මෙන්ම දිගුකාලීන ප්‍රතිලාභවලින් සමන්විතය. දැයට කිරුළ සංවර්ධන ප්‍රදර්ශනය ද පැවැත්වෙන්නේ රටේ සංවර්ධන ක්‍රියාවලියට සමගාමීවය. 2014 දැයට කිරුළ සංවර්ධන ප්‍රදර්ශනයේ ප්‍රතිලාභ වයඹ පළාතේ ජනතාවට ලබාදීමට දැන් රජය සැලසුම් කර ඇති බව සඳහන් වේ.දැයට කිරුළ යනු හුදු ප්‍රදර්ශනයක් පමණක් නොවන වග පසුගිය කාලයේ නුවර, අම්පාර ආදී විවිධ ප්‍රදේශවල පැවැත් වූ දැයට කිරුළ ප්‍රදර්ශනවලින් පැහැදිලි වුණි. එම ප්‍රදර්ශනයට සමගාමීව අදාළ ප්‍රදේශයේ යටිතල පහසුකම් සංවර්ධනය සහ ජනතාවගේ ආර්ථික, සාමාජීය කටයුතුවලට සහායවීමත් සිදුකෙරේ.මේ සියලු සංවර්ධන කටයුතු පසුපස සිටින නියමුවාණන් වන්නේ ජනාධිපති මහින්ද රාජපක්ෂ මහතාය. එතුමා නිවැරැදි දේශපාලන දැක්මක් ද ඇති රාජ්‍ය නායකයෙකි. ශ්‍රී ලංකා නිදහස් පක්ෂය ගොඩනැඟීම හා ශක්තිමත් කිරීම උදෙසා රාජපක්ෂලාගෙන් ලැබුණු දායකත්වයද ඉතා විශාලය. ජනාධිපතිතුමා කිසිවිටෙකත් පක්ෂ මාරු කළේ නැත. එතුමා එදා සිට ගෙන ආවේ ශ්‍රී ලංකා නිදහස් පක්ෂයේ දේශපාලන ප්‍රතිපත්තියයි. එදා ඉන්දු ලංකා ගිවිසුමට විරුද්ධව ජනාධිපතිතුමා ද පාරට බැස්සේය. උද්ඝෝෂණවලට සම්බන්ධ වූයේය. එතුමා අදත් ඉන්නේ එදා ස්ථාවරයේමය.අලුත්ම විහිළුවනමුත් එදා 13 වැනි ආණ්ඩුක්‍රම ව්‍යවස්ථා සංශෝධන ගෙන ආ යු.ඇන්.පී.ය අද 13ට විරුද්ධව කතා කරති. මෙය මහත් විහිළුවකි.පළාත් සභාවල බලතල වෙන්කර දී තිබෙන්නේ දහතුන් වැනි ආණ්ඩුක්‍රම ව්‍යවස්ථා සංශෝධනයේ ඇතුළත් ලැයිස්තු තුනක් යටතේය. එහි පළමු වැනි ලැයිස්තුවෙන් දැක්වෙන්නේ පළාත් සභාවන්ට අයිති බලතලයි. පොලිසිය සහ මහජන සාමය, සැලසුම්, අධ්‍යාපනය හා අධ්‍යාපන සේවා, පළාත් පාලනය, පළාත්වල නිවාස සහ ඉදිකිරීම්, මහාමාර්ග, සමාජ සේවා, ප්‍රවාහන සේවා, කෘෂිකර්මය සහ ගොවිජන සේවා, ග්‍රාම සංවර්ධනය, සෞඛ්‍යය, ඉඩම්, වාරිමාර්ග, සත්ව පාලනය ඇතුළු විෂයයන් 37ක් එම ලැයිස්තුවට ඇතුළත්ය.දහතුන් වැනි ආණ්ඩුක්‍රම ව්‍යවස්ථා සංශෝධනය මඟින් බලය බෙදාහැරීමට යෝජනා කරන පිරිස් කියන්නේ පළාත් සභාවන්ට වෙන්කර ඇති බලතල සම්පූර්ණයෙන් ලබාදීමත් එම ක්ෂේත්‍රවල නීති සම්පාදනයෙන් මධ්‍යම ආණ්ඩුව සම්පූර්ණයෙන් ඉවත්වීමත් මඟින් සැලකිය යුතු මට්ටමේ බලයක් පළාත් සභාවන්ට ලබාදිය හැකි බවයි.කෙසේ වෙතත් 13 වැනි ආණ්ඩුක්‍රම ව්‍යවස්ථා සංශෝධනයකට යාමට රජය තීරණය කර තිබේ. ඒ අනුව 13 වැනි ව්‍යවස්ථා සංශෝධනයට අදාළව ඉදිරිපත් කර තිබෙන සංශෝධන ඇතුළු අලුත් යෝජනා ගැන සාකච්ඡා කොට විසඳුම් යෝජනා ලබා ගැනීම සඳහා පාර්ලිමේන්තු තේරීම් කාරක සභාවක් පත්කර ඇත. එමඟින් අලුත් සංශෝධන ගෙන ඒමට ජනාධිපතිතුමා බලාපොරොත්තු වේ. ඇතැම් අය මෙම පාර්ලිමේන්තු තේරීම් කාරක සභාව පිළිබඳව ද විවිධ විවේචන එල්ල කරති. නමුත් මෙවැනි කටයුත්තක් සාකච්ඡා කර එකඟතාවයකට පැමිණීම වඩාත් කාලෝචිත ය.උතුරට ඉඩම් පොලිස් බලතල දී නැවත වරක් යුද්ධයකට යා යුතු නැතැයි ඇතැම් අයගේ මතය වී තිබේ. එයට අපිද එකඟ වෙමු. තිස් වසරක් පුරා ශ්‍රී ලාංකේයයන් මුහුණ දුන් යුද්ධයකට කිසිසේත් යා යුතු නැත. එසේම යුද්ධයක් ඇතිවීමට අවශ්‍ය පසුබිම ද සකස් කර දිය යුතු නැත. මේ සඳහා ජාතික එකඟතාවයකට පැමිණිය යුතුය. අද අප ජීවත්වන්නේ ඒකීය රටකය. 13 වැනි ව්‍යවස්ථා සංශෝධනය සම්බන්ධව ඉන්දියාවද විවිධ මත ඉදිරිපත් කරන්නේය. නමුත් මෙය ඉන්දියාවත් වෙනත් රටක්වත් නොව ශ්‍රී ලංකාවය. මෙයට සම්බන්ධව තීන්දු තීරණ ගත යුත්තේ ශ්‍රී ලාංකිකයන්මය.ත්‍රස්තවාදය පරාජය කිරීමේදී ජනාධිපතිතුමා අනෙකුත් අයගේ අදහස් අනුව කටයුතු කෙළේ නම් තත්ත්වය මීට වඩා වෙනස් වන්නට තිබුණි. නමුත් අපේ ජනාධිපතිතුමා සෘජු තීරණ ගන්නට කිසිවිටක පැකිලෙන්නේ නැත. ත්‍රස්තවාදය පරාජය කර සාමය උදාකර දෙන්නට සෘජුවම තීරණය කළාක් මෙන්ම 13 වැනි ව්‍යවස්ථා සංශෝධනයේදීත් එතුමා සෘජු නිවැරැදි තීරණයක් ගනු ඇතැයි අපි අපේක්ෂා කරමු.මෙතෙක් උතුරේ ජනතාවට අහිමිව තිබූ ඡන්ද අයිතිය ලබාදීමට එතුමා පියවර ගෙන තිබේ. 13 වැනි ව්‍යවස්ථා සංශෝධනය ඒත් සමඟ මතු වී ආ ගැටලුවකි. මේ අවස්ථාවේදී දේශපාලන වාසි ලබා ගැනීමට සැරසෙන පිරිසක් ද සිටිති. ඔවුහු උත්සාහ කරන්නේ බොර දියේ මාළු බාගන්නටය. ඒ වගේම ආණ්ඩු පක්ෂය තුළම යම් යම් මතවාද ගොඩනඟා රජය අපහසුතාවයට පත් කිරීමටද ඇතැම්හු උත්සාහ කරති. ඔවුහු පාර්ලිමේන්තු තේරීම් කාරක සභාවද විවේචනය කරන්නේ ඒ නිසා ය. දිනන්ට නොහැකි යැයි කියූූ යුද්ධය දිනා දුන් ජනාධිපතිතුමාට 13 වැනි ව්‍යවස්ථා සංශෝධනය නිරාකරණය කිරීම එතරම් ගැටලුවක් නොවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>13</day>
    </date>
    <link>http://www.dinamina.lk/2013/07/13/_art.asp?fn=f1307133</link>
    <topic>දැවැන්ත සහ කඩිනම් සංවර්ධන පිම්මකටකෑගල්ල අද මුල පුරයි</topic>
    <author>ජයසිරි මුණසිංහ</author>
    <content>කෑගල්ල දිස්ත්‍රික්කයේ ජනතාවගේ සියලු බලාපොරොත්තු ඉහළ නංවාලමින් මෙවර දැයට කිරුළින් සෑම අංශයකම කඩිනම් සහ දැවැන්ත සංවර්ධන පිම්මක් සිදුවනු නියත යැයි කෑගල්ල දිස්ත්‍රික් ලේකම් තුසිත පී. වනිගසිංහ මහතා අවධාරණය කෙළේ ය.වර්ග කිලෝමීටර් 1693 භූමි ප්‍රමාණයකින් යුත් කෑගලු දිසාවේ, අට ලක්ෂ තිස්හයදහස් හයසීය තුනක් වන ජනගහනයේම සුබසෙත සලසාලන පරිද්දෙන් දැයට කිරුළ ඔස්සේ පුබුදුවාලීමට සැලසුම් කළ සංවර්ධන යෝජනා ක්‍රම පිළිබඳව “දිනමිණ” ට අදහස් දක්වමින් දිස්ත්‍රික් ලේකම්වරයා එසේ කීය.දශක තුනක් තිස්සේ දිග්ගැසුණු මහා විනාශකාරී යුද්ධයෙන් රට බේරාගත් අභීත ජනනායක ජනාධිපති මහින්ද රාජපක්ෂ මැතිතුමා විසින් කෑගලු ජනතාවට පිරිනැමූ රන් තිළිණ දෙකක් ඇතැයිද, ඒ 2014 ජාතික නිදහස් දින සැමරුම කෑගල්ලේ පැවැත්වීමත්, දැයට කිරුළින් සංවර්ධනයේ අරුණාලෝකය ලබාගැනීමට කෑගලු ජනතාවට ඉඩ ලබාදීමත් බව පෙන්වා දුන්නේ ය.කොටින්ගෙන් බේරාගත් මවුබිමේ ආර්ථික සංවර්ධනය, ජනතාවගේ අතමිට සරු කිරීමේ වගකීම භාරගෙන ජනපතිඳුන්ට සුවිසල් ශක්තියක් සපයන සංවර්ධන සංග්‍රාමයේ මහා සෙන්පතියා ලෙස නම් කැරෙන ආර්ථික සංවර්ධන ඇමැති බැසිල් රාජපක්ෂ මහතා,දැයට කිරුළ ජාතික සංවර්ධන හා ප්‍රදර්ශන කමිටුවේ සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය,කෑගල්ල දිස්ත්‍රික් සංවර්ධන කමිටුවේ සම සභාපති හා සබරගමුව පළාත් මහ ඇමැති මහීපාල හේරත් මහත්වරුන් ප්‍රමුඛ දිස්ත්‍රික්කයේ සියලුම පාර්ලිමේන්තු මැති ඇමැතිවරු,පළාත් සභාවේ මැති ඇමැතිවරු,පළාත් පාලන ආයතනවල සියලුම මහජන නියෝජිතයෝ මෙවර දැයට කිරුළ සාර්ථක කරගැනීමට සුවිශාල සහයෝගයක් ලබාදෙන බවද දිස්ත්‍රික් ලේකම්වරයා කෘතවේදීව සිහිපත් කෙළේ ය.ග්‍රාම නිලධාරි වසම් 573ක්අරණායක,මාවනැල්ල,රඹුක්කන,කෑගල්ල,ගලිගමුව,වරකාපොල, බුලත්කොහුපිටිය,දැරණියගල,දෙහිඕවිට,යටියන්තොට සහ රුවන්වැල්ල යන ප්‍රාදේශීය ලේකම් කොට්ඨාස 11 හිම ග්‍රාම නිලධාරි වසම් 573හිම පුද්ගලයා,පවුල,ගම,නංවාලීම ඉලක්කකොට විවිධ සංවර්ධන වැඩසටහන් අද පටන් ක්‍රියාත්මක යැයි ද, “අම්මා” මුල්කොට ගත් දැහැමි, ගුණගරුක සාරධර්ම හා විනයගරුක පරපුරක් බිහි කැරෙන වැඩසටහන් ඊට ඇතුලත් වී ඇතැයිද වනිගසිංහ මහතා සඳහන් කෙළේ ය.මංමාවත්, පාලම්,බෝක්කු,පිරිසිදු පානීය ජල සම්පාදනය, විදුලිබලය, සෞඛ්‍ය, අධ්‍යාපන, නිවාස, පොදු පහසුකම් යනාදිය ප්‍රමුඛ සෑම ආර්ථික හා යටිතල පහසුකම් සංවර්ධන යෝජනා ක්‍රම ගණනාවක්ම ගම් මට්ටමින් ක්‍රියාවට නංවා තිබේ. මේ වැඩසටහන් සියල්ල ක්‍රියාත්මක වන්නේ ග්‍රාම නිලධාරි වසම්වල වෙසෙන ආගමික නායකයින්, ප්‍රජා මූල සංවිධානවල නායකයින්, දේශපාලන අධිකාරියේ, රාජ්‍ය නිලධාරි සමූහයේ සහ ගමේ ජීවත්වෙන ජනතාවගේ බලාපොරොත්තු හා සිහින මල්ඵල ගැන්වීම අරමුණින් බවද, ඔවුන්ගේ සිතැඟි ඉටුවන පරිද්දෙන් බවද දිස්ත්‍රික් ලේකම්වරයා කියා සිටියේ ය.දිගුකලක් තිස්සේ කොළඹ - මහනුවර ප්‍රධාන මාර්ගයේ කෑගල්ල නගර සීමාව පසුකර ගිය ලක්ෂ සංඛ්‍යාත මගීන් පිරිසටත්, නගරවාසීන් පිරිසටත්, පොදුවේ මුළු මහත් රටටත්, ජනතාවටත් සෙත සලසාලමින් සුවපහසු සහ අලංකාර නගරයක් නිර්මාණය කිරීමේ යෝධ සංවර්ධන වැඩපිළිවෙළට අද මුල්ගල තැබේ.මෙතෙක් කලක් කෑගල්ල නගරයේ පවැති අධික රථවාහන හා මඟී තදබදය නිමා කිරීම ඉලක්කකොට අද ඇරඹෙන නව නාගරික සංවර්ධන සැලැස්මේ වැඩ කඩිනමින් නිම වූ වහාම ඔබට අලංකාර පිවිතුරු හා පහසුකම් ඇති නගරයක සිරියාව අත්විඳීමට හැකිවනු ඇත.මහින්ද චින්තන ඉදිරි දැක්මජනාධිපතිඳුන්ගේ උදාර දැක්ම “මහින්ද චින්තනයත්”, “මහින්ද චින්තන ඉදිරි දැක්මත්” අනුව රටේ සෑම පළාතක්ම, දිස්ත්‍රික්කයක්ම, ගමක්ම එකසේ සංවර්ධනයේ අරුණළු දැකිය යුතුවේ. ඒ අනුව බස්නාහිරට හෝ කොළඹට හෝ සීමාවූ සංවර්ධනයක් සිදු නොවිය යුතුවේ.මේ අද දවසේ ඇරඹෙනුයේ ජනපතිඳුන්, කෑගල්ල දිසා දේශපාලන නායකත්වය ප්‍රාර්ථනා කරන කෑගලු පුරවරයක් බිහිවීමේ, කෑගලු ජනතාව පුරා දශක ගණනාවක් දුටු සිහින මල්ඵල ගැන්වීමේ ඓතිහාසික ක්‍රියාදාමය වේ.2014 පෙබරවාරි මස 04 වැනිදා කෑගල්ල කේන්ද්‍රකොට පැවැත්වෙන 67 වැනි ජාතික නිදහස් උළලේ අසිරිමත්, අභිමානවත් මොහොත ගාම්භීර හා ප්‍රෞඪ ලෙස පැවැත්වීමට අවැසි සියලු පහසුකම් ගොඩනැඟීම අද පටන් ඇරඹේ. කෑගල්ල නගර මධ්‍යයේ පිහිටි පොළ, එතැනින් ඉවත්කොට එම ප්‍රදේශය නවීන පහසුකම් සහිත මාවතක් බවට වැඩි දියුණු කැරේ. ඊට අමතරව ඒ අසලින් ගලා බසින ඇළ මාර්ගයේ දෙඉවුරු මනාව සංරක්ෂණය කැරේ.කෑගල්ල නගරය පසුකර ගමන් ගන්නා මගීන්ට වැඩිපහසුකම් උරුම කරදීමටත්, නාගරික පදිංචිකරුවන්ට සුන්දර, ආකර්ෂණීය බිමක උරුමය ලබාදීමටත් පියවර ගන්නා අතර, දැනට පවතින පටු ප්‍රධාන මාර්ගය අඩි 66ක් දක්වා පුළුල් කැරෙනු ඇත. පදිකයින්ගේ ආරක්ෂාව, රථවාහන නතර කර තැබීමට ඉඩ, පාරිසරික හිතකාමී හා දර්ශනීය වීදි පහන් පද්ධති සහිත අලංකෘත නගරයක් නිර්මාණය කැරේ.ඊට අමතරව, ප්‍රධාන මාර්ගයට අමතරව විකල්ප මාර්ගයක් ඉදි කැරේ. මෙය රන්වල හංදියේ සිට කෑගල්ල රෝහල, කෑගල්ල බාලිකා විදුහල, පසුකොට මීපිටිය ප්‍රදේශයෙන් නැවැත කොළඹ නුවර මාර්ගයට එක් වන සේ අදියර තුනකින් ඉඳි කැරැ නිමා කැරේ.දැනට අදියර 02ක් සාර්ථකව නිමවා තිබේ. කිලෝ මීටර් 2.1ක දුරින් යුතු මෙහි තුන්වන අදියර සඳහා රජය වැය කරන මුදල මිලියන 1680කි. මේ මාර්ගයේ ඉඳිකිරීම්වලට අවශ්‍ය ඉඩම් අත්පත් කර ගැනීමට පමණක් රුපියල් මිලියන 1000කට වඩා වන්දි මුදලක් ගෙවීමට සිදු වී තිබේ. ඒවා කඩිනමින් ගෙවා නිම කොට මාර්ගය ඉතා දැකුම්කළු හා සුපිරි මාර්ගයක් ඔස්සේ ඉදිකර ජනතා අයිතියට පත්කිරීම ඉදිරි මාස හය ඇතුළත සිදුවනු ඇත. මෙහි මුළු දුර කිලෝමීටර් 4 ඉක්මවයි.කෑගල්ල නව නගරයකෑගල්ල නව නගර සංවර්ධන සැලැස්ම ක්‍රියාවට නැංවීමේදී කෑගල්ල ආසනයේ ශ්‍රී ලංකා නිදහස් පක්ෂයේ ප්‍රධාන සංවිධායක සහ ජාතික උරුමයන් පිළිබඳ ඇමැති ආචාර්ය ජගත් බාලසූරිය, කෑගල්ල නගරාධිපති ජී.කේ.සමරසිංහ යන මහත්වරු ප්‍රධාන දේශපාලන අධිකාරියෙන් ලැබෙන සහාය අගය කළ යුතුව තිබේ. දිස්ත්‍රික් දේශපාලන නායකත්වයේ සියලු දෙනා මීට එක සේ එක්ව සුබ පැතීම වඩා වැදගත් කරුණකි.ඒ අනුව නව මාර්ගයට අයත් බිම නිදහස් කර ගැනීමට ව්‍යාපාරික ප්‍රජාව කැමැත්තෙන් එකඟ කර ගැනීම පහසුවිය. එමෙන්ම ඉතාම මානුෂීයීය ලෙස සලකා බලා මේ පියවර ගැනීම ව්‍යාපාරික ප්‍රජාවගේ පැසසුමට ද හේතුවිය. කිසිදු පුද්ගලයෙකුට හෝ අසාධාරණයක් සිදු නොවන අයුරින් නව සංවර්ධන සැලසුම ක්‍රියාත්මකය.නගර මධ්‍යයේ පිහිටි බස්නැවැතුම්පොළ, වෙළෙඳ සංකීර්ණය නගරයෙන් මදක් ඔබ්බට රැගෙන විත්, අඩුපහසුකම් හා කලබලකාරි බවින් මුදා ජනතාවගේ ආකර්ෂණය දිනා ගන්නා තැනක් බවට පත් කිරීමට සැළසුම් කොට තිබේ. ඒ සමඟම අලුත් සංවර්ධිත ප්‍රදේශයක්, නව ආදායම් මාර්ග රාශියක් බිහිවනු ඇත.හරිත උයනක්නාගරික ජනතාවට වඩාත් පිවිතුරු, සුවපහසුව, නිරෝගීමත් ජීවිතයක් ගොඩනඟා ගැනීමට ඉඩකඩ විවර කරදෙමින් හරිත උයනක් හා ශාරීරික සුවතාවය වඩන මංතීරු සහිත ව්‍යායාම් කිරීමට බිමක් නිර්මාණය කැරේ. ඒ සමඟම පූර්ව ළමා විය සංවර්ධන මධ්‍යස්ථානවල, ප්‍රාථමික පාසල්වල, ද්විතියික පාසල්වල පහසුකම් පුළුල් කැරේ. රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ෙගා්ඨාභය රාජපක්ෂ මහතාගේ උපදෙස් හා මඟපෙන්වීම් මෙන්ම සහායද මේ සඳහා ලැබී තිබීම අගය කළ යුතු කටයුත්තකි.දැයට කිරුළ සංවර්ධන හා ප්‍රදර්ශන කමිටුවේ සභාපති සහ විදුලිසංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා:-කෑගල්ලේ උපන් අපි, අපේ බිමට යම් සේවාවක් ඉටු කළ යුතුයි. අපි කෑගල්ලේ ජනතාවගේ නියෝජිතයෝ. අපි ඔබට ණයයි. අපේ ණය ගෙවීමට අපිට ලැබුණු ඉතාම වැදගත්ම, අභිමානවත්ම අවස්ථාව දැයට කිරුළයි. අපිට දැයට කිරුළින් සංවර්ධනයත්, නිදහස් දින උත්සවය තියන්න තෝරා ගැනීමෙන් ලැබුණු ගාම්භීරත්වයත් විස්තර කරන්න වචන නැහැ. අතිගරු ජනාධිපති මහින්ද රාජපක්ෂ මැතිතුමාට මුළු කෑගල්ලේම ජනතාව වෙනුවෙන් මේ අවස්ථාවේ අපේ ප්‍රණාමය පුදකරනවා. එතුමාට අපි සියලුදෙනා පින් ප්‍රාර්ථනා කරනවා.කෑගල්ල දිස්ත්‍රික් සංවර්ධන කමිටුවේ සම සභාපති සහ සබරගමුව පළාත් මහ ඇමැති මහීපාල හේරත් මහතා:-අතිගරු ජනාධිපති මහින්ද රාජපක්ෂ මැතිතුමා ගමෙන් ආ ගමේ ජනතාවගේ දුක කඳුළ දහඩිය සුවඳ හඳුනන නායකයෙක්. එතුමාගේ නායකත්වයෙන් අද රටේ සංවර්ධනයේ විප්ලවයක් සිදු වෙලා ඉවරයි. එහි කොටස්කරුවෝ බවට කෑගල්ලේ අපිත් අද පත්වෙලා. මේ වාගේ ඉතිහාසගත වන සංවර්ධනයක් රටේ මින් පෙර සිදුවෙලා නැහැ. ඒ සංවර්ධනය සිදුවන යුගයේ කෑගල්ලේ අපේ ජනතාව සමඟ උරෙන් උර ගැටී කටයුතු කිරීම, ඊට දායකවීමට ලැබීම භාග්‍යයක් ලෙස සලකනවා.කෑගල්ල ආසනයේ ශ්‍රී ලංකා නිදහස් පක්ෂ ප්‍රධාන සංවිධායක හා ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාජනතා සහභාගීත්වයකින් තොර සංවර්ධනයක් හෝ ගමේ ජීවත්වෙන ජනයා රැක බලා නොගන්නා සංවර්ධනයක් හෝ සිදු කිරීමෙන් පලක් නැහැ. සංවර්ධනයක් සර්ව සම්පූර්ණ වන්නේ ජනතාවට ඉන් ප්‍රතිලාභ ලැබෙන විටයි. අද මේ කෑගල්ලේ ඇරඹෙන සංවර්ධනයේ හැරවුම් ලකුණු සියල්ල කියා පාන්නේ ඒවා සැම එකක්ම ජනතාවට ප්‍රතිලාභ අත්කර දෙන ඒවා බවයි. සිතට දැනෙන සතුට ඒ නිසා අප්‍රමාණයි.මව්කුස පිළිසිද ගත් මෘදු කැටියාගේ සිට මෙලොව එළියදුටු බිළින්ඳාගේ සිට මරණ මංචකය තුරු ජීවිතය ගත කරන වැඩිහිටියා දක්වා වූ ජන සමාජයේ සැමදෙනාටම වඩාත් සුවපහසු හා අභිමානවත් ජීවිතයක් ගොඩනඟා ගැනීමට මං හෙළිකරන දැයට කිරුළ සංවර්ධන වැඩපිළිවෙළ සහ එහි ප්‍රතිලාභ මෙතෙකැයි කියා නිම කළ නොහැකිය.එවන් වූ ප්‍රතිලාභ රැසක් සෑම අංශයකින්ම හිමි කැරැදෙමින් වඩාත් ම සාර්ථක දැයට කිරුළක් හා ඉන් ප්‍රබෝධමත් වූ දිස්ත්‍රික්කයක් ලෙස අප උපන් බිම පත්කර ගැනීමට දැඩිව අධිෂ්ඨාන කර ගනිමු.ඒ සඳහා දේශපාලන අධිකාරියේ, රාජ්‍ය සේවා සමූහයේ නිලධාරින්ගේ ගම් මට්ටමේ ප්‍රජා මූලික සංවිධානවල නායකයින්ගේ පොදුවේ මුළු මහත් කෑගල්ල දිසාවේ සිංහල, දෙමළ, මුස්ලිම් ජාතිකත්වයන්ගේ, සියලු ආගමිකයින්ගේ සහාය, ආශීර්වාදය ගොඩනැගේවායි ප්‍රාර්ථනා කරමු.ආර්ථික සංවර්ධන අමාත්‍යංශයේ, සබරගමුව පළාත් මාධ්‍ය ඒකකයේ සහ කෑගල්ල දිස්ත්‍රික් ලේකම් කාර්යාලයේ පිහිටි රජයේ ප්‍රවෘත්ති දෙපාර්තමේන්තුවේ මාධ්‍ය ඒකකයේ ප්‍රධානීන්ට විශේෂ ස්තූතිය පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307151</link>
    <topic>ජනපති-ගෝඨාභය යුද අධිකරණයට ගෙනයාම බෙදුම්වාදීන්ගේ සිහිනයක් පමණයි</topic>
    <author/>
    <content>ජනාධිපති මහින්ද රාජපක්ෂ මහතාවද, ආරක්ෂක ලේකම් ගෝඨාභය රාජපක්ෂ මහතාවද ජාත්‍යන්තර යුද අධිකරණයක් වෙත ගෙන යා යුතු යැයි කියන චැනල් 4 නාළිකාවේ අධ්‍යක්ෂවරයකු වන කැලම් මැක්රේට ශ්‍රී ලංකා පාර්ලිමේන්තුවේ ශ්‍රීධරන් මන්ත්‍රීවරයාට සහ දෙමළ බෙදුම්වාදයට උඩගෙඩි දෙමින් පොදු රාජ්‍ය මණ්ඩලයට අයත් රටවලට ලිපි සපයන මංගල සමරවීරට මෙරට භික්ෂූන් වහන්සේ, දේශප්‍රේමීන්ගේ මෙන්ම විදේශගතව සිටින ශ්‍රී ලාංකිකයන්ගේ දැඩි විරෝධය එල්ල වන්නට පටන්ගෙන තිබේ.කැලම් මැක්රේගේ යෝජනාව පිළිකුලෙන් ප්‍රතික්ෂේප කරන භික්ෂූන් වහන්සේ ජනාධිපතිවරයා ආරක්ෂක ලේකම්වරයා යුද අධිකරණය වෙත ගෙන යාම බෙදුම්වාදීන්ගේ සිහිනයක් පමණක් යැයි කියා සිටිති.ත්‍රස්තවාදය තුරන් කොට ශ්‍රී ලංකාවට සාමය ලබා දුන් ජනාධිපතිවරයා සහ ආරක්ෂක ලේකම්වරයාව යුද අධිකරණයක් වෙත ගෙන යා හැක්කේ් මෙරට දෙකෝටියක් වන ජනතාව සමඟ මිස තනියෙන් නොවේ යැයි දේශපේ‍්‍රමීහු පෙන්වා දෙති.විවිධ රටවල වෙසෙන කොටි හිතවාදී පිරිස් තම පෞද්ගලික සහ දේශපාලන අරමුණු ඉටුකර ගැනීමේ අපේක්ෂාවෙන් ශ්‍රී ලංකාවේ කීර්තිනාමයට හානි කිරීමේ සහ රජයේ හමුදාවන් අපහසුතාවට පත්කිරීමේ විවිධ ක්‍රියාකාරකම්වල නිරතවන බවද රටක් වශයෙන් ඊට එරෙහිව ක්‍රියාමාර්ග ගන්නා බව මේ පිළිබඳව දිනමිණට අදහස් දක්වන විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා පවසයි.කැනඩාවේ ටොරොන්ටෝහි පැවැති උතුරු ඇමරිකානු දෙමළ සංගම් එකමුතුවේ 26 වැනි සංවත්සරයට එක්වෙමින් ශ්‍රී ලංකාවට එරෙහිව බ්‍රිතාන්‍යය චැනල් 4 නාළිකාව විසින් නිෂ්පාදනය කරන ලද ‘නෝ ෆයර් සෝන්’ චිත්‍රපටයේ අධ්‍යක්ෂ කැලම් මැක්රේ නැමැති කොටි හිතවාදියා කළ ප්‍රකාශයකට ප්‍රතිචාර දක්වමින් ලේකම්වරයා මේ බව සඳහන් කළේය.“වත්මන් ජනාධිපති මහින්ද රාජපක්ෂ මහතා ප්‍රධාන යුද අපරාධකරුවන් ජාත්‍යන්තර යුදාධිකරණයට ගෙන ගිය දවසටයි මට නින්ද යන්නේ. එවිට තමයි මට සතුටු වෙන්ඩ පුළුවන්” යැයි ශ්‍රී ලංකාවට එරෙහිව නිෂ්පාදනය කරන ලද ‘නෝ ෆයර් සෝන්’ චිත්‍රපටයේ අධ්‍යක්ෂ කැලම් මැක්රේ ප්‍රකාශ කර තිබේ. මේ අවස්ථාවට සහභාගි වූ ශ්‍රී ලංකාවේ ශ්‍රී ධරන් මන්ත්‍රීවරයා එම ප්‍රකාශය අනුමත කරමින් ‘ඒ දිනය ළඟදීම උදාවේවි’ යනුවෙන් ප්‍රකාශ කර ඇත.ඇමරිකාවේ සහ කැනඩාවේ වෙසෙන කොටි හිතවාදීන් මේ අවස්ථාවට සහභාගි වී තිබෙන අතර දෙමළ ජාතික සන්ධානයේ නායක ආර්. සම්බන්ධන්ටද ආරාධනා ලැබී තිබේ. ඔහු මේ සඳහා සහභාගී නොවූවද, ස්කයිප් තාක්ෂණය ඔස්සේ මේ සමුළුවට සුබ පැතුම් එක්කර ඇත. මෙහිදී ආරාධිත දේශනයකට එක්වෙමින් කැලම් මැක්රේ ප්‍රකාශ කර ඇත්තේ මානුෂීය මෙහෙයුමක් යැයි පවසමින් ශ්‍රී ලංකා ජනාධිපතිවරයා යුද අපරාධ සිදුකර තිබෙන බවයි. මෙහිදී ඔහු ශ්‍රී ලංකාව දැඩිව විචේනය කර තිබෙන අතර එළඹෙන නොවැම්බර් මාසයේ පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීම සම්බන්ධයෙන්ද විරෝධය පළකර තිබේ. මේ අතර ශ්‍රී ලංකාවේ සිදුවූ යුද අපරාධ සම්බන්ධයෙන් වත්මන් රජය වගකිව යුතු බවද හෙතෙම පවසා ඇත.මේ සම්බන්ධයෙන් ප්‍රකාශයක් කළ විදේශ කටයුතු අමාත්‍යාංශයේ ලේකම්වරයා සඳහන් කළේ අදාළ සමුළුව පැවැත්වීම සම්බන්ධයෙන් එහි සංවිධායකයින් වෙත කැනඩාවේ ශ්‍රී ලංකා තානාපතිනි චිත්‍රාංගනී වාගිෂ්වර මහත්මිය සහ ටොරොන්ටෝහි කොන්සල් කරුණාරත්න පරණවිතාන මහතා හරහා විරෝධය පළ කළ බවයි.මේ පුද්ගලයා අවස්ථා කිහිපයකදීම ශ්‍රී ලංකාව විවේචනය කර තිබෙන බවද සඳහන් කළ කරුණාතිලක අමුණුගම මහතා ශ්‍රී ලංකාවේ සාමයට, ජාතීන් අතර සමගියට හා සහජීවනයට ඔහු විරුද්ධ බවද එසේ එරෙහි වූ විවිධ අවස්ථාවන්වලදී අප්‍රසාදය පළ කළ බවද පෙන්වා දුන්නේය.කැලම් මැක්රේ නැමැති කොටි හිතවාදියා මාධ්‍යවේදියකු වුවද ඔහුගේ ක්‍රියාවන් ඉතාම පහත් මට්ටමක පවතින බවද තම පෞද්ගලික ප්‍රසිද්ධිය ‍ෙවනුවෙන් මෙවැනි ක්‍රියාවන්හි නිරතවන බවද ඒ මහතා ප්‍රකාශ කළේය. ඊට අමතරව මේ පුද්ගලයා ශ්‍රී ලංකාවේ ජාතික සමගියට තර්ජනයක් කළ බවද එවැනි අවස්ථාවන්හිදී ඊට එරෙහිව සෑම පියවරක්ම ගන්නා බවද ලේකම්වරයා අවධාරණය කළේය. ‘නෝ ෆයර් සෝන්’ චිත්‍රපටය මැලේසියාවේදී ප්‍රදර්ශනය කිරීමට උත්සාහ ගත් අවස්ථාවේදී එය වළක්වාලීමට ශ්‍රී ලංකා රජය ක්‍රියා කළ අතර ඒ අවස්ථාවේදී මැක්රේ අත්අඩංගුවට ගත් අතර පසුව ඔහු කැනඩාවට පැමිණියේ ය.දැනට එල්ටීටීඊ සංවිධානයේ නායකයකු ලෙස සැලකෙන එක්සත් රාජධානියේ වෙසෙන එමැනුවෙන් දේව ගැතිවරයාද විශේෂ ආරාධිතයකු ලෙස මේ සමුළුව සඳහා සහභාගි වී ඇත.මේ අතර පාර්ලිමේන්තු මන්ත්‍රී මංගල සමරවීර මහතා පොදු රාජ්‍ය මණ්ඩලයීය නියෝජිතයන්ට දීර්ඝ ලිපියක් යවමින් යුද අපරාධ චෝදනා ඉදිරිපත් කැර ඇති බව ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307152</link>
    <topic>යුද-නාවික සෙබළ 26කගේ හිසට වෙඩි තබා මරා ගිනි තැබූ කොටි බුද්ධි අංශ 2කට නඩු</topic>
    <author>රන්ජිත් පද්මසිරි</author>
    <content>මානුෂික මෙහෙයුම ක්‍රියාත්මක වන අවස්ථාවේදී පුදුකුඩුඉරිප්පු කොටි වධකාගාරයක රඳවා ගෙන සිටි යුද හා නාවික හමුදා සාමාජිකයන් 26 දෙනකුගේ හිසට වෙඩි තබා මළ සිරුරුවලට ඩීසල් හා සීනි දමා දර ගොඩක ගිනි තැබීමේ සිද්ධියක් සම්බන්ධයෙන් එල්.ටී.ටී.ඊ. සංවිධානයේ හිටපු සන්නද්ධ බුද්ධි අංශ සාමාජිකයන් දෛදෙනකුට එරෙහිව නීතිපති වරයා වවුනියාව මහාධිකරණය හමුවේ නඩු පවරා ඇත. මෙසේ ත්‍රස්තවාදය වැළැක්වීමේ පනත යටතේ නඩු පවරා ඇති මදඅරයන් සුලක්ෂන් හා ගනේෂන් දර්ශන් නමැති විත්තිකරුවන් දෙදෙනා අද (15) වැනිදා සඳුදා වවුනියාව මහාධිකරණය වෙත ඉදිරිපත් කිරීමට නියමිතය. මොවුන් ඝාතනය කළ හමුදා සාමාජිකයන් අතර නාවික හමුදාවේ 18 දෙනෙක් හා යුද හමුදාවේ 8 දෙනෙක් වෙති.මානුෂික මෙහෙයුම සිදුකෙරුණු 2009 වසරේ ජනවාරි 15 වැනි දින එල්.ටී.ටී.ඊ. සංවිධානයට අයත් රාධා බළකාය යටතේ ක්‍රියාත්මක වූ පුදුකුඩිඉරිප්පු වික්ටර් 1 කොටි කඳවුරේ පිහිටි වධකාගාරයේදී මේ හමුදා සාමාජිකයන් ඝාතනය කළ බවට මේ විත්තිකාර කොටි සාමාජිකයන් දෙදෙනාට අධිචෝදනා එල්ල කර තිබේ.කොටි සංවිධානය වෙනුවෙන් සටන් පෙරමුණේ සිටි මේ විත්තිකරුවන් දෙදෙනා තුවාල ලැබීමෙන් පසු සාමාන්‍ය කටයුතු වලට දමා ඇත. පසුව වික්ටර් 1 කඳවුරට පැමිණි මොවුන් අත්අඩංගුවේ සිටි යුද හමුදා සාමාජිකයන්ගෙන් ප්‍රශ්න කිරීම් සිදුකර තිබේ. මේ වනවිට තැන තැන කොටි කඳවුරු ආරක්ෂක හමුදා අල්ලා ගනිමින් සිටි නිසා ඒවායේ රඳවා සිටි ආරක්ෂක හමුදා සාමාජිකයන් වික්ටර් 1 කොටි කඳවුරට රැගෙනවිත් තිබේ.මේ කඳවුරේ වධකාගාරයක් හා සිර මැදිරි 22 ක් තිබී ඇත. රත්නම් මාස්ටර් නමැති අය මේවා භාරව සිට තිබේ.ගෝබි හෙවත් වීර පාණ්ඩියන් නමැති සන්නද්ධ බුද්ධි බළකායේ නායකයා යටතේ ක්‍රියාත්මක වූ මේ ප්‍රධාන කොටි කඳවුරේ අත්අඩංගුවේ පසු වූ හමුදා භටයින් සියලු දෙනාට රතු කමිසයක් හා සරමක් ඇඳ ගන්නට දී ඇත. ඔවුන්ට හමුදා සිතියම් පෙන්වා හමුදා කඳවුරු ස්ථාන පිහිටි තැන් පිළිබඳ ප්‍රශ්න කිරීම සිදු කර ඇත.සටන් උග්‍රවන විට බිම් බෝම්බ හා ක්ලේමෝ බෝම්බ වළ දමා මේ කඳවුර ආරක්ෂා කිරීමට පියවර ගෙන ඇතත් 2009 ජනවාරි 15 දින මේ කඳවුරේ ඉදිරි ආරක්ෂක වළල්ලට යුද හමුදාව දැඩි ප්‍රහාරයක් එල්ල කර තිබේ. ඉදිරි වළල්ලේ පිහිටි කළු කොටි කාන්තාවන් 40ක් පමණ කඳවුරට පැමිණි අතර හමුදාව පහර පිට පහර එල්ලකිරීම ආරම්භ කර ඇත. මෙහිදී සන්නද්ධ බුද්ධි අංශ නායක ගෝබි හා සෙත්තන් යන දෙදෙනා ප්‍රහාර එල්ල වන නිසා ආරක්ෂක හමුදා සාමාජිකයන් 26 දෙනා මරා දමා විනාශ කරන ලෙසට විත්තිකරුවන් දෙදෙනාට උපදෙස් දී තිබේ.ඒ අනුව කඳවුරේ තිබූ දර රැගෙනවිත් අඩි 5 උසට අඩි 10ක් දිගට විශාල දර ගොඩක් ගසා ඇස් බැඳ ආරක්ෂක භටයින් ගෙනවිත් තිබේ. මෙහිදී දර්ශන් නමැති විත්තිකරු ටී 56 ගිනි අවියකින් භටයින් 03 දෙනකුට වෙඩි තබා ඇති අතර සුලක්ෂන් නමැති විත්තිකරු භටයින් 23 දෙනකුට වෙඩි තබා මරා දමා තිබේ. දර ගොඩට හේත්තුකර මරා දැමූ භටයින් ඩීසල් ලීටර් 25ක් දමා ගිනි තැබූවද හොඳින් පිලිස්සීම සඳහා මළ සිරුර වලට සීනි දැමූ බව විත්තිකරුවෝ ප්‍රකාශ කරති. රාත්‍රී 7.30ට පමණ ගිනි තැබූ අතර එම ගින්න පසු දින (17) උදේ දක්වා දැල්වී ඇත්තේ අවට වනයද පුළුස්සමිනි. ඒ අතරතුර කඳවුරේ තිබූ සියලු ලේඛනද මේ ගින්නට දමා විනාශ කළ විත්තිකරුවන් පසුදින වළක් කපා නොදැවුනු ශරීර කොටස් වළ දමා පලාගොස් ඇත. මේ සිද්ධියට සම්බන්ධ වූ ආරුමුගම් ජෝගදීසන් නමැති කොටි සාමාජිකයකු හමුදා මෙහෙයුම් අවසානයේ දී ඕමන්තේ රැඳවුම් ගම්මානයක සිට ත්‍රස්තවාදී විමර්ශන අංශය මගින් අත්අඩංගුවට ගෙන ඇත. ඔහුගෙන් සිදු කළ ප්‍රශ්නකිරීම් වලදී විත්තිකරුවන් පිළිබඳ අනාවරණය වූ තොරතුරු මත ඔවුන් අත්අඩංගුවට ගෙන තිබේ.මේ විත්තිකරුවන් දෙදෙනා දැනට රැඳවුම් නියෝග මත රඳවා ගෙන සිටිති.මොවුන් අද 15 වැනි දින මහාධිකරණ විනිසුරු සී.එන්.බන්දුමතී මහත්මිය හමුවට ඉදිරිපත් කිරීමෙන් පසු අධි චෝදනා පත්‍රය භාර දීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307153</link>
    <topic>යුද අධිකරණ කුමන්ත්‍රණයට එරෙහිව දිවිහිමියෙන් කැපවෙනවා</topic>
    <author>අසේල කුරුළුවංශ</author>
    <content>රටට නිදහස හා සාමය දිනා දුන් ජනපතිතුමන්, ආරක්ෂක ලේකම්තුමන් ඇතුළු නායකයින් යුද අධිකරණයට ගෙනයෑමට රටට එරෙහි කුමන්ත්‍රණකාරී බලවේග උත්සාහ කරන්නේ නම් එය පරාජය කිරීමට දිවිහිමියෙන් කැපවෙන අති බහුතර පිරිසක් මෙරට සිටින බව ඔවුන් මතක තබාගත යුතු බව තෛ‍්‍රනිකායික මහා සංඝරත්නය පවසති.ත්‍රස්තවාදය රට වෙලාගෙන සිටියදී බියගුල්ලන් සේ සැඟවී සිටි පිරිස් දැන් කොටි හිතවාදීන්ට සහය දෙන ප්‍රකාශ කැරමින් වීරයින් වන්නට උත්සාහ කරන බවද සංඝරත්නය පවසති.රාමඤ්ඤ මහා නිකායේ මහානායක අතිපූජ්‍ය අග්ගමහා පණ්ඩිත නාපානේ පෙමසිරි හිමියෝ - මට නින්ද යන්නේ මහින්දවයි ගෝඨාභයවයි යුද අධිකරණයට ගෙන ගියායි කියන පුවත දුටුවිට මට සිහිවුණේ බුදුසිරිතයි. සමස්ත ලෝකයාටම විමුක්ති මාර්ගය පෙන්වා දී වදාළ බුදු පියාණන්ටද ජීවිත හානි කරන්න මඟ යෙදු දේවදත්තලා හිටියා. එසේම මහින්ද රාජපක්ෂ ජනපතිතුමන්ටත් ආරක්ෂක ලේකම්තුමාටත් එරෙහිව කොටි ත්‍රසත්වාදීන්ගේ ඡායා තවම ක්‍රියාත්මකයි. ඒ අතර සිංහල කොටින්ද සිටීම ලැජ්ජාසහගතයි. තවමත් ලෝකයේ නොයෙක් ආකාරයෙන් ත්‍රස්තවාදය ක්‍රියාත්මක වන බව පසුගියදා බුද්ධගයාවට එල්ල වූ බෝම්බ ප්‍රහාරයෙන් පැහැදිලි වෙනවා. රටට නිදහස හා සාමය දිනා දුන් නායකයින් යුද අධිකරණවලට ගෙනයෑම රටට එරෙහි කුමන්ත්‍රණකාරින්ගේ වුවමනාවයි.එය අපි පරාජය කළ යුතුයි. මල්වතු පාර්ශවයේ අනුනායක නියංගොඩ විජිතසිරි නාහිමියෝ - එදා ත්‍රස්තවාදය ක්‍රියාත්මක වූ සමයේ කොටි නායකයින් කළ ම්ලේච්ඡ ඝාතන පිළිබඳව අද මානව හිමිකම් ගැන කතාකරන උදවිය එදා කිසිවක් කතා කළේ නැහැ.යුද්ධයේ අවසන් භාගය කතා කිරීමට පෙර එහි ආරම්භය හා මැද කොටස පිළිබඳවත් අවධානය යොමු කළ යුතුයි.මහින්ද රාජපක්ෂ මහතාගේ නායකත්වයත් ආරක්ෂක ලේකම්වරයාගේ වැඩපිළිවෙළත් නිසා තිස් වසරක් පැවැති ත්‍රස්තවාදය පරාජය කරන්න අපට හැකිවුණා. දිනාගත් නිදහස රැකගන්න නම් මේ නායකයින්ට විරුද්ධව ක්‍රියාත්මක කුමන්ත්‍රණ පරාජය කරන්න අප පෙරට ආ යුතුයි.එදා යුද්ධය පැවැති සමයේ නිදා සිටි පිරිස් අද සාමය බුක්ති විඳිමින් වහසි බස් දෙඩීම කනගාටුවට කරුණකි. රටට එරෙහි බලවේග පරාජය කරන්න මේ රටේ ජනතාව දිවිහිමියෙන් පෙරට එනවා.ගැටඹේ රාජෝපවනාරාමාධිපති කැප්පෙටියාගොඩ සිරිවිමල හිමියෝ - මේ රට අස්ථාවර කරන්න මානබලන පිරිස්වල මූලික ඉලක්කය ජනපති මහින්ද රාජපක්ෂ මහතාව පාලනයෙන් ඉවත්කර ගැනීමයි. එසේ වුවහොත් ඔවුනට පහසුවෙන් ඉලක්ක වෙත ළඟා විය හැකි බව ඔවුන් දන්නවා.මේ කුමන්ත්‍රණකාරීන් පෙර රජ දවසත් මෙරට හිටියා. බලය සඳහා ඕනෑම පවාදීමක් කරන්න ඔවුන් සූදානම්.කොටි හිතවාදීන් තවමත් මේ රට දෙකට කිරීමේ වෑයම අත්හැර නැහැ. මේ රටේ නිදහස බුක්ති විඳිමින් අපේම රටේ සිට ඇතැමුන් මෙයට සහයදීම කිසිසේත් අනුමත කළ නොහැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307155</link>
    <topic>සියලු සිර කඳවුරු පුනරුත්ථාපන කඳවුරු කිරීම රජයේ අරමුණයි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>සිරකරුවෝ ද මනුෂ්‍යයෝය යන සංකල්පයේ පිහිටා සෑම සිර කඳවුරක්ම පුනරුත්ථාපන කඳවුරක් බවට පත්කිරීම රජයේ අරමුණ බව ජනපති මහින්ද රාජපක්‍ෂ මහතා පැවසීය.බන්ධනාගාර ගතව සිටින රැඳවියන් සතුව නොයෙක් කුසලතා තිබෙන බවත් නිසි පුනරුත්ථාපන වැඩපිළිවෙළක් ඔස්සේ ඔවුන්ගේ නිපුණතා ඔප්නැංවීම මගින් අද බිත්ති හතරකට සීමාවී පවතින ඔවුන්ගේ ජීවිත හෙට රටේ සංවර්ධන ගමනට ශක්තියක් කරගත හැකි බවත් ඒ මහතා කීය.ඉංග්‍රීසි පාලන සමයේ පටන් වසර 195ක් පමණ සිර කඳවුරක් ලෙස පවත්වාගෙනගිය මහනුවර ඇහැලේපොළ මහ අධිකාරම් වලව්ව එම තත්ත්වයෙන් මුදා ලෝක උරුමයක් ලෙස පුරක්ෂිත කොට මතු පරපුර වෙත රැකදීම සඳහා බන්ධනාගාර දෙපාර්තමේන්තුව මගින් එය ජනපතිතුමන් වෙත බාරදීම නිමිත්තෙන් පෙරේදා (13) පැවති උත්සවයකදී ජනපති මහින්ද රාජපක්‍ෂ මහතා මේ බව ප්‍රකාශ කළේය.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය යටතේ මෙම වලව්ව තුළ පවත්වාගෙන ගිය රැඳවුම් මධ්‍යස්ථානයේ සිටි රැඳවියන් පල්ලේකැලේ, බෝගම්බර, දුම්බර බන්ධනාගාරයට රැගෙන යැමෙන් පසු මෙම ගොඩනැගිල්ල හිස්විය.මහනුවර රජ වීදිය ඔස්සේ පෙරහරකින් ඇහැලේපොළ අධිකාරම් වලව්ව පවරා දීමේ සන්නස රැගෙන ආ අතර එය පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතා විසින් ජනපති මහින්ද රාජපක්‍ෂ මහතා වෙත පිළිගන්වනු ලැබීය.එහිදී වැඩිදුරටත් අදහස් දැක්වූ ජනපති මහින්ද රාජපක්‍ෂ මහතා වැරදි කර දඬුවම් ලැබූවන් හිරගෙවල් තුළ හිරකර තබාගෙන ඉන්නවාට වඩා පුනරුත්ථාපනය කැර නිපුණයන් බවට පත්කිරීම ඉතා වැදගත් බවත් ඒ සඳහා පසුගිය කැබිනට් මණ්ඩලයට ගෙන ආ යෝජනාව සම්මත කැර ඊට විශාල මුදලක් වෙන්කළ බවත් කීවේය.රැඳවියන් සතු දක්ෂතා ඉස්මතු කැර ඔවුනට ආර්ථික අතින් ශක්තිමත් වීම සඳහා ණය ආධාර ලබාදී ඒ ඔස්සේ ඔවුන් රටේ සංවර්ධන ගමනට දායක කැර ගැනීම රජයේ අරමුණ බවද ජනපතිවරයා ප්‍රකාශ කළේය.මෙරට අවසන් රාජධානිය පැවති සමයේ රජ මැදුර කේන්ද්‍රකර ගනිමින් මහනුවර නගර සීමාව තුළ වලව් 18ක් තිබූ බව ඉතිහාසයේ දැක්වුණත් අද එම වලව් බොහොමයක් දක්නට නොමැති බවත් වාණිජ අරමුණු ඇතිව ඒවා මිලදී ගත් පිරිස එම ගොඩනැගිලි වෙනස්කර තිබෙන බවත් පැවසූ ජනපතිවරයා මෙම වලව්ව පැරණි ලෙසම අදත් ආරක්ෂාවී පවතින්නේ බන්ධනාගාරයක් ලෙස හෝ මෙය රජය යටතේ පැවතීම නිසා බවද අවධාරණය කළේය. මෙරට ප්‍රෞඩ ඉතිහාසය කියාපන්නා වූ ජාතික උරුමයන් සුරක්‍ෂිත කොට මතු පරපුර වෙත දායාද කළ යුතු බවත් රජය නිරතුරුව එම දැක්මේ පිහිටා කටයුතු කරන බවත් ඒ මහතා කීය.ශ්‍රී දළදා සමිඳුන් වැඩවසන පූජා භූමිය ආසන්නයේ සිර ගෙවල් නොතිබිය යුතු බවත් මහින්ද චින්තනයෙන් කිවූ ලෙස පූජා නගරයෙන් සිරගෙවල් ඉවත් කර පල්ලේකැලේට ගෙන ගිය බවත් හෙතෙම කීවේය.බන්ධනාගාරයක් ලෙස පැවති මෙම වලව්ව පවරා ගැනීමෙන් පසු නඩත්තු කිරීම නාගරික සංවර්ධන අධිකාරියට පවරන බවද මෙහිදී ජනපතිවරයා කීය.අධිරාජ්‍යවාදීන්ට එරෙහිව 1818දී වීර මොණරවිල කැප්පෙට්පොළ විරුවා ප්‍රමුඛ දේශපේ‍්‍රමී සිංහලයින් දියත් කළ කැරැල්ල හා සිංහලයින්ගේම පාවාදීම නිසා එම කැරැල්ල අසාර්ථකවී කැප්පෙට්ටිපොළ විරුවා ඇතුළු පිරිස ඉංග්‍රීසින්ගේ අත්අඩංගුවට පත්වීම වැලිකඩ නේවාසික සිරකරුවන් පිරිසක් විසින් මෙහිදී නාට්‍යානුසාරයෙන් රඟ දක්වනු ලැබීය. මෙම අවස්ථාවට අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහනාහිමි ප්‍රමුඛ මහා සංඝරත්නයද, මධ්‍යම පළාත් ආණ්ඩුකාර ටිකිරි කොබ්බෑකඩුව, ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, නියෝජ්‍ය අමාත්‍ය අර්ල් ගුණසේකර, මධ්‍යම පළාත් හිටපු ප්‍රධාන අමාත්‍ය සරත් ඒකනායක යන මහත්වරු ද මෙම අවස්ථාවට සහභාගි වූහ.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ ලේකම් ජී. එස්. විතානගේ මහතා මෙහිදී කතා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307154</link>
    <topic>උ. පෙළට තාක්ෂණ විෂය හඳුන්වාදීම අද මිහින්තලේ විදුහලෙන් ඇරැඹේ</topic>
    <author>සුභාෂිනී සේනානායක, අමිල ප්‍රභාත් වනසිංහ, මිහින්තලේ සමූහ</author>
    <content>උසස් පෙළට හඳුන්වාදෙන තාක්‍ෂණ විෂය ධාරාව අද (15) පෙරවරු 6.55ට යෙදෙන සුභ මොහොතින් මිහින්තලේ මහ විදුහලේදී අධ්‍යාපන ඇමති බන්දුල ගුණවර්ධන මහතාගේ ප්‍රධානත්වයෙන් ආරම්භ කෙරේ.මෙයට සමගාමීව ශ්‍රී ලංකාවේ පාසල් 244කදී තාක්‍ෂණ විෂය ධාරාව උත්සවාකාරයෙන් ආරම්භ කෙරේ. අ‍ෙමරිකාවේ පැවති ජාත්‍යන්තර ඉන්ටෙල් හා ඉංජිනේරු තරගාවලිය සඳහා ශ්‍රී ලංකාවෙන් සිසුන් හතරදෙනකු ඉදිරිපත් වූ අතර එම තරගාවලියට නවීන කැපුම් යන්ත්‍රයක් නිර්මාණය කළ මිහින්තලේ මහ විදුහලේ පුබුදු දිනේෂ් කපුගේ සිසුවා ලෝකයෙන්ම පළමු ස්ථානය හිමිකර ගත් අතර එම සිසුවාට උපහාරයක් ලෙස මිහින්තලේ මහ විදුහලේ මෙහි සමාරම්භක උත්සවය සිදුකරන බව අධ්‍යාපන ඇමැති බන්දුල ගුණවර්ධන මහතා කීවේය.කලා අංශයෙන් අධ්‍යාපනය ලැබූ කපුගේ සිසුවා, ලෝකයෙන් පළමු ස්ථානය ලැබීම ශ්‍රී ලංකාවට ආඩම්බරයක් බවද ඇමතිවරයා කීවේය. අනුබුදු මිහිඳු මාහිමියන් ශ්‍රී ලංකාවට බුදු දහම ගෙන ඒමේදී කර්මාන්ත රැසක් ගෙන ආ බවත්, එය සිහිපත් කරවීමටත් මිහින්තලේ මහ විදුහලේදී මෙම විෂය හඳුන්වාදෙන බවද ගුණවර්ධන මහතා කීවේය. මෙයට සමගාමීව මිහින්තලේ මහ විදුහලේ තාක්‍ෂණික විද්‍යාගාරය සිසු අයිතියට පත්කිරීම ද මෙදින සිදුකෙරේ.මෙම අවස්ථාවට යෞවන හා නිපුණතා සංවර්ධන ඇමැති ඩලස් අලහප්පෙරුම, උසස් අධ්‍යාපන ඇමැති එස්. බී. දිසානායක, උතුරු මැද පළාත් ප්‍රධාන ඇමැති එස්. එම්. රංජිත්, උතුරුමැද ආණ්ඩුකාර කරුණාරත්න දිවුල්ගනේ, උතුරුමැද පළාත් අධ්‍යාපන ඇමති පේෂල ජයරත්න, අධ්‍යාපන අමාත්‍යංශයේ ලේකම් ගෝඨාභය ජයරත්න ඇතුළු ලේකම්වරුන්, තාක්‍ෂණ විෂයධාරාව ආරම්භ කෙරෙන පාසල්වල විදුහල්පතිවරු ඇතුළු පිරිසක් එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307156</link>
    <topic>දළදා මාලිගාවේ පෙනෙන මානයෙත් එදා මත්පැන් අලෙවිහල් විවෘත වුණා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මහනුවර පූජා නගරයක් බව පවා නොසලකමින් ශ්‍රී දළදා මැදුර හා සතරමහ දේවාල පෙනෙන මානයේ මත්පැන් අලෙවිහල් සඳහා එදා බලපත්‍ර ලබාදී තිබෙන බවත්, ඉතිහාසයේ සිදුවූ එම වැරැදි අද තමන්ට නිවැරැදි කරන්නට සිදුව තිබෙන බව ජනපති මහින්ද රාජපක්ෂ මහතා පැවැසීය.වසර 2005 දී තමන් බලයට පැමිණි පසු මහනුවර පූජා නගරයේ පමණක් නොව මෙරට කොතැනකටවත් මත්පැන් අලෙවිසල් සඳහා බලපත්‍ර ලබාදී නොමැති බවත් ඒ මහතා පැවැසුවේය.මහනුවර ඇහැලේපොළ වලව්ව නාගරික සංවර්ධන අධිකාරිය යටතට පැවරීම සඳහා පැවැති උත්සවයේදී ජනපතිවරයා මේ බව පැවැසීය. පූජා භූමි සීමාවෙන් මත්පැන් අලෙවිසල් ඉවත්කරන ලෙස මහනාහිමිවරුන්ගෙන් ඉල්ලීම් ලැබෙන බවත්, වත්මන් ආණ්ඩුව කිසිවිටෙකත් මත්පැන් අලෙවිසල් විවෘත කිරීමට බලපත්‍ර නිකුත් කැර නොමැති බව ඒ මහතා කීය.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307157</link>
    <topic>බුද්ධගයාවට පහරදීම පිළිකුලෙන් හෙළා දකිනවා</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>ලෝකවාසී බෟද්ධ ජනතාවගේ ඉමහත් ගෞරවයට සහ භක්තියට භාජනය වන්නාවූ බුද්ධගයාවට එල්ලවූ බෝම්බ ප්‍රහාරය පිළිකුලෙන් යුතුව හෙළා දකින බව ලංකා සභාවේ අගරදගුරු අතිගරු ශාන්ත ප්‍රැන්සිස් හිමිපාණෝ පැවසූහ.මෙම ප්‍රහාරය සිදුකළ ම්ලේච්ඡ අන්තවාදීන් නීතියේ රැහැනට හසුකර ගැනීමට අවශ්‍යය පියවර ගන්නා ලෙස ඉන්දීය රජයෙන් ඉල්ලා සිටින බවද අගරදගුරු හිමියෝ කීහ.මහනුවර ඩී. එස්. සේනානායක වීදියේ පිහිටි ලංකා සභාවේ කුරුණෑගල දියෝකීසියේ අයත් කාර්යාලයේදී (09) පැවැති මාධ්‍ය හමුවකදී අගරදගුරු හිමිපාණෝ මේ බව ප්‍රකාශ කළහ.ආගමික මධ්‍යස්ථානවලට පහර දීමේ කූට උපක්‍රමයක් අප අවට රටවල සිදුවෙමින් පවතින බවත් මේ සියලු ප්‍රහාර පිටුපස ආගමික අන්තවාදය හා ජාතිවාදය කලඹන ප්‍රවණතාවයක් තිබෙන බව පැහැදිලි බවත් පැවැසූ අගරදගුරුතුමන් අදාළ සිද්ධස්ථානවලට නිසි ආරක්ෂාවක් ලබාදීම සඳහා වැඩපිළිවෙළක් සකස්විය යුතු බවද කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307158</link>
    <topic>දළදාවට කරන ගෞරවයක් ලෙස මාලිගාවට හැමදාම මම එන්නේ පයින්</topic>
    <author>අසේල කුරුළුවංශ</author>
    <content>මක්කමට වතිකානුවට පූජකතුමන්ලා වගේම බැතිමතුන් ගමන් කරන්නේ පයින්. බෞද්ධයින්ගේ මුදුන්මල්කඩ වන දළදා සමිඳුන් වැඩ සිටින දළදා මාලිගාවට ඇයි අපට පයින් යන්න බැරි. අනිත් අයටත් ආදර්ශයක් දෙන්න මම දළදා මාලිගාවට හැමදාම එන්නේ පයින් යැයි ජනපති මහින්ද රාජපක්‍ෂ මහතා පැවසීය.දළදා වහන්සේට කරන්නාවූ ගෞරවය නිසා තමයි මාලිගාව ළඟ පාර වසා දැමුවේ. පාර වහලා ලොක්කෝ වාහනවලින් එනවා නම් වැඩක් නැහැ. වාහනෙන් ආවොත් ඇමතිවරුන් එනවා. ඇමතිවරු ආවොත් පොලිසියත් එනවා යැයි ඒ මහතා කීය.ඇහැලේපොළ වලව්වේදී පෙරේදා (13) පැවැති උත්සවයේදී එසේ පැවසූ ජනපතිතුමන් ඊයේ (14) දළදා මැදුරට පැමිණියේ පෙරදින පැවසූ පරිදිම පා ගමනිණි.ශ්‍රී දළදා සමිඳුන් වැඩසිටින මන්දිරයේ ගෙපලු ගන්ධයෙන් හඳුන්කුඩමට ඇතුළු වන ද්වාරයේ රිදියෙන් නිර්මිත දක්ෂිණ දොර විවෘත කැර දළදා සමිඳුන්ට පූජා කිරීම මෙහිදී මල්වතු මහනායක අතිපූජ්‍ය උඩුගම ශ්‍රී බුද්ධරක්ඛිත මහනාහිමි ප්‍රමුඛ මහ සංඝරත්නයේ හා ජනපති මහින්ද රාජපක්‍ෂ මහතාගේ සහභාගිත්වයෙන් සිදුකෙරුණි.රුපියල් ලක්ෂ 87ක වියදමින් මෙම රිදී දොර නිර්මාණය කැර තිබෙන අතර එහි වම්පස දොරටුව ඉකුත් මාර්තු මස විවෘත කර දළදා සමිඳුන්ට පූජා කරනු ලැබීය.මෙහිදී අනුශාසනාවක් කළ අස්ගිරි මහනාහිමියෝ ශ්‍රී දළදා වහන්සේට ගෞරව පිණිස රජකල පටන් ශ්‍රී දළදා මැදුරේ රනින්, රිදියෙන්, මුතු මැණික් ඔබ්බවා ඇත් දළින් කැටයම් කර සකස් කළ දර්ශනීය ද්වාරයන් පැවති බවත් පසුකාලීනව ඇතැමුන් ඒවාහි වටිනා දේ ගලවා ගැනීම නිසා අවසානයේ නිකන්ම දොරවල් ඉතිරිවූ බවත් පැවසූහ.මෙම රිදී දොර පියන් දළදා වහන්සේට පූජා කිරීම මගින් දළදා මැදුරේ අලංකාරය වැඩිවන බවද උන්වහන්සේ කීහ.මෙම අවස්ථාවට ජනපති ආර්යා ශිරන්ති රාජපක්‍ෂ මහත්මියද මධ්‍යම පළාත් ආණ්ඩුකාර ටිකිරි කොබ්බෑකඩුව, දියවඩන නිලමේ ප්‍රදීප් නිලංග දෑල, නියෝජ්‍ය අමාත්‍ය අර්ල් ගුණසේකර, හිටපු ප්‍රධාන ඇමති සරත් ඒකනායක යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n1307159</link>
    <topic>පොල් වෙන්දේසිය ඔන්ලයින් කරනවා</topic>
    <author>නිමල් රාජපක්ෂ</author>
    <content>කුමන බලවේග පැමිණියත් පොල් වෙන්දේසිය ඔන්ලයින් කිරීමට පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතා පවසයි.ඇමැතිවරයා මේ අදහස් පළකළේ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පොල් වගාකරුවන් ගේ 19වන වාර්ෂික සමුළුවට පසුගියදා සහභාගී වූ අවස්ථාවේදීය.මෙහිදී අදහස් දැක්වූ ඇමැතිවරයා;පොල් වෙන්දේසියේ මිල ගණන් තීරණය කිරීමට හෝ බලපෑම් කිරීමට කිසිවකුට ඉඩදෙන්නේ නැහැ. තැරැව් කරුවන්ගෙන් තොරව පොල් මිලදී ගැනීමට ක්‍රමවේදයක් ළඟදීම සකස් කරනවා. දැනට අමාත්‍යාංශය යටතේ ක්‍රියාත්මක වන සියලුම ආයතන පරිගණක ගත කොට ඇති බැවින් ඉදිරියේ දී පොල් වෙන්දේසිය ද ඔන්ලයින් කිරීමට පියවර ගන්නා බවද පැවැසීය.කොළමැල වීමේ රෝගය බෝවුන පොල් පැළ ලක්ෂ දෙකක් ගලවා ඉවත් කොට තිබෙනවා. වැලිගම පොල් රෝගය එම පළාතෙන් පැතිර යාම වැළැක්වීම සඳහා පියවර රැසක් ක්‍රියාවටනංවා ඇත. ඉදිරියේ දී පොල් නිෂ්පාදන වියදම ඉහළ යාහැකි වුවත් අද වනවිට සතුටු දායක තත්ත්වයක පවතිනවා.නව ක්‍රමෝපාය සැළැස්ම යටතේ පොල් පැළ ලක්ෂ 20ක් 2011 වසරේ සිට 2016 වසර දක්වා වගා කිරීමේ ඉලක්කයක් හඹා යනවා. මෙම ක්‍රමෝපාය සැළැස්ම යටතේ 2011 වසරේ පොල් පැළ ලක්ෂ 40ක්ද, 2012 වසරේ පොල් පැළ 60ක්ද වගා කිරීමට ඉලක්ක කර ගත්තද වසර අවසන් වනවිට පැළ ලක්ෂ 90ක් සිටුවීමට හැකිවූවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n13071510</link>
    <topic>විශාලතම ඩෙංගු රෝග ප්‍රතිකාර මධ්‍යස්ථානය මීගමුව මහ රෝහලට</topic>
    <author>සන්ධ්‍යා කරුණාරත්න</author>
    <content>ඩෙංගු රෝගීන්ට ප්‍රතිකාර කිරීම සඳහා වන මෙරට විශාලතම ඩෙංගු රෝග ප්‍රතිකාර මධ්‍යස්ථානය මීගමුව මහ රෝහලට අනුබද්ධව ඉදි කර ඇත.සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් එම මධ්‍යස්ථානය අද (15) විවෘත කෙරේ.රුපියල් මිලියන 59 ක වියදමකින් ඉදි කළ මේ මධ්‍යස්ථානය ළමා හා වැඩිහිටි දෙපිරිසටම එක්වර ප්‍රතිකාර ලබාදෙන මධ්‍යස්ථානයක් ලෙස ක්‍රියාත්මක කිරීම විශේෂත්වයකි.ඩෙංගු හා ඩෙංගු රක්තපාත උණ රෝගය කළමනාකරණ මධ්‍යස්ථානයක් ලෙස ක්‍රියාත්මක කරන මේ මධ්‍යස්ථානය ඇඳන් 20 කින් සමන්විත වේ.ලෝකයේ හොඳම ඩෙංගු ප්‍රතිකාර ලබාදෙන රට වන තායිලන්තයේවත් මෙවැනි ඩෙංගු ප්‍රතිකාර මධ්‍යස්ථානයක් නොමැති අතර ඩෙංගු රෝග සත්කාර පිළිබඳ ඉහළම පහසුකම් පවතින මධ්‍යස්ථානයක් ලෙස මේ ඒකකය ක්‍රියාත්මක කෙරේ.ඩෙංගු රෝග ප්‍රතිකාර පුහුණු මධ්‍යස්ථානයක් ලෙස ද මේ ස්ථානය ක්‍රියාත්මක වේ.ලෝක සෞඛ්‍ය සංවිධානය මඟින් පවත්වන ඩෙංගු පිළිබඳ ජාත්‍යන්තර වැඩමුළුවක් නොවැම්බර් මාසයේදී මෙරට පැවැත්වේ. එහිදී ඩෙංගු සම්බන්ධ සහයෝගිතා මධ්‍යස්ථානයක් ලෙස ද මේ ස්ථානය ක්‍රියාත්මක කරන බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n13071511</link>
    <topic>පසුගිය දස වසරේ ‍ජාතික හෙළ උරුමය රටට ජාතියට ‍ඓතිහාසික මෙහෙවරක් කළා</topic>
    <author/>
    <content>උපාලි කරුණාරත්න,වේහැල්ලේ පියතිලක(මහරගම විශේෂ),ටී.ඩී සිරිසේන(මහරගම සමූහ)පසුගිය දස වසර තුළ ‍ජාතික හෙළ උරුමය තම ශක්තියේ සීමාව තුළ සිට රටට ජාතියට ඵෙතිහාසික මෙහෙවරක් කළ බව එහි සභාපති ආචාර්ය ඕමල්පේ සෝභිත හිමියෝ පැවසූහ.හෙළ උරුමය කළ සේවය රටේ කෘතවේදී මිනිසුන් සැමදා සිහි කරනවා යයි ද නාහිමියෝ ප්‍රකාශ කළහ.ආචාර්ය ඕමල්පේ සෝභිත නාහිමියෝ මෙසේ ප්‍රකාශ කළේ පෙරේදා(13)මහරගම ශ්‍රී ලංකා යූත් ප්‍රධාන ශාලාවේ පැවති ජාතික හෙළ උරුමයේ දස වන ජාතික සමුළුව අමතමිණි.ඒකීය රට සුරකිමු මැයෙන් මෙය පැවැත්විණ.අපි ආදර්ශමත් දේශපාලන රටාවක් ශ්‍රී ලංකාවට ලෝකයට හඳුන්වා දුන්න.ධර්මානූකුල ගමන් මාර්ගයක් තමා අපි අනුගමනය කරන්නෙ.රටේ දේහපාලන පක්ෂ වලට අපි කියන්නෙ හෙළ උරුමයේ ක්‍රියා කළාපයද අධ්‍යයනය කරන ලෙසයි.ජාතික හෙළ උරුමය රටට ජාතියට තව තවත් සේවය කරමින් දිගු කල් දිනේවා යි මෙහි දී හිමියෝ ප්‍රාර්ථනා කළහ.හෙළ උරුමයේ සභාපති පාර්ලිමේන්තු මන්ත්‍රී අතුරලියේ රතන හිමි-මොන අභියෝග පැමිණියත් ජාතික හෙළ උරුමය ඒවා ජයග්‍රහණය කරනව.ඕනෑම පුද්ගලයෙකුට ජීවිතයේ අවසාන කාලයේ දී සතුටුවෙන්න දෙයක් තිබෙන්න ඕනෙ.අපට නම් රටට කළ සේවය පිළිබඳව සතුටු වෙන්න පුළුවන්.ත්‍රස්තවාදයෙන් තොර රටක් බිහිකිරීමට හෙළ උරුමයේ සාමාජික සාමාජිකාවන් විශාල කැප කිරීම් කළා.ඉදිරියේදීද රටට උපකාර අවශ්‍ය වේලාවන් වලදී අප කැපකිරීම් කරන්න සූදානම්. රටේ ඒකීය භාවය පිළිබඳව උනන්දු නොවූ එඩිතරව කතා නොකළ එජාපයේ බොහෝ නායකයින් විවිධ දේශපාලන පක්ෂයන්හි නායකයින් අද ඒකීය භාවය පිළිබඳව කතා කරනව.අපේ සාමාජිකයන් එඩිතරව නොබියව කටයුතු කළ නිසයි එවැනි තත්ත්වයක් ඇති වුණේ.කෘමිනාශක,වල්නාශක වළින් තොරව වගා කටයුත් කරන්න බැහැ කියන පණ්ඩිතයො ඉන්නව.අපි ඔප්පු කර තිබෙනව එය එහෙම නොවන බව.වස විසෙන් තොර ගොවිතැනක් රට තුල ඇති කරන්න ඕනෙ.කෘෂි රසායන ද්‍රව්‍යයන් ගෙන්වීමට අති විශාල මුදලක් වැය කරනව.යාපනයේ කිලිනොච්චියේ ජනතාවටද අප කියන්නෙ කෘෂි රසායන ද්‍රව්‍යයන් වළින් මහ පොළොව දූෂණය වීම වලක්වා ගත යුතු බවයි.ඒ වගේම රටේ මිනිසුන් ඖෂධ සමාගම් වල වහල්ලු බවට පත් වෙලා.සිංහල වෙදකමේ වටිනාකම් පිළිබඳව සමාජය වැඩි වැඩියෙන් දැනුවත් කළ යුතුයි.ඉන්දියාවේ බුද්ධගයාවට සිදු වූ ප්‍රහාරය අපි දැඩිලෙස හෙළා දකිනව. ප්‍රඥාවට කරුණාවට එල්ල කළ ප්‍රහාරයක් ලෙසයි අපි එය දකින්නෙ.ලෝකයේ සියලු බෞද්ධ ජනතාව මෙවැනි ප්‍රහාරයන්ට එරෙහිව දැඩි විරෝධතා දක්වන්න ඕනෙ.බංගලාදේශයේ චිතගොන් කඳුකරයේ බෞද්ධයන් සංඛ්‍යාව අද අඩුවෙලා.පකිස්ථානයේ ලංකාවට වඩා බුදු පිළිම තිබෙනව.එහෙත් බෞද්ධයො නැහැ.ඉන්දුනිසියාවේ පිලිපීනයේ අතීතයේ බෞද්ධයන් විශාල ලෙස ජීවත් වුණා.ඉන්දියාවේ තිබූ විශාල බෞද්ධ විශ්ව විද්‍යාලයන්හි නටබුන් තමයි අද තිබෙන්නෙ.මෙම කරුණු වලින් පෙනී යන්නෙ බෞද්ධාගමට එරෙහිව අතීතයේත් වර්ථමානයේත් විවිධ කුමන්ත්‍රණ ක්‍රියාත්මක වූ අන්දම.ඒවාට ඉතා සිහි කල්පනාවෙන් අප මුහුණ දිය යුතුයි.අපි උත්සාහ කරන්නෙ ප්‍රඥාවන්ත ලෙස අපගේ ජාතික ව්‍යාපාරය ඉදිරියට ගෙන යාමටයි.ජාතික හෙළ උරුමයේ ප්‍රධාන ලේකම් තාක්ෂණ හා පර්යේෂණ ඇමති පාඨලී චම්පික රණවක මහතා-හෙළ උරුමය ආරම්භ කරන අවස්ථාවෙ බොහෝ දෙනා සිතුවෙ ටික කලකින් මෙය අභාවයට යයි කියල.අද අපි හෙළ උරුමයේ දස වන අවුරුද්ද සමරනව.ආණ්ඩුක්‍රම ව්‍යවස්ථාවේ 13 වන සංශෝධනය පිළිබඳව,පළාත් සභා ක්‍රමයේ ගැටළු පිළිබඳව අපගේ සමාජයේ කතිකාවතක් ඇතිවෙලා.උතුරු පළාත් සභා ඡන්දය ප්‍රකාශ විමත් සමගයි මෙම තත්ත්වය උණුසුම් වූයෙ.හිටපු ජනාධිපති වරයෙකු වන ජයවර්ධන මහතා පළාත් සභා ක්‍රමය බලෙන් තමා ‍රටේ ස්ථාපිත කළේ.මහ සඟරුවනගේ,ජනතාවගේ විරෝධතා මධ්‍යයේ තමයි එය සිදු කළේ. තමිල්නාඩුවේ මේ වන විට සිංහලයින්ට විරුද්ධව දැඩි වෛරයක් නිර්මාණය වෙලා.ඒකෙ රැස් සම්බන්ධන්ටත් ඉදිරියේ දී වැදෙයි. මේ රට පෙඩරල් කරන්න සමහරු උත්සාහ ගත් අවස්ථාවන්හි දී අපි ඒවාට විරුද්ධ වුණා.ඒකීය භාවයේ සටන් පාඨය අප පෙරට ගෙනාව.සුලු ජාතික ඡන්ද කුට්ටිය නැතුව බලය ගන්න බැහැ කියන මතය බිඳ හෙලුව.පළාත් සභා ක්‍රමය අහෝසි කර රටට ගැලපෙන පරිපාලන ක්‍රමයක් නිර්මාණය කර ගැනීමේ සටන දිගටම අප ගෙන යනව.ජාතික හෙළ උරුමයේ නියෝජ්‍ය ලේකම් බස්නාහිර පළාත් සභා ඇමති උදය ගම්මන්පිල මහතා-13 අහෝසි කරන්න කෙටුම්පතක් අපි ඉදිරිපත් කළා.ඉන්දියාව 13 වෙනස් කිරීම ගැන කලබල වෙලා.ඉන්දීය ජාතික ආරක්ෂක උපදේශක ශිවශංකර් මෙනන් මහතා රටට අහිතකර යෝජනා ගෙන එනවා නම් අපි ඒවා පිළි නොගත යුතුයි.රත්තරන් පෙට්ටියක දමල ආවත් බෝම්බය බෝම්බයමයි.ජාතික හෙළ උරුමයේ ජාතික සංවිධායක නිශාන්ත ශ්‍රී වර්ණසිංහ මහතාද මෙහිදී කතා කළ අතර නායක හිමිවරුන් ඇතුලු මහා සංඝරත්නය,හෙළ උරුමයේ සාමාජික සාමාජිකාවන් විශාල පිරිසක්ද මෙම අවස්ථාව සඳහා සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=n13071512</link>
    <topic>ඉදිරි පළාත් සභා ඡන්දයට විදේශ නිරීක්ෂකයන් පොදු එකඟතාව මත</topic>
    <author>අනුර ප්‍රේමලාල්</author>
    <content>මධ්‍යම, උතුර හා වයඹ පළාත් සභා මැතිවරණයේදී විදෙස් නිරීක්ෂකයෝ ගෙන්වනවාද නැද්ද යන තීරණය අදාළ සියලු පාර්ශ්ව සමඟ පොදු එකඟතාවයකින් සිදුකරන බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කරයි.මේ සම්බන්ධයෙන් වැඩිදුරටත් මාධ්‍ය වෙත කරුණු දක්වා සිටින ඒ මහතා කියා සිටියේ දේශපාලන පක්ෂ සමඟ හා තමාගේ නිලධාරින් සමඟ සාකච්ඡා කොට තීරණයක් ගන්නා බවයි.මෙම මැතිවරණය සඳහා රුපියල් මිලියන එක්දහස් පන්සීයක් පමණ වැයවෙනු ඇතැයි කල්පනා කරන අතර, පොලිස් දෙපාර්තමේන්තුව, මුද්‍රණාධිපති, ඉන්ධන, විදුලිය, තැපැල් යන අංශවලට වැඩි වියදමක් දැරීමට සිදුවන බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307151</link>
    <topic>කළුතර දිස්ත්‍රික්කයට අලුතින් ප්‍රාදේශීය ලේකම් කාර්යාල හතරක්</topic>
    <author/>
    <content>කළුතර දිස්ත්‍රික්කයේ නවතම ප්‍රාදේශීය ලේකම් කාර්යාලීය ගොඩනැගිලි 4ක් ස්ථාපනය කිරීමට නියමිතය. කළුතර දිස්ත්‍රික් ලේකම්(කළුතර මහ දිසාපති) යූ. ඩී. සී. ජයලාල් මහතාගේ මඟ පෙන්වීම යටතේ මේ වැඩකටයුතු සිදුවන බව කළුතර දිස්ත්‍රික් මාධ්‍ය ඒකකයේ ප්‍රධාන ප්‍රවෘත්ති නිලධාරී ඩබ්ලිව් ශාන්තප්‍රිය මහතා ‘දිනමිණට’ කීය.කළුතර, මතුගම, බේරුවල සහ වලල්ලාපිට ප්‍රාදේශීය ලේකම් කොට්ඨාස හතර සඳහා නවීන තාක්ෂණික පහසුකම් සහ ශ්‍රවණාගාරද සහිතව ඉදිකෙරෙන මේ ප්‍රාදේශීය ලේකම් කාර්යාල 4ත්, රුපියල් මිලියන 105ක් වැයකොට සියලු පහසුකම්වලින් යුතු මහල් 3කින් සමන්විත මතුගම ප්‍රාදේශීය කාර්යාලය දැනට ඉදිවෙමින් පවතී.සෙසු ප්‍රාදේශීය ලේකම් කාර්යාල තුනද මේ වසර අවසාන වීමට පෙර ඉදිකිරීමට නියමිතය.සිය විවිධ රාජකාරි සහ අවශ්‍යතාවයන් ඉටු කරවා ගැනීමට දෛනිකව නගරය වෙත ඇඳී එන මහජනතාවට, ඉක්මනින් සහ පහසුවෙන් තම අවශ්‍යතාවන් සපුරා ගැනිමට කාර්යක්ෂම වූ රාජ්‍ය සේවාවක් ලබාදීම මේ වැඩපිළිවෙළේ් අරමුණ බව කළුතර දිස්ත්‍රික් මාධ්‍ය ඒකකය වැඩිදුරටත් සඳහන් කළේ්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307152</link>
    <topic>රණවිරු ‘පුණ්‍යානුමෝදනා’ අද පිළියන්දලදී</topic>
    <author>කැස්බෑව සංචාරක ධරමසිරි සූරවීර</author>
    <content>මව්බිම සුරැකි රණවිරුවන්ට පුණ්‍යානුමෝදනා කිරීම සඳහා කරුණා සමාධි පදනම සහ බස්නාහිර පළාත් කෘෂිකර්ම කර්මාන්ත සහ පරිසර අමාත්‍යාංශය සංවිධානය කරනු ලබන රණවිරු පුණ්‍යානුමෝදනා වැඩ සටහන අද (15)පෙරවරු 9.30ට පිළියන්දල දී පැවැත්වේ.බස්නාහිර පළාත් කෘෂිකර්ම, කර්මාන්ත සහ පරිසර ඇමැති උදය ගම්මන්පිල මහතාගේ ඇරයුමෙන් රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් හා කම්කරු හා කම්කරු සබඳතා ඇමැති ගාමිණී ලොකුගේ, තාක්ෂණ පර්යේණ හා පරමාණුක බලශක්ති ඇමැති පාඨලී චම්පික රණවක, බස්නාහිර පළාත් ප්‍රධාන ඇමැති ප්‍රසන්න රණතුංග ඇතුළු සියලුම පළාත් ඇමැතිවරුන්ගේ ද පළාත් සභා මන්ත්‍රීවරුන්ගේ ද කැස්බෑව නගර සභාවේ සභාපති ලක්ෂ්මන් පෙරේරා මහතා ඇතුළු නාගරික මන්ත්‍රීවරුන්ගේ ද සහභාගීත්වයෙන් මේ වැඩසටහන පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307153</link>
    <topic>බාහිර රෝගීන්ට විවේකාගාරයක් අරණායක දිසා රෝහලේ විවෘතයි</topic>
    <author/>
    <content>තම තමන් අදහන ආගම් අනුව වෙන් වෙන්ව කටයුතු කළ අය මේ රටේ ජීවත්වන සියලුම ජාතීන් ලාංකික පුරවැසියන් යැයි සබරගමුව පළාත් සභාවේ හිටපු පළාත් ඇමැති සභා මන්ත්‍රී හා අරණායක දිස්ත්‍රික් රෝහල් කමිටුවේ සභාපති අධිනීතිඥ සරත් බණ්ඩාරනායක මහතා පැවැසීය.ඒ මහතා මේ බව කීවේ අරණායක දිසා රෝහලේ ලක්ෂ හයක වියදමින් ඉදිකරන ලද බාහිර රෝගීන් සඳහා වන විවේකාගාර ගොඩනැගිල්ල විවෘත කිරීම නිමිත්තෙන් පැවැති උත්සවය අමතා කතා කරමිනි.එහිදී හෙතෙම මෙසේද කීය;අරණායක ප්‍රදේශයේ ජනග්‍රහනයෙන් සියයට අනූවක් පමණ ජීවත් වන්නේ සිංහල ජනතාවයි. සියයට දහයක් වැනි මුස්ලිම් ජනතාව ජීවත්වන මේ ප්‍රදේශයේ පිහිටි දෙවැනි රෝහලක අඩුපාඩු සම්පූර්ණ කිරීම සඳහා වැඩි ධනපරිත්‍යාගයක් කිරීමෙන් මුස්ලිම් ප්‍රජාව මෙවැනි අඩුපාඩුවක් සම්පූර්ණ කළේ හුදෙක්ම සිංහල ජනතාව වෙනුවෙන් බව අමතක නොකළ යුතුයි.එදා මේ ප්‍රදේශයේ ජීවත් වූ සිංහල, මුස්ලිම් ජනතාව අතර පැවති සම්බන්ධතාව ඉහළ මට්ටමක තිබුණා. එකට ගොවිතැන් කටයුතු කළා පමණක් නොව ආගමික කටයුතුවලදී පවා ඉතාමත් සුහදතාවකින් ඔවුන් කටයුතු කර තිබෙනවා.අරණායක දිස්ත්‍රික් වෛද්‍ය නිලධාරි පියසිරි රාමනායක මහතා-මේ රෝහලේ පැවැති අඩුපාඩු රැසක්ම රජයෙන්ම කරනා තුරු සිටින්නේ නැතිව ඒකරාශී වී රෝහල් කමිටුවක් සකස්කර දීම ඉතාමත්ම අගේ කළයුතු වැඩපිළිවෙළක්. සිංහල, මුස්ලිම් සම්බන්ධතාව ඉස්මතු කර ගනිමින් දෙපක්ෂයේම සහයෝගය මේ සඳහා යොමු කිරීම නිසා මෙවැනි අඩුපාඩු කිහිපයක්ම සම්පූර්ණ කිරීමට හැකිවීම අගේ කළ යුතුයි.විල්පොල පල්ලියේ ආගමික සමිතියේ සභාපති ඇම්. එච්. ඇම්. පවාස් මහතා-නබිනායකතුමා දේශනා කර ඇති පරිදි අන්‍යන්ට උපකාර කිරීමේ මූලික ප්‍රතිපත්තිය අනුව මෙවැනි ආයතනයකට උපකාරයක් කිරීමට ලැබීම අගේ කරනවා. අපගේ උපවාසයට ප්‍රථමයෙන් වැඩ නිමකර භාරදීමට ලැබීමත් අගේ කරනවා.ඉදිරියේ දී වූවද රෝහල් කමිටුවේ ඉල්ලීම් වෙතොත් ඒවාටද සහයෝගය දැක්වීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307154</link>
    <topic>මුදල් සහ වටිනා ලියකියවිලි තිබූ පසුම්බිය අයිතිකරුටම බාරදීලා</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>ගම්පහ පොලිසියේ පොලිස් සැරයන් (55453) ඒ. ඒ. නන්දසිරි තිදරු පියෙකු වන අතර ඔහු පසුගිය දිනෙක සවස රාජකාරි නිමවී නිට්ටඹුව ප්‍රදේශයේ පෞද්ගලික රාජකාරියක් සඳහා ගම්පහ පොලිසියෙන් පස්වරු 5.30ට පමණ නිට්ටඹුව බලා තම යතුරු පැදියෙන් ගමන් කරමින් සිටියදී යක්කල මහවිට ප්‍රදේශයේ මහා මාර්ගයේ මුදල් පසුම්බියක් වැනි දෙයක් මාර්ගයේ එහා මෙහා යන වාහන වලට හසුවෙමින් තිබී ඇත.පසුව මෙම පොලිස් නිලධාරියා යතුරු පැදිය පසකින් නතර කර පාරේ යන වාහන නවතා මෙම මුදල් පසුම්බිය තම අතට ගෙන පරීක්ෂා කිරීමේදී මුදල් පසුම්බියේ රුපියල් දහහතර දහසක පමණ මුදල් හා රත්රන් භාණ්ඩ උගස්කර තිබූ රිසිට්පත් හා රිදී පාට බ්‍රේස්ලට් එකක් මේ අතර තිබී ඇත. හැඳුනුම්පතක් ද තිබිණි.පසුව මෙම මුදල් පසුම්බිය තමා අතට ගෙන නිට්ටඹුව ප්‍රදේශයට ගොස් තමාගේ රාජකාරිය කර ඔහුගේ මිනුවන්ගොඩ පදිංචි නිවෙසට ගොස් සම්පූර්ණයෙන් මෙම මුදල් පසුම්බිය පරීක්ෂා කර තිබේ.පසුව රත්රන් භාණ්ඩ උකස් කර තිබූ රිසිට් පත්වල මෙම මුදල් පසුම්බිය අයිති තැනැත්තාගේ දුරකථන අංකය තිබී ඇති අතර පොලිස් නිලධාරියා ඔහුගේ අනන්‍යතාවය තහවුරු කර ගැනීමට දුරකථන අංකයට කථා කෙළේය.ඉන්පසුව මෙම මුදල් පසුම්බිය අයිතිකරු බව තහවුරු කර ගැනීමෙන් අනතුරුව පොලිස් නිලධාරියා ගම්පහ පොලිසියට උදේ 9ට පැමිණෙන ලෙස මුදල් පසුම්බිය අයිතිකරුට දැනුම් දී ඇත.මෙම මුදල් පසුම්බිය පිළිබඳව ගම්පහ පොලිසියේ පොලිස් ස්ථානාධිපතිවරයා දැනුවත් කර අයිතිකරුට බාරදීමට කටයුතු යොදා තිබිණි.පසුගිය 12 වැනි ඉරිදා ගම්පහ පොලිස් ස්ථානාධිපති චරිත ජයසුන්දර මහතාගේ මගපෙන්වීම යටතේ මාධ්‍යවේදීන්ට කරුණු විස්තර කර මුදල් පසුම්බිය අයිතිකරුට බාර දෙන ලදී.පොලිස් සැරයන් පී. ඒ. නන්දසිරි මහතා වසර 27ක් පමණ අවංක ලෙස පොලිසියේ රාජකාරි කර ඇති අතර එම අතර දී කොළඹ රාජකාරි කරන විටදී සහෝදර පොලිස් නිලධාරියකුගේ රුපියල් ලක්ෂයක් පමණ මුදල් තිබූ පසුම්බියක් ද සහෝදර පොලිස් නිලධාරියාට ලබාදී ඇති අවංක නිහතමානි පොලිස් නිලධාරියෙකි.මෙම මුදල් පසුම්බිය අයිතිකරු වන ගනේමුල්ල කුෂන් වැඩ පළේ සේවය කරන එම්. ඒ. චන්ද්‍රපාල නැමති අය පවසා සිටියේ තමා කිසිවිටෙකත් මෙම මුදල් පසුම්බිය තමාට ලැබෙනඑකක් නැති බව තම බිරිය සමඟ පවසා ඇති අතර ගම්පහ පොලිසියේ මෙවැනි අවංක නිලධාරීන් සිටීම මුළු පොලිස් සේවයට ආශිර්වාදයක් වන බව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307155</link>
    <topic>මාතලේ දිස්ත්‍රික්කයට ලොකු ලූනු ගබඩා 500ක්</topic>
    <author>උකුවෙල සමූහ - සි.ති ගමගේ</author>
    <content>ලොකු ලූනු ආනයනය කිරීම 2015 වසරේ දී සම්පූර්ණයෙන්ම නතර කිරීමේ රජයේ අරමුණ බවත්, එම ඉලක්කය පෙරදැරිව මාතලේ දිස්ත්‍රික්කයේ ලොකු ලූනු වගාව වඩාත් සරුකොට ගුණාත්මක උසස් ලූනු නිෂ්පාදනය වැඩි කර ගැනීමටත්, එම ලූනු ගබඩා කර තබා ගැනීම සඳහා ගබඩා 500 ක් ඉදිකිරීමේ දැවන්ත ව්‍යපෘතියක් දැනට ක්‍රියාත්මක කර ඇති බව මාතලේ දිසාපතිනි කේ. එච්. ඒ. මීගස්මුල්ල මහත්මිය පැවසුවාය.මාතලේ දිස්ත්‍රික් ලේකම් කාර්යාලයේ සම්මන්ත්‍රණ ශාලාවේ දී පැවැත් වූ දිස්ත්‍රික් කෘෂිකර්ම කමිටු රැස්වීමේ මුලසුන හොබවමින් දිසාපතිවරිය ඒ බව පැවසුවාය.ලොකු ලූනු අස්වනු වෙළෙඳ පොළට ලැබීම පාලනය කිරීම හා මිල පහත වැටීම වළක්වා ගැනීම අවශ්‍යව ඇත.දිවයිනේ ලොකු ලූනු නිෂ්පාදනයෙන් සියයට 80ක්ම මාතලේ දිස්ත්‍රික්කයෙන් ලැබේ. එම හේතුවෙන් මාතලේ දිස්ත්‍රික්කය විශේෂත්වය සලකා ආර්ථික සංවර්ධන අමාත්‍යංශය මාතලේ දිස්ත්‍රික්කයේ ගබඩා 500 ක් ඉදි කරදීමට තිරණය කර ඇත.මේ වසරේ ලොකු ලූනු ගබඩා 100 ක් ඉදිකර අවසන් කිරීමට කටයුතු කර ඇත.2014 ඉතිරි ගබඩා ඉදිකිරීමට පියවර ගෙන ඇති බවද දිසාපතිවරිය කීවාය.මාතලේ දිස්ත්‍රික්කයේ දඹුල්ල, ගලේවෙල, නාඋල, ලග්ගල, පල්ලේගම, විල්ගමුව යන ප්‍රදේශීය ලේකම් කොට්ඨාස තුළ ලොකු ලුනු වගාව ඉතා සරුවට වගා කෙරේ. මේ හේතුවෙන් මාතලේ දිස්ත්‍රික්කයේ ලොකු ලූනු වගා විශේෂ ව්‍යාපෘතියක් වශයෙන් දියත් කර ඇති බව ද පැවසු දිසාපතිවරිය සුදුසු ප්‍රතිලාභී ගොවීන් තෝරා ගැනීමේ නිර්නායක පිළිබඳව විශේෂ අවධානයකින් කටයුතු කරයි.සුරක්ෂිත අයුරින් ගබඩා ඉදි කිරීමට සැලසුම් සකස් කර ඇත. ලොකු ලූනු ගබඩා මෙට්‍රික්ටොන් 10 හා මෙට්‍රික්ටොන් 25 ක් වශයෙන් වර්ග දෙකක ගබඩා ඉදි කරනු ඇති බවද මේ වසරේ ඉදිකෙරෙන ගබඩා 100ට අමතරව තවත් ෙලාකු ලූනු ගබඩා 500 ක් ඉදිකිරීම රජයේ අපේක්ෂාව බවද මීගස්මුල්ල මහත්මිය පැවසුවාය.උසස් ප්‍රමිතියෙන් යුතු ලොකු ලූනු බීජ ගොවීන්ට ලබාදීමේ වැඩ පිළිවෙළක් ද කෘෂිකර්ම දෙපාර්තමේන්තුව මගින් දියත් කර තිබේ.වැඩි අස්වැන්නක් ද ඉන් බලාපොරොත්තු වේ. නිරතුරුව ම ගොවීන් දැනුවත් කිරීම හා අවශ්‍ය සහයෝගය නොඅඩුව ලබා දීමෙන් ඉලක්කය කරා පිවිසීමට හැකි බව රජයේ විශ්වාසයයී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307156</link>
    <topic>ඇප කොන්දේසි කඩකළාට දිනපතා පොලිසියට</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ලක්ෂ 40ක් වංචාකර අධිකරණය දුන් ඇප කොන්දේසි කඩකළ පුද්ගලයකුට දිනපතාම මිරිහාන පොලිසියට වාර්තා කරන ලෙස කඩුවෙල මහේස්ත්‍රාත් වසන්ත ජිනදාස මහතා නියෝග කළේය.වාහනයක් සම්බන්ධයෙන් ගම්පහ හිටපු දිස්ත්‍රික් පාර්ලිමේන්තු මන්ත්‍රී ඩොනල් දිසානායක මහතාට රුපියල් ලක්ෂ 40ක් වංචාකර ඇතැයි මිරිහාන පොලිසියේ වංචා විමර්ශන අංශය විසින් බත්තරමුල්ල ශ්‍රී සුභිතිපුර පදිංචි සැකකරු අත්අඩංගුවට ගෙන කඩුවෙල මහේස්ත්‍රත් අධිකරණයට ඉදිරිපත් කර තිබුණි.අධිකරණය ඇමතූ මහේස්ත්‍රාත් වසන්ත ජිනදාස මහතා අගෝස්තු මස 01 වැනිදා, ඉතිරි සියලුම මුදල් අදාළ මන්ත්‍රීවරයාට ගෙවන ලෙසට නියම කළ අතර සැකකරුගේ බිරියද අගරු චෙක්පත් නිතුක් කිරීම සම්බන්ධයෙන් රහස් පොලිසියට ප්‍රකාශයක් ලබාදෙන ලෙසට ද නියෝග කෙරිණි.අගෝස්තු මස 1 වැනි දින මෙම නඩුව කැඳවන බව මහේස්ත්‍රාත්වරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307157</link>
    <topic>නාන කාමරයට ඇවිත් රන්මාලය කඩාගෙන</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කාන්තාවකගේ ගෙලේ බැඳී ලක්ෂ එක හමාරක් පමණ වටිනා රන්මාලය පැහැරගෙන ගියේ යැයි කියන අයකු සොරකම් කළ රන්මාලය සමඟ මීගමුව පොලිසිය විසින් අත්අඩංගුවට ගෙන තිබේ.මීගමුව අගරදගුරු නිකලස් මාකස් මාවතේ පදිංචි සැකකරු අවුරුදු 21ක පුද්ගලයෙකි. ඉංශ්‍රීසි මාධ්‍යයෙන් ඉගෙනිම ලැබ සිටි මේ තැනැත්තා මතට ඇබ්බැහි වී ඇත. සැකකරුගේ මව ගුරුවරියෙකි. මීගමුව අගරදගුරු මාවතේ පදිංචි පැමිණිලිකාරිය මීගමුව පොලිසියට සිද්ධිය සදම්බන්ධයෙන් පැමිණිලිකර තිබේ.පැමිණිලිකාරිය අලුත විවාහ වූ තැනැත්තියකි. විවාහයෙන් පසු පළවැනි දිනයේ සැමියා රැකියාව සඳහා නිවෙසින් පිටව යන විට ඇයද ගෙමිදුලට බැස ඔහු නොපෙනී යන තුරු බලා සිට නිවෙසට ඇතුළු වීමට යද්දී කපුටෙක් ඇගේ ඇඟට කැත කර තිබේ.ඇය අත සේදීම සඳහා නාන කාමරයට ගොස් ඇත. අත සේදීමට සැරසෙන විට පිටුපසින් පැමිණි අයකු ඇගේ ගෙල ප්‍රදේශයට අත දමන බව කණ්ණාඩියෙන් දැක තිබේ. ඇය කෑ ගසමින් දිවීමට සැරසෙන විට සැකකරු ඇගේ හිසෙන් අල්ලා නාන කාමරයේ තිබූ වතුර රැස් කරන බේසමට ගසා තිබේ.දතක් කැඩී ලේ ගලන විටදී සැකකරු රන්මාලය පැහැරගෙන ගොස් තිබේ. මාලය උගස්කර තිබියදී පොලිසිය සොයා ගන්නා ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=r1307158</link>
    <topic>සමෘද්ධි කැකුළු සමාජ දරුවන්ගේ කුසලතා ඇගැයීමක්</topic>
    <author>මැද කොළඹ සමූහවයිමන් හෙට්ටිආරච්චි</author>
    <content>මෙවර කොඩි අලෙවියෙන් රුපියල් ලක්ෂ 70ක ආදායමක් ලබා ගැනීමට හැකිවීමෙන් සමෘද්ධි කණ්ඩායම්වල කැපවීමත් ශක්තියත් කෙබඳුදැයි පැහැදිලි වනවා. මේ අන්දමින් කණ්ඩායම් හැඟීමෙන් සියලු දෙනා එක්ව කටයුතු කළහොත් දුගී දුප්පත්කම තුරන් කිරීමේ සංග්‍රාමය පහසුවෙන් ජයගත හැකි බව සතුටින් කියනවා යැයි කොළඹ දිස්ත්‍රික් ලේකම් එච්.ටී. කමල් පත්මසිරි මහතා පැවැසීය.සමෘද්ධි ව්‍යාපාරයේ උන්නතියට උරදුන් පිරිස් හා සමෘද්ධි කැකුළු සමාජ දරුවන්ගේ කුසලතා ඇගැයීම වෙනුවෙන් කොළඹ නව නගර ශාලාවේදී පැවැති උත්සවයේ දී දිසා ලේකම්වරයා එසේ කීය.සමෘද්ධි වැඩපිළිවෙළ මෑතක සිට අමුතු ප්‍රබෝධයකින් යුතුව ඉදිරියට යන ස්භාවයක් පෙන්නුම් කිරීම සතුටට හේතුවක් යැයි ද එක් එක් කණ්ඩායම් තනි තනිව මේ ගමන යෑමට උත්සාහ දැරීම පල රහිත කි‍්‍රයාවක් බව අවබෝධ කරගෙන එකමුතුකමින් යුතුව මෙහි උන්තනතිය සඳහා ඔබ සැම කරන කැපවීම ඉතා ඉහළින් අගය කරනවා. මෙම සමෘද්ධි ව්‍යාපාරය රැකියාවකට වැඩි පුණ්‍ය කටයුත්තක්යැයි කීය. සමෘද්ධි අධිකාරි අධ්‍යක්ෂ ජනරාල් බන්දුල තිලකසිරි මහතාද සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307151</link>
    <topic>ගනර් සුපර්ක්‍රොස් තරගාවලියේ අටවැන්නට මින්නේරිය සූදානම්</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කාලතුවක්කු රෙජිමේන්තු රණවිරුවන්ගේ සුබසාධනය අරමුණු කරගනිමින් අටවැනි වරටත් සංවිධාන කරන ගනර් සුපර්ක්‍රොස් මෝටර් රථ හා යතුරු පැදි ධාවන තරගාවලිය අගෝස්තු මස 4 වැනිදා මින්නේරිය කාලතුවක්කු බළකා මෝටර් රථ ධාවන පථයේ දී පැවැත්වේ.එම ප්‍රදේශයේ පැවැත්වෙන එකම හා දැවැන්තම මෝටර් රථ ධාවන තරගාවලිය වන ගානර් සුපර්ක්‍රොස් ශ්‍රී ලංකා කාලතුවක්කු රෙජිමේන්තුව හා ශ්‍රී ලංකා මෝටර් රථ ධාවකයින්ගේ සංවිධානය එක්ව සංවිධානය කරයි.තරග ඉසව් 21ක් යටතේ පැවැත්වෙන තරගාවලියට යතුරු පැදි තරග 10ක්, මෝටර් රථ තරග 9ක් මෙන්ම ජීප් සහ ලොරි රථ තරග 2ක්ද ඇතුළත් ය.කාලතුවක්කු රෙජිමේන්තුවේ සේවයේ යෙදී සිටියදී රට වෙනුවෙන් දිවිපිදු රණවිරුවන්ගේ පවුල්වලට මෙන්ම, ආබාධිත තත්ත්වයට පත් හා දැනට සේවයේ යෙදී සිටින රණවිරුවන්ගේ පවුල්වල සුභසාධන කටයුතුවලට මේ තරගාවලියෙන් ලැබෙන අරමුදල් බැරවන බවත්, මීට පෙර පැවැති තරගවලින් ලද අරමුදල් මගින් රණවිරුවන් උදෙසා නිවාස 35ක් ලබාදී ඇති බවත් කාළතුවක්කු රෙජිමේන්තුවේ අණදෙන නිලධාරී මේජර් ජෙනරාල් ජගත් රඹුක්පොත මහතා ප්‍රකාශ කළේය. තරගාවලිය සම්බන්ධව පසුගියදා කොළඹ ටාජ් සමුද්‍ර හෝටලයේ පැවැති මාධ්‍ය හමු‍වේදී වැඩි දුරටත් අදහස් දැක්වු ඒ මහතා කියා සිටියේ ආදායමෙන් කොටසක් තරගාවලිය පැවැත්වෙන තමන්කඩුව ප්‍රදේශයේ ජනතාවගේ සුබසිද්ධිය සඳහාත් යොදවන බවයි.ධාවන පථ නිර්මාණය සඳහා සහ ධාවන ඉසව් පිළිබඳ කටයුතු කරන ශ්‍රී ලංකා මෝටර් රථ ධාවකයින්ගේ සංවිධානයේ සභාපති යෝගා පෙරේරා මහතා ද මාධ්‍ය හමුවේදී අදහස් දැක්වීය.ඉන්දීය ක්‍රිඩකයන් කිහිපදෙනෙකු ද මෙවර තරගාවලිය සඳහා එක්වෙන අතර හමුදා යතුරු පැදි ධාවකයන්ට අලුතින් ලැබුණු යමහා වර්ගයේ යතුරු පැදි 6ක්ද තරගාවලියට එක්වෙන බැවින් ප්‍රේක්ෂකයන්ට උද්වේගකර හා ත්‍රාසයෙන් පිරි තරගාවලියක් දැක බලාගැනීමට ලැබෙනු ඇත. ත්‍රිවිධ හමුදා සහ පොලි‍සිය නියෝජනය කරන තරගකරුවන් සඳහා තරගාවලියට ඇතුළත් වීමේ කාලසීමාව මේ මස 25 වැනිදා දක්වා දීර්ඝ ‍කොට ඇති බව සංවිධායකයෝ පවසති. සිංගර් ශ්‍රී ලංකා හා සියැට් ශ්‍රී ලංකා ආයතන මෙවර තරගාවලියට සම අනුග්‍රාහකත්වය සපයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307152</link>
    <topic>දකුණු අප්‍රිකා ක්‍රිකට් පිල අද එයි</topic>
    <author>ෆවුස් මොහොමඩ්</author>
    <content>එක්දින තරග 5කට හා විස්සයි20 තරග 3කට සහභාගිවීම සඳහා දකුණු අප්‍රිකා ක්‍රිකට් කණ්ඩායම අද ශ්‍රී ලංකාවට පැමිණෙයි. එක්දින නායකත්වය ඒ.බී.ඩිවිලියර්ස්ටත්, විස්සයි20 නායකත්වය පෆ් ඩු ප්ලෙසිස්ටත් හිමිවී ඇති මේ කණ්ඩායමට ක්‍රීඩකයන් 15දෙනකු ඇතුළත් වෙති. ලබන 17වැනිදා කෝල්ට්ස් පිටියේ දී ශ්‍රී ලංකා සංවර්ධන කණ්ඩායමත් සමග පැවැත්වෙන තරගයෙන් ආරම්භ වන දකුණු අප්‍රිකා කණ්ඩායමේ ක්‍රිකට් සංචාරය ඇරැඹෙයි.තරග කාල සටහනඑක්දින තරගාවලිය - ජුලි 20 පළමු එක්දින තරගය ආර්.ප්‍රේමදාස පිටිය (පස්වරු 2.30ට), ජුලි 23 දෙවැනි එක්දින තරගය ආර්.ප්‍රේමදාස පිටිය (පස්වරු 2.30ට), ජුලි 26 තෙවැනි එක්දින තරගය පල්ලේකැලේ (පස්වරු 2.30ට), ජුලි 28 සිවුවැනි එක්දින තරගය පල්ලේකැලේ (පස්වරු 2.30ට), ජුලි 31 පස්වැනි එක්දින තරගය ‍ආර්.ප්‍රේමදාස (පස්වරු 2.30ට)විස්සයි 20 තරගාවලියඅගෝ.2 පළමු තරගය ආර්.ප්‍රේමදාස (පස්වරු 7.00ට), අගෝ.4 දෙවැනි තරගය සූරියවැව (පස්වරු 7.00ට), අගෝ.6 තෙවැනි තරගය සූරියවැව (පස්වරු 7.00ට).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307153</link>
    <topic>මාලිංගට බෝතලයකින් ගැසූ පුද්ගලයාට ඇප</topic>
    <author/>
    <content>තුන්කොන් ක්‍රිකට් තරගාවලියේ ශ්‍රී ලංකාවත් ඉන්දියාවත් අතර අවසන් මහ තරගයේදී ශ්‍රී ලංකා ක්‍රිකට් කණ්ඩායමේ ලසිත් මාලිංගට බෝතලයකින් දමා ගැසූ ට්‍රිනිඩෑඩ් ජාතිකයා අධිකරණය විසින් අමෙරිකානු ඩොලර් 1000ක බැඳුම් ඇපකරයක් මත නිදහස් කර තිබේ.එම තරගයේ පන්දු රකිමින් සිටියදී මාලිංගට ප්‍රේක්ෂයෙකුගෙන් බෝතල් ප්‍රහාරයක් එල්ල වූ අතර මේ නිසා තරගය විනාඩි කිහිපයකට නවතා දැමීමට සිදුවිය. සිද්ධියට සම්බන්ධ බවට සැක කරන 40 හැවිරිදි ට්‍රිනිඩෑඩ් ජාතිකයෙකු අත්අඩංගුවට ගෙන කොදෙව් හි පෝට් ඔෆ් ස්පේන් අධිකරණයට ඉදිරිපත් කර තිබුණි. එසේම ඉදිරි වසරක කාලය තුළ මෙවැනි සිද්ධියකට යළි සම්බන්ධ වුවහොත් සති 2ක බරපතළ වැඩ සහිත සිරදඬුවමක් නියම කරන බවද අධිකරණය දැනුම්දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307154</link>
    <topic>ඔස්ට්‍රේලියා පිලේ අලුත් තරුව ශ්‍රී ලංකාවේ නෑයෙක්</topic>
    <author/>
    <content>තම පළමු ටෙස්ට් තරගයේදීම ක්‍රිකට් ලොව අවධානය දිනාගත් ඔස්ට්‍රේලියාවේ ඇෂ්ටන් අගාර් ශ්‍රී ලංකා සම්භවයක් ඇත්තෙකි. අගාර්ගේ මව කන්ද උඩරට ප්‍රදේශයේ සෝනියා හේවාවිස්ස නම් වු සිංහල කාන්තාවකි.ඇය ඔස්ට්‍රේලියාවේ මෙල්බෝන්හිදී ජෝන් අගාර් සමග විවාහවී දැන් පුතුන් තිදෙනෙකුගේ මවක් වී සිටින අතර ඉන් වැඩිමහල් දරුවා ඇස්ටන් අගාර්ය.මවු පාර්ශවයෙන් ලැබුණු ශ්‍රී ලංකික සම්භවයේ ජාන ශක්තියක් ඇති අගාර් විශාල ඉදිරිගමනක් සහිත මුත්තයියා මුරලිදරන් වැනි ක්‍රීඩකයෙකු බව විචාරකයෝ සඳහන් කරති.ඔස්ට්‍රේලියා-එංගලන්ත අළු බදුන පළමු ටෙස්ට් තරගයට දඟ පන්දු යවන්නෙකු ලෙස එක්වු ඔහු ඔස්ට්‍රේලියානු පළමු ඉනිමේ අවසන් පිතිකරුවා ලෙස පැමිණ ලකුණු 98ක් ලබා ගැනීම ටෙස්ට් තරගයක අංක 11 පිතිකරුවෙකු ලැබු වැඩිම ලකුණු ගණන වේ.දැනට නීතිඥ උපාධියක් සඳහා අධ්‍යාපනය ලබමින් සිටින අගාර්ගේ ප්‍රියතම ක්‍රීඩකයන් වන්නේ ෂේන් වෝන් හා සචින් තෙන්ඩුල්කාර් වේ.1993 ඔක්තෝබර් 14 වැනිදා මෙල්බෝන්හිදී උපත ලද අගාර් අවුරුදු 15දී ඔස්ට්‍රේලියාව නියෝජනය කළ නවසීලන්තය සමග 19න් පහළ කණ්ඩායමට ක්‍රීඩා කිරීමේදී ඔහුට ජාතික පිලේ දොරටු විවර විය.අගාර්ගේ මවගේ පියාද දක්ෂ ක්‍රිකට් ක්‍රීඩකයෙකි.ඔහු නමින් නාල හේවාවිස්ස වන අතර ඔහු ධර්මරාජ විදුහලේ පළමු පෙළ ක්‍රිකට් තරුවකි.ඔහුගේ කුසලතාව සිහිවීම පිණිස අදටත් මහනුවර ධර්මරාජ-කිංග්ස්වඩුඩ් මහා තරගයේදී කුසලානයක් ප්‍රධානය කෙරේ. අගාර්ගේ ශ්‍රී ලංකාවේ ආච්චි අම්මා ශ්‍රී ලංකා තේ මණ්ඩලයේ ඔස්ට්‍රේලියානු කාර්යාලයේ සේවය කළාය.ඇස්ටන් අගාර් පසුගිය කාලයේ අවස්ථා කිහිපයකදීම තම මව සමග ශ්‍රී ලංකාවේ සංචාරය කර ඇතැයිද පැවැසේ.- ප්‍රින්ස්.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307155</link>
    <topic>සමස්ත ලංකා පාසල්  ආධුනික ජුඩෝ තරගාවලියේ</topic>
    <author>ගම්පොළ සමූහ</author>
    <content>දහසයවැනි සමස්ත ලංකා පාසල් ආධුනික ජුඩෝ තරගාවලියේ දක්ෂතම ක්‍රීඩකයා ලෙස නාවලපිටිය අනුරුද්ධ කුමාර ජාතික පාසලේ එච්.එම්.පසිඳු අශාන් හා දක්ෂතම ක්‍රීඩිකාව ලෙස කුණ්ඩසාල මහවත්ත මහා විද්‍යාලයේ ලක්ෂාණි උදයංගනී සම්මාන දිනාගත්තේය.තරගාවලියේ බාලක ශූරතාව නාවලපිටිය අනුරුද්ධ කුමාර ජාතික පාසල දිනාගත් අතර බාලිකා ශූරතාව ගම්පොළ සාන්ත ජෝශප් බාලිකා මහා විද්‍යාලයට හිමිවිය.ගම්පොළ ජිනරාජ මහා විද්‍යාලය බාලක අනුශූරයන් බවට පත්වු අතර හෙල්බොඩ වීරසේකර මහා විද්‍යාලයට තෙවැනි ස්ථානය හිමිවිය. බාලිකා අනුශූරතාව කුණ්ඩසාලේ මහවත්ත මහා විද්‍යාලයත් තෙවැනි ස්ථානය ජිනරාජ බාලිකාවත් හිමිකර ගත්තේය.ක්‍රීඩක ක්‍රීඩිකාවන් 800කගේ සහභාගිත්වයෙන් තරගාවලිය පසුගියදා ගම්පොළ වික්‍රමබාහු ජාතික පාසල් ශ්‍රවණාගාරයේදී පැවැත්විණි.තරගාවලියේ ප්‍රධාන ආරාධිතයන් ලෙස මධ්‍යම පළාත් සභා මන්ත්‍රී ආනන්ද අලුත්ගමගේ, ශ්‍රී ලංකා ජුඩෝ සංගමයේ සභාපති ගයාන් ප්‍රියන්ත, ලේකම් තරිඳු වීරසිංහ, පාසල් සංගමයේ සභාපති පාලිත කරුණාරත්න, ලේකම් එම්.කේ.කේ.රාජසිංහ යන මහත්වරුන් සහභාගි වුහ.තරගාවලියේ සමස්ත ප්‍රතිඵල මෙසේයබාලක- කි.ග්‍රෑ 25-1.ඉමාෂ් අවිදු ලක්මාල් (මහවත්ත වි.), 2.රොෂාන් දිනුඳු කුමාර (වික්‍රමබාහු ජා.පා), කි.ග්‍රෑ.30-1.ඉසුරු දිල්ශාන් නිලුපුල් (අනුරුද්ධ කුමාර ජා.පා), 2.ප්‍රදීප් චානක (ගඟසිරිපුර ම.වි), කි.ග්‍රෑ.35-1.රජිත් දිල්ශාන් (ජිනරාජ ම.වි), 2.ලක්ෂිත නිපුන් දර්ශන, කි.ග්‍රෑ.40-1.පි.ජී.ඩි.චමල්කා (ගඟසිරිපුර වි.), 2.ලහිරු තීක්ෂණ කුමාර (වැවතැන්න ම.වි), කි.ග්‍රෑ.45-1.පසිඳු ඉඳුවර (වික්‍රමබාහු ජා.පා), 2.සුරිය තුෂාර (අනුරුද්ධ ජා.පා), කි.ග්‍රෑ.50-1.ෂෙහාන් සූරියබණ්ඩාර (මයුරපාද ජා.ප), 2.හර්ෂ මධුෂාන් (වීරසේකර ම.වි), කි.ග්‍රෑ.55-1.සමීර පහත්කුඹුර (ජිනරාජ ම.වි), 2.තුවන් හාස්ලිම් හනීෆා (අනුරුද්ධ ජා.පා), කි.ග්‍රෑ.60-1.දුෂාන් ප්‍රියන්ත (වීරසේකර ම.වි), 2.සචින්ත පුංචිහේවා (අනුරුද්ධ ජා.පා), කි.ග්‍රෑ.66-1.සසිඳු අශාන් (අනුරුද්ධ ජා.පා), 2.චාමික උදිත කුමාර (වීරසේකර ම.වි), කි.ග්‍රෑ 66 වැඩි-1.දිලීප මධුසංඛ (ජිනරාජ ම.වි), 2.ඒ.ආර්.එස්.‍කේ.රාජසිංහ (ජිනරාජ ම.වි), විවෘත-1.සසිඳු අශාන් (අනුරුද්ධ ජා.පා), 2.දුෂාන් ප්‍රියන්ත (වීරසේකර ම.වි)බාලිකා- කි.ග්‍රෑ.27-1.අප්සරා චතුරංගි (සා.ජෝශප් බා.), 2.රෙබෙකා නෙත්මිණි දිසානායක (සා.ජෝශප් බා.), කි.ග්‍රෑ.32-1.සෙව්වන්දි ‍නිමේෂිකා (ජිනරාජ බා.), 2.කාවින්දි අංජානා පෙරේරා (‍සා.ජෝශප් බා.), කි.ග්‍රෑ.36-1.ප්‍රදීපිකා කල්හාරි ඉන්ද්‍රජිත් (බණ්ඩාරනායක ම.වි), 2.ඉමාෂා දිල්කි (සා.ජෝශප් බා.), කි.ග්‍රෑ.44-1.මධුෂි හේෂාණිකා (වැවතැන්න ම.වි), 2.ඩි.එම්.ඩි.කේ.කළුකුඹුර (සා.ජෝශප්), කි.ග්‍රෑ.48-1.ශෂිකා ප්‍රියදර්ශනී (වැවතැන්න), 2.දිශානි ‍මිහිරිකා (වික්‍රමබාහු ජා.පා), කි.ග්‍රෑ.52-1.චමුදි ලෝචනා රත්නායක (ජිනරාජ බා.), 2.චලනි බුද්ධිකා (රිවිසඳ ), කි.ග්‍රෑ.57-1.මොනිකා සෙව්වන්දි විජේසිංහ (විමලධර්ම වි.), 2.එස්.ඒ.එස්.බි.කේ.සුබසිංහ, කි.ග්‍රෑ.57වැඩි-1.ලෂාරා උදයංගනී (මහවත්ත වි.), 2.එම්.එස්.එස්.සිතාරා (මයුරපාද ම.වි), විවෘත-1.ලක්ෂානි උදයංගනී (මහවත්ත වි.), 2.ඩබ්.ජි.නිලානි (මහවත්ත ම.වි)..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307156</link>
    <topic>ෂරා‍පෝවාගේ  සහයට ජිමී කොනර්ස් එයි</topic>
    <author/>
    <content>සුපිරි ටෙනිස් ක්‍රීඩිකා මරියා ෂරාපෝවා තම නව පුහුණුකරු ලෙස ලෝ‍ක ටෙනිස් පිටියේ හිටපු අංක එකේ ක්‍රීඩක ජිමී කොනර්ස් තෝරාගත් බව පසුගියදා නිවේදනය කළාය. විම්බල්ඩන් ටෙනිස් තරගාවලියේ දෙවැනි වටයේ දීම අන්ත පරාජයකට ලක්වූ ෂරපෝවා ඊට දිනකට පසුව ඇගේ පුහුණුකරු ස්විඩන් ජාතික තෝමස් හොග්ස්ටර් ඉවත් කළාය.කාන්තා ටෙනිස් ශ්‍රේණිගත කිරීම්වල දෙවැනි තැන පසුවන ෂරාපෝවා සිය වෙබ් අඩවියේ සඳහන් කර ඇත්තේ ඇය වසර ගණනාවක් පුරා කෝනර්ස් හොඳින් දන්නා හඳුනන බවකි.'අපි 2008 ඔස්ට්‍රේලියානු විවෘත ටෙනිස් තරගාවලියට කළින් එකට වැඩ කරලා තිබෙනවා.' ෂර­ාපෝවා කීවාය. 60 හැවිරිදි කොනර්ස් මීට පෙර ග්‍රෑන්ඩ් ස්ලෑම් ශූරතා 8ක්ම දිනාගත් විශිෂ්ට ක්‍රීඩකයෙකි. ඔහු මීට පෙර අමෙරිකානු ටෙනිස් ක්‍රීඩක ඇන්ඩි රොඩික්ගේ පුහුණුකරු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307157</link>
    <topic>වයඹ පිහිනුම් ශූරතාව පුත්තලමට</topic>
    <author>මුනනේශ්වරම සමූහ</author>
    <content>කුලියාපිටිය ශිල්ප ශාලිකා මධ්‍යස්ථාන පිහිනුම් තටාකයේදී පසුගියදා නිමාවු වයඹ පළාත් පිහිනුම් තරගාවලියේ සමස්ත ශූරතාව දිනාගැනීමට පුත්තලම දිස්ත්‍රික්කය සමත්වු අතර අනුශූරතාව කුරුණෑගල දිස්ත්‍රික්කයට හිමිවිය. තරගාවලියේ දක්ෂතම ක්‍රීඩකයන් ලෙස පුත්තලම දිස්ත්‍රික්කයේ චමෝද් ඩිලිෂ ‍ෆොන්සේකා, දිනෙත් සංජුල ජයකොඩි හා සමිල් පෙරේරා නම් කළ අතර පුත්තලම දිස්ත්‍රික්කයේම ජේ.ඒ.දැහැමි දිව්‍යානි හා චමෝදි ෆොන්සේකාත්, කුරුණෑගල දිස්ත්‍රික්කයේ පී.එම්.ඒ.එස්.පතිරාජත් සම්මාන දිනාගත්හ.තරගාවලියේ සමස්ත ප්‍රතිඵල මෙසේය.පිරිමිමී.1500 නිදහස් ආර-1.පී.කවිඳු ලක්ෂාන්, 2.ඩබ්ලිව්.නිමේෂ් රන්දුල (පුත්තලම), මී.500 නිදහස් ආර-1.කේ.එම්.කේ.වී.කුලතුංග (කුරුණෑගල), 2.ඩබ්ලිව්.අමිල මධුෂංඛ (පුත්තලම), මී.100 පසුපස ආර-1.දිනෙත් සංජුල (පුත්තලම), 2.බි.බී.එම්.තරිඳු නිමන්ත (කුරුණෑගල), මී.200 සමනල ආර-1.එම්.ඒ.එස්.ආර්.පෙරේරා (පුත්තලම), 2.පී.කවිඳු ලක්ෂාන් (කුරුණෑගල), මී.50 ලය ආර-1.කේ.ඒ.පුබුදු ප්‍රීමාල්, 2.එස්.ඒ.එස්.එන්.සමරවීර (කුරුණෑගල), මී.200 ලය ආර-1.එච්.එෆ්.ඩි.සී.ෆොන්සේකා (පුත්තලම), 2.යු.ඩී.එම්.එල්.සංදීප (කුරුණෑගල), මී.100 සමනල ආර-1.එම්.එස්.ආර්.පෙරේරා (පුත්තලම), 2.‍කේ.එම්.කේ.වී.කුලතුංග (කුරුණෑගල), මී.200 පසුපස ආර-1.දිනෙත් සංජුල (පුත්තලම), 2.කේ.ඒ.දමිත් ප්‍රමෝද්‍ය (කුරුණෑගල), මී.400 නිදහස් ආර-1.කේ.ඒ.ඩී.ඩී.කොස්වත්ත (කුරුණෑගල), 2.ඩබ්ලිව්.අමිල මධුසංඛ (පුත්තලම), මී.50 කේවල මෙඩ්ලි-1.එම්.එස්.ආර්.පෙරේරා (පුත්තලම), 2.එම්.ඒ.ජී.මධුසංඛ (කුරුණෑගල), මී.200 නිදහස් ආර-1.දිනෙත් සංජුල, යු.ඩී.ජී.එල්.සංදීප (පුත්තලම), මී.100 නිදහස් ආර-1.එස්.ටී.ඩී.සී ද ෆොන්සේකා (පුත්තලම), 2.කේ.එම්.කේ.වී.කුලතුංග (කුරුණෑගල), මී.50 සමනල ආර-1.කේ.ඒ.පුබුදු ප්‍රීමාල් (කුරුණෑගල), 2.එම්ඒ.ටී.ගීසර පෙරේරා (පුත්තලම).කාන්තාමී.800 නිදහස් ආර-1.එම්.එච්.චමෝදි ඩිලුක්ෂි, 2.එම්.සුපුනි වත්සලා (පුත්තලම), මී.100 ලය ආර-1.පී.එම්.ඒ.එස්.පතිරාජ (කුරුණෑගල), 2.ඒ.පී.සඳලි අංජලිකා (පුත්තලම), මී.100 පසුපස ආර-1.ආර්.එස්.සී.එන්.බණ්ඩාර (කුරුණෑගල), 2.එල්අනුෂ්කා විදර්ශනී (පුත්තලම), මී.400 නිදහස් ආර-1.එච්.එෆ්.චමෝදි ඩිලුක්ෂි, 2.එම්.සුපුනි වත්සලා (පුත්තලම), මී.200 ලය ආර-1.ජී.එම්.එස්.ඒ.පතිරාජ (කුරුණෑගල), 2.ඒ.පී.සඳලි අංජලිකා (පුත්තලම), මී.100 සමනල ආර-1.එම්.එෆ්.චමෝදි ඩිලුක්ෂි, 2.එල්.අනුෂිකා දෙව්විදරශනී (පුත්තලම), මී.50 සමනල ආර-1.ජේ.ඒ.ඩී.දිව්‍යානි (පුත්තලම), 2.ආර්.එම්.සී.කේ.බණ්ඩාර (කුරුණෑගල), මී.50 පසුපස ආර-1.එල්.අනුෂිකා දේව්විදර්ශනි, එම්.මධුෂිකා සෙව්වන්දි (පුත්තලම), මී.200 නිදහස් ආර-1.ඩබ්ලිව්.අයේෂා දුලංජලී (පුත්තලම), 2.ආර්.එම්.මල්ෂා ධනංජි (කුරුණෑගල), මී.50 කේවල මෙඩ්ලි-1.ජේ.ඒ.දැහැමි දිව්‍යානි (පුත්තලම), 2.ආර්.එම්.සී.එන්.බණ්ඩාර (කුරුණෑගල), මී.50 ලය ආර-1.පී.එම්.ඒ.එස්.පතිරාජ (කුරුණෑගල), 2.පී.සඳලි අංජලිකා (පුත්තලම), මී.100 නිදහස් ආර-1.ජේ.ඒ.දැහැමි දිව්‍යානි, 2.ඩබ්.අයේෂා දුලාංජලී (පුත්තලම), මී.50 නිදහස් ආර.1.ඩබ්.අයේෂා දුලංජලී, 2.ඒ.පී.නිදිනි නේත්‍රා (පුත්තලම).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=s1307158</link>
    <topic>ක්‍රිෂාන්තිනීගෙන් නව තරග වාර්තාවක්</topic>
    <author>නිරෝෂාන් ප්‍රියංකර</author>
    <content>තමන්කඩුවේදී පැවැති 25වැනි යූත් ක්‍රීඩා උළෙලේ මැරතන් තරග ඉසව්වෙන් නව තරග වාර්තාවක් බිහිකිරීමට මහනුවර දිස්ත්‍රික්කයේ ජී.ක්‍රීෂාන්තිනී සමත්විය. ඊයේ පැවැති කි.මී.21කින් යුත් කාන්තා මැරතන් තරගය පැ. 1:22.39කින් නිමකරමින් ක්‍රීෂාන්ති බිඳ හෙලුවේ වසර 2000දී පුත්තලම දිස්ත්‍රික්කයේ දුලානි කුමාරි විසින් තබා තිබු වාර්තාවකි.හම්බන්තොට දිස්ත්‍රික්කය නියෝජනය කළ අමිල සනත් කුමාර (2:41.13) පිරිමි තරගය ජයගැනීමට සමත්විය. පෙරේදා පො‍ළොන්නරුවේදී පැවැති ඇවිදීම අවු 20න් ඉහළ කාන්තා/පිරිමි තරගවලින් දිනුෂා දිල්හානි (25.28ගාල්ල) හා සම්පත් නිරෝෂන් ( 44.05ගම්පහ) ජයග්‍රාහකයන් බවට පත්විය. අනුරාධපුර දිස්ත්‍රික්කයේ සුමේද රංගන (2:51.07) පිරිමි පාපැදි තරගයත් කුරුණෑගල දිස්ත්‍රික්කයේ දිනේෂා දිල්රුක්ෂි (1:02.06කාන්තා පාපැදි තරගයත් ජයග්‍රහණය කළේය.තරග ප්‍රතිඵල මෙසේයඇවිදීම පිරිමි අවු.20 වැඩි-1.සම්පත් නිරෝෂන් (ගම්පහ), 2.එස්.කේ.ඒ.සී.ප්‍රනාන්දු (නාගරික තරුණයා), අවු.20 අඩු-1.කේ.එම්.බී.පී.කුලසූරිය (කුරුණෑගල), 2.වී.ඩබ්.තරංග ලක්මාල් (කළුතර), කාන්තා අවු.20 වැඩි-1.ජී.එච්.දිනුෂා දිල්මානි (ගාල්ල), 2.එච්.ඒ.එම්.එස්.ජයතිලක (කෑගල්ල), අවු.20 අඩු-1.එච්.එච්.තිලිණි මදුෂිකා (මාතර), 2.ජේ.කේ.කේ.එම්.සී.දමයන්ති (මොණරාගල)පාපැදි පිරිමි-1.එස්.සුමේද රංගන (අනුරාධපුර), 2.කේ.පි.ආර්.ගයාන් කුමාර (ගම්පහ), කාන්තා-1.ඒ.ඩබ්.බී.දිල්රුක්ෂි (කුරුණෑගල), 2.පී.ඒ.සදරේඛා ප්‍රියදර්ශනී (කුරුණෑගල)මැරතන් පිරිමි-1.එස්.ආර්.ජී.අමිල සනත් කුමාර (හම්බන්තොට), 2.ආර්.එම්.ඒ.නිරංග රත්නායක (බදුල්ල), කාන්තා-1.ජී.ක්‍රීෂාන්තිනී (මහනුවර), 2.රුවනි නිසංසලා (පුත්තලම).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=f1307151</link>
    <topic>තාක්ෂණික විෂය ධාරාව අධ්‍යාපනයේ නව පිම්මක්!</topic>
    <author>සටහන</author>
    <content>මෙතෙක් පැමිණි අධ්‍යාපන ගමන් ම‍ෙ නව හැරවුමක් උසස් පෙළ තාක්ෂණ විෂය ධාරාව හඳුන්වාදීමෙන් සිදුවන බව විද්වත්හු සහ අධ්‍යාපනඥයෝ පෙන්වා දෙති.මෙහි සමාරම්භක උත්සවය අධ්‍යාපන ඇමැති බන්දුල ගුණවර්ධන මහතා ප්‍රමුඛ මැති ඇමැතිවරුන්ගේ ප්‍රධානත්වයෙන් මිහින්තලේ මහ විදුහලේදී සිදු කෙරේ.මිහින්තලේ මහ විදුහලේදී මෙම විෂය ධාරාව ආරම්භ වන්නේ අද (15) පෙරවරු 6.55ට යෙදුණු සුභ මුහුර්තයෙනි. මෙයට සමගාමීව තාක්ෂණ විෂය ධාරාව ඇරැඹෙන සෑම පාසලකම උත්සව සංවිධානය කර ඇත.තාක්ෂණ විෂය ධාරාව ද්විතියික පාසල් දහසක මෙම වසර අවසන් වනවිට ආරම්භ කිරීමට නියමිතය. මෙම වසර අවසාන වනවිට මෙම පාසල් දහසේ තාක්ෂණික විද්‍යාගාරවල වැඩ නිමවන බැවිනි.නව විෂය ධාරාව බස්නාහිර පළාතේ පාසල් 50ක, මධ්‍යම පළාතේ 35ක, දකුණු පළාතේ 35ක, උතුරු පළාතේ 19ක, නැෙඟනහිර පළාතේ 20ක, වයඹ පළාතේ 25ක, උතුරුමැද පළාතේ 20ක, ඌව පළාතේ 21ක සහ සබරගමුව පළාතේ පාසල් 19ක ආරම්භ කෙරේ. මෙම පාසල් සියල්ලේම තාක්ෂණික විද්‍යාගාර ඉදි කර අවසන් ය.කොළඹ ආනන්ද විදුහලේ, කෑගල්ල ශාන්ත ජෝශප් බාලිකා විදුහලේ සහ මාතර දික්වැල්ල විජිත විදුහලේ මෙයට පෙර තාක්ෂණික විෂය ධාරාව ආරම්භ කළේ පාසල්වල මවුපියන් සුභපතන්නන් එක්වී තාක්ෂණික විද්‍යාගාර ඉදි කර අධ්‍යාපන අමාත්‍යාංශයෙන් ලබා ගත් විශේෂ අවසරයකට අනුවය. මේ අනුව කොළඹ ලුම්බිණි විද්‍යාලය, මරදාන ගෝතමි විද්‍යාලය, ගම්පහ බණ්ඩාරනායක විද්‍යාලය සහ රත්නාවලී බාලිකා විදුහල ඇතුළු පාසල් 50ක තාක්ෂණික විෂය ධාරාව ආරම්භ කෙරේ.රැකියාමහවැලි ගඟ උතුරට හැරවීමට වියදම් කළෙත් රුපියල් කෝටි 5000ක් බවත් නව විෂය ධාරාව සහිත අධ්‍යාපනයේ නව සංකල්පයට රජය රුපියල් කෝටි 4000ක් වෙන් කළ බවත් අධ්‍යාපන ඇමැති බන්දුල ගුණවර්ධන මහතා කියා සිටියේය.ජනාධිපති මහින්ද රාජපක්ෂ මහතාගේ මහින්ද චින්තනයට අනුව පංච කේන්ද්‍රීය සංවර්ධනයේ දැනුම කේන්ද්‍රීය සංවර්ධනයට විශාල ඉඩක් ලබා දුන් බවත් මානව සම්පත ශක්තිමත් කිරීමට ජනාධිපතිතුමා විශාල වෙහෙසක් ගන්නා බවත් අධ්‍යාපන ඇමැතිවරයා ප්‍රකාශ කළේය.තාක්ෂණ විෂය ධාරාව අධ්‍යාපනයේ සිව්වන සංධිස්ථානය බවට මෙරට අධ්‍යාපනඥයෝ සහ විද්වත්හු පෙන්වා දෙති. ඉංග්‍රීසි අධිරාජ්‍යවාදීන්ගෙන් පසුව සුළු පිරිසකට සීමා වූ ඉංග්‍රීසි අධ්‍යාපනයට අභියෝග කරමින් හික්කඩුවේ ශ්‍රී සුමංගල නාහිමියන්, ශ්‍රීමත් අනගාරික ධර්මපාලතුමන් සහ හෙන්රි ස්ටීල් ඕල්කට්තුමන් මෙරට අධ්‍යාපනයේ පළමු හැරවුම ඇති කළහ.නිදහස් අධ්‍යාපන පනත පාර්ලිමේන්තුවට ඉදිරිපත් කරමින් රට පුරා මධ්‍ය විද්‍යාල බිහි කළ නිදහස් අධ්‍යාපනයේ පියා වන සී. ඩබ්ලිව්. ඩබ්ලිව්. කන්නන්ගර මහතා අධ්‍යාපනයේ දෙවැනි හැරවුම සටහන් කළේය.ලෝකයේ ප්‍රථම අගමැතිනිය වූ සිරිමාවෝ බණ්ඩාරනායක මැතිනිය පුද්ගලික පාසල් රජයට පවරා ගනිමින් අධ්‍යාපනයේ තෙවන හැරවුමට දායක විය.මහින්ද චින්තන ඉදිරි දැක්ම යථාවත් කරමින් අධ්‍යාපන ක්ෂේත්‍රයේ අද (15) සිදු වන සිව්වන හැරවුම රැකියා විරහිතභාවයට ලබා දෙන කදිම පිළිතුරකි. රැකියා වෙළෙඳ පොළ ඉලක්ක කර ගත් තාක්ෂණ විෂය ධාරාව මෙයට වසර 20ට පෙර හඳුන්වා දුන්නේ නම් මෙතරම් රැකියා වියුක්තියක් රට තුළ ඇති නොවනු ඇති.තාක්ෂණ විෂය හඳුන්වා දෙන පාසල් සියල්ලේම ඉදිකිරීම් මෙම වසර අවසන් වීමට පෙර අවසන් කෙරේ. මෙම පාසල් තුළ නවීන පහසුකම් සහිත දේශනාගාර, විද්‍යාගාර, තාක්ෂණාගාර ඇතුළු පහසුකම් රැසක්ම හිමිවේ. මෙම කටයුත්ත සිදුකරලීම සඳහා රජය වෙත ආසියානු සංවර්ධන බැංකුවෙන් ෙඩාලර් මිලියන 250ක ණයක්ද ලබා දී ඇත.මේ සියල්ල හෙට දැයේ දරුවන් උදෙසාය. මේ වනවිට උසස් පෙළ දරුවන් එක්ලක්ෂ පන්දහසක් වසරකට විද්‍යා ගණිත විෂයයන් හදාරයි. එය සියයට 22ක අගයකි. වාණිජ විෂය ක්ෂේත්‍රය හදාරන සිසුන් 122,000ක් පමණ වේ. එය ප්‍රතිශතයක් ලෙස ගත් කළ සියයට 27කි. කලා විෂය ධාරාව හදාරන සිසුන් ප්‍රමාණය 235,000ක් පමණ වේ. සියයට 51 ක් පමණ වන මෙම ප්‍රතිශතයෙන් විශ්වවිද්‍යාලයට පිවිසෙන්නේ 8000ක් පමණය.මෙම සියල්ල වටහාගත් දැයේ දරුවන්ගේ ආඩම්බරකාර පියා ලෙස තමන් හඳුන්වා දුන් ජනාධිපති මහින්ද රාජපක්ෂ මහතා මෙම නව ප්‍රතිසංස්කරණ ඇතිකරන ලෙස අධ්‍යාපන ඇමැති බන්දුල ගුණවර්ධන මහතා වෙත භාර දුන්නේය. එයට ශක්තියක් වෙමින් යෞවන හා නිපුණතා සංවර්ධන ඇමැති ඩලස් අලහප්පෙරුම, උසස් අධ්‍යාපන ඇමැති එස්. බී. දිසානායක අමාත්‍යවරුන්, ප්‍රමුඛ විද්වත්හු මෙම සංශෝධනයන් සකස් කිරීමේදී සහයෝගයෙන් කටයුතු කළේය.අද (15) උසස් පෙළ දරුවන් වෙනුවෙන් සකස් කළ තාක්ෂණ විෂය නිර්දේශය සඳහා සිසුන් ජෛව පද්ධති තාක්ෂණවේදය හෝ ඉංජිනේරු තාක්ෂණවේදය විෂයන් දෙකෙන් එකක්ද තාක්ෂණවේදය සඳහා විද්‍යාව විෂයද තෝරා ගත යුතුය.එම විෂයන් දෙකට අමතරව ආර්ථික විද්‍යාව, භූගෝල විද්‍යාව සහ ආර්ථික විද්‍යාව, ඉංග්‍රීසි සන්නිවේදනය හා මාධ්‍ය අධ්‍යයනය, තොරතුරු සන්නිවේදන තාක්ෂණය, චිත්‍ර කලාව, ව්‍යාපාර අධ්‍යයනය, කෘෂි විද්‍යාව, ගිණුම්කරණය යන විෂයන්ගෙන් එකක්ද තෝරාගත යුතුය.මෙම නව විෂය ධාරාව සම්බන්ධයෙන් අප සමඟ අදහස් දැක්වූ කොළඹ ආනන්ද විදුහලේ විදුහල්පති කිත්සිරි ලියනගමගේ මහතා,මෙම විෂය ධාරාව හඳුන්වාදීමට ගත් පියවර ඉතාම කාලෝචිතයි. නව සංවර්ධන උපාය මාර්ග තුළ රැකියා අවස්ථා විශාල සංඛ්‍යාවක් පැවතියත් එම රැකියා සඳහා කුසලතා සහ නිපුණතා ඇති උගතුන් බිහි වී නෑ. මේ බව වටහාගත් රජය මෙම විෂය ධාරාව උසස් පෙළට හඳුන්වා දුන්නා. මේ සඳහා විශාල ඉල්ලුමක් පවතින බව පෙනෙනවා. මගේ පුතාත් උසස් පෙළට තෝරා ගත්තේ තාක්ෂණ විෂය ධාරාවයි. විදුහලේ විශේෂ අවසරයක් මත මෙම විෂය ධාරාව මෙයට මාස කීපයකට පෙර ආරම්භ කර දැන් ක්‍රියාත්මක වෙමින් පවතිනවා. මම මේ දරුවන්ට සුබපතනවා.කොළඹ දේවි බාලිකා විදුහල්පතිනි ප්‍රදීපා ධර්මදාස මහත්මිය -ලංකාවේ අධ්‍යාපනය ලබන දරුවන්ට ලැබුණු අනගි අවස්ථාවක්. රටේ සහ ලෝකයේ පවතින රැකියා අවස්ථා සමඟ අධ්‍යාපනය පසුව බැඳුණ අවස්ථාවක් මෙය. මෙහි තවත් සුවිශේෂී තත්ත්වයක් තමයි නගරබද මෙන්ම ගම්බද දරුවන්ට මෙම විෂය ධාරාව එකසේ ලබා දීමයි. මෙම විෂය ධාරාවත් සමඟ තරුණ ජීවිතවල පවතින විරැකියාවට විසඳුමක් ලැබෙනවා.දේවි බාලිකා විදුහල්පතිනි, නියෝජ්‍ය විදුහල්පතිනි සුභාෂිනි දෙමටගොඩ මහත්මිය -මේ දක්වා උසස් පෙළ සිසුන්ට තිබුණේ විෂය ධාරා තුනයි. එයට අමතරව තාක්ෂණික විෂය ධාරාව හඳුන්වාදීමට ගත් පියවර අගය කළ යුතුයි. උසස් පෙළට මුහුණ දුන් දරුවන් බොහෝ දෙනෙකුට විශ්වවිද්‍යාල වරම් හිමිවන්නේ නැහැ. ඔවුන් රැකියා නැතිව අතරමං වෙනවා. මොවුන් දක්ෂයන්. මෙයට විශාල විසඳුමක් ලබා දෙනවා නව තාක්ෂණික විෂය ධාරාව. මෙම විෂය ධාරාව හදාරන දරුවන්ට මම සුභපතනවා.දේවි බාලිකා විදුහලේ ඉංජිනේරු තාක්ෂණය විෂය උගන්වන වජිර ප්‍රේමලාල් ගුරුමහතා,ඉංජිනේරු තාක්ෂණය ආශ්‍රිතව ප්‍රායෝගික ක්‍රියාකාරකම් වැඩියි. මේ සඳහා මෙවර උසස් පෙළ හදාරන්න යොමු වු දරුවන්ගේ වැඩි නැඹුරුවක් දක්නට ලැබෙනවා. මෝටර් මිකැනිකල්, ඉලෙක්ට්‍රිකල්, සිවිල් යන අංශ තුනෙහි ඉගැන්වීම් මෙම විෂයට අදාළව සිදු කරනවා. මේ සඳහා බාලිකාවන් වැඩිපුර යොමු වී තිබෙන බවක් කිව යුතුයි. මෙය හොඳ තේරීමක්.ආනන්ද විදුහලේ රවිදු ශාලිත ලියනගමගේ සිසුවා,මා මුලින් අධ්‍යාපනය හැදෑරුවේ ගාල්ල මහින්ද විදුහලේ. කුඩා කළ සිටම මෙම අංශයට මාගේ ඇල්මක් තිබුණා. ඒ නිසයි මා ඉංජිනේරු තාක්ෂණ විෂය ධාරාව හදාරන්න තෝරා ගත්තේ. පසුගිය කාලය පුරා මෙම විෂය ධාරාව පිළිබඳ පළ වූ විද්වත් මතවලටත් මා හොඳින් සවන් දුන්නා. ඵලදායි අධ්‍යාපන ක්‍රමවේදයක් මේ රටට අවශ්‍යයි. ඉන් බොහෝ ප්‍රයෝජන ගත හැකියි.දේවි බාලිකා විදුහලේ හර්ෂනී සදිස්කුමාරි පෙරේරා සිසුවිය,මා අධ්‍යාපනය ලැබුවේ වේල්ස් කුමරි විදුහලෙන්. සාමාන්‍ය පෙළ ඒ සාමාර්ථ 9ක් ලැබුවා. මෙතෙක් අප ඉගෙන ගත්තේ නිදහස් අධ්‍යාපනයෙන්. නොමිලේ පොත පත ශිෂ්‍යාධාර ලැබුවා. අප ඉගෙන ගත් රටට අපෙන් යම් සේවයක් විය යුතුයි. රැකියා වියුක්තියෙන් මිදී රැකියා අවස්ථාවක් ලබා ගැනීමත් අත්‍යවශ්‍යයි.ජෛව පද්ධති තාක්ෂණය, පසු අස්වනු ජාන තාක්ෂණය, ආහාර සම්බන්ධව බොහෝ රටවල උගන්වනවා. අපට නොතිබූූ මේ විෂය ධාරාව ලැබූ අපි භාග්‍යවන්තයින්. රටේ සංවර්ධන ක්‍රියාවලියට දායකවීම අරමුණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>15</day>
    </date>
    <link>http://www.dinamina.lk/2013/07/15/_art.asp?fn=f1307152</link>
    <topic>හෙට නායකයන් අද බිහි කරන ජාතික ශිෂ්‍යභට බළකාය</topic>
    <author>ලුතිනන් කර්නල් ගාමිණී මාරපන</author>
    <content>දැක්ම - හෙට දිනයේ නායකත්වය වෙනුවෙන් අද දිනයේ පාසල් ශිෂ්‍ය ශිෂ්‍යාවන් සාරධර්මවලින් පිරිපුන් විනයගරුක ජාතියේ හා දේශයේ අභිවෘද්ධියට උරදිය හැකි තරුණ පරපුරක් ලෙස ගොඩනැගීමමෙහෙවර - සැලසුම් කරන ලද පුහුණු පාඨමාලාවක් තුළින් ශිෂ­්‍යභටයින් තුළ චරිතවත් බව, චිත්ත ධෛර්යය, ක්‍රීඩාශීලි බව, ආත්ම විශ්වාසය, ස්වයං විනය, ප්‍රජා හැඟීම්, වික්‍රමාන්විත හැඟීම්, වගකීම් දැරීම්, සුහදශීලී බව සහ ගුණාංග වර්ධනය කර ජාතියේ සේවය සඳහා යෙදවිය හැකි ඕනෑම ජීවන පැවැත්මකට නායකත්වය දිය හැකි සාරධර්මවලින් පිරිපුන් තරුණ පරපුරක් බිහි කිරීම.ජාතික ශිෂ්‍යභට බළකායේ, කෑගල්ල 09 වන බළඇණියේ බළඇණි ශිෂ්‍යභට දිනය  අද (15) අතිඋත්කර්ෂවත්ව කෑගලු මහ විදුහලේදී පැවැත්වේ. මේ ලිපිය ඒ නිමිත්තෙනි.1881 වර්ෂයේදී කොළඹ රාජකීය විදුහලේ ශිෂ්‍යයන් සඳහා ස්වේච්ඡා ඒකකයක් ලෙස එවකට විදුහල්පති ජෝන් බීකල් මහතා විසින් ආරම්භ කළ ශිෂ්‍යභට ව්‍යාපාරය 1902 ශිෂ්‍යභට බළඇණිය ලංකා පාබල හමුදාව යටතේ පිහිටුවීම සිදුවිය.එම වර්ෂයේම ජනවාරි 31 වෙනි දින ලංකා පාබල හමුදාවේ මේජර් S. M. බාරෝස් මහතා ශිෂ්‍යභට බළඇණියේ ප්‍රථම අණදෙන නිලධාරි ලෙස පත් විය.1903 පාසල් ගුරුවරුන් මගින් ශිෂ්‍යභට කටයුතුවල පුහුණුවීම් ආරම්භ කරන ලදී. 1948 වර්ෂයේදී කර්නල් J. F. මෙන්ඩිස් මහතා ලංකා ශිෂ්‍යභට බළකායේ අණදෙන නිලධාරි ලෙස පත්විය. 1950 දී පළමු හා දෙවන බළඇණි කළුතර හා මහනුවර දී ආරම්භ විය. එසේ ලංකාව පුරා බළඇණි 23ක් ස්ථාපිත කර ඇත.2005 වර්ෂයෙන් පසුව බළඇණි 10ක් ස්ථාපිත විය. 24 වන බළඇණිය ද නුදුරේ දී ස්ථාපිත කිරීමට නියමිතය. 2006 වර්ෂයේ දී ආරක්‍ෂක ලේකම් ගෝඨාභය රාජපක්‍ෂ මැතිතුමාගේ නව සංකල්පයට අනුව නාවික, ගුවන් හා පොලිස් ශිෂ්‍යභට බළකා ආරම්භ කරන ලදී.මෙමගින් වර්ෂයකට ශිෂ්‍යභට බාලක බාලිකාවන් හැට දහසකට (60000) ආසන්න ප්‍රමාණයකට පුහුණුව ලබා දෙමින් අනාගත නායකයන් බිහි කරන්නට මහත් වූ දායකත්වයක් ලබා දෙයි.1991 ජුනි මස 28 දිනැති ගැසට් පත්‍රය මගින් 9 වන බළඇණිය කෑගල්ලේ ස්ථාපිත කරන ලදී. 1991 නොවැම්බර් මස 12 දින සිට කෑගල්ල ශාන්ත මරියා විදුහලේ වැඩ කටයුතු ආරම්භ කරන 9 වන බළඇණිය කෑගල්ල දිස්ත්‍රික්කය පුරා විසිරී ඇති පාසල්වල ශිෂ්‍යභට කටයුතු වෙනුවෙන් විශාල මෙහෙවරක් ඉටු කරනු ලබයි.අණදෙන නිලධාරීන් 9 දෙනෙකුගේ මඟපෙන්වීම යටතේ මේ වනවිට නිලධාරීන් 114 දෙනෙක් බළඇණියේ කටයුතු සඳහා දායකත්වය දක්වයි.යුදඛණ්ඩ බාලක 44ක්ද, බාලිකා ඛණ්ඩ 12ක්ද, නාවික බාලක 04 ක්ද, බාලිකා 05ක්ද, ගුවන් බාලක 04ක්ද, බාලික ඛණ්ඩ 03ක්ද, පොලිස් බාලක 01ක්ද, බාලිකා ඛණ්ඩ 02ක්ද, තුර්ය වාදක ඛණ්ඩ බාලක 04ක්ද, බාලිකා ඛණ්ඩ 04ක්ද, බළඇණිය සතුව ඇති අතර, ප්‍රජාසේවා, වැඩසටහන්, නායකත්ව පුහුණු වැඩසටහන්, ශිෂ්‍යත්ව ප්‍රදානයන් ඇතුළු විවිධ වැඩසටහන් සඳහා දායකත්වය දක්වමින් කටයුතු කරයි.අද දින 9 වන බළඇණි ඉතිහාසයට සුවිශේෂි දිනයකි. දිස්ත්‍රික්කය පුරා සිටින සියලු ශිෂ්‍යභට බාලක බාලිකාවන් සිය දිනය සමරන මෙම අවස්ථාව අප ඉතිහාසය තුළ අමරණීය දිනයක් ලෙස සටහන් වනු ඇත.’ස්තුතියිප්‍රෞඩ ඉතිහාසයක් ඇති, ආඩම්බර විය හැකි වර්තමානයක් ඇති, පැහැදිලි අනාගතයකට හිමිකම් කියන ජාතික ශිෂ්‍යභට බළකාය සිය යුග මෙහෙවර මැනවින් ඉටු කරමින් අනාගත ලක්දෙරණ මත පූර්ණ පෞරුෂයකින් හෙබි නායකයන් පිරිසක් බිහි කරලීමේ මහඟු ජාතික කාර්යභාරයේ යෙදී සිටී.ජාතික ශිෂ්‍යභට බළකායේ අධ්‍යක්‍ෂක, මේජර් ජෙනරල් G. B. W. ජයසුන්දර (Rwp. Rsp.) තුමන්ගේ මඟ පෙන්වීම යටතේ අද දින කෑගල්ල 9 වන බළඇණියේ “බළඇණි ශිෂ්‍යභට දිනය” අතිඋත්කර්ෂවත් ලෙස කෑගලු මහා විදුහලේ දී පවත්වන්නේ අභිමානවත් ලෙසයි.අද දින උත්සවය සාර්ථක කර ගැනීමට ප්‍රධාන අමුත්තන් ලෙස පැමිණෙන ජාතික උරුමයන් පිළිබඳ අමාත්‍ය ආචාර්ය ජගත්් බාලසූරිය මැතිතුමාටද, දකුණු පළාත් ආණ්ඩුකාර කුමාරි බාලසූරිය මැතිතුමියටද, ජාතික ශිෂ්‍යභට බළකායේ අධ්‍යක්‍ෂක, මේජර් ජෙනරල් G. B. W. ජයසුන්දර (Rwp. Rsp.) තුමන්ටද ආරාධිත අමුත්තන් සියලු දෙනාටද, සත්කාරක පාසල වන කෑගලු විද්‍යාලයටද, සියලු නිලධාරීන් හා නිලධාරිනීන්ටද ශිෂ්‍යභට බාලක බාලිකාවන්ටද මාගේ කෘතවේදී ස්තුතිය පිරිනමමි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307161</link>
    <topic>දුම්රිය දෙපාර්තමේන්තුවේ මගඩි රැසක් විගණනයෙන් හෙළි වේ</topic>
    <author>විජයානි එදිරිසිංහ</author>
    <content>දුම්රිය දෙපාර්තමේන්තුවේ ඇතැම් සේවකයන් රුපියල් ලක්ෂ ගණනින් වැටුප් ලබන්නේ ද, රුපියල් දහස් ගණනින් හොර අතිකාල දීමනා ලබන්නේ ද වේලාව සටහන්කිරීම සඳහා ඇඟිලි සටහන් යන්ත්‍ර භාවිත නොකොට සාමාන්‍ය පොත්වල පැමිණීම හා පිටවීම අස්සන් කිරීමෙන් බව විගණන වාර්තාවලින් හෙළිදරව් වී තිබේ.අයුක්තිසහගත වැටුප් හා හොර අතිකාල නැවැත්වීමේ අරමුණෙන් දෙපාර්තමේන්තුව රුපියල් කෝටි එකහමාරක මුදලක් වැය කොට ගෙන්වා තිබූ ඇඟිලි සලකුණු වේලාසටහන් යන්ත්‍ර 71ක් මේ වන විට හමස් පෙට්ටියට යවා ඇත්තේ නිවාඩු, වැටුප් හා අතිකාල වංචා කිරීමේ අරමුණෙන් බව විගණන වාර්තා වලින් තවදුරටත් පැහැදිලි වේ. එසේ තිබියදී තවත් විශාල මුදලක් වැය කර අලුතින් එවැනිම ඇඟිලි සලකුණු වේලා සටහන් යන්ත්‍ර 212ක් ගෙන්වීමට කටයුතු කරන්නේ ඇයි දැයි රාජ්‍ය විගණනය දුම්රිය සාමාන්‍යාධිකාරී වෙත වාර්තාවක් යවමින් විමසයි.රාජ්‍ය පරිපාලන සහ ස්වදේශ කටයුතු අමාත්‍යාංශ ලේකම්ගේ 2009 අප්‍රේල් 16 දින අංක 09 / 2009 දරන පැමිණීමේ හා පිටවීම සනාථ කිරීම සඳහා ඇඟිලි සලකුණු යන්ත්‍ර භාවිත කිරීම මැයෙන් නිකුත් කරන ලද චක්‍ර ලේඛයේ 02 ඡේදයේ උපදෙස් වලට පටහැනි ලෙස හා එය ප්‍රතික්ෂේප කරමින් එම දෙපාර්තමේන්තුවේ ඉහළ තලවල සිට පහත නිලධාරීන් දක්වා වංචාකාරී ලෙස මෙම යන්ත්‍ර භාවිතයෙන් ඉවත්ව සිටිති.ඒ අනුව දුම්රිය දෙපාර්තමේන්තුවේ සේවක පිරිස අතරින් තුනෙන් එක් කොටසක්වත් ඔවුන් ලබාගන්නා වැටුපට සහ අතිකාලවලට සමාන සේවයක් එම දෙපාර්තමේන්තුව වෙත ඉටු නොකරන බව හෙළි වී තිබේ.දැනට සවිකර ඇති ඇඟිලි සලකුණු වේලා සටහන් යන්ත්‍ර භාවිත නොකර සිටින විශාල පිරිසක් විගණනය මඟින් හඳුනාගෙන තිබේ.ඒ අය අතර මරදාන දුම්රිය ස්ථානයේ දුම්රිය ස්ථානාධිපතිවරු, නියාමකවරු 366, ප්‍රවේශපත්‍ර සංඥා 17, සැරයන් 06, ලාම්පුකරු 03, බඩු පරීක්ෂක 11, දු.කා.ස. 60 වෙති. කොටුව දුම්රිය ස්ථානයේ දුම්රිය ස්ථානාධිපතිවරු 83, ප්‍රවේශපත්‍ර 29, සැරයන් 09, විවේකාගාර සේවිකා 04, ලාම්පුකරු ඇතුළු මේ ප්‍රධාන ස්ථාන දෙකේ දහසකට ආසන්න පිරිසක් එසේ ඇඟිලි සලකුණු වේලාසටහන් යන්ත්‍ර භාවිත නොකරන බව හෙළිවී ඇත.දැනට සවිකර ඇති ඇඟිලි සලකුණු යන්ත්‍ර තුළින්ද වංචාකාරී සිදුවීම් රැසක් සිදුවන බවද විගණනය හඳුනාගෙන තිබේ.‍ඒ අනුව ඇතැම් සේවකයන්ගේ ඇඟිලි සලකුණු ‍එම යන්ත්‍රවල නොතිබීම, සේවයට නොපැමිණෙන අයගේද ඇඟිලි සලකුණු සටහන්ව තිබෙන බවට ද හඳුනාගැනිමට හැකිවී ඇත. තවද මෙම ඇඟිලි සලකුණු යන්ත්‍රවල සඳහන් වේලාව රටේ සාමාන්‍ය වේලාවට වඩා වෙනස් බවද විගණනය හඳුනාගෙන ඇත.රුපියල් කෝටි එකහමාරකට ආසන්න මුදලක් වැය කර ඉන් අපේක්ෂිත ප්‍රතිඵලය ලබා නොගැනීම තුළින් එම දෙපාර්තමේන්තුව හරහා රජයට විශාල මූල්‍යමය හානියක් සිදුවන බවද විගණනය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307162</link>
    <topic>ශ්‍රීධරන්-මංගල ජාතියෙන් සමාව ගත යුතුයි</topic>
    <author>ඉන්දික පොල්කොටුව</author>
    <content>මෑත ඉතිහාසයේ මාතෘ භූමියට එරෙහි දැවැන්තම අභියෝගය ජය ගනිමින් රටට නිදහස උරුම කර දුන් ජනාධිපතිතුමන් හා ආරක්ෂක ලේකම්වරයා යුද අධිකරණයට ගෙන යා යුතු යැයි කියන කැලම් මැක්රේට උඩගෙඩි දෙමින් ක්‍රියා කළ ද්‍රවිඩ ජාතික සන්ධානයේ ශ්‍රීධරන් සේම එ.ජා.ප‍.යේ මංගල සමරවීර සමස්ත ජාතියෙන්ම මේ මොහොතේ සමාව ගත යුතු යැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.එසේ නොමැති වුවහොත් ඔවුන් මිලියන විසි දෙකක ජනතාවගේ නිදහසට ද්‍රෝහී වූවෝ ලෙසින් සමස්ත ජාතියේම සදාකාලික සාපයට ලක්වීම වළකනු නොහැකි යැයි ඇමැතිවරයා පෙන්වා දෙයි.ඊයේ (15) මහනුවර 'ස්වීස්' හෝටලයේදී මාධ්‍යයට අදහස් දක්වමින් හෙතෙම මේ බැව් කීය.දශක තුනක කාලයක් පැවැති ප්‍රභාකරන්ගේ ම්ලේච්ඡ ත්‍රස්තවාදයෙන් සමස්ත ජාතියම මුදා ගැනීම සිංහල, දෙමළ, මුස්ලිම් සියලු ජනයාට පැහැබර අනාගතයක් උරුම කර දීම, උතුරේ අහිංසක දරු දැරියන් අතට ප්‍රභාකරන් ලබාදී තිබූ තුවක්කුව වෙනුවට ඔවුන්ට පොත පත ලබාදෙමින් නිදහස් අධ්‍යාපනය උරුම කරදීම, ප්‍රභාකරන්ගේ යකඩ සපත්තුවට යටවී සයනයිඩ් කරල ගෙල පැළඳ සිටි තරුණ තරුණියන් ඉන් මුදා සමාජගත කිරීම, නැඟෙනහිරට සේම උතුරටද ඡන්දයේ අයිතිය ලබාදීම වෙනුවෙන්ද මැක්රේලා, ශ්‍රීධරන්ලා මංගලලා ජනාධිපතිතුමන් හා ආරක්ෂක ලේකම්වරයා විදුලි පුටුවට ගෙනයාමට මේ උත්සාහ කරන්නේ දැයි ඇමැතිවරයා ප්‍රශ්න කරයි.රුදුරු ත්‍රස්තයන්ගෙන් මවුබිම මුදා ගැනීම යුද අපරාධයක් සේ සලකන්නේ නම් මාතෘ භූමියටත් සමස්ත ජනතාවටත් නිදහස ලබා ගැනීම අපරාධයක්දැයි රඹුක්වැල්ල මහතා ප්‍රශ්න කරයි.පදනම් විරහිත චෝදනාවන්ට උඩගෙඩි දෙන ශ්‍රීධරන්ලා හා මංගලලා ක්‍රියා කරන්නේ තම පෞද්ගලික මතය පමණක් වන්නට නොහැකි යැයිද ද්‍රවිඩ සන්ධානයත්, එ.ජා.ප.යත් දිගින් දිගටම එකම මාවතක යමින් ක්‍රියා කරන ආකාරය දෙස බැලූ කල ඔවුන් ත්‍රස්තවාදයේ නිවුන් සොහොයුරන් ලෙස සැලකීම වරදක් නොවන්නේ යැයිද ඇමැති රඹුක්වැල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307163</link>
    <topic>එජාප අපේක්ෂකයන් තෝරා ගැනීම ලාහෙට ගෙම්බො එකතු කරනවා වගේ</topic>
    <author>ඉන්දික පොල්කොටුව</author>
    <content>මෙවර පළාත් සභා මැතිවරණයේ එ.ජා.ප. අපේක්ෂක ලැයිස්තු සකස් කිරීමේදී එම පක්ෂය ලාහට ගෙම්බන් ‍එකතු කරන තත්ත්වයට වැටී ඇතැයි මධ්‍යම පළාත් හිටපු මහ ඇමැති සරත් ඒකනායක මහතා පැවසීය.ලාහට දමන ගෙම්බන් ලාහෙන් පනින්නා සේ එ.ජා.ප. අපේක්ෂක ලැයිස්තු සකස් කිරීමේදී එකතු කර ගන්නා අපේක්ෂකයන් ඉන් මග හැර පැන යන බව ඒකනායක මහතා කීය.මධ්‍යම පළාත් සභා හිටපු මන්ත්‍රී ලින්ටන් විජේසිංහ මහතාගේ සංවිධානයෙන් ඒ මහතාගේ නිවසේ පැවති එ.ජ.නි.ස. රැස්වීමකදී මේ බැව් පැවසීය. ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතාගේ ප්‍රධානත්වයෙන් මේ රැස්වීම වාවින්න ප්‍රදේශයේදී පැවැත්විණි. ඉතිහාසයේ කිසි කලෙක නොමැති ආකාරයට අද එ.ජා.ප. යට මැතිවරණය සඳහා අපේක්ෂකයන් තෝරා ගැනීමට නොහැකි තත්ත්වයේ අවාසනාවන්ත ඉරණමකට පත්ව ඇතැයි ඒකනායක මහතා කීය. මෙනිසා මැතිවරණ ජයක් ගැන සිහිනයකින්වත් සිතා ගත ‍නොහැකිව අන්ද මන්ද වී සිටින එ.ජා.ප. ය කුමන හෝ අපේක්ෂකයන් පිරිසක් මැතිවරණයට ඉදිරිපත් කිරීමට පමණක් වන එකම අභියෝගයට මුහුණ පා සිටින්නේ යැයි හෙතෙම පැවසීය.ඉකුත් මධ්‍යම පළාත් සභාව තුළ මන්ත්‍රීන් 58 දෙනාගෙන් 41 දෙනෙකුගේ සහාය සන්ධානය සතුව තිබී තුනෙන් දෙකක බලයක් තිබු බවත් මෙවර එම බලයද ඉක්මවන ඓතිහාසික ජයක් ලබාගන්නා බවත් හිටපු මහ ඇමැතිවරයා කීය.මේ නිසා රනිල් වික්‍රමසිංහ මහතා පැමිණ මධ්‍යම පළාත් සභා මැතිවරණයට තරග කළද සන්ධානයේ තුනෙන් දෙකේ ජයග්‍රහණ වළක්වාලීමට නොහැකි යැයි සරත් ඒකනායක මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307165</link>
    <topic>ගල් අතරින් පොලිසියට මල් මිටක්</topic>
    <author/>
    <content>අල්ලස් දූෂණ චෝදනා වැ‍ඩිම වශයෙන් ඒල්ලවී ඇත්තේ පොලිස් දෙපාර්තමේන්තුවට බව ප්‍රකාශ වී තිබෙන අවධියක ඒ අඳුරු ‍වලාවේ මතුවු රිදී රේඛාවක් පරිද්දෙන් පොලිසියට ඉමහත් ගෞරවයක් අත්පත්කරදෙන පරිද්දෙන් කටයුතු කළ පොලිස් නිලධාරින් පිරිසක් ගැන ඊයේ (15) මරදාන පොලීසියෙන් වාර්තා විය.මරදාන පොලීසියේ ප්‍රධාන පොලිස් පරීක්ෂක ලුෂන් සූරියබණ්ඩාර හා රථවාහන අංශයේ ස්ථානාධිපති හා පොලිස් පරික්ෂක විමල් ජයරත්න මහත්වරුන්ගේ සහාය ලබමින් ‍මෙ විස්මිත සද්කාර්ය සිදුකර ඇත්තේ මරදාන පොලිස් ස්ථානයේ නිලධාරීන් කීපදෙනෙකි.ඔවුන් පවසන පරිදි ඉකුත් 13 දා මරදාන පොලිසියට පැමිණි නාඳුනන පුද්ගලයකු ඔහු‍ට හමුවූ බව පැවසෙන බෑගයක් එම අවස්ථාවේ ‍සේවයේ නියුතුව සිටි රථවාහන අංශයේ ස්ථානාධිපති විමල් ජයරත්න මහාතාට බාරදී තිබේ. බෑගය බාරදුන් වහාම වාගේ ඔහු පොලිස් ස්ථානයෙන් පිටව ගොස් ඇත්තේ එය පොලිස් ස්ථානය ඉදිරිපිට මහාමාර්ගයේ වැ‍ටීතිබුණක් බව පවසමිනි.පොලිස් නිලධාරින් එම බෑගය පිරික්සීමේදී එහි මුදලින් රුපියල් ලක්ෂ 5ක් හා ඒ හා සමාන වටිනාකමින් යුත් චෙක්පතක් තිබෙනු සොයා ගෙන ඇත.වහාම ක්‍රියාත්මක වූ පොලිස් නිලධාරින් පිරිස ‍ ඔවුන් සතු බුද්ධි අංශ කුසලතාව පිළිබිඹුකරමින් පැය කීපයකදී බෑග‍යේ අයිතිකරු කවරකු දැයි සොයාගත් අතර මරදාන පොලිස් ස්ථානාධිපති හා පොලිස් පරීක්ෂක ලූෂන් සූරියබණ්ඩාර මහතා විසින් පසුදා එනම් 14 දා ඔහු පොලීසියට කැඳවන ලදී . ඔහු කොලොන්නාවේ ජයන්ති මාවතේ අංක 2 හි පදිංචි අනිස් අබුබකර් නම් තැනැත්තකු විය.ඔහු සමඟ බොහෝවේලාවක් කථාබස් කිරි‍මෙන් පසු එම මුදල් සහිත බෑගය ඔහුටම අයත් වූවක් බව තහවුරු කරගත් පොලිස් ස්ථානාධිපතිවරයා හා රථවාහන අංශයේ පොලිස් ස්ථානාධිපතිවරයා එම මුදල හා චෙක්පතත් බෑගයත් ඔහුට බාරදී තිබේ.එහි අයිතිකරු සමඟ පැවති දීර්ග සාකච්ඡාවේදි මරදාන පොලීසියේ අශෝක හා හේරත් යන පොලිස් කොස්තාපල්වරුන් දෙදෙනාද ජ්‍යෙෂ්ඨ නිලධාරින් දෙදෙනාට බෙහෙවින් සහාය වි ඇත.තමන්ට අහිමිවිමට ගිය විශාල මුදලක් පොලිස් නිලධාරින්ගේ අවංකභාවය නිසා යළි හිමිකරගැනීමට සමත්වූ ඔහු මෙය මහා ආශ්චර්යක් බවත් මෙරට අ‍වංක හා බුද්ධිමත්පොලිස් නිලධාරින් ද සිටින බව ඉන් පසක් කර ගත් බවත් පවසා ඇත.මේ වැදගත් සිද්ධිය පොලිස්පති එන්.කේ ඉලංගකෝන් මහතා හා කොළඹ නියෝජ්‍ය පොලිස්පති ගුණවර්ධන මහතාගේ අවධානයට යොමුකරන බව පොලිස් ස්ථානාධිපති ලුෂන් සූරිය බණ්ඩාර මහතා කියා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307164</link>
    <topic>‘ඉගිලෙන මාළුවෝ’ චිත්‍රපටයට එරෙහිව නීතිය දැඩි ලෙස ක්‍රියාවට නංවනවා</topic>
    <author>චන්ද්‍රිකා පෙරේරා</author>
    <content>රජය හා හමුදාව අපකීර්තියට පත්වන අයුරින් නිපදවා ඇති ‘ෆ්ලයින් ෆිෂ්’ (ඉගිලෙන මාළුවෝ) චිත්‍රපටයට විරුද්ධව දැඩි ලෙස නීතිය ක්‍රියාත්මක කරන බව ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලේ මහතා පවසයි.මේ චිත්‍රපටය නිපදවීමට හෝ ප්‍රදර්ශනය කිරීමට ප්‍රසිද්ධ රැඟුම් පාලක මණ්ඩලයෙන් අවසර ලබාගෙන නැති බවට අනාවරණය වී තිබේ. එහි ජවනිකා සඳහා යොදාගෙන ඇති හමුදා නිල ඇඳුම් ආරක්ෂක අමාත්‍යාංශයේ අවසරයකින් තොරව යොදාගෙන තිබීම ද දඬුවම් ලැබිය හැකි වරදකි.මේ තත්ත්වයන් පිළිබඳ සොයා බලා නිෂ්පාදක ඇතුළු චිත්‍රපටය පිළිබඳ වගකිවයුත්තන් සම්බන්ධයෙන් නීතිමය ක්‍රියාමාර්ග ගැනීමට මේ වන විට පියවර ගනිමින් තිබේ.'‍ෆ්ලයින් ෆිෂ්' චිත්‍රපටය ප්‍රංශ තානාපති කාර්යාලය සම්බන්ධ කර ගනිමින් නිපදවා ඇති අතර එසේ නිෂ්පාදනය කිරීමේ හැකියාව තිබුණද මෙරටදී එය ප්‍රදර්ශනය කිරීමට අනිවාර්යයෙන්ම ප්‍රසිද්ධ රැඟුම් පාලක මණ්ඩලයෙන් අවසර ලබාගත යුතු බව හුළුගල්ලේ මහතා අවධාරණය කළේය.ශ්‍රී ලාංකිකයෙකු වන සංජීව පුෂ්පකුමාර නැමැත්තෙකු විසින් චිත්‍රපටය නිපදවා තිබෙන අතර ජාත්‍යන්තරව එවැන්නක් නිපදවීමේ හා ප්‍රදර්ශනයේ හැකියාවක් තිබුණද මෙරටදී ඊට අවසරය ලබාගැනීම අනිවාර්යය වේ.රටේ යහපැවැත්ම හා ආරක්ෂාව වෙනුවෙන් ජීවිත පරදුවට තබා සටන්වැදි රණවිරුවන්ට අපහාස වන ලෙස නිපදවා ඇති '‍ෆ්ලයින් ෆිෂ්' ඉකුත් සතියේ බණ්ඩාරනායක සම්මන්ත්‍රණ ශාලාවේදී එක්වරක් ප්‍රදර්ශනය කර ඇත. එය ප්‍රංශ චිත්‍රපට උළෙලකට ඉදිරිපත් කර මෙසේ ප්‍රසිද්ධියේ ප්‍රදර්ශනය කිරීම සම්බන්ධයෙන් අවශ්‍ය නීතිමය පියවර ගැනීමට තීරණය කර ඇති අතර මෙරටදී එය ප්‍රදර්ශනය කිරීම මේ වන විට තහනම් කර ඇති බව හෙතෙම ප්‍රකාශ කෙළේය.ජාතික මාධ්‍ය මධ්‍යස්ථානයේ දී ඊයේ (15) පෙරවරුවේ පැවැති විශේෂ මාධ්‍ය හමුවේදී හුළුගල්ලේ මහතා එම කරුණු අනාවරණය‍ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071616</link>
    <topic>දිනාගත් නිදහස අහිමි කිරීමටසුළු පිරිසක් වෙර දරනවා</topic>
    <author>අසේල කුරුළුවංශ</author>
    <content>එල්ටීටීඊ සංවිධානය ප්‍රබල ලෙස ක්‍රියාත්මක වෙද්දී මරණ බියෙන් සැඟවී සිටි උදවිය අද රටේ පවතින සාමයට මුවාවී එම සාමය උදාකරදුන් ජනපති ඇතුළු නායකයින් යුද අධිකරණයට ගෙන යෑමට කුමන්ත්‍රණය කිරීම පිළිකුලෙන් යුතුව හෙළාදකින බව අස්ගිරි පාර්ශ්වයේ අනුනායක ගලගම ශ්‍රී අත්ථදස්සි හිමියෝ පැවැසූහ.කොටි ත්‍රස්තවාදීන් එදා රට පුරා ම්ලේච්ඡ ඝාතන සිදුකරද්දී අද ජනපතිතුමන් හා ආරක්ෂක ලේකම්වරයා යුද අධිකරණයට ගෙන යෑමට උත්සාහ කරන පිරිස් කොහේ සැඟවී සිටියේද යන්න තමන් වහන්සේ ප්‍රශ්න කරන බවද අනුනාහිමියෝ කීහ.කොටි නායක ප්‍රභාකරන් තමන්ගේම ජාතියට අයත් ද්‍රවිඩ දේශපාලනඥයින් ඝාතනය කරද්දී මානව හිමිකම් සංවිධාන කොහේ සිටියේද යන්න ප්‍රශ්නයක් බවත් අද සුළු පිරිසකට අවශ්‍යව ඇත්තේ අසීරුවෙන් දිනාගත් නිදහස අහිමි කිරීමට බවත් පැවසූ අනුනාහිමියෝ ජනපදනමක් නොමැති දේශපාලනඥයින් එදා මෙන්ම අදත් හෙටත් බලයට පත්වීමට උත්සාහ කරන්නේ පාවාදීම්වලින් බව කීහ.කිසිදු මිනිස් ඝාතනයක් නොකර යුද්ධයක් කරන්නට නොහැකි බව ඕනෑම අයෙකු පිළිගන්නා බවත් ජනපතිතුමන්ට හා ආරක්‍ෂක ලේකම්වරයාට එරෙහිව ක්‍රියාත්මක වන්නේ පෞද්ගලික පලිගැනීමේ න්‍යාය පත්‍රයක් බව පැහැදිලි බවත් උන්වහන්සේ පැවසූහ.අසීරුවෙන් රට නිදහස් කරගත් පසු දැන් ඒ නිදහස බුක්ති විඳිමින් රටට එරෙහිව කටවල් අරින්නට පිරිස් සිටින මුත් එදා ඔවුන් නිහඬව සිට සහයෝගය දුන්නේද ත්‍රස්තවාදය පණ ගැන්වීමට බවද අත්ථදස්සි හිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071617</link>
    <topic>පාර්ලිමේන්තු මන්ත්‍රීවරුනට ශ්‍රීලනිපයෙන් පළාත් සභා බෑ</topic>
    <author>සන්ධ්‍යා කරුණාරත්න</author>
    <content>පාර්ලිමේන්තුව නියෝජනය කරන කිසිදු මන්ත්‍රීවරයකුට මෙවර පළාත් සභා මැතිවරණය සඳහා අපේක්ෂකයකු ලෙස ඉදිරිපත් වීමට අවස්ථාව ලබා නොදීමට ශ්‍රී ලංකා නිදහස් පක්ෂය තීරණය කර ඇති බව පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.පළාත් සභා මන්ත්‍රීවරුන් ලෙස තේරී පත්වීමට නවක අපේක්ෂකයන්ට අවස්ථාව ලබාදීම මේ තීරණයේ අපේක්ෂාව බව ද ඇමැතිවරයා කීය.වයඹ හා මධ්‍යම පළාත් සභාවලට අපේක්ෂකයන් තෝරා ගැනීමේ සම්මුඛ පරීක්ෂණ අද (16) පවත්වන බවත් උතුරු පළාතේ සම්මුඛ පරීක්ෂණ පවත්වා අවසන් බවත් ඒ මහතා ප්‍රකාශ කළේය.මැතිවරණ ජයග්‍රහණ පිළිබඳ පක්ෂයට පවතින අත්දැකීම් අනුව සෑම මැතිවරණයකදීම මන්ත්‍රීවරුන් ලෙස අලුත් මුහුණු එක් වන බවත් එම අපේක්ෂකයන්ට ඡන්දවල වැඩි ආකර්ශනයක් පවතින බවත් ඇමැතිවරයා පැවැසුවේය.පක්ෂයේ මේ තීරණය සම්බන්ධයෙන් ඕනෑම අයකුට තම තමන්ගේ අදහස් පක්ෂයට ඉදිරිපත් කිරීමේ හැකියාව පවතින්නේ යැයි ද ‍ඇමැතිවරයා පැවැසුවේය.ඇතැම් පාර්ලිමේන්තු මන්ත්‍රීවරුන් මෙවර පළාත් සභා මැතිවරණයට ඉදිරිපත් වන බවට මාධ්‍ය මඟින් ප්‍රචාරය කර ඇති බවත් පාර්ලිමේන්තු නියෝජිතයකුට එවැනි අදහසක් පවතින්නේ නම් තම අදහස පක්ෂයට ඉදිරිපත් කළ හැකි බවත් ඇමැතිවරයා පැවැසීය.ශ්‍රී ලංකා නිදහස් පක්ෂය විදියට එම මන්ත්‍රීවරුන් සමඟ සාකච්ඡා කර පක්ෂයේ අදහස හා මතය ඔවුන්ට පැහැදිලි කර දීම සිදු කරන්නේ යැයි ද ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071618</link>
    <topic>අන්තරේ කැඳවුම්කරුට විශ්වවිද්‍යාල තහනම්</topic>
    <author>සිරන්ජනි කුමාරි</author>
    <content>අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරුට ලංකාවේ කිසිම පිළිගත් විශ්වවිද්‍යාලයකට ඇතුළුවීම තහනම් කරමින් කොටුව මහේස්ත්‍රාත් තිළිණ ගමගේ මහතා ඊයේ (15) නියෝගයක් නිකුත් කළේය.රුහුණු විශ්වවිද්‍යාලයේ උප කුලපතිගේ ලිපියක් අධිකරණයට ඉදිරිපත් කරමින් කොළඹ අපරාධ කොට්ඨාසය පවසා සිටියේ සංජීව මනෝජ් කුමාර යන අයගේ ශිෂ්‍යභාවය අහෝසි කර ඇති බවය.මොහු නියෝජනය කරන ලද සංගමය ද පිළිගත් සංගමයක් නොවන බවට කොළඹ අපරාධ කොට්ඨාසය විශ්වවිද්‍යාල කොමිෂන් සභාව විසින් ඉදිරිපත් කළ ලිපියක්ද අධිකරණයට මෙහිදී ඉදිරිපත් කළේය.සංජීව බණ්ඩාරට ඇප ලබාදීමට තරයේ සිය විරෝධය පළ කළ කොළඹ අපරාධ කොට්ඨාසය, ඔහුට ඇප ලබාදෙන්නේ නම් සෑම ඉරුදිනකම අපරාධ කොට්ඨාසයට වාර්තා කරන ලෙසට නියෝගයක් ද නිකුත් කරන ලෙසට නියෝග කරන මෙන් අධිකරණයෙන් ඉල්ලා සිටියේය.මෙහිදී සැකකරු වෙනුවෙන් පෙනී සිටි නීතිඥවරු පවසා සිටියේ පොලිසියේ ආධාර ඇතිව සාමකාමීව මෙම උද්ඝෝෂණය පැවැත්වූ බවය.අදාළ කරුණු සලකා බැලූ මහේස්ත්‍රාත්වරයා ඔහු පෙර ඇප මත මුදා හැරීමට නියම කරමින් සෑම මසකම පළමු හා තෙවන ඉරුදින කොළඹ අපරාධ කොට්ඨාසයට වාර්තා කරන ලෙසත්, නීතිවිරෝධි ජනරාශියක සාමාජිකත්වය දැරීම, අනුබල දීම හා ආධාර කිරීම තහනම් කළ මහේස්ත්‍රාත්වරයා, විශ්වවිද්‍යාල සිසුවකු ලෙස නිසි පරිදි තහවුරු වනතෙක් ලංකාවේ කිසිම පිළිගත් විශ්වවිද්‍යාලයකට ඇතුළුවීම තහනම් කරමින් නියෝගයක් ද නිකුත් කළේය.තවද මෙම ඇප කොන්දේසි කඩ කළහොත් ඇප අවලංගු කොට විමර්ශන අවසන් වනතෙක් රක්‍ෂිත බන්ධනාගාරගත කරන බවට මහේස්ත්‍රාත්වරයා මෙහිදී නියම කළේය.කොළඹ කොටුව ප්‍රදේශයේ මහජනතාව අපහසුතාවයට ලක් කරමින් 2012/9/25 වන දින උද්ඝෝෂණයක් පැවැත්වීමේ සිද්ධිය සම්බන්ධයෙන් සැකකරුව ලක්‍ෂය බැගින් ශරීර ඇප දෙකක් මත අධිකරණය මුදාහැර තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071619</link>
    <topic>‘කොටි සාමාජිකයා වංචා කළ මුදල් ප්‍රංශයේ එල්ටීටීඊ නායකයකුට දීලා’</topic>
    <author>සිරන්ජනි කුමාරි</author>
    <content>එංගලන්ත කාඩිෆ් ක්‍රීඩාංගණයේ ශ්‍රී ලංකාව හා ඉන්දියාව අතර පැවැති ක්‍රිකට් තරගාවලියක් අතරතුර දී ඊළාම් ධජය රැගෙන ක්‍රීඩා පිටියට පැමිණි කොටි සාමාජිකයා ජාත්‍යන්තර වශයෙන් විද්යුත් කාඩ් මඟින් මිලියන ගණන් මුදල් වංචා කොට ප්‍රංශයේ එල්.ටී.ටී.ඊ. නායකයකු වෙත එම මුදල් ලබා දී ඇති බවට ජාත්‍යන්තර පොලිසිය තොරතුරු අනාවරණය කරගෙන ඇතැයි රහස් පොලිසිය ඊයේ (15) කොළඹ ප්‍රධාන මහේස්ත්‍රාත් ගිහාන් පිලපිටිය මහතා හමුවේ දැනුම් දුන්නේය.රහස් පොලිසිය ඊයේ (15) මෝසමක් ගොනු කරමින් ජාත්‍යන්තර පොලිසියේ වාර්තාවේ කරුණු අධිකරණයට දක්වමින් පැවසුවේ තායිලන්තය, ජර්මනිය වැනි රටවල ද අන්සතු විද්‍යුත් කාඩ්පත් මඟින් මිලියන ගණන් මුදල් ඒ. ටී. එම්. හරහා සැකකරු වංචා කර ඇති බවය.තායිලන්තයේ ව්‍යාජ විද්‍යුත් කාඩ්පත් මගින් ඒ.ටී.එම්. හරහා තායි බාත් මිලියන 102ක් වංචා කිරීමේ සිද්ධියක් සම්බන්ධයෙන් සැකකරු තායිලන්ත පොලිසිය මගින් 2013/2/15 වන දින අත්අඩංගුවට ගෙන අධිකරණයට ඉදිරිපත් කොට ඇප මත අධිකරණය මඟහැර සිටින සැකකරුවෙකු බවට ජාත්‍යන්තර පොලිසිය සිය වාර්තා මඟින් කරුණු 6 දක්වා තිබිණ.යෝගේෂ්වරන් මනිමාරන් නැමැති එල්.ටී.ටී.ඊ. ක්‍රියාකරු අත්අඩංගුවට ගැනීම සඳහා ජාත්‍යන්තර පොලිස් මූලස්ථානය මඟින් 2013/7/10 වන දින රතු නිවේදනයක් සහිත විවෘත වරෙන්තුවක් නිකුත් කළ බවට ජාත්‍යන්තර පොලිස් මූලස්ථානය අධිකරණයට කරුණු දක්වා තිබිණ.මෙම සැකකරු බ්‍රිතාන්‍ය පුරවැසිභාවය ලබාගෙන ඇති අතර ඔහු ලංකාවට පැමිණීම සඳහා භාවිතා කර ඇත්තේ බ්‍රිතාන්‍ය රජය විසින් නිකුත් කරනු ලැබූ ගුවන් ගමන් බලපත්‍රයයි.099048813 දරන සැකකරුගේ විදේශ ගමන් බලපත්‍රයේ ගමන් වාර්තා අනුව ආගමන විගමන දෙපාර්තමේන්තුව මඟින් කැඳ වූ බව පැවසූ රහස් පොලිසිය සැකකරු අවස්ථා කිහිපයකදීම මෙම විදේශ ගමන් බලපත්‍රය උපයෝගී කර ගනිමින් මෙරටට පැමිණ ඇති බව පැවසීය.වර්ෂ 2013/7/11 දින වාර්තා කැඳවමින් පරීක්ෂා කිරීමේ දී 2009/9/30 සිට අවස්ථා ගණනාවක දී සැකකරු මෙරටට පැමිණ ඇති බවත් 2013/2/5 මෙරටට පැමිණි ඔහු එදිනම ආපසු පිටව ගිය බවට තොරතුරු ඇතැයි රහස් පොලිසිය මහේස්ත්‍රාත්වරයා හමුවේ පැවසීය.විද්‍යුත් කාඩ්පත් මඟින් මුදල් වංචා කිරීමේ සිද්ධිය වූ දින 2012/5/20 සැකකරු මෙරට රැඳී සිටි බවට ද තොරතුරු වාර්තා වන්නේයැයි ස්ථානාධිපති පි‍්‍රයදර්ශන මහතා අධිකරණයට පැවසීය.සැකකාර මනිමාරන් නැමැත්තා 2012/5/19 ලංකාවට පැමිණ නැවත 2012/5/22 වංචා කළ මුදල් ද ගෙන ලංකාවෙන් පිටව ගිය බවට තොරතුරු අධිකරණයෙන් අනාවරණය විය.තවද මෙම සැකකරු සෙබා මලෙයිමාරන්, එඩ්වින් නාරායන්සාමි මොහන්, සඩසර මූර්ති යශෝධරන් නාරායනසාමි මොහන් හා ලෝගේෂ්වරන් මනිමාරන් යන නම්වලින් විදේශ රටවල පෙනී සිටින ලදැයි රහස් පොලිසිය අධිකරණයට දැන්වීය.මොහු මෙරටට පැමිණියහොත් අත්අඩංගුවට ගන්නා ලෙස නියෝග කරමින් ගුවන් ගමන් තහනම් නියෝගයක් නිකුත් කරන ලෙස අධිකරණයෙන් ඉල්ලීමක් කළ රහස් පොලිසිය ව්ඒඅඒකඒව්ඒඉඒර්ක ර්ර්‍ණඩ්ඒව්, 1973/7/31 උපන් 099048813 දරන බ්‍රිතාන්‍ය විදේශ ගමන් බලපත්‍රය සතු සැකකරු කටුනායක ගුවන් තොටුපලේ දී අත්අඩංගුවට ගනු ලැබුවහොත් රහස් පොලිසියේ ව්‍යාජ මුදල් විමර්ශන අංශය වෙත දැනුම් දෙන ලෙස දන්වමින් ආගමන විගමන පාලක ජනරාල් වෙත නියෝගයක් ද නිකුත් කරන ලෙසට අධිකරණයෙන් ඉල්ලා සිටියේය.මෙම විද්‍යුත් කාඩ්පත් වංචාවට සම්බන්ධ සෙසු සැකකරුවන් දෙදෙනා වන දරමපුරම් පදිංචි ආනන්ද රුබන් කුලදීපන් හා කොටහේන පදිංචි බාලසුබ්‍රමනියම් උදයදාස් නැමැති අය ත්‍රස්තවාදී ක්‍රියාකාරකම් සඳහා එම සංවිධානය ප්‍රවර්ධනය කිරීමේ කටයුතුවල නියැළි සිටිමින් ත්‍රස්තවාදීන්ට මුදල් සපයන බවට තොරතුරු අනාවරණය වී ඇතැයි රහස් පොලිසිය අධිකරණයට කරුණු දැක්විය.එබැවින් ඔවුන් 1979 අංක 48 ත්‍රස්තවාදී වැළැක්වීමේ පනතේ වගන්ති 9(1) යටතේ රහස් පොලිසියේ රඳවා වැඩිදුර විමර්ශන පවත්වන බවට රහස් පොලිසිය අධිකරණයට වාර්තා ඉදිරිපත් කරමින් සඳහන් කළේය.කටාර් කොමර්ෂල් බැංකුව විසින් එක්සත් එමිර් රාජ්‍යයේ එස්. එච්. සුල්තාන් ජස්මින් අල්හානි නැමැත්තාට නිකුත් කළ විද්‍යුත් කාඩ් පත් 4ක දත්ත සොරාගෙන මෙරට පුද්ගලික බැංකුවක ස්වයංක්‍රීය යන්ත්‍ර 28ක් මගින් 2012/5/20 වන දින පැය 9ක කාලයක් තුළ දී රුපියල් 32871000 මුදලක් වංචා කිරීමේ සිද්ධියක් සම්බන්ධයෙන් පරීක්ෂණ පැවැත්වූ රහස් පොලිසියට මෙම සැකකරුවන් පිළිබඳව තොරතුරු අනාවරණය වී තිබේ.අදාළ කරුණු සලකා බැලූ මහේස්ත්‍රාත්වරයා රහස් පොලිසියේ ඉල්ලීම අනුව සැකකරු මෙරටට ඇතුළුවීමට උත්සහ කළහොත් අත්අඩංගුවට ගන්නා ලෙස ආගමන විගමන පාලක ජනරාල් වෙත දැනුම් දෙමින් විදේශ ගමන් තහනම් නියෝගයක් නිකුත් කළේය.රහස් පොලිසියේ ව්‍යාජ මුදල් විමර්ශන අංශයේ ස්ථානාධිපති බී. ඒ. එන්. පි‍්‍රයදර්ශන මහතා සමඟ උප පොලිස් පරීක්ෂක බී. ඒ. ඩී. සමීර මහතා අධිකරණයට කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307166</link>
    <topic>ශ්‍රීලනිප අපේක්ෂක සම්මුඛ පරීක්ෂණ අද සිට</topic>
    <author>අනුර ප්‍රේමලාල්</author>
    <content>ඉදිරි පළාත් සභා මැතිවරණයේ මධ්‍යම හා වයඹ පළාත් වෙනුවෙන් ශ්‍රී ලංකා නිදහස් පක්ෂ අපේක්ෂකයින් තේරිමේ සම්මුඛ පරික්ෂණ අද(16) අරම්භ කෙරේ.මධ්‍යම පළාතේ අපේක්ෂකයින් තේරිමේ කමිටුවේ සභාපති ලෙස ඇමති ජෝන් සෙනෙවිරත්න මහතා හා වයඹ පළාතේ අපේක්ෂකයින් තේරිමේ කමිටුවේ සභාපති ලෙස ඇමති මහිපාල හේරත් මහතා කටයුතු කරනු ලැබේ.මේ වන විට උතුරු පළාතේ අපේක්ෂකයින් තේරිමේ කටයුත් අවසන් කර තිබේ. එම කාර්යන් ඇමති සුසිල් ප්‍රේම්ජයන්ත් මහතාගේ ප්‍රධනත්වයෙන් පැවැත්විණි.පළාත් සභා මැතිවරණ‍යේ කටයුතු හා පක්ෂයේ ඉදිරි වැඩසටහන් පිළබඳ සාකච්ඡා කිරීමේ අරමුණින් ශ්‍රී ලංකා නිදහස් පක්ෂයේ මධ්‍යම කාරක සභාව (19) රැස්වීමට නියමිව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307167</link>
    <topic>රස කැවිලි ටින්වල ලක්ෂ 60ක හෙරොයින්</topic>
    <author>නිමල් රාජපක්ෂ</author>
    <content>රස කැවිලි ටින්වල අසුරා රුපියල් හැටලක්ෂයක් වටිනා හෙරොයින් තොගයක් සමඟ පකිස්ථාන් ජාතිකයින් දෙදෙනකු පානදුර ප්‍රදේශයේදී පෙරේදා (14) සුරාබදු මත්ද්‍රව්‍ය නාශක අංශයේ නිලධාරීන් විසින් අත්අඩංගුවට ගෙන ඇතපාකිස්ථානයේ රස කැවිලි වර්ගයක් වන 'චුම් චුම්' නිෂ්පාදිත ලේබල් ගැසූ ටින්වල මේ හෙරොයින් එවා ඇතැයි සුරාබදු අධිකාරී රොහාන් විජේරත්න මහතා පවසයි.මිලිග්‍රෑම් පන්සියයේ ටින්වල අසුරා හෙරොයින් මැලේසියාව හා ඩුබායි යවන බවට සුරාබදු නිලධාරීන් ඉදිරියේ පාකිස්ථාන ජාතිකයන් දෙදෙනා පාපොච්චාරණය කර ඇතඅත්අඩංගුවට ගත් පකිස්ථාන් ජාතිකයින් දෙදෙනා ඊයේ පානදුර මහේස්ත්‍රාත් අධිකරණය වෙත ඉදිරිපත් කෙරිණි.සුරාබදු අධිකාරී රොහාන් විජේරත්න, සුරාබදු මත්ද්‍රව්‍ය නාශක අංශයේ ස්ථානාධිපති කේ.පී.එස්. පතිරණ මහත්වරුන්ගේ උපදෙස් මත සුරාබදු පරීක්ෂක ජානක, වසන්ත, සැරයන් කැනීසියස්, නියාමකවරුන් වන විජේසේකර, අජිත්, ඉන්දික, ගුණසේන, දිල්රුක් යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307168</link>
    <topic>අල්ලස් ගනිද්දී ත්‍රි’මලේ පොලිස් ලොක්කෙක් දැලේ</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>ත්‍රිකුණාමලය මුලස්ථාන පොලිසියේ අපරාධ අංශයේ ස්ථානාධිපති පොලිස් පරීක්ෂක යු.එම්. අන්වර් මහතා රුපියල් දහදාහක අල්ලසක් ගනිද්දී ඊයේ (15) දහවල් අල්ලස් හෝ දූෂණ විමර්ශණ කොමිසම මඟින් අත්අඩංගුවට ‍ගනු ලැබීය.ත්‍රිකුණාමලය නගරයේදී මේ අල්ලස ගනිද්දී අල්ලස් කොමිසමේ පොලිස් නිලධාරීන් විසින් අත්අඩංගුවට ගෙන තිබේ. වාරික ගෙවීම් පැහැර හරින ලීසිං කළ වාහන සොයා එම වාහන රැගෙන යන පුද්ගලයෙකුගෙන් රුපියල් 20,000ක අල්ලසක් ඉල්ලා ඉන් රුපියල් 10,000ක් ලබාගනිද්දී සැකකරු අත්අඩංගුවට ගෙන තිබේ. සැකකරු ත්‍රිකුණාමලය මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n1307169</link>
    <topic>සම්බෝධි විහාරයේ පිණ්ඩපාත වැඩසටහන හෙට</topic>
    <author/>
    <content>කොළඹ කොටුව ශ්‍රී සම්බුද්ධාලෝක විහාරය අගනුවර බෞද්ධ සංගමය හා‍ සුභසාධක සංගම් ඒකරාශී කරගෙන පවත්වනු ලබන වාර්ෂික පිණ්ඩපාත වැඩ සටහන හත් වැනි වරට මෙවර ද ඉතා උසස් අන්දමින් පැවැත්වීමට කටයුතු සංවිධානය කරමින් පවතී.භික්ෂූන් වහන්සේලා සියක් නමක් වැඩම කරන මෙම පිණ්ඩපාත වැඩ සටහන හෙට(17)පෙරවරු 9.30 ට කොටුව සම්බුද්ධාලෝක විහාරස්ථානයෙන් ආරම්භ වේ.කොළඹ නගරයේ රාජ්‍ය හා පෞද්ගලික ආයතන 100කට වඩා සහය ලබා දෙන මෙම පිණ්ඩපාත වැඩ සටහනේ දී එකතුවන පොත්පත් සිවුරු ආදී සියළු ද්‍රව්‍ය පොළොන්නරු ප්‍රදේශයේ දුෂ්කරව ඉගෙනුම ලබන භික්ෂූන් වහන්සේලා උදෙසා පරිත්‍යාග කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071610</link>
    <topic>අනුරාධපුර ශ්‍රී දළදා පෙරහැර දාහත් වැනි වරට 20 - 21 දිනවල</topic>
    <author>අනුරාධපුර දිසා විශේෂවෝල්ටර් දයාරත්න</author>
    <content>අටමස්ථානාධිපති ආචාර්ය පල්ලේගම සිරිනිවාස නායක හිමියන් ප්‍රධාන මහා සංඝරත්නයේ ආශීර්වාදය මත උතුරු මැද ප්‍රධාන අමාත්‍ය එස්.එම්.රංජිත් සමරකෝන් මහතා ප්‍රධාන සංවිධායක කමිටුව මගින් පවත්වනු ලබන අනුරාධපුර ඓතිහාසික ශශ්‍රී දළදා පෙරහැර 17 වැනි වතාවටත් මෙම 20 - 21 දෙදින අනුරාධපුරයේදී අතිමහත් අත්‍යාලංකාරයෙන් හා අභිමානවත් අන්දමින් පැවැත්වේ.හිටපු ප්‍රධාන අමාත්‍ය, වත්මන් පළාත් සභා මන්ත්‍රි බර්ටි ප්‍රේමලාල් දිසානායක මහතා එවකට කර්මාන්ත සංවර්ධන නියෝජ්‍ය ඇමැති ධුරය දරද්දී අපවත්වී වදාළ අටමස්ථානාධිපති පල්ලේගම සිරිසුමන රේවත ඤාණරතන නායක හිමියන්ගේ අනුශාසනා මත මධ්‍යම සංස්කෘතික අරමුදලේ හිටපු අධ්‍යක්ෂක ජෙනරාල් රෝලන්ඩ් සිල්වා, හිටපු මහදිසාපති ජයම්පති හෙට්ටිආරච්චි වැනි අයගේ ද සහාය මත මෙම පෙරහැර 1997 දී ආරම්භ කරන ලදි.එම පෙරහැර අභාවයට යෑමට ඉඩ නොදී ජාතික අභිමානය හා ශ්‍රේෂ්ඨ බෞද්ධ සංස්කෘතිය මුළු ලොවටම විදහා දක්වමින් කුරහන් මුසු ගැමි සුවඳින් පිරි රජරට ප්‍රජාවටම නායකත්වය දෙමින් මෙම පෙරහැර අඛන්ඩවම නවාංගයන්ගෙන් සමන්විතව ඉදිරියට ගෙන යෑමේ පින්බර සිතුවිල්ල මත වත්මන් ප්‍රධාන අමාත්‍ය රංජිත් සමරකෝන් මහතා මෙම ක්‍රියා පිළිවෙත ආදර්ශමත් බොදු ජන මෙහෙවරක් බව මහ සඟරුවන ප්‍රධාන රජරට විද්වතුන් ප්‍රශංසනාත්මකව පවසති.මේ අනුව ප්‍රථම දින 20 පෙරහැර, ආරම්භයේ සිදුකරන පුද පූජා පැවැත්වීමෙන් අනතුරුව ජය ශශ්‍රී මහා බෝ සමිඳුන්ගේ නැඟෙනහිර වාහල්කඩ අබියසින් සදාතුක කරඬුව සහිතව ගමන් ආරම්භ කරයි.එම පෙරහැර ශශ්‍රී මහා බෝ සමිඳුන් වටා පෙරහැර මාවතේ ගමන් කර පෙත් මගට අවතීර්ණ වී රුවන්මැලි මහ සෑ රදුන් අබියස පෙත් මගේ ගමන් කර පැරණි රෝහලේ හන්දියට ළඟාවනු ඇත.පසුව ඇතුල්නුවර - සංඝමිත්තා මාවතේ පිහිටි ප්‍රථමයෙන් දළදා වහන්සේ වැඩම කර සිටි දළදා මාලිගාව වෙතට ගමන් කර අභයගිරි විහාරාධිකාරි කල්ලංචියේ රතනසිරි හිමියන් ගේ ප්‍රධානත්වයෙන් පුද පූජා පවත්වා නැවත පැරණි රෝහල් හන්දියේ ථූපාරාම චෛත්‍ය අබියසින් අනුලා මාවත ඔස්සේ ගමන් කර වයි හන්දියෙන් වමට හරවා අභයගිරි ව්‍යාපෘති කාර්යාලය අබියසින් අභයගිරි විහාරස්ථානයට ගෙවැදීමෙන් ප්‍රථම දින පෙරහැර මධ්‍යම රාත්‍රී වන විට අවසන්වනු ඇත.දෙවන දින (21) පෙරදින ස්ථානයෙන් ම පෙරහැර ආරම්භ කර ශ්‍රී මහා බෝධි මාවත සිංහකණුව දුම්රිය පෙදෙසෙ, මාර්කට් හන්දියෙන් දකුණ ට හරවා මහවීදිය (මෛත්‍රිපාල සේනානායක මාවත) ගමන් කර ඔර්ලෝසු කණුව වටරවුමෙන් දකුණට හරවා ලේක්හවුස් මන්දිරය අබියසින් මධ්‍ය මහා විදුහල් වටරවුමෙන් දකුණට හරවා ජයන්ති මාවත ඔස්සේ සිංහකණුව වටරවුමෙන් වමට හරවා නැවතත් ශ්‍රී මහා බෝධි මාවත ඔස්සේ මහ විහාරයට ගෙවැදීමෙන් 2013 ඓතිහාසික ශ්‍රී‍්‍ර දළදා පෙරහැර නිමාවට පත්වනු ඇත.මෙම පෙරහැර ආරම්භක අවස්ථාවන් හට අටමස්ථානාධිපති ආචාර්ය පල්ලේගම සිරිනිවාස, රුවන්මැලි චෛත්‍ය, රාමාධිපති පල්ලේගම හේමරතන යන නායක හිමිවරු ප්‍රධාන අටමස්ථානයට අයත් නායක හිමිවරුද, උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය රංජිත් සමරකෝන් යන මහත්වරු ප්‍රධාන මැති ඇමැතිවරුද, නගරාධිපති ඇතුළු පළාත් පාලන ආයතන මන්ත්‍රීවරුද , ප්‍රධාන ලේකම්, දිසා ලේකම් ඇතුළු රාජ්‍ය නිලධාරින්ද ත්‍රිවිධ හමුදා සහ පොලිස් ජ්‍යෙෂ්ඨ නිලයන්ද සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071611</link>
    <topic>උ.පෙළ. තාක්ෂණික විෂය ධාරාවට සිසුන් ඇතුළත් කර ගැනීම මිහින්තලේදී</topic>
    <author>ඡායාරූපය - අමිල ප්‍රභාත් වනසිංහ</author>
    <content>උසස් පෙළ විභාගයට හඳුන්වා දුන් තාක්ෂණික විෂය ධාරාව වෙනුවෙන් සිසුන් ඇතුළත් කර ගැනීම ඊයේ (15) මිහින්තලේ මහ විදුහලේදී අධ්‍යාපන ඇමැති බන්දුල ගුණවර්ධන මහතා ගේ ප්‍රධානත්වයෙන් සිදු කෙරිණි.එහිදි ඇමැතිවරයා සිසුවකු ඇතුළත් කර ගත් අයුරු. එම අවස්ථාවට එක්වූ උතුරුමැද පළාත් ආණ්ඩුකාර කරුණාරත්න දිවුල්ගනේ, යෞවන කටයුතු හා නිපුණතා ඇමැති ඩලස් අලහප්පෙරුම, අධ්‍යාපන සේවා ඇමැති දුමින්ද දිසානායක, පළාත් අධ්‍යාපන ඇමැති පේෂල ජයරත්න, අධ්‍යාපන ලේකම් ගෝඨාභය ජයරත්න මහත්වරු මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071612</link>
    <topic>ඩෙක්ස්ට්‍රෑන් 40 සේලයින් තත්ත්වයෙන් බාල බවට නඟන චෝදනා අසත්‍යයි</topic>
    <author/>
    <content>ඩෙක්ස්ට්‍රෑන් 40 සේලයින් වර්ගය තත්ත්වයෙන් බාල බවට නඟන චෝදනා සම්පුර්ණයෙන්ම අසත්‍ය බවත් මේ සේලයින් විශේෂය ඩෙංගු රෝගීන් සඳහා තායිලන්තයෙන් ලබාගැනීමට ලෝක සෞඛ්‍ය සංවිධානය මැදිහත් වී කටයුතු කළ අතර කිසිදු ටෙන්ඩරයක් හෝ සැපයුම්කරුවෙක් මඟින් ඒවා ලබානොගන්නා බවත් සෞඛ්‍ය ඇමැති මෛත්‍රිපාල සිරිසේන මහතා පවසයි.රුපියල් දසලක්ෂ 52 ක වියදමින් මීගමුව මූලික රෝහලේ ඉදි කළ ඩෙංගු හා ඩෙංගු රක්තපාතික සායනික කළමණාකරණ මධ්‍යස්ථානය සෞඛ්‍ය ඇමැති මෛත්‍රීපාල සිරිසේන, ආර්ථික සංවර්ධන ඇමැති බැසිල් රාජපක්ෂ යන මහත්වරුන්ගේ ප්‍රධානත්වයෙන් ඊයේ (15) විවෘත කෙරිණ.ඩෙංගු රෝග ප්‍රතිකාර සඳහා වෛද්‍යවරු සහ හෙදියන් ඇතුළු සෞඛ්‍ය කාර්ය මණ්ඩල පුහුණු කිරීමේ මධ්‍යස්ථානයක් වශයෙන් ද, ඩෙංගු රෝගය සම්බන්ධයෙන් ලෝක සෞඛ්‍ය සංවිධානයේ සහයෝගීතා මධ්‍යස්ථානයක් වශයෙන් ද, මෙම ඒකකය කටයුතු කරන අතර විවිධ වයස් කාණ්ඩවල ඩෙංගු රෝගීන්ට එකම ස්ථානයක දී ප්‍රතිකාර ලබාගත හැකි එකම මධ්‍යස්ථානය ලෙස මෙය ක්‍රියාත්මක කෙරේ.ඩෙංගු සහ ඩෙංගු රක්තපාතික උණ පිළිබඳවම වෙන් වු සායනික කළමණාකරණ මධ්‍යස්ථානයක් මෙතෙක් ලෝකයේ කිසිදු රටක පිහිටුවා නැත. ඒ සම්බන්ධයෙන් වන ප්‍රථම මධ්‍යස්ථානය මෙය වේ.මේ ඒකකය විවෘත කිරීමේ අවස්ථාවට සහභාගි වූ සෞඛ්‍ය ඇමැති මෛත්‍රීපාල සිරිසේන මහතා - ඩෙංගු රෝගය සම්බන්ධයෙන් විවිධ මත, අදහස් හා චෝදනා එල්ල කරනවා. බොහෝ විට මේ චෝදනා එල්ල කරන්නේ ඒ සම්බන්ධව කිසිදු දැනුමක් නොමැතිවයි. එක්තරා වෘත්තීය සමිතියක් ඩෙක්ස්ට්‍රෑන් 40 නැමැති සේලයින් පිළිබඳව ජනමාධ්‍ය තුළ චෝදනාවක් එල්ලකර තිබුනා. ඔවුන් කියන්නේ රෝහල් දෙකකින් ලැබුණු එම සේලයින් බෝතල් කිහිපයක් තුළ වළාකුළු වැනි ද්‍රව්‍යයක් තිබු බව. ඒ නිසා මේ සේලයින් තත්ත්වයෙන් බාල බවට කළ ප්‍රකාශ නිසා දැන් ඒක දේශපාලන ක්ෂේත්‍රයෙත් කථා කරනවා.ඩෙක්ස්ට්‍රෑන් 40 කියලා කියන්නේ ලෝක සෞඛ්‍ය සංවිධානය විසින් අපට හදුන්වාදුන් සේලයින් වර්ගයක්. දැන් මෙම අවස්ථාවට ලෝක සෞඛ්‍ය සංවිධානයේ නේවාසික නියෝජිත එෆ්.ආර් මෙහෙතා මහතා සහභාගි වී සිටිනවා. ඒ මහතා තමයි මේ සේලයින් තායිලන්තයෙන් ලෝක සෞඛ්‍ය සංවිධානයේ මැදිහත්වීම මත අපට ලබාදුන්නේ. ඩෙංගු රෝගය නිසා මරණයට පත්වන පුද්ගලයින් ගලවා ගැනීම සඳහා තමයි ඩෙක්ස්ට්‍රෑන් 40 අපි යොදාගන්නේ.එතකොට මේ ගැටළුව කුමක් ද, මේ සේලයින් වර්ගය තැබිය යුතු උෂ්ණත්ව පරාසයක් තිබෙනවා. ඒ උෂ්ණත්වය වෙනස්වීම්වලට මේ සේලයින් බෝතල් හසු වුවහොත් කැටගැසීම හෝ වළාකුළු වැනි තත්ත්වයක් ඇතිවිය හැකියි. ඒක සාමාන්‍ය තත්ත්වයක්. එමගින් අදහස් වෙන්නේ නැහැ මේ සේලයින් වර්ගය තත්ත්වයෙන් බාලයි කියලා.කියුබාව ඩෙංගු මර්දනය කළේ බීටිඅයි බැක්ටිරියාවෙන් නොවෙයි. සිංගප්පුරුවේ සහ කියුබාවේ තිබෙන ආණ්ඩුක්‍රමය නොවෙයි අපේ රටේ තිබෙන්නේ. කියුබාවේ ක්‍රමයට අපි ඩෙංගු මර්දනය කරන්න ගියොත් අපේ එක ඇමැති කෙනෙකුට හෝ මන්ත්‍රී කෙනෙකුටවත් පාරේ බැහැල යන්න බැරිවේවි. අනිවාර්යයෙන්ම අල්ලගෙන පහරදේවි. මොකද කියුබාවේ තිබෙන්නේ හමුදාමය ආණ්ඩුවක්. නීතිරීති තදයි. සිංගප්පුරුෙවි ඩෙංගු මදුරුවෝ බෝවෙන තැනක් තිබුනොත් නොතිසි නිකුත් කර කර ඉන්නේ නැහැ අල්ලලා හිරේ දානවා. කියුබාවේ රජය ඩෙංගු මර්දනය සඳහා විශේෂ හමුදාවක් හැදුවා.කිසියම් තැනක ඩෙංගු මදුරුවෝ ඉන්නවා කියලා ආරංචි උනොත් ඒ ඩෙංගු මර්දන හමුදාවේ විශාල පිරිසක් ඇවිල්ලා ඒ නිවස වටේ තිබෙන ජලය එක්රැස්විය හැකි සියළුම ස්ථාන කඩලා සුනුවිසුනු කරලාදාලා යනවා. එක පුද්ගලයෙක් මාධ්‍යට ප්‍රකාශ කරලා තිබුනේ ඩෙංගු මර්දනයට ඒ හමුදාව ආපුවාම තමන්ට හිතුනේ විදේශ ආක්‍රමණික හමුදාවක් තමන්ගේ නිවෙස ආක්‍රමණයට ආව වගේ හැගීමක්. ඔවුන් යනකොට ජලය එක්රැස්වන සියළුම ස්ථාන විනාශ කරලා තමයි ගියේ කියලා.මම පහුගිය ඩෙංගු මර්දන සතියේ දි විවිධ ස්ථානවල ඩෙංගු රෝග මර්දන කටයුතු සම්බන්ධයෙන් සොයාබැලීමට ගියා. අපේ රටේ තිබෙන බස් ඩිපෝවල ඇතුලේ ගොඩගහලා තිබෙන අබලි ද්‍රව්‍ය බලපුවාම ඒවායේ තමයි මුළු කොළඹටම ඩෙංගු මදුරුවෝ බෝකරන ස්ථාන තියෙන්නේ. එවගේ ඉන්නේ ඩෙංගු මදුරුවෝ නොවෙයි ඩෙංගු අලි. ඒ වගේම තමයි දුම්රිය අංගන. ඒවායෙත් බහුල වශයෙන් ඩෙංගු මදුරුවෝ බෝවෙන තැන් බහුල වශයෙන් තිබෙනවා. ඒ වගේම තමයි රාජ්‍ය ආයතන, සංස්ථා, කර්මාන්ත අංශ මදුරුවෝ බෝවෙන ආකර බවට පත්වී තිබෙනවා. සෞඛ්‍ය ඇමැතිවරයා විදිහට මගේ වගකීම ඩෙංගු රෝගීන්ට අවශ්‍ය ප්‍රතිකාර සේවා නැංවීම. ඒ කටයුත්ත අපි කර තිබෙනවා. ඒක තමයි දැන් මරණ අඩුවෙලා තිබෙන්නේ. රේඛිය අමාත්‍යාංශය විදිහට අපිට තිබෙන්නේ රෝහල් 47 යි. මේ මීගමුව රෝහල කියන්නේ පළාත් සභාවේ රෝහලක්. දැන් වේ ඒකකයට රුපියල් මිලියන 52 ක් අපි දුන්නා. මට ඕන නම් මේවට සතපහක්වත් නොදී මගේ රෝහල් 47 බලාගෙන ඉන්න පුළුවන්. හැබැයි අපි රජය විදිහට කටයුතු කරනකොට පළාත් සභා සහ රේඛිය අමාත්‍යාංශය කියලා බෙදීමක් කරන්න බැහැ.මහින්ද රාජපක්ෂ ජනාධිපතිතුමාගේ රජය වශයෙන් අපි එකම ප්‍රතිපත්තියක් යටතේ කටයුතු කරන්නේ. පළාත් පාලන ආයතන හරහා ඩෙංගු මර්දනය නිසි පරිදි ඉටුවෙන්නේ නැහැ කියලා කියපුවාම ඒ අංශය බාර ප්‍රධාන වගකිවයුත්තා කිවේ මොකක් ද පළාත් පාලන ආයතන මට අයිති නැහැ කියලා. ඒක ඇඟ බේරගන්න හොඳ උත්තරයක් වෙන්න ඇති. නමුත් මිනිස්සුන්ගේ පැත්තෙන් ගත්තාම ඒක හොඳ උත්තරයක් නොවෙයි.ඒක නිසා සෞඛ්‍ය ඇමැතිවරයා විදිහට අපිට ගහන ගැහිලි දරාගැනීමේ හැකියාවක් මට තියෙනවා. ඒ නිසා තමයි ජනාධිපතිතුමා ඒ ගැහැලි ඉවසන්න පුළුවන් ඇමැතිවරයෙක් විදිහට මට මේ වගකීම පැවැරුවේ. ඒ නිසා කවුරු මොන චෝදනා එල්ලකළත්, සෞඛ්‍ය ක්ෂේත්‍රය සංවර්ධනය සඳහා ජනතාවගේ පැත්තෙන් සිතා ගන්නා ලද ක්‍රියාමාර්ග කිසිසේත්ම අඩාල කරන්නේ නැතැයි ද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071613</link>
    <topic>රේස් දුවන මඟමරුවන්ට විරුද්ධව කඩහපොළ ජනතාව වීදි බසිති</topic>
    <author>කුලියාපිටිය විශේෂ සහ නාරම්මල සමුහ</author>
    <content>රේස් දිවූ මඟමරුවකුට බිලි වූ සැරයන්වරයකු ඉකුත් 9දා සවස්වරුවේ මළ හිරු බහින යාමයේ මෙලොවින් සදහටම සමුගත්තේය. කඩහපොළ සුසාන භූමියේ දී සිදු කෙරෙනු මේ අවමඟුල කාගේත් දෙනෙතට කඳුළු ගෙනදුන් ඉතා සංවේගාත්මක මොහොතක් විය.යුද හමුදා ආචාර මැද මෙසේ දැයෙන් සමුගත්තේ කඩහපොළ දඹගිරිගම පදිංචිව සිටි උපුල් ප්‍රියන්ත විජේරත්න නැමැති 45 වියැති දෙදරු පියෙකු වූ අපේ මවුබිම බේරා ගැනීමට දහඩිය කඳුළු හෙළු රණවිරුවෙකි.මේ ඛේදනීය මාරක රිය අනතුර සිදුවූයේ ඉකුත් 6දා සවස 2.30ට පමණ නාරම්මල ගල්වංගුව ප්‍රදේශයේ දී ය. හමුදා කඳවුරෙන් නිවාඩු ලබා ගම් ප්‍රදේශයට පැමිණ සිටි ඇති හමුදා සැරයන්වරයා අවශ්‍යතාවකට කුලියාපිටිය නාරම්මල මාර්ගයේ යතුරුපැදියෙන් යමින් සිටිය දී මේ අනතුරට මුහුණ පා බරපතළ තුවාල ලබා රෝහල් ගත කිරීමේ දී මිය ගොස් ඇත.කුලියාපිටිය කුරුණෑගල ලංගම හා පුද්ගලික බස් සේවය මෙයට වසරකට පෙර ඒකාබද්ධ කොට තිබූ අතර ඒ යටතේ බස් ධාවනයේ දී පුද්ගලික බස් රථ දෙකක ගමන්වාරවලින් පසු ලංගම බස් රථයක ගමන්වාරයක යෙදිණි. කුලියාපිටිය ප්‍රධාන බස්පොලේ එකම ස්ථානයකින් ගමන්වාර ඇරඹිණි. ඉකුත් දින එනම් 2013 ජුනි 20දා ඒකාබද්ධ සේවයෙන් ඉවත් වී පුද්ගලික බස් රථ තම ගමන්වාර වෙනම යොදා ගත් අතර ලංගම බස් රථද ඊට සමගාමීව සිය ගමන්වාර යොදා ගැනිණි. මේ මාර්ගයේ බස් රේස් ඇරඹුණේ මේ ‍සමඟය.ඉකුත් 6වැනිදා ගල්වංගුව ප්‍රදේශයේ දී ලංගම බස් රියකට ඉස්සර කිරීමට අධික වේගයකින් ධාවනය වූ පුද්ගලික බස් රියකට බිලිවීමෙන් මරුමුවට පත් වූ යුද හමුදා සැරයන්වරයා මුහුණ පෑ අනතුර නිසා කෝපයට පත් ප්‍රදේශවාසීන් සිය දැඩි විරෝධය ඒ කෙරෙහි දක්වාලීමේ ප්‍රතිඵලයක් ලෙස ඉකුත් 6වැනිදා සිට පුද්ගලික මගී බස් රථ මිය ගිය හමුදා සැරයන්වරයාගේ අවමඟුල සිදුවූ ඉකුත් 9 වැනිදා දක්වා ධාවනය කෙරුණේ නැත.එසේ ධාවනය අත්හිටවුණු බස් සේවාවන් වූයේ වයඹ මාර්ගස්ථ මගී ප්‍රවාහන අධිකාරියේ පාලනය යටතේ නාරම්මල සිට ගල්වංගුව හරහා ධාවනය කෙරෙන සියලුම පුද්ගලික බස් සේවාවන්ය.ලංගම බස් රථ නොකඩවා ධාවනය කෙරුණු අතර කුලියාපිටිය කුරුණෑගල දකුණ. ගිරිඋල්ල, අලව්ව, වෙන්නප්පුව යන ඩිපෝවලින් ගෙන්වා බස් රථ මගී අවශ්‍යතා සපුරාලමින් සේවයට යොදවනු ලැබිණි.පුද්ගලික බස් රථ සේවා ධාවනයට විරෝධය දක්වා සිටි විරෝධතාකරුවන් සඳහන් කළේ ඉහත මාරක රිය අනතුර නිසා මරුමුවට පත් වූ හමුදා සැරයන්වරයාගේ මරණයෙන් අසරණ වූ ඔහුගේ දරු පවුල උදෙසා පුද්ගලික බස් රථයේ හිමිකරුගෙන් හා වයඹ මාර්ගස්ථ ප්‍රවාහන අධිකාරියෙන් සාධාරණයක් ඉටු වන තුරු සිය විරෝධතා දක්වන බවයි.මිය ගිය හමුදා සැරයන්වරයාගේ අවමඟුල් කටයුතු සිදු වූ ඉකුත් 9 වන දින වි‍රෝධතාකරුවන් ගල්වංගුව හන්දියේ දී 'වයඹ මාර්ගස්ථ ප්‍රවාහන අධිකාරියේ මළගම' යැයි සඳහන් බැනරයක් ද සමඟ මිනී පෙට්ටියක් පුළුස්සා විරෝධතා දැක්වූහ.ඡායාරූප - කුලියපිටිය විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071614</link>
    <topic>හොරෙන් දුම්රියේ ගිය 959කට මාස 6කට දහඅට ලක්ෂයක් දඩ</topic>
    <author>නිමල් රාජපක්ෂ</author>
    <content>ගත වූ මාස හයේ දුම්රියවල කළ ප්‍රවේශපත්‍ර පරීක්ෂාවන්හි දී ප්‍රවේශපත්‍ර නොමැතිව හා තුන්වන පන්තියේ ප්‍රවේශ පත්‍ර ගෙන දෙවෙනි පන්තියේ ගමන්කළ මගීන් 959දෙනෙකුගෙන් රුපියල් දහඅට ලක්ෂ තිස්දාස් දොළහක දඩ මුදලක් දුම්රිය ආරක්ෂක සේවා නිලධාරීන් අය කර ගෙන ඇත.සාගරිකා, සමුද්‍රදේවි, රුහුණු කුමාරි ඇතුළු ප්‍රධාන නගරාන්තර, මුහුදුබඩ හා කැළණිවැලි යන මාර්ගවල ධාවනය වූ දුම්රියවල ප්‍රවේශපත්‍ර පරීක්ෂාවන් සිදු කළ බව දුම්රිය ආරක්ෂක සේවා අධිකාරී සේනක ජයසේන මහතා පැවැසීය.මේ වැටලීම්වලින් වැඩිම මඟීන් සංඛ්‍යාවක් කොටු වූයේ කොටුව දුම්රිය ස්ථානයෙන් පස්වරු 4.40ට පොල්ගහවෙල බලා ධාවනය වූ කාර්යාල දුම්රියෙනි. එම ප්‍රවේශපත්‍ර පරීක්ෂාව දෙමටගොඩ දුම්රිය ස්ථානයේ සිට ගණේමුල්ල දුම්රිය ස්ථානය දක්වා සිදු කෙරිණි. එහිදී තුන්වන පන්තියේ ප්‍රවේශපත්‍ර ලබාගෙන දෙවන පන්තියේ ගමන් කළ මඟීන් 185 දෙනෙකු කොටුකර ගත් බව කොටුව මෙහෙයුම් ඒකකයේ කාර්යභාර නිලධාරී ඩන්ස්ටන් සිගේරා මහතා පැවැසීය.ගණේමුල්ල පොලිස් ස්ථානාධිපති දමින්ද සෝමජිත් මහතා දුම්රිය ස්ථානයේ ආරක්ෂාව සැපයීම නිසා මඟීන්ගෙන් දඩ මුදල් අය කර ගැනීමට හැකි වූ බවද පැවැසීය.ජනවාරි මාසයේ සිට ජුලි මස 15වැනි දින දක්වා කාලයේ කළ ප්‍රවේශපත්‍ර පරීක්ෂාවන්හිදී අත්අඩංගුවට ගත් මඟීන්ගෙන් කාන්තාවෝ තුන්සියයකට ආසන්න පිරිසක් කොටු වූ බවද ආරක්ෂක නිලධාරීහු පැවසූහ.නව දුම්රිය කට්ටල ධාවනයට එක් කිරීමත් සමඟ දෙවන පන්තියේ මැදිරි මඟීන්ගේ ගමන් පහසුව සඳහා යෙදවීමට දුම්රිය දෙපාර්තමේන්තුව පියවර ගෙන ඇත. එමෙන්ම ප්‍රවේශපත්‍ර පරීක්ෂාවද දිගින් දිගටම සිදු කරන බව සේනක ජයසේන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=n13071615</link>
    <topic>කොළඹ කටුනායක අධිවේගී මාර්ගය</topic>
    <author/>
    <content>සැප්තැම්බර් මාසයේදි ජනතා අයිතියට පත් කෙරෙන කොළඹ-කටුනායක අධිවේගී මාර්ගයේ වැඩ කටයුතු ආර්ථික සංවර්ධන ඇමැති බැසිල් රාජපක්ෂ මහතා නිරීක්ෂණය කරමින්. නියෝජ්‍ය ඇමැති ලසන්ත අලගියවන්න, මහා මාර්ග අමාත්‍යංශයේ නිලධාරීහූ පිරිසක්ද මේ අවස්ථාවට එක්වූහ. කොළඹ කටුනායක අධිවේගී මාර්ගයේ වැඩ අවසන්වූ කොටසක් පහතින් දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307161</link>
    <topic>පදවිය පොලිස් ස්ථානාධිපති නිලධාරීන්ගෙන් සල්ලි ගරලා</topic>
    <author>අනුරාධපුර - මධ්‍යම විශේෂ</author>
    <content>පොලිස්පතිවරයා විසින් ලබා දී ඇති නියෝග සහ ආයතන සංග්‍රහයේ නියෝග කඩ කරමින් පදවිය පොලිසියේ ස්ථානාධිපතිවරයා විසින් එම පොලිස් ස්ථානයේ දැනට සේවයේ නියුතු නිලධාරීන් 109 දෙනකුගෙන් රුපියල් 500 බැගින් මුදල් එකතු කළ බව පදවිය පොලිස් ස්ථානයේ නිලධාරීහු පවසති.කිසිදු කටයුත්තක් සදහා නිලධාරීන්ගෙන් මුදල් එකතු කිරීම නොකරන ලෙසට පොලිස්පතිවරයා විසින් නියෝග ලබා දී ඇතත් පසුගිය 05 වැනිදා පදවිය පොලිසියේ අර්ධ වාර්ෂික පරීක්‍ෂණය සඳහා ගොඩනැඟිල්ලේ තීන්ත ආලේප කිරීමට බව පවසමින් පොලිස් ස්ථානාධිපතිවරයා මෙසේ මුදල් එකතු කළ බව නිලධාරීහු පවසති. පදවිය පොලිසියේ නිලධාරීන් 109 දෙනකු සේවය කරන අතර රුපියල් 500 බැගින් රුපියල් 52500ක මුදලක් ගොඩනැඟිල්ලේ තීන්ත ආලේප කිරීම සඳහා එකතු කර ඇතත් රුපියල් 30 000ක් වත් ඒ සඳහා වියදම් නොවු බව නිලධාරීහු කියති.ස්ථානාධිපතිවරයා මෙසේ නීතිවිරෝධීව නිලධාරීගෙන් මුදල් එකතු නොකළ බව පවසන්නේ නම් දැනට පදවිය පොලිසියේ සේවය කරන නිලධාරීන් 109 දෙනාගෙන් ම ප්‍රකාශ සටහන් කර ගැනීමෙන් ඒ බව තහවුරු කර ගත හැකි බව ද ඔවුන් පැවැසුහ. ඉතා සුළු වැටුප් ප්‍රමාණයක් ලබන පොලිස් නිලධාරීන්ගෙන් මෙසේ මුදල් එකතු කිරීම නොකළ යුතු බව ද ඔවුන් පෙන්වා දුන්හ.එමෙන්ම අනුරාධපුර පොලිස් කොට්ඨාශයේ පොලිස් ස්ථානවල පොලිස් ස්ථානාධිපතිවරුන් පවසන්නේ කිසිදු කටයුත්තකට නිලධාරීන්ගෙන් මුදල් එකතු නොකරන ලෙසට පොලිස්පතිවරයා නියෝග කර ඇති බවයි. මේ සම්බන්දයෙන් විමසීමට පදවිය පොලිසියේ ස්ථානාධිපති පො.ප සුමිත් චන්දන මහතාගේ නිල දුරකථන අංකයට අවස්ථා කිහිපයකදීම ඇතුමතුම් ලබා ගත්තත් එහි සිටි නිලධාරියකු කියා සිටියේ ස්ථානාධිපතිවරයා පොලිස් ස්ථානයෙන් රාජකාරි කටයුත්තක් සඳහා බැහැරව ගොස් සිටින බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307162</link>
    <topic>ගලේවෙල වත්තකින් මිනිස් අස්ථි කොටස්</topic>
    <author>ගලේවෙල මධ්‍යම සමූහ</author>
    <content>ගලේවෙල, මීවලපනහ පල්ලම්යාය ප්‍රදේශයේදී ගඩොල් කර්මාන්තයේ නිරත පුද්ගලයකුට වළක් කැපීමේදී මිනිස් ඇට කැබලි කිහිපයක් හමූ වී ඇත. එම තැනැත්තා පොලිසියට කළ දැන්වීමකින් පසු නිලධාරිහු පරීක්ෂණ ආරම්භ කළහ. ඒ අනුව එම ඇට කැබලි මෙම ඉඩමේ පදිංචිව සිටි ඇඩ්ලිනු ප්‍රනාන්දු නමැති අයගේ බවට පොලිසිය සැක පහළ කරයි. 1978 වසරේදී මිය ගිය මේ පුද්ගලයා සිය දරුපවුල සමඟ මේ ඉඩමේ සිටියදී ඒ අසලින් ගලාගිය මලව ඔයේ පිටාරගලා ඇතිවූ ගංවතුරින් මිය ගිය බවට ඔහුගේ දියණිය වන විනිපී‍්‍රඩා නැමැති අය පොලිසියට ප්‍රකාශ කර ඇත. එසේ මියගිය පසු ඉඩමේම එම මළ සිරුර වළ දැමූ බව ඇය වැඩිදුරටත් ප්‍රකාශ කර තිබේ.කෙසේ වෙතත් මේ ඇටකටු ගැන වැඩිදුර පරීක්ෂණ පැවැත්වීමේ අවශ්‍යතාව මතුවීම නිසා දඹුල්ල මහේස්ත්‍රාත් සංජීව රම්‍යසිරි මහතාට කරුණු වාර්තා කිරීමට පොලිසිය විසින් පියවර ගන්නා ලදී. මහේස්ත්‍රාත්වරයා අදාළ ස්ථානයට පැමිණ නිරීක්ෂණය කර ඇටකටු සම්බන්ධයෙන් වාර්තාවක් ලබා දෙන ලෙසට මාතලේ අධිකරණ වෛද්‍ය නිලධාරි ඩී.පී.පී. සේනසිංහ මහතාට නියෝග කළේ ය. ඒ අනුව ඊයේ (15) ඒ මහතා අපරාධ ස්ථානයන් විද්‍යාත්මකව පරීක්ෂා කිරීමේ අංශයේ නිලධාරින් (සොකෝ) පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307163</link>
    <topic>දැයට කිරුළ යටතේ ප්‍රාථමික පාසල් 452ක් සංවර්ධනයට</topic>
    <author>එම්. ඒ. ආර්. මනුකුලසූරිය,හිරියාල සමූහ</author>
    <content>කුරුණෑගල, පුත්තලම සහ කෑගල්ල යන දිස්ත්‍රික්ක සම්බන්ධ කර ගනිමින් පවත්වනු ලබන දැයට කිරුළ වැඩසටහන යටතේ ප්‍රාථමික පාසල් 452 ක් සංවර්ධනය කිරීම සඳහා එක් පාසලක් වෙනුවෙන් රුපියල් ලක්ෂ පහ බැගින් වැය කෙරෙන බවත්, තවත් පාසල් 72 ක් සඳහා පරිගණක විද්‍යාගාර පහසුකම් ලබාදීමට එක් පාසලකට රුපියල් ලක්ෂ 28 බැගින් වැය කෙරෙන බවත් කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා පැවසීය.වයඹ විශ්ව විද්‍යාලය, කුලියාපිටිය කාර්මික විද්‍යාලය සහ කුලියාපිටිය මධ්‍ය මහා විද්‍යාලය ආශි‍්‍රතව ඉදිකෙරෙන දැයට කිරුළ ප්‍රදර්ශන භූමිය තුළ ඉදිකරණු ලබන නව ගොඩනැඟිලි , මාර්ග පද්ධතිය, විදුලිය හා ජලය ආදී පහසුකම් සියල්ල එම ආයතනවල ඉගෙනුම ලබන සිසුන්ගේ ප්‍රයෝජනය සඳහා යොදා ගත හැකි ආකාරයට සැලසුම් කර ඇති බවත් දිස්ත්‍රික් ලේකම්වරයා සඳහන් කරයි.ප්‍රාදේශීය මට්ටමින් ක්‍රියාත්මක වන ජංගම සේවා වැඩසටහන් දැනට ආරම්භවී තිබෙනවා. ඒ සඳහා ජනතාවගේ සහාගිත්වය ඉතා ඉහළ මට්ටමක පවතිනවා.දැයට කිරුළ වැඩසටහන යටතේ ග්‍රාමීය මාර්ග වැඩිදියුණු කිරීම, කුඩා වැව් සංවර්ධනය කිරීම, ප්‍රාදේශීය මට්ටමේ වෙළෙඳ පොළ වැඩිදියුණු කිරීම ආදිය දැනටමත් සිදුකෙරෙමින් තිබෙනවා.මේ වැඩසටහන යටතේ එක් වර්ෂයක් තුළ කිසිම දිනෙක නොලැබුණු මුදල් ප්‍රමාණයක් දිස්ත්‍රික්කයේ සංවර්ධනය සඳහා ආයෝජනය කෙරෙන බැවින් එම මුදල්වලින් නිසි ප්‍රයෝජන ගැනීමට ආයතන ප්‍රධානීන් උනන්දුවිය යුතුයි.”.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307164</link>
    <topic>ගොකරැල්ල නගරයට වෘත්තීය පුහුණු මධ්‍යස්ථානයක්</topic>
    <author>එම්. ඒ. ආර්. මනුලකුලසූරියහිරියාල සමූහ</author>
    <content>මින් ඉදිරියට විදේශ රැකියා සඳහා පිටත්ව යන ස්ත්‍රී - පුරුෂ දෙපක්ෂය ම ජාතික වෘත්තිය පුහුණු සුදුසුකම් සහතිකය ලබාගැනීම අනිවාර්ය බවත්, ඒ සඳහා දිවයින පුරා පුහුණු මධ්‍යස්ථාන ගණනාවක් ස්ථාපිත කර ඇති බවත් විදේ්ශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසීය.ඇමැතිවරයා මෙසේ පැවැසුවේ ගොකරැල්ල නගරාසන්නයේ වෘත්තීය පුහුණු මධ්‍යස්ථානයක් විවෘත කිරීම නිමිත්තෙන් පැවති උත්සවයක දීය.මෙහිදී තවදුරටත් අදහස් දැක්වූ ඇමැතිවරයා,රට බේරාගැනීමේ සටනේ දී වැඩිම ජීවිත සංඛ්‍යාවක් පූජා කළේ වයඹ පළාතේ රණවිරුවන් විදේශ රැකියා සඳහා යන රට විරුවන් වැඩිම සංඛ්‍යාවක් අයත් වන්නේ ද වයඹ පළාතටයි.ජාතික වෘත්තීය පුහුණු සහතිකය ලබාගන්නා කාන්තාවන් විදේශ ගත වන්නේ ගෘහ සේවිකාවන් වශයෙන් නොවේ.ඔවුන් එහි යැවෙනුයේ ගෘහ පාලිකාවන් හෝ උප ගෘහ පාලිකාවන් වශයෙන් භාෂාව සහ කළ යුතු වැඩකටයුතු පිළිබඳ කිසිදු පූර්ව අවබෝධයක් හෝ පළපුරුද්දක් නොමැති නිසයි අපේ කාන්තාවන් විවිධ කරදරවලට මුහුණ දෙන්නේ.භාෂාව හා නිසි සේවා පුහුණුව ලබා විදේශ ගත වන කිසිවෙකුට මින් ඉදිරියට එවැනි කරදර කිසිවකට මුහුණ පෑමට සිදු නොවන බැව් මට විශ්වාසයි.විදෙස් ගත වන අයගේ දරුවන් සඳහා විශේෂ ශිෂ්‍යත්ව ක්‍රමයක් ද ක්‍රියාත්මක කර තිබෙනවා.ඒ සඳහා දිවයිනේ සෑම ප්‍රාදේශීය ලේකම් කොට්ඨාසයකින්ම පවුල් දහය බැගින් තෝරා ගනු ලබනවා. විදේශයන් හි රැකියා කර ආපසු පැමිණෙන්නට මෙහිදී කිසියම් ස්වයං රැකියාවක් කිරීම සඳහා අවශ්‍ය සියලුම පහසුකම් ද ලබා දෙනවා.විදෙස් රැකියා සඳහා යන අපේ ශ්‍රමිකයන් පුහුණු කිරීම සඳහා පුහුණු මධ්‍යස්ථාන පිහිටු වීමට පෞද්ගලික අංශයටත් අවසර ලබා දී තිබෙනවා.සත් කෝරළ මහ දිසාවේ උප ප්‍රධාන සංඝනායක මහගල්කඩවල පුඤ්ඤසාර හිමියෝද කුරුණෑගල දිස්ත්‍රික් පාර්ලිමේන්තු මන්ත්‍රී නිර්මලා විජේසිංහ මහතා ද මෙහිදී අදහස් දැක්වූ අතර විදේශ රැකියා ආයතන හිමියන් සහවිදේශ සේවා නියුක්ති කාර්යාංශයේ නිලධාරීහු ද මේ අවස්ථාව සඳහා සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307165</link>
    <topic>‘ගුණාත්මක ලොකු ලූනු බීජ නැති කමින් නිසි ප්‍රතිඵල ලබා ගන්න බැහැ’</topic>
    <author>මාතලේ දිස්ත්‍රික් සමූහ</author>
    <content>ගුණාත්මක ලොකු ලූනු බීජ නොමැතිකම නිසා මේ යල් කන්නයේ ලොකු ලූනු වගාවෙන් සාර්ථක ප්‍රතිඵල ලබා ගැනීම සැක සහිත බව මාතලේ දිස්ත්‍රික්කයේ ගොවි සංවිධාන පවසති.අවශ්‍ය දේශීය ලොකු ලූනු බීජ නිෂ්පාදනය සපුරා ලීමට කෘෂිකර්ම දෙපාර්තමේන්තුවට මෙතෙක් නොහැකිවී ඇති බැවින් ආනයනික ලූනු බීජ යොදා ගැනීමට ගොවීන්ට සිදුවීම නිසා මෙවැනි තත්ත්වයක් උදාවී ඇති බව පෙන්නා දෙන මේ ගොවි සංවිධාන ලොකු ලූනු බීජ නිෂ්පාදනය සඳහා ලැබෙන රාජ්‍ය අනුග්‍රහය ද කිසිසේත්ම ප්‍රමාණවත් නොවන බව සඳහන් කරති.දශක තුනකට අධික කාලයක් මේ රටේ ලොකු ලූනු වගාව සඳහා ආනයනික බීජ යොදා ගන්නා අතර කෘෂිකර්ම නිලධාරින්ගේ මහත් කැපවීම මත ලොකු ලූනු බීජ නිෂ්පාදනය ආරම්භ කළත් ඒ සඳහා රජය ලබාදෙන ආධාර කිසිසේත්ම ප්‍රමාණවත් නොවන බැවින් දේශීය බීජ නිෂ්පාදනය තරමක් අඩාළ වී ඇති බව මේ සංවිධාන වැඩිදුරටත් පවසති.වාර්ෂික ලොකු ලූනු අවශ්‍යතාවය සපුරාලීම සඳහා ලූනු බීජ කිලෝ ග්‍රෑම් පනස් දහසක් (50000) පමණ අවශ්‍ය වී ඇතත් තවමත් මෙහි නිෂ්පාදනය කිරීමට හැකිව ඇත්තේ කිලෝ ග්‍රෑම් හත්දහසක (7000) පමණ ප්‍රමාණයක් බැවින් ඉතිරිය ආනයනය කිරීමට සිදුව ඇති බව මේ සංවිධාන කියා සිටිති.මේ තත්ත්වය යටතේ ගොවීන්ට සිය වගාවන් සඳහා විශාල වශයෙන් යෙදවීමට සිදුව ඇත්්තේ ආනයනය කරන ලද ලොකු ලූනු බීජය.මෙවර එම බීජ තවාන් සම්පූර්ණයෙන්ම අසාර්ථක බව පෙන්නා දෙන මේ සංවිධාන ආනයනික ලොකු ලූනු බීජ තත්ත්වය පරීක්‍ෂාවකට ලක් කිරීමට රජය විසින් පියවර ගන්නේ නම් මෙවැනි තත්ත්වයක් ඇති නොවන බවද අවධාරණය කරති.උද්ගතව පවත්නා මේ තත්ත්වය යටතේ ලොකු ලූනු නිෂ්පාදනය අපේක්‍ෂිත ඉලක්කය කරා ගෙන යාම කිසිසේත්ම කළ නොහැකි බව මේ ගොවි සංවිධානයන්ගේ මතය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307166</link>
    <topic>ගම්පහ කච්චේරිය භූමියේ මහල් 7ක ගොඩනැඟිල්ලක් ඉදිකිරීමට සැලසුම්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික් ලේකම් කාර්යාලයේ පැවැති දිස්ත්‍රික් පරිපාලන කීර්යාලයක අවශ්‍යතාව සපුරාලමින් දකුණු කොරියානු රජයේ විශ්ලේෂණයන් යටතේ කච්චේරි භූමියේ මහල් 7කින් යුත් ගොඩනැගිල්ලක් ඉදිකිරීමට පියවර ගෙන ඇත. ඒ සඳහා රුපියල් කෝටි 350ක් වැය කෙරෙන අතර තව වසර 10කින් පසුව ගෙවිය යුතු ණයකි.එම ඉදිකිරීම් සදහා භූමිය පරීක්ෂා කිරීම සහ විශේෂ සාකච්ඡාවක් පසුගියදා කොරියානු නියේජිත පිරිසක් සහ මෙරට රාජ්‍ය නිලධාරීන් පිරිසගේ් සහභභාගීත්වයෙන් සිදුකෙරිණි.ගම්පහ දිස්ත්‍රික්කයේ රාජ්‍ය ප්‍රධාන ආයතන බොහෝමයක් කච්චේරි භුමියේ මෙන්ම නගරයේ තැනින් තැන පවත්වාගෙන යෑම නිසා ජනතාවට දැඩි අපහසුතාවට පත්වීම වැළැක්වීමට මේ ගොඩනැගිල්ල ඉදිකිරීමට පියවර ගෙන ඇත.පසුගිය කාලයේදී ගම්පහ දිස්ත්‍රික් සංවර්ධන කමිටු සභාපති ආර්ථික සංවර්ධන අමැති බැසිල් රාජපක්ෂ මහතා විසින් කළ යෝජනාවකට අනුව 2012 වසරේදී ජනාධිපතිවරයාගේ ප්‍රධානත්වයෙන් පැවැති ගම්පහ දිස්ත්‍රික් සංවර්ධන කමිටු ප්‍රගති ලෝචන රැස්වීමේදීය. ලබාදුන් තීරණයකට අනුව මෙය ඉදිකරන බව ගම්පහ මහා දිසාපති ජේ. ජේ. රත්නසිරි මහතා පැවැසීය.දිස්ත්‍රික් ලේකම් සංකිර්ණයේ ඉදිකරීම් කටයුතු විදේශ සම්පත් දෙපාර්තමේන්තුව, කොරියා තානාපති කාර්යාලය සහ ගම්පහ දිස්ත්‍රික් ලේකම් කාර්යාලීය සම්බන්ධීකරණය යටතේ ඉදිකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=r1307167</link>
    <topic>දිවුලපිටිය ශ්‍රීලනිප කාන්තා බල මණ්ඩලයේ සාමාජිකාවන්ට නිල ලාංඡන</topic>
    <author>දිවුලපිටිය විශේෂ</author>
    <content>දිවුලපිටිය ශ්‍රී ලංකා නිදහස් පක්‍ෂයේ කාන්තා බල මණ්ඩලයේ සාමාජිකාවන්ට නිල ලාංඡන පැළඳවීමේ උත්සවයක් පසුගියදා දකුණු පළාත් ආණ්ඩුකාරිනී කුමාරි බාලසූරිය මහත්මියගේ ප්‍රධානත්වයෙන් සිදුවිය. එම උත්සවය දිවුලපිටිය සන්ඩේල් උත්සව ශාලාවේදී පවත්වනු ලැබීය.එහිදී දකුණු පළාත් ආණ්ඩුකාරවරිය මෙසේ කීවාය.අද කාන්තාවන්ට අසීමිත නිදහසක් ලැබිලා තියෙනවා. එම තත්ත්වය උදාකර දුන්නේ ජනාධිපතිතුමා බව හැම කාන්තාවක්ම දන්නවා.කාන්තාවන් නිසි මොහොතක කළගුණ අමතක කරන්නේ නැහැ.අද රට වේගවත් ලෙස සංවර්ධනය වෙනවා. අපි අපේ පක්‍ෂය ආරක්ෂා කර ගත යුතුයි. එයට අපි සැවොම එක්විය යුතුයි. මෙය සිදු කරන්නේ එම අරමුණ ජය ගන්නයි.අද මේ කාන්තා බල මණ්ඩලයට පැමිණි අය තව වැඩිකරගැනීමට කටයුතු කළ යුතුයි. මාස තුනකට වරක් මේ කාන්තා බලමණ්ඩල රැස් කිරීමට අදහස් කරනවා.මෙහිදී ගම්පහ දිස්ත්‍රික් පාර්ලිමේන්තු මන්ත්‍රීනී කමලා රණතුංග, බස්නාහිර පළාත් සභා මන්ත්‍රී චන්දන ජයකොඩි සේනාධීර පළාත් සභා මන්ත්‍රීනි අශෝකා ලංකාතිලක යන මහත්ම මහත්මීහු කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=s1307166</link>
    <topic>අගමැති රගර් කිරුළ ආනන්දයට</topic>
    <author>ෆවුස් මොහොමඩ්</author>
    <content>මහනාම විදුහල් පිලට එරෙහිව ලකුණු 21-15ක විශිෂ්ට ජයක් වාර්තා කළ ආනන්ද විදුහල් කණ්ඩායම අන්තර් පාසල් අවුරුදු 20න් පහළ මයිලෝ අගමැති කුසලාන පිළිමලුන් පිටුදැකීමේ රගර් තරගාවලියේ ශූරතාව අත්කර ගැනීමට ඊයේ (15) සමත්විය. කොළඹ රාජකීය විදුහල් ක්‍රීඩා සංකීර්ණයේ පැවැති මේ තරගයේ ආරම්භයේ සිටම සුපුරුදු තරග රටාවට අවතීර්ණ වූ ආනන්ද ක්‍රීඩකයෝ පළමු භාගය නිමාවන විට ලකුණු 13-5ක් ලෙස ඉදිරියෙන් පසුවිය.දෙවැනි භාගයේ දී වඩාත් ආක්‍රමණශීලි මුහුණුවරකින් තරග වැදුණු ආනන්ද විදුහල් පිල සිය ලකුණු සංඛ්‍යාව ක්‍රමයෙන් ඉහළ නංවාලීමට සමත්විය. දෙවැනි භාගයේ දී මහනාම විදුහල් පිල වාර්තා කළේ උත්සාහක දිනුම් දෙකක් පමණි. ගෝලයක්, උත්සාහක දිනුමක්, දඬුවම් පහර දෙකක් හා ඩ්‍රොප් ගෝලයක් ආනන්ද විදුහල් පිලේ ලකුණු සංඛ්‍යාවට ඇතුළත් වූ අතර මහනාම විදුහල් පිල වාර්තා කළේ උත්සාහක දිනුම් තුනක් පමණි. ශ්‍රී ලංකා පාසල් රගර් සංගමය මෙහෙයවනු ලැබූ මේ තරගාවලියට ජනාධිපති, අගමැති හා සභාපති කුසලාන යටතේ අදියර තුනකින් යුතුව පැවැත්විණි.එහිදී ජනාධිපති කුසලානය පෙරේදා වෙස්ලි විදුහල් පිල අත්කර ගත් අතර සභාපති කුසලාන අවසන් මහා තරගයේ දී පන්නිපිටිය ධර්මපාල විදුහලට එරෙහිව ලකුණු 66-8ක දැවැන්ත ජයක් වාර්තා කිරීමට විද්‍යාර්ථ විදුහල් පිල ඊයේ සමත්විය. විද්‍යාර්ථ විදුහල් පිල ලැබූ ලකුණු සංඛ්‍යාවට ගෝල් 3ක් හා උත්සාහක දිනුම් 9ක් ඇතුලත් වූ අතර ධර්මපාල විදුහල් පිල වාර්තා කළේ උත්සාහක දිනුමක් හා දඬුවම් පහරක් පමණි.අන්තර් පාසල් ලීග් රගර් තරගාවලියේ පළමු කොටසින් තරග වැදුණු පාසල් කණ්ඩායම් 23ක් මේ තරගමාලාවට එක්වී සිටි අතර අගමැති කුසලාන තරගාවලියට ආනන්ද, මහනාම, වේල්ස් කුමර, කොටහේනේ සාන්ත බෙනඩික්ට්, නාලන්දා, සාන්ත සිල්වෙස්තර හා පිළියන්දල මැදි විදුහල් කණ්ඩායම එක්වී සිටියහ. නුගේගොඩ සාන්ත ජෝන්, මලියදේව, විද්‍යාර්ථ, පානදුර රාජකීය, පන්නිපිටිය ධර්මපාල, කේරී, සහිරා හා ගාල්ල සාන්ත ඇලෝසියස් විදුහල් පිල සභාපති කුසලානය තරගාවලියට එක්වී සිටියහ. නෙස්ලේ ලංකා සමාගමේ අනුග්‍රහයෙන් පැවැති මේ තරගමාලාවේ අගමැති කුසලාන අවසන් මහා තරගයේ ත්‍යාග ප්‍රදානෝත්සවය එම සමාගමේ ප්‍රචාරක කළමනාකරු සජීව වික්‍රමසිංහ, පාසල් රගර් සංගමයේ ලේකම් සුසන්ත මෙන්ඩිස් මහත්වරු ඇතුළු ආරාධිත අමුත්තන් රැසක් එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=s1307161</link>
    <topic>ජාතික සංචිතයේ අධි පෝෂණය කළුකඩයට යන ගමන නවත්වයි</topic>
    <author>ප්‍රින්ස් ගුණසේකර</author>
    <content>ජාතික සංචිතවල ක්‍රිඩක ක්‍රීඩිකාවන්ට නොමිලේ ලබාදෙන අධි ප්‍රෝටීන් සහිත කිරි පිටි පරිභෝජනයට නොගෙන කළුකඩයට විකිණීමේ ජාවාරම සම්පූර්ණයෙන්ම නවතා දැමීමට ක්‍රියාමාර්ග ගෙන ඇතැයි ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා පවසයි.දිනමිණ මුල් පිටුවෙන් පසුගිය සෙනසුරාදා පළවූ පුවත කෙරෙහි අවධානය යොමු කළ බවත්, එවැනි අකටයුතුකම් හෙළි කිරීම පිළිබඳ ස්තූතිවන්ත වන බවත් පැවැසූ මහාචාර්යවරයා, ක්‍රීඩක ක්‍රීඩිකාවන්ට අධි‍පෝෂණ කිරිපිටි මින් මතු නිකුත් කිරීමේ දී ඔවුන් ඉදිරියේ කිරිපිටි ටින් එක විවෘත කොට පරිභෝජනය කළ පසු හිස් ටින් එක නැවත ලබා ගැනීමේ ක්‍රමවේදයක් අනුගමනය කරන බව කීවේය.එවිට නොමිලේ ලබාදෙන අධි පෝෂණ කිරිපිටි පිටතට විකිණීමේ ක්‍රියාව නතරවන බව ඒ මහතා සඳහන් කළේය.‘අපි ක්‍රීඩක ක්‍රීඩිකාවන්ව තදින් විශ්වාස කරනවා. ඔවුන්ගේ පෝෂණ තත්ත්වය ඉහළ දැමීම උදෙසා අධි පෝෂණ කිරිපිටි ලබා දුන්නේ. ඒවා පරිභෝජනය නොකොට විකුණන පුවත ඇසුවාම මට කළකිරීමක් ඇතිවුණා’ මහාචාර්ය අර්ජුන ද සිල්වා මහතා පැවැසීය‍.ක්‍රීඩක ක්‍රීඩිකාවන්ගේ පෝෂණ තත්ත්වය ඉහළ දැමීම වෙනුවෙන් ලබාදෙන අධිපෝෂණ කිරිපිටි මෙරටට ආනයනය කිරීම උදෙසා රජය රුපියල් ලක්ෂ 40ක් පමණ වැය කරයි.මෙම කිරිපිටි අමෙරිකාවෙන් හා තායිලන්තයෙන් ආනයනය කරන අතර එකක වටිනාකම රුපියල් 5000ක් පමණ වේ.නොමිලේ ලබාදෙන එම කිරිපිටි ටින් එකක් ඇතැම් ක්‍රීඩක ක්‍රීඩිකාවන් රුපියල් 3000 සිට විවිධ මිල ගණන්වලට විකිණීමේ නිරතව ඇතැයි හෙළිවිය.ඒවා පාසල් ක්‍රීඩක ක්‍රීඩිකාවන්ගේ මවුපියන්ට හා ව්‍යාපාරික ස්ථානවලට බොහෝවිට විකුණන බව ද පැවැසේ.මේ අතර ක්‍රීඩක ක්‍රීඩිකාවන් අධිපෝෂණ කිරිපිටි පරිභෝජනය නො‍කොට විකුණා දැමීම නැවැත්විමට ක්‍රීඩා වෛද්‍ය ආයතනය ගත් ක්‍රියාමාර්ගය පිළිබඳ ක්‍රීඩා පුහුණුකරුවෝ ප්‍රසාදය පළ කරති.මෙයට පෙර ක්‍රීඩක ක්‍රීඩිකාවන් තහනම් උත්තේජන අඩංගු ද්‍රව්‍ය ලබාගැනීම බහුලව සිදුකළත් ක්‍රීඩා වෛද්‍ය ආයතනය එයට එරෙහිව කළ මැදිහත්වීම් හා දැනුවත් කිරීම් හේතුවෙන් ඒවා අවම වූ බවද පුහුණුකරුවෝ සිහිපත් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=s1307162</link>
    <topic>රටපුරා ක්‍රීඩා සංස්කෘතියක්</topic>
    <author/>
    <content>ක්‍රීඩා සංස්කෘතියක් රටපුරා ව්‍යාප්ත කිරීමේ වැඩ පිළිවෙළ යට‍තේ ක්‍රීඩා අමාත්‍යංශය මගින් මුල් පෙළේ උපකරණවලින් සමන්විත ශාරිරික සුවතා මධ්‍යස්ථානයක් ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගියදා බෝගම්බර දී විවෘත කෙරිණි.එහි දී ජනාධිපති මහින්ද රාජපක්ෂ මහතා හා ක්‍රීඩා ඇමැති මහින්දානන්ද අලුත්ගමගේ මහතා ව්‍යායාම්වල නිරත වූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=s1307163</link>
    <topic>වාර්තා පොත අෆ්රිඩි අලුත් කරයි</topic>
    <author/>
    <content>ක්‍රිකට් දිවියේ දෙවැනි ගමන ආරම්භ කළ පාකිස්තාන‍යේ හිටපු නායක ෂහීඩ් අෆ්රිඩිගේ විශිෂ්ට තුන් ඉරියව් හේතුවෙන් බටහිර ඉන්දියා කොදෙව් දූපත් කණ්ඩායම සමග ගයනා හී පැවැති පළමු එක්දින තරගයෙන් ලකුණු 126ක විශිෂ්ට ජයක් අත්කර ගැනීමට පාකිස්තානය සමත්විය.අන්තර් ජාතික එක්දින ක්‍රිකට් පිටියේ වඩාත්ම සාර්ථක දෙවැනි ගමන සටහන් කළ අෆ්රිඩි පිත්තෙන් දස්කම් දක්වා ලකුණු 76ක් රැස් කළ අතර වාර්තාගත පන්දු යැවීමක නිරතවෙමින් ලකුණු 12කට කඩුලු 7ක් දවාලීය.ලකුණු 47කට පාකිස්තාන ඉනිමේ කඩුලු 5ක් බිඳ වැටුණු ‍මොහොතේ මිස්බා උල් හක් සමග එක්වූ අෆ්රිඩි පන්දු 55කදී හයේ පහර 5ක් හා හ‍තරේ පහර 6ක් එල්ල කරමින් 6වැනි කඩුල්ලට ලකුණු 120ක සම්බන්ධතාවක් ගොඩනැගුවේය.කොදෙව් පිතිකරුවන් විස්මයට පත්කළ අෆ්රිඩි පාකිස්තාන පන්දු යවන්නකු එක්දින තරගයක වාර්තා කළ හොඳම පන්දු යැවීමට හිමිකම් කීමට සමත්විය. එමෙන්ම එය අන්තර් ජාතික එක්දින පිටියේ වාර්තා වූ‍ දෙවැනි හොඳම පන්දු යැවීම ද වේ. එක්දින පිටියේ හොඳම පන්දු යැවීමේ වාර්තාවට හිමිකම් කියනුයේ චමින්ද වාස්ය. ඔහු 2001 වසරේ දී සිම්බාබ්වේ කණ්ඩායමට එරෙහිව එස්.එස්.සී පිටියේදී ලකුණු 19කට කඩුලු 8ක් දවාලීමට සමත්විය.පළමුව පන්දුවට පහරදුන් පාකිස්තානය ඕවර 50 අවසානයේ කඩුලු 9කට ලකුණු 224ක් රැස් කළ අතර කොදෙව් පිල ඕවර 41කදී ලකුණු 98කට දැවී ගියේය.පාකිස්තානය – 224/9 (ඕවර 50) ෂහීඩ් අෆ්රිඩි 76, මිස්බා උල් හක් 52 ( ජේසන් හෝල්ඩර් 13/4)කොදෙව් පිල – 98 (ඕවර 41) මාලන් සැමුවෙල්ස් 25 (ෂහීඩ් අෆ්රිඩි 12/7).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=s1307164</link>
    <topic> ටයිසන් ගේ-අසාෆා පවෙල් තහනම් උත්තේජක අරන්</topic>
    <author/>
    <content>අන්තර් ජාතික මලල ක්‍රීඩා ක්ෂේත්‍රයේ කැලඹීමකට පත් කරමින් මීටර් 100 තරග ඉසව්වේ විශිෂ්ට ක්‍රීඩකයන් දෙදෙනකු වන අමෙරිකාවේ ටයිසන් ගේ හා ජැමෙයිකාවේ අසාෆා පවෙල් තහනම් උත්තේජක ‍චෝදනාවට හසුවීය.රුසියාවේ පැවැත්වෙන ලෝක මලල ක්‍රීඩා ශූරතාවලියට මාසයකටත් අඩු කාලයක් ඉතිරිව තිබියදී වාර්තා වූ මේ ආන්දෝලනාත්මක සිදුවීම හේතුවෙන් ලෝක මලල ක්‍රීඩා ඉතිහාසයේ වේගවත්ම ක්‍රීඩකයන් සිවුදෙනාගෙන් දෙදෙනකු වන ගේට හා පවෙල්ට එම ශූරතාවලියට සහභාගිවීමේ අවස්ථාව අහිමිවේ.අමෙරිකා තහනම් උත්තේජක විරෝධී එජන්සිය නිවේදනයක් නිකුත් කරමින් කියා සිටි‍යේ තහනම් උත්තේජක භාවිත කළ බවට තහවුරුවීමෙන් පසු ටයිසන් ගේ සිය කැමැත්තෙන්ම ලෝක ශූරතාවලියෙන් ඉවත්වීමට තීරණය කර ඇති බවය. කෙසේවෙතත් තහනම් උත්තේජක භාවිතය වැරැදීමකින් සිදුවූවක් බව ඔහු පවසා තිබේ. අසාෆා පවෙල් තහනම් උත්තේජක භාවිත කළ බව තහවුරු වූයේ ලෝක මලල ක්‍රීඩා ශූරතාවලියට සහභාගිවන ජැමෙයිකානු කණ්ඩායම තෝරාගැනීමට ජැමෙයිකා තහනම් විරෝධි ඒජන්සිය මගින් සිදුකළ පරික්ෂණයකින් අනතුරුවය.තහනම් උත්තේජක භාවිතය නොදැනුවත්කම මත සිදුවූවක් බව ඔහු කියා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=s1307165</link>
    <topic>ජනක රණවක රන් කුසලානය ඔබේසේකරපුර එක්සත් පිලට</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කෝට්ටේ පාපන්දු ලීගය, කෝට්ටේ මහ නගර සභා‍වේ ක්‍රීඩා අංශය සමග ඒකාබද්ධව පවත්වන ලද ජනක රණවක රන් කුසලානය සඳහා වූ පාපන්දු තරගාවලියේ අවසන් මහා තරගයෙන් ඔබේසේකර පුර එක්සත් පාපන්දු පිල දඬුවම් පහර 4-3කින් ජයග්‍රහණය ලබා ගත්තේය. මොරගස්මුල්ල නගර සභා ක්‍රීඩාංගණයේ දී පෙරේදා පස්වරුවේ පැවැති මේ තරගයේ අනුශූරතාව කෝට්ටේ නගර සභා පිලට හිමිවිය.ජාතික පාපන්දු සම්මේලනයේ තීරකවරුන් වන තරංග පුෂ්පකුමාර, තුවාන්, ඉන්දික, වයි.රජීව් හා ඉසෙඩ් ඒ.ඔස්මාන් මහත්වරු තරග විනිසුරුවරුන් ලෙස කටයුතු කළහ. පරිසර හා පුනර්ජීව බලශක්ති අමාත්‍ය සුසිල් ප්‍රේමජයන්ත්, කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා, පළාත් සභා මන්ත්‍රී ඉසුර දේවප්‍රිය, පාපන්දු සම්මේලනයේ ‍කේ.පී.පතිරණ, කෝට්ටේ නගරාධිපති ජනක රණවක, කෝට්ටේ පාපන්දු ලීගයේ ලේකම් ලලිත් කුමාර මහත්වරු ඇතුලු කෝට්ටේ මහනගර සභාවේ මන්ත්‍රීවරුන් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=f1307161</link>
    <topic>නිකමුන් බෝකරන අධ්‍යාපනයක් කුමට ද</topic>
    <author/>
    <content>පසුගියදා ජිනීවා නුවරදී පැවැති එක්සත් ජාතීන්ගේ සමාජ – ආර්ථික සමුළුවේ වැදගත්කම සහ එය අපට බලපාන ආකාරය ගැනත් සහශ්‍ර සංවර්ධන ඉලක්ක සපුරා ගැනීමේදී ශ්‍රී ලංකාව දැනට සිටින්නේ කොතැනකද යන්න ගැනත් අන්තර් ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අැමැති ආචාර්ය සරත් අමුණුගම සමඟ කරන ලද සාකච්ඡාවකි.මේ සමුළුව ඉතාමත් වැදගත්. මෙවර එහි තේමාව වුණේ “සහශ්‍ර සංවර්ධන ඉලක්ක සහ ඒවායේ අනාගතය”. වර්ෂ 2000දී නිව්යෝර්ක් නුවරට රැස්වුණු ලෝකයේ රාජ්‍ය නායකයන් සහශ්‍ර සංවර්ධන ඉලක්ක දිනාගැනීම පිළිබඳ වැඩසටහන ඒකච්ඡන්දයෙන් සම්මත කරගත්තා. මානව හිතෛශී සංවර්ධනයක් සම්බන්ධයෙන් මේ ඉලක්ක අතිශයින්ම වැදගත්. මේවා වැඩි වශයෙන් බලපාන්නේ සංවර්ධනය වෙමින් පවත්නා රටවල අධ්‍යාපනය, සෞඛ්‍ය, සමාජ සමානාත්මතාව ආදී අංශයන් හි වැඩි දියුණුවටයි.2015 වර්ෂය වෙනකොට මේ ඉලක්ක සපුරා ගත යුතු වෙනවා. 2015 දී නැවතත් ලෝක නායකයන් රැස්වී එම ඉලක්ක ඉන් ඔබ්බට රැගෙන යා යුතු ආකාරය ගැන සාකච්ඡා කරනවා. ඊට ප්‍රාරම්භක සමුළුවක් ලෙස තමයි මෙවර සමුළුව පැවැත්වුණේ. සහශ්‍ර සංවර්ධන ඉලක්ක වශයෙන් හඳුනාගෙන ඇත්තේ දිළිඳුබව පිටුදැකීම, උපතේදී ළදරු මරණ සංඛ්‍යාව අවම කිරීම, විරැකියාව අවම කිරීම, ජීවිතාපේක්ෂාව ඉහළ දැමීම, සැමට අධ්‍යාපනය, ස්ත්‍රී පුරුෂ භේදයෙන් තොරව සමානාත්මතාවයෙන් යුතුව සැලකීම වැනි කරුණුයි.මේ කාරණා සමස්තයක් ලෙස ලෝක නායමයන් පිළිගෙන ඇති නිසා ඒවා සපුරාගැනීමේ ක්‍රියාමාර්ගවල යෙදෙන බව අපට උපකල්පනය කරන්න පුළුවන්.සංවර්ධනය වෙමින් පවත්නා රටවල් අතර ශ්‍රී ලංකාව සිටින්නේ ඉහළම තැනක.සහශ්‍ර සංවර්ධන ඉලක්ක යටතේ ස්ත්‍රී - පුරුෂ සමානාත්මතාව ගැන කතා කරන කොට අපි දැන් ශත වර්ෂයකට ආසන්න කාලයක් තිස්සේ සර්ව ජන ඡන්ද බලය බුක්ති විඳිනවා. ඇත්තටම, මේ ඉලක්ක යටතේ ප්‍රකාශයට පත්වී ඇති කාරණා සපුරාගැනීමට අපේ දේශපාලන නායකයන් හා ආණ්ඩු මුල්කාලයේ පටන්ම වෑයම් කළා.නිදසුනක් ලෙස ග්‍රාමීය රෝහල් දක්වාම සෞඛ්‍ය පහසුකම් ව්‍යාප්තිවීම, නොමිලේ සෞඛ්‍ය සේවා සැපයීම ප්‍රතිපත්තියක් හැටියටම පිළිගැනීම වගේ කාරණා නිසා අද අපේ රටේ උපතේදී ළමා හා මාතෘ මරණ වාර්තා වෙන්නේ ඉතාම අඩුවෙන්. ජනගහනයෙන් 1000කට ළදරු මරණ 9යි වාර්තා වෙන්නෙ. එය පොහොසත් රටවල වාර්තාවන සංඛ්‍යාවටත් වඩා අඩුයි. අපේ රටේ දරු උපත්වලින් 98% ක්ම වෙන්නෙ රෝහල් හා සෞඛ්‍ය මධ්‍යස්ථානවල. අපේ රටේ ජනයාගේ ආයු අපේක්ෂාව අවුරුදු 74.9ක්. එය දියුණු රටවල එම මට්ටමට සමානයි.මේ තත්ත්වය අපේ සමාජ සුබසාධන වැඩපිළිවෙල ලැබූ සුවිශේෂී ජයග්‍රහණයක්. රාජ්‍ය ආදායමින් සැලකිය යුතු ප්‍රමාණයක් වාර්ෂිකව ජනතාවගේ සෞඛ්‍ය හා සුබසාධනය සඳහා වැයකරන රටක් හැටියට අපට මේ තත්ත්වය ගැන සතුටු වෙන්න පුළුවන්. අපේ කලාපය ගත්තොත් වඩාත් නීරෝගී ජනගහනයක් සිටින රටක් අපි.ආයු කාලය වැඩිවීම හා ජනගහනය වැඩිවීම අපේ ආර්ථිකයේ විශේෂ අභියෝග ඇතිවීමට හේතු වුණත් අප අත්කරගෙන ඇති මට්ටම ගැන අපි කාටත් ආඩම්බර විය හැකියි.නිදහස ලබන විට අපේ ජනගහනය ලක්ෂ 80 යි. අද එය ලක්ෂ 210 යි. අනාගතයේ දීය එය ලක්ෂ 220 හා ඉනුත් ඔබ්බට යාම සිදු වෙනවා. මේ අනුව රටේ වියදම් නිසැකවම අහස උසට නැඟීම අපේක්ෂා කළ හැකි නිසා ඊට ඔරොත්තු දෙන අන්දමින් ආදායම් උපදවා ගැනීමත් කළ යුතුයි. නැතහොත් අර්බුද නිර්මාණය වීම නොවැළැක්විය හැකියි. බොහෝ විට දේශපාලනඥයන් යහපත් ආර්ථික කළමනාකරණයට අකමැතියි. ඔවුන් බලන්නේ. එදිනෙදා සහන උපරිමව බෙදා දීමටයි. නමුත්, එසේ බෙදා දීමට ජාතික ආදායමක් නැත්නම් එම සිතුවිල්ලට සිත තිබුණත් පත කුඩාය යන ප්‍රස්ථාපිරුළට සමානයි. ලංකාවේ එක් අර්බුදයක් තමයි සිත දිනෙන් දින වර්ධණය වුණත් පත ඒ අන්දමින් විශාල නොවීම. මේ නිසා දැනට ක්‍රියාත්මක මන්දගාමී අර්ථික ක්‍රියාවලියෙන් ඔබ්බට ගොස් ඵලදායිතාව වැඩිකර ගැනීම අත්‍යවශ්‍යයි.මේ අතින් බැලුවාමත් ලංකාව ඉතාම වාසනාවන්තයි. අප්‍රිකානු රටවල ශීඝ්‍ර ආර්ථික වර්ධනයට බාධාවක්ව තියෙන්නෙත් මැලේරියාව, ක්‍ෂයරෝගය, ඒඩ්ස් වැනි රෝග තත්වයන්. නමුත් නිදහසටත් පෙර පටන්ම අපේ නායකයන්ගේ ක්‍රියා කලාපයන් නිසා මැලේරියාව, ක්‍ෂයරෝගය වැනි රෝගත් පසුකාලීනව මතු ඒඩ්ස් වැනි රෝගත් අවම මට්ටමකට ගෙන ඒමට හැකිවීමෙන් මේ කලාපයටම අප ආදර්ශයක් දී තිබෙනවා. අපේ වාසනාව වඩාත් පැහැදිලිවෙන්නෙ මේ රෝගවලින් මිදීම සඳහා වෙනත් රටවලට තමන්ගේ අය වැයෙන් විශාල ප්‍රමාණයක් යටකිරීමට සිදුවන බව දැකීමෙනුයි.සෞඛ්‍ය හා අධ්‍යාපනය කියන කාරණා දෙක ගත්තොත් ශ්‍රී ලංකාව දැනටමත් සහශ්‍ර සංවර්ධන ඉලක්ක පසුකර ගිහින්. උදාහරණයක් හැටියට අද රටේ සියලු දෙනා වෙතටම නිදහස් අධ්‍යාපනය ව්‍යාප්ත වෙලා.දරුවන්ගේ පාසල් යාම නීතියෙන්ම ස්ථාපිතයි. අනෙක් අතට සංවර්ධනය වෙමින් පවතින රටවල දක්නට නොමැති තරමට අපේ රටේ ස්ත්‍රී - පුරුෂ භේදයකින් තොරව අධ්‍යාපන අයිතිය වගේම රැකියා දීමත් තහවුරු කර තිබෙනවා. මේක සුළුපටු ජයග්‍රහණයක් නොවෙයි. ඉන්දියාව, පාකිස්තානය, බංග්ලාදේශය වැනි අපේ අසල්වැසි රටවල් ගත්තොත් අධ්‍යාපනය, සෞඛ්‍ය, වගේ ක්ෂේත්‍ර වල ස්ත්‍රී - පුරුෂ වෙනස විශාලයි. ඒ රටවල කාන්තාවන් මෙන් තුන් ගුණයක් පිරිමින්ට පාසල් අධ්‍යාපනය ලැබෙනවා.උසස් අධ්‍යාපන අවස්ථා ගත්තත් මේ විදිහේ තත්වයක් තියෙන්නේ. නමුත් බොහෝ විශේෂඥයන් පවා පුදුමයට පත් කරමින් ලංකාවේ කාන්තාවන් අධ්‍යාපනය අතින් පිරිමින් අභිබවා ගොස් තිබෙනවා. වෙනත් රටවල් ආර්ථිකය දියුණු කිරීමේ ප්‍රධාන සාධකයන් ලෙස කාන්තාවන්ට අධ්‍යාපනය ලබාදී රැකියා වෙළෙඳ පොළට සම්බන්ධ කිරීම දකිනවා. ලංකාව දැනටමත් ඒ තත්වය ළඟා කරගෙන තිබෙන්නේ.මේ සමුළුවේදී සාකචඡාකළ තවත් කාරණයක් තමයි සංවර්ධනය වෙමින් පවතින රටවල අධ්‍යාපන පාඨමාලා නූතන ලෝකයට ගැළපෙන ආකාරයට වෙනස් කිරීම. පාසල් හා විශ්වවිද්‍යාලවල පාඨමාලා නූතන ලෝකයට ගැළපෙන පරිදි සකස් නොවන්නේ නම් අධ්‍යාපනය සඳහා අය වැයෙන් වෙන්කරන මුදල් නිෂ්ඵල දෙයක් බවට පත්වෙනවා. අධ්‍යාපනය සඳහා අය – වැයෙන් 6%ක් වෙන් කළ යුතුයි කියල කෑ කෝ ගැසීම හාස්‍යජනක කාරණයක් වෙන්නෙ පවතින පාඨමාලා සඳහා තව තවත් මුදල් වැයකිරීම අධ්‍යාපනයේ දියුණුවට නොව පරිහානියට සාධකයක් වන නිසා.ලංකාව සංවර්ධනය කරා යන ගමනේදී විද්‍යා - තාක්ෂණ – පරිගණක හා තොරතුරු තාක්ෂණ විදේශ භාෂා - කළමනාකරණය ආදී විෂය ක්ෂේත්‍රයන් ගැන දැනුම ඉතාමත් අවශ්‍යයි. වෘත්තීය පුහුණුවක් ලබාදීමත් මුල්තැනකලා සැලකිය යුතුයි. නමුත්, දැනට අපේ පාසල් හා විශ්වවිද්‍යාල තුළින් බිහිවන්නේ බොහෝදුරට නිකමුන්. මේක අපේ රටට විතරක් බලපාන තත්වයක් නොවුණත් අප ජයගත යුතුම අභියෝගයක්. ජවිපෙ වැනි දේශපාලන පක්ෂ හා විශ්වවිද්‍යාල ක්ෂේත්‍රයේ සමහර අය මේ සත්‍යට මුහුණ දීමට අකමැතියි. ඇත්තටම ඔවුන් අපේ තරුණ පරපුරට කරන්නේ බලවත් අසාධාරණයක්.ඉන්දියාව, චීනය , වියට්නාමය වැනි රටවල ශීඝ්‍ර ආර්ථික සංවර්ධනයට මුල්වුණේ එම රටවල ප්‍රචලිත වූ තාක්ෂණිත විශ්වවිද්‍යාල හා තාක්ෂණික අධ්‍යාපන ආයතන.පුද්ගලික විශ්වවිද්‍යාල ටියුෂන් කඩ හැටියට ඇතැම් අය දැක්කත් අද ලෝකයේ පුද්ගලික අංශය අධ්‍යාපන ක්ෂේත්‍රයට ඇතුල් කිරීම සඳහා උනන්දු කෙරෙන බව අපි තේරුම්ගත යුතුයි. අද ලෝක තත්වයන් දිහා බැලුවාම පැහැදිලිව පෙනෙන ප්‍රවණතාවක් තමයි අධ්‍යාපනය, සෞඛ්‍ය, වැනි නව ක්ෂේත්‍රවල දැනුම කරා නැඹුරුවෙමින් ඇති අන්දම, මේ ප්‍රවණතාවන් ඔස්සේ අපි අපේ අධ්‍යාපන - සෞඛ්‍ය ක්ෂේත්‍ර වැඩිදියුණු කළ යුතුයි. මේ අනුව බැලුවාම තාක්ෂණික විෂයයන් ඉගැන්වීම සඳහා අපේ පාසල්වල අලුතින් ආරම්භ කරපු වැඩපිළිවෙළ ඉතාම වැදගත්. විදේශ දැනුම පිළිබඳ පසුගාමී සමාජයක මේක විවාදාපන්න මාතෘකාවක් වුණත් ඇත්තටම මේක වාද කළ යුතු කාරණයක් නොවෙයි. කළ යුතු දෙයක්.සහශ්‍ර සංවර්ධන ඉලක්ක යටතට එන දිළිඳුකම තුරන්කිරීමේ අරමුණ හා ඵලදායී රැකියා සැපයීම එකට ගැටගැසී ඇති බව අපි තේරුම්ගන්න ඕන. 20% ක්ව තිබූ ලංකාවේ විරැකියාව 4%දක්වා අඩු කිරීමට හැකිවීම අපේ රජය ලැබූ සුවිශේෂී ජයක්. විරැකියාව සංඛ්‍යාත්මකව අඩුවුණත් මුලින් පැහැදිලි කළ පරිදි අධ්‍යාපනය හා රැකියා අතර ඇති විරසක බව වෙනස් නොකළොත් එය ඵලදායීව ආර්ථිකයට සම්බන්ධ කිරීම දුෂ්කර කාර්යයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>16</day>
    </date>
    <link>http://www.dinamina.lk/2013/07/16/_art.asp?fn=f1307162</link>
    <topic>ක්වාලාලම්පුර් ‘චයිනාටවුන්’ සිට මැලේසියාවේ දියුණුව නැරැඹුවෙමු</topic>
    <author/>
    <content>මැලේසියාවේ ක්වාලාලම්පුර් නගරයේ දින කිහිපයක් ගත කිරීමට මට හා මාධ්‍යවේදින් කිහිප දෙනකුට පසුගියදා අවස්ථාව ලැබුණි.සිංගප්පූරුවේ සිට අධිවේගී දුම්රියෙන් ක්වාලාලම්පුර් ප්‍රධාන දුම්රිය නැවතුම් පොළට පැමිණි අප පළමුව ශ්‍රී ලංකා රුපියල් මැලේසියුනු “රිගිට්’ වලට හරවා ගැනීමට මුදල් මාරුකිරීමේ මධ්‍යස්ථානයක් වෙත ගියමු. ශ්‍රී ලංකා රුපියල් 40කට මැලේසියා ‘රිගිටි’ එකක් ලැබුණි.අප කලින්ම වෙන්කරගත් නවාතැන වූ චයිනා ටවුන්හි හෝටලය වෙත ගිය අප අපගේ බඩු භාණ්ඩ එහි තැබුවෙමු. ‘චයිනා ටවුන්හි’ කාමරයක් රිගිට් 80 - 160 දක්වා මුදලකට ලබා ගැනීමේ හැකියාව ඇත. චයිනා ටවුන් යනු චීන ජාතිකයන් වැඩිපුර වාසය කරන වෙළෙඳ නගරයකි. අරුමෝසම් භාණ්ඩ ඉතා අඩු මුදලට ලබාගත හැකි වේ.නගරයේ විදේශිකයන් වැඩිපුර ගැවසේ. එහිදී ඉතා අඩු මුදලකට රෙදි පිළි බෑග් සපත්තු ඔවුන් කියන මිලට වඩා ඉතා අඩු මුදලකට ඔවුන් සමග කතා කිරීමෙන් ලබාගත හැකිය.එමෙන්ම විවිධ පලතුරු දූරියන්, අඹ , වරකා අපූරුවට පැකට්කර ඇති අතර රිගිට් 2 -3 වැනි මුදලකට එවා ලබාගත හැකිය. එමෙන්ම චීන ක්‍රමයට සාදන ලද විවිධ මස්, තාර මස්, කුකුල් , ඌරු මස් ආදිය ඉතා අඩු මුදලට මේ චයිනා ටවුන් වෙතින් විදේශිකයන්ට ලබාගත හැක.රාත්‍රිය පුරා චයිනා ටවුන් යනු සුරපුරයකි. විදුලි බුබුලුවලින් ආලෝක වූ විවිධ සැරසිලිවලින් විචිත්‍රවත් වූ මේ නගරය විවිධ විනෝදකාමි අදහස්වලින් පැමිණෙන විදේශිකයන්ටද තම සිතැගි ඉටුකර ගැනීමට හැකියාව මෙහිදී ලැබේ.අප රටේ කොටුව බෝගහ අසල ස්වයංරැකියා ලාභින්ගේ ලෝක වෙළෙඳ මධ්‍යස්ථානය මෙන් අක්කර 500ක් විතර භූමි ප්‍රදේශයක් යකඩ කණු යොදා ඉදිකරන ලද කුලුනු මගින් පියයස්සකින් ආවරණය වන මේ ප්‍රදේශය රාත්‍රිය පුරා ඉතා අලංකාරවත් ප්‍රදේශයකි. මේ ප්‍රදේශයේ ගමන් කිරීමේදී තම මුදල් පසුම්බිය ගැන සැලකිලිමත් විය යුතුය.රාත්‍රියේ පැයක් පමණ නිදා ගැනීමට නවාතැන් පොළට ආ අප නගරය පුරා ඇවිදිමින් ඉන්දීය කඩවලින් අප රටට ආවේනික ආහාර ගතිමි. බත් වේලක් ඉන්දීය කඩයකින් ‘රිගිට්’ හයකට පමණ ලබාගත හැක. අහස උසට ඉදිකර ඇති ගොඩනැගිලි අතරින් චයිනා ටවුන් වල සිට ගමන් කිරීමේදී සුපිරි වෙළෙඳ සල් රාශියක් හමුවේ.බුකිට් බැන්ටැන් මෙසේ සුපිරි වෙළෙඳ සැල් රාශියකින් සමන්විත ප්‍රදේශයකි. මේ ප්‍රදේශයට විදේශිකයන් පැමිණෙන්නේ අඩු මුදලට ජංගම පරිගණක, විදුලි උපකරණ, ජංගම දුරකථන ලබා ගැනීමටයි “ලෝයැට්’ ප්ලාසා එහි ඇති විශාලම සුපිරි වෙළෙඳ සංකීර්ණයයි.එමෙන්ම ක්වාලාලම්පුර් නගරය පුරා සාප්පු සවාරි යන විදේශිකයන්ට නොමිලයේ බස් සේවාවක්ද මැලේසියානු බලධාරින් විසින් පවත්වාගෙන යයි. එම බස්රථවල නැගගත් පසු තමන්ට අවශ්‍ය සුපිරි වෙළෙඳ සැල ළඟින් බැස ගත හැක.අද මැලේසියාවේ දියුණුවේ සංකේතය බවට පත් වී ඇති “ට්වින් ටවර් (twin tower) නැරැඹීමට චයිනා ටවුන් සිට දුම්රියෙන් යා හැකි. 1998 වසරේ ඉදිකිරීම් ආරම්භ කරන ලද මහල් 88කින් යුතු මේ ගොඩනැගිල්ල මීටර් 452කින් උසය. 2004 වසරේ සිට 2010 දක්වා ලෝකයේ උසම ගොඩනැඟිල්ල ලෙස වාර්තාව තබා තිබුණේ මේ ටිවින් ටවර් ගොඩනැඟිලි දෙකයි.ආජන්ටිනා ගෘහ නිර්මාණ ශිල්පින් වන කාසා පෙල්ලි හා ඩී. ජේ. සෙරිකෝ විසින් අඳින ලද සැලැස්මක් අනුව නිර්මාණය කර ඇති මේ ගොඩනැගි යුගල ‘පැට් ට්‍රොනාස් ටිවින් ටවර්” ලෙස හඳුන්වයි.මෙහි එක් කුලුනක් මැලේසියානු තෙල් සමාගමේ කාර්යාල සඳහා වෙන් කර ඇති අතර අනිත් කුලුන ලොව විශාලතම සමාගම්වල කාර්යාල පිහිටා තිබේ. චයිනා ටවුන් සිට කුලි කාරයක රිගිට් 15ක දුරින් ‘බුකිට් බිස්නස්” පිහිටා තිබේ. ‘බුකිට් බිස්නස්” විදේශිකයන් පමණක් ගැවෙසෙන විදියකින් යුත් ප්‍රදේශයකි.මෙහි තිබෙනුයේ විදේශිකයන් වෙනුවෙන් තිබෙන ආපන ශාලා හා සමාජශාලාවලින් යුත් වීදියකි. රාත්‍රිය විදුලි බුබුළුවලින් ආලෝකවත් වී සුර පුරයක් ලෙස පෙනුනත් එම වීදියේ සමාජ ශාලාවකට ගොඩවූ විට දැක ගන්නට ලැබෙන්නේ අනුරා ගී නැටුම්වලින් සමන්විත තරුණ තරුණියන් මත්පැන් පානය කරමින් දුම් බොමින් ගත කරන දර්ශනයි. මේ සමාජ ශාලා වෙත ඇතුල්වීමේ ගාස්තු නැත.රිගිට් 17 දුන් විට බියර් බෝතලයක් ලබාගත හැක. රිගිට් 120කින් බියර් විශාල ප්‍රමාණයේ ජොග්ගුවක් ලබාගත හැක. පස් දෙනෙකුට හොඳටම මෙය සෑහේ. මැලේසියාවේ ජනගහණයෙන් බහුතරය ඉස්ලාම් ආගම ඇදහුවත්, රටේ ජනතාවට පැමිණි විදේශිකයන්ට විනෝද වීමට අවශ්‍ය පහසුකම් සපයා ඇත.එමෙන්ම රටට විදේශීය සංචාරකයන් ගෙන්වා ගැනීමට අවශ්‍ය පහසුකම් සංචාරක හෝටල් ඉදිකර ඇති අතර සංචාරක නීති රීති ලිහිල් කර ඇත.ආර්ථික වශයෙන් ඉතා දියුණුවක් ලබමින් සිටින ක්වාලාලම්පූර්, කාර්මික නගරයක් ලෙස ලොව විශාලතම ගොඩනැගිලි ලොව විශාලතම විදේශ බැංකු, ජාත්‍යන්තර සමාගම්, විදේශ සිසුන් අධ්‍යාපනය ලබන විශ්වවිද්‍යාල රැසකින් සමන්විත ඉතා සාමකාමි නගරයකි.අප ගතකළ කාලය තුළ නගරයේදී එකම ‍ෙපාලිස් නිලධාරියකුවත් දැක ගැනීමට සිටියේ නැත. සිටියේ දුම්රිය පොළේ පමණි. සියලු ක්‍රියාකාරකම් මාර්ග හා ප්‍රසිද්ධ ස්ථානවල සවිකර ඇති සී.සී.ටී.වී. (cctv) කැමරා මඟින් ඔවුන් නිරීක්ෂණය කරයි.ක්වාලාලම්පූර් ‘චයිනා ටවුන්’ සිට පයින්ම ‘විදුරායා’ ප්‍රධාන බස් නැවතුමට ගිය අප ‍ෙජංටින් උස් බිම වෙත යෑමට සුපිරි බස්රථයකට ගොඩ වූවෙමු. නියමිත වේලාවට පෙරවරු 8.15 පිටත්වූ බස් රථයේ කොන්දොස්තරලා නැත. බස්රථයේ විදේශීය සංචාරකයන් පිරී සිටි අතර කලින් වෙන්කරගත් ආසන අප සඳහා ඉතිරිව තිබුණි.‘පේංටින් උස්බිම යනු’ අප රටේ නුවර එළිය වැනි ප්‍රදේශයකි. එය නුවරඑළියට වඩා ශීතලෙන් යුත් ප්‍රදේශයකි. ‘පුදුරායා’ බස්නැවතුමේ සිට පැය 2ක ගමනකින් පසු අප පැමිණියේ පේංටින් උස් බිමට යන අහස් මාර්ගය වෙතයි.මේ ස්ථානය සාප්පු සංකීර්ණ වලින් යුත් ස්ථානයකි. කේබල් කාර් මාර්ගය පටන් ගන්නේ මේ සාප්පු සංකීර්ණවලින් යුත් බස් නැවතුමේ ඉහළ මහලෙනි. පේංටින් අයිලන්ඩ් වෙත යන මේ කේබල් කාර් මාර්ගය ලෝකයේ උසම කේබල් කාර් මාර්ගයයි.කේබල් කාර් සිය ගණනකින් සමන්විත මේ මාර්ගය ඈතට දිස්වන්නේ නූලක එල්ලුණු කඩි රැලක් ලෙසයි. කේබල් කාර්වල නැගී අප අහසට නැග යන්නේ මහත් බියකින් බිම බැලූවිට පෙනෙන්නේ කුඩාවට පෙනෙන කැලෑගස් හා වනාන්තරයයි.පැයක ගමනකින් පසු පේංටින් උස්බිම වෙත ආ අපට දැකගන්නට ලැබුණේ තට්ටු 30 - 40 ප්‍රමාණයෙන් යුත් විශාල නගරයක්. කන්ද උඩ ඉදිකර ඇති ආකාරයයි. එහි සුපිරි හෝටල් මෙන්ම විනෝද වීමට අවශ්‍ය පහසුකම් සපයා ඇත. වැඩිහිටියන්ට මෙන්ම කුඩා ළමුන්ට විනෝද වීමට, සතුට, භය පුදුමය, කුතුහලය ඇති ක්‍රීඩාවන් රැසකි. එහි ඇති අහස් විදිනය භයංකර අත්දැකීමක් කාටත් ගෙනදුනි.අහසට ඉදිවූ කුළුණක් වටා හතරවටේ ආසනවල ආරක්ෂිතපටි පැළඳ වාඩි වී සිටින විට ක්ෂණිකව අහසට ඔසවාගෙන ගොස් එකවරම අතහරී. එමෙන්ම වැඩිහිටියන්ට කැසිනෝ වැනි ක්‍රීඩා අඩංගු වෙනමම ප්‍රදේශයකි. එයට කුඩා ළමුන්ට ඇතුල්වීම තහනම්.මැලේසියාව ශශ්‍රී ලංකාවට වඩා පසුව බ්‍රිතාන්‍ය අධිරාජ්‍යවාදින්ගෙන් නිදහස ලැබූ රටකි. ඔවුන් රට දියුණුව කරා ගෙනයාමේ ගමනට යොදාගත් ප්‍රධාන සාධකයක් වන්නේ රට පුරා ක්‍රමාණුකුල අධිවේගි මාර්ග පද්ධතියක් ඉදිකිරීමයි. එකපිට එක උඩ පිහිටි අධිවේගි මාර්ග පද්ධති හතරක් තිබෙන මාර්ගද ඔවුන් නිර්මාණය කර ඇත.රට අභ්‍යන්තර ගමනාගමනයට භාණ්ඩ ප්‍රවාහනයට මේ මගින් මහඟු පිටුවහලකි. රැකියා සඳහා යෑමට සංචාරකයන්ට ;ම්වා මහත් පිටුවහළකි. මෙමගින් ඉන්ධන, මුදල් රට වැසියන්ට ඉතිරිවේ. එමෙන්ම මනස්කාන්ත ලෙස අධිවේගි මාර්ග දෙපස ගස්වැල් සිටුවා අලංකාරකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307171</link>
    <topic>උතුරු මැද අධ්‍යාපනයේ මහ අවුලක්</topic>
    <author>අනුරාධපුර මධ්‍යම විශේෂ සහ තෙන්නකෝන් කුලසේකර</author>
    <content>උතුරුමැද පළාතේ රජයේ පාසල්වල හයවන ශ්‍රේණියේ දෙවන වාර විභාගය සඳහා ඊයේ පැවැත්වීමට නියමිත ව තිබූ සිංහල භාෂාව හා සාහිත්‍ය ප්‍රශ්න පත්‍රයේ ප්‍රශ්නාවලිය සමඟ උත්තර පත්‍රිකාව ද එකට මුද්‍රණය කොට බෙදාහැරීම නිසා වහාම ක්‍රියාත්මක වන පරිදි එම විභාගය නොපැවැත්වීමට තීන්දු කළ බලධරයන් පාසල් සිසුන් ආපසු හරවා යවා තිබේ.හයවෙනි ශ්‍රේණියේ සිංහල භාෂාව හා සාහිත්‍ය ප්‍රශ්න පත්‍රයේ දෙවන කොටසේ ප්‍රශ්න හයට පිළිතුරු හතරවන පිටුවේ සඳහන් වී තිබීම නිසා ඊයේ (16) විභාගය නොපැවැත්වීය.උතුරුමැද පළාත් අධ්‍යාපන දෙපාර්තමේන්තුව විසින් රජයේ මුද්‍රණාලයේ මෙම ප්‍රශ්න පත්‍ර මුද්‍රණය කර ඇති බව සඳහන් වන අතර පසුගිය කාලය පුරාම පාසල් වාර විභාග පැවැත්වීමේදී මෙවැනි දේ සිදු වූ බවත් ඒ පිළිබඳව පෙන්වා දුන් අයට දඬුවම්කිරීමට පළාත් අධ්‍යාපන අමාත්‍යාංශය කටයුතු කළ බවත් ප්‍රශ්න පත්‍ර විසි දහසක් (20,000) පමණ මුද්‍රණය කර ඇති බවත් මේ ප්‍රශ්න පත්‍රවල සෝදුපත් බැලීමට නිලධාරින් කීපවරක් කොළඹ ගොස් ඇති බවත් මෙසේ මහජන මුදල් විනාශ කරන නිලධාරීන්ට එරෙහිව කටයුතු කළ යුතු බවත් ලංකා ගුරු සංගමයේ සභාපති ප්‍රියන්ත ප්‍රනාන්දු මහතා පවසයි.උතුරුමැද පළාත් අධ්‍යාපන දෙපාර්තමේන්තුව මඟින් 2013 වර්ෂයේ දෙවන වාර පරීක්ෂණය පෙරේදා (15) ආරම්භ කළ අතර 16 වනදා හයවන ශ්‍රේණියට පැවැත්වීමට තිබූ සිංහල භාෂාව හා සාහිත්‍ය ප්‍රශ්න පත්‍රයේ ප්‍රශ්න සමඟ පිළිතුරු මුද්‍රණය කිරීම හේතුවෙන් විභාගය අත්හිටුවීමට අධ්‍යාපන බලධාරීන් තීරණය කළහ.එම ප්‍රශ්න පත්‍රයේ දෙවන කොටසෙහි ප්‍රශ්න 06කින් යුක්ත වූ අතර එම ප්‍රශ්න 06ටම අදාළ වන පිළිතුරු කොටස් ද එම ප්‍රශ්න පත්‍රයේම මුද්‍රණය කර තිබුණි. මේ හේතුවෙන් වහාම හයවන ශ්‍රේණියේ විභාගය අත්හිටුවීමට තීරණය කර තිබූ අතර ශිෂ්‍ය ශිෂ්‍යාවන් විශාල පිරිසකට විභාගය නොපැවැත්වීම හේතුවෙන් ඊයේ දිනයේ නැවතත් නිවෙස් කරා යෑමට සිදු වූහ.වසර 06ක කාලයක් තිස්සේම උතුරුමැද පළාතේ පැවැත්වෙන වාර විභාගවල අඩුපාඩුකම් හේතුවෙන් සිසු දරු දැරියන් සහ ගුරුවරුන් දැඩි අපහසුතාවයකට පත්ව සිටිති. ප්‍රශ්න පත්‍රයේ ප්‍රශ්න සමඟ පිළිතුරු මුද්‍රණය වී ඇති බව නොදත් අනුරාධපුර හා පොළොන්නරුව කලාපයේ විද්‍යාල කිහිපයකම 06 වන ශ්‍රේණියේ විභාගය පැවැත්වී ඇති බව වාර්තා විය.ඊට හේතුව වී ඇත්තේ දුරකථන මඟින් හෝ මෙම විද්‍යාලවලට ප්‍රශ්න පත්‍රයේ මුද්‍රණ දෝෂ සම්බන්ධයෙන් දැන්වීමට නොහැකි වීම නිසාය. මේ සම්බන්ධයෙන් විමසීම සඳහා උතුරුමැද පළාත් අධ්‍යාපන අධ්‍යක්ෂවරයාට දුරකථන ඇමතුම් ලබාගත්තත් ඔහු කාර්යාලයේ නොමැති බව එහි සිටි නිලධාරියකු ප්‍රතිචාර දක්වමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307172</link>
    <topic>බුද්ධගයාවට පැමිණෙන බැතිමතුන්ටවිශේෂ ආරක්ෂාව</topic>
    <author>මහින්ද අලුත්ගෙදර</author>
    <content>බුද්ධගයාවේ මහාබෝධි විහාරයේ සහ ඒ වෙත පැමිණෙන බැතිමතුන්ගේ ආරක්ෂාව වෙනුවෙන් සියලු ආරක්ෂක විධිවිධාන සළස්වා තිබෙන බව ඉන්දියාවේ ශ්‍රී ලංකා මහ කොමසාරිස් කාර්යාලය පවසයි.මේ වනවිට එහි ආරක්ෂාව තරකර තිබෙන බවද බැතිමතුන්ගේ වන්දනා කටයුතු වෙනුවෙන් විහාර පරිශ්‍රය සම්පූර්ණයෙන්ම විවෘත කර තිබෙන බවද ඉන්දියාවේ ශ්‍රී ලංකා නියෝජ්‍ය මහ කොමසාරිස් මහිෂිනී කොලොන්නේ මහත්මිය "දිනමිණ" ට පැවසුවාය.බිහාර් ප්‍රාන්තයේ පිහිටි බුද්ධගයා මහාබෝධි විහාරය වෙත පසුගිය 07 දා බෝම් ප්‍රහාර මාලාවක් එල්ල කෙරුණු අතර ඒ සම්බන්ධයෙන් විමර්ශන කටයුතු අවසන් වනතුරු බැතිමතුන්ගේ වන්දනා කටයුතු තාවකාලිකව නවතා දැමූ බව සඳහන් කළ නියෝජ්‍ය මහ කොමසාරිස්වරිය මේ වනවිට එහි තත්ත්වය ඉතාම යහපත් බවද සදහන් කළාය.බෞද්ධයන්ගේ නොමඳ ගෞරවයට පාත්‍ර වූ අති පූජනීය මහාබෝධි විහාරය වැදපුදා ගැනීම සඳහා වාර්ෂිකව ශ්‍රී ලාංකිකයන් 150,000 ක් පමණ ඉන්දියාවේ බිහාර් ප්‍රාන්තයට පැමිණෙන බවද ඉන්දියාවේ ශ්‍රී ලංකා මහකොමසාරිස් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071713</link>
    <topic>උගත් පාඩම් නිර්දේශ පදනම් කොට ගත් ක්‍රියාකාරී සැලැස්ම ක්‍රියාවට නංවන්න</topic>
    <author>ධනුෂ්ක ගොඩකුඹුර</author>
    <content>උගත් පාඩම් සහ ප්‍රතිසන්ධානය පිළිබඳ වූ කොමිසමේ නිර්දේශ පදනම් කොට ගත් ජාතික ක්‍රියාකාරී සැලැස්ම කඩිනමින් ක්‍රියාවට නංවන ලෙස එම සැලැස්මේ සභාපති, ජනාධිපති ලේකම් ලලිත් වීරතුංග මහතා අමාත්‍යාංශ ලේකම්වරුන් ඇතුළු දෙපාර්තමේන්තු ප්‍රධානීන්ට උපදෙස් දුන්නේය.මෙම ජාතික ක්‍රියාකාරී සැලැස්මට ඇතුළත් කිරීමට ඇමැති මණ්ඩල අනුමැතිය ලැබුණු නිර්දේශ 53ක් වහාම ක්‍රියාත්මක කිරීමට පියවර ගන්නා ලෙසත් වීරතුංග මහතා අදාළ නිලධාරීන්ට නියෝග කළේය. කොමිෂන් සභා වාර්තාවේ සඳහන් නොවන එහෙත් සහජීවනය උදෙසා රජය මඟින් කි‍්‍රයාත්මක කරන වැඩසටහන්වලට ප‍්‍රමුඛතාව දී කටයුතු කරන ලෙසත් ජනාධිපති ලේකම්තුමා මෙහි දී සියලු අමාත්‍යාංශ කි‍්‍රයාකාරීන්ට උපදෙස් ලබා දෙන ලදී.උගත් පාඩම් සහ ප‍්‍රතිසන්ධානය පිළිබඳ වු පරීක්ෂණ කොමිෂන් සභා වාර්තාවේ නිර්දේශ කි‍්‍රයාත්මක කිරීම සඳහා වන ජාතික කි‍්‍රයාකාරී සැලැස්මේ කටයුතු කඩිනම් කිරීම හා වත්මන් ප‍්‍රගතිය සමාලෝචනය සඳහා ජනාධිපති ලේකම්තුමාගේ ප‍්‍රධානත්වයෙන් මහවැලි අධිකාරියේ ශ්‍රවණාගාරයේදී පැවැති සාකච්ඡාවකදී ඒ මහතා මෙසේ උපදෙස් දුන්නේය.අමාත්‍යාංශ ලේකම්වරු, දෙපාර්තමේන්තු ප‍්‍රධානීන් හා විෂය භාර නිලධාරීන්ගේ සහභාගීත්වයෙන් පැවැති මේ සාකච්ඡාවේදී කොමිෂන් සභා නිර්දේශ කි‍්‍රයාත්මක කරන ජාතික කි‍්‍රයාකාරී සැලැස්මට අයත් අමාත්‍යාංශ සහ දෙපාර්තමේන්තු ප‍්‍රධානීන් 21 දෙනකු විසින් කොමිෂන් වාර්තාවේ සඳහන් නිර්දේශ තම අමාත්‍යාංශවල කි‍්‍රයාත්මක වන ආකාරය පිළිබඳ ජනාධිපති ලේකම්තුමාව දැනුවත් කරන ලදී.ජාතික කි‍්‍රයාකාරී සැලැස්ම කි‍්‍රයාත්මක කිරීම පිළිබඳ තොරතුරු ඇතුළත්ව පසුගිය දා එළි දක්වන ලද වෙබ් අඩවිය පිළිබඳ පැහැදිලි කළ ජනාධිපති ලේකම්තුමා විසින් අමාත්‍යාංශ කි‍්‍රයාකාරකම් අනුව මෙම වෙබ් අඩවිය යාවත්කාලීන කිරීමේ අවශ්‍යතාව අවධාරණය කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071716</link>
    <topic>ප්‍රගීත් එක්නැලිගොඩ බෙල්ජියමේදී දුටු බවසුනිල් හඳුන්නෙත්ති මා සමඟ පැවැසුවා</topic>
    <author>හෝමාගම සංචාරක මංජුල හිරිපිටිය</author>
    <content>තමන් පමණක් නොව ජවිපෙ මන්ත්‍රී සුනිල් හඳුන්නෙත්තිද ප්‍රගීත් එක්නැලිගොඩ බෙල්ජියමේදී දුටු බව තමා සමග පැවසූ බව පාර්ලිමේන්තු මන්ත්‍රී අරුන්දික ප්‍රනාන්දු පවසයි.අතුරුදන් මාධ්‍යවේදී ප්‍රගීත් එක්නැලිගොඩ සොයාදෙන ලෙස ඉල්ලා ඔහුගේ බිරිය සන්ධ්‍යා හෝමාගම අධිකරණයේ ගොනු කර තිබූ පැමිණිල්ලක සාක්‍ෂි දෙමින් මන්ත්‍රීවරයා එසේ පැවසීය.අරුන්දික ප්‍රනාන්දු මන්ත්‍රීවරයා තවදුරටත් පැවසුවේ එහෙත් හඳුන්නෙත්ති මහතා ඒ බව පිළිගනිතියි තමා නොසිතන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071714</link>
    <topic>නිල නිවාස හිඟ කුළීහිටපු මන්ත්‍රීවරු 9ක් ගෙවලා</topic>
    <author>ශිරෝමි අබයසිංහ</author>
    <content>මාදිවෙල මන්ත්‍රී නිල නිවාස සංකීර්ණයේ පදිංචිව සිට ගෙවල් කුලී සහ වෙනත් පහසුකම් සඳහා කුලී නොගෙවා සිටි හිටපු මන්ත්‍රීවරුන් නව දෙනෙක් එම හිඟ මුදල් ගෙවා ඇති බව රජයේ අධිනීතීඥවරිය නුගේගොඩ දිසා අධිකරණයට ඊයේ (16) දැනුම් දුන්නාය.මුදල් ගෙවා නොමැති මන්ත්‍රීවරුන් දහ අට දෙනෙක්ගෙන් මුදල් අය කර ගැනීම සඳහා නියෝගයක් නිකුත‍් කරන්නැයි ඉල්ලමින් නීතීපතිවරයා අධිකරණය හමුවේ පවරා ඇති නඩුව ඊයේ කැඳවූ අවස්ථාවේදී නීතීඥවරිය එසේ දැන්වූවාය.මහීපාල හේරත් , ඩී.එම්.බණ්ඩාරනායක, සිරි අන්ද්‍රාහැන්දි, එස්.සතාසිවම්, තිලිණ බණ්ඩාර තෙන්නකෝන් , බද්දේගම සමිත හිමි, උපාලි සමරවීර, ජස්ටින් ගලප්පත්ති, සහ ලකී ජයවර්ධන මහත්වරුන් හිඟ මුදල් ගෙවා ඇති බවට වාර්තා විය.2001 දෙසැම්බර් 5 සිට 2004 පෙබරවාරි 4 දක්වා කාලය තුළ මෙම හිඟ මුදල් නොගෙවා ඇතැයි නීතීපතිවරයා පවරා ඇති නඩුවේ සඳහන් විය. නොතිසි ලැබ අධිකරණයට නොපැමිණි ආර්.කුගනේෂ්වරන් මහතාට එරෙහිව ඒක පාර්ශ්විකව නඩුව විභාගයට ගැනීමට නියම විය.අනෙකුත් මන්ත්‍රීවරුන් වන සංජීව බණ්ඩාර කවිරත්න , චන්දන කවිරත්න, අබ්දුල්ලා මහරුෆ්, ඥාණපුත්තු ක්‍රිෂ්ණපිල්ලේ, කයිෆ් තවුෆික්, පී.ඩී.අබේරත්න සහ පියදාස අබේරත්න මහත්වරුන්ට නොතිසී ලැබී නොමැති බවට වාර්තා වූයෙන් නැවත නොතිසී නිකුත් කිරීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307173</link>
    <topic>අනාරක්ෂිත දුම්රිය හරස් මාර්ග ආරක්ෂාවට සිවිල් ආරක්ෂක කමිටු</topic>
    <author>නිමල් රාජපක්ෂ</author>
    <content>අනාරක්ෂිත දුම්රිය හරස් මාර්ග සියල්ල සිවිල් ආරක්ෂක කමිටු නිලධාරීන් යොදා මේ වන විට ආරක්ෂිත තත්ත්වයට පත් කොට ඇත.එසේ ආරක්ෂිත තත්ත්වයට පත් කිරීමත් සමඟ ආරක්ෂිත ‍ගේට්ටු තිබෙන ස්ථාන වලින් දුම්රියක් පැමිණෙන විට ගේට්ටුව වසා තැබෙන අවස්ථාවේ දුම්රිය හරස් මාර්ගය හරහා ගමන් කරන්නන් හට දැඩි දඬුවම් පැමිණවීමට දුම්රිය දෙපාර්තමේන්තුව තීරණය කොට ඇත.සිවිල් ආරක්ෂක කමිටු නිලධාරීන් සිටින ස්ථානවල ඔවුන්ගේ අණ නොතකා දුම්රිය හරස් මාර්ගය හරහා ගමන් කරන්නන්ටද මෙම නීතිය බලපානු ඇතැයි දුම්රිය ආරක්ෂක සේවා අධිකාරී සේනක ජයසේන මහතා පවසයි.මේ වැඩසටහන පොලිස් දෙපාර්තමේන්තුව හා දුම්රිය දෙපාර්තමේන්තුව ඒකාබද්ධව සිදු කෙරේ.ජනාධිපති මහින්ද රාජපක්ෂ මහතාගේ උපදෙස් මත අද වන විට අනාරක්ෂිත දුම්රිය හරස් මාර්ග 610කට සිවිල් ආරක්ෂක කමිටු නිලධාරීන් යොදවා ඇත. නියෝජ්‍ය පොලිස්පති (රථවාහන) ඒ. සේනාරත්න මහතා සිවිල් ආරක්ෂක කමිටු නිලධාරීන් තිදෙනා බැගින් එක් දුම්රිය හරස් මාර්ගයකට යොදවා ඇත.දුම්රිය හරස් මාර්ග 1083ක් තිබූ අතර අනාරක්ෂිත දුම්රිය මාර්ගවලින් පසුගිය කාලේ දුම්රිය අනතුරු සිදුවී මිනිස් ජීවිත කිහිපයක් අකාලයේ අහිමි වී ගියේය. එහි ප්‍රතිඵලයක් ලෙස ජනාධිපතිතුමා ප්‍රවාහන ඇමැතිවරයාට දුම්රිය හරස් මාර්ග සඳහා ආරක්ෂක වැඩපිළිවෙළක් ක්‍රියාත්මක කිරීමට උපදෙස් දී තිබිණ.එහි ප්‍රතිඵලයක් ලෙස මේ වන විට දුම්රිය හරස් මාර්ග බොහොමයකට ගේට්ටු සවිකර ඇති අතර ගේට්ටු සවිකරන තෙක් සිවිල් ආරක්ෂක නිලධාරීන් යොදා දුම්රිය හරස් මාර්ගය ආරක්ෂිත තත්ත්වයට පත් කොට තිබේ.එසේ කිරීමත් සමඟ දුම්රියයන් පැමිණෙන අවස්ථාවලදී ගේට්ටුව තිබෙන හරස් මාර්ග හා ආරක්ෂිත හරස් මාර්ග හරහා පයින් ගමන් කරන්නන්හටද දඬුවම් පමුණුවනු ඇත. එසේ කිරීමෙන් දුම්රියේ හැපී අකාලයේ මිය යන මිනිස් ජීවිත රැසක් බේරා ගත හැකි බවද ජයසේන මහතා දිනමිණට පැවැසීය.දුම්රිය සාමාන්‍යාධිකාරී බී.ඒ.පී. ආරියරත්න මහතාගේ උපදෙස් මත දුම්රිය ආරක්ෂක සේවයේ නිලධාරීන් රථ වාහන පොලිසියේ නිලධාරීන් සමඟ ඒකාබද්ධව දඬුවම් පැමිණවීමේ මෙම වැඩසටහන ක්‍රියාත්මක කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307174</link>
    <topic>පාසල් දරුවන්ටවිටමින් නොමිලයේ</topic>
    <author>සන්ධ්‍යා කරුණාරත්න</author>
    <content>පාසල් දරුවන්ගේ බුද්ධිය වර්ධනය කිරීමේ අරමුණෙන් විටමින් වර්ග රැසක් නොමිලයේ ලබාදීමට සෞඛ්‍ය අමාත්‍යාංශය දීප ව්‍යාප්ත වැඩපිළිවෙළක් ආරම්භ කර ඇත.යකඩ පෙති, ෆෝලික් අම්ලය, විටමින් සී යනාදි පෙති වර්ග පාසල් දරුවන්ට ලබාදීමට කටයුතු යොදා ඇති බවත් දරුවන්ගේ හීමොග්ලොබින් ඌනතාව අවම කිරීම සඳහා ‍මේ විටමින් වර්ග අවශ්‍ය බවත් සෞඛ්‍ය අමාත්‍යාංශයේ පවුල් සෞඛ්‍ය කාර්යාංශයේ පෝෂණය හා යෞවනය සම්බන්ධ විශේෂඥ වෛද්‍ය අයේෂා ලොකුබාලසූරිය මහත්මිය පැවැසුවාය.අවුරුද්දේ සති 24 ක් එනම් මාස හයක් එක දිගට දරුවන්ට මේ විටමින් වර්ග ලබාදීමෙන් ඔවුන්ගේ කඩිසර බව, මතක ශක්තිය, පාඩම් වැඩවලට පවතින අවදානය ඉහළ නැංවීමට හැකි වන බව ද ඒ මහත්මිය ප්‍රකාශ කළාය.සිරුරේ ක්‍රියාකාරිත්වය නිසි ලෙස පවත්වා ගැනීම සඳහා ඔක්සිජන්වල ක්‍රියාකාරිත්වය අත්‍යවශ්‍ය බවත් නිසියාකාරව ඔක්සිජන් සිරුර තුළ ක්‍රියා කිරීම සඳහා හීමොග්ලොබින් අවශ්‍ය බවත් ඇය පැවැසුවාය. ඖෂධවලින් ලැබෙන විටමින් වර්ගවලට වඩා ආහාරවලින් සිරුරට ලැබෙන විටමින් වර්ග වඩාත් වටින්නේ යැයි ද වෛද්‍ය ලොකුබාලසූරිය මහත්මිය කීය.ප්‍රදේශයේ වෛද්‍ය නිලධාරි කාර්යාල මඟින් මහජන සෞඛ්‍ය පරීක්ෂකවරුන්ගේ සහාය යටතේ පාසල්වල ගුරුවරුන්ට මේ විටමින් වර්ග ලබාදීම සිදුකෙරේ. ගුරුවරු මඟින් දරුවන්‍ට මේ විටමින් වර්ග ලබාදීම සිදුකෙරේ.පසුගිය කාලයේ මේ විටමින් වර්ග ලබාදීම සිදු‍කළේ 7 සහ 10 ශ්‍රේණිවල දරුවන්ට පමණක් වුවත් වර්තමානය වන විට පාසල්වල සියලුම දරුවන්ට මේ විටමින් වර්ග ලබාදීමට සෞඛ්‍ය අමාත්‍යාංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071715</link>
    <topic>යුද ජයෙන් පසු අප ලද ලොකුම ජය පොදුරද සමුළුව ශ්‍රී ලංකාවේ පැවැත්වීමයි</topic>
    <author>උපාලි කරුණාරත්න</author>
    <content>පොදු රාජ්‍ය මණ්ඩලීය සමුළුව ලංකාවේ පැවැත්වීමට ලැබීම කොටි ත්‍රස්තවාදය පරාජය කිරීමෙන් පසු ලබාගත් දැවැන්තම ජයග්‍රහණය බව බස්නාහිර පළාත් ඇමැති නීතිඥ උදය ගම්මන්පිල මහතා පැවැසීය.යුද්ධය අවසන් බවට අපි සිතුවත් එය තවම අවසන් වී නොමැති බව කී ඇමැතිවරයා සිදුවී තිබෙනුයේ යුද්ධය වන්නියේ සිට යුරෝපයට මාරුවීම පමණක් යයිද ප්‍රකාශ කළේය.එහි ප්‍රතිඵලයක් ලෙස දෙමළ බෙදුම්වාදීන් ශ්‍රී ලංකාව මානව හිමිකම් කඩකරන ම්ලේච්ඡ රටක් වශයෙන් ජාත්‍යන්තරයට රට හුදෙකලා කිරීමේ හඳුන්වාදීමේ කාර්යයේ නිරත වී සිටින බව ප්‍රකාශ කළ ඒ මහතා පොදු රාජ්‍ය මණ්ඩලීය සමුළුව මෙරට පැවැත්වීමෙන් එයට ප්‍රබල අතුල් පහරක් වැදෙන බවද පැවැසීය.කොටි ඩයස්පෝරාව කියන ආකාරයට මෙරට සිංහල ජනතාව සුළු ජාතීන්ට විශේෂයෙන් දමිළ ජාතිකයන්ට පීඩාවන ආකාරයෙන් කටයුතු කරයි නම් ලෝක රාජ්‍ය නායකයන්, විවිධ නියෝජිතයින් සහභාගි වන සමුළුවක් මෙරට දී නොපවත්වනු ඇති බවද උදය ගම්මන්පිල මහතා ප්‍රකාශ කළේය.පොදු රාජ්‍ය මණ්ඩලීය සමුළුව සඳහා මෙරටට පැමිණෙන නායකයින්ට, සුළු ජාතිකයින්ට සිංහල ජනතාව සලකන අන්දම සියැසින් දැක බලා ගත හැකි බව පැවසූ ඇමැතිවරයා ඉන්පසුව එම රාජ්‍ය නායකයන්ට දෙමළ බෙදුම්වාදීන් ශ්‍රී ලංකාව සම්බන්ධයෙන් ප්‍රචාරය කරන වැරදි තොරතුරු වලට එරෙහිව කටයුතු කළ හැකි යයිද කීය.ජාත්‍යන්තරයේ සිට ක්‍රියාත්මක වන කොටි ත්‍රස්තවාදය මුලිනුපුටා දැමීම සඳහා මෙරට ත්‍රස්තවාදය පරාජය කිරීමට ආරක්ෂක අමාත්‍යාංශයට සහයෝගය ලබා දුන් ආකාරයට වර්තමානයේ විදේශ කටයුතු අමාත්‍යාංශයට ලබාදිය යුතු බවද උදය ගම්මන්පිල මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071717</link>
    <topic>දළදා මාලිගා ප්‍රහාරය සැලසුම් කළකොටි සාමාජිකයාට එරෙහිව නඩු</topic>
    <author>කුමුදු හෙට්ටිආරච්චි</author>
    <content>මහනුවර ශ්‍රී දළදා මාලිගාවට එල්.ටී.ටී.ඊ. ප්‍රහාරය එල්ල කිරීම සඳහා සැලසුම් කළ කොටි සාමාජිකයාට එරෙහිව කොළඹ ප්‍රදේශයේ ත්‍රස්ත ප්‍රහාර රැසක් සැලසුම් කිරීම සම්බන්ධයෙන් නීතිපතිවරයා විසින් කොළඹ මහාධිකරණය හමුවේ ඊයේ (16) නඩු තුනක් පවරන ලදී.රාජගිරිය ආයුර්වේද වටරවුම අසල ත්‍රස්ත ප්‍රහාරයක් දියත් කිරීම, හිටපු යුද හමුදාපති සරත් ෆොන්සේකා මහතාට එල්ල කළ මරාගෙන මැරෙන ත්‍රස්ත ප්‍රහාරය සැලසුම් කිරීම හා කොළඹ මරදානේ බස් රථයක් ඉලක්ක කැර ත්‍රස්ත ප්‍රහාරයක් එල්ල කිරීම ඇතුළු අධි චෝදනා යටතේ විත්තිකාර කොටි සාමාජිකයාට එරෙහිව එසේ අධි චෝදනා ගොනු කරන ලදී.යාපනේ පදිංචිකරුවකු වූ විමලසිංහම් තනුයුගන් නොහොත් තන්ගපාන්ඩෙයන් නමැති එල්.ටී.ටී.ඊ. සාමාජිකයාට එරෙහිව එසේ අධි චෝදනා ගොනු කෙරුණි. එල්.ටී.ටී.ඊ. සංවිධානයේ ප්‍රබල සාමාජිකයෙක්ව සිටි චාල්ස්ගේ උපදෙස් මත එම සංවිධානය විසින් කොළඹ ප්‍රදේශයේ රඳවා සිටි කොටි සාමාජිකයන් හය දෙනෙක් සමඟ දුරකථන මඟින් සම්බන්ධවෙමින් මහනුවර ශ්‍රී දළදා මාලිගාවට ප්‍රහාරය එල්ල කිරීමට සැලසුම් කැර ඊට ආධාර අනුබල දීම මෙම විත්තිකරු විසින් සිදුකැර ඇති බව නඩු ගොනුවේ සඳහන් වෙයි.තවද වසර 2006 අෙප්‍ර්ල් 25 වැනිදා හෝ ඊට ආසන්න දිනක දී ප්‍රබල කොටි සාමාජිකයෙකුව සිටිමින් හිටපු යුද හමුදාපති සරත් ෆොන්සේකා මහතාව ඝාතනය කිරීම සඳහා එල්ල කළ ත්‍රස්ත ප්‍රහාරය සැලසුම් කිරීම හා ඒ සඳහා ආධාර අනුබල දුන් බවට ද විත්තිකාර කොටි සාමාජිකයාට එරෙහිව නීතිපතිවරයා විසින් එසේ අධි චෝදනා ගොනු කරන ලදී.වසර 2000 මාර්තු මස 10 වැනිදා හෝ ඊට ආසන්න දිනක දී රාජගිරියේ ආයුර්වේද වටරවුම අසල දී කොටි සංවිධානය මඟින් දියත් කළ ප්‍රහාරය සැලසුම් කිරීම හා 1998 වසරේ දී මරදානේ දී බස් රථයක් ඉලක්ක කැර ත්‍රස්ත ප්‍රහාරයක් එල්ල කිරීමට සැලසුම් කිරීම සම්බන්ධව ද විත්තිකාර කොටි සාමාජිකයාට එරෙහිව නීතිපතිවරයා විසින් ඊයේ (16) අධි චෝදනා ගොනු කරන ලදී.එල්.ටී.ටී.ඊ. සංවිධානයට බැඳී යුද පුහුණුව ලබා යුද හමුදාවට එරෙහිව ප්‍රහාර එල්ල කැර ඇති මෙම විත්තිකාර කොටි සාමාජිකයා ප්‍රධාන පෙළේ කොටි නායකයින් රැසක් යටතේ ත්‍රස්ත ප්‍රහාර එල්ල කිරීම සඳහා සැලසුම් සකසා ඇති බව නඩු ගොනුවේ සඳහන් වෙයි.ප්‍රබල කොටි නායකයෙක්ව සිටි චාල්ස්ගේ උපදෙස් මත කොළඹ හා හමුදා පාලන ප්‍රදේශවල සිටි එල්.ටී.ටී.ඊ. සාමාජිකයන් සමඟ දුරකථන මඟින් සම්බන්ධතා පවත්වා කොටි නායක චාල්ස් යටතේ මහනුවර ශ්‍රී දළදා මාලිගාවට එල්ල කළ ත්‍රස්ත ප්‍රහාරය සැලසුම් කිරීම සිදුකැර ඇති බවද සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307175</link>
    <topic>තේරීම් කාරක සභාවේ වත්මන් තත්ත්වය ගැන රජය ඉන්දියාවට කරුණු පැහැදිලි කරයි</topic>
    <author/>
    <content>පාර්ලිමේන්තු තේරීම් කාරක සභාවේ වත්මන් තත්ත්වය මෙන්ම ඉදිරි ක්‍රියාමාර්ග සම්බන්ධයෙන් රජය ඉන්දියාවට කරුණු පැහැදිළි කරයි. ශ්‍රී ලංකාවේ ඉන්දියානු මහ කොමසාරිස් වයි. ආර්. සින්ග්හා මහතා වාරිමාර්ග හා ජල සම්පත් කළමනාකරණ අමාත්‍යාංශයේදී ඇමැති නිමල් සිරිපාල ද සිල්වා මහතා හමුවූ අවස්ථාවේදී මේ සම්බන්ධයෙන් දීර්ඝ වශයෙන් සාකච්ඡා කෙරිණි.නිමල් සිරිපාල ද සිල්වා මහතා සභාපතිත්වය උසුළන ශ්‍රී ලාංකිකයන් එක් ජාතියක් ලෙස ජීවත්වීම බලාත්මක කිරීම සඳහා නිර්දේශ ලබා ගැනීමට පත්කළ තේරීම් කාරක සභාවේ කටයුතු වල වර්තමාන තත්ත්වය සම්බන්ධයෙන් ඉන්දීය මහ කොමසාරිස්වරයා මෙහිදී විමසීමක් කළේය.ඊට ප්‍රතිචාර දක්වමින් ඇමැතිවරයා සදහන් කළේ දහතුන් වන ව්‍යවස්ථා සංශෝධනය පිළිබඳ නිර්දේශ ඉදිරිපත් කිරීමට පත්කළ මෙම තේරීම් කමිටුව දහතුන් වන ආණ්ඩුක්‍රම ව්‍යවස්ථා සංශෝධනය පිළිබදව හා ජාතික ඒකාග්‍රතාවය ඇති කිරීම පිළිබඳව සාකච්ඡා කර පුර්ණ ජාතික එකඟතාවයකට පැමිණිමට ඇති හොදම ස්ථානය හා අවස්ථාව බවයි.එහිදී සියලු දේශපාලන නියෝජිතයන්ට තමන්ගේ අදහස් හා යෝජනා විවෘතව ඉදිරිපත් කිරීමට සම්පුර්ණ ඉඩ ප්‍රස්ථා සලසා ඇති බව පෙන්වාදුන් ඒ මහතා තේරීම් කාරක සභාව අර්ථවත් අවසානයක් කරා ගෙන යාමට රජයේ පාර්ශවයෙන් කළ හැකි සියලු දේ නොපිරිහෙලා ඉටුකර ඇති නමුත් දෙමළ ජාතික සන්ධානය හා විපක්ෂය ඒ වෙනුවෙන් මේ දක්වා කිසිදු සාධනීය ප්‍රතිචාරයක් දක්වා නැති බවද පැවසීය.එහෙත් දෙමළ ජාතික සන්ධානය සහ විපක්ෂය මෙම තේරීම් කාරක සභාවට ඉදිරියේදී සහභාගී වනු ඇතැයි විශ්වාසය පළකළ නිමල් සිරිපාල ද සිල්වා මහතා මෙම තත්ත්වය පිළිබදව සියලු තොරතුරු තේරීම් කාරක සභාවේ සභාපතිවරයා ලෙස අතිගරු ජනාධිපතිතුමාටත් රජයටත් තමා දැනුම් දී ඇති බවද සඳහන් කළේය.ශ්‍රී ලංකාවේ ඉන්දියානු මහ කොමසාරිස් කාර්යාලයේ දේශපාලන ලේකම් ආර්. රවින්ද්‍ර මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307176</link>
    <topic>ශිරාණිට අල්ලස් චෝදනා අඩංගුරහස් පොලිස් වාර්තාව ළඟදීම අධිකරණයට</topic>
    <author>විජයානි එදිරිසිංහ</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මියට එල්ල වී ඇති අල්ලස් හා දූෂණ චෝදනා සම්බන්ධයෙන් අල්ලස් හෝ දූෂණ විමර්ශනය කිරීමේ කොමිසම මඟින් පවත්වන ලද පරීක්ෂණයට අදාළ වාර්තාව ළඟදීම අධිකරණය වෙත ඉදිරිපත් කිරීමට නියමිත බව එම කොමිසමේ ආරංචි මාර්ග සඳහන් කරයි.ශිරාණි බණ්ඩාරනායක මහත්මිය රාජ්‍ය සේවයේ යෙදී සිටි කාලය තුළ ඇය විසින් අයථා ලෙස ධනය උපයා ඇතැයිද ඒවාට අදාළ තොරතුරු වත්කම් බැරකම් ප්‍රකාශවල සඳහන් නොකර රහසිගතව පවත්වාගෙන ගොස් ඇතැයිද ආදී වශයෙන් ඇයට එරෙහිව චෝදනා රැසක් එල්ල වී තිබේ.මේ චෝදනා සම්බන්ධයෙන් අල්ලස් කොමිසමේ විමර්ශන නිලධාරීන් විසින් මාස කිහිපයක් තිස්සේ පරීක්ෂණ පවත්වා ඉන් හෙළිකරගත් තොරතුරු සම්බන්ධයෙන් ශිරාණි බණ්ඩාරනායක මහත්මියගෙන් ‍ප්‍රකාශ ලබා ගැනීම සඳහා ඇය කිහිප වතාවක්ම කොමිෂම වෙත කැඳවනු ලැබිණි.ඊයේ (16) දින ද ඇය කොමිසම වෙත කැඳවා ප්‍රකාශයක් ලබාගෙන තිබේ. එහිදී ඇයට එරෙහිව එල්ල වී ඇති අල්ලස් චෝදනා සහ ඒවාට අදාළව කොමිසමේ නිලධාරීන් විසින් හෙළිකර ගන්නා ලද සියලු තොරතුරු ඇය විසින් ප්‍රතික්ෂේප කර ඇති බවද එම කොමිසමේ ආරංචි මාර්ග තවදුරටත් සඳහන් කරයි.මේ වන විට ඇයට එරෙහි ‍චෝදනා සම්බන්ධ විමර්ශන කටයුතු බොහෝදුරට අවසන්ව තිබේ. තවදුරටත් ඉතිරිව ඇත්තේ මෙම විමර්ශන වලට අදාළ වාර්තා කොමිසමේ සභාපතිවරයා ප්‍රමුඛ සාමාජික මඬුල්ල ‍ඉදිරියේ සාකච්ඡාවට භාජනය වීම පමණි.‍ඉන් අනතුරුව එම කොමිසමට අල්ලස් පනත යටතේ ලැබී ඇති බලතල මත කොමිසමේ වාර්තාව අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307177</link>
    <topic>එංගලන්තයේ හොරෙන් ඉන්නශ්‍රී ලාංකිකයෝ අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස විවිධ ආයතනයන්හි සේවය කරන ශ්‍රී ලාංකිකයන් අත්අඩංගුවට ගැනීම සඳහා විශේෂ මෙහෙයුමක් ආරම්භ කිරීමට එංගලන්ත රජය පියවර ගෙන ඇත. එංගලන්තයේ ස්වදේශ කටයුතු අමාත්‍යාංශ ආගමන බලාත්මක නිලධාරීන් පිරිසක් එරට බ්ලැක්පුල් හිදී සිදුකළ මෙහෙයුමක දී ආපනශාලා දෙකක සේවය කරමින් සිටි නීති විරෝධී සංක්‍රමණික ශ්‍රී ලාංකිකයන් පස්දෙනෙකු අත්අඩංගුවට ගෙන තිබෙන බවද ශ්‍රී ලංකාවේ බ්‍රිතාන්‍ය මහකොමසාරිස් කාර්යාලය පවසයි. අත්අඩංගුවට ගත් පිරිස අතර වීසා කාලය ඉක්මවා වැඩ කරමින් සිටි වයස අවුරුදු 21 හා 22 අතර වූ ශ්‍රී ලාංකිකයන් දෙදෙනෙකු වන අතර මේ සියලු දෙනාම එක්සත් රාජධානියෙන් පිටමන් කිරීම සදහා රඳවාගෙන ඇතැයිද එම මහකොමසාරිස් කාර්යාලය සඳහන් කරයි.නීති විරෝධී සංක්‍රමණිකයන් සේවයේ යෙදවීම සම්බන්ධයෙන් එම ව්‍යාපාරික ආයතන දෙකට සිවිල් නීති සංග්‍රහය යටතේ නොතිසි නිකුත් කිරීමට නියමිත අතර සේවයේ යෙදවීමට පෙර අවශ්‍ය කරන නීතිමය පරීක්ෂාවන් කළ බවට සාක්කි ඉදිරිපත් කිරීමට සේව්‍යයා අපොහොසත් වන්නේ නම් සේවයේ යෙදවූ සේවකයෙක් වෙනුවෙන් පවුම් 10,000 ක දඩයක් නියම කෙරේ.නීති විරෝධී ලෙස සේවයේ යෙදවීමෙන් නීති විරෝධී සංක්‍රමණය දිරි ගැන්වෙන බව පෙන්වාදෙන ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය මෙවැනි මෙහෙයුම් හරහා එවැනි ක්‍රියාවන් නවතන බවද ව්‍යාපාරිකයන් සිය කාර්ය මණ්ඩලය සම්බන්ධයෙන් නිසි පරීක්ෂාවක් කළයුතු බවද කියාසිටී.නීති කඩකරන්නන්ට ඒ වෙනුවෙන් දැඩි දඩුවමකට මුහුණ දීමට සිදුවිය හැකි බව දැන සිටිය යුතුයැයි පවසන එම කාර්යාලය නිත්‍යානුකුලව සේවයේ යොදවා ගැනීමේදී සිදුවන ප්‍රමාද ඉවත් කරමින් නීති විරෝධී සංක්‍රමණිකයින් සේවයේ යොදවන ව්‍යාපාරවලට සිවිල් නීති සංග්‍රහය යටතේ දැඩි දඩුවම් පැමිණවීමේ ක්‍රියා පටිපාටිය පසුගිය සතියේදී රජයෙන් ප්‍රකාශයට පත්කළ බවද කියයි.මෙම යෝජනා නීති විරෝධී සංක්‍රමණිකයන්ට එක්සත් රාජධානියේ ජිවත්වීම හා වැඩකිරීම වඩාත් දුෂ්කර කරවීමේ හා ඔවුන් සූරා කන වැරදි කරන සේවකයන්ට දැඩි දඩුවම් පැමිණවීමේ අරමුණින් සකස් කළ රජයේ සැලැස්මේ කොටසකි. ඉන් සංක්‍රමණ ප්‍රතිපත්තිය, සෞඛ්‍ය සේවය, නිවාස පහසුකම් හා රජයේ සියලු සේවාවන් සැපයීමේ සුභසාධන පද්ධතියට ගැලපෙන ආකාරයට හැඩ ගැස්වීමද අරමුණු කෙරේ.නීති විරෝධී සංක්‍රමණිකයන් සේවයේ යොදවන හාම්පුතුන්ට එක සේවකයෙක් වෙනුවෙන් උපරිමය පවුම් 20,000 (ආසන්න වශයෙන් ශ්‍රී ලංකා රුපියල් දශ ලක්ෂ 3.9 ) දක්වා නිතිය නැවත නැවතත් කඩ කරන හාම්පුතුන් සදහා දඩ නියම කිරීම ඇතුළත්ව සිවිල් නීති පද්ධතිය වඩාත් දැඩි කිරීමට මෙම යෝජනා වලින් අදහස් කෙරේ.මේ වසරේ ඉදිරියේදී හදුන්වාදෙන සංක්‍රමණික පනතට මෙම යෝජනා ඇතුළත් වන අතර ඉන් සංක්‍රමණික නීති හා බලාත්මක කිරීම වඩාත් දැඩිකොට එක්සත් රාජධානියේ මහජන සේවාවන් විදේශිකයින් විසින් අයුතු ලෙස භාවිතා කිරීම නතර කිරීමටද අදහස් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307178</link>
    <topic>මැණික් සොරකමේ ගියව්‍යාපාරිකයා බේරුවලින්අත්අඩංගුවට</topic>
    <author>කළුතර දිස්ත්‍රික් සංචාරක කළුතර මධ්‍යම සමූහ</author>
    <content>බේරුවල නිවසකින් රුපියල් ලක්ෂ හතළිහක් (40) ක් වටිනා මැණික් ගල් තොගයක් සොරාගත් ව්‍යාපාරිකයෙකු ඊයේ (16) උදේ බේරුවල පොලිසිය මඟින් අත්අඩංගුවට ගෙන තිබේ.බේරුවල වටරවුම් පාරේ පදිංචි මොහොමඩ් අන්සාර් නැමැති මැණික් ව්‍යාපාරිකයෙකු විසින් බේරුවල පොලිසියට කරන ලද පැමිණිල්ලක් අනුව මේ සැකකාර ව්‍යාපාරිකයාව පොලිසිය විසින් අත්අඩංගුවට ගෙන ඇත.සැකකාර ව්‍යාපාරිකයාද පැමිණිලිකාර ව්‍යාපාරිකයාද යන දෙදෙනාම ව්‍යාපාරිකයන් වන අතර ව්‍යාපාරිකයාගේ නිවසට ගිය සැකකරු ඔහුගේ නිවසට ඇතුළු වී නිවසේ තිබූ රුපියල් ලක්ෂ හතළිහක් (40) වටිනා මැණික් ගල් තොගයක් සොරාගෙන ඇතැයි බේරුවල පොලිසිය පවසයි.පොලිසිය පවසන අන්දමට පස්සර, රත්නපුර හා බේරුවල චීනකොටුව ප්‍රදේශයේ මැණික් ව්‍යාපාරිකයන්ට විකුණා තිබූ වටිනා මැණික් ගල් තුනක්ද (3) සොයාගත් බව බේරුවල පොලිසිය පවසයි.සැකකරු ඊයේ (16) සවස කළුතර මහේස්ත්‍රාත් අධිකරණයට ඉදිරිපත් කිරීමට නියමිතය. සිද්ධිය පිළිබඳව බේරුවල පොලිස් ස්ථානයේ ස්ථානාධිපති පොලිස් පරීක්ෂක දුමින්ද රාජපක්ෂ මහතා ඇතුළු අපරාධ අංශයේ ස්ථානාධිපති උප පොලිස් පරීක්ෂක එස්.එම්. ගුණතිලක යන මහත්වරුන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n1307179</link>
    <topic>පළාපත්වල අවන්හලක යකා නැටූ එජාප ප්‍රා. සභා මන්ත්‍රී රිමාන්ඩ්</topic>
    <author>අසේල කුරුළුවංශ</author>
    <content>බීමතින් පළාපත්වල කිරිගල්පොත්ත ප්‍රදේශයේ අවන්හලකට ඇතුළු වී පහරදී එහි බඩු මූට්ටුවලට අලාභ හානි සිදු කළ බව කියන සිද්ධියක් සම්බන්ධයෙන් මාතලේ ප්‍රාදේශීය සභාවේ එජාප මන්ත්‍රීවරයකු පොලිසිය මගින් අත්අඩංගුවට ගෙන ඇත.ඉසුරු විජේනායක නැමැති එජාප මන්ත්‍රීවරයා ඉකුත් 06දා තම අවන්හලට ඇතුළු වී පිරිසක් සමඟ මත්පැන් පානය කරමින් සිටියදී ඇතිවූ ආරවුලකින් පසු අවන්හලේ බඩු මූට්ටුවලට පහරදී අලාභ හානි සිදු කළ බව එහි කළමනාකරු පොලිසියට පැමිණිලි කර තිබේ.අදාළ පහරදීමෙන් අවන්හලට රුපියල් 40,000 ක පමණ අලාභයක් සිදුව තිබෙන බව පොලිස් පරීක්ෂණ මගින් අනාවරණය වී ඇත.සැකකරු මේ මස 27 වැනි දින දක්වා රක්ෂිත බන්ධනාගාර ගත කෙරුණු අතර සිද්ධිය පිළිබඳ මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත මාතලේ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071711</link>
    <topic>සෞදි අරාබියේ පොදු සමා කාලයේ දීශ්‍රී ලාංකිකයන් 3,000ක් මවුබිමට ඇවිත්</topic>
    <author>මහින්ද අලුත්ගෙදර</author>
    <content>සෞදි අරාබියානු රජය ප්‍රකාශයට පත්කළ පොදුසමා කාලය තුළ ශ්‍රී ලාංකිකයන් 3,000 ක් මේ වනවිට ශ්‍රී ලංකාවට පැමිණ තිබෙන බව ශ්‍රී ලංකා විදේශ සේවා‍ නියුක්ති කාර්යාංශය පවසයි.නීති විරෝධී ලෙස රැදී සිටින සංක්‍රමණිකයන් තම රටින් ඉවත් කිරීම සඳහා සෞදි අරාබියානු රජය ප්‍රකාශයට පත්කළ පොදුසමා කාලය එළඹෙන නොවැම්බර් මස 04 දා දක්වා වලංගු බවද තවදුරටත් අනවසරයෙන් රැදී සිටින ශ්‍රී ලාංකිකයන්ට එම කාලයේදී කිසිඳු බාධාවකින් තොරව පැමිණිය හැකි බවද එම කාර්යාංශය පෙන්වා දෙයි.පසුගිය 03 දායින් අවසන් වූ පොදුසමා කාලය ශ්‍රී ලංකාව ඇතුළු නීති විරෝධී සංක්‍රමණිකයන් අයත් රටවල රජයන් විසින් කළ ඉල්ලීමක ප්‍රතිඵලයක් වශයෙන් මෙලෙස දීර්ඝ කිරීමට එරට රජය තීරණය කළ අතර සෞදි අරාබියාවෙන් පිටවීම සදහා ලියාපදිංචි වූ විදේශිකයන්ට එරට රජය විසින් ලබාදෙන තාවකාලික බලපත්‍රය ලබාදීමේදී සිදුවන ප්‍රමාදය හේතුවෙන් මෙලෙස පොදුසමා කාලය දීර්ඝ කිරීමට පියවර ගෙන තිබේ.අනවසරයෙන් සෞදි අරාබියාවේ රැදී සිටින ශ්‍රී ලාංකිකයන් 14,000 ක් පමණ ශ්‍රී ලංකාවට පැමිණීමේ අපේක්ෂාවෙන් සෞදි අරාබියාවේ ශ්‍රී ලංකා තානාපති කාර්යාලයේ ලියාපදිංචි වූ බව පෙන්වාදෙන ශ්‍රී ලංකා විදේශ සේවා නියුක්ති කාර්යාංශය සෙසු පිරිසද කඩිනමින් ගෙන්වා ගැනීම සඳහා අදාළ අංශ සමඟ සාකච්ඡා කරන බවද සෞදි අරාබියානු රජය නිකුත් කරන තාවකාලික ගමන් බලපත්‍ර ලබාදීමේ ප්‍රමාදය ඊට බලපා තිබෙන බවද කියාසිටී.ඔවුන්ගේ පෙර වැරැදි තිබේ නම් ඒ සම්බන්ධ තොරතුරු එරට ආගමන විගමන කාර්යාංශය විමර්ශනය කොට ඇඟිලි සළකුණු ලබා ගැනීමෙන් හා අනෙකුත් නීතිමය අවශ්‍යතා සපුරාළීමෙන් අනතුරුව පිටවීමේ අවසරපත්‍ර නිකුත් කෙරෙන බවද විදේශ සේවා නියුක්ති කාර්යාංශය කියයි.මේ පොදුසමා කාලයේදී තාවකාලික ගමන් බලපත්‍ර හා පිටවීමේ අවසරපත්‍ර ලබාගෙන මවුබිමට පැමිණෙන ශ්‍රී ලාංකිකයන්ට යළිත් නීත්‍යානුකූල ලෙස සෞදි අරාබියාවේ රැකියා සදහා පිටව යාමට හැකිවන අතර පොදුසමා කාලය තුළ නොපැමිණ තවදුරටත් නීත්‍යානුකූල නොවන ආකාරයට එරට රැදී සිටින ශ්‍රමිකයින්, සෞදි අරාබියානු නීතිය යටතේ, වසර 02ක සිර දඩුවම් හා සෞදි රියාල් 100,000 ක (රු.3,300,000) දඩ මුදලක් ගෙවිමටද සිදුවන බවද ශ්‍රී ලංකා විදේශ සේවා නියුක්ති කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=n13071712</link>
    <topic>වෛද්‍ය ප්‍රතිකාර සඳහා විදේශගත වීමට දුමින්දට අවසර</topic>
    <author>රෝෂන් තුෂාර</author>
    <content>පාර්ලිමේන්තු මන්ත්‍රී දුමින්ද සිල්වා මහතාට වැඩිදුර වෛද්‍ය ප්‍රතිකාර ලබා ගැනීම සඳහා ලබන 3 වැනි දින සිට 28 වැනි දින දක්වා විදේශගතවීමට අවසර ලබාදෙන බව කොළඹ මහාධිකරණ විනිසුරු ලලිත් ජයසූරිය මහතා ඊයේ (15) දන්වා සිටියේය.දුමින්ද සිල්වා මහතාගේ විදේශ ගමන් බලපත්‍රය ලබන 2 වැනි දින ලබාදෙන ලෙසට දන්වා සිටි විනිසුරුවරයා එය නැවත ලබන 30 වැනි දින අධිකරණයේ තැන්පත් කරන ලෙසටද නියෝග කෙළේය.භාරත ලක්ෂ්මන් ප්‍රේමචන්ද්‍ර මහතා ඇතුළු සිවුපුද්ගල ඝාතන නඩුවේ 11 වැනි විත්තිකරු ලෙස නම්කර සිටින දුමින් ද සිල්වා මහතාට මහාධිකරණයේ ඇප ලබාදෙන අවස්ථාවේ දී පැනවූ කොන්දේසියක් අනුව විදේශගතවීමක දී අවසර ලබාගත යුතුව තිබිණි.ඒ අනුව මේ ඇප අයැදුම් පත්‍රය දුමින්ද සිල්වා මහතාගේ පියා මගින් පසුගිය 09 වැනි දින අධිකරණයට ඉදිරිපත් කෙරිණි.දුමින්ද සිල්වා මහතාට වැඩිදුර වෛද්‍ය ප්‍රතිකාර ලබා ගැනීමට ඒ මහතා අවුරුදු එකහමාරක් ප්‍රතිකාර ලැබූ සිංගප්පූරු මවුන්ට් එළිසබත් රෝහලට යෑමට අවසර ලබාදෙන ලෙස නීතිඥ අනුජ ප්‍රේමරත්න අධිකරණයෙන් කළ ඉල්ලීම අනුව මෙසේ අවසර ලබාදීමට මහාධිකරණය කටයුතු කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307171</link>
    <topic>වයඹ පළාතේ අක්කර දහසකබඩ ඉරිඟු වගා කිරීමට පියවර</topic>
    <author>අලව්ව විශේෂ - ඒ . කීර්තිසිංහ</author>
    <content>වයඹ පළාත් කෘෂිකර්ම අමාත්‍යංශය මගින් අක්කර 1000ක බඩ ඉරිගු වගා කිරීමේ වැඩ පිළිවෙළක් ආරම්භ කිරීමට පියවර ගෙන තිබේ. මේ සඳහා නිකවැරටිය මැතිවරණ කොට්ඨාසයේ කොබෙයිගනේ ප්‍රාදේශීය ලේකම් බල ප්‍රදේශය තෝරාගෙන ඇත.නිකවැරටිය, කොබෙයිගනේ, බොරළුවැව, කොටවෙහෙර, රස්නායපුර යන ගම්වල ගොවි ජනතාව මෙම බඩඉරිගු වගාව සඳහා ඉදිරිපත් වී සිටිති. මෙයට ගොවි ජනතාව වඩාත් උනන්දු කරවීම සදහා අවශ්‍ය ණය පහසුකම්, බීජ සහ පොහොර වයඹ පළාත් කෘෂිකර්ම දෙපාර්තමේන්තුව මගින් ලබා දෙනු ඇත.ගොවීන්ගේ නිෂ්පාදන අලෙවි කර ගැනීම සදහා මිලදී ගැනීමේ මධ්‍යස්ථාන දෙකක් උස්ගල සහ සියඹලාණ්ඩුව ප්‍රදේශවල පිහිටුවන බවද වයඹ කෘෂිකර්ම ඇමැති ඩී. බී හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307172</link>
    <topic>රයිගම බස් නැවතුම කඩා වැටිලා</topic>
    <author>හල්තොට සමුහ විනීතා මානෙල් ගමගේ</author>
    <content>හොරණ – පානදුර ප්‍රධාන මාර්ගයේ රයිගම උප නගරයේ හොරණ නගරය වෙතට ගමන් කරන මගී ජනතාව සඳහා ඉදිකර ඇති බස් නැවතුම කඩා වැටී මාස කීපයක සිට තිබූ අතර මේ වනවිට එහි තහඩු හා ආධාරක පවා නොමැති බව ජනතාව පවසති.අව්වට වැස්සට රැකවරණය ලබා දෙන බස් නැවතුම නැවත ස්ථාපිත කර දෙන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307173</link>
    <topic>උතුර කොළඹ ජල සැපයුම් හිටිහැටියේඅත්හිටුවීමෙන් අසීරුතා</topic>
    <author>උතුරු කොළඹ සමූහ ඒ. මදුරවීරන්</author>
    <content>උතුරු කොළඹ ප්‍රදේශයේ කලින් දැනුම්දීමකින් තොරව, විටින් විට ජල සැපයුම අත්හිටුවන නිසා ජනතාවට මහත් අසීරුතාවනට මුහුණ පාන්නට සිදුව ඇතැයි වාර්තාවේ.ඇතැම් අවස්ථාවන්හිදී පැය අටක් ජල සැපයුම අත්හිටුවන බව දැනුම් දී පුරා පැය 24ක් ම ජල සැපයුම කප්පාදු කරන බවද පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307174</link>
    <topic>බෙම්මුල්ල පොහොර ගබඩාවක්පිහිටුවීමට පියවර</topic>
    <author>අත්තනගල්ල විශේෂ - ජයවීර සුගතපාල</author>
    <content>බෙම්මුල්ල ගොවිජන සේවා මධ්‍යස්ථානයට අනුබද්ධ ගොවිජන සේවා උප පොහොර ගබඩාවක් වේයන්ගොඩ වටද්දර ප්‍රදේශයේ පිහිටුවීමට රජය තීරණය කර ඇත.කෘෂිකර්මය නංවාලීම සඳහා වඩා ක්‍රියාශීලීව දායකවන ප්‍රදේශයේ ගොවිජනතාවට කාර්යක්ෂම ඵලදායි සේවාවක් සලසාදීම මෙහි අරමුණ වන බව අත්තනගල්ල ප්‍රාදේශීය සභා මන්ත්‍රී ආර්. ඒ. පුංචිහේවා මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307175</link>
    <topic>කළුතර වෙරළ තීරය සංචාරක කලාපයක් ලෙස සංවර්ධනයට</topic>
    <author>කළුතර විශේෂ - සැම්සන් පේ‍්‍රමසිරි</author>
    <content>කළුතර සිට පානදුර දක්වා වූ වෙරළතීරය සංචාරක කලාපයක් ලෙස සංවර්ධනය කිරීමට පියවර ගෙන තිබේ. මේ යටතේ දෙස් විදෙස් සංචාරකයන් එම කලාපයට ගෙන්වාගැනීම සඳහාත්, ඔවුන්ගේ ආකර්ෂණය දිනාගැනීම සඳහාත් වැඩ පිළිවෙළ ක්‍රියාවට නැංවේ.මේ අතර කළුතර උතුර කැලිඩෝ වෙරළ සංවර්ධනය සඳහා විශේෂ ව්‍යාපෘතියක් ද දැන් සකස්කර ඇත. සුන්දර වෙරළ ප්‍රදේශයක් ලෙස හඳුනාගෙන ඇති කැලිඩෝ සංවර්ධනය කෙරෙන්නේ වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතාගේ යෝජනාවක් හා මගපෙන්වීම මතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307176</link>
    <topic>කෑගල්ල අඹන්පිටියේ ඩෝසන් නිවෙසසංචාරකයන්ට නැරඹීමට සංවර්ධනය කරයි</topic>
    <author>සබරගමුව සමූහ ජී. ඩබ්ලිව් . ගාමිණී</author>
    <content>කොළඹ - නුවර මහා මාර්ගය ඉදිකළ කැප්ටන් ඩෝසන්ගේ කෑගල්ලේ පිහිටි නවාතැන ඓතිහාසික වැදගත් ස්ථානයක් ලෙස සංවර්ධනය කර දෙස් විදෙස් සංචාරකයන්ට කෑගල්ලේ දර්ශනී ය නැරඹුම් මධ්‍යස්ථානයක් බවට පත්කරන බව දැයට කිරුළ සංවර්ධන වැඩසටහනේ සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.කොළඹ – නුවර මහා මාර්ග ඉදිකිරීම මීට වසර 189කට පෙර එනම් 1924 දී බ්‍රිතාන්‍ය පාලකයන් විසින් ආරම්භකර ඇති අතර එහි ප්‍රධාන ඉදිකිරීම් භාරකරු වූයේ එවකට මෙරට පාලනය කළ බ්‍රිතාන්‍ය පාලකයන්ගේ රාජකීය යුධ හමුදා ඉංජිනේරු බළකායේ කපිතාන් විලියම් ප්‍රැන්සිස් ඩෝසන් මහතාය.මෙම මාර්ගයේ පළමු පියවර කොළඹ සිට අඹේපුස්ස දක්වා ඉදිකිරීමෙන් පසුව දෙවන අදියර ලෙස අඹේපුස්ස සිට කඩුගන්නාව දක්වා මහා මාර්ග ඉදිකිරීම් ආරම්භකර ඇතිි අතර එම සමයේ ප්‍රධාන ඉංජිනේරු කැප්ටන් ඩෝසන් මහතා ඔහුගේ නවාතැන පිහිටුවාගෙන ඇත්තේ කෑගල්ල අඹන්පිටිය ප්‍රදේශයේ පිහිටි මෙම දර්ශනීය කඳු මුදුනේ බවද පැවසේ.නිදන කාමර, විසිිත්ත කාමර, ගබඩා කාමර මෙන්ම විශාල කොරිඩෝ කිපයක්ද සහිතව බ්‍රිතාන්‍ය ගෘහ නිර්මාණ ශිල්පයට අනුව ඉදිකර ඇති මෙම නිවසට විශාල මිදුලක් ද අශ්වයින් ගාල් කිරීම සඳහා සැකසූ ඉස්තාල කිහිපයක් හා පුළුල් උද්‍යානයක් ද පැවැති බව එම භූමිය නිරීක්ෂණය කරන්නන්ට දැක ගත හැකිය.කැප්ටන් ඩෝසන් මහතා 1832/02/02 දින සර්පයකු දෂ්ඨ කිරීමෙන් මියගොස් ඇති අතර ඔහු මියගිය ස්ථානය ඔහු වෙනුවෙන් ඓතිහාසික ඩෝසන් කුලුන කඩුගන්නාවේ ඉදිකරනු ලැබීය.කැප්ටන ඩෝසන් මිය යෑමෙන් පසුව මෙම ස්ථානය රජයේ වැඩ දෙපාර්තමේන්තුවේ ගබඩාවක් හා සේවා ස්ථානයක් ලෙස පැවත ආ අතර ‍ෙම් වනවිට එය මහා මාර්ග දෙපාර්තමේන්තුවේ කාර්යාලයක් ලෙස පවත්වාගෙන යනු ලැබීය.දැයට කිරුළ 2014 සංවර්ධන වැඩසටහනට සමගාමීව කෑගල්ල ප්‍රදේශයේ ඓතිහාසික ස්ථානයක පිහිටි පැරණි ගොඩනැඟිල්ලක් ලෙස මෙම ගොඩනැඟිලි, සංවර්ධනය කරන බවද පැවසූ ඇමැති රංජිත් සියඹලාපිටිය මහතා වැඩිදුරටත් පැවසුවේ ජනාධිපති මහින්ද රාජපක්ෂ මහතාගේ නියමයෙන් ආර්ථික සංවර්ධන ඇමැති බැසිල් රාජපක්ෂ මහතා මේ වනවිටත් මේ සඳහා වියදම් ඇස්තමේන්තුවක් කැඳවා ඇති බැවිනි. සියලු ප්‍රතිසංස්කරණ කටයුතු මෙම වර්ෂය අවසන් වීමට පෙර අවසන් කරන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307177</link>
    <topic>අත්තනගල්ල මාර්ග කාපට් කරයි</topic>
    <author>අත්තනගල්ල විශේෂ – ජයවීර සුගතපාල</author>
    <content>අත්තනගල්ල මෙගොඩපොත පේරුවේ කි.මී.5ක් දිග වායගොල්ල පාර සහ දඩගමුව රජමහා විහාරයට පිවිසෙන හීන්දෙණිය දඩගමුව මාර්ගය කාපට් යොදා සංවර්ධනය කිරීම මේ දිනවල සිදුකෙරේ.අත්තනගල්ල ශ්‍රීලනිප ප්‍රධාන සංවිධායක ඛනිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතාගේ ඉල්ලීම මත ආර්ථික සංවර්ධන අමාත්‍ය බැසිල් රාජපක්ෂ මහතා මේ සඳහා ප්‍රතිපාදන ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307178</link>
    <topic>මදුරාවල සුසාන භූමි 24ක අයිතියප්‍ර.සභාවට නෑ</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>මදුරාවල ප්‍රාදේශීය ලේකම් කොට්ඨාසයේ මදුරාවල ප්‍රාදේශීය සභාවට අයත් පොදු සුසාන භූමි 24ක අයිතිය මේ වනතුරු ප්‍රාදේශීය සභාවට පවරා දී නැතැයි මදුරාවල ප්‍රාදේශීය සභා සභාපති පුෂ්පජිත් ශීලවික්‍රම මහතා පවසයි.ඒ ඒ ගම්වල පිහිටි පොදු සුසාන භූමිවල නඩත්තු කටයුතු ප්‍රාදේශීය සභාව මගින් දැනට සිදුකෙරේ.මෙම සුසාන භූමි සියල්ලේ මිනුම් කටයුතු කිරීම සඳහා රු.ලක්ෂ 1 1/2ක පමණ මුදලක් සභාව මීට වසරකට පෙර තැන්පත් කර ඇතත් මේ වනතුරු එම කටයුතු සිදුනොවීම නිසා ඇතැම් සුසාන භූමි ආසන්න ඉඩම් කොටස් අසල්වාසීන් අයිතිකරගෙන වටමුල් ගසා ගොඩනැගිලි ඉදිකරන බව ප්‍රදේශවාසීන් ප්‍රාදේශීය සභාවට පැමිණිලි කර ඇතැයි සභාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r1307179</link>
    <topic>කළුතර ප්‍රා.ලේකම් කාර්යාලනවීකරණය කරයි</topic>
    <author>කළුතර විශේෂ - සැම්සන් පේ‍්‍රමසිරි</author>
    <content>ජනතාවට කාර්යක්ෂම පරිපාලන සේවාවක් ලබාදීමේ අරමුණින් කළුතර දිස්ත්‍රික්කයේ ප්‍රාදේශීය ලේකම් කාර්යාල පද්ධතිය නවීකරණය කෙරේ.දැනට ඇති ලේකම් කාර්යාල කිහිපයක්ම මේ යටතේ වැඩිදියුණු කිරීමට කටයුතු යොදා ඇත.මතුගම ප්‍රාදේශීය ලේකම් කාර්යාලය සඳහා නව ගොඩනැගිලි සංකීර්ණයක්ද දැන් මතුගම නගරයේ ඉදිවෙමින් පවතී.ඊට වැය කෙරෙන මුදල රුපියල් මිලියන හැටකි. ලබන වසර මුලදී එහි වැඩ නිමාවට පත්කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=r13071710</link>
    <topic>පානදුර ලංගම බස් නැවතුමේ ගොඩනැඟිලි අබලන් තත්ත්වයේ</topic>
    <author>පානදුර සමූහ කපිල සෝමරත්න</author>
    <content>පානදුර නගරයේ තිබෙන ලංගම බස් නැවතුම්පොලේ ගොඩනැගිලි ඉතා අබලන් තත්ත්වයට පත්වී තිබේ.ලංගම බස් රථ පමණක් නොව පානදුර නගරාසන්නයේ සිට වෙනත් ප්‍රදේශ දක්වා ධාවනය වන පෞද්ගලික බස් රථද මෙම බස් නැවතුම් පොළෙන් ධාවනය වේ.මෙම බස්නැවතුම් පොළ බස්නාහිර පළාතේ ප්‍රවාහන අමාත්‍යාංශයට අයත් භූමියක පිහිටා ඇත. මෙම බස් පොළ පානදුර නගර සභාව හෝ බස්නාහිර පළාත් සභාව විසින් නඩත්තු නොකෙරේ.බස් නැවතුමේ ගොඩනැඟිලි කුලියට දී ඇත. කුලිය පළාත් සභාව අයකර ගනී. අවුරුදු දහයකින්වත් මෙම බස් පොළ භූමිය හෝ ගොඩනැගිලි ප්‍රතිසංස්කරණය කර නැත.රාත්‍රි කාලයට පානදුර නගරයේ යාචකයන්ගේ නවාතැන් පොළක් බවට පත්වී තිබෙන මෙහි ගොඩනැගිලිවල දහවල් කාලයට මත්කුඩු කාරයෝ පොකට් කාරයෝ සහ අසැබි ඡායාරූප ගන්නා සමහරුන්ද දක්නට ලැබේ.මෙම බස් නැවතුමේ පොලිස් මුරපොළක් පිහිටුවා ඇතත් එහි ස්ථිර සේවය කරන පොලිස් නිලධාරීන් නොමැත.මෙම බස් පොළේ යම් සිද්ධියක් වුවහොත් සැතපුම් කාලක් දුරින් පිහිටි පානදුර පොලිසියට ගොස් පැමිණිලි කිරීමට සිදු වී ඇත.මෙම බස් නැවතුමේ තිබෙන ගොඩනැගිලිවල කඩ කාමර බද්දට දී රුපියල් ලක්‍ෂ 2කට නොවැඩි ආදායමක් බස්නාහිර පළාත් සභාව මාසිකව ආදායම ලෙස ලබා ගනිති. එහෙත් එසේ ලබාගත් ගොඩනැගිලි බදුකරුවන් වෙනත් අයටද බදු දී තිබේ. මගී ආවරණ ගොඩනැගිලි කඩා වැටුණොත් මහා අනතුරක් සිදුවීමට ඉඩ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307171</link>
    <topic>හේෂාන් උණම්බුවගෙන් නව ශ්‍රී ලංකා වාර්තාවක්</topic>
    <author>ප්‍රින්ස් ගුණසේකර</author>
    <content>දකුණු ආසියානු පිහිනුම් ශූර හේෂාන් උණම්බුව මීටර් 50 පසු ආර ඉසව්වෙන් නව ශ්‍රී ලංකා වාර්තාවක් බිහි කරයි. කොළඹ සුගතදාස පිහිනුම් තටාකයේ නිමාවූ වයස් සීමා ජාතික පිහිනුම් ශූරතාවලියේ දී හේෂාන් මීටර් 50 පසුපස ආර ඉසව්ව තත්පර 27.55කින් නිමකොට මේ ශ්‍රී ලංකා වාර්තාව බිහි කළේය.වසර 2010 දී බංග්ලාදේශයේ පැවැති දකුණු ආසියානු ක්‍රීඩා උළෙලේ දී තත්පර 27.70කින් හේෂාන් විසින්ම මෙහි පැරණි වාර්තාව තබා තිබුණි.මේ වාර්තාව පිහිටුවීමෙන් අනතුරුව හේෂාන් උණම්බුව මේ 19වැනිදා සිට අගෝස්තු 4වැනිදා දක්වා පැවැත්වෙන 15වැනි ලෝක පිහිනුම් ශූරතාවලියට සහභාගිවීමට සූදානම් වෙයි.ස්පාඤ්ඤයේ බාසිලෝනා හී පැවැත්වෙන මේ ලෝක ශූරතාවලියට ශ්‍රී ලංකාව නියෝජනය කරමින් රාජකීය විදුහලේ කනික මුණසිංහ, ආසියානු ජාත්‍යන්තර පාසලේ කිමිකෝ රහීම් හා කොළඹ ජාත්‍යන්තර පාසලේ නදීරා ජයසේකර එක්වෙති.ජාතික වයස් සීමා පිහිනුම් ශූරතාවලියේ සමස්ත පිරිමි ශූරතාව මහනුවර ත්‍රිත්ව විදුහල දිනාගත් අතර අනුශූරතාව කොළඹ සාන්ත ජෝශප් විදුහලට හිමිවිය. තෙවැනි ස්ථානය රාජකීය, සිවුවැනි ස්ථානය ආනන්ද හා පස්වැනි ස්ථානය ආසියානු ජාත්‍යන්තර පාසල්වලට හිමිවිය. සමස්ත කාන්තා පිහිනුම් ශූරතාව මහනුවර මහමායා බාලිකා විදුහල දිනාගත් අතර අනුශූරතාව කොළඹ විශාකා විදුහලට හිමිවිය. තෙවැනි ස්ථානය මියුසියස්, සිවුවැනි ස්ථානය ගේට් වේ හා පස්වැනි ස්ථානය කොළඹ කාන්තා යන පාසල්වලට හිමිවිය.ජාතික වයස් සීමා පිහිනුම් ශූරතාවලියේ නව තරග වාර්තා මෙසේය:-14න් පහළ – දසුනි උඩුගම (මියුසියස්), මීටර් 50 ළය ආර තත්. 37.79, අකලංක පීරිස් (සා.පිතර) මීටර් 200 මෙඩ්ලි වි.2: 30:68, මීටර් 100 නිදහස් ආර තත්.58.81, මීටර් 50 සමනල ආර තත්.27.79, මීටර් 50 නිදහස් ආර තත්.26.8516න් පහළ – කිමිකෝ රහීම් (ආසියානු ජා.ප.) මීටර් 50 නිදහස් ආර තත්. 28.42, මීටර් 50 සමනල ආර තත්.30.72, මිටර් 100 පසුපස ආර වි.1:11:36, මීටර් 50 පසුපස ආර තත්. 33.10, මිටර් 200 පසුපස ආර වි.2:38:51, ඉමේෂ් චතුරංග (ඩී.එස්.සේනානායක) මීටර් 50 සමනල ආර තත්. 27.5819න් පහළ – එම්.හුලංගමුව (ත්‍රිත්ව වි.) මිටර් 400 නිදහස් ආර වි.4:25:00, රිද්මි රන්කොත්ගේ (මියුසියස් වි.) මීටර් 100 සමනල ආර වි.1:10:31, ටී.එදිස්සූරිය (ත්‍රිත්ව වි.) මීටර් 200 ළය ආර වි.2:35:00, මැතිව් අබේසිංහ (ආසියානු ජා.ප.) මීටර් 100 නිදහස් ආර තත්.53.83, මිචිකෝ රහීම් මීටර් 100 පසුපස ආර වි.1:09:53, අමන්දා ජයසේකර (මියුසියස් වි.) මීටර් 50 නිදහස් ආර තත්. 28.18.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307172</link>
    <topic>මධුරංගගේ හෙල්ල ලෝක ශූරතාවලියට දිග මදියි</topic>
    <author>ප්‍රින්ස් ගුණසේකර</author>
    <content>හෙල්ල විසිකිරීමේ ජාතික ශූර සචිත් මධුරංගගේ මොස්කව් ලෝක ශූරතා මලල ක්‍රීඩා තරගාවලියට සහභාගිවීමේ අපේක්ෂා බිඳ වැටෙයි. මොස්කව් ලෝක ශූරතා මලල ක්‍රීඩා තරගාවලියට සුදුසුකම් ලබාගැනීමේ අවසන් අවස්ථාවට සචිත් මධුරංග ඊයේ මුහුණදුන් අතර එහිදී අවශ්‍ය පරිසාධන මට්ටමට ලඟා නොවීය.කොළඹ සුගතදාස ක්‍රීඩාංගණයේ ඊයේ ආරම්භවු යුද හමුදා ස්වෙච්ඡා බලසේනා මලල ක්‍රීඩා තරගාවලියේදී සචිත් මධුරංග මීටර් 72.90ක දුරක් හෙල්ල විසිකළ අතර ‍ලෝක මලල ක්‍රීඩා ශූරතාවලියට සුදුසුකම් ලැබීමට මීටර් 81.00 ඉක්මවිය යුතුව තිබුණි.මේ තරගාවලියෙන් අනතුරුව ලෝක ශූරතාවලියට අවශ්‍ය පරිසාධන මට්ටම පසුකිරීමට සචිත් මධුරංගට තවත් අවස්ථාවක් හිමි නොවේ. ලෝක ශූරතා මලල ක්‍රීඩා තරගාවලියේ සුදුසුකම් සපුරාලීම මේ මස 20 වැනිදායින් නිමාවන අතර ශූරතාවලිය අගෝස්තු 10 වැනිදා මොස්කව්හිදී ආරම්භ වේ.සචිත් මධුරංග නිමාව දුටු ආසියානු මලල ක්‍රීඩා ශූරතාවලියේදී මීටර් 79.62ක දක්ෂතාවක් පෙන්වමින් රිදී පදක්කම දිනාගත් අතර එහිදී ලෝක ශූරතාවලි පරිසාධන මට්ටමට සුළු දුරක් අඩුවිය. එහිදී ඔහුගේ එකම බලාපොරොත්තුව ඊයේ සහභාගීවු යුද හමුදා ස්වෙච්ඡා බලසේනා මලල ක්‍රීඩා තරගාවලියේදී ලෝක තරගාවලියට සුදුසුකම් ලැබීමය.මොස්කව් ලෝක ශූරතා මලල ක්‍රීඩා ශූරතාවලියට මේ වනවිට ශ්‍රී ලංකාවේ හෙල්ල විසිකිරීමේ ශූරී නදීකා ලක්මාලි, මීටර් 400 කඩුලු මතින් දිවීමේ ක්‍රීඩිකා ක්‍රිස්ටීන් සොනාලි හා මීටර් 400x4 සහාය දිවීමේ පිල සුදුසුකම් ලබා ඇත. නදීකාගේ හා සොනාලිගේ සහභාගිත්වය තහවුරු වුවද මීටර් 400x්4 ‍සහාය දිවීමේ පිල තෝරා ගැනීමේ තේරීම් තරගයෙන් පසුව එම ක්‍රීඩකයන් නම් කිරීමට ජාතික පුහුණුකරු සුදානම් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s13071710</link>
    <topic>තරගාවලියක් අසාර්ථක වු පමණින් ක්‍රීඩකයන් හැලුවොත් ක්‍රීඩා කරන්න 11ක් හොයාගන්න බැරිවේවි</topic>
    <author>වර්නන් ගුණසේකර හා නිරෝෂාන් ප්‍රියංකර</author>
    <content>ක්‍රීඩකයෙක් තරගාවලියක දුර්වලවු පමණින් ඔහුව කණ්ඩායමෙන් ඉවත් කරන්නේ නම් තරගයක් ක්‍රීඩා කිරීමට 11 දෙනෙකු සොයා ගැනීමට නොහැකි වනු ඇතැයි ශ්‍රී ලංකා ක්‍රිකට් නායක ඇන්ජලෝ මැතිව්ස් පැවැසීය.දකුණු අප්‍රිකානු ක්‍රිකට් කණ්ඩායමේ ශ්‍රී ලංකා සංචාරය පිළිබඳව ඊයේ කොළඹ සිනමන් ලේක්සයිඩ් හෝටලයේදී පැවැති මාධ්‍ය හමුවේදී මැතිව්ස් එසේ ක්‍රියා සිටියේ දිනේෂ් චන්දිමාල් අරභයා නැගුණු ප්‍රශ්නවලට පිළිතුරු දෙමිණි.“චන්දිමාල් දක්ෂ ක්‍රීඩකයෙක් බව සැවෝම දන්නවා. ඔහු කණ්ඩායමේ උපනායකයායි. ඉදිරියේදී ඔහුට කරන්න වැඩ ගොඩක් තියෙනවා. ඔහු ඉක්මනින්ම යලි ලකුණු අතරට එවී. ඔහු පසුගිය තරගවලදී පිතිකරණයේ ආසාර්ථක වුනා.සෑම ක්‍රීඩකයෙකුටම ඔවුන්ගේ ක්‍රීඩා දිවියේ යම් අවස්ථාවක මේ තත්ත්වය උදා වෙනවා. තරග කිහිපයකින් අසාර්ථක උනා කියලා ඔහුව කණ්ඩායමෙන් ඉවත් කරන්න බැහැ. තරගයක අසාර්ථක වන ක්‍රීඩකයන් කණ්ඩායමෙන් අයින් කරන්න ගියොත් අපට ක්‍රීඩා කරන්න 11 දෙනෙක් හොයාගන්න බැරි වෙවී.පළමු තරග දෙකේ නායකත්වය ගැන තීරණය අදදකුණු අප්‍රිකාවට එරෙහිව පැවැත්වෙන පළමු ජාත්‍යන්තර එක්දින තරග දෙකට නායක ඇන්ජලෝ මැතිව්ස් ක්‍රීඩා කරන්නේ නැත. ඒ, ඔහුට එක්දින තරග දෙකක තහනමක් පනවා ඇති බැවිනි.කොදෙව්හිදී පැවැති තුන්කොන් තරගාවලියේ අවසන් තරගයේදී නියමිත කාලය තුළ ශ්‍රී ලංකාව නියමිත ඕවර සංඛ්‍යාව සම්පූර්ණකර නොතිබු නිසා ඔහුට මේ තරග තහනම පනවා තිබේ.මේ තරග දෙකේදී ශ්‍රී ලංකා කණ්ඩායමට නායකත්වය දරන්නේ කවුදැයි යන්න තේරීම් කමිටුව විසින් අද තීරණය කරනු ඇතැයි මැතිව්ස් පවසා සිටියේය.පසුගිය කාලයේ විදේශයන්හි ක්‍රීඩා කළ බැවින් ශ්‍රී ලංකා කණ්ඩායමට දැන් එකවරම මෙහි තණතීරුවලට හුරුවීමට සිදුව තිබේ.ඒ සම්බන්ධයෙන් මැතිව්ස් මෙසේ කියා සිටියේය.“අපි මෙහේ තණතීරුවලට හැඩ ගැසිය යුතුයි. වෘත්තීය ක්‍රීඩකයන් වශයෙන් ලබන අත්දැකීම එයයි. අපේ පුහුණුකරු (ග්‍රැහැම් ෆෝඩ්) දකුණු අප්‍රිකානු ක්‍රීඩකයන් සමග ගොඩක් වැඩ කරලා තියෙනවා.ඒ නිසා ඔහුට ඒ කණ්ඩායම ගැන දැනුමක් තියෙනවා. ඔහුගෙන් සෑහෙන දෙයක් ලබාගන්න අපි බලාපොරොත්තු වෙනවා”.ජ්‍යෙෂ්ඨ ක්‍රීඩකයන් සමග ක්‍රීඩා කිරීමෙන් නවක ක්‍රීඩකයන්ට හොඳ අත්දැකීමක් ලැබෙන බවත් මේ දෙපිරිසෙන්ම කණ්ඩායම සමබර විය යුතු බවත් මැතිව්ස් පෙන්වා දුන්නේ පසුගිය තරගවලදී වැඩි දස්කම් ප්‍රදර්ශනය වුයේ ජ්‍යෙෂ්ඨ ක්‍රීඩකයන්ගෙන් බව මතක් කර දෙමිනි.මැතිව්ස් වැඩි දුරටත් මෙසේ කියා සිටියේය.“චැම්පියන් කුසලාන තරගාවලියේ අවසන් පූර්ව තරගයේදීත් ඉන්පසු ‍බටහිර ඉන්දීය කොදෙව් හිදී පැවැති තුන්කොන් තරගාවලියේ අවසන් තරගයේදීත් ඉන්දියාවට පරාජය වීමෙන් අපි මුළු රටම කළකිරීමට පත්කළා. දකුණු අප්‍රිකාව සමග පැවැත්වෙන මේ තරගාවලිය ජයගැනීම අපේ ඒකායන අරමුණයි”.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s13071711</link>
    <topic>ශ්‍රී ලංකාවේදී ජයගෙන ඉතිහාසගත වීම අපේ අරමුණයි</topic>
    <author>වර්නන් ගුණසේකර හා නිරෝෂාන් ප්‍රියංකර</author>
    <content>ශ්‍රී ලංකා ක්‍රිකට් තරග බිමේදී දකුණු අප්‍රිකානු කණ්ඩායමකට ඇත්තේ එතරම් හොඳ වාර්තාවක් නොවන බවත්, එළැඹෙන මේ තරගාවලිය ජයගෙන ඉතිහාසගත වීම තම කණ්ඩායමේ අරමුණ බවත් දකුණු අප්‍රිකානු නායක ඒ.බී ඩි විලියර්ස් කියා සිටියේය.මෙවර තරගාවලියේ තරග වැඩි හරියක් පැවැත්වෙන්නේ ලොව පරසිදු ශෝභනීය අගනගරයක් වන කොළඹදී බැවින් එවැනි තැනක ජයග්‍රාහී ඉතිහාසයට එක්වීමට ලැබෙනවානම් එය අපේ රටේ ක්‍රීඩාලෝලීන් අමන්දානන්දයට පත්වන සංසිද්ධියක් වනු ඇතැයිද ඩි විලියර්ස් ප්‍රකාශ කළේය.ග්‍රෑම් ස්මිත්, ජැක් කලීස්, ඩේල් ස්ටෙයින් වැනි ජ්‍යෙෂ්ඨ ක්‍රීඩකයන් මෙහි සිටින දකුණු අප්‍රිකානු කණ්ඩායමේ නැත. “අපි චැමිපියන් කුසලාන තරගාවලියේ ක්‍රීඩා කළෙත් මේ අය නැතිවයි. අපි දැන් ඒකට පුරුදු වෙමින් සිටිනවා.2015 ලෝක කුසලානය ඉලක්ක කරගෙන අපි තරුණයන්ද කැටුව ගමනක් යමින් සිටිනවා. ඒ ගමන මේ තරගාවලියෙන් අපි ආරම්භ කරනවා. ජ්‍යෙෂ්ඨයන්ගේ අඩුව ඇතත් අපි ජවසම්පන්න කණ්ඩායමක්”පිතිකරු දැවී යාමට පිටියේ තරග විනිසුරු දෙන තීරණයට අභියෝග කිරීමේ ක්‍රමවේදයට (ඩී.ආර්.එස්) එක සිතින් කැමැති බවත් ශ්‍රී ලංකාව සමග පවත්වන එක්දින හා විස්සයි 20 තරග ක්‍රිකට් ක්‍රීඩාවේ පූර්ණ ජීව ගුණය පැවැත්වෙනු ඇති බවට තමා ප්‍රාර්ථනා කරන බවත් ඩිවිලියර්ස් අවසාන වශයෙන් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307173</link>
    <topic>ක්‍රොන්යේ තරග පාවාදීමවසර 13කට පසුව කරළියට</topic>
    <author/>
    <content>වසර 2000 දී සිදුවූ මුදලට තරගපාවාදීමේ කුමන්ත්‍රණයට සම්බන්ධ වූවන්ට එරෙහිව නඩු පැවැරීමට 13වසරකට පසුව ඉන්දියාවේ නවදිල්ලි පොලිසිය තීරණය කරයි. පසුකලෙක ගුවන් අනතුරකින් ජීවිතක්ෂයට පත් දකුණු අප්‍රිකානු පිලේ හිටපු නායක හැන්සි ක්‍රොන්යේ ඇතුළු ක්‍රීඩකයන් රැසක් මේ කුමන්ත්‍රණයට සම්බන්ධවී සිටියහ.මේ සම්බන්ධව කටයුතු කිරීමට නවදිල්ලි පොලිසිය තීරණය කර ඇත්තේ පසුගියදා අයි.පී.එල්.තරගාවලියේ දි මුදලට තරග පාවාදිමේ චෝදනාවට ලක්වූ ශ්‍රිසාන්ත් ඇතුළු ක්‍රීඩකයන්ට නඩු පැවැරීමෙන් පසුවය.2000 වසරේ අප්‍රේල් මාසයේ දී ලන්ඩන් නුවර කේන්ද්‍ර කරගත් බුකීකරුවකුගේ දුරකතන ඇමතුමකින් හෙළිදරවු වූ ක්‍රිකට් ඉතිහාසයේ විශාලතම තරග පාවාදීමේ කුමන්ත්‍රණය අන්තර් ජාතික ක්‍රිකට් පිටිය කැළඹීමකට ලක්වූ සිදුවීමක් විය.‍ලෝක ක්‍රිකට් පිටියේ ප්‍රබලතම ක්‍රීඩකයන් රැසක් මේ කුමන්ත්‍රණයේ හවුල්කරුවන් බවට පත්ව සිටියහ. එහි ප්‍රධාන විත්තිකරුවන් වූ හැන්සි ක්‍රොන්යේ හා ඉන්දියා පිලේ හිටපු නායක මොහොමඩ් අසාරුදීන්ට ජීවිතාන්තය දක්වා තරග තහනමකට ලක්වීමට සිදුවිය. කෙසේවූවත් පසුගිය ව‍සරේ දී අසාරුදීන් ඒ චෝදනාවලින් නිදොස් කොට ජීවිතාන්තය දක්වා පැනවූ තරග තහනම ඉවත් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307174</link>
    <topic>සබරගමු පළාත් ක්‍රීඩා ශූරතාව කෑගල්ල කොට්ඨාසයට</topic>
    <author/>
    <content>සබරගමු පළාත් පාසල් ක්‍රීඩා උළෙලේ සමස්ත ශූරතාව දිනාගැනීමට කෑගල්ල අධ්‍යාපන කළාපය සමත්විය.කෑගල්ල ලකුණු 835.5ක් ලබාගත් අතර ලකුණු 775ක් ලබාගත් රත්නපුර අධ්‍යාපන කළාපයට අනුශූරතාවත්, මාවනැල්ල කළාපයට තෙවැනි ස්ථානයත් හිමිවිය.කෑගල්ල නගර සභා පිටියේදී පසුගියදා නිමාවු තරගාවලියේදී නව පළාත් වාර්තා 17ක් බිහිවීම කැපී පෙනුණි. ජේෂ්ඨ මලල ක්‍රීඩා තරගාවලියේ බාලක ශූරතාව කෑගල්ල සාන්ත මරියා විදුහලට හිමිවු අතර බාලිකා ශූරතාව රත්නපුර සුමනා බාලිකා විද්‍යාලය දිනාගත්තේය.තරගාවලියේ දක්ෂතම මලල ක්‍රීඩකයා ලෙස ශාන්ත මරියා විද්‍යාලයේ එම්.එස්.එම්.රිල්වාන් (කෑගල්ල)ද, දක්ෂතම ක්‍රීඩිකාව ලෙස සාන්ත‍ ජෝෂප් බාලිකා විද්‍යාලයේ පී.කේ.සී.ඩී.පල්ලේවත්ත (කෑගල්ල) සම්මාන හිමිකර ගත්තේය.තරගාවලියේ ජය සංකේත ප්‍රදානය සබරගමු පළාත් මහ ඇමැති මහිපාල හේරත්, පළාත් අධ්‍යාපන ඇමැති භාණු මුණිප්‍රිය, ලේකම් මහින්ද වීරසූරිය, අධ්‍යාපන අධ්‍යක්ෂ ආර්.අබේසිංහ යන මහත්වරුන්ගේ සහභාගිත්වයෙන් සිදුවිය. තරගාවලියේ දක්ෂතම ක්‍රීඩක ක්‍රීඩිකාවන් මෙසේය.අවු.15න් පහළ බාලක - ඩබ්.ඒ.ආර්.ධනංජය පුෂ්පකුමාර (නව නගර කුමර වි. රත්නපුර), බාලිකා-එම්.ආර්.එම්.එස්.මධුරපේරුම (සා.ජෝෂප් බාලිකා කෑගල්ල)අවු.17න් පහළ බාලක - ඒ.ඒ.සෙයියදු (සසෙක්ස් ජා.පා රත්නපුර), බාලිකා-පී.කේ.සී.ඩී.පල්ලේවත්ත (සා.ජෝෂප් බා.කෑගල්ල)අවු.19න් පහළ බාලක - ඩබ්.කේ.මලිත් උදය කුමාර (නව නගර කුමර වි.රත්නපුර), බාලිකා-කේ.එම්.සී.ධර්මසේන (සුමනා බා.රත්නපුර) අවු.21න් පහළ බාලිකා-ආර්.එම්.එස්.කුමාරි රත්නායක (සා.ජෝෂප් බා.කෑගල්ල).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307175</link>
    <topic>මාතර තෝමසයට ජයක්</topic>
    <author>මාතර ක්‍රීඩා</author>
    <content>අන්තර් පාසල් අවු.17න් පහළ ක්‍රිකට් තරගාවලියේ පළමු පෙළ තරගයකින් මාතර රාහුල විදුහල පරදා කඩුලු 9ක විශිෂ්ට ජයක් හිමිකර ගැනීමට මාතර සාන්ත තෝමස් විදුහල සමත්විය.මාතර උයන්වත්ත පිටියේ පැවැති තරගයේ පළමුව පන්දුවට පහරදුන් රාහුල විදුහල ලකුණු 110කට දැවී ගිය අතර එම ඉලක්කය එක් කඩුල්ලක් පමණක් දැවී සපුරාලීමට තොමස් කණ්ඩායමට හැකිවිය.පන්දු 68කදී හතරේ පහර 10ක් සහ හයේ පහර 2ක් සමගින් නොදැවී ලකුණු 80ක් රැස්කිරීමට ලසිත් ලක්ෂාන් සමත්විය.රාහුල-110 (ඕවර 40) (ඩිලුම් ක්‍රිශාන් 10/3, විදත් ජයනිදු 13/3, නෙවිදු උදේශ් 7/2)සා.තෝමස්-111/1 (ඕවර 22) ලසිත් ලක්ෂාන් නොදැවී 80.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307176</link>
    <topic>ආසියානු ක්‍රිකට් කවුන්සල තරගාවලියේශ්‍රී ලංකා නායකත්වය කිත්රුවන්ට</topic>
    <author/>
    <content>සිංගප්පූරුවේ පැවැත්වීමට නියමිත ආසියානු ක්‍රිකට් කවුන්සල වයස අවුරුදු 23න් පහළ ක්‍රිකට් තරගාවලියට සහභාගීවන ශ්‍රී ලංකා කණ්ඩායමේ නායකයා ලෙස කිත්රුවන් විතා‍නගේ නම්කර තිබේ.අගෝස්තු මස 15 සි‍ට 26 දක්වා පැවැත්වෙන මෙම තරගාවලියට සහභාගීවන ශ්‍රී ලංකා කණ්ඩායම මෙසේය. කිත්රුවන් විතානගේ (නායක), ෂෙහාන් ජයසූරිය (උපනායක), නිරෝෂන් දික්වැල්ල, උදාර ජයසුන්දර, දනුෂ්ක ගුණතිලක, රමේෂ් බුද්ධික, කුසල් මෙන්ඩිස්, අකිල ධනංජය, අමිල අපොන්සෝ, මදුක ලියනපතිරණගේ, ලහිරු ජයරත්න, කසුන් මධුසංක, ලහිරු මධුසංක, චතුරංග කුමාර, චරිත් ජයම්පති.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307177</link>
    <topic>ලේටන් කුසලාන බොක්සිං අද ඇරැඹේ</topic>
    <author/>
    <content>ෆවුස් මො‍හොමඩ්ශ්‍රී ලංකා ආධුනික බොක්සිං සංගමය මෙහෙයවනු ලබන 71වැනි ලේටන් කුසලාන බොක්සිං තරගාවලිය අද (17) සුගතදාස ගෘහස්ත ක්‍රීඩාංගණ‍යේදී ආරම්භ වේ. අද සිට ලබන 21වැනි දින දක්වා පැවැත්වෙන මේ තරගාවලියට අවුරුදු 19-40 දක්වා වයස් කාණ්ඩයේ ක්‍රීඩක ක්‍රීඩිකාවෝ තරග වදිති.මෙවර තරගාවලිය ලෝක බොක්සිං සංගමයේ නව නීතිය අනුව ආරක්ෂිත හිස්වැසුම් භාවිතයෙන් තොරව පැවැත්වීම විශේෂත්වයකි.ස්ලිම්ලයින් බොක්සිං සමාජයේ සමන් සිල්වා, එම්.එම්. ප්‍රභාෂ්වර, මාස් සදර්න් කණ්ඩායමේ සිතාරි සඳරේකා, පානදුර යුනිචෙලා පිලේ අමිල නුවන්, ගුවන් හමුදාවේ එම්.වයි.එම්.ඩිල්ෂාන් සහ ආසියානු කාන්තා ‍බොක්සිං තරගාවලියේ ‍ලෝකඩ පදක්කම්ලාභී පොලිස් ක්‍රීඩා සමාජයේ ශිරෝමාලී වීරරත්න සමග ජාතික මට්ටමේ තරගවල දී විශිෂ්ට දස්කම් දැක්වූ තවත් ක්‍රීඩක ක්‍රිඩිකාවන් රැසක් තරග වදින ලේටන් කුසලාන තරගාවලිය උණුසුම් මුහුණුවරක් ගනු නිසැකය.පසුගිය වසරේ තරගාවලියේ දී පොලිස් ක්‍රීඩා සමාජයේ සමීර කරුණාරත්න හා මාස් සදර්න් කණ්ඩායමේ බී.එන්.එරන්දි හොඳම ක්‍රීඩකයා හා ක්‍රීඩිකාව ලෙස සම්මාන දිනා ගත් අතර ස්ලිම් ලයින් කණ්ඩායමේ එන්.එස්.පී.සිල්වා හා මාස් සදර්න් කණ්ඩායමේ කෝසලා නිල්මිණි හොඳම පරාජිත ක්‍රීඩකයා හා ක්‍රීඩිකාව ලෙස සම්මාන දිනූහ.මෙවර තරගාවලියේ ත්‍යාග ප්‍රදානෝත්සවය ආධුනික බොක්සිං සංගමයේ හිටපු සභාපති හා බොක්සිං තරග තීරකවරුන්ගේ හා විනිසුරුවන්ගේ සංගමයේ හිටපු උපසභාපති කේ.වී.ධර්මදාස මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307178</link>
    <topic>නේපාලයේදී ශ්‍රී ලංකාවටවොලිබෝල් ශූරතාවක්</topic>
    <author/>
    <content>නේපාලයේ කත්මන්ඩු නුවරදී නිමාව දුටු ජාත්‍යන්තර ආරාධිත සිවුකොන් වොලිබෝල් තරගාවලියේ ශූරතාව ශ්‍රී ලංකාවට හිමිවිය.අවසන් මහා තරගයේදී තරගවට 3-0කින් මාලදිවයින පරාජය කිරීමට ශ්‍රී ලංකාව සමත්විය. ලකුණු තත්ත්වය වුයේ 25-22, 25-17 හා 25-19ක් ලෙසිනි. මේ තරගාවලියට නේපාලය, මාලදිවයින, ඇෆ්ගනිස්තානය හා ශ්‍රී ලංකාව එක්වුහ.ජයග්‍රහණය වෙනුවෙන් ශ්‍රී ලංකා වොලිබෝල් පිලට ඇ.ඩො 5000ක මුදලක් ද හිමිවිය. තරගාවලියේ දක්ෂතම ක්‍රීඩකයා ලෙස ජනිත් සුරත්, දක්ෂතම පන්දු පිරිනමන්නා ලෙස සමීර දිසානායක හා දක්ෂතම පන්දු ඔසවන්නා ලෙස නිලංග සංජයද දක්ෂතම පන්දු වලක්වන්නා ලෙස හිරන්‍ය කෝසලද සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=s1307179</link>
    <topic>ඌව පාසල් ක්‍රීඩා උළෙලේ දී විශාඛා උසස් බාලිකාවෙන් වැඩි දස්කම්</topic>
    <author>බදුල්ල දිස්ත්‍රික් සමූහ ජයසේන විජේනායක</author>
    <content>ඌව පළාත් අධ්‍යාපන දෙපාර්තමේන්තුව සංවිධානය කළ 2013 ඌව පළාත් පාසල් මළල ක්‍රීඩා තරගාවලියේදී දැල්පන්දු හා කැරම් සමස්ත ශූරතාව ද වයස අවුරුදු 19 න් පහළ බැඩ්මිටන් ශූරතාව ද දිනාගැනීමට බදුල්ල විශාඛා උසස් බාලිකා විද්‍යාලයේ ක්‍රීඩිකාවෝ සමත් වූහ.මෙම තරගාවලියේ දැල්පන්දු ඉසව්වේ 15 න් පහළ ශූරතාව , 17 න් පහළ ශූරතාව හා 19 පහළ ශූරතාව හිමිකර ගනිමින් විශාඛා විද්‍යාලයේ ක්‍රීඩිකාවෝ ඌව පළාතේ දැල්පන්දු සමස්ත ශූරතාව හිමිකර ගත්හ.කැරම් කණ්ඩායම් තරගාවලියේ 15 පහළ ශූරතාව, 17 පහළ ශූරතාව හා 19 පහළ ශූරතාව ඌව පළාත් කැරම් සමස්ත ශූරතාව ද බදුල්ල විශාඛා බාලිකාවෝ විසින් දිනා ගන්නා ලදි. මේ අනුව මෙවර ඌව පළාත් පාසල් ක්‍රීඩා තරගාවලියේදී බදුල්ල විශාඛා උසස් බාලිකාවන් ශූරතා ත්‍රිත්වයක් දිනා ගැනීම විශේෂ සිද්ධියක් විය.මෙම තරගාවලියේ දැල්පන්දු තරග බදුල්ල පාපන්දු ක්‍රිඩාංගණයේදීත් බැඩ්මිටන් තරගාවලිය හාලිඇල ඌව ක්‍රීඩා සමාජ ක්‍රීඩාංගණයේදීත් කැරම් තරගාවලිය බදුල්ල විශාඛා විද්‍යාලයේදීත් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=f1307171</link>
    <topic>පළාත් දියුණුවට මේ බලතල හොදටෝම ඇති</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් සභා ක්‍රමය පිළිබඳ ඇති මතවාද අදහස් ගැන හා සබරගමුව පළාත් සභාවෙන් මහජනතාවට ඉටුවන කාර්යභාරය කෙසේද යන්න ගැන ඇමැති මහිපාල හේරත් මහතා සමඟ සිදුකළ සාකච්ඡාවකි මේ.* පළාත් සභා සතු බලතල පිළිබඳ හා ඒවාට ලැබෙන ප්‍රතිපාදන ගැන විවිධ මත පළවෙනවා. මේ ගැන ඔබේ අදහස පැහැදිලි කළ හැකිද?අපි අලුතින් බලතල ඉල්ලන්නෙවත්, ඉඩම් පොලිස් බලතල ඉල්ලන්නෙවත් නැහැ. අප බලාපොරොත්තු වෙන්නේ දැනට කරගෙන යන කාර්යභාරය තවදුරටත් සාර්ථක කර ගැනීමට අවශ්‍ය ප්‍රතිපාදන ප්‍රමාණය තවදුරටත් ඉහළ දැමීමක් පමණයි. එමඟින් පළාත් සභාවේ කාර්යභාරය තවත් විශිෂ්ට ලෙස ඉටුකිරීමට හැකියාව ලැබේවි.පළාත් සභා කියන්නේ ප්‍රාථමික තලයට විශිෂ්ට සේවයක් ඉටුකළ හැකි ආයතනයක්. මම පාර්ලිමේන්තු මන්ත්‍රීවරයකු විදිහටත්, නියෝජ්‍ය ඇමැතිවරයකු හා ඇමැතිවරයකු විදිහටත් කටයුතු කර තිබෙනවා. මේ හැම දෙයක් ගැනම සලකා බැලීමේදී පළාත් සභා කාර්යභාරය පිළිබඳ මට පැහැදීමක් තිබෙනවා. ගම් මට්ටමට ප්‍රාථමික මට්ටමට සේවාවක් ඉටුකළ හැකි හොඳම ආයතනයක් පළාත්සභාවයි.* එතකොට පළාත් සභා වෙත ඉඩම් බලතල පැවරීම ගැන ඔබේ මතය කුමක්ද?ඉඩම් බලතල පොලිස් බලතල ගැන කතා කිරීමට පෙර අවුරුදු තිහක යුද්ධය නිමා කළ ජනාධිපතිතුමාටත් රණවිරුවන්ටත් ප්‍රණාමය පුද කළ යුතුයි. ශ්‍රී ලංකාව කියන්නේ පුංචි රටක්. එවැනි පුංචි රටක ඉඩම් බලතල තිබිය යුත්තේ මධ්‍යම ආණ්ඩුව සතුවයි. ඉඩම් බලතල පළාත් සභාවලට අවශ්‍ය නැහැ. පළාත් සභාවලට තිබෙන බලතල ප්‍රමාණයෙන් වුණත් ජනතාවට විශාල සේවාවක් ඉෂ්ඨ කිරීමට පුළුවන්.පොලිස් බලතල වුණත් පළාත් සභාවට අවශ්‍ය කරන්නේ නැහැ. මේ බලතල ලබාදීමෙන් අලුතින් අර්බුදයක් ඇතිවීමටත් ආරවුල් සහගත තත්ත්වයක් ඇතිවීමටත් පුළුවන්. මෙය කිසිසේත් සුදුසු දෙයක් නොවෙයි. පළාත් සභා ක්‍රමය මගින් සිදුවිය යුත්තේ ග්‍රාමීය හා ප්‍රාදේශීය මට්ටමින් විශාල සේවයක් ඉටුකළ හැකි ආයතනයක් බවට පත්කිරීමයි. බලතල ගැන කතා කිරීමට වඩා ප්‍රතිඵලදායක දේ වන්නේ තිබෙන බලතලවලින් ජනතාවට සේවාවක් ඉටු කිරීමයි.* පළාත් සභාවෙන් ඉටුවන කාර්යභාරය පිළිබඳව ඔබට තිබෙන්නේ කුමන විදිහේ හැඟීමක් ද?නියෝජ්‍ය ඇමැතිවරයෙක් හා කැබිනට් ඇමැතිවරයෙක් විදිහට මට රටට විශාල කාර්යභාරයක් ඉටු කිරීමට අවස්ථාව ලැබුණා. පළාත් සභා මහ ඇමැතිවරයා ලෙස ඉටු කළ කාර්ය ප්‍රමාණය ඊට වඩා විශාලයි. සබරගමුව පළාත් සභා ප්‍රදේශයේ සංවර්ධන කටයුතු ඉටුකරද්දී ජනාධිපතිතුමා බැසිල් රාජපක්‍ෂ ඇමැතිතුමා ලබා දෙන සහයෝගය අතිවිශිෂ්ටයි. අද සබරගමුවට මෙතරම් විශාල සංවර්ධනයකට පියනඟා තිබෙන්නේ එම මඟපෙන්වීම් නිසයි .* පළාත් සභා ක්‍රමය අහෝසි කළ යුතු බවටත් ඇතැම් පාර්ශ්වයන් ඉල්ලීම් කරනවා. මේ ඉල්ලීම කෙතෙක් දුරට සාර්ථක ඉල්ලීමක්ද?පළාත් සභා ක්‍රමය අහෝසි කළ යුතුයි කියා ඉල්ලීම් එතරම් සාධාරණ දෙයක් නෙවෙයි. මා මීට පෙර සඳහන් කළ විදිහට පළාත් සභාව කියන්නෙම ගම් මට්ටමින් ප්‍රාථමික ලෙස විශාල සේවයක් ඉටුකළ හැකි පාලන ඒකකයක්.සිදුවිය යුත්තේ පළාත් සභා ක්‍රමය අහෝසි කිරීම නොවෙයි. එහි අහිතකර දේ තිබෙනවා නම් ඒ අහිතකර දේ ඉවත් කිරීමයි. එහෙම නැතිව පළාත් සභා ක්‍රමය සම්පූර්ණයෙන් ඉවත් කිරීම එතරම් හොඳ දෙයක් නොවෙයි.* සබරගමු පළාතේ අධ්‍යාපන අංශ ප්‍රගතිය කෙබඳු ද?මෙහි දී විශේෂයෙන්ම කියන්න ඕනේ අපි ජනතා නියෝජිතයින් ලෙස ජනතාවට ඉටු කළ යුතු කාර්යභාරයේ සීමාවක් පනවන්න බැහැ. පරම්පරාවෙන් පරම්පරාවට ජනතාවගේ අවශ්‍යතාවය ඉටු කරන්න ඒ ඒ පාලන කාලවලදී සිටින ජනතා නියෝජිතයින්ට වගකීමක් තිබෙනවා.මම ඒ පළාතේ මහ ඇමැතිවීමෙන් පසු විශාල කාර්යයන් රැසක් ක්‍රියාත්මක කළා. එහි දී කියන්න ඕනේ මා නිරතුරුව ම රටේ නායකත්වය සමඟ සමීප සම්බන්ධතාවක් පවත්වනවා. ජනාධිපති මහින්ද රාජපක්ෂ මහතා මේ පළාතේ සංවර්ධනය පිටුපස සෙවණැල්ලක්සේ සිටිනවා.මම මේ කේෂ්ත්‍රයට ආවේ පරිපාලනය පිළිබඳ බොහෝ අත්දැකීම් ඇතුවයි. එම නිසා මෙහි සංවර්ධන කටයුතු සම්බන්ධ ව බොහෝ ආයතනවල සහයෝගය අපට ලැබෙනවා. අධ්‍යාපන අමාත්‍යාංශය, සෞඛ්‍ය අමාත්‍යාංශය වැනි රටේ ප්‍රධාන අමාත්‍යාංශ අපේ ගමනට සහයෝගයක් ලබාදෙනවා. විශේෂයෙන්ම මේ කාලයේ දී අපේ පළාතේ මාර්ග සංවර්ධනය සඳහා ආර්ථික සංවර්ධන අමාත්‍ය බැසිල් රාජපක්ෂ මහතා ලබාදෙන සහයෝගය ඉතා විශාලයි. මෙහිදී මා දකින යමක් තිබෙනවා. අපි පළාත සංවර්ධනය කිරීමේ දී නව ලෝකයක් සමඟ බද්ධ වෙන්න ඕනේ.නව ලෝකය සමඟ බැලූ විට අද තරුණ පිරිස අධ්‍යාපන අංශයෙන් බොහෝ ඉදිරියෙන් සිටිනවා. ඊට සරිලන ලෙස අධ්‍යාපන අංශයෙන් අපේ පළාත ඉදිරියට ගෙන යායුතුය කියන අදහස මට හැමදාමත් තිබුණා.මම මේ පළාතේ මහ ඇමැති ලෙස පත්වන යුගය වනවිට කුමන හේතුවක් මත හෝ ගුරුවරු 5000ක අඩුවක් තිබුණා. එය අධ්‍යාපනයට විශාල අඩුවක්. ඒ වනවිට අපි අධ්‍යාපනය අතින් පළාතක් ලෙස තිබුණේ හත් වැනි ස්ථානයේ යි. මේ තත්ත්වය වෙනස් කිරීම සඳහා මම කළේ අධ්‍යාපනයට සුදුසුකම් සහිත මිනිස් සම්පත් බඳවා ගැනීමට කටයුතු කිරීමයි.ඒ සඳහා ජනාධිපතිතුමාගේ සහයෝගය මට ලැබුණා. එහිදී පවතින ගුරු ඌනතාවන්ට විසඳුමක් ලෙස අපි එක් වරම ගුරුවරු 4000 කට ආසන්න පිරිසක් බඳවා ගත්තා. ඒ වගේම එවකට ස්වේච්ඡා ගුරුවරු ලෙස කටයුතු කළ ගුරුවරු ස්ථිර සේවයට බඳවා ගැනීමටත් කටයුතු කළා. මෙහි ප්‍රතිඵලයක් ලෙස අධ්‍යාපනයෙන් ලංකාවෙන් ම හත් වැනි තැනට හිටපු අපි අද උසස් පෙළ සරසවි පිවිසුම්වලින් ලංකාවේ පළමු තැන ලබාගෙන තිබෙනවා. ශිෂ්‍යත්ව ප්‍රතිඵලවලිනුත් ලංකාවෙන්ම අපි දෙවැනි තැන ඉන්නවා.සාමාන්‍ය පෙළ ගත් කළ ලංකාවෙන් ම හතර වැනි ස්ථානය අපට ලැබී තිබෙනවා. ප්‍රධාන අමාත්‍යවරයා ලෙස මෙය මට විශාල සතුටක්.සබරගමු පළාතේ දරුවා ක්‍රීඩා අංශයෙන් ඔසවා තැබීම අපේ යුතුකමයි. මක් නිසාද ඔවුන්ට ජාත්‍යන්තරය ජය ගැනීම සඳහා ඔවුන් පුහුණු කිරීම අපේ වගකීමයි. එහි ගෞරවය කීර්තිය අපට නැවත ලැබෙනවා. මෙහි දී අප සාමූහික වැඩපිළිවෙළක් ඔස්සේ කටයුතු කරනවා.* විකල්ප බලශක්තිය සම්පාදනය පිළිබඳ සබරගමු පළාත් සභාවේ අවධානය යොමුව තිබෙනවා. එම වැඩසටහන ගැන ඔබට යමක් කිව හැකි ද?සබරගමුව පළාතේ විදුලි අර්බුදයක් පවතින පළාතක් . ඒත් සමඟ ම වර්තමානයේ වැඩි වශයෙන් කතා කරන මාතෘකාවක් වන්නේ විදුලි බිලේ පවතින්නා වූ උද්ධමනය ගැනත් අපේ අවධානය යොමුව තිබෙනවා. ඊට විකල්පයක් ලෙස පළාතේ අවශ්‍යතාව සඳහා සූර්ය විදුලිය ලබාදෙන්නට තීරණය කර එම වැඩපිළිවෙළ සාර්ථකව ක්‍රියාත්මක කිරීම ආරම්භ කර තිබෙනවා. මම මේ වැඩපිළිවෙළ ගැන අවශ්‍ය නිලධාරීන් සමඟ සාකච්ඡා කරලා විදුලිබල ඇමැතිනිය සමගත් කතා කළා. ක්‍රියාත්මක කිරීමට අවශ්‍ය සම්පූර්ණ සහයෝගය එතුමියගෙන් අපට ලැබෙනවා.* සබරගමුව මැණික් කර්මාන්තය ප්‍රමුඛ කරගත් පළාතක්. මැණික් කර්මාන්තය දියුණු කිරීමට යම් වැඩපිළිවෙළක් තිබෙනවා ද?සබරගමුව පළාතේ සම්පත මැණික්. එය මේ පළාතට පමණක් අයිති දෙයක් නොවෙයි. මේ භූ සම්පත රටක පාලනය කරන රජයට අයිති දෙයක්. එය පළාතට පමණක් නොවෙයි, රටේ ම ජනතාවගේ යහපත වෙනුවෙන් යොදාගෙන කටයුතු කරන්න ඕනේ.ප්‍රධාන වශයෙන් ම මැණික් කර්මාන්තය අයත් වන්නේ පරිසර අමාත්‍යාංශයට. මේක කර්මාන්තය දියුණු කිරීමට අවශ්‍ය ක්‍රියාමාර්ග ගනු ලබන්නේ මධ්‍යම රජයේ රේඛීය අමාත්‍යාංශය යටතේ සමඟ සම්බන්ධ වෙලයි. අපි දැනට ජනාධිපතිතුමාට යෝජනා කරලා තියෙනවා මැණික් හා ස්වර්ණාභරණ අධිකාරියේ කේන්ද්‍රස්ථානය රත්නපුරයේ තියන්න කියලා.මැණික් ලැබෙන්නේ රත්නපුරයෙන්. විදේශිකයන් මේ පළාතට කියන්නේ ජෙම් සිටි කියලා. නමුත් මැණික් වෙළෙඳපොළ තිබෙන්නේ බේරුවල, කළුතර, බෙන්තොට, කොළඹ හා මහනුවර ආදී ප්‍රදේශවලයි. ඉතින් එතකොට අපේ ප්‍රදේශයේ ජනතාවට ලැබිය යුතු වාසිය ලැබෙන්නේ නැහැ. ඒ නිසා මැණික් හා ස්වර්ණාභරණ අධිකාරියේ මූලස්ථානයක් රත්නපුරයේ ඇති විය යුතුයි. ජනාධිපතිතුමාගේ අනුමැතිය මත ඉදිරියේ දී මැණික් වාණිජ මධ්‍යස්ථානය රත්නපුරය ආශ්‍රිතව කේන්ද්‍රගත වේවි.* පළාත් සංවර්ධනයක් සමඟ ම තරුණ තරුණියෙන් ගේ අනාගතය වෙනුවෙන් ක්‍රියාත්මක වන වැඩසටහන් මොනවාද?අපි පළාතක් ලෙස තරුණ ජවය සංවර්ධනය කර වඩා ඵලදායි ලෙස යොදගන්න කටයුතු කරනවා. විශේෂයෙන් ම සෞන්දර්ය විෂය නැංවීම සම්බන්ධව අපි විවිධ ක්‍රියාමාර්ග ගෙන තිබෙනවා. මුල් කාලයේ සෞන්දර්යයට කැමැති දරුවන්ට ඉදිරියට යන්න ක්‍රමයක් තිබුණේ නැහැ. නමුත් දැන් අපි සබරගමු විශ්වවිද්‍යාලය සමග කතා කරලා ඒ දරුවන්ට ඩිප්ලෝමා සහතිකයක් විශ්වවිද්‍යාලය මගින් ලබාදෙනබා. වැඩිදුරට නම් උපාධි සහතිකයක් ලබාදෙනවා. ඊට අමතරව ඉතා ඵලදායි ඉංග්‍රීසි පාඨමාලාවක් ආරම්භ කර තිබෙනවා.මම පළාත් සභාව භාර ගන්නා කාලය වෙනකොට ආසියානු සංවර්ධන බැංකුවේ ආධාර යටතේ පාසල් හැර යන හා සාමාන්‍ය පෙළ උසස් පෙළ සමත් වන දරුවන්ට ඉංග්‍රීසි විෂයක් ලෙස අපේ පළාත් ස්ථාන කීපයකම මාස 6ක පුළුල් දැනුමක් ලබාගන්න ක්‍රමයක් ක්‍රියාත්මක කරලා තිබුණා. නමුත් එම ආධාර නැවැත්වීමට සූදානම් වූ මොහොතේ නැවත මුදල් ප්‍රතිපාදන ලබා ගනිමින් එම ව්‍යාපෘති ආරම්භ කළා. එය අපි ගත්ත විශාල ජයග්‍රහණයක්.දැන් වර්ෂයකට දරුවන් 750 ක් පුහුණු කරගෙන යනවා. එය ඉතාම කාලෝචිත ක්‍රියාවක් ලෙස මා දකිනවා. ඊට අමතරව අපි ක්‍රියාත්මක කරන තරුණියන් ඉලක්ක කර ගත්ත වැඩසටහනක් වන්නේ හෝටල් පාසල ආරම්භ කිරීමයි. සංචාරක අමාත්‍යාංශයනුයි එය පාලනය වන්නේ්. ඕනෑම ඉහළ හෝටලයක සේවය කිරීමට හැකි වන පරිදි තරුණ තරුණියන් පුහුණු කිරීම එහි දී සිදු වෙනවා. එය මෙරට විරැකියාවට ඉතා සුදුසු පියවරක් ලෙස හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=f1307172</link>
    <topic/>
    <author>සටහන ඉරෝෂිණී දීපිකා</author>
    <content>අද්‍යතන දියුණු සමාජ වටපිටාව තුළ මාධ්‍යයේ භූමිකාවද අතිශයින්ම සංකීර්ණ වී ඇත. වාණිජ පරමාර්ථ මුදුන් පමුණුවාගනු වස්, තරගකාරී ක්‍රියාවලියකට අවතීර්ණ වෙමින් කටයුතු කරනා අද්‍යතන මාධ්‍යයේ ක්‍රියාකාරිත්වය පිළිබඳ විමසා බැලීම ද, වර්තමානයේ ඉතාමත්ම වැදගත් කර්තව්‍යයකි. එවන් තත්ත්වයක් තුළ මාධ්‍ය න්‍යාය සහ සංකල්ප සමාජගතකිරීමට ද ප්‍රබල උත්තේජනයක් සපයනු ඇත. කොළඹ විශ්වවිද්‍යාලයේ ශ්‍රී පාලි මණ්ඩපයේ මාධ්‍ය පර්යේෂණ මධ්‍යස්ථානය මගින් ජනමාධ්‍ය ක්ෂේත්‍රයට අදාළ කෘති හතරක් පාඨකයා වෙත දායාද කරන ලද්දේ මෙවැනි පසුබිමක් අනුව ය. මේ එම කෘති පිළිබඳ එහි ප්‍රධාන සංස්කාරක ආචාර්ය ධර්මකීර්ති ශ්‍රී රංජන් මහතා සමඟ කළ කතා බහකි.* පසුගියදා දොරටවැඩි කෘති පිළිබඳ කතා කළොත්?අප විශ්වවිද්‍යාල මණ්ඩපයේ මාධ්‍ය පර්යේෂණ මධ්‍යස්ථානය මගින් ජනමාධ්‍යවේදය – ජනමාධ්‍ය අධ්‍යයනය සහ විචාරය සංඥාර්ථවේදී ප්‍රවේශය තෙවැනි සහ සිව්වැනි කෘති දෙකත්, International Journal of Communicology Volumn 01,02 යන කෘති ද්විත්වයත් ඇතුළු කෘති හතරක් සම්පාදනය කළා. එය මාහැඟි කර්තව්‍යයක්. මේ කෘති හරහා ජනමාධ්‍ය ක්ෂේත්‍රයට අවශ්‍ය සංකල්පීය සහ න්‍යායාත්මක ප්‍රවේශ සම්පාදනය කිරීමට අපට හැකිවුණා. එය සුවිශේෂී කාර්යයක් හැටියටයි මා දකින්නේ.* මේ කෘති හතරේ අන්තර්ගතය පිළිබඳ හැඳින්වූවොත්?ජනමාධ්‍යවේදය කෘති ද්විත්වය සිංහලෙන් සම්පාදනය කළා. ජනමාධ්‍යවේදය කෘති මගින් බලාපොරොත්තු වුණේ. ජනමාධ්‍ය ක්ෂේත්‍රයට වුවමනා කරන න්‍යායාත්මක සහ සංකල්පීය ප්‍රවේශයන් සම්පාදනය කරමින්, වත්මන් ජනමාධ්‍ය ක්ෂේත්‍රයට අවශ්‍ය කරන න්‍යායාත්මක දැනුම ඒකරාශි කිරීමයි. මේ සඳහා අවශ්‍ය ලිපි, ආචාර්ය,, මහාචාර්යවරු වගේම, ක්ෂේත්‍රයේ දැනුම ඇති පුද්ගලයන් විසින් සම්පාදනය කරනු ලැබුවා. සන්නිවේදන සහ මාධ්‍ය ක්ෂේත්‍රය පුරාම ගොඩනැගෙන සංඥා සහ සංකේත පිළිබඳ විද්‍යාත්මක කතිකාව, මේ කෘති දෙක තුළ විවිධ මාතෘකා ඇසුරින් අන්තර්ගත කර තිබෙනවා.International Journal of Communicology Volumn 01,02 කෘති ශ්‍රී ලාංකේය සමාජයේ අත්දැකීම් වගේ ම, ලෝකයේ අත්දැකීම් ඒකරාශී කරමින් සම්පාදනය කළා. එය මේ කෘති ද්විත්වයේ ඇති සුවිශේෂී ලක්ෂණයක්. මානවයාගේ සන්නිවේදන ක්‍රියාවලිය, සමාජ අන්තර් ක්‍රියාවලියේ ප්‍රධාන නිර්මාණකරණයක්. මේ මගින් ඒ සඳහා අවැසි දායකත්වය සැලසෙනවා.ඉංශ්‍රීසි කෘති ද්විත්වය මඟින් ප්‍රායෝගික ක්ෂේත්‍රයට අදාළ න්‍යාය සහ සංකල්ප විවිධ දෘෂ්ටිකෝණවල සිට විචාරය කෙරෙනවා. ශ්‍රී ලංකාවේ ආචාර්ය, මහාචාර්යවරු වගේම චීනය, අමෙරිකාව වැනි රටවල මහාචාර්යවරුන්ගේ ද ප්‍රබල දායකත්වයක්. ඇතිව මෙය සම්පාදිතයි.* මේ කෘති කා වෙනුවෙන් ද?විශ්වවිද්‍යාලවල අධ්‍යාපනය ලබන විද්‍යාර්ථින්, උසස් අධ්‍යාපන ආයතනවල, සිසුන්, බාහිර උපාධිය හදාරණ සිසුන් වගේ ම මාධ්‍ය විෂය කෙරෙහි රුචිකත්වයක් දක්වන සැමටත්, ප්‍රබුද්ධ ජනයාටත් මේ කෘති හතර වඩාත් ම සුදුසුයි. මේවා සම්පාදනය කළේ ඔවුන් වෙනුවෙන්මයි.* මේ කෘති හතර ම නිර්මාණය වී තිබෙන්නේ විවිධ පුද්ගලයින්ගේ ලිපි එකතුවක් විදිහටයි. ඒ විධිහට මේවා රචනා කිරීමට අදහස් කළේ ඇයි?විවිධ අත්දැකීම් සහිත ආචාර්ය, මහාචාර්යවරුන් වගේ ම, ක්ෂේත්‍රයේ අත්දැකීම් ඇති පුද්ගලයන්ගේ ලිපි එකතුවක් විධිහට මෙය නිර්මාණය කිරීමෙන් අපේක්ෂා කළේ. ඒ මගින් සමාජයට විවිධ අත්දැකීම් සම්ප්‍රේෂණය කිරීමට අවස්ථාව ලැබෙන නිසයි. එය මෙහි ඇති සුවිශේෂී ලක්ෂණයක්. මේ කෘති කියවීම මගින් න්‍යාය, සංකල්ප පිළිබඳ පමණක් නෙමෙයි, ඒ හා බද්ධවන සහ එයට පරිබාහිර වන විවිධ අත්දැකීම් පාඨකයාට උකහා ගන්න හැකි වෙනවා. එය මේ කෘති සම්පාදනය කිරීමේ ප්‍රධාන අරමුණක්.* මෙවැනි කෘති මගින් ජන මාධ්‍ය ක්ෂේත්‍රය පිළිබඳ නව මානයන් නිර්මාණය කිරීමට ලැබෙන පිටිවහල කෙබඳුද?සන්නිවේදන සංකල්පයේ දිගු ඉතිහාසයක් තිබුණත්, මාධ්‍ය සංකල්පයේ ඉතිහාසය ගොඩනැඟෙන්නෙ 16 වැනි සියවස මූලිකව බව පැහැදිලි කරුණක්. එලෙස ඇරැඹි මාධ්‍ය ක්‍රමවේදය 20 වැනි සියවස අග භාගය හා 21 වැනි සියවස වනවිට තාක්ෂණික භාවිතාවන් තුළට කේන්ද්‍රීය වෙමින් ඉතා සංකීර්ණ වපසරියක් නියෝජනය කරන ආකාරය දකින්න පුළුවන්. මේ තාක්ෂණික දියුණුව නිසා ම, සන්නිවේදනය තුළ ගොඩනැගී තිබූ ගෝලීය සහ සංකල්පීය සීමා අතික්‍රමණය කරමින් , ගෝලීය සමාජ ක්‍රමවේදයක් නිර්මාණය කිරීමට අවශ්‍ය පසුබිම ගෙඩනැගී තිබෙනවා. මිනිසා සංකීර්ණ කිරීමේ ක්‍රියාවලියේ මූලිකාංග සම්පාදනය වී තිබෙන්නේ, මාධ්‍ය ක්‍රියාවලිය මූලික වීමෙනුයි.මානව අවශ්‍යතාවල සීමාවන්ගේද ප්‍රබල වෙනස්කම් නිර්මාණය කිරීමට මාධ්‍ය දායක වී තිබෙනවා. ඒ වගේම සමාජ සංවර්ධන ක්‍රියාවලිය සඳහා ද මාධ්‍යයේ භාවිතාව අති ප්‍රබලයි. මානව සමාජ නව දිශානතින් ගොඩනැංවීම, මානව ආකල්පීය කරණය ආදිය ද මාධ්‍යයේ ප්‍රබල කාර්යයන්. මේ කාර්ය ප්‍රායෝගික ක්ෂේත්‍ර තුළ ක්‍රියාත්මක විය යුත්තේ , මාධ්‍යයට අවශ්‍ය සමාජ විද්‍යාත්මක, මානව විද්‍යාත්මක, මනෝ විද්‍යාත්මක, දර්ශනාත්මක සංකල්ප සහ න්‍යාය පදනම් කරගෙනයි. මාධ්‍යට අවශ්‍ය එම සංකල්පීය සහ න්‍යායාත්මක අවශ්‍යතා මේ කෘති මගින් පූරණය වෙනවා. ඒ අනුව ජන මාධ්‍යයේ නව මාන නිර්මාණය කිරීමට මේ කෘති මඟින් පිටිවහලක් ලැබෙන බව කියන්න පුළුවන්.* මීට ප්‍රථම එළිදැක්වූ ජනමාධ්‍යවේදය 1, 2 කෘති සඳහා ලැබුණු පාඨක ප්‍රතිචාර කෙබඳුද?ජනමාධ්‍යවේදය පළමු කෘතිය සමාජ විද්‍යාත්මක ප්‍රවේශයකින් නිර්මාණය වුණා. එහි දෙවැනි කෘතිය න්‍යාය, සංකල්ප සහ පර්යේෂණ ක්‍රමවේද මුල්කරගෙන රචනා වුණා. ඒ කෘති සඳහා ලැබුණු පාඨක ප්‍රතිචාර ඉතාමත් ම ප්‍රශංසනීයයි. ඒවා ඉතා ඉක්මනින් අලෙවි වුණා. මේ කෘති දෙක නිර්මාණය කෙරෙහි එසේ ලද ප්‍රතිචාර ප්‍රබල උත්තේජනයක් ලබා දුන්නා යැයි කීවොත් එය නිවැරැදියි.එසේ ම මෙහි පස් වැනි කෘතිය මාධ්‍ය සංස්කෘතිය තේමා කර ගනිමින් රචනා කළා. එය නුදුරේදීම එළිදැක්වීමට සූදානම්. ඒ වගේ ම ඉංශ්‍රීසි කෘති, වසරකට තුනක් බැගින් පාඨකයාට දායාද කිරීමට ශ්‍රී පාලි මණ්ඩපයේ මාධ්‍ය පර්යේෂණ ඒකකය සූදානමින් සිටිනවා. මේ සෑම කෘතියක්ම අපගේ පර්යේෂණ මධ්‍යස්ථානයෙන් වගේ ම, ශ්‍රී ලංකාවේ ප්‍රසිද්ධ සෑම පොත් අලෙවි සමාගමකින් ම ලබාගත හැකියි.* වර්තමානය වනවිට ජනමාධ්‍ය ක්ෂේත්‍රයට අදාළ කෘති බිහිවීම ප්‍රමාණාත්මක වශයෙන් වැඩිවුණත්, ඒවායේ ගුණාත්මක තත්ත්වය සම්බන්ධයෙන් විවිධ ගැටලු පවතිනවා. මේ ගැන ඔබේ අදහස මොකක්ද?ශ්‍රී ලාංකේය සමාජය තුළ පමණක් නෙමෙයි, මුළු ලෝකය පුරාම ප්‍රමිති රහිත කෘති බිහි වෙමින් පවතිනවා. ඒවායින් සමාජයේ බුද්ධි වර්ධනයට කිසිදු දායකත්වයක් ලැබෙන්නෙ නෑ. කෘතියක් නිර්මාණයේදී තාක්ෂණික ප්‍රමිතිය එක් පැත්තකින් මූලික විය යුතුයි වගේම අනෙක් පැත්තෙන් න්‍යාය, සංකල්ප, නර්තනය, නිර්මාණාත්මක බව, බුද්ධිවාදී ස්වරූපය ගොඩනැංවීම අතිශයින්ම වැදගත්. එවැනි කෘති සමාජ සංවර්ධනය සඳහා දායක වෙනවා. ඒ නිසා කර්‍තෘවරුන්ට වගේම, ප්‍රකාශන ආයතනවලටත් ජාතිකමය වශයෙන් විශාල වගකීමක් පැවරී ඇති බව පැහැදිලියි.සමාජයේ ඉදිරි ගමන තීරණය වන්නේ අධ්‍යාපනය සහ අධ්‍යාපනය ලබාදීමට දායක වන මෙවැනි කෘති නිසයි. මේ නිසා ග්‍රන්ථ නිර්මාණයේදී ඒ සඳහා ප්‍රමිතියක් පැවැතීම අතිශයින් ම වැදගත්.* මාධ්‍ය පිළිබඳ න්‍යාය හා සංකල්ප කෙතරම් හැදෑරුවත්, ප්‍රායෝගික භාවිතයේදී ඒවා අදාළ වන්නේ නෑ. මේ අදහස පිළිබඳ ඔබේ මතය මොකක් ද?මාධ්‍ය ආයතන ප්‍රායෝගික ක්‍රියාකාරකම් හා බද්ධ වූ ඒවා වගේ ම, වාණිජ අරමුණු මුල් කරගෙන ගොඩනැගුණු ඒකක බවට පත්ව තිබෙනවා. මේ ප්‍රායෝගිකත්වය සඳහා න්‍යාය සහ සංකල්ප අතිශයින්ම වැදගත්. මෙයින් බැහැර වන ප්‍රායෝගික ක්ෂේත්‍ර අවිචාරවාදී ප්‍රවේශයකට අවශ්‍ය මඟපෙන්වීම් කරනවා. සෑම න්‍යායක් ම ප්‍රායෝගික කළ හැකියි. අප මාධ්‍ය ක්ෂේත්‍රය තුළ පවතින ප්‍රබලම ගැටලුම න්‍යාය, සංකල්ප භාවිතයට නොගැනීම සහ ඒවා ක්‍රියාත්මක කිරීමට අවශ්‍ය ක්‍රමවේද පිළිබඳ ඇති නොදැනුවත් බවයි. මේ නොදැනුවත් භාවය තුළ ගොඩනැගෙන මාධ්‍ය ක්‍රියාවලිය අතිශය හානිකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>17</day>
    </date>
    <link>http://www.dinamina.lk/2013/07/17/_art.asp?fn=f1307173</link>
    <topic>ඊබට් ලා වුවමනා කර තිබේ!</topic>
    <author>රන්ජන් අමරරත්න</author>
    <content> ප්‍රභූ සමාජය විසින් බැහැර කරන ලද සමාජ කොට්ඨාස පිළිබඳ සංවාද ඇතිකිරීම අභියෝගාත්මක කාරණයෙකි. එය කුමන භුගෝලීය කලාපයක; කුමන දේශපාලන වර්ගීකරණයකට අයත් රාජ්‍යයක වුව පවතින පොදු තත්ත්වයෙකි.සාහිත්‍යකරුවා කාලත්‍රයෙන් තොරව මේ ගැටලුවට මුහුණ දෙයි. නාගරික දිළිඳු පන්තිය කෙරෙහි ආශක්ත වූ ඩිකන්ස්ට ප්‍රභූ පන්තියේ විවේචන එල්ල විය. මුඩුක්කු ජීවිතය ඇසුරු කොට සිය ප්‍රථම නවකතාව රචනා කළ ‘ජෝර්ජ් ඕවල්’ (එරික් බ්ලෙයාර්) ප්‍රකාශන සමාගම්වල දැඩි පීඩනයට හසු විය.ඇති – නැති පරතරය හා සූරාකෑම පිළිබඳ කෙතරම් විද්‍යාත්මක න්‍යාය ප්‍රචලිත වුව; පාදඩ ජීවිත කෙරෙහි හැරී බලන්නෝ සුලබ නොවෙති. එය ඒ තරමටම ආයාසකර ය. ඊටත් වඩා අභියෝගාත්මක ය.ශ්‍රී ලංකාව බඳු කුඩා රටක සීමිත පාඨක ප්‍රජාව වෙනුවෙන් මේ අභියෝගය භාරගත් අපූරු නවකතාකරුවකු හදිසියේ ම මෙන් අපට මුණ ගැසේ. ඔහු කන්දේගම කුලරත්න නම් වේ.ඔහුගේ “මහා නගරය” නම් ප්‍රබන්ධය ශ්‍රී ලංකාවේ පැල්පත් හා මුඩුක්කු ජනාවාසවල පාදඩ ජීවිත මුල් කරගෙන රචනා වී තිබේ. සිංහල ප්‍රබන්ධ සාහිත්‍යය, නාට්‍ය කලාව යන ක්ෂේත්‍ර දෙකට මේ ජනාවාස යම් අයුරකින් විෂය වී තිබුණ ද, ඒවායින් බොහෝ විට නිරූපණය වූයේ මුඩුක්කු ජීවිතවල පිටපොත්ත පමණි. මේ කලාකරුවන් පාදඩ ජීවිත හාස්‍යයට ලක් කරන අතර එහි චරිත අතිශයෝක්තියට නඟන බවක් ද පෙනෙන්නට තිබිණි.මහා නගරය නවකතාවේ එන චරිතවලට ඇත්තේ සත්‍යවාදී හැසිරීම් ය. ඔව්හු විශ්වාස කටයුතු මුඩුක්කුකාරයෝ සේ ජීවත් වෙති. කතාවේ එන ඊබට්, අක්බාර් නානා, විමලා , පවුසියා, ශකිලා, කිචිල්, පුණ්‍යකාන්ති, ඩේවිටයියා, කොළඹ පැල්පත් හා මුඩුක්කු සමාජයේ ඇත්ත මිනිස්සු වෙති. ලේඛකයා එම සමාජය තුළ කරක් ගසා උක්ත චරිත සමඟ උරෙනු’ර ගැටී ජීවිතය පිළිබඳ අපූරු පාඩම් උගෙන ඇති බවක් පෙනේ.ශ්‍රී ලංකාවේ පැල්පත් හා මුඩුක්කු පිළිබඳ ගැටලුව මතු වන්නේ 19 වැනි සියසේ මැද භාගයේ පටන් ය. ඊට ප්‍රධාන හේතුව නාගරීකරණය ලෙස සැලකේ. මේ පිළිබඳ සිදු වූ පර්යේෂණ බොහෝ සෙයින් ම රාජ්‍ය අංශයට සීමා වේ.එවකට සැලැසුම් ක්‍රියාත්මක කිරීමේ අමාත්‍යාංශය මගින් ‘Progress’ නමින් ප්‍රකාශනයක් පළ කැරිණි. එහි 1983 තුන්වන කලාපයට සහකාර අධ්‍යක්‍ෂිකා මල්ලිකා කරුණාරත්න මහත්මිය අගනා ලිපියක් සම්පාදනය කර තිබිණි. ඉංග්‍රීසියෙන් ලියා තිබූ එම ලිපිය උක්ත විෂයය සම්බන්ධයෙන් කරුණු සොයන කෙනකුට අදටත් වැදගත්ය.මල්ලිකා කරුණාරත්න මහත්මියගේ ලිපියට අනුව පැල්පත් හා මඩුක්කු ජනාවාස මූලික වශයෙන් කොටස් තුනකට අයත් ය. පේළිගෙවල්, පැල්පත් හා කුඩා තනි නිවාස වශයෙන් ය. එහෙත් අපගේ හැදෑරීමට අනුව මීට තවත් කොටසක් එක් විය යුතු ය. එනම්; ඇළ ඉවුරු ආශ්‍රිත පූට්ටු ගෙවල් ය. කි. මි. 45 ක් පුරා දිවයන ඇළ මාර්ග කොළඹ නගරාසන්න ප්‍රදේශවලට අයත් වන අතර තෝරාගත් ස්ථාන රැසක ජනාවාස පිහිටුවා තිබේ. උක්ත ලිපියෙහි වැදගත් ම කොටස වන්නේ මේ වතු නිවාසවල පුද්ගලයන්ගේ ජීවන මාර්ග ගැන කරන විස්තරය යි. ලේඛිකාව ක්ෂේත්‍ර නමයක රැකියා ගැන සඳහන් කරයි.කොළඹ නැව් තටාකාංගණයේ හා වරායේ කම්කරු වැඩ, නාට්ටාමි වෘත්තිය, රික්ෂෝ හා ඊට සමාන බඩු කරත්ත දැක්කීම, ගොන් කරත්ත පැදවීම, තොරම්බල්කාරයෝ, නිවෙස්හි දෛනික කුලී කරන්නියෝ, සතුන් ඇති කරන්නෝ හා ඒ ආශ්‍රිත තරග- ඔට්ටු ආදිය දමන්නෝ, ඉදිකිරීම් ක්ෂේත්‍රවල කම්කරු වැඩ, කාර්යාල සේවය හා නීති විරෝධි කටයුතුවල යෙදීම ලෙස එය දක්වා තිබේ. නීති විරෝධී කටයුතු යන්නෙන් පාදඩ සමාජයේ ප්‍රධාන හූය අප අතට පත් වේ.ගණිකා වෘත්තිය, පිම්පි සේවය, කුලියට මිනීමැරීම, හොර සුරා පෙරීම හා විකිණීම, ගංජා වෙළෙඳාම හා මත් ද්‍රව්‍ය ජාවාරම යන සියල්ල නීති විරෝධි ක්‍රියා ගණයට වැටේ. කොළඹ පාතාලය බිහිවන්නේ ද මේ සමාජයේ නීති - විරෝධී ක්‍රියා මුල්කරගෙන ය. අප නවකතාකරුවාට විෂය වන ප්‍රධාන මාතෘකාව එය වේ.පාතාලයේ බිහිසුණු හා වේගවත් සිදුවීම්වලින් ගහන ජවනිකා පෙළකින් මේ නවකතාව සමන්විත ය. එම සිදුවීම් පෙළ නාටකයක් සේ විචිත්‍ර ලෙස දිග හැරේ. කිචිල් + ඊබට්+ ඇමැති ත්‍රිත්ව සම්බන්ධයෙන් නිරූපණය වන්නේ මෙරට දේශපාලනය හා පාතාලය අතර ඇති නොබිඳිය හැකි සම්බන්ධය යි.ප්‍රභූ පන්තියෙන් පහළ වන දේශපාලන බලයක් සහිත චරිත සිය විරුද්ධවාදීන් මර්දනය කිරීම සදහා ද, ස්වකීය බලය තහවුරු කර ගැනීම සඳහා ද පාතාලය යොදාගන්නා ආකාරය කතුවරයා මැනැවින් නිරූපණය කරයි. ඒ හැරෙන්නට පාතාලයට සම්බන්ධ මුඩුක්කු සමාජය තුළ පවත්නා හොඳ - නරක කතුවරයාගේ ප්‍රතිභාවට මැනැවින් ග්‍රහණය වී තිබේ.පවුසියා නම් මුස්ලිම් තරුණිය ඊබට්ගේ දෙ‍වැනි බිරිය යි. නියම බිරිය වූ විමලාට හොරෙන් ඊබට් සමඟ රවුමක් ගොස් පෙරළා මුඩුක්කුවට එන පවුසියා, මුහුණ දෙන්නේ සිය පියාගේ එනම් අක්බාර් නානාගේ හා හොර සැමියාගේ ගැටුමකට ය. මේ ගැටුමේදී පවුසියා සිය පියාගේ පැත්ත ‍ෙගන මන්නා පිහිය අමෝරා ඊබට්ට තර්ජනය කරයි. නානාට අතක් තිබ්බොත් පෙති-පෙතිවලට කපා දමන බවට හොර සැමියාට තර්ජනය කරයි. මේ වනාහී ඕනෑම ගැහැනියක මුහුණ දෙන බරපතළ අවස්ථාවකි. එම අවස්ථාව කතුවරයා විසින් සාධාරණ ලෙස නිරූපණය කරනු ලැබේ.‘මහා නගරය’ කෘතියේ ප්‍රධාන චරිතය ද, කථකයා ද ඊබට් ය. ඔහු මහා පෞරුෂයකින් යුතු දැවැන්ත මිනිසෙකි. අපරාධකාරයෙක්, සටන්කාමියෙක්, කපටි දේශපාලකයෙක්, සමාජ විචාරකයෙක් හා අපූරු ප්‍රේමවන්තයෙක් ද ඔහු තුළ ජීවත් වෙති.“ඇත්තටම ඔය එළියට පේන ඊබට්ටයියට වඩා සම්පූර්ණයෙන් ම වෙනස් ඊබට් කෙනෙක් ඔයාගෙ ඇතුළෙ ඉන්නවා මට පේනවා. ඒ ඊබට් ඉන්නෙ නිතරම අඬ - අඬා. ඒක මට අද ඊයෙ නෙමේ. බොහෝ ම කාලෙක ඉඳලයි මට පෙනුණෙ. මං හැමදාම ඔය’ත්තෙක්ක ඉන්නෙ ඒ හින්දයි”(ශකිලා - පිටුව - 212)ඊබට් කෙතරම් සූක්ෂ්ම ප්‍රේමවන්තයකු ද යත්; ඔහු එකවර ගැහැනු හතර දෙනෙක් හා කායික සබඳතා පවත්වති. විමලා නිත්‍යානුකූල බිරිඳය. පවුසියා හා ශකිලා සහෝදරියන් වන අතර. දෙදෙනා ම ඊබට්ගේ හොර අඹුවෝ වෙති. ඊබට් ශකිලාට වැඩියෙන්ම ආදරය කරන අතර. ඈ ළාබාල තරුණියෙකි. පුණ්‍යකාන්තී ජනප්‍රිය නිළියකි. ඊබට් එකිනෙක ගැහැනිය වෙතින් ලබන ආස්වාදය හා ආදරය වෙනස් ය. ප්‍රේමය, රාගය, මාත්සර්ය යන විවිධ හැඟීම් ඔස්සේ ගැහැනියගේ හා පිරිමියාගේ සම්බන්ධය නිරූපණය කරන්නට කතුවරයා උත්සාහ දරයි.විමලාට ඊබට්ට දාව දියණියක ඇතත්; ඔවුන් නිත්‍යානුකූල විවාහයකින් බැඳී නැත. ඒ හැරත් ඊබට්ගේ බලය ඉදිරියේ විමලා යනු නොසලකා හැරිය යුතු ගැහැනියකි. එහෙත් ඇයට ඊබට් මත්තේම ජීවත්වීමට සිදුව තිබේ. පවුසියා, ශකිලා ඊබට්ගේ හොර අඹුවන් බව ඈ හොඳින් ම දනී. ගැහැනිය ස්වකීය පුරුෂයා තවත් ස්ත්‍රීන් කිහිප දෙනකු සමඟ බෙදා - හදා ගන්නේ කෙසේ ද? එය ඛේදවාචකයෙකි. ගැහැනිය ගේ මේ ඛේදවාචකය මහා නගරය කෘතියෙන් තවදුරටත් නිරූපණය වේ. අවසානයේ විමලා ශකිලාට කියන්නේ නංගියෙ උඹවත්. ඊබට් ගෑනුන්ගෙ අතින් අතට යන එක නවත්තපන් කියා ය. මීටත් වැඩි ශෝකාන්තයක් ගැහැනියකට තිබිය හැකි ද?“ඊබයියෙ හොඳට මං දිහා බලන්ඩ. මට කුණු ලෙඩ හැදිල ද? නැත්තං මං නාටු - කෝටු වෙලා ද?”“මොකද්ද ඕයි තමුසෙට හැදිලා තියෙන පිස්සුව?”මම ගවුම ඇගේ සිරුරට වීසි කරමින් කීවෙමි.“මම? මට පිස්සු නෑ! පිස්සු ඔහේට. මොකද ඔහෙ අර පවුසියත් එක්ක බුදිය ගන්නෙ තැන් තැන්වල? ඕව මට කී දවසක් හංගන්ට ද?” මම තුෂ්ණීම්භූත වීමි. මෙය විමලා දන්නේ කෙසේද?“ඇයි බොක්ක රත්වෙලා? ඔහේ විසිහතර වෙනිදා උදේ අටට විතර ආට එකක් අරන් පවුසියත් එක්ක ෂ්ර්බරි ගාඩ්න් එකේ අර මං අරං ගිහින් නිදි වැද්ද බංගලාවට ගියේ නැද්ද? මේ නිව්ස් එක ඇයට කීවේ කවු ද?“හිතන්ට එපා මට හැමදාම හංගගෙන ඉන්ඩ. මටත් ඔය වදින චැනල් තියෙනවා...”“කට වහපිය”“මගෙ කට වහන්ට උඹ කවු ද? රටේ තියෙන හැම වලත්තකමක් ම කරල මගෙ කට වහන්ඩ එනව“ මගෙන් පහර දෙකක් වදින විට විමලා සිහිසුන්ව ඇද වැටුණු පසු මට පිහිට ඉල්ලන්නට සිදු වූයේ ද පවුසියාගෙනි. පවුසියා වතුර පොවා ඇගේ සිහිය උපදවාගත් පසු මා වහා ගෙන් පිටවෙද්දී පවුසියා මා ඇමැතුවා ය.” විමලක්ක කියනවා තේ බීල යන්ටලු! රෑට කඩේකින් කොත්තු රොටී ගේන්ඩලු! මටත් එක්ක”මට සිනා ගියේ ය. ගෑනුන්ගෙ හැටි!”(පිටු 50 - 51)කන්දේගම කුලරත්න මහතා ජීවමාන අවස්ථා හා ජීවමාන චරිත නිරූපණය කරමින් සූක්ෂ්ම ලෙස මානව සබඳතා විග්‍රහ කරයි. අර්නස්ට් හෙමිං වේ කියන ලෙස නවකතාවක මුඛ්‍ය ලක්ෂණය වන්නේ ජීවමාන චරිත නිරූපණය යි. කතුවරයා එය මැනැවින් වටහාගෙන ඇති බව පෙනෙයි. මේ කතාවෙන් පූර්ණ ආස්වාදයක් ලැබීමට නම්; පැල්පත් හා මුඩුක්කු සමාජය ගැනත් යම් වැටහීමක් තිබිය යුතු ය.“කිසියම් නවකතාවක් සම්පූර්ණ වශයෙන් රසවිඳිය හැක්කේ එය ලියන ලද සමාජමය පසුබිම ගැනත් වැටහීමක් ඇති කර ගැනීමෙන් ය. එය එම පසුතලයෙන් වෙන් කළ විට රසයෙන් කොටසක් හැලී යයි. කවර තරම් උසස් නවකතාවකට වුව; එම තත්ත්වයෙන් වැළකිය හැකි නොවේ.”(කේ.ජයතිලක - 1963 - සාහිත්‍ය චින්තා)මුඩුක්කු සමාජය හා පාතාල ලෝකය සාහිත්‍යකරුවන් විසින් ප්‍රතික්ෂේප කරනු ලබන තවත් ලෝක දෙකකි. එහෙත් දේශපාලනය මේ ක්ෂේත්‍ර දෙක සමඟ ම අත්වැල් බැඳ සිටින බැවින්, සමාජ යථාර්ථය ගවේෂණය කරන්නකුට එහි ඇති වැදගත්කම පෙනී යා යුතුය. කන්දේගම කුලරත්න මහතා මුඩුක්කු සමාජය, පාතාලය හා දේශපාලනය අතර පවත්නා අන්තර්පරායන සම්බන්ධය හෙළිදරව් කරන අතර ම මනුෂ්‍යත්වය නිරූපණය කිරීමට ද ප්‍රයත්න දරයි. ඔහු පරිසරයට උචිත ජීවමාන භාෂාවක් නිර්මාණය කිරීමට ද සමත් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307181</link>
    <topic>රට සවාරි යන්නවසරකට කෝටි 1 1/2යි</topic>
    <author>විජයානි එදිරිසිංහ</author>
    <content>මෙරට සමුපකාර ව්‍යාපාරයේ කේන්ද්‍රස්ථානය ලෙස හැඳින්වෙන ජාතික සමුපකාර මණ්ඩලයේ සභාපතිවරයා ප්‍රමුඛ අධ්‍යක්ෂ මණ්ඩලය පසුගිය වසර තුළ පිටරට සවාරි සඳහා පමණක් රුපියල් කෝටි එකහමාරකට ආසන්න මුදලක් වැය කර තිබේ.එක්සත් ජාතික පක්ෂ පාලන කාලයේදී සූරා කෑමට ලක්ව සම්පූර්ණයෙන්ම බිඳ වැටී වැසී යන තත්ත්වයට පත්ව තිබූ සමුපකාර ව්‍යාපාරය යළි ගොඩගැනීම සඳහා ජනාධිපති මහින්ද රාජපක්ෂ මහතා සුවිශේෂී පරිශ්‍රමයක් දරද්දී සමුපකාර ව්‍යාපාරික ලොක්කන් වසරකට විදේශ සවාරි සඳහා මෙතරම් මුදලක් වැය කිරීම මහා අපරාධයක් බව සමුපකාර සාමාජිකයෝ පවසති.2012 වසර තුළ මේ සභාපතිවරයා ඇතුළු අධ්‍යක්ෂක මණ්ඩලයේ 13 දෙනකු මෙතරම් විශාල මුදලක් වැය කර ඇත්තේ වැඩ මුළු, සම්මන්ත්‍රණ සහ විදේශ රටවල් වල සමුපකාර හා ජාත්‍යන්තර අත්දැකීම් හුවමාරු කරගැනීම සඳහා යන කරුණු අධ්‍යක්ෂ මණ්ඩල රැස්වීම්වල වාර්තා‍වන්ට එකතු කරමින්ය.එංගලන්තය, ඉන්දියාව, රුසියාව, චීනය. බැංකොක්, වියට්නාමය, තායිලන්තය වැනි රටවල්වලට එසේ සංචාර කර ඇත.තවද මෙවැනි වැඩමුළු සඳහා අදාළ රටවල් අතරින් වැඩි ප්‍රමාණයක් මෙරටින් සහභාගී වන නියෝජිතයන්ගේ වියදම් සඳහා අනුග්‍රහය දක්වන අවස්ථාවලදීත් එම අධ්‍යක්ෂක මණ්ඩලය සමුපකාර මුදල්ද වියදම් කර තිබේ.මොවුන් ජාත්‍යන්තරය හා සබඳතා පැවැත්වීමට නිරතුරුව සවාරිවල නිරත වුවත් මුදල් වියදම් කළත් එමඟින් සමුපකාර ව්‍යාපාරයේ කටයුතුවලට ඉන් ලැබුණ ප්‍රගතියක් නැත.එම අධ්‍යක්ෂක මණ්ඩලය වසර 6ක පමණ කාලයක් බලයේ සිටි අතර පසුගිය මස එහි පැවැති ඡන්දයෙන් ඔවුන් පරාජය විය. දැනට එහි සභාපතිවරයා ප්‍රමුඛ අධ්‍යක්ෂක මණ්ඩලය අලුතින් පත්ව සිටිති.ජාතික සමුපකාර මණ්ඩලය පළාත් සමුපාකාර සමිතිවල කේන්ද්‍රස්ථානය වන අතර එම පළාත් සමුපකාර කටයුතුවල ප්‍රගතිය රඳා පවතින්නේ මේ සමුපකාර මණ්ඩලයේ කටයුතුවල තත්ත්වය මත බව පවසති.රට පුරා සමුපකාර සාමාජිකයන් සමිති අටදහසක් පමණ තිබේ. සාමාජිකයෝ ලක්ෂ 40ක් පමණ සිටිති.සමුපකාරය වැසී යන තත්ත්වයට පත්ව තිබියදී මහින්ද චින්තනය යටතේ ඒවා යළි ගොඩගැනීම සඳහා ජනාධිපති මහින්ද රාජපක්ෂ මහතා විසින් සමුපකාර සමිති ණය වී තිබූ ලක්ෂ ගණන් මුදල් කපා හැර ඒවා යළි ගොඩගැනීම සඳහා අයත් මුදල්ද ආධාරද ලබා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307182</link>
    <topic>නාහිමි ආදාහනය දා ඇමැතිට බාධා කළ15ක ගෙන් ප්‍රශ්න කරයි</topic>
    <author>රත්නපුර දිසා විශේෂනිරෝෂණ පෙරේරා</author>
    <content>බෝවත්තේ ඉන්දරතන හිමියන්ගේ ආදාහන පූජෝත්සවයේදී රාජ්‍ය පරිපාලන ඇමැති ඩබ්ලිව්.ඩී.ජේ. සෙනෙවිරත්න මහතාට බාධා සිදු කිරීම ගැන පැවැත්වෙන පොලිස් පරීක්ෂණයේදී පුද්ගලයින් 15 දෙනෙකු ගෙන් ප්‍රකාශ ලබාගෙන තිබේ. පිටස්තර ප්‍රදේශයකින් පැමිණි කිහිප දෙ‍නෙකුගෙන් සමන්විත සංවිධානාත්මක කණ්ඩායමක් මේ බාධා සිදු කර ඇතැයි පරීක්ෂණවලදී හෙළිවී ඇතැයි රත්නපුර පොලිසියේ උසස් නිලධාරියෙකු කීවේය.ඇමැතිවරයාට අපහාස කිරීමේ උවමනාවෙන් මේ පිරිස කටයුතු කර ඇතැයි ආදාහන පූජෝත්සවය සංවිධාන කමිටුව ප්‍රකාශ කර තිබේ.සංවිධානාත්මක කණ්ඩායමක බාධා කිරීම් කෑ ගැසීම් නිසා තමාගේ ජීවිතයට තර්ජනයක් මෙන්ම භීතියක්ද ඇතිවූ බව ඇමැතිවරයා පොලිසියට පැමිණිලි කර තිබිණි.එම පැමිණිල්ලට අනුව සිදු කරමින් තිබෙන පරීක්ෂණයේදී පුද්ගලයින් 15 දෙනෙකුගෙන් ප්‍රකාශ සටහන් කරගෙන ඒ බව අධිකරණයටද වාර්තා කර ඇතැයි රත්නපුර පොලිසියේ උසස් නිලධාරියෙකු කීවේය.සිරුරට ගිනිතබා ගැනීමෙන් පසු අපවත්වූ බෝවත්තේ ඉන්දරතන හිමියන්ගේ ආදාහන පූජෝත්සවය මැයි 28 වනදා කහවත්ත පෝරෝනුව විදුහල් ක්‍රීඩා පිටියේදී පැවැත්විණි.ආදාහන පූජෝත්සවයේදී ඇමැති ජෝන් සෙනෙවිරත්න මහතා ගිහි කථාව පවත්වද්දී කිසියම් පිරිසක් ඇමැතිවරයාට බාධා කළහ. පිටස්තරින් පැමිණි සංවිධානාත්මක සුළු පිරිසක් විසින් මේ බාධා කිරීම් සිදු කළ බව ඇමැතිවරයා පොලිසියට ප්‍රකාශ කර තිබේ.බෝවත්තේ ඉන්දරතන හිමි ආදාහන කමිටුව පසුව සඳහන් කළේ ඇමැතිවරයාට සිදු වූ අපහසුතාව ගැන කනගාටුවෙන බවයි.ආදාහන කමිටු නිලධාරීන්ගෙන්ද භික්ෂූන් වහන්සේලා කිහිප නමකගෙන්ද පෝරෝනුව ගම්වාසීන් කිහිප දෙනෙකු ඇතුළු පිරිසකගෙන් පොලිසිය ප්‍රකාශ ලබාගෙන තිබේ. මේ සිදුවීම ගැන තවදුරටත් විමර්ශනය කරන බවත් රත්නපුර පොලිසියේ නිලධාරියෙකු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307183</link>
    <topic>බුදුරුව සහිත ටී ෂර්ට් ඇඳ සිටිනේපාල යුවළ ප්‍රශ්න කර මුදා හරී</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>බුදුරුව ප්‍රදර්ශනය වන ටී ෂර්ට් ඇඳ සිටි විදේශික යුවළක් පෙරේදා (16) රාත්‍රි පොලිස් භාරයට ගෙන කරුණු පහදා දී මුදා හල බව ත්‍රිකුණාමලය මූලස්ථාන පොලිසිය කියයි.මෙම නේපාල ජාතික යුවළ ත්‍රිකුණාමලයේ සිට කොළඹ බලා ධාවනය වන රාත්‍රී තැපැල් දුම්රියෙන් කොළඹට යෑමට අසුන් ගෙන සිටියදී පොලිසිය විසින් මේ යුවළ පොලිස් භාරයට ගෙන තිබේ. බුදුරුව ප්‍රදර්ශනය වන ටී ෂර්ට් පැළඳීම ලංකාව තුළ සිදු නොවන බවත් එය අගෞරවයක් බවට පොලිසිය විසින් කරුණු පහදා දී තිබේ.නේපාල ජාතික කාන්තාව පවසා ඇත්තේ තමන්ද බෞද්ධ කාන්තාවක් බවත් මෙවැනි ටී ෂර්ට් තම රට තුළ පැළඳ සිටීම ගැටලුවක් නොවන බවත් ලංකාව තුළ එසේ කළ නොහැකි බව තමන් නොදන්නා නිසා සමාවන ලෙසත්ය. බුදුරුව සහිත ටී ෂර්ට් දෙක පොලිස් භාරයට ගෙන විදේශීය යුවළ මුදා හැරීමට පොලිසිය මෙහිදී පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307184</link>
    <topic>13 වෙනස් කිරීමට රජය සූදානම්</topic>
    <author>මහින්ද අලුත්ගෙදර</author>
    <content>වසර 25 කට ප්‍රථම ස්ථාපිත කළ 13 වැනි ආණ්ඩුක්‍රම ව්‍යවස්ථාව වර්තමානයට ගැළපෙන පරිදි වෙනස් කිරීමට සූදානම් බව රජය අවධාරණය කරයි. එම ව්‍යවස්ථාව පිහිටුවන සමයේ පැවැති තත්ත්වය අනුව එහි එක් එක් කරුණු අන්තර්ගත කළද ​එදාට වඩා අද රටේ තත්ත්වය වෙනස් වන නමුත් එය අදට ගැළපෙන්නේද, වෙනස් කළයුතු අංශ මොනවාද, රටේ වත්මන් තත්ත්වය කුමක්ද ආදිය සම්බන්ධයෙන් පූර්ණ අවධානය යොමු කොට මෙහි වෙනස්කම් සිදුකරන බව විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකාශ කරයි.මේ සම්බන්ධයෙන් අවධානය යොමු කිරීම සහ ඒ පිළිබඳ සාකච්ඡා කොට කිසියම් තීරණයකට පැමිණීමේ අරමුණින් පාර්ලිමේන්තු තේරීම් කාරක සභාවක් පත්කර තිබෙන බව පවසන ඒ මහතා ඒ සඳහා පාර්ලිමේන්තුව නියෝජනය කරන සියලුම දේශපාලන පක්ෂ සඳහා ආරාධනා කළද මේ දක්වා දෙමල ජාතික සන්ධානයේ සහභාගිත්වයක් නොමැති බවද පෙන්වා දෙයි.විදේශ කටයුතු ඇමැතිවරයා මේ බව සදහන් කළේ කොළඹ පිහිටි වෘත්තීයවේදීන්ගේ සංගම් ශ්‍රවණාගාරයේ පැවැති විශේෂ සාකච්ඡාවක් සඳහා සහභාගි වෙමිනි. මෙය වෘත්තීයවේදීන්ගේ සංගමය විසින් මාසිකව සංවිධානකරන සාකච්ඡා මාලාවේ තවත් පියවරකි.මෙහිදී වැඩිදුරටත් අදහස් දක්වමින් පිරිස් මහතා සදහන් කළේ පාර්ලිමේන්තු තේරීම් කාරක සභා රැස්වීම් වෙනුවෙන් සහභාගි වන ලෙස දෙමළ ජාතික සන්ධානයට ආරාධනා කළ බවත් ඒ සඳහා නොපැමිණ ඔවුන් විසින් යෝජනාවක් ඉදිරිපත් කළ බවත්ය. එම යෝජනාවේ සඳහන් බොහෝ කරුණු ක්‍රියාත්මක කිරීමට රජය සූදානම් බව පෙන්වා දෙන ඇමැතිවරයා මාස අටක කාලයක් ඔවුන්ගේ නොපැමිණීම හේතුවෙන් ඒ සඳහා රජයේ නියෝජිතයන් පත්කර ඉදිරියට කරගෙන යාමට තීරණය කළ බවද පැවසීය.කෙසේ වුවද මේ වෙනුවෙන් ඕනෑම දේශපාලන පක්ෂයකට සහභාගි වීමේ අවස්ථාව ලබාදී තිබෙන බව පැවසූ විදේශ කටයුතු ඇමැතිවරයා උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ සදහන් නිර්දේශයන්ගෙන් වැඩි ප්‍රමාණයක් මේ වනවිට ක්‍රියාත්මක කර තිබෙන බවද ඇතැම් නිර්දේශ ක්‍රියාත්මක කිරීම සඳහා යම් කාලයක් ගතවන බවද ප්‍රකාශ කළේය.මේ අතර ඒ මහතා සදහන් කළේ ආර්ථික වශයෙන් එක් එක් රටවල් සමඟ සහයෝඟීතාවය වර්ධනයකර ගැනීම ශ්‍රී ලංකා විදේශ ප්‍රතිපත්තියේ එක් අරමුණක් බවත් කොළඹ පිහිටි විදේශීය තානාපති කාර්යාල සමඟ සාකච්ඡා කොට ඒ ඒ රටවල් සමඟ වෙළෙඳ, ආයෝජන ආදී සෑම අංශයක් සමඟම සහයෝඟීතාව වර්ධනය කර ගැනීමට පියවර ගෙන තිබෙන බවත්ය.1999 වසරේදී ශ්‍රී ලංකාව හා ඉන්දියාව අතර ඇති කරගත් වෙළෙඳ ගිවිසුමට අනුව මේ දක්වා දෙරට අතර සිදුකෙරෙන වෙළෙඳාම සියයට 700 ක වර්ධනයක් සිදුව තිබෙන බවද පාකිස්තානය සහ ශ්‍රී ලංකාව අතර 2005 වසරේදී ගිවිසුමක් අත්සන් කළ බවද පැවසූ ඇමැතිවරයා ඊට අමතරව චීනය සමඟ ඇතිකරගත් ගිවිසුමට අනුව කිසිඳු බදු අයකිරීමකින් තොරව චීනයට භාණ්ඩ අපනයනය කිරීමේ අවස්ථාව උදාවී තිබෙන බව පෙන්වා දුන්නේය.වෘත්තීයවේදීන්ගේ සංගමයේ සභාපති බෙනඩික් උලුවිසේවා මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307185</link>
    <topic>පොදු රද මඩුලු සමුළුව පැවැත්වීමෙන්ශ්‍රී ලංකාවේ ප්‍රතිරූපය ඉහළ තලයට</topic>
    <author>චමීර ඇල්ලදෙණිය</author>
    <content>පොදු රාජ්‍ය මණ්ඩලීය නායක සමුළුව මෙරට පැවැත්වීම තුළින් ජාත්‍යන්තරයේ ශ්‍රී ලංකාවේ ප්‍රතිරූපය වඩාත් උසස් තලයකට ගෙන ඒමට හැකි බව නියෝජ්‍ය කතානායක චන්දිම වීරක්කොඩි මහතා දිනමිණට ඊයේ (17) ප්‍රකාශ කළේය.රාජ්‍ය නායකයින්ට මේ රටේ සිදුව තිබෙන දේ සියසැන් දැක ගැනිම තුළින් ජාත්‍යන්තරයේ ශ්‍රී ලංකාවේ නාමයට තිබූ දුර්මත අවසන් කළ හැකි බවද විරක්කකොඩි මහතා පෙන්වා දුන්නේය.රාජ්‍ය නායකයින් සමඟ 3000ක පමණ විදේශීය දූත පිරිසක් ලංකාවට පැමිණෙන බැවින් ඉතා උසස් ආයෝජන අවස්ථා රැසක්ද හිමිවනු ඇතැයි පැවසූ නියෝජ්‍ය කථානායකවරයා විපක්ෂය හා රාජ්‍ය නොවන සංවිධන මඟින් ගෙනයන ප්‍රචාරවලට එයින් හොඳ පිළිතුරක් ලැබෙනු ඇතැයිද කීවේය.මේ වන විට බහුතර රාජ්‍ය නායකයින් රැසක් පොදු රාජය මණ්ඩලීය නායක සමුළුවට සහභාගිවන බව ප්‍රකාශ කර තිබෙන බවද, ශ්‍රී ලංකාවේ පැවැත්වෙන රාජ්‍ය නායක සමුළුව අති සාර්ථකව නිමා කිරීමට හැකිවන ඇතැයිද චන්දිම වීරක්කොඩි මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307186</link>
    <topic>NGO බළල් අතේ හෙද වර්ජනය අසාර්ථකයි</topic>
    <author/>
    <content>එක්තරා හෙද සංගමයක මූලිකත්වයෙන් ඊයේ (17) පෙරවරුවේ ආරම්භ කළ සංකේත වැඩ වර්ජනයෙන් රෝහල්වල රෝගී සත්කාරක සේවාවලට කිසිදු බලපෑමක් එල්ල නොවූ බවට රෝහල් අධ්‍යක්ෂවරුන් සෞඛ්‍ය අමාත්‍යාංශයට දන්වා සිටි බව එම අමාත්‍යාංශය පවසයි.පෙරවරු සේවා මුරය සඳහා සාමාන්‍ය පරිදි වාර්තා කරන හෙද නිලධාරීන්ගෙන් සියයට 90ක් ම මෙදින සේවයට වාර්තා කර තිබූ නිසා වැඩවැරුම මුළුමනින් ම අසාර්ථක වූ බවත් අමාත්‍යාංශය පවසයි.ජාතික රෝහලේ සේවා කටයුතුවලට මේ වැඩවැරුමෙන් කිසිදු බාධාවක් එල්ල නොවූ බව එහි අධ්‍යක්ෂ වෛද්‍ය අනිල් ජාසිංහ මහතා ප්‍රකාශ කළ බවත් එම අමාත්‍යාංශය සඳහන් කරයි.මෙයට අමතරව කළුබෝවිල, රාගම, කුරුණෑගල, අනුරාධපුරය, බදුල්ල, පොලොන්නරුව, මහනුවර ආදී සියලු ප්‍රධාන රෝහල්වල වෙනත් සාමාන්‍ය දිනයක පරිද්දෙන් හෙද හෙදියන් සියයට 80ත් 90ත් අතර පිරිසක් පෙරවරු සේවා මුරය සඳහා වාර්තා කර තිබූ බවද, එහෙයින් රෝගී සත්කාරක සේවා පවත්වා ගෙන යාමට වර්ජනය බාධාවක් නොවූ බවද එකී රෝහල්වල අධ්‍යක්ෂවරුන් සඳහන් කළ බවත් අමාත්‍යාංශය කියයි.සෞඛ්‍ය අමාත්‍යාංශය මේ සම්බන්ධයෙන් නිකුත් කැර තිබූ නිවේදනයේ මෙසේ සඳහන් වේ.මේ වැඩ වර්ජනය අසාර්ථක වීමට එක් හේතුවක් නම් රාජ්‍ය සේවා එක්සත් හෙද සංගමය මේ වර්ජනයට සහාය නොදැක්වීමයි. රෝහල්වල සේවය කරන හෙද හෙදියන්ගෙන් සියයට 95ක් ම රාජ්‍ය සේවා එක්සත් හෙද සංගමයේ සාමාජිකත්වය දරයි. එමෙන්ම හෙද සේවාවේ ගැටලු සම්බන්ධයෙන් සෞඛ්‍ය ඇමැති මෛත්‍රීපාල සිරිසේන මහතා පෞද්ගලිකව සොයා බලා අවශ්‍ය විසැඳුම් ලබා දී තිබේ.මේ වැඩ වර්ජනය ආරම්භ කිරීමට තැත් කළ වෘත්තීය සමිතිය සමඟ ද අවස්ථා දෙකකදී සාකච්ඡා කළ අතර ඔවුන් ඉදිරිපත් කළ ගැටලුවලට විසැඳුම් ලබා දීමට අවශ්‍ය සියලු පියවර ද ගෙන තිබේ. එම නිසා මේ වැඩවර්ජනය මුළුමනින් ම අසාධාරණ බව සෞඛ්‍ය අමාත්‍යාංශයේ අදහසයි.ආනක් කරුණ නම් මේ වර්ජනය පසුපස පවතින් අදිසි බලවේගය කුමක්දැයි බහුතරයක් හෙද නිලධාරීහු අවබෝධ කරගෙන සිටිති. මෙය පසුපස පවතින්නේ එක්තරා දේශපාලන පක්ෂයක උසිගැන්වීමක් හා එක්තරා රාජ්‍ය නොවන සංවිධානයක වුවමනාවයි. උදෑසන සේවා මුරය සඳහා වාර්තා කළ සියලු හෙද නිලධාරීන්ට සෞඛ්‍ය අමාත්‍යාංශය කෘතඥතාව පළ කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307187</link>
    <topic>කතරගම ඇසළ පෙරහරටනැකත් ඇත්තේ ‍අගෝස්තුවේ</topic>
    <author/>
    <content>රුහුණු මහා කතරගම දේවාලයේ ඇසළ පූජෝත්සවය ජූලි මස තුළ නොපැවැත්වීම පිළිබඳ පුද්ගලයන් පිරිසක් විවිධ කථා පතුරුවමින් පවතින බව බස්නායක නිලමේ ශෂීන්ද්‍ර රාජපක්ෂ මහතා පවසයි.පෙරහර පමාවට හේතුව මේ කිසිවක් නොව පෙරහර වෙනුවෙන් පවතින නැකත් අගෝස්තු මාසයට යෙදීමත් ඊට අනුව එම මස පොහොය දිනටද ගැළපෙන සේ දින යොදා ගැනීමත් බව එතුමන් වැඩිදුරටත් පැවසීය.ඒ අනුව ජුනි මස 24 වන දින කප් සිටුවීමෙන් ආරම්භ කළ 2013 රුහුණු මහා කතරගම දේවාලයේ ඇසළමංගල්‍යයෙහි පළමු පෙරහර අගෝස්තු මස 7 වන දින පැවැත්වෙන අතර 20 වන දින අවසන් මහ පෙරහරත්, 21 වන දින දිය කැපීමේ කටයුත්තත් සමග මෙවර පෙරහර කටයුතු නිමාවට පත්වන බවද එතුමන් පැවසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307188</link>
    <topic>සියාම් ඝාතනයේ සෙසු සැකකරුවන් වාස්ගෙන් වෙන්කර තබන්න</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් ඝාතන සිද්ධිය සම්බන්ධයෙන් දැනට රක්ෂිතභාරයේ සිටින හිටපු නියෝජ්‍ය පොලිස්පති වාස් ගුණවර්ධන මහතාගෙන් මෙම සිද්ධියට සම්බන්ධ සෙසු සැකකරුවන් වෙන්කොට තබන ලෙසට කොළඹ අතිරේක මහේස්ත්‍රාත් එම්. සහබ්දීන් මහතා ඊයේ (17) බන්ධනාගාර අධිකාරිට නියම කළේය.ඊයේ (17) මෝසමක් ගොනු කරමින් රහස් පොලිසිය රැඳවුම් භාරයේ සිටි සැකකරුවන් 6 දෙනා අධිකරණයට ඉදිරිපත් කරමින් රක්ෂිත බන්ධනාගාරගත කරන ලෙස ඉල්ලමින් ඔවුන් නියෝජ්‍ය පොලිස්පතිවරයාගෙන් වෙන්කර තබන ලෙසට අධිකරණයෙන් ඉල්ලීමක් කළේය.මෙම සැකකරුවන් රැඳවුම් භාරයේ සිටින අවදියේද හිටපු නියෝජ්‍ය පොලිස්පති වාස් ගුණවර්ධන මහතාගේ බිරියගෙන් තර්ජන එල්ල වී තිබුණු බැවින් මෙසේ ඔවුන් වෙන්ව තබනා ලෙස රහස් පොලිසිය වැඩිදුරටත් අධිකරණය හමුවේ කරුණු දැක්වීය.අධිකරණ අවසරය මත රහස් පොලිසිය භාරයේ රඳවා සිටි සැකකරුවන් වන උප පොලිස් පරීක්ෂක බමුණුසිංහ ආරච්චිගේ ලක්මිණි බමුණුසිංහ, පොලිස් කොස්තාපල් (61816) කැලුම් රංගන, පොලිස් කොස්තාපල් ගාමිණී සරත්චන්ද්‍ර, පොලිස් කොස්තාපල් (68656) ප්‍රියන්ත සංජීව හා ගම්මැද දඩයක්කාර කෝරළගේ ක්‍රිෂාන්ත විශ්වරුපන්, මොහොමඩ් පවුඩ්ඩීන් මුත්ලිෂ් යන අය ඊයේ (17) මෝසමක් මගින් රහස් පොලිසිය අධිකරණය වෙත ඉදිරිපත් කරනු ලැබීය.සැකකරුවන් විවෘත අධිකරණයට ඉදිරිපත් කළ අවස්ථාවේදී කැලුම් රංගන දිසානායක හා බමුණුසිංහ ආරච්චිගේ ලක්මිණි බමුණුසිංහ යන අය අපරාධ නඩු විධාන සංග්‍රහයේ 127 වගන්ති ප්‍රකාරව සිද්ධිය සම්බන්ධයෙන් රහස් ප්‍රකාශයක් කිරීමට අවශ්‍ය බවට අත් ඔසවා මහේස්ත්‍රාත්වරයා වෙත දැනුම් දුන්නේය.මෙම රහස් ප්‍රකාශයන් සම්බන්ධයෙන් නැවත වරක් සිතා ලබන 19 වන දිනට ප්‍රකාශය ලබාදෙන ලෙසට මහේස්ත්‍රාත්වරයා මෙහි දී සැකකරුවන්ට පවසා සිටියේය. තවද සැකකරුවන්ට තුවාල ඇද්ද නැද්ද යන්න පරීක්ෂා කිරීම සඳහා වෛද්‍ය අධිකාරිවරයා වෙත සැකකරුවන් යොමුකරන ලෙසට බන්ධනාගාර අධිකාරිවරයා වෙත මහේස්ත්‍රාත්වරයා නියම කළේය.රහස් පොලිසියේ මසකට අධික කාලයක් රැඳවුම් නියෝග මත රඳවා සිටි සැකකරුවන් 6 දෙනා මෙසේ මෝසමක් මාර්ගයෙන් ඊයේ (17) රහස් පොලිසිය විවෘත අධිකරණය වෙත ඉදිරිපත් කරනු ලැබීය.රහස් පොලිසියේ සහකාර පොලිස් අධිකාරි ශානි අබේසේකර, පොලිස් පරීක්ෂක රංජිත් මුණසිංහ මහතා ඇතුළු නිලධාරින් කිහිපදෙනෙකු සැකකරුවන් අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n1307189</link>
    <topic>පොදු රද සමුළුව වර්ජනය කරන්නැයි මංගලගේ ප්‍රකාශය එජාපයේ පොදු මතයද?</topic>
    <author>ස්වර්ණා විජේකෝන්</author>
    <content>මෙරටදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව වර්ජනය කරන ලෙස රාජ්‍ය නායකයන්ගෙන් ඉල්ලා සිටින බවට එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර මහතා සිදුකර ඇති ප්‍රකාශය එක්සත් ජාතික පක්ෂයේ මතයදැයි රටට හෙළිකරන ලෙස එක්සත් ජනතා නිදහස් සන්ධාන රජයේ ඇමැතිවරු ඉල්ලා සිටිති.එක්සත් ජාතික පක්ෂ නායක රනිල් වික්‍රමසිංහ මහතා මේ සම්බන්ධයෙන් වහාම රටට හෙළි කළ යුතු බවද ඇමැතිවරු පවසති.දාහත්වැනි ව්‍යවස්ථා සංශෝධනය මඟින් පිහිටුවීමට යෝජනා කර තිබූ ස්වාධීන කොමිෂන් සභා සියල්ල පිහිටුවීමට රජය කටයුතු කළ යුතු බවත්, එසේ නොකළහොත් මෙරටදී පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුව වර්ජනය කරන ලෙසට එක්සත් ජාතික පක්ෂය රාජ්‍ය නායකයින්ගෙන් ඉල්ලා සිටින බවට මංගල සමරවීර මහතා ප්‍රකාශ කර ඇති බවත් එම ප්‍රකාශය එක්සත් ජාතික පක්ෂයේ මතයද, මංගල සමරවීර මහතාගේ මතයද යන්න වහාම විපක්ෂ නායකවරයා විසින් රටට හෙළි කළ යුතු බවත් ඇමැති රාජිත සේනාරත්න, ඩිලාන් පෙරේරා, මහින්දානන්ද අලුත්ගමගේ යන ඇමැතිවරු ප්‍රකාශ කරති.පොදු රාජ්‍ය මණ්ඩලයීය රාජ්‍ය නායක සමුළුව සම්බන්ධයෙන් කොළඹදී ඊයේ (17) පැවැති මාධ්‍ය සාකච්ඡාවකදී ඔවුහු මේ බව පැවසූහ.එම ප්‍රවෘත්ති සාකච්ඡාවේදී වැඩිදුරටත් අදහස් දැක් වූ ධීවර හා ජලජ සම්පත් ඇමැති රාජිත සේනාරත්න මහතා -දාහත් වැනි ව්‍යවස්ථා සංශෝධනය මඟින් පිහිටුවීමට අපේක්ෂා කළ ව්‍යවස්ථාදායක සභාවට සාමාජිකයින් පත්කිරීමට නොහැකිව වසර එක හමාරකට වැඩි කාලයක් එකතැන පල්වුණා. මෙම සභාවට ජනතා විමුක්ති පෙරමුණ සහ මුස්ලිම් කොංග්‍රසය විසින් තම සාමාජිකයින් නම් කළේ නැහැ.දාහත්වැනි ව්‍යවස්ථා සංශෝධනය අහෝසි වුණේ රජයේ නොහැකියාව නිසා නෙවෙයි. මංගල සමරවීර කියනවා ස්වාධීන කොමිෂන් සභා පිහිටුවන්න කියලා. ඔය කියන විදිහේ ස්වාධීන කොමිෂන් සභා කොහෙද තිබෙන්නේ.දේශපාලන පක්ෂවලින් නියෝජිතයන් පත්කරන සභාවක් ස්වාධීන වෙන්නේ කොහොමද? එවැනි කොමිෂන් සභාවක ඇති ස්වාධීනත්වය මොකක්ද? ස්වාධීන යන බෝඩ් එක විතරක් තිබුණට වැඩක් නැහැ. දාහත් වැනි සංශෝධනයේ තිබූ ව්‍යාකූලත්වය විසඳලා අවශ්‍ය ක්‍රියාමාර්ග ගැනීමට දහඅටවැනි සංශෝධනය මහින්ද රාජපක්ෂ ජනාධිපතිවරයා ගෙනාවා. ඉතින් මංගල මේ කියන කතාව මොකක්ද?ස්වාධීන කොමිෂන් සභා සහ පොදු රාජ්‍ය මණ්ඩලයීය රාජ්‍ය නායක සමුළුව අතර ඇති සම්බන්ධතාවය මොකක්ද? කිසිම සබඳතාවක් නැහැ. ස්වාධීන කොමිෂන් සභා යනු රටේ පරිපාලනයට අදාළ කරුණක්. පොදු රාජ්‍ය මණ්ඩලයීය රාජ්‍ය නායක සමුළුව කියන්නේ රාජ්‍ය නායක සමුළුවක්. මංගල සමරවීර මහතා මේ උත්සාහ කරන්නේ මෙම සමුළුව කඩාකප්පල් කරන්නටයි. මේක මහ නිහීන ක්‍රියාවක්.සිරිමාවෝ බණ්ඩාරනායක මැතිනිය ජගත් සමුළුව පවත්වන වෙලාවෙත් එය කඩාකප්පල් කරන්නට උත්සාහ කළා. එයත් මෙවැනිම අසාර්ථක උත්සාහයක් අපි මොන දේශපාලන මත දැරුවත් රට වෙනුවෙන් එක්විය යුතුයි. මෙම රාජ්‍ය නායක සමුළුව හරහා රටට බොහෝ ප්‍රතිලාභ ලැබෙනවා. මේ ප්‍රතිලාභ ලැබෙන්නේ රාජපක්ෂ පවුලට නොවෙයි රටට. මෙම සමුළුව අපගේ දේශපාලන කරුණුවලට දෙවෙනි කිරීමට උත්සාහ කිරීම පහත් ක්‍රියාවක් ඒ නිසා මංගල සමරවීර මහතා සිදුකර ඇති ප්‍රකාශය සම්බන්ධයෙන් රනිල් වික්‍රමසිංහ මහතා රටට හෙළිකළ යුතුයි.විදේශ රැකියා ප්‍රවර්ධන හා සුබසාධක ඇමැති ඩිලාන් පෙරේරා මහතා-පොදු රාජ්‍ය මණ්ඩලයට අයත් රටවල් පනස් හතරක් තිබෙනවා. එයින් රටවල් 53ක් මෙම සමුළුවට සහභාගි වෙනවා. මෙම මණ්ඩලයට යුරෝපා රටවල් තුනක් උතුරු අමෙරිකානු රටවල් 12ක් හා අප්‍රිකා රටවල් 19ක් ආසියානු රටවල් 8ක් ආදී වශයෙන් කලාප නියෝජනය කරනවා. මෙම මණ්ඩලය පිහිටුවා ඇත්තේ සිංගප්පූරු ප්‍රකාශය අනුවය. සිංගප්පූරුව ප්‍රකාශය අනුව මෙය පිහිටුවා ඇති අතරම අන් රටවලට බලපෑමක් නොකරන බවට සිංගප්පූරු ප්‍රකාශනයේ සඳහන්.මංගල සමරවීර මහතා මේ සිදුකරන ප්‍රකාශය පොදු රාජ්‍ය මණ්ඩලය සැදුම්ලත් සිංගප්පූරු ප්‍රකාශයටත් එරෙහිවීමක්. ඒ වගේම සිංගප්පුරු ප්‍රකාශනය අනුව සියලු රටවල් එක සමානයි සහ තව රටකට බලපෑම් කරන්නට කෙසේවත් බැහැ. මංගල සමරවීර මහතාට මේ පවතින්නෙ රාජපක්ෂ පවුල සමඟ වෛරයක් ඊර්ෂ්‍යාවක් පුද්ගලික ප්‍රශ්නයක්.මංගල සමරවීර මහතා මහින්ද රාජපක්ෂ රජය යටතේ වරාය හා ගුවන් සේවා අමාත්‍යාංශය අපේක්ෂා කළා.එහෙත් එතුමාට ලබාදීමට නියමිතව තිබුණේ වාරිමාර්ග අමාත්‍යාංශයය. අපේක්ෂා කළ අමාත්‍යාංශය නොලැබුණ නිසා ඔහු මහින්ද රාජපක්ෂ මහතාට වෛර කරනවා. පෞද්ගලික වෛරය, ක්‍රෝධය, ඊර්ෂ්‍යාව පිරිමසා ගන්නට රට පාවා නොදෙන ලෙස මම එතුමාට කියනවා.ක්‍රීඩා ඇමැති මහින්දානන්ද අලුත්ගමගේ මහතා - 1976 දී නොබැඳී ජාතීන්ගේ සමුළුව පැවැති වෙලාවේදීත් මෙවැනි දේ සිදුවුණා. එහෙත් ඒ සමුළුව රටට විශාල කීර්තියක් ගෙනාවා. පොදු රාජ්‍ය මණ්ඩලයීය රාජ්‍ය නායක සමුළුව අති උත්කර්ෂවත් ලෙස පවත්වන්නට සියලු කටයුතු සූදානම්. ඒ සඳහා චාල්ස් කුමරුත් සහභාගී වන බවට සඳහන් කර තිබෙනවා.මෙම රාජ්‍ය නායක සමුළුව රටට කීර්තියක් නිසා සමුළුවට සහාය දෙන බව මංගල සමරවීර මහතා මීට පෙර ප්‍රකාශ කර තිබුණා. නමුත් එජාපය මෙම සමුළුව වර්ජනය කරන ලෙසට රාජ්‍ය නායකයින්ට පවසන බවට මංගල සමරවීර මහතා දැන් ප්‍රකාශ කරනවා.මංගල සමරවීර මහතාට ඇත්තේ වෛරයක්. ඔහු මේ කරන්නේ මහා පාවාදීමක්. සරත් ෆොන්සේකා මහතා ගැලවීමේ හමුදාවටවත් නුසුදුසුයි කියපු මංගල සරත් ෆොන්සේකා මහතාගේ වේදිකාවට නැග්ගා.මම අභියෝග කරනවා මෙම ප්‍රකාශය එක්සත් ජාතික පක්ෂයේ මතයද මංගල සමරවීර මහතාගේ මතයද යන්න පැහැදිලි කරන ලෙසට. මෙවැනි ප්‍රකාශ සිදුකරන මංගල සමරවීර මහතා ජාතියෙන් සමාව ගත යුතුයි.   .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071810</link>
    <topic>රූකාන්ත-චන්ද්‍රලේඛා නඩුවේ විත්තිකරුවෝ 24තෙක් රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>ගායක යුවළක් වූ මත්තේගොඩ පදිංචි රූකාන්ත ගුණතිලක හා චන්ද්‍රලේඛා පෙරේරා ට වද හිංසා කර නිවසේ තිබූ රුපියල් ලක්ෂ 1 1/2ක් පමණ වටිනා රන් ආභරණ සහ ලක්ෂ 35ක් වටිනා ජීප් රථය ද 2000 වර්ෂයේ ජනවාරි මස 26 වැනිදා කොල්ලකෑම සම්බන්ධයෙන් අධිචෝදනා ලැබූ හිටපු ජනාධිපති චන්ද්‍රිකා කුමාරතුංග බණ්ඩාරනායක මහත්මියගේ එවකට ආරක්ෂක අංශයේ සිටි පොලිස් නිලධාරීන් එකොළොස් දෙනෙකු පාණදුර පළාත් මහාධිකරණ විනිසුරු කුසලා සරෝජනි වීරවර්ධන මහත්මිය විසින් මෙම මස 24 වැනිදා දක්වා රක්ෂිත බන්ධනාගාරගත කරන ලදී.දින ගණනාවක් පැවති නඩු විභාගය අවසන් වීමෙන් පසුව විත්තිකරුවන් එකොළොස්දෙනාම මෙසේ බන්ධනාගාර ගත කෙරුණි.මෙම නඩුවේ විත්තිකරුවන් වන්නේ එවකට ජනාධිපති ආරක්ෂක අංශයේ පොලිස් නිලධාරීන් වූ බන්දුල මධුෂාන් කුමාර, ඩබ්ලිව්. දොන් නිහාල් විජේසිරි, සරත් කුමාර වීරසිංහ, කරුණාරත්න ජයලත්, ලෙස්ලි චන්ද්‍රතිලක, අතුල සේනාරත්න, ආර්. පී. සෝමරත්න, ආර්. ධර්මසිරි, ලලින්ද රාජරත්න, සම්පත් රණසිංහ සහ උපාලි ආරියදාස යන පොලිස් නිලධාරීන්ය.මෙම නඩුවේ පැමිණිල්ල මෙහෙයවන ලද්දේ රජයේ ජ්‍යෙෂ්ඨ නීතිඥ දිලීප පීරිස් සහ සී. සමරසිංහ මහත්මියයි. විත්තිකරුවන්ව සවස 5ට පමණ කළුතර බන්ධනාගාරය වෙත ගෙනයන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071811</link>
    <topic>ශීතකරණ කාර්මිකයාට වෙඩි තබා මරා දමලා</topic>
    <author>සීදුව සමුහ නිශ්ශංක පියරත්න</author>
    <content>අලවතුපිටිය ප්‍රදේශයේ ශීතකරණ අලුත්වැඩියා කරන අයෙකුට පෙරේදා (16) සවස 5.45ට පමණ ත්‍රිරෝද රථයකින් පැමිණි දෙදෙනකු ගිනි අවියකින් වෙඩි තබා ඝාතනය කර ඇත.මෙසේ ඝාතනයට ලක්වූයේ අලවතුපිටිය පදිංචිව සිටි කෙහෙල්බද්දරගේ සුදත් සේනක නම් 42 හැවිරිදි එක් දරු පියෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071812</link>
    <topic>පොදු රද සමුළුව සමස්ත සමාජයටම අතිශය වැදගත්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව එක් පාර්ශ්වයකට හෝ විශේෂිත කණ්ඩායමකට පමණක් නොව එය සමස්ත සමාජයටම අතිශය වැදගත් මෙන්ම ප්‍රතිඵල ගෙනදෙන ජාත්‍යන්තර සමුළුවක් බව විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකාශ කරයි.ප්‍රතිලාභ රැසක් හිමිකර දෙන මේ සමුළුව අපේ රටට බෙහෙවින්ම කාලෝචිත මෙන්ම ශක්තියක් ලබාදෙන්නක් බව පෙන්වාදෙන ඇමැතිවරයා මේ සමුළුව ශ්‍රී ලංකාවේදී පැවැත්වීමෙන් ඉදිරි වර්ෂ දෙක සඳහා එහි මුල් පුටුවට ජනාධිපති මහින්ද රාජපක්ෂ මහතා පැමිණෙන බවද එය අපේ රටට විශාල ගෞරවයක් බවද පෙන්වාදෙයි.ඒ මහතා මේ බව සඳහන් කළේ විදේශ කටයුතු අමාත්‍යාංශයේදී ඊයේ (17) පැවැති විශේෂ සාකච්ඡාවක් සඳහා සහභාගි වෙමිනි. "ආර්ථික සංවර්ධනය හා සමාජ සාධාරණත්වය" තේමාව කරගත් මෙවර පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමෙන් රටට හිමිවන කීර්තිනාමය හා ප්‍රතිලාභ සම්බන්ධයෙන් සමස්ත ජනතාව දැනුවත් කිරීමේ වැඩසටහන් සම්බන්ධයෙන් අවධානය යොමු කිරීම සඳහා මෙය පැවැත්විණි.එහිදී වැඩිදුරටත් අදහස් දක්වමින් ඇමැතිවරයා සදහන් කළේ,1976 වසරේදී ජාත්‍යන්තර සම්මේලනයක් පැවැත්වීමෙන් අනතුරුව ශ්‍රී ලංකාවේදී පැවැත්වෙන ප්‍රධාන පෙළේ ජාත්‍යන්තර සමුළුව මෙය වන බවත් එම වසරේදී හිටපු අගමැතිනී සිරිමාවෝ බණ්ඩාරනායක මැතිනියගේ ප්‍රධානත්වයෙන් නොබැඳි ජාතීන්ගේ සමුළුව ශ්‍රී ලංකාවේදී පැවැති බවත්ය.වසර 24 කට පසුව ආසියානු රටකට මේ වරප්‍රසාදය හිමිව තිබෙන බව සදහන් කළ ඒ මහතා මෙයින් උපරිම ප්‍රයෝජන ලබාගත යුතු බවද රටට විරුද්ධව යම් යම් බලවේග ක්‍රියාත්මක වන බවද පැවසීය.එවැනි පිරිස් යුදමය වශයෙන් පරාජයට පත් කළද ඔවුනට අදටත් බලයක් පවතින බව කී විදේශ කටයුතු ඇමැතිවරයා වසර 30 ක කාලයක් එක්රැස් කළ මුදල් අද වනවිට අපේ රටට එරෙහි ආර්ථික සංග්‍රාමය වෙනුවෙන් වැයකරන බවද ඊට අමතරව දේශපාලන උපක්‍රමයක් වශයෙන් මානව හිමිකම් යොදාගෙන තිබෙන බවද සදහන් කළේය.රටවල් 53 ක් සහභාගිවන පොදුරාජ්‍ය මණ්ඩලීය රාජ්‍ය නායක සමුළුව සඳහා කිසිඳු රටක් නොපැමිණෙන බව දන්වා නැතැයි සදහන් කළ මහාචාර්ය ජී.එල් පීරිස් මහතා ශ්‍රී ලංකාවේ වත්මන් යහපත් තත්ත්වය ලොවට ප්‍රකාශ කිරීම සඳහා මෙය හොඳම අවස්ථාව බවද පෙන්වා දුන්නේය. මේ සමුළුව සමස්ත සමාජයේම කාර්යභාරයක් යැයි සිතා කටයුතු කළ යුතු බවද කිසිවකු හෝ එයින් බැහැර නොකරන බවද සිහිපත් කළේය.මේ අවස්ථාවට සහභාගි වූ බස්නාහිර පළාත් ඇමැති නීතීඥ උදය ගම්මන්පිල මහතා සදහන් කළේ තමාට හිමිවන රුපියල් ශතවලින් නොව සමස්ත සමාජයටම මෙයින් අත්වන ප්‍රතිලාභ සම්බන්ධයෙන් අවධානය යොමු කළයුතු බවත් අද වනවිට පොදුරාජ්‍ය මණ්ඩලීය රාජ්‍ය නායක සමුළුව සඳහා යන වියදම සම්බන්ධයෙන් පමණක් ඇතැමුන් අවධානය යොමුකර තිබෙන බවත්ය.මේ සමුළුව ශ්‍රී ලංකාවට ගෙනඒම සඳහා දැවැන්ත සටනක් ගෙනගිය බව පෙන්වාදුන් ඒ මහතා දෙමල බෙදුම්වාදීන් විසින් එය ශ්‍රී ලංකාවට ලබා නොදීමට උත්සාහ කළ බවද අද ඒ සියල්ල පරාජයට පත්ව තිබෙන බවද පෙන්වා දුන්නේය. අධ්‍යාපන ඇමැති බන්දුල ගුණවර්ධන, යෞවන කටයුතු හා නිපුණතා සංවර්ධන ඇමැති ඩලස් අලහපෙරුම, පළාත් ආණ්ඩුකාරවරුන් වන තිස්ස ආර් බලල්ල, මේජර් ජනරාල් ජී.ඒ චන්ද්‍රසිරි, මහ ඇමැතිවරුන් වන ශාන් විජයලාල් ද සිල්වා, මහීපාල හේරත්, නජීඩ් අබ්දුල් මජීඩ්, පළාත් ඇමැතිවරුන් වන පේෂල ජයරත්න හා චන්දිම රාසපුත්‍ර මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071813</link>
    <topic>පක්ෂ සාමාජිකත්වය අහෝසි කිරීම බල රහිත කරන්නැයි පෙත්සම් 2ක්</topic>
    <author>නෙල්කා මැදගෙදර</author>
    <content>සිය පක්ෂ සාමාජිකත්වය අහෝසි කිරීමට එක්සත් ජාතික පක්ෂය, එහි නායක රනිල් වික්‍රමසිංහ ඇතුළු පිරිසක් විසින් ගෙන ඇති තීරණය බල රහිත කරන ලෙස ඉල්ලා එස්. මෛත්‍රී ගුණරත්න සහ ශිරාල් එල්. ලක්තිලක යන මහත්වරු අභියාචනාධිකරණයට පෙත්සම් 2ක් ඉදිරිපත් කළහ.බස්නාහිර සහ දකුණු පළාත් සභාවේ මන්ත්‍රීවරුන් වන ඔවුන් දෙදෙනා එම මන්ත්‍රී ධුරවලින් නෙරපීමෙන් වළක්වන නියෝගයක් පනවන ලෙස ද ඔවුහු අධිකරණයෙන් ඉල්ලා සිටිති.එක්සත් ජාතික පක්ෂ මූලස්ථානය වන සිරිකොතට පහරදීමේ සිද්ධිය සම්බන්ධයෙන් තමන්ට එරෙහිව පැවැත්වූ විනය පරීක්ෂණය අසාධාරණ බවටද ඔවුහු පවසා සිටිති.එක්සත් ජාතික පක්ෂය, එහි නායක රනිල් වික්‍රමසිංහ, එම පක්ෂ මහලේකම් තිස්ස අත්තනායක, එහි කෘත්‍යාධිකාරි මණ්ඩල සාමාජිකයන්, පෙත්සම්කරුවන්ට එරෙහි විනය කමිටුවෙහි සභාපති ඇතුළු සාමාජිකයන්, මැතිවරණ කොමසාරිස්වරයා, දකුණු සහ බස්නාහිර පළාත් තේරීම් භාර නිලධාරිවරුන් ඇතුළු වගඋත්තරකරුවන් අනූ හතර දෙනකු පෙත්සම මඟින් නම්කර සිටිති.පක්ෂ මූලස්ථානයට පහරදීමේ සිද්ධිය සම්බන්ධයෙන් පෙත්සම්කරුවන්ට එරෙහි විනය පරීක්ෂණයක් එහි විනය මණ්ඩලයෙහි සභාපති දිනේෂ් දොඩංගොඩ, සහ එහි සාමාජික ලසන්ත ගුණවර්ධන යන අය විසින් පවත්වා එහි වාර්තාව ලබා දුන් බව පෙත්සමෙහි සඳහන් වේ.එම වාර්තාව මගින් පෙත්සම්කරුවන්ගේ පක්ෂ සාමාජිකත්වය අහෝසි කිරීමට තීරණය කර තිබේ. ඒ අනුව ඔවුන් පක්ෂයෙන් ඉවත් කිරීමට පක්ෂ විනය කමිටුව තීරණය කර ඇත. ඒ බව 2013 ජූනි මස 18 වැනිදා පෙත්සම්කරුවන්ට දැනුම් දී තිබේ.එලෙස පක්ෂයෙන් නෙරපීමේ තීරණය දිගින් දිගටම පෙත්සම්කරුවන්ට පක්ෂයෙන් කළ හිංසා කිරීම් සහ පීඩාවට පත්කිරීමේ තවත් පියවරක් බව පෙත්සම්කරුවෝ පවසති.එය නීතිවිරෝධි, නීතියට පටහැනි, ස්වභාවික යුක්ති මූලධර්මයට පටහැනි, ද්වේශ සහගත තීරණයක් බව පෙත්සම්කරුවෝ පවසති.එබැවින් එම වාර්තාව නීතිවිරෝධි බවට තීරණය කර එය බලරහිත කරන ලෙසද පෙත්සම්කරුවෝ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071814</link>
    <topic>RDB දිවි නැඟුම ගිණුම කෝටි 100 පනී</topic>
    <author>ජයසිරි මුණසිංහ</author>
    <content>ආර්. ඩී. බී. දිවිනැඟුම ඉතිරිකිරීමේ ගිණුම ආරම්භ කොට දස මසක් තුළ රුපියල් කෝටි සියයක මුදලක් තැන්පත් ලෙස රැස් කොට ගෙන තිබේ.ගමේ ජනතාවගේ ඉතිරිකිරීමේ පුරුද්ද වැඩිකර ගැනීම හා ඔවුන්ගේ ආර්ථික තත්ත්වය ඉහළට ඔසවාලීමට මඟපෑදීමේ අරමුණින් මේ ගිණුම් ක්‍රමය ආරම්භ කළ බවත්, එය ඉතාම සාර්ථක වූ බවත් ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන මහත්මිය ‘දිනමිණ’ට ප්‍රකාශ කළාය.ජනාධිපති මහින්ද රාජපක්ෂ මහතාගේ උපදෙස් මත, ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ මෙහෙයවීම මත දිවිනැඟුම ජාතික වැඩපිළිවෙළ ක්‍රියාත්මක කරන බවත්, ඊට ගමේ ජනතාව වැඩි වැඩියෙන් දායක කරගැනීමට බැංකුව නව ගිණුම් ක්‍රමය ආරම්භ කළ බවත් සභාපතිනිය සිහිපත් කළාය.ආර්.ඩී.පී. දිවිනැඟුම ගිණුම් දස ලක්ෂයක් මේ වසරේදී අලුතින් ආරම්භ කිරීමට බැංකුව සැලසුම් කොට ඇත. ශ්‍රී ලංකාවේ තෙවැනි තැනට විශාලතම ශාඛා ජාලයක් ඇති බැංකුව ලෙස මේ ඉලක්කය ජය ගැනීමට හැකිවනු ඇති බවත් තමාට විශ්වාස යැයි කේෂලා ජයවර්ධන මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071815</link>
    <topic>පෙම් සුව විදිමින් සිටි තරුණියට පැරණි පෙම්වතාගෙන් පිහි පහරක්</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ පශු වෛද්‍ය පීඨයේ සිසුවකු තම පෙම්වතිය හා සිටියදී ඇයගේ කලින් පෙම්වතා පැමිණ පෙරේදා (16)රාත්‍රි 11.00ට පමණ පිහියකින් ඇනීම සහ බරපතළ තුවාලත් විශ්වවිද්‍යාල සිසුවා පේරාදෙණිය ශික්ෂණ රෝහලට ඇතුළත් කර තිබේ.විශ්වවිද්‍යාලයේ සිට නවාතැන් පොළට තම පෙම්වතිය ඇරළවීම සඳහා සිසුවා යමින් සිටියදී සරසවි උයන ප්‍රදේශයේදී මෙම පිහි ඇනුම සිදුව ඇත.අදාළ තරුණියද පේරාදෙණිය විශ්වවිද්‍යාලයේ පශු වෛද්‍ය පීඨයේ දෙවන වසරේ අධ්‍යාපනය ලබන අතර, විශ්වවිද්‍යාලයට පැමිණි පසු ඇය දසවසරක් පුරා පැවැති තම පාසල් ප්‍රේමය අත්හැර දැමීම නිසා උරණවූ ඇගේ පැරණි පෙම්වතා මෙම පිහි ඇනුම සිදුකර තිබෙන බව පොලිස් පරීක්ෂණ මඟින් අනාවරණය වී තිබේ.සැකකරු විශ්වවිද්‍යාල සිසුවිය ඝාතනය කරන්නට උත්සහ කළ අවස්ථාවේ ඇගේ පෙම්වතා එය වළක්වා ඔහුට පහරදීමට ගිය අවස්ථාවේ ඔහු සිසුවාට පිහි පහර දෙකක් එල්ල කැර තිබෙන බව පොලීසිය පවසයි.තුවාල ලත් කවිඳු චතුරංග කුලතුංග නැමැති සිසුවා වත්තල ප්‍රදේශයේ පදිංචිකරුවෙකි. සැකකරු හැටන් ප්‍රදේශයේ පදිංචි අයකු බවට හඳුනාගෙන ඇති අතර සිද්ධියෙන් පසු ඔහු පැනගොස් තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්. බී.අඹන්වල මහතාගේ උපදෙස් මත පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක ජාලිය හීන්කෙන්ද මහතා ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071816</link>
    <topic>බියගම විලේජ් හිමිකරු ඝාතනයේ සැකකරු තවදුරටත් රිමාන්ඩ්</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හොටෙල් ඇතුලු ව්‍යාපාර රැසකම හිමිකරුවකු වු කෝටිපති ව්‍යාපාරික බර්නාඩ් ජයරත්න මහතාගේ (65) ඝාතන නඩුව ඊයේ (17 වැනිදා) පෙරවරුවේ පූගොඩ මහේ්ස්ත්‍රාත් හා අතිරේක දිසාවිනිසුරු පී. එම්. තිලකරත්න බණ්ඩාර මහතා ඉදිරියේ නැවත කැඳවූ අවස්ථාවේ එම ඝාතනය සම්බන්ධව විමර්ශන කටයුතු සිදුකරන අපරාධ පරීක්ෂණ දෙපාර්තමේන්තුව මඟින් දැනට සිදුකළ විමර්ශන කටයුතු ගැන වැඩිදුර වාර්තාවක් අධිකරණයට ඉදිරිපත් කරනු ලැබීය.මෙහිදී මහේස්ත්‍රාත්වරයා විසින් මේ ඝාතනය සම්බන්ධව දැනට බන්ධනාගාරගත කර සිටින එහි ප්‍රධාන සැකකරු වන දෙකටන ප්‍රදේශයේ පදිංචි ඩී. පී. සුසන්ත නොහොත් නිලංග නැමැත්තා තවදුරටත් ලබන 31 වැනිදා දක්වා රක්ෂිත බන්ධනාගාරගත කෙරිණි.තවද අපරාධ පරීක්ෂණ දෙපාර්තමේන්තුවේ සැරයන් නිශ්ශංක මහතා (23361) අධිකරණයට කරුණු දක්වමින් කියා සිටියේ අධිකරණයේ අවසරය ඇතිව මෙම සැකකරුගෙන් ප්‍රකාශයක් සටහන් කර ගත්තා.එම ප්‍රකාශය මත වැඩිදුර විමර්ශන කටයුතු දැන් සිදුකරනවා යන්න.මියගිය තැනැත්තාගේ පුතාගේ අයිතිවාසිකම් වෙනුවෙන් නීතිඥ අශෝක වීරසූරිය මහතාද දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතාද සැකකරු වෙනුවෙන් නීතිඥ නිහාල් රන්දෙනිය මහතා ද පෙනී සිටියහ.මේ ඝාතනය සම්බන්ධව අපරාධ පරීක්ෂණ දෙපාර්තමේන්තුව පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071817</link>
    <topic>සැකකාරියගේ බැංකු ගිණුම් පරීක්ෂාව දිගටම</topic>
    <author/>
    <content>පසුගිය වසරේ අම්පාරේ පැවති දැයට කිරුළ සැණකෙළියේ මූල්‍ය වංචාවේ ප්‍රධාන සැකකාරියගේ බැංකු ගිණුම් පිළිබඳ තවදුරටත් පරීක්ෂණ පවත්වන බව රහස් පොලිසිය ඊයේ (17) කොටුව මහේ්ස්ත්‍රාත් අධිකරණයට දැනුම් දුන්නේය.එම දැනුම් දීමට අනුව තවදුරටත් පරීක්ෂණ පැවැත්වීමට අවසර දුන් කොටුව වැඩබලන මහේස්ත්‍රාත් ප්‍රියන්ත ලියනගේ මහතා විසින් අදාළ පරීක්ෂණ පිළිබඳ ප්‍රගතිය ඊළඟ නඩු දිනයේ අධිකරණයට වාර්තා කරන ලෙස රහස් පොලිසිය නියෝග කරමින් එතෙක් සිද්ධියේ සැකකරුවන් දෙදෙනා තවදුරටත් රිමාන්ඩ් භාරයට පත්කරන ලදි.පසුගිය වසරේ අම්පාරේ පැවැති දැයට කිරුල සැණකෙළි භූමියේ තාවකාලික වැසිකිළි ව්‍යාපෘතියට අදාළ රුපියල් හාර කෝටියකට ආසන්න මුදලක් වංචා කරන ලදැයි සැකපිට විදුලි සංදේශ හා තොරතුරු තාක්ෂණ අමාත්‍යාංශයේ හිටපු උසස් නිලධාරිනියක වන කාන්ති ගුණවර්ධන හා කොන්ත්‍රාත්කරුවකු වන සරත් චන්ද්‍ර ගුණවර්ධන නමැත්තන් රහස් පොලිසිය මගින් අත්අඩංගුවට ගෙන දැනට රිමාන්ඩ් භාරයට පත්කර ඇත.මෙම මුල්‍ය වංචාව පිළිබඳව විදුලි සංදේශ හා තොරතුරු තාක්ෂණ අමාත්‍යාංශයේ ලේකම්වරයා වන එච්. එම්. ගුණසේකර නැමැති අය විසින් කරන ලද ලද පැමිණිල්ලකට අනුව මෙම සැකකරුවන් දෙදෙනා රහස් පොලිසිය මගින් අත්අඩංගුවට ගෙන අධිකරණයට ඉදිරිපත් කර තිබිණ.මෙම මූල්‍ය වංචාවේ ප්‍රධාන සැකකාරියක් වැසිකිළි ව්‍යාපෘතිය භාරව ක්‍රියා කළ කොන්ත්‍රාත්කරුගේ ඥාතීන් බවත්, සෑම ගෙවීමක්ම චෙක්පත්වලින්ම පමණක් ගෙවීමට තිබූ නියමයන් පළමු සැකකාරිය විසින් කඩකර ඇතැයි පරීක්ෂණවලින් හෙළිවී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071818</link>
    <topic>බීමතින් සිටි උපවාසකරුවා තෙල්දෙණියේදී අත්අඩංගුවට</topic>
    <author>ඉන්දික පොල්කොටුව</author>
    <content>නියමිත දිනට වැටුප් නොගෙවීම ඇතුළු කරුණු කිහිපයක් සම්බන්ධයෙන් තෙල්දෙණිය ඩිපෝ සේවකයන් පිරිසක් ආරම්භ කර ඇති උපවාසයේ උපවාසකරුවකු තෙල්දෙණිය නගරයේදී බීමතින් අශෝභන ලෙස හැසිරීම නිසා තෙල්දෙණිය පොලිසිය පසුගිය (16) දා අත්අඩංගුවට ගනු ලැබීය.බස්රථ රියදුරකු මෙලෙස අත්අඩංගුවට ගෙන තිබේ. එම ඩිපෝ සේවකයන් ආරම්භ කර ඇති වැඩ වර්ජනයට හා උපවාසයට ඊයේ වන විට දින හයක් ගතවී තිබේ.ඩිපෝ සේවකයා බීමතින් අශෝභන ලෙස හැසිරීම සම්බන්ධයෙන් අත්අඩංගුවට ගන්නා විට තවත් සේවක පිරිසක් එම ස්ථානයේ බීමතින් සිට ඇත.මධ්‍යම පළාත භාර ජ්‍යෙෂ්ඨ ‍නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත තෙල්දෙණිය මූලස්ථාන ප්‍රධාන පොලිස් පරීක්ෂක චමින්ද ධර්මරත්න මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071819</link>
    <topic>කොටුව දුම්රිය පොළේ පොකට් ගැසු 58 හැවිරිදි සැකකරුවකු අත්අඩංගුවට</topic>
    <author>නිමල් රාජපක්ෂ</author>
    <content>කොටුව දුම්රිය ස්ථානයේදී මගියකුගේ මුදල් පසුම්බියක් සොරා ගෙන පලායමින් සිටි පනස් අටවැනි (58) වියේ පසුවු සැකකරුවකු දුම්රිය ආරක්ෂක නිලධාරින් පෙරේදා (16) සවස අත්අඩංගුවට ගෙන ඇත.පැපිලියවල යමකන්ද ප්‍රදේශයේ පදිංචි සුනිල් ජයරත්න නැමැති සැකකරු මීට පෙර අවස්ථාවලදී මගීන්ගෙන් බෑග් හා මුදල් පසුම්බි සොරාගත් අයෙකු බවද දුම්රිය ආරක්ෂක නිලධාරින් පවසයි.කොටුව දුම්රිය ස්ථානයෙන් සවස 4.25 නුවර බලා ධාවනය වීමට නියමිත දුම්රියට ගොඩවීමට තැත්කළ අයකුගේ මුදල් පසුම්බිය සොරාගෙන තිබූ අතර එහි තිබු රුපියල් හය දහසක මුදලද සොයා ගත් බව දුම්රිය ආරක්ෂක සේවා අධිකාරී සේනක ජයසේන මහතා පැවැසීය.අත්අඩංගුවට ගත් සැකකරු මුදල් පසුම්බිය සමගින් වැඩිදුර පරීක්ෂණ සඳහා කොටුව පොලිසියට බාරදී ඇත.කොටුව දුම්රිය ආරක්ෂක සේවයේ කාර්යභාර නිලධාරි ඕ. කේ. ලලිත් කුමාර මහතාගේ අධීක්ෂණය යටතේ ආරක්ෂක නිලධාරින් වන වික්‍රමසේකර හා අමරසිරි යන නිලධාරිහු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=n13071820</link>
    <topic>හෙද සේවාවට ප්‍රථම වතාවට 6025 දෙ‍‍නකු එකවර බඳවා ගැනේ</topic>
    <author>සිතාරා සේනානි,</author>
    <content>මෙරට හෙද සේවාවට ප්‍රථම වතාවට 6025දෙ‍නකු එකවර බඳවා ගැනීමේ වැඩපිළිවෙළ යටතේ තෝරා ගත් 3025දෙනකුගේ නම් ඇතුළත් දෙවැනි නාම ලේඛනය සෞඛ්‍ය අමාත්‍යාංශයේ www. health.gov.lk වෙබ් අඩවියට ඇතුළත් කළ බව එම අමාත්‍යාංශය පවසයි.අපොස උසස් පෙළ විභාගයෙන් විද්‍යා විෂය ධාරාවෙන් සමත් හා ඉසෙඩ් අගය මත පදනම්ව එක් කණ්ඩායමකට 3000ක් වශයෙන් හෙද පුහුණුවට බඳවා ගැනෙන අතර, ඒ අනුව ඉදිරිපත් වූ අයැදුම්පත්වලින් තෝරා ගන්නා ලද 3000කගේ නම් ඇතුළත් පළමු නාම ලේඛනය සෞඛ්‍ය අමාත්‍යාංශ වෙබ් අඩවියට පසුගිය මාසයේ ඇතුළත් කරනු ලැබීය.මේ වනවිට හෙද හෙදියෝ 28000ක් මෙරට රෝහල්වල සේවය කරති. රෝගී සත්කාරක සේවා තව දුරටත් ශක්තිමත් කිරීම සඳහා හෙද හෙදියන් සංඛ්‍යාව 46000 දක්වා ඉහළ නැංවීම තම අපේක්ෂාව බවත්, ඒ අනුව හෙද සේවාවට 6000 ඉක්මවන පිරිසක් එකවර බඳවා ගන්නා ප්‍රථම අවස්ථාව මෙය බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.මෙරට රෝහල් පද්ධතියෙහි කැපී පෙනෙන සේවාවක් හෙද කාර්ය මණ්ඩලය විසින් ඉටු කරන බවත්, එහෙයින් හෙද හෙදියන්ට අවශ්‍ය පහසුකම් ලබා දීමට රජය පියවර ගන්නා බවත් ඇමැතිවරයා සඳහන් කරයි.එසේම මෙරට හෙද හෙදියන්ගේ සේවය තමන්ට ලබා දෙන ලෙස රටවල් ගණනාවකින් ඉල්ලීම් ඉදිරිපත්ව ඇතත් මෙරට රෝහල්වල සේවය සඳහා ප්‍රමුඛත්වය ලබා දී කටයුතු කිරීම සඳහා මෙවැනි පුහුණුවීම අඛණ්ඩව කර ගෙන යන බවත් ඇමැතිවරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307181</link>
    <topic>බියගම නව ජල පවිත්‍රාගාරය ළඟදීම ජනතා අයිතියට</topic>
    <author>දෙල්ගොඩ සමූහ - සුදත් පුබුදු කීර්ති</author>
    <content>බියගම මැතිවරණ කොට්ඨාසය කේන්ද්‍ර කරගනිමින් ඉදි වූ බියගම ජල පවිත්‍රාගාරය සහ බියගම නව පොලිස් ස්ථාන පරිශ්‍රය මේ මස 23 වැනි දින විවෘත කෙරේ.කැලණිය දකුණු ඉවුර ජල සම්පාදන ව්‍යාපෘතිය යටතේ ඉදිවූ බියගම ජල පවිත්‍රාගාරය රුපියල් දසලක්ෂ දස දහසක මුදලක් ඉදිකිරීම් කටයුතු වෙනුවෙන් වැය කර ඇත.මේ සඳහා ඩෙන්මාර්ක් රජයද මුදල් ආධාර ලබා දී ඇත.දිනකට ජල ලීටර් දස ලක්ෂ 180ක ද්‍රරිද්‍රතාවයක් ලබාදෙන මේ ව්‍යාපෘතිය යටතේ ප්‍රතිලාභීන් දසලක්ෂයකට පානීය ජල පහසුකම් සලසයි.මෙමගින් බියගම කිරිබත්ගොඩ, කඩවත, කැලණිය,රාගම, වත්තල, කඳාන, ජාඇළ, සීදූව, ගනේමුල්ල යන ප්‍රදේශ ආවරණය වන අතර මෙහි පළමු අදියර යටතේ කොළඹ අඩු පීඩන කළාපයටද ජලය සැපයීම සිදුවේ.නිලධාරීන් සඳහා නේවාසික පහසුකම් සහිතව බියගම ඉදිවූ නව පොලිස් ස්ථාන පරිශ්‍රය සඳහා ලක්ෂ 750 ක මුදලක් වැය කර ඇති අතර නියෝජ්‍ය ඇමැති ඩුලිප් විජේසේකර මහතා කළ ඉල්ලීමකට අනුව මේ ව්‍යාපෘතීන් බියගම මැතිවරණ කොට්ඨාස කේන්ද්‍ර කරගනිමින් ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307182</link>
    <topic>පාලම උඩින් පැන්න දියකාවා ආගිය අතක් නැතුව හරි කලබල</topic>
    <author>පානදුර සමූහ කපිල සෝමරත්න</author>
    <content>පානදුර නව ගාලු පාරේ පාලම උඩින් ආවේගශීලීව තරුණයකු පානදුර ගඟට පැන්නේය. මොහොතකින් ඔහු අතුරුදහන් විය. සිද්ධිය ගැන මහජනයා මොරටු මෝදර පොලිසියට දන්වා සිටියහ.පොලිස් නිලධාරින් පැමිණ ධීවරයන්ගේ සහාය ඇතිව බෝට්ටුවකින් ගඟ පරීක්‍ෂාවට ලක් කළහ.එහෙත් අතුරුදන් වූ පුද්ගලයා ගැන තොරතුරක් සොයා ගැනීමට නොහැකි විය.එම පුද්ගලයා ‘දියකාවා’ නමින් හඳුන්වන අර්ධ මානසික තරුණයෙකි.ඔහු සැතපුම් බාගයක් පමණ දිය යටින් ගොස් මොරටුව වෙළෙඳ පොළ අසල ගං ඉවුර ළඟින් මතු විය.ගඟ ඉවුර අසල සිටි පොලිස් නිලධාරින් ඔහුගෙන් ප්‍රශ්න කළ විට ඔහු කීවේ ටිකක් නාගන්නට ගඟට පැන්න බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307183</link>
    <topic>වෙළෙඳ සල් කඩා මුදල් භාණ්ඩ සොරාගෙන</topic>
    <author>හල්තොට සමූහ - විනීතා මානෙල් ගමගේ</author>
    <content>බණ්ඩාරගම නගරයේ පළතුරු අලෙවි සලක්, ශීතකරණ අලෙවි ආයතනයක් හා මෝටර් රථ අමතර කොටස් අලෙවි ආයතනයක් කඩා රුපියල් ලක්ෂ 1 1/2 ත් 3 ත් අතර වටිනාකමකින් යුත් භාණ්ඩ මංකොල්ල කෑ තිදෙනකුගෙන් යුත් කල්ලියක සාමාජිකයන් දෙදෙනෙක් අත්අඩංගුවට ගත් බව බණ්ඩාරගම පොලිසිය පවසයි.සොරාගත් භාණ්ඩ අතර ඔක්සිජන් (ගෑස්) සිලින්ඩරයක් ද ඇති අතර මාර්තු මාසයේ එක් වෙළඳසලක් ද ජුනි මාසයේ ඉතිරි දෙකද කඩා ඇත.මේ මංකොල්ලය සිදු කළ බණ්ඩාරගම උහල්ලවත්ත ප්‍රදේශයේ පදිංචි පුද්ගලයකු අත්අඩංගුවට ගෙන ඇති අතර මොවුන් පානදුර මහේස්ත්‍රාත් අධිකරණය වෙත ඉදිරිපත් කිරීමට කටයුතු කර ඇති අතර අනෙක් පුද්ගලයා අත්අඩංගුවට ගැනීමට කටයුතු කරන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307184</link>
    <topic>වගා නොකළ ඉඩම් ගැන සමීක්ෂණයක්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>අඟුරුවාතොට, මදුරාවල ප්‍රාදේශීය ලේකම් කොට්ඨාසයේ මදුරාවල ගොවිජන සේවා බල ප්‍රදේශයේ වගා නොකළ ගොඩ හා මඩ ඉඩම් පිළිබඳව සමීක්ෂණයක් කර ඒවා වගා කරවීමට අදාළ ඉඩම් හිමියාට හෝ වෙනත් පුද්ගලයන්ට තාවකාලික භාරදීම සඳහා අවශ්‍ය කටයුතු යොදා ඇති බව මදුරාවල ප්‍රාදේශීය ගොවිජන සේවා නිලධාරි නඳුන් අල්විස් මහතා පැවැසීය.මේ පිළිබඳව ප්‍රදේශයේ කෘෂි පර්යේෂණ නිලධාරින් මගින් ඔවුන්ට අදාළ ප්‍රදේශයන්හි වගා නොකළ ගොඩ මඩ ඉඩම් පිළිබඳව තොරතුරු ලබා ගැනීමට කටයුතු කර ඇති බවත් ලැබෙන තොරතුරු අනුව ඒ පිළිබඳ ඉඩම් අයිතිකරුවන්ගෙන් ඉඩම් වගා නොකිරීම පිළිබඳව හේතු විමසා බලා ඒවාට පිළියම් යෙදීමටත්, වගා නොකරන ඉඩම් අයිතිකරුට වගාකළ නොහැකි නම් වගා කිරීමට අපේක්ෂාවෙන් සිටින ගොවීන්ට අදාළ නීති යටතේ තාවකාලිකව පවරා දීමට අපේක්ෂා කරන බව ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307185</link>
    <topic>වත්තට පැන පොල් සොරාගත් දෙදෙනාට දඬුවම්</topic>
    <author>ගම්පහ සංචාරක - නිමල් ජයසිංහ</author>
    <content>විලිඹුල රදාවාන ප්‍රදේශයේ ඉඩමකට අයුතු ලෙස ඇතුළු වූ පුද්ගලයන් දෙදෙනකු රුපියල් 1050/-ක් වටිනා පොල්ගෙඩි 36ක් සොරා ගැනීම, සොර බඩු සන්තකයේ තබා ගැනීමේ චෝදනාවට වරද පිළිගැනීම මත එක් පුද්ගලයකුට මාස 15 බැගින් බරපතළ වැඩ ඇතිව සිර දඬුවම් නියම කර එය වසර 5කට අත්හිටුවීමට ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කෙළේය.2013.5.26 දින සිදුකර ඇති මේ සොරකම සම්බන්ධයෙන් පැමිණිල්ල මල්වතු හිරිපිටිය පොලිසිය ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307186</link>
    <topic>යුවළක් අනතුරට ලක්කළ රියැදුරුට දඩ</topic>
    <author>ගම්පහ සංචාරක - නිමල් ජයසිංහ</author>
    <content>යතුරු පැදියක ගමන්ගත් යුවළකට තුවාල සිදු කිරීමේ චෝදනාව මත අධිකරණයට ඉදිරිපත් කර තිබූ යතුරු පැදිය හා ගැටුණු ටිපර් රථයේ රියැදුරුට රුපියල් දෙදහසක මුදල් ඇපයක්ද, රුපියල් ලක්ෂයක පුද්ගල ඇපයක්ද මත මුදා හැරීමට නියෝග කළ ගම්පහ අතිරේක මහේස්ත්‍රාත් හේසාන්ත ද මෙල් මහතා ඇප තැබීමෙන් පසු සෑම මසකම අවසානයේ එළඹෙන ඉරිදා දිනයේ පෙරවරු 9 - 12 අතර වැලිවේරිය පොලිසියේ පෙනී සිටින ලෙසද නියෝග කෙළේය.වැඩිදුර විමසීම ජූලි 18 දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307187</link>
    <topic>මාර්ගය අයිනෙන් ගමන් කළ අම්මාව වේගයෙන් පැමිණි බස් රථය යටකරගෙන ගියා</topic>
    <author>කළුතර දිසා සමූහ - දයාරත්න කුමාරසිංහ</author>
    <content>සිද්ධිය වූ දින පස්වරු හතරයි විසිපහට පමණ මේධංකර විදුහල අසල ඇති පංතියට යෑමට මම අම්මා සමඟ හොරණ මීපේ මාර්ගයේ යමින් සිටියා.එවිට හොරණ දෙස සිට මීපේ බලා පෞද්ගලික බස් රථයක් එනවා දුටුවා. මම බස් රිය එන්නට පෙර මාර්ගයේ ඉස්සරහට ගියා. අම්මා පිටුපසින් ආවා.බස් රිය ගිය පසු මම පිටුපස හැරී බලන විට අම්මා බස් රථයේ පිටුපස රෝදයට අසුවී ඇදගෙන යනවා දුටුවා යැයිහොරණ මීපේ මාර්ගයේ ගමන් කරමින් සිටි කාන්තාවක් හොරණ මේධංකර විදුහල ආසන්නයේදී පෞද්ගලික බස්රියක හැපී මිය යෑමේ සිද්ධියේ මරණ පරීක්ෂණයේදී මියගිය අයගේ පුතා වන හෙට්ටිආරච්චිගේ දුෂාන් චතුරංග (16) සාක්කි දෙමින් කීවේය.මෙසේ මියගොස් ඇත්තේ හොරණ අරමණාගොල්ලේ පදිංචිව සිටි සමර සුන්දර ආරච්චිගේ මාලනී (57) නැමැති දෙදරු මවකි. මේ මරණය සම්බන්ධව හොරණ හදිසි මරණ පරීක්ෂක සුමේධ ගුණවර්ධන මහතා විසින් හොරණ මූලික රෝහලේදී පශ්චාත් මරණ පරීක්ෂණය පැවැත්වීය.සාක්කිකරු වැඩිදුරටත් මෙසේද කීවේය. අප හොරණ පැත්තට පයින් යමින් සිටියදී බස්රිය ගියපසු මම ආපසු හැරී බලනවිට, අම්මා බස් රථයේ පිටුපස රෝදයට අසුවී ඇදගෙන යනවා දුටුවා.ඉන්පසු බස් රථය නතර කළා. අම්මා බස් රථය යට සිටියදී මම ගෙදරට දිවගොස් තාත්තාට කීවා. මගේ නිවෙස තිබෙන්නේ සිද්ධිය වූ ස්ථානයට සමීපවයි. අනේ මගේ අම්මා මියගොස් ඇති බැව් තාත්තාගෙන් පසුව දැනගත්තා.හෙට්ටිආරච්චිගේ රංජිත් නැමැති අයද සාක්කි දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307188</link>
    <topic>බොරලැස්ගමුවේ වැව ආශ්‍රිත ගොවි පවුල්වල ගොවිතැන් අවුල්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බොරලැස්ගමුව ප්‍රදේශයේ කුඹුරු යාය ආශ්‍රිත ගොවි පවුල් 1500ක් පමණ පිරිසක් නිසි ජල කළමනාකාරීත්වයක් නොමැතිකමින් ගොවිතැන් කිරීමට නොහැකිව පසුවෙති.අක්කර 285ක වපසරියෙන් යුත් මෙම කුඹුරු යාය මෙයින් අවුරුදු පහකට පමණ පෙර ඉතා සශ්‍රීකව පැවති අතර දැන් පුරන් බවට පත්වී තිබේ.කොළඹ දිස්ත්‍රික් ලේකම් එච්. ටී. කමල් පද්මපෙරුම මහතා ඇතුළු නිලධාරීන් පිරිසක් මේ තත්ත්වය පිළිබඳව සොයා බැලීමට පසුගියදා එම ප්‍රදේශයේ නිරීක්ෂණ චාරිකාවක නිරත විය.බොරලැස්ගමුව වැව මඟින් ජලය සැපයෙන දකුණු ඉවුර ඇළ මාර්ගය හා පිටවාන් ඇළ මාර්ගය තැනින් තැන කැඩී බිඳී එම පස්වලින් හා විවිධ ස්ථානවලින් ඉවත දැමෙන කුණු කසළවලින් පිරී ඇති අයුරු දිසාපතිවරයාත් නිලධාරී පිරිසත් දැක ගත්හ.බොරලැස්ගමුව වැවෙන් ජලය බැසයන මෙම ඇළ මාර්ග වහා ප්‍රතිසංස්කරණය කිරීමේ අවශ්‍යතාවය ඔවුහු වටහා ගත්හ. වැවේ සිට යන මෙම ඇළ මාර්ගය කිලෝමීටර් තුනක් පමණ දිගය. අඩු තරමින් අක්කර 150ක් පමණ අස්වද්දන්නට හැකි අයුරින් ඇළ මාර්ග දෙක සකස් කරදෙන ලෙස රැස්ව සිටි පිරිස ඉල්ලීමක් කළහ.මහරගම හා කැස්බෑව ප්‍රාදේශීය ලේකම් කොට්ඨාසවලට මායිම්ව පිහිටි මෙම පෙදෙසේ අක්කර 600ක් පමණ වන බොරලැස්ගමුව වැව මුළුමනින් අපවිත්‍ර වී ජපන් පාසිවලින් හා වල් පැළෑටිවලින් වැසී තිබෙන අයුරු ඔවුහු දැක ගත්හ. කොළඹ දිස්ත්‍රික්කයටම ඇත්තේ මෙවැනි වැව් දෙකක් පමණක් වීමද විශේෂයකි.අනවසර ගොඩකිරීම් හැම පැත්තෙන්ම සිදුවී ඇති අන්දම මැනවින් දිස්වෙයි. මහරගම නගරයේ ඇති ආයතන හා කඩසාප්පු ගණනාවකින් තම අපද්‍රව්‍ය මෙම වැවට මුදා හැරීමට පෙළඹී සිටිති. නිවාස 25ක පමණ වැසිකිළි අපද්‍රව්‍ය නළ මාර්ග මෙම වැවට හරවා ඇති බව ඔවුහු පෙන්වා දුන්හ. ප්‍රධාන හෝටල්වලින් පිටකරන සියලු අපද්‍රව්‍ය එක්වන්නේ මෙම වැවටය.වේරස්ගඟ ව්‍යාපෘතිය හා පිල්ලෑව මහා මාර්ගය ප්‍රතිසංස්කරණය හේතුකොට ගෙනද බොරලැස්ගමුව වැවට මායිම්ව ඇති කුඹුරුවලට ඇතිවී තිබෙන්නේ ද බලවත් විනාශයකි.දකුණු හා වම් ඇළවල් විධිමත්ව සකස් කිරීම වාරිමාර්ග දෙපාර්තමේන්තුවට අයත් කාර්යයක් බව කණ්ඩායම් නායක දිස්ත්‍රික් ලේකම් එච්. ටී. කමල් පත්මසිරි මහතා පෙන්වා දුන්නේය. බස්නාහිර - සබරගමුව පළාත් වාරිමාර්ග අධ්‍යක්ෂ ජී. කේ. පද්මකීර්ති මහතාට මෙම දකුණු ඇළ මීටර් 500ක් පමණ පෑදීම සඳහා ඇස්තමේන්තු දැනටමත් සකස් කර ඇති බව ප්‍රකාශ කළේය.මෙම අවස්ථාවට මහරගම ප්‍රාදේශීය ලේකම් බුද්ධි තරංගා කරුණාරත්න, කැස්බෑව ප්‍රාදේශීය ලේකම් එල්. පී. කළුකපුආරච්චි, සබරගමුව - බස්නාහිර වාරිමාර්ග අධ්‍යක්ෂ ජී. කේ. පද්මකීර්ති බොරලැස්ගමුව උප නගරාධිපති අනුර අතුකෝරල, ගොවිජන සේවා සහකාර කොමසාරිස් පී. ඒ. මධුශංක, දිස්ත්‍රික් කෘෂිකර්ම අධ්‍යක්ෂ එම්. ජී. කේ. ඩී. පෙරේරා යන මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r1307189</link>
    <topic>කම්කරු හිඟයෙන් තේ වගාකරුවෝ අසීරුවේ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ තේ වතුවල සේවය කිරීමට අවශ්‍ය පුහුණු කම්කරුවන්ගේ හිඟය නිසා තේ වගා කටයුතු කර ගෙන යාමේ අපහසුතාවයකට මුහුණ පා ඇති බව තේ වතු හිමියෝ පවසති.මෙම තේ වතුවල පදිංචි වී සිටින පවුල්වල අය පවා වෙනත් රැකියා සොයා යාමට පටන් ගෙන ඇති හෙයින් මෙවැනි තත්ත්වයක් උදා වී තිබේ.මේ නිසා තේ දලු නෙළීම, තේ ගස් කප්පාදු කිරීම, තේ පෑළ සිටුවීම ආදිය පිළිදව පුහුණු කම්කරුවන්ගේ හිඟය තදින් බලපා ඇත.කුඩා තේ වතු සංවර්ධන අධිකාරිය මඟින් වසරක් පාසා කම්කරුවන් පුහුණු කිරීමට පන්ති පවත්වන නමුත් ඒවායේ පුහුණුව ලබන සංඛ්‍යාව ඉතාමත් අඩු බව කුඩා තේ වතු සංවර්ධන අධිකාරියේ උසස් නිලධාරියෙක් පැවසීය.මෙම වසර තුළදී කෑගල්ල දිස්ත්‍රික්කය තුළ හෙක්ටයාර් 6600ක පමණ තේ වගා කිරිමට ඉලක්ක කර ඇත.තේ වගා කිරීමට රජයේ සහනාධාර වශයෙන් තේ නැවත වගා කිරීමට රජයේ හෙක්ටයාර් එකකට රපියල් තුන්ලක්ෂ පනස් දාහක් ද අලුත් වගාවට හෙක්ටයාරයකට දෙලක්ෂ පනස් දාහක්ද ආධාර වශයෙන් ගෙවනු ලැබේ.මෙම දිස්ත්‍රික්කය තුළ කුඩා තේ වතු හිමියන් 20000ක් පමණ සිටිති.මෙම දිස්තික්කයේ තේ කර්මාන්තශාලා 70ක් පමණ ද, රජයේ කර්මාන්ත ශාලා 20ක් පමණ ද ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r13071810</link>
    <topic>ජනමාධ්‍යවේදී සංගමයේ නව නිලධාරීහු</topic>
    <author>කඩවත විශේෂ</author>
    <content>ගම්පහ දිස්ත්‍රික් ස්වාධීන ජනමාධ්‍යවේදී සංගමයේ නිලවරණය මිරිස්වත්ත ප්‍රාදේශීය සභා සංකීර්ණයේ දී පසුගියදා පැවැත්විණි. එහිදී පහත සඳහන් නිලධාරී මණ්ඩලය තේරී පත්විය.සභාපති :- කරුණාදාස ජයකොඩි ආරච්චි (දිවයින) උප සභාපති - සෝමපාල තැලිගම (දිවයින) ප්‍රධාන ලේකම් – ඉෂාර රත්නකාර (දිවයින) උපලේකම් - සරත් පුෂ්පකුමාර (ලක්බිම) භාණ්ඩාගාරික - උපාලි රණවීර (ලංකාදීප) ගණන් පරීක්ෂක :- සරණපාල නුවරපක්ෂ (දිවයින) සංවිධායකවරු - තිලකරත්න දිසානායක (ලංකාදීප) නීලක අබේරත්න (දිනමිණ)ශුභ සාධක ලේකම්වරු - තිලක් රංජන් කුලතුංග (ලක්බිම) එල්. ඩබ්ලිව්, ආරියරත්න (ලංකාදීප)විධායක සභාව :- සුනිල් තෙන්නකෝන් (ලක්බිම) ශාන්ත ආරියරත්න, සුනිල් සිරිලංකා (ලක්බිම) ධම්මක නිමලසූරිය (අයිලන්ඩ්) ෂජය ශ්‍රී ගම්මන (දිනමිණ) ලක්සිරි ආරියදාස (ලංකාදීප) ලයනල් එදිරිසිංහ (රූපවාහිනී) චතුරංග චන්ද්‍රසේකර (ලංකාදීප).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r13071811</link>
    <topic>වැසීගිය ගොහාගොඩ ජයන්ති විදුහලේ ගොඩනැඟිලි විනාශ මුඛයේ</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>හාරිස්පත්තුව ගොහාගොඩ “ජයන්ති කනිටු විදුහල වැසී ගොස් වසර 5ක් පමණ ගතව ඇති අතර ගොඩනැඟිලි ජරාවාස වෙමින් පවතී.එදා මෙහි විශාල ශාලා දෙකකින්ද විදුහල්පති නිල නිවාසයද සහිතව සියලු පහසුකම් ඇති මෙම විදුහල විවෘත කර ඇත්තේ හාරිස්පත්තුව නියෝජනය කළ විදේශ අමාත්‍යවරයෙක් මෙන්ම අධ්‍යාපන අමාත්‍ය තනතුරු දැරූ අභාවප්‍රාප්ත ඒ. සී. ඇස්. හමීඩ් මහතා විසිනි. විවෘත කළ දා සිට විදුහල වැසීයාම තෙක් විදුහල්පතිවරු පස්දෙනකු විදුහලේ සේවය කර ඇත.මුල් අවස්ථාවේ මෙම විදුහලේ සිසුන් තුන්සිය පනහකට (350) අධික සිසු පිරිසක් ඉගෙනුම ලබා ඇත. එදා මෙහි ඉගෙනුම ලැබූ සිසුන් අද රජයේ මෙන්ම පෞද්ගලික ආයතනවල විවිධ තනතුරු දරන බව ගම්වාසීහු පවසති.මෙම විදුහල වැසීයාමට ආසන්නව තිබියදී නැවත සම්පත් රැසක් ලබාදී කනිටු විදුහලක්ව තිබූ මෙය නවක සිසුන් පිරිසක්ද ඇතුළත් කොට “ආදර්ශ කනිටු විදුහලක්” ලෙස නම්කොට අලුත් විදුහල්පතිවරයෙක් ලබාදී ඇත. ගම්මුන් පවසනුයේ එම විදුහල්පති සිදුකළ දුර්වලකම් නිසා පාසල වැසීගිය බවයි.පසු කාලයේ කටුගස්තොට අධ්‍යාපන කළාප කාර්යාලය මෙම විදුහලේ තිබූ ලී බඩු වෙන්දේසිකර ඇත. විදුහල් ගොඩනැඟිලිවල දොර ජනෙල් දැකීමට නොමැත.ගුරු නිවාසය, ගරා වැටෙමින් පවතින අතර ගොඩනැඟිලි තුළ විවිධ අශෝභන ක්‍රියා සිදුවන ලකුණු ඇත. පාසල් භූමියේ අයාලේ යන ගවයින් දැකිය හැක.මේ සම්බන්ධයෙන් අධ්‍යාපන කාර්යාලයෙන් විමසූ විට එහි නිලධාරියෙක් පැවසූවේ මෙම භූමිය සහිත ගොඩනැඟිලි වසර හතරකට පමණ පෙර හාරිස්පත්තුව ප්‍රාදේශීය ලේකම් කාර්්‍යයාලයට පවරා දී ඇති බවයි. මේ වනවිට රජය සතු මෙම වටිනා සම්පත රැකගැනීමට කිසිවකු නොමැත.මෙම ගොඩනැඟිලි තුළ කිනම් රජයේ කර්මාන්තයක් හෝ වත්තීය පුහුණු ආයතනයක් ආරම්භ කිරීමට රජයේ වගකිවයුතු නිලධාරීන් කටයුතු කර වටිනා සම්පත ආරක්ෂා කරනා ලෙසට ප්‍රදේශවාසීහු ඉල්ලා සිටිති.පොත්තේපිටියේ ගෙදර අනුරද සිල්වා මහතා. අංක38, ;ගාහාගොඩ, කටුගස්තොටමෙම විදුහල ආරම්භකළ දින සිටම දහවෙනි ශ්‍රේණිය දක්වා මෙහි මම ඉගෙන ගත්තා. පසුව මා හමුදා සේවයට ගියා. අද මම විශ්‍රාමිකයෙක්. එදා මෙම විදුහලේ විවිධ කුසලතා පළාත් මට්ටමින් ජයග්‍රහණය කළ සිසුන් සිටියා. මම සිටි කාලේ සිසුන් 350ක් පමණ ඉගෙන ගත්තා.උඩුවාවල ගෙදර ඩැනියෙල් මහතා. අංක : 355/12 ගොහාගොඩ, කටුගස්තොට -විදුහල ආරම්භ කළ අවධියේ සිසුන් තුන්සිය පනහක් පමණ ඉගෙනුම ලැබුවා. එදා ප්‍රදේශයේ දියුණුවූ විදුහලක්. මේකේ ඉගෙනුම ලැබූ සිසුන් අද හොඳ රැකියා කරනවා. මෙම පාසැල වැසී ගියේ අන්තිමට හිටපු විදුහල්පතිගේ දුර්වලකම් නිසා. අද මේ පාසල අයාලේ යන්නවුන්ගේ තෝතැන්නක් වෙලා. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r13071812</link>
    <topic>කිරි ගම්මාන 4ක් ඇරඹේ</topic>
    <author>නාගොඩ විශේෂ - එන්. විජේරත්න</author>
    <content>කළුතර දිස්ත්‍රික්කයේ කිරි ගම්මාන හතරක් මේ වර්ෂයේ දී ඇති කිරීම සඳහා අවශ්‍ය මූල්‍ය ප්‍රතිපාදන පශු සම්පත් හා ග්‍රාමීය සංවර්ධන අමාත්‍යංශය මඟින් ලබා දී තිබේ.මේ සම්බන්ධයෙන් “ දිනමිණ” ට අදහස් දැක් වූ කළුතර දිස්ත්‍රික් පශු වෛද්‍ය නිලධාරි බී. ආර්. ඒ අබේවික්‍රම මහතා මෙසේ පැවසීය.මෙම කිරි ගම්මාන හතර සඳහා එම අමාත්‍යාංශය මගින් රුපියල් ලක්ෂ 20 ක් ලබා දී ඇති අතර ඒවා ඇති කරනු ලබන්නේ හොරණ දෙකක්ද, ඉංගිරිය එකක් ද පානදුර එකක්ද වශයෙනි.මීට අමතරව කළුතර දිස්ත්‍රික්කය තුළ මෙම වර්ෂයේ දී අභිජනන ගොවිපළ 10ක් ආරම්භ වන අතර ඒ සඳහා රුපියල් ලක්ෂ 10 ක්ද එම අමාත්‍යාංශය මගින් ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r13071813</link>
    <topic>කෝටි 11/2ක් වංචා කළ සැකකරු රිමාන්ඩ්</topic>
    <author/>
    <content>පානදුර කෙහෙල්වත්තේ පදිංචි ව්‍යාපාරිකයකුගෙන් රුපියල් එක්කෝටි අසූඅට ලක්ෂයක මුදලක් වංචා කළ බවට සැකකරන වෙළඳ ආයතනයක කොටස්කරුවකු පානදුර ප්‍රධාන මහේස්ත්‍රාත් රුචිර වැලිවත්ත මහතා විසින් මෙම මස 20 දක්වා රක්ෂිත බන්ධනාගාර ගත කළේය.සැකකරු අපරාධ පරීක්ෂණ දෙපාර්තමේන්තුවේ නිලධාරීන් විසින් අත්අඩංගුවට ගෙන අධිකරණයට ඉදිරිපත් කෙරුණි.මෙම සැකකරු තවත් දෙදෙනකු සමඟ ව්‍යාපාරයක් කුලියාපිටිය, දිවුලපිටිය ප්‍රදේශයේ පවත්වාගෙන යන අතර අදාළ මුදලට වටිනා භාණ්ඩ පැමිණිලිකාර ව්‍යාපාරිකයාගෙන් ලබාගෙන අගරු චෙක්පත් ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r13071814</link>
    <topic>රන් දම්වැල් හතක් කොල්ල කාලා</topic>
    <author>පානදුර සමූහ කපිල සෝමරත්න</author>
    <content>පානදුර ප්‍රදේශයේ මහමඟ ගමන් කරමින් සිටි කාන්තාවන් හත් දෙනෙකුගෙන් රන්මාල සහ රන් දම්වැල් හතක් කොල්ල කෑමේ චෝදනා සම්බන්ධයෙන් පානදුර පොලිසිය විසින් අත්අඩංගුවට ගනු ලැබූ සැකකරුවකු පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත ඉදිරිපත් කෙරුණි.මේ සැකකරු ගේ බිරිය විදේශ රැකියාවක් කරන අතර දරුවෝද සිටිති. සකකරු ප්‍රධාන මහේස්ත්‍රාත්වරයා විසින් මෙම මස 25 දක්වා රක්ෂිත බන්ධනාගාර ගත කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=r13071815</link>
    <topic>“පාසලෙන් වැඩ බිමට” පුහුණු වැඩමුළුව හංවැල්ලේදී</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>බස්නාහිර පළාතේ ක්‍රියාත්මක “පාසලෙන් වැඩබිමට” වැඩසටහනේ නියාමක කොට්ඨාසය වශයෙන් හංවැල්ල සීතාවක අධ්‍යාපන කොට්ඨාසය තෝරාගෙන ඇත.අ. පො. ස. සාමාන්‍ය පෙළ විභාගයෙන් උසස් අධ්‍යාපනය සඳහා සුදුසුකම් නොලැබූ සිසු සිසුවියන් සඳහා ක්‍රියාත්මක මෙම වැඩසටහන පළාත් අධ්‍යාපන දෙපාර්තමේන්තුවේ නොවිධිමත් අධ්‍යාපන ඒකකය සහ වෘත්තීය පුහුණු අධිකාරිය එක්ව සංවිධාන කරයි.මෙහි පළමු වටය සඳහා ළමයින් හැට දෙනෙකු තෝරාගෙන ඇති අතර ඔවුන් තුන්නාන මහා විද්‍යාලයේත්, කළුඅග්ගල බොස්කෝ විද්‍යාලයේත්, හංවැල්ල පුහුණු මධ්‍යස්ථානයේත් පුහුණුවීම්වල නිරත වී සිටිති. පැය 720ක ලිඛිත සහ ප්‍රායෝගික පුහුණුවකින් පසු එම්. වී. කිව් (ර්.ඍ.Qධ්ධ්ධ්) සහතිකය පිරිනමනු ලැබේ.මෙම පළමු කණ්ඩායමට ජලනළ තාක්‍ෂණ ශිල්පය පිළිබඳව ප්‍රායෝගික පුහුණුවක් හංවැල්ල, සීතාවක අධ්‍යාපන පුහුණු මධ්‍යස්ථානයේදී ඉකුත්දා පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307181</link>
    <topic>පළමු එක්දින තරග 2කට නායකයා චන්දිමාල්</topic>
    <author/>
    <content>සංචාරක දකුණු අප්‍රිකාවට එරෙහිව ලබන 20වැනිදා ආරම්භ වන තරග 5කින් යුත් එක්දින තරගාවලියේ පළමු තරග දෙකෙහි නායකත්වයට දිනේෂ් චන්දිමාල් නම් කර ඇත.චන්දිමාල්ට මේ තරග 2දී නායකත්වය හිමිවූයේ පසුගියදා කොදෙව්හිදී පැවැති තුන්කොන් තරගාවලියේ අවසන් තරගයේදී නියමිත කාලය තුළ ශ්‍රී ලංකාව නියමිත ඕවර සංඛ්‍යාව සම්පූර්ණ නොකිරීම හේතුවෙන් නිත්‍ය නායක ඇන්ජෙලෝ මැතිව්ස්ට පැනවූ තරග දෙකක තහනම නිසාය.පළමු තරග දෙකෙහි උපනායකත්වයට නම් කර ඇත්තේ ළහිරු තිරිමාන්නය. දෙපිල අතර පළමු එක්දින තරගය ලබන 20 වැනිදාත්, දෙවැනි තරගය 23වැනිදාත් ආර්.ප්‍රේමදාස පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307182</link>
    <topic>නැවත තේරීම් තරගයකට විරෝධය පා සහය දිවීමේ ක්‍රීඩකයෙක් සමුගැනීමට සූදානම්</topic>
    <author>ප්‍රින්ස් ගුණසේකර</author>
    <content>ලෝක මලල ක්‍රීඩා ශූරතාවලියට සුදුසුකම් ලබා සිටින මීටර් 400 × 4 ශ්‍රී ලංකා සහය දිවීමේ කණ්ඩායමේ ක්‍රීඩකයන් සිවුදෙනා තෝරා ගැනීමට නැවැත තේරීම් තරගයක් පැවැත්වුවහොත් එයට විරෝධය පා එම කණ්ඩායමේ ක්‍රීඩකයෙක් ක්‍රීඩාවෙන් සමු ගැනීමට සූදානම් වෙයි.සුගතදාස ක්‍රීඩාංගණයේ පැවැත්වීමට නියමිත එම තේරීම් තරගයේදී ක්‍රීඩකයා ධාවන පථයට පැමිණ විරෝධය පා සමු ගැනීමේ ප්‍රකාශය නිකුත් කිරීමේ සුදානමකින් පසුවන බව වාර්තා වේ. තේරීම් තරගය මෙම 23වැනිදා හෝ 24වැනිදා කොළඹ සුගතදාස ක්‍රීඩාංගණයේදී පැවැත්වීමට ශ්‍රී ලංකා මලල ක්‍රීඩා ජාතික සංචිතයේ පුහුණුකරුවෝ සූදානමින් සිටිති.පූනේ ආසියානු මලල ක්‍රීඩා ශූරතාවලියේදී මීටර් 400 × 4 සහය දිවීමේ පිල විනාඩි 3:04.92කින් තරගය නිමාකරමින් ලෝක ශූරතාවලියට සුදුසුකම් ලැබූ අතර දැනට ලෝක වර්ගීකරණයේ 23 වැනි ස්ථානයේ සිටී. එහෙයින් ශ්‍රී ලංකා සහය දිවීමේ ක්‍රීඩකයන්ට ලබන මාසයේ පැවැත්වෙන ලෝක මලල ක්‍රීඩා ශූරතාවලියට සහභාගීවීමේ අවස්ථාව පසුගියදා තහවුරු වීය.එබැවින් ශ්‍රී ලංකා මලල ක්‍රීඩා ජාතික පුහුණුකරු ඇතුලු පුහුණුකරුවන්ගේ තීරණයවී ඇත්තේ නැවැත තේරීම් තරගයක් පවත්වා හොදම කාලය වාර්තා කරන ක්‍රීඩකයන් සිවුදෙනාට කෙටි කාලීනව මනා පුහුණුවීමක් දී මොස්කව් ලෝක ශූරතාවලියට සූදානම් කළ යුතු බවය. එම තේරීම් තරගය ක්‍රීඩකයන්ගේ බලපෑම් හමුවේ ආපස්සට නොගන්නා බව එම පුහුණුකරුවො පවසති.ක්‍රීඩාවේ දියුණුවට විනය තදින් බලපාන හෙයින් ක්‍රීඩකයන් කළ යුතුව ඇත්තේ කළමනාකාරීත්වයේ පරමාර්ථ ඉටු කිරීමට සහය වීම විනා වර්ජන ක්‍රියා මාර්ග නොවන බව ජාතික මලල ක්‍රීඩා සංචිතයේ පුහුණුකරුවෙක් පැවැසීය.“අපි තේරීම් තරගය තියන්නේ හොද පරමාර්ථයෙන්. ක්‍රීඩකයන් කළ යුත්තේ තරගයට ඉදිරිපත්වී හොද කාලයක් වාර්තා කොට කණ්ඩායමේ ස්ථානය තහවුරු කර ගැනීම පමණයි.මොකටද දුවන්න බය වෙන්නේ. කවුරුහරි මේ හේතුව නිසා ක්‍රීඩාවෙන් සමුගන්නවා නම් අපි නවත් වන්නේනේ නෑ. ඊළඟ දක්ෂයාට අවස්ථාව දෙනවා. එක් අයෙක් නිසා ලෝක ශූරතාවලියට යන හොදම කණ්ඩායම තෝරන එක නවත්වන්නේ නෑ“ නම සඳහන් නොකරන ලෙස ඉල්ලීමක් කළ එම පුහුණුකරුවා පැවැසීය. ලෝක ශූරතාවලියට සුදුසුකම් ලැබූ කණ්ඩායමේ ඇතැම් ක්‍රීඩකයන් ආබාධ තත්ත්වයන්ගෙන් පෙළෙන බවද හෙතෙම වැඩිදුරටත් පැවැසීය.එහෙත් එයට ප්‍රතිවිරුද්ධ මතය ගොඩ නැගී ඇත්තේ ලෝක ශූරතාවලියට සුදුසුකම් ලැබූ මීටර් 400 × 4 ශ්‍රී ලංකා සහය දිවීමේ කණ්ඩායමේ ක්‍රීඩකයන් සිවු දෙනා දැනට මෙරට සිටින හොදම කණ්ඩායම බවයි.පූනේ ශිව චාත්‍රාපති ක්‍රීඩා සංකීර්ණයේ නිමාවට පත්වූ 20වැනි ආසියානු මලල ක්‍රීඩා ශූරතාවලියේදී මීටර් 400 × 4 සහය දිවීමේ ක්‍රීඩකයෝ ශ්‍රී ලංකාවට ලෝකඩ පදක්කමක් දිනා දුන් අතර එම තරගයට චානක දුලාන් ප්‍රියශාන්ත, දිලාන් ආලෝක, කසුන් සෙනෙවිරත්න හා අංජන මධුෂාන් ගුණරත්න එක්වූහ.එය වසර 2007න් පසුව ආසියානු මලල ක්‍රීඩා ශූරතාවලියකදී සහය දිවීමේ පදක්කමක් ශ්‍රී ලංකාවට දිනා දීමේ ගෞරවය හිමි කර ගැනීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307183</link>
    <topic>පුහුණු තරගයේ ජය දකුණු අප්‍රිකාවට</topic>
    <author/>
    <content>සංචාරක දකුණු අප්‍රිකානු පිල සහ ශ්‍රී ලංකා ක්‍රිකට් සභාපතිගේ කණ්ඩායම අතර කොල්ට්ස් පිටියේදී ඊයේ පැවැති එක්දින පුහුණු තරගයෙන් ලකුණු 73ක ජයක් වාර්තා කිරීමට දකුණු අප්‍රිකානු පිල සමත්විය.ලකුණු 272ක ඉලක්කයක් හඹාගිය ශ්‍රී ලංකා සභාපතිගේ කණ්ඩායමට ඕවර 44.5කදී සියළු දෙනා දැවී රැස්කිරීමට හැකිවුයේ ලකුණු 198ක් පමණි. ශ්‍රී ලංකා සභාපතිගේ කණ්ඩායම වෙනුවෙන් ඇන්ජලෝ පෙරේරා ලකුණු 46ක්ද ජෙහාන් මුබාරක් ලකුණු 42ක්ද රැස් කළහ. පන්දු යැවීමේදී රොබින් පීටර්සන් සහ ක්‍රිස් මොරිස් අතරේ කඩුලු 3 බැගින් බෙදී ගියේය.කාසියේ වාසිය දිනූ දකුණු අප්‍රිකානු පිලේ නායක ඒ.බී.ඩිවිලියර්ස් පළමුව පන්දුවට පහරදීමට තීරණය කළ අතර නියමිත ඕවර 50 අවසානයේ දකුණු අප්‍රිකානුවන් කඩුලු 6ක් දැවී ලකුණු 271ක් රැස් කළහ. ‍ආරම්භක පිතිකරු හසීම් අම්ලා ලකුණු 31ක් රැස් කළ අතර නායක ඩි විලියර්ස් ලකුණු 40ක් ලබා ගත්තේය.සිවුවැනි කඩුල්ලට ලකුණු 82ක සබඳතාවක් පිහිටුවීමට ජෙ.පී ඩුමිනි හා ෆ‍ෆ් ඩු ප්ලෙසිස් සමත්වූහ. මුළු ධම්මික ප්‍රසාද්ගේ පන්දුවක් කෙලින්ම කඩුල්ලේ වැදීමෙන් ඩුමිනි දැවී යනවිට ලකුණු 92ක් ලබා සිටියේය.පන්දු යැවීමේදී ධම්මික ප්‍රසාද් සහ තිසර පෙරේරා කඩුලු 2 බැගින් දවාගත්හ.ද.අප්‍රිකාව-232/6 (ඕවර 50) ජෙ.පී.ඩුමිනි 92, ඇල්විරෝ පීටර්සන් 43ශ්‍රී ලංකා සභාපතිගේ පිල-198 (ඕවර 44.5) ‍ඇන්ජලෝ පෙරේරා 46 (ක්‍රිස් මොරිස් 27/3, රොබින් පීටර්සන් 37/3).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307184</link>
    <topic>නදීකා ශ්‍රී ලංකා වාර්තාව යළි අලුත් කරයි</topic>
    <author>ප්‍රින්ස් ගුණසේකර</author>
    <content>හෙල්ල විසිකිරීමේ ශ්‍රී ලංකා වාර්තාවට දින 10ක් ගතවෙද්දී නැවැත එම වාර්තාව අලුත් කිරීමට නදීකා ලක්මාලී සමත් වූවාය.කොළඹ සුගතදාස ක්‍රීඩාංගණයේ ඊයේ පැවැති ශ්‍රී ලංකා යුද හමුදා ස්වේච්ඡා බල සේනා මලල ක්‍රීඩා ශූරතාවලියේදී නදීකා ලක්මාලී මීටර් 60.64ක දක්ෂතාවකින් මේ නව ශ්‍රී ලංකා වාර්තාවක් බිහි කළාය.පූනේ ආසියානු මලල ක්‍රීඩා ශූරතාවලියේදී රිදී පදක්කම දිනා ගනිමින් පසුගිය 7වැනිදා නදීකා ලක්මාලී මීටර් 60.16කින් ශ්‍රී ලංකා වාර්තාව තබා තිබූ අතර, එහිදී ලබන මාසයේ පැවැත්වෙන මොස්කව් ලෝක මලල ක්‍රීඩා ශූරතාවලියටද සුදුසුකම් ලබා ගත්තාය.එම දක්ෂතාව ආසියානු මලල ක්‍රීඩා ශූරතාවලියේ දී දැක්වූ දක්ෂතාව නව තරග වාර්තාවක්ද විය. ආසියානු මලල ක්‍රීඩා ශූරතාවලි දෙකකදී නදීකා ලක්මාලී පදක්කම් දිනා ඇති අතර වසර 2007 අම්මාන් තරගාවලියේදී ලෝකඩ පදක්කම සතු කර ගත්තාය.ශ්‍රී ලංකා යුද හමුදා කාන්තා බලකායේ සාජන් මේජර්වරියක් වන 31 හැවිරිදි නදීකා ලක්මාලී නිමාවට පත්වූ ආසියානු ග්‍රොන් ප්‍රී තරගාවලියේ අදියර තුනේදීම රන් පදක්කම් දිනා ගත්තාය.ඇය 2008 බීජිං ඔලිම්පික් උළෙල හා ලෝක මලල ක්‍රීඩා ශූරතාවලිය නියෝජනය කිරීමටද සමත් වූවාය. ඇයගේ පුහුණුකරු ඒ.ජේ.රුද්‍රිගු මහතා වන අතර මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ ඉල්ලීමක් පරිදි හෙල්ල විසිකිරීමේ විශේෂඥ පුහුණුවකට නදීකා ලක්මාලී පසුගියදා පින්ලන්තයේ සංචාරයක නිරත විය.තරගයෙන් අනතුරුව නදීකා ලක්මාලී පැවැසූවේ ඉදිරියේ එන ලෝක ශූරතාවලියේදී උපරිම දක්ෂතා දැක්වීම තම එකම අරමුණ වන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307185</link>
    <topic>ධර්මරාජ මෝටර් රථ රැලිය 20දා</topic>
    <author>මහනුවර විශේෂ මහනුවර උතුර විශේෂ</author>
    <content>මහනුවර ධර්මරාජ විදුහල් 91 කණ්ඩායම සිවුවැනි වරට සංවිධාන කරන විශේෂ මෝටර් රථ ධාවන රැලිය‍ මේ මස 20 වැනිදා පෙ.ව 11.00ට මහනුවර නගරයේ දී පැවැත්වේ.කිලෝමීටර් 65ක දුරකින් යුත් මේ තරගය සඳහා තරගකරුවන් 50 දෙනෙකු එක්වීමට නියමිතය.මින් ලැබෙන ආදායමෙන් විද්‍යාලයට සෞඛ්‍ය ඒකකයක් සකස් කිරීම හා දිවයිනේ තෝරාගත් දුෂ්කර පාසලක ප්‍රජා සත්කාර වැඩසටහනක් ක්‍රියාත්ම කිරීම අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307186</link>
    <topic>ජාතික රෝහල් ක්‍රිකට් 21දා</topic>
    <author/>
    <content>ශ්‍රී ලංකා ජාතික රෝහලේ හෙද නිලධාරීන්ගේ ක්‍රීඩා සමාජය රෝහල් හෙද නිලධාරීන්ගේ එකමුතුව සහ සුහදතාව වර්ධනය කිරීමේ අරමුණින් පවත්වන සැහැල්ලු පන්දු ක්‍රිකට් තරගාවලිය මේ මස 21වැනිදා බොරැල්ල සී.ඩබ්.ඩබ්.කන්නන්ගර මහා විද්‍යාලයීය ක්‍රීඩා පිටියේදී පැවැත්වීමට නියමිය.තරගාවලිය ජාතික රෝහල් අධ්‍යක්ෂ වෛද්‍ය අනිල් ජාසිංහ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307187</link>
    <topic>පාසල් පාපැදි තරග කල් යයි</topic>
    <author>වෝල්ටර් දයාරත්න හා උපාලි තිලකරත්න</author>
    <content>මේ මස 20-21 දෙදින අනුරාධපුරයේ පැවැත්වීමට නියමිතව තිබු ජාතික පාසල් ශූරතාවලියේ පාපැදි තරග කල් දමා ඇතැයි දිස්ත්‍රික් පාපැදි සංගමය දන්වා සිටී.එම තරග ලබන මස 17 සහ 18 දෙදින තුළ පැවැත්වෙන බවත් සංගමය වැඩි දුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307188</link>
    <topic>39වැනි ජාතික මහා ක්‍රීඩා උළෙලේ දී ජීවන්ත-විජේවර්ධන ජුඩෝ දස්කම් දක්වති</topic>
    <author>ගම්පොළ සමූහ</author>
    <content>තිස්නව වැනි ජාතික ක්‍රීඩා උළෙලේ ජූඩෝ තරගාවලියේ දක්ෂතම ක්‍රීඩකයා ලෙස මධ්‍යම පළාතේ එස්.කේ.ජීවන්ත වික්‍රමගේ හා දක්ෂතම ක්‍රීඩිකාව ලෙස බස්නාහිර පළාතේ ඩී.වයි.‍ඒ.විජේවර්ධන සම්මාන දිනාගත්තේය.නාවලපිටිය ජයතිලක ක්‍රීඩා සංකීර්ණයේදී පසුගියදා පැවැති තරගාවලියේදී රන් පදක්කම් 9ක් සමගින් පදක්කම් 21ක් දිනාගනිමින් සමස්ත ශූරතාව හිමිකර ගැනීමට මධ්‍යම පළාත් සමත්වු අතර පදක්කම් 8ක් දිනාගත් උතුරු මැද පළාතට අනුශූරතාව හිමිවිය.තරගාවලියේ පිරිමි අංශයේ ශූරයන් බවට මධ්‍යම පළාත පත්විය. වසර 22ක් අඛණ්ඩ ශූරියන් බවට පත්වු මධ්‍යම පළාත අභිබවමින් මෙවර ශූරීයන් බවට පත්වීමට උතුරු මැද පළාත් කණ්ඩායම සමත්වීම කැපී පෙනුණි.උතුර හා නැ‍ඟෙනහිර පළාත් සඳහා පදක්කම් හිමිකර ගැනීමට නොහැකි විය.ක්‍රීඩා අමාත්‍යාංශ ක්‍රීඩා සංවර්ධන දෙපාර්තමේන්තුව සංවිධාන කළ තරගාවලියේ විශේෂ ආරාධිතයන් ලෙස ක්‍රීඩා ඇමැති මහින්දානන්ද අලුත්ගමගේ, ක්‍රීඩා අධ්‍යක්ෂ ජෙනරාල් රංජනී ජයකොඩි, ශ්‍රී ලංකා ජූඩෝ සංගමයේ සභාපති ගයාන් ප්‍රියන්ත, ලේකම් මේජර් තරිඳු වීරසිංහ, නාවලපිටිය නගරාධිපති නිශාන්ත රණසිංහ, නාවලපිටිය නගර සභා උප සභාපති හර්ෂ දුලංග, පස්බාග කෝරළයේ ප්‍රා.ස.සභාපති රෝහණ බණ්ඩාර යන මහත්ම මහත්මීන් ඇතුලු පිරිසක් එක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s1307189</link>
    <topic>වල්පොල ධර්මරත්නයට ජය</topic>
    <author/>
    <content>අන්තර් පාසල් අවුරුදු 15න් පහළ තෙවැනි කොටසේ ක්‍රිකට් තරගයකින් ගලහිටියාව මධ්‍ය මහා විද්‍යාල 'සී' කණ්ඩායම පරදවා ලකුණු 65ක ජයක් හිමිකර ගැනීමට වල්පොල ධර්මරත්න විදුහල් කණ්ඩායම සමත්විය.ධර්මරත්න විදුහල් පිටියේ පැවැති තරගයේ දී ධර්මරත්න පිල ලබාගත් ලකුණු 178ට පිළිතුරු ලෙස ගලහිටියාව විදුහල් කණ්ඩායමට ලබාගත හැකිවුයේ ලකුණු 113ක් පමණි.ධර්මරත්න විදුහල-178/9 (ඕවර 40) දුල්ෂාන් සමීර නොදැවී 51 (වයි.කවීෂ 19/3, කේ.රාධික 10/2)ගලහිටියාව ම.විදුහල-113 (ඕවර 28.2) එම්.සදීප 26 (අසුන්ත විරාජ් 16/3, තිළිණ පීරිස් 13/2).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s13071810</link>
    <topic>අන්තර් සමාජ කැරම් තරගාවලියට ඉල්ලුම්පත් කැඳවයි</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන අන්තර් සමාජ කැරම් තරගාලිය සඳහා ඉල්ලුම්පත් කැඳවීම මේ දිනවල සිදුකෙරේ.පිරිමි කේවල තරග 9ක් සහ කාන්තා කේවල තරග 4ක් සමගින් එක් යුගල තරගයක් මේ තරගාවලියට ඇතුළත් වෙති.එක් කණ්ඩායමට සිවුදෙනා බැගින් වු කණ්ඩ 4ක් යටතේ පිරිමි තරගත් තිදෙනා බැගින් වු කාණ්ඩ තුනක් යටතේ කාන්තා තරගත් පැවැත්වීමට නියමිතය.තරගාවලිය ලබන මස 17 වැනිදා කැරම් සම්මේලන මූලස්ථානයේදී පැවැත්වෙන අතර ඉල්ලුම්පත් භාර ගැනීම අගෝස්තු මස 3 වැනිදායින් අවසන් වේ.මේ පිළිබඳ වැඩි විස්තර දු.ක 0774454323 (රෝහිණි මතායස්) හෝ 0716589143 (කමල් අබේවීර) මගින් ලබාගත හැකිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s13071811</link>
    <topic>සුනිල් නරේන් කොදෙව්වන්ට ජය ගෙනෙයි</topic>
    <author/>
    <content>සුනිල් නරේන්ගේ විශිෂ්ට පන්දු යැවීමත් බ්‍රාවෝ සහෝදරයන්ගේ පිතිකරණයත් ‍හේතුවෙන් සංචාරක පාකිස්තාන පිල සමග පැවැති දෙවැනි එක්දින තරග ලකුණු 37කින් ජයගනිමින් තරගාවලිය 1-1ක් ලෙස සමකර ගැනීමට බටහිර ඉන්දීය කොදෙව් පිල සමත්විය.ගයනාහිදී පැවැති මේ තරගයේ කාසියේ වාසිය දිනු පාකිස්තාන පිලේ ආරාධනයෙන් පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 8කට ලකුණු 232ක් රැස් කළේය. පිළිතුරු ලෙස පාකිස්තානයට සියල්ලන් දැවී ලබාගත හැකි වුයේ ලකුණු 195ක් පමණි.කොදෙව් ඉනිම වර්ණවත් කළ ඩැරන් බ්‍රාවෝ ලකුණු 54ක් ලබාගත්තේය. පන්දු 81කින් වාර්තා වූ බ්‍රාවෝගේ ඉනිමට හතරේ පහර 6ක් ඉනිමට ඇතුළත් විය. ලකුණු 150කට කඩුලු 5ක් බිඳ වැටී තිබියදී ඩ්වේන් බ්‍රාවෝ සමග එක්වු කිරන් පොලාඩ් මුළු ලකුණු සංඛ්‍යාව 220 දක්වා ඉහළ දැමීමට සමත්විය.ඉනිම නිමවන විට ඩ්වේන් බ්‍රාවෝ පන්දු 52කදී හතරේ පහර 5ක් සමගින් නොදැවී ලකුණු 43ක් ලබා නොදැවී පිටියේ රැදි සිටියේය.පිළිතුරු ඉනිම ක්‍රීඩා කළ පකිස්තානය පිල ඕවර 47.5කදී ලකුණු 195කට සීමා කිරීමට කොදෙව් පන්දු යවන්නෝ සමත්වූහ.නසීර් ජම්ෂෙඩ් පන්දු 93කදී ලකුණු 54ක් රැස්කළ අතර වේගවත් ඉනිමක් දියත් කළ උමාර් අක්මාල් පන්දු 46කින් ලකුණු 50ක් ලබාගත්තද එය ජයග්‍රහණය සඳහා ප්‍රමාණවත් නොවීය. තරගයේ වීරයා ලෙස නම් කළ සුනි‍ල් නරේන් ඕවර 10කදී නිලකුණු ඕවරයක් සමගින් ලකුණු 26කට කඩුලු 4ක් දවාලීය.කොදෙව්-232/8 (ඕවර 50) ඩැරන් බ්‍රාවෝ 54, ඩ්වේන් බ්‍රාවෝ නොදැවී 43පාකිස්තානය-195 (ඕවර 47.5) නසීර් ජම්ෂෙඩ් 54, උමාර් අක්මාල් 50 (සුනිල් නරේන් 26/4).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=s13071812</link>
    <topic>වයඹ පළාත් මලල ක්‍රීඩා උළෙල වෙන්නප්පුව ඇල්බට් එෆ් පීරිස් ක්‍රීඩාංගණයේදී  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=f1307181</link>
    <topic>TNA හැමදාමත් වැඩ කළේ දෙමළ ජනතාව ගැන හිතලා ‍‍නෙවෙයි</topic>
    <author>සාකච්ඡා කළේ චින්තා රණසිංහ</author>
    <content>සාම්ප්‍රදායික කර්මාන්ත හා කුඩා ව්‍යවසාය සංවර්ධන  ඇමැති සහ ඊළාම් ජනතා ප්‍රජාතන්ත්‍රවාදී පක්ෂයේ නායක ඩග්ලස් දේවානන්දා මහතා වත්මන් රජයේ ප්‍රජාතන්ත්‍රවාදී වැඩපිළිවෙළට සහයෝගය ලබා දෙන ප්‍රධාන දෙමළ නායකයෙකි. ඉදිරියේ දී පැවැත්වීමට නියමිත උතුරු පළාත් සභා මැතිවරණය, 13 වැනි සංශෝධනය සහ පවතින දේශපාලන වාතාවරණය සම්බන්ධයෙන් දේවානන්දා මහතා ‘දිනමිණ‘ සමඟ කළ සාකච්ඡාවකි.උතුර ,මධ්‍යම සහ වයඹ පළාත් සභා මැතිවරණය පැවැත්වීමට රජය සූදානමින් සිටිනවා. මේ මැතිවරණයේ දී උතුරු පළාත් මහ ඇමැති ධූරයට ඔබ තරඟ වදිනවද?මහ ඇමැති ධූරයට තරඟ කිරීම සම්බන්ධයෙන් මගේ ස්ථාවරයේ කිසිදු වෙනසක් නැහැ. ජනාධිපති මහින්ද රාජපක්ෂ මහතා මා සමඟ මේ ගැන සාකච්ඡා කොට තිබෙනවා. තමාට සිටින දෙමළ ඇමැතිවරයෙක් අහිමි කර ගැනීමට එතුමා කැමැති නැහැ.ඒ අදහස මට හිතට ගන්න සිදු වී තිබෙනවා. ඒ වගේම පවතින දේශපාලන වාතාවරණය ගැනත් මට සිතන්නට සිදු වී තිබෙනවා. මෙවැනි කරුණු කිහිපයක් හේතුවෙන් තමයි මට ප්‍රකාශයක් නිකුත් කළ නොහැක්කේ. නමුත් ඉදිරියේ දී මැතිවරණය සම්බන්ධයෙන් රජය නිල ප්‍රකාශයක් නිකුත් කිරීමෙන් මේ කරුණු සියල්ලම සලකා බලා මා සිටින ස්ථාවරය සහ තීරණය ඉදිරියේ දී දැනුම් දෙනවා.කැබිනට් මණ්ඩලයෙන් ඉවත් වී මහ ඇමැති ධූරයට තරඟ කිරීමට ඔබ සිතුවේ ඇයි?වැරැදි දේශපාලන නායකයින්ගේ බලලෝභී දේශපාලනය නිසා මේ රටේ විශාල යුද්ධයක් ඇති වුණා. එදා ඉන්දු ලංකා ගිවිසුම ඉදිරිපත් වූ අවස්ථාවේ එවකට නායකයන් නිවැරැදි තීරණයක් ගත්තේ නැහැ. එහි ප්‍රතිඵලය වුණේ ත්‍රස්තවාදය නිසා දහස් ගණන් ජීවිත දේපොළ විනාශයට පත් විම.උතුරු පළාතේ සංවර්ධන කටයුතු එහෙම පිටින්ම අඩපණ වුණා. ජනාධිපති මහින්ද රාජපක්ෂ මහතා ප්‍රමුඛ රජය තිස් වසරක යුද්ධය අවසන් කළා. දෙමළ කතා කරන ජනතාව වෙනුවෙන් යමක් කිරීමට මා කැමැතියි. රජයේ ඇමැතිවරයෙක් ලෙස මා දේශපාලන ගැටලු ඇති නොවන අන්දමින් එම ධූරයට ලබා ගැනීමට කැමැතියි.ඔබේ අදහස් කරන්නේ 13 වැනි සංශෝධනය ක්‍රියාත්මක කිරීම සම්බන්ධයෙන් තවමත් නිසි විසැඳුමක් නොලැබුණු නිසා පවතින තත්ත්වය හමුවේ කුමන දෙමළ නායකයකුට මහ ඇමැති අපේක්ෂකත්වය දෙනවාද යන්න රජය තවමත් තීරණය කර නොමැති බව ද?මෙය සංකීර්ණ ගැටලුවක් බවට පත්වෙලා. 13 වැනි සංශෝධනය පිළිබඳ තීරණය සම්බන්ධයෙන් අදහස් විමසීමට පාර්ලිමේන්තු තේරීම් කාරක සභාවක් පත් කර තිබෙනවා. සියලු ජාතීන් පිළි ගන්නා තීන්දුවක් ගැනීමට තේරිම් කාරක සභාව කටයුතු කරනු ඇති. ජනාධිපතිතුමා පැහැදිලිව කියා තිබෙනවා එමඟින් ගන්නා තින්දුවට හිස නමන බවට.1987 දී 13 වැනි සංශෝධනය පිළිබඳව කතා කිරීමේ දී එවකට පැවැති විරුද්ධ පක්ෂ එය විවේචනය කළා. අද වෙන්නෙත් එයමයි. 13 වැනි සංශෝධන යෝජනාව යල්පැන ගිය ක්‍රමයක්, දිරාපත් වූ ක්‍රමයක් බව කියමින් දෙමළ ජාතික සන්ධානය ඒ කාලේ නොයෙකුත් දේවල් කීවා.අද ඔවුන් කියන්නේ මොකක්ද? මේ වගේ කඩාකප්පල්කාරි අදහස් දැක්වුවොත් තේරීම් කාරක සභාව හරහා යහපත් තීරණයක් ගන්න බැරි වෙනවා. ඔවුන් ආවත් නාවත් රජය ඒ තීන්දුව ගන්නවා වගේම එයට අපි හිස නමනවා. යම් තීරණයක් ඉදිරිපත් කළොත් සියලුම ජාතීන් එය පිළිගත යුතුයි. 13 වැනි සංශෝධනයේ බලතල වැඩියි, අඩුයි කියමින් විරුද්ධ වන පිරිස් ඉන්නවා. මෙහි විහිළුව වන්නේ මින් බොහෝ පිරිසක් පළාත් සභා ක්‍රමයේ සිටිමින් එහි වරප්‍රසාද භුක්ති විඳිමින් එයට විරුද්ධ වීමයි.ඊළාම් ජනතා ප්‍රජාතන්ත්‍රවාදී පක්ෂය මැතිවරණයට මුහුණ දෙන්නේ රජය පාර්ශ්වයෙන්ද? විරුද්ධ පක්ෂය සමඟද?මේ ප්‍රශ්නයේ දී අපට මාර්ග දෙකක් තිබෙනවා. එකක් අපි ආණ්ඩුව සමඟ එක්ව තරඟ කිරීම. අනික, ඊළාම් ජනතා ප්‍රජාතන්ත්‍රවාදී පක්ෂය ලෙස අප තනිවම මැතිවරණයට ඉදිරිපත් වීම. අපි මේ අවස්ථාවේ දී කිසිවිටකත් විරුද්ධ පක්ෂය සමඟ සම්බන්ධව කටයුතු කරන්නේ නැහැ. ඒ වගේම රජයට විරුද්ධව තරඟ කරන්නෙත් නැහැ. රජය නිල වශයෙන් මැතිවරණය ගැන යම් තීරණයක් ප්‍රකාශයට පත් කිරීමෙන් පසුව අපි අපේ මතය ප්‍රකාශයට පත් කරනවා.ජනාධිපතිතුමා වරින් වර සඳහන් කළා මාගේ ඉල්ලීම් ඉටු කරන්න සහයෝගය දෙන බවට. නමුත් ඇතැම් පාර්ශ්ව අතට ගියොත් ඔවුන් අන්තනෝමතික ලෙස කටයුතු කරාවි යන මතය එතුමා තුළ තිබෙනවා. ඒ නිසා මම ඒ පිළිබඳවත් පාර්ලිමේන්තු තේරිම් කාරක සභාව හරහා ගන්නා තීරණය ගැනත් අවධානයෙන් සිටිනවා.දෙමළ ජාතික සන්ධානය පවසන්නේ අධි ආරක්ෂිත කලාපවල නැවත පදිංචි කරවීම් රජය හරියාකාරව සිදු කරන්නේ නැහැ කියා. මේ පිළිබඳ ඔබේ අදහස?අප ඊපීඩීපී පක්ෂය දිගුකාලීනව රජය සමඟ සම්බන්ධව කටයුතු කරන පක්ෂයක්. අපි රජය ගෙන යන ප්‍රජාතන්ත්‍රවාදී වැඩපිළිවෙළට බොහෝ කාලයක සිට සහයෝගය දෙනවා. වත්මන් රජය ජනතා ප්‍රශ්න විසඳමින් සිටින රජයක්. අපිට එකමුතුව වැඩ කිරීමේ වගකීමක් තිබෙනවා. මේ ප්‍රතිපත්තියට අනුව ජනතා ප්‍රශ්න නිසි අයුරින් විසඳමින් සිටින්නේ.අපි අධි ආරක්ෂිත කලාපවල නැවත පදිංචි කිරීම කටයුතු අවසන් කරමින් සිටිනවා. උතුරු සහ නැ‍ෙඟනහිර පළාත්වල, විශේෂයෙන්ම වඩමාරච්චි, යාපනය ප්‍රදේශවල මේ කටයුතු දිගින් දිගටම සිදු වනවා. දීර්ඝ කාලයක් තිස්සේ එකතුවෙලා තිබෙන සංකීර්ණ ගැටලුවලට සාකච්ඡා මාර්ගයෙන් තමයි මේ ප්‍රශ්නවලට විසැඳුම් සෙවිය යුත්තේ.දෙමළ ජාතික සන්ධානයට මේ ප්‍රශ්න විසඳන්න නිසි වැඩපිළිවෙළක් නැහැ. ඔවුන් ඉතිහාසයේ සිට කටයුතු කළේ දෙමළ ජනතාව ගැන හිතලා නෙමෙයි. මේ ප්‍රශ්න මේ විධියට නොවිසැඳී තිබුණොත් එය ඔවුන්ට වාසියක්. ඔවුන් දේශපාලන ජීවිතයේ රැඳී සිටීම වෙනුවෙන් ජනතාව කුපිත කරවීමේ ක්‍රියාවලියක නිරත වනවා.ඉන්දු ලංකා ගිවිසුම ආශ්‍රිතව දේශපාලන ගැටලු රැසක් නිර්මාණය වුණා. එදා දේශපාලන නියෝජිතයන් හමුවේ තැබූ ගිවිසුම අත්සන් තැබූ ගිවිසුමට වඩා වෙනස් කියලා කියනවා. මේක ඇත්තක් ද?ජනවාර්ගික ප්‍රශ්නයට පිළියමක් ලෙසයි ශ්‍රී ලංකාව සහ ඉන්දියාව එක්ව ඉන්දු ලංකා ගිවිසුම හැදුවේ. ද්‍රවිඩ එක්සත් පෙරමුණ තමයි ඒ කාලයේ එයට ගොඩක් සම්බන්ධ වෙලා කටයුතු කළේ. එයට අනිත් අයත් පස්සේ එකතු වුණා. ඒ ගිවිසුම ප්‍රභාකරන්ට පෙන්නුවා.ඔහු එහි දී එයට කැමැත්ත පළ කරලා පසුව විරුද්ධ වුණා. ප්ලොට් සංවිධානයටත් ගිවිසුම පෙන්නුවා. ඔවුන් පසුව ඉන් ඉවත් වුණා. ප්ලොට් සංවිධානය මාලදිවයින අත්පත් කරගන්න කටයුතු කරද්දී ඉන්දියාව එයට විරුද්ධ වුණා. දේශපාලනඥයන් තමන්ගේ දේශපාලන වාසි ලබා ගන්න කටයුතු කරපු නිසා එය අවසන් වුණේ යුද්ධයකින්.ඉන්දු ලංකා ගිවිසුම 13 වැනි සංශෝධනය හරහා ජනවාර්ගික ප්‍රශ්නය විසඳන්න මූලාරම්භයක් ගත හැකි ගිවිසුමක්. 1987 සිට මම කියනවා එය අර්ථවත් ප්‍රායෝගික ගිවිසුමක් කියලා. එදා ගිවිසුම ක්‍රියාත්මක වන අන්දමට සහය නොදුන් දෙමළ ජාතික සන්ධානයේ නියෝජිතයන් 13 වැනි ව්‍යවස්ථා සංශෝධනය එහි බලතල අඩු නොකර ක්‍රියාත්මක කරන්න කියලා අද කියනවා.එදා දෙමළ ජාතික සන්ධානය මෙය යල් පැන ගිය ලියවිල්ලක් ලෙසයි ඔවුන් විවේචනය කළේ. අද මම මේ ප්‍රශ්නයට මැදිහත් වෙද්දී නරියා මිදි තිත්තයි කියන්නා වගේ විවිධ චෝදනා නගමින් ප්‍රචාර ගෙන යනවා. මින් පේනවා දෙමළ ජාතික සන්ධානය පටු දේශපාලනයක් කරන්නේ කියලා.උතුරු පළාතෙන් යළිත් අන්තවාදී කොටස් ඇති වීමේ ප්‍රවණතාවයක් තිබෙනවාද?උතුරු පළාතේ යුද ත්‍රස්තවාදය මුළුමණින්ම අවසන් වුණා. දකුණටත් උතුරටත් එකම සංවර්ධනයක් තිබිය යුතුයි. ජාතික ආරක්ෂාවට තර්ජනයක් වුණොත් අපි ඒ වෙනුවෙන් නැ සිටිනවා. උතුරේ කියලා විශේෂ අධි ආරක්ෂිත කලාප තියන්න බැහැ.උතුර වහල් ප්‍රදේශයක් නොවෙයි . සාමාන්‍ය ජනතාව සිටින ප්‍රදේශයක්. ජාතික ආරක්ෂාවක් තිබෙනවා කියනවා නම් එය උතුරටත් තිබිය යුතුයි. ජර්මනියේ හිට්ලර් මිය ගියාට අදටත් ඒ මතය තිබෙනවා. බෙදුම්වාදී අන්තවාදී කොටස් උතුරේ නැහැ. එහෙම තත්ත්වයක් කවදාවත් ඇති වෙන්නේත් නැහැ. මම උතුරේ සිටින තාක් එහෙම වෙන්න දෙන්නේ නෑ. ජනතාව ප්‍රභාකරන්ගේ ප්‍රතිපත්තිය පිළිනොගත් බව ඔහුගේ මරණින් ඔප්පු වුණා.මැතිවරණය ජයග්‍රහණය කිරීමට ආණ්ඩුවට හැකි වනු ඇතැයි ඔබ විශ්වාස කරනවද?මැතිවරණ ජයග්‍රහණය ගැන විවිධ අදහස් තියෙනන්න පුළුවන්. අනිත් අය හිතන දේවල්වලින් ඵලක් නැහැ. නමුත් මගේ දිගු කාලයක සිට සිහිනයක් තිබෙනවා මේ මැතිවරණයෙන් අප ජය ගන්නා බවට. ඇතැම් දෙමළ දේශපාලනඥයන්ට හා මාධ්‍යට අවශ්‍ය මේ ප්‍රශ්නය දිගින් දිගටම තියෙන්නයි.මිනී පෙට්ටි කඩකාරයාට හැමදාම ඕනේ මිනිහෙක් මැරෙන එකයි. උතුරු පළාතේ සංවර්ධනය ඒ කාලේ සිදු වුණේ නැහැ. දැන් රජය විශාල සංවර්ධනයක් උතුරු පළාතේ ක්‍රියාත්මක කර තිබෙනවා. මේ නිසා මැතිවරණ ජයග්‍රහණය ගැන ආණ්ඩුවට බියක් නැහැ.අපට විදේශ බලපෑම් එල්ල වෙමින් තිබෙනවා. ජාත්‍යන්තර ප්‍රජාවත් කැමති අපිට ප්‍රශ්නයක් තියෙනවා නම්. ජනාධිපති මහින්ද රාජපක්ෂ රජය බිඳ වැටෙන තුරුයි ඔවුන් ඉන්නේ. කෙසේ වෙතත් විවිධ මතයන්ට කන් දෙමින් රජය නිවැරැදි තීරණ ගන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=f1307182</link>
    <topic>ගායක‍යෝ බිහිවුණාට ගී පදමාලා නැහැ</topic>
    <author>සටහන සමදරා දුලානි ජයසිංහ</author>
    <content>සප්ත ස්වරයට විවිධ වර්ණ එකතු කර ඔහු ගැයූ ඒ ගීතාවලිය කෙතරම් සුමිහිරිද? රුවන් තාරකා, ආශාවේ මල් වැටෙන් එහා, ඔබ ඈත සඳ වී පායා, නිහඬ නිසසල පාළු රෑයම එයට කදිම නිදසුන්ය. රසික හදවත් ආදරයෙන් සිප වැලඳගත් ඒ ගීතවත් හඬේ උරුමකරු අද රසමංජරිය සමඟ එක්වේ. ඔහු ගායන ශිල්පි විශාරද බණ්ඩාර අතාවුද. උපතින් ලත් හැකියාවත්, මනා කැපවීම හා පුහුණුව ඔස්සේ සංගීතයේ ගැඹුර දුටු ඔහු, ගීතයක් සේම සුන්දර ඔහුගේ සංගීත දිවි මාවතේ තවත් සුවිශේෂී කටයුත්තකට සූදානම් වෙයි. එළඹෙන 20 වැනිදා පැවැත්වෙන ‘රුවන් තාරකා’ සිව් දශකයක ස්වර්ණ ගායනා මියැසිය සමඟ සහෘද රසිකයන් අතරට එන විශාරද බණ්ඩාර අතාවුද ඒ පිළිබඳ සතුට අප සමඟ මෙසේ බෙදා ගත්තේය.“රුවන් තාරකා” සිව් දශකයක මතකය ආවර්ජනය කිරීමක්. කතා කරමු ඒ ගැන?“රුවන් තාරකා” ප්‍රසංගය පැවැත්වෙන්නේ මේ මස 20 වැනිදා සවස 7 ට මියුසියස් රංගශාලාවේදී. මේ මගේ දෙවැනි ප්‍රසංගය. පළමු ප්‍රසංගය පැවැත්වුණේ පසුගිය වසරේ. මා අධ්‍යාපනය ලද පාසල නුගවෙල මධ්‍ය මහ විද්‍යාලය.එම විදුහලෙන් මට උපහාර දැක්වීම පිණිස මහනුවර ධර්මරාජයේදී මේ ප්‍රසංගය පැවැත්වූවා.ඊට පසු මේ පැවැත්වීමට යන රුවන් තාරකා කොළඹ පවත්වන පළමු ප්‍රසංගය වශයෙන් ගත හැකියි. රුවන් තාරකා ප්‍රසංගය මගේ සංගීත දිවි ගමනේ සුවිශේෂී අවස්ථාවක්.වර්තමානයේ බොහෝ ගායක ගායිකාවන් විවිධ අරමුණු සඳහා ප්‍රසංග පවත්වනවා. “රුවන් තාරකා” ප්‍රසංගයෙන් ඔබ බලාපොරොත්තු වන්නේ කුමක්ද?එකම අරමුණ වසර 40 ක් පුරා මා රැස්කළ එකම සම්පත වූ රසික පිරිසට මාගේ ගීත සජීවීව අසන්නට සැලැස්වීම. එය මා ලබන ඉහළම සතුටක්. 1969 දී ගුවන් විදුලියේ ඒ ශ්‍රේණියේ සරලගී ගායකයෙක් ලෙස ඇරඹි ගමනේ 1975 න් පසු මා ගායනා කළ රුවන් තාරකා ගීතය හරහා තමයි විශාල රසික පිරිසක් මා වටා එකතු වුණේ. එදා මාව ජනප්‍රියත්වයට පත් කළ අදටත් මාගේ ගීතවලට ඇලුම් කරන ඒ අය සමඟ යළිත් මගේම හඬින් පැරණි ගීත කිහිපයක් නිවී සැනසිල්ලේ ගායනා කිරීමටයි මේ ගී ප්‍රසංගය පැවැත්වීමේ මූලික අරමුණ වූයේ.විශේෂයෙන්ම සඳහන් කරන්න කැමැතියි මේ ප්‍රසංගය පැවැත්වීමට මා පෙළඹුවේත් ඕමානයේ සිටින මගේ රසිකාවියක්. ඇය ශ්‍රියා සුමනසේකර. ඇය තමයි මේ ප්‍රසංගය සඳහා පූර්ණ අනුග්‍රහය දක්වන්නේ. මගේ මල්ලි ජයන්ත අතාවුද තමයි මේ සියලු කටයුතු මනා ලෙස සංවිධානය කරන්නේ.එදිනම ඔබේ ගීත ඇතුළත් සංගීත තැටියක් එළිදක්වනවා නේද?ඔව්. දහසක් පිපි මල් නමින් තමයි එම තැටිය නම් කර තිබෙන්නේ. 1970 සහ 80 දශකයේ මා ගායනා කළ ගීතත් මෑතදී ගායනා කළ ගීත කිහිපයකුත් මේ සංගීත තැටියට ඇතුළත් වනවා. රුවන් තාරකා, සිහිනයකි ඔබ, සිතිවිලි සිරවී, රන් සුරන් බැතියෙන්, ආශාවේ මල් වැටෙන් එහා, උදාවෙන්න මේ රාත්‍රියේ වැනි එදා ගැයූ ගීත හා කතා නොකර අඳුරේ, දහසක් පිපි මල් මුතු පින්නේ ඉර ඇවිදින යන ගීත රසිකයින්ට මේ සංගීත තැටිය හරහා රසවිඳින්නට හැකි වනවා.මේ ප්‍රසංගයේදී ඔබ හා ගායනයෙන් එක්වන අය පිළිබඳ සඳහන් කරමුද?පළමුව සඳහන් කළ යුතුයි මෙහි සංගීතය මෙහෙයවීම රෝහණ ධර්මකීර්ති විසින්. සහාය ගායනයෙන් එක්වන්නේ නෙලූ අධිකාරි සහ මගේ දියණිය නුවන්සලා.පුතා බුද්ධික අතාවුදත් මෙහිදී ගී ගායනයෙන් එක්වනවා. දුවත්, පුතාත් වෙනත් අංශවල රැකියා කළත් ඒ දෙදෙනාටත් හොඳින් සංගීත හැකියාව පිහිටා තිබෙනවා. පියෙකු වශයෙන් ඒ පිළිබඳ මා තුළ ඇත්තේ සතුටක්.ගායකයෙකු වාගේම ඔබ සංගීත ගුරුවරයෙක් වශයෙනුත් දරුවන්ගේ දෑස පෑදූ අයෙක්. අද ඔබේ දරු දෙන්නා දෙස බලා සතුටු වීමට ඒ පින හේතුවක් වුණා කියලා හිතෙන්නේ නැද්ද?ඇත්තෙන්ම, සංගීතය වැනි කලා විෂයන්ට බොරු කරන්න හොඳ නැහැ. එය ඉතා පවිත්‍ර චේතනාවෙන් අවංකවම කෙනෙකුට ලබාදිය යුත්තක්. එවිටයි කලාවක් පිහිටන්නේ. 1972 වසරේ මාතලේ විජයපාල මහා විද්‍යාලයේ සංගීත ගුරුවරයා විදියට ගුරු වෘත්තියට අවතීර්ණ වූ මම විදුහල් කිහිපයකම සේවය කර 1985 දී පොල්ගොල්ල මහවැලි ජාතික අධ්‍යාපන විද්‍යා පීඨයේ සංගීතය පිළිබඳ ජ්‍යෙෂ්ඨ කථිකාචාර්යවරයා ලෙසත් කටයුතු කළා.දැනට මම පේරාදෙණිය විශ්වවිද්‍යාලයේ ලලිත කලා අංශයේ බාහිර කථිකාචාර්යවරයෙක් වශයෙන් සංගීතය උගන්වනවා. ඒ හරහා මට ලැබෙන ආත්ම තෘප්තිය හා දරුවන් විශාල පිරිසකට ලබා දුන් සංගීත ඥානය නිසා ලත් පින මගේ දරුවන්ටත් අයිතියි.ඔබ සංගීත ක්ෂේත්‍රයට පැමිණ බොහෝ කාලයක් ගතවෙලා. ප්‍රසංගයක් පවත්වන්න මෙතරම් ප්‍රමාද කළේ ඇයි?ඇත්තෙන්ම මම කොළඹ නැතිව නුවර පදිංචි වීමත් එයට එක් හේතුවක් වන්නට පුළුවන්.නුවර මගේ ගම නිසා මගේ පවුලේ අයත් එක්ක ගමට වී සිටීම මට සතුටක්. නමුත් ගායකයෙකු වශයෙන් රසිකයන් අතරට නිතර ඒමට මට නොහැකි වුණා. මේ වසර 40 ටම මා ගායනා කළ ගීත ප්‍රමාණය හැට හැත්තෑවකට වැඩිය නැහැ.නමුත් ඒ ගීත ටික හරි රසිකයින් ඉතා ඉක්මනින් වැලඳ ගත්තා. ඒ ගැන නම් තියෙන්නේ විශාල සතුටක්. සිදුවුණු ප්‍රමාදය මඟහරවා ගැනීමට තමයි රුවන් තාරකා ප්‍රසංගය පවත්වා සංගීත තැටියක් එළිදැක්වීමට සූදානම් වන්නේ. ඉතින් මගේ රසිකයන්ටත් මං ආරාධනා කරනවා මියුසියස් විදුහල් ශ්‍රවණාගාරයේ පැවැත්වෙන “රුවන් තාරකා” ගී සරණිය සමඟ එක්වන්න කියලා.සංගීත ආචාර්යවරයකු ලෙස වර්තමාන සංගීත ක්ෂේත්‍රය පිළිබඳ කුමක්ද ඔබේ අදහස?මගේ සංගීත දිවි ගමන නම් ඉතා හෙමින් හා විශිෂ්ට ගුරුවරු යටතේ ඉගෙන ගනිමින් ආ ගමනක්. නමුත් වර්තමානයේ නම් ඉතා ඉක්මනින් ගීතයක් හෝ දෙකක් කියා ජනප්‍රිය වන අය ඉන්නවා. හැබැයි මේ අයට පැවැත්මක් තිබෙනවාද කියල නම් සැක සහිතයි.කෙසේ නමුත් මම හිතන්නේ සංගීතය හැදෑරිය යුතුයි. එයට ගෞරව කළ යුතුයි. වර්තමානයේත් එදා සිටි දක්‍ෂ පරපුර වගේම දක්‍ෂ පරපුරක් බිහිවිය යුතුයි. එහෙම දක්‍ෂතා, හැකියාවන් ඇති අයත් ඉන්නවා. විශාල අඩුවක් ලෙස මා දකින්නේ වර්තමාන සංගීත රටාව තුළ හොඳ ගී පදමාලා නිර්මාණය වන්නේ නැති එක.හොඳ කටහඬවල් බිහිවෙලා තිබුණත් හොඳ ගී පදමාලා නිර්මාණය කිරීමට ගී පද රචකයින් නැතිවීම නම් කනගාටුවට කරුණක්..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=f1307183</link>
    <topic>මුදලට වඩා මට ආත්ම තෘප්තිය වටිනවා</topic>
    <author>නුවන් කොඩිකාර</author>
    <content>අද අප කතාකරන කාන්තාව සිය ජීවින අරගලයේ දී ජීවත්ව සිටින පුද්ගලයා සමඟ පමණක් නොව මළ මිනිසුන් සමඟ ද ජීවත්ව සිය ජීවිතය ගැට ගසාගන්නට වෙරදරන්නියකි.අපිට ඇස නොගැටුණු ඒ ගැහැනිය අරුණ ජයවර්ධනට මුණ ගැසෙන්නේය. අරුණ එය අපූර්ව ලෙස තිර පිටපතකට ගොනු කරද්දී, වෛද්‍ය කුමාරසිරි ද සිල්වා සිය මුදල් ඊට යෙදවුවේ එය කලකට පසු රසිකයින්ගේ කතාබහට ලක්කළ සිනමා දායකත්ව සිත්තමක් නිසාවෙනි.ඔහු හෝ ඇය ජීවිතයෙන් අවසන් ගමන් ගොස් ඇත. එය ස්වභාවිකව සිදුවිය හැක. එසේ නොවෙන්නේ නම් බලෙන් අවසන් ගමන් යවා ඇත. එය කෙසේ සිදුවුවද මේ සියල්ලම හැඩවැඩ කර මළ මිනිසා සජීවි කරන්ට අවසානයට එන්නේ මල් ශාලාවට ය. සෝමා මළකුණ ගෙනෙන තැන සිට මළ ගෙදරට ගෙන යන තැන දක්වා සියල්ල කරන්නීය.අද වන විට කාගේත් කතා බහට ලක් වී ඇති සෝමාට පණපොවන්නේ මෙරට සිටින ප්‍රවීණ රංඟන ශිල්පිනියක වන චාන්දනී සෙනවිරත්න ය. ඒ නිකිණි වැස්ස සිනමා පටය හරහා ය. චාන්දනී ප්‍රමුඛ දක්ෂ රංගන ශිල්පින් ශිල්පිනියන් රැසකගේ දායකත්වයෙන් හැඩවන නිකිණි වැස්ස මේ වන විට සිනමා ශාලා වෙත පැමිණ අවසන්.ඒ ගැන කතාබහ කරන්න අප පසුගියදා එහි නිෂ්පාදක වෛද්‍ය කුසුම්සිරි සිල්වා මහතා හමුවුනෙමු.වෘත්තීයෙන් වෛද්‍යවරයකු වන ඔබ ඇයි චිත්‍රපටි නිෂ්පාදනයට අවතීර්ණ වෙන්න තීරණය කළේ?වෘත්තියෙන් වෛද්‍යවරයකු වුණාට මම කලාවට ආදරය කරන්න පටන් ගත්තේ පුංචි කාලයේ ඉඳලා. ඒකට හේතුව තමයි අපේ ගෙදර අය එකතු වෙලා නගරයේ පිහිටලා තියෙන බ්‍රෝඩ්වේ සිනමා ශාලාවට යනවා චිත්‍රපටි බලන්න. ඒ යන්නේ කඩල, වෙනත් වෙනත් කෑම ජාති හදාගෙන.ඒ කාලේ තිබුණ චිත්‍රපටි පුදුමාකාර ලස්සනයි. එහි හිටිය නළු නිළියන්ට අපි පුදුමාකාර විදියට ආදරය කළා. ඒකයි මම මුලදිම කිව්වේ වෛද්‍යවරයකු වෙන්න කලින් තමයි කලාවට, සිනමාවට ආදරේ කළේ කියලා.ඒත් වෛද්‍ය ක්ෂේත්‍රයේ නියැළීමත් සමග යම් අවිවේකී වීමක් වුණා. ඒත් කිසිම මොහොතක කලාවට තිබුණ ඇල්ම, ආශාව ගිලිහී ගියේ නැහැ. එහි ප්‍රතිඵලයක් ලෙස තමයි නිකිණි වැස්ස චිත්‍රපටියක් ලෙස එළියට එන්නේ.කොහොමද මෙවැනි චිත්‍රපටියක් හදන්න පසුබිම ගොඩ නැගෙන්නේ?දිනක් අරුණ ජයවර්ධන මා හමුවෙලා කතා කළා හොඳ තිර පිටපතක් තියෙනවා මෙය චිත්‍රපටයක් කරමු කියලා. ඔහු එය කියපු සහ ඉදිරිපත් කළ ආකාරයට මගේ සිතත් ඇදී ගියා.මගේ හිතේ කාලයක් තිස්සේ ගොඩනැගී තිබුණ ආශාව, කැමැත්ත මෙම කතා වස්තුවත් සමඟ එළියට ආව.ඒ වගේම මෙය සත්‍ය කතාවක් පදනම් කරගෙන තමයි නිර්මාණය වී තියෙන්නේ.වර්තමාන චිත්‍රපටි ක්ෂේත්‍රය දෙස බැලූවිට ඔබට හිතෙනවද මෙම චිත්‍රපටිය රසිකයන් වැලඳ ගනී කියලා?අපි එකිනෙකාගේ සිතුවිලි, විඳීම් විවිධයි. වේග රිද්ම ගීත අහන්ට වගේම සරල ගීත අහන්නත් ජනතාව කැමතියි. හොඳ රසික ආකර්ෂණයක් මේ චිත්‍රපටියටත් ලැබුණා.මෙම කතාවේ පසුබිම, නළු නිළියෝ, සංගීතය, අධ්‍යක්ෂණය මේ සියල්ල ගත්තම රටේ ඉන්න නමක් දිනාගත් පිළිගත් පිරිසකගේ එකතුවකින් තමා සිදුවෙලා තියෙන්නේ. දැනටත් ඉහළ ප්‍රතිචාර ලැබෙමින් තියෙනවා. එයින් තහවුරු වෙනවා ඉහළ රසික ප්‍රතිචාර තිබෙනවා කියන එක.නිෂ්පාදකයෙක් යමක් කරන්නේ පාඩු ලබන්න නොවෙයි. ඔබත් එහෙම විය හැකියි. යම් අයුරකින් යොදවපු මුදලවත් හොයාගන්න නොහැකි වුණොත්?මම මීට අතගැහුවේ ලාභයම පරමාර්ථය කරගෙන නෙවෙයි. මේ මගේ පළමු නිෂ්පාදනය. එක් දෙයකින් සියල්ල මනින්න බැහැ. මුදලට වඩා මම මින් ලබන තෘප්තිය මිල කළ නොහැකියි.මම විශාල මුදලක් යට කර තියෙනවා. ඒක නැහැ කියන්නේ නැහැ. පසුගියදා ජාත්‍යන්තර සම්මාන උළෙල කිහිපයකට සහභාගි වෙලා සම්මාන පවා දිනා ගත්තා.එහිදී හමුවුණ ඇතැම් නිෂ්පාදකයින් සමඟ කතා කරද්දි අපි යට කරලා තියෙන්නේ සුළු මුදලක් කියලා හිතෙනවා.නිකිණි වැස්සෙන් ලැබෙන ලාභය හෝ පාඩුව අනුව ද ඉන් එහා නිෂ්පාදනයක් ගැන හිතන්නේ?කිසිසේත්ම නැහැ. මා මුලදිත් කිවුවා. මම මෙය කළේ ආදායමක් ලබන්නට වඩා තෘප්තියක් ලබන්න කියලා. මෙතනින් එහා අපේ සමාජය ගැන ජනතාව අතරට ගෙනියන්න පුළුවන් ගොඩාක් මාතෘකා තියෙනවා.ඒ මාතෘකා පදනම් කරගෙන තව තවත් චිත්‍රපටි බොහෝමයක් ඉදිරියටත් නිෂ්පාදනය වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>18</day>
    </date>
    <link>http://www.dinamina.lk/2013/07/18/_art.asp?fn=f1307184</link>
    <topic>මම ඉංග්‍රීසි හෝඩිය කියෙව්වේ නවය ශ්‍රේණියේදී</topic>
    <author>චතුරිකා ගමගේ ඡායාරූප - රංජිත් අසංක</author>
    <content>කන්ද උඩරට ඌව පළාතේ බණ්ඩාරවෙල මැතිවරණ කොට්ඨාසයට අයත් කිණිගම එදා ඒ පළාතේ තිබූ පිටිසර ගම්මානයකි. අවම පහසුකම්වලින් ජීවිකාව ගෙනගිය කිණිගම වැසියන්ට එදා ජීවිතය ජයගන්නට තිබූ එකම මාර්ගය අධ්‍යාපනයයි.එය තේරුම්ගත් අතළොස්සක් වූ දෙනා අඩුපාඩු මධ්‍යයේ වුවද අධිෂ්ඨානයෙන් හා කැපවීමෙන් විභාග සමත් වී විශ්වවිද්‍යාල ප්‍රවේශයට අවස්ථාව උදාකර ගත්තේය. සේන ශශ්‍රීනාත් මියනවල ද එදා ඒ අතළොස්සක් වූ පිරිස අතර සිටි අයෙකි.එස්. එස්. මියනවල නමින් බොහෝ දෙනා හඳුනන අද ඔහු රාජ්‍ය සම්පත් හා ව්‍යවසාය සංවර්ධන අමාත්‍යංශයේ ලේකම්වරයාය. අද අපි දිගහරින්නේ ඔහුගේ ජීවිතයේ සොඳුරු මතකයයි.පස්දෙනකුගෙන් යුත් පවුලේ හතරවෙනියා ලෙස උපන් කුඩා මියනවල පාසල් අධ්‍යාපනය ලැබුවේ වෙහෙරගොඩ රජයේ පාසලෙන් සහ නාඋල්ල මහා විද්‍යාලයෙනි. ග්‍රාමීය පරිසරයක හැදී වැඩුණු නිසා ඔහුට තිබුණේ ඉතාමත් සුන්දර ළමා කාලයකි.“පුංචි කාලේ මට යාළුවෝ ගොඩාක් හිටියා. යාලුවන්ටත් වැඩිය නෑදෑයෝ. මුළු ගමේම හිටියේ අපේ නෑදෑයෝ. ඒ නිසා සිංහල අලුත් අවුරුදු කාලය, වෙසක්, පොසොන් ආදී නොයෙකුත් උත්සව කාල අපි හරිම විනෝදයෙන් ගත කළා. අපේ ගමේ ප්‍රධාන ආහාර බෝගය වුණේ වී ගොවිතැන.මගේ තාත්තත් ගොවියෙක්. ඒ වගේම ඔහු ගමේ හිටපු වෙද මහත්මයෙක්. කුඹුරු ගොවිතැන් කරන කාලේ යාලුවොත් එක්ක වෙල්දෙනිවල දුවපැන ඇවිදපු හැටි අදටත් මතකයි. ඒත් අපි පුංචි කාලේ අපේ පළාත්වල ඒ තරම් පහසුකම් තිබුණේ නැහැ. විශේෂයෙන් ගමනාගමන පහසුකම් බොහොම දුෂ්කර වුණා.එදා ගමනාගමනය සඳහා තිබුණේ ලංගම බස් රථ සහ දුම්රිය පමණයි. දැන් වගේ පෞද්ගලික බස්රථ හෝ පෞද්ගලික වාහන එදා තිබුණේ නැහැ. අපි ඉගෙනගත්තු පාසල්වලත් තිබුණේ අඩු පහසුකම්. විද්‍යා, වාණිජ ආදී විෂය ධාරාවන් තිබුණේ නැහැ. ඒ නිසා මමත් උසස් පෙළ හැදෑරුවේ කලා විෂය ධාරාවෙන්.පොඩි කාලේ අපේ පාසලේ හිටියේ ගුරුවරු දෙන්නයි. මට විෂයයන් අටම ඉගැන්නුවේ විදුහල්පතිතුමා. නමුත් මම විභාගය හොඳින් සමත් වුණා. ඒ කාලේ මට ඇමරිකන් ශිෂ්‍යත්වයක් ලැබුණත් මාව යවන්න අපේ දෙමාපියන් කැමති වුණේ නැහැ.ඉස්කෝලේ යන කාලේ ඉංග්‍රිසි ඉගෙනගන්න මට ලොකු ආසාවක් තිබුණත් අපේ පාසලේ ගුරුවරයෙක් සිටියේ නැති නිසා ඒ අවස්ථාව මඟහැරුණා. මම ඉංග්‍රිසි හෝඩිය කියෙව්වේ 9 ශ්‍රේණියේදී. ඒත් ගුරුවරුන්ගේ හා මගේ කැපවීම නිසා සාමාන්‍ය පෙළ විභාගයෙන් ඉංගී‍්‍රසි විෂයයට සම්මාන සාමාර්ථයක් ලබා ගන්න මට පුළුවන් වුණා.”නාඋල්ල මහා විද්‍යාලයෙන් උසස් පෙළ විභාගය සමත්වූ මියනවල කැලණිය විශ්වවිද්‍යාලයට ඇතුළත් වූයේ විශ්වවිද්‍යාල ප්‍රවේශය ලැබූවෙකු ලෙස ප්‍රදේශයේ ගෞරවයට ද පාත්‍රවෙමිනි. එහිදී ඔහු ලබාගත්තේ භූගෝල විද්‍යාව පිළිබඳ ගෞරව උපාධියකි.“විවෘතව මුළු ලෝකය පිළිබඳවම ඇස යොමු කරන්න පුළුවන් විෂයයක් නිසා භූගෝල විද්‍යා විෂයයට මගේ ලොකු උනන්දුවක් තිබුණා. මම විශ්වවිද්‍යාලයේ දී භූගෝල විද්‍යාව විෂය තෝරා ගත්තේ ඒ නිසයි. විශ්වවිද්‍යාලය මගේ ජීවිතයේ සුවිශේෂී සන්ධිස්ථානයක්.විශ්වවිද්‍යාලයට එන්න පෙර මම කොළඹ ඇවිත් තිබුණේ දෙතුන් වරක් පමණයි. මාව මුලින්ම විශ්වවිද්‍යාලයට එක්කගෙන ආවෙත් මට මුල් පාසලේදී උගන්නපු විදුහල්පතිතුමා... ගමේ ජීවත් වෙලා හිටපු මට විශ්වවිද්‍යාලයට ආවට පස්සේ කොළඹ ජීවිතයට හුරුවෙන්න ටිකක් අපහසු වුණා. මම විශ්වවිද්‍යාලයට ඇතුළත් වෙනකොට මට අවුරුදු 18ටත් අඩුයි. ඒත් මම කොහොමහරි විශ්වවිද්‍යාල ජීවිතය ජයගත්තා.ඒකාලේ විශ්වවිද්‍යාල නමින් හඳුන්වන ස්වාධීන විශ්වවිද්‍යාල තිබුණේ නැහැ. කැලණිය විශ්වවිද්‍යාලයත් එදා තිබුණේ විද්‍යාලංකාර මණ්ඩපය නමින්. අපි ඉගෙන ගන්න කාලේ තමයි වෙනමම විශ්වවිද්‍යාලයක් ලෙස නිර්මාණය වුණේ.කැලණිය විශ්වවිද්‍යාලයේ ඉගෙනගත් අපිට විදේශ භාෂා ඉගෙන ගැනීමේ විශේෂ වරප්‍රසාදයක් හිමිවුණා. එවකට ඉංග්‍රිසි භාෂා පීඨය තිබුණේ කැලණිය විශ්වවිද්‍යාලයේ ඒ නිසා මම සිංහල භාෂාව ඉගෙනගැනීම නතර කරලා ජර්මන් භාෂාව විෂයයක් ලෙස ඉගෙන ගත්තා.පළමු වසරේදී එයටත් ඉහළ සාමාර්ථයක් ලැබුණා. ඒ නිසා විශේෂවේදී උපාධියට අමතරව ජර්මන් භාෂාවෙන් උපාධි පරීක්ෂණයට පෙනී සිටින්න මට විශ්වවිද්‍යාල ප්‍රතිපාදන කොමිසන් සභාවෙන් අවසරයක් ලැබුණා.”විශ්වවිද්‍යාල සගයන් සමඟ දේශපාලන, සමාජීය ආදි බාහිර කටයුතුවලට සම්බන්ධ වුවද ඔහු නිතර මුල් තැන ලබාදුන්නේ සිය අධ්‍යාපන කටයුතුවලටයි. 1976 සිට 1980 දක්වා වූ ඔහුගේ විශ්වවිද්‍යාල කාලපරිච්ඡේදය රටේ ද තීරණාත්මක අවධියක් විය.1977 වසරේදී පාලන තන්ත්‍රයේ වෙනස්වීමත් සමඟ රටේ යම් යම් කලබල ඇති විය. විශ්වවිද්‍යාලය තුළද නිරන්තරයෙන් සිසු ගැටුම් ඇති වුණි. 1978 වසරේදී විශ්වවිද්‍යාල සිසුන් හා අවට ගම්වාසීන් අතර ඇති වූ කෝලාහලය එදා නිමාවට පත් වූයේ ගම්වැසියෙක් මියයාමෙන් ඇතිවූ මහා ආන්දෝලනයක් සමඟිනි.එදා එහි ප්‍රතිඵලයක් ලෙස මාස කිහිපයක් විශ්වවිද්‍යාල භූමිය සිසුන්ට තහනම් කලාපයක්ව පැවතිණි. කෙසේ නමුදු මියනවල විශ්වවිද්‍යාල ජීවිතය නිමා කළේ භූගෝල විද්‍යාව පිළිබඳ ගෞරව උපාධිධාරියකු ලෙසින්ය.විශ්වවිද්‍යාල ජීවිතයට සමුදුන් මියනවල තරුණයා නැවත ගමට ගොස් අම්මා සහ තාත්තාගේ කටයුතුවලට සහාය වෙමින් නැවත සුපුරුදු ජීවිතය ඇරඹීය.ඒ අතරතුර රැකියාවක් ගැන සිහින දකිමින් සිටි මියනවලට දිනක් ගමේ තැපැල් කන්තෝරුවේ සේවය කළ බාප්පාගෙන් ලැබුණු කොළ කෑල්ල ඒ සිහිනය සැබෑවීමට පාර පෙන්වූයේය. පරිපාලන සේවා විභාගයට පෙනී සිටි ඔහු ඉන් සමත් වී 1982 පරිපාලන නිලධාරියෙකු ලෙස රාජ්‍ය සේවයට බැඳුණේය.“මගේ පරිපාලන සේවා ජීවිතයේ පළමු පත්වීම ලැබුණේ මඩකලපුව කච්චේරියේ සහකාර ඉඩම් කොමසාරිස් කෙනෙක් විදිහට. ඒ පළමු පත්වීම මට ලොකු අභියෝගයක් වුණා. මගේ අයියා පොලිස් නිලධාරියෙක්. මම පත්වීම බාරගන්න ගියේ අයියත් එක්ක.මම මතක හැටියට ඒ 1983 ජූලි 23. ඒ වෙද්දී රටේ කලබල ඇතිවෙමින් තිබුණා. කඩ ගිනි තියනවා. එදා මඩකලපුව කච්චේරියේ දිසාපතිවරයා ලෙස කටයුතු කළේ අන්තෝනි මැතිතුමා. මම සිංහල නිලධාරියෙක් නිසා මම එහෙ රාජකාරිය බාරගන්නවට එතුමාත් කැමති වුණේ නැහැ.අයියත් කිව්වේ ආපහු එමු කියලයි. ඒ තත්ත්වය මත මට නැවත එන්න සිදුවුණත් සති 2, 3ක් ගතවෙද්දී මට නැවත කැඳවීමක් ලැබුණා. මඩකලපුවේ සේවය කළ කාලය මගේ ජීවිතයේ සුවිශේෂී කාලපරිච්ඡේදයක් වුණා. එදා මම නැවතිලා හිටියේ දෙමළ ගෙදරක. නමුත් මට කිසිම කරදරයක් වුණේ නැහැ.”මේ වසර වන විට ඔහුගේ රාජ්‍ය සේවයට වසර 31ක් සපිරේ. ඒ අතරතුර ඔහු මාතලේ, බදුල්ල කච්චේරිවල ද අභ්‍යන්තර වෙළෙඳ දෙපාර්තමේන්තුව, රබර් සංවර්ධන දෙපාර්තමේන්තුව ආදී විවිධ ස්ථානවල සේවය කළේය.1991 වසරේදී මුදල් හා ක්‍රම සම්පාදන අමාත්‍යංශයේ සහකාර ලේකම්වරයා බවට පත්වූ මියනවල මහතා එහි අවුරුදු 12ක් වැනි දීර්ඝ කාලයක් සේවය කොට ඇත. ඊට අමතරව ශ්‍රී ලංකා රේගු දෙපාර්තමේන්තුවේ වසර 5ක් ද සුරාබදු දෙපාර්තමේන්තුවේ වසරක කාලයක්ද සේවය කළ අතර විදේශ කටයුතු අමාත්‍යංශයේද වසර දෙකක් සේවය කළේය.එය පරිපාලන නිලධාරියෙකු ලෙස ඔහු ලැබූ විශේෂ අත්දැකීමකි. විදේශ කටයුතු අමාත්‍යංශයෙන් පසු ඔහු පත්කෙරුණේ ප්‍රසම්පාදන නියෝජ්‍ය ආයතනයේ අධ්‍යක්‍ෂක ධුරයටයි. එහි වසර 4ක් සේවය කළ ඔහු පසුව අග්‍රාමාත්‍ය කාර්යාලයේ අතිරේක ලේකම්වරයා ලෙස පත්වීමක් ලැබුවේය.අද ඔහු රාජ්‍ය සම්පත් හා ව්‍යවසාය සංවර්ධන අමාත්‍යංශයේ ලේකම්වරයා ය. අනෙකුත් සෑම රාජ්‍ය ආයතනයකදී වගේම අදත් විශේෂ වගකීමක් ඔහුට පැවරී ඇත.“රාජ්‍ය සේවය මම ආසම රැකියාව නොවෙයි. මම ආසාවෙන් හිටියේ අධ්‍යාපනයෙන් ඉහළටම යන්නයි. රාජ්‍ය සේවකයෙක් ලෙස ලැබෙන පිළිගැනීම හා රටට කළ හැකි සේවය දිහා බැලුවහම සතුටු වෙන්න පුළුවන්. ඒත් ආධ්‍යාත්මිකව බැලුවහොත් පරිපාලන ක්‍ෂේත්‍රය මගේ හදවත පතුලේම තිබූ රැකියාව නොවෙයි.එදා තිබූ සමාජ පසුබිම නිසා මාව නිරායාසයෙන්ම මේ රැකියාවට යොමු කෙරුණා. නමුත් මගේ සේවාස්ථාන තුළ පවා මම හැම කෙනෙකුටම නිතරම උපදෙස් දෙන්නේ හැකි තරම් ඉහළට ඉගෙනගන්න කියලයි. හොඳ අධ්‍යාපනයක් තුළින් අපිට වැඩි සේවයක් කරන්න පුළුවන්.”පරිපාලන ක්‍ෂේත්‍රයට යොමුවීමෙන් ඔහුගේ ජීවිතයට වටිනාකියන බොහොමයක් දෑ හමු වී තිබේ. ඔහුගේ දයාබර බිරිය ඒ අතරින් සුවිශේෂී වන්නේය. මහනුවර උසස් බාලිකාවෙන් අධ්‍යාපනය හැදෑරූ ඇය පේරාදෙණිය විශ්වවිද්‍යාලයෙන් ඉතිහාසය පිළිබඳ විශේෂ උපාධියක් හිමිකරගෙන පරිපාලන ක්‍ෂේත්‍රයට එක්වූවාය.මියනවල මහතා සහ ඔහුගේ බිරිය පරිපාලන ක්‍ෂේත්‍රයට එක්වූයේ එකම දිනයක වීමද විශේෂත්වයකි. අද ඔවුන් දරුවන් තිදෙනෙකුගේ මවුපියෝය.අවසාන වශයෙන් මෙතෙක් පැමිණි ගමන සහ ජීවිතය පිළිබඳ මියනවල මහතා ප්‍රකාශ කළේ මෙවැන්නකි.“මම ජීවිතය පිළිබඳ නිතරම සැහැල්ලුවෙන් මධ්‍යස්ථව සිතන කෙනෙක්. ගමේ මධ්‍යම පාංතික පුද්ගලයෙක් ලෙස ඉපදිලා මේ විදිහට රටට සේවය කරන්න හැකිවීම පිළිබඳ මා තුළ තිබෙන්නේ නිහතමානී ආඩම්බරයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307191</link>
    <topic>අයථා ලිංගික පහසේ ශාපය මේක ද?</topic>
    <author>අසේල කුරුළුවංශ</author>
    <content>ශ්‍රී ලංකාවේ පවුල් සංස්ථාව අතර අයථා ලිංගික සම්බන්ධතා ඉතා ප්‍රකට අතර අද අප වාර්තා කරනුයේ එබඳු සිදුවීමක් සම්බන්ධ අතිශය ඛේදවාචකයෙකි. බගවන්තලාව චැම්පියන් වත්තේ තරුණ සුන්දර මවක් සිය අවුරුදු එකහමාරක සිඟිති දියණිය රෙදිවලින් ඔතාගෙන පළාතේ රෝහල වෙත ගොස් තිබේ. දැරිය අධික උණ රෝගයෙන් පෙළුණු අතර පරීක්ෂා කිරීමේ දී හෙළි වී ඇත්තේ ඇයගේ ශරීරය තුළ බරපතළ තුවාල ඇති බව ය. මව‍ගේ දැඩි අකමැත්ත මත දරුවා පරීක්ෂා කිරීමේ දී වෛද්‍යවරුන් හෙළි කරගෙන ඇත්තේ ඇයට මාරාන්තික තුවාල ඇති බව ය.මේ දරුවාට පහර දී‍ උණුවතුරෙන් හා ගින්දරෙන් ඇය පුළුස්සා ඇත්තේ මවගේ හොර සැමියා ය. හොර සැමියාගේ ලිංගික ක්‍රියාකාරකම් වලට දරුවා බාධාවක් වී ඇති බැවින් මෙබඳු අපරාධයක් කර ඇති බව හෙළිදරව් වේ. සිඟිති දියණියගේ තත්ත්වය බරපතළය. හොර සැමියා අත්අඩංගුවට ගෙන තිබේ. සැකකරුගේ පහරදීමකින් දරුවාගේ දතක්ද ගැලවී තිබෙන බව පොලිස් පරීක්ෂණ මඟින් අනාවරණය වී ඇත.ශරීරයට උණු වතුර වක්කිරීමෙන් හා ගින්දරින් කළ පිළිස්සුම් තුවාල හේතුවෙන් ඇති වූ වේදනාව සමඟ දරුවාට උණ රෝගීතත්ත්වයක් ඇතිවීම නිසා දරුවාගේ මව ඉකුත් 16 දා බගවන්තලාව මූලික රෝහලට දරුවා රැගෙන විත් තිබේ. ශරීරයේ තුවාල පිටතට නොපෙනෙන සේ දරුවා රෙදි කඩවලින් ඔතා වෛද්‍යවරුන්ට ද සැබෑ තත්ත්වය වසන්කර මව සාමාන්‍ය උණ තත්ත්වයක් කියා එදින රෝහලේ බාහිර ප්‍රතිකාර ඒකකයෙන් දරුවාට ප්‍රතිකාර ගෙන පිටව ගොස් ඇත.පසුදින උණ තත්ත්වය උත්සන්න වීම නිසා යළිත් 17 දින දරුවා රෝහලට රැගෙන ආ අවස්ථාවේ ‍තත්ත්වය බරපතළ වූයෙන් වෛද්‍යවරු නේවාසික ප්‍රතිකාර සඳහා දරුවාව රෝහලට ඇතුලත් කර තිබේ.එහිදී දරුවාගේ ශරීරයේ තිබූ පිළිස්සුම් තුවාල පිළිබඳ මවගෙන් විමසූ අවස්ථාවේ ඇය අනියම් සැමියා දරුවාට නිතර පහරදී ශරීරයට උණුවතුර වක්කර ගින්දරින් පිළිස්සූ බව පවසා ඇත.ඒ ඔස්සේ පරීක්ෂණ කළ බගවන්තලාව පොලිසිය අදාළ වතුයායේ පදිංචි වතු කම්කරුවකු සිද්ධිය සම්බන්ධයෙන් පෙ‍රේදා (17) අත්අඩංගුවට ගෙන තිබේ.ශරීරයේ පවතින පිළිස්සුම් තුවාල මගින් විෂබීජ ඇතුළු වීම නිසා දරුවාට අධික උණ තත්ත්වයක් පවතින බැවින් වැඩිදුර ප්‍රතිකාර සඳහා දරුවාව නාවලපිටිය මූලික රෝහලට මාරුකළ බව බගවන්තලාව රෝහලේ ප්‍රධාන වෛද්‍ය නිලධාරී ඒ.එස්.කේ. ජයසූරිය මහතා කීය.දරුවාගේ පියා මව හැරගොස් තිබෙන අතර අනියම් සැමියා මේ දරුවාට නිතර පහර දෙන බව මව පොලිසියට පවසා ඇත. වයස මාස 6ක බිළිඳෙකු ද තමන්ට සිටින බවත් එම දරුවාට අනියම් සැමියා දැඩි ආදරයක් දක්වන බවත් ඇය පවසා තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල හැටන් කොට්ඨාස භාර පොලිස් අධිකාරී සමන් රත්නායක සහකාර පො ලිස් අධිකාරී තෙන්නකෝන් යන මහත්වරුන්ගේ උපදෙස් මත බගවන්තලාව පොලිස් ස්ථානාධිපති පොලිස් පරීක්ෂක සමන් සමරවික්‍රම මහතා ඇතුළු කණ්ඩායමක් සිද්ධිය පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307192</link>
    <topic>පොදු රද සමුළුවෙන් රටට ප්‍රතිලාභ රැසක් හිමි වෙනවා</topic>
    <author>සිතාරා සේනානි සහ නුවන් කොඩිකාර</author>
    <content>පොදු රාජ්‍ය මණ්ඩලයීය රාජ්‍ය නායක සමුළුව පැවැත්වීමේ අවස්ථාව ලබා ගැනීමට ලෝකයේ රටවල් ගණනාවක් ප්‍රයත්න දරද් දී එම අවස්ථාව ශ්‍රී ලංකාවට ලැබීම විශාල ජයග්‍රහණයක් මෙන්ම ඉන් රටට අත්වන ප්‍රතිලාභ අති මහත් බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.මේ සමුළුව දෙස අසුබවාදීව හා නරුමවාදීව බලන පිරිස් එයට වැයවන වියදම පිළිබඳ පමණක් විමසමින් කල්මරන බව කී ඇමැතිවරයා එමඟින් රටට අත්වන ප්‍රතිලාභ පිළිබඳ ඔවුන් උනන්දුවක් නොදක්වන බවද කීවේය.පොදු රාජ්‍ය මණ්ඩලයීය සමුළුව ශ්‍රී ලංකාවේ පැවැත්වී‍මත් සමඟ එහි මීළඟ සභාපතිත්වය ජනාධිපති මහින්ද රාජපක්ෂ මහතාට හිමිවනබව ද, එය පෞද්ගලිකව ජනාධිපතිතුමාට ලැබෙන අවස්ථාවක් නොව රටට අත්වන ප්‍රතිලාභයක් සහ අති විශාල ගෞරවයක් බවද කීය. මෙම සමුළුව ආසියානු රටක වසර 24කට පසු පැවැත්වෙන ජාත්‍යන්තර මට්ටමේ සමුළුව වීම විශේෂත්වයක් බවද සඳහන් කළේය. ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (18) පැවැති මාධ්‍ය හමුවේ දී මේ සම්බන්ධයෙන් මාධ්‍යවේදීන් මතු කළ ප්‍රශ්නවලට පිළිතුරු දෙමින් ඇමැතිවරයා මේ බව පැවැසීය.මේ සමුළුවට වැය වෙතැයි දළ වශයෙන් ඇස්තමේන්තු කැර ඇති මුදල රුපියල් බිලියන 1.96ක් බව ද, එය කිසිසේත් රහසක් ලෙස තබා ගන්නක් නොවන බවද සඳහන් කළ ඇමැතිවරයා එය ඇමැති මණ්ඩලයටත් අනතුරුව පාර්ලිමේන්තුවටත් ඉදිරිපත් කරන බවද කීය. ‍කෙසේ වෙතත් මෙකී ඇස්තමේන්තුගත වියදම අඩුවීමට හෝ වැඩිවීමට ඉඩ ඇති බවද සඳහන් කළේය.ඇමැතිවරයා මෙසේද පැවැසීය.මේ සමුළුව තමන්ගේ රටවලට ලබා ගැනීම සඳහා රටවල් ගණනාවක් උත්සාහ කළා. මුදල් වියදම් කළා. ඉදිරි සමුළුව ලබා ගැනීම සඳහා ද ඔවුන් වියදම් කරමින් සහ රටවල රාජ්‍ය නායකයන් සමඟ සාකච්ඡා කරමින් සිටිනවා. ඒ නිසා මෙය අප රට ලැබූ විශාල ජයග්‍රහණයක්. මෙම සමුළුවට සහභාගී වන රාජ්‍ය නායකයන් නැරඹීමට කැමති ප්‍රදේශ හා ස්ථාන වෙත ඔවුන් ගෙන යාමටත් කටයුතු කරනවා. යාපනයට යන්න කැමති නම් ඒ අවස්ථාවත් රජය ලබා දෙනවා.ස්වාධීන කොමිෂන් සභා ස්ථාපිත නොකළොත් සමුළුව වර්ජනය කරන ලෙස එයට සහභාගී වන රාජ්‍ය නායකයන්ගෙන් ඉල්ලා සිටින බවට මංගල සමරවීර මහතා කර ඇති ප්‍රකාශය සම්බන්ධයෙන් මතු කළ ප්‍රශ්නයකට පිළිතුරු දුන් ඇමැතිවරයා පැවැසුවේ සමුළුවට එරෙහිව සමරවීර මහතා කරන ප්‍රකාශ හුදෙක් රජය කෙරෙහි ඊර්ෂ්‍යාව හා වෛරය පෙරදැරිව කරන්නක් බවයි. මෙවැනි ප්‍රකාශ කිරීම මඟින් සමුළුව මෙරට පැවැත්වීමට එරෙහිව කටයුතු කරන දෙමළ ඩයස්පෝරාවට සහාය දැක්වීමට මෙන්ම ජනාධිපතිතුමා සහ ආරක්ෂක ලේකම්වරයා විදුලි පුටුවට ගෙන යන තෙක් තමන්ට සැනසිල්ලක් නැති බවට චැනල් ෆෝ නාලිකාව කියද්දී එයට සහාය දැක්වීමටත් කටයුතු කරන තත්ත්වයට මංගල සමරවීර පත්ව සිටින බවද කීය. මාතර දිස්ත්‍රික් පාර්ලිමේන්තු මන්ත්‍රී මනුෂ නානායක්කාර, රජයේ ප්‍රවෘත්ති අධ්‍යක්ෂ මහාචාර්ය ආරියරත්න ඇතුගල මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307193</link>
    <topic>උතුරේ සංවර්ධනය දිගටම</topic>
    <author/>
    <content>ධනුෂ්ක ගොඩකුඹුරඋතුරේ සංවර්ධනය අඛණ්ඩව ඉදිරියට කර ගෙන යාමට රජය සූදානම් බව ජනාධිපති මහින්ද රාජපක්ෂ මහතා අවධාරණය කරයි.සෑම ශ්‍රී ලාංකිකයකුටම ආගම, ජනවර්ගය හෝ ජීවත් වන ප්‍රදේශය හෝ පිළිබඳ කිසිදු භේදයකින් තොරව එකම පහසුකම් භුක්ති විඳීමට ඉඩ සැලසීමට රජය කැපව සිටින බවත් ජනාධිපතිවරයා පවසයි.සෑම ශ්‍රී ලාංකිකයකුටම තමන්ගේ ආගම, ජනවර්ගය හෝ ජීවත්වන ප්‍රදේශය හෝ පිළිබඳ කිසිදු භේදයක් නැතිව එකම පහසුකම් භුක්තිවිඳීමට හිමිකම් ඇති බැවින් උතුරු පළාත අඛණ්ඩව සංවර්ධනය කිරීමට රජය කැපවී සිටින බව එතුමා පෙන්වා දුන්නේය.ජනාධිපතිවරයා මෙසේ ප්‍රකාශ කළේ මන්නාරම මන්නාරම දියෝකීසයේ පූජක හිමිවරුන් සහ ප‍්‍රාදේශීය දේශපාලනඥයන් කණ්ඩායමක් ඊයේ (18) ජනාධිපති කාර්යාලයේ දී හමු වූ අවස්ථාවේ දී ය.ප‍්‍රදේශයේ සිදුකර ඇති සියලූ සංවර්ධන වැඩ ගැන ජනාධිපතිතුමාට ප‍්‍රසාදය පළ කළ පූජක හිමිවරු ජනාධිපතිතුමා පෞද්ගලිකවම මුණගැසී ප‍්‍රදේශයේ පවත්නා ගැටලු සෘජුව සාකච්ඡා කිරීමට අවස්ථාව සැලසීම පිළිබඳව කෘතඥතාව පළ කළහ.ජනාධිපතිවරයා කර ඇති විශාල වැඩකොටස සම්බන්ධයෙන් එතුමාට සහ රජයට විශේෂ ස්තුතිය පළ කරන බව පැවැසූ එම කණ්ඩායමේ සාමාජිකයෝ අවුරුදු තිහක යුද්ධයෙන් පසු මන්නාරමේ ජනතාව සාමයේ සතුට භුක්තිවිඳිනවා ලෙස කීහ.ප‍්‍රදේශයේ වත්මන් යථාර්තය එහි ජීවත්වන පිරිසකගෙන් සෘජුවම දැන ගැනීමට ලැබීම තමා බෙහෙවින් අගය කරන බව ජනාධිපතිවරයා පැවසීය.පූජක හිමිවරු සහ ප‍්‍රාදේශීය දේශපාලනඥයෝ මන්නාරමේ ජනයා මුහුණපා ඇති ඇතැම් ගැටලු පිළිබඳව ජනාධිපතිතුමා සමඟ දීර්ඝ වශයෙන් සාකච්ඡා කොට එකී ගැටලු කඩිනමින් විසඳිය හැකි මාර්ග ගණනාවක් හඳුනා ගත්හ.විදේශ අමාත්‍ය මහාචාර්ය ජී.එල්. පීරිස්, ආර්ථික සංවර්ධන අමාත්‍ය බැසිල් රාජපක්‍ෂ, සෞඛ්‍ය අමාත්‍ය මෛත‍්‍රීපාල සිරිසේන, වාරිමාර්ග හා ජලසම්පත් කළමණාකරණ අමාත්‍ය නිමල් සිරිපාල ද සිල්වා, පරිසර හා පුනර්ජනනීය බලශක්ති අමාත්‍ය සුසිල් පේ‍්‍රමජයන්ත, ධීවර හා ජලජ සම්පත් සංවර්ධන නියෝජ්‍ය අමාත්‍ය සරත් කුමාර ගුණරත්න සහ ජනාධිපති ලේකම් ලලිත් වීරතුංග යන මහත්වරු සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307194</link>
    <topic>ගෝල්ඩන් කී තැන්පත්කරුවන් රජයට සතයක බද්දක් ගෙවා නෑ</topic>
    <author>නෙල්කා මැදගෙදර</author>
    <content>ගෝල්ඩන් කී ක්‍රෙඩිට් කාඩ් සමාගමෙහි රුපියල් බිලියන 26ක් තැන්පත් කළ තැන්පතුකරුවන් ඒ වෙනුවෙන් සතයක හෝ බදු මුදලක් රජයට ගෙවා නැතැයි අගවිනිසුරු මොහාන් පීරිස් මහතා ඊයේ (18) ශ්‍රේෂ්ඨාධිකරණයේදී කීය.එසේ වූවත් අසාධාරණයට ලක් වූ තැන්පතුකරුවන්ට යම් සහනයක් ලබාදීමට ශ්‍රේෂ්ඨාධිකරණය උත්සහ කරන බවත් ඒ වෙනුවෙන් ඔවුන් අධිකරණයට කෘතඥ විය යුතු බවත් අගවිනිසුරුවරයා තවදුරටත් කීය.ගෝල්ඩන් කී තැන්පතුකරුවන් සිය මුදල් රජයේ බැංකුවක තැන්පත් කළා නම් ආදායම් බදු ලෙස විශාල මුදලක් රජයට ලබාගත හැකිව තිබූ බව අගවිනිසුරුවරයා කීය. එසේ වී නම් එම මුදල් රටේ සංවර්ධන ක්‍රියාවලියට යොදාගත හැකිව තිබූ බවද හෙතෙම කීය. ගෝල්ඩන් කී තැන්පතුකරුවන් පිරිසක් ගොනු කළ මූලික අයිතිවාසිකම් පෙත්සම් කිහිපයක් කැඳවූ අවස්ථාවේ දී අගවිනිසුරුවරයා මේ අදහස් පළ කළේය.අගවිනිසුරු මොහාන් පීරිස්, කේ. ශ්‍රී පවන්, චන්ද්‍රා ඒකනායක යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි ඊයේ (18) මේ පෙත්සම් කැඳවන ලද්දේ පෙත්සම්කරුවන් කිහිප දෙනෙකු ගොනුකළ මෝසම් අනුවය. මෝසම් කැඳවූ අවස්ථාවේ දී තැන්පත්කරුවන්ගේ නියෝජිතයකු කරුණු ඉදිරිපත් කරමින් මුදල් ආපසු ගෙවීමේ ක්‍රියාවලියේ දී යම් අසාධාරණයක් වන බව කීය.ගෝල්ඩන් කී තැන්පතුකරුවන් තුන්දහස් තුන්සියයක් අතරෙහි රුපියල් බිලියන 11ක මුදලක් මුල් අවස්ථාවේ දී බෙදී ගොස් ඇති බවද හෙතෙම කීය. තැන්පතු මුදලින් සියයට 41ක් ආපසු ගෙවීමට ඉදිරිපත් කළ සැලසුම අනුව මුල් අවස්ථාවේ දී මුදල් ලබා ගත් පුද්ගලයන්ටද නැවත මුදල් ලබාදීමක් සිදුවන බව පෙන්වා දුන් එම නියෝජිතයා එම අසාධාරණය නොවේ නම් සියයට 41කටත් වඩා මුදලක් තැන්පතුකරුවන්ට ලබාදිය හැකි බව කීය.මෙහිදී අගවිනිසුරු මොහාන් පීරිස් මහතා කියා සිටියේ ආදායම් බදු ලෙස සතයක හෝ මුදලක් රජයට නොගෙවූ ගෝල්ඩන් කී තැන්පතුකරුවන්ට යම් සහනයක් ලබාදීමට අධිකරණය කටයුතු කරන බව කීය. එය මානුෂීය මෙහෙයුමක් බවද අගවිනිසුරුවරයා කීය. පෙත්සම්වලට අදාළ මෝසම් සම්බන්ධ තීන්දුව ජුලි මස 23වැනිදා ප්‍රකාශ කිරීමට ශ්‍රේෂ්ඨාධිකරණය තීරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307195</link>
    <topic>පෝරුවට නඟින්න පැයකට පෙරපැරණි පෙම්වතා සමඟ මනාලිය පැන ගිහින්</topic>
    <author>දකුණු පළාත් සංචාරක</author>
    <content>මනාලයා සමඟ පෝරුවට නැඟීමට පැයකට පෙර මනාලිය මංගල ඇඳුමෙන් සැරසී පැරණි පෙම්වතා සමඟ ඊයේ (18) උදේ පැන යෑමේ සිද්ධියක් අහංගම ප්‍රදේශයෙන් වාර්තා වේ. දැනගන්නට ලැබුණු අයුරින් සිද්ධිය සැකවින් මෙසේය.මනාලිය අහංගම නාකන්ද ප්‍රදේශයේ පදිංචි විසිතුන් හැවිරිදි තරුණියකි. ඇයට සුදුසු විවාහයක් කරදීමට තීරණය කළ ඇගේ මවුපියන් මාපලගම ප්‍රදේශයේ තරුණයකුට ඇය විවාහ කරදීමට කටයුතු සූදානම් කර තිබේ. මංගල උත්සවය පැවැත්වීමට අහංගම ගොන්නගහහේන ප්‍රදේශයේ පිහිටි උත්සව ශාලාවක් ද වෙන් කර ගැනිණි. විවාහ මංගල උත්සවය ඊයේ (18) පැවැත්වීමට නියමිතව තිබුණි. උදේ පහට පමණ මනාලිය තම නැගණිය සමඟ උත්සව ශාලාවට ගියාය. එහිදී රූපලාවන්‍ය ශිල්පිනිය මනාලියට මංගල ඇඳුම අන්දවා හැඩ වැඩ කළාය. අනතුරුව දෙවැනි මනාලියට ඇන්දවීම ආරම්භ කළාය. ඒ වන විට වේලාව උදේ හතට ආසන්නය. ත්‍රිරෝද රථයක් පැමිණ උත්සව ශාලාව ඉදිරිපිට නතර විය. ඉන් බැස ගත් තරුණයකු තමාගේ නංගී වන මනාලිය නිවසට කැඳවා ගෙන යාමට පැමිණි බව උත්සව ශාලා අයිතිකරුට පවසා මනාලිය සිටින කාමරය විමසා ඇත.කාමරයට ඇතුළු වූ තරුණයා මනාලිය සමග කතා කර ආපසු ත්‍රිරෝද රථයට පැමිණ ඇත.ඒ සමගම මනාලියද මංගල ඇඳුම පිටින්ම ත්‍රිරෝද රථයේ පසු පස වාඩිවූවාය. මනාලිය රැගත් ත්‍රිරෝද රථය එම ස්ථානයෙන් පිටව ගොස් තිබේ.රූපලාවන්‍ය ශිල්පිනිය ආපසු පැමිණ මනාලිය සොයන විට ඇය අයියා සමග නිවසට ගිය බව උත්සව ශාලා හිමියා පවසා තිබේ. තවදුරටත් සොයා බලන විට මනාලිය පැරණි පෙම්වතා සමඟ පලාගොස් ඇති බව අනාවරණය වී ඇත.ඊට ටික වේලාවකට පසු ගාල්ල මාපලගම ප්‍රදේශයේ සිට මනාලයා මනාලිය කැන්දා ගෙන යෑමට ඥාති පිරිසත් සමඟ පැමිණ තිබේ. උත්සව ශාලාවේ කිසිම කලබලයක් නැත. මනාලියගේ ඥාතීහු කිසිවක් කර කියා ගත නොහැකිව අසරණ තත්ත්වයට පත්ව සිටියහ. විස්තර සොයා බලන විට මනාලිය පැරණි පෙම්වතා සමඟ පලා ගොස් ඇති බව දැන ගැනීමෙන් පසු මනාලයා ගේ ඥාතීහු මනාලියගේ මවුපියන්ට දොස් නඟමින් අහංගම පොලිසියට ගොස් මනාලියගේ අතුරුදන්වීම ගැන පැමිණිල්ලක් දමා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307196</link>
    <topic>මුහුදු කොටි නායක සුසෙයිගේ සහායක කොටි නායිකාවට නඩු</topic>
    <author>සිරන්ජනී කුමාරි</author>
    <content>මුහුදු කොටි නායක සුසෙයිගේ උපදෙස් මත මාන්ගේ බෝට්ටු නිෂ්පාදන කඳවුර පවත්වාගෙන ගිය කොටි නායිකාවට එරෙහිව වවුනියා මහාධිකරණයේ නඩු පැවරීමට නීතිපතිවරයා උපදෙස් ලබා දී ඇති බවට කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය විත්තිකරුවන්ට දැනුම් දුන්නාය.යුද සමයේ තහනම්ව පැවැති බැටරි, ඉන්ධන වැනි ද්‍රව්‍යඉන්දියාවේ සිට රහසිගතව මෙරටට ප්‍රවාහනය කළ තවත් එල්.ටී.ටී.ඊ. ක්‍රියාකරුවකුට ද වවුනියා මහාධිකරණයේ අධිචෝදනා පත්‍ර ගොනු කර ඇති බවට අධිකරණයෙන් කරුණු අනාවරණය විය. මෙසේ නඩු පවරනු ලැබූ කොටි නායිකාව වූ‍යේ විශ්වමඩු බටහිර පදිංචි රවි කුමාර් සෙව්වන්දි ය.ඇය වවුනියා නෙළුවකුලම් කාර්මික විද්‍යාලයේ සිටියදී 2010 / 12 / 1 වන දින කොළඹ ත්‍රස්ත විමර්ශන අංශය අත්අඩංගුවට ගෙන තිබිණි.වවුනියා මහාධිකරණය හමුවේ නඩු පැවරූ අනෙක් එල්.ටී.ටී.ඊ. ක්‍රියාකරු වන්නේ වවුනියාවේ පදිංචි රේනගනාදන් මේගවනන් නමැත්තාය.මේ සැකකරු ද වවුනියා පුනරුත්ථාපන කඳවුරකදී ත්‍රස්ත විමර්ශන අංශය අත්අඩංගුවට ගෙන ඇති අතර පසුව මොවුන් රැඳවුම් නියෝග මත රඳවා වැඩිදුර විමර්ශන පැවැත්වීමේදී 2009 වසරේ වන්නි අවසාන මෙහෙයුමේ දී එල්.ටී.ටී.ඊ. ඉදිරි ආරක්ෂක වළල්ලේ සිට යුද හමුදාවට ප්‍රහාරය එල්ල කළ බවටද තොරතුරු අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307197</link>
    <topic>අක්කර 86ක් හොරෙන් එළිකර ඉස්සන්ට ටැංකි හදලා</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>මුන්දලම තොත්තන්තිව් ග්‍රාමයේ අක්කර අසූහයක කඩොලාන රක්ෂිතයක් අනවසරයෙන් හෙළි කර ඉස්සන් ටැංකි ඉදිකරමින් පවතින බව වාර්තා වේ.දැනට සති කීපයකට පෙර මේ විනාශය ආරම්භ කර ඇති අතර බැකෝ යන්ත්‍ර දෙකක් මේ සඳහා යොදා ගෙන තිබේ.මෙයට වසර තුනකට ඉහත දී ද මේ රක්ෂිතය අනවසරයෙන් හෙළිකළ අතර එහිදී මාධ්‍ය මගින් අනාවරණයකින් පසු ජාවාරම්කරුවෝ පලා ගියහ. එම සිදුවීමෙන් පසු ආයතන කීපයක් එකතුව නැවත ‍කඩොලාන පැළ සිටවූ අතර මේ වන විට එම පැළද විනාශ කිරීමට වත්මන් ජාවාරම්කරුවෝ පෙළඹී සිටිති.මුන්දලම ප්‍රාදේශීය ලේකම් කාර්යාලයේ නිලධාරීන් CIB / 259 / 58 යටතේ මුන්දලම පොලිසියේ මේ පිළිබඳ පැමිණිල්ලක් දමා ඇතත් පොලිසිය මේ දක්වා ක්‍රියාත්මක වී නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307198</link>
    <topic>ස්විට්සර්ලන්ත කොටියා උඩු මහලින් පැන රෝහලේ</topic>
    <author>සිරන්ජනී කුමාරි</author>
    <content>ස්විට්සර්ලන්තයේ කොටි ජාලය සමඟ සම්බන්ධකම් පැවැත් වූ කටුනායකදී අත්අඩංගුවට ගෙන ත්‍රස්ත විමර්ශනයේ රැඳවුම් බාරයේ සිටි කොටි සාමාජිකයා එම කොට්ඨාසයේ දෙවෙනි මහලේ ජනේලයකින් පැන තුවාල ලබා කොළඹ ජාතික රෝහලේ ප්‍රතිකාර ලබන බවට ත්‍රස්ත කොට්ඨාසය කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මියට ඊයේ (18) දැනුම් දුන්නේය.සිවරාජා ප්‍රකාශ් නමැති කොටි සාමාජිකයා ඉකුත් 13වන දින ස්විට්සර්ලන්තයේ සිට මෙරටට පැමිණීමේදී කටුනායක ජාත්‍යන්තර ගුවන් තොටුපළේ දී ත්‍රස්ත විමර්ශන අංශය මඟින් අත්අඩංගුවට ගෙන තිබිණි.අත්අඩංගුවට ගත් සැකකරු 1979 අංක 48 දරන ත්‍රස්තවාදී පනතේ 6 (1) වගන්ති ප්‍රකාරව කොට්ඨාසයේ රඳවා විමර්ශන පැවැත්වූ බවට පොලිසිය අධිකරණයට කරුණු වාර්තා කර තිබිණි.ත්‍රස්තවාදී විමර්ශන කොට්ඨාස කොළඹ නව මහලේකම් ගොඩනැඟිල්ලේ රඳවා සිටි මොහු 2013 / 7 / 14 වන දින සවස 2.30ට සැකකරුගේ ආරක්ෂාවට යොදවා තිබූ නිලධාරියාගෙන් ද මිදී දෙවන මහ‍ලේ ජනේලයකින් පිටතට පැන ඇත.ගොඩනැඟිලි භූමියේ නවතා තිබූ වෑන් රථයක වහලයක් මතට පතිත වූ සැකකරු තුවාල ලබා කොළඹ ජාතික රෝහලට ඇතුළත් කර 72 වාට්ටුවේ දැඩි ආරක්ෂාව යටතේ නේවාසිකව ප්‍රතිකාර ලබන බවට පොලිසිය අධිකරණයට වාර්තා කර තිබිණි.එල්.ටී.ටී.ඊ. සංවිධානයේ පොලිස් බළකායට අනුයුක්තව ත්‍රස්තවාදී ක්‍රියාකාරකම් වල නිරතව සිට වසර කිහිපයකට ඉහතදී නීති විරෝධීව ස්විට්සර්ලන්තයට ගොස් එහිදී එල්.ටී.ටී.ඊ. ත්‍රස්ත ක්‍රියාවන්ට සම්බන්ධිත පුද්ගලයින් සමඟ සබඳතා පවත්වා තිබේ.සැකකරු 2007 / 9 /1 දින තායිලන්තයට ගොස් එහි සිට නීති විරෝධීව රුසියාවට ගොස් අනවසරයෙන් රැඳී සිටියදී අත්අඩංගුවට ගත් රුසියානු පොලිසිය ඔහුව මෙරටට පිටුවහල් කර ඇත.පසුව සැකකරු 2009 අප්‍රේල් මස ස්විට්සර්ලන්තයට ගොස් එහි රැඳී සිට 2013 / 7 / 13 මෙරටට පැමිණීමේදී ත්‍රස්ත විමර්ශන අංශය කටුනායක ගුවන් තොටුපළේදී අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n1307199</link>
    <topic>සමුපේ ලොක්කන්ගේ රට සවාරි තොරතුරු ගලා එයි</topic>
    <author>විජයානි එදිරිසිංහ</author>
    <content>ජාතික සමුපකාර මණ්ඩලයේ විදේශ ගමන් වියදම් පිළිබඳ ප්‍රවෘත්ති වාර්තාවක් ඊයේ (18) දිනමිණ පුවත්පතේ පළවීමත් සමඟ රටපුරා පිහිටි විවිධ සේවා සමුපකාර සමිති ගණනාවක නිලධාරීන් විදෙස් ගමන් සඳහා කරන මුදල් නාස්තිය පිළිබඳ තොරතුරු එම සමිති මගින්ම දිනමිණට හෙළිකර ගැනීමට හැකි විය. දුරකථන ඇමතුම් විශාල ප්‍රමාණයක්ද ලැබිණි. රටපුරා විවිධ සේවා සමුපකාර සමිති 306ක් ඇත. ඉන් වැඩි ප්‍රමාණයක මෙම මුදල් නාස්තිය සිදු කරන බව ඔවුන් පෙන්වා දුන්හ.ඒ අතර ඇතැම් විවිධ සේවා සමුපකාර සමිති වලට සම්බන්ධ මූල්‍ය අංශ වල තැන්පතු මුදලට වඩා වැඩි මුදලක් විදෙස් සංචාර සඳහා යොදවා ඇත. එවැනි අවස්ථාවලදී එම සංචාරවලට සමුපකාර මහා සභාවේ අනුමැතියද ලැබී ඇත.ගම්බද කුඩා රැකියා සිදු කරන පිරිස ඉතිරි කරන මුදල් මෙම සමිතිවල බැංකු ගිණුම්වලට ලැබෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071910</link>
    <topic>පොලිස් වෙඩි පහරින් ගල්කිස්සේ දී පුද්ගලයෙක් මරුට</topic>
    <author>උපාලි කරුණාරත්න</author>
    <content>ගල්කිස්ස හුලුදාගොඩ ප්‍රදේශයේ නිවසක් වැටලීමට ගිය පොලිස් මත්ද්‍රව්‍ය නාශක අංශයේ නිලධාරීන් කණ්ඩායමකට කළ වෙඩි තැබීමකින් පසුව පොලිසිය කළ වෙඩි තැබීමෙන් එක් පුද්ගලයෙකු මියගොස් ඇත.එම පුද්ගලයා ළඟ තිබී පිස්තෝලයක් හා රිපිටර් වර්ගයේ ගිනි අවියක් සොයාගෙන ඇති බව පොලිස් මාධ්‍ය ප්‍රකාශක කාර්යාලය පැවසීය.මත්ද්‍රව්‍ය සම්බන්ධයෙන් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071911</link>
    <topic>උතුරු-නැඟෙනහිර සිසුන්ගේ පෝෂණයට මිලියන 1741ක්</topic>
    <author>උදුලා පීරිස්</author>
    <content>උතුරු- නැඟෙනහිර පළාත්වල සිසු දරුවන්ගේ පෝෂණ ඌනතාව අවම කිරීමට රුපියල් මිලියන 1741ක් වියදම් කර සිසුන් 320000කට දිවා ආහාර හා දියර කිරි ලබා දීමට රජය තීරණය කර තිබේ.එහි ප්‍රථම අධියර යටතේ වවුනියාව , මුලතිව්, යාපනය , කිළිනොච්චිය මන්නාරම යන දිස්ත්‍රික්කවලට අයත් උතුරු පළාතේ සිසු දරුවන්ට දියර ආහාර හා දිවා ආහාර ලබා දීමේ වැඩපිළිවෙළ මේ මස 29වෙනිදා වවුනියාව ගාමිණී මහා විද්‍යාලයෙන් ආරම්බභ කිරීමට නියමිත බව අධ්‍යාපන සේවා අමාත්‍ය දුමින්ද දිසානායක මහතා පැවසීය.උතුරු පළාතේ පාසල් 947ක සිසුන් 180000කට දිවා ආහාරය ලබාදීමට නියමිත බවත් ඒ වෙනුවෙන් රජයට රුපියල් මිලියන 787ක් වැයවන බවත් කී ඇමැතිවරයා උතුරු පළාතේ දියර කිරි ලබාදීමේ වැඩ පිළිවෙළට අනුව රුපියල් මිලියන 301ක් වැයවන බවද ඇමැතිවරයා ප්‍රකාශ කළේය.නැඟෙනහිර පළාතේ පාසල් 917ක සිසුන් 140000කට දිවා ආහාරය ලබාදීම සදහා රජයට රුපියල් 613ක් වැයවන බව සඳහන් කළ ඇමැතිවරයා පාසල් පාසල් 40ක සිසුන් 12000කට දියර කිරි වීදුරුව බැගින් ලබාදීමට රුපියල් මිලියන 40ක් වැයවන බවද කීය.මේ මස 30වෙනිදා මුලතිව් තුනුක්කායි මල්ලාවි මධ්‍ය මහා විද්‍යාලයේදීත් 31වෙනිදා යාපනය මධ්‍ය මහා විද්‍යාල‍යෙනුත් අගෝස්තු 1දින කිළිනොච්චි ශාන්ත තෙරේසා විදළ්‍යාලයෙනුත් අගෝස්තු 2වෙනි දා මන්නාරම සින්ති විනායගර් හින්දු විද්‍යාලයේ දීත් උදේ 9-සවස 4 දක්වා මේ වැඩපිළිවෙළ ක්‍රියාත්මක කිරීමට නියමිතය.ඒ දිනවල ප්‍රදේශයේ පාසල් දරුවන්ගේ අක්ෂි, දන්ත, හා පෝෂණ තත්ත්වය පරීක්ෂාකර අක්ෂි ආබාධ ඇති දරුවන්ට ඇස් කණ්නාඩි නොමිලයේ ලබාදීමට තීරණය කර ඇතැයිද ඇමැතිවරයා කීය.තිස් වසරක් තිස්සේ තිබූ යුද්ධය නිසා මේ ප්‍රදේශවල දරුවන්ගේ පෝෂණ තත්ත්වය ඉතා පහත් මට්ටමකට වැටී ඇතැයි සමීක්ෂණ මගින් හෙළිවී ඇති බැවින් ඒ තත්ත්වය මත එම දරුවන්ට දියර කිරි හා දිවා ආහාරය දීමට තීරණය කළ බව ඇමැතිවරයා කීය.නමුත් රජය ගෙනයන මේ පෝෂණ වැඩපිළිවෙළ පෝෂණ ඌනතා සම්පුර්ණයෙන් සමනය කළ නොහැකි නිසා ඒ සම්බන්ධයෙන් දෙමවුපියන් දැනුවත් කිරීමට ද නියමිත බව ඇමැතිවරයා වැඩි දුරටත් කියා සිටියේය.දියර කිරි හා දිවා ආහාර වැඩ පිළිවෙළ වෙනුවෙන් එම පාසල් අවට නිෂ්පාදකයන්ගෙන් ආහාර මිල දී ගැනීම් සිදු කිරීමට ද යෝජනාවී ඇතැයි ඇමැතිවරයා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071912</link>
    <topic>නිල්වලාවට පැන්න පියා පුතා ඇවිත් බේරා ගනී</topic>
    <author>කැලුම් බෝධිමාන - තිහගොඩ විශේෂ</author>
    <content>තිහගොඩ බණ්ඩත්තර පාලමෙන් පැන දිවි නසා ගැනීමටතැත් කළ වයස 81ක් හැවිරිදි පියකු ඔහුගේ පුතා පැමිණ බේරා ගෙන තිබේ. නිවසේ ඇතිවූ ආරවුලක් හේතුවෙන් මේ පියා දිවි තොර කරගැනීමට නිල්වලා ගඟට පැන ඇති බව වාර්තා වේ.විනාඩි කිහිපයක් ඇතුළත පුතා පැමිණ පියා බේරාගෙන ඇති අතර ගඟට පැන්න පියා උණ ගසක එල්ලී සිටියදී බේරා ගෙන තිබේ.මේ අවස්ථාවේ හක්මණ මාතර මාර්ග සංවර්ධන කටයුතුවල නිරත කම්කරුවන් රැසක් ‍සිද්ධිය දුටුවද නිල්වලා ගඟේ කිඹුලන් සිටින නිසාවෙන් බියට පත්ව මේ පියා බේරා ගැනීමට ඉදිරිපත් ව නැත. සිද්ධිය පිළිබඳ තිහගොඩ පොලිසිය පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071913</link>
    <topic>විදෙස් චිත්‍රපට උළෙලවලට පමණක් ඉගිල්ලෙන මාළුවන්ට අවසර දුන්නා</topic>
    <author>සිතාරා සේනානී සහනුවන් කොඩිකාර</author>
    <content>ඉගිල්ලෙන මාළුවෝ "Flying Fish" චිත්‍රපටය විදේශීය සිනමා උළෙල සඳහා ඉදිරිපත් කිරීමට පමණක් රැඟුම් පාලක මණ්ඩලය තාවකාලිකව අවසර දී තිබූ බව ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පැවසීය.ඕනෑම චිත්‍රපටයක් ප්‍රදර්ශනය කිරීම සම්බන්ධයෙන් ප්‍රසිද්ධ රැඟුම් පාලක මණ්ඩලය එසේ ක්‍රියා කරන බව කීවේය.ජනමාධ්‍ය හා ප්‍රවෘත්ති අමාත්‍යාංශයේ ඊයේ (18) පැවැති කැබිනට් තීරණ දැනුම්දීමේ ප්‍රවෘත්ති සාකච්ඡාවේ දී ඇමැති ආචාර්ය කෙහෙළිය රඹුක්වැල්ල මහතා එසේ ප්‍රකාශ කළේය.මෙම චිත්‍රපටය ප්‍රංශ සිනමා උළෙලකට ඉදිරිපත් කිරීමට අවසර දුන් බවත් ලංකාවේ ප්‍රදර්ශනය සම්බන්ධයෙන් ප්‍රසිද්ධ රැඟුම් පාලක මණ්ඩලය චිත්‍රපටය ගැන නැවත පරික්ෂණයක් කරන බවත් රඹුක්වැල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071914</link>
    <topic>ආණ්ඩුවට එකතු වූ එජාප මන්ත්‍රීවරුන් යළිත් අධිකරණයෙන් සහනක් පතනවා</topic>
    <author>සිතාරා සේනානී සහනුවන් කොඩිකාර</author>
    <content>තමන් ඇතුළුව ආණ්ඩු පක්ෂයට එකතු වූ මන්ත්‍රීවරුන්ට එරෙහිව එක්සත් ජාතික පක්ෂය ගන්නා ක්‍රියාමාර්ග සම්බන්ධයෙන් යළිත් අධිකරණයෙන් සහනයක් ලබා ගැනීමට බලාපොරොත්තු වන බව පාර්ලිමේන්තු මන්ත්‍රී මනූෂ නානායක්කාර මහතා පැවසීය.එක්සත් ජාතික පක්ෂය මේ සම්බන්ධයෙන් යළි විනය පරීක්ෂණයක් පවත්වන බව ප්‍රකාශකොට ඇති බවත් ඒ සම්බන්ධයෙන් දක්වන ප්‍රතිචාරය කුමක්දැයි ඊයේ (18) ජනමාධ්‍ය හා ප්‍රවෘත්ති අමාත්‍යාංශයේ පැවති කැබිනට් තීරණ දැනුම් දීමේ ප්‍රවෘත්ති සාකච්ඡාවට සහභාගී වූ ජනමාධ්‍ය හා තොරතුරු අධීක්ෂණ මන්ත්‍රීවරයාගෙන් මාධ්‍යවේදියෙකු නැගූ ප්‍රශ්නයකට පිළිතුරු දෙමින් ඔහු එසේ ප්‍රකාශ කළේය.මේ ප්‍රශ්නය සම්බන්ධයෙන් තමන් ඇතුළු පිරිස අධිකරණ ක්‍රියාමාර්ගයකට පෙළඹුණු බව ද හෘද සාක්ෂියට අනුව තීරණ ගැනීමේ නිදහස අනුව තමන් ඉදිරි ක්‍රියාමාර්ග ගන්නා බව ද මනූෂ නානායක්කාර මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071915</link>
    <topic>“වල්ලපට්ට” ආරක්ෂා කිරීමේ වැඩපිළිවෙළක්</topic>
    <author>පස්සර සමුහ උබයරත්න වනසිංහ</author>
    <content>දැනට අනවසරයෙන් කපා අලෙවිය සඳහා ප්‍රවාහනය කිරීමට පටන් ගෙන ඇති “වල්ලපට්ට” නම් ශාකය ආරක්ෂා කිරීමේ වැඩ පිළිවෙළක් පරිසර හා පුනර්ජනන බලශක්ති අමාත්‍යාංශය හරහා ආරම්භ කොට ඇත.මෙය ශ්‍රී ලංකාවට ආවේණික ශාකයක් නොවුවද ලංකාවේ ඇතැම් ප්‍රදේශයවල වනාන්තරයන්හි ස්වාභාවිකව වැවෙන මෙම දේශීය ශාකය ආර්ථික වටිනාකමකින් යුත් එකක් බව පෙන්වා දෙන එම අමාත්‍යාංශය ශාකය අපනයනය කිරීම සපුරා තහනම් කරමින් 2013.02.21 වෙනි දින අමාත්‍ය මණ්ඩල සංදේශයක් මගින් සනාථ කොට ඇති බව ද ප්‍රකාශ කර සිටී. ශාකයේ ඇති වන රෙසිනය නම් කොටස් නිසා මෙහි ආර්ථික වටිනාකමක් ඇති වී තිබෙන බව ද කියා සිටින හෙතෙම එහි ක‍ෙඳේ ඇති වෙන බෙනවල දිලීර ආසාදනයවීමෙන් රෙසිනය නිර්මාණය වන බවත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=n13071916</link>
    <topic>ඉඩම් සක්විත්තා අල්ලන්න රහස් පොලිස් දැල එළයි</topic>
    <author>විජයානි එදිරිසිංහ</author>
    <content>වනාතවිල්ලුව රජයට අයත් ඉඩම් ව්‍යාජ ඔප්පු මඟින් විවිධ පුද්ගලයන්ට විකිණීමේ මහා පරිමාණ ජාවාරමට සම්බන්ධ 'ඉඩම් සක්විත්තා' නෝර්වේ සිට වෙනත් විදේශ ගමන් බලපත්‍රයකින් මෙරටට පැමිණ ඇති බැවින් ඔහු අත්අඩංගුවට ගන්නා ලෙස ඉල්ලා ජනාධිපති විශේෂ විමර්ශන ඒකකයේ අධ්‍යක්ෂක ජනරාල්වරයා රහස් පොලිසියට පැමිණිලි කර තිබේ. රජයට අයත් ඉඩම් අක්කර සිය ගණනකට හොර ඔප්පු තනා අලෙවි කිරීමේ මේ මහා පරිමාණ ජාවාරම සම්බන්ධයෙන් ජනාධිපති විශේෂ විමර්ශන ඒකකය පුළුල් ලෙස පරීක්ෂණ සිදු කරගෙන යයි. එම ජාවාරම සිදු කළ ප්‍රධාන ජාවාරම්කරු නෝර්වේ රටට ගොස් සිටියදී එම ජාවාරමේ කොටස්කරුවන් කිහිප දෙනකු අත්අඩංගුවට ගෙන රක්ෂිත බන්ධනාගාරගත කරනු ලැබිණි.මේ ජාවාරමට හසුවී ලක්ෂ ගණන් වියදම් කර ඉඩම් ලබාගත් පුද්ගලයන් විශාල පිරිසක් මේ ජාවාරම්කරුට එරෙහිව රහස් පොලිසියට සහ පොලිසියටද පැමිණිලි කර තිබේ.ජාවාරමට හසුවූ පිරිස අතර විදේශිකයෝද සිටිති. ඔහු අත්අඩංගුවට ගැනීම සඳහා ජනාධිපති විමර්ශන කොමිසම මඟින් ලබාගත් අධිකරණ නියෝගයක් රහස් පොලිසියට සහ ආගමන විගමන දෙපාර්තමේන්තුව වෙත ඉදිරිපත් කර තිබිණ.ඒ අනුව රහස් පොලිසිය මොහු අත්අඩංගුවට ගැනීමට කටුනායක ගුවන් තොටුපළ වැටලීම් කර තිබියදී ඔහු නෝර්වේ ර‍ටේදී ලබාගත් විදේශ ගමන් බලපත්‍රයක් හරහා මෙරටට පැමිණ තිබේ.මේ අතර මීට දින දෙකකට පෙර සැකකරු නීතිඥවරයකුද සමඟ රහස් පොලිසිය වෙත පැමිණි අවස්ථාවේ ඔහු රහස් පොලිස් බාරයට ගෙන පැය ගණනාවක් තිස්සේ ප්‍රශ්න කර තිබේ.ජනාධිපති විමර්ශන කොමිසම මේ ඉඩම් ජාවාරම් සම්බන්ධව සිදු කරන පරීක්ෂණවලදී එම ජාවාරමේ තවත් තොරතුරු රැසක් හෙළිකරගෙන තිබේ.එහිදී මීට වසර ගණනාවකට පෙර මිය ගිය පුද්ගලයන්ගේ නම් වලට පවා ව්‍යාජ ලෙස ඉඩම් ඔප්පු සකස් කිරීමේ ජාවාරමක තොරතුරුද හෙළිකර ගැනීමට හැකිවී ඇත.මේ පරීක්ෂණ මේ වන විටත් ‍අවසන් වෙමින් පවතින අතර එහි වාර්තාව ළඟදීම නීතිපති උපදෙස් සඳහා නීතිපති වෙත ඉදිරිපත් කිරීමට කොමිසම කටයුතු කරගෙන යයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307191</link>
    <topic>බියගමට හැමූ ටොනාඩෝවෙන් නිවාස 21කට බරපතළ හානි</topic>
    <author>දෙල්ගොඩ සමූහ - සුදත් පුබුදු කීර්ති සහ මල්වාන සමූහ</author>
    <content>බියගම ප්‍රදේශය හරහා ඊයේ (18) අලුයම 3.45 ට පමණ හමා ගිය ටොනාඩෝ සුළඟින් නිවාස 21ට හානි සිදුවී ඇති අතර පුද්ගලයන් සිය දෙනකු පමණ අවතැන්ව ඇත. අංක 282/බී බියගම නැඟෙනහිර ගනේවත්ත හා ඉසුරු උයන ප්‍රදේශයට බලපා තිබූ ටොනාඩෝ තත්ත්වය හේතුවෙන් ප්‍රදේශයේ නිවාසවල වහල මුළුමනින්ම ගැලවී ගොස් ඇති අතර ටොනාඩී තත්ත්වය සමඟ හටගත් දැඩි වර්ෂාවෙන් නිවෙස්වල තිබූ ගෘහ භාණ්ඩ ආදී බොහෝ දේට හානි සිදුව තිබේ.මේ නිවාස 21 හැරුණු විට බියගම ප්‍රාදේශීය සභාවේ පුස්තකාල හා ළදරු පාසල් සඳහා වූ දෙමහල් ගොඩනැඟිල්ලටද සුළඟින් හානි පැමිණ ඇත.විශාල ගස්කොලන් කඩා වැටීමෙන් නව නුවර පාරේ ගමනා ගමනයටද බාධා පැමිණ තිබූ අතර බියගම ප්‍රාදේශීය සභාවේ කම්කරුවන් විසින් එම ගස් ඉවත් කිරීමෙන් පසු මාර්ගය යථා තත්ත්වයට පත් කිරීමට හැකි විය. ටොනාඩෝ තත්ත්වය පිළිබඳ අදහස් දැක්වූ සිද්ධියට මුහුණ පෑ ප්‍රදේශවාසි කාන්තාවක් වන ඩී.ඒ.රනිලා (39) මෙසේ කීවා ය.පාන්දර 3.45 ට විතර තද වැස්ස එක්ක හෝගාන ලොකු ශබ්දයක් ආව. නිදාගෙන හිටපු අපි ඇහැරුණා. ඒ එක්කම දරුවෝ දෙන්නායි මහත්තයයි මායි හිටපු ඇද උඩට වහලය කඩන් වැටුණා. පුතාගේ නළල තුවාල වෙලා ප්ලාස්ටරයක් දැම්මා.චම්පානි දේවිකා (32)ලොකු ශබ්දයක් විනාඩි 03ක් විතර තිබුණා. ඒ එක්කම වහලය කඩා වැටුණා. ඉතිපිසෝ ගාථාව කියමින් අපි ඔක්කොම එළියට පැන්නා. එළියේ හැම තැනම ගස් කොලන් කඩන් වැටිලා. වහලේ ෂීට්වලට වෙච්ච දෙයක් නැහැ. අද අපිට උයාගන කන්න තැනක්වත් නැහැ.සිද්ධිය ගැන අදහස් දැක්වූ කළ්‍යාණි හේවගේ (61)පාන්දර 3.40 ට විතර මම ඇහැරිලා හිටියේ. ‘ම්’ ගාලා ලොකු ශබ්දයක් ආවා. බුදු ගුණ කියමින් මම මහත්තයා නැගිට්ටුවා. විනාඩි 02කින් විතර ශබ්දය නැතිව ගියා. අපේ වත්තේ ගස් කඩා වැටිලා අසල්වාසීන්ට ගොඩාක් කරදර වෙලා. එහා ගෙදර වහලේ ෂීීට් මීටර් 300ක් විතර එහා තියනවා.ආපදා කළමනාකරණ නියෝජ්‍ය ඇමැති ඩුලිප් විජේසේකර මහතාද සිද්ධිය වූ ස්ථානයට පැමිණි අතර මේ පිළිබඳව නියෝජ්‍ය ඇමැතිවරයා කියා සිටියේ හානි වූ නිවාස 21ක පිළිබඳ තක්සේරුවක් ලබාගෙන ආපදා කළමනාකරණ අමාත්‍යාංශය හරහා වන්දි මුදල් එම පවුල්වලට ලබා දෙන බවය.බියගම ප්‍රාදේශීය සභාව, ප්‍රාදේශීය ලේකම් කාර්යාලය හා ශශ්‍රී ලංකා යුද හමුදාවේ දෙල්ගොඩ අහුගම්මන අනු කණ්ඩය සහ ආපදා කළමනාකරණ අමාත්‍යාංශය එක්ව විපතට පත් වූවන්ට සහන සැලසීමට යුහුසුළුව කටයුතු කරන බව දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307192</link>
    <topic>ජේතවන කොතේ අයිතිකාරයා මමයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර අටමස්ථානයේ පිහිටි ජේතවන ස්ථූප හතරැස් කොටුව ආසන්නයට නැඟ කළහකාරී ලෙස හැසිරුණු යුද හමුදා කෝප්‍රල් මේ මස 30වන දින දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් රුවන්දිකා මාරපන මහත්මිය නියෝග කළාය. මෙසේ රක්ෂිත බන්ධනාගාර ගත කෙරුණේ 11 වන ගැමුණු හේවා බළකායේ නැදුම්කර්නි කඳවුරේ සේවයේ නියුතු වැල්ලගොල්ල මරඳන්ගොල්ල බදුල්ල පදිංචි ඩබ්. එම්. වීරසිංහ නමැති අයයි.අධිකරණයට ඉදිරිපත් කළ සැකකාර සෙබළ මානසික රෝග විශේඥ වෛද්‍යවරයකු වෙත ඉදිරිපත් කරන ලෙසත්, වෛද්‍ය උපදෙස් අනුව සැකකරුට ප්‍රතිකාර අවශ්‍ය වුවහොත් ප්‍රතිකාර කරන ලෙසත් මහේස්ත්‍රාත්වරිය අනුරාධපුර බන්ධනාගාර අධිකාරියට නියෝග කළාය.සැකකරු යුද හමුදාවේ සේවය කළ අයකු බවට විශ්වාස කළ හැකි ලියකියවිලි කිහිපයක් ඔහු සතුව තිබූ බව පරික්ෂණ පැවැත්වූ අනුරාධපුර මූලස්ථාන පොලිසිය විවිධ පැමිණිලි අංශය අධිකරණයට දන්වා සිටියේය.සැකකරු අධිකරණයට ඉදිරිපත් කළ අවස්ථාවේ විවෘත අධිකරණ කූ®ඩුවේ සිට කියා සිටියේ රුවන්වැලි සෑයට පළන්දවා ඇති කොත තමන්ගේ බවත් එම කොත කිසිවකු විසින් පැහැරගෙන ගොස් ඇති බවට තමන්ට ආරංචියක් ලැබුණ බවත් ඒ පිළිබඳව සොයා ගැනීමට අනුරාධපුරට පැමිණි අවස්ථාවේ ජේතවන ස්ථූපයට ද පැමිණි බවයි.ඉකුත් දා 17 වැනිදා අලුයම ජේතවන ස්ථුපයේ ආසන්නයේ සිටි සැරයන් 241/8 චන්ද්‍රපාල සහ කොස්තාපල් 48198 පි‍්‍රයන්ත මහත්වරුන් සැකකරු අත්අඩගුංවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307193</link>
    <topic>තහනම් ගහේ ගෙඩි කන්න ගියවිධායක අධ්‍යක්ෂකට නැව් ගුටි</topic>
    <author/>
    <content>තහනම් ගහේ ගෙඩි කෑමට ගිය අනුරාධපුර නගරයේ ප්‍රසිද්ධ පෞද්ගලික ආයතනයක විධායක අධ්‍යක්ෂවරයකුට ඔහුගේ ආයතනය ඉදිරිපිටදීම ගුටි පූජාවක් ලැබීමේ පුවතක් අනුරාධපුරයෙන් වාර්තා වීය.පසුගිය 16 වැනිදා සවස 06.45ට පමණ ඔහු මේ ප්‍රහාරයට ලක් වී ඇත. අනුරාධපුර මහානගර සභාවේ සේවකයකුගේ බිරියක් සමඟ මේ විධායක අධ්‍යක්ෂකවරයා අනියම් ඇසුරක් පවත්වා ඇති අතර සිද්ධීය වූ දිනයේ එම සේවකයාට විධායක අධ්‍යක්ෂකවරයා අදාළ ආයතනයේ බිරිය සමඟ ඉන්න බවට තොරතුරු ලැබී ඔහු සහ ඔහුගේ මස්සිනා එම ස්ථානයට ගොස් රැකවල්ලාගෙන සිටිද්දී ඔහුගේ මිතුරන් විශාල පිරිසක්ද මේ ස්ථානයට පැමිණ ඇත. 06.45ට පැමිණ විධායක අධ්‍යක්ෂවරයා ඔහුගේ ආයතනයෙන් පිටත පැමිණ ඇති අතර අදාල කාන්තාවගේ සැමියා බිරිය කොහේදැයි ඇසූ විට ආයතනය තුළ ඇය සමඟ සාකච්ඡාවක් පැවැත් වූ බව පවසා තිබේ.ඉන් අනතුරුව මාගේ බිරිය සමඟ පවත්වන සාකච්ඡාව දන්නා බව පවසමින් නගර සභා සේවකයාත් තවත් පිරිසකුත් එක් වී විධායක අධ්‍යක්ෂකවරයාට පහර දී ඇත. ඉන් අනතුරුව නගර සභාවේ සේවකයා නගර සභාවේ උසස් නිලධාරියකුට ද මේ සම්බන්ධයෙන් දන්වා එම ස්ථානයට පැමිණ සිටි මිතුරන් පිරිසක් සමඟ විධායක අධ්‍යක්ෂවරයාගේ නිවෙසට ගොස් අනුරාධපුර ශික්ෂණ රෝහලේ සේවය කරන ඔහුගේ බිරියට ද මේ බව දන්වා තිබේ. ඉන් අනතුරුව නගර සභා සේවකයා මේ පෞද්ගලික ආයතනයේ විධායක අධ්‍යක්ෂවරයා තම බිරිය සමඟ අනියම් සම්බන්ධයක් පවත්නා බව කියමින් අනුරාධපුර මූූලස්ථාන පොලසියට පැමිණිල්ලක් ඉදිරිපත් කර ඇත.මීට දින කිහිපයකට ඉහත දී මේ විධායක අධ්‍යක්ෂවරයාට සමුපකාර ඉන්ධනහළ වෙත ගොස් එහි කළමනාකරු සමග බහින් බස් වීමක් ඇති කරගෙන එහිදී ද ගුටි ප්‍රහාරයකට ලක් වී තුවාල ලැබුවේය. මේ පුද්ගලයා අනුරාධපුර සමුපකාර සමිතියක සභාපතිවරයා වශයෙන් ද කටයුතු කරන අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307194</link>
    <topic>බිරියගේ මිතුරිය දූෂණය කර පින්තූර පෙන්නා කප්පම් අරන්</topic>
    <author>කළුතර දිස්ත්‍රික් සංචාරකකළුතර මධ්‍යම සමූහ</author>
    <content>සිය බිරියගේ මිතුරියක වූ 37 හැවිරිදි තිදරු මවක් උපක්‍රමශීලිව හෝටලයට රැගෙන ගොස් ඇයව දූෂණය කර පසුව ඇයගේ අඩ නිරුවත් ඡායාරූප ගෙන වරින් වර එම ඡායාරූප පෙන්වා ඇයගෙන් රුපියල් පන් ලක්ෂ විසිදහසක (520,000) මුදලක් ලබාගෙන ඇයව වරින් වර දූෂණය කරන ලද බව කියන 47 හැවිරිදි දෙදරු පියකුව මේ මස 26 වන දින දක්වා රක්ෂිත බන්ධනාගාර ගත කරන ලෙස කළුතර අතිරේක මහේස්ත්‍රාත් අයේෂා ආබ්දින් මහත්මිය ඊයේ (18) නියෝග කළාය.මෙහි සැකකරු වූයේ වලතර බේරුවල සව්සිරි උයනේ පදිංචි නමුණසිංහ ආරච්චිලාගේ නන්දන ප්‍රසන්න නමැත්තෙකි. සැකකරුගේ බිරිය සමඟ අතවරයට ලක්වූ කාන්තාව මුදල් සීට්ටු දැමීම හා ගනුදෙනු කරන බවත්, ඇයගේ මාර්ගයෙන් සැකකරු මේ කාන්තාවගේ දුරකථන අංකය ලබාගෙන උපක්‍රමශීලිව ඉඳුරුව ප්‍රදේශයේ හෝටලයකට රැගෙන ගොස් මෙසේ දූෂණය කර ඇති බව පොලිසිය අධිකරණයට වාර්තා කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307195</link>
    <topic>කටුවන නිවෙසක තනියම සිටි මහලු කතක් මරාදාලා</topic>
    <author>කටුවන සමූහ හැරී ඒ. පතිරණ</author>
    <content>තම නිවසේ තනිවම සිටි අවු : 70 පමණ වයසැති එක් දරු මහලු මවක් අභිරහස් ලෙස නිවෙස තුළ මරා දමා තිබිය දී ඊයේ 18 උදෑසන කටුවන පොලිසිය සොයාගෙන තිබේ.කටුවන - කෝන්කරහේන - ඉදල්හේන්ගොඩ මාරමංඩියගෙදර ලිපිනය සහිත - වීරප්පුල්ලිගේ එන්සෙ නැමති - හැත්තෑ හැවිරිදි මේ මව මෙසේ අවාසනාවන්ත ලෙස මරණයට පත් වී ඇත.මියගොස් ඇති තැනැත්තියගේ සොයුරියක් උදෑසන කෑම වේල ද රැගෙන මේ කාන්තාව බැලීමට නිවෙසට පැමිණීමේදී ඇය මෙසේ මරණයට පත් වී ඇති බව දැක ඒ බව කටුවන පොලිසියට දන්වා තිබේ.වැඩිදුර පරීක්ෂණ තංගල්ල ධ්ධ්සහකාර පොලිස් අධිකාරී -සුගත් මාරසිංහ මහතාගේ උපදෙස් පරිදි කටුවන පොලිස් ස්ථානාධිපති ශ්‍රීලාල් හෙට්ටිආරච්චි කටුවන පොලිස් පරීක්ෂක - එම්. ජී. අයි වසන්ත මහතා හා තංගල්ල අපරාධ විමර්ශන අංශයේ නිලධාරීන් සමඟ කටුවන පොලිසියේ පොලිස් . සැ 23640 චන්ද්‍රසේන පො. කො. 3732 ඉන්දික - පො. කො වසන්ත පො.කො ඉන්දික නිලධාරීහු වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307196</link>
    <topic>තේ බොන්න වාහනේ නැවතූවිට සල්ලි මිටිය උස්සලා</topic>
    <author>දේවහූව සමූහ</author>
    <content>වෑන් රථයකින් ගමන් කරමින් සිටි පිරිසක් ගලේවෙල, කලහකැලේ ප්‍රදේශයේ හෝටලයක් අසල වාහනය නවතා තේ බීමට ගිය අවස්ථාවේදී වෑන් රථයේ තිබූ රුපියල් 2,50,000/=ක මුදල් හා රුපියල් 75,000/=ක් වටිනා මුදු දෙකක් සහිත කාන්තා අත්බෑගය සොරාගැනීමක් පිළිබඳව ගලේවෙල පොලිසිය පරීක්‍ෂණ ආරම්භ කර ඇත. ඊයේ (18) රාත්‍රී 9.00ට පමණ මේ අත්බෑගය සොරාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307197</link>
    <topic>නොච්චියාගම පොලිස් වසමේ මත්පැන් ජාවාරම්කරුවන්ගෙන්</topic>
    <author>උතුරුමැද පළාත් විශේෂ එස්. ටී. බී සේනාරත්න</author>
    <content>මේ වසරේ ගත වූ මාස හයක කාලය තුළ නොච්චියාගම පොලිස් වසමෙහි කළ වැටලීම්වලදී නීති විරෝධී මත්පැන් හා මත්ද්‍රව්‍ය ජාවාරම් වලට සම්බන්ධ පුද්ගලයන් අත්අඩංගුවට ගෙන අධිකරණයට ඉදිරිපත් කිරීමෙන් රුපියල් දහසය ලක්ෂ එකළොස් දහස් පන්සීයක දඩ මුදල් ප්‍රමාණයක් රජයට අයකර දීමට නොච්චියාගම පොලිසියට හැකි වී තිබේ.නීති විරෝධි කසිප්පු හා ගංජා වැනි මත්පැන් හා මත්ද්‍රව්‍ය ජාවාරම් වැටලීමෙන් ද රට බීම බලපත්‍ර නොමැතිව අලෙවි කිරීමට අදාළ වැටලීම් වලින්ද මේ උසාවි දඩ මුදල් ආදායම අයකර දීමට හැකි වී ඇතැයි නොච්චියාගම පොලිසියේ මහජන සම්බන්ධතා අංශයේ ස්ථානාධිපති උප පොලිස් පරීක්ෂක ගුණසේන මහතා පැවැසීය. එම මුදලින් වැඩිම දඩ මුදල් ප්‍රමාණයක් අයකර ගැනීමට පොලිසියට හැකි වී ඇත්තේ නීති විරෝධි කිසිප්පු ජාවාරම් වලට අදාළ වැටලීම්වලදී අත්අඩංගුවට ගනු ලැබූ පුද්ගලයන් අධිකරණයට ඉදිරිපත් කිරීමෙනි.නොච්චියාගම මහෙස්ත්‍රාත් අධිකරණයට ඉදිරිපත් කිරීමෙන් මෙසේ රුපියල් දහතුන් ලක්ෂ පනස් හතර දහසක දඩ මුදලක් එම ජාවාරම්කරුවන්ගෙන් අයකරගෙන ඇත. ගංජා වැනි මත්ද්‍රව්‍ය වලට සම්බන්ධ ජාවාරම්කරුවන් අධිකරණයට ඉදිරිපත් කිරීමෙන් රුපියල් එක්ලක්ෂ හතලිස් නමදහසක දඩ මුදලක් ද, රට බීම වර්ග බලපත්‍ර රහිතව අළෙවි කළ පුද්ගලයන් අධිකරණය වෙත ඉදිරිපත් කිරීමෙන් රුපියල් අනූ අට දහස් පන්සීයක දඩ මුදලක් ද අයකර ගෙන ඇත.ගත වූ මාස හයක කාලය තුළ නොච්චියාගම පොලිසිය සිදු කරන ලද මේ නීති විරෝධී මත්පැන් හා මත්ද්‍රව්‍ය වලට අදාළ වැටලීම වලදී වැඩිම දඩ මුදල් ප්‍රමාණයක් ජනවාරි මාසයේ දී අයකර ගෙන ඇති අතර එම උසාවි දඩ මුදල් ප්‍රමාණය රුපියල් හාරලක්ෂ තිස්නමදාස් පන්සීයකි.මේ වසරේ පෙබරවාරි මාසයේ දී රුපියල් දෙලක්ෂ විසිනමදාස් පන්සීයක්ද, මාර්තු මාසයේ දී රුපියල් දෙලක්ෂ දාහත්දාහක් ද, අපේ‍්‍රල් මාසයේ දී රුපියල් දෙලක්ෂ තිස් හයදාස් පන්සීයක් ද, මැයි මාසයේ දී රුපියල් දෙලක්ෂ හතලිස් හත්දාස් පන්සීයක් හා ජුනි මාසයේ රුපියල් දෙලක්ෂ හතලිස් එක්දහස් පන්සීයක් ද වශයෙන් මේ ජාවාරම් වලට අදාළ පුද්ගලයන් අධිකරණය වෙත ඉදිරිපත් කිරීමෙන් දඩ මුදල් ලෙස අයකරගෙන ඇත.නොච්චියාගම පොලිස් ස්ථානාධිපති උපාලි තලගල මහතාගේ උපදෙස් මත පොලිස් පරීක්ෂක රත්නායක උප පොලිස් පරීක්ෂක ගුණසේ්න මහතා ඇතුළු පොලිස් නිලධාරින් පිරිසක් විසින් ආදාළ වැටලීම්කොට ජාවාරම්කරුවන් අධිකරණය වෙත ඉදිරිපත් කිරීමෙන් මේ දඩ මුදල් අයකර ගැනීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307198</link>
    <topic>උඩුදුම්බර ජනතාවට සෞඛ්‍ය ආරක්ෂිත කෑම බීම</topic>
    <author>මහවැලි කලාපීය</author>
    <content>උඩුදුම්බර ඡන්ද බලප්‍රදේශයේ මිනිපේ අවට වෙළෙඳ සල්වලින් සෞඛ්‍ය ආරක්ෂිත ආහාර ද්‍රව්‍ය ලබාගැනීමට හැකි තත්ත්වයක් ඇතිකිරීමේ පරමාර්ථය ඇතිව යෝජනා කෙරුණු වැඩපිළිවෙළක් දැන් ක්‍රියාත්මක බව මිනිපේ සෞඛ්‍ය වෛද්‍ය නිලධාරි කාර්යාලය කියයි.මහජන සෞඛ්‍ය පරීක්ෂකවරුන්ගේ හා හසලක පොලිසියේ දායකත්වය ඇතිව ක්‍රියාත්මක කරනු ලබන මේ වැඩපිළිවෙළේ ප්‍රධානතම ක්‍රියාකාරකම වනුයේ ආහාර පාන අලෙවියේ යෙදෙන ව්‍යාපාරික ප්‍රජාව දැනුවත් කිරීමයි.මිනිපේ ප්‍රදේශයේ ව්‍යාපාරික ප්‍රජාවේ බොහෝ දෙනකුට විද්‍යාත්මක දැනුමක් නොමැතිකම හේතුවෙන් පාරිභෝගිකයන්ට ලැබෙනුයේ හොඳ තත්ත්වයේ නොපවතින ආහාර ද්‍රව්‍ය බව මේ වැඩපිළිවෙළ භාර නිලධාරියෙක් කීවේය.රජයේ පාරිභෝගික ආරක්ෂක පනතේ ආහාර පාන අලෙවි රෙගුලාසි කඩ කිරීමට යොමු වන අයට එරෙහිව දැඩි ක්‍රියාමාර්ග ගැනීමටත් ප්‍රාදේශීය සෞඛ්‍ය බලධාරීන් හා පොලිසිය පියවර ගනු ඇති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r1307199</link>
    <topic>දුම්බර වතුයායේ අඩුපාඩු</topic>
    <author>කුරුවිට සමූහ රූපිකා කේ. බණ්ඩාර</author>
    <content>කම්කරු නිවාස සඳහා දෙන පර්චස් 7ත් නැහැකලක සිට පවතින අඩුපාඩුවලට පිළියම් ලබා නොදීමෙන් අන්ත අසරණ තත්ත්වයකට පත් වී සිටින බව ඉංගිරිය, දුම්බර වතුයායේ සේවකයෝ පවසති.මේ වතුයායේ අංක 82, අංක 02 හා කැටේපොළ කොටස්වල සේවකයන් මේ නිසා විශාල අපහසුතාවන්ට ලක් වී සිටින බවත්, ඒවාට පිළියම් යොදන බව කීවත් මෙතෙක් පියවර නොගත් බවත් ඔවුහු පවසති.ප්‍රධානම ගැටලුව වී තිබෙන්නේ, පැරණිභාවය හේතුවෙන් ලයින්කාමර අබලන්වීමයි. දොර, ජනෙල්, බිත්ති, වහල දිරාපත්වීම නිසා එම ලයින් කාමරවල ජීවත්වීමට නොහැකි තත්ත්වයන් පවතී.වර්ෂා දිනවලට කොහෙත්ම වාසය කිරීමට නොහැකි බවද ඔවුහු පෙන්වා දෙති.සේවක සංඛ්‍යාවට සරිලන පරිදි වැසිකිළි පහසුකම් නොමැතිවීමද බරපතළ ගැටලුවකි. අනුන්ගේ වැසිකිළි පාවිච්චි කිරීමට ගොස් රණ්ඩුසරුවල් සිදුවන අවස්ථා තිබෙන බවද සේවකයෝ කියති.මේ සම්බන්ධයෙන් අදහස් දැක්වූ එම්. ආනන්ද මහතා වතු කම්කරුවන්ට නිවාස ඉදිකර ගැනීමට පර්චස් 07ක බිම් කොටසක් ලබාදීමේ වැඩපිළිවෙළක් රජය මඟින් ක්‍රියාත්මක කරනවා.දුම්බරවත්ත නින්දගමක් නිසා ඒක ලැබෙන්නෙ නෑ. වතුයායේ සේවක ගැටලු ගැන වෘත්තීය සමිති හරහාත් සාකච්ඡා කළා. ඒවා පොරොන්දු විතරයි.වතුයායේ වයි. සිරිපාල මහතා - මේ කම්කරුවන්ගේ් මූලික අවශ්‍යතාවයන්වත් සපුරාගැනීමට ඉඩ ලැබී නැති බව කීය.මේ නිසා සේවකයන් අතර නොසන්සුන්තාවක් මතුවෙමින් තිබෙන බවද එය වෘත්තීය සමිති ක්‍රියාමාර්ගයක් දක්වා යාහැකි බවද කීය.ජාතික භාෂා හා සමාජ ඒකාබද්ධතා ඇමැති එක්සත් ලංකා වතු කම්කරු සමිතියේ අනුශාසක වාසුදේව නානායක්කාර මහතා - මේ සේවක ගැටලු විසඳා ගැනීමට පාලනාධිකාරිය ක්‍රියාකර නැති බව පැවසීය. තව එක් අවස්ථාවක් ලබාදී පිළියම් නොලදහොත් පාර්ලිමේන්තු උපදේශක කාරක සභාවට යොමුකරන බවද ඇමැතිවරයා කීය.දුම්බර වතුයායේ අධිකාරී සෝමපාල විජේරත්න මහතා - පිළිසකර කළ හැකි ලයින් කාමර අලුත්වැඩියා කර දී තිබෙනවා. අබලන් තත්ත්වයේ පවතින ලයින් කාමර 100ක ලයිස්තුවක් වැවිලි මානව සංවර්ධන භාරයට යොමුකර තිබෙනවා යි කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=r13071910</link>
    <topic>මින්නේරියට සමෘද්ධි අරමුදලින් නිවාස ආධාර</topic>
    <author>පොළොන්නරුව දිසා සමූහ ඇම්. පී. සරත්</author>
    <content>මින්නේරිය සමෘද්ධි බැංකු සංගම් පොදු සුබසාධක අරමුදලෙන් රුපියල් හාර ලක්ෂ හතළිස් දහසක මුදලක් වැය කර සමෘද්ධිලාභී පවුල්වලට නිවාස ආධාර ලබාදීමේ උත්සවයක් උතුරු මැද පළාත් සභාවේ සභාපති ආනන්ද සරත් කුමාර රත්නායක මහතාගේ ප්‍රධානත්වයෙන් මින්නේරිය සමෘද්ධි සංගම් කාර්යාල භූමියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307191</link>
    <topic>සුනාමි පාපන්දු ආධාර කෝටි 50 : රහස් පොලිසිය පරීක්ෂණ අරඹයි</topic>
    <author>ප්‍රින්ස් ගුණසේකර</author>
    <content>ජගත් පාපන්දු සම්මේලනය ශ්‍රී ලංකාවට ප්‍රදානය කළ සුනාමි ආධාර රුපියල් කෝටි 50ක මුදල් වැය කිරීමේදී සිදුව ඇතැයි කියන දුෂණ-වංචා සෙවීම රහස් පොලිසියට භාර කෙරුණි.ශ්‍රී ලාංකේය ක්‍රීඩා ඉතිහාසයේ විශාලතම මුදල් ගනුදෙනුවක් වු මෙයින් රට පුරා ක්‍රීඩාංගණ 13ක් සංවර්ධනයට පියවර ගෙන තිබු අතර එය නාස්තිකාර වියදමක් ලෙස චෝදනා නැගුණි.ශ්‍රී ලංකා පාපන්දු සම්මේලනය තුළ පිහිටි ගෝල් සංවර්ධන ව්‍යාපෘති කාර්යාලයක් මගින් සම්බන්ධීකරණය කෙරුණු මේ සියලු ගනුදෙනුවල තොරතුරු ක්‍රීඩා අමාත්‍යාංශය මගින් රහස් පොලිසියට භාරදුන් බව ක්‍රීඩා අමාත්‍යාංශ ලේකම් අනුර ජයවික්‍රම මහතා පැවැසීය. ක්‍රීඩා ඇමැති මහින්දානන්ද අලුත්ග‍මගේ මහතා පත්කළ කමිටුවක් සිදුකළ මුලික විමර්ශනයකින් සකසන ලද “කරුණු විමසා සොයා බලා ඉදිරිපත් කළ වාර්තාව” පදනම් කරගෙන රහස් පොලිසියට මේ පැමිණිල්ල ඉදිරිපත් කොට තිබේ.විශ්‍රාමලත් ශ්‍රේෂ්ඨාධිකරණ විනිසුරු උපාලි සමරවීර මහතාගේ සභාපතිත්වයෙන් හා නීතිඥ පන්ඩුක කීර්තිනන්ද මහතාගේ ලේකම් ධූරයෙන් ක්‍රියාත්මක වු කමිටුව මාසයක පමණ කාලයක් විමර්ශනය කර ප්‍රකාශයට පත්කළ වාර්තාවේ නිර්දේශයවී තිබුණේ වැඩිදුර පරික්ෂණයක් අවශ්‍ය බවය.ඉදිරිපත්වු සියලු සාක්ෂි හා ලේඛන අනුව පාපන්දු සම්මේලනය තුළ එවක සිටි නිලධාරීන් නිසි අධීක්ෂණයකින් තොරව අවිධිමත් ලෙස කටයුතු කිරීමෙන් සුනාමි ආධාර මුදල් වැය කිරීමේදී ප්‍රශ්න ඇතිව තිබෙන බව එම විමර්ශන කමිටුව පෙන්වා දී තිබුණි.එහෙයින් සුනාමි පාපන්දු ආධාර පිළිබඳ වැඩිදුර පරීක්ෂණය රහස් පොලිසියට භාරදීමට ක්‍රීඩා ඇමැතිවරයා තීරණය කළේය.සුනාමි ආධාර මුදල් ශ්‍රී ලංකාවට ගෙන්වා ගැනීමේදී පාපන්දු සම්මේලනයේ ලේකම්වරයාගේ අනුදැනුමකින් තොරව ඔහුගේ අස්සන ස්කෑන් කොට ඊමේල් මගින් ලෝක පාපන්දු සම්මේලනයට යවා ඇතැයිද චෝදනා නැගී තිබුණි.මේ ගනුදෙනු පිළිබඳ සොයා බැලීමට ජගත් පාපන්දු සම්මේලනයේ නියෝජිතයන් පිරිසක් පසුගියදා ශ්‍රී ලංකාවේ සංචාරය කළ අතර ඔවුන්ගේ වාර්තාව තවමත් නිකුත්වී නොමැත.ගනුදෙනුවලට අදාළ ව්‍යාපෘතීන් එම ස්ථානවලටම ගොස් නරඹා ජගත් පාපන්දු නියෝජිතයන් සැකසු වාර්තාව ආචාරධර්ම පිළිබඳ කමිටුවේ සාකච්ඡා කිරීමට සුදානම් වේ. එයින් පසුව වාර්තාවේ පිටපතක් ශ්‍රී ලංකාවට එවන බව ජගත් පාපන්දු නියෝජතයෝ දැනුම්දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307192</link>
    <topic>මතභේදාත්මක සහය දිවීමේ තේරීම් තරගයට ක්‍රීඩකයන් 8ක් නම් කරයි</topic>
    <author>ප්‍රින්ස් ගුණසේකර</author>
    <content>ලෝක මලල ක්‍රීඩා ශූරතාවලියට සහභාගී කරවන ශ්‍රී ලංකා සහය දිවීමේ කණ්ඩායම තෝරා ගැනීමේ තේරීම් තරගය මේ මස 27වැනිදා පෙරවරු 9.00ට කොළඹ සුගතදාස ක්‍රීඩාංගණයේදී පැවැත්වේ.ශ්‍රී ලංකා ජාතික මලල ක්‍රීඩා සංචිතය භාර පුහුණුකරුවන් පිරිසක් ඊයේ රැස්වී මේ තීරණයට එළැඹියහ. මේ තේරීම් තරගයට ක්‍රීඩකයන් 8ක් හා අතිරේක ක්‍රීඩකයන් දෙදෙනකු නම් කොට ඇත.පූනේ ආසියාතික මලල ක්‍රීඩා ශූරතාවලියේදී මීටර් 400x4 සහය දිවීමේ තරගයට ඉදිරිපත්වී ලෝකඩ පදක්කම දිනා ලෝක ශූරතා පරිසාධන මට්ටමට ලඟා වු දුලාන් ප්‍රියශාන්ත, දිලාන් ආලෝක, කසුන් සෙනෙවිරත්න හා අංජන මධුෂාන් යන ක්‍රීඩකයන් සිවුදෙනාද මේ අතර වේ.ඔවුන්ට අමතරව ආර්.ටී.එම්.ජයසේකර, එම්.ජී.ඩී.සිල්වා, ටී.සී.එස්.සිරිවර්ධන හා අයි.කේ.මධුෂාන් යන ක්‍රීඩකයෝද තේරීම් තරගයට සහභාගී වෙති. අතිරේක ක්‍රීඩකයන් ලෙස නලීන් කරුණාරත්න හා කාලිංග කුමාර සුදානමින් සිටිති.ලෝක මලල ක්‍රීඩා ශූරතාවලියට යන සහය දිවීමේ කණ්ඩායම තෝරා ගැනීම වෙනුවෙන් පවත්වන මේ තේරීම් තරගයට ක්‍රීඩකයෙකුගේ විරෝධය එල්ලවී ඇති බවද වාර්තාවේ. එම ක්‍රීඩකයා ‍තේරීම් තරගය පැවැත්වෙන දිනයේදී ධාවන පථයට පැමිණ තරගය වර්ජනය කර ක්‍රීඩාවෙන් සමුගන්නා බවද පවසා ඇත.ශ්‍රී ලංකා මලල ක්‍රීඩා ජාතික සංචිතය භාර පුහුණුකරුවන්ගේ මතයවී ඇත්තේ හොඳම කණ්ඩායම තෝරා ගැනීම උදෙසා මේ තේරීම් තරගය පවත්වන බවයි. තේරීම් තරගයේදී හොඳම කාලය වාර්තා කරන ක්‍රීඩකයන් සිවුදෙනා ලෝක මලල ක්‍රීඩා ශූරතාවලියට සහභාගි කරවීමට බලාපොරොත්තු වේ.ලෝක ශූරතාවලියට සුදුසුකම් ලැබූ පූනේ ආසියාතික මලල ක්‍රීඩා ශූරතාවලියේදී ශ්‍රී ලංකා මීටර් 400x4 සහය දිවීමේ පිල විනාඩි 3:04.92ක කාලයක් වාර්තා කළ අතර එයට වඩා ප්‍රගතියක් පෙන්නුම් කළ හැකි බව ක්‍රීඩා පුහුණුකරුවෝ පවසති.ලෝක මලල ක්‍රීඩා ශූරතාවලියට හෙල්ල විසිකිරීමේ ජාතික ශූරී නදීකා ලක්මාලි හා මී‍ටර් 400 කඩුලු මතින් දිවීමේ ක්‍රීඩිකා ක්‍රිස්ටීන් සොනාලි මෙරිල් සුදුසුකම් ලබා සිටිති.ලෝක මලල ක්‍රීඩා ශූරතාවලියට සුදුසුකම් සපුරාලීමේ අවසන් දිනය හෙටට (20) යෙදී තිබෙන අතර තරගාවලිය අගෝස්තු 10දා සිට 18 දක්වා රුසියාවේ මොස්කව්හි ලුසින්කි ක්‍රීඩා සංකීර්ණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307193</link>
    <topic>ළාබාලතම ක්‍රිකට් නායකයා දිනේෂ් චන්දිමාල්</topic>
    <author/>
    <content>දකුණු අප්‍රිකාවට එරෙහිව කොළඹදී පැවැත්වෙන ජාත්‍යන්තර එක්දින ක්‍රිකට් තරග දෙකේදී ශ්‍රී ලංකා කණ්ඩායමේ නායකත්වයට 23 හැවිරිදි දිනේෂ් චන්දිමාල් පත් කිරීමත් සමග ඔහු ශ්‍රී ලංකාවේ ළාබාලතම ජාත්‍යන්තර එක්දින ක්‍රිකට් නායකයා බවට පත්වෙයි.මැද පෙල පිතිකරු ජෙහාන් මුබාරක් සිවු වසරකට පසුව ශ්‍රී ලංකා එක්දින කණ්ඩායමට එක්වෙයි. දේශීය තරග බිමේදී ඔහුට සාර්ථක වාර්තාවක් ඇතත් ක්‍රීඩාවේ ඉහළම තලයේ ජාතික කණ්ඩායම නියෝජනය කිරීමේදී 32 හැවිරිදි මුබාරක්ට දස්කම් දැක්වීමට නොහැකි විය.දකුණු අප්‍රිකාව සමග පෙරේදා පැවැති පුහුණු තරගයේදී ලකුණු 42ක් ලබා ගත් ඔහු ජනවාරි මාසයේදී ලකුණු 60ක සාමාන්‍යයක් සටහන් කරමින් ශ්‍රී ලංකාවේ අන්තර් පළාත් ‘ඒ’ ලැයිස්තුවේ තරගාවලියේ වැඩිම ලකුණු වාර්තා කළ පිතිකරුවා විය.නවක මැද පෙල පිතිකරු ඇන්ජලෝ පෙරේරා ද පහළොස් දෙනාගේ සංචිතයට ඇතුළත්ව සිටී. ඔහු පුහුණු තරගයේදී ලකුණු 46ක් රැස් කරමින් ශ්‍රී ලංකා ක්‍රිකට් සභාපතිගේ කණ්ඩායම වෙනුවෙන් වැඩිම ලකුණු ලබා ගත් පිතිකරුවා විය.බටහිර ඉන්දීය කොදෙව් හි පැවැති තුන්කොන් තරගාවලියට සහභාගි වීමට නොහැකි වූ තුන් ඉරියව් ක්‍රීඩක තිසර පෙරේරා කණ්ඩායමේ ඔහුගේ ස්ථානය නැවත ලබා ගෙන සිටී. කැරිබියන් තරගාවලියේදී ඇඟිල්ලේ ආබාධයකට ලක්වීම හේතුවෙන් නුවන් කුලසේකරට දකුණු අප්‍රිකාව සමග පළමු තරග දෙකට සහභාගි වීමට නොහැකි වී තිබේ. සුරංග ලක්මාල් ඒ වෙනුවට කණ්ඩායමට ඇතුළත්ව සිටී.පාදයේ ආබාධයකට ලක්වූ තිලකරත්න ඩිල්ෂාන් තවමත් සුවය ලබමින් සිටියද ඔහු කණ්ඩායමට නම් කර තිබේ. පළමු තරගය එළැඹෙන විට ඔහු සුවය ලබා සිටිනු ඇතැයි අපේක්ෂා කෙරේ. කැරිබියන්හිදී ඩිල්ෂාන්ගේ ස්ථානයට තෝරා ගනු ලැබ සිය ක්‍රීඩා දිවියේ හොඳම පිතිකරණය වන නොදැවී ලකුණු 174ක් වාර්තා කළ උපුල් තරංග ද කණ්ඩායමට ඇතුළත් කර තිබේ. ඒ, චැම්පියන්ස් කුසලාන තරගාවලියේදී ශ්‍රී ලංකා ඉනිම ආරම්භ කළ කුසල් ජනිත් පෙරේරා වෙනුවටය.කැරිබියන් තුන්කොන් තරගාවලියේදී එක් තරගයකට පමණක් ක්‍රීඩා කළ අජන්ත මෙන්ඩිස් ද ශ්‍රී ලංකා සංචිතයේ සිය ස්ථානය රැක ගෙන සිටී. කෙසේ වෙතත්, අවසන් 11 දෙනාට තේරීමට නම් ඔහුට වමතින් දඟ පන්දු යවන රංගන හේරත් හා පිට දඟ පන්දු යවන සචිත්‍ර සේනානායක සමග තරග කිරීමට සිදුවනු ඇත.මුබාරක් හා ඇන්ජලෝ පෙරේරා සම්බන්ධයෙන් ශ්‍රී ලංකාවට ‘පාට් ටයිම්’ දඟ පන්දු විකල්ප දෙකක්ද තිබේ. එහෙත් පා දඟ පන්දු යවන තුන් ඉරියව් ක්‍රීඩක ජීවන් මෙන්ඩිස්ට කණ්ඩායමේ ස්ථානය අහිමි වී තිබේ.   .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307194</link>
    <topic>කොළඹ රාජ්‍ය සේවා මලල ක්‍රීඩා අද-හෙට</topic>
    <author>වයිමන් හෙට්ටිආරච්චිමැද කොළඹ සමුහ සහ ආර්.සෝමසිරි</author>
    <content>කොළඹ දිස්ත්‍රික් ලේකම් කාර්යාලය සහ රාජ්‍ය සේවා ක්‍රීඩා සංගමය එක්ව සංවිධාන කරන දිස්ත්‍රික් රාජ්‍ය සේවා මලල ක්‍රීඩා තරගාවලිය අද (20) සහ හෙට (21) දෙදින ‍කොළඹ ටොරින්ටන් හී ක්‍රීඩා සංවර්ධන දෙපාර්තමේන්තු ක්‍රීඩාංගණයේදී පැවැත්වේ.තරගාවලිය සඳහා අමාත්‍යාංශ ඇතුලු රාජ්‍ය ආයතන 43ක් නියෝජනය කරමින් ක්‍රීඩක ක්‍රීඩිකාවන් දහසක් පමණ එක්වීමට නියමිත අතර සමාරම්භක උළෙල ජල සම්පාදන හා ජලාපවහන ඇමැති දිනේෂ් ගුණවර්ධන මහතාගේ ප්‍රධානත්වයෙන් පැවැත්වේ.තරගාවලියේ කණ්ඩායම් තරග ඉසව් මේ වනවිට පවත්වා අවසන් කර ඇති බවත් මලල ක්‍රීඩා තරග මේ දෙදින තුළ පැවැත්වෙන බවත් දිසා ලේකම්වරයා පසුගියදා පැවැති මාධ්‍ය හමුවේදී පැවැසීය.ජයග්‍රාහී කණ්ඩායම් සඳහා ශූරතා පිරිනැමීම ආයතන ප්‍රධානීන් අතින් සිදුවන අතර තරගාවලියේ වැඩිම ලකුණු ලබාගන්නා ආයතනයට කොළඹ දිසාපති කුසලානය පිරිනැමීමටද කටයුතු යොදා ඇත.මෙහිදී අවු.50, 55, 60, 65 සහ 70න් ඉහළ පිරිමි/කාන්තාන් සඳහා විශේෂ තරගද පැවැත්විමට නියමිතය.තරගාවලියට අමතරව රාජ්‍ය නිලධාරීන්, ක්‍රීඩක ක්‍රීඩිකාවන් හා අමුත්තන්ගේ සඳහා සෞඛ්‍ය කඳවුරක්ද මේ දිනවල දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307195</link>
    <topic>ජනපති රැකවලුන්ට විශිෂ්ට ජයක්</topic>
    <author/>
    <content>රාජ්‍ය සේවා ක්‍රිකට් තරගාවලියේ ‘ඩී’ කාණ්ඩය යටතේ පොලිස් 'ඩී' කාණ්ඩයෙන් තරග වැදුණු දුම්රිය දෙපාර්තමේන්තු පිල පරදා ලකුණු 108 ක විශිෂ්ට ජයක් හිමිකර ගැනීමට ජනාධිපති ආරක්ෂක කොට්ඨාස කණ්ඩායම සමත්විය.තර‍ගයේදී පළමුව පන්දුවට පහරදුන් ජනාධිපති ආරක්ෂක පිල ඕවර 40 අවසානයේ ලකුණු 216ක් ලබාගත් අතර පිළිතුරු ලෙස දුම්රිය කණ්ඩායමට සියල්ලන් දැවී ලබාගත හැකිවුයේ ලකුණු 108ක් පමණි.තරගය පසුගියදා දෙමටගොඩ දුම්රිය දෙපාර්තමේන්තු ක්‍රීඩාංගණයේදී පැවැත්විණි.ජනාධිපති ආරක්ෂක-216/9 (ඕවර 40) හසන්ත ද සිල්වා 58, දමින්ද ඉන්දික 36 (දයාරත්න 38/3, ටී.සිල්වා 35/2)දුම්රිය දෙපාර්තමේන්තුව-108 (ඕවර 31) එස්.අමරජීව 32 (මහේෂ් ප්‍රියදර්ශන 25/3, සමීර ශිරන්ත 10/2).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307196</link>
    <topic>ශ්‍රී ලංකා යූත් ජයගනී</topic>
    <author/>
    <content>රාජ්‍ය සේවා ක්‍රිකට් තරගාවලියේ 'සී' කාණ්ඩය යටතේ පැවැති තර‍ගයෙන් ජයවර්ධනපුර රෝහල් කණ්ඩායම පරාජයට පත්කරමින් ලකුණු 86ක ජයක් හිමිකර ගැනීමට ජාතික තරුණ සේවා සභාවේ ශ්‍රී ලංකා යූත් ක්‍රිකට් කණ්ඩායම සමත්විය.රත්මලාන වාරිමාර්ග ක්‍රීඩාංගණයේදී පසුගියදා පැවැති තරගයේ පළමුව පන්දුවට පහරදුන් ශ්‍රී ලංකා යූත් කණ්ඩායම ලකුණු 225ක් රැස්කළේය. පිළිතුරු ලෙස ජයවර්ධනපුර කණ්ඩායමට සියල්ලන් දැවී ලබාගත හැකිවුයේ ලකුණු 139ක් පමණි.ශ්‍රී ලංකා යූත්-225යි. අසංක ලක්රුවන් 117 (එස්.එන්.තනයමගේ 19/3, රුවන් වීරක්කොඩි 43/3)ජයවර්ධනපුර-139 ජේ.පී.කුලතුංග 32, එස්.එන්.තනයමගේ 32 (එම්.ධනංජය 12/1).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307197</link>
    <topic>මධ්‍යම පළාත් නෙට්බෝල් තරගාවලියේ දී හිල්වුඩ් බාලිකාවට ශූරතා ද්විත්වයක්</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අන්තර් අධ්‍යාපන කලාප නෙට්බෝල් තරගාවලියේදී වැඩි දක්ෂතා දක්වමින් ශූරතා ද්විත්වයක් හිමිකර ගැනීමට මහනුවර හිල්වුඩ් බාලිකා විදුහල් කණ්ඩායම් සමත්වුහ. අවුරුදු.17න් සහ 19න් පහළ ශූරතා හිල්වුඩ් බාලිකාවට හිමිවෙද්දී අවු.15න් පහළ ශූරතාව මහනුවර මහමායා බාලිකා විදුහල දිනාගත්තේය.කටුගස්තොට ශ්‍රී රාහුල විදුහල් ක්‍රීඩාංගණයේදී පසුගියදා පැවැති තරගාවලියේ අවු.15න් පහළ තරගයේදී මහමායා බාලිකාව හමුවේ මාතලේ බණ්ඩාරපොල ම.වි ලකුණු 18-12ක් ලෙස පරාජයට පත්විය. 17න් පහළ අවසන් තරගයේදී මහනුවර උසස් බාලිකා කණ්ඩායමට එරෙහිව ලකුණු 17-13ක් ලෙස ජය වාර්තා කිරීමට හිල්වුඩ් කණ්ඩායම සමත්විය.මහනුවර උසස් බාලිකා විදුහල සහ හිල්වුඩ් බාලිකාව අතර පැවැති 19න් පහළ අවසන් තරගයෙන් ලකුණු 24-23ක තියුණු ජයක් හිල්වුඩ් කණ්ඩායමට හිමිවිය. ශූරතා දිනු අවු.15න් පහළ මහමායා පිල රුවින්යා මල්පොරු, 17න් පහළ කාවින්ද්‍යා ගුණතිලක සහ 19න් පහළ පිල නිමේෂිකා වික්‍රමසිංහ විසින්ද මෙහෙයවනු ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307198</link>
    <topic> විදුලි පුද්ගලික ක්‍රීඩා 20දා</topic>
    <author/>
    <content>සීමාසහිත විදුලි පුද්ගලික සමාගමේ වාර්ෂික ක්‍රීඩා උළෙල මේ 20 වැනිදා පෙරවරු 8.00 සිට නාරාහේන්පිට ශාලිකා ක්‍රීඩා පිටියේදී පැවැත්වේ.සමාගමේ සේවක සුභසාධනය වෙනුවෙන් මේ ක්‍රීඩා උළෙල සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s1307199</link>
    <topic>ශ්‍රී ලංකා ක්‍රිකට් ආයතනයට ඩීමෝ නඩු දමයි</topic>
    <author>රෝෂන් තුෂාර</author>
    <content>කොළඹ ඛෙත්තාරාම ක්‍රීඩාංගණයේ සහ පල්ලේකැලේ ක්‍රීඩාංගණයේ ආලෝකකරණය සඳහා සවිකළ විදුලි පහන් හා උපකරණ වෙනුවෙන් මේ දක්වා මුදල් ගෙවීම් කර නොමැති බව සඳහන් කරමින් එය අයකර දෙන ලෙස ඉල්ලා පෞද්ගලික සමාගමක් ශ්‍රී ලංකා ක්‍රිකට් ආයතනයට විරුද්ධව ඊයේ (18) කොළඹ දිසා අධිකරණය හමුවේ නඩු පැවරීය.ඩීසල් හා මෝටර් ඉන්ජිනියරින් පී.එල්.සී (ඩීමෝ) පැවැරු මේ නඩුවේ විත්තිකරුවන් ලෙස ශ්‍රී ලංකා ක්‍රිකට් හී සභාපති ජයන්ත ධර්මදාස, ලේකම් නිශාන්ත රණතුංග යන මහත්වරු ඇතුළු නිලධාරීන් පස්දෙනෙකු නම් කර තිබිණි.විදුලි පහන් හා උපකරණ විදේශියයන්ගෙන් ගෙන්වා තම ආයතනය ශ්‍රී ලංකා ක්‍රිකට් ආයතනයට රුපියල් 2546163.60ක වටිනා උපකරණ ලබාදුන් බවත්, එම මුදල් මේ දක්වා ගෙවා නොමැති බවත් එය අයකර දෙන ලෙසත් ඉල්ලා මේ නඩුව පැවරීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s13071910</link>
    <topic>බෙනඩික්ට් ක්‍රිකට් 20-21</topic>
    <author/>
    <content>කොටහේන සාන්ත බෙනඩික්ට් විද්‍යාලයේ ක්‍රිකට් තරගාලවලිය හෙට (20) සහ අනිද්දා (21) දෙදින විද්‍යාලයීය ක්‍රීඩාංගණයේදී පැවැත්වේ.විද්‍යාලයීය ක්‍රිකට් ක්‍රීඩාව දියුණු කිරීම සඳහා අරමුදලක් පිහිටුවීමේ අරමුණින් ආදි ශිෂ්‍ය සංගමය විසින් මේ තරගාවලිය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=s13071911</link>
    <topic>බස්නාහිර රාජ්‍ය සේවා ක්‍රිකට් 20-21</topic>
    <author/>
    <content>බස්නාහිර පළාත් රාජ්‍ය ආයතන අතර සුහදත්වය වර්ධනය කිරීමේ අරමුණින් ශ්‍රී ලංකා ආගමන හා විගමන සුභ සාධක සංගමය සංවිධාන කරන පළාත් රාජ්‍ය සේවා සැහැල්ලු පන්දු සය සාමාජික ක්‍රිකට් තරගාවලිය හෙට (20) සහ අනිද්දා (21) දෙදින නාරාහේන්පිට පී.සරවනමුත්තු ක්‍රීඩාංගණයේදී පැවැත්වේ.තරගාවලිය සඳහා අමාත්‍යාංශ, දෙපාර්තමේන්තු සහ පළාත් ආයතන නියෝජනය කරමින් කණ්ඩායම් 200ක් පමණ සහභාගී වනු ඇතැයි සංවිධායකයෝ පවසති. තරගාවලිය පසුගිය 14-15 දෙදින පැවැත්වීමට නියමිතව තිබු අතර අයහපත් කාලගුණය හේතුවෙන් එම දිනවල නොපැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=f1307191</link>
    <topic>ඉතිහාසයේ කුණු බක්කියට ඇම්බැට්ටයෝ පෝලිමට</topic>
    <author/>
    <content>වයඹ සහ මධ්‍යම පළාත් සභා දෙක සඳහා මැතිවරණයට සියලු දේශපාලන පක්ෂ සිය අපේක්ෂකයන් තෝරා ගැනීමේ ක්‍රියාවලියට දැන් ලහි ලහියේ සූදානම් වෙමින් සිටී. එක්සත් ජනතා නිදහස් සන්ධානය සිය අපේක්ෂකයන් තෝරා ගැනීමේදී එක් නිගමනයකට පැමිණ ඇති බව පැහැදිලි වෙයි. පාර්ලිමේන්තුව නියෝජනය කරන මන්ත්‍රීවරුන් තෝරා නොගැනීම එම නිගමනයයි.ජනමාධ්‍ය මගින් හෙළිදරව් වූ පරිදි වරෙක වයඹ මහ ඇමැති පදවිය දැරූ වත්මන් පාර්ලිමේන්තු මන්ත්‍රී ඇමැති එස්.බී.නාවින්න මහතා වයඹට තරග කරන බව ප්‍රසිද්ධියේ ප්‍රකාශ කර තිබේ. එහෙත් පාර්ලිමේන්තුව නියෝජනය කරන අයට අපේක්ෂකත්වය නොදෙන බව ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන ප්‍රකාශ කිරීමත් සමඟම නාවින්න නිහඬ බව පළකර තිබේ.අපේක්ෂකයන් තෝරා ගැනීමේදී දෙමළ ජාතික සන්ධානය මහ ඇමැති අපේක්ෂකයා ලෙස හිටපු විනිසුරු විග්නේෂ්වරන්ගේ නම දැනටමත් තීරණය කර තිබේ. දැනට ප්‍රකාශ වී ඇති පරිදි දෙමළ ජාතික සන්ධානයෙන් විග්නේෂ්වරන් ද තවත් විනිසුරුවරයකු වන වරාවිට එක්සත් ජාතික පක්ෂයෙන් ද තරග වදිති. වරාවිට මහ ඇමැති අපේක්ෂක නොව සාමාන්‍ය අපේක්ෂකත්වයට ඉදිරිපත් වන බව පෙනේ.විනිසුරුවරුන්ගේ දේශපාලනයමෙසේ විනිසුරුවරුන් දෙදෙනකු දේශපාලනයට පිවිසීමේ බරපතළ වරදක් නොපෙනේ. ඒ දෙදෙනාම විනිසුරු පදවිවලින් විශ්‍රාම ගොස් සිටීම නිසා දේශපාලනයට පිවිසීමේ වරදක් නොපෙනේ. මෙහිදී ජනතාව මතු කරන එක් ප්‍රශ්නයක් තිබේ. එනම් විනිසුරු තනතුරු දරද්දී ක්‍රියාකළ අපක්ෂපාතිභාවය කිසියම් අභියෝගයකට ලක්වීමය. එහෙත් දැන් ඔවුන් විශ්‍රාම ගොස් සිටීම නිසා ප්‍රශ්න මතු වන්නේ නැත.අපේක්ෂකයන් තේරීමේදී එක්සත් ජනතා නිදහස් සන්ධානයට විශාල ගැටලු මතුවන්නේ නැත. දැන් සිටින අපේක්ෂකයන්ම තෝරා ගැනීම බරපතළ ගැටලුකාරී තත්ත්වයක් මතු නොවේ. හිටපු පළාත් සභා මන්ත්‍රීවරුන්ගෙන් දෙතුන් දෙනෙකුට විවිධ චෝදනා එල්ල වී තිබේ. ස්ත්‍රී දූෂණ, වෙනත් අපරාධ එම චෝදනා අතර වෙයි. ඒවා හුදු චෝදනා පමණක් බව ඔවුන් නිදහසට කරුණු වශයෙන් ඉදිරිපත් කරනු ඇත.ඔවුන් පළාත් සභාවට තෝරා පත්කර ගත්තේ ඡන්දදායක කැමැත්තෙනි. ඡන්දදායකයන් ඔවුන්ට ඡන්දය දුන්නේ දූෂණ කරන්නට නොව ජනතා සේවයටය. මෑතක සිට ඡන්දයක් ඉල්ලීමට ප්‍රධාන එක් සුදුසුකමක් වන්නේ තරුණකමයි. තරුණකම මුල් කරගෙන වැරැදි වැඩ කිරීම දේශපාලනයට සහ තරුණකමට ගැළපෙන්නේ නැත.කෙසේ හෝ ඉදිරි පළාත් සභා දෙකට අපේක්ෂකයන් තේරීමේදී අපරාධ හා දූෂණ චෝදනාවලට ලක්වූ අය ගැන ජනාධිපතිතුමාගේ උපදෙස් පරිදි නාම යෝජනා මණ්ඩලය ඉතාමත් සාධාරණ හා විධිමත් තීන්දු ගනු ඇත. කිසියම් පළාත් සභා මන්ත්‍රීවරයකු වැරැදි වැඩවලට ඇත්තටම පෙලඹී ඇති බවට සනාථ වී තිබේ නම් ඔවුන් ජනතාව විසින් ප්‍රතික්ෂේප කරනු ඇත.එක්සත් ජාතික පක්ෂයටද අපේක්ෂකයන් තේරීමේදී ගැටලු නැත්තේ නොවේ. ඔවුන් මෙවර ඉදිරිපත් කරන්නේ පළාත් සභාවක්වත් ජයග්‍රහණය කළහැකි අපේක්ෂකයන්ය. මෙහිදී පක්ෂයෙන් ඉවත් කළ මෛත්‍රී ගුණරත්න සහ ශිරාල් ලක්තිලක වයඹ පළාත් සභාවට තරග කරන බවට කතා පැතිරේ.තමන්ට තරග කරන ලෙස විවිධ පුද්ගලයන් හා සංවිධාන ඉල්ලීම් කර ඇති බව එම දෙදෙනාම ප්‍රකාශ කර සිටිති. එම නිසා ආණ්ඩුවේ අඩු පාඩු අවුල් දකින එක්සත් ජාතික පක්ෂයට මෙවරද පළාත් සභා දෙක අභියෝගයක් වනු ඇත. කෙසේ හෝ එක්සත් ජනතා සන්ධානය දැඩි විශ්වාසයකින් යුතුව මෙවරද මධ්‍යම හා වයඹ පළාත් සභා දෙකට තරග වදින්නේ ස්ථීර ජයග්‍රහණයක පෙර නිමිති දකිමින් බව මැති ඇමැතිවරු ප්‍රකාශ කරති.උතුරට අලුත් අත්දැකීමක්මේ අතර උතුරට පළාත් සභාවක් පත්කර ගැනීම දේශපාලන පක්ෂවලට අලුත් අත්දැකීමකි. දෙමළ ජාතික සන්ධානයද මෙවර උතුරු පළාත් සභාවට තරග කරන්නේ ජයග්‍රහණ අපේක්ෂාවෙන් වුවද ආණ්ඩුව උතුරේ ඡන්දයට යන්නේ උතුරේ ජනතාවට සාමය හා නිදහස ළඟා කර දීමෙන් පසුවය.උතුරේ ජනතාව දැන් කිසිදු බාධාවකින් හා බලපෑමකින් තොරව එදිනෙදා ජීවිතය ආරම්භ කර තිබේ. ඔවුන් ඊළමක් ගැන කතා නොකරන්නේ තමන්ට අවශ්‍ය ඊළමක් නොවන බව අවබෝධ කරගෙන ඇති බැවිනි. උතුර ක්‍රමයෙන් සංවර්ධනය කරා ගමන් කරමින් සිටී. දකුණට මෙන්ම ආණ්ඩුව උතුරටත් සියලු අවශ්‍යතා ඉටුකරදී තිබේ. සමහරවිට දකුණටත් වඩා උතුරට සේවයක් කරන බව ඇතැම් අවස්ථාවල දකුණේ අයද කතා කරන්නට පටන් ගෙන තිබේ. එසේ කතා කරන්නේ ද්වේෂයකින් නම් නොවේ.තමන්ට සේම උතුරේ ජනතාවටද නිදහසක් සතුටක් අවශ්‍ය බව දකුණේ ජනතාවද දනිති. උතුරේ ජනතාවට ඊළමේ හොල්මන්වල අසුබ සෙවණැලි දකින්නට දැන් අවශ්‍ය නැත. ඔවුහු දැන් උපරිමයෙන්ම නිදහස භුක්ති විඳීති.දෙමළ ජාතික සන්ධානය කොළඹ සුවිසල් මැදුරුවලට වී උතුර වෙනුවෙන් තීන්දු ගනිද්දී උතුරේ ජනතාව ආණ්ඩුවේ මැති ඇමැතිවරුන්ගේ මඟ පෙන්වීම යටතේ උතුර සංවර්ධනය කරති. ඊළමකට උතුර කැමැති නැත. යළිත් වරක් උතුරේ ඊළාම් හොල්මන් නොතිබිය යුතුය. වසර තිහක් දුක් වින්දා හොඳටෝම ඇතැයි උතුරේ ජනතාව දැන් කල්පනා කරති. ඒ නිසා ඔවුන්ට අවශ්‍ය වන්නේ මතභේදකාරී පාලනයක් නොවේ.ඊළාම් හොල්මන් තවදුරටත් දකින්නට ඔවුහු කැමැති නොවෙති දැන් ගොවියෝ ගොවිපළට කුඹුරට නිදහසේ ගමන් කරති. උතුරේ සරුපස පෙරළා උතුර සංවර්ධනය කරමින් සිටිති. දරුවෝ පොත් මිටිය අත් හරින්නේ නැත. ඔවුහු කොක් හඬ තලමින් පාසල් යති. තුවක්කු බට කර පින්නා ගෙන යුද පිටියට දැන් කිසිවකු ඇදගෙන යන්නේ නැත.ඒ නිසා එදා උගතුන් බිහිකළ උතුරින් යළිත් උගතුන් බිහිවිය යුතුය. තමන්ගේ දරුවන් ගැන සිතූ ප්‍රභාකරන් උතුරේ දරුවන් යුද පිටියට බලෙන් ඇදගෙන ගිය කටුක ඉතිහාසය දැන් උතුරේ දරුවෝ අමතක කර සිටිති. ඒ අමිහිරි කටුක අතීතයට යන්නට උතුරේ දරුවන් කැමැති නැත. එසේ නම් සාමකාමි ප්‍රජාතන්ත්‍රවාදී පාලන ආයතනයක් උතුරේ බිහිවිය යුතුය. එයට උතුර කැමතිය. ඒ සඳහා අවස්ථාවක් උතුරේ ජනතාවට දැන් ලබා දී තිබේ.ඒ අලුතින් පළාත් සභාවක් පිහිටුවීමය. උතුරට ඡන්දයක් දී පළාත් සභාවක් පිහිටුවන්නේ කාගේවත් ඉල්ලීමකට නොවේ. ඉන්දියාවේ බලපෑමටද නොවේ. නිදහසට කැමති ප්‍රජාතන්ත්‍රවාදය අගයන ආණ්ඩුවක යුතුකම ඉටුකිරීමට පළාත් සභා ඡන්දයක් පැවැත්වෙයි. එය සියලු දෙනා අගය කරති. ඉන්දියාවද එය ඉහළින්ම අගය කරන්නේ ය. එසේ නැතිව ඉන්දියාව අපට බලකරන්නේ නැත, ඒ් නිසි කලට, නිසි වේලාවට සාධාරණවූත් ජනතාවාදී වූත් තීන්දු ගන්නා නිසාය. උතුරේ ජනතාව එම අවස්ථාව තමන්ට ගැළපෙන පරිදි උදාකරගෙන තිබේ. එම අවස්ථාවෙන් උපරිම පල නෙළා ගනු ඇත.කුණු බක්කියට යන කුහක දේශපාලකයෝකුහකවූත් - ඊර්ෂ්‍යාකාර වූත් දේශපාලනඥයන් සිය දේශපාලන ගමන් මඟ අවසන් කරන්නේ දේශපාලන කුණු බක්කියෙනි. එය ඉතිහාසය සනාථ කරයි. දේශපාලනයට අවංකකම අවශ්‍ය නැතැයි කිසිවකු කියන්නේ නම් එය මෝඩකමටය. කුහකයන්ගේ දේශපාලන ගමන් මඟ අවාසනාවන්ත ලෙස නිමා කළ බවට ඕනෑ තරම් සාධක දේශපාලන ඉතිහාසයේ සටහන් වී තිබේ.සී.පී. ද සිල්වා - මහානාම සමරවීර ප්‍රධාන පිරිසක්, පත්තර සමාගම් තුනක්, කුමන්ත්‍රණකාරීව එකතු වී ප්‍රජාතන්ත්‍රවාදී ලෙස පිහිටුවන ලද ආණ්ඩුවක් මුදලට පෙරළා දැමූ ඉතිහාසය මෙහිදී යළි සිහිපත් කරන්නේ කුහක දේශපාලනය යළි ඉස්මතුවෙමින් පවතින බැවිනි. එදා සිරිමා බණ්ඩාරනායක ආණ්ඩුව පෙරළා දැමූ සී.පී.ද සිල්වා - මහානාම සමරවීර ප්‍රමුඛ කල්ලියේ ගමන් මඟ අවාසනාවන්ත ලෙස නිමා වූ හැටි ඉතිහාසය සනාථ කරයි. එදා පත්තර පනතට එරෙහිව සිරිමා ආණ්ඩුවට ඡන්දය දුන්නේ ප්‍රතිපත්ති ගරුකව නොව මුදලට ප්‍රතිපත්ති පාවා දුන් නිසා ය.එදා ආණ්ඩුව පෙරළන්නට මුදල් ගත් බව කියන අයගෙන් සමහරු පාර්ලිමේන්තු වැසිකිළිවල සැඟවී සිටියහ. තවත් අයගේ කාර්වල ටයර්වල හුළං ගිය හැටි මතකය. ඒ අයගේ ගමන් මඟ අවාසනාවන්ත ලෙස නිමාව දුටුවේ ය. අදත් එවැනි අය සිටිති. කුහක ලෙස ඒ අය ක්‍රියා කරන්නේ රටක් වෙනුවෙන් නොවේ. පක්ෂයක් වෙනුවෙන් නොවේ. සිරිකොතේ පිළිකන්නේ සිටින ඒ අය අද ආණ්ඩුවට එරෙහිව ජාත්‍යන්තරයට කේලාම් කියති.පළාත් සභා ඡන්දයට පෙර ස්වාධීන - රාජ්‍ය - මැතිවරණ - අධිකරණ සේවා කොමිෂන් සභා පත්නොකරන්නේ නම් පොදු රාජ්‍ය මණ්ඩල නායක සමුළුවට සහභාගී නොවන ලෙස රාජ්‍ය නායකයන්ගෙන් ඉල්ලා සිටින බවට සමහරු තර්ජනය කරති. තාත්තා කළ දේම කරන්නට සැරසෙන පුතාලා මෙසේ පොදු රාජ්‍ය මණ්ඩල නායකයන්ට කේලාම් කීමට සැරසෙති. දේශපාලන ගමන් මඟ අවුල් කරගෙන සිටින මංගල සමරවීරලා අඳුරේ අතපත ගාන්නේ දේශපාලන ගමන අවුල් කරගෙන සිටින නිසාය. එක්සත් ජාතික පක්ෂය හැමදාමත් කොමිෂන් සභා ගැන කතා කරයි. එහෙත් බලයේ සිටි වසර තුන ඇතුළත රනිල් එකම කොමිසමක්වත් පත් කළේ නැත.බලයෙන් විසිවී ටික දිනක් කොමිෂන් සභා ගැන කතා කළේ ය. එහෙත් දැන් නම් රනිල්වත් එක්සත් ජාතික පක්ෂයේ අනෙක් අයවත් කොමිෂන් සභා ගැන කතා කරන්නේ නැත. ඒ කොන්ත්‍රාත්තුව භාරගෙන ඇත්තේ දේශපාලන කුණු බක්කියට ළංවී සිටින මංගල සමරවීරයි. සමරවීර කියන්නේ කොමිෂන් සභා පත් නොකළහොත් පොදු රාජ්‍ය මණ්ඩල නායක සමුළුව ශ්‍රී ලංකාවේ පවත්වන්නට නොදෙන බවයි.මංගලගේ අලුත්ම පදය පොදු රාජ්‍ය මණ්ඩල නායක සමුළුවට එරෙහිව නැටීමය. එය කිසිදා ඉටු නොවේ. එය සිහිනයක් පමණි. දේශපාලන ගමන කුණු බක්කියෙන් කෙළවර කර ගැනීම සඳහා පියා ගත් ගමන් මඟම ගත් මංගලට ප්‍රකෘති තත්ත්වයට එන්නට තවමත් ප්‍රමාද නැත. ඒ සඳහා කළ යුත්තේ ආණ්ඩුවට රාජපක්ෂ පාලනයට එරෙහිව කුහක ඊර්ෂ්‍යාව පිරුණු ගමන් මගෙන් ඈත් වීමය.එවන් කුහක ප්‍රතිපත්ති සිත්හි දරාගෙන හැසිරීම දේශපාලනයට පමණක් නොව ශරීර සෞඛ්‍යයට ද අහිතකරයි. මාතර ඡන්දදායක ජනතාව මංගල සමඟ සිටින්නේ ඔහු සන්ධානය සමඟ සිටිනතාක් පමණි. ඔහු සිරිකොතට යද්දී ජනතාව ඔහු පසු පස යන්නේ නැත. ඉතාමත් නිවැරැදි පැහැදිලි ප්‍රතිපත්තිගරුක ජනතාවක් මාතර සිටින බව මංගල අමතක නොකළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>19</day>
    </date>
    <link>http://www.dinamina.lk/2013/07/19/_art.asp?fn=f1307192</link>
    <topic>වැඩිපුර පන්සිල් බින්නේ පුරුෂ පක්ෂයයි</topic>
    <author>සාකච්ඡා කළේ -</author>
    <content>දෙදහස් හයසිය එක්වසරක් ගෙවෙනා ඇසළ පොහොය එළැඹීමට ඇත්තේ තවත් දින කිහිපයක් පමණි. එවැනි අතීතයකට හිමිකම් කියන ආගමක් වන බුදු දහමට කලින් කල පැමිණෙන අභියෝග විවිධ ය. බුදු දහමට එල්ල වූ අභියෝග යන මැයෙන් මෙවර දිනමිණ සංවාදයට එක් වන්නේ කැස්බෑව ශාසනාරක්‍ෂක මණ්ඩලයේ ලේඛකාධිකාරී, රත්මලාන පරමධම්ම චේතිය පිරිවෙනේ නියෝජ්‍ය පරිවේණාධිපති ගොම්බද්දල දමිත හිමියි.බෞද්ධ යතිවරයන් වහන්සේ කෙනෙක් ලෙස ඔබ වහන්සේ ‘බුදු දහම’ යන්න අර්ථ දක්වන්නේ කුමන අයුරින්ද?“ක්‍රි. පූ. 6 වන සියවසේ පහළ වූ ලොව්තුරා බුදු රජාණන් වහන්සේව අප සලකන්නේ ලොව විශිෂ්ටතම ආගමික නායකයා ලෙසයි. එහෙම කියන්නේ හේතු සාධක කිහිපයක් පදනම් කරගෙනයි. ඒ තමයි බොහෝ නිර්මාණවාදී සහ යම් යම් පුද්ගල කේන්ද්‍රිය කරගෙන තිබුණු ආගමික මතවාද වෙනුවට පළමු වරට දර්ශනවාදී ආගමක් ලෙස බුදු දහම ප්‍රචලිත කිරීමයි.අනිත් කාරණය වෙන්නේ එදා සමාජ තත්ත්වයේ තිබුණු විවිධ අසාධාරණකම් හා පුද්ගලයන්ට සිදුවී තිබුණු යම් යම් අඩුපාඩුකම් බුදුරජාණන් වහන්සේ හඳුනා ගැනීමයි. ඒ අඩුපාඩුකම්වලට වඩාත් උචිත වූ විසඳුම් ලබාදුන් එකම දර්ශනවාදී ආගම ලෙස පිළිගැනීම ලැබෙන්නේ බුදු දහමටයි.උන්වහන්සේ තමන් වහන්සේගේ ධර්මය විස්තර කිරීමේදී සඳහන් කරනවා මගේ ධර්මය අකාලිකයි කියලා. අකාලිකයි කියන එකෙන් අදහස් කළේ ඕනෑම අවස්ථාවක ඕනෑම පුද්ගලයකුට තම ජීවිතයෙදි පැන නඟින්නා වූ විවිධ ගැටලු, අභියෝගවලදී විසඳුම් සපයා ගතහැකි දර්ශනයක් ඒ ධර්මයෙහි ගැබ්ව ඇත යන්නයි.”ශ්‍රී ලංකාවේ බුදු දහමට නව අරුතක් ලැබුණේ මිහිඳු හිමිගේ පැමිණීමත් සමඟ යැයි සමහරු පවසනවා. මේ පිළිබඳ ඔබ වහන්සේ දරන්නේ කුමන අදහසක් ද?“මිහිඳු හිමියන්ගේ පැමිණීම වගේම බුදු හිමියන්ගේ පැමිණීම පිළිබඳත් විවිධ වූ මත තිබෙනවා. බුදු හිමියන් ලංකාවට තෙවරක් වැඩම කළා කියන කාරණය ඓතිහාසික වංශකතාවලින් පැහැදිලි වෙනවා. වර්තමානයේ ඇතැම් අය මේ පිළිබඳව විවිධ වූ අර්ථකථන දක්වනවා. ත්‍රිපිටකයේ හා වංශකතාවේ එන වැදගත්ම කරුණු බොරු කිරීමට සමහරවිට කුමන්ත්‍රණවාදී පුද්ගල බලවේග ක්‍රියාත්මක වෙනවාදෝ කියන සැකයක් අපට ඇති වෙනවා.ඔවුන් ඒ මත ඉදිරිපත් කරන්නේ ඓතිහාසික සාධක නැතිව තමන් උපකල්පනය කරන ලද සාධක අනුවයි. මේ කාරණය අපි ඉතා පරිස්සම් විය යුතු කාරණයක්. වරක් බුදු හාමුදුරුවෝ “මහණෙනි මගේ ශාසනය විනාශ වෙන්නේ බාහිර වෙනත් පුද්ගල බලවේග නිසා නොව ශාසනයේ ම බිහිවන යම් යම් පුද්ගල බලවේගවලින් බව දේශනා කළා.වර්තමානයේදී සසුනෙහි රැඳෙමින් සසුන වනසන පුද්ගල බලවේග ක්‍රියාත්මක වෙනවා. ඒ වගේම මිහිඳු හිමිගේ පැමිණීම පිළිබඳත් ඓතිහාසික සාධක තිබෙනවා. උන්වහන්සේ මෙරටට වැඩම කරන්නේ බුදු දහම ස්ථාපිත කිරීමේ මුඛ්‍ය පරමාර්ථයෙන්. ඒ නිසා අපට පිළිගන්නට සිදුවෙනවා ඓතිහාසික මූලාශ්‍ර සාධක හා පුරාවිද්‍යා සාධකවලට අනුව සැබෑවටම ලංකාවේ බුදු දහම ස්ථාපිත වී ව්‍යාප්ත වුණේ මහින්දාගමනයෙන් පස්සේ ය කියන වග.”බුදුදහම කියන්නේ දර්ශනයක්. මෙහි ඇති දර්ශන වාදී බව නිසාම බෞද්ධයන්ට අන්‍යාගමිකයන්ට වඩා අසීමිත නිදහසක් ලැබෙනවා. මේ කාරණය ම අද බුදු දහමට එල්ලවී ඇති එක් අභියෝගයක් නේද?“ඔව්, බුදු දහම දර්ශනයක් විදියට චින්තනීය නිදහස උපරිම අයුරින් ලබාදී තිබෙනවා. බුදු හාමුදුරුවෝ ධර්මය පෙන්වන්නේත් ‘ඒහිපස්සිකෝ’ කියලා. එයින් අදහස් කරන්නේ ‘ඇවිදින් බලන්න’ කියලා. ඒ නිදහස තිබෙන නිසාම නීති පැනවීමක්, කොන්දේසිවලට යටත් කිරීමක් බුදු දහමෙහි ඇත්තේ නැහැ.හොඳම උදාහරණයක් විදියට බෞද්ධයන් වෙන් කරගෙන තිබෙන්නේ පෝය හතරක් තිබුණට පසළොස්වක පොහොය විතරයිනේ. පෝයවලට රාජ්‍ය ආයතන හැම එකක්ම නිවාඩුයි. පෞද්ගලික ආයතනත් බොහෝ වෙලාවට නිවාඩු දෙනවා. ඒත් පන්සලකට යන්නේ කීයෙන් කී දෙනාද කියලා බලන්න. මේ නිවාඩුව රජය විසින් හැමෝටම දෙන්නේ ආධ්‍යාත්මික සංවර්ධනයක්, මානසික සංයමයක්, තම සිතෙහි ඇති කර ගැනීමටයි. ඔවුන් ඒ දවස වෙන වෙන දේවලට යොදවා ගන්නවා විතරක් නෙමෙයි, ළමයින් පවා ඒ ආගමික පරිසරයෙන් ඈත් කරනවා.මේ දවස ගත කළ යුත්තේ පන්සල සමීපයේ වුවද ඔවුන් එසේ කරනවාද යන්න ගැටලුවක්. ඔවුන් ඒ වෙනුවට යන්නේ විනෝද ගමන්. නැත්නම් මුහුදු වෙරළටයි. ඒ අංශයෙන් අප අන්‍ය ආගමිකයන් සමඟ ගතහොත් සිටින්නේ පසුගාමී තැනකයි. අද බෞද්ධ ප්‍රජාව සැබෑවටම නාම මාත්‍රිකවම බෞද්ධයන් බවට පත්වෙලා. මේක කනගාටුවට කාරණයක්. බරපතළ ප්‍රශ්නයක්. අපගේ අවධානය යොමු කළ යුතු ප්‍රශ්නයක්.”බොහෝවිට ආගමික වත්පිළිවෙත්වල නියැළෙන පිරිස අතර වැඩි වශයෙන් දකින්නට ලැබෙන්නේ කාන්තාවන්. කාන්තාවන්ට සාපේක්‍ෂව පුරුෂ පක්‍ෂය ආගමට දහමට යොමු වන්නේ අඩු ප්‍රතිශතයක්. මේ කාරණයත් ආගමට එල්ල වූ තවත් අභියෝගයක් ද?“අති බහුතරයක් සිටින සමාජයේ වැඩි ප්‍රමාණයක් වැරැදි කරන්නේ පුරුෂ පක්‍ෂයයි. වැඩි වශයෙන් පන්සිල් කඩන්නේත් පුරුෂ පක්‍ෂයයි. මෙය බුදු දහමට එල්ල වූ විශාල අභියෝගයක්. ඒ කාරණය අභියෝගයක් වෙන්නේ සමාජයේ ජව සම්පන්නම පිරිස වෙන්නේ පුරුෂ පක්‍ෂයයි.අනිත් පැත්තෙන් වැරැදි අඩුපාඩු කරන අයට දහම් කරුණු කියාදීමට ඔවුන්ව යහපත් මඟට ගැනීමට අවශ්‍ය ගුරුහරුකම් දීමේ අවකාශය නැතිවී ගිහින්. ඒ අය නිවසෙහි සිටියත් සමහරවිට ආගමික කටයුතුවල නිරතවීමක් නැහැ. සමාජයේ ඇතිවන විවිධ අපරාධ පිළිබඳ අප කතාබහ කරනවා. නමුත් ඒ සියල්ලෙහි යම් හේතුවක් බවට පත්වී ඇත්තේ ආගම දහමට යොමු නොවීම බව අමුතුවෙන් කිවයුතු නැහැ.”බුදු දහමට එල්ලවූ අභියෝග අතර සැලකිය යුතු අනෙකුත් කරුණු ලෙස ඔබවහන්සේ දකින්නේ මොනවාද?මෙලොව වසන සත්ත්වයෝ ආමිස පූජාවට මුල්තැන දෙනවා මිසක් භාවනාව පිළිබඳ දක්වන සැලකිල්ල බොහොම අඩුයි. භාවනාව කියන්නේ කම්මැලි දෙයක් ලෙසයි ඔවුන් දකින්නේ. එහෙත් අද භාවනාවෙන් වැඩියෙන්ම වැඩ ගන්නේ බෞද්ධයෝ නොව අන්‍ය ආගමිකයෝයි.ලෝකයේ දරුණුම රෝගවලට වගේම පුනරුත්ථාපන ආයතනවලට, සිරකඳවුරුවල සිටින මිනිසුන් සමාජගත කිරීමට යොදාගන්නේ භාවනාවයි. ඔවුන්ව දඬුවමෙන් පමණක් සමාජගත කළ නොහැකි බව පාලකයන් වටහා ගෙන තිබෙන කාරණයක්. ඒ විතරක් නෙමෙයි. අමෙරිකානු හිටපු ජනාධිපති බිල් ක්ලින්ටන් මහත්තයා පවා කියන්නේ ඔහුට මානසික සැනසීම ලැබුණේ භාවනාව නිසා බවයි. අමෙරිකාවේ කැලිෆෝනියා ප්‍රාන්තයේ තිබෙන භාවනා මධ්‍යස්ථානවල ඉන්නේ ව්‍යාපාරිකයන්, නළු නිළියන් වැනි සමාජයේ ඉහළ පෙළ නියෝජනය කරන්නන්.අද අපි සැහැල්ලුවීමට හදන්නේ ගතින් විතරයි. ඒ සඳහා අපි පාරවල් දිගේ ඇවිදිනවා. දුවනවා. ඒත් අපි මනසින් සැහැල්ලු වීමට පුරුදු පුහුණු වන්නේ නැහැ. බෞද්ධ ප්‍රජාව වටහා ගතයුතු දෙයක් වන්නේ බුදු දහමෙන් කියාදුන් හරවත් ගුණදහම් පද්ධතිය ජීවිතයට ළං කරගැනීමයි.එවිට අපගේ බෞද්ධයන් සෙලවිය නොහැකියි. අද වගේම එදාත් බෞද්ධ ආගමට තර්ජන එල්ල වුණා. මේ එල්ලවන අභියෝග හොඳින් වටහා ගෙන ඊට මුහුණ දීමේ ශක්තියක් බෞද්ධයෝ ඇති කරගත යුතුයි.ඒ සඳහා බෞද්ධ සමාජයට නිවැරැදි නායකත්වය අත්‍යවශ්‍යයි. නායකත්වය අහිමිවීම නිසා විවිධ සංවිධාන සමාජයේ බිහිවෙලා. බෞද්ධ උරුමය ආරක්‍ෂා කරන, බෞද්ධයන් වෙනුවෙන් කතා කරන සංවිධාන ඒ අතරට ඇතුළත්. වගකිව යුතු ආයතන, පුද්ගලයන් ක්‍රියාත්මක නොවීම නිසයි මෙවැනි සංවිධාන බිහි වෙන්නේ. ඒ ඔස්සේ වටහා ගත යුත්තේ තමන්ට පැවරී ඇති වගකීම කුමක්ද යන්නයි.”බහු වාර්ගික ජාතින් ජීවත්වන රටක් ලෙස, ශ්‍රී ලංකාවේ ආගමික සහනශීලී තත්ත්වය කෙබදුද?ආගමික සහනශීලිත­්වය කියන්නේ තවත් ආගමකට ගහන එක නෙවෙයි. බෞද්ධ ප්‍රජාව වගේම අනෙක් ආගම්වල සාමාජිකයන් වුණත් මේ කාරණය වටහා ගත යුතුයි. සමාජයේ ආගමික සහනශීලිතාවය බිඳ වැටීමට බලපෑ සාධකය වී ඇත්තේ බෞද්ධයන් අන්‍ය ආගම්වලට හැරවීම කියන සාධකයයි.එහෙම නැතුව මේ රටේ පල්ලි නොතිබුණා නොවෙයි. මේ ආගමික ආයතනවලටත් පාලනය කළ නොහැකි වෙනත් ආගමික නිකායික සංවිධාන මේ රටේ දශක එකහමාරක දෙකක කාලයක පටන් සක්මන් කිරීමට පටන් ගත්තා. ඔවුන් ගොඩ වැඩිකර ගැනීමේ න්‍යායට වේගයෙන් අවතීර්ණ වුණා. දුප්පත්කම දඩමීමා කරගෙන ඔවුන් ඉන් ප්‍රයෝජන ගත්තෙ. එතනදියි යම් යම් ආගමික ගැටුම් ඇති වුණේ. වර්තමානයේ මුස්ලිම් හා බෞද්ධ කියන ප්‍රජාවන් අතර යම්කිසි ගැටලු ඇතිවෙලා. මේ කාරණය අපි මැනවින් වටහා ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307201</link>
    <topic>උඹ ද ක්‍රිෂාන්ත? රජයේ සාක්කිකරුවෙක් වෙන්න යනවද? අපි බලා ගනිමු</topic>
    <author>සිරන්ජනී කුමාරි</author>
    <content>‘උඹ ද ක්‍රිෂාන්ත, ශානි ගේ ගුලිය කෑවද? රජයේ සාක්කිකරුවෙක් වෙන්න හදනවා...‍ නේ. අපි බලාගනිමු' යැයි කෝටිපති ව්‍යාපාරික මොහොමඩ් සියාම් ඝාතන සිද්ධියේ පළමු සැකකරුට හිටපු නියෝජ්‍ය පොලිස්පති වාස් ගුණවර්ධන මහතාගේ නීතිඥවරුන් දෙදෙනෙක් තර්ජනය කළැයි ක්‍රිෂාන්ත කෝරළගේ නමැති සැකකරු කොළඹ අතිරේක මහේස්ත්‍රාත් මොහොමඩ් සහබ්දීන් මහතා හමුවේ ඊයේ (19) පැවසීය.තමා වෙනුවෙන් මෙම නීතිඥවරුන්ට අධිකරණයේ පෙනී සිටීමට උපදෙස් ලබා දී නැති බවත් කිසිදු ගාස්තුවක් අය නොකර ඔවුන් බලහත්කාරයෙන් ‍තමා වෙනුවෙන් අධිකරණයට කරුණු දක්වා ඇති බවටත් අධිකරණයේදී කරුණු අනාවරණය විය.ඊයේ (19) පැමිණිල්ල කැඳවූ අවස්ථාවේ සිට ම පැය කිහිපයක් පළමු සැකකරු සිය අත ඔසවා යමක් පැවසීමට ඇති බවට මහේස්ත්‍රාත්වරයාට සංඥා කරමින් සිටියේය.නඩුව අතරතුරදී සැකකරුවන් වෙනුවෙන් පෙනී සිටි නීතිඥවරුන් සම්බන්ධයෙන් පැන නැඟුණු ප්‍රශ්නයක් මත මහේස්ත්‍රාත්වරයා පළමු සැකකරුගෙන් තමාට කීමට ඇත්තේ කුමක්දැයි ප්‍රශ්න කෙළේය.එහිදී 'ගරු ස්වාමීනි, රැඳවුම් බාරයේ සිටි මා ඉකුත් (17) දින රහස් පොලිසිය අධිකරණයට ඉදිරිපත් කළා. අධිකරණ සිරමැදිරිය තුළ සිටි මා හමුවන්න නීතිඥවරුන් කිහිප දෙනකු පැමිණියා. කවුද ක්‍රිෂාන්ත කියන්නේ? යැයි විමසුවා. උඹද ක්‍රිෂාන්ත? ශානි මහත්තයාගේ ගුලිය කෑවද? ...රජයේ සාක්කිකරුවෙක් වෙන්න යනවද? අපි බලාගනිමු?' යැයි ඔවුන් මට තර්ජනාත්මක ස්වරූපයෙන් පැවසුවා යැයි සැකකරු මහේස්ත්‍රාත්වරයා හමුවේ පවසා සිටියේය.මෙම ප්‍රකාශය සටහන් කිරීමට ලඝු ලේඛිකාවට නියම කළ මහේස්ත්‍රාත්වරයා වාස් ගුණවර්ධන මහතා වෙනුවෙන් පෙනී සිටි නීතිඥ අජිත් පතිරණ මහතාගෙන් ඒ පිළිබඳව ප්‍රශ්න කෙළේය.නීතිඥ අජිත් පතිරණ - වී.ඩී.කේ. ක්‍රිෂාන්ත විශ්වරුපන් කෝරළ යන අයගේ පවුලේ ඥාතීන් ඔහු වෙනුවෙන් පෙනී සිටීමට මට උපදෙස් දුන්නා. ඥාතීන් මට පවසා සිටියා ඔහු රජයේ සාක්කිකරුවකු කරන බව එහි බරපතළකම මා ‍ඔවුන්ට පහදා දුන්නා. තමන්ට විරුද්ධව වුවද එම සාක්කි යොදා ගත හැකි බවත් රහස් පොලිසිය ඔවුන් නොමඟ යවා නිදහස් කරන බවට බොරු පොරොන්දු දී මෙම ප්‍රකාශ ලබාගෙන ඇති බවට ස්වාමීනි මා අනුමාන කරනවා.මාගේ උපදෙස් මත නීතිඥ අනුර සෙනෙවිරත්න මහතා මෙම නීති විරෝධී අත්අඩංගුවට ගැනීම සම්බන්ධයෙන් ගිය වර අධිකරණයට කරුණු දැක්වූවා. ඉන් පසු ක්‍රියාත්මක වූ රහස් පොලිසිය කඩිමුඩියේ රැඳවුම් බාරයේ සිටි සැකකරුවන් අධිකරණයට ඉදිරිපත් කොට රක්ෂිත බන්ධනාගාර ගත කළා. මා හා මාගේ මිතුරා අනුර සෙනෙවිරත්න මහතා සැකකරුගේ ඥාතීන්ගේ උපදෙස් මතයි අධිකරණයේ පෙනී සිටියේ.නීතිපති දෙපාර්තමේන්තුව නියෝජනය කරමින් රජයේ අධිනීතිඥ වසන්ත පෙරේරා මහතා අධිකරණයේ පෙනී සිටිමින් පවසා සිටියේ ඉකුත් නඩු වාරයේදී පළමු හතරවන හා හත්වන සැකකරුවන් වෙනුවෙන් ඉදිරිපත් වූ විරෝධතා පදනම් විරහිත බවය.අධිනීතිඥ වසන්ත පෙරේරා - අපරාධ නඩු සංග්‍රහයේ 127 (1) වගන්ති ප්‍රකාරව සැකකරුවන්ගේ ප්‍රකාශ සටහන් කිරීම අවසානයි. මෙම ආවේෂතාව නඩුව විභාග කරන අවස්ථාවේදී මහාධිකරණය තීරණය කරනු ලබනවා. මෙම සැකකරුවන් ත්‍රස්ත පනතේ වැරදිවලට අමතරව දණ්ඩ නීති සංග්‍රහයේ වරදවල් වෙනුවෙන්ද අත්අඩංගුවට ගෙන තිබෙනවා.දණ්ඩ නීති සංග්‍රහයේ වරදවල් සම්බන්ධ චෝදනා සැකකරුවන්ට එල්ල වී තිබෙනවා. ඒ බැවින් ප්‍රකාශ සටහන් කිරීමේ කිසිදු අවනීතියක් නැහැ. 127 වගන්ති යටතේ සැකකරුවකුගේ නොව සාක්කිකරුවකුගේ වුවද ප්‍රකාශ සටහන් කිරීමේ හැකියාව මහේස්ත්‍රාත්වරයාට තිබෙනවා.මුත්තයියාට එරෙහි රැජින නඩුවේ තීන්දුවද අධිකරණයට ඉදිරිපත් කරමින් අධිනීතිඥවරයා පැවසුවේ 127 (1) ප්‍රකාරව ඕනෑම පුද්ගලයකුගේ පුද්ගල ප්‍රකාශ ගැනීමට මහේස්ත්‍රාත්වරයාට හැකියාව තිබෙන බැවින් විත්තිය ඉදිරිපත් කරන කරුණුවලට කිසිදු නෛතිකභාවයක් නොමැති බවයි.ජනාධිපති නීතිඥ හේමන්ත වර්ණකුලසූරිය මහතා - මෙම නඩුවට මා පෙර පෙනී සිටියේ නැහැ. මගේ උගත් මිතුරෝ මෙම තර්කය ඉදිරිපත් කොට තිබෙනවා. එනිසා මේ සම්බන්ධව ලිඛිත දේශනයක් ගොනු කරන්න අධිකරණයෙන් දිනයක් අයදිනවා.නීතිඥ අනුර සෙනෙවිරත්න - මා පෙර දින මතු කළ ගැටලුව නිවැරදිව නීතිපති දෙපාර්තමේන්තුව ග්‍රහණය කරගෙන නැහැ. තර්කය ඉදිරිපත් කළ පසු රහස් පොලිසිය රැඳවුම් භාරයේ සිටි සැකකරුවන් අධිකරණයට ඉදිරිපත් කොට රක්ෂිත බන්ධනාගාර ගත කළා.දණ්ඩ නීති සංග්‍රහයේ 321, 141, 146, 147, 186, 296, 355 හා 375 වගන්තිවලට අදාළ චෝදනා සම්බන්ධයෙන් සැකකරුවන් අත්අඩංගුවට ගත් බවට රහස් පොලිසිය සිය වාර්තා මඟින් දක්වා තිබෙනවා.රජයේ අධිනීතිඥ වසන්ත පෙරේරා - පළමුවන සැකකරු වෙනුවෙන් නීතිඥ නියෝජනයක් නැහැ. මොහු කවරකු වෙනුවෙන්ද ස්වාමීනි කරුණු දක්වන්නේ. නීතිඥවරයාගේ කරුණු දැක්වීම පදනම් රහිතයි.නීතිඥ අජිත් පතිරණ - පළමු සැකකරුගේ පවුලේ අය උපදෙස් දුන්නා.පළමු සැකකරු අත ඔසවා යමක් පවසන්න සංඥා කරයි.මහේස්ත්‍රාත් - ඔබ වෙනුවෙන් නීතිඥවරයකු පෙනී සිටිනවද?සැකකරු - නැහැ ස්වාමීනි, මා අධිකරණයට ඉදිරිපත් කළ අවස්ථාවේදී නීතිඥ පිරිසක් මට තර්ජනය කළා.මහේස්ත්‍රාත්වරයා ඔහුගේ ප්‍රකාශය සටහන් කරමින් නීතිඥ මහතාගේ පිළිතුරද මෙහිදී සටහන් කර ගනු ලැබීය.සිද්ධියට සම්බන්ධ සැකකරුවකු වන හිටපු නියෝජ්‍ය පොලිස්පතිවරයාගේ පුතු වන රවිඳු ගුණවර්ධන හා වෙඩි තැබීමට භාවිතා කළ ගිනි අවිය අත්අඩංගුවට ගැනීමට ඇති බවට රහස් පොලිසිය අධිකරණයට දැනුම් දුන්නේය.තවද හතර හය හා හත්වන සැකකරුවන්ගේ ඇඳුම් ඩී.එන්.ඒ. පරීක්ෂණ සඳහා යොමු කළ බව පැවසූ රහස් පොලිසිය දුරකථන සබඳතා තුනක් සම්බන්ධයෙන් වාර්තා අදාළ සමාගම් වෙතින් ලබාගැනීමට අධිකරණයේ නියෝග ලබාගත්තේය.රවිඳු ගුණවර්ධන අත්අඩංගුවට ගැනීම සඳහා ගාල්ල හා මිරිහාන ප්‍රදේශයේ නිවාස දෙකක් හා ‍හෝටලයක් පරීක්ෂාවට ලක්කළ ද ඔහු හමු වූයේ නැති බවටද රහස් පොලිසිය අධිකරණය හමුවේ පවසා සිටියේය.ක්‍රිෂාන්ත කෝරළගේ, පවුඩීන් මුතාලිෆ්, වාස් ගුණවර්ධන, ඉන්දික බමුණුසිංහ, ගාමිණි සරච්චන්ද්‍ර, ප්‍රියන්ත සංජීව හා කැලුම් රංගන යන සැකකරුවන් බන්ධනාගාර අධිකාරී විශේෂ ආරක්ෂාව යටතේ අධිකරණයට ඉදිරිපත් කොට තිබූ අතර ඔවුන් තවදුරටත් ලබන මස 01 වැනි දින දක්වා රක්ෂිත බන්ධනාගාර ගත කිරීමට මහේස්ත්‍රාත්වරයා නියෝග කළේය.රහස් පොලිසියේ සහකාර පොලිස් අධිකාරී ශානි අබේසේකර, ස්ථානාධිපති රංජිත් මුණසිංහ සමඟ අධිනීතිඥ වසන්ත පෙරේරා පැමිණිල්ල වෙනුවෙන් පෙනී සිටියහ.නීතිඥ රසික වීරරත්න, ජනාධිපති නීතිඥ අනිල් සිල්වා, ජනාධිපති නීතිඥ හේමන්ත වර්ණකුලසූරිය, අනුජ ප්‍රේමරත්න, තුසිත ගුණසේකර, අනුර සෙනෙවිරත්න, ප්‍රේමසිරි පෙරේරා මහත්වරු වාස් ගුණවර්ධන මහතා වෙනුවෙන් පෙනී සිටියහ. අගතියට පත් පාර්ශ්වය වෙනුවෙන් නීතිඥ නලින්ද්‍ර ‍ඉන්ද්‍රතිස්ස, නිශාන් ඒකනායක පෙනී සිටි අතර දෙවන සැකකරු වෙනුවෙන් නීතිඥ සී.ආර්. ද සිල්වා පෙනී සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307202</link>
    <topic>රඹකැන්ඔය මංගල දියවර ජනපති අතින් අද මුදා හරී</topic>
    <author>නුවන් කොඩිකාර</author>
    <content>රඹකැන්ඔය ජලාශයේ මංගල දියවර මුදා හැරීම ජනාධිපති මහින්ද රාජපක්ෂ මහතාගේ සුරතින් අද (20) සවස 3.00 සිදුකෙරේ.වාරිමාර්ග දෙපාර්තමේන්තුව දේශීය මුල්‍ය ප්‍රතිපාදන සහ දේශීය ඉංජිනේරු තාක්ෂණය යොදා ගනිමින් රුපියල්අඩි 3600 ක් දිග අඩි 81 උස ජලාශ බැම්මක් මගින් රඹකැන්ඔය හරස් කොට මෙම ජලාශය ඉදිකර ඇති බවත් නව ජලාශය ඉදිකිරිමත් සමග අක්කර අඩි 45500 ක ජල ධාරිතාවක් සහිත නව ජලාශයක් ඉදි වී ඇති බවත් වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවසීය.මෙම ජලාශයේ ජලය කිලෝ මීටර් 6.7 ක ප්‍රධාන ඇළ මගින් කුඹුරු අක්කර 3500 කට හා ගොඩ ඉඩම් අක්කර 1200 කට වාරි ජලය බෙදා හැරීම සිදු කෙරෙන බව පවසන ඇමැතිවරයා ඒ තුළින් ගොවි පවුල් 2000 කට සෘජුව ප්‍රතිලාභ ලබන අතර තවත් පවුල් 23,000 කට පමණ වක්‍රාකාරව ප්‍රතිලාභ ලැබෙන බව ප්‍රකාශ කෙළේය.එමෙන්ම මෙම ප්‍රදේශයේ ප්‍රධාන ප්‍රශ්නයක්ව පැවති උග්‍ර පානීය ජල අවශ්‍යතාවය විසඳන බවත්, රඹකැන්ඔය ජලාශය ඉදිකිරීමට සමගාමීව 10 වෙනි මහවැලි කලාපය ලෙස රඹකැන්ඔය ප්‍රදේශය සංවර්ධනය කෙරෙන අතර මහඔය, පදියතලාව සහ රිදිමාලියද්ද යන ප්‍රාදේශීය ලේකම් කොට්ඨාශ මෙම සංවර්ධිත කලාපයට ඇතුලත් වී ඇති බවත් ඇමැති නිමල් සිරිපාල ද සිල්වා මහතා අවධාරණය කළේය.ක්‍රිස්තුවර්ෂ 400 දී පමණ සද්ධාතිස්ස රජු කාලයේ මෙම රඹකැන්ඔය ජලාශයේ ඉදිකිරීම් ආරම්භ කොට කිසියම් හේතුවක් මත අතරමග නතර වී ඇති බව ඉතිහාසයේ සඳහන් වී ඇති බවත් ඉන් පසු විවිධ ආණ්ඩු විසින් මෙම ජලාශයේ ඉදිකිරිම් කටයුතු ආරම්භ කළත් පැවති කුරිරු යුද්ධය නිසා ජලාශයේ වැඩකටයුතු සිදු කර ගැනීමට නොහැකිව අතරමග නතර වී ඇති බවත් ඇමැතිවරයා පැවසීය.යුද්ධයේ නිමාවත් සමගම වත්මන් ආණ්ඩුව රඹකැන්ඔය ජලාශයේ ඉදිකිරිම් කටයුතු නැවත වරක් ආරම්භ කරමින් කඩිනම් කොට නියමිත ඉලක්කගත දිනටත් පෙර ගොවි ජනතාවට ජලය මුදා හැරීමට හැකිවීම දේශීය වාරි ඉංජිනේරුවන්ගේ ශක්තිය ඔප්නැංවු අවස්ථාවක් සහ විශාල ජයග්‍රහණයක් බව නිමල් සිරිපාල ද සිල්වා මහතා කීවේය.මෙම අවස්ථාවට කතානායක චමල් රාජපක්ෂ මහතා ද වාරිමාර්ග ,නියෝජ්‍ය ඇමැති ඩබ්. බී. ඒකනායක මහතාද ‍ජ්‍යෙෂ්ඨ ඇමැති පී. දයාරත්න යන මහත්වරුන්ද සහභාගි වීමට නියමිතය.මෙම මංගල දියවර නිකුත් කිරිම වෙනුවෙන් තැපැල් දෙ‍පාර්තමේන්තුව විසින් රුපියල් 5 ක වටිනාකමින් යුතු විශේෂ සමරු මුද්දරයක් නිකුත් කිරිමද සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307203</link>
    <topic>TNA මන්ත්‍රීවරුඋතුරේ පරාජය බාර ගෙන</topic>
    <author>මහින්ද අලුත‍්ගෙදර</author>
    <content>දෙමළ ජාතික සන්ධානය (TNA) දැනටමත් උතුරු පළාත් සභා මැතිවරණයේ පරාජය බාරගෙන අවසන් බවආණ්ඩුව අවධාරණය කරයි.තම දේශපාලන පාක්ෂිකයෙකු නොවන පුද්ගලයෙකු මහ ඇමැති අපේක්ෂකයා වශයෙන් නම් කිරීම ඉතිහාසයේ පළමුවරට සිදුව තිබෙන බවද එක්සත් ජනතා නිදහස් සන්ධානය සමඟ තරඟ කිරීමට ඇති බිය එයින් මනාව පැහැදිලි වන බවද විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි.දෙමල ජාතික සන්ධානයේ උතුරු පළාත් මහ ඇමැති අපේක්ෂකයා වශයෙන් හිටපු මහාධිකරණ විනිසුරු සී.වී විග්නේෂ්වරන් නම්කර තිබෙන අතර එම මැතිවරණයේදී ඕනෑම පක්ෂයක් සමඟ හොඳ තරඟයක් ලබාදීමට ආණ්ඩුව සූදානම් බවද ඇමැතිවරයා සදහන් කරයි.‍එක්සත් ජනතා නිදහස් සන්ධානය ප්‍රබල ස්ථානය පසුවන බවට දෙමල ජාතික සන්ධානය විසින් පිළිගෙන තිබෙන බවද ජය පරාජය කෙසේ වුවද එම මැතිවරණයට රජය සූදානම් බවද හෙතෙම කියාසිටී.මේ අතර ඩිලාන් පෙරේරා මහතා සදහන් කරන්නේ ජනාධිපති මහින්ද රාජපක්ෂ මහතාගේ නායකත්වය යටතේ වත්මන් ආණ්ඩුවට අවශ්‍ය වී තිබෙන්නේ ප්‍රජාතන්ත්‍රවාදය ජයග්‍රහණය කරවීම බවත් රටේ අනෙකුත් ප්‍රදේශයන්ට මෙන්ම උතුරු පළාත් ජනතාවටද ප්‍රජාතන්ත්‍රවාදී අයිතිය ලබාදී තිබෙන බවත්ය.තම කැමැත්තට අනුව දේශපාලන නියෝජිතයන් පත්කර ගැනීමේ හැකියාව උතුරු පළාත් ජනතාවටද හිමිවන බව පෙන්වාදෙන විදේශ රැකියා ප්‍රවර්ධන හා සුබසාධන ඇමැතිවරයා ආණ්ඩුව පමණක් නොව සෑම දේශපාලන පක්ෂයක්ම නාම යෝජනා ඉදිරිපත් කරනුයේ මැතිවරණයෙන් ජය ලබා ගැනීමේ අපේකෂාවෙන් බවද සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307204</link>
    <topic>නිල්වලා තුරුණු උයනටඅද මුල්ගල තබයි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ ප්‍රථම යෞවන උද්‍යානය වන ‘නිල්වලා තුරුණු උයනට’ මුල්ගල තැබීම යෞවන කටයුතු හා නිපුණතා සංවර්ධන ඇමැති ඩලස් අලහප්පපෙරුම මතාගේ ප්‍රධානත්වයෙන් මාතර එළියකන්ද ප්‍රදේශයේදී අද (20) පැවැත්වේ.දිවයින පුරා සිටි යෞවන යෞවනියන්ට පාරිසරික සහ සෞන්දර්ය රසවින්දනාත්මක අත්දැකීම් සහිතව මානසික එකාග්‍රතාවය පවත්වාගෙන යාමටද සිය විවේකී අවස්ථාවන් මැනවින් කළමණාකරය කැරගැනීමද මෙම තුරුණු උද්‍යානය භාවිතා කළ හැක.ජාතික තරුණසේවා සභාවේ කළමණාකාරීත්වය යටතේ රුපියල් ලක්ෂ 890 ක ආයෝජනයකින් ඉදිකෙරෙන මෙම උද්‍යානය තුළ කියවීම් ශාලා, කායවර්ධන ස්ථාන, ක්‍රීඩා, සෞන්දර්යාත්මක රසවින්දනය, ආපන ශාලා ඇතුලු විවිධ පහසුකම් ඇතුළත් වේ.නිල්වලා තුරුණු උයනට මුල්ගල තැබීමේ උත්සවයට සමගාමීව සිකුරාදා දින පෙ.ව. 8.45 ට ජාතික තුරුණු දිනය සැමරීමේ පා ගමන මාතර උයන්වත්ත ක්‍රීඩාංගනය අසලින් ආරම්භ කිරීමට කටයුතු යොදා ඇත.පාර්ලිමේන්තු මන්ත්‍රීවරුන්වන නාමල් රාජපක්ෂ, සනත් ජයසූරිය, නගරාධිපති, සොසීන්ද්‍ර හදුන්ගේ, ජාතික තරුණසේවා සභාවේ සභාපතී, නීතිඥ, ලලිත් පියුම් පෙරේරා, යෞවන සමාජ සම්මේලනයේ ලේකම්, සමන් රණවීර, යොවුන් පාර්ලිමේන්තුවේ අගමැති, චාමර උදිත බණ්ඩාර, දිස්ත්‍රික් නායක, ඩිලාන් ප්‍රමිත කුමාර ආදී සම්භාවනීය අමුත්තන් රැසක් මෙම අවස්ථාවට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307205</link>
    <topic>විදුනැණ 5 වසර ශිෂ්‍යත්ව සම්මන්ත්‍රණය අද</topic>
    <author>සුභාෂීණී සේනානායක</author>
    <content>සීමාසහිත එන්සත් ප්‍රවෘත්ති පත්‍ර සමාගමේ ප්‍රකාශයක් වන විදුනැණ පුවත්පත සංවිධානය කරන විදුනැණ පහ වසර ශිෂ්‍යත්ව සම්මන්ත්‍රණය අද (20) උදේ 8.00 කැකිරාව ප්‍රාදේශීය සභා ශ්‍රවණාගාරයේදී පැවැත්වේ.උදේ 8.00ට ආරම්භ කෙරෙන සම්මන්ත්‍රණය සවස 2.00 දක්වා පැවැත්වෙන අතර ශිෂ්‍යත්වය සඳහා මුහුණ දෙන සිසුන්ගේ මවුපියන් වෙනුවෙන්ද විශේෂ දේශනයක්ද පැවැත්වේ.කැකිරාව පොලිස් ස්ථානාධිපති පොලිස් පරීක්ෂක පුෂ්පකුමාර මහතා මේ සම්මන්ත්‍රණය සඳහා පුර්ණ දායකත්වය සහ සංවිධානය සිදු කර ඇත. අනුරාධපුර දිස්ත්‍රික්කයේ පැවැත්වෙන අවසන් සම්මන්ත්‍රණය මෙය වන බැවින් මෙම සම්මන්ත්‍රණය සඳහා සහභාගී වි දැනුම ලබා ගන්නා ලෙස ලේක්හවුස් අලෙවි හා ශාඛා ප්‍රධානී සුනිල් සෙන්දනායක මහතා කියා සීටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307206</link>
    <topic>වීසා නැතිව සිටින විදේශිකයන් අල්ලන්න මෙහෙයුම් ඇරැඹේ</topic>
    <author>විජයානි එදිරිසිංහ</author>
    <content>වීසා නොමැතිව මෙරට තුළ තැන් තැන්වල සැඟවී සිටින විදේශිකයන් සොයා ආගමන හා විගමන දෙපාර්තමේන්තුවේ බුද්ධි හා නිරීක්ෂණ ‍වැටලීම් අංශය මඟින් මෙහෙයුමක් දියත් කැර තිබේ.එම මෙහෙයුමේ ප්‍රතිඵලයක් වශයෙන් පසුගිය දින දෙකක් තුළ මහනුවර, මාතලේ ප්‍රදේශවල කළ වැටලීම් වලින් අනවසරින් සිටි විදේශිකයන් පහළොස් දෙනෙක් අත්අඩංගුවට ගෙන තිබේ.රට තුළ අනවසරයෙන් රැඳී සිටින ඇතැම් විදේශිකයන් අතර ආණ්ඩුවට එරෙහිව කටයුතු කරන විවිධ කුමන්ත්‍රණකාරී ජාත්‍යන්තර බලවේග, රාජ්‍ය නොවන සංවිධානවලට සම්බන්ධ වූවන් ඇතුළු ඔත්තුකරුවන්ද සිටින බවට බුද්ධි අංශ මඟින් තොරතුරු අනාවරණය කැරගෙන ඇත.ඒ අනුව වහාම ක්‍රියාත්මක වන පරිදි අනවසරයෙන් රට තුළ සිටින පිරිස් අත්අඩංගුවට ගෙන රටින් පිටුවහල් කිරීමට ආරක්ෂක ලේකම් ගෝඨාභය රාජපක්ෂ මහතා ලබාදී ඇති උපදෙස් මත මෙම මෙහෙයුම දියත් කැර තිබේ. මෙම මෙහෙයුම අඛණ්ඩව රටපුරා ක්‍රියාත්මක කරවන බව ආගමන හා විගමන දෙපාර්තමේන්තුවේ බුද්ධි නිරීක්ෂණ අංශ පවසයි.මේ වන විට අත්අඩංගුවට ගෙන ඇති අය අතර ඉන්දියාව, චීනය, ඕස්ට්‍රේලියාව ඇතුළු රටවල් ගණනාවකට අයත් අය වෙති.සංචාරක වීසා, ව්‍යාපෘති වලට සම්බන්ධව විවිධ රැකියා වලට පැමිණ වීසා අවසන්ව රටේ රැඳී සිටින අය මෙන්ම හොර රහසේ මුහුදු මාර්ග ඔස්සේ පැමිණි අයද මේ අතර වෙති.විදේශිකයන් පවත්වාගෙන යන අවන්හල්, හෝටල්, වැඩපළවල රාත්‍රී සමාජ ශාලා, සම්භාහන මධ්‍යස්ථාන ඇතුළු බොහෝ ස්ථානවල මෙම අනවසර විදේශිකයන් රැඳී සිටිති.පසුගිය මස 15 කාලය තුළ මෙසේ අනවසරයෙන් රැඳී සිටි විදේශිකයන් දහසක් පමණ පිරිසක් අත්අඩංගුවට ගෙන රටින් පිටුවහල් කර ඇත.උතුරු නැඟෙනහිර ප්‍රදේශවලද මෙසේ අනවසර පිරිස් විශාල වශයෙන් ගැවසෙන බව හඳුනාගෙන තිබේ. ආගමන හා විගමන පාලක ‍ජනරාල් චූලානන්ද පෙ‍රේරා, ආගමන හා විගමන පාලක වීසා එම්.එම්. රණසිංහ මහත්වරුන්ගේ අධීක්ෂණය යටතේ ආගමන හා විගමන බුද්ධි හා නිරීක්ෂණ අංශ නිලධාරීන් මෙහෙයුම සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307207</link>
    <topic>මේ රටේ ආයෝජනය දෙගුණ වෙනවා</topic>
    <author>නුවන් කොඩිකාර</author>
    <content>මේ වසරේ ආයෝජන ආදායම් ඉලක්කය අමෙරිකන් ඩොලර් බිලියන දෙකක් වුවද පොදු රාජ්‍ය මණ්ඩලීය රාජ්‍ය නායක උළෙල අවසන් විමෙන් පසු එය දෙගුණය ඉක්මවනු ඇතැයි තමන් විශ්වාස කරන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවසීය.ගියවර පොදු රාජ්‍ය මණ්ඩලීය රාජ්‍ය නායක උළෙල පැවැත් වු ඕස්ට්‍රේලියාව අමෙරිකන් ඩොලර් බිලියන දහය ඉක්මවු ආදායමක් උපයාගෙන ඇති බව හෙතෙම කීවේය.මෙම සමුළුව සඳහා රාජ්‍ය නායකයින් පනස් තුන් දෙනෙකු හා ඔවුන්ගේ නියෝජිතයෝ විශාල පිරිසක් පැමිණෙන බවත් මේ වන විටත් ඒ සඳහා හොටෙල් කාමර 4500 කට අධික ප්‍රමාණයක් වෙන්කර තැබිමට සිදුව ඇති බව නියෝජ්‍ය ඇමැතිවරයා ප්‍රකාශ කළේය.මෙම ආයෝජන ඉලක්කවලට අමතරව ත්‍රස්තවාදය අවසන්වීමෙන් පසු මෙරට ලබාගෙන ඇති ජයග්‍රහණ හා සංවර්ධනය ලොවට කියාපෑමේ හොඳම අවස්ථාවක් ලෙසද පොදු රාජ්‍ය මණ්ඩලීය රාජ්‍ය නායක සමුළුව යොදාගත හැකි බව අබේවර්ධන මහතා පැවසීය.මීට අමතරව මෙරටට පැමිණෙන නායකයන් හා නියෝජිතයන්ට ඔවුන් කැමැති ඕනෑම ප්‍රදේශයක සංචාරය කිරිමේ අවස්ථාව උදාකර දී ඇති බවත් ඒ මඟින් මෙරට ඇති සුන්දරත්වය ලෝකය හමුවට ගෙනයාමට හැකිවනු ඇති බවත් හෙතෙම කීවේය. මෙවැනි රාජ්‍ය නායක සමුළුවක් සිය රටවලට ලබාගැනීම සඳහා බොහෝ රටවල් තරඟ කරන බවත් එහෙත් අපේ රටේම පිරිසක් අපට ලැබී ඇති ඒ මහඟු අවස්ථාව විනාශ කිරීමට ක්‍රියාකරමින් සිටින බවත් නියෝජ්‍ය ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307208</link>
    <topic>ඇසළ මහා සිසු පෙරහර අනිද්දා</topic>
    <author>සුභාෂිණී සේනානායක</author>
    <content>අධ්‍යාපන අමාත්‍යාංශය සංවිධානය කරන සිංහල දෙමළ මුස්ලිම් පාසල් සිසුන් සහභාගී වන ලොව විශාලතම ඇසළ මහා පෙරහර අනිද්දා (22) පැවැත්වේ.දිවයින පුරා පාසල් නියෝජනය වන ආකාරයෙන් සිංහල දෙමළ මුස්ලිම් පාසල් සිසුන් 15000ක් මෙම පෙරහරේ ගමන් කරති.එසේම බුද්ධ ප්‍රතිමා වහන්සේ පෙරටුකොට ගත් ස්වාමීන් වහන්සේලා 500 නමක් ද මෙම පෙරහරේ වැඩම කරති. තෙවන වරටත් පැවැත්වෙන ඇසළ මහා පෙරහර පස්වරු 2ට කොළඹ මහානාම විදුහල අභියසින් ආරම්භ වී කොළඹ හුණුපිටිය ගංගාරාම විහාරස්ථානය දක්වා වීථී සංචාරය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n1307209</link>
    <topic>කුඩා වෙ‍ෙළඳසල් හිමියන්ට අසාධාරණයක් නොවීමට සුපිරි වෙළෙඳසල් විවෘත කිරීම පාලනය කළ යුතුයි</topic>
    <author>ධනුෂ්ක ගොඩකුඹුර</author>
    <content>සීමාවකින් තොරව රට පුරා සෑම නගරයක ම සුපිරි වෙළෙඳසල් පිහිටුවීම වැළක්වීමට නීති රීති සැකසිය යුතු බව ජනාධිපති මහින්ද රාජපක්ෂ මහතා පැවසීය.සුපිරි වෙළෙඳසල් පාලනයකින් තොරව පිහිටුවීම නිසා ගමේ කුඩා ව්‍යාපාරිකයන්ට වෙළෙඳාමක්වත් කර ගන්නට ඇති ඉඩ ඇහිරී තිබෙන බව පැවසූ ජනාධිපතිවරයා එවැනි වෙළෙඳසල් ස්ථාපිත කිරීම පාලනය කළ යුතු බවද ප්‍රකාශ කළේය.ජනාධිපතිවරයා මෙසේ ප්‍රකාශ කළේ කෘෂිකර්ම අමාත්‍යාංශයේ ප්‍රගති සමාලෝචන රැස්වීමට එම අමාත්‍යාංශ ශ්‍රවණාගාරයේ දී ඊයේ (19) එක්වෙමිනි.අමාත්‍යාංශයේ 2013-2015 මධ්‍ය කාලීන සැලැස්මේ ප්‍රගතිය සම්බන්ධයෙන් මෙහි දී සාකච්ඡා කෙරුණු අතර වී , එළවළු හා පලතුරු, අනෙකුත් අතිරේක භෝග වගාව වැඩිදියුණු කිරීම පිළිබඳව විශේෂ අවධානයක් යොමු කෙරිණ.තිරිගු පිටි භාවිතය අවම කිරීම සම්බන්ධයෙන් කෙරුණු කරුණු දැක්වීම්වල දී ජනාධිපතිවරයා ප්‍රකාශ කළේ තිරිගු පිටි වැඩි වශයෙන් භාවිතා කරන වතුකරයේ ජනතාව සහල් පිටි පාරි‍භෝජනයට යොමු කිරීමට කටයුතු කළ යුතු බවයි.විදේශවලින් වැඩි ඉල්ලුමක් සහිත සහල් වර්ග වගා කිරීමේ අවශ්‍යතාව පෙන්වා දුන් ජනාධිපතිවරයා එළැඹෙන කන්නයේ මහවැලි බී සහ සී කලාපවල එවැනි සහල් වර්ග වගාවට යොමු කිරීමට පියවර ගන්නා ලෙස උපදෙස් දුන්නේය.ගොවි හැඳුනුම්පත් සැකසීම 1996 වසරේ සිටම නතරව ඇති බවට නිලධාරීන් පෙන්වා දුන් කරුණුවලට කන් දුන් ජනාධිපතිතුමා උපදෙස් දුන්නේ ගොවි හැඳුනුම්පතක් වෙනම සැකසීමට වඩා ජාතික හැඳුනුම්පතටම එම කරුණු ඇතුළත් කිරීමේ ඉඩ කඩ සොයා බලන ලෙසයි.රජය පසුගිය කාලයේ බඳවා ගත් උපාධිධාරීන්ට කෘෂිකර්ම කටයුතු සම්බන්ධයෙන් විධිමත් පුහුණුවක් ලබා දීමට කටයුතු කරන ලෙසත් ඔවුන් සතු න්‍යායාත්මක දැනුම සමඟ ප්‍රායෝගික දැනුම ලබා දීමට පියවර ගන්නා ලෙසත් උපදෙස් දුන්නේය.කෘෂි රසායන බෝතල් ඉවත දැමීම වැළක්වීමේ වැඩපිළිවෙළක අවශ්‍යතාව පෙන්වා දුන් ජනාධිපතිවරයා එළවළු වෙළෙඳාම සඳහා සතොස වෙළෙඳසල් යොදා ගැනීමේ ඉඩකඩ සොයා බලන ලෙස උපදෙස් දුන්නේය.ඇමැතිවරුන් වන මහින්ද යාපා අබේවර්ධන, බැසිල් රාජපක්ෂ, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර, කෘෂිකර්ම අමාත්‍යාංශ ලේකම් විජයරත්න සකලසූරිය මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072010</link>
    <topic>TNA මල්ලෙන්LTTE බළලා එළියට</topic>
    <author>අසේල කුරුළුවංශ</author>
    <content>ද්‍රවිඩ සන්ධාන මල්ලෙන් දැන් එල්. ටී. ටී. ඊ. බළලා එළියට පැන තිබෙන බව ගැටඹේ රාජොපවනාරාමාධිපති කැප්පෙටියාගොඩ සිරිවිමල හිමියෝ පැවසූහ.ද්‍රවිඩ සන්ධාන මහ ඇමැති අපේක්ෂකගේ ඇතැම් ප්‍රකාශ තුළින් අද එය තහවුරු වෙමින් තිබෙන බවද උන්වහන්සේ කීහ.එදා එල්. ටී. ටී. ටී. ඊ. ය ත්‍රස්තවාදයෙන් දිනා ගැනීමට උත්සාහ කළ දේ අද ද්‍රවිඩ සන්ධානය දේශපාලනික වශයෙන් දිනා ගැනීමට උත්සාහ කරන බවත් මෙරට ඒකීය භාවය සුරක්ෂිත කිරීම උදෙසා රණවිරුවන් දස දහස් ගණනක් ජීවිත පූජා කළේ රට දෙකඩ කිරීම සදහා ද්‍රවිඩ සන්ධානයට දේශපාලන බලය ලබා දීමට නොවන බවත් සිරිවිමල හිමියෝ පැවසූහ.රටේ ජාතික ප්‍රශ්නයට විසඳුමක් ලෙස 1988 හඳුන්වා දුන් පළාත් සභා ක්‍රමය මගින් ලබාදී තිබෙන බලතල මෙතෙක් ගැටලුවක් බවට පත්නොවූයේ මධ්‍යම රජය හා අත්වැල් බැඳගනිමින් එම පළාත් සභා ක්‍රියාත්මකවූ නිසා බවත් ඊට එරෙහි පිරිසක් අතට උතුරේ බලය ගියහොත් ගැටලු රැසක් ඇතිවන බවට පෙරනිමිති දැන් සිටම පහළවෙමින් තිබෙන බවත් නාහිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072011</link>
    <topic>බියගමට හැමූ සුළඟින් 34ක් පීඩාවට</topic>
    <author>උදුලා පීරිස්</author>
    <content>ගම්පහ බියගම ප්‍රදේශයට පෙරේදා (18) රාත්‍රියේ හමා ගිය තද සුළං හේතුවෙන් පුද්ගලයන් 34 දෙනෙකු පීඩාවට පත්ව ඇතැයි ආපදා කළමනාකරණ මධ්‍යස්ථානය පැවසීය. තද සුළඟත් සමඟ නිවාස 10 ක් අර්ධ වශයෙන් හානියට පත්ව තවත් එක් නිවසක් හා ව්‍යාපාරික ස්ථානයක් සම්පූර්ණයෙන්ම විනාශයට පත්ව ඇතැයි ද එම මධ්‍යස්ථානය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072012</link>
    <topic>ශ්‍රී පාද රක්ෂිතයෙන් වල්ලාපට්ටා කපානිවසක ඇසුරුම් කරමින් සිටියදී දැලේ</topic>
    <author>අසේල කුරුළුවංශ</author>
    <content>සංරක්‍ෂිත ශාඛයක් වන වල්ලාපට්ටා ශ්‍රී පාද රක්ෂිතයෙන් කපා කොළඹ ප්‍රදේශයට රැගෙන යාම සඳහා නොර්ටන් බ්‍රිජ් පොල්පිටිය ප්‍රදේශයේ නිවසක ඇසුරුම් කරමින් සිටි පුද්ගලයකුව පොලිසිය පෙරේදා (18) අත්අඩංගුවට ගෙන තිබේ.ලොව මිල අධිකම සුවඳ විලවුන් වර්ග නිපදවීම සඳහා යොදාගන්නා වල්ලාපට්ටා ශාකය හොරෙන් කපා විදේශ ගතකිරීමේ ජාවාරමක් ක්‍රියාත්මක වන බව පොලිසිය පවසයි.වල්ලාපට්ටා කිලෝග්‍රෑම් 01 ක් මෙරට තුළ රු.2500/- පමණ මිලකට අලෙවි වන අතර සැකකරු දීර්ඝ කාලයක් තිස්සේ අදාළ ජාවාරම සිදුකර තිබෙන බව පොලිස් පරීක්‍ෂණ මඟින් අනාවරණය වී ඇත.හැටන් කොට්ඨාස භාර ජ්‍යෙෂ්ඨ පොලිස් අධිකාරි සමන් රත්නායක මහතාගේ උපදෙස් මත හැටන් පොලිසියේ කොට්ඨාස දූෂණ මර්දන අංශයේ ස්ථානාධිපති උප පොලිස් පරීක්‍ෂක කුලතිලක මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072013</link>
    <topic>අලුත්වැඩියාවට පාර වැසේ</topic>
    <author>රක්ෂණ ශ්‍රියන්ත</author>
    <content>කොළඹ අවිස්සාවේල්ල පරණ මාර්ගයේ ඔරුගොඩවත්ත, අඹතලේ මාර්ගයේ සංවර්ධන කටයුත්තක් සදහා අද(20) සිට දින 15 ක් අංගොඩ හන්දියේ සිට අඹතලේ හන්දිය දක්වා මාර්ගය වසා තැබෙන බව පොලිසිය පවසයි.විකල්ප මාර්ග ලෙස අවිස්සාවේල්ල සිට පැමිණෙන බර වාහන කඩුවෙලින් බත්තරමුල්ල හරහා කොළඹට පැමීණිය හැකි අතර, කොළඹ සිට අවිස්සාවේල්ල දක්වා ගමන් කරන වාහන කොටිකාවත්ත හන්දියෙන් කොහිලවත්ත හන්දියට පැමිණ හෝ අඹතලේට පැමිණ ගමන් කළ හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072014</link>
    <topic>අභය දාන මහ පින්කම 22දා</topic>
    <author/>
    <content>ගල්කිස්ස, වටරප්පල පාරේ, බෞද්ධායතනයෙහි වාර්ෂිකව සිදුකෙරෙන ගව අභය දාන මහා පින්කම මෙම ඇසළ පුන් පොහෝ දා (22) පෙරවරු 9.00 ට සිදුකිරීමට නියමිතය.විහාරාධිපති සද්ධර්ම කීර්ති ශ්‍රී ත්‍රිපිටකාචාර්ය, දිවියාගහ යසස්සී නාහිමියන්ගේ අනුශාසනා පරිදි විහාරස්ථ දායක සභාව මඟින් සංවිධානය කෙරෙන මෙම අභය දාන මහා පින්කමේ දී රුපියල් විසිලක්‍ෂයකට අධික මුදලක් වැය කොට මරණයට කැපව සිටින එළදෙනුන් හැටකට වැඩි ප්‍රමාණයක් නිදහස් කොටගෙන පුන් පෝදා පොළොන්නරුවේ, වැලිකන්දේ මෛත්‍රීගමට භාරදීමට බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072015</link>
    <topic>හැඳල ශ්‍රී වජ්‍රඥාන දහම් පාසලේ වාර්ෂික පින්කම් හෙට සිට ඇරැ‍ෙඹ්</topic>
    <author/>
    <content>වත්තල හැඳල පුරාණ විහාරස්ථ ශ්‍රී වජ්‍රඥාන දහම් පාසලේ වාර්ෂික සිල් සමාදන් වීමේ පින්කම ඇසළ පෝ දිනට යෙදී ඇත. දහම් පාසල් දරුවන් 1200 ක් පමණ හා ප්‍රදේශවාසී උපාසක උපාසිකාවන් විශාල පිරිසක් සිල් සමාදන් වීමට නියමිතය.* 21 වෙනි දින පෙර පාසල් ශ්‍රේණියේ සිට 5 ශ්‍රේණිය දක්වා දරුවෝ උදේ 6.30 සිට සවස 2.00 දක්වා සිල් සමාදන් වෙති.* 22 ඇසළ පෝදා 6 ශ්‍රේණියේ සිට ධර්මාචාර්ය දක්වා දරුවෝ උදේ 6.30 සිට සවස 5.00 දක්වා සිල් සමාදන් වෙති.ඇසළ පෝදා ශාස්ත්‍රපති පණ්ඩිත නාවලපිටියේ සරණජෝති හා ශාස්ත්‍රපති පණ්ඩිත බුත්කන්දේ රතනජෝති ස්වාමීන්ද්‍රයන් වහන්සේලා විසින් පවත්වනු ලබන ධර්ම දේශනා ද, කම්මට්ඨානාචාර්ය ඉද්දමල්ගොඩ වජිරඥාන හිමියන් විසින් මෙහෙයවන භාවනා වැඩසටහනක් ද, දේශීය ප්‍රජා සෞඛ්‍ය වෛද්‍ය ඥානක එල්. පාඩප්පෙරුම මහතා විසින් පවත්වනු ලබන ගිහි දේශනයක් ද, බුද්ධ පූජා, බෝධි පූජා, ධර්ම සාකච්ඡා, පිරිත් දේශනා ආදී පින්කම් ද, දහවල් විශේෂ ව්‍යාංජන 32 ක් සහිත බුද්ධ පූජාවක් ද, සවස 4.30 ට වස් ආරාධනා පින්කම් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072016</link>
    <topic>කොටිකාවත්ත ශ්‍රී නාගරුක්ඛාරාමයේසර්වඥ ධාතු පින්කම 22දා සිට</topic>
    <author/>
    <content>කොටිකාවත්ත ශ්‍රී නාගරුක්ඛාරාමයේ වාර්ෂික සර්වඥ හා අග්‍රශ්‍රාවක ධාතූ®න් වහන්සේලා වැඳ පුදාගැනීමේ මහා පින්කම් මාලාවක් 22, 23, 24 දිනවල එම විහාරස්ථානයේදී පැවැත්වෙයි.විහාරාධිපති ත්‍රිපිටක වාගීස්වර බදුල්ලේ මහානාම හිමියන්ගේ අනුශාසකත්වයෙන් පැවැත්වෙන මෙම පින්කම් මාලාව විවෘත කිරීමේ අවස්ථාවට තාක්ෂණ පර්යේෂණ හා පරමාණු බලශක්ති අමාත්‍ය පාඨලී චම්පික රණවක, මේජර් ජෙනරාල් දයා රත්නායක, රියර් අද්මිරාල් ජයන්ත පෙරේරා යන මහත්වරුන් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072017</link>
    <topic>ශ්‍රී ලංකාවේ ජනගහනයෙන් සියයට 64කට 2050 වනවිට දියවැඩියාව</topic>
    <author>සිතාරා සේනානි,</author>
    <content>වසර 2050 වනවිට ශ්‍රී ලංකාවේ ජනගහනයෙන් සියයට 64කට දියවැඩියාව වැළඳීමේ අවදානමක් පවතින බවට ලෝක සෞඛ්‍ය සංවිධානය සෞඛ්‍ය අමාත්‍යාංශයට දැනුම්දී තිබේ.බෝ නොවන රෝග වළක්වා ගැනීම සම්බන්ධයෙන් ජනතාව දැනුම්වත් කිරීම සඳහා සෞඛ්‍ය අමාත්‍යාංශය ක්‍රියාත්මක කරන වැඩපිළිවෙළ දැනට වඩා පුළුල් කළ යුතු බවත්, එසේ නොකළහොත් 2050 වනවිට මෙරට ජනගහනයෙන් අඩකට වඩා එනම් සියයට 64කට දියවැඩියාව වැළඳීමේ අවදානම මඟහරවා ගැනීමට නොහැකි බවත් ලෝක සෞඛ්‍ය සෞඛ්‍ය සංවිධානය දැනුම් දී තිබේ.දැනට අප රටේ ග්‍රාමීය ජනතාවගෙන් සියයට 10ක් හා නාගරික ජනතාවගෙන් සියයට 15ක් දියවැඩියාවට ගොදුරුව තිබේ. එසේම පාසල් දරුවන්ගෙන් සියයට 10ත් 15ත් අතර ප්‍රමාණයක් දෙවැනි කාණ්ඩයේ දියවැඩියාවට ගොදුරුව සිටිති. එසේම පාසල් දරුවන්ගෙන් තවත් සියයට 10ක් දියවැඩියාවට ගොදුරුවීමේ අවදානමක පසුවන බවත් සෞඛ්‍ය අමාත්‍යාංශ දත්ත වාර්තා පෙන්වා දෙයි.මෙවැනි තත්ත්වයක් මතුවීමට ප්‍රධාන හේතුවවී ඇත්තේ ආහාර පාන ගැනීමේදී අප රටේ පවතින විෂමතා ය. සිරුරට නුසුදුසු ආහාර පාන පරිභෝජනය, විධිමත් පරිදි ශාරීරික ක්‍රියාකාරකම්වල නිරත නොවීම,බොහෝ සේවා ස්ථානවල විශේෂයෙන් රාජ්‍ය අංශයේ සේවක සේවිකාවන් රැසක් රාජකාරියේ පවතින ඒකාකාරී ස්වභාවය හේතුවෙන් මානසික ආතතියට ලක්වීම යනාදී කරුණු රැසක් දියවැඩියා රෝගීන් සංඛ්‍යාව ඉහළ යාමට හේතුවී තිබේ.දියවැඩියා රෝගියකුදැයි හඳුනා ගැනීමට කෙරෙන පූර්ව පරීක්ෂණවලට ඉදිරිපත් නොවීම ද රෝගීන් සංඛ්‍යාව ඉහළ යාමට තවත් හේතුවක් බව සෞඛ්‍ය අමාත්‍යාංශය පවසයි. ශ්‍රී ලංකාවේ වසරකට පුද්ගලයන් 600දෙනකුට වැඩි පිරිසකගේ පාද දියවැඩියාව හේතුවෙන් කපා ඉවත් කෙරෙන බව රජයේ රෝහල්වල දත්ත අනාවරණය කැර තිබේ. ජාතික රෝහලේ පමණක් වසරකට දියවැඩියාව හේතුවෙන් පුද්ගලයන් 100ත් 110ත් අතර පිරිසකගේ පාද කපා ඉවත් කරන බව අනාවරණයවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072018</link>
    <topic>ජනපති භූතානයේනව අගමැතිට සුබ පතයි</topic>
    <author/>
    <content>ජනාධිපති මහින්ද රාජපක්ෂ මහතා භූතානයේ නොබෝදා පැවැති දෙවැනි පාර්ලිමේන්තු මැතිවරණය ජයගත් මහජන ප්‍රජාතන්ත්‍රවාදී පක්ෂයේ නායක ෂෙරිං ටොබ්ගේ මහතාට සහ ධුරයෙන් ඉවත්ව යන අගමැති ජිග්මේ තින්ලේ මහතාට සුබපැතුම් පුදකරයි.භූතාන රාජධානියේ දෙවැනි වරට පැවැති මැතිවරණය සාර්ථකව අවසන් කිරීමට හැකිවීම ඔබේ රටේ ජනතාවට මෙන්ම රාජ්‍ය නායක ජිග්මේ කේසර් නම්යෙල් වෑන්ග්චුක් රජතුමාට උපහාරයකැයි ජනාධිපතිතුමා ටොබ්ගේ මහතා වෙත යැවූ පණිවුඩයේ සඳහන් වෙයි.දෙරට අතර ශක්තිමත් හා යහපත් සබඳතා සිහිපත් කරන ජනාධිපතිතුමා නව පාලන සමය තුළ සබඳතා තවදුරටත් ශක්තිමත් කරගැනීමට හැකිවනු ඇතැයි විශ්වාසය පළ කරයි. තින්ලේ මහතා තමා දෙවැනිවර ජනාධිපති ධුරයේ දිව්රුම් දුන් අවස්ථාවට සහභාගී වීම ඇතුළුව ශ්‍රී ලංකාවේ කළ චාරිකා පිළිබඳව රාජපක්ෂ මැතිතුමා හිටපු අග්‍රාමාත්‍යවරයා වෙත යැවූ පණිවුඩයේ සඳහන් කර තිබේ.භූතානයේ ප්‍රජාතන්ත්‍රවාදී මැතිවරණයෙන් පසු ප්‍රථම අග්‍රාමාත්‍ය ධුරය හෙබවීමේ ගෞරවය ඔබතුමාට හිමි වේ. ඔබතුමාගේ නායකත්වය යටතේ ශ්‍රී ලංකාව සහ භූතානය අතර සබඳතා විශාල ප්‍රගතියක් අත්කර ගත්තා” යනුවෙන් රාජපක්ෂ මැතිතුමා හිටපු අග්‍රාමාත්‍යතුමාට යැවූ පණිවුඩයෙන් කියා සිටී.භූතානයේ ප්‍රජාතන්ත්‍රවාදී ලෙස තේරී පත්වූ ප්‍රථම අග්‍රාමාත්‍යවරයා වන තින්ලේ මහතා 1998 දී සහ 2003 දීත් අගමැති පදවිය හෙබැවීය. දැන් ඔහු භූ®තාන ජාතික මන්ත්‍රණ සභාවේ විපක්ෂ නායක ධුරයට පත්වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072019</link>
    <topic>පාරිභෝගික හා පරිසර ආරක්‍ෂාවට නව සංවිධානයක් බිහිවෙයි</topic>
    <author/>
    <content>ශ්‍රී ලාංකීක ජනතාව වෙනුවෙන් මැදිහත්වීම සඳහා රාජ්‍ය සහ රාජ්‍ය නොවන සංවිධාන නියෝජිතයින්ගේ ප්‍රධානත්වයෙන් විකල්ප සංවිධානයක් බිහිවෙයි.මලයාසියාවේ පෙනැන්ග් දූපතේ පැවති දින දහයක වැඩමුළුවකින් පසු එළඹුණු එකඟතා අනුව මෙම සංවිධානය බිහිවිය.මලයාසියාවද ඇතුළුව ලෝකයේ රටවල් ගණනාවක ක්‍රියාත්මක වන ජනතාව සවිබල ගන්වා ඔවුන්ට හඬක් ලබාදීම උදෙසා වූ මෙවැනි සංවිධානයක අඩුපාඩුව ශ්‍රී ලංකාවට ද දැනී තිබිණ.එම අඩුපාඩුව සපුරාලමින් බිහිවන නව සංවිධානයේ මංගල මහ සභා රැස්වීම අද (20) සෙනසුරාදා බොරලැස්ගමුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072020</link>
    <topic>උතුරේ මැතිවරණය කල්දමන්නැයි ඉල්ලූ පෙත්සම අගෝස්තු 06 විභාගයට</topic>
    <author>උනෙල්කා මැදගෙදර</author>
    <content>ලබන සැප්තැම්බර් මාසයේ දී පැවැත්වීමට නියමිත උතුරු පළාත් සභා මැතිවරණය කල් දමන ලෙස ඉල්ලා ගොනු කළ රිට් පෙත්සමක් ලබන අගෝස්තු මස 06 වැනිදා කැඳවීමට අභියාචනාධිකරණය ඊයේ (19) තීරණය කෙළේය.එම පෙත්සම සංශෝධනය කිරීමට පෙත්සම්කරුගේ නීතිඥවරයා කළ ඉල්ලීමකට ද අධිකරණය විසින් අවසර දෙන ලදී.අභියාචනාධිකරණ සභාපති විනිසුරු එස්. ස්කන්ධරාජා මහතා ඉදිරියෙහි මේ පෙත්සම ඊයේ (19) කැඳවන ලදී.සිංහල ජාතික පෙරමුණෙහි ප්‍රධාන ලේකම් ජයන්ත ලියනගේ විසින් මේ පෙත්සම ගොනුකර තිබිණි.මැතිවරණ කොමසාරිස්වරයා සහ නීතිපති මේ පෙත්සමෙහි වගඋත්තරකරුවෝ වෙති.පෙත්සම්කරුවන් සඳහන් කර ඇත්තේ උතුරු පළාත් සභා මැතිවරණය ලබන සැප්තැම්බර් මාසයේ දී පැවැත්වීමට කටයුතු යොදා ඇති බවය.එහෙත් උතුරු පළාතේ බිම් බෝම්බ ඉවත් කිරීමේ කටයුතු සහ ජනතාව නැවත පදිංචි කිරීමේ කටයුතු සම්පූර්ණ කර අවසන්ව නැත.උතුරු පළාතේ ජන සංයුතිය සියලු ජනවර්ගවලට සාධාරණ ලෙස බෙදී යා යුතු බව පෙත්සමෙහි සඳහන් වේ. ඒ සඳහා 1972, 1977 සහ 1983 වර්ෂවල දී උතුරු පළාතෙන් අවතැන් වූ සිංහලයන් නැවත පදිංචි කිරීම සහ 1990 වර්ෂයේ දී උතුරු පළාතෙන් අවතැන් වූ මුස්ලිම් ජනයා නැවත පදිංචි කිරීම කළ යුතු බවට පෙත්සම මඟින් යෝජනා කර ඇත.එසේම 13වන ආණ්ඩුක්‍රම ව්‍යවස්ථා සංශෝධනය තුළ බෙදුම්වාදය පහසුකරවන වගන්තීන් ඇති බව පෙත්සම්කරු පවසයි. එම වගන්තීන් ඉවත් කළ යුතු බවටද පෙත්සමෙහි සඳහන් වේ.එබැවින් එම වගන්තීන් ඉවත් කර, බෝම්බ ඉවත් කිරීම සම්පූර්ණ කර, ජන සංයුතිය අනුව වැසියන් උතුරේ නැවත පදිංචි කරනතුරු එම පළාත් සභාව සඳහා මැතිවරණයක් නොපැවැත්විය යුතු බවට පෙත්සම මඟින් යෝජනා කර ඇත.එබැවින් එම කටයුතු සම්පූර්ණ කරනතුරු උතුරු පළාත් සභා මැතිවරණය පැවැත්වීම වළක්වන ප්‍රොහිබිෂන් රිට් ආඥාවක් නිකුත් කරන ලෙස පෙත්සම මගින් අධිකරණයෙන් ඉල්ලා ඇත.නීතිඥ ඩී. වීරරත්න මහතාගේ උපදෙස් මත නීතිඥ එච්. බී. ගුණසේකර මහතා පෙත්සම වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072021</link>
    <topic>උතුරේ ඡන්දය පැවැත්වීම යුුරෝපාපාර්ලිමේන්තු නියෝජිතයෝ අගයති</topic>
    <author>මහින්ද අලුත්ගෙදර</author>
    <content>උතුරු පළාත් වාසීන්ගේ ප්‍රජාතන්ත්‍රවාදී අයිතිය තහවුරු කරමින් පළාත් සභා මැතිවරණය පැවැත්වීමට රජය ගත් තීරණය සැබවින්ම අගය කරන බව සංචාරයක් සඳහා ශ්‍රී ලංකාවට පැමිණි යුරෝපා පාර්ලිමේන්තුවේ නියෝජිත කණ්ඩායම අවධාරණය කරති.පළාත් මැතිවරණය පැවැත්වීම ඉතා වැදගත් තීරණයක් බවද එය කිසි විටෙකත් අවතක්සේරු නොකරන බවද නියෝජිත කණ්ඩායමේ ප්‍රධානී පාර්ලිමේන්තු මන්ත්‍රීනි ජින් ලැම්බට් මහත්මිය ප්‍රකාශ කරයි.ඒ මහත්මිය මේ බව සඳහන් කෙළේ කොළඹ දී ඊයේ (19) පැවැති විශේෂ මාධ්‍ය හමුවකට සහභාගි වෙමිනි.නිල සංචාරයක් සඳහා පසුගිය 15දා ශ්‍රී ලංකාවට පැමිණි යුරෝපා පාර්ලිමේන්තු නියෝජිත කණ්ඩායමට හය දෙනෙකු ඇතුළත් වන අතර ඔවුන් උතුරු පළාතේ වත්මන් ප්‍රගතිය සොයා බැලීම සඳහා සංචාරයක නිරත වූහ.ජනතාවට නිදහසේ ඡන්දය දීමට අවස්ථාව ලැබීම වැදගත් ඉදිරි පියවරක් වශයෙන් පෙන්වා දුන් ඒ මහත්මිය ප්‍රජාතන්ත්‍රවාදය ශක්තිමත්ව ඉදිරියට ගෙනයාමට සහ ජනතා සුබසිද්ධිය වෙනුවෙන් එය වැදගත් වන බව ද සඳහන් කළාය.උතුරු පළාතේ සංචාරය කළ අවස්ථාවේදී නිවාස මාර්ග අධ්‍යාපන සෞඛ්‍ය ආදී යටිතල පහසුකම්වල ප්‍රගතිය දැකගන්නට ලැබුණු බව ලැම්බට් මහත්මිය ප්‍රකාශ කළාය.ශ්‍රී ලංකාවේ රැඳීසිටි කාලය තුළ මේ පාර්ලිමේන්තු නියෝජිත කණ්ඩායම ඇමතිවරුන් වන මහාචාර්ය ජී. එල්. පීරිස්, බැසිල් රාජපක්ෂ, සුසිල් ප්‍රේමජයන්ත, වාසුදේව නානායක්කාර, ගුණරත්න වීරකෝන් මහත්වරු සමඟ ද යුරෝපා ශ්‍රී ලංකා පාර්ලිමේන්තු මිත්‍රත්ව කණ්ඩායමේ නියෝජිතයන් හා සිවිල් සංගම් නියෝජිත පිරිසක් ද හමුවී සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072022</link>
    <topic>පෞද්ගලික බස් ගාස්තු පිළිබඳ ජාතික ප්‍රතිපත්තියේ නිර්නායකයන් කඩිනමින්</topic>
    <author>නිමල් රාජපක්ෂ</author>
    <content>පෞද්ගලික බස් ගාස්තු පිළිබඳ ජාතික ප්‍රතිපත්තියේ නිර්නායකයන් කඩිනමින් සමාලෝචනය කළ යුතු යැයි නෛසර්ගික කමිටුව ඊයේ (19) තීරණය කරන ලදී.පුද්ගලික බස් ගාස්තු මිල නිතර වෙනස්වීම බස් කර්මාන්තය අවිනිශ්චිත තත්ත්වයකට පත්වීමට ප්‍රධාන හේතුවක් බව පුද්ගලික ප්‍රවාහන අමාත්‍යාංශයේ ලේකම් පද්මසිරි ජයමාන්න මහතා පැවැසීය.අමාත්‍යාංශ ලේකම්වරයාගේ ප්‍රධානත්වයෙන් නෛසර්ගික කමිටු රැස්වීම සිය අමාත්‍යාංශයේ දී ඊයේ පැවැත්විය.මහිදී වැඩිදුරටත් අදහස් දැක්වූ ජයමාන්න මහතා පෞද්ගලික බස් කර්මාන්තය පැවැතීමට නම් තරගකාරීත්වයක් ඇතිවිය යුතුයි. තරගකාරීත්වය ගුණාත්මක විය යුතුයි. බස් කර්මාන්තය ගෞරවාන්විත සේවාවක් බවට පත් කළ යුතුයි. 2020 වනවිට රටේ ප්‍රවාහන ක්ෂේත්‍රයේ දියුණුවක් ඇති කිරීමට රජය බලාපොරොත්තු වන බව තේරුම් ගත යුතු යැයිද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072023</link>
    <topic>ශ්‍රී ලංකාවේ සංචාරක කර්මාන්තයවේගවත් සංවර්ධනයකට පැමිණිලා</topic>
    <author>නුවන් කොඩිකාර</author>
    <content>ශ්‍රී ලංකාවේ සංචාරක කර්මාන්තය වේගවත් සංවර්ධනයකට යොමුවෙමින් තිබෙන බව අගමැති හා බුද්ධශාසන හා ආගමික කටයුතු පිළිබඳ ඇමැති, ආචාර්ය දි.මු. ජයරත්න මහතා පැවසීය.2012 වර්ෂයේ දී 1,005,605 ක සංචාරක පිරිසක් මෙරටට පැමිණ තිබෙන බවත් මෙය වසර 46 ක ඉතිහාසයේ වාර්තාගත හා ඉහළම පැමිණීම බවත් හෙතෙම කීවේය.මීට පෙර එවැනි සංචාරකයින් පිරිසක් වැඩි වශයෙන් ශ්‍රී ලංකාවට පැමි‍ණියේ 1966 වසරේදී බවත් ඒ මහතා ප්‍රකාශ කළේය.සංචාරක කර්මාන්තය ප්‍රවර්ධනය කිරීමේ අරමුණින් ට්‍රැවල් මිෂන් ආයතනය විවෘත කිරීමේ අවස්ථාවට පසුගියදා (17) එක්වෙමින් අගමැතිවරයා එසේ ප්‍රකාශ කළේය.මේවන විට ජනාධිපති මහින්ද රාජපක්ෂ මහතාගේ ශ්‍රී ලංකාව ආසියාවේ ආශ්චර්යය කිරීමේ සිහිනය සැබෑ වෙමින් තිබෙන බවද ජයරත්න මහතා පැවසීය. මෙරට වෙරළාශ්‍රිත කලාප මෙන්ම, ඓතිහාසික තැන් දැක බලා ගැනීමේ අරමුණින් මෙම සංචාරකයින් පිරිස මෙරටට පැමිණ තිබෙන බවත් විශේෂයෙන් රජය, සංචාරකයින්ගේ පැමිණීමේ ශීඝ්‍ර වර්ධනයත් සමඟ යටිතල පහසුකම් ද වැඩිදියුණු කර තිබෙන බවත් අධිවේගී මාර්ග, නව ගුවන්තොටුපළ, වරාය, නව සන්නිවේදන ජාල ඇති කිරීම මෙන්ම නව ව්‍යාපාරික ආයෝජන අවස්ථා ප්‍රවර්ධනය කිරීම සංචාරකයින්ගේ ආගමනයට හේතුවී ඇති බවත් අගමැතිවරයා කීවේය .අගමැතිවරයා මෙසේද පැවසීය.ලංකාවේ සෞන්දර්යය දැක බලා ගැනීමට පැමිණි සංචාරකයන් මෙන්ම මෙරට ආයෝජන අවස්ථා වර්ධනය කිරීමේ අරමුණින් බොහෝ දෙනෙක් මෙහි පැමිණෙනවා. විශේෂයෙන් ආසියානු රටවල් සමඟ ශ්‍රී ලංකා රජයේ ඇති සමීප සබඳතා හේතුවෙන් චීනය, ජපානය, දකුණු කොරියාව, මැලේසියාව, තායිලන්තය හා සිංගප්පූරුව වැනි රටවල සංචාරකයෝ මෙරටට වැඩි වශයෙන් පැමිණෙමින් සිටිනවා. තිස් වසරක ත්‍රස්තවාදී උවදුර නිමාවීමත් සමඟ මෙරටට පැමිණෙන සංචාරකයින්ගේ ශීඝ්‍ර වර්ධනය මෙරට ජනතාවට ඍජු හා වක්‍ර රැකියා අවස්ථා උදා කරන්නක් ලෙස දැකිය හැකියි.ආර්ථික සංවර්ධන අමාත්‍යාංශය, ශ්‍රී ලංකා සංචාරක මණ්ඩලය ආදී ආයතන මෙන්ම සංචාරක කර්මාන්තය ප්‍රවර්ධනය කිරීමේ අරමුණින් නව රාජ්‍ය ආයතන ද ස්ථාපනය කිරීමට ජනාධිපතිතුමා ක්‍රියාකොට තිබෙනවා. එහි ප්‍රතිඵල තෙවසරක් ඇතුළත දී නෙළා ගැනීමට හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072024</link>
    <topic>මවගෙන් දරුවාට එච්.අයි.වී.ආසාදනය වීමේ ප්‍රවණතාව ඉහළට</topic>
    <author>සන්ධ්‍යා කරුණාරත්න</author>
    <content>මවගෙන් දරුවාට එච්.අයි.වී. වෛරසය ආසාදනය වීමේ ප්‍රවණතාව ඉහළ යමින් පවතින බව ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි. ගර්භණී සමයේදී එච්.අයි.වී. පරීක්ෂාවකට ස්ව කැමැත්තෙන්ම ලක්වීමෙන් මේ අවදානම් තත්ත්වය වළක්වා ගත හැකි බව එම වැඩසටහනේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.පසුගිය අප්‍රේල් 01 දා සිට ජුනි 30 දක්වා ගතවූ මාස තුනේදී එච්.අයි.වී. වෛරසය වැළඳුණු පුද්ගලයන් 46 දෙනෙකු අළුතින් වාර්තා වූ බවත් ඉන් හතර දෙනෙකු ළමයින් බවත් ඒ මහතා කීය. 1980 දසකයේ සිට මේ වෛරසය වැළඳුණු දරුවන්64 දෙනෙකු වාර්තා වී ඇති බවත් ගැබිනි කාලයේදීම මව්වරුන්ට වැළඳී ඇති මේ වෛරසය හඳුනාගෙන ප්‍රතිකාර කිරීමෙන් නිරෝගී දරුවෙකු බිහි කළ හැකි බවත් හෙතෙම අවධාරණය කළේය.වාර්ෂිකව ලක්ෂ හතරක් පමණ ගැබිනි මව්වරුන් වාර්තාවන අතර 2012 වසරේ දී එච්.අයි.වී. වෛරස් පරීක්ෂාව සඳහා මව්වරුන් යොමු වී ඇත්තේ 17,000ක් පමණ සුළු සංඛ්‍යාවකි. එහිදී වෛරසය ශරීරගත වී ඇති මව්වරුන් තිදෙනෙක් මූලික අවස්ථාවේදීම හඳුනාගෙන ප්‍රතිකාර ලබාදීමෙන් නිරෝගී දරුවන් තිදෙනෙකු බිහි කිරීමට හැකියාව ලැබී ඇත. තවත් අවදානම් සහගත හයදෙනෙකු හඳුනා ගැනීමට හැකි වූවත්, කල්ගත වී ප්‍රතිකාර සඳහා යොමු වීමෙන් දරුවන් හය දෙනෙකුට වෛරසය ආසාදනය වී ඇති බවත් ඒ මහතා පැවසීය.තමන්ගේ පිරිමි සහකරුවා මඟින් මේ වෛරසය කාන්තාවන්ට ශරීරගත වීම බොහෝවිට සිදුවන අතර, වෛරසය ශරීරගත වීමේ අවදානමක් පවතින බවට සැක සහිත නම් එච්.අයි.වී. පරීක්ෂාවකට යොමු වී ප්‍රතිකාර ලබාගත හැකි බවත් වෛද්‍ය ලියනගේ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072025</link>
    <topic>කුරුණෑගල මහ රෝහලේ බෙහෙත් හිඟයක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>කුරුණෑගල මහ රෝහලේ ඇතැම් ඖෂධ වර්ග නැති නිසා රෝගීන් මහනුවර රෝහල කරා ඇදී යති.ශල්‍යකර්ම සඳහා පැමිණෙන බොහෝ රෝගීන් මහනුවර රෝහල කරා ඇදී යන අතර මෙහි ප්‍රතිකාර සඳහා පැමිණෙන රෝගීන්ට පිටතින් බෙහෙත් ලබාගැනීමට සිදුව ඇති නිසා අතමිට මුදල් නැති අසරණ රෝගීන්ට දැඩි අපහසුතාවයන්ට මුහුණදීමට සිදුව ඇත.මේ සම්බන්ධව රෝහල් අධ්‍යක්‍ෂ මණ්ඩලයට පැමිණිලි කොට ඇතත් ඔවුන් ද මුනිවත රකින බැව් කියති. පළාත් සෞඛ්‍ය දෙපාර්තමේන්තුව හරහා පාලනය වන ප්‍රාදේශීය රෝහල්වලද උග්‍ර බෙහෙත් හිඟයක් මෙන්ම වෛද්‍යවරුන්ගේ හිඟයක් ද පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=n13072026</link>
    <topic>කවුරු මොනව කීවත් මහ පුටුවටමගේ හිතේ දොළදුකක් නෑ</topic>
    <author>වයඹ පළාත් සංචාරකසේන ඉදිරිසිංහපොල්ගහවෙල සමූහඑල්. පී. තිලකරත්න</author>
    <content>වයඹ පළාත් සභා මැතිවරණයෙන් එක්සත් ජනතා නිදහස් සන්ධානය අංක එකට ජයග්‍රහණය කරවීම තම අපේක්‍ෂාව බව වයඹ හිටපු ප්‍රධාන ඇමැති අතුල විජේසිංහ මහතා පැවැසීය.හෙතෙම මේ අදහස් පළ කළේ 18 වැනිදා පැවැති පොල්ගහවෙල මැතිවරණ කොට්ඨාසයේ ශ්‍රී ලංකා නිදහස් පාක්‍ෂික පැරණි සාමාජිකයින් හමුවක දීය.තවදුරටත් අදහස් පළ කළ විජේසිංහ මහතා කවුරු කෙසේ කීවත් මහ ඇමැතිකමට මගේ හිතේ දොළදුකක් නෑ. අපි සංවිධානාත්මකව පක්‍ෂය ජයග්‍රහණය කළ යුතුයි. අවශ්‍යතාවයට එකතුවන මිතුරා තමයි සැබෑ මිතුරා. තාප්ප බිත්ති පිරෙන්න පෝස්ටර් බැනර් ප්‍රදර්ශනය කරන්න මට සල්ලි නෑ. මම ළඟ තියෙන්නේ සාධාරණ ලෙස හරි හම්බ කරපු මුදල්. ශ්‍රී ලංකා නිදහස් පක්‍ෂයේ අනන්‍යතාවය ආරක්‍ෂා කිරීමට අපි එක් වී සිටිය යුතුයි ද හිටපු ප්‍රධාන ඇමැතිවරයා කීය.හිටපු පළාත් සභා මන්ත්‍රී ටිකිරි අධිකාරි මහතාද මෙහිදී අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307201</link>
    <topic>යක්කල කෙසෙල්වතුගොඩ අපටඔයෙන් එගොඩ වෙන්න පාලමක් දෙන්න</topic>
    <author>ගම්පහ සංචාරකනිමල් ජයසිංහ</author>
    <content>යක්කල කෙසෙල්වතුගොඩ ගම්මානයේ ගොවි මහත්වරුන්ට වසර ගණනාවක් තිස්සේ බලපා ඇති ගැටලුවක් වී ඇත්තේ කෙසෙල්වතුගොඩ ගම්මානය කෙළවරින් පිහිටා ඇති අත්තනගලු ඔය හරහා එගොඩ වීමට නිසි පාලමක් නොමැති කමයි.මෙම අත්තනගලු ඔයට එහා වෙල් යායේ කුඹුරු ගොවිතැන් කරන විශාල පිරිසක් කෙසෙල්වතුගොඩ ගම්මානයේ පදිංචි වී සිටින අතර ඔවුන්ගේ කුඹුරුවලට අවශ්‍ය පොහොර, බිත්තර වී, ගෙන යෑමටත්, අස්වැන්න නෙළාගත් පසු නිවසට ගෙන ඒමටත් අත්තනගලු ඔය හරහා මෙම ගම් ප්‍රදේශයෙන් නිසි පාලමක් නොමැතිකම බරපතළ ගැටලුවක් වී ඇති බව ගොවීහු පවසති.දැනට ඇත්තේ උණබම්බු යෙදූ ඉතා අවදානම් පාලමකි. එම පාලමින් ගමන් කිරීම ජී්විතයත් මරණයත් අතර සටනක් බැව් ප්‍රදේශයේ ගොවීහු පවසති.කෙසෙල්වතුගොඩ ඒ. ජයවික්‍රම ගොවි මහතා“ මගේ අක්කරයකට වැඩි කුඹුරු ප්‍රමාණයක් අත්තනගලු ඔයට එගොඩින් තිබෙනවා.තවත් මේ ගමේ ගොවීන්ගේ විශාල කුඹුරු ප්‍රමාණයක් එහි තිබෙනවා. මේ සියල්ලටම එම කුඹුරුවලට යෑමට ඇත්තේ අනතුරුදායක උණබම්බු පාලමකින්.වැඩිදුරටත් අදහස් දැක්වූ ජයවික්‍රම ගොවි මහතා සහ කෙසෙල්වතුගොඩ පදිංචි හිටපු ගම්පහ මහ නගර සභාවේ (එජනිස) මන්ත්‍රී ජී.ඒ. ගුණරත්න මහතා පැවසූවේ මෙසේ කෙසෙල්වතුගොඩින් අත්තනගලු ඔය හරහා නිසි පාලමක් ඉදිකරන්නේ නම් කරණායකමුල්ල, බදුවතුගොඩ, අලුත්ගම්ගොඩ, බොරලියවත, යන ගම්වලටද පිවිසීමට කෙටි මඟක් බවය.දැනට වසර දෙකකට පමණ පෙර මෙම පාලමක් ඉල්ලීමේ යෝජනාව දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ අවධානයට හිටපු නාගරික මන්ත්‍රී ජී. ඒ. ගුණරත්න මහතා ඉදිරිපත්කර ඇත.මේ සම්බන්ධ පුවත්පත් වාර්තා අනුව ගම්පහ දිස්ත්‍රික් කාර්යාලයේ සැලසුම් අධ්‍යක්ෂ අංශයේද අවධානය යොමුව ස්ථාන පරීක්ෂාවටද පැමිණ ඇතත් මෙතෙක් ඉටුවී නැති බැව් ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307202</link>
    <topic>බියගම ප්‍රාදේශීය සභාවේ කනිටු සේවකයන් 49කට පත්වීම්</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>වසර ගණනාවක සිට සේවය ස්ථිර නොකරන සිටි බියගම ප්‍රාදේශීය සභාවේ කනිෂ්ට සේවකයන් 49 දෙනකුට සේවය ස්ථිර කිරීමේ පත්වීම් ලිපි ප්‍රදානය කිරීම ආපදා කටයුතු නියෝජ්‍ය ඇමැති ඩුලිප් විජේසේකර මහතාගේ ප්‍රධානත්වයෙන් පසුගියදා බියගම ප්‍රාදේශීය සභාවේ රැස්වීම් ශාලාවේදී සිදුවිය.බියගම ප්‍රාදේශීය සභාවේ සභාපති ආනන්ද ගනේපොළ උප සභාපති කැළුම් තුෂාර යන මහත්වරුන් සහ ප්‍රාදේශීය සභා මන්ත්‍රීවරුන්ද සභාවේ ලේකම් රමණී කුලවර්ධන මහත්මිය ඇතුළු පිරිසක් මෙම අවස්ථාවට සහභාගි වූහ.මෙහිදී අදහස් දැක්වූ බියගම ශ්‍රී.ල.නි.ප. ප්‍රධාන සංවිධායක ආපදා කටයුතු නියෝජ්‍ය ඇමැති ඩුලිප් විජේසේකර මහතා16/1 චක්‍රලේඛය තුළින් ප්‍රාදේශීය සභාවේ කුණු ටැක්ටරයට කම්කරුවකුවත් බඳවාගන්න බැරිවන ආකාරයට එ.ජාතික පක්ෂය රාජ්‍ය සේවය දියකර හැරියා. වසර ගණනාවක් සේවය ස්ථිර කර නොසිටි 49 දෙනෙකු එකවර ප්‍රා සභාවේ සේවය ස්ථිර කිරීම සුවිශේෂී වෙනවා. මේ සඳහා අවස්ථාව උදාකරදුන් ඇමැති බැසිල් රාජපක්ෂ මහතාටත් ගරු ජනාධිපතිතුමාටත් අප කෘතවේදී විය යුතුයි.බියගම ප්‍රාදේශීය සභාවේ සභාපති ආනන්ද ගනේපොළ, උප සභාපති කැළුම් තුෂාර යන මහත්වරුන්ද මෙහිදී කතා කළ අතර නියෝජ්‍ය ඇමැති ලේකම් සමීර ජයරත්න, එස්. සුසන්ත යන මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307203</link>
    <topic>ලිංගික රෝග පිළිබඳසිසු සිසුවියන් දැනුවත් කරයි</topic>
    <author>සීදූව සමූහ නිශ්ශංක පියරත්න</author>
    <content>රද්දොළුගම කනිෂ්ඨ විද්‍යාලයේ සිසු සිසුවියන් ලිංගික රෝග පිළිබඳ දැනුවත් කිරීමේ වැඩසටහනක් රද්දොළුගම සෞඛ්‍ය සේවා කාර්යාලයේ දී පැවැත්විණි.එහිදී රද්දොළුගම අතිරේක සෞඛ්‍ය වෛද්‍ය නිලධාරී වෛද්‍ය නිලාන් හේවගේ මහතා විසින් විශේෂ වැඩසටහනක් සිසු සිසුවියන් වෙනුවෙන් පවත්වන ලදි.රද්දොළුගම මහජන සෞඛ්‍ය පරීක්ෂක ජේ.ටී.සී. ජයලත්, කොටුගොඩ මහජන සෞඛ්‍ය පරීක්ෂක යසන්ත රත්නායක යන මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307204</link>
    <topic>කාබනික පොහොර වැඩසටහනටඅයැදුම්පත්</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>පොල් වගාව සඳහා කාබනික පොහොර යෙදීම පිළිබඳව ගොවීන් උනන්දු කිරීමේ වැඩසටහන සඳහා පොල්ගහවෙල ප්‍රදේශයේ ගොවීන්ගෙන් අයැදුම්පත් භාර ගැනීම පොල්ගහවෙල පොල් සංවර්ධන කාර්යාලය මගින් දැනට ආරම්භ කොට ඇත.පොහොර සඳහා අඩු මුදලක් වැය කර පොල් වගාවෙන් හොඳ ආදායමක් ලබාගැනීම සඳහා කාබනික පොහොර භාවිතය පිළිබඳව ගොවීන් උනන්දු කිරීම මෙම වැඩසටහන මඟින් සිදුකෙරෙන අතර මේ අනුව පොල් වගාවන්ට කාබනික පොහොර යෙදීම සිදුකරන ගොවීන්ට මූල්‍යමය ආධාර සැලයීමද පොල්වගා කිරීමේ මණ්ඩලය මගින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307205</link>
    <topic>බස් මගීන්ටයාචකයන්ගෙන් හිරිහැර</topic>
    <author>අලුත්නුවර සමූහ - ඒ. ඇම්. ටිකිරිබණ්ඩාර</author>
    <content>මාවනැල්ල ප්‍රධාන බස් නැවතුම්පොළේ කාලයක සිට යාචකයන්ගෙන් සහ වෙළෙඳුන්ගෙන් මගී ජනතාවට මහත් හිරිහැර සිදුවී ඇත. සමහර දිනවල එක බස් රථයකට යාචකයන් තුන් හතරදෙනා ගොඩවී සිඟමන් ඉල්ලා සිටී.සමහර රබන්කාරයින් සමහර මගීන් හාස්‍යයට ලක්කොට විරිදු කියා මුදල් ලබා ගනිති. සමහර දෙනෙක් පත්‍රිකා බෙදා දී රෝගවලින් ළමයි පෙළෙනවා කියා මුදල් ගැනීම සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307206</link>
    <topic>සෞඛ්‍යයට අහිතකර පරිසරයක්</topic>
    <author>අත්තනගල්ල විශේෂ - ජයවීර සුගතපාල</author>
    <content>එකිනෙකට ළංව පිහිටි නිවාස 30 කින් සමන්විත බෙම්මුල්ල බණ්ඩාර බටවල ප්‍රදේශය ආශ්‍රිත පරිසරය මහජන සෞඛ්‍යයට ඉතා අහිතකර තත්ත්වයක පවතින බව අත්තනගල්ල ප්‍රාදේශීය සභාවේ මහජන සෞඛ්‍ය අංශය මගින් කරන ලද සමීක්ෂණයකදී හෙළිවී ඇත.වැසිකිළිය හා ළිඳ අතර පරතරය අවම වශයෙන් අඩි 50 ක් විය යුතුය යන්න සම්මත නීතිය වුවද මෙම නිවාස 30 හේ වැසිකිළි හා ළිං අතර පරතරය අඩි 15 - 20 තරම් වන බවත් ක්‍රමවත් කාණු පද්ධතියක් නොමැතිකමින් තැන තැන ජලය රැඳී පවතින බවත් ඩෙංගු හා සෙංගමාල රෝග අවදානමක් පවතින මෙම ප්‍රදේශයට නළ මඟින් ජලය සපයන පානීය ජලසම්පාදන ක්‍රමයක් කඩිනමින් ලබාදිය යුතුව ඇති බවත් බෙම්මුල්ල මහජන සෞඛ්‍ය පරික්ෂක එම්. ඒ. සී. කේ. මුතුගල මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307207</link>
    <topic>කඩුගන්නාව පාසල් භූමියේ සූර් වූ තරුණයන්පහකට මාස හය බැගින් සිර දඬුවම්</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>කඩුගන්නාව කනිෂ්ඨ විද්‍යාල අසල භූමියේ මත්පැන් පානය කරමින් සිටි පස් දෙනකු සඳහා මහනුවර ප්‍රධාන මහේස්ත්‍රාත් සිසිර කුමාර මහතා විසින් එක් අයකුට මාස හය බැගින් සිර දඬුවම් සමඟ වසර පහක අත් හිටවූ සිරදඬුවමක් ගෙවීමට නියෝගකර ඇත.ප්‍රසිද්ධ ස්ථානයක මත්පැන් පානය කිරීමේ චෝදනාවට ලක් වී ඇත්තේ කඩුගන්නාව කඳන්ගම ගේනාවල පදිංචි තරුණයන් පිරිසකි.කඩුගන්නාව පොලිස් ස්ථානාධිපති නිමල් චන්ද්‍රසිරි මහතාගේ උපදෙස් මත කඩුගන්නාව පොලිසියේ පො.සැ විමලරත්න, පො.කො. දිසානායක යන අය විසින් මේ අය අත්අඩංගුවට ගෙන අධිකරණය හමුවට පමුණුවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307208</link>
    <topic>දැවයෙන් නිමවෙනඅපූරු ඇත් පැටවුන්</topic>
    <author>පානදුර සමූහ - කපිල සෝමරත්න</author>
    <content>කළුතර දිසාවේ ජීවත්වන ලී කැටයම් ශිල්පින්ගෙන් දක්ෂයෙකි. පිලපිටිය රත්නජනපදයේ පදිංචි වින්සන් ද සොයිසා මහතා.පනස්තුන් හැවිරිදි ඒ මහතා ජීවනෝපාය සඳහා ලී කැටයම් ශිල්පය හැදැරූ අයෙකි. දෙදරු පියෙකි. දැව උපයෝගිකරගෙන ඔහු වැඩියෙන්ම නිෂ්පාදන කරන්නේ ඇත් පැටවුන්ය. මේ භාණ්ඩ වලට විදේශිකයින් ඉතා ආශාවක් දක්වන බව මේ කලා ශිල්පියා පවසයි.ඒ මහතා දිවයිනේ නොයෙක් පෙදෙස් වල පැවැත්වෙන අලෙවිසල් වලට ගොස් මේ භාණ්ඩ ප්‍රදර්ශනයට තබා පරිභෝගිකයන්ට අලෙවිකර හොඳ ආදායමක් ලබති.මේ කලාකරුවා 2003 දී ජනාධිපති සම්මාන සහ ජාතික සම්මාන උපාධි සරසවි අංශයෙන් ද ලී කැටයම් කලාව සඳහා ගෞරව සම්මාන ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r1307209</link>
    <topic>92 වතාවක් ලේ දන්දුන් කිරිවැල පියල් රටට සම්පතක්</topic>
    <author>කැලණිය විශේෂ- ලයනල් පෙරේරා</author>
    <content>ඔහු 92 වතාවක් ලේ දන්දුන් පුද්ගලයෙකි. විශේෂත්වය වනුයේ හෙතෙම සෞඛ්‍ය සේවකයකු වීමයි. බස්නාහිර පළාත් සෞඛ්‍ය අමාත්‍යංශයේ ආරක්ෂක නිලධාරී තනතුර හොබවන ඔහු වී. පී. කේ පියල් දිල්සිරිය.පියල් වසර 30ක කාලයක සිට මේ ආයතනයේ සේවය කරයි. හෙතෙම මෙහි සෑම උසස් හා සියලුම ක්‍ෂේත්‍රයන්හි නිලධාරීන් සමග කුළුපගව හා කාර්යක්‍ෂමව සෙවය කරන්නෙකි. කිරිඳීවැල දියවාල ග්‍රාමය ඔහුගේ උපන් ගමයි.පියල් පවසන පරිදි ඔහු මේ රැකියාවට පැමිණි මුල් කලයේ සිටම ලේ දන්දීම ජීවිතයේ කොටසක් බවට පත් කර ගත්තෙකි.වසරකට සිව් වතාවක් ලේ දන්දීම සිදු කරයි. සාමාන්‍යයෙන් ඕනෑම පුද්ගලයකුගේ ලේ ලබාගනුයේ මාස 4 න් 4 ට පමණක් බැව් පවසන පියල් තමන් ඊට පෙර වූව ද ලේ දන්දීම සඳහා මනා සෞඛ්‍ය තත්වයකින් පසුවන බව පවසයි.දරු දෙදෙනකුගේ පියකු වන මොහු දැනට 50 වැනි වියේ පසුවේ. හෙතෙම පවසනුයේ ලේ දන්දීම තුළින් ජීවිතයට සැනසීමක් සේම යහපත් සෞඛ්‍ය තත්වයක් ද උදාවන බවයි. තමා දැඩි ආශාවෙන් පසුවනුයේ ලේ දන්දීමේ සියවන වතාව උදාවන තුරුයැයි පවසන පියල් , මේ පින්කමට දායකවනුයේ කිසිදු මුදලක් තුටු පඬුරක් හෝ නොගෙන බව ද පවසනුයේ දැඩි සතුටකිනි.ඒ පොසිටිව් වර්ගයේ ලේ තම ශරීරයේ පිහිටා ඇති බැව් පවසන ඔහු, හදිසි රෝගීන් හට අවශ්‍ය ලේ ඕනෑම මොහොතක රෝහල කරා ගොස් ලබා දීමට සුදානමින් සිටින බව කීය.ඕනෑම පුද්ගලයකුගෙන් ලේ ලබාගනුයේ වයස 60 දක්වා පමණක් බැව් පවසන පියල්, එහෙත් තමා විසින් බොහෝ කාලයක සිට ලේ දන්දීම නිසා මනා සෞඛ්‍ය තත්වයෙන් පසුවීම හේතුවෙන් අවශ්‍ය නම් එම කාලයෙන් අනතුරුව ද මේ සඳහා සුදුසුකම ඇති බව සිතනා බැව් ද පැවසීය.මේ දක්වා කිසිදු බියකරු රෝගයකට තමා මුහුණ දී නොමැති බැව් පවසන ඔහු, එයට හේතුව මේ කාරනා යහපත් ක්‍රියාව නිසා විය හැකියැයි සතුටින් පවසයි.ඔහුගේ ලිපිනය 176, ඩී , දියවාල, කිරිඳීවැල ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=r13072010</link>
    <topic>මාස 6කදී රිය අනතුරු 126ක්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>මේ වසරේ ගතවූ මාස 6 තුළදී කෑගල්ල පොලිස් වසමේ රිය අනතුරු 126ක් සිදුවී ඇතැයි කෑගල්ල පොලිසිය කියයි.මෙයින් මාර්ග රිය අනතුරු 13ක් ද බරපතළ රිය අනතුරු 32ක් ද, සුළු අනතුරු 24ක් ද, වාහන අනතුරු 57ක් ද සිදුවී ඇති බව කෑගල්ල පොලිසියේ රථවාහන අංශයේ ස්ථානාධිපති බී. එම්. ටී. බණ්ඩාර මහතා පැවැසීය.මාර්ග රිය අනතුරුවලින් පුද්ගලයන් 10 දෙනෙක් ද, කාන්තාවන් 3 දෙනෙක් ද ජීවිතක්ෂයට පත්වී ඇත.මේ අනතුරු සිදුවී ඇත්තේ අධික මත්පැන් පානය කිරීම මාර්ග නීති රීති උල්ලංඝනය කිරීම අධික වේගයෙන් රිය ධාවනය කිරීම නිසා බව පරීක්ෂණවලදී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307201</link>
    <topic>අලුත් මඟක් සොයන දෙපිලක එක්දින තරගාවලිය අදින් ඇරැඹෙයි</topic>
    <author/>
    <content>එක්දින ක්‍රිකට් තරග බිමේ මෑතකදී ලත් පරාජයන් නිසා ලත් පසුබෑමෙන් මිදීමේ අරමුණින් යුතුව ශ්‍රී ලංකාව හා දකුණු අප්‍රිකාව තරග පහකින් සමන්විත ජාත්‍යන්තර එක්දින තරගමාලාවක් අද ආරම්භ කරයි. පළමු තරගය අද දිවා රාත්‍රියේ කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ.එංගලන්තයේ පැවැති චැම්පියන්ස් කුසලාන තරගාවලියේදී මේ කණ්ඩායම් දෙකම අවසන් පූර්ව වටයේදී ඉවතට වීසි විය. එසේ වූයේ රටවල් අටක සහභාගිත්වයෙන් යුතුව පැවැති තරගාවලියේ ශක්තිමත්ම කණ්ඩායම් දෙකක් ලෙසින් පිළිගැනීමට ලක්ව සිටියදීය.“අවසන් මොහොතේදී හුස්ම හිරකර ගන්නා කණ්ඩායමක්” ලෙසින් හැඳින්වෙන දකුණු අප්‍රිකාව එම කියමන නැවත වතාවක් සනාථ කරමින් ලන්ඩනයේ ඕවල් ක්‍රීඩාංගණයේ පැවැති අවසන් පූර්ව ගැටුමේදී එංගලන්තයට පරාජය විය.2011 වසරේ ලෝක කුසලාන තරගාවලියේදී ඉන්දියාවට අනු ශූරයන් වූ ශ්‍රී ලංකාව, මහේන්ද්‍ර සිං දෝනිගේ කණ්ඩායමට සති දෙකක් ඇතුළත දෙවතාවක් පරාජය විය. චැම්පියන්ස් කුසලාන පරාජයෙන් පසුව බටහිර ඉන්දීය කොදෙව්හිදී පැවැති තුන්කොන් තරගාවලියේ අවසාන තරගයේදීද ශ්‍රී ලංකාව ඉන්දියාවට පරාජය විය.23 හැවිරිදි දිනේෂ් චන්දිමාල් දකුණු අප්‍රිකාවට එරෙහි පළමු එක්දින තරග දෙකේදී ශ්‍රී ලංකාව මෙහෙයවනු ඇත. ඒ, කොදෙව් තුන්කොන් තරගාවලියේදී ශ්‍රී ලංකාව පන්දු ඕවර සෙමෙන් යැවීම හේතුවෙන් නායක ඇන්ජලෝ මැතිව්ස් තරග දෙකක තහනමකට ලක්ව සිටින හෙයිනි.බටහිර ඉන්දීය කොදෙව්හිදී ඇඟිල්ලේ ආබාධයකට ලක්වීම නිසා වේග පන්දු යවන නුවන් කුලසේකර පළමු තරග දෙකට සහභාගි‍ නොවේ. වසර හතරකට පසුව පිතිකරු ජෙහාන් මුබාරක් කැඳවා තිබේ.සංචාරක දකුණු අප්‍රිකානු පිල තරග බිමට පිවිසෙන්නේ තුවාල ලබා සිටින ඩේල් ස්ටෙයින් හා ග්‍රෑම් ස්මිත් නොමැතිවය. පළපුරුදු තුන් ඉරියව් ක්‍රීඩක ජැක්ස් කලිස් චැම්පියන්ස් කුසලාන තරගාවලියට සහභාගි නොවීමෙන් පසුව පෞද්ගලික හේතුන් මත විරාමයක් ගෙන සිටී.දකුණු අප්‍රිකානු කඳවුරට තවත් කරදර එකතු කරමින් වේග පන්දු යවන්නන් වන මෝන් මෝකල් හා ලොන්වබෝ සොට්සොබෙ අද තරගයට ක්‍රීඩා නොකිරීමට ඉඩ තිබේ. මේ දෙදෙන සංචාරය ආරම්භයේදී සුළු ආබාධවලට ලක්ව සිටිති.ජාත්‍යන්තර විස්සයි20 තරග තුනකින්ද සමන්විත මේ තරගමාලාව දකුණු අප්‍රිකානු නව පුහුණුකරු රසල් ඩොමින්ගෝ ගේ පළමු රාජකාරිය වෙයි. ඔහු චැම්පියන්ස් කුසලාන තරගාවලිය තෙක් ගැරී කර්ස්ටන්ගේ දෙවැනියා ලෙස කටයුතු කළේය.දකුණු අප්‍රිකානු කණ්ඩායම මේ තරගමාලාවට හොඳ පුහුණුවක් ලබා ගනිමින් ශ්‍රී ලංකා ක්‍රිකට් සභාපතිගේ කණ්ඩායමට එරෙහිව කොළඹදී ලකුණු 73ක ජයක් ලබා ගත්තේය. එහිදී ජේ.පී.ඩුමිනි දස්කම් අතරට පිවිසෙමින් ලකුණු 92ක් ලබා ගත් අතර ක්‍රිස් මොරිස් හා රොබින් පීටර්සන් කඩුලු 3 බැගින් ලබා ගත්හ.ශ්‍රී ලංකාව : දිනේෂ් චන්දිමාල් (නායක), ලහිරු තිරිමාන්න, තිලකරත්න ඩිල්ෂාන්, උපුල් තරංග, කුමාර් සංගක්කාර, මහේල ජයවර්ධන, ඇන්ජලෝ පෙරේරා, ජෙහාන් මුබාරක්, රංගන හේරත්, සචිත්‍ර සේනානායක, අජන්ත මෙන්ඩිස්, ලසිත් මාලිංග, ශමින්ද එරංග, තිසර පෙරේරා, සුරංග ලක්මාල්.දකුණු අප්‍රිකාව : ඒ.බී.ඩි විලියර්ස් (නායක), හෂිම් අම්ලා, ඇල්විරො පීටර්සන්, ෆර්හාන් බෙහර්ඩින්, කුයින්ටන් ඩි කොක්, ජේ.පී.ඩුමිනි, ‍ෆෆ් ඩු ප්ලෙසිස්, කොලින් ඉන්ග්‍රම්, රොරි ක්ලින්වෙල්ඩ්ට්, රයන් මැක්ලරන්, ඩේවිඩ් මිලර්, මෝන් මෝකල්, ක්‍රිස් මොරිස්, රොබින් පීටර්සන්, ඒරන් ෆන්ගිසෝ, ලොන්වබො සොට්සොබෙ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307202</link>
    <topic>කොළඹ දිස්ත්‍රික් රාජ්‍ය සේවා ක්‍රීඩා උළෙලේ නෙට්බෝල් ශූරතාව . . .</topic>
    <author/>
    <content>ටොරින්ටන් ක්‍රීඩාංගණයේදී ඊයේ ආරම්භවු කොළඹ දිස්ත්‍රික් රාජ්‍ය සේවා ක්‍රීඩා උළෙලේ නෙට්බෝල් ශූරතාව දිනු කොළඹ දිස්ත්‍රික් ලේකම් කාර්යාලයේ නායිකාවට ක්‍රීඩා ඇමැති මහින්දානන්ද අලුත්ගමගේ මහතා අතින් කුසලානය ලබාදුන් අයුරු.ජලසම්පාදන හා ජලාප්‍රවාහන ඇමැති දිනේෂ් ගුණවර්ධන මහතාද සිටී. ඡායාරූපය-තුෂාර ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307203</link>
    <topic>මාර්ග ධාවන-පාපැදි තරග මුල්කරගෙන කරාපිටිය රෝහලට රුපියල් ලක්ෂ 25ක්</topic>
    <author>ප්‍රින්ස් ගුණසේකර</author>
    <content>සෞඛ්‍ය අමාත්‍යාංශයේ ක්‍රීඩා පිටියෙන් ආරම්භවීමට නියමිත මාර්ග ධාවන තරගයක් හා පාපැදි තරගයක් මුල් කරගෙන 'හදවතට හදවතක්' සමාජ සත්කාරය හරහා ගාල්ල කරාපිටිය රෝහලේ හෘද රෝග ඒකකයට රුපියල් ලක්ෂ 25ක් වටිනා ආලෝකකරණ උපකරණයක් පරිත්‍යාග කරයි.යුනිලීවර් සමාගමේ ෆ්ලෝරා සමග අත්වැල් බැඳගෙන සිරස ටී.වී හා Yes එෆ්.එම් නාලිකා මේ සමාජ සත්කාරයට මුල පුරයි.හදවතට හදවතක් මාර්ග ධාවන තරගය හා පාපැදි තරගය මේ වසරේ සැප්තැම්බර් 8දා පැවැත්වීමට කටයුතු යොදා ඇති අතර ඒ වෙනුවෙන් පැවැති මාධ්‍ය හමුවකදී ගාල්ල කරාපිටිය රෝහලට මුදල් පරිත්‍යාගයද සිදු කෙරුණි.පිරිමි හා කාන්තා මාර්ග ධාවන තරගයේ පළමු කිලෝමීටර් තුන තරගකාරිත්වයෙන් තොර දිවීමේ ඉසව්වක් ලෙස පැවැත්වෙන අතර පිරිමි තරගය කිලෝමීටර් 9ක් හා කාන්තා තරගය කිලෝමීටර් 6ක් වේ. මෙයට සමගාමීව පාපැදි තරගයක් පැවැත්වෙන අතර එයට මුල් පෙළේ ක්‍රීඩකයන් සහභාගිවීමට නියමිතය.මේ ක්‍රීඩා වැඩසටහ‍න බෝ නොවන රෝග පිළිබඳ සමාජය දැනුවත් කිරීමට යොදාගන්නා බව සංවිධායකයෝ පවසති. මාධ්‍ය හමුවට එක්වු විශේෂඥ වෛද්‍ය තලතා ලියනගේ මහත්මිය පැවැසුවේ බෝ නොවන රෝග වළක්වා ගැනීමට පුද්ගයා දැනුමින් සන්නද්ධවීම ඉතා වැදගත් වන බවයි.සෞඛ්‍ය අමාත්‍යාංශයේ බෝ නොවන හා නිදන්ගත රෝග ඒකකය පවසන අන්දමට හෘද රෝග සම්බන්ධව ශ්‍රී ලංකාව කලාපීය ලෙස ඉදිරියෙන්ම සිටී. එහෙයින් ශ්‍රී ලාංකිකයන් සියලු දෙනා තුළම නිරෝගී ජීවන රටාවක් පත්වාගෙන යෑමට පිටුවහලක් වීම හදවතට හදවතක් සංකල්පයේ ප්‍රධාන අරමුණ වී තිබේ.හදවත් රෝග වළක්වා ගැනීමට දිනකට පැය භාගයක්වත් අවම වශයෙන් ව්‍යායාම්වල නිරතවීම හෝ ක්‍රියාකාරී ක්‍රීඩාවක නිරතවීම අත්‍යාවශ්‍ය බව මේ මාධ්‍ය හමුවේදී අනාවරණය කෙරුණි. එමෙන්ම නිවැරදි ලෙස ආහාර ගැනීම ඇතුළු දැනුවත්වීම් මගින් නිරෝගී ජීවන රටාවක් ගොඩනැගිය හැක.හෘද ‍රෝග පිළිබඳව ජාතික මට්ටමේ අවධානය යොමු කිරීමේ අරමුණින් දියත් කරන හදවතට හදවතක් සමාජ සත්කාරයට ක්‍රීඩා අමාත්‍යාංශයේ අනුමැතිය හිමිව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307204</link>
    <topic>දකුණු ආසියානු කනිෂ්ඨ මේස පන්දු ශූරතාවලිය අද සිට</topic>
    <author>ෆවුස් මොහොමඩ්</author>
    <content>දකුණු ආසියානු කනිෂ්ඨ මේසපන්දු ශූරතාවලිය ඉන්දියාවේ නවදිල්ලි නුවර ඉන්දිරා ගාන්ධි ක්‍රීඩාංගණයේ දී අද ඇරැඹේ. අද සිට 22වැනිදා දක්වා පැවැත්වෙන මේ ශූරතාවලිය සඳහා ශ්‍රී ලංකාව නියෝජනය කරමින් කණ්ඩායම් 4ක් සහභාගි වන අතර ඊට ක්‍රීඩක ක්‍රීඩිකාවන් 14 දෙනෙක් ඇතුළත් වෙති. ආධුනික බාලක සහ බාලිකා, කනිෂ්ඨ බාලක සහ බාලිකා තරග ඉසව් සඳහා ශ්‍රී ලංකා කණ්ඩායම තරග වදියි.කනිෂ්ඨ බාලක (අවුරුදු 18න් පහළ) කණ්ඩායමේ නායකත්වය විද්‍යාර්ථ විදුහලේ තිළිණ විජේසිරි විසින් දරනු ලබන අතර බාලිකා කණ්ඩායමේ නායිකාව ලෙස අම්බලන්ගොඩ ධර්මාශෝක විදුහලේ උමායා තාරකී කටයුතු කරන්නීය. නුවන්ත නිරෝෂණ (ධර්මාශෝක), ක්‍රිෂාන් වික්‍රමරත්න, චින්තක ඒකනායක (විද්‍යාර්ථ), බුද්ධීපනී රාජගුරු (මලියදේව බාලිකා), රුවිනි කන්නන්ගර (මියුසියස්) සහ චමත්සරා ප්‍රනාන්දු (විශාකා) කණිෂ්ඨ බාලක බාලිකා කණ්ඩායම් නියෝජනය කරති.විද්‍යාර්ථ විදුහලේ උදය රණසිංහගේ නායකත්වයෙන් යුතු අවුරුදු 15න් පහළ ආධුනික බාලක කණ්ඩායමට ප්‍රසාද් ද සිල්වා (විද්‍යාර්ථ) සහ සුපුන වරුසවිතාන (ධර්මාශෝක) එක්වී සිටිති. ආධුනික බාලිකා කණ්ඩායමේ නායිකාව ලෙස මලියදේව බාලිකාවේ පවනී සිරිසේන කටයුතු කරන අතර ශේෂලා බණ්ඩාර (මහමායා) සහ රිද්මි කරදනාරච්චි (මහමායා) ආධුනික බාලිකා කණ්ඩායමට ඇතුලත් වෙති.ශ්‍රී ලංකා කණ්ඩායමේ කළමනාකරු ලෙස තුසිත කසුන් මහතා කටයුතු කරන අතර ජී.එස්.කුමාර හා නුවන් සම්පත් මහත්වරු පුහුණුකරුවන් ලෙස කටයුතු කරති. බී.කේ.එන්.රණසිංහ මහත්මිය ශ්‍රී ලංකා කණ්ඩායමේ ක්‍රීඩිකාවන් භාරව කටයුතු කරයි.ශූරතාවලියට සහභාගි වන ශ්‍රී ලංකා කණ්ඩායමට මේස පන්දු සංගමයේ ඉල්ලීම පරිදි ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් අනුව ක්‍රීඩා අමාත්‍යංශය මගින් ගුවන් ටිකට්පත් ලබා දී ඇත. සංචාරයට සහභාගි වන ක්‍රීඩක ක්‍රීඩිකාවන්ගේ නිල ඇඳුම් හා අවශ්‍ය උපකරණ ලබා දීමට ජාතික ඉතිරිකිරීමේ බැංකුව අනුග්‍රහය දැක්විය. ශූරතාවලියට සහභාගි වන ශ්‍රී ලංකා කණ්ඩායම ඊයේ (19) පිටත්ව ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307205</link>
    <topic>ගෝල් යූත් පාපන්දු ශූරතාව දිනයි</topic>
    <author>කුමාර උදයරත්නයක්කලමුල්ල විශේෂ</author>
    <content>ගාල්ල දිස්ත්‍රික් පාපන්දු සංගමය සංවිධාන කළ ගාලු කුසලාන සත් සාමාජික පාපන්දු තරගාවලියේ ශූරතාව හිමිකර ගැනීමට ගෝල් යුත් කණ්ඩායම සමත්විය.ගාල්ල පාපන්දු පිටියේ පැවැති අවසන් තරගයේදී ගෝල් යුත් කණ්ඩායම හමුවේ කෙටේරියන්ස් බී කණ්ඩායම පරාජයට පත්විය.කණ්ඩායම් 23කගේ සහභාගිත්වයෙන් පැවැති තරගාවලියේ විශිෂ්ටතම ක්‍රීඩකයා ලෙස එල්.ජේ.මෙන්ඩිස්, හොඳම දැල් රකින්නා ජාලිය, විනීතම ක්‍රීඩකයා බී.ආර්.ලසන්ත සම්මාන දිනාගත්තේය.ජය සංකේත ප්‍රදානය ආසියා පාපන්දු සම්මේලනයේ නීති උපදේශක නීතිඥ තිලිණ පණ්ඩිතරත්න, හිටපු නි.පොලිස්පති කීර්ති සිල්වා මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307206</link>
    <topic>බදුලු ක්‍රිකට් අද-හෙට</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ අධීක්ෂණය යටතේ බදුලු දිස්ත්‍රික් සැහැල්ලු පන්දු ක්‍රිකට් සම්මේලනය සංවිධාන කරන විස්සයි 20 ක්‍රිකට් තරගාවලියේ කොට්ඨාස ජයග්‍රාහකයන්ගේ අවසන් තරග අද (20) සහ හෙට (21) දෙදින පස්සර ජයතිලක ක්‍රීඩාංගණයේදී පැවැත්වේ.පළමු දිනයේ 'ඒ' කාණඩයේ තරගත් දෙවැනි දිනයේ 'බී' කාණ්ඩයේ තරගත් පැවැත්වීමට නියමිතය.කණ්ඩායම් 16කගේ සහභාගිත්වයෙන් පැවැත්වෙන තරගාවලියේ දිස්ත්‍රික් ශූරයන් හා අනුශූරයන් ජාතික ශූරතාවලිය සඳහා සුදුසුකම් ලබයි. ශූරයන්ට ටෙස්ට් තරගාවලියකට ද එක්වීමේ අවස්ථාව හිමිවන අතර තරගාවලියේ දක්ෂතම ක්‍රීඩකයන් දිස්ත්‍රික් කණ්ඩායම සඳහා තෝරා ගැනේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=s1307207</link>
    <topic>මීරියකන්දේ වොලිබෝල් 21</topic>
    <author/>
    <content>මීරියකන්ද සිංහ ක්‍රීඩා සාමාජය ප්‍රථම වරට සංවිධාන කරන ජනදාස රන්දෙණිය අභියෝගතා ආරාධිත වොලිබෝල් තරගාවලිය හෙට (21) ඉරුදින පෙරවරු 8.00ට මීරියකන්ද සිංහ වොලිබෝල් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=f1307201</link>
    <topic>පක්‍ෂයවත් රැකගන්න බැරි එජාපය රට හදන්නේ කොහොම ද?</topic>
    <author>සාකච්ඡා කළේ ඉන්ද්‍රානි තෝරදෙනිය</author>
    <content>පළාත් සභාව විසුරුවා හැරීමත් සමඟ එළඹෙන පළාත් සභා මැතිවරණයට වයඹ, මධ්‍යම, උතුරු පළාත් සභා සූදානම් වෙමින් පවතී. මේ සඳහා මධ්‍යම පළාතේ සූදානම පිළිබඳව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා සමඟ පැවති සාකච්ඡාවකි මේ.මධ්‍යම පළාත් සභාව දැන් විසුරුවා හැර අවසන්. එළඹෙන මැතිවරණයට පළාතේ සූදානම කොහොම ද?එජාප බල කොටුවක්ව තිබූ මධ්‍යම පළාතේ එජාපය දියාරු වී ගොස් තිබෙන්නේ. මහින්ද රාජපක්‍ෂ රජයේ වැඩපිළිවෙළ නිසා මේ තත්ත්වය ඇති වී තිබෙනවා. අද අපට තරඟ කරන්නට තරම් ශක්තිමත් විරුද්ධ පක්‍ෂයක් පළාතේ නෑ.පළාත් සභාවෙන් ලබාදුන් ශක්තිය සෑම පළාත් සභා මන්ත්‍රී කෙනෙකුටම තිබෙනවා. ඔවුන්ට බියක් සැකක් නැතුව ජනතාව ඉදිරියට යා හැකිය. ජනතාව සමඟ සිටි කිසිම කෙනෙකුට ජයග්‍රහණය පිළිබඳව සැකයක් නෑ. ඒ නිසා මැතිවරණයට අමුතු සූදානමක් අවශ්‍ය නෑ.ඔබ කියන ආකාරයට පළාත් සභා මන්ත්‍රීවරයෙකුට ජනතාව ඉදිරියට ගිහින් කියන්ට තරම් ජනතාවට සතුටුදායක සේවාවක් පළාත් සභාවෙන් ඉටුකර තිබෙනවා ද?ඔව්, පළාතේ ජල, විදුලි, මාර්ග ඇතුළු යටිතල පහසුකම් සංවර්ධනය ඉතා ඉහළ මට්ටමක පවතිනවා. මාර්ග සංවර්ධනය 80% කටත් වැඩියි. පයින් යා නොහැකිව පැවති මාර්ග කොන්ක්‍රීට් මාර්ග ලෙසට දියුණු කර තිබෙනවා.ජනතා සිහිනයක්ව පැවති බස් ධාවනය බොහෝ දුෂ්කර මාර්ග වල ඇරඹීමට හැකිවී තිබෙනවා. ප්‍රධාන මාර්ග සියල්ලම වාගේ කාපට් මාර්ග බවටත් සංවර්ධනය කර තිබෙනවා. පාසල්, රෝහල් සියල්ල වැඩි දියුණු කොට පහසුකම් ලබා දීමට හැකියාවක් අපට තිබුණා. ‘මග නැගුම’ ‘දිවි නැගුම’ වැනි නොයෙක් ව්‍යාපෘති ඔස්සේ ජනතා සම්බන්ධතා ඇති වැඩසටහන් ක්‍රියාත්මක කොට තිබෙනවා. ජල, විදුලි ව්‍යාපෘතීන් සඳහා වැය කර ඇති මුදලද අති විශාලයි.ඔබ එසේ කීවත් සමහර සංවර්ධන ව්‍යාපෘති වල යොදා තිබෙන නාම පුවරු විකෘති කොට විනාශ කර තිබෙනවා. එවැනි ජනතා අප්‍රසාදයක් ලැබෙන්නේ ඇයි?මේ රජය කෙරෙහි පවතින අප්‍රසාදය නොවෙයි. එම ව්‍යාපෘතිය ආරම්භ කිරීමට පෙර ආරම්භ කරන ජනතා නියෝජිතයින්ගේ නොසැළකිල්ල එයට ප්‍රධාන හේතුව. ව්‍යාපෘතියේ අවශ්‍යතාවය, ඒ සඳහා යෙදවිය හැකි මුදල් ප්‍රමාණය සැළකිල්ලට නොගැනීම, කාලගුණික තත්ත්වය මේ සඳහා බලපානවා.ජනතා සහභාගිත්වයෙන් උත්සවයක් පවත්වා මුළු ව්‍යාපෘතිය නිම කරන බව ප්‍රකාශ කොට තිබෙන මුදලින් කොටසක් කිරීමෙන් මෙවැනි සිදුවීම් ඇති වෙනවා. ජනතාව තම අප්‍රසාදය මෙසේ ප්‍රකාශ කරනවා.ව්‍යාපෘතින් වැඩ නිම කළ හැකි ඒවා අවසන් කොට වසරෙන් වසර සියලු ව්‍යාපෘති අවසන් කිරීමටත් කරන ලද සංවර්ධන ව්‍යාපෘතිය අවසන් වූ පසු නාම පුවරු සවි කිරීමටත් මධ්‍යම පළාත තුළ මා විසින් දැනුවත් කළේ මෙබඳු ගැටලු අවම කර ගැනීමට යි.පළාතේ රැකියා ප්‍රශ්නයට ලබා දී ඇති විසඳුම කුමක් ද?මධ්‍යම පළාතේ සියලුම උපාධි ධාරීන්ට මේ වන විට රැකියා ලබා දී අවසන්. පළාතේ තව උපාධිධාරී හිඟයක් පවතිනවා.මධ්‍යම පළාත් සභාවට උපාධිධාරීන් විශාල ප්‍රමාණයක් බඳවා ගනු ලැබුවා. ඔවුන් ක්‍රමවේදයක් යටතේ ස්ථිර සේවයෙහි පිහිටුවමින් පවතිනවා. මේ වසරේ පමණක් උපාධිධාරීන් ඇතුළු අනෙකුත් අයවලුන් හාරදහසකට අධික ප්‍රමාණයක් පළාත් රාජ්‍ය සේවයට බඳවාගනු ලැබුවා.පවතින පුරප්පාඩු සැළකිල්ලට ගෙන කඩිනමින් සම්පූර්ණ කිරීමට අපි පියවර ගනු ලබනවා. පළාත් රාජ්‍ය සේවාව ශක්තිමත් කොට පළාත් සභාවක් විධියට ඉටු කළ හැකි උපරිම සේවාව ජනතාවට ලබා දීම අපේ එකම අරමුණයි.13 වන ආණ්ඩුක්‍රම ව්‍යවස්ථාවෙන් පළාත් සභාවලට ලබා දී ඇති පොලිස් හා ඉඩම් බලතල අහෝසි කිරීම සම්බන්ධව මේ වන විට දේශපාලන වශයෙන් සාකච්ඡාවට බඳුන් වී තිබෙනවා. ඒ පිළිබඳව අදහස් දැක්වුවහොත්?පොලිස් බලතල හා ඉඩම් බලතල පිළිබඳව අද පළාත් සභා අටේම අර්බුදයක් නැත්තේ ප්‍රධාන අමාත්‍යතුමන්ලා ඒකීය ශ්‍රී ලංකාවක් වෙනුවෙන් කටයුතු කරන නිසා. අවුරුදු 30 ක් තිස්සේ බෙදුම්වාදය තිබුණු පළාතක බලතල පාවිච්චි කරන පුද්ගලයා පිළිබඳව ගැඹුරින් සිතිය යුතුව තිබෙනවා. මෙම බලතල භාවිතයට ගනිමින් මධ්‍යම රජයත් සමඟ කිසියම් බෙදුම් වාදයකට අඩිතාලම දමා ගැනීමේ හැකියාව කෙනෙකුට තිබිය හැකියි.උතුරට පොලිස් සහ ඉඩම් බලතල දෙක ලබාදීමෙන් නැවතත් බෙදුම් වාදයකට ඉඩ ප්‍රස්ථාව වැඩියි.අදාළ ප්‍රශ්නය මුල්කර ගෙන ඇතැම් පක්‍ෂ අතර යම් මත ගැටුම් ඇතිවී තිබෙනවා. එය සන්ධාන රජයේ ඉදිරි ගමනට බාධාවක් නේද?ප්‍රජාතන්ත්‍රවාදය මත අදහස් ප්‍රකාශ කිරීමේ අයිතිය සෑම කෙනෙකුටම තිබෙනවා. පක්‍ෂයට හානියක් නොවන ආකාරයෙන් කටයුතු කිරීම පක්‍ෂයේ වගකීමක්. ඕනෑම සන්ධාන පක්‍ෂයක වැදගත් වන්නේ ජනතාවගේ මතය. ජනතා බහුතරයට හිස නැමීම සිදුවේවි.එජාපය නව ආණ්ඩුක්‍රම ව්‍යවස්ථාවක් හඳුන්වා දෙමින් විධායක ජනාධිපති ක්‍රමය අහෝසි කිරීම ඇතුළු යෝජනා රැසක් ඉදිරිපත් කොට තිබෙනවා. ඒ පිළිබඳව ඔබේ අදහස කුමක් ද?එජාපයට තම පක්‍ෂ ව්‍යවස්ථාවවත් හරියට හදාගන්ට බැරුව රටේ ව්‍යවස්ථාව හදන්නේ කොහොම ද? ඒකාධිපති වියරුවෙන් පක්‍ෂ සාමාජිකයින් එළවනවා. එවැනි පුද්ගලයින් ඉදිරිපත් කරන මෙම ව්‍යවස්ථාව පත්තරයකට පමණක් ලියවිච්ච හොඳ කෙටි කතාවක්.යුද්ධය අවසන් වෙලා වසර 04 ක් ගෙවුණත් ජනතාවට සහන නෑ කියලා මතයක් පවතිනවා. ඒ පිළිබඳව අදහස් දැක්වුවහොත්?මූලික වශයෙන් ජනතාවට ලැබිලා තියෙන සහනය උතුරේ සිට දකුණටත් නැගෙනහිර සිට බස්නාහිරටත් ගමන් කිරීමේ පහසුව. මීට අමතරව රටේ දැවැන්ත සංවර්ධනයක් සිදුකොට තිබෙනවා. මාර්ග පද්ධතිය සම්පූර්ණ කොට තිබෙනවා. වරායවල් 02 ක් ගුවන් තොටුපළවල් 02 ක් තිබෙනවා. සියලු පැතිකඩ ඔස්සේ රට සංවර්ධනය වෙනවා. මේ සියලු දේවල ප්‍රතිඵල සහන රටේ ජනතාවට බව අමතක නොකළ යුතුයි.ජනතාවගේ ජීවන තත්ත්වය අද සම්පූර්ණයෙන් වෙනස් වෙලා. නව සැලසුම් ඔස්සේ දැවැන්ත සංවර්ධනයක් ඉදිරියේ දී සිදුවේවි.මධ්‍යම පළාත් සභාවේ සැළසුම් කර ඇති ඉදිරි සංවර්ධන ව්‍යාපෘති මොනවා ද?කොළඹ නුවර අධිවේගී මාර්ගය මේ වසරේ ආරම්භ කෙරෙනවා. චීන ආධාර යටතේ මහින්ද රාජපක්‍ෂ රඟ හලක් ආරම්භ කරනවා. කුඩා ගුවන් යානා ගොඩබැස්ස විය හැකි ගුවන් පථයක් හාරගම ඉදිකෙරෙමින් පවතිනවා. බෝගම්බර හිරගෙදර සංස්කෘතික වටිනාකමට හානියක් නොවන අයුරින් පළාතට විනිමය ගෙනදෙන ආර්ථික මධ්‍යස්ථානයක් බවට පත්කිරීම දැනටමත් අරඹා තිබෙනවා. විදේශ සංචාරකයින් සඳහා සියලු පහසුකම් වලින් හෙබි කාමර 450 ක හෝටලයක් ඉදිකෙරෙනවා.මීට අමතරව පළාතේ අංග සම්පූර්ණ නොවූ සියලුම යටිතල පහසුකම් සංවර්ධනය ඇතුළු වැඩසටහන් රැසක් ක්‍රියාත්මක කිරීමට යෝජිතයි.ඉදිරි පළාත් සභා මැතිවරණ ජයග්‍රහණ බලාපොරොත්තුව කොහොම ද?කිසිදා නොලැබූ අති විශිෂ්ට ජයග්‍රහණයක් මෙවර අපි මධ්‍යම පළාතෙන් ලබා ගන්නවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=f1307202</link>
    <topic>බොදුසිත් පහන් කරවනඅනුරපුර දළදා පෙරහර</topic>
    <author>කට්ටඹුවාගම විජයපාල කුමාරසිංහ විසිනි</author>
    <content>ශ්‍රී ලංකා රාජ්‍යත්වයේ උත්තරීතර සංකේතය වන ශ්‍රී දන්ත ධාතුන් වහන්සේ කිත්සිරි මෙවන් (ක්‍රි.ව.301 - 324) රාජ්‍ය සමයේ ශ්‍රී ලංකාවට වැඩම කළ දවසේ පටන් 4 වැනි මිහිඳු (ක්‍රි.ව.956 - 972) දක්වා වසර 671 පුරාවට අනුරාධපුර පින්බිමේ වැඩ හිඳිමින් අනේකවිධ පුද පූජාවන්ගෙන් පිදුම් ලැබූහ.මේ අති උතුම් පූජා වස්තුව සුවාසු දහසක් සම්බුද්ධ ධර්මස්කන්ධයේ පහස ලද මහානුභාවසම්පන්න ආගමික හා ජාතික වස්තුවක් ලෙස අති ගෞරවනීය ලෙස වැඩ හිඳිමින් අනුරාධපුරවරය ඒකාලෝක කරමින් අනුරාධපුර රාජධානියටත් සමස්ත ශ්‍රී ලංකාවටත් රැකවරණය සැලසූහ.සම්බුද්ධ ශ්‍රී දේහයෙන් ශේෂ වූ සතර දළදා වහන්සේලා අතුරින් කලිඟු රජුට භාර වූ වාම රදනක ධාතුන් වහන්සේ එරටට සිදු වූ සතුරු ආක්‍රමණ නිසා මේ අතිඋතුම් පූජනීය වස්තුව හේමමාලා හා දන්ත කුමරුන් විසින් අනුරාධපුර මේඝ ගිරියට (ඉසුරුමුණිය) රැගෙන ආහ.එවකට රජ කළ කිත්සිරි මෙවන් රජු මහත් වූ හරසරින් දන්ත ධාතුන් වහන්සේ ඉසුරුමුණි විහාරයේ සිට අනුරාධපුර ඇතුළු නුවරට වැඩම කරවා ධම්මචක්ක නම් වූ ප්‍රාසාදයක (දම්සක්ගෙය) තැන්පත් කර වූ බව වංශ කථාවල සඳහන් වේ.දම්සක් මැදුරේ සිට වාර්ෂිකව අභයගිරි විහාරයට වැඩම කළ ශ්‍රී දන්ත ධාතුන් වහන්සේ මහ පෙරහර පවත්වා මහජනයාට දළදා ප්‍රදර්ශනය කර පුද පූජා පැවැත්වීමට අවස්ථාව සැලසූ බව වංශ කථාකරුවන් තවදුරටත් සඳහන් කරති. රත්න ප්‍රාසාදය හා ඇත් පොකුණ අසල පිහිටි පිළිමගෙය සහිත මණ්ඩපය එදා දළදා ප්‍රදර්ශනය කර වූ ස්ථානය විය හැකි බව විද්වතුන් පවසති.උත්තර මූල භික්‍ෂූන් වහන්සේලා වැඩ විසූ අභයගිරිය හා ඒ ආශ්‍රිත පුදබිම්වල හිමිවරුන්ට දළදා වහන්සේ පිළිබඳ එබඳු විශේෂ හිමිකම් ලැබුණේ රාජ්‍යානුග්‍රහයේ ප්‍රබලත්වය නිසා විය හැකිය.මහසෙන් රාජ යුගයේ සිටම උත්තරමූල භික්‍ෂුන් වහන්සේලා කෙරෙහි ඒසා විශාල අනුග්‍රහයක් ලැබුණේ එම භික්‍ෂු පාර්ශ්වය කෙරෙහි රජු දැක්වූ ප්‍රසාදය නිසාය. එම ප්‍රසාදය හා අනුග්‍රහය හේතුවෙන් දළදා පෙරහර හා ප්‍රදර්ශනය අභයගිරි හිමිවරුන්ගේ මූලිකත්වයෙන් සිදුවී තිබේ.දළදා වහන්සේ සුරක්ෂිතකොට ආරක්ෂා කිරීම ශ්‍රී ලංකා රාජ්‍යත්වයේ පරම යුතුකම බව සෙල්ලිපිවලින් අනාවරණය වන අතර මේ හැර දළදා හිමි තම සන්තකයේ නොතිබීම හේතුවෙන් රාජ්‍යත්වයේ උරුමය නොලැබී ගිය ජනතා අනුග්‍රහය ෙනාලද රජවරුන් ගැන පවා වාර්තා වී ඇත්තේ රාජ්‍යත්වය පිළිබඳ සුවිශේෂ බලයක් දළදා වහන්සේ වෙත පැවැති නිසාය.සියවස් හයකට වැඩි කාලයක් අනුරාධපුර පින් බිමේ වැඩ වසමින් බුද්ධදාස ආදී රාජ යුගවල නියඟය හමාර කොට මහ වැසි වස්වමින් පෙළහර පෑ දළදා සමිඳුන් අනුරාධපුර ජය භූමියට සුවිශාල හිමිකමක් ඇත්තේ ය. අනුරාධපුර අග්‍ර රාජධානිය ලෙස පැවැති සමයේ මුල්ම දළදා පෙරහර පවත්වා ඇත්තේ කිත්සිරි මෙවන් රජ සමයේ ය. ඉන් අනතුරුව වසරක් පාසා මහ පෙරහර හා පූජා උත්සව මගින් අනුරාධපුරවරය දළදා වහන්සේගෙන් ඒකාලෝක විය.අනුරාධපුරයේ පැවැති වාර්ෂික දළදා පෙරහර හා දළදා වන්දනාව පිළිබඳ ක්‍රි.ව. 411 - 412 කාලයේ මෙහි පැමිණි චීන ජාතික පාහියන් භික්‍ෂුන් වහන්සේගේ චාරිකා සටහන්වල මැනවින් විස්තර කර ඇත්තේ ය. පාහියන් හිමිගේ වාර්තා අනුව දළදා පෙරහර පවත්වා ඇත්තේ බුද්ධ වර්ෂයෙන් තුන්වැනි මාසයේ ය.ඒ අනුව බුදු වස ඇරඹෙන වෙසක් මස සිට තුන්වන මාසය වන්නේ ඇසළ මාසයයි. පාහියන් හිමිගේ විස්තර සටහන් අනුව ධම්මචක්ක මන්දිරයේ සිට අභයගිරි විහාරය දක්වා වූ පෙරහර මාර්ගය දෙපස ජාතක කථා ප්‍රදර්ශනය කර ඇති අතර රට දැයට සෙත් පතා පිරිත් සජ්ඣායනා කරමින් භික්‍ෂුන් වහන්සේලා එම පෙරහරේ වැඩම කර ඇත. සියවස් ගණනක් පුරා වාර්ෂිකව දළදා පෙරහරෙන් අසිරිමත් වූ අනුරාධපුරයේ දළදා මැදුර වූ ධම්මචක්ක මන්දිරය දෙමහල් මන්දිරයක් ලෙස දියුණු කර දළදා වහන්සේ එහි වඩා හිඳුවා පුද සත්කාර කළ පළමුවැනි රජු ලෙස කිත්සිරි මෙවන් රජු ඉතිහාස ගතව ඇත.උතුරු මැද පළාත් ප්‍රධාන අමාත්‍ය එස්.එම්.රංජිත් සමරකෝන් මහතා අනුරාධපුර ඓතිහාසික දළදා පෙරහර වියැකී ගිය දළදා උරුමය යළි සංකේතවත් කරන මහා පුණ්‍ය කර්මයක් ලෙස හඳුන්වයි.සිය සොයුරු නියෝජ්‍ය අමාත්‍ය එස්.එම්.චන්ද්‍රසේන මහතා විසින් දින 365 න් අඛණ්ඩව දොළොස් මහේ පරිත්‍රාන ධර්ම දේශනාව පවත්වා දේශයේ ආරක්ෂාවට කළ ආශිර්වාදය මෙන්ම රුවන්වැලි සෑරදුන් අභියස දීර්ඝ කාලීනව පවත්වාගෙන යන අඛණ්ඩ දන්සැල ද ජනප්‍රසාදයට ලක්ව ඇති මහා පිංකම් බව සඳහන් කර එම පුණ්‍ය කර්මයන් මෙන්ම අනුරාධපුර ඓතිහාසික දළදා පෙරහර අඛණ්ඩව පවත්වාගෙන යාමටත් එහි විචිත්‍රවත් බව වර්ධනය කිරීමටත් ගත හැකි සියලු පියවර ගන්නා බවත් ප්‍රධාන අමාත්‍යවරයා සඳහන් කරයි. මෙවර දළදා පෙරහර සඳහා සහභාගි වන විශාල ජනකාය වෙනුවෙන් ද සියලු ආහාරපාන සැපයීමට එම දන්සැල් කමිටුව සැදී පැහැදී සිටී.මෙවර අනුරාධපුර ඓතිහාසික දළදා පෙරහර සඳහා අලින් අට දෙනෙකු සහ ඇතුන් හතර දෙනෙකු යොදා ගන්නා අතරම නැටුම් කණ්ඩායම් 150කින් පෙරහර වර්ණ ගැන්වීමට ද පෙරහර කමිටුව පියවර ගෙන ඇත. අනුරාධපුර දළදා පෙරහර තුළින් පෞරාණික පෙරහර අංගයන් දක්නට හැකි අතීත පෙරහර ගැන පාහියන් නම් වූ චීන භික්‍ෂූන් වහන්සේ සඳහන් කර ඇති සුවිශේෂ අංග නූතන පෙරහරට ද එක්කර තිබීම උරුමයේ උරුමක්කාරයන් විසින් සිය උරුමය තහවුරු කිරීමක් ලෙස සැලකිය හැකිය.බිහිසුණු ත්‍රස්ත වෙඩි හඬින් මිදී සාමයේ අරුණැල්ලෙන් දෝවනය වන හෙළයේ ප්‍රථම රාජධානිය වූ මහා පුරවරයේ වාර්ෂිකව ජීවය ලබන බෞද්ධ යශෝරාවය වන්නේ මෙම ඓතිහාසික දළදා පෙරහරයි. මේ සඳහා සුවිශේෂ අනුග්‍රහ දක්වන අතිගරු ජනාධිපතිතුමන් මෙන්ම මහනුවර දළදා මැදුරේ දියවඩන නිලමේතුමන් ප්‍රමුඛ කාර්ය මණ්ඩලයට ද උතුරු මැද ප්‍රධාන අමාත්‍ය එස්.එම්.රංජිත් සමරකෝන් මහතාගේ ස්තූතිය පිරිනැමේ.අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේගේත්, රුවන්වැලි චෛත්‍යරාමාධිපති පල්ලේගම හේමරතන නාහිමිපාණන් වහන්සේගේත් අනුශාසනා පරිදි පැවැත්වෙන මෙම මහා පෙරහර පූජාව සාර්ථක කර ගැනීමට කර උර දෙන රජයේත්, පළාත් සභා සහ ප්‍රාදේශීය සභා මැති ඇමැතිවරුන් මෙන්ම ජනතා නියෝජිතයිනට ද කෘතඥතා පූර්වක ස්තූතිය පළ කළ උතුරු මැද මහ ඇමැතිවරයා කාර්ය සාධනයේ නියුතු වන ආරක්ෂක අංශ, රාජ්‍ය සංස්ථා සහ දෙපාර්තමේන්තු මෙන්ම ස්වෙච්ඡා සංවිධානවලට ද කලායතන හා පෙරහර අංග වර්ණවත් කරන ශිල්පීන්ට ද සිය ස්තූතිය පුද කරයි.අද හා ෙහට (20 - 21) යන දෙදින තුළ පැවැත්වෙන අනුරාධපුර ඓතිහාසික දළදා පෙරහර අති සාර්ථකව පැවැත්වීමට සියලු විධිවිධාන යොදා ඇත. මේ වන විට ද අනුරාධපුරවරය පෙරහර අසිරියෙන් අසිරිමත් වෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=f1307203</link>
    <topic>පරිස්සමින් ලිහිය යුතුජේ.ආර්-රජිව් ගැටය</topic>
    <author/>
    <content>ශ්‍රී ලංකා ජනරජයේ ආණ්ඩුක්‍රම ව්‍යවස්ථාවට 13 වන ව්‍යවස්ථා සංශෝධනයක් එක් වූයේ ජනවාර්ගික ප්‍රශ්නයට සහ යුද්ධයට විසඳුමක් ලෙස ඉන්දියානු අගමැති රජීව් ගාන්ධි හා ශ්‍රී ලංකා ජනාධිපති ජේ.ආර්. ජයවර්ධනයන් විසින් 1987 ජූලි 29 වන දින අත්සන් කරන ලද ඉන්දු - ලංකා ගිවිසුමේ ප්‍රතිඵලයක් වශයෙනි. මේ වන විට පුරා අවුරුදු 26කට පසු රජය 13 වන ව්‍යවස්ථා සංශෝධනයට අනුව උතුරේ පළාත් සභා ඡන්දය පැවැත්වීම සඳහා සියලු කටයුතු සූදානම් කර ඇති අතර ඡන්දය පැවැත්වීම සඳහා දිනයන් ද ප්‍රකාශයට පත්කිරීම සිදු කර ඇත.දිවයිනේ පළාත් සභා අටක ඡන්දය පැවැත් වුවද උතුරේ ඡන්දය පැවැත්වීම ප්‍රමාද වූයේ එම ප්‍රදේශයේ තිබූ අයහපත් දේශපාලන වාතාවරණයත් දශක තුනක් තිස්සේ පැවැති හිංසාකාරී යුද්ධයත් හේතුවෙනි.ඉන්දු ලංකා ගිවිසුමබලය බෙදීයාමේ සංකල්පය ක්‍රියාවට නඟමින් උතුරු පළාත් සභාව සඳහා ඡන්දය පැවැත්වෙන්නේ උතුරේ ජනතාවටද අන් ප්‍රදේශවල මෙන් සමානාත්මතාවය හා ප්‍රජාතන්ත්‍රීය අයිතිය ලබාදීම කළ යුතු බවට රාජ්‍ය නායකයා වශයෙන් ජනාධිපතිතුමා ගත් තීරණයක් පරිදි ය.බලය බෙදීයාෙම් පරමාර්ථය කරගෙන නිර්මාණය වූ 13 වන සංශෝධනය අනුව එහි අඩංගු ක්‍රියාකාරකම් තුළින් බෙදුම්වාදය ඉස්මතු වී දැනට ඒකාබද්ධව තිබෙන රටෙහි ඒකීයභාවය විනාශ වී කොටස් කීපයකට කැඩුණ රාජ්‍යයක් බිහිවීමට ඇති ඉඩකඩ ගැන ඇතැම් දේශපාලන පක්ෂ හා ජනතා හා ආගමික සංවිධාන කරුණු ඉදිරිපත් කර ඇත. මෙහිදී විශේෂයෙන් සලකා බැලිය යුත්තේ 13 වන සංශෝධනයෙන් වන හානියට වඩා එයට පදනම් වූ ඉන්දු - ලංකා ගිවිසුමෙන් නිර්මාණය කරන ලද නිදහස් ස්වෛරි ශ්‍රී ලංකාව අස්ථාවර කරන ලද තත්ත්වයයි.උතුරේ ද්‍රවිඩ ජනතාවට ජනවාර්ගික ප්‍රශ්නයක් ඇති බව කාලයක් තිස්සේ සංවාදයට යොමුව තිබූ අතර එයට විසඳුමක් ලෙස 1957 බණ්ඩාරනායක වෙල්වනායගම් ගිවිසුම මඟින් යෝජනා වූ රට සභා ක්‍රමයත් ඩඩ්ලි චෙල්වනායගම් ගිවිසුම් මගින් හඳුන්වා දුන් දිසා සභා ක්‍රමයත් 1981 ජේ.ආර්.ජයවර්ධන යෝජනා කරන ලද දිස්ත්‍රික් සංවර්ධන සභා ක්‍රමයත් ඉතිහාසයට පමණක් සීමා වූ අතර එම ගිවිසුම් යථාර්ථයක් බවට පත් නොවීය.මෙම ප්‍රශ්නයට විසඳුමක් ප්‍රමාදවීමේ ප්‍රතිඵලයක් ලෙස පැවති රජයන්ට විරුද්ධව ද්‍රවිඩ තරුණයන් ආයුධ සන්නද්ධ අරගලයකට යොමු වී එය ක්‍රමයෙන් මහා සංග්‍රාමයක් බවට පරිවර්තනය වී එහි ප්‍රතිඵලයක් ලෙස දහස් ගණන් තරුණ ජීවිත හා දිවයින පුරා සිටි සිංහල හා දෙමළ ප්‍රමුඛ පෙළේ දේශපාලන නායකයන් හා ප්‍රභූවරුන් රාශියක් රටට අහිමි කිරීමට හේතු විය.මෙම විනාශකාරී යුද්ධයට මූලිකත්වය දුන් ප්‍රභාකරන්ගේ නායකත්වයෙන් යුත් එල්.ටී.ටී.ඊ. සංවිධානය ද්‍රවිඩ ජනතාවගේ එකම ගැලවුම්කරුවා ලෙස ඔවුන් විසින් හඳුන්වා දුන් අතර ද්‍රවිඩ ජනතාව ද එය පිළිගන්නා තත්ත්වයට පත්විය. වේලුපිල්ලේ ප්‍රභාකරන්ගේ නායකත්වයෙන් එල්.ටී.ටී.ඊ. හමුදාව උතුරේ ප්‍රදේශ අත්පත් කර ගනිමින් ශ්‍රී ලංකා රජයට තරමක අභියෝගයක්ද එල්ල කළේ ලෝකයේ ත්‍රස්තවාදී කණ්ඩායම් ද, නිල නොවන මට්ටමේ ඉන්දීය රජයේද ආධාර ඇතිවය.එවකට ජේ.ආර්.ජයවර්ධන ආණ්ඩුවේ ජාතික ආරක්ෂක ඇමැතිව සිටි ලලිත් ඇතුලත්මුදලි වඩමාරච්චි මෙහෙයුම සාර්ථකව කරමින් හමුදාව යාපන අර්ධද්වීපයේ බලය අත්පත් කර ගන්නා තත්ත්වයට වේගයෙන් ගමන් කරමින් සිටියදී ඉන්දියාව ගුවනින් ආහාර පාර්සල හෙළමින් ශ්‍රී ලංකා දේශසීමාව තරණය කළේ අපගේ ස්වාධීනත්වයට තර්ජනයක්ද එල්ල කරමිනි.ඉන්දියානු රජයේ මෙම ආක්‍රමණකාරී ක්‍රියා පිළිවෙතට හේතු වූයේ ශ්‍රී ලංකාවේ වෙසෙන ද්‍රවිඩ ජනතාවගේ ජාතික ප්‍රශ්නයට විසඳුමක් ප්‍රමාද වීමටත් වඩා ජනාධිපති ජේ.ආර්.ජයවර්ධනගේ අමෙරිකානු දැඩි මිත්‍රශීලී ප්‍රතිපත්තිය ඉන්දියාව නොරිස්සීම වන අතර එයට විරෝධය දැක්වීමක් යැයි සිතන්නට පුළුවන.ගුවනින් කෑම පාර්සල් එවමින් උතුරේ ද්‍රවිඩ ජනතාවටත් එල්.ටී.ටී.ඊ. සංවිධානයටත් දැක් වූ හිතවත්කම ඉදිරියේ ජනාධිපති ජේ.ආර්.ජයවර්ධනයන්ට සිය කැමැත්තෙන් හෝ අකමැත්තෙන් ඉන්දියාව ශ්‍රී ලංකාවේ ජනවාර්ගික ප්‍රශ්නයට ඉදිරිපත් කරන විසඳුම් පිළිගැනීමට සිදු විය. ඒ අනුව බිහි වූ ඉන්දු - ලංකා ගිවිසුම ඉන්දියාව විසින් ශ්‍රී ලංකාවට බලපෑම් කර තර්ජනාත්මකව අප වෙත පවරන ලද ගිවිසුමක් ලෙස හැඳින්වීම නිවැරැදිය.මෙම ගිවිසුම අත්සන් කළ ජේ.ආර්.ජයවර්ධන ජනාධිපතිවරයා ගිවිසුමේ අඩංගු කරුණු පිළිබඳ රජයේ වගකිවයුතු බොහෝ දෙනෙකුට කරුණු වසන් කරමින් අගමැති ප්‍රේමදාස වත් මේ පිළිබඳ නිසිලෙස දැනුවත් නොකළ අතර තම අමාත්‍ය මණ්ඩලය හා තම පක්ෂයේ නියෝජිතයන්ද දැනුවත් නොකරන ලදී. රට පුරා හදිසි නීතිය ප්‍රකාශයට පත් කර මහා ජනතා විරෝධයක් මධ්‍යයේ මෙය අත්සන් කරන ලදී. මේ අනුව මේ ගිවිසුම ජේ.ආර්.ජයවර්ධනට හිතවත් කීප දෙනෙකු ගේ සහභාගීත්වයෙන් ඉන්දියානු දැඩි බලපෑම හමුවේ ෙජ්.ආර්.ජයවර්ධන විසින් අත්සන් තබන ලද ජාති ද්‍රෝහී, ජනතා ද්‍රෝහී ලියවිල්ලක් බව සඳහන් කළ යුතුය.යුද්ධය නතර කිරීමත්, එදිරිවාදිකම් මඟහැර වීමත් එල්.ටී.ටී.ඊ. ය සතු ආයුධ රජයට භාරදීමත් එහි සඳහන් වුවද ඒවා ඉටු නොවීය. ගිවිසුමේ සඳහන් කොන්දේසි අනුව උතුර හා නැඟෙනහිර ඒකාබද්ධ කිරීම සඳහන් වුවද එය කළ යුත්තේ ජනමත විචාරණයකින් පසුව බව සඳහන් විය.ඉන්දියාව සතුටු කිරීමඑහෙත් ඉන්දියාව සතුටු කිරීමේ හා උතුරේ ද්‍රවිඩ පක්ෂ හා එල්.ටී.ටී.ඊ.ය සතුටු කිරීමේ අරමුණින් හදිසි නීති රෙගුලාසි යටතේ ජේ.ආර්.ජයවර්ධන විසින් එම ප්‍රදේශ දෙක ඒකාබද්ධ කරන ලදී. ඒ හැර උතුර හා නැඟෙනහිර ප්‍රදේශ පාරම්පරික දෙමළ නිජබිම් හැටියට පිළිගැනීමට එකඟවීමට සිදු විය.එය මෙරට සිංහල බෞද්ධයන්ගේ දැඩි විරෝධයට හේතු වුවද ඒවා නොසලකා හරින ලදී. ගිවිසුම් ප්‍රකාර ඉන්දියන් යුද්ධ හමුදාවක් ශ්‍රී ලංකාවට පැමිණියේ එල්.ටී.ටී.ඊ. සංවිධානය මට්ටු කිරීම සඳහා වුවද එය අසාර්ථක ප්‍රයත්නයක් විය. ජනාධිපති ජේ.ආර්.ජයවර්ධනගේ ලොකුම බලාපොරොත්තුව වූයේ ඉන්දියානු හමුදාව එල්.ටී.ටී.ඊ. සංවිධානය සතු යුද්ධ බලය විනාශ කර දැමීම තුළින් උතුරේ යුද්ධය අවසාන වේය යන්නයි.ජනවාර්ගික ප්‍රශ්නයට විසඳුමක් ලෙස ඉදිරිපත් කරන ලද 13 වන ව්‍යවස්ථා සංශෝධනය මගින් පළාත් සභා පිහිටුවීම අන් ප්‍රදේශවල ක්‍රියාත්මක වුවද, ප්‍රධාන වශයෙන් උතුරේ සාමය නොමැති වීම හා යුද්ධය නිසා උතුරේ පළාත් සභා ක්‍රියාත්මක නොවීම හේතුවෙන් ඉන්දු - ලංකා ගිවිසුමෙන් ඉදිරිපත් කරන ලද බලය බෙදීයාම පිළිබඳ සංකල්පය ක්‍රියාත්මක නොවිණි. ඉන්දු - ලංකා ගිවිසුම බල රහිත කඩදාසියක් බවට පත් විය.කෙසේ වුවද ශ්‍රී ලංකාවට වාසිදායක ලෙස පෙන්නුම් කළ කොන්දේසිවලින් වුවද කිසිදු වාසිදායක තත්ත්වයක් නොමැති වූයේ එල්.ටී.ටී.ඊ. සංවිධානය අභිබවා යාමට ඉන්දියානු හමුදාවට නොහැකි වීම නිසාය. ජනවාර්ගික ප්‍රශ්නයට විසඳුමක් ලෙස ඉන්දියානු රජය මෙම ගිවිසුම අත්සන් කළද ශ්‍රී ලංකා ජනාධිපති ජේ.ආර්.ජයවර්ධන බලාපොරොත්තු වූ පරිදි එල්.ටී.ටී.ඊ. සංවිධානය මර්දනය කර යුද්ධය අවසන් කිරීමට ඉන්දියාව අසමත් විය.එල්.ටී.ටී.ඊ. සංවිධානය සතු සියලු යුද්ධායුධ ශ්‍රී ලංකා රජයට ලබාදීමට වූ පොරොන්දුව ඉටුනොවූයේ එල්.ටී.ටී.ඊ. සංවිධානය ඉන්දියානු අභියෝග හමුවේ මර්දනය නොවූ බැවිනි. බලහත්කාරයෙන් ශ්‍රී ලංකාව පිට පටවන ලද මෙම ගිවිසුම මඟින් ශ්‍රී ලංකාවට වූ හානිය ඉතා බරපතළ අතර අද වන විටත් ගිවිසුමේ ඇතැම් කොන්දේසි මෙරට පාලකයන්ට ප්‍රශ්නයක් වී ඇත.ප්‍රදේශ ඒකාබද්ධ කිරීම, උතුරු නැඟෙනහිර පාරම්පරික ද්‍රවිඩ වාස භූමි ලෙස පිළි ගැනීම. 13 වන ව්‍යවස්ථා සංශෝධනයක් ඇති කර බලය විමධ්‍යගත කිරීම මගින් උතුර ශක්තිමත් වන ආකාරයට කටයුතු සිදු වෙද්දී වුවද ජේ.ආර්.ජයවර්ධනයන්ට ඒවා පිළිගැනීමට සිදුවිය. ඔහු මේ වන විට දැඩි අමෙරිකානු මිත්‍රශීලි හා පක්ෂපාති ප්‍රතිපත්තියක් අනුගමනය කළද අමෙරිකාව, ඉන්දියාව අසතුටට පත්වන විදියේ ක්‍රියා මාර්ගයකට නොගිය අතර ඒ නිසා ජේ.ආර්.ජයවර්ධන අමෙරිකාවෙන් අපේක්ෂා කළ සහාය ඔහුට නොලැබීම නිසා ඉතා අසරණ තත්ත්වයට පත්විය.ජේ.ආර්.ජයවර්ධන ඉන්දියාව ඉදිරිපත් කළ සියලු කරුණු පිළිගැනීමට එකඟ විය. ගිවිසුමට ඇතුළත් වූ ඇතැම් කරුණු තුළින් ශ්‍රී ලංකාවට වන හානිය ජේ.ආර්.නොදැන සිටියා නොවේ. ඉන්දියානු අගමැති රජීව් ගාන්ධිට පහරදීමත්, එල්.ටී.ටී.ඊ. සංවිධානය ඉන්දියාවට වුව අවනත නොවීමත්, රට තුළ ඇති වූ ජනතා විරෝධයත්, තම පක්ෂය ඇතුළත මෙම ගිවිසුමට සහයෝගය නොලැබීමත් හමුවේ මේ වන විට ජේ. ආර්. අන්දමන්ද වූ රාජ්‍ය නායකයෙක් බවට පත් වී සිටියේ ය.ඉන්දු - ලංකා ගිවිසුමේ සඳහන් දිස්ත්‍රික් ඒකාබද්ධ කිරීම ක්‍රියාත්මක වුවහොත් බලය බෙදීයාම කෙසේ වුවත් මධ්‍යම රජයට තර්ජනයක් එල්ල කළ හැකි විශාල භූමි ප්‍රදේශයකට හා විශාල සම්පත් ප්‍රමාණයකට අයිතිවාසිකම් කියන උතුරු නැඟෙනහිර පළාත් සභාවක් බිහිවනු ඇත. දිවයිනේ අන් ප්‍රදේශවල එක් විදියක පළාත් සභා ක්‍රියාත්මක වෙද්දී උතුරු - නැඟෙනහිර ක්‍රියාත්මක වන ප්‍රමාණයෙන් විශාල ඉතා සම්පත් බහුල බලවත් පළාත් සභාව රටේ ඒකාග්‍රතාවයට තර්ජනයක් වනු ඇත.පාරම්පරිකවාසභූමි‍ලංකාව වැනි කුඩා රටකට මෙවැනි විශාල ප්‍රාදේශීය පාලන ඒකක අවශ්‍ය නොවන අතර ගිවිසුමේ සඳහන් උතුරු – නැෙඟනහිර පාරම්පරික ද්‍රවිඩ වාසභූමි ලෙස පිළිගැනීම කිසිසේත් අවශ්‍ය නොවන්නේ එය ඓතිහාසිකව විශ්වාස කළ නොහැකි මුසාවක් බැවිනි. ඒ හැර මේ වන විට රටතුළ ක්‍රියාත්මක සියලු බෞද්ධ සංවිධාන, සියලුම නිදහස් මතධාරී ජනතාවත් මෙම අදහස තරයේ ප්‍රතික්ෂේප කරන අතර, ජනවාර්ගික ප්‍රශ්නයට විසඳුම් සොයන කෙනෙකුට වුව “පාරම්පරික වාසභූමි” වලින් ප්‍රයෝජනයක් නොමැත. මෙබඳු වාසභූමි නිල වශයෙන් පිළිගැන්ම තුළින් සිදුවන්නේ ශ්‍රී ලාංකික සංස්කෘතිය හා ගැටෙන තවත් සමාජ සංස්කෘතීන් රට තුළ බිහිවීම පමණි.ඉන්දු - ලංකා ගිවිසුමේ 13 වන සංශෝධනය යටතේ යෝජනා කරන පළාත් සභා සඳහා මධ්‍යම ආණ්ඩුව සතු පොලිස් බලතල හා ඉඩම් බලතල ලබාදීම තුළින් රට කොටස් නවයකට කැඩී මධ්‍යම රජයට ඒවා පාලනය කළ නොහැකි වී රට තුළ අභ්‍යන්තර ව්‍යාකූල තත්ත්වයක් ඇතිවනවා මිස ජනවාර්ගික ප්‍රශ්නයට එයින් විසඳුමක් නොලැබෙනු ඇත.කෙසේ වෙතත් රට තුළ ඒකාග්‍රතාව නැති කර විවිධ ජන කොටස් අතර හොඳහිත පළුදු වන අන්දමින් ශ්‍රී ලංකා රජයට බලපෑම් ඉදිරිපත් කර ඇති ඉන්දු- ලංකා ගිවිසුම බිහිවීමට තුඩු දුන් වාතාවරණයක් අද රට තුළ නැත.මෙම ගිවිසුම අත්සන් කර 1987 සිට ෙම් වන විට වර්ෂ 26ක් ගත වී ඇතත් එදා සිට මේ වන තුරු රට පාලනය තුළ දුර්වල පාලකයන්ට ජයග්‍රහණය කළ නොහැකි යුද්ධයක් තිබූ නිසා ඉහත කී ගිවිසුමට විරුද්ධව කටයුතු කළ නොහැකි විය. නමුත් අද වන විට උතුරේ සිට රටට අභියෝගයක් එල්ල කළ එල්.ටී.ටී.ඊ. සංවිධානය සම්පූර්ණයෙන්ම විනාශ කර ඇත. ජනාධිපති මහින්ද රාජපක්ෂයන්ගේ රාජ්‍යතාන්ත්‍රික ඥානය තුළින් ලොව සියලු රටවල් සමඟ සුහදශීලීව කටයුතු කරන ශ්‍රී ලංකාවක් බිහිවී ඇති අතර ලෝකයේ කිසිදු රටකට සවෛරී ශ්‍රී ලංකාවට බලපෑමක් එල්ල කළ නොහැකි තත්ත්වයට පත් කර ඇත.ජනාධිපති මහින්ද රාජපක්ෂ විසින් යුද බිය තුරන් කර සතුටින් ජීවත්වන සම ප්‍රජාතාන්ත්‍රීය අයිතිවාසිකම් භුක්ති විඳින විවිධ ජාතීන්ගෙන් සමන්විත රට තුළ ජාතික සමගිය ඇති කර ඇත. සාමාන්‍ය ද්‍රවිඩ ජනතාවත්, සාමාන්‍ය සිංහල ජනතාවත් අතර සහෝදරාත්මක විශ්වාසයක් ගොඩනැඟෙද්දී ප්‍රශ්නය ඇත්තේ ද්‍රවිඩ ජාතිවාදී නායකයන් හා සිංහල ජාතිවාදී නායකයන් අතරය.ලොව පිළිගත් රාජ්‍ය නායකයකු මානව හිතවාදියකු හා දේශප්‍රේමී නායකයකු මේ වන විට රාජ්‍ය නායකයා ලෙස කටයුතු කරන බැවින් එතුමා විසින් අද කළ යුත්තේ කුමන හෝ බලපෑම් හමුවේ රටට අහිතකර ගිවිසුම්වලට එළඹ ඇත්නම් එම රටවල් සමඟ සාකච්ඡා කර තම රාජ්‍යතාන්ත්‍රික ඥානය උපයෝගී කර ගනිමින් වැරැදි බැඳීම්වලින් රට නිදහස් කර ගැනීමයි. කෙසේ වුවද ඒකරාශී වූ බලය දූෂණයට හේතුවන බැවින් දූෂණයෙන් තොර සියලු ජාතීන්ට සම අයිතිවාසිකම් ඇති ශ්‍රී ලංකාවක් සඳහා බලය බෙදීයාම අනිවාර්යයෙන් සිදුකළ යුතුය.ඒ සඳහා අනුගමනය කළයුතු නව ප්‍රවේශයක් නිර්මාණය කිරීම ජනාධිපතිවරයාගේ ප්‍රධාන කාර්යභාරයක් බවට පත්විය යුතුය. 13 වන සංශෝධනය මගින් මතු වී ඇති ප්‍රශ්න නිරාකරණය කිරීමේදී එයට පාදක වූ ඉන්දු - ලංකා ගිවිසුමේ ඇති රටට හානිදායක විධිවිධාන ඉවත් කර රට මුදා ගැනීමට හොඳම අවස්ථාව වර්තමාන ජනාධිපති මහින්ද රාජපක්ෂයන්ගේ රාජ්‍ය පාලන කාලය බැව් සඳහන් කළ යුත්තේ මෙබඳු සමානාත්මතාවය අගයන ජනතාවාදී රාජ්‍යතාන්ත්‍රිකයකු තවත් සෑහෙන කාලයකට ශ්‍රී ලංකාව තුළ බිහි නොවන බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>20</day>
    </date>
    <link>http://www.dinamina.lk/2013/07/20/_art.asp?fn=f1307204</link>
    <topic>රබර් පැළ බද්ධය ආදායම් ඉපැයීමේ දොරටුවක්</topic>
    <author>සටහන නිමල් රාජපක්ෂ ඡායාරූප - ගීත් ද මැල්</author>
    <content>ශ්‍රී ලංකාවේ ප්‍රධාන අපනයන බෝග ත්‍රිත්වය අතරින් රබර් කර්මාන්තයට විශේෂ වැදගත්කමක් හිමිවේ. අපනයන බෝගයක් ලෙස රටට ලැබෙන විදේශ විනිමය මෙන්ම ඒ ආශ්‍රිත දේශීය කර්මාන්ත හරහා දේශීය ගොවියාට ලැබෙන ප්‍රතිලාභ විවිධාකාරය. මේ සඳහා රබර් සංවර්ධන දෙපාර්තමේන්තුව සතු කාර්යභාරය විශේෂ තැනක් ගනියි.රබර් පැළ බද්ධකරුවන් පුහුණු කිරීම තරුණ තරුණියන් රැසකට රැකියා ලබා දීම සඳහා රබර් සංවර්ධන දෙපාර්තමේන්තුව ක්‍රියාත්මක කරන අලුත්ම වැඩපිළිවෙළක් වේ.මෙහි එක් අදියරයක් ලෙස රබර් බද්ධකරුවන් පුහුණු කිරීමේ වැඩසටහනක් දිවයින පුරා රබර් සංවර්ධන දෙපාර්තමේන්තුව සහ රබර් පැළ තවාන්වලින් ආරම්භ කොට ඇත.මේ යටතේ දිවයින පුරා රබර් බද්ධකරුවන් තුන්සියයක් වසරකට පුහුණු කෙරේ.මේ වසරේ රබර් සංවර්ධන දෙපාර්තමේන්තුව සතු ගුරුගොඩ පැළ තවානේ රබර් බද්ධකරුවන් තිස් දෙනකුට තෙදිනක පුහුණුවක් ලැබිණි. නොමිලයේ ලබා දෙන පුහුණුවෙන් පසු රජයේ රබර් පැළ තවාන්වල හෝ පුද්ගලික පැළ තවාන්වල රැකියාව කළ හැකි බව කළුතර ගුරුගොඩ තවාන් කළමනාකරු පාලිත සමරසේකර මහතා පවසයි.තවද රබර් සංවර්ධන දෙපාර්තමේන්තුවේ අධ්‍යක්ෂ ජනරාල් ප්‍රේමදාස මහතාගේ ඉල්ලීම පරිදි මෙවැනි පුහුණු වැඩසටහන් සිදු කරන්නැයි යම් පිරිසක් ඉල්ලීම් කළහොත් ඔවුනට ද රබර් පැළ බද්ධ කිරීම සඳහා නොමිලයේ පුහුණුව ලබාදීමට පියවර ගන්නා බවද පාලිත සමරසේකර මහතා පැවැසීය.රබර් ඇට වැලි තවානක තැන්පත් කර දින 14ක් ඇතුළත හොඳින් වැඩුණු රබර් පැළයක් බද්ධ කිරීමට තෝරා ගන්නවා. එම පැළය හොඳින් බද්ධ කිරීමෙන් පසු සිටවිය යුතුයි. සාර්ථක බද්ධ පැළයකින් හොඳ අස්වැන්නක් ලබාගත හැකියි. පැළය සිටුවා වසර හතර හමාරේ සිට වසර 30ක් දක්වා අස්වැන්න හොඳින් ලබාගත හැක්කේ ද සාර්ථක බද්ධ පැළයකින් බවද පාලිත සමරසේකර මහතා පැවැසීය.වනාන්තර විශාල ලෙස වගා නොකළ ඒවා වූවත් පරිසර හිතකාමී වගාවක් ෙලස රබර් වගා කළ හැකියි. ශ්‍රී ලංකාවේ ඕනෑම තැනක රබර් වගාව සාර්ථකව වගාකොට ආදායම් ලබා ගත හැකි බවට දැන් ඔප්පු වී තිබෙනවා. කෑගල්ල, රත්නපුර, කළුතර, ගාල්ල වගේම මොණරාගල, අම්පාර හා වව්නියාව වැනි වියළි කලාපීය ප්‍රදේශවලත් රබර් වගාව සාර්ථකව ව්‍යාප්ත කොට ඇත.දිගුකාලීන ඉතා ඉහළ ස්ථාවර ආදායමක් රබර් වගාවෙන් ලබාගත හැකියි.නොමිලයේ ලබාදෙන පැළ බද්ධ ක්‍රමය තුළින් හොඳ ආදායමක් ඉපයිය හැකිය. ළපටි බද්ධ රබර් පැළ නිපදවීමේදී බද්ධකරුවාට විශාල වශයෙන් රැකියා සඳහා ඉල්ලුමක් තිබෙනවා. එවැනි හේතු සාධක මුල් කරගෙන ගුරුගොඩ පැළ තවානෙන් නොමිලයේ තෙදිනක පුහුණුව ලැබූ තරුණ තරුණියනට වටිනා සහතිකයක් පිරිනමනවා. මීට අමතරව පැළ තවාන් බද්ධකරුවන් ලෙස ලියාපදිංචි කිරීමක් ද සිදු කිරීමට රබර් සංවර්ධන දෙපාර්තමේන්තුව තීරණය කොට තිෙබ්.පුහුණුව නිමකළ බද්ධකරුවකු ගුරුගොඩ පැළ තවානේම රැකියාවට පැමිණියහොත් සාර්ථක බද්ධ පැළයක් සඳහා රුපියල් 8.25ක මුදලක් ගෙවනවා. එක් අයකුට මසකට පැළ හත්දහසක් අටදහසක් පමණ බද්ධ කළ හැකියි. එමඟින් අවම වශයෙන් වැටුපට අමතරව රුපියල් හතළිස් දහසක්, පනස් දහසක ආදායමක් ඉපයිය හැකියි. පුද්ගලික අංශයෙන් ඊටත් වඩා මුදලක් ඉපයිය හැකි යැයිද පාලිත සමරසේකර මහතා පැවැසීය.තෙදිනක පුහුණුව ලැබූ බද්ධකරුවන් හට සහතිකපත් රබර් සංවර්ධන දෙපාර්තමේන්තුවේ නියෝජ්‍ය අධ්‍යක්ෂ එල්. යූ. ජානක පෙරේරා, ප්‍රචාරක නිලධාරී එච්. යූ. නිහාල්, රබර් පර්යේෂණ ආයතනයේ අත්හදා බැලීම් නිලධාරීන් වන මංජුල අල්විස්, ලක්නාත් ද සොයිසා යන මහත්වරු අතින් ප්‍රදානය කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307221</link>
    <topic>ඉඩම් හා පොලිස් බලතල ඕනෑ කාට ද</topic>
    <author>මහින්ද අලුත්ගෙදර සහ ම‍හඔය විශේෂ රඹකැන්ඔය සිට</author>
    <content>ත්‍රස්තවාදයෙන් රට මුදා ගැනීමේ වටිනාකම හොඳින්ම දන්නේ එදා කොටි ත්‍රස්තවාදයෙන් බැට කෑ ජනතාව මිස සෙසු පළාත්වල සුවපහසු ජීවිත ගත කළ අය නොවන බව පෙන්වා දෙන ජනාධිපති මහින්ද රාජපක්ෂ මහතා එම ජනතාව කිසි‍විටෙක ඉඩම් හා පොලිස් බලතල ඉල්ලා නොසිටි බව ද වෙනම රාජ්‍යයක් ඉල්ලා නොසිටි බව ද කියා සිටී.ජනතාව සෑමවිටම බලාපොරොත්තු වුණේ රජයකින් රටවැසියන් වෙනුවෙන් ඉටු විය යුතු යුතුකම් මිස ඉඩම් හා පොලිස් බලතල හෝ වෙනම රටක් නොවන බවත් ජනාධිපතිවරයා කියා සිටී.ජනතාවගේ ජීවිතවලට බලපෑම් එල්ල කළ මාරක ඉතිහාසයට නැවතීමේ තිත තැබීමට වත්මන් රජය සමත් වූ බව පැවසූ ජනාධිපතිවරයා එදාට වඩා උදාර ජීවිතයක් ගත කිරීමේ අවස්ථාව ජනතාවට අද ලැබී තිබෙන බවත් පැවසීය.ජනාධිපති මහින්ද රාජපක්ෂ මහතා මේ බව සදහන් කළේ ශ්‍රී ලාංකීය වාරි ඉතිහාසයට නව පරිච්ඡේදයක් එක් කරමින් ඉදිකළ රඹකැන්ඔය ජලාශයේ මංගල දියවර නිකුත් කිරීම වෙනුවෙන් පැවැති උත්සවය අමතමිනි.රට සංවර්ධනයේ ජයග්‍රාහී ගමනක් සනිටුහන් කරන මේ ජලාශ ව්‍යාපෘතිය අම්පාර දිස්ත්‍රික්කයට අයත් මහඔය, පදියතලාව සහ රිදීමාලියද්ද ප්‍රාදේශීය ලේකම් කොට්ඨාශ කේන්ද්‍ර කරගනිමින් ඉදිකර තිබෙන අතර ඒ වෙනුවෙන් ශ්‍රී ලංකා රජය වැයකර තිබෙන මුදල රුපියල් මිලියන 3,970 කි. ප්‍රදේශ රැසක ජනතාවට වාරි ජලය මෙන්ම පානීය ජලය ලබාදෙන රඹකැන්ඔය ව්‍යාපෘතිය පසුගිය 2007 වසරේ පෙබරවාරි මාසයේදී එවකට වාරිමාර්ග හා ජල සම්පත් කළමනාකරණ ඇමැති සහ වත්මන් කතානායක චමල් රාජපක්ෂ මහතාගේ ප්‍රධානත්වයෙන් ආරම්භකර තිබේ.දේශීය වාරි ඉංජිනේරුවරුන්ගේ සහාය ඇතිව ශ්‍රී ලංකා රජයේ ප්‍රතිපාදන මත ඉදිකළ මේ ජලාශයේ ජල ධාරිතාවය අක්කර අඩි 45,500 ක් වන අතර එමඟින් කුඹුරු අක්කර 3,500 ක් සහ ගොඩ ඉඩම් අක්කර 1,200 ක් සඳහා ජලය සැපයීමට හැකියාව ලැබේ. ශ්‍රී ලංකාවේ වේගවත් සංවර්ධනයට නව අරුතක් එක්කළ රඹකැන්ඔය ජලාශයේ බැම්මේ දිග අඩි 3,600 ක් වන අතර එහි උපරිම උස අඩි 81 කි.ඒ සමඟ යාකෙරෙන ප්‍රධාන ඇළ මාර්ගයේ දිඟ කිලෝමීටර් 6.7 ක් වන අතර බෙදුම් ඇළ කිලෝමීටර් 40 කින් හා කෙත් ඇළ කිලෝමීටර් 92 කින් යුක්ත වෙයි. මේ සංවර්ධන ව්‍යාපෘතිය සාර්ථකව අවසන් කිරීමත් සමඟ පොල්ලබැද්ද, ගල්වලයාය, නිල්ඔය, සමඟිපුර, කැහැලවින්න, බැදිරැක්ක සහ බොරපොල ඇතුළු ප්‍රදේශ රැසක ජනතාවට පානීය ජලය, රෝහල්, පාසල්, මාර්ග, කෘෂිකර්ම මෙන්ම සත්ත්ව පාලනය ඇතුළු ක්ෂේත්‍ර රැසක ප්‍රතිලාභ අත් වෙයි.මෙහිදී වැඩිදුරටත් අදහස් පළකරමින් මහින්ද රාජපක්ෂ මහතා සදහන් කළේ, එදා ත‍්‍රස්තවාදයෙන් රට නිදහස් කර ගත්තා සේම අද නියඟයෙන් සා ගින්නෙන් රටේ දරුවන්ව නිදහස් කරගෙන එම දරුවන්ට නිදහසේ ජීවත්වන්න පුළුවන් වාතාවරණයක් හදලා දීම අපේ බලාපොරොත්තුව බවත් මේ වනවිට රටපුරා දැවැන්ත වාරියෝජනා ක්‍රම ඇතුළුව ව්‍යාපෘති රැසක් ක්‍රියාත්මක වන බවත්ය. මේ ප්‍රදේශවල ජනතාව වැවේ වටිනාකම වාගේම රටේ වටිනාකම දන්නා පිරිසක් බව පෙන්වාදුන් ඒ මහතා ඔවුන් නිදහසේ වටිනාකම දන්නා බවද ත‍්‍රස්තවාදීන්ගෙන් රට මුදා ගැනීමේ වටිනාකම රටේ අනිත් අයට පෙර ඔවුන්ට දැනෙන බවද පෙන්වා දුන්නේය. ඒ නිසා මේ ජනතාව එදා සිටම රජයන් වලින් ඉල්ලන්නේ දෙන්න බැරි දෙවල් නොවන බවද ඔවුන් කිසිඳු දිනෙක පොලිස් බලතල, ඉඩම් බලතල ඉල්ලුවේ නැතැයිද සිහිපත් කළේය.මේ ජනතාවට වෙනම රටක් ඉල්ලුවේද නැතැයි සදහන් කළ ජනාධිපතිවරයා ඔවුන් ඉල්ලා සිටියේ ආණ්ඩුවකින් රටවැසියන්ට ඉටු වියයුතු යුතුකම් පමණක් බවත් ජනතාවගේ අවශ්‍යතාවයන් වන බීමට ජලය ලබාදෙන්න, පෝෂණය වෙන්න ජලය ලබාදෙන්න යනුවෙන් බවත්ය.කතානායත චමල් රාජපක්ෂ, ජ්‍යෙෂ්ට ඇමැති පී දයාරත්න, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, වනජීවී ඇමැති විජිත් විජයමුණි සොයිසා, වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්.බී ඒකනායක, පාර්ලිමේන්තු මන්ත්‍රී සරත් වීරසේකර, නැඟෙනහිර පළාත් ආණ්ඩුකාර මොහාන් විජයවික්‍රම, මහ ඇමැති නජීඩ් අබ්දුල් මජීඩ් මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307222</link>
    <topic>බිබිල සුවිනීතාරාම ආරණ්‍ය සෙනසුන ජනපති ප්‍රධානත්වයෙන් සඟසතු කෙරේ</topic>
    <author>මහින්ද අලුත්ගෙදර සහ ඌව පළාත් සමූහ බිබිල සිට</author>
    <content>ශ්‍රී සම්බුද්ධ ශාසනයේ චිරස්ථිතිය වෙනුවෙන් ඉදිකළ බිබිල, සුවිනීතාරාම ආරණ්‍ය සේනාසනය සම්බුද්ධ ශාසනය වෙනුවෙන් සඟ සතුකොට පූජා කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරිණි. අක්කර 18 ක භූමිභාගයක් පුරා විසිරුණු මේ ආරණ්‍ය සේනාසනය ජනාධිපති නීතීඥ ඩෙන්සිල් ගුණරත්න මහතා ප්‍රමුඛ පවුලේ ඥාතීන් විසින් බුදු සසුන වෙත පරිත්‍යාග කර ඇත.ආරණ්‍ය සේනාසනය සඟසතු කොට පූජා කරමින් සමරු ඵලකය නිරාවරණය කිරීම ජනාධිපති මහින්ද රාජපක්ෂ මහතාගේ සුරතින් සිදුකෙරුණු අතර මහ සඟරුවනට දහවල් දානය පිළිගැන්වීමද ඒ මහතාගේ සහභාගිත්වයෙන් සිදුකෙරිණි.මේ සේනාසනයේ බෝධි පැළයක් රෝපණය කිරීම සහ බුද්ධ ප්‍රතිමාව නිරාවරණය කිරීම කතානායක චමල් රාජපක්ෂ මහතා අතින් සිදුවිණි. මේ අතර කොටසර පියංගල රාජමහා විහාරත්ථානය වෙත ගිය ජනාධිපති මහින්ද රාජපක්ෂ මහතා එම විහාරස්ථානයේ විහාරාධිපති බදුල්ලගම්මන ගුණරතන හිමි බැහැදැක උන්වහන්සේගේ සුවදුක් විමසීය.ඒ අවස්ථාවේදී උන් වහන්සේ ජනාධිපතිවරයා වෙත ආශිර්වාද කළහ. ඵෙතිහාසික වශයෙන් වැදගත් මේ විහාරස්ථානය රියන් 30 ක් උස ස්ථූපයකින් හා ඇතුළු විහාරාංග රැසකින් සමන්විතයි. පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, වනජීවී ඇමැති විජිත් විජයමුණි සොයිසා, වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්. බී ඒකනායක මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307223</link>
    <topic>පිණ්ඩපාත චාරිකාවමහමෙවුනාවෙන් රුවන්වැලි සෑ බිමට</topic>
    <author>තෙන්නකෝන් කුලසේකර</author>
    <content>වසර දෙදහස් තුන්සිය විස්සකට පෙර දේවානම්පියතිස්ස රජ සමයේ මිහිඳු මහ රහතන් වහන්සේගෙන් ඇසළ මස පුන් පොහෝ දින ඇරඹි මහා සංඝරත්නයේ පිණ්ඩපාත චාරිකාව සිහිපත් කරමින් මහ මෙවුනා උයනේ සිට රුවන්වැලි චෛත්‍ය අසලට භික්‍ෂූන් වහන්සේලා පන්සිය නමක් ඇසළ පොහොයට සමගාමීව පිණ්ඩපාතයේ වැඩම කළහ.ශාන්ති අරුණෝදය පදනමේ සභාපතිනි ශාන්ති චන්ද්‍රසේන මහත්මිය විසින් මේ පිණ්ඩපාත චාරිකාව සංවිධානය කර තිබිණි.පිණ්ඩපාතයේ වැඩම කළ මහා සංඝරත්නයට උවැසි උවැසියන් දන් පිළිගැන්වූ අතර මහා සංඝරත්නය රුවන්වැලි චෛත්‍ය අභියස පිහිටි දොළොස් මහේ ස්වර්ණමාලි දන්සලේදී දන් වැළඳූහ.මෙම මහා පිණ්පාත චාරිකාවට සමගාමීව අටමස්ථාන වන්දනාවේ පැමිණි වන්දනාකරුවන් පන්දහසකට දන් පිළිගැන්වීම ද ශාන්ති අරුණෝදය පදනම විසින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307224</link>
    <topic>රඹකැන්ඔය ජලාශයේ මංගල දියවරජනපති අතින් මහත් අසිරියෙන් නිකුත් කෙරේ</topic>
    <author>මහින්ද අලුත්ගෙදර රඹකැන්ඔය සිට</author>
    <content>ශ්‍රී ලාංකීය වාරි ඉතිහාසයට නව පරිච්ඡේදයක් එක් කරමින් ඉදිකළ රඹකැන්ඔය ජලාශයේ මංගල දියවර නිකුත් කිරීම අභිමානවත් හා උත්කර්ෂවත් ලෙස ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරිණි.යුද ජයග්‍රහණයෙන් මිදුණු ශ්‍රී ලාංකීය ජාතිය සුවහසක් බලාපොරොත්තු සමඟින් සංවර්ධනයේ ඉදිරියටම ගමන් කරන බව යළිත් වරක් ලෝකය ඉදිරියේ පසක් කරන්නට මෙය කඳිම නිදර්ශනයක්ද වෙයි.රට සංවර්ධනයේ ජයග්‍රාහී ගමනක් සනිටුහන් කරන මේ ජලාශ ව්‍යාපෘතිය අම්පාර දිස්ත්‍රික්කයට අයත් මහඔය, පදියතලාව සහ රිදීමාලියද්ද ප්‍රාදේශීය ලේකම් කොට්ඨාශ කේන්ද්‍ර කරගනිමින් ඉදිකර තිබෙන අතර එය ඉදිකිරීම වෙනුවෙන් ශ්‍රී ලංකා රජය වැයකර තිබෙන මුදල රුපියල් මිලියන 3,970 කි. ප්‍රදේශ රැසක ජනතාවට වාරි ජලය මෙන්ම පානීය ජලය ලබාදෙන රඹකැන්ඔය ව්‍යාපෘතිය පසුගිය 2007 වසරේ පෙබරවාරි මාසයේදී එවකට වාරිමාර්ග හා ජල සම්පත් කළමනාකරණ ඇමැති සහ වත්මන් කතානායක චමල් රාජපක්ෂ මහතාගේ ප්‍රධානත්වයෙන් ආරම්භ කෙරිණි.ඵෙතිහාසික වශයෙන් වැදගත් සිදුවීමක් මෙන්ම ලාංකීය වාරි ඉතිහාසයට නව පරිච්ඡේදයක් එක්කළ මේ අවස්ථාවට දහස් සංඛ්‍යාත පිරිසක් සහභාගි වී සිටීමද විශේෂත්වයකි. හිරබැස යන සැන්දෑවේ ජාතියට තිළිණ කළ මේ ජලාශයේ මංගල දියවර නිකුත් කිරීම ජනාධිපති මහින්ද රාජපක්ෂ මහතාගේ සුරතින් සිදුකෙරුණු අතර ඒ අවස්ථාව දැක බලා ගැනීමට රැස්ව සිටි ජනතාවය විශාල උනන්දුවකින් පසුවූහ.නිල්වන් දියරළ ප්‍රධාන ඇල මාර්ගය දිගේ පහළට ගලා බසින අවස්ථාවේදී ඒ වෙත මල් එක්කරමින් පාසල් දරු දැරියන් පිරිසක් ආශිර්වාද කළහ. තම කෙත්වතු සරුසාර කිරීම මෙන්ම පානීය ජල අවශ්‍යතාවට විසඳුමක් සපයන මේ ඵෙතිහාසික ජලාශය ජාතියේ හෙට දවස වෙනුවෙන් අමිල මෙහෙවරක් ඉටුකරනු නිසාකය. දිඟාමඩුළු බින්තැන්න රන්තැන්නක් බවට පත්කරන්නට මහින්ද චින්තනයෙන් මැවුණු රඹකැන්ඔය ජලාශය සීත වන්නිය පාමුල හිඳ සිය ආශ්චර්යවත් වූ නිල්වන් දියරැළි නංවමින් ගලා බසින්නේ නිදහස් ලැබූ දා සිට හේනෙන් හේනට යමින් කර්කෂ අව් ගින්නෙන් දැවුණු මහපොලොව හා ගැටෙමින් දිවිරැක ගැනීම සඳහා වෙර දරණ බින්තැන්න හේන් ගොවියන්ගේ සදාතනික දුක්ගිනි නිවාලන්නටය.ඒ අනුව හෙට දිනයේදී ආසියාවේ ආශ්චර්යය බවට පත්වන අපේ රටේ කොටස්කරුවන් වන්නට බින්තැන්න ජනතාවටද අවස්ථාව සැළසෙනු ඇත.දේශීය වාරි ඉංජිනේරුවරුන්ගේ සහාය ඇතිව ශ්‍රී ලංකා රජයේ ප්‍රතිපාදන මත ඉදිකළ මේ ජලාශයේ ජල ධාරිතාවය අක්කර අඩි 45,500 ක් වන අතර එමඟින් කුඹුරු අක්කර 3,500 ක් සහ ගොඩ ඉඩම් අක්කර 1,200 ක් සඳහා ජලය සැපයීමට හැකියාව ලැබේ. ශ්‍රී ලංකාවේ වේගවත් සංවර්ධනයට නව අරුතක් එක්කළ රඹකැන්ඔය ජලාශයේ බැම්මේ දිග අඩි 3,600 ක් වන අතර එහි උපරිම උස අඩි 81 කි. ඒ සමඟ යාකෙරෙන ප්‍රධාන ඇළ මාර්ගයේ දිඟ කිලෝමීටර් 6.7 ක් වන අතර බෙදුම් ඇළ කිලෝමීටර් 40 කින් හා කෙත් ඇළ කිලෝමීටර් 92 කින් යුක්ත වෙයි. මේ සංවර්ධන ව්‍යාපෘතිය සාර්ථකව අවසන් කිරීමත් සමඟ පොල්ලබැද්ද, ගල්වලයාය, නිල්ඔය, සමඟිපුර, කැහැලවින්න, බැදිරැක්ක සහ බොරපොල ඇතුළු ප්‍රදේශ රැසක ජනතාවට පානීය ජලය, රෝහල්, පාසල්, මාර්ග, කෘෂිකර්ම මෙන්ම සත්ත්ව පාලනය ඇතුළු ක්ෂේත්‍ර රැසක ප්‍රතිලාභ අත් වෙයි.කතානායත චමල් රාජපක්ෂ, ජ්‍යෙෂ්ට ඇමැති පී දයාරත්න, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, වනජීවී ඇමැති විජිත් විජයමුණි සොයිසා, වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්.බී ඒකනායක, පාර්ලිමේන්තු මන්ත්‍රී සරත් වීරසේකර, නැඟෙනහිර පළාත් ආණ්ඩුකාර මොහාන් විජයවික්‍රම, මහ ඇමැති නජීඩ් අබ්දුල් මජීඩ් මහත්වරු ඇතුළු විශාල පිරිසක් මේ අවස්ථාවට එක්ව සිටියහ.මේ උළෙල වර්ණවත් කරමින් ප්‍රදේශයේ දරුදැරියන් විවිධ සංස්කෘතික අංග ඉදිරිපත් කළ අතර එය ජනාධිපති මහින්ද රාජපක්ෂ මහතාගේ විශේෂ ඇගැයීමට ලක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307225</link>
    <topic>ආසියාවේ ශක්තිමත්ම රාජ්‍යයශ්‍රී ලංකාව බව ලොවටම කියනහොඳම අවස්ථාව මෙයයි</topic>
    <author>පණ්ඩුක සමරසේකර</author>
    <content>වසර 30ක කුරිරු යුද්ධය නිමාකළ ආසියාවේ ශක්තිමත්ම රාජ්‍යය ශ්‍රී ලංකාව බව ලොවටම කියා පෑමට හැකි හොඳම අවස්ථාව පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීමෙන් මෙරටට උදාවන බව ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතා පවසයි.ලොව සියලු රාජ්‍යයන්හි ව්‍යාපාරික ප්‍රජාව, රාජ්‍ය නොවන සංවිධාන, බුද්ධිමතුන් ආර්ථික විශ්ලේෂකයන් මෙන්ම රාජ්‍ය නායකයන්ගෙන් සැඳුම්ලත් මේ ජගත් සමුළුව ශ්‍රී ලංකාවේ පැවැත්වීමෙන් රට ගැන ජාත්‍යන්තරය තුළ ප්‍රචාරය කර ඇති අසුබවාදී චිත්‍රයන්ද මකා දැමීමට මගක් පෑදෙන බව ඇමැතිවරයා සඳහන් කළේය.ලොව රටවල් වෙලාගෙන සිටින දරුණු ත්‍රස්තවාදය පරාජය කිරීමට ශශ්‍රී ලංකාව තුළින් ලබාගත හැකි ආදර්ශ බොහෝ ඇති අතර වසර 30ක යුද්ධයකින් පසු රට ශීඝ්‍ර සංවර්ධනය කරා ගමන් කිරීමට යොදාගත් ක්‍රමවේදයන් පිළිබඳවත් ලොවට පූර්වාදර්ශ සැපයිය හැකි රටක් වශයෙන් ලොව පිළිගැනීමට ලක්වන බවද පවසන ඇමැතිවරයා යටිතල පහසුකම් සංවර්ධනය තුළින් මෙරට ආයෝජනයට කැමැති ආයෝජකයන් වැඩි වැඩියෙන් මෙරටට ගෙන්වා ගැනීමට අවස්ථාව සැලසෙන බවද පැවසීය.පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම ඉල්ලංකෑමක් ලෙස ආණ්ඩුවේම ඇතැම් පාර්ශ්ව චෝදනා කළත්, බණ්ඩාරනායක මැතිනියගේ යුගයේ පැවැත්වූ නොබැදි ජාතීන්ගේ සමුළුවටද එවැනි චෝදනා එල්ල කළ අය සිටි බවද, නමුදු ඒ සමුළුව හේතුවෙන් මැදපෙරදිග රාජ්‍යයන් සමඟ කිට්ටු සබඳතා පැවැත්වීමටත් ඒ තුළින් රැකියා අවස්ථා සහ රටේ ආර්ථිකය ඉහළට නැංවීමට හැකි වූ බවත් දිනමිණ කළ විමසීමකදී ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307226</link>
    <topic>ලොව විශාලම ඇසළ පෙරහර අද</topic>
    <author>සුභාෂීණී සේනානායක</author>
    <content>අධ්‍යාපන අමාත්‍යාංශය සංවිධානය කරන ලොව විශාලතම ඇසළ මහා පෙරහර අද ඇසළ පෙහෝදා (22) පැවැත්වේ. දිවයින පුරා පාසල් නියෝජනය වන ආකාරයෙන් තෙවන වරට සංවිධානය කරන මෙම පෙරහැරේ සිංහල දෙමළ මුස්ලිම් පාසල් සිසුන් 15000ක් පමණ සහභාගී වේ.එසේම බුද්ධ ප්‍රතිමා වහන්සේ පෙරටුකොට ගත් ස්වාමීන් වහන්සේලා 500 නමක් ද මෙම පෙරහැරේ වැඩම කරති.ඇසළ මහා පෙරහැර අද 22දා පස්වරු 2.00ට කොළඹ මහානාම විදුහල අභියසින් ආරම්භ වී කොළඹ හුණුපිටිය ගංගාරාම විහාරස්ථානය දක්වා වීථී සංචාරය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307227</link>
    <topic>දෙවිනුවර විෂ්ණු දේවාල අවසන් රන්දෝලි පෙරහර අද</topic>
    <author>ජස්ටින් කොඩිකාරමාතර දිසා විශේෂ ජයා සුරේන්ද්‍රමාතර විශේෂ</author>
    <content>දෙවිනුවර උත්පලවණ්න ශ්‍රී විෂ්ණු මහා දේවාලයේ වාර්ෂික ඇසළ උත්සවයේ අවසන් මහා රන්දෝලි පෙරහර අද (22) අද පස්වරු 4.59 ට යෙදෙන ශුභ මොහොතින් වීදි සංචාරය ආරම්භ කෙරේ.මේ පෙරහරේ අලි ඇතුන් 30කට අධික සංඛ්‍යාවක් ගමන් කරන අතර උඩ, පහත රට, සබරගමු හා දකුණට ආවේණික නැටුම් කණ්ඩායම් 45ක් පමණ හා උඩරට විශේෂිත නැටුම් කණ්ඩායම් 05ක් ගමන් කරන බව බස්නායක නිලමේ ඩිෂාන් වික්‍රමරත්න ගුණසේකර මහතා පැවසීය.විශේෂ බස් සේවාවන්, සෞඛ්‍ය පහසුකම් හා පූර්ණ ආරක්ෂා කටයුතු සංවිධානය කර ඇති බව ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307228</link>
    <topic>වාස්ගේ බිරිය සැක තිදෙනකුට බලෙන් නීතිඥයන් යොදවලා</topic>
    <author/>
    <content>බම්බලපිටිය කෝටිපති ව්‍යාපාරික මොහොමඩ් සියාම් නමැත්තාගේ ඝාතන සිද්ධියේ සැකකරුවන් තිදෙනකුට හිටපු නියෝජ්‍ය පොලිස්පති වාස් ගුණවර්ධන මහතාගේ බිරිය නීතිඥ ගාස්තු ද ගෙවා බලහත්කාරයෙන් අධිකරණයේ කරුණු දැක්වීමට නීතිඥයින් යොදවා ඇති බවට තොරතුරු අනාවරණය වී තිබේ.උප පොලිස් පරීක්ෂක බමුණුසිංහ ආරච්චිගේ ලක්මිණි ඉන්දික බමුණුසිංහ, පොලිස් කොස්තාපල් (61816) දිසානායක මුදියන්සේලාගේ කැලුම් රංගන දිසානායක හා ගම්මැද්ද දඩයක්කාරලාගේ ක්‍රිෂාන්ත කෝරළගේ යන සැකකරුවන් තිදෙනාට මෙසේ බලහත්කාරයෙන් අධිකරණයේ නීතිඥ පෙනී සිටීමකට ක්‍රියාකර තිබේ.මෙම කරුණු තහවුරු කරමින් ඉකුත් (19) නඩු දිනයේදී මේ ඝාතන සිද්ධියේ පළමු සැකකරු වන ක්‍රිෂාන්ත කෝරළගේ නැමැත්තා අධිකරණයට කරුණු අනාවරණය කළේ ය.ඉකුත් (19) දින කොළඹ අතිරේක මහේස්ත්‍රාත් මොහොමඩ් සහබ්දීන් මහතා හමුවේ නඩුව කැඳ වූ අවස්ථාවේදී මේ සිද්ධියේ පළමු සැකකරු වන ගම්මැද්ද දඩයක්කාරලාගේ ක්‍රිෂාන්ත කෝරළගේ යන අය සිය අත ඔසවා යමක් පැවසීමට ඇති බවට මහේස්ත්‍රාත්වරයාට සංඥා කොට විවෘත අධිකරණයේ පවසා සිටියේ තමන්ට නීතිඥ නියෝජනයක් නොමැති බවත් බලහත්කාරයෙන් නීතිඥවරුන් අධිකරණය හමුවේ තමා වෙනුවෙන් කරුණු දක්වන බවයි.එදින නඩුව කැඳවූ අවස්ථාවේ සැකකරුවන් වෙනුවෙන් නීතිඥ පෙනී සිටීම සම්බන්ධයෙන් මහේස්ත්‍රාත්වරයා විසින් සැකකරුවන්ගෙන් විමසූ විට පස්වන, හයවන හා හත්වන සැකකරුවන් එක හෙළා පවසා සිටියේ තමන්ට නීතිඥ පෙනී සිටීමත් අවශ්‍ය නොවන බවය. බලහත්කාරයෙන් සැකකරුවන් වෙනුවෙන් නීතිඥයන් පෙනී සිටීමේ චෝදනාව සම්බන්ධයෙන් මහේස්ත්‍රාත්වරයා අදාළ නීතිඥවරුන්ගෙන් කරන ලද ප්‍රශ්න කිරීම්වලදී ඔවුන් ප්‍රකාශ කරනු ලැබූවේ සැකකරුවන්ගේ පවුලේ උදවිය ගාස්තු ගෙවා සැකකරුවන් වෙනුවෙන් පෙනී සිටීමට උපදෙස් ලබා දුන් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n1307229</link>
    <topic>තලාවෙන් රට රැකියාවටසයිප්‍රස් ගිය කතක් මියගිහින්</topic>
    <author/>
    <content>අනුරාධපුර - මධ්‍යම විශේෂවිදේශ රැකියාවක් සඳහා අනුරාධපුර තලාව ප්‍රදේශයෙන් විදේශගත වූ කාන්තාවක් සයිප්‍රස් රාජ්‍යයේදී මියගිය බවට තලාව පොලිසියට විදේශ කටයුතු අධ්‍යක්‍ෂ ජනරාල්වරයා විසින් දන්වා ඇත.අංක 15 තලාව සුමුදුගම පදිංචිව සිටි හේරත් මුදියන්සේලාගේ අජන්තා හේරත් හා කන්දේ ආරච්චිලාගේ සනෝජා ස්වර්ණමාලී යන නම්වලින් හඳුන්වනු ලබන කාන්තාව මියගොස් ඇති බවට 2013 ජූලි මස 17 වනදා විදේශ කටයුතු අධ්‍යක්‍ෂ ජනරාල්වරයා තලාව පොලිසියට දන්වා ඇත.එම පණිවිඩයේ කාන්තාව මිය යාමට හේතුව සඳහන් කර නොමැති බව තලාව පොලිසිය පවසයි. කාන්තාවගේ මිය යාම සම්බන්ධයෙන් ඇයගේ ළඟම ඥාතියකුගෙන් කළ විමසීමකදී කියා සිටියේ ලැබී ඇති තොරතුරුවලට අනුව ඇය සයිප්‍රස් රාජ්‍යයේදී වෙඩි තබා ඝාතනය කර ඇති බවයි.ඇය විදේශ ගත වූ දිනය නිශ්චිතවම කිව නොහැකි බවත් ඇයගේ ළඟම ඥාතීන් දේහය මෙරටට ගෙන්වා ගැනීම සඳහා අවශ්‍ය කටයුතු කිරීමට කොළඹ පිහිටි සයිප්‍රස් තානාපති කාර්යාලය වෙත ගොස් ඇති බවට ඔහු වැඩිදුරටත් සඳහන් කළේය.ඝාතනය ලක්වූ බවට සැක කෙරෙන කාන්තාව දෙදරු මවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n13072210</link>
    <topic>මත්වීමට රාවලට දැමීමටනිදිපෙති ලක්ෂ 2ක් ළඟ තබාගෙන</topic>
    <author>සන්ධ්‍යා කරුණාරත්න සහ අවිස්සාවේල්ල විශේෂ</author>
    <content>මත් වීම සඳහා රා වලට මිශ්‍ර කිරීමට ළඟ තබා ගත් නිදිපෙති ලක්ෂ දෙකක ඖෂධ තොගයක් අත්අඩංගුවට ගැනීමට ජාතික ඖෂධ අධිකාරිය පියවර ගෙන ඇත.පුද්ගලයකු සතුව තිබී මෙතරම් ඖෂධ තොගයක් අත්අඩංගුවට ගත් මෙරට ප්‍රථම අවස්ථාව මෙය බව සෞඛ්‍ය අමාත්‍යාංශය පවසයි. කොස්ගම ප්‍රදේශයේ පුද්ගලයෙක් ළඟ හොර රහසේ තබාගෙන සිටි Diazepam නමැති නිදිපෙති තොගය වැටලීමේදී අත්අඩංගුවට ගත් බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පැවැසුවේය.නිදිපෙති තොගය ළඟ තබා ගත් පුද්ගලයාගේ ඥාතියෙක් රා විකිණීමේ කටයුතුවල නිරත වන අතර එම රා වලට නිදිපෙති මිශ්‍ර කිරීම සිදු කරන බවට විමර්ශන මඟින් හෙළි වූයේ යැයි ඔහු පැවැසීය.කිරිඳිවැල ප්‍රදේශයේ මෙසේ පවත්වාගෙන ගිය රා තිප්පොළක් වැටලූ අතර සෙසු රා වලට වඩා මේ රා වල මත්වීමේ ස්වාභාවය වැඩි නිසා එම රා සඳහා ප්‍රදේශයේ වැඩි ඉල්ලුමක් පවතින බවත් හෙළිව තිබේ.තම අධිකාරියට පසුගියදා (19) ලැබුණු පැමිණිල්ලක් මත කොස්ගම පොලී‍සියේ නිලධාරීන් සමඟ එක්ව වැටලීම සිදු කළ බවත් මේ සිද්ධිය දැන ගත් වහාම සෞඛ්‍ය ඇමැති මෛත්‍රීපාල සිරිසේන මහතා සිද්ධිය සම්බන්ධයෙන් ගත යුතු පියවර සම්බන්ධයෙන් අඳාළ පාර්ශ්ව දැනුවත් කිරීමට පියවර ගත් බවත් ඒ මහතා කීය.මේ ඖෂධ තොගය ළඟ තබාගෙන සිටි පුද්ගලයාට මෙතරම් විශාල නිදිපෙති තොගයක් ලැබුණේ කෙසේද යන්න පිළිබඳ විමර්ශනය කරන ලෙස ඇමැතිවරයා බලධාරීන්ට දැනුම් දී ඇත.ජාතික ඖෂධ අධිකාරියේ ලියාපදිංචි එක්තරා තොග ඖෂධ සැපයුම්කරුවකු මේ ‍නිදිපෙති තොගය අඳාළ පුද්ගලයාට ලබා දී ඇති බවත් ඖෂධවල කාණ්ඩ පරීක්ෂා කර බලා මේ ඖෂධ නිකුත් කළේ කාට ද යන්න සොයා ගැනීමට තම අධිකාරිය පියවර ගන්නා බවත් වෛද්‍ය බෙනරගම මහතා ප්‍රකාශ කළේය.ඖෂධ තොග සැපයුම්කරුවාගේ බලපත්‍රය ‍අහෝසි කිරීමටත් ඖෂධ සම්බන්ධයෙන් කිසිදු සම්බන්ධතාවක් නොමැති මෙවැනි පුද්ගලයකුට මෙතරම් ඖෂධ තොගයක් සැපයීම පිළිබඳ ඔහුට එරෙහිව නීතිමය පියවර ගැනීමටත් ජාතික ඖෂධ අධිකාරිය කටයුතු කරයි.රා වලට සහ මත්පැන්වලට නිදිපෙති මිශ්‍ර කිරීම හේතුවෙන් ඒවා භාවිතා කරන පුද්ගලයන් ඔවුන් නොදැනුවත්වම ඒ සඳහා ඇබ්බැහි වන අතර දිගු කාලීනව භාවිතා කිරීම මඟින් විවිධ සංකූලතාවලට ඔවුන් ගොදුරු වීම සිදු වන්නේ යැයි ද වෛද්‍ය බෙනරගම මහතා කීය.නිදිමත ස්වාභාවය වැඩි වීම, ස්නායු දුර්වලතා වැඩි වීම, කල්පනා ශක්තිය හීන වීම, තද නිදිමත ගතිය නිසා පුද්ගලයාගේ කාර්යක්ෂමතාව අඩු වීම, පරිකල්පන ශක්තිය දුර්වල වීම හේතුවෙන් මාර්ග අනතුරුවලට බහුලව ගොදුරු වීම සිදු වන බව ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n13072211</link>
    <topic>රටත් ජාතියත් ආරක්ෂා වී තිබෙන්නේචීවරයේ ගෞරවය සුරැකුණු නිසයි</topic>
    <author>කුමාරදාස ගිරිබාව</author>
    <content>චීවරයට ගෞරවයක් තියෙනවා. ඒ ගෞරවය නිසා තමයි අදටත් අපේ බුද්ධාගම රැකිලා තියෙන්නේ. ඒ චීවරයේ ගෞරවය රැකගත්තු නිසා තමයි, අපේ බෙලිදෙණියේ නායක හාමුදුරුවෝ අමරපුර සිරිධම්මවංශ ධීරානන්ද සංඝ සභාවේ මහානායක පදවියට ඒකච්ඡන්දයෙන් අද පත්වූයේ. උන්වහන්සේ අනූ විය පසුකරලා තවමත් නීරෝගීව ඉන්නේ. නිර්මල මනසක්, නිහතමානීකමත් නිසයි. සිල්වත්කමත් උගත්කමත් නිසයි උන්වහන්සේ බැබළෙන්නේ.උන්වහන්සේ චීවරයේ ගෞරවය ආරක්ෂා කැරගෙන - අවුරුදු හැත්තෑවට වැඩි කාලයක් බුද්ධ ශාසනය වෙනුවෙන් සමාජය, රට ජාතිය වෙනුවෙන් කරන සේවය මහා සංඝරත්නය අගය කරමින් උන්වහන්සේ පුදන්නේ පිදිය යුත්තන් පිදීමේ ගුණාංගයත් අපට මතක් කරමින්ය.අග්‍රාමාත්‍ය ආචාර්්‍ය දි. මු. ජයරත්න මහතා මේ අදහස් ප්‍රකාශ කළේ් අමරපුරසිරි සද්ධම්මවංශ ධීරානන්ද පාර්ශවයේ මහානායක පදවියට පත් වූ අතිපූජ්‍ය බෙලිදෙණියේ සිරිධම්ම නාහිමියන් ට අක්තපත්‍ර පිළිගැන්වීමේ උත්සවයේ ප්‍රධාන අමුත්තා ලෙස සහභාගී වෙමිනි.බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පෙරේදා (20) පැවැති මෙම උත්සවයට - විපක්ෂනායක රනිල් වික්‍රමසිංහ, අමාත්‍යවරුන් වන චම්පික රණවක, බන්දුල ගුණවර්ධන යන මහත්වරුන්ද - පාර්ලිමේන්තු මන්ත්‍රී කරූ ජයසූරිය මහතාද සහභාගී වූහ.ගිහි පැවිදි විශාල පිරිසකගේ සහභාගීත්වයෙන් පැවැති මේ උත්සවයේදී අග්‍රාමාත්‍ය දි. මු ජයරත්න මහතා මෙසේද පැවැසීය.මේ ළඟදී දවසක මම කිව්වා මේ චීවරයට මුවාවෙලා නීති විරෝධී සමාජ විරෝධී, සදාචාරයට නොගැළපෙන විදිහට කවුරුහරි කටයුතු කරනවා නම් ඒක සම්බුද්ධ ශාසනයට අගතියක් බව. අපේ උගත්, සිල්වත්, හාමුදුරුවන්ට කරන අගෞරවයක් බව. අපේ මහා සංඝරත්නය සියවස් ගණනක් තිස්සේ විවිධ කැපකිරීම් කරමින් දුක්කම්කටොළු දුෂ්කරතා අනුබව කරමින් රැකගත්ත සම්බුද්ධ ශාසනයට හානියක් කරනවා නම් එවැනි චීවරධාරීන් ගැන කිසියම් ක්‍රියාමාර්ගයක් ගන්න වෙනවා. බුද්ධශාසනය පරිහානියට පත් වෙනවා නම් සමාජයේ හැම අංශයක්ම පරිහානියට පත් වෙනවා. අපි මහානායක හාමුදුරුවරු අනුනායක හාමුදුරුවරු සමඟ සාකච්ඡා කරලා මෙහෙම තත්ත්වයක් තියෙනවා නම් අවශ්‍ය නීති රීති සම්පාදනය කරලා බුද්ධශාසනය රැක ගන්නවා. මේ කතාව පටලවාගෙන එය පත්තරේක ලොකුවට දාලා. මම කියපු ‍ෙදයක් නෑ කියන්නේ නැහැ. දැන් මේ කාරණා පටලාගෙන තියනවා. මම බුද්ධ ශාසනයේ ඇමැති විදිහට කරපු වැඩක් නැහැ කියලා කියනවා.මෑත ඉතිහාසයේ වැඩිම වැඩ කොටසක් කරලා තියෙන්නේ අපි. මම තනියෙන් නොවෙයි . අපේ මහානායක හාමුදුරුවොත් එකතු වෙලා ජනාධිපතිතුමාගේ් උපදෙස් අරගෙන . ලංකාවේ පන්සල් 10224ක් තියෙනවා. දැන් අපි දන්නේ රජ කාලේ පන්සල් ගැන විතරයි. අලුතින් හැදුන විහාරස්ථාන විශාල ප්‍රමාණයක් තියෙනවා. අනාගතයේදී මේවා ගැන දැනගන්න අපි වැඩපිළිවෙළක් සකස් කරනවා. චීවරයේ ගෞරවය තමයි අංක එක, නායක හාමුදුරුවෝ තිස් නමක් වඩම්මලා සාකච්ඡා කළා. බුදුපිළිම හැම තැනම හදනවාද, පන්සල් කොතැනද හදන්නේ, උචිත පරිසරයක් මොක්කද කියලා එහෙම සාකච්ඡා කරලා උන්වහන්සේලාගේ අවවාද අනුශාසනා ඇතිව තමයි අපි කටයුතු කරන්නේ.මම මැරුවත් වචන වෙනස් කරන්නේ නැහැ. මම හොඳ සිංහල බෞද්ධයෙක්. කිසි අඩුවක් නැති සිංහල බෞද්ධයෙක් . “අ”යන්න කියපු දා ඉඳලා පන්සලේ් ඉගෙන ගත්ත, පන්සල ඇසුරේ අධ්‍යාපනය ලබපු කෙනෙක්. ඒකයි මම කියන්නේ පන්සල - විහාරය - චෛත්‍ය - ලස්සනට තියෙන්න ඕනෑ, පිළිවෙළට තියෙන්න ඕනෑ කියලා.බෞද්ධාගම කියන්නේ සිතට මුල්තැන දෙන ආගමක්. සිත තමයි ප්‍රධාන. ඉතින් සිවුරු ගලවන්ඩ කාටවත් බෑ. එහෙම නීතියතුක් නෑ. සංඝ සභාවෙන් ඉවත් කෙරුවත් සිවුරු අයින් කරන්ඩ බෑ.අද විවිධ බලවේග ක්‍රියාත්මක වෙනවා. අනාතගයේදී රට දෙකඩ කරන්න සමහර බලවේග බලනවා. තිස් අවුරුද්දක් අපි දුක් වින්දා - මහ සඟරුවන තමයි ජනාධිපතිතුමාට ත්‍රිවිධ හමුදාවට ශක්තිය දුන්නේ, ආශිර්වාද කෙරුවේ.රජ සමයේත් එහෙමයි. රටට ජාතියට සතුරු කරදර වෙනකොට ඉස්සරහට එන්නේ මහා සංඝ රත්නය යැයි ද අගමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n13072212</link>
    <topic>ගණේගම දුම්රිය හරස් මඟතවත් බිල්ලක් ගනී</topic>
    <author>කළුතර දිස්ත්‍රික් සංචාරක</author>
    <content>අලුත්ගම ගණේගම දුම්රිය හරස් මාර්ගයේදී කොළඹ සිට ගාල්ල බලා ධාවනය වූ අංක 96 දරණ දුම්රියේ යතුරුපැදියක් ගැටී එහි ගමන් ගත් තරුණයකු එම ස්ථානයේදීම මිය ගොස් අනෙක් තරුණයා, බරපතළ තුවාල ලබා රෝහල් ගත කර ඇත. ඊයේ (21) සවස 6.30ට පමණ මෙම අනතුර සිදුවිය. ඉකුත්දා වෑන් රථයක් දුම්රියේ ගැටී පස්දෙනෙකු මරුමුවට පත් වූයේද මෙම ස්ථානයේදීම ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n13072213</link>
    <topic>ස්විස් යුවළකගෙන්ලක්ෂ 4 1/2 ක් කොල්ලකාලා</topic>
    <author>අසේල කුරුළුවංශ</author>
    <content>මහනුවර වැව රවුමේ ගමන් කරමින් සිටි ස්විස් ජාතික යුවළකට මරණ තර්ජන කැර ඔවුන් සතු රුපියල් ලක්ෂ 4 1/2 ක් වටිනා මුදල් හා දේපොළ කොල්ලකෑමේ සිද්ධියක් සම්බන්ධයෙන් මහනුවර පොලිසියේ අපරාධ අංශය පරීක්ෂණ පවත්වයි.පස්දෙනෙකුගෙන් යුත් කණ්ඩායමක් පෙරේදා (19) රාත්‍රියේ මෙම කොල්ලය සිදුකර සුදුපැහැති වෑන් රථයකින් පලා ගිය බව සුදු ජාතික යුවළ පොලිසියට පවසා ඇත. විදේශ යුවළ සතුව තිබු මුදල්, ජංගම දුරකථන 02ක් හා ඩිජිටල් කැමරාවක් කොල්ල කා තිබෙන අතර සැකකරුවන් කිසිවකුත් මෙතෙක් අත්අඩංගුවට ගෙන නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n13072214</link>
    <topic>ව්‍යාජ නෝට්ටු තවමත් රට පුරා</topic>
    <author>ලංකින්ද නානායක්කාර - ඉමදූව සමූහ සහ දකුණු පළාත් සංචාරක</author>
    <content>පැය 18ක මෙහෙයුමකින් පසු ප්‍රදේශවාසීන් හා පොලිස් නිලධාරීන් ගාල්ල , පෝද්දල ප්‍රදේශයේ නිවසක් වටලා අල්ලා ගත් ව්‍යාජ නෝට්ටු මුද්‍රණාලයෙන් මුද්‍රිත ව්‍යාජ නෝට්ටු රටේ තවමත් සංසරණය වන බව පොලීසිය පවසයි.එහිදී අත්අඩංගුවට ගත් සැකකරුවන් විසින් මෙම ව්‍යාජ මුදල් නෝට්ටු ලබාදී අඩු වටිනාකමින් යුත් භාණ්ඩ මිලට ගෙන එම මුදල් මාරු කිරීම කලක පටන් සිදු කර තිබේ . 1000 හා 500 මුදල් නෝට්ටු මෙලෙස සංසරණය වන බවට අත්අඩංගුවට ගත් සැකකරුවන්ගෙන් ප්‍රශ්න කිරීමේදී පොලීසිය තොරතුරු අනාවරණය කර ගෙන තිබේ. පෝද්දල ප්‍රදේශයේ නිවසක් තුළ සැකකරුවන් දෙදෙනා ව්‍යාජ මුදල් නෝට්ටු මුද්‍රණය කිරීමේ ජාවාරම කරගෙන ගොස් ඇත.මෙම ජාවාරමට සම්බන්ධ දෙදෙනා ඉංග්‍රීසි විෂය උගන්වන උපකාරක පන්ති ගුරුවරුන් දෙදෙනෙකි. මුදල් නෝට්ටු ජාවාරමේ නිරත මහ මොළකරුවා ඉන්දියාවේ පුනා විශ්වවිද්‍යාලයේ උපාධිධාරියෙකි. හොර මුදල් මුද්‍රණය කළ පරිගණකයක් හා ප්‍රින්ටරයක් උපයෝගි කරගෙන රුපියල් ලක්ෂ 2ක ව්‍යාජ මුදල් නෝට්ටු මේ දෙදෙනා මුද්‍රණය කර ඇත.මෙම ජාවාරමේ මහ මොළකරුට මෙසේ හොර මුදල් නෝට්ටු මුද්‍රණය කිරීම සම්බන්ධයෙන් රත්නපුර අධිකරණයේ නඩුවක් ද විභාග වෙමින් පවතී. සැකකරුවන් සම්බන්ධයෙන් පොලිස් පරික්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=n13072215</link>
    <topic>දැරියෝ තිදෙනෙක් පැන යති</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>මාතර ප්‍රධාන පෙළේ ළමා නිවාසයක සිටි දැරියන් තිදෙනෙකු 19 වැනි දින අලුයම් කාලයේ රහසිගතව ඉන් පැනයාමේ පුවතක් අකුරැස්ස පොලිසියෙන් වාර්තා වේ.19 වැනි දින අලුයම 3.00 ට පමණ , ළමා නිවාසයේ තාප්පයෙන් පැනගත් දැරියන් තිදෙනා ත්‍රී රෝද රථයක නැගී , මාතර ප්‍රධාන බස් නැවතුම්පොළ වෙත පැමිණ බස් රථයකින් අකුරැස්ස නගරය වෙත පැමිණ ඇත.ඔවුන්ගේ මවුපියන් පදිංචිව සිටින්නේ අකුරැස්ස අවට ගම්වල බව පැවසේ. මවුපිය රැකවරණය නිසි පරිදි නොලැබෙන හා විවිධ හේතූන් මත අධිකරණ නියමය පරිදි පරිවාස අධීක්ෂණය යටතේ ළමා නිවාසය භාරයේ සිටි මෙම දැරියන් තිදෙනා වයස අවුරුදු 13,14,16 යන වයස් කාණ්ඩයන්ට අයත්වූවෝ වෙති .අකුරැස්සට පැමිණි එක් දැරියක් තමන්ට යළි නිවෙස වෙත යාම‍ට නොහැකි බව යෙහෙළියන් දෙදෙනා වෙත පවසමින් , අකුරැස්ස පොලිසිය වෙත පැමිණ තමන් ළමා නිවාසයෙන් පැන ආ හේතූන් පැහැදිලි කරමින් භාර වී ඇත ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=r1307221</link>
    <topic>පින්නවල අලි අනාථාගාරයට පැමිණෙනසංචාරකයන් වෙනුවෙන් පහසුකම් රැසක්</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>පින්නවල අලි අනාථාගාරය නැරඹීමට පැමිණෙන සංචාරකයන් සඳහා පහසුකම් පුළුල් කෙරේ.ජාතික සත්වෝද්‍යාන දෙපාර්තමේන්තුව මඟින් මෙම පහසුකම් සැලසීමත් සමඟ අලි අනාථාගාරය ආරම්භයේ සිට පැවැති අඩුපාඩු රැසක් නිමාවූ බව සංචාරකයෝ පවසති.1974 වර්ෂයේ ආරම්භ කළ පින්නවල අලි අනාථාගාරයේ ප්‍රමාණවත් සනීපාරක්ෂක පහසුකම් නොතිබීමෙන් එහි පැමිණි සංචාරකයන් බලවත් අපහසුතාවට පත්වූ බව ජනමාධ්‍ය මගින්ද විටින් විට පෙන්වා දෙනු ලැබීය.ශ්‍රී ලංකාවට පැමිණෙන විදේශීය සංචාරකයන්ගෙන් 90%ක් පමණ පින්නවල අලි අනාථාගාරය නැරඹීමට පැමිණෙන බව සමීක්ෂණවලින් හෙළිවී ඇති අතර, එම සංචාරකයන් සඳහා ද මෙතෙක් ප්‍රමාණවත් පහසුකම් නොතිබිණි.මේ පිළිබඳ ජාතික සත්වෝද්‍යාන දෙපාර්තමේන්තුවේ අවධානය යොමුවීමේ ප්‍රතිඵලයක් ලෙස අංගසම්පූර්ණ වැසිකිළි පද්ධතියක් අලි අනාථාගාරයේ ඉදිකර තිබේ.දේශීය සංචාරකයන්ගෙන් එම වැසිකිළි භාවිතා කිරීම සඳහා රුපියල් තිහක මුදලක් අය කෙරෙන අතර, විදේශිකයන්ගෙන් කිසිදු මුදලක් අය නොකිරීමද විශේෂත්වයකි.ඒ හා සමඟම මෙම දේශීය හා විදේශීය සංචාරකයන් සඳහා සැමරුම් තිළිණ සාධාරණ මිලට ලබා ගැනීම සඳහා ශ්‍රී ලංකා ලක්සල ශාඛාවක්ද ස්ථාපිත කර ඇත.ප්‍රවේශපත්‍ර ලබාගැනීම හා විවේකීව ගතකිරීම සඳහා පහසුකම්ද, දිනපතා පින්නවල අලි අනාථාගාරය නැරඹීමට පැමිණෙන සංචාරකයන්ගේ පහසුව සඳහා වාහන අංගනයක්ද ලබාදී තිබේ’උද්භිද උද්‍යාන හා පොදු විනෝදාත්මක කටයුතු පිළිබඳ ඇමැති ජයරත්න හේරත්, සබරගමුව ප්‍රධාන ඇමැති මහීපාල හේරත් හා කෑගල්ල දිස්ත්‍රික් පාර්ලිමේන්තු මන්ත්‍රී, රඹුක්කන ප්‍රාදේශීය සම්බන්ධීකරණ කමිටු සභාපති කනක හේරත් මහත්වරුන්ගේ උපදෙස් හා මඟපෙන්වීම මත මෙම සංවර්ධන කටයුතු සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=r1307222</link>
    <topic>කළුතර ජල සම්පාදන මණ්ඩලයෙන් ‘හොරට’ වතුර ගත් අය අල්ලයි</topic>
    <author>මතුගම මධ්‍යම – නිමල් වීරසේන</author>
    <content>කළුතර, ජාතික ජලසම්පාදන හා ජලාපවහන මණ්ඩලය, කළමනාකරු (ක්‍රි.හා.න.) කාර්යාලය හා අනුබද්ධිත ව්‍යාප්තව පවත්නා වාද්දුව, මොරොන්තුඩුව, පයාගල, බේරුවල, අලුත්ගම, මතුගම, පිළමිණාවත්ත, බෝම්බුවල යන සියලු වැඩභාර නිලධාරි වැඩ කාර්යාංශ ප්‍රදේශවල සාමුහික වශයෙන් ක්‍රියාත්මක පවත්නා නීතිවිරෝධීව ලබාගත් ජල සැපයුම් වැටලීම් මගින් 2013 වසර මේ වනවිට මණ්ඩලයට හිමිකර දී ඇති දඩ මුදල් ආදායම රුපියල් දෙලක්ෂ විසි දෙදහස් හයසිය තිස් හතයි ශත අසුවක් වන බැව් එහි වැටලීම් හා විමර්ශන කටයුතු භාර ජ්‍යෙෂ්ඨ වාණිජ නිලධාරි (විමර්ශන) ආර්. ඒ. සරත් කාලිංග මහතා පවසයි.නීතිවිරෝධිව ජලසැපයුම් ලබාගැනීම නොහොත් “බයිපාස්” කර ජලය ලබා ගැනීම යන්නෙන් අදහස් කරනු ලබන්නේ මණ්ඩලය විසින් ජල මනුව වෙත ලබාදී ඇති ජල සැපයුමට බාහිරව පිටතින් ජල සැපයුම් මාර්ගයක් පාරිභෝගිකයාගේ නිවෙස අභ්‍යන්තර ජල සැපයුම් මාර්ගයට සම්බන්ධකර ජලය පරිභෝජනයට ගැනීම බවත්, තවත් විවිධ අයථා ක්‍රම භාවිතයෙන් ජලය හොරා ගැනීම සිදුකරන බවත්, මණ්ඩලයේ මනු සටහන්කරුවකු මාසිකව මනු ලබාගැනීම තුළින් මනු ගණනයේ වෙනස්වීම් මත හා පිටස්තරයින් ලබාදෙන රහස්‍ය තොරතුරු මත එම ක්‍රියාවන්හි යෙදෙන අයවලුන් පහසුවෙන් හඳුනා ගැනීමට හැකිවන බවත් ඒ මහතා පවසයි.කළුතර දිස්ත්‍රික් කළමනාකරු එම්. යූ. එස්. මෙන්ඩිස්” මහතාගේ් මෙහෙයුම් උපදෙස් මත මෙම වැඩපිළිවෙළ සාර්ථකව ඉතා සූක්ෂම අයුරින් විමර්ශන අංශයේ පූර්ණ මැදිහත්වීම මත ඉදිරියටත් ක්‍රියාත්මක කරගෙන යන අතර මණ්ඩලයේ ජල බිල්පත් මුදල් ගෙවීම් පැහැර හරිමින් සිටින පාරිභෝගිකයන් හඳුනාගෙන ඔවුන්ගේ ජලය විසන්ධි කරවීමේ වැඩසටහනද වාණිජ අංශය ප්‍රධාන ජ්‍යෙෂ්ඨ වාණිජ නිලධාරි ඩී. ඩබ්ලිව්. එන්. සුරංජිත් මහතාගේ කටයුතු සම්පාදනය යටතේ් ක්‍රියාත්මක කරගෙන යන බව ද මේ වනවිට අර්ධ වාර්ෂිකව එමඟින් පාරිභෝගික බිල් ගෙවීම් පැහැර හැර තිබු බිල්පත් හිඟ මුදල් සැලකිය යුතු ප්‍රමාණයකින් මණ්ඩලය වෙත ලබාගෙන ඇති බවද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=r1307223</link>
    <topic>පාණදුර පොලිසියේ නිලධාරියකුට පහරදුන් බීමතින් රිය පැදවූ ලොක්කාට නඩු නෑ</topic>
    <author>පානදුර සමූහකපිල සෝමරත්න</author>
    <content>බීමතින් පානදුර ගාලු පාරේ මෝටර් රථයක් ධාවනය කරමින් සිටි රියදුරකු අත්අඩංගුවට ගෙන පානදුර පොලිසියේ රථ වාහන අංශයට ගෙනා අවස්ථාවේදී එම රියදුරා පොලිස් සැරයන්වරයකුට පහර දී ඇත.මේ බව පොලිස්පතිවරයාගේ විශේෂ අපරාධ විමර්ශන ඒකකය විසින් පැවැත්වූ පරීක්ෂණයේ දී සටහන් කරගත් සාක්කි මත අනාවරණය විය.එහෙත් එම පරීක්ෂණ ඒකකයේ අධිපතිවරයා විසින් නඩු පවරා ඇත්තේ රියදුරාගෙන් පහර කෑ සැරයන්වරයාට හා පොලිස් කොස්තාපල්වරයකුට යැයි එම විත්තිකාර පොලිස් නිලධාරින් වෙනුවෙන් අධිකරණයට 15.07.13 කරුණු දැක් වූ ජ්‍යෙෂ්ඨ නීතිඥ වජිර කවිසිංහ මහතා පැවැසීය.රියදුරාට පානදුර පොලිසියේදී පහරදීම ගැන චෝදනා කරමින් තුවාල ලැබූ සැරයන් නිර්මල සොවිසා සහ සරෝජ් මධුසංඛ නැමැති කොස්තාපල්වරයාද කොළඹ විශේෂ අපරාධ විමර්ශන අංශය විසින් අත්ඩංගුවට ගෙන අධිකරණයට ඉදිරිපත් කර තිබෙනවා යයි නීතිඥ වජිර කවිසිංහ මහතා පානදුර ප්‍රධාන මහේස්ත්‍රාත් රුචිර දළුවත්ත මහතා හමුවේ කියා සිටියේය.එසේ කීවේ එම පොලිස් නිලධාරීන් දෙදෙනා අධිකරණය හමුවේ 15.07.13 දින පෙනීසිටි අවස්ථාව්දීය. ඔවුන් ඇප මත මුදා හැර ඇත.පොලිස්පතිවරයාගේ විශේෂ අපරාධ විමර්ශන ඒකකයේ නිලධාරියකු දන්වා සිටියේ පානදුර පොලිසියේදී සිදුවූ ගුටි හුවමාරුව ගැන පැවැත් වූ පරීක්ෂණ වාර්තාව නීතිපතිවරයාගේ අවධානයට යොමුකර ඇතත් මේ වනතුරු රියදුරාට නඩු පැවරීමට නීතිපතිවරයාගේ උපදෙස් ලැබී නැති බවය.රියදුරා දේශපාලන බලවතෙක් නිසා එදා රෑ පානදුර පොලිසිය ඔහු හමුවේ දණ ගැසුවා. හරිහැටි පරීක්ෂණ පැවැත්තුවේ නැතය නීතිඥ කවිසිංහ මහතා නැවතත් අධිකරණයට පැවැසීය.නඩුව කල්තැබූ මහේස්ත්‍රාත්වරයා එදිනට නීතිපති උපදෙස් ලබාගන්නා ලෙස විශේෂ විමර්ශන ඒකකයේ නිලධාරියාට දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=r1307224</link>
    <topic>දැයට කිරුළට සමගාමීවකෑගල්ලේ, කුරුණෑගල ජංගම සේවා</topic>
    <author>කෑගල්ල සමූහපී. එම්. පී. පොල්වත්ත</author>
    <content>දැයට කිරුළ 2014 ජාතික සංවර්ධන ප්‍රදර්ශනයට සමගාමීව කෑගල්ල, කුරුණෑගල, පුත්තලම යන දිස්ත්‍රික්කවල ජනතාවගේ පවත්නා ගැටලුවලට එවලේම ගමට ගොස් විසඳුම් ලබාදීමේ ජංගම සේවයක් පැවැත්වීම මෙම දිනවල කරගෙන යන බව විදුලි සන්දේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.මේ අනුව මෙම දිස්ත්‍රික්කවල ග්‍රාම සේවා වසම් මට්ටමෙන් ජංගම සේවාවන් 2731ක් පැවැත්වෙන බවත් මේ අනුව කෑගල්ල දිස්ත්‍රික්කය තුළ ග්‍රාම නිලධාරි වසම් 573ක් ද කුරුණෑගල දිස්ත්‍රික්කයේ ග්‍රාම නිලධාරී වසම් 1610ක්ද, පුත්තලම ග්‍රාම නිලධාරි වසම් 578ක්ද පැවැත්වීමට නියමිතය.මෙම ජංගම සේවාවන් මඟින් පුද්ගලයින් ලියාපදිංචි කිරිම, උප්පැන්න මරණ විවාහ වැඩිහිටි හැඳුනුම්පත් , ජාතික හැඳුනුම්පත් වෛද්‍ය සායන, ඉඩම් හා වෙනත් විවිධ ප්‍රශ්නවලට විසඳුම් ලබා දෙයි.කෑගල්ල දිස්ති‍්‍රක්කය තුළ දැනට පැවැත්වෙන ජංගම සේවාවන්ට ප්‍රදේශයේ ජනතාව මහත් උනන්දුවෙන් පැමිණ තම අවශ්‍යතාවයන් ඉටුකර ගන්නා බව කෑගල්ල දිසාපති තුසිත පී. වනිගසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=r1307225</link>
    <topic>සිසුන් 50,000කට ශිෂ්‍යත්ව</topic>
    <author>වයිමන් හෙට්ටිආරච්චි</author>
    <content>ද්විතීයික අධ්‍යාපන නව්‍යකරණ ව්‍යාපෘතියේ පළමු හා දෙවැනි අදියරයන් මගින් ශිෂ්‍යත්ව දිනාගත් නමුත් උසස් අධ්‍යාපනය සඳහා ප්‍රවේශ වීමට වරම් නොලැබූ 10 – 13 ශ්‍රේණිවල දරුවන් 50,000කට ශිෂ්‍යත්ව ලබාදීමට ‘දැනුමැති සමාජයක් සඳහා වන අධ්‍යාපන ව්‍යාපෘතිය’ මගින් පියවර ගෙන තිබේ.ශ්‍රී ලංකාව ආසියා කලාපයේ දැනුමේ කේන්ද්‍රස්ථානයක් බවට පරිවර්තනය කිරීමේ රජයේ අපේක්‍ෂාව සාක්‍ෂාත් කර ගැනීමේ මෙහෙවරට අනුගතව වේගවත් ආර්ථික හා සමාජයීය සංවර්ධනයක් සඳහා අවශ්‍ය දක්‍ෂතාවන් හා තාක්‍ෂණික නිපුණතාවයන්ගෙන් සමන්විත ශ්‍රම බළකායක් ජනිත කිරීම සඳහා මෙම ශිෂ්‍යත්ව ප්‍රදානය කෙරෙන බව එම අධ්‍යාපන ව්‍යාපෘතිය සඳහන් කරයි.මෙම අවශ්‍යතාවයට අදාළව දිවයින පුරා විහිදී ද්විතීයික පාසල් 1000ක තත්ත්වය ඉහළ නැංවීමටද පියවර ගැනේ. මෙම පාසල්හි විද්‍යාව, ඉංගිරිසි, තොරතුරු හා සංනිවේදන තාක්‍ෂණය සහ තෝරා ගනු ලබන තාක්‍ෂණික විෂයයන් වැනි මූලික විෂයයන් ඉහළ ගුණාත්මක බවින් යුතුව ඉගැන්වීම මගින් ඵලදායි ප්‍රතිලාභ ළඟාකර ගැනීමට අපේක්‍ෂිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=r1307226</link>
    <topic>පින්නවල ආයුර්වේද බෙහෙත් ශාලා පරිශ්‍රය ශ්‍රමදානයෙන් පවිත්‍ර කරයි</topic>
    <author>රඹුක්කන විශේෂ - ඔස්වල් ගොඩකුඹුර</author>
    <content>පින්නවල ආයුර්වේද මධයම බෙහෙත් ශාලා පරිශ්‍රය හා ඔසු උයන පවිත්‍රකිරීමේ ශ්‍රමදානයක් පසුගියදා පැවැත්විණි.ආයුර්වේද මධ්‍යම බෙහෙත් ශාලාවේ වෛද්‍ය නිලධාරි මංගලිකා ඒකනායක මහත්මියගේ සංවිධායකත්වයෙන් මෙම කටයුතු සිදු කෙරිණි.පින්නවල ජාතික පාසල ඉදිරිපිට පිහිටි මෙම භූමිය වල්බිහිවී ඩෙංගු මදුරුවන් බෝවන ස්ථානයක් බවට පත්ව තිබෙන බව මීට පෙර ‘දිනමිණ’ මගින්ද පෙන්වා දී තිබිණි.මෙම ආයුර්වේද රෝහල් භූමිය හා ඔසු උයන පවිත්‍ර කිරීමේ ශ්‍රමදානයට ප්‍රදේශවාසීන් හ විවිධ සංවිධාන නියෝජිතයන් රැසක් පැමිණ සිටියහ.දැනට වසර පනහකට පමණ පෙර ඉදිකර ඇති මෙම රෝහල පිහිටි ගොඩනැඟිල්ල නිසි නඩත්තුවක් නොමැතිකමින් ගරාවැටී යමින් තිබෙන බව පෙන්වා දෙන ප්‍රදේශවාසීහු එහි පිළිසකර කටයුතු කඩිනම් කරන ලෙස ඉල්ලා සිටිති.රඹුක්කන ප්‍රාදේශීය සභාව සතු මෙම ගොඩනැඟිල්ලේ ආයුර්වේද මධ්‍යම බෙහෙත් ශාලාව ආරම්භ කිරීමට පෙර පින්නවල ගම්කාර්ය සභාව පැවතිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307221</link>
    <topic>නැඟී එන සුපිරි ක්‍රීඩා තරු අතර ශ්‍රී ලංකාවට විශේෂ අවධානයක්</topic>
    <author>ප්‍රින්ස් ගුණසේකර</author>
    <content>චීනයේ නැංජින් හී මහ ඉහළින් පැවැත්වීමට සුදානම් වන ආසියානු යොවුන් ක්‍රීඩා උළෙලේදී ශ්‍රී ලංකාවට විශේෂ අවස්ථාවක් හිමි වෙයි.ලබන අගෝස්තු මස 16 වැනිදා සිට 24වැනිදා දක්වා පැවැත්වෙන ආසියාවේ යොවුන් ක්‍රීඩක ක්‍රීඩිකාවන්ගේ දැවැන්තම ක්‍රීඩා උළෙල අතරතුරදී ශ්‍රී ලංකාවට මීලග ක්‍රීඩා උළෙලේ සත්කාරක ධජය රාජ්‍ය තාන්ත්‍රික මට්ටමින් පිළිගැන්වීමට කටයුතු යෙදේ. ඒ සඳහා ශ්‍රී ලංකාවේ රාජ්‍ය තාන්ත්‍රික දුත පිරිසක් චීනයේ නැංජින් බලා පිටත්වීමට නියමිතය.වසර 4කට වරක් පැවැත්වෙන ආසියානු යොවුන් ක්‍රීඩා උළෙල වසර 2017දී හම්බන්තොට නගරය කේන්ද්‍රකොට පැවැත්වීමට ආසියානු ඔලිම්පික් කමිටු සභාපති ක්වේට් රජ පවුලේ ෂේක් අල් ෆහාඩ් අල්සබා කුමරු ඇතුළු විධායක සභාව තීරණය කොට ‍ඇති හෙයින් නැංජින් ආසියානු යොවුන් ක්‍රීඩා උළෙලේදී සත්කාරකත්වය නිල වශයෙන් පිළිගැන්වීම උත්සවශ්‍රීයෙන් සිදු කෙරේ. නැංජින් ක්‍රීඩා උළෙල අතරතුරදී ශ්‍රී ලංකාවේ සංස්කෘතිය විදහා දක්වමින් සංචාරක ව්‍යාපාරය නැංවීමේ ප්‍රවර්ධන වැඩසටහන් පැවැත්වීමේ අවස්ථාව උදාවී ඇත. ආසියානු යොවුන් ක්‍රීඩා උළෙලට රටවල් 45ක ක්‍රීඩක ක්‍රීඩිකාවන් හා නිලධාරීන් ඇතුලුව 6000ක් පමණ පිරිසක් සහභාගීවන හෙයින් සත්කාරක රට පිළිබඳ ලෝක ප්‍රජාවට විශාල පණිවිඩයක් ගෙන යා හැකි බවට විශ්වාස කෙරේ. එමෙන්ම එම රටේ ආර්ථික හා සමාජ පරිවර්ථනයක සංදිස්ථානයක් ලෙසද එය සැලකේ.මෙවර පැවැත්වෙන ආසියානු යොවුන් ක්‍රීඩා උළෙලට චීනය අමෙරිකානු ඩොලර් මිලියන 160ක් වියදම් කරන අතර එයින් සෘජුව හා වක්‍රව විශාල අනාගත අදායමක් ගොඩනැගෙනු ඇතැයි සංවිධායකයෝ පවසති.මෙයට පෙර චීනයේ පැවැති 2008 බීජිං ඔලිම්පික් උළෙලට අමෙරිකානු ඩොලර් බිලියන 42ක් හා 2010 ගුවැංෂු ආසියානු ක්‍රීඩා උළෙලට අමෙරිකානු ඩොලර් බිලියන 18.3ක් වැය කළ අතර ඒවායෙන් එරටට විශාල ප්‍රතිලාභ ලැබුණු බව සදහන් වේි.මේ අතර නැංජින් ආසියානු යොවුන් ක්‍රීඩා උළෙලේ ජනප්‍රියත්වය ඉහළ නැංවීමට ෆේස් බුක් හා ටුවිටර් සමාජ වෙබ් අඩෙවි භාවිතා කිරීමට සංවිධායකයෝ අපේක්ෂා කරති.ආසියානු යොවුන් ක්‍රීඩා උළෙලේ සිරිය පළමුවෙන්ම දකින ක්‍රීඩක ක්‍රීඩිකාවන් හා වාර්තා කිරීමට පැමිණෙන ජනමාධ්‍යවේදීන්ට අන්තර්ජාල භාවිතාය අසීමිතව ලබාදෙමින් පරිගණක හා ජංගම දුරකථන ඇතුළු නවීන තාක්ෂණික මෙවලම් ඔස්සේ ලොව පුරා තොරතුරු බෙදාගැනීමට අවස්ථාව ලබාදීම මෙයින් අරමුණු කෙරේ.නැංජින් ක්‍රීඩා උළෙල පිළිබඳ ෆේස් බුක් පිටුවක් පසුගිය අප්‍රේල් මාසයේ එළිදැක්වු අතර එයට 95000ක පිරිසක් එකඟතාව පළකොට ඇතැයි පවසති. ටුවිටර් ගිණුමට 43කගේ සම්බන්ධතාව මේ වනවිට ගොඩනැගී ඇත.ආසියානු යොවුන් ක්‍රීඩා උළෙලට වයස 13-17 ක්‍රීඩක ක්‍රීඩිකාවෝ එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307222</link>
    <topic>ක්‍රිස් ප්‍රංශ සවාරියේ කිරුළ අබියස</topic>
    <author/>
    <content>අන්තර් ජාතික පාපැදි තරග ක්ෂේත්‍රයේ විශිෂ්ටතම පාපැදි සවාරිය ලෙස සැලකෙන ප්‍රංශ පාපැදි සවාරියේ අවසන් අදියර (21වැනි ) වනවිට සමස්ත ලකුණු සටහනේ පෙරමුණ ගැනීමට බ්‍රිතාන්‍යයේ ක්‍රිස් ෆෲමී සමත්වී සිටියි. තරගාවලියේ අවසන් අදියර ඊයේ පැවැත්වීමට නියමිතව තිබිණි. ඒ වනවිට සමස්ත ලකුණු සටහනේ ඉදිරියෙන් පසුවන ක්‍රීඩකයන් තිදෙනා අතර තිබුණේ දැඩි තරගකාරිත්වයකි.තරගාවලියේ 20වැනි අදියරේ ජය අත්කරගත් කොලොම්බියාවේ නයිරෝ ක්වින්ටානා හා දෙවැනි තැනට පත්වූ ස්පාඤ්ඤයේ ජෝකීන් රොඩ්‍රිගස්ගෙන් ෆෲමිට දැඩි අභියෝගයක් එල්ල වූ අතර ඒ අදියරේ දී ඔහුට අත්වූයේ තුන්වැනි තැනය. කෙසේවෙතත් සමස්ත කාල ගණනයේදී පළමු තැන මිනිත්තු 5ක් හා තත්පර 3කින් ‍රැක ගැනීමට ෆෲමි සමත්ව සිටියි. සමස්ත ලකුණු සටහනේ දෙවැනි තැන ක්වින්ටානාටත්, තුන්වැනි තැන රොඩ්‍රිගස්ටත් හිමිවී ඇත.ලෝක ප්‍රකට පාපැදි ශූරයන් රැසක් මෙවර ප්‍රංශ සවාරියේ පසුබෑමකට ලක්වීම විශේෂත්වයකි. සියවැනි සංවත්සරය සමරන මෙවර ප්‍රංශ සවාරියේ සමාප්තිය වෙනුවෙන් සම්ප්‍රදායික පාපැදි රැළියක් සූදානම් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307223</link>
    <topic>සංගා වාර්තාගත ඉනිමක</topic>
    <author/>
    <content>වාර්තාගත ඉනිමක් ක්‍රීඩා කරමින් ශ්‍රී ලංකා පිලේ ජයග්‍රහණය සඳහා තම දායකත්වය සැපයීමට උපුල් තරංගගෙන් හා මහේල ජයවර්ධනගෙන් විශාල සහයක් ලැබුණු බව දකුණු අප්‍රිකාවට එරෙහිව ආර්. ප්‍රේමදාස පිටියේ පෙරේදා පැවැති දිවා රාත්‍රී පළමු එක්දින තරගයේ විශිෂ්ට පිතිහරඹයක නිරත වූ කුමාර් සංගක්කාර ප්‍රකාශ කළේය.ඉනිම ආරම්භයේ දී ආර්. ප්‍රේමදාස පිටියේ ලකුණු රැස් කිරීම එතරම් පහසු නැති බව කී සංගක්කාර, කඩුල්ලේ රැඳී සිටිමෙන් දීර්ඝ ඉනිමක් ක්‍රීඩා කිරීමට ලැබුණු බව ද සඳහන් කළේය.ශ්‍රී ලංකාවට ලකුණු 180ක ජයක් හිමිවූ එම තරගයේදී සංගක්කාර රැස් කළ ලකුණු සංඛ්‍යාව 169කි. එය ශ්‍රී ලංකා පිතිකරුවකු මෙරට දි රැස් කළ වැඩිම ලකුණු සංඛ්‍යාව වේ. මීට පෙර එම වාර්තාව හිමිකරගෙන සිටියේ අරවින්ද ද සිල්වාය.ඔහු 1996 විල්ස් ලෝක කුසලාන තරගාවලියේ කෙන්යාවට එරෙහිව මහනුවර පැවැති තරගයේ දි ලකුණු 145ක් රැස් කරමින් මේ වාර්තාව පිහිටුවා තිබිණි. සිය 350වැනි එක්දින තරගයට ක්‍රීඩා කරමින් සංගක්කාර රැස් කළ ශතකය ඔහුගේ එක්දින තරග දිවියේ 16වැනි ශතකය මෙන්ම ඉහළම ලකුණු සංඛ්‍යාව ද වේ.ඔහු ඒ සඳහා පන්දු 137කට මුහුණ දුන් අතර හතරේ පහර 18ක් සහ හයේ පහර 6ක් එල්ල කළේය. පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 5කට ලකුණු 320ක් රැස් කළේය. සංගක්කාරට අනගි සහයක් ලබා දුන් උපුල් තරංග ලකුණු 43ක් රැස් කළ අතර මහේල ජයවර්ධන ලකුණු 42ක් ලබා ගත්තේය. දකුණු අප්‍රිකාව ඕවර 31.5කදී ලකුණු 140කට දැවී ගියේය. ඇල්විරෝ පීටර්සන් හා රොබින් පීටර්සන් ලකුණු 29බැගින් රැස් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307224</link>
    <topic>කදාන විවෘත පාපැදි 28දා</topic>
    <author/>
    <content>කදාන සමරනායක හංදිය තරුණ කැල සංවිධාන කරන විවෘත ස්ටෑන්ඩර්ඩ් පාපැදි තරගය මේ මස 28 වැනිදා පෙරවරු 9.00ට සමරනායක හංදිය අසලින් ආරම්භ කෙරේ.කිලෝමීටර් 140ක දුරකින් යුත් තරගයේ ජයග්‍රාහකයාට රු.35000ක් දෙවැනි ස්ථානය සඳහා රු.25000ක්, තෙවැනි ස්ථානයට රු.20000ක් පිරිනැමෙන අතර 10 වැනි ස්ථානය දක්වා මුදලින් ත්‍යාග හිමිවන බව සංවිධායකයෝ පවසති.ශ්‍රී ලංකා පාපැදි අතුරු පාලක මණ්ඩලයේ සහ‍යෝගයෙන් ගම්පහ දිස්ත්‍රික් සංගමය තරගය මෙහෙයවයි. තරගය සමරනායක හංදිය අසලින් ආරම්භ වී පෑලියගොඩ වට රවුම, මීගමුව පාර, වත්තල, ජා ඇල කටුනායක හරහා වට 4ක් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307225</link>
    <topic>මොස්කව් යනඉන්දියා සහාය දිවීමේ කණ්ඩායමටත්අලුත් ක්‍රීඩිකාවක්</topic>
    <author/>
    <content>රුසියාවේ මොස්කව් නුවර දී ලබන මස පැවැත්වෙන ලෝක මලල ක්‍රීඩා ශූරතාවලිය නියෝජනය කරන ඉන්දියා කාන්තා මීටර් 400x4 සහය දිවීමේ කණ්ඩායමට අලුත් ක්‍රීඩිකාවක් ඇතුළත් කර තිබේ. අෂ්විනී අකුන්ජි නමැති 25හැවිරිදි මේ ක්‍රීඩිකාව තහනම් උත්තේජන භාවිතා කිරීමේ චෝදනාවට හසුව වසර 2ක තරග තහනමකට ලක්වී සිටි ක්‍රීඩිකාවකි. ඇගේ තරග තහනම නිමාවට පත්වූයේ පසුගිය 3වැනිදාය.2010 ආසියානු ක්‍රීඩා උළෙලේ රන් පදක්කම් ද්විත්වයක් දිනූ අෂ්විනී මොස්කව් ලෝක ශූරතාවලිය සඳහා වන තෝරා ගැනීමේ තරගවල දී මීටර් 400 තරග ඉසව්ව තත්පර 54.7කින් නිමා කිරීමට සමත්විය. එය ඇගේ හොඳම කාලයට වඩා තත්පර 2ක වැඩිවිමකි. ඇගේ හොඳම කාලය වන්නේ තත්පර 52.82කි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307226</link>
    <topic>ඉන්දීයඔලිම්පික් කමිටුවට තවත් අවස්ථාවක්</topic>
    <author/>
    <content>තහනමට ලක්වී ඇති ඉන්දියා ඔලිම්පික් කමිටුවට නව ව්‍යවස්ථාවක් ස්ථාපිත කොට නිලවරණයක් පැවැත්වීමට ජාත්‍යන්තර ඔලිම්පික් කමිටුව මගින් ලබා දී ඇති කාලසීමාව තවත් මසකින් දීර්ඝ කිරීමට පියවර ගෙන ඇත. තහනම පිළිබඳ සලකා බැලීමට නම් ජූලිමස 15වැනිදා වන විට නව ව්‍යවස්ථාව ස්ථාපිත කොට, සැප්තැම්බර් 1වැනිදාට ප්‍රථම නිලවරණයක් පවත්වා නව නිලධාරී මණ්ඩලය පත්කර ගන්නා ලෙස මීට පෙර ජාත්‍යන්තර ඔලිම්පික් කමිටුව ඉන්දියාවට දන්වා තිබිණි.කෙසේවෙතත් ලබන අගෝස්තු මස මැද භාගය වනවිට නව ව්‍යවස්ථාවක් ස්ථාපිත කිරිමට හැකිවනු ඇතැයි තහනමට ලක්වී ඇති ඉන්දියා ඔලිම්පික් කමිටු‍වේ අධ්‍යක්ෂ ජෙනරාල් ක්‍රිස්ටෝප් ඩි කෙපර් ප්‍රකාශ කළේය. එමෙන්ම එහි නිලවරණය සැප්තැම්බර් මස 22-28 අතර කාලයේ දී පැවැත්වීමට හැකිවනු ඇතැයි ද ඔහු විශ්වාසය පළකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307227</link>
    <topic>ජිම්නාස්ටික් ශූරතා බස්නාහිරට</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>39 වැනි ජාතික මහා ක්‍රීඩා උළෙලේ ජිම්නාස්ටික් තරග අංශයේ පිරිමි සහ කාන්තා ශූරතා දිනාගැනීමට බස්නාහිර පළාත් කණ්ඩායම් සමත්විය.බස්නාහිර පළාත් නියෝජනය කළ තරිඳු පත්තප්පෙරුම තරගාවලියේ දක්ෂතම ක්‍රීඩකයා ලෙසත් බී.රිද්මා සමනලී ගුණතිලක දක්ෂතම ක්‍රීඩිකාව ලෙසත් සම්මාන දිනාගත්තේය. රිද්මා සමනලී අසමසම පෝල, පිනුම් අශ්වයා සහ සමබර දණ්ඩ යන ඉසව් තුනේම ප්‍රථම ස්ථාන දිනාගැනීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=s1307228</link>
    <topic>කාල්ටන් සුපර් සෙවන්ස් තරගාවලියටවිදෙස් රගර් ක්‍රීඩකයෝ 54යි</topic>
    <author>ෆවුස් මොහොමඩ්</author>
    <content>ජාතික මට්ටමේ දස්කම් ඇති ක්‍රිඩකයන් බිහි කිරීමෙහිලා වැදගත් කාර්ය භාරයකට උරදෙන කාල්ටන් සුපර් සෙවන්ස් රගර් තරගාවලියේ පළාත් කණ්ඩායම් දහය නියෝජනය කරමින් විදේශීය ක්‍රීඩකයන් 54ක් මෙවර තරගාවලියට එක්වී සිටිති.එය පසුගිය වසරේ තරගාවලිය නියෝජනය කළ විදෙස් ක්‍රීඩකයන්ගේ සංඛ්‍යාවට වඩා වැඩිවීමකි. අන්තර් ජාතික සත් සාමාජික තරග බිමට නව තරග රටාවක් හඳුන්වා දෙමින් තාරුණ්‍යයට හෙටක් සංවිධානය මෙහෙයවන කාල්ටන් සුපර් සෙවන්ස් තරගාවලිය නියෝජනය කිරීමට නවසීලන්තයෙන් ක්‍රිඩකයන් 17ක් ද, ෆිජී රාජ්‍යයෙන් ක්‍රීඩකයන් 14ක් ද, කෙන්යාවෙන් හා සැමෝවා රාජ්‍යයෙන් ක්‍රීඩකයන් 6ක් බැගින් ද සූදානමින් සිටිති. එමෙන්ම අමෙරිකාවෙන් ක්‍රීඩකයන් 4ක් ද, ටොන්ගා රාජ්‍යයෙන් 3ක් ද, බ්‍රිතාන්‍යයෙන් ක්‍රීඩකයන් 2ක් ද මෙවර තරගාවලිය නියෝජනය කරති.ඔස්ට්‍රේලියාව හා ස්පාඤ්ඤයෙන් ක්‍රීඩකයකු බැගින් ද තරගාවලියට එක්වී සිටිති. මෙවර තරගාවලිය නියෝජනය කරන විදෙස් ක්‍රීඩකයන් අතර විශේෂත්වය වන්නේ මෑත කාලයේ ශ්‍රී ලංකා ජාතික සත්සාමාජික රගර් කණ්ඩායමේ පුහුණුකරු ලෙස කටයුතු කළ බ්‍රිතාන්‍ය ජාතික බෙන් ගෝලිංස් ක්‍රීඩකයකු ලෙස තරගාවලියට එක්වී සිටීමය. ජාත්‍යන්තර සත් සාමාජික තරග ඉතිහාසයේ වැඩිම උත්සාහක දිනුම් සංඛ්‍යාවක් වාර්තා කළ ‍ගෝලිංස් නෝර්ත් වෙස්ටර්න් බ්ලැක්ස් කණ්ඩායම නියෝජනය කරමින් තරගාවලියට සහභාගි වේ.එමෙන්ම රුසියාවේ මොස්කව් නුවර දී පසුගියදා නිමාවට පත්වූ සත් සාමාජික රගර් ලෝක ශූරතාවලියේ සිවුවැනි ස්ථානය අත්කරගත් කෙන්යානු කණ්ඩායමේ ප්‍රබල ක්‍රීඩකයන් 5ක් ජැෆ්නා චැලෙන්ජර්ස් කණ්ඩායමට එක්වී සිටිති.වර්තමාන සත් සාමාජික තරගබිමේ වේගවත්ම ක්‍රීඩකයා ලෙස සැළකෙන අමෙරිකාවේ කාලින් අයිල් මෙවර තරගාවලියේ දී සබරගමුව ස්ටැලියොන්ස් පිලට ක්‍රීඩා කරන අතර කෙන්යානු පිලේ වේගවත්ම ක්‍රීඩක කොලින්ස් ඉන්ජෙරා ජැෆ්නා චැලෙන්ජර්ස් පිලට ක්‍රීඩා කරයි.ස්පාඤ්ඤයේ සත් සාමාජික රගර් පිලේ නායක ඉග්නාසියෝ මාටින්, වේගවත් උත්සාහක දිනුම් වාර්තා කරන්නකු ලෙස සැළකෙන ෆිජී රාජ්‍යයේ අලිපේට් රයිටිනි, ප්‍රබල ක්‍රීඩක සැමිසෝනි විරිවිරි ඇතුළු ක්‍රීඩකයන් රැසක් මෙවර කාල්ටන් සුපර් සෙවන්ස් තරගබිමේ කැපී පෙනෙන දස්කම් දක්වනු ඇතැයි අපේක්ෂා කෙරේ.පසුගිය වසරේ ඌව වයිපර්ස් පිලට ක්‍රීඩා කළ නවසීලන්ත සත් සාමාජික කණ්ඩායමේ හිටපු නායක ඩී.ජේ. ෆෝබස් හා ජැෆ්නා චැලෙන්ජර්ස් පිලට ක්‍රීඩා කළ ෆිජී කණ්ඩායමේ හිටපු නායක ස්ටෙෆානෝ කැකෝනිවලූ ද මෙවර තරගාවලිය නියෝජනය කරති. ෆෝබස් මෙවර තරගාවලියේ දී ද ඌව වයිපර්ස් පිල නියෝජනය කරන අතර ස්ටෙෆානෝ වෙස්ටර්න් වොරියර්ස් පිලට එක්වී සිටියි.ක්‍රීඩකයන්ට අමතරව සිය දැනුම මෙරට ක්‍රීඩකයන් හා බෙදා හදා ගැනීමේ අරමුණින් ලෝක මට්ටමේ පුහුණුකරුවන් 5දෙනකු ද මෙවර තරගාවලිය නියෝජනය කරන කණ්ඩායම්වල පුහුණුකරුවන් ලෙස කටයුතු කිරීමට ඉදිරිපත්වී සිටිති.නවසීලන්තයේ ඒ‍ඩ්‍රියන් සැමුවෙල් නොදර්න් ග්ලැඩියේටර්ස් කණ්ඩායමේ පුහුණුකරු ලෙසත්, විලියම් රිචඩ්ස් නෝර්ත් වෙස්ටර්න් බ්ලැක්ස් කණ්ඩායමේ පුහුණුකරු ලෙසත් කටයුතු කරති. ශ්‍රී ලංකා රගර් පුහුණුකරු බ්‍රිතාන්‍ය ජාතික පිල් ග්‍රිනින් ඊස්ටර්න් ඊගල්ස් කණ්ඩායමේ පුහුණුකරු ලෙස කටයුතු කරයි. පසුගිය වසරේ ජැෆ්නා චැලෙන්ජර්ස් පිලේ පුහුණුකරු ලෙස කටයුතු කළ බ්‍රිතාන්‍ය ජාතික මයිකල් ෆ්‍ර‍‍යිඩේ මෙවර ද එක්වී සිටින අතර නෝර්ත් සෙන්ට්‍රල් ටයිපූන්ස් කණ්ඩායමේ පුහුණුකරු ලෙස ෆිජී ජාතික ලිසා තනිවුලා එක්වී සිටියි.පළාත් 9ක් නියෝජනය කරමින් කණ්ඩායම් 10ක් තරග වදින කාල්ටන් සුපර් සෙවන්ස් තරගාවලියේ සෑම කණ්ඩායමකට ම විදෙස් ක්‍රීඩකයන් ඇතුලත් වන අතර මෙරට කනිෂ්ඨ රගර් ක්‍රීඩකයන්ට අත්දැකීම් ලබා දීම අරමුණු කරගනිමින් අවුරුදු 21න් පහළ ක්‍රීඩකයකු ද කණ්ඩායමට එක් කිරීම අනිවාර්ය කර තිබේ.වසරින් වසර අලුත්වන කාල්ටන් සුපර් සෙවන්ස් රගර් තරගාවලියේ පළමු අදියර මේ මස 27සහ 28දෙදින ගාල්ලේ පැවැත්වෙන අතර දෙවැනි අදියර ලබන අගෝස්තු මස 3 සහ 4 දෙදින කොළඹ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=f1307221</link>
    <topic>අවස්ථාව ඓතිහාසිකයි මග හරින්න එපා</topic>
    <author>සාකච්ඡා කළේ චන්දන ජයවීර ඡායාරූප – රංජිත් අසංක</author>
    <content>රට වෙනුවෙන් ප්‍රතිපත්තිමය තීන්දු නැතහොත් වැදගත් තීන්දුගැනීමේදී පාර්ලිමේන්තුව හැටියට සියලු පක්ෂවල නියෝජිතයන් රැස්වී සාකච්ඡා කර ඔවුන්ගේ අදහස් ලබා ගෙන එයට අනුව තීරණවලට එළැඹීම පාර්ලිමේන්තු ප්‍රජාතන්ත්‍රවාදයේ අරමුණයි. 1931 සිට මෙරට පාලනය කෙරෙන්නේ සර්වජන ඡන්ද බලය අනුවයි.ඒ අනුව ප්‍රජාතන්ත්‍රවාදයෙන් බලයට පත් වූ රජයක් හැටියට ජනවාර්ගික ප්‍රශ්නය විසැඳීම සඳහා රටට වැදගත් වූ තීරණයන්ට අවශ්‍ය මඟ පෙන්වීම ලබාගැනීම රජය පාර්ලිමේන්තු තේරීම් කාරක සභාවක් පත් කිරීමේ අරමුණයි.තේරීම් කාරක සභාව පත් කර තිබෙන්නේ සමස්ත ජනතාව එකමුතුව ජීවත්වීම සඳහා අවශ්‍ය කරන පරිසරයක් නිර්මාණය කිරීමේ අරමුණින්. එයට අවශ්‍ය කරන්නේ ආණ්ඩුක්‍රම ව්‍යවස්ථාව සංශෝධනය කිරීම ද එහෙම නැත්නම් ආර්ථික වශයෙන් ශක්තිමත් කිරීම ද නැතහොත් වෙනත් යෝජනාවක් ද ඒ සියල්ල සාකච්ඡා කර තීරණයකට එළැඹීම මෙහි පරමාර්ථයයි.නියෝජනය කරන සියලුම කණ්ඩායම් පාහේ නම් කිරීමට ආණ්ඩුව හැටියට උත්සාහයක් අරගෙන තිබෙනවා. විපක්ෂයේ නියෝජිතයන් පත් කිරීමේ වගකීම ඔවුන් විසින් කළ යුතු දෙයක්. ප්‍රජාතන්ත්‍රවාදය බලහත්කාරයෙන් ඇති කළ හැකි දෙයක් නෙවෙයි. එය ස්ව කැමැත්තෙන් කළ යුතු දෙයක්. විපක්ෂයේ නියෝජිතයන් තේරීම් කාරක සභාවට එකතු නොවීම ප්‍රශ්නයක් තමයි. ඔවුන් එහි වැදගත්කම තේරුම් ගත් විට එකතු වේවි. දැන් වුවත් විපක්ෂයට අවස්ථාව තිබෙනවා. ඒ සඳහා සිවිල් සංවිධාන විපක්ෂයට බල කළ යුතුයි. උනන්දු කළ යුතුයි.ඔවුන් මත දක්වන්නේ රජය හා තවත් කණ්ඩායමක් අතර කෙරුණු ද්වීපාර්ශ්වික සාකච්ඡාවක් පිළිබඳයි. ඒ ගැන විවිධ මත තිබෙනවා. එකිනෙක පාර්ශ්වයන්ට චෝදනා කරමින් ජාතික වැදගත්කමක් ඇති ප්‍රශ්නයක් මඟ හැරීම වගකිවයුතු පක්ෂයක කාර්යභාරය නෙවෙයි.නිල වශයෙන් ප්‍රජාතන්ත්‍රවාදයේ මුල්තැන පාර්ලිමේන්තුවයි. සියලු පක්ෂවල නියෝජිතයන් එකතුව කෙරෙන තේරීම් කාරක සභාවකදී සාකච්ඡා කෙරෙන සියල්ල වාර්තා වෙනවා. ඔවුන් කැමැති වන දේවල්, විරුද්ධ වන දේවල් මේ සියල්ල සටහන් වනවා. මේක ඓතිහාසික අවස්ථාවක්. එය මඟහැරයාම ඓතිහාසික වරදක්. මිය ගිය බෙදුම්වාදයකට පණ දෙන්නේ නැතිව ත්‍රස්තවාදයට උදම් අනන්නේ නැතිව සමස්ත ජනතාව වෙනුවෙන් තීරණයක් ගන්න ඔවුන්ට තවත් කල් තිබෙනවා.මේ රජය තුනෙන් දෙකක බලයක් තිබෙන ශක්තිමත් රජයක්. අපිට අවශ්‍ය නම් මේක තමයි අපි කරන්නේ කියලා කැමති දෙයක් කරන්න පුළුවන්. ඒ සඳහා ජනතාව බලය දී තිබෙනවා. නමුත් එවැනි ශක්තිමත් රජයක් තමන්ගේ මතය බලහත්කාරයෙන් අනෙක් අය මත පටවන්නේ නැතිව සියලු දෙනාටම එම අවස්ථාව ලැබෙන තේරීම් කාරක සභාවක් පත් කිරීම ගැන අනෙකුත් පක්ෂ සතුටු විය යුතුයි.එක්සත් ජාතික පක්ෂය ඉතිහාසයේ වතාවක් කළ වැරැද්ද නැවතත් කරමින් සිටිනවා. ඔවුන් ත්‍රස්තවාදය අවසන් කිරීමේ රජයේ උත්සාහයට උදව් නොකිරීම නිසා පසුතැවෙන්න සිදු වී තිබෙනවා. ඒ නිසා ඔවුන් බෙදුම්වාදයට උදව් කරන පිරිසක් හැටියට ජනතාව කල්පනා කරනවා.ඒක විහිළු කතාවක්. ජාතික හෙළ උරුමය කියන්නේ එක්සත් ජනතා නිදහස් සන්ධානය නියෝජනය කරන සුළුතර දේශපාලන පක්ෂයක්. එ.ජ.නි.සන්ධානය පක්ෂ රාශියක් බලවේග රාශියක් නියෝජනය කරනවා. සන්ධානය හැටියට ක්‍රියාත්මක වෙන්නේ එක්කෙනෙක් දෙන්නෙක් කියන දෙය නෙවෙයි. බහුතර මතයයි.තුනෙන් දෙක අවශ්‍ය ඕනෑම මොහොතක අවශ්‍ය වේලාවට ලබා ගැනීමේ හැකියාවක් රජයට තිබෙනවා. ඒ වගේම තුනෙන් දෙක තවදුරටත් ශක්තිමත් කිරීමට රජයට සහයෝගය දීමට සූදාමින් එ.ජා.ප. යේ පිරිසක් සිටින බවත් දැනගත යුතුයි.නැහැ - ඉන්දියාවෙන් අපට කිසිම බලපෑමක් නැහැ. ශ්‍රී ලංකාව හා ජාත්‍යන්තරය අතර ඉතා හොඳ සමීප සම්බන්ධයක් තිබෙනවා. විදේශ රාජ්‍ය නායකයන් වැඩි ප්‍රමාණයක් ලංකාවට ඇවිත් තිබෙන්නේත් අපේ රාජ්‍ය නායකයාට විදේශ සංචාර සඳහා වැඩිම වාර ගණනාවක් ආරාධනා ලැබී තිබෙන්නේත් මහින්ද රාජපක්‍ෂ ජනාධිපතිතුමා යටතේයි. මේ රජය කිසිම රටක් අනවශ්‍ය විදිහට තරහ කර ගැනීමට කටයුතු කරන්නේ නැහැ. එහෙම කියලා අපේ රටේ ප්‍රශ්නවලට විදේශයන්ට මැදිහත් වෙන්න මේ නායකයා ඉඩ නොදෙන බව විපක්‍ෂය පවා පිළිගන්නවා. මෙයින් පැහැදිලිව අපේ අභිමානය ආරක්‍ෂා කර ගන්නා අතර ලෝකයේ රටවල් අතර මිත්‍රත්වය තහවුරු කරගෙන තිබෙන බව පෙනෙනවා.කවර ආකාරයක එකඟතාවක් ඇති කර ගත්තත් එය පාර්ලිමේන්තුව පිළිගන්නා විසැඳුමක් විය යුතුයි. පාර්ලිමේන්තුවේ අනුමැතියකින් තොරව විසැඳුමක් ක්‍රියාත්මක කරන්න බැහැ. පාර්ලිමේන්තුව නියෝජනය කරන්නේ ජනතාව පත් කළ නියෝජිතයන්. ඒ නිසා තේරීම් කාරක සභාවක් හරහා ගොඩනැෙඟන විසැඳුමක වලංගුභාවය වැඩියි. ප්‍රජාතන්ත්‍රවාදය ගැන විශ්වාසය තබන රටක් හැටියට රජය ජනතා නියෝජිතයන්ට එම අවස්ථාව ලබා දී තිබෙනවා.එක්සත් ජාතික පක්‍ෂය කරපු කෙරුවාවල අනිටු ප්‍රතිඵල තමයි අදත් අපි අත්විඳින්නේ. ඔවුන් බලය නැති කාලේ අරව දෙන්නම්, මේව දෙන්නම් කියනවා. පහුගිය ඉතිහාසය ගත්තහම එජාපය ජනතාවාදීව මොනවද වෙනස් කළේ. අද ජනතාව බුක්ති විඳින හැම වරප්‍රසාදයක්ම ශ්‍රී ලංකා නිදහස් පක්‍ෂය ප්‍රමුඛ රජයන් ලබා දීපු දේවල්.එකිනෙකා විවිධ යෝජනා කරනවා. මේවා තැන් තැන්වල කියන්නේ නැතිව වගකිවයුතු විපක්‍ෂයක් හැටියට තේරීම් කාරක සභාව ඉස්සරහට ඇවිත් කියන්න බැරි ඇයි. ජවිපෙන් යෝජනා මාලාවක් රටට ඉදිරිපත් කරන බව තැන් තැන්වල කිය කිය යනවා. ඔවුන් ඒ යෝජනා ගැන හැබෑවටම වුවමනාවක් තියෙනවා නම් කරන්න ඕනෑ ඒවා ඒ සඳහා පත් කළ කමිටුවට ඉදිරිපත් කිරීමයි. මේකෙන් පේන්නේ මේ දෙගොල්ලන්ටම තමන්ගේ යෝජනා ගැන පැහැදිලි විශ්වාසයක් හෝ අවශ්‍යතාවක් නැති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>22</day>
    </date>
    <link>http://www.dinamina.lk/2013/07/22/_art.asp?fn=f1307222</link>
    <topic>වරද පිළිගන්නඅනුන් පිටනොපවරන්න</topic>
    <author>දහම් සෙවණේ සිගිත්තෝ ජාත්‍යන්තර ළමා සංවර්ධනය පදනමේ නිර්මාතෘ ජපානයේ නරිතසං ජෝසෝජී විහාරාධිපති සුදුහුම්පොළ විමලසාර මාහිමිපාණන්</author>
    <content>පින්වත්නි,ඇසළ පෝය බෞද්ධයන්ට ඉතා වැදගත් වෙන්නේ බුද්ධ චරිතයේ හා ශාසන ඉතිහාසයේ වටිනාම සිද්ධි කිහිපයක් සිදු වී ඇති බැවිනි. මවුකුස පිළිසිඳ ගැනීම, අභිනිෂ්ක්‍රමණය, ප්‍රථම ධර්ම දේශනාව ඉසිපතනයේ දී පැවැත්වීම බුද්ධ චරිතයේ ඉතා ම වැදගත් සිද්ධිය. උපසපන් භික්ෂුන් වහන්සේලා වස් විසීම ආරම්භ කිරීමත් බෞද්ධ දෙවිවරුන් උදෙසා පුද පෙරහැර පැවැත්වීමත් දළදා වහන්සේ වෙනුවෙන් විශේෂ ගෞරව පෙරහැර පැවැත්වීමත් ශාසන ඉතිහාසය සහ බෞද්ධ සංස්කෘතිය හා බැඳී ඇති කරුණුය.මේ උතුම් ඇසළ පෝදා සිහි කළ යුතු වූ ද බෞද්ධයන් විසින් අවධාරණණය කළ යුතු වූ ද කරුණක් ඉදිරිපත් කරන්නට කැමැත්තෙමි. බුදුරජාණන් වහන්සේ වරද පිළිබඳ ව දෙසූ අගනා ධර්ම කරුණක් ඉදිරිපත් කරමි. දීඝ නිකායේ සාමඤ්ඤඵල සූත්‍රයේ දැක්වෙන පරිදි අනුමාත්‍ර වූ හෙවත් ඉතා කුඩා වූ වරද පිළිබඳ ව වුවත් බියක් ඇති කර ගත යුතුය. තමාගෙන් කෙරෙන අයහපත් වූ අහිතකර වූ කතාවක් හෝ ක්‍රියාවක් බරපතළ නරක ප්‍රතිඵලයක් ගෙන දිය හැකිය. පුංචි අඩුපාඩුවක් හෝ පුංචි අතපසුවීමක් නිසා වටිනා ජීවිතයක් වුව නැති විය හැකියි. බෙහෙතක් වෙනුවට වසක් විසක් මාරු වුණොත් ඇති විය හැකි භයානක ප්‍රතිඵලය පැහැදිලියි. ඒ නිසා සුළු වරදක් වුණත් කිරීමට බිය විය යුතුයි.බොහෝ අය වරදක් ලෙස දැකීමට අකමැති වෙති. වරද පිළිගැනීමට අදිමදි කරති. එය බරපතළ වරදකි. එබඳු අය වරද අනුන් පිට පැටවීමට උත්සාහ කරති. එහෙම නැති නම් හේතු කාරණා කියමින් වගකීම පැහැර හැරීමට උත්සාහ දරති. එයින් වෙන්නේ තමා වංචනිතයකු වීම පමණයි. තමා ම රවටා ගැනීම පමණයි. කිසිදා යහපත් පුද්ගලයෙක් නො වන්නේ ය.මා ලද අත්දැකීම් අනුව ජපන් ජාතිකයන් තමන්ගෙන් කෙරුණු වරදක් නො පැකිල ව ම බාරගන්නා බව කිව යුතුයි. වරද පිළිගන්නා අතර කීප වරක් සමාව අයදීම ද සිරිතකි. එය තමාට මදිකමක් නො වේ. මහත්මා ගතියක් ප්‍රදර්ශනය කිරීමකි. වැරදීමක් අතපසුවීමක් බාරගැනීමෙන් කියන්නේ තමා එය හදා ගන්නා බවයි. නිවැරදිකරුවකු වනු මිස සුද්ධවන්තයකු වීමට අවශ්‍ය නැත.“කෙවලා හෙසා භික්ඛවෙ සප්පුරිස භූමි යදිදං කතඤ්ඤු කතවෙදිතා” (මහණෙනි, කෘතඥ කෘතවේදී බව හුදු සත්පුරුෂ භූමියෙකියි). එහි උසස්කම ප්‍රකාශිතය. උසස් පුද්ගලයින් ලෝකයේ දුර්ලභය. එහෙයින් “කතඤ්ඤු කතවේදී පුග්ගලො දුල්ලභො ලෝකස්මිං” (කළගුණ දත්, කළගුණ සලකන පුද්ගලයෝ ලොව දුර්ලභය) යිද වදාරා ඇත. යම් කිසි ගෙදරක, පාසලක, පන්සලක, කාර්යාලයක හෝ සමාජයක ඇතිවන අවුල් වියවුල්වලින් ඉතා වැඩි කොටසක් ම සිදු වනු ඇත්තේ ද කළගුණ නොසැලකීමේ හේතුව නිසා ම බව කිව හැකිය. සමහරු තමා ළඟ බොහෝ වැරදි තිබුණත් ඒවා නො දකිති. එහෙන් අනුන්ගේ සුළු අඩුපාඩුකම් ලොකුවට දකිති. විවේචන ද කරති. සිදත් සඟරාවේ ව්‍යාකරණ රීතියකට උදාහරණ දෙමින් ඒ කරුණ මෙසේ අවධාරණය කර ඇත. “තමා වරදස නො දිස්නේ මෙරමා දොස් ම දිස්නේ” මේ අදහස ගැමියන් කියන්නේ තමාගේ ඇසේ තියන පොල් පරාලය නො පෙනුණත් අනුන්ගේ ඇසේ තියෙන පොල් කෙඳි කෑල්ල පේනවා කියායි. එබැවින් යහපත් මනුෂ්‍යයන් ලෙස අප කළ යුත්තේ අනුන්ගේ වරද නො සොයා තමාගේ වරද දැක එය හදාගැනීමයි.සැමට තෙරුවන් සරණයි.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307231</link>
    <topic>නගර සංවර්ධනයෙන් කෝටි ගණන් ගසා කන්නේ කවුද?</topic>
    <author>ගාමිණී ජයලත්</author>
    <content>කොළඹ සංවර්ධනයටත්, නාගරික සංවර්ධනයටත් එරෙහිව එජාප මන්ත්‍රීවරුන් එල්ල කරන චෝදනා කරුණු සහිතව ඔප්පු කරන ලෙසත්, කොළඹ සංවර්ධනයෙන් ගසා කනවා යැයි කියන මහා බලවතුන් සිටිනවා නම් නොබියව පාර්ලිමේන්තුවේදී හෝ ඔවුන් පිළිබඳ හෙළි කරන ලෙස තමා විපක්‍ෂයට අභියෝග කරන බව ආරක්‍ෂක ලේකම්, ගෝඨාභය රාජපක්‍ෂ මහතා ‘දිනමිණ’ට විශේෂ ප්‍රකාශයක් කරමින් පැවැසීය.නගර සංවර්ධනය කරනවා යැයි කියා කෝටි ගණන් මුදල් ගසා කන පුද්ගලයන් කවුද? එවැනි අය ඉන්නවා ද? දන්නවා නම් හෙළි නොකරන්නේ මන්ද? යැයි ගෝඨාභය රාජපක්‍ෂ මහතා ප්‍රශ්න කරයි.හුදු දේශපාලන වාසි බලාගෙන කොළඹ සංවර්ධනයේ වේගවත් බව ඉවසාගත නොහැකිව විපක්‍ෂය අද අසත්‍ය වපුරන බවට චෝදනා කරන ආරක්‍ෂක ලේකම්වරයා කොළඹ ඇතුළු නගර සංවර්ධනය ඉතාමත් විනිවිදභාවයෙන් හා ක්‍රමානුකූලවත් සැලසුම්සහගතවත් සිදුකෙරෙමින් පවතින බව පවසයි. එදා අතීතයේ සිදුවූවා සේ ;කාන්ත්‍රාත්කරුවන්ට මුදල් ගසා කෑමටත්, පැවැරුණු කාර්යය නිවැරැදිව නොකිරීමටත් කිසිදු ඉඩක් අද තබා නැති අතර කොළඹ සංවර්ධනයට ආරක්‍ෂක අංශවලින් ලැබෙන ඍජු දායකත්වය නිසා මුදල් ගසා කෑම හා අක්‍රමිකතාවන් කිසිදු අයුරකින් සිදුනොවන බව ආරක්‍ෂක ලේකම්වරයා පවසයි.වසර ගණනක් ආපස්සට ගොස් හොඳින් බැලුවහොත් එදා කොළඹත් අද කොළඹත් අතර ඇති වෙනස වටහා ගැනීමට නොව සියැසින්ම දැක ගැනීමට අද හැකිවී තිබෙන බව කී ගෝඨාභය රාජපක්‍ෂ මහතා කිසිදු නගර සැලැස්මක් නොතිබුණු කොළඹ නගරය අද කලාපයේ අන් රටවලටත් ආදර්ශයක් වෙමින් සැලසුම් සහගතව සුන්දර නගරයක් බවට නිර්මාණය වී ඇත. ඒ සඳහා රට බේරාගත් රණවිරුවන්ගෙන් ලැබෙන අපරිමිත දායකත්වය විපක්‍ෂය අගය නොකළත් රටම අගය කරන බව ආරක්‍ෂක ලේකම්වරයා පවසයි.අසත්‍ය වපුරමින් ජනතාව මුලා නොකොට යථාර්ථය සියැසින් දැක ගන්නා ලෙසත් ආරක්‍ෂක ලේකම් ගෝඨාභය රාජපක්‍ෂ මහතා විපක්‍ෂයෙන් ඉල්ලාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307232</link>
    <topic>දෙමළ ඩයස්පෝරාවේ බොරුවලට පිළිතුරු දෙන්න හොඳම අවස්ථාවක්</topic>
    <author>රක්ෂණ ශ්‍රියන්ත</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම තුළින් දෙමළ ඩයස්පෝරාව මෙරටට විරුද්ධව ලෝකය පුරා ගෙනයන අසත්‍ය ප්‍රචාරයන්ට පිළිතුරු දීමට හොඳම අවස්ථාවක් බව අමාත්‍ය මහින්ද සමරසිංහ මහතා පවසයි.කොටි ත්‍රස්තවාදය පරාජය කිරීමෙන් පසු රජය විසින් සිදුකර ඇති යෝධ සංවර්ධනය රාජ්‍ය නායකයන්ට ප්‍රායෝගිකව පෙන්වීමට ද මෙය අවස්ථාවක් වනු ඇති බව ද අමාත්‍යවරයා පෙන්වා දෙයි.වසර 1976 නොබැඳි සමුළුවෙන් පසු ප්‍රථම වතාවට මෙවැනි සමුළුවක් පැවැත්වෙන මෙම අවස්ථාව ශ්‍රී ලංකාවට විවිධ ප්‍රතිලාභ රැසක් දිනාගැනීමට හැකි අවස්ථාවක් බවද අමාත්‍යවරයා කීය.දෙමළ අන්තවාදී කොටි ඩයස්පෝරාව ශ්‍රී ලංකාව පිළිබඳව ලෝකය පුරා ගෙනයන බොරු ප්‍රචාරයන් පිළිබඳ රාජ්‍ය නායකයන්ට සත්‍ය අවබෝධ කිරීමටත් ත්‍රස්තවාදය ලෝකයෙන්ම තුරන් කිරීමට ශක්තිමත් අඩිතාලමක් දැමීමටත් මෙය අවස්ථාවක් කර ගත හැකි බවත් අමාත්‍යවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307233</link>
    <topic>ස්ථාවර නියෝග වෙනස් කරන යෝජනාවක් පාර්ලිමේන්තුවට</topic>
    <author>සුභාෂීණී සේනානායක</author>
    <content>දෙවන කොප් කමිටු වාර්තාව අද (23) පාර්ලිමේන්තුවට ඉදිරිපත් කෙරේ. රාජ්‍ය ආයතන 248ක ගිණුම් දෙවන කෝප් කමිටුවෙදී පරීක්ෂා කර ඇත. සමාගම් පනත යටතේ ලියාපදිංචි කළ ඇතැම් රාජ්‍ය ආයතන පරීක්ෂා කිරීමට කොප් කමිටුවට නීතිමය බලයක් නැති බවත් මෙම ආයතන පරීක්ෂා කිරීමට ස්ථාවර නියෝග වෙනස් කිරීමට පාර්ලිමේන්තුවට යෝජනාවක් ගෙන එන බවත් කෝප් කමිටුවේ සභාපති මානව සම්පත් කටයුතු පිළිබඳ ජ්‍යෙෂ්ඨ ඇමැති ඩිව් ගුණසේකර මහතා දිනමිණට ප්‍රකාශ කළේය.මෙම යෝජනාව සිදු කරන්නේ මෙම ආයතන පරීක්ෂා කිරීමට බලය ලබා ගැනීමට යැයිද ගුණසේකර මහතා කීවේය. මෙම රාජ්‍ය ආයතනය බොහොමයක් පාඩු ලබන ආයතන බවත් මේවා පරීක්ෂා කිරීමට විගණකාධිපතිවරයාටවත් නොහැකි බවද ඇමැතිවරයා කියා සිටියේය.කොප් කමිටුව පරීක්ෂා කළ ඇතැම් ආයතන සම්බන්ධයෙන් ක්‍රියා කිරිමට එම කමිටුවට හැකියාවක් නොමැති නිසා විමර්ශනය කළ එම කරුණු අල්ලස් හෝ දුෂණ විමර්ශන කොමිසමට සහ අපරාධ පරීක්ෂණ දෙපාර්තමේන්තුවට යොමු කළ බවත් ගුණසේකර මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307234</link>
    <topic>උතුරු පළාත් සභාවට නාම යෝජනා 25 දා සිට</topic>
    <author>රක්ෂණ ශ්‍රියන්ත, අනුර ප්‍රේමලාල් සහ උපාලි කරුණාරත්න</author>
    <content>වසර 25 කට පසුව උතුර පළාත් සභාව සදහා නාමයෝජනා බාර ගැනීම අනිද්දා (25) සිදුකෙරේ.එදිනම වයඹ සහ මධ්‍යම පළාත් සභා සදහාද නාමයෝජනා බාරගන්නා බව මැතිවරණ කොමසාරිස් මහින්ද දේශප්‍රිය මහතා පවසයි.නාමයෝජනා බාරදීම මේ මස 25 සිට අගෝස්තු 01 දක්වා සිදුකෙරේ.මීට අමතරව තැපැල් ඡන්ද සදහා ඉල්ලුම් පත්‍ර භාරගැනීම මේ දිනවල සිදු කෙරෙන අතර ඒ සදහා වැඩි විස්තර රාජ්‍ය තොරතුරු කේන්ද්‍රයේ දුරකතන අංක 1919 ඇමතීමෙන් ලබාගත හැකි බවද මැතිවරණ මහලේකම් කාර්යාලය පවසයි.නාමයෝජනා භාරදීමෙන් පසුව කිසිදු පෙළපාළියක් යෑමට අවසර නොදෙන බවත් ඒ සදහා නීතිය තදින් ක්‍රියාත්මක කිරීමට තමා උපදෙස් දී ඇති බවත් මැතිවරණ කොමසාරිස්වරයා පවසයි.උතුරු පළාත් සභා ඡන්දය පැවැත්වෙන නාමයෝජනා බාර ගැනීම සිදු කෙරෙන යාපනය, කිළිනොච්චිය,මුලතිව්,වව්නියා,මන්නාරම යන දිස්ත්‍රික් මැතිවරණ ලේකම් කාර්යාල අසල ආරක්ෂාව සදහා විශේෂ වැඩපිළිවෙළක් යොදා ඇති බවද මැතිවරණ කොමසාරිස්වරයා වැඩිදුරටත් පවසයි.මෙම පළාත් තුනේ මැතිවරණය සදහා විදේශ මැතිවරණ නිරීක්ෂකයන් ගෙන්වීමට අදාළ පාර්ශ්වයන් සදහා සාකච්ඡා කර ඇති අතර ඒ සදහා ආසියානු හා දකුණු ආසියානු මැතිවරණ බලධාරීන්ගේ සංගම් දෙකට ආරාධනා කොට තිබේ.නාම යෝජනා භාරදීමෙන් පසු මැතිවරණය පැවැත්වෙන කාලය තුළ සිදුවන නීතිවිරෝධී ක්‍රියා පිළිබද දැනුම් දීම සදහා මැතිවරණ මහලේකම් කාර්යාලයේ ප්‍රධාන පැමිණිලි භාරගන්නා ස්ථානයකුත් දිස්ත්‍රික් මැතිවරණ ලේකම් කාර්යාලවල පිහිටුවා ඇති පැමිණිලි භාරගන්නා ස්ථාන මේ වනවිටද ක්‍රියාත්මක ‍කර තිබේ ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072313</link>
    <topic>විග්නේෂ්වරන් ඉදිරිපත් කළේ ජාත්‍යන්තර බලපෑම් නිසයි</topic>
    <author/>
    <content>උතුරු පළාත් සභා මැතිවරණයේ දී දෙමළ ජාතික සන්ධානයේ මහ ඇමැති අපේක්ෂකයා ලෙස සී. වී. විග්නේෂ්වරන් මහතා ඉදිරිපත් කිරීමට සිදු වුණේ ජාත්‍යන්තර බලපෑම් නිසා බව එම පක්ෂයේ නායක ආර්. සම්බන්ධන් මහතා වවුනියාවේදී පැවසීය.විග්නේෂ්වරන් මහතාට ජාත්‍යන්තර අනුමැතිය ලැබී ඇති නිසා මාවේයි සේනාධිරාජා මහතා මහ ඇමැති අපෙක්ෂකත්වයෙන් ඉවත් වූ බවත් සම්බන්ධන් මහතා දෙමළ ජාතික සන්ධානයේ මධ්‍යම කාරක සභාවට 22 වැනිදා එක්වෙමින් ප්‍රකාශ කළේය.සිය පක්ෂයට හොඳ අනාගතයක් ඇති බව විග්නේෂ්වරන් මහතා පත් කිරීමට විදෙස් රටවල් සහ ජාත්‍යන්තර සංවිධාන යෝජනා කිරීම තුළින් පැහැදිලි වන බවත් හෙතෙම පැවසීය. පක්ෂයේ එකමුතුභාවය රැකගත යුතු නිසා මාවේ සේනාධිරාජා මහතා තරග කිරීමෙන් ඉවත් වූ බව පැවසූ සම්බන්ධන් මහතා ඒ වෙනුවෙන් සේනාධිරාජා මහතා වෙත මධ්‍යම කාරක සභාවේ ස්තුතිය ද පළ කළේය. විග්නේෂ්වරන් මහතා පත් කිරීම සම්බන්ධයෙන් කෙරෙන ප්‍රකාශවලට පිළිතුරු වශයෙන් මෙම ප්‍රකාශය කරන බවත් ඒ මහතා වැඩිදුරටත් ප්‍රකාශ කළේය. එම පක්ෂයේ පාර්ලිමේන්තු මන්ත්‍රීවරුන් වන මාවේ සේනාධිරාජා, සුමන්තිරන්, ශ්‍රීධරන්, සරබවනන්, සෙල්වරාජා මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072314</link>
    <topic>දියණියගේ ඇඟිලි පහක් පලා ලුණු දැමූ නරුම පියාට ඇප</topic>
    <author>අනුරාධපුර මධ්‍යම විශේෂ</author>
    <content>චුයිංගම් දෙකක් සොරා ගත් වරදට සිය අට හැවිරිදි දියණියගේ සුරතේ ඇඟිලි පහම පලා ලුණු දැමූ පියකු රුපියල් ලක්ෂයක ශරීර ඇප මත මුදා හැරීමට නියෝග කළ කැබිතිගොල්ලෑව දිසා මහේස්ත්‍රාත් ගයාන් මීග‍හගේ මහතා සැකකරුට යළිත් මෙමස 27 වැනිදා අධිකරණය හමුවේ පෙනී ‍සිටින ලෙස නියම කළේය.මෙසේ ශරීර ඇප මත මුදා හරිනු ලැබුවේ හොරොව්පතාන ඇලපැත්තෑව ප්‍රදේශයේ පදිංචි සරත් ධර්මසිරි (28) නැමැති දෙදරු පියෙකි. මවට හෝ දරුවන්ට යළිත් හිරිහැර නොකරන ලෙස සැකකරුට තරයේ අවවාද කළ මහේස්ත්‍රාත්වරයා එසේ වුවහොත් ඇප අවලංගු කර රිමාන්ඩ් භාරයට පත් කරන බව පැවසීය.දැරිය මවගේ භාරයට පත් කරන ලෙස නියෝග කළ මහේස්ත්‍රාත්වරයා අනුරාධපුර ශික්ෂණ රෝහලේ ඩී. එල්. වෛද්‍යරත්න මහතා හමුවට දැරිය පමුණුවා තුවාල සම්බන්ධයෙන් වෛද්‍ය වාර්තාවක් ද එදිනට අධිකරණය හමුවට ඉදිරිපත් කරන ලෙස නියෝග කළේය. ඇලපැත්තෑව හන්දියේ වෙළෙඳසැලක් පවත්වාගෙන යන සැකකරු දරුවන්ට සහ මවට නිතරම පහර දෙන බව පොලිස් පරීක්ෂණවලදී අනාවරණය වී ඇත.පහරදීම් සම්බන්ධයෙන් පොලීසියට පැමිණිලි කිරීමට ගිය මව චුයිංගම් දෙකක් සොරා ගැනීම නිසා දියණියගේ ඇඟිලි පලා ලුනු දැමීමේ සිද්ධිය සම්බන්ධයෙන් ද කරුණු දක්වා ඇත. පසුගිය මාර්තු මාසයේදී සිදු වූ මෙම ‍සිද්ධිය වසන් කිරීමේ අරමුණින් සැකකරු දැරිය පාසල් නොයවා නිවෙසේ නතර කරගෙන ඇති බවටත් මව පොලීසියට පවසා ඇත.‍ හොරොව්පතාන පොලිසියේ ස්ථානාධිපති පොලිස් පරීක්ෂක සංජය මහානාම මහතාගේ උපදෙස් මත වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307235</link>
    <topic>ගුරු-සිසු මුදල් පරිත්‍යාගයෙන් තැනෙන අලිමංකඩ දුම්රිය පොළේ ඉඳි කිරීම් ඇරැඹේ</topic>
    <author>සුභාෂීණී සේනානායක‍</author>
    <content>පාසල් සිසුන්ගේ හා ගුරුවරුන්ගේ මුදල් පරිත්‍යාගයෙන් ඉදිවන අලිමංකඩ දුම්රිය ස්ථානයේ ඉදි කිරිම් හෙට (24) ආරම්භ කෙරේ.අධ්‍යාපන ඇමැති බන්දුල ගුණවර්ධන ප්‍රවාහන ඇමැති කුමාර වෙල්ගම මහත්වරුන්ගේ ප්‍රධනත්වයෙන් හෙට උදේ 10.00 ට ඉදිකිරිම් ආරම්භ කෙරෙන අලිමංකඩ දුම්රිය ස්ථානය සෙනෙහසක තොටුපළ නමින් නම් කර ඇත.පාසල් දරුවකුට ආහාර ගැනීමට ලැබෙන ම ුදලින් රුපියල් දෙකක් ද එන් ගුරු භවතකුගෙන් රුපියල් දහයක මුදලක්ද බැගින් එකතු වු රුපියල් එක්කෝටි පනස් ලක්ෂයක මුදලක් මේ සඳහා වැය කෙරේ.මෙම ව්‍යාපෘතියට ආශිර්වාද පතා සියලුම පළාත් නියෝජනය වන පරිදි අනුරාධපුර ශ්‍රී මහා බොධීන් වහන්සේ අභියසදී බෝධී පුජාවක් අද (23) සවස 5.00ට පැවැත්වෙන අතර සියලුම පළාත් නියෝජනය වන පරිදි අනුරාධපුරයෙන් අද (24) අලුයම 5.00ට පිටත් වන පෙරහැර අලිමංකඩ දුම්රිය ස්ථානය දක්වා ගමන් කරයි .ජනාධිපති මහින්ද රාජපක්ෂ මහතාගේ සංකල්පයක් මත උතුරු දුම්රිය මාර්ගය ජනතා සහභාගිත්වයෙන් ගොඩනැගීමේ වැඩසටහන යථාර්ථයක් කරමින් ඉදි කෙරෙන මෙම දුම්රිය මාර්ගය ඉදිකිරිමේදී ශ්‍රි ලාංකික සිසුන් තුළ දේශය ගොඩනැගීමේ අරමුණ සකසුරුවමින් හා කැපවීමේන් සාමුහිකව ක්‍රියා කිරිමේ ආකල්ප කුසලතා වර්ධනය කරගැනීම අරමුණ බව අධ්‍යාපන ඇමැති බන්දුල ගුණවර්ධන මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307236</link>
    <topic>සයිප්‍රසයේදී මියගිය ශ්‍රී ලාංකික කතගේ සිරුර කඩිනමින් ගෙන්වීමට පියවර</topic>
    <author>මහින්ද අලුත්ගෙදර</author>
    <content>සයිප්‍රසයේදී සිදුවූ වෙඩි තැබීමක් හේතුවෙන් මියගිය ශ්‍රී ලාංකික කාන්තාවගේ මෘත දේහය කඩිනමින් ශ්‍රී ලංකාවට ගෙන්වා ගැනීමට පියවර ගන්නා බව ශ්‍රී ලංකා විදේශ සේවා නියුක්ති කාර්යාංශය පවසයි.ඒ සඳහා වන සියලු පහසුකම් කාර්යාංශය මඟින් සැලසීමට කටයුතු කරන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතා "දිනමිණ" ට පැවසීය.පෞද්ගලික ආරවුලක් මත සයිප්‍රස් ජාතිකයකු විසින් මේ වෙඩි තැබීම සිදුකර තිබෙන අතර අනතුරුව එම පුද්ගලයාද වෙඩි තබාගෙන සියදිවි හානිකර ගැනීමට උත්සාහ ගෙන ඇතැයිද ඒ මහතා සදහන් කළේය.මේ සිද්ධියෙන් ජීවිතක්ෂයට පත්ව ඇත්තේ දංකොටුව ප්‍රදේශයේ පදිංචි කාන්තාවක් වන අතර ඇය පසුගිය 2011 වසරේදී රැකියාවක් සඳහා සයිප්‍රසය බලා පිටත්ව ගොස් තිබෙන බවද මේ සේවිකාව සේවය කළ නිවසේ හාම්පුතා විසින් අදාළ වෙඩි තැබීම සිදුකර තිබෙන බවද විදේශ සේවා නියුක්ති කාර්යාංශය කියයි.මේ ශ්‍රී ලාංකික කාන්තාව තුන්වන වරට සේවය සඳහා ගොස් ඇති නිවසේ හාම්පුතා විසින් මෙලෙස වෙඩි තබා තිබෙන අතර ඇය ශ්‍රී ලංකා විදේශ සේවා නියුක්ති කාර්යාංශයේ ලියාපදිංචි වී රැකියාව සඳහා පිටත්ව ගොස් තිබෙන බවද එරට පවතින නීතිය අනුව තමන් සේවය කරන නිවසේ හාම්පුතාගේ කැමැත්ත මත අදාළ සේවිකාවගේ සේවා ගිවිසුම අහෝසි කරගෙන වෙනත් තැනක සේවය කිරිමට නිදහස තිබෙන බවද එම කාර්යාංශය පෙන්වා දෙයි.කාර්යාංශයේ ලියාපදිංචි වී රැකියාව සඳහා ගිය මේ කාන්තාවගේ රක්ෂණ මුදල් සියල්ල ඇයගේ යැපෙන්නන් වෙත ලබාදීමට කාර්යාංශය පියවර ගෙන ඇත.එසේම මෙම සේවිකාව රැකියාව සඳහා ගිය ස්ථානයේ වැටුප් ලබා නොදීමක් හෝ, වෙනත් ගැටලුවක් පිළිබඳ කිසිදු පැමිණිල්ලක් ඇය වෙතින් හෝ ඇයගේ පවු‍ලේ ඥාතීන් වෙතින් කාර්යංශයට ලැබි නොමැති බවද මේ වනවිට සයිප්‍රස් ආරක්ෂක අංශ විසින් සිද්ධියට අදාළ පරික්ෂණ ආරම්භ කර තිබෙන බවද විදේශ සේවා නියුක්ති කාර්යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307237</link>
    <topic>දිඝවාපියේ සුදු කොහොඹ ගස.....</topic>
    <author>ජායාරූප -දිගාමුඩුල්ල සමූහ</author>
    <content>ඓතිහාසික දිඝවාපි චෛත්‍යයේ බටහිර දොරටුව ආසන්නයේ සුදු පැහැ පත්‍ර ඇති කොහොඹ ගසක් වැඩෙන බව දිඝවාපි පුරාවිද්‍යා ස්ථාන භාර නිලධාරි ජි.කේ ගුණතුංග මහතා පැවසිය.අඩියකට වඩා උසින් යුත් මෙහි කොහොඹ පත්‍ර අනෙකුත් කොහොඹ ගස් මෙන් තිත්ත රස නොවන අතර කොළ පැහැති වීමක් දක්නට නැත. දිඝවාපිය වන්දනා කිරිමට පැමිණෙන බැතිමත්හු මෙම කොහොඹ ගස නැරඹිමටද අමතක නොකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307238</link>
    <topic>ජනතා විශ්වාසය දිනා ගන්නා දේශපාලනඥයන් ප්‍රදේශයට ආඩම්බරයක්</topic>
    <author>මහනුවර දිසා සමුහ</author>
    <content>ජනතා විශ්වාසය දිනා ගනිමින් ජනතාවගේ උපහාරයට ලක්වෙන දේශපාලනඥයින් අතලොස්ස අතර මධ්‍යම පළාත් සභාව නියෝජනය කරන ගුණතිලක රාජපක්ෂ මහතාද එක් අයකු විම හාරිස්පත්තුව හා පුජාපිටිය ජනතාවට ලොකු ආඩම්බරයක් බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කෙළේය.අමාත්‍යවරයා එම අදහස් ප්‍රකාශ කළේ මධ්‍යම පළාත් සභා මන්ත්‍රි වරයකු වශයෙන් මහනුවර දිස්ත්‍රික්කය නියෝජනය කළ ගුණතිලක රාජපක්ෂ මහතාගේ චරිතාපදානය එළි දැක්විමේ උත්සවයේ ප්‍රධාන ආරාධිතයා ලෙස සහභාගි වෙමිනි.උත්සවය ඉකුත් 18 වැනි දින පුජාපිටිය මධ්‍ය මහා විදුහල් ශාලාවේදි උත්සවාකාරයෙන් පැවත්විණි.මෙහිදි ගුණතිලක රාජපක්ෂ මහතා ජනතාවට උපහාර පිරිනැමිමටද කටයුතු යොදා තිබිණ.එහිදි තවදුරටත් අදහස් දැක්වු ඇමැති කෙහෙළිය රඹුක්වැල්ල මහතා මෙසේද කීය.පළාත් පාලන දේශපාලනයෙන් පුජාපිටිය ප්‍රාදේශිය සභාවට පිවිස එහි සභාපති තනතුරට පත්වුයේ අතිවිශාල මනාප ඡන්ද සංඛ්‍යාවක් ලබාගෙන .දිගටම එම ජනතා ප්‍රසාදය දිනා ගැනීමට ගුණතිලක රාජපක්ෂ මහතා සමත් වුණා .පසුගිය පළාත් සභා මැතිවරණයට තරග කර විශාල මනාප ඡන්ද සංඛ්‍යාවක් ලබාගෙන පළාත් සහාවට තේරිපත්වුණා.ඒක මහනුවර දිස්ත්‍රික්කයට විශාල ශක්තියක් වුණා .පුජාපිටිය ගැන කතා කරන විට ප්‍රාදේශිය සභ තෙමහල් ගොඩනැගිල්ල පුජාපිටිය අංකුඹුර කාපට් මාර්ගය නවින පහසුකම් සහිත ආදාහනාගාරය නව නගර සංවර්ධන ව්‍යපෘතිය ගුණතිලක රාජපක්ෂ මහතා පුජාපිටිය ජනතාවට ලබාදුන් අගනා සම්පත් විදිහට අප දකිනවා.ශ්‍රි ලංකා නිදහස් පක්ෂයට ජවයක් වෙමින් ජනතා දේශපාලන වැඩපිළිවෙළ සමාජ ගතකිරිමට නිරන්තරව කටයුතු කරන ආදර්ශමත් දේශපාලන නායකයකු ලෙස හාරිස්පත්තුව පුජාපිටිය මෙන්ම අකුරණ ප්‍රදේශවලට මෙම සොදුරු දේශපාලන නායකයා ඉටුකර තිබෙන සමාජ මෙහෙවර කිසි දිනක අමතක නොකරන බව එතුමාට උපහාර දැක්විමට එක්ව සිටින ගිහි පැවිදි සැමදෙස බලන විට සනාථ වෙන බවද ඇමැතිවරයා කීය.ජාති ආගම් භේද නොතකා සමස්ත ප්‍රජාවටම ආරය කරන මෙම සොුරු දේශපාලන නායකයාට තමා සුබපතන බවද ඇමැතිවරයා කීය.ගුණතිලක රාජපක්ෂ චරිතාප්‍රදානයේ මුල් පිටපත ගුණතිලක රාජපක්ෂ මහතා විසින් ඇමැති කෙහෙළිය රාජපක්ෂ මහතා වෙත පිළිගැන්වීම මෙහිදි සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n1307239</link>
    <topic>චෝදනාවන්ට විධිමත් පරීක්ෂණ අදාළ නිලධාරීන් නීතිය හමුවට</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>උතුරු මැද පළාත් අධ්‍යාපන දෙපාර්තමේන්තුව විසින් මෙවර වාර විභාගයේ දී සිදුකරන ලද ප්‍රශ්න පත්‍ර සැකසීම හා එයට පිළිතුරු පත්‍ර සම්බන්ධ කිරීම් ඇතුළු සිදුවී තිබෙන චෝදනා සම්බන්ධව විධිමත් පරීක්ෂණයක් සිදුකොට එම ක්‍රියාවට සම්බන්ධ සියලුම නිලධාරීන්ට එරෙහිව මේ සතිය තුළදීම නීතිමය පියවර ගන්නා බව උතුරු මැද පළාතේ අධ්‍යාපන ඇමැති පේෂල ජයරත්න මහතා පැවසීය.මේ අතර, ජූලි 20 දින පැවැත් වූ උතුරු මැද පළාතේ අධ්‍යාපන අමාත්‍යාංශයේ කලාප අධ්‍යාපන කාර්යාලවල පවතින ගුරු උපදේශක පුරප්පාඩු සඳහා සුදුස්සන් බඳවා ගැනීමේ තරග විභාගය සඳහා ප්‍රවේශපත්‍ර අයදුම්කරුවන් වෙත එවා ඇති නමුත්, එම ප්‍රවේශ පත්‍රවල විභාග මධ්‍යස්ථානය සඳහන් කර නොමැත.මේ නිසා අයදුම්කරුවන් විභාග මධ්‍යස්ථානය නොමැති වීමෙන් බලවත් අපහසුතාවයට පත්කරවීමේ සිද්ධිය සම්බන්ධයෙන් එම ක්‍රියාව සිදු කළ අධ්‍යාපන නිලධාරීන්ට එරෙහිව දැඩි ක්‍රියාමාර්ගයක් ගන්නා බවද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072310</link>
    <topic>මිහින්තලා මහා සෑ කොත් කැරැල්ලට චූඩා මාණික්‍ය පළඳවයි</topic>
    <author>තෙන්නකෝන් කුලසේකර, මිහින්තලේ සමූහ, හිදෝගම සමූහ</author>
    <content>ඓතිහාසික මිහින්තලා පුණ්‍ය භූ®මියේ උඩ මළුවේ පිහිටි මහා සෑයට චූඩා මාණික්‍යය පැළඳවීම මහා සංඝරත්නයේ හා මැති ඇමැතිවරුන්ගේ ප්‍රධානත්වයෙන් ඊයේ (22) සිදු කෙරිණි.වසර තුනකට පෙර මිහින්තලා මහා සෑයේ කොත් කැරැල්ලේ පැළඳි චූඩා මාණක්‍යය අකුණු සැර වැදී ආපදාවකට ලක්විය.ජනාධිපතිතුමාගේ උපදෙස් මත මර්වින් සිල්වා අමාත්‍යවරයාගේ මැදිහත්වීම මත කිරිබත්ගොඩ පදිංචි ව්‍යාපාරික ආතර් සේනානායක මහතා විසින් චූඩා මාණික්‍යය පරිත්‍යාග කර තිබිණි.කිලෝ 40ක් බරැති මේ චූඩා මාණික්‍යය චෙක් රාජ්‍යයෙන් වැඩම කර තිබූ අතර මහජන කටයුතු හා මහජන සම්බන්ධතා අමාත්‍ය මර්වින් සිල්වා මහතා විසින් චූඩා මාණික්‍ය පැළඳ වූ කොතෙහි රන් ආලේප කර තිබිණි.ඊයේ (22) ඇසළ පුන් පොහෝ දින 11.09 ට යෙදී තිබූ සුබ මොහොතින් මිහින්තලා රාජමහා විහාරාධිපති වලවාහැංගුනවැවේ ධම්මරතන නාහිමිපාණන් වහන්සේ ප්‍රමුඛ මහා සංඝරත්නය ද උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන්, මහජන සම්බන්ධතා හා මහජන උපයෝගිතා අමාත්‍ය මර්වින් සිල්වා, ආර්ථික සංවර්ධන නියෝජ්‍ය අමාත්‍ය එස්. එම්. චන්ද්‍රසේන, පාර්ලිමේන්තු මන්ත්‍රී නාමල් රාජපක්ෂ, ශෙහාන් සේමසිංහ, පළාත් සභා සෞඛ්‍ය අමාත්‍ය එච්. ඩී. සේමසිංහ යන මැති ඇමැතිවරුන්ගේ ප්‍රධානත්වයෙන් මහා සෑයේ චූඩා මාණික්‍යය පැළඳවීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072311</link>
    <topic>යුද්ධයේ ජය පරාජය ගැන කතා නොකර ජනතාව අත්විඳින සාමය ගැන කතා කරමු</topic>
    <author/>
    <content>අප කතා කළ යුත්තේ යුද්ධයේ ජය පරාජය ගැන නොව යුද්ධය අවසන් කිරීම නිසා මෙරට සෑම ජන කොට්ඨාසයකටම උදා වී ඇති සාමය ගැන යැයි ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා සඳහන් කරයි.ඔහු එසේ සඳහන් කළේ රත්නපුර නව නගරයේ සබරගමුව පළාත් සභා ශ්‍රවණාගාරයේ පැවති සමාජ ඒකාබද්ධතා සතියේ සමාප්ති උළෙලට සහභාගී වෙමිනි.මෙම සමාජ ඒකාබද්ධතා සතිය පසුගිය වසරේ මුල්වරට ජනාධිපති මහින්ද රාජපක්ෂ මහතාගේ මූලිකත්වයෙන් පැවති අතර මෙවර එය දෙවන වරටත් දිවයින පුරා සැමරුණි.මෙවර සමාජ ඒකාබද්ධතා සතිය සමාප්ති දින විශේෂ ආරාධිත දේශනය සබරගමු මහ ඇමැති මහීපාල හේරත් මහතා විසින් සිදු කළ අතර වචනයෙන් නොව ක්‍රියාවෙන්ම සමාජ ඒකාබද්ධතාවය සඳහා සබරගමු මහ ඇමැතිවරයාගේ කැපවීම අගයමින් එතුමාට එම අවස්ථාව ලබා දෙන ලදැයි ජාතික භාෂා හා සමාජ ඒකාබද්ධතා අමාත්‍යාංශය පළ කළ හේතු පාඨවල සඳහන් විය.මහි දී අදහස් දැක්වූ ඇමැති වාසුදේව නානායක්කාර මහතා සඳහන් කළේ භෞතික වශයෙන් බෙදී තිබූ රට එක්සත් කළ මහින්ද රාජපක්ෂ ජනාධිපතිතුමා එදා රට එක්සත් කිරීම සඳහා නොකරම බැරිව තිබූ යුද්ධයක් සිදු කළ බවය.යුද්ධයේ ජය පරාජය කතා කිරීමෙන් පරාජයට පත් වූ පාර්ශ්වයේ සිත් තැවුලට පත්වන බව කී අමාත්‍යවරයා අප කතා කළ යුත්තේ යුද්ධයේ ජය පරාජය නොව යුද්ධයෙන් පසු රටේ සමස්ත ජනයා අත්විඳින ශාන්තිය බව සිහිපත් කළේ ය.බෙදුණු රට එක්සත් කළ ජනාධිපතිතුමා බෙදුණු ජාතිය එක්සත් කිරීමට ද දැන් කටයුතු කරනවා.ඒ සඳහා මේ රටේ ප්‍රධාන ජාතික භාෂාවන් වූ සිංහල හා දමිළ භාෂාවන් දෙක සෑම පුරවැසියෙකුම ඉගෙන ගැනීමත් සම්බන්ධීකරණ තෙවන භාෂාව ලෙස ඉංගී‍්‍රසි බස ඉගෙනීම ඵලදායක බවත් ඔහු සඳහන් කළේ ය.ජාතීන් අතර සමානාත්මතාව අනෙකාගේ සංස්කෘතියටත් අනෙකාගේ ඬදහසටත් ගරු කිරීම හරහා ජාතිය එක්සත් කළ හැකියැයි කී ඔහු උතුරු පළාත් සභාව හරහා එහි බහුතර ජනතාව වූ දමිළ ජනතාවගේ විශේෂිතතාවන් ද ප්‍රකාශිත විය යුතු බව කීය.අනෙකාගේ භාෂාව නොදැනීම මෙරට වාර්ගික ගැටලුවට එක් හේතුවක් විනැයි කී ඔහු ඉංගී‍්‍රසි හැකි සහ නොහැකි සමාජ විෂමතාව අවසන් කිරීමේ අවශ්‍යතාව ද අවධාරණය කළේය.සබරගමු මහ ඇමැති මහීපාල හේරත් මහතා - සමාජ ඒකාබද්ධතාව ආරම්භ කළ යුත්තේ පාසල් පන්ති කාමරයෙන් බව කීය. එහෙත් පන්ති කාමරය තුළදීත් ක්‍රීඩාපිටිය තුළදීත් බෙදී වෙන් කෙරෙන මෙරට අධ්‍යාපන පිළිවෙත වෙනුවට පාසල් අධ්‍යාපන ජාතික එකමුතු බවේ වේදිකාව බවට පත්කළ යුතු යැයිද කීය.කුඩා කල බෙදා වෙන්කළ වැඩිහිටි ජන සමාජය එක්සත් විය යුතුයැයි දිගින් දිගටම ප්‍රකාශ කිරීම ප්‍රායෝගික වශයෙන් අසාර්ථක බව කී ඒ මහ ඇමැතිවරයා සමඟිය සහ ඒකාබද්ධතාව ඇති කළ යුත්තේ පාසල් වියේ පටන්මයැයි ද සඳහන් කළේය.මෙරට ජනවාර්ගික ගැටලුව විසඳිය යුත්තේ විවිධ අණ පනත් හා වගන්ති ඔස්සේ නොව මානුෂීය බව පදනම්ව යැයි කී මහ ඇමැතිවරයා අධ්‍යාපනයේ දී සැමට සම අවස්ථාව ලබා දීම ඒ සඳහා කදිම ප්‍රවේශයක් බවද සිහිපත් කළේය.තමා එම කටයුත්ත කතාවෙන් නොව ක්‍රියාවෙන්ම සබරගමුවට හඳුන්වා දී ඇතැයි ද මහ ඇමැතිවරයා වැඩිදුරටත් සඳහන් කළේය.රාජ්‍ය පරිපාලන ඇමැති ඩබ්. ඩී. ජේ. සෙනෙවිරත්න මහතා - 1994 පොදුජන එක්සත් පෙරමුණ බලයට පත්වන තුරු මේ රටේ වතුකරයේ ජනතාවට අඩුතරමින් ජාතික පද්ධතියෙන් විදුලිය ලබා ගැනීමටවත් අවසරයක් නොතිබූ බවය.අද දවසේද ඇතැම් වතු කළමනාකරුවන් දමිළ වතු සේවකයන් කෙරෙහි අකාරුණික පිළිවෙතක් අනුගමනය කරන බව කී ඔහු මේ රට ජනාධිපතිතුමා අපේක්ෂා කරන පරිදි ආශ්චර්යමත් දේශයක් බවට පත් කළ හැක්කේ එකම ජාතියක් ලෙස ජීවත්විය හැකි වටපිටාවක් රට තුළ ගොඩනැගීමෙන් බව කීය.අපි වාර්ගික හෝ ආගමික පදනමක් මත බෙදී යුතු නෑ.අපි අපේ රටේ ඇතැම් අයගේ හැසිරීම ගැන කනගාටු වෙනවා. සිංහල, දමිළ හා මුස්ලිම් ලෙස නොව ලාංකික වශයෙන් ගොඩනැඟිය හැකි දේශයක් සඳහා වාසුදේව නානායක්කාර මහතා එදා සිට අද දක්වා නොවෙනස්ව කටයුතු කරන්නේ යැයි ද සෙනෙවිරත්න මහතා සඳහන් කළේය.දෙමළ ශීර්ෂ සහිත ත්‍රී භාෂා ශබ්ද කෝෂය අන්තර්ජාලයට මුදා හැරීමද අද සිදු වූ අතර රාජ්‍ය භාෂා දෙපාර්තමේන්තුව විසින් සම්පාදිත එම ත්‍රී භාෂා ශබ්ද කෝෂයට වචන තිස් දහසක් ඇතුළත් වේ. අන්තර්ජාලයට මුදා හළ එම ශබ්ද කෝෂය අඩංගු සංයුක්ති තැටියද ඇමැති වාසුදේව නානායක්කාර මහතා විසින් ඩබ්. ඩී. ජේ. සෙනෙවිරත්න මහතාට පිළිගැන්වීම ද මෙම උත්සව සභාව අතරතුර සිදු විය.මේ අවස්ථාවට සබරගමු මහ ඇමැති මහීපාල හේරත්, පළාත් ඇමැතිවරුන් වන අතුල කුමාර රාහුබද්ධ, රංජිත් බණ්ඩාර, පළාත් සභා මන්ත්‍රීවරුන් වන අශෝක ජයවර්ධන, සලිත කරුණාරත්න, නමීන්ද අනුරපි‍්‍රය, ජාතික භාෂා හා සමාජ ඒකාබද්ධ අමාත්‍යාංශයේ ලේකම් මල්කාන්ති වික්‍රමසිංහ, අතිරේක ලේකම් මල්කාන්ති ඒකනායක, පළාත් අධ්‍යාපන ලේකම් මහින්ද වීරසූරිය, රත්නපුර දිසාපති සුනිල් කන්නන්ගර යන මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072312</link>
    <topic>වසර නිම වීමට පෙර හෙදියන් 6025ක් බඳවා ගෙන අභියෝගවලට මුහුණ දීමට රජය සූදානම්</topic>
    <author>චිත්‍රානන්ද කළු ආරච්චිහිදෝගම සමූහ</author>
    <content>2013 වසර අවසන් වීමට පෙර හෙදියන් 6025ක් බඳවා ගෙන අභියෝගවලට මුහුණ දීමට රජය සූදානම් යැයි ශ්‍රී ලංකා නිදහස් පක්ෂ මහ ලේකම් සහ සෞඛ්‍ය අමාත්‍ය මෛත්‍රීපාල සිරිසේන මහතා පවසයි.ඉකුත් දා (20) සවස අනුරාධපුර හෙද විදුහලේදී පැවති 2011 ඒ කණ්ඩායමේ හෙද නිලධාරිනියන් 86 දෙනකුට හිස්වැසුම් පැලඳවීමේ උත්සවයට සහභාගී වෙමින් සෞඛ්‍ය අමාත්‍ය මෛත්‍රීපාල සිරිසේන මහතා මෙසේද කීය.මුළු මහත් මානව සංහතියම නියෝජනය කරන්නා වූ උතුම් විශිෂ්ට සේවාවක් හෙදියකගෙන් සිදුවෙනවා.රජය රෝගීන්ගේ ප්‍රයෝජනය සඳහා ඖෂධ රුපියල් කෝටි 3500ක් සෞඛ්‍ය ක්‍ෂේත්‍රයේ වැටුප් සඳහා රුපියල් කෝටි 3600ක් වාර්ෂිකව වැය කරනවා.හෙදි විදුහල්වල භාර අධ්‍යක්ෂකවරුන් හෙද විදුහල් ගැන මීට වඩා සොයා බැලිය යුතුයි. අපගේ වගකීම් සහ යුතුකම් ප්‍රධානීන් හැටියට ඉටුකළ යුතුයි.දොස්තර මහත්වරු හැමෝම හෙද දොස්තර මහත්වරු හැටියට තමයි මම සලකන්නේ.අද ඔබ දෙන ප්‍රතිඥාව ඔබගේ කැඩපත ළඟ මුද්‍රණය කර තබාගන්න. හෘද සාක්ෂියට අනුව ඔබ ඔබේ සේවාවේ දී ප්‍රතිඥාව ආරක්ෂා කරන්න. සේවය කිරීමට හා ජීවත් වීමට අධිෂ්ඨාන කරගෙන රැකියාව කරන්න. 29000ක් හෙද සේවයේ සිටිනවා. තව 15000ක් අවශ්‍යයි.මම මෙතන ට පැමිණි විගසම උතුරු මැද පළාත් සෞඛ්‍ය අමාත්‍ය එච්.බී. සේමසිංහ මහතා මගෙන් උතුරු මැද පළාතට හෙදියන් 400ක් ලබා දෙන්න කියලා ඉල්ලීමක් කළා. උතුරු මැද පළාත් සෞඛ්‍ය අමාත්‍ය සේමසිංහ මහතා විශිෂ්ට සේවාවක් සිදුකරනා ඇමැති වරයෙක්.හෙද සේවයට බඳවා ගැනීම නතර කර තිබුණා. මම සෞඛ්‍ය ඇමැති හැටියට පත්වුණාට පසුව බඳවා ගැනීම් වැඩිකළා. වෘත්තීය සමිති පවා එයට විරුද්ධ වුණා. කරුණු අවබෝධ කර දීමෙන් පසු ඔවුන් එකඟවුණා.හෙද නිලධාරීන්ගේ සේවාව ජාතික වශයෙන් මෙන්ම විදේශ වශයෙන්ද ඉල්ලුම වැඩියි. හෙද සේවාව ඔබ ගුණාත්මක සේවයක් කළ යුතුයි. ගුණාත්මකභාවය රැඳී තිබෙන්නේ අද ඔබ දුන් ප්‍රතිඥාව පිළිපදින විටයි.වසර දෙකක කාලයක් තුළ සෞඛ්‍ය ඇමැති හැටියට වැඩ කරනා විට දොස්තර මහත්වරු ගැන, හෙද නිලධාරීන් ගැන සේවකයන් පිළිබඳ මට ලැබුණු පැමිණිලිවලින් මම පොතක් ලියනවා. ඉතාම බියකරු දුක හිතෙන කතා සෝචනීය පුවත් එම ලිපිවල අඩංගු වෙනවා.මහා භාග්‍යවන්ත වූ සේවාව තමයි සෞඛ්‍ය ක්‍ෂේත්‍රයේ රැකියාවක නිරත වීම. මේ උතුම් මානුෂීය සේවය තුළින් මහජනතාවට කරනා සේවය ඉතාම වටිනවා.කැපවීම තමයි මිනිසුන් තුළ තිබිය යුත්තේ. කැපවීම තිබෙන විට රැකියාවේ ඉහළ තනතුරුවලට යාමේ ප්‍රවණතාව වැඩියි. කැපවීම හා කැපකිරීම තුළ සමාජයේ ප්‍රතිඵල ලබනවා වගේම ඔබද ප්‍රතිලාභ ලබනවා. කැපවීම නැත්නම් හැමදාම එකම තැන තමයි ඉන්න වෙන්නේ.කෙටි කාලීන - මධ්‍ය කාලීන - දීර්ඝ කාලීන වශයෙන් හෙද විදුහල්වල ඇති අඩුපාඩු සපුරාලීමට අවශ්‍ය කටයුතු සිදුකරමින් සිටිනවා.මෙම අවස්ථාවට උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන්, උතුරු මැද පළාත් සෞඛ්‍ය අමාත්‍ය එච්.බී. සේමසිංහ, හෙද විදුහලේ විදුහල්පතිනිය පී. මානවඩුගේ, ලුතිතන් කර්නල් එස්. සිරිවර්ධන, පරිපාලන නිලධාරී එච්. එම්. ප්‍රේමලතා, විශ්‍රාමික හෙද නිලධාරී එච්. එම්. ඩබ්ලිව් හේරත්, රජරට විශ්ව විද්‍යාලයේ කථිකාචාර්ය ඩී.එල්. ඇලෝසියස් යන මහත්ම මහත්මීහු සමඟ හිස්වැසුම් පැලඳවූ හෙද නිලධාරීනියන් 86 දෙනා සමඟ ඔවුන් ගේ මාපියවරුන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072315</link>
    <topic>දෙවිනුවර උපුල්වන් ශ්‍රී විෂ්ණු මහා දේවාලයේ 756 වන ඇසළ පෙරහර</topic>
    <author/>
    <content>දෙවිනුවර උපුල්වන් ශ්‍රී විෂ්ණු මහා දේවාලයේ 756 වන ඇසළ පෙරහර මංගල්‍යයේ රන්දෝලි මහා පෙරහර ඊයේ (22) පස්වරු 5.59ට යෙදුන සුබ මොහොතින් වීදි සංචාරය කෙරිණි.එහිදී හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා මංගල හස්තිරාජයා මත සධාතුක කරඬුව තැන්පත් කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072316</link>
    <topic>බැතිමතුන්ගේ සාධුකාර මධ්‍යයේ සෝමාවතිය ඉහළ අහසේ රැස් විහිදෙයි</topic>
    <author>නුවන් කොඩිකාර සෝමාවතියේ සිට...</author>
    <content>ඇසළ පොහොය යෙදී තිබූ ඊයේ (22) දිනයේ පොළොන්නරුව සෝමාවතී ‍ඵෙතිහාසික චෛත්‍ය රාජයාණන් වහන්සේට ඉහළ අහසින් ලක්ෂ සංඛ්‍යාත බැතිමතුන්ගේ නෙත් සිත් පුබුදුවාලමින් රැස්වළල්ලක් දක්නට ලැබිණි.මෙම රශ්මි මාලාව බැතිමතුන්ගේ සාධුකාර මධ්‍යයේ විනාඩි කිහිපයක් සෝමාවතී චෛත්‍යයට ඉහළ අහසේ දිස්විය. ජනාධිපති මහින්ද රාජපක්ෂ මහතාට, රජයට හා රණවිරුවන් ඇතුළු ලක්වාසී ජනතාවට සෙත්පතා පොළොන්න්රුව ඵෙතිහාසික සොමාවතිය රජ මහා විහාරාධිපති මල්වතු මහා විහාර පාර්ශ්වයේ නියෝජ්‍ය හා වැඩ බලන මහා ලේඛකාධිකාරී රාජකීය පණ්ඩිත පහමුණේ සුමංගල නාහිමි පාණන්ගේ අනුශාසනා පරිදි කොළඹ ආර්ය සිද්ධි පදනම විසින් සංවිධානය කරනු ලැබූ 'ප්‍රඥා ප්‍රදීප පූජා' මහා පින්කම ඊයේ (22) දවස පුරා සෝමාවතිය චෛත්‍ය රාජයාණන් වහන්සේ අභියදි පැවැත්විණි.පහන් 2500 ක්, නෙළුම් මල් හා පිච්ච මල් 2500 කින් සමන්විතව පැවැත්වුණු මෙම මහා පින්කමේදී අසූ මහා ශ්‍රාවකයන් ඇතුළු මහ රහතන් වහන්සේලා පන්සිය නමක් සිහිපත් කොට කිරිපිඩු දානය, ව්‍යාංජන 32 කින් සමන්විත මහා මුළුතැන් සම්බුද්ධ පූජාව,මහා කප්රුක පූජාවක්ද සිදුකළ අතර මහා සංඝරත්නය සියක් නමක් විසින් ජය පිරිත දේශනාකොට ජනාධිපතිතුමාට රටට සෙත් ප්‍රාර්ථනා කළහ.පොහෝය දිනයේ සවස දළදා සම්බුද්ධ ගිලන් පස පූජාවෙන් අනතුරුව සියලු දිව්‍ය බ්‍රහ්මාදීන් උදෙසා මහා මුරුතැන් සහ පළතුරු හත්සියයක් හා කැවිලි හයසියයක ප්‍රමාණයකින් යුත් දේව පූජාවක්ද පැවැත්වීය.ත්‍රස්තවාදී භීෂණයෙන් කැලෑවැදී තිබූ සෝමාවතී පූජා භූමිය අද ජනාධිපති මහින්ද රාජපක්ෂ මහතා ඇතුළු වත්මන් රජයේ සහයෝගයෙන් යටිතල පහසුකම් සංවර්ධනය නිසා බැතිමතුන් විශාල පිරිසකට බියෙන් සැකෙන් තොරව දිවා රාත්‍රී දෙකෙහිම මෙම පුන්‍ය භූමිය වැඳ පුදා ගැනීමට ඉඩ ප්‍රස්ථාව උදාවී ඇති බව පහමුණේ සුමංගල නාහිමියෝ ප්‍රකාශ කළහ.ග්‍රාමීය කටයුතු ජ්‍යෙෂ්ඨ ඇමැති ආතාවුද සෙනවිරත්න, තැපැල් ඇමැති ජීවන් කුමාරතුංග මහත්වරුන්ගේ මඟපෙන්වීම යටතේ කොළඹ මැනිං වෙළෙද පොලේ ආරියසිද්ධි පදනම නිර්මාතෘ ආර්. ඒ ආරියදාස මහතා ඇතුළු දානපතියන්ගේ දායකත්වයෙන් මෙම පින්කම සිදු කෙරිණි.මෙම අවස්ථාවට තැපැල් සේවා ඇමැති ජීවන් කුමාරතුංග, නියෝජ්‍ය ඇමැති සිරිපාල ගම්ලත්, ග්‍රාමීය කටයුතු පිළිබඳ ජ්‍යෙෂ්ඨ ඇමැතිවරයාගේ පෞද්ගලික ලේකම් සරත් සේනානායක, සම්බන්ධීකරණ ලේකම් චන්දුපාල වන්නිආරච්චි, කොළඹ මැනිං වෙළෙද පොලේ ආරියසිද්ධි පදනම නිර්මාතෘ ආර්. ඒ ආරියදාස මහත්වරුන් ඇතුළු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072317</link>
    <topic>විවාහයට පෙර සම පැහැපත් කරන සත්කාර ප්‍රවේසමෙන්</topic>
    <author>සන්ධ්‍යා කරුණාරත්න</author>
    <content>විවාහයට සති දෙක තුනකට පෙර රූපලාවන්‍යාගාර මඟින් සිදු කරන සම පැහැපත් කරන සත්කාරවලින් ප්‍රවේසම් වන ලෙස ජාතික විස තොරතුරු මධ්‍යස්ථානය මෙරට තරුණියන්ගෙන් ඉල්ලීමක් කරයි .රසදිය වැඩි ආලේපන භාවිතා කර සිදු කරන සම පැහැපත් කිරීම් මඟින් සමට සහ ශරීර අභ්‍යන්තරයට අහිතකර වන බව සමීක්ෂණ වාර්තාවලින් පෙන්වා දී ඇති බව ජාතික විෂ තොරතුරු මධ්‍යස්ථානයේ ප්‍රධානී විශේෂඥ වෛද්‍ය වරුණ ගුණතිලක මහතා පැවැසුවේය . මෙරට වෙළෙඳපොළේ භාවිතා කරන සම පැහැපත් කරන ආලේපන සම්බන්ධයෙන් පර්යේෂක හේමන්ත විතානගේ මහතාගේ මූලිකත්වයෙන් ඔහුගේ පර්යේෂණ කණ්ඩායම සිදු කළ පර්යේෂණ වාර්තාව ජාතික විෂ තොරතුරු මධ්‍යස්ථානයට ලබා දී ඇත .විශේෂයෙන්ම තායිලන්තයෙන් සහ චීනයෙන් මෙරටට ගෙන්වන සම පැහැපත් කරන ආලේපනයන්හි රසදිය අඩංගුව පවතින බවට මේ පර්යේෂණයෙන් අනාවරණය වී ඇත.මීට අමතරව ඇතැම් ආයුර්වේද සම පැහැපත් කරන ආලේපනවල ද රසදිය අඩංගුව ඇති බවට මේ පර්යේෂණයෙන් හෙළි වී ඇති බව වෛද්‍ය ගුණතිලක මහතා ප්‍රකාශ කළේය .රසදිය අඩංගු ආලේපන වර්ග දිගු කාලීනව භාවිතා කිරීමෙන් ස්නායු පද්ධතියට සහ වකුගඩුවලට බලපෑම් සිදු වන බව ද ඒ මහතා අවධාරණය කළේය.තමන් භාවිතා කරන සම පැහැපත් කරන ආලේපන සම්බන්ධයෙන් කුමන හෝ ගැටලුවක් පවතින්නේ නම් 0112686143 දුරකථන අංකය අමතා ජාතික විෂ තොරතුරු මධ්‍යස්ථානයට දැනුම් දෙන ලෙස වෛද්‍ය වරුණ ගුණතිලක මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072318</link>
    <topic>උපාධිධාරීන්ට ඵලදායි රැකියා ලබාදීමට රජය පියවර ගත්තා</topic>
    <author/>
    <content>කිසිවෙකු පසුපස නොගොස් සෑම උපාධිධාරියකුටම රටටත්, ඔවුන්ටත් ඵලදායි රැකියා අවස්ථා ඇති කරදීමට වත්මන් රජය පියවර ගත් බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය.සබරගමුව විශ්වවිද්‍යාලයේ ඉගෙනුම ලබන සිසුනගේ ප්‍රයෝජනය සඳහා රුපියල් කෝටි 56ක වියදමින් ඉදිකළ ගොඩනැගිලි රැසක් විවෘත කිරීමෙන් අනතුරුව පැවැති හමුවේදී ඇමැතිවරයා එසේ කීය.නිදහස් අධ්‍යාපනය රැකගනිමින්, සුරක්ෂිත කිරීමට ජනාධිපති මහින්ද රාජපක්ෂ මැතිතුමාගේ නායකත්වයෙන් යුත් රජය සෑම වසරකම අතිවිශාල මුදලක් වැය කරන බවද ඇමැතිවරයා මෙහිදී සිහිපත් කළේය.එහිදී වැඩිදුරටත් අදහස් දැක් වූ බැසිල් රාජපක්ෂ මහතා මෙසේද කීය.“මෙරට ප්‍රාථමික විද්‍යාලවල පටන් විශ්වවිද්‍යාල දක්වා අවශ්‍ය සංවර්ධන කටයුතු සඳහා ප්‍රතිපාදන ඇතුළු භෞතික සම්පත් සඳහා රජය වැඩි වැඩියෙන් වසරක් පාසා ආධාර ලබා දෙනවා. උපාධිය ලබා ගැනීමෙන් පසු විවිධ පුද්ගලයින් පසුපස යමින් රැකියා අයදින උපාධිධාරින් වෙනුවට සෑම උපාධිධාරියකුටම රැකියා අවස්ථා සැලසෙන වැඩපිළිවෙළක් රජය ක්‍රියාත්මක කරනවා. මේ වනවිට 2011 නොවැම්බර් දක්වා රැකියා විරහිත උපාධිධාරින්ට රැකියා අවස්ථා ලබාදී ඇති අතර රටේ ආර්ථිකයට තම කුසලතා යොදා ගත හැකි වෘත්තීය සහ රැකියා පසුබිමක් තරුණ පරපුරට උරුමකරදීම ජනාධිපතිතුමාගේ අරමුණයි.”උසස් අධ්‍යාපන අමාත්‍ය එස්. බී. දිසානායක මහතා, විශ්වවිද්‍යාල සිසුන් තම මූලික අරමුණ වූ උසස් අධ්‍යාපනයට යොමුකිරීම වත්මන් රජයේ පළමු, දෙවන සහ තෙවන අරමුණ බවය. එම අරමුණ පිටුපස විවිධ කඩාකප්පල් ක්‍රියාවල නියැළෙන සිසුන්ට දඬුවම් කිරීමේ අරමුණ හුදෙක් ද්වේශ සහගතව ගනු ලැබූ තීරණයක් නොව එම දරුවන් නිවැරැදි කිරීමට සත්භාවයෙන් ගත් තීරණයක් යැයිද ඇමැතිවරයා මෙහිදී අවධාරණය කළේය.දේශීය මෙන්ම ලොව ඕනෑම රටකට ගැළපෙන ලොව පුරා ඉල්ලුමක් ඇති උගත් ලාංකික තරුණ පරපුරක් බිහිකිරීම සඳහා නව තාක්ෂණ විෂයන් ඇතුළු වර්තමාන ලොවට උචිත විවිධ විෂයන් මෙරට විශ්වවිද්‍යාලවලටත් පාසල්වලටත් හඳුන්වාදීමට රජය කටයුතු කරගෙන යනවා.මෙම නව ඉදිකිරීම් සඳහා උසස් අධ්‍යාපන අමාත්‍යාංශය වැයකර ඇති මුදල රුපියල් දස ලක්ෂ 557කි. ඒ යටතේ සරසවි සිසුන් 240කට නේවාසික පහසුකම් සැලසෙන නව නේවාසිකාගාරයක්, අංගසම්පූර්ණ ක්‍රීඩා සංකීර්ණයක්, භූ විඥාපන පීඨයක් ඉදිකර තිබේ. එමෙන්ම රුපියල් දස ලක්ෂ 440ක් වැය කරමින් අංගසම්පූර්ණ කාන්තා සරසවි නේවාසිකාගාර සංකීර්ණයකට සහ රුපියල් දශ ලක්ෂ 173ක් වැය කරමින් භූ විඥාපන පීඨයේ දෙවන අදියර සඳහා මුල්ගල් තැබීමද මෙහිදී සිදුවිය.සබරගමු සරසවියේ උපකුලපති මහාචාර්ය මහින්ද රූපසිංහ මහතාගේ ආරාධනයෙන් කුලපති මහාචාර්ය කඹුරුගමුවේ වජිර නායක හිමි සමඟ ආර්ථික සංවර්ධන අමාත්‍ය බැසිල් රාජපක්ෂ, උසස් අධ්‍යාපන අමාත්‍ය එස්. බී. දිසානායක, සබරගමු ප්‍රධාන අමාත්‍ය මහීපාල හේරත්, විදුලිබල ඇමැති පවිත්‍රා වන්නිආරච්චි, සබරගමු පළාත් අධ්‍යාපන ඇමැති භානු මුනිප්‍රිය, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න යන මහත්වරු ප්‍රධාන සම්භාවනීය අමුත්තෝ රැසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=n13072319</link>
    <topic>විදේශයන්හිදී සිදුවන එල්ටීටීඊ ක්‍රියා ගැන විමසිලිමත් විය යුතුයි</topic>
    <author/>
    <content>යුරෝපෝල් වාර්තාවට අනුව විදේශයන්හි එල්.ටී.ටී.ඊ. පෙරමුණු සංවිධාන විසින් නොනවත්වා, අරමුදල් රැස්කිරීමේ කටයුතු සිදුකරගෙන යනු ලබන බැවින් මේ සම්බන්ධයෙන් විමසිල්ලෙන් හා අඛණ්ඩ සෝදිසියෙන් පසුවීම අත්‍යාවශ්‍ය බැව් විදේශ කටයුතු ඇමැති මහාචාර්ය ජී. එල්. පීරිස් මහතා දකුණු ආසියානු රටවල් හා සබැඳි යුරෝපීය පාර්ලිමේන්තු නියෝජිත කණ්ඩායමට දන්වා සිටියේය.දකුණු ආසියානු රටවල් හා සබැඳි යුරෝපා පාර්ලිමේන්තු නියෝජිත කණ්ඩායම සමඟ පසුගිය බ්‍රහස්පතින්දා විදේශ කටයුතු අමාත්‍යාංශයේ පැවති ද්විපාර්ශ්වික සාකච්ඡාවේදී ඇමැති පීරිස් මහතා මෙම ඉල්ලීම කරනු ලැබීය.ත්‍රස්තවාදීන් හා ඔවුන්ගේ තත්ත්වයන් හා ප්‍රවණතා පිළිබඳ යුරෝපා සංගමය සඳහා වන යුරෝපෝල් වාර්තාවට අනුව මෙකී එල්. ටී. ටී. ඊ. පෙරමුණු සංවිධාන තවදුරටත් ක්‍රියාකාරී බවත් ඔවුන් විශේෂයෙන් එල්. ටී. ටී. ඊ. හිතැති ද්‍රවිඩ ප්‍රජාවන් වැඩි වශයෙන් වෙසෙන රටවල්වලින් වාසි හා ප්‍රතිලාභ ලබමින් පසුවන බවත් අමාත්‍යවරයා පැවසීය. ත්‍රස්තවාදය මැඬපැවැත්වීම සම්බන්ධයෙන් දක්වනු ලබන සහයෝගීතාව සහ ශ්‍රී ලංකාවට හිංසාකාරී ප්‍රතිඵල අත්කරදෙන ත්‍රස්තවාදී කොටස්වලට එරෙහිව යුරෝපා සංගම් සාමාජික රටවල් කීපයක් විසින් ගනු ලැබ ඇති නෛතික පියවර සම්බන්ධයෙන් හෙතෙම සතුට පළ කර සිටියේය.මෙම යුරෝපා පාර්ලිමේන්තු නියෝජිත කණ්ඩායමේ නායකත්වය ජිත් ලැම්බර්ට් මහත්මිය විසින් උසුලනු ලැබූ අතර තෝමස් මෑන්, සැල්වදෝර් සීඩෝ ඇල්බර්ට්, හෝර්ස්ට් සෙනෙල්ලහ්ර්ඩිඩි, නික්කොලෝ රිනාල්ඩ්, නිර්ජි දේවා, සිග්නේ ඔහකාස්, ෆ්රැන්කොසිස් මැස්සොයුලී, එයින්හෝ මාර්කුලෙටා, සබිනෝ මෙයාර්, ෆ්රැන්සිස්කා නිහේර්, ඇන්ඩ්‍රියා සෙයිබෙන්ස්ට්‍රැඑකර් සහ බෙට්ටිනා එක්ස්නර් මාරා යන මහත්ම මහත්මීන් අනෙකුත් සාමාජිකයන් අතර වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307231</link>
    <topic>කලවංචිකුඩි මුහුදේ මාළු පොදි...</topic>
    <author/>
    <content>මඩකළපු කලවංචිකුඩි, කලුදාවලෙයි වෙරළේ දැල් මගින් මසුන් මැරීමෙන් ලක්‍ෂ ගණනාවක මසුන් අල්ලාගෙන ඇත. අල්ලා ගත් මාළුන් ධීවරයින් සතුටින් අලෙවිය සඳහා සූදානම් කරන අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307232</link>
    <topic>හිමිදුරාව කැලැවේ නිදන් හෑරූ අටක් බඩුත් සමග කොටු</topic>
    <author>දිගාමඩුල්ල සමූහ- චන්දන ලියනාරච්චි</author>
    <content>අම්පාර ප්‍රාදේශිය ලේකම් කොට්ඨාශයට අයත් බොඩගොල්ල ගම්මාණය අසන්යේ පිහිටි හිමිදුරාව කැලැවේ නිදන් හාරමින් සිටි පුද්ගලයින් අට දෙනෙකු අම්පාර විශේෂ කර්ය බළකායේ සෙබලුන් විසින් (22)අත්අංගුවට ගන්නා ලදි.තිස්සමහාරාම ප්‍ර දේශයේ පදිංච් කරුවන් වන මෙම සැකකරුවන් දින හතරක කාලයක් තිස්සේ නිදන් හැරිමේ නියලි ඇත. ගැඹුරින් අඩි හයක පමණ වලක් මෙම ස්ථානයේ හාරා තිබෙන අතර උදැසන පහට පමණ මෙම වැටලිම සිදු කර තිබේ.ලැබුන තොරතුරක් මත මෙම වැලිම සිදු කල බව විශේෂ කර්ය බළකායේ නිළධාරින් පවසා සිටි. ගැස් සිලින්ඩර් දෙකක් පුජාවන් සදහා උපයෝගි කර ගන්නා පුජා භාන්ඩ උදළු යකඩ ඉනි සහ කඩුවක් සොයා ගනු ලැබු උපකරණ අතර වේ .නිදන් හැරිම සදහා පැමිණි අය විසින් භාවිතා කල කැබ්රථයක් සහ වැන් රථයක් අත්අඩංගුවට ගෙන තිබේ.විශේෂ කර්ය බළකායේ අණදෙන නිළධාරි නියෝජ්‍ය පොලිස්පති අර්.ඩබ්.එම්.සි.රණවන මහතාගේ උපදෙස් පරිදි කලාප අණදෙන නිළධාරි ජ්‍යෙෂ්ඨ පොලිස් අධිකාරි රංජිත්පෙරේරා මහතාගේ මුලිකත්වයෙන් අම්පාර විශේෂ කර්ය බළකා කදවුරේ අණදෙන නිළධාරි ප්‍රධාන පොලිස් පරික්ෂක ඒ.ඩි.ජි.පි. අමරසිංහ උප පොලිස් පරික්ෂවරුන් වන බි.යු.එස්.විජේසිංහ එච්.නිහල් පොලිස් කොස්තාපල් වරුන් වන 29315 පියනන්ද 10351 සමරකෝන් 10835හර්ෂන 84104ලහිරු 84099විජේබණ්ඩාර 85595 තෙන්නකෝන් යන නිළධාරින් විසින් මෙම වැටලිමසිදු කරන ලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307233</link>
    <topic>(නො) පෙනෙන දෑස්...</topic>
    <author>කන්තලේ සමූහ</author>
    <content>කන්තලේ ත්‍රිකුණාමලය ප්‍රධාන මාර්ගයේ කන්තලේ ඔරලෝසු කණුව හන්දියේ දී අප කැමරා කාචයට හසුකර ගත් සංවේදීය වූ දර්ශනයකි මේ. දෑස් නිසියාකාරව නොපෙනෙන, ඉතාමත්ම අසරණ වූ දෙමාපිය යුවළක් හා ඔවුන්ගේම අඩ අන්ධ පුතෙකු සිඟාකමින් යන දර්ශනයක් විය යුතුය යන්නය.මොවුන් තිදෙනා ගමන් කළේ එකම රිද්මයකට, ඔවුන් විසින්ම නිර්මාණය කර ගත්තා වූ දුක්බර කවිවැලක් ගායනා කරමිනි. බොහෝවිට ගමන් කළේ දෑස් නොපෙනෙන ලෙසට බිම බලාගෙන අත්වැල් අල්ලා බලා සිටින්නවුන්ගේ නෙත්වලට එක්වරම කඳුලැලි ගලා හැළෙන්නට තරම් වූ ශෝකයක් ගෙනදෙන අයුරුණි.අන්ධයින් තිදෙනෙක්ම මෙසේ සිඟමන් යදිමින් මාර්ගයේ දෙපස සිටින සියල්ලන්ගේ නෙත් සිත් පැහැර ගනිමින් රුපියල් 10, 20, 50 නෝට්ටුවලින් තම මුදල් ටින්එක පුරවා ගනිද්දී ඒ දෙස බලා සිටි මටද ඇතිවූයේ මහත් වූ පහන් සිතිවිල්ලකි. මොවුන්ගේ විස්තර අසා දැනගෙන මාධ්‍ය හරහා ආධාරයක් ලබාදෙනු හැකිවෙතැයි සිතූ මා එක්වරම මොවුන් එන පෙරමගට පැන පින්තූරයක් ගතිමි.ඒයි! ඒයි!! ගන්ඩ එපා අපේ ෆොටෝ... ගන්ඩ එපා අපේ ෆොටෝ. කියමින් මේ දෑස් නොපෙනෙන ලෙස රඟපෑ නාකි ජෝඩුව මා වෙත කඩාපැන්නේ අතේ තිබූ වාරු ගත් හැරමිටි ද කෙලින් කරගෙනය. ඔන්න ළය උණුවී වැඩිපුර යමක් ලබාදෙන්නට ඉටාගෙන යුතුකමක් කිරීමට ගිය මට වෙච්ච දෙයක හැටි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307234</link>
    <topic>දෙවිනුවර විෂ්ණු පෙරහරේ ඇවරිය පන්දම දල්වමින්</topic>
    <author>ඡායාරූපය - මාතර සමූහ - ඩබ්ලිව්. පී. ධර්මසේන</author>
    <content>දෙවිනුවර ශ්‍රී විෂ්ණු මහ දේවාලයේ මහ පෙරහර ආරම්භ කිරීම සඳහා දෙවිනුවර ශ්‍රී විෂ්ණු මහ දේවාලයේ බස්නායක නිලමේ තැන්පත් ඩිෂාන් වික්‍රමරත්න ගුණසේකර මහතා ඇවරිය පන්දම දල්වන අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307235</link>
    <topic>රුපියල් කෝටි 992ක විසල් රත්නපුර ජල ව්‍යාපෘතිය ආරම්භ කරයි</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>රුපියල් දස ලක්ෂ 9,927 ක් වැය කෙරෙන රත්නපුර දිස්ත්‍රික්කයේ විසල් රත්නපුර පානීය ජල ව්‍යාපෘතියේ වැඩකටයුතු ඇරැඹේ.මේ පානීය ජල ව්‍යාපෘතියෙන් පවුල් පන් ලක්‍ෂ හතළිස් දහසකට පමණ ජලය ලබාදීමට නියමිතය.රත්නපුර, කුරුවිට, පැල්මඩුල්ල යන ප්‍රාදේශීය ලේකම් කොට්ඨාසවල ග්‍රාමසේවා වසම් 43ක් මේ ව්‍යාපෘති මගින් ආවරණය කෙරෙන බව රාජ්‍ය පරිපාලන ඇමැති ඩබ්ලිව්. ඩී. ජේ. සෙනෙවිරත්න මහතා පැවැසීය.විසල් රත්නපුර ජල ව්‍යාපෘතියේ ආරම්භක උත්සවය රත්නපුර ජල සම්පාදන හා ජල පවාහන කාර්යාලයේදී රාජ්‍ය පරිපාලන ඇමැතිවරයාගේ ප්‍රධානත්වයෙන් පැවැත්විණි.මේ ජල ව්‍යාපෘතියේ පළමු අදියර 2015 වසරේ මාර්තු මස අවසන් කෙරෙන බවත් විදේශීය ආධාර මත ජල ව්‍යාපෘතිය සිදුකරන බවත් ඇමැතිවරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307236</link>
    <topic>පාරම්පරික වෙස්මුහුණු කර්මාන්තය රැක ගනිමු</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>මෙරට සංස්කෘතියට උරුම දකුණු පළාතේ ව්‍යාප්ත පාරම්පරික වෙස්මුහුණු කලාවෙන් නිපදවන වෙස්මුහුණු මුහුදු බඩ ප්‍රදේශවල ව්‍යාප්තව ඇති කෝලම්, බලි, තොවිල් හා විවිධ ශාන්තිකර්ම සඳහා යොදා ගැනේ.අම්බලන්ගොඩ ප්‍රදේශයේ ඉතා ප්‍රසිද්ධ වෙස්මුහුණු කලාව අලුත් පරම්පරාව මේ කලාවට යොමු නොවීමෙන් අභාවයට යන බව කර්මාන්තයේ නියැළෙන ශිල්පීහු පවසති.පාරම්පරික වෙස්මුහුණු ශිල්පියෙකු වන ආර්. එල්. එම්. රවීන්ද්‍ර මහතා - අම්බලන්ගොඩ ප්‍රදේශයේ කර්මාන්තයක් විදිහට තවමත් වෙස්මුහුණු කලාව කරගෙන යනවා. දේශීය මෙන්ම විදේශීය වශයෙන් වෙස්මුහුණු වලට හොඳ ඉල්ලුමක් තියෙනවා. ඒත් ප්‍රශ්නය අපෙන් පසුව අලුත් පරම්පරාව මේ කලාවට යොමු වෙන්නෙ නැති එකයි.මේ සඳහා දැන් ඉන්න උදවිය උනන්දුවක් නැහැ. ගොඩක් දෙනා වෙනත් රැකියාවලට යොමු වෙලා. අම්බලන්ගොඩ ප්‍රදේශයේ සීමිත පිරිසක් පමණයි වෙස්මුහුණු කැපීම කරන්නේ. මේ විදිහට ගියොත් වෙස්මුහුණු කලාව නැති වෙනවා. පිට රටින් තමයි වෙස්මුහුණු ගේන්න වෙන්නෙ. අලුත් පරපුර මේ කලාව ඉගෙන ගන්නවානම් අපි උදව් කරන්න ලෑස්තියි.සාම්ප්‍රදායික වෙස්මුහුණු ශිල්පියෙකු වන සුමිත් ජයවර්ධන මහතා - අපි තවමත් පැරැණි ක්‍රමවලට වෙස්මුහුණු කපන්නේ කදුරු ලීයෙන්. කඳුරු ලීය සැහැල්ලුයි. එන්න එන්නම සැහැල්ලු වෙනවා. වෙස්මුහුණු කපන්න හොඳම ලීය කඳුරු . අද වෙනකොට කඳුරු ලී සොයා ගන්න අමාරුයි.වෙස්මුහුණු කලාවට අලුත් තාක්ෂණය හඳුන්වා දෙනවානම් හොඳයි. වෙස්මුහුණු කපන එක වගේම සායම් කිරීම බොහොම ඉවසිලිවන්තව කරන්න ඕනෑ. අද තියෙන්නේ කලබලකාරී සමාජයේ මේ වගේ සියුම් කලාවක් ඉගෙන ගන්න අය අඩුයි.වෙස්මුහුණු නිර්මාණකාරිණියක වන ජේ. ඩී. ඒ. දේවිකා මහත්මිය. - රජය ඉස්සරට වඩා දැන් වෙස්මුහුණු කලාව ගැන සොයා බලනවා. ජාතික ශිල්ප සභාව වාර්ෂිකව තරඟ පවත්වලා ශිලපීන් දිරිමත් කර අලුත් අය පුහුණු කිරීම කරනවා. ලක්සල ආයතනය අපේ නිෂ්පාදන මිලට ගන්නවා. අද විදේශ වෙළඳපොළට යැවීමට පමණයි වෙස් මුහුණු හදන්නේ.තරුණ වෙස්මුහුණු ශිල්පියෙකු වන සුපුන් ජයවර්ධන මහතා - ලංකාවේ වෙස්මුහුණු විදේශිකයන් අතර ගොඩක් ජනප්‍රියයි. නියන හා වෙනත් ආවේණික උපකරණ භාවිතයෙන් වෙස්මුහුණු කපා සායම් යෙදීම, ඔප දැමීම ද එකම ශිල්පියෙකු සිදුකරයි. දේශීය වශයෙන් අපට උරුම වූ වෙස්මුහණු කලාව මතු පරපුරට රැකදීම අප කාගේත් යුතුකමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307237</link>
    <topic>දැයට කිරුළෙන් පුත්තලමට ස්ථිර නිවාස 23000ක්</topic>
    <author/>
    <content>දැයට කිරුළ සංවර්ධන වැඩසටහන යටතේ පුත්තලම දිස්ත්‍රික්කයේ අර්ධ හා තාවකාලික නිවාස ස්ථිර නිවාස බවට පත් කරන බව සිවිල් ගුවන් සේවා ඇමැති පියංකර මහතා පවසයි.පල්ලම ප්‍රාදේශීය ලේකම් කොට්ඨාසයේ ජලගැල්මෙන් නිවාස අහිමි වූ නිවාස ලාභින්ට මුදල් අධාර ලබාදීමේ අවස්ථාවට සහභාගීවෙමින් ඇමැතිවරයා මෙසේ කීය.පල්ලම පුලියන්කුලම විහාරස්ථානයේ පසුගියදා පැවැති මේ උත්සවයේ දී එක් නිවාස ලාභීයෙක් සඳහා රුපියල් ලක්ෂයක මුදල් චෙක්පතක් පිරිනැමීය.පල්ලම ප්‍රාදේශීය ලේකම් කොට්ඨාසයේ ග්‍රාමසේවා වසම් 17ක නිවාස 71 ගංවතුර ගැලීම නිසා මුළුමනින්ම විනාශ විය.දැයට කිරුළ වැඩසටහන යටතේ දිස්ත්‍රික්කයේ විශාල සංවර්ධනයක් සිදුවෙනවා. අර්ධ හා තාවකාලික නිවාස 23,000ක් හඳුනාගෙන තිබෙනවා.මේ සියලු නිවාස ස්ථිර නිවාසබවට පත්කරනවා. ආර්ථික සංවර්ධන අමාත්‍යාංශය මඟින් සමෘද්ධි අධිකාරිය හරහා මේ වැඩසටහන ක්‍රියාත්මක වෙනවා.ස්ථිර නිවාසයක තිබූ සිහිනය සැබෑවීම ජනතාව ලැබූ විශාල ජයග්‍රහණයක්.පවුල තුළ බලාපොරොත්තු සඵල කරගැනීමට තිබෙන මූලික අවශ්‍යතාවය තව මාස කිහිපයකින් ඉටුවෙනවා. ජනතාවට ඒ සඳහා විශාල කැප වීමක් සිදු කිරීමට සිදුවෙනවා. තම වගකීම රජයට පවරා අහක ලබාගෙන ඉන්න බෑ. පක්ෂ පාට භේදයකින් තොරව ජනතාවට සාධාරණය ඉෂ්ඨ කිරීමට අපි බැඳී සිටිනවා. ජංගම සේවා මඟින් ජනතාවගේ පෞද්ගලික හා පොදු ගැටලු රැසකට විසදුම් ලැබෙමින් පවතිනවා. ජංගම සේවාවලින් ලබා දීමට නොහැකි ප්‍රශ්න හා ගැටලු අදාළ ආයතනවලට යොමු කර කඩිනමින් විසඳුම් ලබා දෙනවා.ජනතාවට මේ තරම් සමීප වූ රජයක් ඉතිහාසයේ අන් කවරදාකවත් පත්වෙලා නෑ. පත්වෙන්නෙත් නෑ කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307238</link>
    <topic>අතුරුගිරිය නිවෙසක මහා පරිමාණ කසිප්පු තිප්පොළක් වටලයි</topic>
    <author>අතුරුගිරිය විශේෂ වික්‍රම සමරසිංහ</author>
    <content>අතුරුගිරිය පොලිස් වසමේ මාලසිංහගොඩ පාර ශාන්ත කැතරින් වත්ත ප්‍රදේශයේ නිවෙසක කාලයක් තිස්සේ මහා පරිමාණයෙන් පවත්වාගෙන ගිය කසිප්පු නිෂ්පාදනාගාරයක් වටලා කසිප්පු පෙරමින් සිටි පුද්ලගයකු සමඟ ගෝඩා ස්ප්‍රීත්තු, කසිප්පු හා කසිප්පු පෙරීමට අදාළ විවිධ උපකරණ තොගයක් අතුරුගිරිය පොලිසිය මඟින් අත්අඩංගුවට ගෙන කඩුවෙල මහේස්ත්‍රාත් අධිකරණයට ඉදිරිපත් කිරීමෙන් පසු සැකකරු බන්ධනාගාර ගත කර ඇත.අදාළ සැකකරු මහතුන් නමින් ප්‍රදේශයේ ව්‍යාජ නාමයකින් පෙනී සිටින වයස අවුරුදු 50ක දෙදෙරු පියෙක් බව හෙළිදරව්වේ. ඔහු මීට පෙරද කසිප්පු හා විවිධ හොර මත්ද්‍රව්‍ය විකිණීම සම්බන්ධව අවස්ථා කිහිපයකදීම දඬුවම් ලබා ඇති පුද්ගලයෙකි.මේ කසිප්පු නිෂ්පාදනාගාරය ඔහු පවත්වාගෙන ගොස් ඇත්තේ තම ඥාාති නිවෙසක වන අතර එහිදී ඔහු පෙරන ලද කසිප්පු ඔහු විසින්ම විවිධ ප්‍රදේශවලට අලෙවි කිරීමද සිදුකර ඇත.වැටලීම සිදුකරන අවස්ථාවේ එම නිෂ්පාදනාගාරයේ තිබී ගෝඩා දියර විශාල ප්‍රමාණයක්ද, කසිප්පු ඩ්‍රෑම් 360ක්ද , කිලෝ 30ක සීනි උරයක්ද කසිප්පු පෙරීමට යොදාගත් විශාල බැරල් 8ක්ද, වට 15 තඹ දඟරයක්ද, ගෑස් ලිපක්ද, ගෑස් සිලින්ඩරයක්ද පොලිසියට සොයා ගැනීමට හැකි වී තිබේ.අතුරුගිරිය පොලිසියේ දූෂණ මර්ධන අංශයේ ස්ථානාධිපති අසංක ප්‍රේමලාල් මහතාට ලද ඔත්තුවක් අනුව සැළසුම් කිරීමෙන් අනතුරුව මේ වැටලීම සිදුකර ඇත්තේ පොලිස් ස්ථානාධිපති පොලිස් පරීක්ෂක කපිල සේනානායක, උප පොලිස් පරීක්ෂක අසංක ප්‍රේමලාල්, පොලිස් කොස්තාපල් විජයරත්න, ජයසුන්දර, සුකුමාරන්, තෙන්නකොන්, දිනේෂ්, ගමගේ් යන නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r1307239</link>
    <topic>ලක්ෂ ගණනක් රෝගීන් ප්‍රතිකාර ලබන හොරණ මූලික රෝහල මහ රෝහලක් කරන්නැයි ඉල්ලීම්</topic>
    <author>හොරණ සමූහ ඉංගිරිය සමූහ</author>
    <content>බස්නාහිර පළාතේ පිහිටි ප්‍රධාන රෝහල් අතරින් ප්‍රමුඛ රෝහලක් වන හොරණ මූලික රෝහල මහ රෝහලක් බවට පත් කිරීම අත්‍යවශ්‍ය වූවත් මේ දක්වා ඒ සම්බන්ධව බලධාරීන්ගේ අවධානය යොමු වී නැතැයි හොරණ සහ අවට ප්‍රදේශවාසී ජනතාව පවසති. ඒ සමඟම දැනට ස්ථාපිත ශල්‍යාගාරය ඉඩ පහසුකම් නොමැති හෙයින් නවීන පහසුකම්වලින් යුත් නව ශල්‍යාගාර සංකීර්ණයක් ඉදිකිරීම අත්‍යවශ්‍ය බැව් ප්‍රදේශවාසීහු පවසති.ඉංගිරිය බණ්ඩාරගම විධුර බුලත්සිංහල දිස්ත්‍රික් රෝහල් සහ හල්තොට, ගල්පාත, ගෝනදූව, ග්‍රාමීය රෝහල් වලින් ද විශේෂඥ වෛද්‍ය සේවය හා වැඩිදුර ප්‍රතිකාර ලබාගැනීමට ද රෝගීන් මාරු කර එවනු ලබන්නේ ද හොරණ මූලික රෝහලට බැව් වෛද්‍යවරු පවසති.ඉංගිරිය දිස්ත්‍රික් රෝහලේ පවත්නා පරිපාලනමය ගැටලු නිසා සුළු වෛද්‍ය පරීක්ෂණයක් සඳහා වුවද රෝගීන් හොරණ රෝහලට ඒමට පුරුදුව සිටින බව ඉංගිරිය ප්‍රදේශවාසීහු පවසති.මේ හේතුන් නිසා හොරණ මදුරාවල, ඉංගිරිය, බණ්ඩාරගම බුලත්සිංහල, මිල්ලනිය ප්‍රාදේශීය ලේකම් බල ප්‍රදේශවලින් ද අඟලවත්ත, බදුරලිය, කිරිඇල්ල අයගම මහගම බඳු ඈත පෙදෙස්වලින් ද ලක්ෂ දහයකට ආසන්න සංඛ්‍යාවක් මේ රෝහලෙන් බාහිර නේවාසික විශේෂඥ වෛද්‍ය සේවා ලබාගැනීමට පැමිණෙති.1927දී හොරණ රජයේ ඩිස්පෙන්සරියක් ලෙස ආරම්භ වී පසුව මේ රෝහල දිස්ත්‍රික් රෝහලක් බවට පත් කෙරිණි. 1998 දී මූලික රෝහලක් බවට උසස් කර අවශ්‍යතාවන් සපුරන ලදී.දිස්ත්‍රික් මහ රෝහලක් සතු සේවාවන් වලින් වැඩි ප්‍රමාණයක් මේ වනවිට ද හොරණ මූලික රෝහල සතුව පවතින බැව් රෝහලේ පරිපාලන වාර්තා තුළින් නිගමනය වේ. බාහිර රෝගී අංශය, මූලික ප්‍රතිකාර ඒකකය, විශේෂඥ වෛද්‍ය නිලධාරීන් දෙනෙකුගෙන් යුත් නාවික වෛද්‍ය ඒකකයක් ඇත. ප්‍රසව හා නාරිවේද ඒකකය, ළමා රෝග ඒකකය, ශල්‍ය හා අක්ෂි ඒකකය සඳහා විශේෂඥ වෛද්‍ය නාලධාරීන් දෙදෙනා බැගින් පත් කර ඇත.ප්‍රදේශවාසීන් අතර ප්‍රසාදයට පත්ව ඇති හොරණ මූලික රෝහල මහ රෝහලක් කිරීමේදී පහත අංශයන් වැඩිදියුණු කිරීමට සිදුවන බව රෝහලේ වෛද්‍යවරු පවසති. නව ශල්‍යාගාරය සහිත ශල්‍ය වාට්ටු සංකීර්ණය හා අස්ථ විකලාංග වාට්ටු, නව ප්‍රසව හා නාරි රෝග අංශය, උගුර, කණ නාසය සහ චර්ම රෝග සඳහා වාට්ටු, ශල්‍ය දැඩිසත්කාර ඒකකය, ස්නායු, හෘද, රෝග සඳහා ඒකක හා විශේෂඥ වෛද්‍ය සේවය, මානසික රෝගීන් සඳහා වාට්ටුවක්, ලය චිකිත්සක සායනයක්, රක්ත වාතවේද අංශයත් අත්‍යවශ්‍ය පවතී.හොරණ මූලික රෝහල මහ රෝහලක් බවට සංවර්ධනය කර දෙන්නැයි ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=r13072310</link>
    <topic>ව්‍යාජ ලිපි ලේඛන සකසා යතුරුපැදි විකිණීමේ ජාවාරමක යෙදුණු පිය-පුතු බඩුත් සමඟ දැලේ</topic>
    <author>හෝමාගම සංචාරක - මංජුල හිරිපිටිය</author>
    <content>ගෙවීමේ පදනමට මිල දී ගෙන, අර්ධ වාරික මුදල නොගෙවා හිඟ වාරික ඇති යතුරුපැදි හා වෙන්දේසිවලදී පරිහරණයට නුසුදුසු (අයෝග්‍ය) යතුරුපැදි අඩු මිලට ගෙන ව්‍යාජ ලිපි ලේඛන සකසා අලෙවි කරන පුද්ගලයන් දෙදෙනකු යතුරු පැදි සමඟ අත්අඩංගුවට ගැනීමට නුගේගොඩ (මිරිහාන) විශේෂ අපරාධ මෙහෙයුම් ඒකකය සමත් වී ඇත.අත්අඩංගුවට ගත් සැකකරුවන් ඉහත සඳහන් ආකාරයට යතුරුපැදි ලබාගෙන ශූක්ෂම ලෙස ව්‍යාජ චැසි අංක හා යන්ත්‍ර අංක කොටා මෝටර් රථ ප්‍රවාහන දෙපාර්තමේන්තුවේ යතුරුපැදි එක් දින සේවාව යටතේ ව්‍යාජ ලෙස ලියා පදිංචි අංක ලබා ගෙන අඩුමිලට අලෙවි කර ඇතැයි මූලික පරීක්ෂණවලදී හෙළි වූ බව පොලිසිය පවසයි.සැකකරුවන් දෙදෙනා කඩුවෙල රණාල ප්‍රදේශයේ පදිංචි එකම පවුලේ පියා සහ පුත්‍රයා වන අතර පියාවන පුද්ගලයා රථ වාහන ජාවාරම් සම්බන්ධයෙන් අධිකරණය හමුවේ නඩු රැසක් පවතින පුද්ගලයකු බවට අනාවරණය වී ඇති අතර, පොලිසිය වැඩිදුරටත් ප්‍රශ්න කිරීමේ දී ව්‍යාජ අංක යොදා අලෙවි කිරීමට සූදානම් කර තිබූ යතුරුපැදි පහක් සහ ව්‍යාජ යතුරුපැදි පොත් විස්සක් අත්අඩංගුවට ගැනීමට හැකිවී තිබේ.බස්නාහිර දකුණ (නුගේගොඩ) දිසාව භාර නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත මිරිහාන විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක නිමල් කරුණාරත්න පො.සැ (56750) පියල්, පො.කො. (40241) ප්‍රසන්න, පො.කො (69598) අනිල්, පො.කො. (88816) ලයනල් සහ පො.කො (72989) ගිහාන් යන මහත්වරු වැටලීම සිදු කර ඇති අතර සැකකරුවන් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307231</link>
    <topic>ජගත් එක්දින ක්‍රිකට් තරගවල කඩඉම් තිරිමාන්න-හේරත්-මාලිංග අද පසු කරති</topic>
    <author>ප්‍රින්ස් ගුණසේකර</author>
    <content>සංචාරක දකුණු අප්‍රිකාව හා ශ්‍රී ලංකාව අතර ‍පැවැත‍‍්වෙන දෙවැනි එක්දින දිවා රාත්‍රී ක්‍රිකට් තරගය අද කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ දී ආරම්භ වේ. තරග 5කින් සමන්විත එක්දින තරගාවලියේ මුල්ම තරගයෙන් ශ්‍රී ලංකාව ලකුණු 180ක දැවැන්ත ජයක් ලබා ප්‍රබල තත්ත්වයක පසුවන හෙයින් දකුණු අප්‍රිකානු ක්‍රීඩකයෝ අද ජය වාර්තා කිරීෙම් සැලසුමක පසුවෙති.පළමු තරගයේ දි සියලු ගෞරව හිමිකරගත් හිටපු නායක කුමාර් සංගක්කාර අද තරගයේ දී තවත් ලකුණු 19ක් වාර්තා කළහොත් දකුණු අප්‍රිකා - ශ්‍රී ලංකා එක්දින තරග ඉතිහාසයේ වැඩිම ලකුණු ලාභියා ලෙස වාර්තා ‍පොතට එක්වේ.දකුණු අප්‍රිකාවේ ජැක් කලීස් ලකුණු 1429ක් ලබා සිටින අතර සංගක්කාර මේ වනවිට ලකුණු 1410ක් ලබා සිටී. කලීස් මේ තරගාවලියේ දී දකුණු අප්‍රිකානු ක්‍රිකට් පිල නියෝජනය නොකරන හෙයින් සංගක්කාරට කලීස් අභිබවා යෑමට කිසිදු අභියෝගයක් ද නොමැත.සංගක්කාර පළමු තරග‍යේ දී පන්දු 137කදී හතරේ පහර 18ක් හා හයේ පහර 6ක් සමග ලැබූ ලකුණු 169 ශ්‍රී ලංකාවට කොළඹ දී ලැබූ දෙවැනි විශාලතම ජයග්‍රහණය සටහන් කළේය. මෙයට පෙර ආර්.ප්‍රේමදාස පිටි‍යේ දී 2002 වසරේ දී ලකුණු 206කින් නෙදර්ලන්තය පරාජය කොට ඇත.අද තරගය උපනායක ළහිරු තිරිමාන්නට, රංගන හේරත්ට හා ලසිත් මාලිංගට ඉතා විශේෂ වූවකි. තිරිමාන්න හා හේරත් තම 50වැනි එක්දින ජාත්‍යන්තර තරගයට පිවිසෙන අතර මාලිංග 150වැනි එක්දින තරගයට පා තබයි. මෙතෙක් ආ ගමනේ දී හේරත් කඩුලු 48ක් ද, මාලිංග කඩුලු 230ක් ද දවාගෙන ඇති අතර තිරිමාන්න ලකුණු 908ක් ලබා තිබේ.පළමු තරගය ක්‍රීඩා කළ තණතිල්ලේ ම අද ක්‍රීඩා කිරීමට සිදුවුවහොත් තවත් දඟපන්දු යවන්නකු යෙදවීමට අපේක්ෂා කරන බව අප කළ විමසුමක දී ශ්‍රී ලංකා තේරීම් කමිටු සභාපති සනත් ජයසූරිය මහතා පැවැසිය. ‍හේරත් සමග තවත් දඟපන්දු යවන්නකු යොදා ගත‍හොත් පළමු තරගයට ක්‍රීඩා කළ ජෙහාන් මුබාරක්ගේ තැන බොහෝ දුරට සචිත්‍ර සේනානායකට හෝ අජන්ත මෙන්ඩිස්ට හිමිවනු ඇත. සේනානායක හා මෙන්ඩිස් යන දෙදෙනාම කොදෙව් දූපත් හී නිමාව දුටු තුන්කොන් තරගාවලියේ දී ශ්‍රී ලංකා පිල නියෝජනය කළහ.‘බොහෝ දුරට පළමු තරගය ජයග්‍රහණය කළ කණ්ඩායමට අවස්ථාව දීමයි මේ වෙලාවේ සිදුවන්නේ. ලොකු වෙනස්කමක් සිදු වෙන්නේ නෑ. චන්දිමාල් පළමු තරගයේ දි හොඳින් කණ්ඩායම මෙහෙයවූවා. සංගක්කාර, මහේල, තරංග මුල්පෙළ ශක්තිමත් කළා. අද තරගයේ දිත් පිතිකරුවන් ලකුණු අතරට පැමිණ වගකීම ඉටුකළහොත් ජයග්‍රහණය අපහසු වෙන්නේ නෑ.’ තේරීම් කමිටු සභාපති සනත් ජයසූරිය මහතා ‘දිනමිණ’ට පැවැසීය.දකුණු අප්‍රිකානු ආරම්භක පිතිකරු හෂීම් අම්ලා අද තරගයට ක්‍රීඩා කරනු ඇතැයි පැවැසේ. පළමු තරගයට එක් නොවූ අම්ලාගේ පුරප්පාඩුව නායක ඩිවිලියර්ස්ට තදින් දැනුණි.'අපේ මුල්පෙළ කඩුලු ඉක්මනින් දැවී ගියා. ඒක තරගයේ පරාජයට ප්‍රධාන හේතුවයි.' දකුණු අප්‍රිකානු නායකයා පැවැසීය. මුල් පෙළ අඩු ලකුණු ගණනකට දැවි යද්දී හෂීම් අම්ලා වැනි පළපුරුදු ක්‍රීඩකයකුට වගකීම දැරිය හැකි බව පිළිගත් මතයකි. අද තරගයේ කාසියේ වාසිය දිනාගතහොත් දකුණු අප්‍රිකාව මුලින් පන්දුවට පහරදීමට සූදානමින් සිටී. පළමු තරගයේ දී කාසියේ වාසිය දිනා මුලින් පන්දුවට පහරදීමේ අවස්ථාව ශ්‍රී ලංකාවට ලබාදීම පිළිබඳ කණස්සල්ලෙන් සිටින දකුණු අප්‍රිකානු නායකයා පවසන්නේ රාත්‍රිය එළඹෙත්ම ප්‍රේමදාස පිටියට පින්න පතිතවීම පිතිකරණයට බාධාවක් වූ බවයි.ශ්‍රී ලංකා සංචිතය :- දිනේෂ් චන්දිමාල් (නායක), ළහිරු තිරිමාන්න (උප නායක), තිලකරත්න ඩිල්ෂාන්, උපුල් තරංග, කුමාර් සංගක්කාර, මහේල ජයවර්ධන, තිසර පෙරේ‍රා, අජන්ත මෙන්ඩිස්, ලසිත් මාලිංග, රංගන හේරත්, ෂාමින්ද එරංග, සුරංග ලක්මාල්, ජෙහාන් මුබාරක්, ඇන්ජෙලෝ පෙරේරා, සචිත්‍ර සේනානායකදකුණු අප්‍රිකා සංචිතය :- ඒ.බී.ඩිවිලියර්ස් (නායක), හෂීම් අම්ලා, ෆර්හාන් බෙහර්ඩින්, ක්වින්ටන් ඩි කුක්, ජේ.පී.ඩුමිනි, ෆෆ් ඩු ප්ලෙසිස්, කොලින් ඉන්ග්‍රාම්, රෝරී ක්ලෙයින්වෙල්ඩ්. රයන් මැක්ලරන්, ඩේවිඩ් මිලර්, මෝර්නි මෝකල්, ක්‍රිස් මොරිස්, ඇලිවිරෝ පීටර්සන්, රොබින් පීටර්සන්, ආරොන් පැන්ගිසෝ, ලොන්වාබෝ ස්ටොස්බෝ.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307232</link>
    <topic>අළු බඳුන දෙවැනි තරගයත් එංගලන්තය ජය ගනී</topic>
    <author/>
    <content>එංගලන්තය හා ඔස්ට්‍රේලියාව අතර අළු බඳුන තරගාවලියේ දෙවැනි තරගයෙන් එංගලන්තයට ලකුණු 347ක ජයක් හිමිවිය. ඒ අනුව තරග 5කින් සමන්විත තරගාවලියේ 2-0ක් ලෙස එංගලන්තය ඉදිරියෙන් සිටී. එංගලන්තය දෙවැනි ඉනිම ශක්තිමත් කළ ආරම්භක පිතිකරු ජෝ රූට් තරගයේ වීරයා සම්මානය දිනා ගත්තේය.එංගලන්තය පළමු ඉනිම ලකුණු 361ජොනතන් ට්‍රොට් 58, ඉයන් බෙල් 109, බැරිස්ටොව් 67 (රයන් හැරිස් 72/5, ස්ටීවන් ස්මිත් 18/3)ඔස්ට්‍රේලියාව පළමු ඉනිම ලකුණු 128වොට්සන් 30, මයිකල් ක්ලාක් 28 (ස්වෝන් 44/5, බ්‍රෙස්නන් 28/2)එංගලන්තය දෙවැනි ඉනිම කඩුලු 7ට 349ජෝ රූට් 180,ඉයන් බෙල් 74 (රයන් හැරිස් 31/2, පීටර් සිඩ්ල් 65/3)ඔස්ට්‍රේලියාව දෙවැනි ඉනිම 235උස්මාන් කවාජා 54, මයිකල් ක්ලාක් 51, ජේම්ස් පැටින්සන් 35 (ස්වාන් 78/4, ඇන්ඩර්සන් 55/2, බ්‍රෙස්නන් 30/2, ජෝ රූට් 9/2).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307233</link>
    <topic>ක්‍රිස් ෆෲමි ප්‍රංශ සවාරිය ජය ගනී</topic>
    <author/>
    <content>ශත සංවත්සරය සමරමින් පැවැති ප්‍රංශ පාපැදි සවාරියේ කිරුළ අත්කර ගැනීමට බ්‍රිතාන්‍යයේ ක්‍රිස් ෆෲමි සමත්විය. කෙන්යාවේ නයිරෝබි නුවර උපන් ෆෲමි බ්‍රිතාන්‍ය වෙනුවෙන් ප්‍රංශ සවාරිය ජය ගත් දෙවැන්නා ලෙස ඉතිහාසයට එක්විය.මීට පෙර බ්‍රිතාන්‍ය නියෝජනය කරමින් බ්‍රැඩ් විගින් ප්‍රංශ පාපැදි කිරුළ ජයගත්තේය. ප්‍රංශ පාපැදි ශූරයාට පිරිනැමෙන කහ ජර්සිය හැඳගත් ෆෲමි සිය මංගල ප්‍රංශ කිරුළ ජයගැනීමේ ප්‍රීතිය සිය ස්කයි පාපැදි කණ්ඩායම සමඟ බෙදා හදා ගත්තේය.තරගාවලියේ අවසන් අදියර වූ 21වැනි අදියර නිමාවන විට සමස්ත ලකුණු සටහනේ පෙරමුණ රැක ගත් ෆෲමි ප්‍රංශ සවාරිය ජය ගැනිමට වැය කළ සම්පූර්ණ කාලය පැය 83කුත්, මිනිත්තු 56ක් හා තත්පර 40කි‍.දෙවැනි ස්ථානයට පත් කොලොම්බියාවේ නයිරෝ කුවින්ටානා ඔහුට වඩා මිනිත්තු 4කුත් තත්පර 20ක් පසුපසින් සිටියේය. ස්පාඤ්ඤයේ ජාකින් රොඩ්‍රිගස් තුන්වැනි ස්ථානය හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307234</link>
    <topic>පිරිමි රන් කිරුළ දිනූ ක්‍රීඩකයෝ ගෞරවය රකිද්දී වසර 17ක කාන්තා එල්ලේ ආධිපත්‍ය වයඹෙන් ගිලිහෙයි</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ එල්ලේ රන් පදක්කම් උතුරු මැද හා වයඹ පළාත් දිනාගත්හ. වසර 17ක් කාන්තා එල්ලේ ආධිපත්‍යය දිනා සිටි වයඹ ක්‍රීඩිකාවෝ අවසන් තරගයේ දී උතුරු මැද පළාත හමුවේ පරාජයට පත්වීම මෙහි දී කැපී පෙනුණි.‍බෙලි අත්ත ඩී.ඒ.රාජපක්ෂ ක්‍රීඩා පිටියේ දී ඊයේ නිමාව දුටු කාන්තා එල්ලේ අවසන් තරගයේ දී උතුරු මැද ක්‍රීඩිකාවෝ ලකුණකින් වයඹ පළාතේ එල්ලේ කාන්තා රන් කිරුළ උදුරා ගත්හ. වයඹ පළාත ජාතික මහා ක්‍රීඩා උළෙලේ කාන්තා එල්ලේ එන් පදක්කම වසර 2008 දී හැර අඛණ්ඩව දිනා සිටියේය.කාන්තා අවසන් තරගයේ දී උතුරු මැද පළාත ලකුණු 20ක් ලබාගත් අතර වයඹ පළාත ලකුණු 19ක් ලබා ගත්තේය. දක්ෂතම ක්‍රීඩිකාවට හිමි සම්මානය උතුරු මැද පළාතේ එච්.එම්.හේරත්ට හිමිවූවාය. කාන්තා එල්ලේ ලෝකඩ පදක්කම ඌව පළාත දිනාගත් අතර ඔවුන් වෙතින් පරාජයට පත්වූයේ නැගෙනහිර පළාත් කණ්ඩායමයි. රටපුරා සියලු පළාත් නියෝජනය කරමින් අවසන් වටයේ තරග පැවැත්වුණි.මෙවර කාන්තා රන් කිරුළ වයඹ පළාතට අහිමි වෙද්දී පිරිමි එල්ලේ රන් පදක්කම වයඹ පළාත් ක්‍රීඩකයෝ දිනා ගෞරවය රැක ගත්හ. පිරිමි අවසන් තරගයේ දී වයඹ පළාත වෙතින් බස්නාහිර පළාත ලකුණු 7කින් පරාජයට පත්විය.සිටිනාමලුව, රුහුණ විජය බා විදුහල් ක්‍රිඩාංගණයේ ඊයේ නිමාව දුටු පිරිමි එල්ලේ අවසන් තරගයේ දී වයඹ පළාත් ක්‍රීඩකයෝ ලකුණු 28ක් ලබා ගනිද්දී බස්නාහිර පළාත ලකුණු 21කට සීමාවිය. අවසන් තරගයේදී කැපී පෙනෙන දක්ෂතා දැක්වූ වයඹ පළාතේ ඊ.ආර්.ජයශාන්ත ප්‍රනාන්දු දක්ෂතම ක්‍රීඩකයා බවට පත්විය. පිරිමි එල්ලේ ලෝකඩ පදක්කම උතුරු මැද පළාත දිනා ගත්තේය. තෙවැනි ස්ථානය තේරීමේ තරගයේ දී උතුරු මැද පළාත ලකුණු 8ක් ලබාගත් අතර දකුණු පළාත ලකුණු 7ක් වාර්තා කළේය.අවසන් වටයේ රන්, රිදී හා ලෝකඩ පදක්කම්වලට අමතරව කාන්තා - පිරිමි ජයග්‍රාහී කණ්ඩායම්වලට රුපියල් දෙලක්ෂ පනස්දහසක පමණ මුදල් තෑගි පිරි නැමුණි.ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ නියෝග මත ක්‍රීඩා සංවර්ධන දෙපාර්තුමේන්තුවේ කීර්ති ගුණතිලක, නිශාන්ත මාදෙරන, සුනිල් විජේසිංහ, ඩබ්ලිව්.ජේ.එම්.තුෂාර, ටෙනිසන් අබේගුණරත්න හා එම්.ඩබ්ලිව්.පී.විමලසේන යන මහත්වරු තරගාවලිය සංවිධානය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307235</link>
    <topic>ලොව වේගවත්ම රගර් ක්‍රීඩකයා සබරගමුව ස්ටැලියොන්ස් පිලට</topic>
    <author>ෆවුස් මොහොමඩ්</author>
    <content>අන්තර් ජාතික සත් සාමාජික රගර් පිටියේ වේගවත්ම ක්‍රීඩකයා ලෙස සැළකෙන අමෙරිකාවේ කාලින් අයිල් කාල්ටන් සුපර් සෙවන්ස් තරගාවලියේ රෝහිත රාජපක්ෂගේ නායකත්වයෙන් යුත් සබරගමුව ස්ටැලියොන්ස් කණ්ඩායමට එක්වී සිටියි. අමෙරිකාවේ සුප්‍රකට කෙටිදුර ධාවන ශූරයන් වන ටයිසන් ගේ හා ජස්ටින් ගැට්ලින්ගේ සමකාලීන ක්‍රීඩකයකු වන අයිල් කෙටි දුර ධාවන ක්ෂේත්‍රයෙන් ඉවත්ව රගර් ක්‍රීඩාවට පිවිසියේ පසුගිය වසරේදීය. මේ වනවිට වේගවත් ක්‍රීඩකයකු ලෙස ලෝක රගර් ක්‍රීඩාලෝලීන්ගේ අවධානය දිනා සිටින අයිල්ගේ දස්කම් දැක ගැනීමට කාල්ටන් සුපර් සෙවන්ස් තරගාවලිය හරහා මෙරට ක්‍රීඩා ලෝලීන්ට අවස්ථාව උදාවී තිබේ. ‍ෆිජී ක්‍රීඩකයන් 2ක් හා සැමෝවා කණ්ඩායමෙන් ක්‍රීඩකයන් 3ක් ද සබරගමුව ස්ටැලි‍‍යොන්ස් කණ්ඩායමට එක්වී සිටිති.පසුගිය වසරේ දී ජැෆ්නා චැලෙන්ජර්ස් පිලට ක්‍රීඩා කළ ප්‍රබල ක්‍රීඩක ෆිජී කණ්ඩායමේ හිටපු නායක ස්ටෙෆානෝ කැකෝනිවලු මේ වසරේ දි යෝෂිත රාජපක්ෂගේ නායකත්වයෙන් යුත් වෙස්ටර්න් වොරියර්ස් කණ්ඩායමට ඇතුලත් වෙයි. එමෙන්ම පසුගිය වසරේ දී වෙස්ටර්න් වොරියර්ස් කණ්ඩායම නියෝජනය කළ නවසීලන්ත ක්‍රීඩක ලොටේ රයිකබුලා, සැමෝවා ක්‍රීඩක රුපෙනි ලෙවෙසි යළි කණ්ඩායමට එක්වී සිටිති.ශ්‍රී ලංකා සත් සාමාජික කණ්ඩායමේ හිටපු පුහුණුකරු බ්‍රිතාන්‍ය ජාතික බෙන් ගෝලිංස් මෙවර කාල්ටන් සුපර් සෙවන්ස් තරගාවලියේ දී ගයාන් වීරරත්නගේ නායකත්වයෙන් යුත් නෝර්ත් වෙස්ටර්න් බ්ලැක්ස් කණ්ඩායම නියෝජනය කරන අතර නවසීලන්ත ක්‍රීඩකයන් 5ක් ද එක්වී සිටිති.අන්තර් ජාතික සත් සාමාජික රගර් තරග බිමේ වේගවත් උත්සාහක දිනුම් වාර්තා කරන්නකු ලෙස ප්‍රකට ෆිජී ක්‍රීඩක ඇලිපේට් රයිටිනි ප්‍රදීප් ලියනගේ නායකත්වය දරන නෝර්ත් සෙන්ට්‍රල් ටයිපූන්ස් කණ්ඩායම වෙනුවෙන් ක්‍රීඩා කිරීමට නියමිතය.කාල්ටන් ක්‍රීඩා සමාජය හා ශ්‍රී ලංකා රගර් සංගමය සමග එක්ව තාරුණ්‍යයට හෙටක් සංවිධානය මෙහෙයවනු ලබන කාල්ටන් සුපර් සෙවන්ස් තරගාවලියේ පළමු අදියර මේ මස 27 හා 28දෙදින ගාල්ලේ දීත්, දෙවැනි අදියර ලබන අගෝස්තු මස 3 හා 4 දෙදින කොළඹ දීත් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307236</link>
    <topic>ෆුට්සාල් ශූරතාව ගෝල්ඩන් ස්ටාර්ස්ට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ශ්‍රී ලංකා පාපන්දු සම්මේලනය ප්‍රථම වරට මෙහෙය වූ ෆුට්සාල් පාපන්දු තරගාවලියේ ශූරතාව අත්කර ගැනීමට ගෝල්ඩන් ස්ටාර්ස් පිල සමත්විය. එහි කාන්තා ශූරතාව දිනාගනු ලැබුවේ මහනුවර විහාර මහාදේවි බාලිකා විදුහල විසිනි.තරගාවලියේ පළඟ ශූරතාව මහනුවර යෝක් පිල දිනාගත් අතර එහි අනුශූරතාව ජොලි බෝයිස් කණ්ඩායමට හිමිවිය. ගම්පොල රෙඩ්සන් පිල බඳුන ශූරතාව දිනාගත්තේය. එහි අනුශූරයන් වූයේ මාවනැල්ල යුනයිටඩ් කණ්ඩායමය. ‍ත්‍යාග ප්‍රදානෝත්සවය ක්‍රීඩා ඇමැති මහින්දානන්ද අලුත්ගමගේ, පාපන්දු සම්මේලනයේ සභාපති රංජිත් රොඩ්‍රිගෝ හා මහනුවර බන්ධනාගාර අධිකාරී තිස්ස ජයසිංහ මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307237</link>
    <topic>ලේටන් කුසලාන බොක්සිං:හොඳම ක්‍රීඩකයා මලිත් ක්‍රීඩිකාව කෝසලා</topic>
    <author>ෆවුස් මොහොමඩ්</author>
    <content>යුද හමුදාවේ චරිත් පෙරේරා වට 2-1කින් පරාජය කළ ස්ලිම්ලයින් බොක්සිං සමාජයේ මලිත් ප්‍රභාෂ්වර ලේටන් කුසලාන බොක්සිං තරගාවලියේ හොඳම ක්‍රීඩකයා සම්මානය දිනාගැනීමට සමත්විය. ශ්‍රී ලංකා ආධුනික බොක්සිං සංගමයේ මෙහෙයවිමෙන් පසුගියදා සුගතදාස ගෘහස්ත ක්‍රීඩාංගණයේ දී නිමාවට පත්වූ මේ තරගාවලියේ හොඳම ක්‍රීඩිකාවට හිමි සම්මානය දිනාගනු ලැබුවේ පසුගිය වසරේ මේ තරගාවලියේ හොඳම පරාජිත ක්‍රීඩිකාව සම්මානය දිනූ මාස් සදර්න් බොක්සිං සමාජයේ කෝසලා නිල්මිණි විසිනි.කිලෝග්‍රෑම් 48බර පන්තියේ තරගයේ දී ඇය වෙතින් තරග වට 3-0ක පරාජයක් ලැබූ යුද හමුදාවේ එස්.ආර්.හේරත්ය.යුද හමුදාවේ චරිත් පෙරේරා හොඳම පරාජිත ක්‍රීඩකයා ලෙසත්, මාස් සදර්න් බොක්සිං සමාජයේ එල්.උදයංගනී හොඳම පරාජිත ක්‍රීඩිකාව ලෙසත් සම්මාන දිනාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=s1307238</link>
    <topic>අන්තර් පළාත් පාපන්දු 27 සිට රත්නපුරේ දී</topic>
    <author>එන්.පී.රාජදොරේ රත්නපුර විශේෂ</author>
    <content>39වැනි ජාතික මහා ක්‍රීඩා උළෙලේ අන්තර් පළාත් පිරිමි සහ කාන්තා පාපන්දු තරග මේ මස 27 වැනිදා සිට 29 වැනිදා දක්වා රත්නපුරයේදී පැවැත්වේ.සිවලී සහ මද්දුව ශ්‍රී සුමන මහ විදුහල් ක්‍රීඩාංගණවලදී පැවැත්වෙන තරගාවලිය සඳහා උතුරු නැඟෙනහිර පළාත් ඇතුළු පළාත් 9ක් නියෝජන කරමින් කණ්ඩායම් එක්වෙති.තරගාවලියේ ශූරතා සඳහා ක්‍රීඩා අමාත්‍යංශයෙන් හිමිවන කුසලානවලට අමතරව පිරිමි ශූරතාව රත්නපුර දිස්ත්‍රික් පාපන්දු සභාපති රාජ්‍ය පරිපාලන හා ස්වදේශ කටයුතු ඇමැති තිළිණ කරන ‘ඩබ්.ඩී.ජේ.සෙනෙවිරත්න අභියෝග ශූරතා කුසලානය'’ පිරිනැමේ. කාන්තා ශූරතාවට රත්නපුර නගරාධිපති නීතිඥ ‘කපිල අබේරත්න අභියෝගතා ශූරතාව’ ප්‍රදානය කෙරේ. ජාතික මට්ටමේ පාපන්දු තරගාවලියක් රත්නපුරයේදී පැවැත්වෙන්නේ ප්‍රථමවරට වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>23</day>
    </date>
    <link>http://www.dinamina.lk/2013/07/23/_art.asp?fn=f1307231</link>
    <topic>13 ම දුන්නොත් රට කොටියාට ගියාම තමයි!</topic>
    <author/>
    <content>1987 දී අස්සන් කරන ලද ඉන්දු – ලංකා ගිවිසුමට අනුව රැගෙන ආ 13 වැනි ආණ්ඩුක්‍රම ව්‍යවස්ථා සංශෝධනය යටතේ ස්ථාපිත කරන ලද පළාත් සභා ක්‍රමය හා එම සංශෝධනය මගින් පළාත් සභාවලට ලබාදී ඇති බලතල පිළිබඳ සංවාදයක් ඇති වී තිබේ. මෙවැනි අවස්ථාවක පැවැත්වෙන උතුරු පළාත් සභා මැතිවරණයට විශේෂ අවධානයක් යොමු කරමින් ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා සමඟ කරන ලද සාකච්ඡාවකි.මෙවැනි ඡන්දයක් පැවැත්වීම උතුරට ප්‍රජාතන්ත්‍රවාදය ගෙන ඒමේ තවත් පියවරක් ලෙස මම දකිනවා. ත්‍රස්තවාදයෙන් නිදහස් කරගත් උතුරේ ජනයාට ප්‍රජාතන්ත්‍රවාදයේ නියම අර්ථය විඳගැනීමට හැකිවන අවස්ථාවක් වශයෙනුත් මෙය සළකන්න පුළුවන්.මෙහිදී ඇතිවිය හැකි තවත් විශේෂ තත්ත්වයක් තමයි, 13 වැනි සංශෝධනය මගින් පළාත් සභාවලට ලබාදුන් පොලිස් - ඉඩම් බලතල ආදී සියලු වරප්‍රසාද ලැබිය යුතු යැයි කියමින් මහ ඇමැතිවරයාට ශ්‍රේෂ්ඨාධිකරණය මගින් මැන්ඩාමුස් ආඥාවක් ලබාගත හැකි වීම. එවිට එම බලතල ක්‍රියාවට නැංවීමේ හැකියාව මහ ඇමැතිවරයාට ලැබෙනවා. මෙතෙක් කලක් අනෙක් පළාත් සභාවල මහ ඇමැතිවරුන් සතුවත් එම බලතල තිබුණා.හැබැයි, එම පළාත් සභා එක්සත් ජනතා නිදහස් සන්ධානය හෝ එක්සත් ජාතික පක්‍ෂය ජයග්‍රහණය කරන විට ජනාධිපතිවරයාට, එනම් විධායකයට කීකරු පාලනයක් ගෙන යාම දකින්න තිබෙනවා. එහෙත්, යම් හෙයකින් උතුර පළාත් සභාවේ බලය ටී.එන්.ඒ අතට ගියොත් ඔවුන් පෙර කී ඉල්ලීම කරන්න පුළුවන්. කොහොම නමුත්, එය කඩිනමින් සිදුවේ යැයි සිතන්න අමාරුයි.මොකද, ඔවුන් ඡන්දයෙන් දිනුවත් මුලින් තමන් කීකරු ප්‍රජාතන්ත්‍රවාදීන් බව ලෝකයට පෙන්වීම සඳහා කාලයක් ඔය විදිහටම ඉන්න තියෙන ඉඩ වැඩියි. යම් විදිහකින් රට අස්ථාවර වුවහොත් හරි ඔවුන්ට හිතකර ආණ්ඩුවක් බලයට පත්වුණොත් හරි ඔවුන් මේ බලතල උදුරා ගනීවි. ඒ සඳහා ඔවුන්ට අවශ්‍ය මොහොත එන තෙක් කල් බලන්න හුඟක් ඉඩ තියෙනවා.මේ නිසා 13 වැනි ආණ්ඩුක්‍රම සංශෝධනය සම්බන්ධයෙන් අප දැන් සිටින්නේ තීරණාත්මක මංසන්ධියකයි. දැනට උද්ගතවී ඇති අර්බුදයේ මුල් පියවර උතුරු පළාත් සභා මැතිවරණයෙන් පසු දැක ගැනීමට පුළුවන් වෙතැයි සිතෙනවා.මේ ආණ්ඩුක්‍රම ව්‍යවස්ථාව යටතේ එය කිරීම සඳහා හැකියාව තිබෙනවා. 13 වැනි සංශෝධනයේ ඇතැම් වගන්ති සංශෝධනය නොකර බලතල ලබාදීම භයානකයි. උදාහරණයක් හැටියට පොලිස් බලතල ගත්තොත් ඒවා ලබාදීම ඉතා භයානකයි. ඉඩම් බලතල ගැනත් නියම තත්ත්වය අවබෝධ කරගත යුතුයි. ශ්‍රේෂ්ඨාධිකරණය මගින් ව්‍යවස්ථාව අර්ථ නිරූපණය කර ගැනීමේ හැකියාව තිබෙනවා. කලින් කියපු විදිහේ පාලනයක් උතුරේ ඇති වුණොත් රටේ නීති දෙකක් ක්‍රියාත්මක වෙන තත්ත්වයක් උද්ගත වෙයි. උතුරට පමණක් සීමාවූ බලතල ලැයිස්තුගත වීමටත් ඉඩ තිබෙනවා.මගේ විශ්වාසයේ හැටියට නම් කිසිම දේශපාලන පක්‍ෂයකට පළාත් සභා අහෝසි කිරීම කළ නොහැකියි. මොකද ප්‍රාදේශීය හා පළාත් සභා නියෝජනය කරන එම නියෝජිතයන් හරහා එම පක්‍ෂ ශක්තිමත් වන නිසයි. එවිට, පළාත් සභා අහෝසි කරන තීරණයකට ගියොත් එම නියෝජිතයන්ගේ සහාය එවකට පවතින ආණ්ඩු පක්‍ෂයට ලබාගැනීමට නොහැකියි. මේ නිසා 13 වැනි සංශෝධනය මුළුමනින් ඉවත් කිරීම වෙනුවට එම සංශෝධනයට ඇතුළත් විෂ දළ ගැලවීම ගැන අවධානය යොමු කිරීම විය යුතුයි.යුද්ධයේ දී අවශ්‍ය වුණා වගේ ම මේ අවස්ථාවේදීත් විධායක බලය අවශ්‍යම යි. පළාත් සභා පාලනය කිරීමේ හැකියාව තියෙන්නේ ජනාධිපති ධුරයේ විධායක බලතල ඇතිතාක් පමණක් බවත් අපි තේරුම්ගන්න ඕන. එය ඉවත් කළ හොත් පළාත් සභා වලට මධ්‍යම රජයත්, පාර්ලිමේන්තුවත් අභිභවා යාමට හැකිවෙනවා.හිටපු විනිශ්චයකාරවරයකුට දේශපාලනය කිරීමට තහංචි නෑ. එහෙත්, එය සදාචාරාත්මකව අනුමත කළ නොහැක්කේ, එමගින් ඔවුන් ධුරය දරද්දී දුන් තීන්දුවල දේශපාලන පසුබිමක් තිබුණේ දැයි සිතීමට ජනතාව පෙළඹෙන නිසා. විග්නේශ්වරන් විනිසුරුතුමා ශ්‍රේෂ්ඨාධිකරණයට පත් කරද්දීත් ඔහු දෙමළ පක්‍ෂග්‍රාහීත්වයක් ඇති අයෙක් බවට චෝදනා තිබුණා. එවැනි පුද්ගලයකු තම මහ ඇමැති අපේක්‍ෂකයා ලෙස නම් කිරීමෙන් ටී.එන්.ඒ. ලබාදෙන පණිවිඩය තමයි නීතිය අර්ථ නිරූපණය කළ හැකි අයකු කරලියට ගැනීම. එමගින් ටී.එන්.ඒ. එක ප්‍රදර්ශනය කරන්නේ කුමක්ද කියන එක තේරුම් ගැනීම වැදගත්. තවත් අතකට ඔහු වැනි බුද්ධිමතකු මේ තනතුරට නම් කිරීමෙන් තමන් ප්‍රජාතන්ත්‍රවාදී රාමුව තුළ මනාව කටයුතු කරන බවක් ලෝකයට පෙන්වීමටත් ටී.එන්.ඒ. එක වෑයම් කරන බව පෙනෙනවා.උතුරේ ජනයා වාර්ගික දේශපාලනයෙන් ඉවත්වී ජාතික දේශපාලනයට අවතීර්ණ වුවහොත්, එය ඔවුන්ට බෙහෙවින් වාසිදායක යි. එසේ වුවහොත් රටේ ඇතිවන ගැටුම්කාරී ප්‍රශ්න රැසක් සමනය කිරීමටත් හැකි වෙනවා. ටී.එන්.ඒ. එකට දේශපාලන පක්‍ෂයක් ලෙස සාර්ථකව පැවැතීමට හැක්කේ සිංහල - දෙමළ ගැටුම්කාරිත්වයක් පවත්වා ගෙන යාම මගින්, වාර්ගික දේශපාලන පක්‍ෂයක් වන ඔවුන්ට වාසිගන්න ලැබෙන්නේ එවිටයි. ගැටුමක් නැත්නම් ඔවුන්ට පැවැත්මක් නෑ.මේ නිසා, ජාතීන් අතර හොඳ හිත ඇති බව ඔප්පු කිරීමට නම් උතුරේ බහුතර දෙමළ ජනයා කළ යුත්තේ ජාතික දේශපාලන ධාරාවේ පක්‍ෂ සමඟ කටයුතු කිරීමයි. එම පක්‍ෂවලට උතුරේ අවම මන්ත්‍රී සංඛ්‍යාවක් දිනා ගැනීමට හැකි වුවහොත්, එය හොඳ ප්‍රවණතාවක්.එය ජාතික දේශපාලනය කරාම යොමු වුණොත් වාර්ගික දේශපාලනය අභාවය කරා යැවිය හැකියි. මේ නිසා වාර්ගික හොඳ හිත ඇති කිරීම සඳහා කළ යුතු හොඳම දේ නම් උතුරේ සැලකිය යුතු මන්ත්‍රීන් සංඛ්‍යාවක් ජාතික ධාරාවේ පක්‍ෂ විසින් දිනා ගැනීමයි.13 වැනි සංශෝධනයට ඇතුළත් වන අන්දමේ පොලිස්, ඉඩම් වැනි බලතල උතුරේ නොව දකුණේ පළාත් සභා මහ ඇමැති වරුන්ටවත් නොයා යුතු බවයි මගේ මතය. යම් විදිහකින් මේ බලතල ඔවුන් අතට ගියොත් ප්‍රාදේශීය දේශපාලනඥයන් සම්බන්ධයෙන් අද අහන්න – දකින්න ලැබෙන කාරණාත් එක්ක ඇතිවිය හැකි තත්ත්වය සිතා ගැනීමට පුළුවන්.පොලිස් බලතල සැම විට ම මධ්‍යම රජය සමඟ තිබිය යුතුමයි. එසේ නැතිව ඒවා පළාත් සභා මහ ඇමැතිවරුන්ට දුන්නොත් ඒක සුදුසු නැති කෙනකුට ආයුධයක් දුන්නා වගේ වැඩක්. එවැනි තත්ත්වයක දී අසරණභාවයට පත්වන්නේ අහිංසක ජනතාවයි. පොලිස් බලතල ආදිය නැතිවත් ප්‍රාදේශීය දේශපාලනඥයන්ගෙන් ජනතාව බැට කන අන්දම ගැන දුටුවාම ඒ බලතලත් දුන්නොත් කොහොමට හිටීවි ද?පුද්ගලිකව මං විශ්වාස කරන දේ තමයි පොලිස් බලතල මධ්‍යම රජය සමඟ තිබුණොත් වඩා හොඳින් නිදාගන්න පුළුවන් කියන එක. එසේ නොවුණොත් සැනසීමෙන් නිදාගන්න ලැබෙන එකක් නෑ. ඔය බලතල උතුරේ මහ ඇමැතිවරයා ටී.එන්.ඒ එකෙන් පත්වෙලා ඔහුට ලැබුණොත් ටී.එන්.ඒ පසුගිය ක්‍රියාකලාපය දෙස බලනවිට, තේරුම්ගත හැකි පරිදි ආපසු ඊළමය ට පාර කැපෙයි. 13 වැනි සංශෝධනය මගින් ඉන්දියාව අපේක්‍ෂා කළේ, ප්‍රභාකරන් ප්‍රජාතන්ත්‍රවාදයට රැගෙන ඒමට නම් අද ප්‍රභාකරන් ඇත්තෙත් නෑ, එල්.ටී.ටී.ඊ යත් නෑ. එසේ නම් 13 වැනි සංශෝධනය හරහා දී ඇති බලය මුළුමනින් පූජා කරන්න ගියොත් වෙන්නෙ ආපසු රට එවැනි යුගයකට ඇද දැමීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307241</link>
    <topic>කොටි බුද්ධි නායකයා අල්ලන්නජාත්‍යන්තර වරෙන්තුවක්</topic>
    <author>සිරන්ජනී කුමාරි</author>
    <content>මීට වසර පහකට පමණ පෙර 2008 සැප්තැම්බර් 16දා කොළඹ හෝර්ටන් වටරවුම අසල දී විශාල විනාශයක් සිදු කරමින් පුපුරුවා හරිනු ලැබූ බස්රථ බෝම්බයේ ප්‍රහාරක සැලැසුම්කරු වූ කොටි බුද්ධි අංශයේ නායක මුහුන්දන් අත්අඩංගුවට ගැනීම සඳහා ජාත්‍යන්තර පොලිසියද සම්බන්ධ කර ගනිමින් රතු නිවේදන සහිත වරෙන්තුවක් කොළඹ මහේස්ත්‍රාත් අධිකරණය විසින් නිකුත් කර තිබේ.ධර්මලිංගම් ජයන්තම් නොහොත් මුහුන්දන් නමැති මේ සැකකරු විදේශ සම්බන්ධතා මත මීට කලකට පෙර රටින් පැන ගොස් ඇතැ’යිද දැන ගන්නට ලැබේ. කොළඹ ත්‍රස්ත විමර්ශනය දිවුරුම් ප්‍රකාශයක් මගින් අධිකරණයට දැක් වූ කරුණු මත කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය මේ නියෝගය ලබා දුන්නාය.2008.09.16 හෝර්ටන් වටරවුම අසල මාර්ග අංක 155 බස් රථයක් තුළ බෝම්බයක් පිපිරවීමේ සිද්ධියක් සම්බන්ධයෙන් මොහුට මෙසේ වරෙන්තු නිකුත් විණ.යුද සමයේ වන්නි ප්‍රදේශය බාර ව ක්‍රියා කර ඇති බුද්ධි අංශ නායක ධර්මලිංගම් ජයන්තම් නොහොත් මුහුන්දන් නමැත්තාට මෙසේ වරෙන්තු නිකුත් විණ.කාලබෝම්බ සම්බන්ධයෙන් විශේෂ පුහුණුවක් ලද මොහු බෝම්බ ප්‍රහාර සැලසුම්කරු ලෙස එවක ක්‍රියා කොට තිබේ.ආනන්දපුරම් උතුර, කිලිනොච්චි පදිංචි මොහු අංක 46, පංචිකාවත්ත මරදාන ප්‍රදේශයේ මුද්‍රණාලයක් පවත්වාගෙන යමින් සිටි අයෙකු බවත් ඔහු අත්අඩංගුවට ගැනීමට ගිය අවස්ථාවේදී එම ලිපිනවල පදිංචි නොමැති බවත් ඔහු විදේශගත වී ඇති බවට තොරතුරු අනාවරණ වූයේ යැයි ත්‍රස්ත කොට්ඨාසය අධිකරණයට කරුණු වාර්තා කොට තිබිණ.මාර්ග අංක 155 මට්ටක්කුලිය ගල්කිස්ස ධාවනය වන මට්ටක්කුලිය ඩිපෝවට අයත් ඩබ්ලිව්. පී. එන්. ඒ. 3656 දරන බස් රථය නොමෑන්ස් ක්‍රීඩාංගණය අසලදී බස් රථ බෝම්බය පුපුරුවා හැරීම සම්බන්ධයෙන් 2011.9.24 වන දින. අච්චුවේලි පදිංචි නාගලිංගම් මදනසේකර් නමැත්තා ත්‍රස්ත විමර්ශන අංශය විසින් අත්අඩංගුවට ගෙන තිබිණ.බූස්ස කඳවුරේ ඔහු රඳවා කරන ලද ප්‍රශ්න කිරිම්වලදී ඔහු ග්‍රාමසේවකයෙකු බවත් කිලිනොචිචියේ සේවය කළ අවධියේ මුහුන්දන් කොටි නායකයා හඳුනා ගත් අතර ලක්‍ෂ තුනක් අතට දුන් ඔහු වන්නි ප්‍රදේශයේ තමාට මුහුණු වසා පුපුරන ද්‍රව්‍ය පිළිබඳ පුහුණුවක් ලබා දී පුපුරන ද්‍රව්‍ය පාර්සලයක් ද ලබා දුන් බව පැවසේ.අනතුරුව තමා මට්ටක්කුලිය ප්‍රදේශයේ කුලියට නිවසක් ගෙන පදිංචිව 2008.09.16 බෝම්බ කොටස් එකලස් කොට 155 බස් රථයේ දමා ගිය බවට ඔහු පවසා තිබිණ.එම බෝම්බය පුපුරා යාමෙන් අනතුරුව තමා වන්නියට ගිය අතර එහිදී මුහුන්දන් හා කපිල් අම්මාන් තමාට ස්තුති පුද කොට සංග්‍රහයක්ද පැවැත් වූ බවට තොරතුරු අනාවරණය වේ.බුද්ධි අංශ කොටි නායක කපිල් අම්මාන්ගේ නිවස පරීක්‍ෂා කළ අවස්ථාවේදී බෝම්බකරුගේ අත්සන් සහිත ලිපි ගොනුවක්ද පොලිසිය විසින් සොයාගෙන තිබිණ.අදාළ කරුණු සළකා බැලු මහේස්ත්‍රාත්වරිය මේ සිද්ධියේ පළමු සැකකරු වන නාගලිංගම් මදනසේකර් රක්‍ෂිත බන්ධනාගාරගත කිරීමට නියම කළ මහේස්ත්‍රාත්වරිය දෙවන සැකකරු වන බුද්ධි අංශ කොටි නායක මුහුන්දන් නමැත්තා (එස් 2377064) ජාත්‍යන්තර පොලිසිය හරහා අත්අඩංගුවට ගැනීමට රතු නිවේදන සහිත වරෙන්තුවක් නිකුත් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307242</link>
    <topic>ශ්‍රී ලංකාව ආසියාවේ ආශ්චර්ය බවට පත්වීම කිසිසේත් සිහිනයක් නොවේ</topic>
    <author>ධනුෂ්ක ගොඩකුඹුර සහ දෙල්ගොඩ සමූහ, මල්වාන සමූහ බියගම සිට</author>
    <content>යුද්ධය නිමා කර සාමය උදා කරන අතරම සංවර්ධනය අතිනුත් පෙරට යන ශ්‍රී ලංකාව ආසියාවේ ආශ්චර්ය බවට පත් වීම කිසිසේත් සිහිනයක් නොවන බව ජනාධිපති මහින්ද රාජපක්ෂ මහතා අවධාරණය කරයි. කම්මැලි හා අකාර්යක්ෂම රටක් වශයෙන් එදා හැඳින්වුණු ශ්‍රී ලංකාව දැන් එකම වැඩබිමක් බවට පත්ව ඉදිරියට යන්නේ කැපවීමෙන් වැඩ කරන දේශයක්, ජනතාවක් හා රජයක් සහිත සාඩම්බර රටක් වශයෙන් බවත් ජනාධිපතිවරයා පවසයි.රටම සංවර්ධනය වන අන්දම සංවර්ධනය හැර අනෙක් කරුණු පිළිබඳ කතා කරන විපක්ෂයේ වේදිකාවෙන්ම පෙනෙන බව පවසන ජනාධිපතිවරයා දේශයට ද්‍රෝහි නොවී, වෛරය අතහැර රට සංවර්ධනය කිරීමට කැපවීම පක්ෂ විපක්ෂ සියලුදෙනාගේ යුතුකම බවත් කියයි.ජනාධිපති මහින්ද රාජපක්ෂ මහතා මේ අදහස් පළ කළේ රුපියල් කෝටි 10150ක වියදමින් ඉදි කෙරුණු බියගම ජල පවිත්‍රාගාරය විවෘත කිරීමේ අවස්ථාවට ඊයේ (23) එක්වෙමිනි. මෑත ඉතිහාසයේ මෙරට ඉදි කෙරුණු දැවැන්තම ජල පවිත්‍රාගාරය වන මෙම පවිත්‍රාගාරයේ දෛනික ධාරිතාව ලීටර් දශලක්ෂයක් වන අතර එම ප්‍රමාණය බියගම, ජාඇල, සීදූව, වත්තල, ගනේමුල්ල ඇතුළු ගම්පහ දිස්ත්‍රික්කයේ දශලක්ෂයකට අධික ජනතාවකට පිරිසිදු පානීය ජලය සැපයීමට සමත්ය.ශ්‍රී ලංකා රජයේ සහ ඩෙන්මාර්ක් රජයේ මුදල් ප්‍රතිපාදන මත ඉදි කෙරුණු ජල පවිත්‍රාගාරය විවෘත කළ ජනාධිපතිතුමා සංකීර්ණයේ නිරීක්ෂණ චාරිකාවක ද නිරත විය. ජල සම්පාදන මණ්ඩලයට හිමිව ඇති ජාත්‍යන්තර ප්‍රමිති සහතිකය එම මණ්ඩලයේ නිලධාරීන් වෙත පිරිනැමීමට ද එක් විය.රට සංවර්ධනය වීම නිසා ජනතාවගේ ආකල්ප සුබදායී ලෙස වෙනස් ව ඇති අන්දම එදා ආරක්ෂාවත් සාමයත් ඉල්ලා සිටි ජනතාව කාපට් මාර්ග, අධිවේගී මාර්ග ඉල්ලා සිටීමෙන්ම පැහැදිලි වන බවත් ජනාධිපතිවරයා පැවසීය.දැන් සමහරුන්ට තිබෙන ලොකුම ප්‍රශ්නය පොදු රාජ්‍ය මණ්ඩල රාජ්‍ය නායක සමුළුව බව පෙන්වා දුන් ජනාධිපතිවරයා ජාත්‍යන්තරයේ සහයෝගය සම්බන්ධයෙන් සමහරුන්ට ඇති ඒ ගැටලු ද නුදුරු අනාගතයේදීම නිරාකරනය වනු ඇතැයි ප්‍රකාශ කළේය.අභියෝග ජයගත් රජයක් වශයෙන් ඕනෑම අභියෝගයකට මුහුණ දීමට සූදානම් වත්මන් රජය රටේ ඇති ගැටලු අනාගත පරපුරට විසැඳීමට ඉතිරි නොකරන රජයක් බවත් ජනාධිපතිවරයා පැවසීය.ඇමැතිවරුන් වන දිනේෂ් ගුණවර්ධන, බැසිල් රාජපක්ෂ, ෆීලික්ස් පෙරේරා, නියෝජ්‍ය ඇමැතිවරුන් වන නිරූපමා රාජපක්ෂ, ඩුලිප් විජේසේකර, ලසන්ත අලගියවන්න, පණ්ඩු බණ්ඩාරනායක, සරණ ගුණවර්ධන මහත්ම මහත්මීහු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307243</link>
    <topic>තහනම් දුම්වැටි ප්‍රචාරයට පිටු පා නව දුම්වැටියක්</topic>
    <author>සීගිරිය විශේෂ</author>
    <content>දුම්වැටි අළෙවි ප්‍රචාරණය නීතියෙන් තහනම් කර ඇත. එම තහනම අභියෝගයට ලක් කරමින් මේ දිනවල රට පුරා මීට පෙර ලංකාවේ අලෙවි වූ දුම් වැටියක් නැවත ජනතාවට හඳුන්වාදීමේ ප්‍රචාරක වැඩසටහනක් ක්‍රියාත්මක වෙයි.දඹුල්ල නගරයේ හෝටල්වල එම ප්‍රචාරක දැන්වීම් ඇලවීම විවිධ ප්‍රමාණයේ අත් පත්‍රිකා වෙළෙඳ සැල් ඇතුළත ජනතාව අතට පත්කිරීම සිදු කරන අයුරු අපට දැක ගැනීමට හැකි විණි.එම පත්‍රිකාවල ඉතා කුඩා අකුරෙන් ලියා ඇත්තේ එම පත්‍රිකා පාරිභෝගික ජනතාවට ප්‍රදර්ශනය කිරීමට නොහැකි බවයි. එහෙත් එම නීතියට මෙන්ම සමාගම් විසින් නීතියෙන් මිදීම සඳහා ලියා ඇති එම වැකිය සඳහන් පත්‍රිකාද මහජන ප්‍රදර්ශනයේ තිබෙන අයුරු දැක ගැනීමට හැකි විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307244</link>
    <topic>වල්පොල බටුවත්ත ගම්වාසිහු දුම්රිය මඟ හරස් කරති</topic>
    <author>ශීලා උඩුවර</author>
    <content>ඉදිකිරීමට යෝජිත උතුරු අධිවේගී මාර්ගය ගම් හරහා ඉදිකිරීම සම්බන්ධයෙන් විරෝධය දැක්වීමට වල්පොල බටුවත්ත ගම්වාසීන් විසින් සංවිධාන කර තිබු උද්ඝෝෂණයක් හේතුවෙන් ඊයේ(23) පෙරවරුවේ රාජකාරී සඳහා පැමිණෙමින් සිටි දුම්රිය මගීහු දැඩි අසීරුතාවට පත්වුහ.පෙරවරු 7 ට කොළඹ කොටුව සිට නුවර දක්වා ගමන් ගන්නා නගරාන්තර සීඝ්‍රගාමී දුම්රිය හා පොල්ගහවෙල සිට කොළඹ කොටුව දක්වා ගමන් ගන්නා කාර්යාල දුම්රිය අවහිර කරමින් වල්පොල දුම්රිය හරස්මාර්ගයේ පැවැත්වු මේ උද්ඝෝෂණය හේතුවෙන් කොළඹ කොටුව දක්වා පැමිණීමට නියමිත කාර්යාල දුම්රිය රැසක් දුම්රිය මාර්ගයේ නවතා තිබිණි.මේ විරෝධතා ව්‍යාපාරය හේතුවෙන් කොළඹ කොටුවට පැමිණීමට තිබු කාර්යාල දුම්රිය රැසක් පැය 1 1/2 කට අධික කාලයක් ප්‍රමාද වී ධාවනය කෙරිණි. දුම්රිය හරස් මාර්ගයේ ආරක්ෂක ගේට්ටුද වසා ප්‍රදේශවාසීහු ඒ දෙපස ටයර් පුළුස්සමින් උද්ඝෝෂණයේ නිරත වු අතර ස්වාමීන් වහන්සේලා කිහිප නමක්හරස් මාර්ගයේ වැඩ හිදිමින් උද්ඝෝෂණයේ නියැලුණහ.වල්පොල දුම්රිය ස්ථානය අවට කළු කොඩි ඔසවා ප්‍රදේශවාසීණ් උතුරු අධිවේගී මාර්ගයට විරෝධය දැක්වු අතර රාගම පොලිස් ස්ථානයේ නිලධාරීන් පැමිණ පිරිස විසුරුවා හැර දුම්රිය ධාවනයට ඉඩ ලබා දීමට ගත් උත්සාහය ප්‍රදේශවාසීන්ගේ දැඩි විරෝධතාවය හේතුවෙන් වැළැකිණි.සමාජ සේවා ඇමැති ෆීලික්ස් පෙරේරා මහතා මේ ස්ථානයට පැමිණ වල්පොල ප්‍රදේශයෙන් උතුරු අධිවේගී මාර්ගය ඉදි නොවන බවත් බටුවත්ත නගරයට ඉන් කිසිම හානියක් නොවන බවත් ප්‍රකාශ කළ පසු ප්‍රදේශවාසීන් දුම්රිය හරස් මාර්ගයෙන් ඉවත් වු අතර පොලීසිය විසින් දුම්රිය ධාවනයට ඉඩ සළසා දෙනු ලැබීය.මෙම අධිවේගී මාර්ගය ඉදිකිරීමට යෝජිත ප්‍රදේශය මේ වන විට ප්‍රකාශයට පත් කර ඇති බවත් එම ප්‍රදේශවලින් බැහැරව වල්පොල, බටුවත්ත මාර්ගවලට හෝ ජනතාවට හෝ කිසිදු හානියක් සිදු නොකරන බවත් ඇමැතිවරයා මෙහිදී කීවේය.රජයට අවශ්‍ය ජනතාවට අවම හානි වන පරිදි මේ මාර්ගය ඉදිකිරීම බවත් මේ ව්‍යාපෘතියෙන් වෙනත් කිසිම දේශපාලන වාසියක් ලබා ‍ගැනීමට උත්සහා නොකරන බවත් ඒ මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307245</link>
    <topic>විගණකාධිපතිසම්මේලනය කොළඹදී</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>ශ්‍රී ලංකාවට ඉමහත් කිරීතියක් අත්කර දෙන ආසියානු රටවල විගණකාධිපතිවරුන්ගේ ජාත්‍යන්තර සම්මේලනය කොළඹදී හෙට (25) ආරම්භ වෙයි.කතානායක චමල් රාජපක්ෂ මහතාගේ ප්‍රධානත්වයෙන් ආරම්භ වන මේ සමුළුව දින දෙකක කාලයක් කොළඹ පිහිටි සිනමන් ලේක්සයිඩ් හෝටලයේදී පැවැත්වීමට කටයුතු සංවිධානය කර ඇතැයි විගණකාධිපති එච්.ඒ.එස් සමරවීර මහතා ප්‍රකාශ කරයි.ආසියානු රටවල විගණකාධිපතිවරුන්ගේ ජාත්‍යන්තර සම්මේලනයේ සමාරම්භක උළෙල කතානායක චමල් රාජපක්ෂගේ ප්‍රධානත්වයෙන් බත්තරමුල්ලේ පිහිටි විගණකාධිපති දෙපාර්තමේන්තු සම්මන්ත්‍රණ ශාලාවේදී අද (24) පස්වරුවේ පැවැත්වේ.ආසියානු රටවල් රැසක නියෝජිතයන් මේ සඳහා සහභාගි වන බවට දැනුම් දී ඇති අතර මියන්මාරය, බංග්ලාදේශය, තායිලන්තය සහ මාලදිවයින යන රටවල විගණකාධිපතිවරුන්ද සහභාගි වීමට නියමිතයි."උත්තරීතර විගණිත ආයතනවල උසස් බලාපොරොත්තු ළඟාකර ගැනීම" යන්න තේමාව කරගත් මෙවර සමුළුව ශ්‍රී ලංකාවේදී පැවැත්වීම අතිශය වැදගත් බව පෙන්වාදෙන විගණකාධිපතිවරයා එය ශ්‍රී ලංකාවේ වත්මන් තත්ත්වය ලොවටම ප්‍රදර්ශනය කිරීමට කඳිම අවස්ථාවක් බවද කියාසිටී.ශ්‍රී ලංකාවේ උත්තරීතර විගණන ආයතනය වන විගණකාධිපති දෙපාර්තමේන්තුවට වසර 214 ක් පිරීමේ අභිමානවත් අවස්ථාව සනිටුහන් කරමින් මෙවැනි ජාත්‍යන්තර සමුළුවක් පැවැත්වීමට හැකිවීම සම්බන්ධයෙන් බෙහෙවින්ම සතුටට පත්වන බවද ඒ මහතා සදහන් කරයි.මේ සඳහා උත්තරීතර විගණන ආයතන 17ක සාමාජිකයින් ශ්‍රී ලංකාවට පැමිණීමට නියමිත අතර විගණනය, මූල්‍ය හා ගිණුම්කරණය සහ ආර්ථික ක්ෂේත්‍රවල වෘත්තිකයින් ගණනාවක්ද ඊට එක්වෙති. ඊට අමතරව මෙම සමුළුවේදී ඉදිරිපත්වන අදහස් යොදා ගනිමින් අනාගත ප්‍රතිපත්ති සහ රාජ්‍ය මූල්‍ය හා ආර්ථික අංශ විගණනය හා සම්බන්ධ කාර්ය පරිපාටි සහ පාලන ක්‍රම වැඩිදියුණු කිරීමටද අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307246</link>
    <topic>පොලිස් නිල සුනඛඅභිජනන මධ්‍යස්ථානයක්නුවරඑළියට</topic>
    <author>ඉන්දික පොල්කොටුව</author>
    <content>මෙරට පොලිස් රාජකාරි සඳහා විදේශයෙන් ගෙන්වනු ලබන උසස් වර්ගයේ පොලිස් නිල සුනඛයන් සඳහා වාර්ෂිකව වැය වන රුපියල් කෝටි ගණනක මුදල් රටට ඉතිරි කර ගැනීමේ මූලික අරමුණින් ප්‍රථම වරට පොලිස් නිල සුනඛ අභිජනන මධ්‍යස්ථානයක් මෙරට පිහිටුවීමට පොලිස් දෙපාර්තමේන්තුව පියවර ගෙන ඇත.ඒ අනුව ඒ සඳහා වඩාත්ම සුදුසු දේශගුණික තත්ත්වයන් පවතින නුවරඑළිය ප්‍රදේශය මේ වෙනුවෙන් ‍තෝරාගෙන තිබේ. ජර්මනිය. නෙදර්ලන්තය, ඕලන්දය, හංගේරියාව ආදී රටවලින් ජර්මන් ෂෙපර්ඩ්, ලැබ්‍රඩෝන්, රොට්වයලර්, බෙල්ජියම් මලිනෝයි, ඩොබමන්පිංච ආදී උසස් වර්ගයේ සුනඛයන් මේ වන විට මෙරට පොලිස් රාජකාරී සඳහා ගෙන්වනු ලැබේ.එහිදී එක් සුනඛයකු මෙරටට ගෙන්වීම සඳහා රුපියල් ලක්ෂ හතක මුදලක් වැය වන අතර අවසන් වරට 2011 වසරේදී නෙදර්ලන්තයෙන් මෙරටට ගෙන්වනු ලැබූ සුනඛයන් සිය දෙනෙක් සඳහා රුපියල් ලක්ෂ හත්සියයක පමණ මුදලක් පොලිස් දෙපාර්තමේන්තුවට වැය වී ඇත.අභිජනන මධ්‍යස්ථානය පිහිටුවීමෙන් පසු සුනඛ ජෝඩු දෙකක් මගින් පමණක් පැටවුන් 14 - 16 ක් ප්‍රමාණයක් අපේක්ෂා කරන අතර ඉන් රුපියල් ලක්ෂ සියයක් මෙරටට ඉතිරි කර ගත හැකි වේ.වසර 65ක් පැරැණි මෙරට පොලිස් නිල සුනඛ ක්ෂේත්‍රය තුළින් මත්ද්‍රව්‍ය වැටලීම්, පුපුරන ද්‍රව්‍ය සොයා ගැනීම් අපරාධ මැඬලීම ඇතුළු පොලිස් නිල සුනඛ රාජකාරී රැසක් ජාත්‍යන්තර මට්ටමින් ඉටු කිරීමට මෙරට පොලිස් නිල සුනඛ මූලස්ථානය කටයුතු කර ඇත.නිල සුනඛ අභිජනන මධ්‍යස්ථානය පිහිටුවීමෙන් පසු එම සුනඛයන් උපතේ සිටම මෙරට පරිසරයට හුරු වන බවත් එමඟින් විවිධ අපහසුතා රැසක් මඟ හරවා ගත හැකි බවත් මධ්‍යම පළාත හා පොලිස් නිල සුනඛ කොට්ඨාසය භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතා කීය. මේ වන විට පොලිස් නිල සුනඛ කොට්ඨාසය සතුව සුනඛයන් 239 දෙනෙකු සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307247</link>
    <topic>රටේ යහපත් ප්‍රවණතාවන්ලොවට කියන්න අවස්ථාවක්</topic>
    <author>අනුර ප්‍රේමලාල්</author>
    <content>පොදුරාජ්‍ය මණ්ඩල සමුළුව මෙහි පැවැත්වීමෙන් ශ්‍රී ලංකාව පිළිබඳ ඇතැම් කණ්ඩායම් විදේශයන්හි ගෙන යන දුරු මත පසෙකලා රටේ පවතින යහපත් ප්‍රවණතාවයන් පිළිබඳ ලෝකයේ බහුතරයක් හමුවේ කියා පෑමට ලැබෙන කදිම අවස්ථාවක් බව ප්‍රවීණ රංගන ශිල්පී රවීන්ද්‍ර රන්දෙණිය මහතා පෙන්වා දෙයි.මේ සම්බන්ධයෙන් වැඩිදුරටත් ‘දිනමිණ’ වෙත අදහස් දැක්වූ රන්දෙණිය මහතා - යුද්ධයක් පැවැති රටක් ලෙස මීට වසර හතරකට පමණ පෙර ඉතා අසීරු තත්ත්වයක ශ්‍රී ලංකාව පිළිබඳ දෙමළ ඩයස්පෝරාව හා තවත් කණ්ඩායම් රටේ ඇතිවෙමින් තිබෙන යහපත් තත්ත්වයන් විකෘති කොට ලෝකය හමුවේ ගෙන යන අසත්‍ය ප්‍රචාරයන්ට ඉතා හොඳ පිළිතුරක් මේ සමුළුව පැවැත්වීමෙන් ලැබෙන බව පැවසීය.රටවල් පනස් ගණනක නායකයින් හා තවත් දූත පිරිස් වගේම විශේෂයෙන් විදේශ මාධ්‍ය කණ්ඩායම් විශාල පිරිසක් එකවර ඇමතීමේ අවස්ථාවක් මෙයින් උදාවෙන අතර පොදුරාජ්‍ය මණ්ඩල සමුළුව නොපැවැත්වෙන්න එවැනි අවස්ථාවක් නොලැබේ.මේ සමුළුව පැවැත්වීමෙන් පසු ඊළඟ සමුළුව පැවැත්වෙන තුරු මෙහි සභාපතීත්වය ජනාධිපති මහින්ද රාජපක්‍ෂ මහතාට ලැබීම අපට කිසිසේත් අමතක කරන්න බැරි කරුණකි. ඉන් ශ්‍රී ලංකාව වැනි පුංචි රටක් පිළිබඳ ජාත්‍යාන්තරයේ ඉහළින්ම කථා බහට ලක්වෙනු ඇත.වසර 1975දී පැවැති නොබැඳි ජාතීන්ගේ සමුළුවේදී ද ලංකාවට ඉතා හොඳ කීර්තියක් ලැබුණු අතර මෙවර ද රටේ පවතින ජාතික සමගිය හා සංවර්ධනය සමඟ එය තවත් වැඩිදියුණු වන බව ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307248</link>
    <topic>කතරගම දිනමිණ නිවහනට මුල්ගල් තැබීම අද</topic>
    <author>ඊ.එච්. සෝමපාල කතරගම විශේෂ</author>
    <content>සීමාසහිත එක්සත් ප්‍රවෘත්ති පත්‍ර සමාගම කතරගම විශ්‍රාමශාලා සංකීර්ණයේ 'දිනමිණ නිවහන' නව දෙමහල් විශ්‍රාම ශාලා මන්දිරය සඳහා මුල්ගල් තැබීම කතරගම ප්‍රාදේශීය සභාවේ සභාපති චානක අමිල් රංගන මහතා විසින් මෙම (24) දින පෙරවරු 11.40ට යෙදෙන සුබ මොහොතින් සෙත් පිරිත් දේශනා මධ්‍යයේ සිදු කරනු ලැබේ.ආගමික කටයුතු පැවැත්වීම රුහුණු මාගම්පත්තුවේ ප්‍රධාන අධිකරණ සංඝනායක කතරගම ශ්‍රී අභිනවාරාමාධිපති ශාස්ත්‍රපති කපුගම සරණතිස්ස නාහිමියන් ප්‍රධාන මහා සංඝරත්නය විසින් සිදුකරනු ලැබේ.මෙම අවස්ථාවට එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා, අධ්‍යක්ෂක මණ්ඩලය, අලෙවි හා ශාඛා කාර්යාල ප්‍රධානී සුනිල් සෙන්දනායක යන මහත්වරුන්ද, කතරගම ප්‍රදේශයේ විශ්‍රාම ශාලා කළමනාකාර මහත්වරුන්, කතරගම ප්‍රදේශවාසීන්ද සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072416</link>
    <topic>දිගටම පාඩු රාජ්‍යායතන ගැනකෝප් කමිටුවේ වැඩි අවධානය</topic>
    <author>ස්වර්ණා විජේකෝන්, චමීර ඇල්ලදෙණිය , සුභාෂිනී සේනානායක</author>
    <content>දිගින් දිගටම පාඩු ලබන රාජ්‍ය ආයතන සම්බන්ධයෙන් ඉදිරියේදී වැඩි අවධානයක් යොමු කරවීමට පොදු ව්‍යාපාර පිළිබඳ කාරක සභාව තීරණයකර ඇතැයි එම කාරක සභාවේ සභාපති, ජ්‍යෙෂ්ඨ ඇමැති ඩිව් ගුණසේකර මහතා ඊයේ (23) ප්‍රකාශ කළේය.පොදු ව්‍යාපාර පිළිබඳ කාරක සභාව මගින් රාජ්‍ය වානිජ ආයතන හැත්තෑදෙකක් විමර්ශනයට ලක්කළ බවත් එයින් දාහතරක් දිගින් දිගටම පාඩු ලබන බවත් ඇමැතිවරයා ප්‍රකාශ කළේය.එලෙස දිගින් දිගටම පාඩු ලබන රාජ්‍ය ආයතන සම්බන්ධයෙන් පොදු ව්‍යාපාර පිළිබඳ කාරකසභාව දැඩි විමසිල්ලෙන් සිටින අතර එවැනි ආයතන දෙතුන්වරක් හෝ කෝප් කමිටුව වෙත කැඳවන බවද ඩිව් ගුණසේකර මහතා අවධාරණය කළේය.ඇමැතිවරයා මේ බව සඳහන් කෙළේ කෝප් වාර්තාව පිළිබඳ මාධ්‍ය දැනුවත් කිරීම සඳහා පාර්ලිමේන්තු සංකීර්ණයේ ඊයේ (23) පැවැති මාධ්‍ය හමුවේ දීය. ලංකා විදුලිබල මණ්ඩලය, ඛනිජතෙල් නීතිගත සංස්ථාව, මිහින් ලංකා වැනි ආයතනවල අලාභ ලැබීමේ තත්වය බැංකු පද්ධතියට බලපෑමක් ඇතිකළ හැකි බවද ඒ මහතා කීය.ශ්‍රී ලංකා ගමනාගමන මණ්ඩලය සහ වැවිලි සමාගම වැනි ආයතනවල සේවක අතිරික්තයක් තිබීම එම ආයතන පාඩු ලැබීමට හේතුවක් වී ඇති බවත් එම ආයතන යහපත් ආකාරයට පවත්වාගෙන යාමට නම් අතිරික්ත සේවකයන් ස්වෙච්ඡාවෙන් විශ්‍රාම ගැන්විය යුතු බවද සඳහන් කළේය. ඇතැම් රාජ්‍ය ආයතනවල කාර්ය සාධනය කෙරෙහි එම ආයතනවල ඇති වෘත්තීය සමිති වගකිවයුතු බවද එවැනි වෘත්තීය සමිති කෝප් වාර්තාව මගින් දැඩි ලෙස හෙළා දැකීය.බොහෝ ආයතනවල අභ්‍යන්තර විගණන අංශ පසුගාමී මට්ටමක ඇතැයිද ඥාතිකම්, හිතවත්කම් මත ආයතන ප්‍රධානීන් පත්නොකර සුදුසුකම් ලත් අය ආයතනවල ප්‍රධාන තනතුරුවලට පත්කළ යුතු බවද ගුණසේකර මහතා සඳහන් කළේය. අලාභ ලබන ආයතන දහසයෙන් නවයක්ම සීමිත වගකීම් දරන ආයතන වන අතර එම ආයතන විගණනය කරන්නේ විගණකාධිපති වරයා නොව පෞද්ගලික විගණන සමාගම් බවද හෙතෙම කීය.මෙම තත්ත්වය වෙනස් කර එවැනි ආයතනවල විගණන බලය ද විගණකාධිපතිවරයාට පැවරීමට හැකි වන පරිදි ස්ථාවර නියෝග සංශෝධනය කරන ලෙස කතානායක වරයාගෙන් ඉල්ලා සිටින බවත් ගුණසේකර මහතා කීය.ලංකා ධීවර සංස්ථාව, ලංකා ඛනිජ තෙල් සංස්ථාව ඇල්කඩුව වැවිලි සමාගම, පොහොර ව්‍යවසාය, කන්තලේ සීනි සමාගම, කඩදාසි සංස්ථාව, පිඟන් සංස්ථාව, සමුපකාර තොග වෙළෙඳ සමාගම ආදී ආයතන අඛණ්ඩව පාඩු ලබන ආයතන වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072415</link>
    <topic>සෙනෙහසේ තොටුපළට මුල්ගල රැගෙන යති</topic>
    <author>කුරුණෑගල දකුණ සමූහ එම්.මහරුප්</author>
    <content>උතුරු දුම්රිය මාර්ගයේ අලිමංකඩ දුම්රිය ස්ථානය ඉදිකිරීම සඳහා වයඹ පළාතෙන් අවශ්‍ය මුල්ගලද රැගෙන කුරුණෑගල දිස්ත්‍රික්කයේ පාසල් සිසුන් සියයක් පමණ ඊයේ (23දා) අලිමංකඩ බලා පිටත්ව ගියහ. ගුරුභවතුන්, නිලධාරීන් හා ආගමික පිරිස්ද එයට අයත් විය.වයඹ ආණ්ඩුකාර කාර්යාලය ඉදිරිපිට බෝධිය අසළ පැවැත්වූ සර්ව ආගමික ආශිර්වාද පූජාවෙන් අනතුරුව එම පිරිස අලිමංකඩ බලා යෑම සිදුවිය. “සෙනෙහසේ තොටුපල” නමින් සඳහන් කර ඇති මෙම වැඩසටහනට කුරුණෑගල පාසල් හතක ශිෂ්‍ය ශිෂ්‍යාවෝ සහභාගිවෙති.මෙහි පැවති සර්ව ආගමික පූජාව මෙහෙයවන ලද්දේ ශ්‍රී ලංකා එංගලන්ත සහන පදනමේ සභාපති හුණුපොල ශාන්තදේව හිමියන් විසිනි. රේන්දගොඩ ශ්‍රී මාරිමුත්තු අම්මන් කෝවිලේ කුරුක්කල්තුමාද ජනසෙත පදනමේ විධායක සුදත් ජයමහ පියතුමාද එම අවස්ථාවට එක්වී සිටියහ.වයඹ ආණ්ඩුකාර තිස්ස ආර්. බලල්ල, පළාත් අධ්‍යාපන අධ්‍යක්ෂ ජේ.ජී. එන්.තිලකරත්න, පළාත් පාලන කොමසාරිස් එම්.බී. වීරසේකර යන මහත්වරුන් එම අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n1307249</link>
    <topic>මධ්‍යම වෛද්‍යවරු නඟන සියලුචෝදනා ප්‍රතික්ෂේප කරනවා</topic>
    <author>ඉන්ද්‍රාණි තෝරදෙණිය</author>
    <content>කිසිදු මාධ්‍යවේදියෙක් නොසිට කිහිප දෙනෙකුගේ අවශ්‍යතාව අනුව මාධ්‍යයට ප්‍රකාශ ලබාදෙමින් පසුගියදා (19) මධ්‍යම පළාතේ ප්‍රාදේශීය වෛද්‍යවරුන් තමාට එරෙහිව ගෙනගිය සංකේත වැඩවර්ජනය පිළිබඳ සියලු චෝදනා තමා ප්‍රතික්ෂේප කරන බවත් ඒ පිළිබඳව දැඩි කණගාටුව ප්‍රකාශ කරන බවත් මධ්‍යම පළාත් ආණ්ඩුකාර ටිකිරි කොබ්බෑකඩුව මහතා මාධ්‍යයට අදහස් දක්වමින් කියා සිටී.මේ පිළිබඳව ලේක්හවුස් ප්‍රකාශන වල හැර සියලුම මුද්‍රිත හා විද්‍යුත් මාධ්‍යයන් පාහේම මේ සඳහා ප්‍රවෘත්ති පළවූ බව ප්‍රකාශ කරන ඒ මහතා සිදුවූ සියල්ල විකෘති ප්‍රකාශයන්වීම පිළිබඳව සිය කණස්සල්ල පළ කරයි.පසුගියදා (18) නුවරඑළිය සෞඛ්‍ය වෛද්‍ය නිලධාරී කාර්යාලයේ පැවති මාතෘ හා ළමා සෞඛ්‍ය ප්‍රගති සමාලෝචන රැස්වීම අවස්ථාවේ ඇතිවූ යැයි කියන සිද්ධියක් සම්බන්ධව තමාට විරෝධය පළ කරමින් පළාත් ප්‍රාදේශීය වෛද්‍යවරුන් ප්‍රාදේශීය රෝහල්වල සහ සෞඛ්‍ය වෛද්‍ය කාර්යාලවල ගෙන ගිය එක්දින සංකේත වැඩවර්ජන පිළිබඳව මාධ්‍ය දැනුවත් කරමින් කොබ්බෑකඩුව මහතා මෙම අදහස් පළ කළේය. ඒ මහතා මෙසේද කීය.තමා එම රැස්වීම අවස්ථාවට කඩා පැන්නායයැයි කීම සම්පූර්ණ අසත්‍ය බවත් නුවරඑළිය සෞඛ්‍ය අධ්‍යක්ෂවරයාගේ ආරාධනය ඇතිව ඔහුත් සමඟ තමා එම රැස්වීමට ගිය බවද පැවසීය.ප්‍රදේශයේ ඩෙංගු රෝගීන් පිළිබඳව විමසීමේදී සභාවෙන් ඩෙංගු රෝගීන් 04 දෙනෙකු පිළිබඳව පැවසූ බවත් තමා ඩෙංගු රෝගීන් 18 දෙනෙකු ගැන දැනුවත් බව විමසූ අතර පළාත් සභාවේ සෞඛ්‍ය අමාත්‍යාංශය මඟින් ලබා දුන් කැබ් රථ ලබාගැනීමට නොපැමිණීම පිළිබඳ තමා ප්‍රශ්න කළ බවද කීය.අසභ්‍ය වචන ප්‍රකාශය ඇතුළු සියලු දෑ තමා ප්‍රතික්ෂේප කරන බව පැවසූ ඒ මහතා තමාට ද්වේෂ සහගත ලෙස කටයුතු කිරීම හා අදහස් විකෘති කිරීම දැඩි ලෙස හෙළා දැකීය.තමා පළාතේ ආණ්ඩුකාරවරයා ලෙස ජනතාවට වගකිවයුතු බවත් දූෂණ වංචා අකටයුතුකම් පිළිබඳව කාගෙන් වුවද තමා ප්‍රශ්න කරන බවත් පැවසූ ඒ මහතා ඒ පිළිබඳව ලැබෙන ප්‍රතිචාර මෙවැනි ආකාරවීම පුදුමයට කරුණක් නොවන බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072410</link>
    <topic>පාලිත රංගේ බණ්ඩාරටකනගාටුව පළ කෙරේ</topic>
    <author/>
    <content>වර්ෂ 2008 මැයි මස 06 වන දිනැති දිනමිණ පුවත්පතේ මුල් පිටුවේ වර්ෂ 2008 මැයි මස 08 වන දිනැති දිනමිණ පුවත්පතේ පිටු අංක 07හි 'රංගේ බණ්ඩාර ඇතුළු මැරයෝ තඹලගමුව එක්සත් ජනතා නිදහස් සන්ධාන කාර්යාලය විනාශ කරති' සහ 'තඹලගමුවේ සන්ධාන කාර්යාලය විනාශ කළ රංගේ බණ්ඩා ඇතුළු පිරිස තාමත් නිදැල්ලේ' යන මාතෘකා යටතේ ප්‍රකාශයට පත් කරන ලද ලිපි මඟින් ප්‍රකාශිතව හා ව්‍යාංගයෙන් තමාට චෝදනා එල්ල කරන ලද බවත්, එකී ලිපිවලින් තමාට එල්ල කරන ලද සියලු චෝදනා හා එහි තමා සම්බන්ධයෙන් පළ වූ කරුණු සත්‍යයෙන් තොර බවත් එකී වාර්තා හා ‍තොරතුරු පදනම් විරහිත බවත්, පාර්ලිමේන්තු මන්ත්‍රී රංගේ බණ්ඩාර මහතා ප්‍රකාශ කර සිටී.ඒ අනුව එකී ලිපි දෙකින් රංගේ බණ්ඩාර මහතාට එල්ල ‍කරන ලද චෝදනා හා එකී ලිපිවල ඒ මහතා සම්බන්ධයෙන් පළකරන ලද සියලු කරුණු ඉල්ලා අස්කර ගන්නා අතර එකී ලිපිය පළකිරීම නිසා ඒ මහතාට සිදුවූ අපහසුතාවයන් අපහාසයන් හා සිත්තැවීම් සම්බන්ධව ලංකාවේ සීමාසහිත එක්සත් ප්‍රවෘත්ති පත්‍ර සමාගම ඒ මහතාට කොන්දේසි විරහිතව කනගාටුව ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072411</link>
    <topic>විවිධ ජනවර්ග ජීවත් වන මේ රටේවෙන වෙනම රාජ්‍යයන් දෙන්න බෑ</topic>
    <author>අසේල කුරුළුවංශ</author>
    <content>රටේ ඕනෑම තැනක බියෙන් හා සැකයෙන් තොරව සෑම ජන කොටසකටම ජීවත් වීමේ අයිතිය රජය ලබාදී ඇති බැවින් එක් රටක් තුළ විවිධ ජනකොටස්වලට වෙන් වෙන් වශයෙන් රාජ්‍යයන් පවත්වාගෙන යෑමට ඉඩදීමේ කිසිදු අවශ්‍යතාවයක් නොමැති බව අගමැති දි. මු. ජයරත්න මහතා කීය.උතුරට ඉඩම් පොලිස් බලතල දීම ස්ථිරසාර විසඳුමක් බව පෙන්වන්නට ඇතමුන් උත්සහ කළත් එය යළිත් මේ රට යුද්ධයකට ඇද දැමීමට හේතුවන කාරණයක් බවද ඒ මහතා පැවසුවේය.ගඟවට කෝරළේ ප්‍රාදේශීය සභාවේ සභාපති ගාමිණී විජයබණ්ඩාර මහතාගේ යෝජනාවකට අනුව රුපියල් ලක්ෂ 80ක වියදමින් ඉදිකළ ගුරුදෙණිය ළමා උද්‍යානය සහ මුල් ළමාවිය සංවර්ධන මධ්‍යස්ථානය විවෘත කිරීමේ උත්සවයට සහභාගි වෙමින් 21දා අගමැතිවරයා මේ බව කීවේය.ඉන්දියාවේ කෝටි 08කට ආසන්න දෙමළ ජන පිරිසක් ජීවත් වුවත් ඔවුන් වෙනම රාජ්‍යයක් එම රටේ බිහිකළ යුතු බව නොපවසන නමුත්, මෙරට තුළ වෙනම රාජ්‍යයක් ඇතිකිරීමට සුළු පිරිසක් හඬනඟන බවද හෙතෙම අවධාරණය කළේය.මෙරට සමස්ත දෙමළ ජන සංඛ්‍යාවෙන් ලක්ෂ 15ක් උතුරු, නැඟෙනහිර ජීවත් වෙද්දී සෙසු ලක්ෂ 16 දකුණේ ජීවත් වන බවත්, එවැනි පසුබිමක් තුළ උතුරේ වෙනම රාජ්‍යයක් ඇතිකිරීමට සුළු පිරිසක් උත්සහ කිරීම දකුණේ දෙමළ ජනතාවට කරන අසාධාරණයක් බවත් හෙතෙම කීවේය.යුද්ධය නිමවීමෙන් පසු අද වනවිට රට ශීඝ්‍ර සංවර්ධනයකට ලක්ව තිබෙන බවත්, ලෝක බැංකුව, ජාත්‍යන්තර මූල්‍ය අරමුදල පවා රට ඉහළ සංවර්ධන වේගයක් අත්පත් කැරගෙන තිබෙන බව පිළිගෙන තිබෙන බවත් අගමැතිවරයා කීය.මහනුවර දිස්ත්‍රි‍්‍රක් පාර්ලිමේන්තු මන්ත්‍රී දිළුම් අමුණුගම මහතා ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072412</link>
    <topic>බස්නාහිර පළාත් යෝජනාවක්යළි ප්‍රකාශයට</topic>
    <author>වයිමන් හෙට්ටිආරච්චි</author>
    <content>බස්නාහිර පළාත් සභාවේදී ඊයේ (23) පාලක පක්ෂයෙන් මෙන්ම විපක්ෂයෙන් ද ඉතා යහපත් ප්‍රතිචාරයක් ලැබුණු යෝජනාවක් පැය 04ක් තිස්සේ විවාදයට භාජනයවී ඡන්දය විමසා ප්‍රතිඵල විකාශනය කිරීමෙන් පසුව ගණපූර්ණය නොමැතිවීමේ හේතුවෙන් එය සම්මත නොවූවක් ලෙස යළි ප්‍රකාශයට පත්කිරීමට සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072413</link>
    <topic>පොලිස් සුනඛ බෲනෝගේ දස්කමින් මුදල් සොරාගත් කළමනාකරු අල්ලයි</topic>
    <author>සොරණාතොට සමූහ සී. ගමගේ</author>
    <content>බදුල්ල නගරයේ යතුරුපැදි ත්‍රිරෝද රථ විකුණුම් ආයතනයක සිදුවූ රුපියල් 4,58000ක මුදල් සොරකමට තොරතුරු සමඟ එහි කළමනාකරුවෙකු සේප්පුවක යතුරක ඉව ඔස්සේ ගිය බදුල්ල පොලිසියේ නිල සුනඛ බෲනෝගේ උදව් ඇතිව අත්අඩංගුවට ‍ගැනීමට හැකිවූ බව බදුල්ල පොලිසිය කියයි.මේ ආයතනයේ සේප්පුවේ දමා තිබූ මුදල් රුපියල් 4,58000ක් සොරාගෙන ඇති බවට ලැබී ඇති පැමිණිල්ලක් මත බදුල්ල පොලිසියේ නිල සුනඛ අංශයේ සැරයන් (15710) කරුණාදාස මහතා හසුරුවන බෲනෝ නිල සුනඛයා අදාළ පරීක්ෂණ කටයුතු සඳහා යොදවා ඇත.මෙහිදී සේප්පුවේ යතුරේ තිබූ ඉව ඔස්සේ ගිය නිල සුනඛ බෲනෝ අදාළ ආයතනයේ කළමනාකරු ළඟට කිහිපවරක් ගොස් නැවතී තිබේ.ඒ අනුව සැකකාර කළමනාකාරවරයා සැකපිට අත්අඩංගුවට ගෙන ප්‍රශ්න කිරීමේදී සොරකම පිළිබඳ තොරතුරු හෙළිවිනැයි පොලිසිය කීය.මොහු සන්තකයේ තිබූ ස්කුරුප්පු නියනක් සහ රුපියල් 51600ක මුදලක් අත්අඩංගුවට ගනු ලැබූ බවද පොලිසිය පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072414</link>
    <topic>මේ හමුදාවට අයිති ඉඩමක් ජනතාව නොමඟ යවන තොරතුරක්</topic>
    <author/>
    <content>'හමුදාවට අයත් ඉඩම්ලු' 'මන්නාරම දිස්ත්‍රික්කයේ විවිධ ප්‍රදේශවල හැඳින්වීමේ පුවරු' යන මැයෙන් පින්තූරයක් සහිත පුවතක් උදයන් පුවත්පත ඉකුත් 22 වැනිදා පළ කර තිබිණි.එම පුවත මුළුමනින්ම මෙසේය. මන්නාරම දිස්ත්‍රික්කයේ පිහිටි ඉඩම් රැසක් හමුදාවට වෙන්කර ඇති මොහොතක එම ඉඩම් හඳුන්වාදී‍ම සඳහා 'මෙය යුද හමුදාව සතු ඉඩමකි' යනුවෙන් දෙමළ ඉංග්‍රීසි හා සිංහල භාෂාවලින් ලියන ලද දැන්වීම් පුවරු සිටුවා තිබේ.මන්නාරම - තලේමන්නාරම ප්‍රධාන මාර්ගය, මන්නාරම - සවුත්බාර් ප්‍රධාන මාර්ගය හා තල්ගස්වලින් පිරි වනාන්තරවල මෙසේ ඉඩම් වෙන් කරගෙන තිබේ.අධික ලෙස පුද්ගලික ඉඩම්ද මෙසේ අත්පත් කරගෙන ඇති බව දැනගන්නට තිබේ. පසුගිය යුද සමයේ එනම් 1990 වසරේදී පමණ මන්නාරම දිස්ත්‍රික්කයෙන් දෙමළ මුස්ලිම් පවුල් දහස් ගණනක් සරණාගතයින් ලෙස ඉන්දියාවටත්, සෙසු ප්‍රදේශවලටත් අවතැන් වූහ.ඔවුන්ගෙන් සැලකිය යුතු පිරිසක් යළිත් තමන්ට අයිති ඉඩම්වල පදිංචිවීමට පටන්ගෙන ඇත.කර්තෘ සටහනඅවතැන් වූ ප්‍රමාණයට වඩා වැඩි පිරිසක් යළිත් තම ඉඩම් වල පදිංචිවීමට පැමිණෙමින් සිටිති. ඔවුන් නැවත පදිංචිකරවීමට ඉඩම් ඌණතාවයක් පවතී.මේ තත්ත්වය මත මන්නාරම දිස්ත්‍රික්කයේ පුද්ගලික හා රජයේ ඉඩම් හමුදාවට වෙන් ක‍රදෙමින් සිටින බව සමාජ සේවකයින් මෙන්ම දේශපාලනඥයින් අප්‍රසාදය පළ කර සිටිති.රජයේ ඉඩම් ආරක්ෂක හමුදා අවශ්‍යතා මත වෙන්කිරීම උතුරේ පමණක් නොව දකුණේද සිදු කෙරෙන අතර එසේ වෙන් කරන ලද ඉඩම් වල වෙනත් අය පදිංචිවීම හෝ පරිහරණය කිරීම වළක්වාලීම උදෙසා මෙවැනි පුවරු ප්‍රදර්ශනය කරන බවත් එය උතුරට පමණක් සීමා වූ දෙයක් ලෙස උදයන් පුවත්පත මඟින් ඡායාරූප සහිත පුවතක් පළ කරමින් ජාතිවාදය ඇවිලවීමට උත්සාහ කරන බව වන්නි ආඥාපති මේජර් ජෙනරාල් බොනිපස් පෙරේරා මහතා අප කළ විමසුමකදී සඳහන් කළේය.හෙතෙම තවදුරටත් සඳහන් කරන්නේ මෙවැනි පුවත් පළ කරමින් උදයන් පුවත්පත උත්සහ කරන්නේ ජාතිවාදය අවුලවමින් තම බෙදුම්වාදී අරමුණ කරා යොමුවීමට බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072417</link>
    <topic>බස් රථයක් මාසික කුලිය මත ලබාගෙනහොර ලේඛනවලින් පවරා ගත්යුවළක් කොටු කැර ගන්න මෙහෙයුම්</topic>
    <author>කඩුවෙල සමූහ</author>
    <content>බස් රථයක් මාසික කුලී පදනම මත ලබාගෙන ව්‍යාජ ලේඛන මඟින් පවරා ගැනීමට, කටයුතු කළ මාලඹේ, වැලිවිට පදිංචිව සිටි යුවළක් අත්අඩංගුවට ගැනීමට මිරිහාන පොලිස් විශේෂ විමර්ශන ඒකකය පරීක්‍ෂණ මෙහෙයවයි.රෝසා වර්ගයට අයත්, මෙම බස් රථයේ නීත්‍යානුකූල හිමිකරු 338/1, දැඩිගමුව ලිපිනයේ පදිංචි චමින්ද එදිරිසිංහ (39) නැමැති තරුණයෙකි.කුලී පදනම මත අදාළ බස් රථය සඳහා මාසිකව රු. 27500ක මුදලක් ගෙවීමේ ගිවිසුම මත මාලඹේ. වැලිවිට 172/2/3, පදිංචි, බෝගොඩ හෙට්ටිආරච්චිගේ චම්පික සිසිර කුමාර යන අය වෙත ලබා දී තිබේ. 2011 වසරේ දෙසැම්බර් 15 වැනි දින නීතිඥවරයකුගේ මාර්ගයෙන්, මෙම බස් රථය කුලී පදනම මත ලබා දී ඇති අතර, මාස 06ක් ගතවූ පසු රුපියල් ලක්‍ෂ 15ක් ගෙවා බස් රථය මිලට ගැනීමට අදාළ ගැනුම්කරු කැමැත්ත පළ කැර ඇත.කුලී පදනම මත පැවරූ බස් රථය සඳහා මාසිකව ලැබිය යුතු වාරික මුදල නීත්‍යානුකූල හිමිකරු වෙත නොලැබුණු හෙයින්, බස් රථයේ නීත්‍යානුකූ®ල හිමිකාරීත්වය දරන චමින්ද එදිරිසිංහ යන අය ගැනුම්කරුට විරුද්ධව නවගමුව පොලිසිය වෙත පැමිණිලි කැර තිබේ. එහිදී අනාවරණය වී ඇත්තේ කුලී ගැනුම්කරු වන සිසිර කුමාර නැමැත්තා ඔහුගේ බිරිය වන දෙහිගස්හැන්දිගේ ගෙදර විජිතා කුමාරි දිසානායක යන අයගේ නමට අදාළ බස් රථය පැවරීමට ව්‍යාජ ලේඛන සකසා ඇති බවත්, අදාළ යුවළ හා බස්රථය ද අතුරුදහන් වී ඇති බවකි.මේ පිළිබඳ වැඩිදුර පරීක්‍ෂණ මෙහෙයවීමේ කටයුතු මිරිහාන විශේෂ විමර්ශන ඒකකය වෙත, යොමු කැර ඇත. නාරම්මල ප්‍රදේශයේ වාහන කොටස් කැර අලෙවි කරන ගරාජයක තිබී බස් රථය මේ වන විට සොයා ගන්නට හැකි වූ බව බස් රථයේ නීත්‍යානුකූල හිමිකරු චමින්ද එදිරිසිංහ පවසයි. මේ පිළිබඳව වැඩිදුරටත් අදහස් දැක්වූ චමින්ද එදිරිසිංහ(බස් රථයේ හිමිකරු)මම විදේශ රැකියාවක නිරතවෙලා ඉඳල ලංකාවට ඇවිත් මේ බස් රථය මිලට ගත්තෙ. මාස 06ක කාලයක් සඳහා. මාලඹේ, වැලිවිට සිසිර කුමාර කියන අය බස් රථය කුලී පදනම මත ලබා ගත්තා. පසුව සිසිර කුමාර එයාගෙ බිරියගෙ නමට බස් එක පවරගන්න අවශ්‍ය ව්‍යාජ ලේඛන හදලා තිබුණා. මේ පිළිබඳව නවගමුව පොලිසියට පැමිණිලි කළා. මිරිහාන පොලිස් විමර්ශන ඒකකය වෙතටත් දැනුම් දුන්නා.බස් රථය කුලී පදනමට ගත් මේ යුවළත් බස් රථයත් අතුරුදහන් වෙලා කාලයක්ම ගත වුණා. එදා ඉඳන් මාත් ලංකාව පුරාම බස් එක හෙව්වා. මහියංගනය, ඇඹිලිපිටිය, කුරුණෑගල වැනි දිස්ත්‍රික්කයන් පුරා දිවා රූ නොබලා වෙහෙසමින් බස් එක හෙව්වේ. පසුව කුලියාපිටිය, නාරම්මල ගරාජයක දී අපට බස් රථය හම්බ වුණා. ඒ වෙන කොටත්, දොර පැති කණ්ණාඩි ගලවලා, වීදුරු පවා බස් එකේ මාරු කරලා තිබුණා. එවෙලේම මිරිහාන පොලිස් විමර්ශන ඒකකයට දන්වලා, අදාළ ගරාජයේ අයිතිකරු ඇතුළු පිරිස අත් අඩංගුවට ගත්තා.මේ පිළිබඳව කඩුවෙල අධිකරණයේ නඩුවක් ගොනු කරලා තියෙන්නෙ. බස් රථය දැන් මිරිහාන පොලිසිය බාරයට ගත්තා. බස් රථය ව්‍යාජ විදියට ලබා ගත්ත යුවළ අතුරුදහන් වීමයි ලොකුම ගැටලුව. මට දැන් මගේ බස් රථය ලබාගන්න නඩු කියන්න වෙලා.බස් රථය ව්‍යාජ ලෙස පවරාගෙන අලෙවි කිරීමට කටයුතු කළ බී. එච්. චම්පික සිසිර කුමාර සහ ඩී. එච්. ජී. විජිතා කුමාරි යන අය සොයා ගැනීම සඳහා පොලිසිය මහජන සහය පතන අතර, මොවුන් පිළිබඳ යම් තොරතුරක් වේ නම් 011 2852555 නුගේගොඩ ජ්‍යෙෂ්ඨ පොලිස් අධිකාරී හෝ 075-2833515 හෝ 0112852556 අංක වලින් විශේෂ අපරාධ විමර්ශන අංශයේ ස්ථානාධිපති වෙත දැන්විය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072418</link>
    <topic>කංගැට්ටා හැර සෙසු සැකකරුවෝ හය දෙනා ඇප මත මුදා හරිති</topic>
    <author>සිරන්ජනි කුමාරි</author>
    <content>කෞතුකාගාරයේ පෞරාණික භාණ්ඩ සොරා ගැනීමේ සිද්ධිය සම්බන්ධයෙන් රක්‍ෂිතබාරයේ සිටි කංගැට්ටා හැර සෙසු සැකකරුවන් හයදෙනා ඇප මත මුදා හැරීමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (23) නියම කෙළේය.කංගැට්ටා නොහොත් ලන්සගේ පි‍්‍රයන්ත නැමැත්තාට හැර සෙසු සැකකරුවන්ට පූරා විද්‍යා පනතේ කටයුතු කිරීමට ප්‍රමාණවත් සාක්කි නොමැති බැවින් දණ්ඩ නීති සංග්‍රහයේ ක්‍රියාකිරීමට අවශ්‍ය උපදෙස් නීතිපතිවරයා ලබා දී ඇති හෙයින් සැකකරුවන් මෙසේ ඇප මත මුදා හැරිණ.මෙසේ රුපියල් ලක්‍ෂ දහය බැගින් වූ ශරීර ඇප දෙකක් නියම කළ මහේස්ත්‍රාත්වරයා සැකකරුවන්ට සැම මසකම ඉරු දින අපරාධ පරීක්‍ෂණ දෙපාර්තමේන්තුව වෙත වාර්තා කිරීමට ද නියම කෙළේය.එච්. සූජිව දේශපි‍්‍රය, කේ. නිලන්ති දේශපි‍්‍රය පෙරේරා, එස්. ජස්ටිනා, මාගලගේ අජිත් කුමාර, තිළිණ ප්‍රසාද් හා ආර්. පතිරණ සුරංග යන අය මෙසේ ඇප මත මුදා හැරිණ.2012 ජනවාරි 17 වැනි දින කෞතුකාගාරයට ඇතුළු වූ සොරුන් කාසි මැදිරිය, අවි ආයුධ මැදිරිය කඩා රන් ආලේපිත කස්ථාන කඩු 10, කානේලියන් වර්ගයේ මැණික් ඔබ්බවු බස්තම් 2, අත් කොටන් 2, රන්මුදු 1, රිදී මුදු 18, රන්කාසි 93, රිදී කාසි 50, ඊයම් කාසි 9, නෝට්ටු 34, නුගවෙල අදිකාරම් භාවිතා කළ රන් නුල් සහිත බඳ පටිය, රන් රිදී කොටු සහිත කඩු 1, මෙසේ සොරාගෙන ඇත.වසරකට අධික කාලයක් මෙම සිද්ධිය සම්බන්ධයෙන් රක්‍ෂිතබාරයේ සිටි මෙම සැකකරුවන් 6 දෙනා ඊයේ (23) මෙසේ ඇප මත මුදා හැරිණි.ලන්සගේ පි‍්‍රයන්ත නොහොත් කං ගැට්ටා මෙම සිද්ධියේ ප්‍රධාන සැකකරු වන අතර ඔහු තවදුරටත් ලබන මස 6 වැනි දින දක්වා රක්‍ෂිත බන්ධනාගාරගත කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072419</link>
    <topic>කුරුණෑගල – පුත්තලම දිසාවලබොහෝ දෙනකුගේ නම්ඡන්ද ලැයිස්තුවෙන් හැලේ</topic>
    <author>කුරුණෑගල මධ්‍යම විශේෂ</author>
    <content>ගෘහමූලික ලැයිස්තුවේ නම් සඳහන් කොට නැති බොහෝ පිරිසකට මෙවර සිය ඡන්දය ප්‍රකාශ කිරීමේ අයිතිය ගිලිහී ගොස් ඇති බැව් වයඹ පළාත් මැතිවරණ කාර්යාලය පවසයි.කුරුණෑගල සහ පුත්තලම දිස්ත්‍රික්කයේ ඇතැම් ග්‍රාමසේවා නිලධාරීන් ගෘහමූලික ලැයිස්තු තම තමන් සේවය කරන වසම් තුළ ගෘහමූලිකයින්ම කලට වේලාවට බෙදා නොදීමෙන් මෙවර පළාත් සභා මැතිවරණයේ දී ඔවුන්ට සිය ඡන්දය ප්‍රකාශ කිරීමේ ඇති අයිතිය ගිලිහී ගොස් ඇත.ගෘහමූලික ලැයිස්තු බෙදා දීම, ග්‍රාම නිලධාරීන්ගේ රාජකාරිය වුවත්, ඔවුන් තම වසමේ හිතවතුන්ට ලැයිස්තු බෙදා දීමේ රාජකාරිය පවරන බැවින් ඇතැම් අය දේශපාලන වාසි ලබා ගැනීමේ අරමුණින් ගෘහමූලික ලැයිස්තු බෙදා නොදීමෙන් බොහෝ දෙනෙකුගේ නම් මැතිවරණ ලේඛනයට ඇතුළත් වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072420</link>
    <topic>ලොකු කුඩ්ඩන් පැහැර ගෙන ගොස්කප්පම් ගත් යුද හමුදාවේ 5ක් රිමාන්ඩ් භාරයට</topic>
    <author>මල්වාන සමූහ</author>
    <content>මහා පරිමාණයෙන් මත්කුඩු අලෙවි කිරීමේ නිරත වන ජාවාරම්කරුවන් පැහැර ගෙන ගොස් කප්පම් ගැනීමේ යෙදී සිටියදී අත්අඩංගුවට ගත් යුද හමුදාවේ සාජන්ට් මේජර්වරයකු හා කෝප්‍රල්වරුන් දෙදෙනකු ඇතුළු පස් දෙනා මහර මහේස්ත්‍රාත් දර්ශිකා විමලසිරි මෙනෙවිය වෙත ඉදිරිපත් කිරීමෙන් පසුව සාජන්ට් මේජර්වරයා ලබන මස 02 වැනිදා දක්වා රක්ෂිත බන්ධනාගාර ගත කළාය.තවද සෙසු සිවු දෙනා තවදුරටත් රැඳවුම් නියෝග මත රඳවා තබා ගෙන ප්‍රශ්න කිරීමට ද මහේස්ත්‍රාත්වරිය පොලිසියට අවසරය ලබා දුන්නාය. මෙම සාජන්ට් මේජර්වරයා පොතුවිල් යුද හමුදා කඳවුරේ හා එම කෝප්‍රල්වරුන් දෙදෙනා කළුතර, දොඹගොඩ යුද හමුදා කදවුරේ සේවය කරන අයවලුන් වෙති.මේ පස් දෙනා ගාල්ල, හඟුරන්කෙත හා බලපිටිය ආදී ප්‍රදේශවල පදිංචිකරුවන් වෙති.මේ අතර මේ කල්ලියට සම්බන්ධ තවත් සැකකරුවන් දෙදෙනකු ද පෙරේදා (22 වැනිදා) අත්අඩංගුවට ගත් අතර ඒ සඳහා ඔවුන් උපයෝගී කැර ගත් යතුරුපැදියක් ද පොලිස් භාරයට ගැනිණි.මේ දෙදෙනා රත්මලාන හා එඩේරමුල්ල යන ප්‍රදේශවල පදිංචිකරුවන් වන අතර ඔවුන් ද ඊයේ (23 වැනිදා) මහර මහේස්ත්‍රාත් අධිකරණයට ඉදිරිපත් කිරීමට කටයුතු කැර තිබිණි.මේ වැටලීමට සපුගස්කන්ද පොලිස් ස්ථානාධිපති පොලිස් පරීක්ෂක පී. ජී. එස්. ආර්. සංජීව, සැරයන් බන්දුල (59118), බන්දුල (59858), ශි‍්‍රයානන්ද (20543), අබේරත්න (19334), තිලකරත්න (36589), ප්‍රසාද් (71595), දසනායක (71335), රසික (71353), හා කුමාර (71453) යන නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072421</link>
    <topic>තද සුළංවලින් නිවාස 21කට අර්ධ හානි</topic>
    <author>උදුලා පීරිස්</author>
    <content>තද සුළං තත්ත්වය හේතුවෙන් නිවාස 21ක් අර්ධ වශයෙන් හානියට පත්ව ඇතැයිද එම මධ්‍යස්ථානය කියයි.අයහපත් කාලගුණයෙන් කොළඹ දිස්ත්‍රික්කයේ ස්ථාන කිහිපයක ගස් කඩාවැටීම හේතුවෙන් ගමනාගමනයට බාධා පැමිණ තිබුණද පැය කිහිපයක් තුළ ඒවා ඉවත්කර යථා තත්ත්වයට පත්කිරීමත් සමග වාහන ගමනා ගමන කටයුතු සාමාන්‍ය තත්ත්වයට පත්ව ඇතැයි ආපදා කළමනාකරණ මධ්‍යස්ථානයේ මාධ්‍ය අධ්‍යක්ෂ සරත් ලාල් මහතා පැවසීයලක්ෂපාන , කැනියන් . කාසල්රී. ඉහළ කොත්මලේ , ජලාශයන්හි වාන් දොරටු විවෘත කැර ඇති බැවින් ජලාශ පහළ ජනතාව අවධානයෙන් සිටින ලෙස නුවරඑළිය දිස්ත්‍රික් ලේකම්වරයා කියයි. දිවයිනට නිරිත දෙසින් හමන සුළං ප්‍රවාහයේ අභිසාරී බව හේතුවෙන් නිරිත දිග හා බස්නාහිර ප්‍රදේශයේ වැසි හමනු ඇතැයි කාලගුණ විද්‍යා දෙපාර්තමේන්තුව දන්වා සිටියි.දිවයිනේ බටහිර බෑවුම් හා ඒ අවට මුහුදු ප්‍රදේශවල තද සුළං සමඟ තද වැසි ඇතිවිය හැකි බවත් එම දෙපාර්තමේන්තුව කියයි. හම්බන්තොට දක්වා සුළ‍ගේ වේගය පැයට කිලෝමීටර් 60 දක්වා වැඩිවිය හැකි බවත් කියන කාලගුණ විද්‍යා දෙපාර්තමේන්තුව හම්බන්තොට සිට පොතු‍විල් දක්වාත් යාපනට සිට ත්‍රිකුණාමලය දක්වා මුහුදු ප්‍රදේශ තරමක රළු ස්වභාවයක් ගන්නා බවද කාලගුණ විද්‍යා දෙපාර්තමේන්තුව අනාවරණය කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072422</link>
    <topic>පුර නැඟුම ඇරඹෙයි:හුළුගඟ ඉවුරු යාවෙයි</topic>
    <author/>
    <content>මහින්ද චින්තන සංවර්ධන ප්‍රතිපත්ති රාමුව යටතේ පළාත් පාලන ආයතනයන්හි යටිතල පහසුකම් සංවර්ධනය උදෙසා සකස් කරන ලද “පුර නැඟුම” ජාතික ව්‍යාපෘතිය මධ්‍යම පළාතේ පන්විල ප්‍රාදේශීය සභාව තුළින් ආරම්භ කරන ලදී.ජනාධිපති මහින්ද රාජපක්‍ෂ මහතාගේ උපදෙස් පරිදි පුරනැඟුම ව්‍යාපෘතිය යටතේ පළමුව සිදුකරනු ලබන සංවර්ධන කාර්යය ලෙස පන්විල හුළුගඟ හරහා වැටී තිබූ එල්ලෙන පාලම වෙනුවට නව පාලම ඉදිකිරීම සඳහා අවශ්‍ය මූලික කටයුතු සම්පාදනය කිරීම සිදුවිය.මධ්‍යම පළාත් ප්‍රධාන ලේකම් ආර්. එම්. ඩී. බී. මීගස්මුල්ල මහතාගේ ප්‍රධානත්වයෙන් සිදුවූ මෙම කාර්යයේදී දැනට හුළුගඟ හරහා ඉදිකර ඇති වැල්පාලම අබලන්ව ඇති ආකාරය නිරීක්ෂණය කළ අතර මෙම පාලම වෙනුවට තාවකාලිකව ඉදිකරන ලද ලෑලි පාලම ද නිරීක්ෂණය කරන ලදී.හුළුගඟේ වතුර වැඩි අවස්ථාවලදී ඒ හරහා ගමන් කිරීම ඉතා ඇනතුරුදායක බැවින් අලුතින් ඉදි කරනු ලබන පාලම ඉතා ඉක්මනින් සාදා අවසන් කිරීමට තීරණය කරන ලදී. ඒ අනුව ඉදිවන නව පාලම මාස 05 ක් වැනි කෙටිකාලයක් තුළ සාදා අවසන් කිරීමට සැලසුම් සකස් කර ඇත.ආසියානු සංවර්ධන බැංකුවේ ආධාර යටතේ රුපියල් මිලියන 37.64 ක වියදමින් ඉදිකිරීමට නියමිත මෙම හුළුගඟ පාලම මධ්‍යම පළාත් සභාව යටතේ ඉදිකිරීම් කටයුතු මෙහෙයවීම හා ප්‍රගති පාලන කටයුතු කිරීම සිදු කරනු ලැබේ. ඉදිකිරීම් භාර කොන්ත්‍රාත්කරු වශයෙන් ක්‍රියා කරනු ලබන්නේ මධ්‍යම ඉංජිනේරුමය කාර්යය පිළිබඳ උපදේශන කාර්යාංශයයි.හඳුනාගත් පසුගාමී පළාත් පාලන ආයතනයන්හි ජනතාවගේ පොදු පහසුකම් සංවර්ධනය කිරීමේ අරමුණ ඇතිව ක්‍රියාත්මක වන මෙම පුරනැඟුම ව්‍යාපෘතිය මගින් ග්‍රාමීය සංවර්ධන ඉලක්ක ජයගැනීමට බලාපොරොත්තුවේ. ඒ අනුව හුළුගඟ පාලම ඉදිකිරීම සඳහා අවශ්‍ය ද්විපාර්ශවිය ගිවිසුම් හුවමාරු කරගැනීමද සිදුවිය. මෙහිදී මධ්‍යම ඉංජිනේරුමය කාර්යයන් පිළිබඳ උපදේශන කාර්යාංශය සහ පන්විල ප්‍රාදේශීය සභාව අතර ගිවිසුම් සඳහා අත්සන් තබන ලදි.පන්විල ප්‍රාදේශීය සභාවේ සභාපති ඒ. ඩබ්ලිව්. එස්. ආරියනායගම්, මධ්‍යම පළාතේ නියෝජ්‍ය ප්‍රධාන ලේකම් (සැලසුම්) එම්. ආර්. ජී. එච්. දසනායක, පළාත් පාලන හා පළාත් සභා අමාත්‍යාංශයේ ව්‍යාපෘති අධ්‍යක්ෂ ආනන්ද හේරත්, මධ්‍යම ඉංජිනේරුමය කාර්යයන් පිළිබඳ උපදේශන කාර්යාංශයේ මධ්‍යම පළාත් ඒකකයේ සාමාන්‍යාධිකාරිතුමා ඇතුළු නිලධාරීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072423</link>
    <topic>ධර්මසිරි සේනානායක 13 වනගුණානුස්මරණ උත්සවය අද</topic>
    <author>ජයසිරි මුණසිංහ</author>
    <content>හිටපු සංචාරක, ගුවන්සේවා හා ජනමාධ්‍ය ඇමැතිවරයකු සහ ශ්‍රී ලංකා නිදහස් පක්ෂයේ මහ ලේකම්වරයකු වූ ධර්මසිරි සේනානායක මහතාගේ 13 වැනි ගුණානුස්මරණ උත්සවය අග්‍රාමාත්‍ය දි.මු. ජයරත්න මහතාගේ ප්‍රධානත්වයෙන් අද (24) උදේ 10.30 වරකාපොල නගරයේදී පැවැත්වේ.වරකාපොල නගර මධ්‍යයේ ස්ථාපිත කළ ධර්මසිරි සේනානායක මහතාගේ පිළිරුව නිරාවරණය කිරීම සහ ප්‍රථම පුෂ්පෝපහාර පුද කිරීම අද සිදු කෙරේ. දිවංගත ධර්මසිරි සේනානායක මහතාට පුණ්‍යානුමෝදනා කොට මහා සංඝරත්නය 81 නමක් විෂයෙහිලා සපිරිකර සහිත සංඝගත දක්ෂිණාවක් පැවැත්වීමට කටයුතු සංවිධානය කොට ඇතැයි වරකාපොල ප්‍රාදේශීය සභාවේ සභාපති කිර්තිසිරි විජේතුංග මහතා 'දිනමිණ' ට ප්‍රකාශ කළේය.අග්‍රාමාත්‍යවරයාගේ ප්‍රධානත්වයෙන් පැවැත්වෙන ගුණසමරුවට බෞද්ධ, හින්දු, කතෝලික, ඉස්ලාම් ආගමික පූජකවරුන් වැඩම කරනු ලබන බවද සර්ව ආගමික වතාවත් පැවැත්වෙන බවද සභාපතිවරයා කීය.මෙම අවස්ථාවට අමාත්‍යවරුන් වන අතාවුද සෙනෙවිරත්න, රංජිත් සියඹලාපිටිය, ආචාර්ය ජගත් බාලසූරිය, ලලිත් දිසානායක, සබරගමුව පළාත් මහ ඇමැති මහීපාල හේරත්, පාර්ලිමේන්තු මන්ත්‍රීවරුන් වන වයි.ජී. පද්මසිරි, කණක හේරත්, කෑගල්ල දිස්ත්‍රික් ලේකම් තුසිත පී. වනිගසිංහ, ප්‍රාදේශීය ලේකම් ප්‍රභාත් උදාකර යන මහත්ම මහත්මීන් ඇතුළු කෑගල්ල, වරකාපොල ශ්‍රී ලංකා නිදහස් පක්ෂ ප්‍රබල ක්‍රියාකාරීහු රැසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072424</link>
    <topic>නාරාහේන්පිට මාර ගසක් කඩාවැටීඅයෙක් මරුට: මෝටර් රථ 3කට හානි</topic>
    <author>රක්ෂණ ශ්‍රීයන්ත</author>
    <content>නාරාහේන්පිට කිරුළ පාරේ ආසිරි රෝහල ඉදිරිපිට ඊයේ (23) දැවැන්ත මාර ගසක් කඩාවැටීමෙන් එක් පුද්ගලයකු මියගොස් මෝටර් රථ තුනකට හා යතුරු පැදියකට අලාභහානි සිදුව ඇත.මියගොස් ඇත්තේ යතුරුපැදි කරු වන අතර ගස කඩා වැටීම හේතුවෙන් කාර් රථ දෙකකට හා කැබ් රථයකට හානි සිදුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=n13072425</link>
    <topic>සුළගේ වේගය පැයට කි. මී. 70යි: මුහුද රළු වෙයි</topic>
    <author/>
    <content>දිවයින සහ අවට මුහුදු ප්‍රදේශවල නිරිතදිග මෝසම් තත්ත්වය සක්‍රීය වී ඇත. දිවයින සහ අවට මුහුදු ප්‍රදේශවල විටින් විට තද සුළං (පැ. කි. මී. 70) ඇති වේ. දිවයින වටා වන මුහුදු ප්‍රදේශ සාමාන්‍යයෙන් රළු වන බව ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307241</link>
    <topic>උසාවි භූමියේ දී සීනිගම දේවාලයේ භාරකරු ඇල්පිටිය අපරාධ අංශයේ ස්ථානාධිපතිට තර්ජනය කරලා</topic>
    <author>බලපිටිය සමූහ – දිලිප් නිශ්ශංක</author>
    <content>සීනිගම දේවාලයේ භාරකරු ඇල්පිටිය නොවිසඳුනු අපරාධ ඒකකයේ ස්ථානාධිපතිවරයාට බලපිටිය අධිකරණ භූමියේ දී තර්ජනය කිරීම සම්බන්ධයෙන් අම්බලන්ගොඩ පොලිසියට පැමිණිළි කර තිබේ.දේවාලයේ පඬුරු මුදල් ලක්‍ෂ පහක් අතුරුදන් වීම සම්බන්ධයෙන් ඇල්පිටිය නොවිසඳුණු අපරාධ ඒකකය විසින් අත්අඩංගුවට ගත් දේවාලයේ පාලක ලේකම් බලපිටිය මහේස්ත්‍රාත් අධිකරණයට ඉදිරිපත් කර කරුණු කියා සිටීමෙන් පසුව අධිකරණයෙන් පිටව යන අවස්ථාවේ අධිකරණ භූමියේ රැදී සිටි දේවාලයේ භාරකරු පොලිස් පරීක්‍ෂකවරයාට බැන වදිමින් තර්ජනය කර ඇත.සිද්ධිය සම්බන්ධව පොලිස් පරීක්‍ෂක විජිත් ජයන්ත මහතා අම්බලන්ගොඩ පොලිසියට පැමිණිලි කර තිබේ.පොලිස් පරීක්‍ෂකවරයාට මෙසේ බැණ වැදී තර්ජනය කර ඇත්තේ සීනිගම දේවාලයේ භාරකරු ලෙස කටයුතු කරන දියෙන්තුවාහන්දි සරත් නමැත්තා ය.දේවාලයේ පඬුරු මුදල් රුපියල් ලක්‍ෂ පහක් අතුරුදන්වීම සම්බන්ධයෙන් පැවැති පරීක්‍ෂණයෙන් පසු දේවාලයේ පාලන ලේකම් නල්ලාහන්දි සංජය ඉන්ද්‍රජිත් නමැත්තා අත්අඩංගුවට ගැනීම සම්බන්ධයෙන් දේවාලයේ භාරකරු බැන වැදුනු බව පොලිස් පරීක්‍ෂකවරයා පවසයි.දේවාලයේ භාරකරු වන මේ පුද්ගලයා ආගමන විගමන නීති කඩකරමින් බහුදින යාත්‍රාවකින් ඕස්ට්‍රේලියා බලා යමින් සිටිය දී ගාල්ල වරාය පොලිසිය මගින් අත්අඩංගුවට ගැනීමෙන් පසුව ගාල්ල මහේස්ත්‍රාත් අධිකරණයෙන් විවෘත වරෙන්තු ලැබූ පුද්ගලයෙකි.දේවාලයේ මුදල් සොරකම සම්බන්ධයෙන් ඇල්පිටිය ජ්‍යෙෂ්ඨ පොලිස් අධිකාරී අතුල වීරසිංහ මහතාගේ උපදෙස් මත පරීක්‍ෂණ පවත්වන නොවිසඳුණු අපරාධ ඒකකයේ පොලිස් පරීක්‍ෂක විජිත් ජයන්ත මහතාට බැන වැදීම සම්බන්ධයෙන් අම්බලන්ගොඩ පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307242</link>
    <topic>හැටන් ම‍ඟේ හිටිහැටියේ බස් නවතී</topic>
    <author>ඇන්ටන් සමන්ප්‍රිය - නුවරඑළිය විශේෂ</author>
    <content>නුවරඑළිය තලවාකැලේ සහ හැටන් මාර්ගයේ ධාවනය කෙරෙන පෞද්ගලික බස් රථ ඊයේ 23 උදෑසන සිට හදිසියේ වර්ජනය කිරීම හේතුවෙන් එම මාර්ගයේ ගමන් කරමින් සිටි මගීනට විවිධ දුෂ්කරතාවන් රැසකට මුහුණදීමට සිදු විය.මේ මාර්ගය දැනට සංවර්ධනය වෙමින් පැවතිය ද බස් රථ ධාවනයට නොසුදුසු ආකාරයෙන් විශාල ප්‍රමාණයේ වළවල් සෑදී අබලන්ව ඇති හෙයින් බස් රථ ධාවනය නතර කිරීමට පියවර ගත් බව නුවරඑළිය හැටන් නගරාන්තර පෞද්ගලික බස් රථ හිමියන්ගේ සංගමයේ සභාපති ඩී. කේ මංජුල මහතා පැවසීය.මේ මාර්ගය සංවර්ධනය වනතෙක් ධාවනයට සුදුසු අයුරින් වළවල් වසා තාවකාලික පිලියමක් ලෙස මේ මාර්ගය නඩත්තු කර දෙන්නේ නම් බාධාවකින් තොරව තම බස් රථ ධාවනයෙහි යෙදවිය හැකි බවද ඔහු වැඩිදුරටත් කීය. කෙසේ වුවද මෙදින පාසල් ළමයින්ට මෙන්ම රජයේ හා පෞද්ගලික ආයතනවල සේවය කරන සේවකයන්ට, සෞඛ්‍ය සායනවලට යන රෝගීන්ට සහ විවිධ අවශ්‍යතාවන් සඳහා ගමන් ගත් බස් මගීනට දැඩි දුෂ්කරතාවකට මුහුණ පෑමට සිදු වූ බව ඔව්හු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307243</link>
    <topic>සිල්ගන්නැයි පවසා ගෙදරින් පැනගත් සිසුවියන් තිදෙනා මහණවෙන්න හදලා</topic>
    <author>දකුණු පළාත් සංචාරක</author>
    <content>ඇසළ පුන් පෝදින සිල් සමාදන්වීමට යන බව පවසා නිවෙස්වලින් පිටව ගොස් අරමුණක් නොමැතිව ගාල්ල නගරයට පැමිණ සිටියදී අත්අඩංගුවට ගත් උඩුගම ප්‍රදේශයේ විදුහලක ඉගෙනුම ලබන දොළොස් හැවිරිදි පාසල් සිසුවියන් තිදෙනකු ඊයේ (23) උදේ ගාල්ල පොලිසිය විසින් මවුපියන්ට භාරදෙනු ලැබීය.උඩුගම සමගිවත්ත ප්‍රදේශයේ පදිංචි මේ බාලවයස්කාර දැරියන් තිදෙනා සිල්සමාදන්වීමට යන බව මවුපියන්ට පවසා තෙල්ලඹුර ප්‍රදේශයේ පිහිටි මෙහෙණින් වහන්සේලා වැඩ වසන ආරාමයකට ගොස් ඇත. එහි සිටි මෙහෙණින්වහන්සේලා හමුවූ දැරියන් තිදෙනා මහණකර ගන්නා ලෙස ඉල්ලා තිබේ.මහණ කර ගැනීම සඳහා මවුපියන්ගේ අවසරය අවශ්‍ය නිසා ආපසු ගොස් ඔවුන්ව කැඳවා ගෙන එන ලෙස මෙහෙණින්වහන්සේලා දැරියන්ට දන්වා ඇත.ඊට පසු තිදෙනා බස් රථයක නැඟ ගාල්ල නගරයට පැමිණ තිබේ. ඒ වනවිට වැස්සක් ඇදහැලුන නිසා ගාල්ල සමුද්‍ර මාවතේ පිහිටි වෙළෙඳ සලකට ගොස් ඇත.එහි සිටින විට ලැබුණ තොරතුරක් මත ගාල්ල පොලිසිය පැමිණ දැරියන් පොලිස් භාරයට ගෙන ප්‍රශ්න කිරීමේදී මේ තොරතුරු අනාවරණය වී තිබේ.ගාල්ල මූලස්ථාන පොලිස් පරීක්‍ෂක කේ. ඒ. උදය කුමාර මහතාගේ උපදෙස් පරිදි මේ පිළිබඳ පරීක්‍ෂණ පැවැත්වූ ගාල්ල පොලිසියේ ළමා හා කාන්තා කාර්යාංශය බාල වයස්කාර දැරියන් තිදෙනාට අවවාද කොට මවුපියන් ගෙන්වා දැරියන් ඊයේ (23) ඔවුන්ට භාර දෙනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307244</link>
    <topic>මරණ තර්ජන කර පුද්ගලයකුගෙන් කප්පම් ගත් සැකකරු පානදුර දුම්රියපොළේ දී අල්ලයි</topic>
    <author>පානදුර සමූහ - කපිල සෝමරත්න</author>
    <content>වරින්වර මරණ බවට තර්ජනය කර පානදුරේ පුද්ගලයකුගෙන් රුපියල් ලක්ෂ 1 1/2 ක කප්පම් මූදලක් ලබාගෙන අවසාන වාරිකය වශයෙන් ඔහුගෙන් රුපියල් පන්දාහසක් ලබා ගනිද්දී කප්පම්කරු පානදුර පොලිසියේ අපරාධ අංශයේ පොලිස් කණ්ඩායම් විසින් පසුගිය 17 වැනි දින සවස පානදුර දුම්රියපොළේ දී අත්අඩංගුවට ගත්තේය.ඔහු කොළඹ පදිංචිකරුවෙකී.සැකකරු පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත 17. 07. 13 දින ඉදිරිපත් කිරීමෙන් පසු ලබන 26 දක්වා රක්ෂිත බන්ධනාගාර ගත කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307245</link>
    <topic>බස්රිය මඩේ එරිලා</topic>
    <author>අලව්ව විශේෂ - ඒ .කීර්තිසිංහ</author>
    <content>අලව්ව සිට නවතල්වත්ත හරහා මීරිගම බස් මාර්ගයේ බුජ්ජොමුවේ මහ බොක්කුව කැඩී ගොස් දැනට මාස හයක් පමණ ගත වී ඇත.එහෙත් බොක්කුව ඉදි කිරීමට බලධාරීන් මෙතෙක් කිසිදු පියවරක් ගෙන නොමැත.මේ නිසා ලංගම බස්රථ ඇතුළු සියලුම වාහන නවතල්වත්ත මීරිගම දක්වා ධාවනය වනුයේ උඩකැකුලාවල හරහා ඇති විකල්ප මාර්ගය ඔස්සේය.විශාල වාහන තොගයක් ධාවනය වන නිසා අද මෙම මාර්ගය එකම මඩ වගුරක් බවට පත්ව ඇත.එම මාර්ගයේ ධාවනය කෙරුණ බස් රථයක් මඩේ එරීම නිසා මගීන්ට බසයෙන් බැස එය තල්ලු කිරීමට සිදුවේ.මෙම විකල්ප මාර්ගයේ තවදුරටත් වාහන යා නොහැකි බැවින් කැඩීගිය බොක්කුව ඉදිකරන මෙන් වාහන හිමියෝ මෙන්ම ප්‍රදේශවාසී ජනතාව ද ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307246</link>
    <topic>පින්නවල අලි අනාථාගාරය නරඹන්නප්‍රවේශ පත් අන්තර්ජාලයෙන්</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>දෙස් විදෙස් සංචාරකයන්ගේ නෙත් සිත් ඇදබැඳගත් පින්නවල අලි අනාථාගාරයේ අලි ඇතුන් නැරඹීමට පැමිණෙන දේශීය මෙන්ම විදේශීය සංචාරකයින් උදෙසා නව විද්‍යුත් හා අන්තර්ජාල ප්‍රවේශ පත් ක්‍රමයක් හඳුන්වාදීමට පියවර ගෙන තිබේ.මෙම නව අන්තර්ජාල ප්‍රවේශ පත්‍ර ක්‍රමය මොබිටෙල් සමාගම සමඟ එක්ව ආරම්භ කිරීමට නියමිත බවත්, දෙස් විදෙස් ඕනෑම සංචාරකයකුට තම ජංගම දුරකථනය මගින් කෙටි පණිවිඩ එවීමෙන් හෝ අන්තර්ජාලය හරහා දැනුම් දීමෙන් අලි ඇතුන් නැරඹීමේ පහසුකම් සලසා ගත හැකි බව ජාතික සත්ත්ව උද්‍යාන අධ්‍යක්‍ෂක අනුර ද සිල්වා මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307247</link>
    <topic>මල්වානේ මහා පරිමාණ කසිප්පු තිප්පොළ 2ක් වටලයි</topic>
    <author>මල්වාන සමූහ – මහානාම විතානගේ</author>
    <content>මාළිද, ගුරුවල පාර ප්‍රදේශයේ දීර්ඝ කාලයක සිටම ඉතාමත්ම රහසිගතව මහා පරිමාණයෙන් පවත්වාගෙන ගිය කසිප්පු පෙරන තිප්පොළවල් දෙකක් පෙරේදා දහවල් වැටලු දොම්පේ පොලිසිය ඒවායේ සගවා තිබූ ගෝඩා මිලි ලීටර් දස ලක්ෂ අසූ දහසක් (ගෝඩා බැරල් හයක්) හා කසිප්පු මිලි ලීටර් හැටහත් දහස් පන්සීයක් (කසිප්පු බෝතල් අනූවක්) ඇතුළු පෙරීමේ උපකරණ රැසක්ම සොයා ගෙන ඇත.ඒ සමඟම මීට සම්බන්ධ සැකකරුවන් දෙදෙනකු ද පොලිස් අත්අඩංගුවට ගෙන තිබේ.මින් එක් තිප්පොළක් වගුරු සහිත ලදු කැළෑවක හා අනිත් තිප්පොළ නිවසක් තුළ ද පවත්වා ගෙන ගොස් තිබූ අතර එහි සොයා ගත් උපකරණවල ගෑස් උදුන් දෙකක්, ගෑස් සිලින්ඩර් දෙකක්, තඹ දඟර හා හිස් බැරල් ද තිබී ඇත.මේ දෙදෙනා පූගොඩ මහේස්ත්‍රාත් අධිකරණයට ඉදිරිපත් කිරීමට නියමිතය.වැටලීමට දොම්පේ පොලිස් ස්ථානාධිපති පොලිස් පරීක්‍ෂක එස්. ජී. එම්. රණතුංග, පොලිස් පරීක්ෂක ඩී. එම්. ඒ. සමරකෝන්, උප පොලිස් පරීක්ෂක කේ. ඩී. එස්. ජයසිංහ, පො. කො. වීරසිංහ හා වනසිංහ යන නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307248</link>
    <topic>මතුගම මූලස්ථාන පොලිස්පරීක්ෂකවරයකු නෑ</topic>
    <author>මතුගම සංචාරක</author>
    <content>මතුගම පොලිසියේ මූලස්ථාන පොලිස් පරීක්ෂක තනතුරට මෙතෙක් නිලධාරියකු පත්කර නොමැති බව ප්‍රදේශවාසීහු කියති.මෙහි මූලස්ථාන පොලිස් පරීක්ෂක ලෙස කටයුතු කළ ටී. ලුඩවයික් මහතා වහාම ක්‍රියාත්මක වන පරිදි මිනුවන්ගොඩ පොලිසියට මාරු කරන ලදී.ඉතාමත් කඩිනමින් මූලස්ථාන පොලිස් පරීක්ෂකවරයකු මතුගම පොලිසියට පත්කරන ලෙස ප්‍රදේශවාසීහු පොලිස් දෙපාර්තමේන්තු වෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r1307249</link>
    <topic>කුරුණෑගල මාතෘ සායන28ක් ඉදි කරයි</topic>
    <author>වයඹ පළාත් සංචාරක සේන ඉදිරිසිංහ</author>
    <content>ජාතික සවිය ගම නැගුම වැඩසටහන යටතේ කුරුණෑගල දිස්ත්‍රිත්කයේ ළමා හා මාතෘ සායන මධ්‍යස්ථාන නවීකරණය හා උපකාර ලබාදීම සඳහා ක්‍රියාත්මක ව්‍යාපෘති සංඛ්‍යාව 230කි.මේ යටතේ මාතෘ සායන 28ක් ඉදිකැර ඇත.වැයකර ඇති මුළු මුදල රුපියල් මිලියන 229 කි.පවුල් 7751 ක් මේ මඟින් ප්‍රතිකාර ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=r13072410</link>
    <topic>කඩුගන්නාව පාසල් 15කටලක්ෂ 5 බැඟින්</topic>
    <author>කඩුගන්නාව සමූහ</author>
    <content>ප්‍රාථමික පාසල් 5000ක් ප්‍රතිපෝෂණය කිරීමේ වැඩසටහන යටතේ යටිනුවර ප්‍රාථමික පාසල් 15කට ලක්ෂ 5 බැඟින් වූ මුදලක් ආර්ථික සංවර්ධන අමාත්‍යාංශයෙන් ලබාදී ඇත.ප්‍රතිසංස්කරණ වැඩ වැටකඩොළු සුරක්ෂිත කරගැනීම වහල පිළිසකර කිරීම ආදී කටයුතු සිදු කරගැනීමට මේ මුදල් වැයකිරීමට නියමිතය.දැනටමත් පාසල් 15න් 13ක ප්‍රතිසංස්කරණ වැඩකටයුතු අවසන් කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307241</link>
    <topic>සහය දිවීමේ මතභේදාත්මකතේරීම් තරගයට ඇමැති අනුමැතිය</topic>
    <author>ප්‍රින්ස් ගුණසේකර</author>
    <content>මොස්කව් ලෝක මලල ක්‍රීඩා ශූරතාවලියට සහභාගීවන ශ්‍රී ලංකා මීටර් 400x4 සහය දිවීමේ කණ්ඩායම නම් කිරීමේ තේරීම් තරගයට ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය හිමිවෙයි.ආසියානු මලල ක්‍රීඩා ශූරතාවලියේදී ලෝකඩ පදක්කම් දිනා ‍ලෝක ශූරතාවලියට සුදුසුකම් ලැබු ක්‍රීඩකයන්ගේ පුහුණුකරුවන් පි රිසක් ඊයේ ඇමැතිවරයා සමග පැවැති සාකච්ඡාවකදී ඉල්ලා ඇත්තේ හොඳම කාලය වාර්තා කරන ක්‍රීඩකයාගේ පුහුණුකරු ලෝක මලල ක්‍රීඩා ශූරතාවලියට සහභාගී කළ යුතු බවයි.එහෙත් මොස්කව් ලෝක මලල ක්‍රීඩා ශූරතාවලියට සහභාගීවන ශ්‍රී ලංකා පිලේ පුහුණුකරු ලෙස යෝගානන්ද විජේසුන්දර මහතා ශ්‍රී ලංකා මලල ක්‍රීඩා සංගමය දැනටමත් නම් කර ඇති හෙයින් පුහුණුකරුවන්ගේ එම ඉල්ලීමට යහපත් ප්‍රතිචාරයක් ලැබී නැතැයි වාර්තා වේ.එම පුහුණුකරුවන් පිරිසගේ තවත් ඉල්ලීමක් වී ඇත්තේ සහය දිවීමේ තේරීම් තරගයට නම් කළ ක්‍රීඩකයන් අට දෙනා හැර අතිරේක ක්‍රීඩකයන් අවශ්‍ය නොවන බවයි.සහය දිවීමේ තේරීම් තරගය පිළිබඳ පාර්ශව කිහිපයක් අතරේ මතභේද හටගෙන ඇති හෙයින් ක්‍රීඩා ඇමැතිවරයා මලල ක්‍රීඩා ජාතික පුහුණුකරු ඩර්වින් පෙරේරා, ඔලිම්පික් ක්‍රීඩිකා සුසන්තිකා ජයසිංහ, සහය දිවීමේ ක්‍රීඩකයන් හා ඔවුන්ගේ පුහුණුකරුවන් ඇතුළු පිරිසක් ඊයේ අමාත්‍යාංශයට කැඳවා කරුණු විමසීය.මලල ක්‍රීඩා ජාතික පුහුණුකරු ඩර්වින් පෙරේරා මහතා පවසා ඇත්තේ ශ්‍රී ලංකාවේ අභිමානය ආරක්ෂා කිරීම වෙනුවෙන් හොඳම කණ්ඩායම මොස්කව් තරගාවලියට සහභාගී කරවීමට තේරීම් තරගයක් අවශ්‍ය බවයි.එහෙත් ලෝක ශූරතාවලියට සුදුසුකම් ලැබුවේ ශ්‍රී ලංකාවේ දක්ෂතම ක්‍රීඩකයන් බව පුහුණුකරු‍වන් පිරිස පෙන්වා දී තිබේ. තේරීම් තරගයට යහපත් ප්‍රතිචාරයක් අවශ්‍ය නම් සුදුසුකම් ලැබු කණ්ඩායමේ පුහුණුකරුවන්ගේ ඉල්ලීමට ප්‍රතිචාර අවශ්‍ය බව ඔවුහු ඇමැතිවරයාට පවසා තිබේ.මලල ක්‍රීඩා සංගමයට තේරීම් තරගයක් අවශ්‍ය හෙයින් ඒ සඳහා ඉඩදීම යුතුකම බව ඇමැතිවරයා සඳහන් කර ඇත.සහය දිවීමේ හොඳම ක්‍රීඩකයන් සිවුදෙනා තෝරා ගැනීම මේ මස 27වැනිදා පෙරවරු 9.00ට කොළඹ සුගතදාස ක්‍රීඩාංගණයේදී පැවැත්වෙන අතර ලෝක ශූරතාවලියට සුදුසුකම් ලබා පුනේහිදී ලෝකඩ පදක්කම දිනාගත් මීටර් 400x4 සහය දිවීමේ පිලේ දුලාන් ප්‍රියශාන්ත, දිලාන් අලෝක, කසුන් සෙනෙවිරත්න හා අංජන මධුෂාන් යන ක්‍රීඩකයන් එක්වෙති. ඔවුන්ට අමතරව ආර්.ටී.එම්.ජයසේකර, ටි.සී.එස්.සිරිවර්ධන, අයි.කේ.මධුෂාන්ද අතිරේක ක්‍රීඩකයන් ලෙස නලීන් කරුණාරත්න හා කාලිංග කුමාරද නම් කොට ඇත‍..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s13072410</link>
    <topic>වැස්සට එරෙහි දිවා-රාත්‍රී සටනකින් පසුශ්‍රී ලංකාවට ඩක්වර්ත් ලුවිස් ජය දෙයි</topic>
    <author/>
    <content>සංචාරක දකුණු අප්‍රිකාව හා ශ්‍රී ලංකාව අතර පැවැති දෙවැනි එක්දින ක්‍රිකට් තරගයෙන් ශ්‍රී ලංකාවට ලකුණු 17ක ජයක් අත්විය. වර්ෂාවෙන් දිගින් දිගටම බාධාවූ මේ තරගයේ පැය තුනකට ආසන්න කාලයක් අපතේ ගිය හෙයින් ඩක්වර්ත් ලුවිස් ක්‍රමයට ජයග්‍රහණය තීරණය විය.කොළඹ ආර්.ප්‍රේමදාස ක්‍රීඩාංගණයේ ඊයේ පැවැති දිවා-රාත්‍රී තරගයේ මුලින් පන්දුවට පහරදුන් ශ්‍රී ලංකා ක්‍රීඩකයෝ ඕවර් 49.2කදී කඩුලු 9ක් දැවී ලකුණු 223ක් ලබා ගත් අතර වර්ෂාවෙන් අපතේ ගිය කාලය සසදා දකුණු අප්‍රිකාවට ඩක්වර්ත් ලුවිස් න්‍යාය යටතේ ඕවර් 29කදී ලකුණු 176ක ඉලක්කයක් එල්ල විය.දකුණු අප්‍රිකාව ඕවර් 21කදී කඩුලු 5කට ලකුණු 104ක් ලබා සිටියදී වර්ෂාව නැවැත ඇද හැලුණ හෙයින් තරගය නවතා දැමුණි. ඩක්වර්ත් ලුවිස් ගණනය අනුව ඕවර් 21ක් වෙද්දී දකුණු අප්‍රිකාව ජයග්‍රහණය සදහා ලකුණු 122ක් ලබා සිටිය යුතුව තිබූ හෙයින් ජයග්‍රහණය ශ්‍රී ලංකාවට හිමි බව විනිසුරුවෝ ප්‍රකාශ කළහ.මේ තරගයේදී කුමාර් සංගක්කාර දකුණු අප්‍රිකා - ශ්‍රී ලංකා එක්දින තරග ඉතිහාසයේදී පිතිකරුවෙකු ලබාගත් වැඩිම ලකුණු ප්‍රමාණය වාර්තා කිරීමට සමත්වූ අතර රංගන හේරත් තම 50වැනි එක්දින තරගයේදී කඩුලු 50ක් ලබා ගැනීම කැපී පෙනුණි.මෙතෙක් දෙරට අතර පැවැති එක්දින තරග ඉතිහාසයේදී ජැක් කලීස් ලකුණු 1429ක් ලබා සිටි අතර සංගක්කාර ඊයේ තරගයේදී ලබාගත් ලකුණු 37 සමග ලකුණු 1447ක් ලබා කලීස් අභිබවමින් වැඩිම ලකුණු ලාභියාගේ වාර්තාව පිහිටු විය.දකුණු අප්‍රිකා ඉනිමේ පළමු කඩුල්ල බිඳ හෙලීමට වේග පන්දු යැවූ ලසිත් මාලිංග සමත්වූ අතර එය පළමු ඕවරයේදීම වීම ශ්‍රී ලංකාවට විශාල වාසියක් විය පළමු ඕවරයේ අවසන් පන්දුවේදී මාලිංගගේ යෝකර් පන්දුවක් රොබින් පීටර්සන් පරදා විකට්ටුවේ දැවටුණු අතර දෙවැනි කඩුල්ලට ජේ.පී.ඩුමනි ලකුණු 15කට දවා ගැනීමට තිසර පෙරේරා සමත් විය.හේරත් 10වැනි ඕවරය යැවීමට කැඳවූ අතර ඔහුගේ පළමු අවස්ථාවේදීම ආරම්භක පිතිකරු ඇල්වීරෝ පීටර්සන් ලකුණු 24කට දැවී ගියේ කඩුල්ල මුවා කිරීමේ වරදට හසු වීමෙනි. එය රූපවාහිනී පුණරූපන වලින් තහවුරුවූ දැවී යෑමක් විය.ඩිල්ෂාන්ගේ පන්දුවක් ඩිවිලියර්ස්ගේ ඉදිරි පාදයේ දැවටුණු අතර එයද රුචිර පල්ලියගුරු විනිසුරු නොදැවීමක් ලෙස ප්‍රකාශ කරද්දී ඩිල්ෂාන් එයට අභියෝග කළේය. රූපවාහීනී පුනරූපන එයද දැවීයෑමක් ලෙස තහවුරු කිරීමෙන් දකුණු අප්‍රිකාව මහත් අසීරුතාවකට පත් විය.රංගන හේරත් තම 50 වැනි එක්දින කඩුල්ල ලෙස ඩුප්ලේසී දවා ගැනීමට සමත් වූ අතර එයට මද වේලාවකට පසු රාත්‍රී 9.50ට පමණ නැවැත වර්ෂාව බාධා ගෙන දුන්නේය. තරග නීති රීති අනුව රාත්‍රී 11.15 ට ඩක්වර්ත් ලුවිස් න්‍යාය අනුව ශ්‍රී ලංකාවට ජයග්‍රහණය හිමී වූ බව විනිසුරුවෝ ප්‍රකාශ කළහ.ශ්‍රී ලංකා ඉනිමේ ආරම්භක කඩුල්ල ලකුණු 7ක් වෙද්දී උපුල් තරංග දැවී ගිය අතර සංගක්කාර හා ඩිල්ෂාන් අතර දෙවැනි කඩුල්ලට ලකුණු 59ක සම්බන්ධතාවක් ගොඩනැගුණි.මහේල ජයවර්ධන හා ඩිල්ෂාන් අතර තෙවැනි කඩුල්ලට ලකුණු 40ක සම්බන්ධතාවක් ගොඩනැගී තිබියදී ජයවර්ධන ලකුණු 17කට දැවී ගියේ පීටර්සන් එවු පන්දුවක් කෙලින්ම කඩුල්ලේ දැවටීමෙනි.ජයවර්ධනට ඊයේ තරගයේදී ලබාගත හැකිවුයේ ලකුණු 17ක් පමණි.වෙනදා ආක්‍රමශීලීව පන්දුවට පහරදෙන ටී.එම්.ඩිල්ෂාන් මේ තරගයේදී පන්දු 64කදී ලකුණු 43ක් ලබා සංයමයෙන් යුතු ඉනිමක් ගොඩනැගීම කැපී පෙනුණි. ඔහු‍ගේ ඉනිමට එක් හතරේ පහරක් ඇතුළත්ව තිබුණි.නායක චන්දිමාල් මැද පෙළට ජීවයක් ගෙනදෙමින් පන්දු 51කදී හතරේ පහර 4ක් සමග ලකුණු 43ක් ලබාගත් අතර මෝකල්ගේ පන්දුවකට ඩුප්ලෙසීස් අතට උඩ පන්දුවක් ලබා දුන්නේය.ජෙහාන් මුබාරක්ට ලැබුණු තවත් අවස්ථාවක් අසාර්ථක කරගනිමින් ලකුණු 8කට දැවී යෑම අවාසනාවන්ත සිදුවීමකි. ශ්‍රී ලංකා ඉනිමේ අවසන් කඩුලු තුන ලකුණු 28කට දවාගැනීමට දකුණු අප්‍රිකානුවෝ සමත්වුහ.ආරම්භක වේගපන්දු යැවු මෝනි මෝකල් ලකුණු 34කට කඩුලු 3ක් දවා පිතිකරුවන්ට තර්ජනයක් එල්ල කළ අතර අනෙක් සියලු පන්දු යවන්නෝ කඩුල්ල බැගින් දවා ගැනීමට සමත්වුහ.තරග‍යේ වීරයා ලෙස දිනේෂ් චන්දිමාල් නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307242</link>
    <topic>බස්නාහිර පළාත් රාජ්‍ය‍ සේවා ක්‍රිකට් ශූරතාවරජයේ මුද්‍රණ නීතිගත සංස්ථා පිලට</topic>
    <author/>
    <content>ආගමන හා විගමන දෙපාර්තමේන්තුවේ සුබසාධන දෙපාර්තමේන්තුව පළමුවරට සංවිධානය කළ බස්නාහිර පළාත් රාජ්‍ය සේවා සය සාමාජික සැහැල්ලු පන්දු ක්‍රිකට් තරගාවලියේ ශූරතාව අත්කර ගැනීමට රජයේ මුද්‍රණ නීතිගත සංස්ථා පිල සමත්විය.පී.සරවනමුත්තු ක්‍රීඩා පිටියේ පසුගියදා පැවැති මේ තරගාවලියට රාජ්‍ය ආයතන 74ක් සහභාගි වූ අතර අවසන් මහා තරගයේ දී දෙහිවල – ගල්කිස්ස මහ නගර සභා කණ්ඩායම කඩුලු 4කින් පරාජය කිරීමට රජයේ රජයේ මුද්‍රණ නීතිගත සංස්ථා පිලට හැකිවිය. පළමුව පන්දුවට පහරදුන් දෙහිවල - ‍ගල්කිස්ස මහ නගර සභා පිල කඩුලු 3ක් දැවී ලකුණු 88ක් ලබා ගත්තේය.පිළිතුරු ඉනිම ක්‍රීඩා කළ රජයේ මුද්‍රණ නීතිගත සංස්ථා පිල කඩුල්ලක් පමණක් දැවි නියමිත ඉලක්කය සපුරා ගනිමින් ශූරතාව සමග රුපියල් ලක්ෂයක මුදලක් හිමිකර ගත්තේය.තරගාවලියේ දක්ෂතම පිතිකරු ලෙසත්, අවසන් තරගයේ වීරයා ලෙසත් රජයේ මුද්‍රණ නීතිගත සංස්ථා පිලේ සංජීව කරුණාරත්න සම්මාන දිනාගත්තේය. අවසන් තරගයේ දී ඔහු නොදැවී ලකුණු 75ක් රැස් කරමින් තම කණ්ඩායමේ ජයග්‍රහණයට මං විවර ‍කළේය.අවසන් මහා තරගයේ කාසියේ වාසිය උරගා බැලිමේ අවස්ථාවට හිටපු ටෙස්ට් නායක අරවින්ද ද සිල්වා මහතා සහභාගි වූ අතර ආගමන හා විගමන පාලක ජෙනරාල් ඩබ්.ඒ.චූලානන්ද පෙරේරා, කොළඹ මහ දිසාපති ඇතුළු මහත්වරු ද ‍මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s13072411</link>
    <topic>වෙස්ටර්න් වොරියර්ස්ට එන්ට්‍රස්ට් අනුග්‍රහය</topic>
    <author>ෆවුස් මොහොමඩ්</author>
    <content>තාරුණ්‍යයට හෙටක් සංවිධානය මෙහෙයවනු ලබන කාල්ටන් සුපර් සෙවන්ස් රගර් තරගාවලියට සහභාගි වන යෝෂිත රාජපක්ෂගේ නායකත්වයෙන් යුත් වෙස්ටර්න් වොරියර්ස් කණ්ඩායමට එන්ට්‍රස්ට් සමූහ ව්‍යාපාරය පූර්ණ අනුග්‍රහය ලබාදෙයි.කාල්ටන් සුපර් සෙවන්ස් තරගාවලියේ විශිෂ්ට දස්කම් දක්වමින් ශූරතාව අත්කර ගැනීමට වෙස්ටර්න්වොරියර්ස් කණ්ඩායමට හැකිවනු ඇතැයි අනුග්‍රාහකත්වය ලබාදීම සම්බන්ධව ඊයේ කොළඹ පාක් ස්ට්‍රීට් මිවුස් ශාලාවේ පැවැති මාධ්‍ය හමුවේ දී එන්ට්‍රස්ට් සමූහ ව්‍යාපාරයේ ප්‍රධාන විධායක නිලධාරීනි රොමේෂා සෙනරත් මහත්මිය ප්‍රකාශ කළාය.වෙස්ටර්න් වොරියර්ස් කණ්ඩායමේ කළමනාකරු, පුහුණුකරු, නායක යෝෂිත රාජපක්ෂ ඇතුළු කණ්ඩායම නියෝජනය කරන ක්‍රීඩකයන්ට සමරු තිළිණ පිරිනැමීම ද මාධ්‍ය හමුවේ දී සිදුකෙරිණි.එන්ට්‍රස්ට් සමූහ ව්‍යාපාරයේ කළමනාකාර අධ්‍යක්ෂ චානුක රත්වත්තේ, සභාපති ඉසිර දසනායක මහත්වරු ද මේ අවස්ථාවට එක්වූහ.මෙවර තරගාවලිය නියෝජනය කරන වෙස්ටර්න් වොරියස් කණ්ඩායමට විදෙස් ක්‍රීඩකයන් 7ක් එක්වී සිටිති. ඒ අතර නවසීලන්ත ක්‍රීඩකයන් 2ක්, ‍ෆිජී ක්‍රීඩකයන් 4ක් හා සැමෝවා ක්‍රීඩකයකු සිටිති. ඊට අමතරව නිරංජන් වික්‍රමරත්න, ගයාන් ඉද්දමල්ගොඩ, මිගාර විජේරත්න, බිලාල් හසන්, ඩිලාන් සොයිසා, එම්.ඊ.ආර්.සී. ද සිල්වා, තිළිණ වීරසිංහ හා සමිත ධනංජය කණ්ඩායම නියෝජනය කරති. ඉම්ති මරික්කාර් පුහුණුකරු ලෙසත්, එස්.ඩබ්.චැං කළමනාකරු ලෙසත් කටයුතු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307243</link>
    <topic>බිංගිරිය ප්‍රා.ලේ.කොට්ඨාසක්‍රීඩා ශූරතාව ඉහළ කඩිගමුවට</topic>
    <author>ඒ.එම්.සරත් කුමාර බිංගිරිය මධ්‍යම සමූහ</author>
    <content>බිංගිරිය ප්‍රාදේශිය ලේකම් කොට්ඨාස අන්තර් සමාජ මලල ක්‍රීඩා උළෙලේ සමස්ත ශූරතාව දිනාගැනීමට ඉහළ කඩිගමුව සුහද ක්‍රීඩා සමජය සමත්වු අතර බක්මිරුප්ප විස්කම් ක්‍රීඩා සමාජයට අනුශූරතාව හිමිවිය.තරගාවලියේ දක්ෂතම ක්‍රීඩකයන් ලෙස ඉහළ කඩිගමුව සුහද ක්‍රීඩා සමාජයේ ඒ.එම්.වීරසිංහ සහ ‍ඩබ්ලිව්.එච්.ජී.චමිත් ප්‍රියංකර සම්මාන දිනාගත්තේය. එම ක්‍රීඩා සමාජයේම එබ්ලිව්.ඒ.නිලන්ති ප්‍රදීපා සහ ඩබ්ලිව්.ජී.කෝෂලි මධුෂානි දක්ෂතම ක්‍රීඩිකාවන් ලෙස තේරී පත්වුහ.තරගාවලියේ ප්‍රතිඵල මෙසේය.පිරිමි- මීටර් 100-1.ඩබ්ලිව්.එච්.ජී.චමිත් ප්‍රියංකර, 2.කේ.ඒ.අශේන් සාලින්ද (ඉහළ කඩිගමුව), මී.200-1.ඩබ්.එච්.ජී.චමිත් ප්‍රියංකර (ඉහළ කඩිගමුව), 2.කේ.පී.ඉන්දික රුවන් කුමාර (බක්මිරුප්ප), මී.400-1.කේ.පී.තරංග සමන් (බක්මිරුප්ප), 2.එච්.ඒ.ප්‍රදීප් කුමාර (හොරගස්අගාර), මී.800-1.ඩබ්ලිව්.ඒ.හසිත මධුෂාන් 2.එච්.එම්.ප්‍රදීප් සඳකැළුම් (ඉහළ කඩිගමුව), මී.1500-1.එච්.එම්.ප්‍රදීප් සඳකැළුම්, ඩබ්.ඒ.හසිත මධුෂාන් (ඉහළ කඩිගමුව), මී.5000-1.ඩබ්.ඒ.ප්‍රදීප් වසන්ත (හල්මිල්ලවැව), එච්.ඒ.සුනිල් හෙට්ටිආරච්චි (උඩවෙල), මී.10000-1.එච්.ඒ.සුනිල් හෙට්ටිආරච්චි (හල්මිල්ලවැව), 2.ආර්.ඒ.නිහාල් පද්මකුමාර (කොස්වත්ත), උස පැනීම-1.කේ.ඒ.සිසිර කුමාර , 2.කේ.ඒ.අමිල කුමාර (වීරපොකුණ), දුර පැනීම-1.ඩබ්.එච්.පි.චමිත් ප්‍රියංකර, 2.එස්.ඩී.චමිල් චතුරංග (ඉහළ කඩිගමුව), තුන් පිම්ම-1.බී.එම්.ජනිත් ලක්ෂාන්, එස්.ඩී.චමිල් චතුරංග (ඉහළ කඩිගමුව), යගුලිය විසිකිරීම-1.ඒ.එම්.වීරසිංහ (ඉහළ කඩිගමුව),2.එස්.ඩී.ඉසුරු රුවන් (පානවැව), කවපෙත්ත-1.ඒ.එම්.වීරසිංහ, එස්.ඩී.චමිල් චතුරංග (ඉහළ කඩිගමුව), හෙල්ල-1.ඒ.එම්.වීරසිංහ (ඉහළ කඩිගමුව), 2.එම්.පී.හෙෂාන් ධනංජය (බක්මිරුප්ප), සහාය දිවීම 100x4-1.ඉහළ කඩිගමුව සුහද, බක්මිරුප්ප විස්කම්, 400x4-1.ඉහළ කඩිගමුව සුහද, 2.බක්මිරුප්ප විස්කම්.කාන්තා මීටර් 100-1.ඒ.පි.ඉරුනිකා ධනංජි (බක්මිරුප්ප), 2.බි.එම්.මධුනී හංසිකා (හොරගස්අගාර), මී.200-1.බි.එම්.මධුනී හංසිකා (හොරගස්අගාර), 2.ඒ.පි.ඉරුනිකා ධනංජි (බක්මිරුප්ප), මී.400-1.ඩබ්.පි.කෝෂලි මධුශානි (ඉහළ කඩිගමුව), 2.බි.එම්.මධුනී හංසිකා (හොරගස්අගාර), මී.800-1.ඩබ්ලිව්.පි.කෝෂලි මධුශානි, ආර්.ඒ.තක්ෂිලා සෙව්වන්දි (ඉහළ කඩිගමුව), මී.1500-1.ඩබ්ලිව්.පි.කොෂලි මධුශානි, ආර්.ඒ.තක්ෂිලා සෙව්වන්දි (ඉහළ කඩිගමුව), මී.5000-1.එච්.ඒ.සේපාලිකා මධුමාලි (බිංගිරිය), 2.කේ.පි.අමාලි නිසංසලා (ගල්වැව), මී.10000-1.කේ.ඒ.සුරංගි මල්කාන්ති (මානෙලෙම්බුව), ආර්.එම්.රංගිකා රත්නායක (කිණියම), උස පැනීම-1.කේ.පි.නිලන්ති කුමාරි (මොලඑළිය), 2.එච්.එම්.මනුරිකා ලසන්ති (මානෙලෙම්බුව), දුර පැනීම-1.කේ.සසිකලා ප්‍රියදර්ශනි (ඉහළ කඩිගමුව), 2.ඒ.පි.ඉරුනිකා ධනංජි (බක්මිරුප්ප), තුන් පිම්ම-1.ඒ.පි.මධුෂානි ලසන්තිකා, එස්.බි.එම්.බුවනී උපේන්ද්‍රා (ඉහළ කඩිගමුව), යගුලිය විසිකිරීම-1.ඩබ්ලිව්.ඒ.නිලන්ති ප්‍රදීපා (ඉහළ කඩිගමුව),2.ආර්.ඒ.නෙත්මා මධුෂානි (බක්මීරුප්ප), කවපෙත්ත-1.ඩබ්ලිව්.ඒ.නිලන්ති ප්‍රදීපා (ඉහළ කඩිගමුව), 2.ආර්.ඉමාෂා ලක්ෂානි (පානවැව), හෙල්ල-1.ඩබ්ලිව්.ඒ.නිලන්ති ප්‍රදීපා, 2.එන්.ඩී.එම්.දිලුෂා මධුෂානී (ඉහළ කඩිගමුව),සහාය දිවීම 100x4-1.ඉහළ කඩිගමුව සුහද, 400x4-1.හොරගස්අගාර යගම්පත්රු ලයන්ස්, 2.ඉහළ කඩිගමුව සුහද..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307244</link>
    <topic>මහරගම ජනාධිපති විදුහලට ජය</topic>
    <author>මොරටුව ක්‍රීඩා</author>
    <content>මොරටුව වේල්ස් කුමර විදුහල සමග පැවැති අන්තර් පාසල් අවුරුදු 15න් පහළ පළමු පෙළ ක්‍රිකට් තරගයෙන් පැරබෝලා ක්‍රමයට ලකුණු 63ක ජයක් අත්කර ගැනීමට මහරගම ජනාධිපති විදුහල් කණ්ඩායම සමත්විය.ජනාධිපති විදුහල පළමුව පන්දුවට පහර දෙමින් ලකුණු 228ක් රැස් කළේය.චානක ප්‍රභාත් ලකුණු 56ක් හා නිපුන් දේවින්ද නොදැවී ලකුණු 51ක් වාර්තා කිරීමට සමත්විය. වේල්ස් කුමර විදුහල කඩුලු 3කට ලකුණු 76ක් ලබාසිටියදී තරගයට වර්ෂාවෙන් බාධා ඇතිවිය. ඒ අනුව තරගයේ විසඳුම පැරබෝලා ක්‍රමයට ලබාදීමට තීරණය වු හෙයින් මහරගම ජනාධිපති විදුහලට ලකුණු 63ක ජයක් හිමිවිය.ජනාධිපති විදුහල- 228යි. චානක ප්‍රභාත් 56, නිපුන් දේවින්ද නොදැවී 51 (සචිඳු පීරිස් 35/4)වේල්ස් කුමර- 76/3යි. ෂෙහාන් අවිශ්ක 32දර්ශනගෙන් විශිෂ්ට පන්දු යැවීමක්දර්ශන මංජුලගේ විශිෂ්ට පන්දු යැවීම හමුවේ අවුරුදු 17න් පහළ දෙවැනි පෙළ ක්‍රිකට් තරගාවලියේ කළුතර ඥානෝදය විදුහල සමග පැවැති තරගය කඩුලු 7කින් ජයගැනීමට පානදුර රාජකීය විදුහල සමත්විය.පළමුව පන්දුවට පහරදුන් ඥානෝදය විදුහලට සියල්ලන් දැවී ලබාගත හැකිවුයේ ලකුණු 118ක් පමණි. පන්දු යැවීමේදී දර්ශන මංජුල ලකුණු 21කට කඩුලු 5ක් දවාලීමට සමත්විය. ජයග්‍රාහී ඉලක්කය කඩුලු 3ක් පමණක් දැවී තිබියදී සපුරාලීමට පානදුර රාජකීය විදුහල් පිලට හැකිවිය.ඥානෝදය- 118 (දර්ශන මංජුල 21/5, ඇන්ජ‍ලෝ ද සිල්වා 23/2)පානදුර රාජකීය- 121/3 ලක්ෂිත ජයාංග 32.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307245</link>
    <topic>මනේෂාගෙන් නව තරග වාර්තා 2ක්</topic>
    <author/>
    <content>සබරගමු පළාත් පාසල් ක්‍රීඩා උළෙලේදී නව තරග වාර්තා 2ක් පිහිටුවමින් අවු.15න් පහළ දක්ෂතම ක්‍රීඩිකාව ලෙස සම්මාන දිනාගැනීමට කෑගල්ල සාන්ත ජෝශප් බාලිකා මහා විද්‍යාලයේ එම්.ආර්.මනේෂා සඳමිණි මදුරප්පෙරුම සමත්වුවාය.කෑගල්ල මහජන ක්‍රීඩාංගණයේදී පසුගියදා පැවැති තරගාවලියේදී මීටර් 100 තත්.12.5කින් නිමකරමින් මනේෂා නව වාර්තාවකට හිමිකම් කීය. පැරණි වාර්තාව වුයේ තත්.12.9කි. ඊට අමතරව මී.400 ඉසව්වෙන් ඇය විසින් පිහිටුවා තිබු තත්.63.8ක වාර්තාව බිඳ හෙලමින් තත්62.9කින් තරගය නිමකිරීමටද සමත්විය.කනිෂ්ට මලල ක්‍රීඩා උළෙලේදී මී.200 ප්‍රථම ස්ථානය සහ මී.100 දෙවැනි ස්ථානය දිනාගනිමින් අවු.16න් පහළ දක්ෂතම ක්‍රීඩිකාව ලෙසද තේරී පත්විය. ක්‍රීඩා තරගවලින් විශිෂ්ට දක්ෂතා දක්වමින් ඉදිරියට යන මනේෂාගේ පුහුණුකාරිනිය ලෙස එම්.ඩී.නන්දාවතී මහත්මිය කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307246</link>
    <topic>ලංකා විමෙන්ස් පිලට ජයක්</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>වමතින් පිත්ත හසුරුවන නිලූ මෙන්ඩිස් පන්දු 69කදී හතරේ පහර 8ක් සහ හයේ පහරක් සමග ලකුණු 79ක් ද, දකුණතින් මඳවේග පන්දු යවා කඩුලූ 4ක් ද බිඳ හෙළා මාතර ක්‍රීඩා සමාජයේ කාන්තා කණ්ඩායමට එරෙහිව ලංකා විමෙන්ස් ක්‍රීඩා සමාජයට ලකුණු 34ක ජයක් අත්කර දීමට සමත්වූවාය.ශ්‍රී ලංකා ක්‍රිකට් ආයතනය මෙහෙයවන අන්තර් සමාජ කාන්තා දෙවැනි පෙළ ක්‍රිකට් තරගාවලියේ ඒ කාණ්ඩය යටතේ ‍මේ තරගය පසුගියදා මාතර උයන්වත්තේ දී පැවැත්විණි.ලංකා විමෙන්ස්- 158/7 (ඕවර 22) නිලූ මෙන්ඩිස් 79, පියුම් ප්‍රනාන්දු 11(නදීශා ඩිලානි 30/2, මල්ෂා ශෙහානි 32/2)මාතර කාන්තා පිල- 124/8 (ඕවර 22) මල්ෂා ශෙහානි 42, ළිහිණි අප්සරා 25, කෞමුදී ද සිල්වා 18 (නිලූ මෙන්ඩිස් 42/4, කාංචනා පෙරේරා 24/1).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307247</link>
    <topic>කොට්ඨාස ශූරතාව 14වැනි වරටත් මඩුල්ලට</topic>
    <author>ගුණපාල ලියනගේ සියඹලාණ්ඩුව විශේෂ</author>
    <content>මඩුල්ල අධ්‍යාපන කොට්ඨාස පාසල් ජවන හා පිටිය මලල ක්‍රීඩා තරගාවලියේදී ලකුණු 241ක් ලබාගනිමින් සමස්ත ශූරතාව දිනාගැනීමට මඩුල්ල මධ්‍ය මහා විද්‍යාලය සමත්වු අතර අල්පිටිය මහා විද්‍යාලයට අනුශූරතාව හිමිවිය. මේ තරගාවලියේදී මඩුල්ල මධ්‍ය මහා විද්‍යාලය අඛණ්ඩව සමස්ත ශූරතාව හිමිකරගත් 14 වැනි අවස්ථාව වීම කැපී පෙනුණි.තරගාවලියේ කනිෂ්ඨ අංශයේ ශූරතාව ගල්ගමුව කනිෂ්ට විද්‍යාලයටත් අනුශූරතාව තම්පලාවෙල ක.විද්‍යාලයටත් හිමිවු අතර ඩබ්බෙගොඩ මහා විද්‍යාලය ප්‍රාථමික අංශයේ ශූරයන් බවට පත්වෙද්දී මඩුලුම්නි ප්‍රා.වි අනුශූරයන් බවට පත්විය.තරගාවලියේ දක්ෂතම ක්‍රීඩක ක්‍රීඩිකාවන් මෙසේය.අවු.11න් පහළ බාලක- ඩී‍.එම්.රෝෂාන් පියංකර , බාලිකා-ඩී.එම්.භාග්‍යා ප්‍රබෝධිනි (ඔබ්බේගොඩ ම.වි)අවු.13න් පහළ බාලක- ඩී.එම්.ඉෂාර සඳරුවන් (මඩුල්ල ම.වි), බාලිකා-වයි.ඩී‍.සුමුදු සඳමාලි (කොස්සල්පල ක.වි)අවු.15න් පහළ බාලක- කේ.එ.දිල්ෂාන් මදුරංග (මාරිඅරාව ම.වි), බාලිකා-ඉරේෂිකා මදුෂානී (දැලිව ම.වි)අවු.17න් පහළ බාලක- ඩී.එම්.බුද්ධික ශිරාන් (මඩුල්ල ම.වි), බාලිකා-ජී.ජී.තමරා දීපානි (දඹගල්ල පියරතන ම.වි)අවු.19න් පහළ බාලක- දිලිප් සඳරුවන් සංජීව බණඩාර (පියරතන ම.වි), තිලිණ ලක්මාල් විජේසිංහ (මඩුල්ල), බාලිකා-මධුවන්ති මදුෂිකා (කොස්සල්පොල), සුලේඛා ජයමාලි (මාරිඅරාව), චම්පිකා ප්‍රියදර්ශනී (තම්පලාවෙල)අවු.21න් පහළ බාලක- කේ.ඩී.එම්.මොදිත ලක්ෂිත (මඩුල්ල), බාලිකා-ඉරේෂා දර්ශනී, අනුෂා රංජනී, ඉරේෂා සඳමාලිකණඩායම් තරග ප්‍රතිඵලවොලිබෝල්- අවු.15න් පහළ බාලක- ගල්ගමුව ක.වි, බාලිකා-අල්පිටිය ම.වි, 17න් පහළ බාලක-ඩී.එස්.සේනානායක ම.වි, බාලිකා-අල්පිටිය ම.වි, අවු.19න් පහළ බාලක/බාලිකා-අල්පිටිය ම.විනෙට්බෝල්- අවු 15න් පහළ- දැලිව ම.වි, 17න් පහළ-මඩුල්ල ම.වි, 19න් පහළ-මඩුල්ල ම.විඑල්ලේ බාලක- දඹගල්ල ම.වි, බාලිකා-බදුලුවෙල ම.වි.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307248</link>
    <topic>ථෙරපුත්තය ජයගනී</topic>
    <author>මාතර ක්‍රීඩා</author>
    <content>අන්තර් පාසල් අවුරුදු 15න් පහළ තෙවැනි පෙළ ක්‍රිකට් තරගයකින් වලස්මුල්ල ජාතික පාසල ලකුණු 100 කින් පරාජය කිරීමට අම්බලන්තොට ථෙරපුත්ත ජාතික පාසල් කණ්ඩායමට හැකිවිය.ථෙරපුත්ත විදුහල් පිටියේදී පැවැති තරගයේදී ථෙරපුත්ත ජාතික පාසල ලකුණු 270ක් වාර්තා කළේය. පිළිතුරු ලෙස වලස්මුල්ල කණ්ඩායමට සියල්ලන් දැවී ලබාගත හැකිවුයේ ලකුණු 170ක් පමණි.ථෙරපුත්ත- 270/6 (ඕවර 50) ඩී.ලහිරු 115, අකාහ් ප්‍රමෝද් 31 (එන්.විමුක්ති 11/2)වලස්මුල්ල- 170 (ඕවර 34) ඒ.තිලාන් 38 (හසුන් මධුසංක 22/4).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=s1307249</link>
    <topic>ශ්‍රී හෘදය කන්‍යාරාමයට පළාත් ශූරතා ද්විත්වයක්</topic>
    <author>මාතර ක්‍රීඩා</author>
    <content>දකුණු පළාත් පාසල් නෙට්බෝල් තරගාවලියේ අවු.15න් සහ 17න් පහළ ශූරතා සහ අවු.19න් පහළ අනුශූරතාව දිනාගැනීමට ගාල්ල ශ්‍රී හෘදය කන්‍යාරාමය සමත්විය.මාතර උයන්වත්ත පිටියේදී පැවැති තරගාවලියේ අවු.15න් පහළ අවසන් තරගයේදී ගාල්ල සංඝමිත්තා බාලිකාව පරාජයට පත්කිරීමට සුධාරා දිනිතිගේ නායකත්වයෙන් යුත් හෘදය කණ්ඩායම සමත්වු අතර 17න් පහළ අවසන් තරගයේදී හෘදය කණ්ඩායම හමුවේ ගාල්ල ප්‍රජාපතී බාලිකාව පරාජය පත්විය.එම ජයග්‍රාහී කණ්ඩායම තරූෂි ඉලේසිංහ විසින් මෙහෙයවුවාය.ගාල්ල ප්‍රජාපති බාලිකා කණ්ඩායම සමග පැවැති 19න් පහළ අවසන් තරගයෙන් හෘදය කන්‍යාරාමය පරාජයට පත්විය.ශූරතා ‍2ක් සහ අනුශූරතාවක් දිනාගත් හෘදය කන්‍යාරාම නෙට්බෝල් පුහුණුකාරිනිය ලෙස ඩේලියා ද සිල්වා මහත්මියත් කණඩායම් භාර ආචාර්යවරුන් ලෙසින් මිරැන්ඩා තලගහගොඩ මහත්මිය සහ ඩබ්.ඒ.ආර්.වික්‍රමආරච්චි මහත්මා කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=f1307241</link>
    <topic>එජාපය වටයක් ගිහින් හිටපු තැනට ඇවිත්</topic>
    <author>සාකච්ඡා කළේ චන්දන ජයවීර</author>
    <content>ජනවාර්ගික ගැටලුව විසඳීම සඳහා අවශ්‍ය යෝජනා ඉදිරිපත් කිරීමට රජය පත් කළ පාර්ලිමේන්තු තේරීම් කමිටුව ගැන හා එ.ජා.පය හා ජ.විපෙ එය වර්ජනය කිරීම ගැන මෙන්ම ඔවුන් ඉදිරිපත් කරන නව ආණ්ඩු ක්‍රම යෝජනා ගැන එක්සත් ජනතා නිදහස් සන්ධාන රජයේ හවුල්කාර පක්ෂයක් වන ලංකා සමසමාජ පක්ෂයේ කෑගල්ල දිස්ත්‍රික් පාර්ලිමේන්තු මන්ත්‍රී වයි. ජී. පද්මසිරි දැක්වූ අදහස් මෙසේය.* උතුරු පළාත් සභාව සඳහා මැතිවරණයක් කැඳවා ඇති මොහොතේ පළාත් සභා සතු බලතල සීමා කිරීම ගැන මතුව ඇති කතාබහ ගැන ඔබේ අදහස කුමක්ද?මේ සාකච්ඡාවේ අරමුණ උතුරු පළාත සඳහා පමණක් බලතල හීන කරපු පළාත් සභාවක් ලබාදීම නම් අපි එයට එකඟ නැහැ.* ඔබේ මතය එය වුවත් පළාත් සභා සතු බලතල අඩු කිරීම පිළිබඳ යෝජනාවක් සබරගමු පළාත් සභාවට යොමු වූ අවස්ථාවේ ඔබගේ දියණිය එයට පක්ෂව ඡන්දය දුන්නා. එකම පක්ෂයේ නියෝජිතයන් දෙදෙනෙක් මත දෙකක් දරන්නේ කොහොමද?මත දෙකක් නැහැ. අප නියෝජනය කරන ලංකා සම සමාජ පක්ෂයට ගැටලුවක් ඇත්තේ මේ යෝජනාවට අදාළ කරුණු දෙකින් එකක් ගැන පමණයි.* සංශෝධනය කිරීමට අදහස් කරන බලතල අතරින් ඉවත් කිරීම ගැන සමසමාජ පක්ෂයට ගැටලුවක් නැත්තේ කුමන විධිවිධානයද?පළාත් සභා දෙකක් හෝ කිහිපයක් ඒකාබද්ධ වීමට තිබෙන හැකියාව වැළැක්වීමට ගෙනෙන යෝජනාව ගැන අපිට ගැටලුවක් නැහැ.* ඒ ඇයි!පළාත් සභා ඒකාබද්ධ කිරීමට තිබෙන හැකියාව දැනටමත් නඩු තීන්දුවක් මඟින් අහෝසි කර තිබෙනවා. ඒ නිසා අපට ඒ යෝජනාව ගැන ගැටලුවක් නැහැ.* අනිත් එක ගැටලුවක් වෙන්නේ කොහොමද?තිබෙන නීතිය අනුව පළාත් සභා සම්බන්ධ නීතියක් පාර්ලිමේන්තුවේ සම්මත කිරීමට පෙර ඒ ගැන පූර්ව අනුමැතියක් අදාළ පළාත් සභා වලින් ලබාගත යුතුයි.අලුත් යෝජනාවට අනුව නීතියක් ගෙන ඒමේදී සියලුම පළාත් සභාවල අනුමැතිය ලබාගැනීම අවශ්‍ය නැහැ. පළාත් සභා නවය අතරින් බහුතරයක කැමැත්ත ලබා ගැනීම ප්‍රමාණවත් කියලා යෝජනාවක් ඉදිරිපත්ව තිබෙනවා.* එයට ඔබලා විරුද්ධ ඇයි?මේක බහුතර මතයෙන් සුළුතරයේ මතය යටත් කිරීමට දරන උත්සාහයක්. ඒ නිසා අප එයට එකඟ නැහැ. අපේ පක්ෂයේ පොදු මතය වූ‍ෙය් මෙය පාර්ලිමේන්තු තේරීම් කාරක සභාවක් මඟින් තීරණය විය යුතුය යන්නයි.* සබරගමුව පළාත් සභාවේදි, ‍පළාත් සභා සතු බලතල අඩු කිරීමට ගෙනා යෝජනාව සම්මත වූ ආකාරයට ඔබ විරුද්ධ ඇයි?ප්‍රඥප්තියක් ඉදිරිපත් කරනවා නම් එය පළාත් සභාවට ඉදිරිපත් විය යුත්තේ කථානායකවරයා මාර්ගයෙන්. මේ යෝජනා කිසිවක් එසේ ඉදිරිපත් වූ යෝජනා නොවෙයි. ඒවා පුද්ගලික මන්ත්‍රී යෝජනා. පුද්ගලික යෝජනාවක් හදිසි යෝජනාවක් හැටියට ඉදිරිපත් කිරීමට හැකියාවක් නැහැ.පළාත් සභාවකට පමණක් නොවෙයි පාර්ලිමේන්තුවටත් හදිසි යෝජනාවක් ආවට ගියාට ඉදිරිපත් කරන්න බැහැ. කල් ඇතිව දැනුම් දිය යුතුයි. ඒ නිසා මේ ගැන ඔයිට වැඩිය කතා කරන්න මම කැමැති නැහැ.* කොහොම වුණත් දැන් මේ ගැන සලකා බලන්න පාර්ලිමේන්තු කමිටුවක් පත්කර තිබෙනවා. ඒ ගැන ඔබේ අදහස කුමක් ද?ඒක සුබදායී පියවරක්. තේරීම් කමිටුව නිසා සංවාදයට ලක් වූ යෝජනා දෙක ගැන සාකච්ඡා කරන්න අවස්ථාවක් ලැබී තිබෙනවා. ඊළඟට උතුරේ ඡන්දය පවත්වන්න දින නියම කර තිබෙනවා. නාම යෝජනා ගැසට් කර තිබෙනවා. මේ සියල්ලම යහපත් වර්ධනයක්.* රටට අහිතකර යෝජනා ඉවත් නොකර උතුරු පළාත් ඡන්දය පැවැත්වීම භයානක බවට ආණ්ඩුවේම කොටසක් විශ්වාස කරනවා නේද?උතුරු පළාතේ ඡන්දය පැවැත්වීමට වඩා ඡන්දය නොපැවැත්වීම භයානකයි. උතුරේ ඡන්දය පවත්වන්න කටයුතු කිරීම නිසා ජාත්‍යන්තර ප්‍රජාව ඉදිරියේ ටී.එන්.ඒ එකත් දෙමළ ඩයස්පෝරාවත් ගෙන ගිය ප්‍රචාරය බොරුවක් වුණා. මේක ආණ්ඩුව පියවරක් පස්සට ගැනීමක් නෙමෙයි. පැහැදිලිවම හොඳ වර්ධනයක්. ඒ නිසා අපි ටී.එන්.ඒ එකටත් එ.ජා.පයටත් කියන්නේ තේරීම් කමිටුව ඉදිරියට ගෙන යන්න සහය දෙන්නයි කියලා.* ඔබ එහෙම කිව්වත් රජය තේරීම් කාරක සභාවට නියෝජිතයන් නම් කිරීමේ දී ලංකා සම සමාජ පක්‍ෂයට නියෝජනයක් ලබා දී නැහැ නේද?ඔව්, එය අපට කළ බලවත් අසාධාරණයක්. ජාතික ප්‍රශ්නය විසඳීමට අපේ පක්‍ෂය බලවත් කැප කිරීමක් කර තිබෙනවා. සමහර අවස්්ථාවල දී අපි ගත් ජනප්‍රිය නොවන තීරණ නිසා එය අපිට අහිතකර ආකාරයෙන් බලපෑ අවස්ථාත් තිබෙනවා. නමුත් අපි ජාතික ප්‍රශ්නය වෙනුවෙන් බැරෑරුම්ව 1937 සිට පෙනී සිට තිබෙනවා.අපේ පක්‍ෂයේ නායක මහාචාර්ය තිස්ස විතාරණ සර්ව පාක්‍ෂික කමිටුවේ සභාපති ලෙස වැදගත් දායකත්වයක් දක්වා තිබෙනවා. ඒ නිසා අපිට නියෝජනයක් ලබා නොදීම අසාධාරණයි.නමුත් එහෙම කියලා පැවරී ඇති ඓතිහාසික වගකීම අත හරින්න අපේ සූදානමක් නැහැ. නියෝජිතයෙක් පත් නොකළත් අපි තේරීම් කාරක සභාව ඉදිරියේ යෝජනා ඉදිරිපත් කරනවා.* එ.ජා.පය තේරීම් කාරක සභාව නියෝජනය කරන්නේ නැති වුවත් නව ආණ්ඩුක්‍රම ව්‍යවස්ථා යෝජනාවක් ඉදිරිපත් කර තිබෙනවා නේද? එය ඔවුන්ගේ යෝජනාවක් හැටියට භාරගත නොහැකි ද?ආණ්ඩු ක්‍රම ව්‍යවස්ථාවලින් හැම ප්‍රශ්නයක්ම විසඳන්න බැහැ. මේ තිබෙන හැම ප්‍රශ්නයකටම විසඳුම ආණ්ඩුක්‍රම ව්‍යවස්ථාව කියලා සමහරු විශ්වාස කරනවා. ඒක එහෙම නෙවෙයි. ජාතික එකඟතාවක් ඇති කරන්නේ නැතිව මොන දේ කළත් වැඩක් නැහැ. තේරීම් කාරක සභාවක් වැදගත් වෙන්නේ ඒ සඳහායි.72 හා 78 දී අපේ පාර්ලිමේන්තුව ආණ්ඩුක්‍රම ව්‍යවස්ථා දෙකක් අවස්ථා දෙකකදී සම්මත කළා. 72 ව්‍යවස්්ථාව නිර්මාණය කරන්න පාර්ලිමේන්තුවේ සියලුම පක්‍ෂ සම්බන්ධ වුණා. නමුත් 78 ව්‍යවස්්ථාව එහෙම නෙවෙයි. ජයවර්ධන රජය තනි මතයට ඇති කළ එකක්. ගැටලුව අලුත් ව්‍යවස්ථාවක් නිර්මාණය කිරීම නම් ඒකට තිබෙන හොඳම තැන පාර්ලිමේන්තු තේරීම් කමිටුවයි. එතැනදී පක්‍ෂ අතර වගේම ජාතීන් අතරත් හොඳ එකඟතාවක් ඇති කර ගන්න පුළුවන්.* එ.ජා.පය යෝජනා කරන නව ආණ්ඩුක්‍රම ව්‍යවස්්ථා යෝජනාවෙන් විධායක ජනාධිපති ධුරය අහෝසි කිරීම පිළිබඳවත් ස්වාධීන කොමිෂන් පිහිටුවීම ගැනත් අවධාරණය කර තිබෙනවා නේද?එජාපය ගෙනෙන විකල්ප යෝජනාවලියෙන් ඡන්දයෙන් පත්වන රාජ්‍ය නායකයෙක් ගැන කියනවා. දැනට තිබෙන ව්‍යවස්ථාවෙන් රාජ්‍ය නායකයා පත් වෙන්නේ ඡන්දයෙන්. එතකොට මේ දෙකම එකයි. ඔවුන් වටේම ගිහින් ආපහු හිටපු තැනටම ඇවිත්. ඡන්දයෙන් පත්වන නායකයෙක්ට ඉබේටම විධායක බලයක් ලැබෙනවා.ඔවුන් කොමිටියක් ගැන අදහසක් දක්වා තිබෙනවා. එය එකම අවුල් ජාලයක්. එ.ජා.පය 78 ව්‍යවස්ථාව හැදුවෙත් එහෙමනේ. ඔවුන්ගේ අලුත් යෝජනාවලියත් ඒ වගේ එකක්.17 වෙනි සංශෝ්ධනය එ.ජා.පයත්, ජේ.වී.පීයත් ගෙනාවේ ඔවුන්ට බලය නොලැබෙන නිසා සිටින විධායක ජනාධිපතිවරයාගේ බලය අඩු කිරීමටයි. එහෙම නැත්නම් කවදාවත් මේ දෙගොල්ලෝ බලය විමධ්‍යගත කිරීමකට එකඟ අය නෙවෙයි.* පොදු රාජ්‍ය මණ්ඩලීය රාජ්‍ය නායක සමුළුව ලංකාවේ පැවැත්වීමට කටයුතු කිරීමෙන් අමතර ආර්ථික බරක් දැරීමට සිදුවන බවට විපක්ෂයෙන් විවේචනයක් එල්ලව තිබෙනවා නේද?1976 දී‍ නොබැඳි සමුළුව පැවැත්වීමෙන් පසු ලංකාවේ පැවැත්වෙන ප්‍රමුඛ හා වැදගත්ම රාජ්‍ය නායක සමුළුව පොදුරාජ්‍ය මණ්ඩලීය සමුළුවයි. මෙයින් කලාපීය රටවල් හා ශ්‍රී ලංකාව අතර පවතින බැඳීම තවතවත් තහවුරු වෙනවා.සමුළුව ලංකාවේ තියන්න තීරණය කළ දවසේ සිට එ.ජා.ප. ය ඇතුළු විපක්ෂය කිව්වේ එය තියන්න බැරිවෙයි කියා. ඊට පස්සේ අසවල් අසවල් රටවල නායකයන් එන්නේ නැහැ කිව්වා. සාමාජික රටවල් වර්ජනය කරනවා කිව්වා. දැන් ඔවුන් සියලු දෙනාම ලංකාවට එන බව තහවුරු කර තිබෙන නිසා යන වියදම් ගැන කතා කරන්න පටන් ගෙන තිබෙනවා.පොදු රාජ්‍ය මණ්ඩලීය සමුළුව පැවැත්වීම නිසා දැරීමට සිදුවන වියදමට වඩා එයින් අපට ලැබෙන ප්‍රයෝජන විශාලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=f1307242</link>
    <topic/>
    <author>සාකච්ඡාව චතුරිකා ගමගේ ඡායාරූප නිශ්ශංක විජේරත්න</author>
    <content>කෙටිකතා, නවකතා මෙන් ම පරිවර්තන කෘති රචකයෙක් වන ටෙනිසන් පෙරේරා, විසින් පරිවර්තනය කර සම්පාදනය කරන ලද ඊසොප්ගේ උපමා, කතා සංග්‍රහය සහ රබීන්ද්‍රනාත් තාගෝර්ගේ විශිෂ්ටතම කෙටිකතා යන කෘති යුගල අගෝස්තු 04 වැනිදා කැලණිය රජමහා විහාර පරිශ්‍රයේදී ජනගත කිරීමට නියමිත ය. මේ එම කෘති යුගල සම්බන්ධව ටෙනිසන් පෙරේරා සමඟ කළ සංවාදයකි.* පරිවර්තනය සඳහා රබීන්ද්‍රනාත් තාගෝර්ගේ කෙටිකතා තෝරා ගැනීමට විශේෂ හේතුවක් තිබුණද?රබීන්ද්‍රනාත් තාගෝර් - කියන්නේ පාඨකයන්ට ඉතා වැදගත් වන රචකයෙක්. ඒ වාගේම ඔහු ශ්‍රී ලාංකේය පාඨකයන් හොඳින් හඳුනන ලේඛකයෙක්.තාගෝර් ආසියාවේ නූතනවාදී ලේඛකයෙක් ලෙසත් සලකනවා. ඔහු නවකතා, කෙටිකතා ගොඩාක් රචනා කර තිබුණත්, ඔහුගේ බහුතරයක් කෙටිකතා ලංකාවේ පළවෙලා නැහැ. මම පහුගිය කාලේ ඔහුගේ කෙටිකතා 150ක් විතර එක්රැස් කරගත්තා. එයින් තෝරාගත් කෙටිකතා 22ක් මගේ කෘතියේ අන්තර්ගත වෙනවා. මම තෝරාගත් කෙටිකතා අතුරින් කෙටිකතා 3ක් හැර අනෙක් එකක්වත් මෙතෙක් ලංකාවේ පළ වෙලා නැහැ.* තාගෝර්ගේ කෙටිකතා කලාව අනෙකුත් කෙටිකතාවන්ගෙන් වෙනස්වන්නේ කුමන හේතු කාරණා නිසාද?තාගෝර්ගේ කෙටිකතාවල නූතනවාදී ස්වරූපයක් තිබෙනවා. ඔහු කෙටිකතා ලියලා තිබෙන්නේ වසර සියයකටත් ඉහතදී වුණත් අදටත් ඒවා වලංගුයි. අද තිබෙන සමාජ ප්‍රශ්න බහුතරයක් ඒවායේ කතා කරලා තිබෙනවා. එදා භාරතීය සමාජයේ දරුණු ලෙස පැවැති ස්ත්‍රී පීඩනය, කුල පීඩනය ආදිය තාගෝර් සිය කෙටිකතා තුළ මැනවින් නිරූපණය කර තිබෙනවා. ඒත් ඔහු ඒවා රචනා කර තිබෙන්නේ ප්‍රචාරකවාදී ස්වරූපයෙන් නොවෙයි. ඔහු ඒවා පාඨකයන් වෙත ගෙන ආවේ කලාත්මක පරිකල්පනයෙන් යුතුවයි. එය තාගෝර්ගේ කතා කලාවේ එක් විශේෂත්වයක්. ඔහුගේ ප්‍රතිභාව, පරිකල්පන ශක්තිය ආදිය අනෙකුත් ලේඛකයන්ට වඩා විශේෂයි.* මේ කෙටිකතා පරිවර්තනයේදී ඔබ ලාංකීය සමාජයට ගැළපෙන පරිදි ඒවා වෙනස් කළාද?තාගෝර්ගේ කෙටිකතා ඔහු ඉන්න කාලේ පටන් විවිධ ලේඛකයන් පරිවර්තනය කර තිබෙනවා. තාගෝර් මුල්වතාවට කෙටිකතා ලියලා තිබුණේ වංග බසින්, ඒ නිසා පසුකාලීනව ඔහුගේ කෙටිකතා ඉංග්‍රිසියට පරිවර්තනය කෙරුණා. ඒ අතරින් තාගෝර්ගේ කතා කලාවට ගැළපෙන ලක්ෂණ ඇතියි කියලා හිතෙන පරිවර්තනය තමයි මම තෝරා ගත්තේ. මගේ පරිවර්තනයේදී මම කිසිම දෙයක් ඉවත් කළේ නැහැ.කතාව, අන්තර්ගතය, කතා රිද්මය ඒ ආකාරයෙන්ම තිබෙනවා. ඒ නිසා තාගෝර්ගේ කෙටිකතාවල නියම ස්වරූපය මගේ කෘතියේ තිබෙනවා. සාමාන්‍යයෙන් පරිවර්තනයකදී සීමිත ප්‍රමාණයක් ගිලිහෙන්න පුළුවන්. ඒ තත්ත්වය නැතිකරන්න මම පරිවර්තකයෙක් ලෙස උත්සාහ කළා. ඒ වගේම මේය සරල පරිවර්තනයක්. මෙය පාඨකයාට රසවිඳිය හැකි හොඳ කතා සරණියක් වෙයි කියලා මම හිතනවා.* තාගෝර්ගේ කෙටිකතා කලාවෙන් ලාංකේය කෙටිකතාකරුවන්ට ලබාගත හැකි ආදර්ශ මොනවාද?ලාංකේය කෙටිකතා කලාවේ අන්තර්ගතය වැඩිය පෝෂණය වෙලා නැහැ. තාගෝර්ගේ කෙටිකතා කියවද්දී තේරෙනවා ඒවා කොයිතරම් ජීවිතයට බද්ධවෙලා, අන්තර්ගතය සකස් වෙලා තිබෙනවාද කියලා. අපේ නවක ලේඛකයන්ට වගේම ප්‍රවීණයන්ටත් තාගෝර්ගේ කෙටිකතාවලින් ඉගෙනගන්න බොහෝ දේ තිබෙනවා.සමාජ යථාර්ථය ස්පර්ශ කරන්නේ මොන පැති ද කියලා මේ කෙටිකතාවලින් ඉගෙන ගන්න පුළුවන්. තාගෝර් සිය කෙටිකතා රචනා කර තිබෙන්නේ සමාජය විනිවිද දකිමින්.ඇතැම් අවස්ථාවල ඔහු ඉතිහාසයට පවා යනවා. සමාජයේ පවතින දරිද්‍රතාව, විෂමතාව, කුල පීඩනය, චාරිත්‍ර වාරිත්‍ර ආදී සියල්ලම ඔහු කතාවට ගේනවා. ඒ කෙටිකතා තුළින් සමාජයේ පැතිකඩක් දකින්න අපට පුළුවන්.ශ්‍රී ලංකාවේ කෙටිකතාවල බොහෝ වෙලාවට ඒ දේ දකින්න අපහසුයි. ඒ නිසා සමාජ යථාර්ථය ස්පර්ශ කරන්නේ කොහොමද කියලා ලංකාවේ ලේඛකයන්ට මේ කෙටිකතාවලින් ඉගෙන ගන්න පුළුවන්.ඒවාගේම කලාකෘතියක් ප්‍රචාරකවාදී නොවී පාඨකයා වෙත ගෙනයන්නේ කොහොමද කියලා ඔහු සිය කෙටිකතාවලින් මනා ව නිරූපණය කර තිබෙනවා. ඒවා නිරූපණය කරලා දක්වනවා.තාගෝර් කියන්නේ සමාජ දර්ශනයක් තිබුණු ලේඛකයෙක්. ඒ සමාජ දර්ශනයේ විඥානවාදී ස්වරූපයක් තමයි තිබුණේ. ඒත් ඔහු ‍ෙසෟන්දර්යවාදියෙක්. එනිසා තාගෝර්ගෙන් අපට පරිපූර්ණ කෙටිකතාවක් නිර්මාණය කරගැනීම සම්බන්ධයෙන් බොහෝ දේ උකහා ගන්න පුළුවන්. තාගෝර් ආසියාතික ලේඛකයෙක්. ඒ නිසා අපේ අත්දැකීම්වල වෙනසක් නැහැ.ඒ නිසා මේ කෙටිකතා කෘතිය ශ්‍රී ලංකාවේ ලේඛකයන්ට කෙටිකතාව පිළිබඳ මහඟු අත්පොතක් වෙනවාට සැකයක් නැහැ.* විශ්ව සාහිත්‍ය තුළ ශ්‍රී ලාංකේය කෙටිකතා කලාව තිබෙන්නේ කුමන මට්ටමකද?ලෝක කෙටිකතා කලාව තුළ ශ්‍රී ලාංකේය කෙටිකතාව යම් සාර්ථක තැනක තිබෙනවා. දකුණු ආසියාවේ කතා කලාව තුළ ඉන්දියානු කතා කලාව තමයි අපිට ඉතාමත් අභියෝගාත්මක කතා කලාවක් වී තිබෙන්නේ. විශ්ව සාහිත්‍යයේ කෙටිකතා කලාව කාලයක් පෝෂණය වුණු කතා කලාවක්. ඒ නිසා එහි ලොකු වර්ධනයක්, ගැඹුරක් තිබෙනවා. ඒත් ලෝකයේ ලියවෙන හැම කෙටිකතාවක්ම සාර්ථක නැහැ.මම හිතන්නේ ශ්‍රී ලංකාවේ කෙටිකතා කලාව මීට වඩා වර්ධනය වෙන්න ඕනා. අපේ කෙටිකතා කලාවට සද්ධර්මරත්නාවලිය, ජාතක පොත ආදිය ඉතා සමීපයි. නමුත් විදේශීය ආක්‍රමණත් සමඟ අපේ සාහිත්‍ය කලාවේ කොඳු නාරටිය කැඩුණා. අද අපේ රටේ තිබෙන්නේ චෙකොෆ්, ගෝර්කි ආදී බටහිර සාහිත්‍යකරුවන්ගෙන් පෝෂණය වුණු කෙටිකතා කලාවක්. අද යුරෝපයේ කෙටිකතා කලාව ගතහොත් වර්ධනීය තත්ත්වයක තිබෙනවා. ඒත් ශ්‍රී ලංකාවේ කෙටිකතා කලාව තුළ එවැනි වර්ධනයක් දකින්න නැහැ.ඒකට එක හේතුවක් තමයි පුවත්පත්වල කෙටිකතා පළවීම.මේ නිසා අපේ කෙටිකතා බාලවෙලා. කෙටිකතාවක් හදිස්සියේ ලියන්න බැහැ. කෙටිකතාව කියන්නේ වෙනම සන්දර්භයක තිබෙන දෙයක්. එය වෙනම ආඛ්‍යාන කලාවක්. එය හුදු කතාන්දරයක් නොවෙයි. කතාන්දරය අතික්‍රමණය කිරීමක්. නමුත් ශ්‍රී ලංකාවේ කෙටිකතා බොහොමයක් ලියවෙන්නේ කතන්දර ස්වරූපයෙන්. ඒ නිසා අපේ කෙටිකතා කලාව මීට වඩා අර්ථසම්පන්න විය යුතුයි. ආඛ්‍යාන කලාව වගේම අන්තර්ගතයත් පෝෂණය වෙන්න ඕනෑ. යුරෝපීය කෙටිකතාවල සන්දර්භය ශක්තිමත්. අපේ සන්දර්භය එහෙන් මෙහෙන් එල්ලා තිබෙන්නේ. අපේ කෙටිකතා කලාව 80 න් පස්සේ යම් වර්ධනයක් වුණත්, 2013 වෙද්දී එහි ලොකු වර්ධනයක් වෙලා නැහැ.* ඊසොප්ගේ උපමා කතා සංග්‍රහය ඔබගෙන එන්නේ කුමන පාඨක පිරිසක් ඉලක්ක කරගෙනද?විශේෂයෙන් ළමයින් වෙනුවෙන් තමයි මේ කෘතිය පරිවර්තනය කළේ. ඊසොප් උපමා කතා කියලා තිබුණේ ක්‍රි.පූ.පන්සීය ගණන්වලදී. අද වන විට ඊසොප් කියන නම තිබෙනවා. නමුත් එහෙම පුද්ගලයෙක් නැහැ. ඊසොප්ගේ නමින් ඒ ආරේ කතා ගොඩාක් අය ලිව්වා. ඒවා ජනශ්‍රැතියටත් එකතු වුණා. ඊසොප්ගේ උපමා කතා ඇතැම් විට ඊසොප්ට කියපු ඒවා නොවෙයි. මේ කතා හැම රටකම ජනප්‍රිය වුණා. නමුත් ඊසොප්ගේ අනන්‍යතාව නැති වුණේ නැහැ. ඔහුගේ ආඛ්‍යාන කලාව ඒ විදිහටම තිබුණා. මම ඊසොප්ගේ කතා ඇතුළත් පරිවර්තන කිහිපයක් අන්තර්ජාලයෙන් හා විවිධ පොත්වලින් එකතු කර ගත්තා. මගේ කෘතියේ කතා 423ක් අන්තර්ගත වෙනවා. මම හිතන්නේ ඊසොප්ගේ ශ්‍රී ලංකාවේ පළවුණු ලොකු ම කතා සංග්‍රහය මෙයයි. මෙතෙක් මේ තරම් විශාල කතා සංග්‍රහයක් පළ වෙලා තිබුණේ නැහැ.* මේ කෘතිය රචනා කිරීමේදී ඔබ යොදා ගත් සාහිත්‍යමය උපක්‍රම මොනවාද?කතාව නැවත නැවත ඉදිරිපත් නොවෙන්නට මම වගබලා ගත්තා. ළමයි ඉලක්ක කරගත් කෘතියක් නිසා යොදා ගත්තේ සරල සිංහල භාෂාව. ඒ වගේම කතාවේ එන නාට්‍යාත්මක ලක්ෂණවලට මුල්තැනක් දී තිබෙනවා. හැම කතාවකම අවසානයේ උපහැරණයක් ගෙන එනවා. එය හැම ලේඛකයෙක්ම, පරිවර්තකයෙක්ම අනුගමනය කළ දෙයක්. ඒ වගේම කුඩා ළමයින් ආකර්ෂණීය වන ආකාරයට චිත්‍ර යොදා තිබෙනවා. කෘතිය අවසානයේ සුචියක් තිබෙනවා. ඒ නිසා කතාවක් හොයාගන්න මුළු පොතම කියවන්න අවශ්‍ය නැහැ. මේ කෘතිය පාසල් සිසුන්ට වගේම ශ්‍රාස්ත්‍රීය අධ්‍යයන කරන අයටත් ඉතා වැදගත් කෘතියක්.* එකවරම ඔබ නිර්මාණ සාහිත්‍යයෙන්, පරිවර්තන සාහිත්‍යයට යොමු වුණේ ඇයි?මම පරිවර්තකයෙක් නොවෙයි. මම නිර්මාණ සාහිත්‍යකරුවෙක්. නවකතාකරුවෙක්. කෙටිකතාකරුවෙක්. මම පරිවර්තන කලාවට ඇබ්බැහිවෙන්න එක හේතුවක් තිබුණා. අපි පාසල් යන කාලේ ඉංග්‍රීසි පොත්පත් ගොඩාක් කියවන්න ලැබුණා. ඒවා අපි ළඟ එකතු වුණා. ඒවා අපි ළඟ තියාගෙන ඉඳලා වැඩක් නැහැ. ඒවා අපේ ඉදිරි පරම්පරාවලටත් දෙන්න ඕනා. මම පරිවර්තනවලට ඇබ්බැහි වුණේ ඒ නිසයි. මේ වන විට මව ලොව ප්‍රකට සුරංගනා කතා, රුසියානු සුරංගනා කතා, රුසියන් චීන කතන්දර, රූපාන්තරණය, ලා මාන්ඩාහි වීර පුතා, නඩු යන්නෝ, ප්‍රේමය සහ තවත් යක්කු ආදී පර්වර්තන කෘති ගණනාවක් කරලා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=f1307243</link>
    <topic/>
    <author>සටහන නිලූකා ඩී තිලකරත්න ඡායාරූපය - ගීත් ද ෙමල්</author>
    <content>දේශීය කෙටිකතා කලාවට නව නැම්මක් ඇති කිරීමෙහි ලා දීප්ති දහනක නම් නව්‍ය කතුවරයා ගත් තැත ප්‍රශස්තය. ඔහු ජීවන මාවතේ ඇසෙන දකින දෑ ඇහිඳ බාලසූරිය ආර්.ආර් , ඔස්සේ එය පාඨකයා සමඟ බෙදා හදා ගනී. මේ මස 26 වැනිදා සිකුරාදා සවස 03.00ට කෑගල්ල තැපැල් කාර්යාලිය ශ්‍රවණාගාරයේ දී දොරට වඩින සිය කෙටිකතා සංග්‍රහය පිළිබඳ දීප්ති දහනක දිනමිණ ට දැක් වූ අදහස් ‍ෙමසේ ය.* දීප්ති කෙටිකතා කලාවට ආභාෂය ලැබුවේ?විශේෂයෙන්ම එහි ගෞරවය මගේ මවට හිමි විය යුතුයි. ඇය අපට කතා කියා දුන්නේ නාටකීය ස්වරෑපයකින්. එකම කතාව විවිධ ස්වරෑපයෙන් ඈ ඉදිරිපත් කළා. මගේ කෙටි කතා සංග්‍රහය පෞද්ගලික අද්දැකීම් සමුදායක් නාට්‍යමය ස්වරෑපයෙන් සරලව ඉදිරිපත් කිරීමක්.* කෙටි කතාවට කතුවරයා පසුවදනක් ලියා තැබීම නව ආරක් විය හැකියි. එය පාඨකයා කෙසේ ග්‍රහණය කර ගනීවිද?මගේ කෙටිකතා ආකෘතියකට කොටු වෙලා නැහැ. කෙටිකතාවක දී පාඨකයා ග්‍රහණය කරගන්න කෑලි අලවන්න හැදුවට එය සුහද ගනුදෙනුවක් බව අප වටහා ගත යුතුයි.* ඔබේ කෙටි කතා සංග්‍රහය නාට්‍ය පෙළක් ලෙස මා හැඳින්වුවහොත්?සැබවින්ම බාලසූරිය ආර්.ආර්. වූ කල්හි සිද්ධි, රෑපමය වශයෙන් පාඨකයාට ගෙන යෑමක්. එය පාඨක රසඥතාවට බාධාවක් නොවී ගලා යනවා.නාටකීය ස්වරෑපය කෙටිකතාව ඇතුළට කා වැද්දුවාම එය විඳීමට පහසුයි. මම කතාවත් කියූවිට බිරිය කියනවා මරු කියලා. පුතා කියනවා පට්ට පට්ට කියලා. ඒ නිසයි මේ රීතිය අනුගමනය කළේ. මෙහි එන කිංකර කැලනිය 88/89 කාලෙදි වූ සිදුවීමක්. එවක කැලණි ගඟ දිගේ පාවී එන මිනී තොටුපොළවල නතර වූ විට අවට මිනිසුන් රිටිවලින් ඇන මිනී ගඟ මැද්දට තල්ලු කර හරිනවා.එම පරිසරය මිනිසා සරලව බාරගත්තේ ඒ ආකාරයෙන්.ගල් රෝල ලියැවුණේ නිවෙසකට උඩින් ගල් රෝලක් වැටීම අරබයාය. එම අහඹු සිදුවීම අයත් වන්නේ මොන පැමිණිලි අංශයට දැයි පොලීසිය එදා උභතෝ‍කෝටික ගැටලුවකට මැදි වුනා. එය පරිකල්පනය හා මුසුව ගල් රෝල රචිතයි. කාමර පේළියේ එහා කෙළවරේ කාමරයේ ඇඳක් යට නිරුවත් ගැහැනු මළ සිරැරක් දැකීමෙන් බෝඩිංකාරයන් වූ අප පත්වූ තත්ත්වය බෝඩිංකාරයෝ හරහා කතා කෙනවා.* භාෂා භාවිතයේදී ඔබ ඉංග්‍රීසි වචන එම බසින්ම යොදා තිබීම සමස්ත පාඨක ප්‍රජාව වෙත යාමේ දී රසවින්දනයට බාධාවක් නොවේද?ඉංග්‍රීසි වදන් අද සමාජ භාවිතාවේදී දක්නට හැකි නම් එලෙස භාවිත වීමට ඉඩ හැරිය යුතුයි. එක් එක් පාඨකයාගේ ලුණු ඇඹුල් රස වෙනස් විය හැකියි. ඒ අයට වුවමනා දේම නෙවෙයි නිර්මාණ කරුවකු තමන්ට කිවයුතු දේට සාධරණයක් ඉටුවන ‍පරිදි එය සමාජ ගත කළ යුතුයි.* ඔබගේ කුළුදුල් කෙටිකතා එකතුව දොරට වඩින මොහොතේඔබගේ හැසිරීමද එබඳු විය හැකි යැයි සඳහන් කරනවා?පැහැදිලිවම. මගේ කෘතිය දොරට වඩින දා විචාරකයන් හා ප්‍රාමාණිකයන් ලෙස අනෝමා රාජකරුණා, උපුල් ශාන්ත සන්නස්ගල, අශෝක හඳගම, මැල්කම් මචාඩෝ සපැමිණිමට නියමිතයි.එය සංවිධානය කෙරෙන්නේ කෑගල්ල අගෝරා ඇකඩමියා වෙතින්. එලෙසම මගේ කෙටිකතා සංග්‍රහයේ පිටකවරය ඉතා ආකර්ශනීය ලෙස සැකසූවේ විකුම් ජිතේන්ද්‍රයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>24</day>
    </date>
    <link>http://www.dinamina.lk/2013/07/24/_art.asp?fn=f1307244</link>
    <topic>නවකතාකාරයන්ගෙන් 90%ක් විකටයෝ</topic>
    <author>රන්ජන් අමරරත්න</author>
    <content>කලියුගයෙහි සිංහල නවකතාකරණයෙහි යෙදී සිටින බොහෝ දෙනා කවටයෝ ය. ඔවුන් කෑලි පුරුද්දා කතාවක් ගෙතීමට වෑයම් කරන’මුත් පාඨකයාගේ චින්තනයට වැදගත් යමක් එකතු කරන්නේ නැත. එබන්දක් කළ හැකි විඥානයක් ද ඔවුනට නැත.ඉතිහාසකාරයා අතීත සිදුවීම් දින-:වර්ෂ සමඟ ඉදිරිපත් කරමින් කතාවක් ඇදබායි. එහෙත් ඉතිහාසඥයා එසේ නො වේ. ඔහු අතීත සිදුවීම් විචාරාක්ෂියෙන් ගෙන ඒවා සමාජ දර්ශනයක් තුළ පෙළ ගස්වයි. එම පෙළගැසීම සිදු වන්නේ අර්ථවත් දෘෂ්ටියක් මුල් කරගන ය.නිකම් ම කතා කියන විකටයා හා සාර්ථක නවකතාකරුවා අතර ද එබඳු බරපතළ වෙනසක් පවතී. නවකතාකරුවාගේ අරමුණ ප්‍රහර්ෂය උපදවන අමුතු කතාවක් කීමෙන් ඔබ්බට ගමන් කරයි. හොඳ නවකතාකරුවා නිතැතින් ම බුද්ධිමතෙකි. දාර්ශනිකයෙකි. චින්තකයෙකි. ඔහුට සමාජය ගැනත්; ජීවිත ගැනත් පුළුල් වැටහීමක් තිබේ. සමාජ දැක්මක් නැති නවකතාවට පැවැත්මක් නැත. එබඳු නවකතා ගැන සංවාදයක් මතු වන්නේ නැත. ඒ බව අපගේ කතාකරුවා වටහා ගත යුතු ය.මෙහි ලා සැලැකිය යුතු තවත් වැදගත් කරුණක් තිබේ. එනම්; ඕනෑ ම නවකතාවක් සාකල්‍යයෙන් ම ගැළපෙන්නේ එම නවකතාවට පසුබිම් වූ සමාජයට, භාෂාවට හා සංස්කෘතියට යන්න යි. එකී ප්‍රබන්ධය ම වෙනස් සමාජයකට, වෙනත් භාෂාවකට හා වෙනත් සංස්කෘතියකට මුදාහළ කල්හි එහි හොඳ ම කෑලි හැලීයයි. හොඳම අර්ථ සිඳී යයි. අන්තිමට ඉතිරි වන්නේ හොඳ ම කෘතියක සැකිල්ල පමණි. නැතහොත් වලිගය පමණි.මාර්කේස් දෙවියකු ලෙස සලකා ඔහු අනුකරණයට යන අයට හසු වී ඇත්තේ එම වල්ගය පමණි. ඇතමකුට වල්ගයවත් හසු වී නැත. කොයියෝ බ්‍රහ්මයකු කොට සලකන අයට හසු වී ඇත්තේ ද ඒ ටිකම ය.අපේ සෝභන ප්‍රබන්ධකාරයෝ දසක දෙකක් පමණ තිස්සේ නව ආඛ්‍යාන හා අලුත් ආකෘති සොයමින් ඉබාගාතේ ඇවිදිති. ඇතැම්හු සමාජය හා ජීවිත පිළිබඳ උගැන්ම පසෙක ලා අලුත් රටා පමණක් කොපි කරති. මේවා සිංහල නව කතාවේ ඇති විහිළු මිස අත්හදාබැලීම් නො වේ.ආඛ්‍යානය ගලා එන්නේ අපේ සම්ප්‍රදාය ඔස්සේ මිස බලහත්කාරයෙන් ඇඟට දමා ගන්නා පිටරට රටා ඔස්සේ නො වේ.අප මෙබඳු විවේචනයකින් මේ සටහන පටන් ගන්නේ නවකතාව ගැනත්, එහි විචාරය ගැනත් බහුභූත මත ප්‍රචලිත ව ඇති බැවින් ය, ඒ මත, නවකතා තෝරා සම්මාන දෙන විනිශ්චය මණ්ඩල වෙත ද ගලා ගොස් ඇති බැවින් ය.අද අපගේ අවධානයට යොමු වන “කන්දේ වීදිය” නවකතාව කපිල කුමාර කාලිංග මහතාගේ දෙවන ප්‍රබන්ධය ලෙස දක්වා තිබේ. ඔහුගේ පළමු නව ප්‍රබන්ධය “පියැසි කවුළුව“ නම් වේ. ඊට ගිය වසරේ විද්‍යෝදය සාහිත්‍ය සම්මානය ලැබී ඇත. සම්මානයක් ලැබු පමණින් ම එම කෘතිය විශිෂ්ට වන්නේ නැත. එමෙන් ම සම්මානයක් ලැබූ පමණින් ම ලේඛකයා ප්‍රබුද්ධයකු වන්නේ ද නැත. කපිල ගේ දෙවන නවකතාව වූ “කන්දේ වීදිය” ද 2013 වසරේ ස්වර්ණ පුස්තක සම්මානයේ තෙවන වටය සඳහා තෝරාගෙන තිබේ.මේ නවකතාවේ පසුතලය නමසිය තිස් ගණන්වල ශ්‍රී ලංකාව යැයි සිතිය හැකි ය. ඉතා සරල සමීකරණයකට ගියහොත්, එකල ස්වදේශික පොදු සමාජය තුළ ප්‍රධාන අපේක්ෂා දෙකක් පැවැතිණි. පළමුවන්න සුද්දා පලවා හැර රටට හා ජාතියට පූර්ණ නිදහසක් ලබා ගැනීම ය. දෙවන්න ශ්‍රී ලංකාවේ වේගයෙන් ව්‍යාප්ත වු වතු වගාව ඔස්සේ ධනවතකු බවට පත්වීම ය. හෙවත් ආදායම් ඉපැයීම ය. කුල භේද, කම්කරු සටන්, ප්‍රාදේශීය වාද වැනි සමාජ සංකල්ප හා ක්‍රියාකාරකම් අප ඉහත කී ප්‍රධාන ධාරා දෙක තුළ ගමන් කළේ ය.කපිල ගේ කතා වස්තුව තුළ පරම්පරා දෙකක් නියෝජනය වේ. එක් පරම්පරාවක් කොර්නේලියස් නැතහොත් පියාගේ ස්වදේශික චින්තනය සහිත සමාජ කණ්ඩායමෙන් නියෝජනය වේ. අනෙක් පරම්පරාව බ්‍රිතාන්‍යයෙන් උසස් අධ්‍යාපනය ලබා, නිදහස් චින්තනයට හුරු වන ලොයිඩ්ගේ සමාජ කණ්ඩායමෙන් නියේජනය වේ. මේ පරම්පරා දෙක අතර හැමවිට ම ගැටුමක් පැවැතිණි.එය එදාට -අදට මෙන් ම හෙටටත් පොදු සත්‍යයෙකි. කලකට පෙර ලෝක නවකතාවේ කැපී පෙනෙන ලක්ෂණයක් වූයේ ද ඉහත කී පාරම්පරික ගැටුම නිරූපණය කිරීම ය. “කන්දේ වීදිය” නවකතාවේ එබඳු ගැටුමක් නිරූපණය වන්නේ නැත. කතුවරයා එය හිතා මතා ම අමතක කර ඇති සෙයකි.ලොයිඩ් යනු මේ කතාවේ ප්‍රධාන චරිතය යි. මේ චරිතය ඔස්සේ බොහෝ දේ කීමට කතුවරයා වෑයම් කරන’ මුත්, එක දෙයක් හෝ හරියට නිරූපණය වන්නේ නැත.ඔහු තාර්කික ලෙස හැසිරෙන්නේ නැත. එහි අනෙක් අර්ථය වන්නේ ලොයිඩ් ජීවමාන නැත යන්න යි. කතුවරයා -විකෘති සමාජ රටාවක් තුළ ඉපැදෙන ‘බොහීමියන්” චරිත යක් නිරූපණය කරන්නේ ද? ජීවිතය ආදරය හා සමාජ පරිණාමය අතර කිසිවක් ගවේෂණය කරන්නේද? ඉතිහාස කතාවක් කියන්නේ ද යන්න පැහැදිලි නැත. ඔහු එහෙන්-මෙහෙන් අවුලා ගත් සිද්ධිවලින් කතාව ගැළපීමට උත්සාහ කරයි. ඇතැම් සිද්ධියක් වේගයෙන් වාර්තා කරයි. තව සිද්ධියක් විස්තාරණය කරයි. කුමක් වුව ඉතා වේගයෙන් කතාවක් කියා නිම කිරීමේ වුවමනාව මේ කතාකරුට තිබේ.කන්දේ වීදිය යනු එල්ලයක්, අරමුණක්, ඉලක්කයක් හා දෘෂ්ටියක් නැති නවකතාවෙකි. නවකතාවකටත් වඩා එය සමීප වන්නේ විවිධ සිදුවීම් පිළිබඳ වාර්තා සමූහයකට ය. චරිත නිරීපණය නවකතාවක ප්‍රධාන ශිල්පීය ලක්ෂණය ලෙස ගතහොත්, මේ ප්‍රබන්ධය තුට්ටුවකට වටින්නේ නැත. නිදසුනකට ප්‍රධාන චරිත වූ ලොයිඩ් ගත හැකි ය. ලොයිඩ් හැසිරෙන්නේ පඹයකු මෙන් ය. ඔහුට හැඟීම්-දැනීම් නැත. සරෝජනී හා ලොයිඩ් අතර සම්බන්ධය,ඈන් හා ලොයිඩ් අතර සම්බන්ධය, සුබා හා ලොයිඩ් අතර සම්බන්ධය, මේවා හැඟීම් දැනීම් නැති ව ඔහේ විස්තර කරගෙන යන හැටි මේ පොතෙන් උගත හැකි ය.ලොයිඩ්ගෙන් ජීවිතය ගැන පාඩමක් උගත හැකි ද? පුළුවන්කමක් නැත. ලොයිඩ්ගෙන් ආදරය ගැන උගත හැකි ද? පුළුවන්කමක් නැත. ලොයිඩ් නිසා ජීවිතය ගැන කලකිරීමක් හෝ අතෘප්තියක් හෝ ඇති වන්නේ ද? කිසිසේත් ම නැත. ලොයිඩ් යනු තනිකර පඹයෙකි. ඔහු හොඳත් නැත. නරකත් නැත. ශීතලත් නැත. රස්නෙත් නැත. සිය කතාවේ ප්‍රධාන චරිතය පෙළගැස්වීමට බැරි ප්‍රබන්ධකාරයා සංකීර්ණ චරිත නිරූපණයක යෙදෙන්නේ කෙසේ ද?කපිල කුමාර කාලිංග කෙතරම් ප්‍රාථමික අඩියකට වැටී ඇත්දැ’යි කිවහොත්, ඔහු සිය කථා විකාශනය සඳහා බාල ගණයේ උපාය මාර්ග පාවිච්චි කරයි. කතාව ඉදිරියට ගෙන යා නොහැකි නිසා සරෝජනී ලොයිඩ් ගෙන් වෙන් කරන කතුවරයා ඊළඟට කිසිදු තර්කයකින් තොරව සුබා මරා දමයි. ඈන් පිටරට පදිංචියට යවයි. සුබාට වෙඩි වදින්නට කිසිදු හේතුවක් නැත. එහෙත් කතුවරයා ඉදිරියට පැන සුබාට වෙඩි තබයි. ඊළඟට කතාව තවදුරටත් ඉදිරියට ගෙන යෑම සඳහා සරෝජනී ශ්‍රී ලංකාවට ගෙන්වයි. මේ සියල්ල බොළඳ ගණයේ උපාය මාර්ග බව පාඨකයෝ දනිති. නවකතාව පිළිබඳ කතුවරයාගේ ශිල්ප ඥානය අන්තිම දුර්වල ය.“සුබා මිය යන්නට දෙමසකට පමණ ඉහත ඇගේ මව ද මිය ගියා ය. සුබාගෙන් ගත් ඉඩම විජේරත්නට අඩු මිලකට විකුණන්නට සිදුවූයේ වෛද්‍යවරුන්ගේ හා බෙහෙත් හේත්වලට විය පැහැදම් සඳහා ය. වලව්ව වසා දමා ඇත. වත්ත කෙළවර පැලක පුංචි කිරා වෙසෙයි. එය ද විකුණා දමන්නැ’යි ලොයිඩ් රාජාට කීපවරක් ම කියා ඇත.”(කන්දේ වීදිය පිටුව 243)සිදුවීම් හා චරිත තර්කානුකූලව ගළපමින් ජීවිතය ගැනත්; සමාජ හැසිරීම් ගැනත් ගවේෂණයක යෙදෙනු වෙනුවට කතුවරයා ඉදිරියට පැන හේතු දක්වමින් තව දුරටත් කතා විස්තාරණයට ඉඩ ඉල්ලා සිටී. මේ අතේ පත්තුවෙන බොරුවලින් පාඨකයා තැම්බීමට පුළුවන්කමක් නැත. කතා වස්තුවක් ශක්තිමත් ලෙස ගොඩනැඟීමට ඇති නොහැකියාව මෙබඳු බේගල් ඔස්සේ මොනවට සනාථ වේ. මෙහි අනෙක් පාර්ශ්වය වන්නේ නවකතාවට පසුබිම් වූ කාලපරිච්ඡේදයෙහි සමාජ යථාර්ථය පිළිබඳ වැටහීමක් ද කතුවරයා ළඟ නො වීම ය. ඔහු විශාල බොරුවක් කරන බව ඉතා පැහැදිලි ය.කපිල කුමාර කාලිංග මහතා පාඨකයා මුළා කිරීම සඳහා තවත් කපටි උපාය මාර්ගයක් යොදයි. ඒ රොමෑන්තික සංවාදවලින් හා කවිවලින් සිය අන්තර්ගතය පුරවා දැමීම ය.“මුරකාවල් දාලවත් කාලය නතර කරගන්න බැහැ”ආපසු ගමනට සැරසෙමින් සිටි සරෝජනී සිනාමුසුව කීවා ය.“සරෝජනී ආපසු එනව නේ ද?”“ජීවිතේ කියන්නෙ යාම් ඊම් තමයි”“පුළුවන් ඉක්මනට එන්න”“ලොයිඩ් නගරාධිපති වුණාට පස්සේ මං එන්නං”සරෝජනී කළේ විහිළුවක් ම නොව ඉල්ලීමකි.කන්දේ වීදිය පිටුව 255“මට උගන්නපු බෙංගාලි ගුරුතුමියක් බුද්ධාගමේ එන සමහර සූත්‍ර සහ ගාථා මට කියලා දීල කිව්වා තාගෝර්තුමාගෙ ගීතාංජලිය වගේ කාව්‍ය සංග්‍රහයක් කරන්න කියලා. ගුරුතුමී කියපු එක අදහසක් මට තාම මතකයි”“ගිය කල ලුහු බැඳ නො යන්නමතු කල නොපතා සිටින්නගිය දේ ගිය සේ ම ගන්නමතු ව නො පත් සේ දකින්න”ලොයිඩ් දෑස් පියාගෙන අසා සිටියේ ය.ඉහත උපුටනවලින් දැක්වෙන්නේ නවකතාකරුවා කතාවට බලහත්කාරයෙන් එකතු කරන ලද සැරසිලි ය. මේ සැරසිලිවලට අවශ්‍ය කේක් ගෙඩිය කතා වේ නැත. කේක් හදන සූපවේදය මෙන් ම නවකතා ලියන ශිල්ප ක්‍රම ද ඉගෙනීම වැදගත් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307251</link>
    <topic>දයාසිරි ආණ්ඩුවට</topic>
    <author>ස්වර්ණා විජේකෝන්, සුභාෂණී සේනානායක සහ නුවන් කොඩිකාර</author>
    <content>පාර්ලිමේන්තු මන්ත්‍රී ධුරයෙන් ඉල්ලා අස්වී වයඹ පළාත් සභාවට එක්සත් ජනතා නිදහස් සන්ධානයෙන් තරග කොට සන්ධානයට විශිෂ්ට ලෙස ජයග්‍රහණය කරවන බව සඳහන් කරමින් එක්සත් ජාතික පක්ෂයේ කුරුණෑගල දිස්ත්‍රික් පාර්ලිමේන්තු මන්ත්‍රී දයාසිරි ජයසේකර මහතා ඊයේ (24) සිය පාර්ලිමේන්තු මන්ත්‍රී ධුරයෙන් ඉල්ලා අස්විය.දයාසිරි ජයසේකර මහතා විනාඩි හතළිස් පහක් තිස්සේ විශේෂ ප්‍රකාශයක් සිදුකළ අතර එම ප්‍රකාශය පුරාවටම එක්සත් ජාතික පක්ෂ නායකයා දැඩි ලෙස විවේචනයට ලක් කළේය. කතානායක චමල් රාජපක්ෂ මහතාගේ අවසරය මත නැඟී සිටි ජයසේකර මහතා එක්සත් ජාතික පක්ෂය තුළ ඇති කර තිබෙන සිතීමේ නිදහස පිළිබද භයංකර තත්ත්වයක් හේතුවෙන් තමන් හට හෘද සාක්ෂිය සමඟ සටන් වැද මෙම ප්‍රකාශය කරන්නට සිදුවූ බව ප්‍රකාශ කළේය.ජෝශප් ස්ටාර්ලිං සිය දේශපාලන පක්ෂය ශුද්ධ කළා සේ පක්ෂයට හා ජනතාවට සේවය කරන, ආදරය කරන මිනිසුන් පක්ෂයෙන් ඉවත්කිරීමක් පසුගිය කාලය පුරාවටම එක්සත් ජාතික පක්ෂය තුළ සිදුවු අතර වත්මන් එජාප නායකයා සමග වැඩ කිරීමට නොහැකිවු විශාල පිරිසක් පක්ෂය අතහැර ආණ්ඩුවට එක්වු බවද ජයසේකර මහතා කීවේය.යුද්ධය පැවැති වකවානුවේදි ආණ්ඩුව යුද්ධය පරාජය වන ආකාරය ගැන එජාප නායකයා මන්ත්‍රීවරුන්ට වැඩසටහන් පැවැත්වු බවත් රටට ආදරය කරන අය ලෙස තමන් ඇතුළු පිරිසක් ඊට දැඩිලෙස විරෝධය දැක්වු බවත් හෙතෙම පැවසීය.එමෙන්ම එජාපය වෙනුවෙන් සිරගතවු අය වෙනුවෙන් පවා හඩක් නොනැගු වික්‍රමසිංහ මහතා තම පාක්ෂිකයන් වෙනුවෙන් හඩ නගන්නේ කෙසේදැයි ජයසේකර මහතා ප්‍රශ්න කළේය.මිනිසුන්ගේ දුක, වේදනවා, කඳුළු මතින් බලය ලබාගැනීමට මන්ද මානසිකත්වයෙන් පෙළෙන විපක්ෂ නායකයා සෑම මොහොතෙම උත්සහා කරන්නේ තම නායකත්වය ආරක්ෂා කරගැනීමට බවද ජයසේකර මහතා අවධාරණය කළේය. ජනතා ව්‍යාපාරයෙන් ඉවත්වී වොයිස්කට් දේශපාලනයට ගොදුරුවී සිටින එජාප නායකයාගේ සිහිනයවී ඇත්තේ වසර 2022 දී බලය ලබාගැනීම බවද කීවේය.එජාප සාමාජිකයන්ට සහ තම පාක්ෂිකයන්ට තව දුරටත් අසාධාරණයක් සිදුකිරීමට නොහැකි හෙයින් තමන් ගොඩනැගුණු තිඹිරිගෙය වෙත ගොස් ඉදිරි සෑම මැතිවරණයකදීම ආණ්ඩුව ජයග්‍රහණය කරවීමට කැපවන බව ද ජයසේකර මහතා වැඩිදුරටත් සහන් කළේය.ඒ අතර පාර්ලිමේතු පරිශ්‍රයේ ඊයේ (24) පැවැති ප්‍රවෘත්ති සාකච්ඡාවකට සහභාගි වෙමින් දයාසිරි ජයසේකර මහතා මෙසේ ද කීය. පරාජිත හා වද බැහැපු කෙසෙල් ගසක් වැනි එජාප නායකත්වය අතහැර තමා සන්තෝෂයෙන් හා ජයග්‍රාහි ලීලාවෙන් එක්සත් ජනතා නිදහස් සන්ධානය සමඟ එක්වුණා. ඉදිරියේදි පැවැත්වෙන සෑම මැතිවරණයකදීම ගමින් ගමට, ගෙයින් ගෙට ගොස් සන්ධාන රජය විජයග්‍රහණය කිරීමට සිය ශක්තිය යොදවන බව හෙතෙම කීවේය.එජාපයෙන් එළියට බැස තමන්ට ඇති ජනතා මතය ඉදිරි පළාත් සභා මැතිවරණයේදි තනතුරු, පුටු හෝ වෙනත් තාන්න මාන්න ගැන තමන් කිසිවිටෙක් සන්ධාන නායකත්වය සමඟ සාකච්ඡා නොකල බව පවසන ඒ මහතා තමන්ට ඇති ජනතා මතය විමසා ඊට ගැළපෙන තීරණයක් ජනාධිපතිතුමන් ගනු ඇති බව ප්‍රකාශ කළේය.රවී කරුණානායක මහතා සමග ගොස් තමන් රනිල් වික්‍රමසිංහ මහතා හමුවී පැයකට පමණ කාලයක් සාකච්ඡා කල බවත් එහෙත් ඊට ඒ තරම් ඇහුම්කම් නොදීපු වික්‍රමසිංහ මහතා විශ්‍රාමික පිරිස්හට නායකත්වය ලබාදෙන ලෙස ඉල්ලා සිටී බවත් ජයසේකර මහතා අවධාරණය කළේය.ඔබට හා බුද්ධික පතිරණ මන්ත්‍රීවරයාට දිගින් දිගට පක්ෂයෙන් කෙනෙහෙළිකම් වීමට හේතුව කුමක් දැයි මාධ්‍ය වේදියකු නැගු ප්‍රශ්නයකට පිළිතුරු දුන් මන්ත්‍රීවරයා කියා සිටියේ ඊට ප්‍රධාන හේතුව ලිංගික කැපිල්ලක් බවයි.මේ වන විටත් කුරුණෑගල දිස්ත්‍රික්කයේ ප්‍රාදේශිය සභා මන්ත්‍රීවරුන් 46 ක් පමණ තමන්ට සහය දීමට සාකච්ඡා කර ඇති බව පවසන ඒ මහතා ඊටත් වඩා විශාල ජනතාවක් ඉදිරි පළාත් සභා මැතිවරණයේදි තමන් සමග එක්වී සන්ධාන රජයට සහය දීමට පෙළ ගැසී සිටින බව පැවසීය.------------------------------ජයසේකර පතිරැන්නැහැලාගේ දයාසිරි පද්මකුමාර ජයසේකර මහතා 1969 ජූනි මස 26 වැනි දින උපත ලැබීය. හෙට්ටිපොළ කනිෂ්ඨ විද්‍යාලය, හරිශ්චන්ද්‍ර විද්‍යාලය සහ මයුරපාද විද්‍යාලයෙන් අධ්‍යාපනය ලැබූ ඒ මහතා කොළඹ සරසවියේ නීති උපාධිධරයෙකි. අනතුරුව අධිකරණ අමාත්‍යාංශයේ සම්බන්ධීකරණ නිලධාරියකු ලෙස කටයුතු කළ ඒ මහතා ශ්‍රී ලංකා නිදහස් පක්ෂයේ තරුණ සංවිධානයේ ලේකම්වරයා ලෙස 1999 වසරේදී පත්විය.ජයසේකර මහතා කලක් එවකට ආයෝජන ප්‍රවර්ධන ඇමැතිවරයා ලෙස කටයුතු කළ මහාචාර්ය ජී. එල්. පීරිස් මහතාගේ ලේකම්වරයා ලෙස කටයුතු කළේය. ශ්‍රී ලංකා ඛනිජ වැලි සංස්ථාවේ සභාපතිවයා ලෙස ද හෙතෙම කටයුතු කළේය.2001 වසරේ එක්සත් ජාතික පක්ෂයට සම්බන්ධ වූ ජයසේකර මහතා එම වසරේ පාර්ලිමේන්තු මැතිවරණයට ඉදිරිපත් විය. 2004 වසරේ මැතිවරණයට කටුගම්පොළ ආසනයෙන් තරග කළ ඒ මහතා ඡන්ද 52457ක් ලබා ගෙන පාර්ලිමේන්තුවට තේරී පත් විය.එම පක්ෂයේ සිටි චතුර කථිකයකු ලෙස නමක් දිනා සිටි ජයසේකර මහතා 2010 මහ මැතිවරණයේදී මනාප 132949ක් ලබා කුරුණෑගල දිස්ත්‍රික්කයෙන් පාර්ලිමේන්තුවට පත් වූයේ එම මැතිවරණයේදී මනාප අතින් විපක්ෂ නායක රනිල් වික්‍රමසිංහ මහතාට පමණක් දෙවැනි වෙමිනි. ජයවන්ති ජයසේකර මහත්මිය සමඟ විවාහව සිටින ඒ මහතාට කවීන් ජයසේකර සහ ගිහන්සි ජ‍යසේකර නමින් දරුවන් දෙදෙනෙක් සිටිති. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307252</link>
    <topic>රටේ සංවර්ධනය ශක්තිමත් කරන අවස්ථාවක්</topic>
    <author>අනුර ප්‍රේමලාල්</author>
    <content>තිස් වසවරක යුද්දෙන් පසු රටේ ඇතිවෙමින් තිබෙන සංවර්ධන ගමන තවතවත් ශක්තිමත් කර ගන්න ලැබුණු මහඟු අවස්ථාවක් ලෙස මෙවර පොදු රාජ්‍ය මණ්ඬල සමුළුව ශ්‍රී ලංකාවේ පැවැත්වීමෙන් සිදුවන බව ශ්‍රී ලංකා වරලත් ගණකාධිකාරි ආයතනයේ සභාපති සුජීව රාජපක්ෂ මහතා 'දිනමිණ' වෙත අදහස් දක්වමින් ප්‍රකාශ කළේය.මේ සම්බන්ධයෙන් වැඩිදුරටත් අදහස් දැක්වු රාජපක්ෂ මහතා යුද්ධය නිමාවි සිව් වසරක් තුළ රට ඉතා අසීරුවෙන් ‍විස්මිත යෝධ සංවර්ධන ගමනක් ආරම්භ කොට යහපත් ආර්ථික වර්ධනයක් පවත්වාගෙන යන බව පවසයි.වසර 2016 වන විට ඒකපුද්ගල ආදායම අමෙරිකානු ඩොලර් හාරදහස කිරීම ඇතුළු විශාල සංවර්ධන ඉලක්කයන් පිළිබඳ කල්පනා කරන අපි එය සාර්ථක කර ගැනීම සඳහා විශේෂයෙන් මුල්‍ය ශක්තිය වැඩිදියුණු කරගැනීමට මේ අවස්ථාව උපරිම අයුරින් ප්‍රයෝජනයට ගත යුතුයි.එමෙන්ම මේ අවස්ථාවේ අපට එරෙහිව ඇතැම් කණ්ඩායම් ජාත්‍යාන්තරය තුළ ගෙන යන අසත්‍ය ප්‍රචාරයන්ට ද ප්‍රබල පිළිතුරක් මෙහිදි ලබාදිය හැකියි.    .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307253</link>
    <topic>සංවර්ධන ව්‍යාපෘති 3කට කොරියාවෙන් රු. කෝටි 750ක්</topic>
    <author>මහින්ද අලුත්ගෙදර</author>
    <content>දැවැන්ත සංවර්ධන ව්‍යාපෘති තුනක් ක්‍රියාත්මක කිරීම වෙනුවෙන් රුපියල් කෝටි 750ක (රුපියල් බිලියන 7.5ක) ආධාරයක් ශ්‍රී ලංකාවට ලබාදීම සඳහා කොරියානු රජය කැමැත්ත පළකර ඇත.දිගුකාලීන ප්‍රතිලාභ හා කාලීන වැදගත්කම හඳුනාගනිමින් මෙම සංවර්ධන ව්‍යාපෘති තුන ක්‍රියාත්මක කෙරෙන අතර ඒ අනුව නවීන තාක්ෂණික පහසුකම් සහිත වෘත්තීය පුහුණු මධ්‍යස්ථාන දෙකක් සහ ඝන අපද්‍රව්‍ය බැහැර කිරීමේ ව්‍යාපෘතියක් ඊට අයත්වන බව මුදල් හා ක්‍රම සම්පාදන අමාත්‍යාංශය පවසයි.මේ සඳහා වන ගිවිසුමට එළඹ තිබෙන අතර කොරියාවේ අපනයන - ආනයන බැංකුව වෙනුවෙන් එහි ආර්ථික සංවර්ධන සහයෝගිතා අරමුදලේ විධායක අධ්‍යක්ෂ යිම් සොන්ග්-හියොග් (Seong-Hyeog Yim) හා ශ්‍රී ලංකා රජය වෙනුවෙන් මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී. ජයසුන්දර මහත්වරුන් අදාළ ගිවිසුම සඳහා මුදල් හා ක්‍රමසම්පාදන අමාත්‍යාංශයේදී අත්සන් කළහ.ඒ අනුව නවීන තාක්ෂණික පහසුකම් සහිත වෘත්තීය පුහුණු මධ්‍යස්ථාන දෙකක් ඉදිකෙරෙන අතර රජයේ සංවර්ධන ප්‍රතිපත්ති රාමුව හා සමඟාමීව සකසන ලද මැද කොළඹ වෘත්තීය පුහුණු මධ්‍යස්ථානය හා ගම්පහ කාර්මික විද්‍යාලය ස්ථාපිත කිරීමේ ව්‍යාපෘතිය වෙනුවෙන් වෙන්කරන මුදල රුපියල් කෝටි 330 කි.නිෂ්පාදන අංශය කෙරෙහි විශේෂ අවධානය යොමුකරමින් ඉලෙක්ට්‍රොනික් හා මෝටර්රථ යාන්ත්‍රනය, පින්තාරු කිරීම, පෑස්සීම, විදුලි රැහැන් ඇදීම ආදී විෂය ක්ෂේත්‍රයන්හි නවතම තාක්ෂණික ක්‍රමෝපායන් පිළිබඳව ශිෂ්‍යයන්ට විධිමත් වෘත්තීය අධ්‍යාපනයක් ලබාදීම උදෙසා නවීන තාක්ෂණික පහසුකම් සහිත වෘත්තීය පුහුණු මධ්‍යස්ථාන දෙකක් ගම්පහ හා කොළඹ දිස්ත්‍රික්කයන්හි ස්ථාපනය කිරීම මෙම ව්‍යාපෘතියේ පරමාර්ථය වන බවද මුදල් හා ක්‍රම සම්පාදන අමාත්‍යාංශය පෙන්වාදෙයි.ඊට අමතරව ඝන අපද්‍රව්‍ය බැහැර කිරීමේ ව්‍යාපෘතියක් ආරම්භ කිරීමටද නියමිත අතර ඒ වෙනුවෙන් වෙන් කෙරෙන මුදල රුපියල් කෝටි 420 කි. අවිධිමත් ලෙස අපද්‍රව්‍ය බැහැර කිරීම හේතුවෙන් මාර්ග අවට, වගුරු බිම්වල හා පහත් බිම්වල පිරිහෙමින් පවතින පාරිසරික තත්ත්වයන් පාලනය කිරීම සදහා පුළුල් අපද්‍රව්‍ය කළමනාකරණ පද්ධතියක ඇති වැදගත්කම ‍කෙරෙහි සැලකිලිමත් වෙමින් අපද්‍රව්‍ය කළමනාකරණ ක්‍රමවේදය ශක්තිමත් කිරීම සදහා රජය සැළසුම්කර ඇති “පිළිසරු” ඒකාබද්ධ තිරසාර අපද්‍රව්‍ය කළමනාකරණ වැඩසටහන යටතේ මේ ව්‍යාපෘතිය ක්‍රියාත්මක කෙරේ.පරිසර දූෂණය අවම කිරීම හා සුවපහසු නාගරික වටපිටාවක් සුරක්ෂිත කිරීම සඳහා කළුතර, ගාල්ල, අනුරාධපුර හා මහනුවර දිස්ත්‍රික්කයන්හි තෝරාගත් ප්‍රදේශවල ඵලදායී ඝණ අපද්‍රව්‍ය කළමනාකරණ පද්ධතියක් ක්‍රියාත්මක කිරීම මෙම ව්‍යාපෘතියේ අරමුණ වෙයි.ඊට අමතරව ප්‍රතිචක්‍රීකරණය කළහැකි අපද්‍රව්‍ය ප්‍රතිශතය ඉහල නැංවීමත්, කාබනික අපද්‍රව්‍ය මඟින් කොම්පොස්ට් නිෂ්පාදනය තුලින් බැහැර කෙරෙන අපද්‍රව්‍ය ප්‍රමාණය අවම කිරීමත් මෙම ව්‍යාපෘතියෙන් අපේක්ෂා කෙරේ.පරිසර හා පුනර්ජනනීය බලශක්ති අමාත්‍යාංශයේ මඟපෙන්වීම යටතේ මධ්‍යම පරිසර අධිකාරිය විසින් ක්‍රියාවට නංවන මෙම ව්‍යාපෘතියේ මුඵ පිරිවැය ඇමෙරිකානු ඩොලර් මිලියන 41.8 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307254</link>
    <topic>වික්ටර්ට සිටිසෙල් චැනල් අයි සම්මානය</topic>
    <author/>
    <content>බංග්ලාදේශයේ චිතංගොං නගරයේ ඉකුත්දා පැවැති 8 වැනි සිටිසෙල් චැනල් අයි ජාත්‍යන්තර සම්මාන උළෙලේදී එක් රටකින් එක් සංගීතඥයකුට ජීවිතයේ එක්වරක් පමණක් හිමිවන 8 වන සිටිසෙල් චැනල් අයි සම්මානය (8th Cetycell Chanel I music Award) ශ්‍රී ලංකාව වෙනුවෙන් ප්‍රවීණ ගායන ශිල්පී විශාරද වික්ටර් රත්නායකයන්ට හිමිව ඇත.වික්ටර් රත්නායකයන්ට හිමි වූ මේ ජාත්‍යන්තර සම්මානය සංස්කෘතික හා කලා කටයුතු ඇමැති ටී.බී. ඒකනායක මහතා අතින් එම අමාත්‍යාංශයේදී මේ මස 30 වැනි දින පෙ.ව. 10.00ට ඒ මහතා වෙත ප්‍රදානය කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307255</link>
    <topic>පොදු රද මඩුලු සමුළුවෙන් ශ්‍රී ලංකාවට වාසි රැසක්</topic>
    <author>මහින්ද අලුත්ගෙදර</author>
    <content>ලොව ප්‍රබල රටවල් සමඟ අත්දැකීම් හුවමාරු කරගනිමින් සෑම ක්ෂේත්‍රයක්ම නියෝජනය වන පරිදි වාසි රැසක් සමඟ වේගවත් සංවර්ධනයක් කරා ගමන් කිරීමට පොදුරාජ්‍ය මණ්ඩලීය සමුළුව බෙහෙවින්ම ඉවහල් වන බව බ්‍රිතාන්‍යය අවධාරණය කරයි.මේ සමුළුව පැවැත්වීමෙන් නියත වශයෙන්ම ශ්‍රී ලංකාවට වාසි රැසක් අත්වන බවද එය මධ්‍ය මට්ටමේ ආදායම් ලබන ශ්‍රී ලංකාවට අතිශය වැදගත් බවද ශ්‍රී ලංකාවේ සංචාරයක නිරත බ්‍රිතාන්‍යය හරිත පක්ෂ‍යේ පාර්ලිමේන්තු මන්ත්‍රීනී ජීන් බෙනිස් ලැම්බට් මහත්මිය ප්‍රකාශ කරයි.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය සමුළුවේ න්‍යාය පත්‍රය සඳහා දේශගුණික විපර්යාස සම්බන්ධයෙන් අන්තර්ගත කිරීම ඉතා වැදගත්ම අංගය යැයි පවසන ඒ මහත්මිය මේ සම්බන්ධයෙන් සතුටට පත්වන බවද එම වැඩපිළිවෙල ශක්තිමත්ව ඉදිරියට ගෙන යාමට ශ්‍රී ලංකා රජයට හැකි බවද කියාසිටී. නිල සංචාරයක් සඳහා ශ්‍රී ලංකාවට පැමිණි මන්ත්‍රීනී ජීන් බෙනිස් ලැම්බට් මහත්මිය මාධ්‍ය වෙත අදහස් පළ කරමින් මේ බව සඳහන් කළාය. එහිදී වැඩිදුරටත් අදහස් පළකරමින් මන්ත්‍රීවරිය ප්‍රකාශ කළේ පොදුරාජ්‍ය මණ්ඩලීය සමුළුව පැවැත්වීමෙන් වෙළෙඳ, ආර්ථික මෙන්ම දේශපාලන ඇතුළු ක්ෂේත්‍ර රැසකින් ශ්‍රී ලංකාවට වාසි අත්වන බවත් ලොව ප්‍රබල රටවල් සමඟ අත්දැකීම් හුවමාරුකර ගැනීම සඳහා කඳිම අවස්ථාවක් සැළසෙන බවත්ය.මේ අතර ඒ මහත්මිය පෙන්වා දුන්නේ ශ්‍රී ලංකාව සමඟ සංවාදයකට පොදුරාජ්‍ය මණ්ඩලීය සමුළුව ඉතා හොඳ අවස්ථාවක් බවයි.දේශගුණික විපර්යාස සම්බන්ධයෙන් වන ගැටළුව ශ්‍රී ලංකාවටද ඉතා වැදගත් වනබව පෙන්වාදුන් බ්‍රිතාන්‍ය හරිත පක්ෂයේ මන්ත්‍රීවරිය මේ මඟින් ලෝකයට ඉතා හොඳ පණිවුඩයක් ලබාදිය හැකි බවද ප්‍රකාශ කළාය. මීළඟ පොදුරාජ්‍ය මණ්ඩලීය සමුළුව එළඹෙන නොවැම්බර් මාසයේ 10 දා කොළඹදී ආරම්භ වීමට නියමිත අතර එහි රාජ්‍ය නායක සමුළුව 15, 16 හා 17 දිනයන්හිදී පැවැත්වීමට කටයුතු යොදා තිබේ. මේ සඳහා සාමාජික රටවල් 53 ක රාජ්‍ය නායකයන් මෙන්ම සෙසු නියෝජිතයෝ 6,000 ක් පමණ සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307256</link>
    <topic>ශ්‍රී ලාංකිකයන්ගේ කර්මාන්ත සංවර්ධනයට අමෙරිකා සහාය</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන්ගේ ජීවනෝපාය සංවර්ධනය වැඩිදියුණු කිරීම සහ කර්මාන්ත අංශය දියුණු කිරීම වෙනුවෙන් සහයෝගය ලබාදීමට අමෙරිකා එක්සත් ජනපදය තීරණය කරයි.ශ්‍රී ලංකාවේ ක්‍රියාත්මක දිවිනැඟුම වැඩසටහන හා සම්බන්ධ වැඩසටහන් වෙනුවෙන් මෙහිදී සහයෝගය ලබාදීම සඳහා ජාත්‍යන්තර සංවර්ධනය සඳහා වූ එක්සත් ජනපද ආයතනයකැමැත්ත පළකර ඇතැයි ආර්ථික සංවර්ධන අමාත්‍යාංශය පවසයි. ගෘහ ආශ්‍රිතව ජීවත්වන කාන්තාවන්ට සිය නිවෙසේදීම නිෂ්පාදනයන් සිදුකිරීම තුළින් ඔවුන්ගේ පවුලේ ආර්ථිකය වැඩිදියුණු වනවා මෙන්ම ආරක්ෂාවද සළසා ගතහැකි පරිදි මේ වැඩසටහන් ක්‍රියාත්මක කිරීමට සැළසුම්කර තිබේ.සංචාරයක් සඳහා ශ්‍රී ලංකාවට පැමිණි ජාත්‍යන්තර සංවර්ධනය සඳහා වූ එක්සත් ජනපද ආයතනයේ වැඩබලන අධ්‍යක්ෂ ටොඩ් සොරොන්සන් මහතා ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී පැවැති සාකච්ඡාවේදී මේ බව අනාවරණය විය.ගෘහ ආශ්‍රිතව ජීවත්වන කාන්තාවන්ට මෙන්ම සුළු පරිමාණ කර්මාන්තයන්හි නිරත පුද්ගලයන්ට සිය නිෂ්පාදන කටයුතු කරගෙන යාම සඳහා අවශ්‍ය මූල ද්‍රව්‍ය, පුහුණුව, තාක්ෂණය ලබාදීම සහ වෙළෙඳපොල සළසාදීම තුළින් වඩා ඉහළ ප්‍රතිඵල ලබාගත හැකි බව ඇමැති බැසිල් රාජපක්ෂ මහතා මෙහිදී පෙන්වා දුන්නේය.මේ වනවිට කොරියානු රජය මඟින් ගෘහ ආශ්‍රිත කර්මාන්තයන් සිදුකිරීම සඳහා අවශ්‍ය පුහුණුව, අමුද්‍රව්‍ය සහ දැනුම ලබාදෙමින් ඔවුන්ගේ නිෂ්පාදන මිළඳී ගැනීම සඳහා වැඩසටහන් ක්‍රියාත්මක කරන බවද ඒ තුළින් ජනතාව විශාල වශයෙන් ප්‍රතිලාභ ලබන බවද ඇමැතිවරයා පැවසීය.ශ්‍රී ලංකාවේ වතු ආශ්‍රිත ජනතාවගේ ජීවන රටාව සම්බන්ධයෙන් සවිස්තරාත්මකව තොරතුරු හෙළිකළ බැසිල් රාජපක්ෂ මහතා එම ජනතාවගේ සහ නාගරික පැල්පත්වාසීන්ගේ ජීවනෝපාය සංවර්ධනය කිරීමේ වැදගත්කමද පෙන්වා දුන්නේය.ඊට අමතරව ශ්‍රී ලංකාවේ ධීවර කර්මාන්තයේ නියැළෙන කුඩා ප්‍රමාණයේ ධීවරයන්ගේ ජීවන රටාව පිළිබඳව ඒ මහතා සදහන් කළේ ඔවුන්ගේ වෘත්තියද විධිමත් කිරීම සඳහා අවශ්‍ය අවස්ථාව පවතින බවයි. එමෙන්ම වැවිලි කර්මාන්තය නඟාසිටුවීම සහ ඒ ආශ්‍රිත කර්මාන්තයන් දියුණු කිරීමේ වැදගත්කමද හෙතෙම පෙන්වා දුන්නේය.ආරථික සංවර්ධන අමාත්‍යාංශයේ අතිරේක ලේකම් ප්‍රියන්ත මායාදුන්නේ, අධ්‍යක්ෂ අනුරාධ කුමාරසිංහ මහත්වරුන්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307257</link>
    <topic>කතරගම ‘දිනමිණ’ නිවහනට මුල් ගල තැබෙයි</topic>
    <author/>
    <content>සිමාසහිත එක්සත් ප්‍රවෘත්ති පත්‍ර සමාගමේ දිණමින නිවහනේ දෙවන අදියරේ කතරගම විශ්‍රාම ශාලාවේ වැඩ ඊයේ (24) වැනි දින සුභ මොහොතින් අරම්භ කරනු ලැබිය.කාමර 14 කින් යුතු මේ විශ්‍රාමශාලාවේ මුල්ගල තැබිමේ අවස්ථාවට කතරගම ප්‍රාදේශිය සභාවේ සභාපති චානක අමිල් රංගන. ලේක්හවුස් කතෘ මණ්ඩලයේ අධ්‍යයක්ෂක සිලරත්න සෙනරත්. නීති හා පරිපාලන අධ්‍යක්ෂක රසාංග හරිස්චන්ද්‍ර, මොහෙයුම් අධ්‍යක්ෂක උපුල් දිසානායක මහත්වරුන් එක්ව සිටි අතර මේ විශ්‍රාම ශාලාව සදහා රුපියල් ලක්ෂ 400ක් පමණ වැයවේ.මේ අවස්ථාවේදි ආගමික වතාවත් සිදු කිරිම පිණිස කතරගම අභිනවාරාමාධිපති ශාස්ත්‍රපති කපුගම සරණතිස්සහිමියන් ප්‍රමුඛ මහා සංඝරත්නය වැඩම කර සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307258</link>
    <topic>අනුරපුරේ සුපිරි පාසලක දරුවන්ටමත්ද්‍රව්‍ය විකිණූ සිරියලතා කොටුවෙයි</topic>
    <author>කිත්සිරි වනසිංහ සහ අනුරාධපුර මධ්‍යම විශේෂ</author>
    <content>ගංජා ඇතුළු අන්තරායකාරී ඖෂධ රැසක් එක්කර තැනූ මත්ද්‍රව්‍යයක් අනුරාධපුර නගරයේ ප්‍රසිද්ධ පාසලක දරුවන්ට අලෙවි කරමින් සිටි සිරියලතා නමින් හඳුන්වන කාන්තාව ඊයේ (24) දහවල් වලිසිංහ හරිශ්චන්ද්‍ර උද්‍යානය ආසන්නයේදී අත්අඩංගුවට ගැනිණි.සැකකාරිය ළඟ තිබී එම මත්ද්‍රව්‍ය පැකට් 05ක් ද අනුරාධපුර මූලස්ථාන පොලිසියේ පාලන අංශයේ ස්ථානාධිපතිවරයා හා කොට්ඨාස ළමා කාර්යාංශයේ නිලධාරීන් විසින් අත්අඩංගුවට ගෙන ඇත. අනුරාධපුර මූලස්ථාන පොලිසියට ප්‍රසිද්ධ විද්‍යාලයක සිසුන් කිහිප දෙනකු මත්ද්‍රව්‍යයක් පානය කර සිහිමද ගතියෙන් සිටින බවට ලැබුණ තොරතුරකට අනුව මේ වැටලීම සිදු කර ඇත.විද්‍යාලය ආසන්නයේ පවත්වාගෙන යන පෙට්ටි කඩයක හිමිකාරියක් වන මේ තිස් හැවිරිදි කාන්තාව කලක සිටම පාසල් ළමයින්ට විවිධ මත්ද්‍රව්‍ය අලෙවි කර ඇත. ලැබුණ තොරතුරු මත එහි ගිය පොලිසිය සැකකාරිය පාසල් සිසුන් දෙදෙනකුට විෂ මත්ද්‍රව්‍ය අලෙවි කරද්දී සැකකාරිය අත්අංගුවට ගෙන ඇති අතර මත්ද්‍රව්‍ය ලබාගැනීමට පැමිණි පාසල් සිසුන් දෙදෙනාට දැඩි ලෙස අවවාද කර මුදාහැර ඇත.එම සිසුන් දෙදෙනා අදාළ විද්‍යාලයේ 06 වැනි ශ්‍රේණියේ හා 09 වැනි ශ්‍රේණියේ ඉගෙනුම ලබන බවද වැටලීම සිදු කළ පොලිස් නිලධාරීන් පැවැසුහ. මේ කාන්තාව පාසල් බස් රථවල රියදුරන්ට හා කොන්දොස්තරවරුන්ට ‍මීට පෙර විෂ මත්ද්‍රව්‍ය අලෙවි කර ඇති අතර ඉන් පසුව පාසල් සිසුන්ට ද මේ මත් බෙහෙත් ‍අලෙවි කිරීමට පෙලඹී ඇති බව පොලිසිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n1307259</link>
    <topic>නූරි වත්තේ ඝාතනයේසැකකරුවෝ හඳුනාගැනීමේ පෙරට්ටුවකට</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>දැරණියගල නූරියවත්තේ වතු අධිකාරී නිහාල් පෙරේරා මහතාගේ ඝාතනය සම්බන්ධ සැකකරුවන් 21ක් දෙනා ඊයේ (24) හඳුනාගැනීමේ පෙරෙට්ටුව සඳහා ඉදිරිපත් කළේය.මේ සැකකරුවන් අවිස්සාවේල්ල මහේස්ත්‍රාත් ඩී.එච්.ඒ. සෙනවිරත්න මහතා හමුවට ඉදිරිපත් කිරීමෙන් පසු මේ මස 29 දින නැවත හඳුනාගැනීමේ පෙරෙට්ටුවට ඉදිරිපත් කරන ලෙස නියෝග කළ අතර සැකකරුවන් නැවතත් කුරුවිට බන්ධනාගාරගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072510</link>
    <topic>නව පත්වීම් ලැබූ උපාධිධාරීන්ටවසර තුනක් මාරුවීම් නෑ</topic>
    <author>උදුලා පීරිස්</author>
    <content>නවක ස්ථිර පත්වීම් ලැබූ උපාධිධාරීන්ට වසර තුනක් යන තුරු ස්ථාන මාරුවීම් ලබා නොදීමට රජය තීරණය කරයි.බොහෝ ස්ථිර පත්වීම් ලැබූ උපාධිධාරීන් ස්ථිර පත්වීම් ලද විගසම විවිධ හේතූන් මත පදිංචිය වෙනස්වූවායැයි පවසමින් ස්ථානමාරු ඉල්ලීම සුළබවී ඇතැයි රාජ්‍ය පරිපාලන ඇමැති ඩබ්ලිව්. ඩී. ජේ. සෙනවිරත්න මහතා පැවැසීය. උපාධිධාරීන් සදහා ස්ථිර පත්විම් ලබාදීම සදහා පසුගියදා (24) බලංගොඩ ප්‍රාදේශීය ලේකම් කාර්යාලයේදී සංවිධානය කර තිබූ උත්සවයකදී ඇමැතිවරයා එසේ කීය.උපාධිධාරීන්ගේ එම ඉල්ලීම් සඳහා පිළියම් ලබාදුනහොත් සමස්ත රාජ්‍ය සේවයම අවුල් සහගත තත්වයකට පත්වනු ඇතැයි පෙන්වාදුන් ඇමැතිවරයා එසේ කළහොත් තම අමාත්‍යාංශයට ස්ථාන මාරු කිරීම් කටයුතු කිරීම හැර වෙනත් දෙයක් කිරීමේ කාලයක් නොවනු ඇතැයිද ඇමැතිවරයා පෙන්වාදුන්නේය.රාජ්‍ය සේවයට පැමිණෙන නිළධාරීන්ට දෙමළ භාෂාව ඉගැන්වීම අනිවාර්යය බවකී ඇමැතිවරයා ජනවාර්ගික සුහදතාව ඇති කිරීමේ අරමුණින් සිංහල නිළධාරීන් උතුරටත්, දෙමළ නිළධාරීන් දකුණටත් මාරු කිරීමට ඉදිරියේදී වැඩි අවධානයක් යොමු කරන බවද ඇමැතිවරයා කි‍යා සිටියේය. බලංගොඩ ප්‍රාදේශීය සභාවේ සභාපති සුනිල් ප්‍රේමසිරි මහතා ඇතුළු ප්‍රාදේශීය දේශපාලනඥයන් රැසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072511</link>
    <topic>රූකාන්ත-චන්ද්‍රලේඛා නඩුවේතීන්දුව ලබන මස 5දාට</topic>
    <author>පාණදුර සමූහ කපිල සෝමරත්න</author>
    <content>ගායක යුවළක් වූ රූකාන්ත ගුණතිලක සහ චන්ද්‍රලේඛා පෙරේරා පදිංචි මත්තේගොඩ නිවසෙන් රුපියල් ලක්ෂ 36 1/2 ක් වටිනා රන් ආභරණ සහ ජීප් රථයක් වර්ෂ 2000 ජනවාරි මස 26 වැනිදා ආයුධ සන්නද්ධව පැමිණ කොල්ලකෑම සම්බන්ධ නඩුවේ තීන්දුව ප්‍රකාශ කිරීම ඊයේ (24) දින පාණදුර පළාත්බද මහාධිකරණ විනිසුරු කුසලා සරෝජනී මහත්මිය විසින් ලබන මස 05 වැනිදාට කල් දමන ලදී.මෙම නඩුවේ විත්තිකරුවන් වූයේ හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මියගේ ආරක්ෂක අංශයේ නිලධාරීන් 11 දෙනෙකි. බන්ධනාගාරයෙන් ඊයේ (24) දින අධිකරණයට ඉදිරිපත් කෙරුණු අවස්ථාවේදී තුන්වන විත්තිකරු අධිකරණයට ඉදිරිපත් නොකෙරුණු නිසා නැවත සෙසු විත්තිකරුවන් රක්ෂිත බන්ධනාගාරගත කළ විනිසුරුවරිය කළුතර බන්ධනාගාර අධිකාරිවරයාට දන්වා සිටියේ සියලුම විත්තිකරුවන් අගෝස්තු මස 05 වැනිදාට ඉදිරිපත් කරන ලෙසට ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072512</link>
    <topic>පැයට කි.මී.70ක වේගයෙන්මුහුදු ප්‍රදේශවලට තද සුළං</topic>
    <author>උදුලා පීරිස්</author>
    <content>දිවයිනට නි‍රිත දෙසින් හමන සුළගේ අභිසාරී බව හේතුවෙන් නිරිත දිග හා ඒ අවට මුහුදු ප්‍රදේශවල පැයට කිලෝමීටර් 70ක වේගයෙන් සුළං හමනු ඇතැයි කාලගුණ විද්‍යා දෙපාර්තමේන්තුව අනතුරු අගවයි.බස්නාහිර, මධ්‍යම, සබරගමුව, නැගෙනහිර හා දකුණ තරමක් තද සුළං හමනු ඇතැයිද පෙන්වාදෙන කාලගුණ විද්‍යා දෙපාර්තමේන්තුව තද සුළං සමග වැසි හෝ ගිගුරුම් සහිත වැසි ඇතිවිය හැකි යැයිද එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072513</link>
    <topic>Ag-Biz North කෘෂි ව්‍යාපාරික ප්‍රදර්ශනය හෙට සිට කිළිනොච්චියේදී</topic>
    <author> චන්ද්‍රිකා පෙරේරා</author>
    <content>උතුරේ ජන ජීවිතය නැංවීමේ රජයේ යෝධ සංවර්ධන වැඩපිළිවෙළ යටතේ සංවිධානය කළ Ag-Biz North කෘෂි ව්‍යාපාරික වෙළඳ ප්‍රදර්ශනය හෙට(26) සිට 28 දින දක්වා දින තුනේ දී කිළිනොච්චි මධ්‍ය විද්‍යාල භූමියේ පැවැත්වෙයි‍.උතුර යළි පුබුදුවාලීමේ රජයේ සැලසුම යථාර්ථයක් කිරීම සඳහා කෘෂිකර්මාන්තය නඟා සිටුවීමේ වැඩපිළිවෙළට පමුඛස්ථානය ලබාදී තිබෙන අතර වගා කිරීම හා ඒවා ලාභ ලැබෙන අයුරින් අළෙවි කරගැනීමට අවශ්‍ය දැනුම ජනතාවට ලබාදීම‍ට මේ ප්‍රදර්ශනය පැවැත්වෙයි.කිළිනොච්චි ප්‍රදේශයේ ජනතාවගෙන් වැඩි පිරිසක් කෘෂිකර්මාන්තයෙන් යැපෙන්නන් බවට හඳුනා ගැනීම නිසා ඒ අයගේ අවශ්‍යතාවට ප්‍රමුඛස්ථානය දීමට රජය ක්‍රියාත්මකය සිටී.මානුෂික මෙහෙයුමෙන් පසු නැවත පදිංචි වී සිය ආර්ථික දියුණුව සඳහා ක්‍රියා කරන මේ ප්‍රදේශයේ ජනතාව ඉතා සරළ දිවි පෙවතක් ගතකරන බව කිළිනොච්චි ආරක්ෂක සේනා ආඥාපති මේජර් ජෙනරාල් උදය පෙරේරා දිනමිණට පැවැසීය.මෙසේ සිය දෛනික ජීවිත ගතකරන ගොවි ජනතාවට පැන නැඟී ඇති ගොවි ගැටලු වලට ප්‍රදර්ශන භූමියේදීම විසැඳුම් ලබාදීමට පියවර ගැනේ. එහිදී ගොවීන් හා ව්‍යාපාරික ප්‍රජාව මුණගැස්වීම තුළින් අවශ්‍ය අවබෝධය හා විශ්වාසය මෙන්ම ගණුදෙනු වලට ඉඩ ප්‍රස්ථාව ඇතිකර ග්‍රාමීය ආර්ථිකය නැංවීම ප්‍රදර්ශනයේ ප්‍රධාන අරමුණු අතර වේ.කිළිනොච්චි ජනතාවගෙන් සියයට අනුවක් පමණ ම කෘෂිකර්මාන්තයෙන් ජීවත් වන අතර සරළ දිවියකට හුරුව සි‍ටින මේ ජනතාව ත්‍රස්තවාදී ක්‍රියා හේතුවෙන් කලක් අවතැන්ව ඇඳිවත පමණක් ඉතිරිව සිට රජයේ හා යුද හමුදාවේ සහයෙන් නිවාස සකසාගෙන නැවත පදිංචි වූවන් වෙති. මෙහිදී ව්‍යාපාර ප්‍රජාව හා සැපයුම් ජාලය අතර සබඳතා ඇතිකරයි. එමගින් ගොවීන්ට තම නිෂ්පාදන වලට නිසි අගයක් ලබාගත හැකි වන අතර දැනුම ලබා ගැනීම තුළින් ශක්තිමත් ව්‍යාපාර ගොඩනඟා ගැනීමට අඩිතාලම වැටෙනු ඇත.මෙරට මුළු කෘෂිකාර්මික භූමි ප්‍රමාණයෙන් සියයට 13. 2ක් ( වර්ග කිලෝමීටර් 8846.83ක් සහිත උතුරේ දිස්ත්‍රික්ක පහකි. එහි මධ්‍යස්ථානය කිනොච්චි දිස්ත්‍රික්කය බැවින් මෙහි ආර්ථික දියුණුව සැලසීම අත්‍යවශ්‍ය කරුණක් සේ රජය සලකයි‍‍.මෙහි වඩාත් නැඹුරුවක් හා ස්වභාවික පදනමක් ඇති කෘෂි කර්මාන්තය දියුණු කිරීම‍ට රජය ප්‍රමුඛස්ථානය දී ඇත්තේ මේ කරුණුද සැළකිල්ලට ගනිමිනි‍. කෘෂි බෝග සඳහා හිතකර පසක් මෙහි තිබුණත් වසර තිහක‍ට අධික කාලයක් පැවති යුද තත්ත්වය නිසා එම කාර්යය සිදු වූයේ නැත.ත්‍රස්තවාදය පැතිරයාමට පෙර යුගයේදී මේ කලාපය කෘෂිකර්මාන්තයේ ප්‍රමුඛස්ථානයක් ඉසිලීය.ශ්‍රී ලංකාවේ වෙරළ තීරයෙන් සියයට හතළිහක් හා ස්වභාවික සම්පත්වලින් අනූන මේ කලාපය ධීවර සහ ජලජීවී වගාවටද යෝග්‍යවේ. මෙවැනි ප්‍රදර්ශනයක් කිළිනොච්චියේ පවත්වන ප්‍රථම අවස්ථාව මෙය බවත් මෙම ප්‍රදර්ශනය ප්‍රදේශවාසීන්‍ට නවමු අත්දැකීමක් ලබා දෙන්නක් වනු ඇති බවත් උදය පෙරේරා මහතා වැඩිදුරටත් කීය.කොළඹ හා දකුණේ ඇතුළු අනෙකුත් ප්‍රදේශවල සිදුකරන කාර්යයන් හා එහි ඇති ආර්ථික,සමාජීය දියුණුව පිළිබඳ කිළිනොචචි ජනතාව‍ට යම් දැනුමක් ලබාදිම සඳහාත් ආර්ථික දියුණුව සලසා ගැනීමට හැකි පහසුකම් මේ ප්‍රදේශයට ලබාදීම වෙනුවෙනුත් අවශ්‍ය පසුබිම සැකසීමේ අරමුණු ඇතිව ප්‍රදර්ශනය සංවිධානය කර ඇත.ශ්‍රී ලංකා වාණිජ මණ්ඩලය, ජාතික කෘෂි අලෙවි මණ්ඩලය විදේශීය සංවිධාන ද මේ සඳහා විශේෂ දායකත්වයක් සපයයි. පොහොර කෘෂි රසායන ද්‍රව්‍ය, දේශීය විදේශීය බිජ, කෘෂිකාර්මික යන්ත්‍ර, ජලසම්පාදන ක්‍රම, බැංකු , එළවළු හා පලතුරු අපනයන කරුවෝ සත්ත්ව පාලනය සහ ධීවර ආම්පන්න සහිත ‍ප්‍රදර්ශන කුටි මෙහි ස්ථාපිතය. ගොවි ගැටලු විසඳීමේ සම්මුඛ සාකචඡා ද එම දින තුනේ පෙරවරු නවයේ සිට රාත්‍රි 8.30 දක්වා නොකඩවා පැවැත්වේ.නව නිෂ්පාදන තාක්ෂණය හා ප්‍රවනතා සමගින් සංවිධානය වූ මේ ප්‍රදර්ශනය උතුරට නව පිබිදීමකි. බීජ, පොහොර , කෘෂි රසායන හා කාබනික අමු ද්‍රව්‍ය, බින්දු ජල සම්පාදන සහ අනෙකුත් ජලසම්පාදන අංගෝපාංග, කෘෂි මෙවලම් උපකරණ කෘෂි තාක්ෂණ උපදෙස් සහ තොරතුරු සැපයිම විකල්ප බල ශක්ති , කෘෂි පර්යේෂණ ආයතන,කෘෂි අපනයන කරුවන්, සත්ව පාලනය සහ ඒ සම්බන්ධ අමුද්‍රව්‍ය , උද්‍යාන අලංකරණය පිළිබඳ ආයතන, මූල්‍යමය හා අනෙකුත් සේවා සපයන්නන් මෙන්ම ධීවර ක්ෂේත්‍රය සම්බන්ධ ආයතන ඇතුළු සමාගම් හැටක් එක්ව මේ ප්‍රදර්ශනය පවත්වයි.යුද හමුදාව සිය ආරක්ෂක රාජකාරියට අමතරව ප්‍රදේශයේ දියුණුව වෙනුවෙන් කුඹුරු අස්වැද්දීමේ සිට ජනතාවගේ සෞඛ්‍යය අවශ්‍යතා ඇතුළු එදිනෙදා අත්‍යවශ්‍ය සියලු අවශ්‍යතා සපුරාලීමේ යෙදි සි‍ටින අතර මේ ප්‍රදර්ශනයටද අවශ්‍ය සියලු සහාය ලබාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072514</link>
    <topic>දයාසිරිගේ පුරප්පාඩුවට නලින්</topic>
    <author/>
    <content>සිය මන්ත්‍රී ධුරයෙන් ඊයේ (24) ඉල්ලා අස්වූ කුරුණෑගල දිස්ත්‍රික් එජාප පාර්ලිමේන්තු මන්ත්‍රී දයාසිරි ජයසේකර මහතාගෙන් හිස් වන පාර්ලිමේන්තු මන්ත්‍රී ධුරයට කුරුණෑගල දිස්ත්‍රික්කයේ එජාපයෙන් ඊළඟට මනාප ලබාගෙන සිටින නලින් බණ්ඩාර මහතා පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072515</link>
    <topic>කලාකරුවන්ටහැඳුනුම් පතක්</topic>
    <author>සමන්ති මිරියගල්ලකඩුවෙල සමූහ</author>
    <content>සංස්කෘතික හා කලා කටයුතු අමාත්‍යාංශය හා සංස්කෘතික කටයුතු දෙපාර්තමේන්තුවේ සංවිධානයෙන් විවිධ ක්ෂේත්‍රයන්හි නිරත කලාකරුවන් වෙනුවෙන් “ජාතික කලාකරු හැඳුනුම්පත” නමින් හැඳුනුම්පතක් නිකුත් කිරීමට කටයුතු කෙරෙයි.කලාකරු හැඳුනුම්පත් ප්‍රදානය කිරීමේ ජාතික උත්සවය, සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් ජුලි මස 29 වන දින ප. ව. 2.30 ට ටවර් හෝල් රංග ශාලාවේ දී පැවැත්වේ.සංගීතය, නාට්‍ය, චිත්‍ර, රංගනය, ලේ්ඛනය වැනි කලා අංශයන් හි නිරත කලාකරුවන් හයසියහතළිස් දෙනෙකු මුල් වටයේ දී කලාකරු හැඳුනුම්පත ලැබීමට සුදුසුකම් ලබා ඇත.සංස්කෘතික කටයුතු අධ්‍යක්‍ෂ විජිත් කණුගල, සංස්කෘතික හා කලා කටයුතු අමාත්‍යාංශයේ ලේකම් වසන්ත ඒකනායක මහත්වරුන් ඇතුළු සම්භාවනීය අමුත්තන් හා කලාකරුවන් රැසක් මේ අවස්ථාවට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072516</link>
    <topic>වඩු කර්මාන්තය රැකගැනීමට මොරටු වඩු කාර්මිකයෝ පාගමනක</topic>
    <author/>
    <content>සම්ප්‍රදායක වඩු කර්මාන්තය රැකගැනීම සඳහා වූ යෝජනාවන් හයක් පෙරටුකර ගනිමින් මොරටුවේ වඩු කාර්මිකයන් දැවැන්ත පාගමනකට සහභාගි වෙමින් වඩු කර්මාන්තය රැකගැනීමට පියවර ගන්නා ලෙස ජනාධිපතිතුමාගෙන් ඉල්ලා සිටියහ.ඊයේ (24) පෙරවරුවේ පන්දහසක් ඉක්මවූ වඩුකාර්මිකයන් ගෙන් සැදී, මොරටුව මෝල්පේ ආනන්දාරාමය අසලින් පටන් ගත් මේ පාගමන මොරටුව නගරයේ වීර පුරන්අප්පු ක්‍රීඩාපිටියෙන් අවසන්වූ අතර එහිදී රැස්වීමක්ද පැවැත්විණ.දැනට අවලංගුකර ඇති ලී බඩු සහ ඉරූ දැව ප්‍රවාහන බලපත්‍රය නැවත ලබාගැනීම, පාරම්පරික වඩු කර්මාන්ත පුරවරය ලෙස මොරටුව ගැසට් කිරීම, දැව භාණ්ඩ හා ඉරූ දැව ප්‍රවාහනය සඳහා බලපත්‍ර ලබාගැනීමට වන සංරක්‍ෂණ දෙපාර්තමේන්තුවේ කාර්යාලයක් මොරටුවට ලබාගැනීම, ආයතනික දැව භාණ්ඩ සඳහා තීරු බදු වැඩිකර දේශීය වඩු කර්මාන්තය රැකගැනීම, රාජ්‍ය දැව සංස්ථාවේ දැව විකිණීමේ මිල ගණන් පහත හෙළීමට කටයුතු කිරීම, වැඩිවූ විදුලිබිල වෙනුවෙන් වඩු කාර්මිකයාට සහනයක් ලබාගැනීම යන ඉල්ලීම් පෙරටු කරගෙන මෙම පාගමන සහ රැස්වීම සංවිධාන කර තිබුණි.ඉහත කාරණාවන් පිළිබඳව ජනාධිපතිතුමාගේ අවධානය යොමුකර සාම්ප්‍රදායික මොරටු වඩු කාර්මිකයා ආරක්‍ෂාකර දෙන මෙන් මෙම පාගමනට හා රැස්වීමට සහභාගි වූවෝ ඉල්ලා සිටියහ. මොරටුව මෝල්පේ ආනන්දාරාමාධිපති පූජ්‍ය බේරුවල ආනන්ද හිමියන්ගේ අනුශාසකත්වයෙන් ආනන්දාරාම විහාරස්ථ තරුණ බෞද්ධ බලමණ්ඩල වඩු කමිටුව මෙම විරෝධතාවය සඳහා මූලිකත්වය ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072517</link>
    <topic> මොරටුවඩු කාර්මිකයන්ගේ ගැටලු ගැන සාකච්ඡාව කඩාකප්පල් කිරීමට අැතැම් පිරිස් උත්සාහයක</topic>
    <author/>
    <content>මොරටුවේ සිටින වඩු කාර්මිකයින්ගේ ගැටලු සාකච්ඡා කිරීම සඳහා අද(25)දිනයේ සාකච්ඡාවක් සංවිධානය කර තිබියදී එය කඩාකප්පල් කිරීමට විවිධ පිරිස් උත්සාහයක යෙදී සිටින බව තැපැල් සේවා ඇමති ජීවන් කුමාරතුංග මහතා පැවසීය.සාමකාමී උද්ඝෝෂණ පැවැත්වීමට රජය නිදහස ලබා දී තිබෙනවා යයි ද ප්‍රකාශ කළ ඇමැතිවරයා රජය ගැටලු විසඳීමට කටයුතු කරන විට ජනතාවද ඉවසිලිවන්තව කටයුතු කළ යුතු යයි ප්‍රකාශ කළේය.ඇමැතිවරයා මෙම අදහස් පළ කළේ ඊයේ(24)මොරටුවේ පැවැති වඩු කාර්මිකයින්ගේ උද්ඝෝෂණයේ දී ඇති වූ නොසන්සුන්කාරී වාතාවරණය පිළිබඳව කළ විමසීමකදීය.අපි නිරන්තරව උත්සාහ කරන්නේ වඩු කාර්මිකයින්ගේ ගැටලු වලට පිළිතුරු ලබා දීමටයි.රජය සෑම අවස්ථාවකම කටයුතු කරන්නෙ ජනතාවගේ සුභ සිද්දිය සඳහායි.එම උද්ඝෝෂකයින්ගේ පෙත්සම මම භාරගත්තා.එහි දී විශාල පිරිසක් ඒ පිළිබඳව ප්‍රසංසා කළා. පුද්ගලයන් කීප දෙනෙක් ගැටුමක් ආරම්භ කිරීමට උත්සාහ ගන්නා බව පෙනී ගියා.පසුව එම තත්ත්වය අදාළ සංවිධායකයන් විසින් වැළැක්වූවා.බංකොලොත් මිනිසුන් බංකොලොත් දෙශපාලනඥයන් තමා ඔවැනි කටයුතු කරන්නෙ.වඩු කාර්මිකයන්ගේ ගැටළු ගණනාවක් සම්බන්ධයෙන් අද පෙරවරු 11.00 ට පරිසර ඇමැති සුසිල් ප්‍රේමජයන්ත මහතා සමග සාකච්ඡා කරන බවද ප්‍රකාශ කළ ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072518</link>
    <topic>මහා භාණ්ඩාගාරයේ ලේකම් සාක්කියට කැඳවීමට විත්තියට අවශ්‍යයි   </topic>
    <author>කුමුදු හෙට්ටිආරච්චි</author>
    <content>දේශීය ආදායම් බදු දෙපාර්තමේන්තුවේ වැට්බදු අංශයේ සිදුවූ රුපියල් කෝටි හාරසියයකට ආසන්න වැට් බදු මුදල් වංචාව පිළිබඳව දේශීය ආදායම් බදු දෙපාර්තමේන්තු නිලධාරීන් පළමුව පැමිණිළි කර ඇත්තේ මහා භාණ්ඩාගාරයේ ලේකම් වන ආචාර්ය පී. බී. ජයසුන්දර මහතාට බැවින් ඒ මහතා සාක්කියට කැඳවීමට විත්තියට අවශ්‍ය බව ජනාධිපති නීතිඥ තිලක් මාරපන මහතා කොළඹ මහාධිකරණ විනිසුරු කුමුදුනී වික්‍රමසිංහ මහත්මියට ඊයේ (24) දන්වා සිටියේය.එසේ නිලධාරීන් පැමිණිලි කිරීමෙන් පසු ගත් ක්‍රියාමාර්ග සම්බන්ධව විත්තියේ දෙවන සාක්කිකරු ලෙස නම් කැර ඇති ආචාර්ය පී. බී. ජයසුන්දර මහතාගෙන් හරස් ප්‍රශ්න ඇසීමට ඇති බව අධිකරණයට දන්වා සිටි ජනාධිපති නීතිඥ තිලක් මාරපන මහතා එසේ හරස් ප්‍රශ්න ඇසීමට සූදානම් වනුයේ නඩුවේ පළමු විත්තිකරු වන දේශීය ආදායම් බදු දෙපාර්තමේන්තුවේ නියෝජ්‍ය ආදායම් බදු කොමසාරිස්වරයකු වූ ඥානසිරි ද සොයිසා ජයතිලක වෙනුවෙන් බවද පැවසීය.අධිකරණය ඊයේ (23) නිකුත් කළ සිතාසි මත දේශීය ආදායම් බදු දෙපාර්තමේන්තුවේ නියෝජ්‍ය කොමසාරිස්වරුන් වන ටී. බී. ජයසේකර, එම්. ඒ. අබේසේකර හා ෂෙල්ටන් පෙරේරා යන මහත්වරු අධිකරණය හමුවේ පෙනී සිටියහ.නියෝජ්‍ය කොමසාරිස්වරයකු වන ඩබ්ලිව්. එස්. ඒ. කොස්තා මහතා සිතාසි මත ඊයේ (23) අධිකරණයට නොපැමිණියේ ඔහු විදේශගතව ඇති බැවින් යැයි එම දෙපාර්තමේන්තු නිලධාරියෙක් අධිකරණයට දන්වා සිටියේය.මේ නිලධාරීන්ගෙන් සාක්කි කැඳවීමට පෙර මහා භාණ්ඩාගාරයේ ලේකම් ආචාර්ය පී. බී. ජයසුන්දර, සාක්කියට කැඳවීමට අවශ්‍යව ඇති බව ජනාධිපති නීතිඥ තිලක් මාරපන මහතා ඊයේ (24) අධිකරණයට දන්වා සිටියේය.විත්තියේ හයවන සාක්කිකරු වූ දේශීය ආදායම් බදු දෙපාර්තමේන්තුවේ විශ්‍රාමික නියෝජ්‍ය කොමසාරිස් ජනරාල් ආර්. කේ. එච්. කළුආරච්චි මහතාගේ සාක්කි ඊයේ (24) කැඳවූ අතර අධිකරණයට පැමිණි සෙසු සාක්කිකරුවනට ලබන සැප්තැම්බර් මස 03 වැනිදා නැවත අධිකරණයේ පෙනී සිටීමට දැනුම් දුනි.නඩුව ඊයේ (24) කැඳවූ අවස්ථාවේ පළමු විත්තිකරු වන දේශීය ආදායම් බදු දෙපාර්තමේන්තුවේ නියෝජ්‍ය ආදායම් බදු කොමසාරිස් ඥානසිරි ද සොයිසා ජයතිලක බන්ධනාගාරය මගින් අධිකරණය වෙත ඉදිරිපත් කැර තිබුණි.මේ නඩුව විත්තිකරුවන් 08 දෙනෙක් නොමැතිව විත්තිකරුවන් හය දෙනකුට එරෙහිව විභාගයට ගැනුණු අතර නඩු විභාගය අතරේ විත්තිකරුවන් පස්දෙනෙක් වරද පිළිගැනීම මහ අධිකරණය මගින් එම විත්තිකරුවනට දඬුවම් නියම කරන ලදී.ළමු විත්තිකරුට එරෙහිව පමණක් මෙම නඩුව විභාගයට ගැනෙයි.2002.11.15 හා 2004.12.15 අතර කාලයේදී කේ. ධර්මදාස මත්තල ගෙදර නමැත්තා ඇතුළු පැමිණිල්ල නොදත් තවත් අය හා එක්ව දේශීය ආදායම් බදු දෙපාර්තමේන්තුවට අයත් මුදල් සාවද්‍ය ලෙස පරිහරණය කිරීම හා ආධාර අනුබල දීම එකී වංචාව සඳහා එකතුවීම හා වංචා කිරීමේ පොදු අරමුණු ඇතිව එක්ව ක්‍රියා කිරීම, එමගින් රජයට අයත් රුපියල් 399,60,81,52.55ක් වංචා කිරීම ඇතුළු චෝදනා මත නීතිපතිවරයා විසින් විත්තිකරුවනට එරෙහිව මේ නඩුව පවරණ ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072519</link>
    <topic>ශ්‍රී ලංකාවේ ආයෝජනය කරන්න යුරෝපා ආයෝජකයන් දිරිගන්වන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආයෝජන අවස්ථා සඳහා තම ආයෝජකයන් දිරි ගන්වන ලෙස ශ්‍රී ලංකාව යුරෝපා පාර්ලිමේන්තු කණ්ඩායම හමුවේ ප්‍රකාශ කරයි.මේ වනවිට ශ්‍රී ලංකාවේ ඖෂධ නිපදවීම, මහනුවර අධිවේගී මාර්ගය ඉදිකිරීම, විදුලි බලය නිපදවීම, ජල හා ජලාපවහන සහ මෝටර් රථ කාර්මික උපකරණ නිපදවීම යනාදී අංශයන්හි ආයෝජන අවස්ථා පවතින බවද, ඒ සඳහා යුරෝපීය ආයෝජකයන් දිරිගැන්වීමට කටයුතු කරන ලෙසද ආර්ථික සංවර්ධන ඇමැති බැසිල් රාජපක්ෂ මහතා මෙම පාර්ලිමේන්තු කණ්ඩායම හමුවේ පැවැසීය.නිල සංචාරයක් සඳහා ශ්‍රී ලංකාවට පැමිණි යුරෝපා පාර්ලිමේන්තු කණ්ඩායම ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවූ අවස්ථාවේදී මේ බව අනාවරණය විය.ජාතික මට්ටමින් ශ්‍රී ලංකාවේ දරිද්‍රතාව, නාගරික පැල්පත්වාසීන්, වතු සහ සුළු පරිමාන ධීවර කර්මාන්තයේ යෙදෙන ජනතාවගේ ගැටලු හඳුනාගැනීම තුළින් ඔවුන්ගේ ජීවන තත්ත්වය තවදුරටත් ඉහළ නැංවීමට ශ්‍රී ලංකා රජය තීරණයකර ඇති අතර ඒ වෙනුවෙන් මේ වනවිට මූලික කටයුතු ඇරැඹී ඇති බවද ඇමැතිවරයා මෙහිදී පෙන්වා දුන්නේය.ජීන් ලැම්බට් මහත්මියගේ නායකත්වයෙන් යුතු යුරෝපා පාර්ලිමේන්තු කණ්ඩායමට යුරෝපා පාර්ලිමේන්තුවේ සාමාජිකයන් වන එම්.ඒ.එන්.එන් තෝමස්, සෙල්වාදෝ ඇල්බර්ට්, හෝස්ට් චිචෙනල්හාට්, නිකලොයි රිනාල්ඩ්, නිර්ජ් දේව මහත්වරු ද අයත් වෙති.යුද වාතාවරණය හේතුවෙන් ශ්‍රී ලංකාව හැරගිය දමිල ජනතාව නැවත ශ්‍රී ලංකාවට ගෙන්වා ගැනීමේ වැඩසටහනක් රජය ආරම්භ කළ බව පැවසූ බැසිල් රාජපක්ෂ මහතා ඒ හරහා මේ වනවිට ශ්‍රී ලංකාව හැරගිය දමිළ ජනතාව නැවත පැමිණෙමින් ඇති බවද ශ්‍රී ලංකාවේ වෙසෙන ඉන්දියානු දෙමළ සහ ශ්‍රී ලාංකීය දෙමළ යන දෙපිරිසටම අයත්වන පරිදි සහන සැලසීමේ වැඩපිළිවෙළක් අරඹා ඇති අතර ඒ යටතේ එම ජනතාවට අවශ්‍ය නිවාස, යටිතල පහසුකම්, අධ්‍යාපනය සහ ආරක්‍ෂාව සලසා ඇති බවද කියා සිටියේය.එමෙන්ම ශ්‍රී ලංකාවේ වෙසෙන ග්‍රාමීය කාන්තාව රැකියා අවස්ථා සඳහා යොමු කිරීමට විශේෂ වැඩපිළිවෙළක්ද රජය ආරම්භකර ඇති බව ප්‍රකාශ කළ ආර්ථික සංවර්ධන ඇමැතිවරයා ඒ සඳහා දිවි නැඟුම වැඩසටහන යටතේ අවශ්‍ය මග පෙන්වීම සිදුකරන බවද පෙන්වා දුන්නේය.ශ්‍රී ලාංකාව සහ යුරෝපය අතර සංචාරක කර්මාන්තය තවදුරටත් ශක්තිමත් කිරීම සඳහා වැඩපිළිවෙළක් අවශ්‍ය බවද මේ වනවිට ශ්‍රී ලංකාවට පැමිණෙන යුරෝපීය සංචාරකයන්ගේ ප්‍රමාණය වැඩි වී තිබෙන බවද පෙන්වාදුන් ඇමැතිවරයා පසුගිය වසරේදී සංචාරකයන් විශාල පිරිසක් යුරෝපීය රටවලින් ශ්‍රී ලංකාවට පැමිණි බවද සදහන් කළේය.ශ්‍රී ලංකාවේ සිදුකරනු ලබන සංචාරක නිවහන වැඩසටහන යුරෝපීයයන් අතර මෙන්ම අනෙකුත් සංචාරකයන් අතරද ජනප්‍රිය වී ඇති බවද ඇමැතිවරයා මෙහිදී හෙළි කළේය.ශ්‍රී ලංකාවේ සුළු හා මධ්‍යම පරිමාණ කර්මාන්ත නඟා සිටුවීම සඳහා මෙවැනි පියවර ගන්නා බවද ඊට අමතරව මධ්‍යම ප්‍රමාණයේ ඇඟලුම් කර්මාන්ත දියුණූ කිරීම, අපනයන අවස්ථා පුළුල් කිරීම තුළින් සුළු හා මධ්‍යම ප්‍රමාණයේ කර්මාන්තවල යෙදෙන පුද්ගලයන් සහ කෘෂී කර්මාන්තය දියුණූ කිරීම තුළින් ඒ ආශ්‍රීත කර්මාන්තකරුවන් දිරි ගැන්වීම වැනි වැඩසටහන් රැසක් දිවයින පුරා ක්‍රියාත්මක වන බව හෙතෙම පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=n13072520</link>
    <topic>මදුරු මර්දනයට ඝන බීටීඅයි</topic>
    <author>සන්ධ්‍යා කරුණාරත්න</author>
    <content>මදුරු මර්දනයට සහායක ක්‍රමවේදයක් වන ඝන බී.ටී.අයි. බැක්ටීරියාව භාවිත කිරීමේ නියමු ව්‍යාපෘතිය අගෝස්තු මාසයේදී ආරම්භ කිරීමට සෞඛ්‍ය අමාත්‍යාංශය තීරණය කර ඇත.මදුරුවන් ඇතුළු වෙනත් කෘමීන් මර්දනය කිරීම සඳහා සිදු කරන දූමායනයෙන් සහ කෘමිනාශක යෙදීමෙන් පරිසරයටත‍්, පරිසර හිතකාමී වෙනත් කෘමීන්ටත් බලවත් හානි සිදු වන බව පර්යේෂණවලින් තහවුරු වීමත් සමඟ මේ විකල්ප ක්‍රමවේදය භාවිත කිරීමට අමාත්‍යාංශයේ අවධානය යොමු වී තිබේ.බොරලැස්ගමුව, ගම්පහ, කැලණිය සෞඛ්‍ය වෛද්‍ය නිලධාරී කොට්ඨාසවල ප්‍රථමයෙන්ම මේ නියමු ව්‍යාපෘතිය ක්‍රියාත්මක කෙරේ.මදුරු මර්දනය සඳහා කෘමිනාශක භාවිත කිරීම වෙනුවට පරිසරයට හා අනෙකුත් කෘමීන්ට හානි නොවන ආකාරයේ රසායනිකයක් භාවිත කිරීමේ ක්‍රමවේදයක් ලෙස මේ බී.ටී.අයි. බැක්ටීරියාව භාවිත කෙරේ. දියර බැක්ටීරියාව යොදා ගනිමින් මදුරු මර්දනය සිදු කළ අතර මෙතෙක් ඝන බී.ටී.අයි. බැක්ටීරියාව යොදා ගැනීමට සෞඛ්‍ය අමාත්‍යාංශය කටයුතු කර නොමැත.ඝන බී.ටී.අයි. බැක්ටීරියාව මාසයක පමණ කාලයක් අඛණ්ඩවම ජලයේ ක්‍රියාකාරීව පවතින බව තහවුරු වී ඇත. ඒ අනුව මදුරු මර්දන වැඩසටහන්වලදී පහසුවෙන් ළඟා විය නොහැකි ස්ථානවලට බැක්ටීරියා කැට යෙදීම සිදුකෙරේ.ප්‍රජා නියමු ව්‍යාපෘති වශයෙන් බැක්ටීරියා යෙදීමේදී ජනතාව දක්වන ප්‍රතිචාරයන් සහ විශාල ප්‍රදේශයක භාවිත කිරීමේදී ඇති වන ප්‍රායෝගික තත්ත්වයන් පිළිබඳ ද මෙහිදී අවධානය යොමු කෙරේ. මේ පර්යේෂණවල සාර්ථකත්වය අනුව දිගුකාලීනව මේ බැක්ටීරියාව භාවිත කිරීම පිළිබඳ තීරණය කරන බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි.මේ බැක්ටීරියාව මදුරු කීටයන් සහිත ස්ථානවලට යෙදූ විට මදුරු කීටයන් ඉතා කෙටි කාලයකින් විනාශ වූ බවට නිරීක්ෂණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307251</link>
    <topic>වයඹට රණවිරු නිවාස 500ක්</topic>
    <author>එල්.පී.තිලකරත්න පොල්ගහවෙල සමූහ</author>
    <content>2014 දැයට කිරුළ වැඩසටහනට සමගාමීව වයඹ පළාතේ රණවිරු නිවාස 500ක් ඉදිකරන බව රණවිරු සේවා අධිකාරියේ සභාපති පද්මා වෑත්තෑව මහත්මිය පැවැසුවාය.මෙහිදී කුරුණෑගල දිස්ත්‍රික්කයේ රණවිරු නිවාස 400ක්ද, පුත්තලම දිස්ත්‍රික්කයේ රණවිරු නිවාස 100ක්ද ඉදිකරනු ලබයි.රණවිරු අධිකාරියේ මූලික වගකීමට යටත්ව එක් නිවාසයක් සඳහා රුපියල් ලක්ෂ 5ක මුදලක් උපරිම වශයෙන් යෙදවේ.2012 අයවැය යෝජනා යටතේ “සෙවණට දිරියක්” රණවිරු නිවාස යෝජනා ක්‍රමය ක්‍රියාත්මක කෙරේ.මේ යටතේ ඉදිකරීම් අසම්පූර්ණ ලෙස ඇති රණවිරු නිවාස සම්පූර්ණ කිරීම මේ වැඩසටහනේ ප්‍රධානතම අරමුණක් වේ. මෙහිදී නිවාසවල වහලය සකස් කිරීම, දොර ජනෙල් දැමීම, බිත්ති කපරාරු කිරීම, මුළුතැන් ගෙවල් සකස් කිරීම, විදුලිය ගැනීම, සනීපාරක්ෂක පහසුකම්, පිවිසුම් මාර්ග, ගෙබිම සකස්කිරීම ගෙවත්ත අලංකරණය ආදි කටයුතු මේ යටතේ සිදු කරන බව රණවිරු අධිකාරියේ සභාපති පද්මා වෑත්තෑව මහත්මිය ප්‍රකාශ කළාය.මේ රණවිරු නිවාස වැඩසටහනේ පළමු පියවර සැප්තැම්බර් 10 දින අවසන් කිරීමට සැලසුම් කර ඇතැයි ද ඒ මහත්මිය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307252</link>
    <topic>කෑගල්ලේ මාර්ග රැසකට කාපට්</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>2016 වර්ෂය වනවිට කෑගල්ල දිස්ත්‍රික්කයේ මාර්ග රැසක් කාපට් අතුරා සංවර්ධනය කිරීමට පියවර ගෙන තිබේ.දැයට කිරුළ ජාතික වැඩසටහනට සමගාමීව රඹුක්කන ප්‍රාදේශීය ලේකම් කොට්ඨාසයේ මාවනැල්ල රඹුක්කන ප්‍රධාන මාර්ගය කාපට් කිරීම මේ වනවිට ආරම්භ කර තිබේ. වසර කීපයක් යෝජනාවන්ට පමණක් සීමාවී තිබූ මේ මාර්ගය පසුගිය පළාත් සභා මැතිවරණ සමයේදී සංවර්ධන කටයුතු ආරම්භ කෙරිණි.ඒ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතාගේ මූලිකත්වයෙනි. මේ වැඩසටහනට සමගාමීව දිස්ත්‍රික්කයේ ප්‍රධාන මාර්ග කිලෝමීටර් 276ක් කාපට් කිරීමත්, ග්‍රාමීය මාර්ග කිලෝමීටර් 2190ක් කොන්ක්‍රීට් කිරීමටද, පළාත් සභා මාර්ග 750ක් කාපට් කිරීමට ද සැලසුම් කර තිබේ.මේ වනවිට පළාත් සභා මාර්ග කිලෝමීටර් 419ක් කාපට් කර ඇති අතර, ජාතික මාර්ග කිලෝමීටර් 129ක් කාපට් කර ඇත. ග්‍රාමීය මාර්ග කිලෝමීටර් 834ක් කොන්ක්‍රීට් කර තිබේ. ඉදිරි දැයට කිරුළ වැඩසටහනට සමගාමීව මේ මාර්ග අතුරින් බොහෝමයක් මාර්ග සංවර්ධනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307253</link>
    <topic>‘සිරි පියස’ වැඩසටහනින්කඩුවෙල අඩු ආදායම්ලාභීන්ට නිවාස</topic>
    <author>කඩුවෙල සමුහසමන්ති මිරියගල්ල</author>
    <content>කඩුවෙල මහනගර සභාවේ මුල්‍යාධාරයෙන් අඩු ආදායම්ලාභී නිවාස, අහිමි ජනතාවට නිවාස තනාදීමේ “සිරි පියස” නිවාස වැඩසටහනේ 129 වැනි නිවෙස අතුරුගිරිය, 490/බී, තල්දියාවල ග්‍රාමයේදී පරිසර හා පුනර්ජනනීය ඇමැති සුසිල් ප්‍රේමජයන්ත මහතාගේ ප්‍රධානත්වයෙන් පසුගියදා විවෘත කෙරිණි.කඩුවෙල නගරාධිපති ජී. එච්. බුද්ධදාස මහතාගේ සංකල්පයක් මත ඇරඹි මේ නිවාස වැඩසටහන මඟින් එක් නිවෙසක් ඉදිකිරීම සඳහා රුපියල් 150,000ක මුදලක් පරිත්‍යාග කෙරේ.නව නිවෙස ඉදිකිරීමේ සංවිධානය හා සම්බන්ධීකරණය කඩුවෙල නාගරික මන්ත්‍රී ජී. ඒ. නීල් ශාන්ත මහතා විසින් සිදුකළ අතර, මේ අවස්ථාවට බස්නාහිර පළාත් සභා මන්ත්‍රී මේජර් ප්‍රදීප් උඳුගොඩ, සම්බන්ධීකරණ නිලධාරි කීර්ති සිරිවර්ධන, මාධ්‍ය ලේකම් චන්ද්‍රලාල් ජයතිලක, සමාජ සංවර්ධන සහකාර සුජීවනී කටුගම්පල මහත්ම මහත්මීහු ඇතුළු ප්‍රදේශවාසීන් විශාල පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307254</link>
    <topic>කඩවතලංගම බස් සේවාඅඩාළයි</topic>
    <author>කැලණිය සමුහ – එඩ්වඩ් වීරසිංහ</author>
    <content>කඩවත ශ්‍රී ලංගම ඩිපෝව මගින් ක්‍රියාත්මක වන මාර්ග අංක 230 කිරිබත්ගොඩ – පිටකොටුව (කැලණිය රජමහා විහාරය හරහා) මාර්ග අංක 234 දෙල්ගොඩ – පිටකොටුව (මාවරමණ්ඩිය, කිරිබත්ගොඩ හරහා) සහ මාර්ග අංක 261 කඩවත – පිටකොටුව (මහර හන්දිය, වත්තල හරහා) බස් සේවා නිසිපරිදි ධාවනය නොවීම නිසා ප්‍රදේශවාසීහු දුෂ්කරතාවට පත්ව සිටිති.මේ බස් සේවා නියමිත කාලසටහනක් අනුව ධාවනය නොවීමත් ධාවනය විය යුතු බස් සේවා නිසිපරිදි ධාවනය නොවීම නිසා මේ ප්‍රදේශවල පාසල් සිසුන් මෙන්ම සේවා කටයුතු සඳහා යන එන මගී ජනතාව අසීරුවට පත්ව සිිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307255</link>
    <topic>මතුගම පාසල් සිසුන්ටරථවාහන හැසිරවීමේ දැනුම</topic>
    <author>මතුගම සංචාරක</author>
    <content>මතුගම නගරයේ ප්‍රධාන පාසල්වල අධ්‍යාපනය ලබන සිසුන්ට රථවාහන හැසිරවීම සම්බන්ධයෙන් දැනුවත් කිරීමේ වැඩ පිළිවෙළක් මතුගම රථවාහන පොලිසියෙන් ක්‍රියාත්මක කර ඇත.මෙහිදී විශේෂයෙන් රථවාහන නීති රීති පිළිබඳව දැනුවත්කර පාසල් සිසුන් පාර මාරුවීම් වල යෙදවිය යුතු ආකාරය පිළිබඳව දැනුවත් කරන ලදී.මතුගම සී ඩබ්ලිව්.ඩබ්ලිව්. කන්නන්ගර මධ්‍ය විද්‍යාලය, ශාන්තමේරි මහා විද්‍යාලය හා ආනන්ද ශාස්ත්‍රාලයේ සිසුන් සඳහා මේ වැඩසටහන ක්‍රියාත්මක කෙරිණි.රථවාහන අංශයේ ස්ථානාධිපති රාජරත්න ජයසුන්දර මහතා මේ වැඩසටහන පිළිබඳව අදහස් දක්වමින් මෙසේ කීය.පොලිසියේ රථවාහන අංශයේ කටයුතු ක්‍රියාත්මක කිරීමේදී පාසල් සිසුන්ට රථවාහන නීති – රීති පිළිබඳව අවබෝධයක් ලබාදීමට අදහස් කළා. සිසුන් පාසලට පැමිණෙන හා අවසන් කර යන අවස්ථාවලදී ඔවුන්ගේ සහාය ලබාගැනීමට බලාපොරොත්තු වෙනවා.මේ දැනුවත්වීමෙන් අනතුරු අවම කිරීමටත් වළක්වා ගැනීමටත් අවස්ථාව සැලසෙනවා. මේ වැඩපිළිවෙළ නිසා පාසල්වල සිසුන් රථවාහන කටයුතු පිළිබඳව දැනුවත්වීමක් සිදුවෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307256</link>
    <topic>විසිතුරු මත්ස්‍ය වගාවටරුපියල් දසලක්ෂ 17ක්</topic>
    <author>කළුතර මධ්‍යම විශේෂ – එච්. එල්. සුනිල් ශාන්ත</author>
    <content>කළුතර දිස්ත්‍රික්කයේ විසිතුරු මත්ස්‍ය වගා කර්මාන්තය සඳහා ජාතික ජලජීවි වගා සංවර්ධන අධිකාරිය මගින් රුපියල් මිලියන 17ක මුදලක් මේ වසර සඳහා වෙන් කර ඇතැයි කළුතර දිස්ත්‍රික් මාධ්‍ය ඒකකයේ ප්‍රධාන ප්‍රවෘත්ති නිලධාරි ඩබ්. ශාන්තප්‍රිය මහතා පැවැසීය.විසිතුරු මත්ස්‍ය කර්මාන්තය කළුතර දිස්ත්‍රික්කයේ ප්‍රවර්ධනය කිරීම සඳහා 230 දෙනෙකු ඉලක්ක කරගෙන ඇති අතර ඒ යටතේ දැනටමත් 145 දෙනෙකු නැවත වගාකරුවන් වශයෙන් බඳවා ගෙන ඇත. සෙසු 85 දෙනා කර්මාන්තය සඳහා නවකයන් වශයෙන් බඳවා ගැනෙන අතර ඒ සම්බන්ධ පුහුණුවක්ද ලබාදීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307257</link>
    <topic>මාර්ග අංක 145බස් රාත්‍රී 7න් පසු නෑ</topic>
    <author>උතුරු කොළඹ සමූහ – ඒ. මදුරවීරන්</author>
    <content>කොළඹ මට්ටක්කුලිය සිට සීමාමාලකය දක්වා ධාවනය කෙරෙන මාර්ග අංක 145 දරන බස් සේවය රාත්‍රී 7න් පසු ධාවනය වීම ඉතා දුර්වල තත්ත්වයක පවත්නා හෙයින් මගීන්ට පැය ගණනක් මහ මග සිටීමට සිදුවේ.මේ හැරුණු විට සවස් භාගයේ සීමාමාලකය සිට ආරම්භ කෙරෙන බස් ධාවනය රාත්‍රී 9න් පසු කොළඹ කොටුවේ සිට පටන් ගැනීම නිසාද මගීහු අපහසුතාවට මුහුණ පාති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307258</link>
    <topic>ගම්පහ–මහර ප්‍රදේශවලපානීය ජලය පරීක්ෂාවට</topic>
    <author>මල්වාන සමූහ මහානාම විතානගේ</author>
    <content>මහර හා ගම්පහ මැතිවරණ කොට්ඨාසවලට අයත් නැදුන්ගමුව, සිවුරලුමුල්ල, ඌරුවල හා මහරගම යන ගම්මාන හතරේ පානීය ළිංවලට රසායනික ද්‍රව්‍යයක් මුසුවීමෙන් එහි පානීය ජලය බීමට නුසුදුසු තත්ත්වයක පවතින බවට වාර්තා වීමත් සමඟම එම ජලයේ පී. එච්. අගය පරීක්ෂා කර බැලීමට මධ්‍යම පරිසර අධිකාරිය, ජාතික ජල සම්පත් මණ්ඩලය හා ශ්‍රී ලංකා ආයෝජන මණ්ඩලය පියවර ගෙන ඇත.මේ සඳහා මහර හා ගම්පහ සෞඛ්‍ය වෛද්‍ය නිලධාරී කාර්යාල වල හා පොලිසියේ ද සහාය ලැබී තිබේ.නැදුන්ගමුව ප්‍රදේශයේ තිබෙන කර්මාන්ත ශාලා සඳහා අත් මේස් නිපදවන පෞද්ගලික ආයතනයකින් මුදා හරින අධික රසායනික ද්‍රව්‍ය මිශ්‍ර ජලය මෙම ගම්මානවල පානීය ළිංවලට මුසුවීමෙන් මේ තත්ත්වය උදා වී තිබෙන බවට එම ගම්වාසීහු චෝදනා නගති.මේ අනුව එම රාජ්‍ය ආයතනවල නිලධාරිහු පසුගියදා පෙරවරුවේ එම පෞද්ගලික ආයතනයට පැමිණ ඔවුන් සමඟ සාකච්ඡා කොට එම පෞද්ගලික ආයතන භූමියේ හා එම ගම්මානවල පානීය ළිංවලින් ජල සාම්පල් ලබා ගෙන මෙසේ පරීක්ෂා කිරීමට පියවර ගත්හ.මීට අමතරව වැලිවේරිය පොලිසිය මඟින් ද ජල සාම්පල් ලබා ගෙන එය රජයේ රස පරීක්ෂකවරයා වෙත යොමු කිරීමට කටයුතු කෙළේ ය.මේ සියලුම වාර්තා සතියක් ඇතුළත ලබා ගන්නා අතර ඉන් පසුව එම ගම්මාන වලට පිරිසිදු පානීය ජලය ලබා දීමට කටයුතු කෙරේ.එදින පෙරවරුවේ මහර ශ්‍රී.ල.නි.ප පක්ෂ ප්‍රධාන සංවිධායක, නිවාස ඉදිකිරීම්, ඉංජිනේරු සේවා හා පොදු පහසුකම් නියෝජ්‍ය ඇමැති ලසන්ත අලගියවන්න, බස්නාහිර පළාත් සභා මන්ත්‍රී දිලිප් රාජපක්ෂ, මහර ප්‍රාදේශීය සභාවේ සභාපති සහන් ප්‍රදීප් විතාන, ගම්පහ ප්‍රාදේශීය සභාවේ සභාපති රංජිත් ගුණවර්ධන හා ගම්පහ නගරාධිපති එරංග සේනානායක යන මහත්වරුන් ද එම ගම්මාන වලට පැමිණ ගම්වාසීන් හමු වී ඔවුනට ඉක්මනින්ම පිරිසුදු පානීය ජලය ලබා දීමට කටයුතු කරන බවට පොරොන්දු වූහ.මෙම ජල සාම්පල් වාර්තා ලැබෙන තෙක් එම ගම්මාන වලට බවුසර් මගින් පානීය ජලය ලබා දීමට කටයුතු කර ඇත.ඒ සඳහා මහර ප්‍රාදේශීය සභාව, ගම්පහ ප්‍රාදේශීය සභාව හා ජාතික ජල සම්පත් මණ්ඩලය මගින් ගැලුම් දාහේ ජල ටැංකි 15 බැගින් ජල ටැංකි 45 ක් එම ගම්මාන හතරේ පොදු ස්ථානවල තබා තිබෙන අතර ගම්පහ මහ නගර සභාව හා ජාතික ජල සම්පත් මණ්ඩලය මගින් බවුසර් යොදා පානීය ජලය ප්‍රවාහනය කෙරිණි.මේ වන විට මෙම ගම්මාන හතරේ පවුල් හාර දහසක් පමණ මෙයින් පීඩා විඳිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r1307259</link>
    <topic>රුධිර පරීක්ෂා කිරීමේජංගම සේවයක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ලබන වර්ෂයේ මැලේරියාව අපේ රටින් තුරන් කිරීමේ ජාතික වැඩසටහනට සමගාමීව රුධිර පරීක්ෂා කිරීමේ ජංගම සේවාවන් සහ දැනුවත් කිරීමේ වැඩසටහනක් කෑගල්ල දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ඉන්දික ජාගොඩ මහතාගේ උපදෙස් පරිදි ප්‍රාදේශීය මැලේරියා නිලධාරි වෛද්‍ය සනත් ප්‍රනාන්දු මහතාගේ අධීක්ෂණය යටතේ ගලිගමුව සෞඛ්‍ය වෛද්‍ය නිලධාරි කාර්යාලයට අයත් රුක්ගහතැන්න ප්‍රජා සෞඛ්‍ය මධ්‍යස්ථානයේ දී  පැවැත්විය.කෑගල්ල සෞඛ්‍ය සේවා අධ්‍යක්ෂ කාර්යාල මැලේරියා අංශයේ මහජන සෞඛ්‍ය ක්ෂේත්‍ර නිලධාරි ඩබ්ලිව්. එම්. සේනක වීරසේකර, මහජන සෞඛ්‍ය රසායනාගාර ශිල්පිනී ජේ. ආර්. කුසුමාවතී මැණිකේ, ගලිගමුව සෞඛ්‍ය වෛද්‍ය නිලධාරි කොට්ඨාස මහජන සෞඛ්‍ය ක්ෂේත්‍ර නිලධාරි ජී. ජයසේකර යන මහත්ම මහත්මීහු මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r13072510</link>
    <topic>ගොවිතැන ගැන දැනුවත් කරන වැඩමුළුවේදී</topic>
    <author>නාගොඩ විශේෂ එන් . විජේරත්න</author>
    <content>සුළු අපනයන බෝග ප්‍රවර්ධන ඇමැති රෝජිනෝල්ඩ් කුරේ මහතාගේ මූලිකත්වයෙන් සංවිධානය කළ “අපට උරුම අපේ ගොවිතැන ගැන කියාදෙන වැඩමුළුව“ බෝම්බුවල ප්‍රාථමික විදුහල් ශාලාවේදී පසුගියදා පැවැත්විණි.මෙහි ප්‍රධාන දේශනය ජාතික ගොවි සමුළුවේ සභාපති සහ අධ්‍යක්ෂ ජනරාල්, පරිසරවේදී තිලක් කන්දේගම මහතා විසින් පවත්වන ලදී.මෙම වැඩමුළුව සඳහා කළුතර දිස්ති‍්‍රක් සහකාර ගොවිජන සංවර්ධන කොමසාරිස් බී.ඒ. එන්. දිල්රුක්ෂි මහත්මිය, දොඩන්ගොඩ ප්‍රා.සභා මන්ත්‍රී කේ. එච්. වික්‍රමසිංහ මහතාද, දොඩන්ගොඩ ගොවිජන සංවර්ධන නිලධාරිනි කෘෂිකර්ම උපදේශක, කෘෂිකර්ම පර්යේෂණ හා නිෂ්පාදන සහකාර නිලධාරීන්, ග්‍රාම නිලධාරීන්, සමෘද්ධි සංවර්ධන නිලධාරීන් හා ගොවි ජනතාවද සහභාගී වූහ.මෙහිදී අදහස් දැක්වූ සුළු අපනයන බෝග ප්‍රවර්ධන ඇමැති රොජිනෝල්ඩ් කුරේ මහතාඅද අපි සහලින් ස්වයංපෝෂිතවෙලා . ඒ සහල්වලට මොකක්ද කරන්නෙ කියන ප්‍රශ්නය මතුවෙලා. ඒ වහේම ලෙඩ දුක්වලිනුත් කිසි අඩුවක් නැහැ. වල්නාශක, කෘමිනාශක අප කන බොන දේට මිශ්‍රවෙලා. මේ නිසා අපට අලුතින් හිතන්න සිද්ධ වී තිබෙනවා.සහල්වල වස විස තියෙන බවට ප්‍රචාරයක් ගියා. ආසනික්, කැඩ්මියම් තියෙනව කියා . අපි සැදී පැහැදී කටයුතු කළ යුතුයි. අපිට අවුරුදු 2500ක මහා ශිෂ්ටාචාරයක් තියෙනවා.ජාතික ගොවි සමුළුවේ සභාපති සහ අධ්‍යක්ෂ ජනරාල්, පරිසරවේදී තිලක් කන්දේගම මහතාඅධිරාජ්‍යවාදීන් පෙරදිග රටවල්වලට නිදහස දුන්නෙ උපක්‍රමශීලීවයි. අපේ රටේ කෘෂිකර්මය ඔවුන් අල්ල ගත්ත. ශ්‍රී ලංකාව කෘෂිකර්මයෙන් වෙන් කළා. අක්කරයක් වපුරන්න රුපියල් 24000ක් වැය වෙනවා. පොහොර වලටයි, වල්නාශක වලටයි. අස්වැන්න අක්කරයකට සාමාන්‍ය බුසල් 80යි. එහෙත් ඒ කිසිවක් නැතිව ස්වභාවිකව අක්කරයකට බුසල් 55ක් ගත හැකියි.ස්වාභාවික ගොවිතැන නිසා අපිට අහිමි වෙන්නෙ බුසල් 25ක් විතරයි. පාරෙ තොටේ අද 13 ගැන , ලයිට්බිල ගැන කථා කරනවා.වී බුසල් 25 නැතිවෙන එක ගැන විවේචනය කරාවි. අක්කරයකට විවිධ ගස් වර්ග 275ක් වැවෙනවා. මේ රට සහලින් බඩ ඉරිගුවලින් පමණක් නොවෙයි ස්වයංපෝෂිත විය යුත්තේ. රට ස්වයංපෝෂිත විය යුත්තේ ආහාර අතිනුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r13072511</link>
    <topic>පවුල් සියයකටස්ථිර ඉඩම් බලපත්‍ර</topic>
    <author>බුලත්සිංහල විශේෂ - මිල්ටන් ධර්මසිංහ - හොරණ විශේෂ</author>
    <content>හොරණ මැතිවරණ කොට්ඨාසයේ හාන්දුපැල්පොළ සිරිල්ටන් වතුයාය, කෝරළේඉම, නෙළුම්කුලේ ප්‍රදේශයේ රජයේ ඉඩම්වල අවු: 35කට අධික කාලයක් අනවසරයෙන් පදිංචිව සිටි පවුල් 100කට සිය ඉඩම් සඳහා ස්ථිර ඉඩම් බලපත්‍ර බෙදාදීම පසුගියදා හොරණ ප්‍රාදේශීය ලේකම් කාර්යාලයේ දී කළුතර දිස්ත්‍රික් මන්ත්‍රී විදුර වික්‍රමනායක මහතාගේ සහභාගිත්වයෙන් සිදුවිණි.මෙම අවස්ථාවට හොරණ ප්‍රාදේශීය ලේකම් නිශාන්ති ජයසිංහ, සහකාර ප්‍රා. ලේ. හපුආරච්චි සහ හොරණ ප්‍රාදේශීය සභාවේ ප්‍රාදේශීය සභා මන්ත්‍රී සනත් විපුලජීව සහ අජිත් ප්‍රේමචන්ද්‍ර යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=r13072512</link>
    <topic>ගල්පාත - කළුතරලංගම බසය නැවතිලා</topic>
    <author>හල්තොට සමූහ - විනීතා මානෙල් ගමගේ</author>
    <content>හොරණ ඩිපෝව මගින් ක්‍රියාත්මක කළ හොරණ, ගල්පාත හරහා යටවර, කළුතර දක්වා ලංගම බසය මේ වනවිට නතර වී ඇති නිසා ජනතාව දැඩි අපහසුතාවකට පත්වී සිටිති.ඉතා දුෂ්කර ප්‍රදේශයක් වන මේ ප්‍රදේශයේ දෙල්ගොඩ, බේගමුව, තලහිටිය, ගල්පාත, පාතකඩ වැනි ගම්මාන රැසක ජනතාව කි. මී. 5 - 10 දක්වා දුර ප්‍රමාණ ගෙවා ගල්පාත හෝ කළුතර නගර වෙත ගමන් කළ යුතුව ඇත.යටවර ක. විදුහලට පැමිණෙන ගුරුවරුන්ට ක්‍රමවත් ප්‍රවාහන සේවයක් නොමැති වීම නිසා පනාගොඩ හන්දියේ සිට රු. 350ක් වැනි මුදලක් ගෙවා ත්‍රිරෝද රථවල පිහිට පැතීමට සිදුවී තිබෙන බවද පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307251</link>
    <topic>තරගාවලිය ජය  ගැනීමට  හෙට තරගයේදී සූදානම්</topic>
    <author/>
    <content>මීළඟ තරගයේ දී ඇන්ජෙලෝ මැතිව්ස් නැවතත් කණ්ඩායමට එක්වන බවත්, එහි දි තරගය ජය ගනිමින් එක්දින තරගාවලියේ ජය අත්කර ගැනීමට හැකිවෙනු ඇති බවත් පෙරේදා දකුණු අප්‍රිකාවට එරෙහිව ආර්.ප්‍රේමදාස පිටියේ පැවැති දිවා රාත්‍රී දෙවැනි එක්දින තරගයෙන් පසු මැතිව්ස් වෙනුවට නායකයා ලෙස කටයුතු කළ දිනේෂ් චන්දිමාල් ප්‍රකාශ කළේය.තණතීරුව තරමක මන්දගාමී තත්ත්වයක් පෙන්නුම් කළ ද පළමුව පන්දුවට පහරදීම වාසිදායක වූ බව චන්දිමාල් කීවේය. ඔහුගේ නායකත්වය යටතේ පිට පිට දෙවැනි වරටත් දකුණු අප්‍රිකාව පරාජය පත්වූ පෙරේදා පැවැති තරගයට වර්ෂාවෙන් බාධා ඇතිවිය.ඒ අනුව ඩක්වර්ත් ලුයිස් ක්‍රමවේදය යටතේ ලකුණු 17ක ජයක් වාර්තා කිරීමට ශ්‍රී ලංකා පිලට හැකිවිය. ඒ ජයග්‍රහණයත් සමග දෙපිල අතර තරග 5කින් සමන්විත එක්දින තරගාවලිය 2-0ක් ලෙස ශ්‍රී ලංකාව ඉදිරියෙන් පසුවෙයි.පළමුව පන්දුවට පහරදුන් ශ්‍රී ලංකාව ඕවර 49.2කදී කඩුලු 9ක් දැවී රැස් කළ ලකුණු සංඛ්‍යාව 223කි. වර්ෂාවෙන් බාධා ඇති වූ හෙයින් පිළිතුරු ඉනිම ක්‍රීඩා කළ දකුණු අප්‍රිකාවට ඕවර 29ක දී ලකුණු 176ක ඉලක්කයක් ලබා දී තිබිණි.දකුණු අප්‍රිකානු පිල ඕවර 21කදි කඩුලු 5කට ලකුණු 104ක් ලබා සිටියදී ඇද හැලුණු ධාරානිපාත වර්ෂාව හේතුවෙන් තරගය මුළුමනින්ම නතර කිරීමට විනිසුරුවරුන්ට සිදුවිය. ඒ වනවිට දකුණු අප්‍රිකාව ශ්‍රී ලංකාවට වඩා ලකුණු 17ක් පසුපසින් සිටීමෙන් ශ්‍රී ලංකාවේ ජය මාවත විවර විය.ශ්‍රී ලංකා ඉනිමේ දි පන්දු රකිමින් සිටි හෂීම් අම්ලා දණහිසේ ආබාධයකට ලක්වී පිටියෙන් ඉවත්වූ අතර පසුව ස්කෑන් පරික්ෂණයකට රෝහල් ගත කොට තිබිණි. ඔහුගේ තත්ත්වය යහපත් බවත්, මීළඟ තරගයට අම්ලා ක්‍රීඩා කරනු ඇති බවත් පසුව ඩිවිලියර්ස් පැවැසීය.පෙරේදා තරගයේ විනිසුරුවරයකු ලෙස කටයුතු කිරිමට නියමිතව සිටි ඔස්ට්‍රේලියානු ජාතික රොඩ් ටකර් තරගය ආරම්භවීමට මොහොතකට පෙර අසනීපවීම හේතුවෙන් තරගයේ විනිසුරුවරුන් ලෙස කටයුතු කළ දෙදෙනාම ශ්‍රී ලාංකිකයන් වූහ.තරගය පරාජය පත්වීමෙන් අනතුරුව දකුණු අප්‍රිකානු නායක ඒ.බී.ඩිවිලියර්ස් පැවැසුවේ මෙය අවසානය නොවන බවය.'තරගාවලිය තවම ඉවර නෑ. තවත් තරග තුනක් ඉතිරියි. මේ තරගය පළමු තරගයට වඩා අපි හොඳින් කළා. අපේ පන්දු යැවීම හොඳ තත්ත්වයක තිබුණා. පිතිහරඹය නම් තරමක් පහළ තත්ත්වයකයි තිබුණේ.' ඩිවිලියර්ස් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307252</link>
    <topic>ශ්‍රී ලංකා පිල පළමු වටයෙන්ම ඉවතට</topic>
    <author>ප්‍රින්ස් ගුණසේකර</author>
    <content>නේපාලයේ කත්මන්ඩු නුවර පැවැත්වෙන සාෆ් කුසලාන 16න් පහළ පාපන්දු ශූරතාවලියේ මූලික වටයේ සියලු තරග පරාජය වූ ශ්‍රී ලංකාව තරගාවලියෙන් ඉවතට විසිවිය. දකුණු ආසියාවේ ඉන්දියාව, පාකිස්තානය, නේපාලය, බංග්ලාදේශය, භූතානය, ඇෆ්ගනිස්තානය හා ශ්‍රී ලංකාව සහභාගි වූ මේ තරගාවලියේ දුර්වලම කණ්ඩායම බවට පත්වූයේ ශ්‍රී ලංකාවය. සහභාගි වූ තරග 2න්ම පරාජය වූ ශ්‍රී ලංකාව ගෝල් 2ක් වාර්තා කරද්දී ප්‍රතිවාදී කණ්ඩායම් දෙක ගෝල් 7ක් ශ්‍රී ලංකාවට එරෙහිව වාර්තා කළහ.පළමු තරගය ඉන්දියාවට එරෙහිව පැවැති අතර එහි දී ගෝල් 4-1ක් හා බංග්ලාදේශයට එරෙහි තරග‍යේ දී ගෝල් 3-1ක් ලෙස වාර්තා විය. ශ්‍රී ලංකාව වෙනුවෙන් ගෝල් දෙකම එස්.එස්.නිරේෂ් වාර්තා කළේය. සාෆ් 16න් පහළ පාපන්දු ශූරතාවලියේ අවසන් පූර්ව තරග මේ 27වැනිදා පැවැත්වෙන අතර එහි දී බංග්ලාදේශය – පාකිස්තානය අතර හා 28වැනිදා ඉන්දියාව – නේපාලය අතර තරග පැවැත්වේ. මූලික වටයේ තවත් තරගයක් අද ඉන්දියාව හා බංග්ලාදේශය අතර පැවැත්වේ. මේ කණ්ඩායම් දෙකම අපරාජිතව සිටින හෙයින් අද තරගය උණුසුම් ස්වරූපයක් ගනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307253</link>
    <topic>ග්‍රේෂන් කුසලානය වසර 30කට පසු  නැවත පාසල් රගර් පිටියට</topic>
    <author>ෆවුස් මොහොමඩ්</author>
    <content>මෙරට පාසල් රගර් තරග ඉතිහාසයට ස්වර්ණමය මතක සටහනක් එකතු කළ ග්‍රේෂන් කුසලාන පාසල් රගර් තරගය වසර 30කට පසුව යළි පැවැත්වීමට කටයුතු යොදා තිබේ. ශ්‍රී ලංකා රගර් සංගමයේ සභාපති අසංග සෙනෙවිරත්න මහතාගේ අදහසක් අනුව බස්නාහිර පළාත් රගර් සංගමය මගින් ඒෂියන්ස් ෆයිනෑන්ස් සමාගමේ අනුග්‍රාහකත්වය මත මෙවර ග්‍රේෂන් රගර් තරගය මෙහෙයවීමට ඉදිරිපත්වී සිටියි. බස්නාහිර පළාතේ පාසල් අතරින් තෝරාගත් කණ්ඩායමක් හා මධ්‍යම පළාත් පාසල් අතරින් තෝරාගනු ලබන කණ්ඩායමක් අතර දිවා රාත්‍රී තරගයක් ලෙස පැවැත්වෙන මේ තරගය අද (25) හැව්ලොක්ස් පිටියේ දී පස්වරු 6.30ට ඇරැඹේ.මයිලෝ ජනාධිපති කුසලාන පිලිමලුන් පිටුදැකීමේ තරගාවලියේ ශූරතාව දිනූ වෙස්ලි විදුහල් කණ්ඩායමේ නායක රාහුල් ද සිල්වා බස්නාහිර පළාත් කණ්ඩායමේ නායකත්වය දරන අතර සාන්ත අන්තෝනි විදුහල් පිලේ නායක පන්ඩුක අංගම්මන මධ්‍යම පළාත් කණ්ඩායමේ නායකයා ලෙස කටයුතු කරයි.‍මේ කුසලානය 1948 – 50 වකවානුවේ එවකට සිලෝන් රගර් සංගමයේ සභාපතිවරයා ලෙස කටයුතු කළ සී‍‍.ආර්.ඇන්ඩ් එෆ්.සී.කණ්ඩායමේ හා ශ්‍රී ලංකා කණ්ඩායමේ ප්‍රබල ක්‍රීඩකයකු වූ ඊ.එෆ්.එන්.ග්‍රේෂන් මහතා විසින් එංගලන්තයේ පදිංචියට යාමට පෙර කරනු ලැබු පරිත්‍යාගයකි. ග්‍රේෂන් කුසලානය වෙනුවෙන් පළමු තරගය පැවැත්වූයේ 1959 වසරේ දිය. අනතුරුව1979 වසර දක්වා අඛණ්ඩව මේ තරගය පැවැත්වීය. ඉන් පසුව වසර 4ක කාලයක් තරගය නොපැවැත්වූ අතර නැවතත් 1983 දී පවත්වා තිබේ. මෙවර තරගය පවත්වනු ලබන්නේ 1983 වසරෙන් පසුව වීම විශේෂත්වයකි.මෙවර පැවැත්වෙන ග්‍රේෂන් කුසලාන පාසල් රගර් තරගය එළැඹෙන ආසියානු අවුරුදු 20න් පහළ රගර් ශූරතාවලියේ දෙවැනි කොටස නියෝජනය කරන ශ්‍රී ලංකා යොවුන් කණ්ඩායම තෝරාගැනීමේ තරගයක් ලෙස සැළකේ.1959 වසරේ පළමු වරට පැවැති ග්‍රේෂන් කුසලාන පාසල් රගර් තරගයට කොළඹ කණ්ඩායමට රාජකීය, සාන්ත පීතර, සාන්ත ජෝශප්, තර්ස්ටන්, වෙස්ලි හා සහිරා යන පාසල්වලින් තෝරාගත් ක්‍රීඩකයන් ඇතුළත් වූ අතර සාන්ත තෝමස්, ත්‍රිත්ව හා සාන්ත අන්තෝනි පාසල්වලින් තෝරාගත් ක්‍රීඩකයන් පිට පළාත් කණ්ඩායමට ඇතුළත් විය. මංගල ග්‍රේෂන් කුසලාන තරගයේ ජය හිමිවූයේ කොළඹ කණ්ඩායමටය.අවසන් වරට 1983 වසරේ පැවැති ග්‍රේෂන් කුසලාන තරගයේ ජය හිමිවූයේ පිට පළාත් කණ්ඩායමටය. එම කණ්ඩායමේ නායකයා ලෙස ශ්‍රී ලංකා රගර් සංගමයේ වත්මන් සභාපති අසංග සෙනෙවිරත්න මහතා කටයුතු කිරීම විශේෂ සිදුවීමකි. ඊට ප්‍රවීණ තරග විනිසුරු නිසාම් ජමාල්දීන්, අනිල් ජයසිංහ වැනි ප්‍රබල ක්‍රීඩකයන් ද ඇතුළත් වූහ.'ඒෂියන් ෆයිනෑන්ස්' සමාගමේ පූර්ණ අනුග්‍රහය යටතේ පැවැත්වෙන මෙවර ග්‍රේෂන් කුසලාන පාසල් රගර් තරගයේ ප්‍රධාන ආරාධිත අමුත්තා ලෙස බස්නාහිර පළාත් රගර් සංගමයේ සභාපති රිස්ලි ඉල්යාස් මහතා සහභාගි වීමට නියමිතය..</content>
  </post></root>