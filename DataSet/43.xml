<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105118</link>
    <topic>උසස් බාලිකා ප්‍රාථමික ක්‍රීඩා හෙට</topic>
    <author>මහනුවර ක්‍රීඩා විශේෂ</author>
    <content>මහනුවර උසස් බාලිකා විදුහලේ ප්‍රාථමික අංශයේ 10 වන වාර්ෂික ක්‍රීඩා උළෙල විදුහල්පතිනි මල්කාන්ති අබේගුණසේකර මියගේ උපදෙස් පරිදි ප්‍රාථමික අංශයේ සහකාර විදුහල්පතිනි පුෂ්පා ආරියරත්න මිය ඇතුළු ක්‍රීඩා කමිටුව මැයි මස 12 වනදා පෙරවරු 9.30 සිට බෝගම්බර පිටියේදී සංවිධානය කර ඇත. එහි ප්‍රධාන ආරාධිතයා වන්නේ ජනාධිපති ආර්යා ශිරන්ති රාජපක්‍ෂ මහත්මියයි.  ලබන ජූනි මස 1, 2 සහ 3 යන දිනවල සුගතදාස ගෘහස්ත ක්‍රීඩාංගනයේ දී පැවැත්වීමට නියමිත කාන්තා සහ පිරිමි ආධුනික බොක්සිං තරගාවලිය සඳහා ඉල්ලුම් පත් කැඳවීම දැන් සිදුකෙරෙන බව බොක්සිං පරිපාලන කමිටුව දන්වා සිටියි. මේ මස මුල දී පැවැත්වීමට නියමිතව තිබූ මේ තරගාවලිය බොක්සිං ක්‍රීඩාව සඳහා තාවකාලික පාලන කමිටුවක් පත් කිරීමෙන් ඇති වූ තත්වය මත කල් දැමීමට සිදුවී තිබිණි.එක් ක්‍රීඩා සමාජයකින් එක් බර පන්තියක් සඳහා උපරිම වශයෙන් ක්‍රීඩකයන් හෝ ක්‍රීඩිකාවන් තිදෙනකු පමණක් සහභාගි කරවන ලෙසත්, ඉල්ලුම් පත් මේ මස 25 දින හෝ ඊට පෙර බොක්සිං පාලන කමිටු සභාපති, ක්‍රීඩා සංවර්ධන දෙපාර්තමේන්තුව, ටොරින්ටන් පෙදෙස, කොළඹ 7 ලිපිනයට ලියාපදිංචි තැපෑලෙන් හෝ පැමිණ භාර දෙන ලෙසත් ඔවුන් දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=s1105119</link>
    <topic>එංගලන්ත ක්‍රිකට් සංචාරයේ නිරත වන ශ්‍රී ලංකා පිලේ ක්‍රීඩකයන්.</topic>
    <author>ඡායාරූපය - ගුවන්තොටුපල කුමාරසිරි ප්‍රසාද්</author>
    <content>එංගලන්ත ක්‍රිකට් සංචාරයේ නිරත වන ශ්‍රී ලංකා පිලේ ක්‍රීඩකයන් 10 දෙනකු ඊයේ (10) දිවයිනෙන් පිටත්ව ගියහ. කටුනායක බණ්ඩාරනායක ජාත්‍යන්තර ගුවන් තොටුපලේ දී ශ්‍රී ලංකා පිලේ දිනේෂ් චන්දිමාල්, තරංග පරණවිතාන ඇතුළු ක්‍රීඩකයන්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=f1105111</link>
    <topic>පාර්ලිමේන්තු ගරුත්වය රකින්නවිවාද සජීවීව විකාශය කරනවා</topic>
    <author>සාකච්ඡා කළේ චන්දන ජයවීර ඡායාරූප රංජිත් අසංක</author>
    <content>පාර්ලිමේන්තු සම්ප්‍රදාය ඉදිරියට ගෙන යාම සඳහා ශ්‍රී ලංකාව හඳුන්වා දීමට අදහස් කරන ක්‍රියාමාර්ග ගැන සහ එහිදී තොරතුරු දැනගැනීමේ හා අදහස් ප්‍රකාශ කිරීමේ අයිතිය ආරක්‍ෂා විය යුතු ආකාරය ගැන බ්‍රිතාන්‍ය පාර්ලිමේන්තුවේ ක්‍රියාදාමය ගැන අධ්‍යයනයක චාරිකාවකින් පසු නියෝජ්‍ය කථානායකවරයා “දිනමිණ” හා අදහස් දක්වා සිටියේ මෙසේය.* ඔබ පසුගිය දිනවල බ්‍රිතාන්‍ය පාර්ලිමේන්තු නියෝජිතයෙක් සමඟ කළ සාකච්ඡාවේදී අවධාරණය කළ කරුණු මොනවාද ? එහිදී හමුවූ නියෝජිතයන් කවුද ?ලෝකයේ පැරණිම පාර්ලිමේන්තු ක්‍රමයක් පවතින බ්‍රිතාන්‍යයෙන් අපේ පාර්ලිමේන්තු ක්‍රියාදාමයට අදාළ කරගත හැකි කරුණු මොනවාද ? යන්න අධ්‍යයනය කිරීම මෙම සංචාරයේ ප්‍රධාන අරමුණ වුණා. ඊට අමතරව ලෝකයේ මේ මොහොතේ මතුව ඇති කාලීන දේශපාලන කරුණු පිළිබඳව හා අපේ රටට බලපාන ගැටලු කිහිපයක් පිළිබඳ ඔවුන් සමඟ සාකච්ඡා කළා.බ්‍රිතාන්‍ය පාර්ලිමේන්තුවේ කථානායකතුමා හා ඇමැතිවරුන්ට අමතරව පක්ෂ විපක්ෂ මන්ත්‍රීවරුන් කිහිප දෙනෙක් සමඟ හා පාර්ලිමේන්තු මහලේකම්වරයාත් එම සාකච්ඡාවට සහභාගී වුණා.* බ්‍රිතාන්‍ය පාර්ලිමේන්තුවේ ශ්‍රී ලංකාවේ උතුරේ ප්‍රශ්නය සාකච්ඡාවට ගැනුණු අවස්ථාවලදී ත්‍රස්තවාදය සාධාරණීකරණය වන අයුරින් මන්ත්‍රීවරු අදහස් දක්වා තිබෙනවා. ඔබ මේ ගැන ඔවුන්ගේ අවධානය යොමු කළාද ?මෙවැනි සිදුවීම් සිදුව ඇත්තේ දේශපාලන පක්ෂ අතර ප්‍රතිපත්තිමය එකඟතාවයක් හෝ ඒ නියෝජිතයන්ගේ පුද්ගලික රුචි අරුචිකම් නිසා නොවේ.බ්‍රිතාන්‍ය පාර්ලිමේන්තුව ශ්‍රී ලංකාවේ ස්වෛරීභාවය අගය කරනවා. ඔවුන් මෙම සාකච්ඡාව තුළදීත් බ්‍රිතාන්‍ය හා ශ්‍රී ලංකාව අතර පවතින දීර්ඝ කාලීන මිත්‍ර සම්බන්ධය ඉහළින්ම අගය කළා.ලෝකයේ කොයි රටක් වුණත් මන්ත්‍රීවරුන්ට ඔවුන්ගේ ඡන්ද දායකයන්ගේ වුවමනා එපා කම් වෙනුවෙන් පෙනී සිටින්න වෙනවා.බ්‍රිතාන්‍යයේ ඡන්ද පදනම අපිට වැඩිය වෙනස්. පුරවැසිභාවය ලැබුවන්ට අමතරව නිත්‍යවාසය සඳහා බලපත්‍රය ලැබූ අයටත් එරට ඡන්දය බලය ලැබෙනවා. සාපේක්ෂ වශයෙන් බ්‍රිතාන්‍යයේ ඡන්ද ප්‍රකාශ කිරීමේ අනුපාතය පහළ මට්ටමක පවතින නිසා ජයග්‍රහණය කිරීම තීරණාත්මක කරුණක් බවට සංක්‍රමණිකයන්ගේ ඡන්දය බලපා තිබෙනවා.* දෙමළ ඩයස්පෝරාව සිය මතවාදය යුරෝපය තුළ ව්‍යාප්ත කිරීම සඳහා මෙම පසුබිම භාවිතා කරන්නේ කොහොමද ?විදේශයන්ට සංක්‍රමණය වී සිටින දෙමළ ජනතාව මුළුමනින්ම නොවුණත් ඔවුන්ගෙන් සැලකිය යුතු පිරිසක් තවමත් එල්ටීටීඊ ත්‍රස්තවාදය වෙනුවෙන් පෙනී සිටිනවා. ඔවුන් ත්‍රස්තවාදය ලෝකය තුළ ව්‍යාප්ත කිරීමට, නැතිවී ගිය බලය නැවතත් සක්‍රීය කිරීමට, ප්‍රජාතන්ත්‍රවාදී ආයතනවල අදහස් ප්‍රකාශ කිරීමට ඇති අයිතිය පාවිච්චි කරනවා.ඔවුන් දෙමළ සංක්‍රමිණිකයන්ගේ ඡන්දය බලය පෙන්වා දේශපාලන නියෝජිතයන් මගින් ලංකාවේ දෙමළ ජාතිකයන්ට අසාධාරණයක් සිදු වන බව ප්‍රකාශ කරනවා.* යුද්ධයෙන් වඩාත්ම පීඩාවට පත්වූ කොටස වන උතුරු නැගෙනහිර හා අනෙකුත් ප්‍රදේශවල පදිංචි දෙමළ ජාතිකයන් රාජ්‍යයේ ක්‍රියාවලියට සක්‍රීය ලෙස සම්බන්ධ වෙමින් සිටින තත්ත්වයක් තුළ විදේශගත සමහර දෙනෙක් ත්‍රස්තවාදය මතු කිරීමට උත්සාහ කිරීමෙන් බලාපොරොත්තු වන්නේ කුමක්ද ?මම මෙම නියෝජිතයන් සමග කළ සාකච්ඡා කිරීමේදී ඒ සඳහා බලපාන හේතු බොහොමයක් අනාවරණය වුණා. එයින් එක් වැදගත් කරුණක් වන්නේ බ්‍රිතාන්‍යයේ පුරවැසිභාවය ලබා ගැනීමට අවශ්‍යය තත්ත්වයක් නිර්මාණය කිරීම ගත හැකියි.බ්‍රිතාන්‍යයේ ජීවත් වන බොහෝ ද්‍රවිඩ සරණාගතයන්ට එරට තුළ රැඳී සිටීමට අවස්ථාව ලැබී ඇත්තේ උතුරු නැගෙනහිර ප්‍රශ්නය නිසයි. ශ්‍රී ලංකාවේ නැවත වරක් සාමකාමී වාතාවරණයක් බිහිව තිබෙනවා නම් ඔවුන්ට “දේශපාලන සරණාගතයන්” යන ලේබලය යටතේ බටහිර රටවල පුරවැසි හිමිකම ලබාගත නොහැකියි.ඒ අනුව ඔවුන්ට තවදුරටත් ඒ රටවල රැඳී ඉන්න නම් පුරවැසිභාවය තහවුරු කර ගන්න නම් ශ්‍රී ලංකාව පිළිබඳ අසත්‍ය ප්‍රචාර පතුරුවා හරිමින් මේ රටේ ප්‍රචණ්ඩ ක්‍රියාවන් සිදුවන බව කිව යුතුයි.අපේ රටේ විපක්ෂයේ සමහර මන්ත්‍රීවරු ඉදිකර අවසන් වුණු පාරවල් ගැන පාර්ලිමේන්තුවේ ප්‍රශ්න අහනවා. ඔවුන් එහෙම අහන්නේ ඒ දේවල් නොකෙරුණු නිසාවත්, වෙනත් හේතුවක් නිසාවත් නෙවෙයි. ඔවුන් ඒ තුළින් මම අහපු නිසා තමයි වැඩේ වුනේ කියලා ජනතාවට පෙන්වීමට උත්සාහ කරනවා. බ්‍රිතාන්‍ය පාර්ලිමේන්තුවේ සිදුවූයේත් ඒවගේ වැඩක්.* මේ තත්ත්වය වෙනස් කිරීමට ඔබ උත්සාහයක් ගත්තාද?ලංකාවේ ත්‍රස්තවාදී ප්‍රශ්නයේ ස්වභාවය ගැන ඔවුන් මේ රටට කරපු හානිය ගැන අපි බ්‍රිතාන්‍ය පාර්ලිමේන්තුවේ නියෝජිතයන්ට කරුණු කිව්වා. යුද්ධය අවසන් වීමෙන් පසු බැසිල් රාජපක්ෂ මහතාගේ නායකත්වය යටතේ ආර්ථික සංවර්ධන අමාත්‍යාංශය මගින් උතුරු නැගෙනහිර ප්‍රදේශ සංවර්ධනය කිරීමට ආරම්භකර ඇති ක්‍රියාමාර්ග ගැනත් පූර්ණ අවබෝධයක් ලබාදුන්නා. මේ ගැන සඳහන් වාර්තා අපි පාර්ලිමේන්තු පුස්තකාලයට ලබා දුන්නා. කථානායකතුමාට අගමැතිතුමාට ලබා දුන්නා. ඉදිරියේදී යමෙක් ලංකාව පිළිබඳ වැරදි මතයක් කිව්වොතින් ඒ ගැන අධ්‍යයනය කර තොරතුරු හෙළි කිරීමට අවශ්‍යය සම්පත් ලබාදීම මේ සාකච්ඡාවේ තවත් අරමුණක්.* පාර්ලිමේන්තුවේ සිදුවන විවාදයන් සජිවීව විකාශය කිරීමෙන් තොරතුරු දැන ගැනීමේ මහජන අයිතියට ඉඩදීමට කථානායකවරයා ගෙන ඇති තීරණය ක්‍රියාත්මක කිරීමට අදහස් කරන්නේ කෙසේද?පාර්ලිමේන්තු විවාදයත් ජනතාවට දැන ගැනීමට හැකි ආකාරයට ප්‍රසිද්ධ කිරීමට අවශ්‍යය වැඩපිළිවෙළක් සකස් කිරීමට ඉතාමත් උනන්දුවෙන් චමල් රාජපක්ෂ කථානායකතුමා කටයුතු කරමින් සිටිනවා. එය කළ යුතු ක්‍රමවේදය කුමක්ද? විවාද විකාශය කිරීමට අවසර දෙන්නේ කුමන නාලිකාවටද? විකාශන කටයුතු සඳහා වැයවන මුදල් ලබාදෙන්නේ කවුද? මේ ගැන අනෙකුත් මන්ත්‍රීවරුන් සමඟ සාකච්ඡා කර එකඟත්වයක් ලබාදෙන මේ වැඩපිළිවෙළ ඉදිරියේදී ක්‍රියාත්මක කිරීමට අප අදහස් කරනවා.* පාර්ලිමේන්තු විවාදවල ගුණත්වය ඉහළ නැංවීමේ අභියෝගය ජය ගැනීමට උත්සාහ කරන්නේ කෙසේද?පාර්ලිමේන්තු විවාද සජිවීව විකාශය කිරීමට උත්සහ කරන්නෙත් එම විවාදවල ගරුත්වය ඉහළ නංවාගැනීම සඳහායි. බ්‍රිතාන්‍ය පාර්ලිමේන්තුවේ බොහෝවිට සාකච්ඡා කෙරෙන්නේ ප්‍රතිපත්තිමය තලයේ කරුණු. නමුත් අපේ සමහරු කාරක සභාවල ඇසිය යුතු ප්‍රශ්නත් පාර්ලිමේන්තුවේදී අහනවා. ජනමාධ්‍ය මගින් අනිසි ප්‍රචාරයක් ලබා ගැනීම මෙයට හේතුවයි. ඒකෙන් පාර්ලිමේන්තු ක්‍රියාදාමය ඉදිරියට යාමක් සිදුවන්නේ නැහැ. ජනතාව අපෙන් බලාපොරොත්තු වෙන දෙය වෙන්නෙත් නැහැ.* බ්‍රිතාන්‍ය සම්ප්‍රදාය තුළ තොරතුරු දැක ගැනීමේ අයිතිය ආරක්ෂා කිරීමට පණවා ඇති නෛතික සුජාතභාවයක් ශ්‍රී ලංකාවටත් එපමණින්ම අදාළ කරගත හැකිද? පාර්ලිමේන්තු වරප්‍රසාද එහිදී අදාළ වන්නේ කෙසේද?බ්‍රිතානයේ ප්‍රජාතන්ත්‍රවාදය උපරිම අයුරින් ක්‍රියාත්මක වෙනවා යැයි විශ්වාසයක් තිබෙනවා. නමුත් එරට තුළ වූවත් රාජ්‍ය රහස් ලේඛන හා ආරක්ෂාව සම්බන්ධයෙන් වැදගත් වන ලේඛන හෙළිදරව් කිරීම පිළිබඳ සීමාවන් පවතිනවා.පාර්ලිමේන්තුවේ ප්‍රශ්න කිරීමට රජයේ රහස් ලේඛනයක් මන්ත්‍රීවරයකුට ලබාදුන් රජයේ නිලධාරියාට ඔවුන් සිර දඬුවම් දුන්නා. මන්ත්‍රීවරයාට විරුද්ධව නඩු දැම්මා. ඒ අනුව තොරතුරු දැන ගැනීමේ නිදහස රාජ්‍ය ආරක්ෂාව යටත් කරුණක් බව බ්‍රිතාන්‍ය පාර්ලිමේන්තුවත් පිළිගෙන තිබෙනවා.* පොදු රාජ්‍ය මණ්ඩලීය පාර්ලිමේන්තු නියෝජිතයන්ගේ සංගමය ලබන වසරේදී ශ්‍රී ලංකාවේදී රැස්වීමට තීරණය කිරීම අපේ රටට වැදගත් වෙන්නේ කොහොමද?පොදු රාජ්‍ය මණ්ඩලයේ ආරම්භක රටක් හැටියට යුද්ධය අවසන් විමෙන් පසු ශ්‍රී ලංකාව ලබාගෙන ඇති ප්‍රගතිය පිළිබඳ තමන් සෑහීමට පත් වෙන බව එහි මහලේකම් විලියම් එෆ්. සීජා මහතා මා සමඟ ප්‍රකාශ කර සිටියා. අපිට ජාත්‍යන්තර ප්‍රශ්නවලදී අවශ්‍ය සහය ලබා දීමට අනෙකුත් රටවල් සහය දිය යුතු බවත් ඔහු වැඩිදුරටත් පැවසුවා.අපි ත්‍රස්තවාදය අවසන් කර ඉදිරියට යන බව ලෝකය දැනගත යුතුයි. ඒ බව විදේශීය දේශපාලන නායකයින්ට නිවැරදිව දැනගත හැකි වන්නේ අපේ රටට පැමිණ එහි ආයතන ක්‍රියාත්මක වන හැටි දැක ගැනීමෙන්.ලබන වසරේ චමල් රාජපක්‍ෂ කථානායකතුමාගේ ප්‍රධානත්වයෙන් පැවැත්වෙන පාර්ලිමේන්තු නියෝජිතයන්ගේ රැස්වීමට පොදු රාජ්‍ය මණ්ඩලයට අයත් රටවල් 53 ක කථානායකවරු ඇතුළු නියෝජිතයන් දහසක් පමණ සහභාගි වෙනවා. අපේ රට පිළිබඳ ඔවුන්ට නිවැරදි ප්‍රචාරයක් ලබාදීමට එය හොඳ අවස්ථාවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=f1105112</link>
    <topic>කවියයි වෙදකමයි ඉගැන්නුවේ අපෙ අප්පච්චි</topic>
    <author>සටහන හා ඡායාරූප නිලූකා ඩී.තිලකරත්න</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම්තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ සුළු අපනයන භෝග ප්‍රවර්ධන අමාත්‍යංශයේ ලේකම් වජිර නාරම්පනාව මහතාගෙනි.* නාරම්පනාව තරමක දුබල නමක්?නාරම්පනාව පරපුර හමුවන්නෙ නුවර ප්‍රදේශයෙන්. මා හැදී වැඩුණේ මාතලේ දිස්ත්‍රික්කයේ සියඹලාගහවෙල අපූරු ගම්මානයේ. මම නමින් වජිර නාරම්පනාව.* පවුල් පරිසරය?සහෝදර සහෝදරියන් හතකගෙන් යුත් පවුල් පසුබිම අත්දැකීම් සමුදායක් හා කැටි වූවක්. මෘදු කුසලතා වර්ධනය තුළින් නායකත්වයට පාර කිව්වෙ ඒ අතීතයයි. සාම්ප්‍රදායික ගොවිකම උරුමකරගත් පසුබිමක අම්මා, අප්පච්චි අප මෙහෙයවූ ආකාරය අදත් වැදගත්. එය සපුරා උගත්කම පරයා නැගුණු මුහුකුරාගිය බුද්ධියම බව පැහැදිලියි. මගේ මව ඉහළ වලව්වේ හීං කුමාරි. අප්පච්චි වනිගසේකර මුදියන්සේලාගේ විජේරත්න බණ්ඩාර. මේ මවුපියන්ට අනුව අපි හැබෑම ගොවි පුතුන් බව සඳහන් කිරීම නිවැරදියි. එහෙත් මගේ අප්පච්චි මොනිටර් විභාගය පවා සමත් කෙනෙක්.* ඒ ආභාසය ඔබ ලැබූ ආකාරය...එතුමා බෙහෙවින් පැරණි සංදේශ කාව්‍යය කෙරේ උනන්දුවක් දැක්වූ අයෙක්. බොහෝ හැන්දෑ ජාමයන්හිදි ඒ කවි අප්පච්චිගේ හඬින් අහන්නට ලැබෙනවා. අපි එතුමාගේ ශ්‍රාවකයෝ වූවා පමණක් නෙවෙයි තරගයට කාව්‍ය අභ්‍යාසවල යෙදෙන්නටත් සිදුවූවා. මමත් අක්කාත් හරි හරියට මේ අභ්‍යාස කෙරෙහි යොමුවුණා. ඒ රසාස්වාදය මා තුළ ගබඩා කරවීමේ ප්‍රතිඵලය මා පසුකාලීනව නිර්මාණකරණයට යොමුවීමයි. ඒ ගෞරවය අයිති අප්පච්චිටයි.* ඔබ අධ්‍යාපනය හැදෑරූ ගුරුගෙදර,මා අධ්‍යාපනය හැදෑරුවේ මැදබැද්ද මහා විද්‍යාලයෙන්. පාසල් කාලයේදිත් සමස්ත ලංකා පද්‍ය රචනා, කෙටිකතා තරගාදියෙනුත් ජාතික මට්ටමේ සම්මාන ලැබූවෙක්.* පවුලෙ සිව්වැනියා ලෙස වැඩිහිටි සොහොයුරන්ගේ නායකත්වය පිටුවහලක්ව තියෙන්නට ඇති?විශේෂයෙන් ලොකු අක්කාගේ හැබෑ නායකත්වය පවුලට විශාල රුකුලක් වූ බව පසක් කළ යුතුයි. උදේ වරුවේ පාසලේත් සවස් කාලයේදී කුඹුරෙ පිටියෙත් ගත කළ අපිට මේ මහපොළොවේ පය ගහල ඉන්න කියාදුන්නේ අම්ම, අප්පච්චි දෙන්නයි. ඒ තුළ අපේ හදවත්, ගහකොළ, සතා සිවුපාවා කෙරේවන ළෙංගතුකමක් ඇති කළා.* ළමා කාලය කෙනකුගේ ජීවිතයට සදා නොමැකෙන මතකයන් එක් කරනවා.ඒක සැබෑවක්. ඒ කාලෙ අපේ ගමටම රේඩියෝවක් තිබුණෙ එකම එක ගෙදරකයි. ඒ ගෙදර තිබුණ මගුල් ගෙදරකට ස්පීකරයක් ගෙනාවා. ඒ ස්පීකරයෙන් කවි කියන්නත් ළමුන්ට අවස්ථාව ලබා දුන්නා. ඒ පෝළිමට මමත් එක්ව හිටිය. ඒත් මේ කවි පෝළිම මෙහෙයවපු තැනැත්තා මට ඒ අවස්ථාව ලබා දුන්නෙම නෑ. එදා මගේ පුංචි හිතට දැණුනු දුකට මං අඬාගෙන දිව්වෙ අම්ම ළඟට. එදා මගේ ඔළුව අතගාල අම්ම මෙහෙම කිව්වා.“පුතා බයවෙන්න එපා. මේ ගමටම අහෙන්න කවි කියන්නනේ පුතාට බැරිවුණේ. ඒත් රටටම ඇහෙන්න කවි කතා කියන්න ශක්තිය ධෛර්ය මගෙ පුතාට තියෙනවා.”ශ්‍රී ලංකා ගුවන් විදුලි සංස්ථාවේ සහන නිවේදකයෙක් වූ දවසේ අම්මගේ හිතේ ශක්තිය මම කොයිතරම් දුරක් අරගෙන ආවාදැ’යි සිහිකළේ හැබෑම අභිමානයෙන්.* ඔබේ සරසවි ආගමනය ඒ අභිමානය තවත් ඔප්නංවන්නට ඇති?සරසවි ප්‍රවිශ්ටය ගැමි දරු දැරියනගේ සිතේ ඇඳුණු සිහිනයක්. ඒ සතුට මගේ මවුපියන් වින්ෙඳ බොහෝ උපේක්‍ෂා පෙරදැරිව කියලයි මං හිතන්නෙ. “මගෙ පුතාට තුරුණුවන්ගෙ සරණයි” ඔවුන් මට ආශිර්වාද කළා. ඒ වගේ ම පරාජය ලැබූ විටකදීත් කිව්වෙ ඔය ටිකමයි. කොහොම නමුත් 1981 දී මා කොළඹ විශ්වවිද්‍යාලයෙන් සිංහල ගෞරව උපාධියත් ලබාගත්තා. මගේ මතකයේ හැටියට මමයි, මල්ලියි නංගියි හැරුණුවිට තවත් එක්කෙනෙක් විතරයි අපේ ගමෙන්ම විශ්වවිද්‍යාලයට තේරුණේ. එහෙත් මගේ විශ්වවිද්‍යාල ආගමනයක් සුවිශේෂී කරුණක්.* ඒ පිළිබඳ සඳහන් කළොත්?මා විශ්වවිද්‍යාල ප්‍රවිශ්ටය ලැබූවෙ රාජ්‍ය මූල්‍ය හා අයබදු විද්‍යාවේදි උපාධිය හැදෑරීමටයි. එහෙත් මේ විෂය හදාරමින් සිටියදී සාහිත්‍යය කෙරේ පැවැති නැමියාව සිංහල හැදෑරීමට මා යොමු කළා. එහිදී පීඨාධීපතිව සිටි මහාචාර්ය එම්. බී. ආරියපාල මහතා මා කලා පීඨයට ඇතුළත් කරගත්තා. එහි ප්‍රථම වර්ෂාවසාන පරීක්‍ෂණ ප්‍රතිඵල අනුව කණ්ඩායමේ ඉහළ ප්‍රතිඵල තිබුණේ මටයි.ඒ අනුව මහාචාර්ය පියසීලී විජේගුණසිංහ මහත්මිය සිංහල විශේෂවේදී පාඨමාලාව හදාරණ ලෙස මඟපෙන්වීම් කළා. ඒ අනුව මා දෙවන පෙළ ඉහළ සාමාර්ථ ඇතිව සිංහල විශේෂවේදී උපාධිය ලබාගත්තා.* රසවිය හා බැඳුණු ඉදිරිගාමී කටයුතු පිළිබඳ කතා කළොත්?අපි කොළඹ විශ්වවිද්‍යාලයෙන් යටපත්ව ගිය සිංහල සංගමය නැවත ඇතිකළා. මා එහි ආරම්භක සභාපතිවරයායි. විශ්වවිද්‍යාලයේ ප්‍රසිද්ධ සල්ගහ යටදීයි අපි එහි සාකච්ඡාවන් පැවැත්වූයේ.* ඔබ ඉහතදී නිර්මාණකරණයට යොමුවූ බවක් සඳහන් කළා.ඔව්, සාහිත්‍ය කෙරේ පැවැති උනන්දුව ඔපමට්ටම් කළේ විශ්වවිද්‍යාලය බව සඳහන් කළ යුතුයි. එහි ප්‍රතිඵලය ‘කිරුළ හිමි තොපටමය’ මගේ ප්‍රථම නිසදැස් කාව්‍ය සංග්‍රහය ප්‍රකාශයට පත්වීමයි. එහි මිල රුපියල් දෙකයි.* සාහිත්‍ය රසාස්වාදය පිළිබඳ ඔබේ හැඟීම?රසාස්වාදය පිළිබඳ විදග්ධ මත තුළින් එය මෙසේ තහවුරු කළ හැකියි. කාව්‍ය ශ්‍රාස්ත්‍රයේ එන පරිදි සාහිත්‍ය රසවින්දනයක් නැත්තා කැලේ ඉන්නා සතෙකුට සමානය. එම වින්දනාත්මක ගුණය පිහිටියා වූ තැනැත්තා සෙමෙර මුවන් සේ දුලබය. එයම සියබස් ලකරෙහි සඳහන් වන්නේ,“පෙදෙහි රස හව් විඳිනා - දෙනෙතා ඉතා දුලබෝ” යනුවෙනි.* විශ්වවිද්‍යාලයෙන් සමුගත්ත ඔබ?ගලේවෙල සිල්වත්ගල මහා විද්‍යාලයේ උපාධිධාරී ගුරුවරයෙක් ලෙස කටයුතු කළා. ඒ වනවිට මා පරිපාලන සේවා විභාගය ලියලයි හිටියෙ. දවසක් විදුහල්පතිතුමා දුවගෙන ඇවිත් මගේ නම පත්තරේ ඇති බව කීවා. ඒ පරිපාලන සේවයට පත්වූ බව සඳහන් කරමින්.* ඒ අනුව රාජ්‍ය සේවයේ ඔබේ පළමු පත්වීම?කම්කරු අමාත්‍යංශයේ සහකාර ලේකම් ධූරයක්. එහි කෙටිකාලයක් සේවය කිරීමෙන් පසු මා උප දිසාපතිවරයෙක් ලෙස මිනුවන්ගොඩ ප්‍රාදේශීය උප දිසාපති කාර්යාලයට පත්ව යනවා. ඒ වෙද්දි ගම්පහ දිස්ත්‍රික්කයේ ළාබාලම උප දිසාපතිවරයා වූයේ මමයි. ලොකු ජවයකින් කටයුතු කළ කාලයක් ලෙස සඳහන් කළ හැකියි. එවක දිසාපති ලෙස කටයුතු කළේ බ්‍රිගේඩියර් රුද්‍රිගෝ මහතායි. එතුමා උපදිසාපති කාර්යාල අතර තරගයක් ලෑස්ති කළා. ඒ අනුව 1986 ගම්පහ දිස්ත්‍රික්කයේ උපදිසාපති කාර්යාල නඟාසිටුවීමේ හොඳම උපදිසාපති කාර්යාලයට හිමි සම්මානය දිනාගත්තා. මේ ජයග්‍රහණය වෘත්තීය මට්ටමින් ලැබූ ප්‍රථම අවස්ථාව වීම නිසා එය අලුත් අත්දැකීමක්. ඒ තුළ ලොකු ආත්ම ශක්තියකින් ඉදිරි මහජන කටයුතු මා විසින් දියත්කළා. එහෙත් දේශපාලන හේතූන් මත මා දිවුලපිටියට මාරුකළා.* ඒ වකවානුවේ ජේවීපී කැරැල්ල නැඟී සිටි අවධියක්.ඔව්, ඇත්තටම ඒ කාලය ඉතා කටුකයි. ජේවීපී දෙවැනි කැරැල්ල ඇරැඹි ඒ වකවානුවේ උදේ රාජකාරියට යන අතරමඟ මිනී කඳු දෙක තුන මුණ ගැහෙනවා. ජේවීපියට සම්බන්ධ යැයි සැක කළ තරුණ දූ පුතුන් උපදිසාපතිවරුන්ට බාරදෙන්න නියම වූ විට දරුවන් අපවෙත බාරකොට යන මවුපියන්ගේ වේදනාව මා තුළ ඇතිකළේ කම්පාවක්. මම ඒ අවස්ථාව අළලා “සතර පෙර නිමිති” මැයෙන් කවි පොතක් පවා රචනා කළා. එහෙත් මේ කාලසීමාව තුළ පීකිං විශ්වවිද්‍යාලයට ශිෂ්‍යත්වයක් ලැබීම විශේෂ අවස්ථාවක් ලෙස සඳහන් කළ හැකියි.චීනයේ පීකිං විශ්වවිද්‍යාලයේ ගත කළ වසර දෙකක කාලය වටිනාම කාලයක්. එහිදී ජාත්‍යන්තර සම්බන්ධතා පිළිබඳ ශාස්ත්‍රපති උපාධිය මා ලබාගත්තා.* ඔබ නැවත ලංකාවට පැමිණියේ?ලංකාවට ආ පසු කෙටි කාලයක් කටාන උපදිසාපති ලෙස කටයුතු කළා. පසුව ශ්‍රී ලංකා සංවර්ධන පරිපාලන ආයතනයේ උපදේශක වරයෙක් ලෙස කටයුතු කළා. එහිදී රාජ්‍ය සේවයේ විධායක මට්ටමේ නිලධාරීන්ට ඉගැන්වීම් කටයුතුවල නියැලීමට ලැබීම මා ලැබූ සුවිශේෂී අවස්ථාවක් ලෙස සඳහන් කළ හැකියි.* ඔබ මුලදි සඳහන් කළා ගුවන්විදුලියේ නිවේදක තනතුරක් හෙබ වූ බව. රාජ්‍ය සේවයට පිවිසි ඔබ නිවේදකයකු වූ ආකාරය සඳහන් කළොත් ?මා ගුවන් විදුලියේ සහන නිවේදකයකු ලෙස කටයුතු කළේ රාජ්‍ය සේවයට සම්බන්ධ වීමට පෙරාතුවයි. 1982 වර්ෂයේදී සහන නිවේදක තනතුරට ඉ්ලලා තිබුණා. අයදුම්කරුවන් 30,000ක් පමණ දෙනා ඊට ඉල්ලුම් කරල තිබුණා. පරීක්ෂණ තුනකින් පස්සෙ අපි දහඅට දෙනෙක් ඊට තෝරාගත්තා. මා එහි ටික කාලයක් කටයුතු කළා.* උපදේශක තනතුරට ඔබ සමුදුන්නෙ ?ජනාධිපති ලේකම්කාර්යාලයේ සහකාර ලේකම්වරයෙක් පත්වීමෙන් පසුවයි. එතැනින් මට අවස්ථාව ලැබුණා ශ්‍රී ලංකා රූපවාහිනී සංස්ථාවට යන්න. ඒ ශ්‍රී ලංකා රූපවාහිනී සංස්ථාවේ අධ්‍යක්ෂ පර්යේෂණ හා පුහුණු තනතුර සඳහායි. එවක සභාපතිවරයා ලෙස කටයුතු කළේ ඩිව් ගුණසේකර මැතිතුමායි. එතුමාට අවශ්‍යව තිබුණේ රූපවාහිනී සංස්ථාවේ පුහුණු අංශයක් ස්ථාපිත කිරීමටයි. මා එහි ප්‍රථම අධ්‍යක්ෂ වරයායි. ඒ අවශ්‍යතාව මා ගතකළ වසර දෙකක කාලය තුළදී උපරිම වශයෙන් ඉටුකළ බව මගේ හැඟීමයි. ඒ අනුව සමස්ත රූපවාහිනී සංස්ථාවේ සියලු නිලධාරීන් පුහුණුවීම් කෙරෙහි යොමු කළා. 1996 වර්ෂයේදී පොදු රාජ්‍ය මණ්ඩලීය රටවල් අතර ගුවන්විදුලි හා රූපවාහිනී ආයතන කළමනාකරණ හා පුහුණු විශ්ෂ්ටතා සම්මාන උළෙල පැවැතියා. එහිදී ශ්‍රී ලංකා රූපවාහිනී සංස්ථාව පුහුණු හා මානව සම්පත් සංවර්ධනය කිරීම වෙනුවෙන් මා කළ සේවයට ප්‍රථම ස්ථානය හිමිවුණා.* අනතුරුව ඔබ රූපවාහිනියට සමුදෙනවාඔව්, ඒ වසර දෙකක නියමිත වෘත්තිය කාර්යය භභාර හමාර කිරීමෙන් පසු මා තෘතිය හා වෘත්තිය අධ්‍යාපන කොමිසමේ අධ්‍යක්ෂ වශයෙන් පත්වෙනවා. නැවත ශ්‍රී ලංකා සංවර්ධන පරිපාලන ආයතනයේ ජේ්‍යෂ්ඨ උපදේශකවරයෙක් හැටියට පත්වීම ලබනවා. ඒ අතරතුර ශ්‍රී ලංකා රූපවාහිනි සංස්ථාවේ අධ්‍යක්ෂ ජනරාල් ධූරය භාරගන්න ලෙස ඇරයුම් ලැබුණා.* මාධ්‍ය සමඟ ගනුදෙනු කිරීම අත්දැකීම් සමුදායකට පාර කිව්වාට සැක නැහැ.ඒ කතාව ඇත්ත. විවිධ හැලහැප්පීම් මධ්‍යයේ මා විසින් සාර්ථක පරිපාලන කාර්යයක නියැළුණා. රූපවාහිනියේ පුහුණු අධ්‍යක්ෂවරයාව සිටි අවධියේ එහි පහළොස්වැනි සංවත්සරය ඇරඹුණා. ඒ උදෙසා අනුරාධපුරයේ විශාල උත්සව සංවිධානය කෙරුණා. දවස් ගණනාවක් පුරා පැවැති එම උත්සව කටයුතු සංවිධානය කළේ මමයි. එහි අවසාන උත්සවයට සියලු ආරාධිත අමුත්තන්, කලා කරුවන් වගේම සුවිශාල නරඹන්න් පිරිසක් පැමිණ තිබුණා. කැමරා කෝණ සියල්ල සජීවී පටිගත කිරීමට සූදානම්ව පැවැතියා. උත්සවාරම්භයට ඇත්තේ තවත් විනාඩි දහයක්. එහෙත් නියමිත ආරාධිත නිවේදකයා පැමිණියේ නැහැ. විනාඩි පහක් වැනි කෙටි කාලයකදී මා මගේ මනස හදා ගත්තා. පුරා පැය දෙකක් තිස්සේ කිසිදු පැකිළීමකින් තොරව එදා අධ්‍යක්ෂ ධූරය පසෙකින් තබා නිවේදකකම බාරගත්තා. එදා බොහෝ දෙනකු තුළ මා කෙරේ වූ ප්‍රතිරූපය වෙනස් වූවා. ඒ අවස්ථාවටත් මා මුහුණ දුන්නේ එදා අම්මා දුන් මා හැඟි ශක්තියෙන්මයි.* ඔබේ ඊළඟ වෘත්තිය නවාතැන ?ඉන්පසුව මා උසස් අධ්‍යාපන අමාත්‍යාංශයේ ජ්‍යෙෂ්ඨ සහකාර ලේකම් වරයෙක් ලෙස කටයුතු කළා. ඊළඟට ආයුර්වේද කොමසාරිස් බවට පත්වූවා.* එම විෂය මෙතෙක් ඔබ කටයුතු කළ ක්ෂේත්‍රයනට වඩා බෙහෙවින් පරස්පර විරෝධි නේද ?ඇත්ත, ආයුර්වේදය කියන්නෙ අමුතුම ලෝකයක්. නමුත්එය මට ආගන්තුක වුණේ නෑ. හේතුව මගේ අප්පච්චි පාරම්පරික කැඩුම් බිඳුම් හා සර්ප වෛද්‍යවරයෙක්. අදත් එතුමා පරිහරණය කළ විශාල පුස්කොළපොත් තිබෙනවා. ඒ නිසාම මේ ක්ෂේත්‍රය පිළිබඳ මට තරමක දැනීමක් ළෙංගතුකමක් තිබෙනවා.* ඉන් අදහස් කරන්නේ අප්පච්චි සතු සියලු විෂය ක්ෂේත්‍රයන්ට ඔබ ඇළුම් කළ බවද ?ඇත්තෙන්ම ඔව්. එතුමාගේ කාව්‍ය රසාස්වාදනයන් වෙදකමටත් මා දැඩිව ඇළුම් කළා. ඒ නිසාම දෝ අප්පච්චි දන්නා කියන කාටත් මා හඳුන්වා දුන්නේ “මේකා තමයි මගේ හැරමිටිය” කියායි.* අම්මා පිළිබඳ මතකය අවධි කළොත් ?අපෙ අම්මා ගැන කියතොත් එය අද සමසාජයටත් බෙහෙවින් වටිනවා. කොටින්ම ඈ මලපොතේ අකුරක්වත් නොදත් කාන්තාවක්. එහෙම වෙන්න බලපැ සමාජීය වටාපිටාව පිළිබඳත් මෙතැනදී සඳහන් කළ යුතුයි. මොකද ඒ දවස්වල ඒ පළාත්වල කොල්ලන්ට මේ ගෑනු ළමයි හොරෙන් ලිවුම් ලියයි යන අනියත බිය නිසා ගෑනු දරුවන් පාසල් යැව්වෙ නෑ. එහෙත් මලපොතේ අකුරක් නොදත් අම්මා උපාධිකාරයෝ තුන්දෙනෙක් මේ සමාජයට දායාද කළා. දරුවන් හදා වඩා ගැනීමට අප්පච්චි සමඟ කුඹුරෙ පිටියෙ හරිහරියට වැඩකළා. දවසක් කුඹුරෙ වැඩකරල එනගමන් අම්මා ලොකු බරමිටියක් හිසට ගත්තා. පොඩියක් මගේ හිසමත තිබ්බා. පොඩි පොඩි කඳු හෙල් නැගල යද්දි මං හතිදානව දැකලා අම්මා මට කිව්වා,“හිං පුතා, ඔයාට බෑ මේ කඳු හෙල් නඟින්න. ඒ නිසා ඔයා දිසාපති කෙනෙක් වෙන්න ඉගෙන ගන්න.”* ඔබ ගත්කතුවරයෙක්. ඒ පිළිබඳ සඳහනක් කළොත් ?මම මුලදී සඳහන් කළ කාව්‍ය ග්‍රන්ථ හැරුණුකොට “එකමුතු” නමින් ළමා කවි පොතක්, ටිකිරිගේ හපන්කම, දිව්‍යලෝකයට පාර වැටිලා, ආදී ළමා කතාපොත් වගේම ගුවන්විදුලි ගීත කීපයකුත් රචනා කළා.* නැවත වෘත්තීය පසුබිම දෙසට යොමු, වුවහොත් ?මම 1995 දී ජනමාධ්‍ය අමාත්‍යාංශයේ අතිරේක ලේකම් වරයෙක් ලෙස පත්වනවා. එහිදිත් සැලකිය යුතු කාර්යය භාරයක් ඉටුකරන්නට හැකිවූවා කීවොත් එය නිවැරදියි. ප්‍රථම වතාවට ජනමාධ්‍ය ප්‍රතිපත්තියක් හැදුවේ මගේ මෙහෙයවීමෙනුයි. ඒ වගේම ජනාධිපතිතුමාගේ සංකල්පයක් මත ප්‍රථම වතාවට මාධ්‍ය සම්මාන උළෙලක් පවත්වා අවසන් කළේ මා විසිනුයි. එතැනින් මා පරිසර අමාත්‍යාංශයේ අතිරේක ලේකම්වරයෙක් ලෙස පවත්වනවා.* ඔබට අමාත්‍යාංශය ලේකම් ධූරයක් හිමිවන්නෙ.ගිය වසරේදියි. ලේකම්වරයෙක් වීම ශ්‍රී ලංකා පරිපාලන සේවයේ නිලධාරීන්ගේ එක් සිහිනයක්. අද මම ඒ තනතුර ලැබීම සම්බන්ධයෙන් ජනාධිපතිතුමාට ස්තුතිවන්ත වෙනවා. එය රාජ්‍ය සේවය කැපවීමෙන් අවංකව ඉටුකිරීමේ ප්‍රතිඵලයක් බවත් සඳහන් කළ යුතුයි. ඒ නිසාම රාජ්‍ය නිලධාරියකු තමන්ගේ වගකීම මනා කැපවීමකින් ඉටුකළ යුතුයි.* සුළු අපනයන භෝග ප්‍රවර්ධන අමාත්‍යාංශය පිළිබඳ යමක් සඳහන් කරතොත් ?නව අමාත්‍යාංශයක් ලෙස මෙය ආරම්භ කිරීම ප්‍රධාන විශේෂ ලක්ෂණය ලෙස දක්වන්න පුළුවන්. අමාත්‍ය රෙජිනෝල්ඩ් කුරේ මැතිතුමාගේ නායකත්වය යටතේ අමාත්‍යාංශයේ ඉදිරි කටයුතු මේ වනවිටත් සැලසුම් කොට ක්‍රියාවට නංවමින් සිටිනවා. ප්‍රධාන වශයෙන් ජාතික ආදායමට විශේෂ දායකත්වයක් දියහැකි අමාත්‍යාංශයක් ලෙස මෙම නව අමාත්‍යාංශය මත වගකීම් සම්භාරයක් ඇතිකොට තිබෙනවා. තරමක දුෂ්කරතා මධ්‍යයේ වුවත් විදේශ විනිමය උපයන ප්‍රබල මාධ්‍ය නැංවීම මෙහි අරමුණයි.“කහවනු තුරු දැයකට සරු” තේමා පාඨය ඔස්සේ වසර තුනක සංවර්ධන සැලැස්මක් දියත්කොට තිබෙනවා. ඒ අනුව 2011 වර්ෂය තුළ සුළු අපනයන භෝග හෙක්ටයාර 3000ක් වගාකිරීමට අපේක්ෂිතයි. එහිදි කුරුඳු, ගම්මිරිස්, කොකෝවා, කජු, වැනි භෝග කෙරේ විශේෂ අවධානයක් යොමුකොට තිබෙනවා. ඉදිරි වසර පහ තුළ ආසියාවේ කුළුබඩු නිෂ්පාදනය කරන රටවල් අතර ප්‍රමුඛතම රටක් ලෙස ශ්‍රී ලංකාව පත්කිරීම අපේ බලාපොරොත්තුවයි. මේ නව අමාත්‍යාංශය යටතේ, කෘෂි අපනයන භෝග, දෙපාර්තමේන්තුව, ශ්‍රී ලංකා කජු සංස්ථාව උක් පර්යේෂණ ආයතනය පවත්වාගෙන යනු ලබනවා.* රාජකාරි ජීවිතයෙන් බැහැරව කතා කළොත්. මේ අභියෝග ජයගැනීමේ ක්‍රියාකාරී වෘත්තීය පසුබිමෙන් සමුගත් දිනෙක ඔබේ අභිලාශය ?විශ්‍රාම යා යුතු දිනය වනතුරු මා බෙහෙවින් ක්‍රියාකාරී සේවයක නියුතු වනවා. එහෙත් ඒ දිනය එළඹි දින පටන් යළි කිසිදු දවසක මා රාජ්‍ය සේවයට එක් වන්නේ නෑ. හේතුව මේ රාජ්‍ය සේවයේ අපට වඩා දැන උගත් දක්ෂ තරුණ පරම්පරාවක් ඉන්නවා. ඒ අයට අපි අවස්ථාව සලසා දිය යුතුයි. මගේ ඒකායන පරමාර්ථය හොඳ ගොවියෙක් හැටියට ජාතික සංවර්ධනයට යමක් එක් කරමින් නිස්කලංක ජීවිතයක් ගෙවීමයි. ඒ අතරතුර මා සමීප සාහිත්‍යකරණයට ඉඩක් අනිවාර්යෙන් වෙන් කෙරේවි.* කවියෙක් ලෙස ඔබ වෘත්තීය ජීවිතයේදී ලැබූ අත්දැකීම් ඇති.මිනුවන්ගොඩ උපදිසාපතිවරයාව සිටියදී ජනසවිය ක්‍රියාවට නැගුණු එක් ව්‍යාපෘතියක්. ග්‍රාමසේවකවරුන් නිශ්චය කොට කරුණු ඉදිරිපත්කරන අඩු ආදායම්ලාභී ජනතාවට මේ ජනසවිය හිමි වියයුතුව තිබුණා. එක් අම්මා කෙනෙක් සතිපතා එම ජනසවිය ඉල්ලා මා මුණ ගැසීමට පැමිණියා. එහෙත් ග්‍රාමසේවක වාර්තාවට අනුව ඈ ඊට සුදුසුකම් ලබා තිබුණේ නෑ. නමුත් මේ අම්මා ඒ වාර්තා බොරු බව පවසමින් සතිපතා ආ ගමන ඒ පිළිබඳ සොයා බැලීමට මා පෙළඹුවා. ඇගේ නිවස සොයාගෙන දවසක් මා එහි ගියා. එතැනදී ග්‍රාමසේවක වාර්තා සියල්ල බොරු වුණා. ඈ හිටියේ ඉතා කුඩා පැල්පතක. නමුත් ඒ වාර්තාවක් නිසා ඇයට හිමිවිය යුතු ආධාරයදීමට අවස්ථාව තිබුණේ නෑ. එවේලෙහි ඇතිවූ මානසික වේදනාව මා සතරපැදිවල ගොනුකළා. එය පත්තරේට යැව්වාම එහි කර්තෘ ආපිට ලියුමක් එවා තිබුණා.“මේ කවි කියවද්දි මතක් වන්නේ විමලරත්න කුමාරගම. ඔහුත් නාරංපනාවේ කෙනෙක්. එනිසා මෙවැනි කවි තව තවත් ලියන්න යි ඔහු ලියා තිබුණා. පුවත්පතට මා යැවූ කවි පද පේළි කිහිපයක් මෙසේයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=f1105113</link>
    <topic/>
    <author>නදීෂානි පි‍්‍රයංගිකා ඡායාරූප නිශ්ශංක විජේරත්න</author>
    <content>මේ අපේ කතාන්දරයයි. එකම භූමියක් තුළ එකම ධජයක් යට එක්ව හිඳින අප, බෙදී වෙන්වන්නේ කුමටද? උතුරුකරේ ද්‍රවිඩ ජනයාගේ දුක කඳුළත් මිත්‍රශීලි ජනතාවකගේ සෝ සුසුමත් එකට කැටිකොට, ජීවිතය යථා අයුරින් දකින්නට ඔහුට ඇවැසි විය. එදා දිවයින ඉරිදා සංග්‍රහයේ පළවුණු “උතුරු කරේ හද ගැස්ම” ගවේෂණාත්මක ලිපි පෙළ කෘතියක් ලෙස එක් කරන්නට ලත් පාඨක ප්‍රතිචාර බොහෝය. ඉන් ඉක්බිති, නැවුම් ගවේෂණයක් කරන්නට ඔහුට සිත්විය. “උතුරුකරේ ගවේෂණය” ලියවෙන්නේ ඒ තුළය.* ඔබ ලේඛන කලාවට ප්‍රවේශ වුණේ කොහොමද?මම 1980 වර්ජනයෙන් පසුව වෘත්තිය මාධ්‍ය ජීවිතයට පිවිසුණා. එහිදී ඇත්ත, ජනබිම, දිනකර, ආදී පුවත්පත්වල සේවය කළා. ඇත්ත පුවත්පතින් තමයි මම ක්ෂේත්‍රයට අවතීර්ණ වුණේ. 1982 වසරේදී මම දිවයින පුවත්පත සමඟ එකතු වුණා. 2003 වසරේදී වෘත්තිය ලෙස මාධ්‍ය ජීවිතයෙන් ඉවත් වුණත්, අදටත් නිදහස් මාධ්‍යවේදියෙක් විදිහට ලිපි සපයනවා.මම මේ වනවිට කෘති කිහිපයක් රචනා කරලා තියෙනවා. භාග්‍යවන්තයෝ (කෙටිකතා - 1994), ගින්දර කඳුළු සහ වානේ (1997), රාක්ෂ අඩවිය (2000), මිලාන වූ වසන්තය (2003), රාජයෝගය (2008) ඉන් අනතුරුව තමයි මා මේ ‘උතුරුකරේ ගවේෂණය’ කියන කෘතිය රචනා කරන්නට පෙළඹුණේ.* “උතුරුකරේ ගවේෂණය” කෘතිය පිළිබඳව අපි කතා කළොත්?“උතුරුකරේ ගවේෂණය” කියන මේ අලුත් කෘතිය ඇත්තෙන්ම ගවේෂණයක්. තිස් අවුරුද්දක් පුරා පැවති යුද්ධය නිමාකිරීමට ජනාධිපතිතුමාට සහ ත්‍රිවිධ හමුදාවට හැකියාව ලැබුණා. මේ යුද්ධය අවසන් වූ පසු යාපනේ ජනතාවගේ ජන ජීවිතය ගමන් කරන්නේ කුමන දිශාවකට ද කියන කාරණය මෙහිදී සියල්ලන්ටම තිබූ පොදු මතයක්.මම දින 14ක වගේ කෙටි කාලයක් තුළදී දිවා රෑ නොබලමින් ඒ ප්‍රදේශය ගවේෂණය කළා. එහිදී වව්නියාව, කිලිනොච්චිය, යාපනය, මුලතිව්, මන්නාරම යන ප්‍රදේශවල සංචාරයේ යෙදුණා. එහිදී ඒ මිනිසුන් එක්ක සුහදව කතාබහ කළා. ඒ තුළ ගොඩක් දේවල් එක් කරගන්න හැකියාව ලැබුණා.මම දෙමළ භාෂාව දන්නෙ නැහැ.ඒ නිසා නසීර් එම් අහමඩ් කියන භාෂා පරිවර්තකයාව මම ඒ ගමනට එක්කරගත්තා. ඒ ගමන ඇත්තෙන්ම ගවේෂණාත්මකයි. ඒ ගවේෂණය තුළ තමයි මේ කෘතිය ලියවෙන්නේ. ඒ වගේම තමයි මේ කෘතිය තුළින් ඥාති සංස්කෘතියක මකරන්දය හමුවෙනවා. ඒ කියන්නේ, නා ගහැෂණී අම්මාන් කෝවිල ගැන, නයිනතිව් දූපතේ ඉතිහාසය ගැන, කයිට්ස් දූපත හරහා හැමන්හිල් කොටුව වැනි ඓතිහාසික ස්ථාන ගැනත් මේ ගවේෂණය තුළ හමුවෙනවා.ඒ වගේම තමයි මෙතනදී කතාබහට ලක්වන්නේ දෙමළ ජාතියේ කඳුළු ගැන විතරක් නෙමෙයි. “දහ අට වසරකට” පසු නැවත යාපනේ ගිය, මුස්ලිම්වරුන්... ගැන කතාවෙන්, අනාවරණය වන්නේ වාර්ගික අර්බුදයකට හසුවෙලා කේඩෑරිවෙලා ගිය මිත්‍රශීලි ජාතියක හදවත ගැනයි.* කෘතිය රචනා කරන්නට ඔබ දුෂ්කර ගවේෂණයක නියැලුණ. ඒ ගවේෂණය සිදුවුණේ කොහොමද?යුද්ධය නිමාවෙලා මාස අටකින් විතර තමයි මම ගවේෂණය ආරම්භ කළේ. යුද්ධයට කළින් අවසන් වතාවට මම යාපනයට ගියේ 1980 ජනවාරි 01 දායි. යාල් දේවි දුම්රියෙන් ඒ ගමන අපි ගියා. ඊට අවුරුදු දහයකට වගේ කලින් නම් අපි වව්නියාව, මන්නාරම, කිලිනොච්චිය, යාපනයට අඩුම තරමේ මාස දෙකකට තුනකට සැරයක්වත් ගියා.ඊට පසුව කාලයකින් අනතුරුවයි අපි මේ ගමන ගියේ. ඒ වෙද්දි දකුණේ මිනිස්සුන්ට යාපනයට යන්න පුළුවන්කම තිබුණේ ඒ – 9 මාර්ගයේ පමණයි. ඒත්, ඒ – 9 මාර්ගයේ විතරක් ගිහින් මට ඒ ජනතාවගේ සැබෑ දුක් කඳුළු හඳුනාගන්න බැහැ. ඒ නිසා මම මේ ගැන ලිඛිතව, ආරක්ෂක ලේකම් ගෝඨාභය රාජපක්‍ෂ මහතාගෙන් අවසරය ලබාගත්තා. ඒ තුළ තමයි මේ ගමන ආරම්භ වන්නේ.කිලිනොච්චියේ ඉඳන් මුලතිව්වලට යන්න අපට පැය හයක් ගතවුණා. විවිධ විදේශීය සංවිධාන කෝටි ප්‍රකෝටි ගණන් මුදල් එල්. ටී. ටී. ඊ. සංවිධානයට ලබාදුන්නා. ඒත් ඒ ලබාදුන්න මුදල්වලින් එහි ජීවත්වුණු ජනතාවගේ මූලික අවශ්‍යතාවන්වත් සම්පූර්ණ වෙලා තිබුණෙ නැහැ. ඇත්තටම කිව්වොත් අපේ ඈත දුෂ්කර ගම්මානයක ඉන්න මිනිස්සුවත් ඒ තරම් දුක් විඳලා නැහැ. ඇත්තටම ඒ මිනිස්සු විඳින දුක දැක්කම ඒ දුක දරාගන්න අමාරුයි.දකුණේ ඉන්න පුද්ගලයෝ හිතන්නේ උතුරේ දෙමළ ජනතාව ඔක්කොම එල්. ටී. ටී. ඊ. යට සම්බන්ධයි කියලා. ඒත්, ඒක එහෙම නෙමෙයි. අපිටත් වඩා දෙමළ ජනතාව එල්. ටී. ටී. ඊ. යට බයෙන් හිටියේ. ඒ විතරක් නෙමෙයි අපිට වඩා සිය දහස් ගුණයකින් මරණ බය ඒ අයට දැනුණා.* ප්‍ර: ‘උතුරේ ගවේෂණය’ කෘතිය රචනා කීරීමේ අරමුණ ගැන කතා කළොත්?මේ පොත ලිවීමේ එක් පරමාර්ථයක් තමයි යළිඳු මෙවැනි තත්ත්වයක් මෙරට ඇති නොවීමට වගබලා ගන්නට කටයුතු කිරීම. එය පාලකයින්ට විතරක් තනියෙන් කරන්න බැහැ. උතුරේ ඉන්න ද්‍රවිඩ උගතුන් කියන පිරිස විතරක් නෙමෙයි උගතුනුත් යැයි සම්මත සියලුම දෙනා මෙයට වගකිව යුතුයි.යුද්ධය පවතින වෙලාවේ එල්. ටී. ටී. ඊ. තරුණියක් ලියූ ලිපි දෙකක් මේ පොතට ඇතුළත් කර තිබෙනවා. උයිලන්කුලම බංකරයකින් හමුවුණු කොටි සෙබළියන් දෙදෙනෙක් නෑ සියන්ට කියන ඒ කතාව ඇත්තෙන්ම හරිම ශෝචනීයයි.ඒ වගේම තමයි මේ කෘතිය තුළ මම අන්තර්ගත කර තිබෙනවා; මේ ක්‍රමවේදයෙන් අප අත්මිදිය යුතු ආකාරය ගැන. මිනිසුන් තුළ තිබෙන හැම ප්‍රශ්නයක්ම විසඳන්න අමාරුයි. ඒත්, අපිට ඒවාට ඇහුම්කන් දෙන්න පුළුවන්. ඒ තුළ ඔවුන්ගේ සැබෑ මානසිකත්වය අපට වටහාගන්නත් පුළුවන්. ඒ විතරක් නෙමෙයි, සිදුවූ විනාශයටත් වඩා විශාල විනාශයක් සිදුවීම වළක්වන්න එමගින් පිටුබලයක් ලැබෙනවා.ඒ සඳහා අපි අතර පවතින දුරස්ථභාවය නැතිකරගන්න ඕනේ. එහිදී මා දකින විදිහට මූලික විය යුත්තේ භාෂාව කියන මෙවලමයි. සුද්දන්ගේ භාෂාව නොදැනත් අපි කතාකරන්න උත්සාහ දරනවා. නමුත්, අල්ලපු ගෙදර ඉන්න දෙමළ පුද්ගලයාගේ භාෂාව කතාකරන්න කව්රුවත් උත්සාහ දරන්නේ නැහැ. ඒ නිසයි භාෂා ප්‍රශ්නයක් මතු වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>11</day>
    </date>
    <link>http://www.dinamina.lk/2011/05/11/_art.asp?fn=f1105114</link>
    <topic>පළාත් පාලන සේවයශක්තිමත් විය යුතුයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>ඉසුරුමත් රටක් ගොඩනැඟීමේ දී පළාත් පාලන ආයතනවලට පැවරෙන කාර්යභාරය, එම කාර්යභාරය ඉටු කිරීමේ දී ආර්ථික, සමාජ, දේශපාලන සාධක බලපාන අයුරු, ජන සහභාගිත්වය ඉහළ නැංවීම වැනි කාරණා අදාළ කරගනිමින් ශ්‍රී ලංකා සංවර්ධන පරිපාලන ආයතනයේ උපදේශිකා ආචාර්ය සේපාලි සුදසිංහ සමඟ කළ සාකච්ඡාවකි.*පළාත් පාලන ආයතනවල කාර්යභාරය හා එම ආයතන ආශි‍්‍රතව ඔබ සිදු කළ පර්යේෂණය සැකෙවින් හඳුනා ගනිමින් ම අපි මේ සාකච්ඡාව සඳහා පිවිසෙමු...?අපේ රටේ පළාත් පාලන ආයතන (මහ නගර සභා, නගර සභා සහ ප්‍රාදේශීය සභා) පළාත් පාලන සහ සංවර්ධන කාර්යයන් ඉටු කිරීමට මෙන් ම ඊට සහභාගි වෙමින් ජනතාවට වැඩි අවස්ථා ලබා දීමත් අරමුණු කරගනිමින් පිහිටුවා තිබෙනවා. මේ ආයතන මඟින් ජනතා සුබ සිද්ධිය උදෙසා සේවා රැසක් ලබා දෙනවා. පළාත් පාලන ආයතනවල එම කාර්යභාරය ඉටු කිරීමේ දී සමාජ, ආර්ථික, දේශපාලන සාධක කොයිතරම් දුරට බලපානවා ද කියන කාරණය එම ආයතන ආශ්‍රයෙන් කරන ලද අපගේ පර්යේෂණයේ දී අනාවරණය වුණා.විශේෂයෙන් මෙහි දී අප මහ නගරසභා සහ නගර සභා පිළිබඳ වැඩි අවධානයක් යොමුකළා. ඒවා නාගරික පරිපාලන ආයතන නිසා ශීඝ්‍ර නාගරීකරණය පිළිබඳ කාරණය වඩාත් අදාළයි. ඒ නිසා ඔවුන් ගේ වගකීම් පරාසය ද පුළුල් වී තිබෙනවා. මේ බොහොමයක් ආයතන මහජනයා ගේ වුවමනාවන් සපුරාලීම සඳහා උත්සුක වන බව අපට පැහැදිළි වුණා.මෑත දී පැවැති පළාත් පාලන මැතිවරණයෙන් අනතුරුව හා ඉදිරියේ දී තවත් පළාත් පාලන ආයතන ගණනාවක මැතිවරණ ද පැවැත්වීමට නියමිතව තිබිය දී අලුතින් වැඩ අරඹන මේ පළාත් පාලන ආයතනවලට අප ගේ පර්යේෂණයෙන් අනාවරණ වූ කාරණා අතිශයින් ප්‍රයෝජනවත්. එම ආයතනවල ප්‍රතිපත්ති සම්පාදන ක්‍රියාවලියේ දී මෙන් ම අදාළ කාර්යභාරය ඉටුකිරීමේ දී ද මේ පර්යේෂණයෙන් අනාවරණ වන කාරණා අදාළ කර ගැනීමට පුලුවනි. එසේ ම මෙය ප්‍රතිපත්ති සම්පාදකයන්ට ද මහඟු අත්වැලක්. මේ පර්යේෂණය මඟින් පළාත් පාලන ක්‍ෂෙත්‍රයට මඟ පෙන්වීමක් කරනවා. අනාවරණයන් සේ ම නව යෝජනා ද ඊට ඇතුළත්. එහි අරමුණු ක්‍රියාවට නැංවීම සඳහා අවශ්‍ය ආයතනයකට එය ලබා දෙන්නත් පුළුවන්.*එම සමාජ, ආර්ථික, දේශපාලන කාරණවලට අදාළව ඔබේ පර්යේෂණයෙන් අනාවරණය වූ තීරණාත්මක කාරණා මොනවා ද?වාණිජකරණය එක් තීරණාත්මක සාධකයක්. මහ නගර සභා, නගර සභා, නාගරීකරණයත් සමඟ ඍජුව සම්බන්ධ වන නිසා, වාණිජකරණය එම ආයතනවලට තීරණාත්මකව බලපානවා. මෙහි දී, වැඩිපුර සේවා ලබා දීම, නිෂ්පාදන ඵලදායිතාව වැඩි කිරීම වගේ කාරණවලට අදාළව දැනටත් බලපාන නීති – රීති තියෙනවා. නමුත්, මෙහි දී අපට පෙනී යන තවත් කාරණයක් තමයි, දළ ජාතික නිෂ්පාදනය ඉහළ නැංවීම සඳහා පළාත් පාලන ආයතන දායක වන්නේ ඉතාමත් අඩුවෙන් බව. එම දායකත්වය ඉහළ දැමීමට නම් ඒ සඳහා ආයෝජනය කිරීම කළ යුතු වෙනවා.දේශපාලන සාධකය ගැන අවධානය යොමුකළා ම මේ ආයතනවලින් වන සේවය ඉහළ මට්ටමකින් හා හැකි ඉහළින් ඉටු කිරීමට දරණ ප්‍රයත්නය අපි දුටුවා. මධ්‍යස්ථ වරණ න්‍යාය අනුව බලනවිට අපට එය තේරුම් ගත හැකියි.යළි තේරී පත් වීමට නම් සභිකයන් තම කාර්යභාරය පමණටත් වඩා හොඳින් ඉටු කළ යුතුයි.පළාත් පාලන ක්‍රියාවලියේ දී ජනතා සහභාගිත්වයත් ඉතා වැදගත්. එය හොඳ මට්ටමක දකින්න ඇති බව පෙණුනා. පළාත් පාලනය පිළිබඳ ජාතික ප්‍රතිපත්තියේ ඇති ජනතා පාලනය අර්ථාන්විත වීමට නම් ජනයා තුළ ඉහළ උනන්දුවක් තිබිය යුතුයි. එය ප්‍රතිපත්තිමය ක්‍රියාවලියටත් අදාළයි. ජනතා සහභාගිත්වය පිළිබඳ කාරණය ‘මහින්ද චින්තනයේ’ ද අවධාරණය කෙරෙනවා. ප්‍රාදේශීය පරිපාලනයේ දී මේ කාරණය ඉතා වැදගත්. ඇත්තට ම මෙහි දී ජනතාව ගේ ඇති උනන්දුව ඉහළ මට්ටමක පවතින බව අපි හඳුනා ගත්තා. එයින් නිසි ප්‍රයෝජන ගැනීම පළාත් පාලන ආයතනවල කාර්යයක්.පළාත් පාලන ආයතනවල මූල්‍ය කළමණාකරණය ගැනත් විශේෂයෙන් සඳහන් කළ යුතුයි. ඊට අදාළව යහපත් මූල්‍ය කළමණාකරණයක් මේවාට අවශ්‍ය බව හඳුනා ගත්තා.*පළාත් පාලන ආයතනවල ප්‍රධාන ආදායම් මාර්ගය බදු ආදායමයි. පළාත් පාලන ආයතනවලට රටේ සංවර්ධනයට දායක විය හැකි බව කියැවුණත් ඒවාට ලැබෙන බදු ආදායම ප්‍රමාණවත් නැතැයි මැසිවිලි නැඟෙන්නේ ඇයි?බදු ආදායම පහළ මට්ටමකින් තිබීමට පැරැණි බදු ක්‍රම යොදා ගැනීම හේතුවක්. ඒ නිසා එම බදු ක්‍රම නවීකරණය විය යුතුයි. මේ පර්යේෂණයේ දී අපට නම් පෙනී ගියේ බොහෝ නගර සභා, මහ නගර සභාවල ආදායම ප්‍රමාණවත් තත්ත්වයක පවතින බවයි. විශේෂයෙන් නාගරික ප්‍රදේශවල ආදායම හොඳයි. එම ආදායමෙන් කොටසක් රටේ සංවර්ධනය සඳහා ආයෝජනය කළ හැකියි. පළාත් පාලන ආයතනවල කාර්යභාරය නිසියාකාර ඉටු කිරීමට නම් ඒවාට ප්‍රමාණවත් ආදායමක් ලැබිය යුතුයි. ඇතැම් විට වැඩිපුර සේවා සපයන ප්‍රවණතාවක් පවා තිබෙනවා. ජනතාවට සමීප වීම, ඉල්ලීම් වැඩිවීම වගේ කාරණා ඊට බලපානවා. කොහොම නමුත් බදු ක්‍රම නවීකරණය කරගනිමින් බදු ආදායම ශක්තිමත් කරගත යුතුයි.ඒවායේ කාර්යභාරය අනුව ම පළාත් පාලන ආයතන තම ප්‍රදේශයේ එදිනෙදා සේවා සැපයීම කෙරෙහි තමයි වඩාත් උනන්දු වෙන්නෙ. එයින්, මාර්ග පහසුකම්, සෞඛ්‍ය ආදී සේවා ප්‍රමුඛයි. එම අවශ්‍යතා සම්පූර්ණ කරන අතරම රටේ ආර්ථික සංවර්ධනයටත් දායක වීමට නම් සුළු හෝ ව්‍යාපෘති ආරම්භ කිරීමට මේවාට පුලුවන්.*මධ්‍යම රජය සහ ජනතාව යාකරන පාලම පළාත් පාලන ආයතනයයි. රජයේ සංවර්ධන වැඩපිළිවෙළ බිම් මට්ටම දක්වා යොමු කෙරෙන්නේ මේ ආයතන හරහායි. ඔබ මේ වැදගත්කම පැහැදිළි කරන්නේ කොහොම ද?පළාත් පාලන ආයතනවල කාර්යභාරය නිසියාකාර සම්පූර්ණ වෙන්නේ ඒවා ජනතාවට සමීපවන තරමටයි.එහි දී ඉදිරියේ දී ක්‍රියාත්මක කිරීමට නියමිත ‘ජන සභා’ වඩාත් හොඳ ආයතන ක්‍රමයක්. මධ්‍යම ආණ්ඩුව සහ ජනතාව අතර නැත්නම් බිම්මට්ටම අතර ඇති දුරස්ථභාවය අවම කිරීම පළාත් පාලන ආයතන මඟින් සිදු වෙනවා. ඇත්තට ම, ජනතාව පාලනයේ හවුල්කරුවන් වීමට කැමැතියි. මේ පර්යේෂණයෙනුත් අපට එය පැහැදිළි වුණා. ඇතැම් පළාත් පාලන ආයතනවල මීට අදාළව විද්වත් කමිටු පවා ඇති බව අපිට පෙනී ගියා. ප්‍රදේශයේ උගත් – බුද්ධිමත් මෙන් ම විවිධ වෘත්තිකයන් ගේ අදහස් ප්‍රදේශය නැංවීම සඳහා ඒවා මඟින් සභාවට ලැබෙනවා. එසේ ම එම නියෝජනය දේශපාලන තලය හා සම්බන්ධ වීමකුත් එහි දී සිදු වෙනවා. මේ දෙපාර්ශවය අතර එවැනි සහයෝගිතාවක් තිබීම ඉතාමත් ඵලදායක යි.*මේ ආයතන ආශි‍්‍රත දුර්වලතා, අඩු පාඩු වශයෙන් ඔබ හඳුනාගත් කාරණා ගැන සඳහනක් කළ හැකි ද?පළාත් පාලන සේවය ශක්තිමත් විය යුතු බව මා හඳුනාගත් ප්‍රධාන කාරණයක්. එම සේවාව ට ලැබෙන පුහුණුවීම් පවා අඩු බව අපට පෙනී ගියා. මේවායේ පරිපාලනය ඉහළ නැංවීමට නම් එම සේවය ශක්තිමත් කළ යුතුයි. යහපත් මූල්‍ය කළමනාකරණයක් තිබිය යුතු බව මම කලින් පැහැදිළි කළා. ජනතා සේවය සඳහා පළාත් පාලන ආයතන ප්‍රධානියා ගේ සහ සභිකයන් ගේ ඇති උනන්දුව ගැන නොයෙක් විවේචන තිබෙනවා. නමුත්, නගරාධිපතිවරයකු හෝ ප්‍රාදේශීය සභාපතිවරයකු යම් ප්‍රදේශයකට වැඩියෙන් වැඩ කරන තත්ත්වයක වුණත් වැඩකිරීම සඳහා ඇති උනන්දුව යහපත් දෙයක්. යළි බලයට පත් වීමට නම් උපරිමව වැඩකළ යුතු බව ඔවුන් දන්නවා. මේ නිසා සභිකයන් තුළ සේවය ඉටුකිරීම ගැන සෑහෙන උනන්දුවක් තිබෙනවා. හැබැයි ජාතික සංවර්ධනයට ඔවුන් මීට වඩා එක් විය යුතුයි.*යුද්ධය නිමාවීමත් සමඟ දැන් උතුරු - නැඟෙනහිර ද ඇතුළුව රට පුරා පළාත් පාලන ආයතන ක්‍රියාත්මක වීම සිදු වෙනවා. ජාතික ගැටලුවට විසැඳුම් ලෙස බලය බෙදීම, පරිපාලනය විමධ්‍යගත කිරීම ආදී කාරණා කාලයක් සාකච්ඡාවට ලක් වුණා. නමුත් ප්‍රාදේ්ශීය ආණ්ඩුකරණය අර්ථවත් වීම මඟින් උතුර – නැඟෙනහිර ඇතිවූ ගැටලු වලට ද සාධනීය විසැඳුමක් ලැබෙන බව හඳුනාගත හැකි ද?උතුර – නැඟෙනහිරත් මේ මැතිවරණ පැවැත්වීම ඉතා වැදගත්. එමඟින් එම ප්‍රදේශවල ජනතාව ද මේ ක්‍රියාවලියට හවුල් වෙනවා. දීර්ඝ කාලීනව තිබූ තත්ත්වයන් ක්‍ෂණිකව වෙනස් වෙන එකක් නෑ. ඒත් ක්‍රමිකව ඒ වෙනස්කම් ඇතිවෙයි. බෙදීම් අඩුවීමත් මේ සමඟ සිදු වෙනවා.ගමේ ආණ්ඩුව ගමට සමීප යි. ගමේ – නගරයේ අවශ්‍යතා ඉටු කරන අතර ගමේ ආණ්ඩුවට රටේ සංවර්ධනයටත් දායක විය හැකි නම් එය වඩාත් වැදගත්. එවිට ආර්ථික සංවර්ධන වේගවත් වීමෙනුත් බොහෝ ගැටලුවලට විසැඳුම් ලැබෙනවා. ජාතික ගැටලුවට නිසි විසැඳුමක් දීමේ දී ද මේ කාරණය වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105121</link>
    <topic>පාරේ ත්‍රස්තවාදය අවසන් කරනවා</topic>
    <author>ධනුෂ්ක ගොඩකුඹුර</author>
    <content>දශක තුනක් තිස්සේ ජනතාව පීඩාවට පත්කළ ත්‍රස්තවාදය නිමා කළා සේම මහා මාර්ග අනතුªරු නමැති ත්‍රස්තවාදයත් නිමා කිරීමට කාලය එළැඹ ඇති බව ජනාධිපති මහින්ද රාජපක්‍ෂ මහතා පැවැසීය.කොටි ත්‍රස්තවාදයෙන් රට නිදහස් කර ගැනීම නිසා යුද අපරාධ චෝදනා නැඟුණු බව සිහිපත් කළ ජනාධිපතිතුමා මහා මාර්ග ත්‍රස්තවාදයෙන් රට නිදහස් කර ගතහොත් කුමන චෝදනා නැඟේ දැයි නොදන්නා බව ප්‍රකාශ කළේය.කෙසේ වුවත් මහා මාර්ග නීති කඩ කරන්නන්ට එරෙහිව දැඩිව ක්‍රියාත්මක වී මෙරට මහා මාර්ග මල් මාවත් බවට පත් කිරීමට තමා සූදානම් යැයි ද ජනාධිපතිවරයා අවධාරණය කළේය. ජනාධිපතිවරයා මේ අදහස් පළකළේ ජාතික මාර්ග ආරක්ෂණ සමුළුවට කොළඹ, සිනමන් ග්‍රෑන්ඩ් හෝටලයේදී ඊයේ (11) එක්වෙමිනි.කුරිරු ත්‍රස්තවාදය නිම කළ රටේ දැන් මහා මාර්ග අනතුරු නැමැති ත්‍රස්තවාදය හිස ඔසවා ඇති බව සඳහන් කළ ජනාධිපතිතුමා මේ ත්‍රස්තවාදයන් දෙක නිසාම ජීවිත විශාල සංඛ්‍යාවක් විනාශ වූ බව පැවැසීය.මාර්ග දියුණු කරන්නට මෙන්ම මාර්ග අනතුරුවලින් විපතට පත්වන අය වෙනුවෙනුත් විශාල මුදලක් වැය වන බවත් මේ තත්ත්වය අවම කර ගැනීමට උපරිම ශක්තිය යෙදවිය යුතු බවත් ජනාධිපතිවරයා පැවැසීය.මහා මාර්ග දියුණු කරමින් රට ඉදිරියට ගෙන යන අතරම මහා මාර්ගය ජනතාවට ආරක්‍ෂාකාරී ස්ථානයක් බවට පත්කළ යුතු බවත් ජනාධිපතිවරයා කීවේය. ප්‍රවාහන ඇමැති කුමාර වෙල්ගම, ජ්‍යෙෂ්ඨ ඇමැති පී. දයාරත්න, ලෝක බැංකුවේ ශ්‍රී ලංකා නේවාසික නියෝජිත ඩයරටොවුගේ ලෝක සෞඛ්‍ය සංවිධානයේ නේවාසික නියෝජිත ආචාර්ය එෆ්. ආර්. මෙහෙතා මහත්ම මහත්මීහු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105122</link>
    <topic>නියෝජ්‍ය ඇමැති මුරලිදරන්ගේ ලේකම්වරයකුවෙඩි තබා ඝාතනය කෙරේ</topic>
    <author>මහින්ද අලුත්ගෙදර සහ පණ්ඩුක සමරසේකර</author>
    <content>නැවත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන් මහතාගේ සම්බන්ධිකරන ලේකම්වරයකු වූ මඩකළපුව නගරයේ පදිංචි රාසමානික්කම් මදියලගම් ((32) මහතා ඊයේ (11) සිය නිවසේ සිටියදී නාඳුනන තුවක්කුකරුවන් දෙදෙනකු විසින් වෙඩි තබා ඝාතනය කර ඇත.ඝාතකයන් යතුරු පැදියකින් පැමිණ රාසමානික්කම් මහතාට වෙඩි තබා පළා ගොස් ඇතැයි පෙලිසිය පවසයි.මිය ගිය රාසමානික්කම් මහතා මඩකළපුව ආරියම්බදි හින්දු කෝවිලේ ලේකම්වරයාද වෙයි. ආබාධිතයකු වන ඒ මහතා ආහාර ගනිමින් සිටියදී මෙම වෙඩිතැබීම කර ඇති බවත් වාර්තාවේ.සිද්ධිය සම්බන්ධයෙන් මඩකළපුව පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105123</link>
    <topic>විදුලි හොරු 564ක් අසුවෙති</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>පසුගිය අපේ‍්‍ර්ල් මාසයේදී අනවසරයෙන් විදුලිය ලබාගත් 564 දෙනකු අත්අඩංගුවට ගෙන රුපියල් කෝටියක මුදලක් උපයා ගැනීමට ලංකා විදුලිබල මණ්ඩලය සමත්ව ඇත.අනවසරයෙන් විදුලිය ලබාගත් පුද්ගලයින් 282ක්, මීටර් වෙනස් කිරීමෙන් විදුලිය ලබා ගැනීම් 106ක්, කොකු ගසා විදුලිය ලබාගත් පුද්ගලයින් 176ක් මේ වැටලීම් මඟින් අත්අඩංගුවට ගෙන ඇත.මේ වැටලීම් දීපව්‍යාප්තව සිදුකර ඇති අතර, විදුලිබල හා බලශක්ති ඇමැති පාඨලී චම්පික රණවක මහතාගේ උපදෙස් මත විදුලිබල මණ්ඩලය නඟාසිටුවීම සඳහා කෙටිකාලීන වැඩපිළිවෙළ මේ වැටලීම් මගින් ක්‍රියාත්මක කෙරේ. ගෘහස්ථ, කර්මාන්ත හා වාණිජ අංශවල පාරිභෝගිකයන් විසින් සිදුකරන විදුලි වංචා පිළිබඳව 1987 දුරකතන අංකයෙන් ලංකා විදුලිබල මණ්ඩල විශේෂ වැටලීම් ඒකකයට දන්වන ලෙස විදුලිබල අමාත්‍යංශය ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105124</link>
    <topic>කතක් ‘බ්ලැක් මේල්’ කළ‘අනංගයා’ දැලේ</topic>
    <author>විජයානි එදිරිසිංහ</author>
    <content>හොර රහසේ කාන්තාවක් පිටුපස යමින් ඇගේ පෞද්ගලික ජීවිතයට අදාළ සිද්ධීන් ඡායාරූපගතකොට ඒ හරහා ඇය ‘බ්ලැක් මේල්’ කරමින් කප්පම් ඉල්ලූ පුද්ගලයෙක් කප්පම් ගන්නා අවස්ථාවේම කොළඹ අපරාධ කොට්ඨාස නිලධාරීන් විසින් අත්අඩංගුවට ගෙන තිබේ.සැකකරු හමුදාවේ හිටපු අයෙකි. ඔහු එක්තරා සුපිරි ව්‍යාපාරිකයකුගේ ඔත්තුකරුවකු ලෙසට කටයුතු කර ඇත. ඔහුට පැවරී තිබූ කාර්යය වූයේ ව්‍යාපාරිකයාගේ බිරිය පිටුපස යමින් ඇයට හොරා ඇයගේ පෞද්ගලික තොරතුරු එක් රැස් කරමින් ඡායාරූපගත කිරීමය.ඒ ව්‍යාපාරිකයාට තම බිරියගෙන් දික්කසාද වීම සඳහා ඡායාරූප ගත් සැකකරු ඒ ගැන ව්‍යාපාරිකයාගේ බිරියට පවසා ඒවා හෙළි නොකර සිටීමට ඇයගෙන් වරින් වර මුදල් ලබාගෙන තිබේ.අවසානයේ ඇයට ලිංගිකව හැසිරීමට යෝජනාවක්ද ඉදිරිපත් කර ඇත. ඇය මේ පිළිබඳව කොළඹ නියෝජ්‍ය පොලිස්පති අනුර සේනානායක මහතාට පැමිණිල්ලක් කර තිබුණි. පසුව කප්පම් ගැනීමට පැමිණි සැකකරු කොළඹ මහරෝහල අසලදී පෙරේදා (10) අත්අඩංගුවට ගැනිණි.ප්‍රශ්න කිරීමෙන් අනතුරු සැකකරු අධිකරණයට ඉදිරිපත් කර රිමාන්ඩ් භාරයට පත්කර තිබේ.කොළඹ අපරාධ කොට්ඨාස අධ්‍යක්ෂ පොලිස් අධිකාරි ඩී.ආර්.එල්.රණවීර ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ උපදෙස් මත පරීක්ෂණ සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105125</link>
    <topic>‘අමා දහර’ වෙසක් කලාපයටශ්‍රී ලංකා ටෙලිකොම් අනුග්‍රහය</topic>
    <author>සුභාෂිනී සේනානායක</author>
    <content>දෙදහස් හයසියය වැනි සම්බුද්ධත්ව ජයන්තිය නිමිත්තෙන් ලේක්හවුස් මන්දිරය අබියසදී “අමාදහර සදහම් වෙසක් කලාපය” වෙසක් පොහෝදා (17) දා සිට 19 දා දක්වා පැවැත්වේ.සදහම් කලාපයේදී දර්ශනීය වෙසක් කූඩු ප්‍රදර්ශනයක් පැවැත්වෙන අතර වෙසක් කූඩු තරගයක්ද පැවැත්වේ.සදහම් වෙසක් කලාපයේදී ලේක්හවුස් සේවක සේවිකාවන් ඉදිරිපත් කරන බොදු බැති ගී ප්‍රසංගයක් ද, සැදැහැ ගී ප්‍රසංගයක් සහ රූකඩ ප්‍රසංගයක්ද පැවැත්වේ.මෙයට අමතරව සදහම් වෙසක් කලාපය නැරැඹීමට එන බොදු බැතිමතුන්ට වෙසක් දන්සල් ලේක්හවුස් මන්දිරය අභියස පැවැත්වේ.සදහම් කලාපය සඳහා ප්‍රධාන දායකත්වය ශ්‍රී ලංකා ටෙලිකොම් සමාගම ලබා දෙන අතර නිල මාධ්‍ය අනුග්‍රහය දෙරණ රූපවාහිනිය සහ දෙරණ ගුවන් විදුලිය ලබා දේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105126</link>
    <topic>යුරෝපා සංගමයේ නිවේදනයටශ්‍රී ලංකාවේ නොසතුට</topic>
    <author>මහින්ද අලුත්ගෙදර</author>
    <content>දරුස්මාන් වාර්තාව සම්බන්ධයෙන් යුරෝපා සංගමය නිකුත් කළ නිවේදනය ඔවුන්ගේ හෘද සාක්ෂිය පිරිසිදු කර ගැනීමට ගන්නා ලද උත්සාහයක් බව රජය අවධාරණය කරයි.මෙම නිවේදනයේ අන්තර්ගතය පිළිබඳව තම නොසතුට පළකරන බව එක්සත් ජාතීන්ගේ සංවිධානයේ නිව්යෝර්ක්හි නිත්‍ය නියෝජිත ආචාර්ය පාලිත කොහොන මහතා ප්‍රකාශ කර ඇත. ශ්‍රී ලංකාව සම්බන්ධයෙන් උපදෙස් ලබා ගැනීම සඳහා එක්සත් ජාතීන්ගේ මහලේකම්වරයා පත් කළ ත්‍රිපුද්ගල කමිටුව විසින් නිකුත් කළ මෙම වාර්තාවට සහාය ලබාදීම ඇතුළුව කරුණු කිහිපයක් ඇතුළත් කරමින් යුරෝපා සංගමය නිකුත් කළ නිවේදනයට ප්‍රතිචාර දක්වමින් ඒ මහතා මේ බව ප්‍රකාශ කර තිබේ.මෙම වාර්තාව හරහා ශ්‍රී ලංකාවට එල්ල කරන චෝදනා සම්බන්ධයෙන් ඊට විසඳුම් ලෙස ස්වාධීන ක්‍රියාවලියක් පැවැත්විය යුතු බවටත් එමඟින් ප්‍රතිසංවිධාන ක්‍රියාවලිය ශක්තිමත් කර ගනිමින් තිරසාර සාමයක් ඇති කර ගත හැකි බවටත් යුරෝපා සංගමය නිකුත් කළ නිවේදනයේ සඳහන් වෙයි.මීට අමතරව ආචාර්ය පාලිත කොහොන මහතා සඳහන් කර ඇත්තේ දෙලක්ෂයක් පමණ වන ශ්‍රී ලංකා රජයේ හමුදාවත් යුද ජයග්‍රහණයෙන් පසුව රටේ සාමාන්‍ය ජනතාවගේ කටයුතු වෙනුවෙන් ක්‍රියාකරන බවයි.මේ අතර ශ්‍රී ලංකාව සම්බන්ධයෙන් වන විශේෂ විවාදයක් යුරෝපා පාර්ලිමේන්තුවේදී අද (12) පැවැත්වීමට නියමිතව ඇත.හදිසි විවාදයක් ලෙස පැවැත්වෙන මෙහිදී දරුස්මාන් වාර්තාවේ ඇතුළත් කරුණු සම්බන්ධයෙන් වැඩි අවධානයක් යොමු කිරීමට නියමිත බව යුරෝපා කොමිෂමේ ශ්‍රී ලංකා කාර්යාලයේ ප්‍රකාශිකාවක් “දිනමිණ”ට පැවසුවාය.යුරෝපා පාර්ලිමේන්තුව නියෝජනය කරන 50 දෙනෙකුගෙන් පමණ සමන්විත කණ්ඩායමක් විසින් ශ්‍රී ලංකාව සම්බන්ධයෙන් විවාදයක් අවශ්‍ය බවට ඉල්ලා තිබෙන අතර ජී.එස්.පී. සහනය ඉවත් කිරීමෙන් පසුව යුරෝපා පාර්ලිමේන්තුව තුළ ශ්‍රී ලංකාව සම්බන්ධයෙන් විවාදයක් පවත්වන පළමු අවස්ථාව මෙය බවද එම කාර්යාලය පවසයි.මේ අතර විදේශ කටයුතු අමාත්‍යාංශය පවසන්නේ මෙම විශේෂ විවාදය පැවැත්වීමට ප්‍රථම යුරෝපා සංගමයේ ශ්‍රී ලංකා තානාපති රවිනාත් ආරියසිංහ මහතා විසින් එම පාර්ලිමේන්තු කණ්ඩායම දැනුම්වත් කෙරෙන අතර එහිදී දරුස්මාන් වාර්තාව සම්බන්ධයෙන් වැදගත් කරුණු රැසක් පිළිබඳව අවධානය යොමුකරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105127</link>
    <topic>විශ්වවිද්‍යාල ආචාර්යවරුන්ගෙන්ජනපතිට ලිපියක්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ගේ වැටුප් ප්‍රශ්නයට සාධාරණ විසඳුමක් ලබා ගැනීම සඳහා අවස්ථාවක් ඉල්ලා විශ්වවිද්‍යාල ආචාර්යවරුන්ගේ සමිති සම්මේලනය අද (12 ) උසස් අධ්‍යාපන අමාත්‍යාංශය හරහා ජනාධිපති මහින්ද රාජපක්ෂ මහතා වෙත ලිපියක් යැවීමට කටයුතු කර තිබේ.මේ ලිපිය අද (12) උදේ 9 ට උසස් අධ්‍යාපන අමාත්‍යාංශයේ ලේකම්වරයාට බාර දීමට නියමිතය.මින් පෙරද මේ ගැටලුව සම්බන්ධයෙන් සාකච්ඡා කිරීමට අවස්ථාව ඉල්ලා ලියාපදිංචි තැපෑලෙන්, ෆැක්ස් මඟින් ජනාධිපතිවරයා වෙත ලිපි යොමු කර තිබෙන බව විශ්වවිද්‍යාල ආචාර්යවරුන්ගේ සමිති සම්මේලනයේ සභාපති ආචාර්ය නිර්මාල් දේවසිරි මහතා පැවසීය.තම සම්මේලනය සකස් කර ඇති වැටුප් යෝජනාවලිය උසස් අධ්‍යාපන ඇමැති එස්. බී. දිසානායක මහතා වෙත බාර දී ඇති බවත් එම යෝජනාවලිය ජනාධිපතිවරයා වෙත ඉදිරිපත් කිරීමට බලාපොරොත්තු වන බවත් ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105128</link>
    <topic>විශ්‍රාම යන කාලය වසර 2කින්දීර්ඝ කෙරේ</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>රාජ්‍ය සේවයේ සංස්ථාවල සහ ව්‍යවස්ථාපිත මණ්ඩලවල සේවයේ නියුතු සේවකයින්ගේ විශ්‍රාම කාලය වසර දෙකකින් දීර්ඝ කිරීමට රජය පියවර ගෙන තිබේ.මේ අනුව මෙතෙක් රාජ්‍ය සේවයෙන් විශ්‍රාම ගැන්වූයේ අවුරුදු 55 න් වන අතර එම කාලය ඉදිරියේ දි අවුරුදු 57 දී දීර්ඝ කර ඇත. ඉකුත් මැයි 01 වැනි දා සිට මෙය ක්‍රියාත්මක වන බව මුදල් අමාත්‍යාංශයේ ජ්‍යෙෂ්ඨ නිලධාරියෙක් පැවැසීය.වයස අවුරුදු 57 න් ඔබ්බට අවුරුදු 60 දක්වා සේවය කිරීමට සේවකයා ඉල්ලීම් කරන අවස්ථාවේදී එම ආයතනය සඳහා වන සේවා අවශ්‍යතාව හා සේවකයාගේ කාර්ය සාධනය යන කරුණු සැලකිල්ලට ගෙන වසරින් වසර සේවා දිගු ලබාදීමට රාජ්‍ය ව්‍යවසායේ පාලක මණ්ඩලයට ක්‍රියා කළ හැකි බව මුදල් අමාත්‍යාංශය පවසයි. රාජ්‍ය ව්‍යවසායයන්හි සේවකයින්ගේ විශ්‍රාම ගැන්වීමේ වයස සම්බන්ධව මීට පෙර නිකුත් කර ඇති රාජ්‍ය ව්‍යාපාර චක්‍රලේඛ අංක 44හා 52 චක්‍රලේඛයන් මෙමඟින් අවලංගු කරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n1105129</link>
    <topic>සෑම බන්ධනාගාරයකටම දහම් පාසලක්</topic>
    <author>බුද්ධිකා ඉඹුලාන</author>
    <content>සෑම බන්ධනාගාරයකම දහම් පාසලක් ස්ථාපිත කිරීමේ වැඩපිළිවෙළක් පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය සැලසුම් කර තිබේ.බෞද්ධ, කිතුණු, ඉස්ලාම්, දහම් අදහන රැඳවියන් සෑම දෙනාටම අධ්‍යාපනය ලැබිය හැකි වන පරිදි බන්ධනාගාර 33 ක සහ තරුණ වරදකරුවන්ගේ පුහුණු මධ්‍යස්ථානවල ස්ථාපිත කිරීමට නියමිත මේ දහම් පාසල් වැඩපිළිවෙළ පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ උපදෙස් පරිදි ක්‍රියාත්මක කරයි.තමන් කැමැති ආගමක් අදහමින් ඒ පිළිබඳ දහම් අධ්‍යාපනය ලැබීමේ අවස්ථාව රැඳවියනට ලබාදීම මේ වැඩපිළිවෙළෙහි ප්‍රධාන අරමුණ වන බව එම අමාත්‍යාංශ ලේකම් ඒ. දිසානායක මහතා “දිනමිණ” ට කීය.එමෙන්ම එම රැඳවියන් සමාජ ගත වූ පසු දැහැමි දිවි පෙවෙතක් ගත කිරීමට එම දහම් අධ්‍යාපනය ඉවහල් කර ගැනීමට ද හැකිවන බවද දිසානායක මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n11051215</link>
    <topic>ඇමැති ආරක්ෂක රථයපාරෙන් ඉවතට</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>ඇමැති ආරක්ෂක රථයක් පාරෙන් ඉවතට විසිවී ගසක හැපීමෙන් එම රථයේ සිටි 4 දෙනකු බරපතළ තුවාල ලබා හලාවත රෝහලට ඇතුළු කර ඇත.11 දා දහවල් 1.30 ට පමණ පුත්තලම හලාවත පාරේ හැළඹවටවනදී සිදුවූ මේ අනතුරෙන් බරපතළ ලෙස තුවාල ලබා රෝහල් ගත කරන ලද්දේ රංජිත් කාවින්ද පත්තප්පෙරුම (රථයේ රියැදුරු), කේ. එම්. ආර්. චමින්ද (ඇමැති ආරක්ෂක අංශය) එච්. එම්. තුසිත බණ්ඩාර සහ කේ. ජී. තිලකසිරි නමැති අයයි.අනුරාධපුරයේ සිට මුන්නේශ්වරම් දේවාලය වෙත එමින් සිටි අමාත්‍ය මර්වින් සිල්වා මහතාගේ රථයට ආරක්ෂාව සපයමින් පැමිණ ඇති කැබ්රථය රියැදුරුට වේගය පාලනය කරගැනීමට අසීරුවීමෙන් මෙසේ පාරෙන් ඉවතට විසිවී ගසක හැපී ඇත. හලාවත පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n11051210</link>
    <topic>දුරකථන ඇමතුමෙන් උපන් සැකය සෙබළ පෙම්වතියට මරු කැඳවයි</topic>
    <author>මතුගම සංචාරක</author>
    <content>තමා පෙම් කළ හමුදා සෙබළිය ලබාගත් දුරකතන ඇමතුම් පිළිබඳව උපන් සැකය නිසා පෙම්වතා විසින් සිත්පිත් නැති අයුරින් තම පෙම්වතිය නිදියහනේම මරා දැමීමේ සිද්ධියක් කලවාන පොලිසියෙන් වාර්තාවෙයි.කලවාන නිකගොඩ පදිංචිව සිටි විසිපස් හැවිරිදි පී. නිලූකා නිල්මිණි තරුණ සෙබළික් මෙසේ පිහියෙන් ඇන මරා දමා තිබෙන්නේ ඇයගේ පෙම්වතා යැයි කියන පුද්ගලයා විසිනි.මියයනවිට ඇය ත්‍රිකුණාමල යුද හමුදා කඳවුරට අනුයුක්තව ඇය රාජකාරිය කළාය.මෙම හමුදා කඳවුරේ සේවය කරන අතරේ ඇය යුද හමුදා සෙබළකු සමඟ පේ‍්‍රම සම්බන්ධයක් ඇති කර ගත්තේ මීට මාස අටකට ඉහතදීය.මෙම සම්බන්ධය නිල්මිණි තම මවුපියන් වෙත දැනුම් දුන් පසු ඔහුට නිවසට ඒමට ඉඩ ලැබුණි.සහෝදර සහෝදරියන් හයදෙනෙකුගෙන් යුත් පවුලක නිල්මිණි පස්වැන්නාය. ඇය පළමු වසරේ සිට දහවෙනි වසර දක්වා ඉගෙනුම ලැබුවේ කලවාන මීපාගම ජයන්ති විදුහලේය. නිල්මිණි ක්‍රීඩාවට සහජයෙන් උපන් හපන්කම් ඇත්තියකි. ඒ වාසනාව ඇයට ශ්‍රී ලංකා යුද හමුදාවට බැඳීමට සුදුසුකමක් විය.මෙවර සිංහල අලුත් අවුරුද්දට නිවසට ඒමට ඇයට නිවාඩු නොලැබුණෙන් අවුරුද්ද පසුවී ඇය නිවසට පැමිණියේ අම්මා උයන බත් කටක රස විඳින්නටය. ත්‍රිකුණාමලයේ යුද හමුදා කඳවුරේ පැවැති බක්මහ උලෙළේ අවුරුදු කුමාරිය තරගයට ඉදිරිපත්ව දෙවෙනි ස්ථානය හිමිකර ගැනීමට තරම් ඇය රූ සපුවෙන් අගතැන්පත් වූවාය.අවුරුද්ද වෙනුවෙන් ගෙදර සැමට තෑගි බෝගත් අරන් තම ආදරවන්ත හමුදා සෙබළා සමඟ නිවසට පැමිණෙද්දි මේ තමා එන්නේ මාරයා සමඟ යැයි ඇය කිසි දිනෙක නොසිතන්නට ඇති.හමුදා සෙබළා හා නිල්මිණි නිවසේ සිටින අතරේ නිතර ලබාගන්නා දුරකතන පිළිබඳව සෙබළාට ඇතිවුණේ සැකයකි. ඇයගෙන් ඒ පිළිබඳව විමසුම් කළත් නිසි පිලිතුරක් ඇයගෙන් නොලැබුණි.සැකය වෛරයට පෙරළීමට ගතවූයේ පැය කිහිපයකි. නින්දට ගිය පසුද දුරකථන ඇමතුම ගැන උපන් සැකය සෙබළාගේ හද තුළ කැකෑරෙන්නට විය. මැදියම් රැයේදී මොවුන් දෙදෙනා අතර බහින්බස්වීම් ඇවිලිණි. සෙබළාට යක්ෂයා ආරූඪ විය. බහින්බස්වීම දුරදිග ගියෙන් අලුයම් කාලයේ නිදියහනේදීම තම පෙම්වතියට පිහියෙන් ඇන මරාදමන්නට තරම් ඔහුගේ සිත අකාරුණික විය.බරපතළ තුවාල ලැබූ නිල්මිණි කලවාන රෝහලට ඇතුළත් කළ පසු මියගියාය.දුරකතන සංවාද පිළිබඳව ඇය ගැන ඇතිවූ සැකය නිසා තම පෙම්වතිය මරාදැමූ බව සැකකාර සෙබළා පොලිසියට පාපොච්චාරණය කර තිබේ. මෙම මිනීමැරුම සිදුකිරීමට පෙර සෙබළා ඇයට දැඩි ආදරයක් දක්වා තිබේ. නිල්මිණි යන නමද සෙබළාගේ දකුණු අතේ පච්චකොටා ඇත.සැකකාර හමුදා සෙබළා කලවාන පොලිසිය අත්අඩංගුවට ගෙන කලවාන සංචාරක අධිකරණය වෙත ඉදිරිපත් කොට රිමාන්ඩ් භාරයට පත්කරන ලදී.කලවාන පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n11051211</link>
    <topic>වෙසක් සමයේ අලෙවි කිරීමට කසිප්පු පෙරූදඹුල්ලේ මහා පරිමාණ හොර ස්කාගාරයක් වටලයි</topic>
    <author>ඉන්දික පොල්කොටුව</author>
    <content>වෙසක් සතිය තුළ දඹුල්ල, සීගිරිය, අනුරාධපුරය, පොළොන්නරුව ආදී ප්‍රදේශ කරා ඇදී එන පිරිස වෙත හොර රහසේ අලෙවි කිරීමට කසිප්පු නිෂ්පාදනය කරමින් සිටි බවට සැක කරන දඹුල්ල හතරඇළ ප්‍රදේශයේ මහා පරිමාණ නීතිවිරෝධී මත්පැන් ස්කාගාරයක් වැටලීය.මධ්‍යම දිසා දූෂණ මර්දන ඒකකය කළ මෙම වැටලීමේදී ගෝඩා බෝතල් 1646ක් සමඟ සැකකරුවන් දෙදෙනකු පෙරේදා (10) අත්අඩංගුවට ගෙන තිබේ.මෙහිදී ගෝඩා බැරැල් අටක්, තඹ දගර තොගයක්, ගෑස් ලිප් දෙකක්, රබර් බට තොගයක් ඇතුළු කසිප්පු පෙරීමට යොදාගනු ලබන උපකරණ තොගයක්ද පොලිසිය මගින් අත්අඩංගුවට ගෙන තිබේ.දඹුල්ල හතරඇළ ප්‍රදේශයේ වෙල්යායක් ආසන්නයේ මෙම කසිප්පු ස්කාගාරය කලක් තිස්සේ සිට පවත්වාගෙන ගොස් ඇති බවට අනාවරණය වේ.වෙසක් දිනවලදී මත්පැන් අලෙවිහල් වසාතැබීම හේතුවෙන් අධික මිල ගණන්වලට අලෙවි කිරීම සඳහා මෙම නීතිවිරෝධී මත්පැන්හල පවත්වාගෙන ගොස් තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති නිහාල් සමරකෝන් යන මහත්වරුන්ගේ උපදෙස් මත මධ්‍යම දිසා දූෂණ මර්දන ඒකකයේ ස්ථානාධිපති පොලිස් පරීක්‍ෂක රංජන බණ්ඩාර මහතාගේ මෙහෙයවීමෙන් උප පොලිස් පරීක්‍ෂක ප්‍රභාත් බණ්ඩාර, කාන්තා උප පොලිස් පරීක්ෂක ඉන්ද්‍රාණි, පොලිස් සැරයන්වරුන් වන ගාමිණී (24852), තෙන්නකෝන් (29142), සුනිල් (54405), කෝට්ටේගොඩ (29005), සෙනරත් (16242) යන නිලධාරී පිරිසක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n11051212</link>
    <topic>ගංජා ළඟ තබා ගත්තාටරු: 20,000ක දඩයක්</topic>
    <author>මීගමුව විශේෂ - එච්. ප්‍රනාන්දු</author>
    <content>ගංජා ළඟ තබා ගත් පුද්ගලයෙකුට මීගමුව මහාධිකරණ විනිසුරු ශිරාන් ගුණරත්න මහතා රුපියල් 20,000 ක දඩයක් නියම කෙළේය.දඩ නියම කෙරුණේ වත්තල පදිංචි එම්. ආරියරත්න වික්‍රමසේකර නමැත්තාටයි.විත්තිකරු ගංජා කිලෝ ග්‍රෑම් එකක් (1) ළඟ තබා ගන්නා ලදැයි කියන චෝදනාවට වරද පිළිගත්තේය.2008 මැයි මස 19 වෙනි දින හෝ ඊට ආසන්න දිනකදී වත්තලදී ගංජා කිලෝ ග්‍රෑම් එකක් ළඟ තබා ගන්නා ලදැයි මෙම නඩුවෙන් චෝදනා ලැබ සිටියේය.රජයේ අධිනීතිඥ යොහාන් ලියනගේ මහතා මෙම නඩුවේ පැමිණිල්ල වෙනුවෙන් පෙනී සිටියේය. නීතිඥ ඉඳුනිල් පෙරේරා මහත්මිය විත්තිකරු වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n11051213</link>
    <topic>හසලක පොලිසිය ළඟ ගණිකා නිවෙසක්</topic>
    <author>ඉන්දික පොල්කොටුව</author>
    <content>හසලක පොලිස් ස්ථානයට ඉතාම සමීපයේ පවත්වාගෙන ගිය ගණිකා නිවාසයක් වැටලූ තෙල්දෙණිය මූලස්ථාන පොලිසියට අනුයුක්ත විශේෂ පොලිස් කණ්ඩායමක් එය පවත්වාගෙන ගිය බවට සැක කරන දෙදෙනෙකු හා රූමත් තරුණියක අත්අඩංගුවට ගෙන ඇත.මහියංගන මහේස්ත්‍රාත් අධිකරණයේ සෝදිසි වරෙන්තුවක් මත එම ස්ථානය වටලා සැකකරුවන් දෙදෙනා හා සැකකාරිය අත්අඩංගුවට ගෙන තිබේ.අවන්හලක් පවත්වාගෙන යන මුවාවෙන් මෙම ගණිකා නිවාසය කලක සිට පවත්වාගෙන ගොස් ඇති බවට තොරතුරු අනාවරණය වේ.මේ අතර අත්අඩංගුවට ගැනුණු තරුණිය ගණිකා වෘත්තියේ යෙදවූ බවට පොලිසිය සැක කරන අතර ඇය කුරුණෑගල ප්‍රදේශයේ පදිංචිකාරියක බැව් පොලිසිය පවසයි.හසලක පොලිස් ස්ථානයට ඉතා නුදුරින් මෙම ගණිකා නිවාසය කෙසේ පවත්වාගෙන ගියා දැයි සොයා පරීක්ෂණ පැවැත්වීමට විශේෂ පොලිස් කණ්ඩායමක් මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා විසින් පත් කරනු ලැබ තිබේ.තෙල්දෙණිය කලාප භාර සහකාර පොලිස් අධිකාරී ටී. එම්. එස්. එම්. තෙන්නකෝන් මහතාගේ මෙහෙයවීමෙන් පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=n11051214</link>
    <topic>ජංගම දැව ඉරුම් හලේ ට්‍රැක්ටරය රාජසන්තකයි</topic>
    <author>අනුරාධපුර - මධ්‍යම විශේෂ</author>
    <content>වන සංරක්ෂණ දෙපාර්තමේන්තුවේ ලියාපදිංචියක් නොමැතිව පවත්වාගෙන ගිය ජංගම දැව ඉරුම් හලක අත්ට්‍රැක්ටරයක් රාජසන්තක කරන ලෙස අනුරාධපුර අතිරේක මහේස්ත්‍රාත් චන්දිම එදිරිමාන්න මහතා නියෝග කළේය.මෙම ජංගම ලී මෝල අනුරාධපුර විජයපුර ප්‍රදේශයේ පවත්වාගෙන ගොස් ඇති අතර වන සංරක්ෂණ දෙපාර්තමේන්තුවේ ලියාපදිංචි අවසරයක් ලබානොගෙන පවත්වාගෙන ගොස් ඇති බව අඩවිවන නිලධාරීහු අධිකරණයට දැන්වූහ. අත් ට්‍රැක්ටරය සම්බන්ධයෙන් පැවති විමසුමේදී එහි හිමිකාරීත්වය පිළිබඳව අනන්‍යාතව ඔප්පු කිරීමට නොහැකිවීම නිසා අත් ට්‍රැක්ටරය හා ට්‍රේලරය රාජසන්තක කෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=r1105121</link>
    <topic>මහවැලි ගොවි පවුල් 60000කටඉඩම් හිමිකම් ඔප්පු ලබාදෙයි</topic>
    <author/>
    <content>මහවැලි ගොවි පවුල් හැට දහසකට ඉඩම් හිමිකම් ඔප්පු මේ වන විට ලබා දී ඇතැයි වාරිමාර්ග ජල සම්පත් කළමනාකරණ ඇමැති නිමල් සිරිපාල ද සිල්වා මහතා පවසයි. මහවැලි සංවර්ධන කටයුතු පිළිබඳව දෙහිඅත්තකණ්ඩියේ පැවැති රැස්වීමක දී ඇමැතිවරයා මේ බව අනාවරණය කෙළේය.පවුල් විසිදහසකට මේ වසර අවසාන වීමට පෙර හිමිකම් ඔප්පු ලබාදීමට අවශ්‍ය කටයුතු සම්පාදනය කරන ලෙස මහවැලි අධිකාරියේ අධ්‍යක්ෂ ජනරාල් ඩී. එම්. සී. දිසානායක මහතාට ඇමැතිවරයා මෙහි දී උපදෙස් දුන්නේ ය.මෙම ඔප්පු ලබාදීමත් සමගින් ගොවි ජනතාවට තමන්ගේ කෘෂිකර්මාන්ත කටයුතු දියුණු කර ගැනීමට අවශ්‍ය බැංකු ණය පහසුකම් ලබා ගැනීමට හැකි වන බවත්, මේ පිළිබඳව මහවැලි අධිකාරිය දැනටමත්, රාජ්‍ය බැංකු සහ පෞද්ගලික බැංකු කිහිපයක් සම¼ඟ මහවැලි ගොවි ජනතාවට සහන ණය යෝජනා ක්‍රමයක් ලබා දීම පිළිබඳව සාකච්ඡා කර ඇති බව ඇමැතිවරයා පැවසීය.මෙම හිමිකම් ඔප්පු ලබා දීමෙන් මහවැලි කලාපවල ඉඩම් අනවසරයෙන් අයිති කර ගෙන සිටින විශාල පිරිසක් හමු වූ බව පැවසූ ඇමැතිවරයා ඔවුන් එම ඉඩම්වල යම් සංවර්ධන කටයුත්තක් සිදු කර තිබෙන බවට සාක්ෂි සහ ඔප්පු කිරීමට හැකි වුවහොත් එම ඉඩම් වල හිමිකම් ඔවුන්ට ලබා දීමට තීරණය කරන බව ද පැවසීය.මේ පිළිබඳව විශේෂ සමීක්ෂණයක් මහවැලි අධිකාරිය විසින් දැනටමත් ක්‍රියාත්මක කර ඇති බව පැවසූ ඇමැතිවරයා, මෙම ඉඩම් ඔප්පු ලබා දීම කඩිනම් කිරීමට ප්‍රධාන බාධකය වී ඇත්තේ මිණුම් කටයුතු සඳහා අවශ්‍ය මිනින්දෝරුවන්ගේ හිඟය බව ද, පැවසීය. මේ පිළිබඳව මිනින්දෝරු දෙපාර්තමේන්තුවේ අධ්‍යක්ෂ ජනරාල්වරයා සමග සාකච්ඡා කර ඇති අතර, මෙයට විකල්පයක් ලෙස විශ්‍රාමික මිනින්දෝරුවන්ගේ සහාය මෙම මහවැලි ප්‍රදේශවල මිණුම් කටයුතු සඳහා ලබා ගැනීමට ඉදිරියේ දී කටයුතු යොදන බව ද ඇමැතිවරයා පැවසීය.මෙම විශේෂ සාකච්ඡාවෙන් අනතුරුව දෙහිඅත්තකණ්ඩිය ප්‍රදේශයේ ඉඩම් හිමිකම් ලබා නොසිටි ගොවි පවුල් 25 කට මහවැලි ඔප්පු ලබාදීමට කටයුතු කළේය.මෙම අවස්ථාවට මහවැලි අධිකාරියේ අධ්‍යක්ෂ ජනරාල් ඩී. එම්. සී. දිසානායක මහතා ඇතුළු නිලධාරිහු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=r1105122</link>
    <topic>මිහින්තලේ රක්ෂිතයට ඇතුළු වූපුද්ගලයකුට රු. 25000ක දඩ</topic>
    <author>අනුරාධපුර මධ්‍යම විශේෂ</author>
    <content>මිහින්තලය රජයේ රක්ෂිතයට අයුතු ලෙස ඇතුළු වී නිවෙසක් ඉදි කළ බවට අධිකරණය හමුවේ වරද පිළිගත් පුද්ගලයකුට රුපියල් 25000 ක දඩයක් ගෙවන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය නියෝග කළාය.මෙම පුද්ගලයා මිහින්තලය රක්ෂිතයට අයුතු ලෙස ඇතුළු වී ඉපිල් ඉපිල් ගස් හා තේක්ක ගස් කිහිපයක් කපා දමා නිවෙස ඉදි කර තිබූ බව අඩවි වන නිලධාරීහු අධිකරණයට දැන්වූහ. අත්අඩංගුවට ගත් ඉපිල් ඉපිල් වට කණු 11 ක් හා තේක්ක වට කණු 02 ක් රාජසන්තක කරන ලෙස මහේස්ත්‍රාත් වරිය නියෝග කළාය.අඩවි වන නිලධාරී එල්. ජී. සිරිවර්ධන මහතාගේ උපදෙස් මත සැකකරු අත්අඩංගුවට ගෙන අධිකරණයට ඉදිරිපත් කරමින් වන ක්‍ෂේත්‍ර සහකාර නිලධාරී මහේෂ් ජී. උපෙන්ද්‍ර කුමාර මහතා අධිකරණයට කරුණු කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=r1105123</link>
    <topic>ගාල්ල දිස්ත්‍රික්කයේ කෘෂි කටයුතු නැංවීමටරුපියල් දස ලක්ෂ 38ක්</topic>
    <author>බන්ධුල ගුණසේකර – ධම්මිකා වෙලේගොඩ</author>
    <content>පොහොර සහනාධාර වැඩපිළිවෙළ යටතේ මෙම වසරේදී ගාල්ල දිස්ත්‍රික්කයේ කෘෂිකාර්මික කටයුතු සඳහා රුපියල් දස ලක්ෂ තිස් අටක මුදලක් වෙන් කර ඇත. ඉදිරි සති කිහිපය ඇතුළත සහනාධාර පොහොර ගොවීන්ට නිකුත් කිරීමට ද පියවර ගන්නා බව ජාතික පොහොර ලේකම් කාර්යාලය කියයි. සහන පොහොර බෙදා හැරීමේදී සිදුවිය හැකි අක්‍රමිකතා අවම කිරීමේ අරමුණ ඇතිව අදියර කිහිපයකදී සැලසුම් සහගත ලෙස පොහොර ලබාදීමටද කටයුතු යොදා තිබේ.දිස්ත්‍රික්කයේ ප්‍රාදේශීය ලේකම් කොට්ඨාස දහනවයම ආවරණය වන පරිදි ප්‍රතිලාභී ගොවීන් හතළිස් තුන් දහස් හයසිය හැටතුන් දෙනකුට මෙවර පොහොර නිකුත් කිරීමට තීරණය කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=r1105124</link>
    <topic>මඩකළපුව නාවක්කුඩා වෙළෙඳ සල් දෙකකට ගින්නෙන් අලාභ හානි</topic>
    <author>මඩකළපුව සමූහ ජවුෆර් කාන්</author>
    <content>මඩකළපුව කල්මුනේ ප්‍රධාන මාර්ගයේ නාවක්කුඩා ප්‍රදේශයේ වෙළෙඳ සල් දෙකක සිදුවූ ගිනි ගැනීම් හේතුවෙන් වෙළෙඳ සල් දෙකම මුළුමනින්ම විනාශ වී ඇති අතර රුපියල් ලක්ෂ විසි පහක අලාභයක් සිදුවී ඇති බව වෙළෙඳ සල් අයිතිකරුවන් කාත්තාන්කුඩි පොලිසියට පැමිණිලි කර ඇත.වරකාපොළ හා කාත්තාන්කුඩි ප්‍රදේශවල පදිංචි වෙළෙඳුන්ට අයත් කඩ මෙසේ ගිනි ගෙන විනාශ වී ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=r1105125</link>
    <topic>පෙම්වතියට අතවර කර පලාගියසැකකරු සොයා පරීක්ෂණ</topic>
    <author>ආරච්චිකට්ටුව සමූහ – අතුකෝරළ යූ. ගුණපාල</author>
    <content>තම පෙම්වතියට අතවර කර පලා ගිය අයකු අත්අඩංගුවට ගැනීමට හලාවත පොලිසිය පරීක්ෂණ කරයි.ආරච්චිකට්ටුව ප්‍රදේශයේ පෞද්ගලික ආයතනයක රැකියාව කරන තරුණිය 19 හැවිරිදි අයෙකි. පෙම්වතා ද එම ප්‍රදේශයේමය.විවේකීව කතා කරමින් ඉන්නට හමුවන ලෙසට ඔහු ඇයට දුරකථනයෙන් යෝජනා කර ඇත. පෙරේදා (10) එම තරුණිය සැකකරු සමග ඔහුගේ යතුරු පැදියෙන් හලාවතට පැමිණ තිබේ.සැකකරු තරුණියව හලාවත ලැගුම් හලකට කැඳවාගෙන ගොස් අතවර කර ඇති බව හලාවත පොලිසියට කරන ලද පැමිණිල්ලේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105121</link>
    <topic>ටෙස්ට් තරගමාලාවේ සාර්ථකත්වය එක්දින තරගවලට දිරියක් වේවි</topic>
    <author/>
    <content>“එංගලන්තයේදී ටෙස්ට් තරගමාලාවක් ජයගැනීම අපේ ඒකායන අරමුණයි. ටෙස්ට් ජයග්‍රහණයක් ලබා ගැනීම, ඉන්පසුව එළැඹෙන ජාත්‍යන්තර එක්දින හා විස්සයි20 තරගවලට අපේ සූදානම් වීමේ කාර්යය පහසු කරාවි” යැයි ශ්‍රී ලංකා පිතිකරුවන්ගේ පුහුණුකරු මාවන් අතපත්තු පවසයි.එංගලන්ත ක්‍රිකට් කණ්ඩායමට ඔවුන්ගේ භූමියේ ම අභියෝග කිරීමට නම් ශ්‍රී ලංකා කණ්ඩායම ටෙස්ට් තරග ශෛලිය ට මෙන්ම එංගලන්ත දේශගුණික තත්ත්වයන්ටද ඉක්මනින් හුරුවිය යුතු බව අතපත්තු කියයි.“ලොකුම අභියෝගය වන්නේ එංගලන්තයේ දේශගුණයට හුරු වීමයි” දෙමසක ක්‍රිකට් තරග සංචාරය සඳහා ශ්‍රී ලංකා කණ්ඩායම දිවයිනෙන් පිටත්ව යාමට පෙර අතපත්තු ප්‍රකාශ කර සිටියේය. ශ්‍රී ලංකාව ටෙස්ට් තරග බිමට පිවිසෙන්නේ මාස කිහිපයකට පසුව බවද ඔහු කියා සිටියේය.ශ්‍රී ලංකාව අවසන් වතාවට ටෙස්ට් තරගමාලාවකට සහභාගි වූයේ පසුගිය වසරේ නොවැම්බර් - දෙසැම්බර් වකවානුවේ බටහිර ඉන්දීය කොදෙව් පිලට එරෙහිව වූ අතර එම තරගමාලාවට වර්ෂාවෙන් බොහෝ බාධා ඇතිවිය.ශ්‍රී ලංකා කණ්ඩායම එංගලන්තය බලා පිටත්ව ගියේ නව නායක තිලකරත්න ඩිල්ෂාන් සහ හිටපු නායකයන් වන කුමාර් සංගක්කාර හා මහේල ජයවර්ධන නොමැතිවය. ඔවූහු මේ දිනවල ඉන්දියාවේ අයි.පී.එල්. තරගාවලියට සහභාගි වෙමින් සිටිති. මිඩ්ල්සෙක්ස් පිලට එරෙහිව මැයි 14 සිට 16 දක්වා පැවැත්වෙන පළමු පුහුණු තරගයට පෙර ඩිල්ෂාන් කණ්ඩායම හා එක්වනු ඇති අතර අනෙක් ජ්‍යෙෂ්ඨ ක්‍රීඩකයන් දෙදෙනා දිල්හාර ප්‍රනාන්දු, තිසර පෙරේරා හා සුරාජ් රන්දිව් සමග දෙවැනි පුහුණු තරගයට සහභාගි වීම පිණිස මැයි 18 වැනිදා කණ්ඩායම හා එක්වනු ඇත.එංගලන්ත සංචාරයේ නියැලෙන ශ්‍රී ලංකා කණ්ඩායමේ තවත් සැලකිය යුතු ‘හිස්තැනක්’ වී තිබුණේ ටෙස්ට් හා ජාත්‍යන්තර එක්දින තරග බිමෙන් සමුගත් ලෝක පූජිත දඟ පන්දු යවන්නා වන මුත්තයියා මුරලිදරන් ය.ශ්‍රී ලංකා ක්‍රිකට් කණ්ඩායමක් මෙතෙක් එංගලන්තයේදී ටෙස්ට් තරගමාලාවක් ජයග්‍රහණය කර නැත. දැනට ඔවුන්ගේ හොඳම ප්‍රතිඵලය වී ඇත්තේ 2006 වසරේදී වාර්තා කළ තරග 1–1ක ටෙස්ට් තරගමාලාවය. එම තරගාවලියේදී ශ්‍රී ලංකාව වෙනුවෙන් කැපී පෙනුණු ක්‍රීඩකයා වූයේ මුරලිදරන් ය. ට්‍රෙන්ට් බ්‍රිජ් හි පැවැති ටෙස්ට් තරගයේදී ඔහු කඩුලු 8ක් දවාලමින් තම පිල ලකුණු 134ක ජයග්‍රහණයක් කරා ගෙන ගියේ තරගමාලාවද 1 – 1ක් ලෙසින් සම කරමිණි. ඊට පෙර 1998 වසරේ ඕවල් හිදී පැවැති එක ම ටෙස්ට් තරගයේදීද ‘මුරලි’ කඩුලු 16ක් ලබා ගනිමින් ශ්‍රී ලංකාව ජයග්‍රහණය කරා ගෙන යාමට සමත් විය.මුරලිදරන් නැති අඩුව පසෙක දමමින් කතා කළ අතපත්තු, දැනට කණ්ඩායමේ නැති ක්‍රීඩකයන් වෙනුවට පුහුණු තරගය සඳහා කැඳවා තිබෙන, කණ්ඩායම් රාමුවේ ‘අද්දර’ සිටින ෆාවීස් මහරුෆ් හා කෙෘශල් සිල්වා වැනි ක්‍රීඩකයන්ට ඔවුන්ගේ දක්ෂතා ඔප්පු කිරීමට මේ සංචාරය අගනා අවස්ථාවක් බවද මාවන් අතපත්තු කියා සිටියේය.ලැන්කෂයර් පිල වෙනුවෙන් මේ දිනවල ක්‍රීඩා කරමින් සිටින මහරුෆ් එංගලන්ත ප්‍රාන්ත ක්‍රිකට් තරග බිමේ විශිෂ්ඨ ආරම්භයක් ලබා ගනිමින් ලිවර්පූල් හිදී සමර්සෙට් පිලට එරෙහිව පැවැති සිය මංගල තරගයේදීම ශතකයක් වාර්තා කොට සිටී. තවමත් ටෙස්ට් ක්‍රීඩා කර නැති කෙෘශල් සිල්වා පළමු පෙළ තරගවලදී ලකුණු 45ක අගනා සාමාන්‍යයක් වාර්තා කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105122</link>
    <topic>ජනප්‍රිය වීමේ අරමුණින් ගොතන ලද කතාවක්</topic>
    <author/>
    <content>ශ්‍රී ලංකා ක්‍රිකට් පිල 1992 වසරේ සිට මුදලට තරග පාවා දුන් බවට හිටපු ටෙස්ට් නායක හෂාන් තිලකරත්න නැගූ චෝදනාව ඔහු ජනප්‍රිය වීමේ අරමුණින් ගොතන ලද කතාවකි. අනිත් අතට එය ශ්‍රී ලංකා ක්‍රිකට් පිලට මෙරට ජනතාවගේ තිබෙන ලෙන්ගතුකම නැති කොට මෙරට ක්‍රීඩාලෝලීන්ට ක්‍රීඩාව එපා කරවීමට කළ කුමන්ත්‍රණයකි. ඔහු දේශපාලනයට පිවිසමෙන් අනතුරුව මෙවැනි චෝදනාවක් එල්ල කිරීම තුළින් පැහැදිලි වන්නේ එම චෝදනාවේ දේශපාලන අරමුණක් ද තිබෙන බවය.ලෝක කුසලාන තරගාවලිය අවසන් වනතුරු සිට මෙවැනි චෝදනාවක් කළේ මෙරට ක්‍රීඩාලෝලීන් ප්‍රකෝප කරවීමේ අරමුණෙන් ද විය හැකිය. ඇතැම් විට අප ලෝක කුසලානය ජයගෙන තිබුණහොත් හෂාන් මෙවැනි චෝදනාවක් එල්ල නොකරනු ඇත.හෂාන් තිලකරත්න ගේ චෝදනාව මා දකින්නේ ශ්‍රී ලංකා ක්‍රිකට් ක්‍රීඩාව අපකීර්තියට පත් කිරීමේ අරමුණ ඇතිව කරනු ලැබූවක් ලෙසටය. ඔහු ඇත්තටම ක්‍රීඩාවට ආදරය කළා නම් මෙරට ක්‍රිකට් ක්‍රීඩාවේ උන්නතිය වෙනුවෙන් යම් සේවාවක් කිරීමට අවශ්‍යව තිබුණා නම් ඔහුට කල යුතුව තිබුණේ ඒ කාලයේ දීම මේ පිළිබඳ ක්‍රිකට් බලධාරීන්ට පැමිණිලි කිරීමය. ඔහු එවැන්නක් නොකළේ එවැනි කිසිදු ක්‍රියාවක් සිදු නොවුණු නිසා බැව් පැහැදිලිය.1992 වසරේ සිට ශ්‍රී ලංකා ක්‍රිකට් ක්‍රීඩකයන් මුදලට තරග පාවාදුන් බවට චෝදනා එල්ල කරන හිටපු නායක හෂාන් තිලකරත්න, ඊට සම්බන්ධ යැයි කියනු ලබන ක්‍රීඩකයන්ගේ නම් අයි.සී.සී. යට පමණක් හෙළිකරන බව ප්‍රකාශ කර ඇත. එය යුක්ති සහගත ප්‍රකාශයකි. එය ඔහු සතු අයිතියකි.ශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම ගැන කළ ප්‍රකාශය සම්බන්ධව ඔබේ මතයටත් ඉඩක් දීමට ‘දිනමිණ’ සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105123</link>
    <topic>ශ්‍රීමත් ජෝන් ටාබට් ජ්‍යෙෂ්ඨ පාසල් මලල ක්‍රීඩා තරගාවලිය 14 දා ඇරැඹේ</topic>
    <author>ජගත් ගුණවර්ධන</author>
    <content>අධ්‍යාපන අමාත්‍ය්‍යාංශයේ මෙහෙයවීමෙන් ශ්‍රී ලංකා පාසල් මලල ක්‍රීඩා සංගමය 81 වැනි වරට සංවිධානය කරනු ලබන ශ්‍රීමත් ජෝන් ටාබට් සමස්ත ලංකා ජ්‍යෙෂ්ඨ පාසල් මලල ක්‍රීඩා තරගාවලිය මේ මස 14, 15 හා 16 දිනවල සුගතදාස ගෘහස්ත ක්‍රීඩාංගණයේ දී පැවැත්වේ.අවුරුදු 16න් පහළ, 18න් පහළ හා 20න් පහළ වයස් කාණ්ඩ යටතේ පාසල් 226ක ක්‍රීඩක ක්‍රීඩිකාවන් 2430ක් පමණ සහභාගි වන මේ තරගාවලියේ සමාරම්භක උළෙල 14දා පැවැත්වෙන අතර සමාප්ති උළෙල අධ්‍යාපන නියෝජ්‍ය අමාත්‍ය විජිත් විජයමුණි සොයිසා මහතාගේ හා නෙස්ලේ ලංකා සමාගමේ ජ්‍යෙෂ්ඨ උප සභාපති මොහොමඩ් හමීසා මහතාගේ ප්‍රධානත්වයෙන් 16 දා පැවැත්වේ.හභාගි වන ක්‍රීඩක ක්‍රීඩිකාවන්ට තරග අංක ලබාදීම 13 දා පස්වරු 1.00 සිට 6.00 දක්වා සුගතදාස ක්‍රීඩා පරිශ්‍රයේ දී සිදුවන අතර කාන්තා ක්‍රීඩිකාවන් සඳහා කොළඹ 13 කොටහේන මධ්‍ය මහා විද්‍යාලයේ හා පිරිමි ක්‍රීඩකයන් සඳහා කොළඹ 13 ශාන්ත බෙනඩික් විද්‍යාලයේ නවාතැන් පහසුකම් සලසා ඇති බව සංවිධායක කමිටුව දන්වා සිටී.කිලෝමීටර් 21කින් සමන්විත මිනි මැරතන් තරගය 15 දා සුගතදාස ගෘහස්ත ක්‍රීඩාංගණයේ වැලිසර මංසන්ධිය දක්වාත් නැවත එතැන සිට සුගතදාස ගෘහස්ත ක්‍රීඩාංගණය දක්වා පැවැත්වෙන අතර එහි ජයග්‍රාහකයන්ට මුදල් ත්‍යාග පිරිනැමේ.මිනි මැරතන් තරගය සඳහා සහභාගි වන සියලුම ක්‍රීඩකයන් දින තුනකට පෙර ලබාගත් වෛද්‍ය සහතිකය ඉදිරිපත් කිරීම අනිවාර්යය වේ.අවුරුදු 20න් පහළ කණිෂ්ඨ ලෝක සූරතාවලිය සහ අවුරුදු 18න් පහළ පොදු රාජ්‍ය මණ්ඩලයීය යොවුන් මලල ක්‍රීඩා උළෙල නියෝජනය කිරීම සඳහා ක්‍රීඩක ක්‍රීඩිකාවන් තෝරා ගැනීමේ තේරීම් තරගයක් ලෙස පැවැත්වෙන මේ තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ 07 කැප්රි ක්ලබ්හි පැවැත්වුණි.ශ්‍රී ලංකාවේ ගම් දනව්වල සිටින මලල ක්‍රීඩාවට දක්ෂ පාසල් ක්‍රීඩක ක්‍රීඩිකාවන් ජාතික මට්ටමෙන් තෝරාගෙන ඔවුන් ජාත්‍යන්තර තලයට ගෙන යාමේ මූලික බලාපොරොත්තුව ඇතිව සංවිධානය කෙරෙන මේ තරගාවලිය ඔවුන්ගේ කුසලතා වැඩි දියුණු කර ගැනීමට මහත් පිටිවහලක් වනු ඇතැයි ශ්‍රී ලංකා පාසල් මලල ක්‍රීඩා සංගමයේ සභාපති කීර්ති ද අල්විස් මහතා එහිදී පැවැසීය.තරගාවලිය සඳහා නෙස්ලේ ලංකා පුද්ගලික සමාගමේ පූර්ණ අනුග්‍රහය සපයනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105124</link>
    <topic>මාතලේ පාසල් නෙට්බෝල්අවසන් තරග හෙට</topic>
    <author>මාතලේ දිසා විශේෂඅසෝක හිඳගොඩ</author>
    <content>නන්දිමිත්‍ර ඒකනායක අභියෝගතා කුසලාන සඳහා පැවැත්වෙන මාතලේ අධ්‍යාපන කලාපීය පාසල් නෙට්බෝල් තරගාවලියේ අවසාන තරග හෙට (13) පස්වරු මාතලේ ශ්‍රී සංඝමිත්තා බාලිකා ජාතික පාසල් ක්‍රීඩාංගනයේදී පැවැත්වේ.මෙහි ත්‍යාග ප්‍රදානෝත්සවයේ ප්‍රධාන ආරාධිතයා ලෙස උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා සහභාගී වනු ඇත.මාතලේ ලංකා බැංකුවේ අනුග්‍රහයෙන් පැවැත්වෙන මෙම තරගාවලියේදී වයස අවුරුදු 15,17 හා 19 න් පහළ තරග පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105125</link>
    <topic>මුම්බායි පිල පරදී</topic>
    <author/>
    <content>කිංග්ස් පන්ජාබ් පිලේ බාගව් බට්ගේ සුපිරි පන්දු යැවීමේ හේතුවෙන් මුම්බායි පිලට එරෙහිව ලකුණු 76 ක විශිෂ්ට ජයක් අත් කර ගැනීමට පන්ජාබ් පිල සමත් විය.පළමුව පන්දුවට පහර දුන් පන්ජාබ් පිල ඕවර 20 අවසානයේ කඩුලු 8 ක් දැවී රැස් කළ ලකුණු 163 හඹා ගිය මුම්බායි පිල ඕවර 12.5 කදී ලකුණු 87 කට දවාලීමට පන්ජාබ් පිල හැකි වූ අතර බාගට් බට් ලකුණු 22 කට කඩුලු 4 ක් දවාලීමට සමත් විය.තරගයෙන් පරාජය වුවද ලකුණු සටහනේ තවමත් පෙරමුණ ගැනීමට මුම්බායි පිලට හැකි වු අතර අයි. පී. එල්. තරග ඉතිහාසයේ වැඩිම කඩුලුලාභියා ලෙස වාර්තා පොතට එක්වීමට මුම්බායි පිලේ ලසිත් මාලිංග සමත් විය. පන්ජාබ් පිල සමග පැවැති තරගයේදීත් කඩුලු 2 ක් දවාලූ මාලිංග අයි. පී. එල්. තරගාවලියක වැඩිම කඩුලු ප්‍රමාණයක් දවාලූ පන්දු යවන්නා බවට පත්වී සිටියි. ඔහු මෙවර තරගාවලියේ මේ දක්වා තරග 11 කදී ලකුණු 250 කට කඩුලු 26 ක් දවාගෙන තිබේ. ඔහු විසින් බිඳ හෙලනු ලැබුවේ 2009 වසරේදී ඩෙකන් චාර්ජර්ස් පිලට ක්‍රීඩා කළ රුද්‍ර ප්‍රතාප් සිං එවර තරගාවලියේ තරග 16 කදී ලකුණු 417 කට කඩුලු 23 ක් බිඳ හෙලමින් තැබූ වාර්තාවය.ඒ අනුව අයි. පී. එල්. තරගාවලියක කඩුලු 25 ක් දවාලූ ප්‍රථම සහ එකම පන්දු යවන්නා මාලිංග ය. ඔහු මේ දක්වා අයි. පී. එල්. තරග 37 කදී ලකුණු 906 කට කඩුලු 59 ක් බිඳ හෙලා ඇත. රුද්‍ර ප්‍රතාප් සිං තරග 53 කදී කඩුලු 58 ක් දවා ගෙන ඇත.කිංග්ස් පංජාබ් පිල කඩුලු 8 ක් දැවී (ඕවර 20) 163 ෂෝන් මාර්ෂ් 43, දිනේෂ් කර්තික් 31, ඇඩම් ගිල්ක්‍රිස්ට් 28 (මුතාෆ් පටේල් 21 / 5, ලසිත් මාලිංග 24 / 2)මුම්බායි ඉන්දියන් පිල සියලු දෙනා දැවී (ඕවර 12.5) 87 කිරොන් පොලාඩ් 17 (බාගව් බටි 22 / 4, ප්‍රවීන් කුමාර් 19 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105126</link>
    <topic>මාතලේ ක්‍රීඩා සූරතාව නාඋලට</topic>
    <author>මාතලේ දිසා විශේෂ</author>
    <content>මාතලේ දිසා අන්තර් ප්‍රාදේශීය ලේකම් කොට්ඨාස ක්‍රීඩා තරගාවලියේදී සමස්ත ක්‍රීඩා සූරතාව ලකුණු 67ක් ලබමින් දිනා ගැනීමට නාඋල ප්‍රාදේශීය ලේකම් කොට්ඨාසය සමත් විය. අනු සූරතාව ලකුණු 41 ක් ලැබූ යටවත්ත ප්‍රාදේශීය ලේකම් කොට්ඨාසයට හිමිවිය. මෙවර මලල ක්‍රීඩා සූරතාව ලකුණු 114 ක් ලැබූ මාතලේ ප්‍රාදේශීය ලේකම් කොට්ඨාසය විසින්ද එහි අනු සූරතාව ලකුණු 78 ක් ලැබූ උකුවෙල ප්‍රාදේශීය ලේකම් කොට්ඨාසය විසින්ද හිමිකර ගත්හ.මේ උළෙලේ මලල ක්‍රීඩා තරග හා සමාප්ති උත්සවය පසුගියදා මාතලේ බර්නාඩ් අළුවිහාරේ ක්‍රීඩාංගණයේ දී පැවැත්විණ.මේ තරගාවලියේදී එක් මලල ක්‍රීඩා වාර්තාවක් පමණක් පිහිටුවීමට ක්‍රීඩිකාවක් සමත් වූවාය. කාන්තා කවපෙත්ත විසිකිරීම තරග ඉසව්වේදී ගලේවෙල ප්‍රාදේශීය ලේකම් කොට්ඨාසයේ ගීතාංජලී කව්දා කුමාරි මීටර්35.34 ක දක්‍ෂතා දක්වමින් එම වාර්තාව පිහිටුවූවාය. ඇය විසින් බිඳ හෙලනු ලැබුවේ 2007 දී පල්ලේපොල ජානකී අනුරුද්ධිකා ගල්හේන විසින් පිහිටුවා තිබූ මීටර් 33.42 වාර්තාව යි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=s1105127</link>
    <topic>‘මැංගුස් සටන’ මහා ක්‍රිකට් ගැටුමේ ජයග්‍රහණය කළුතර විද්‍යාලයට</topic>
    <author/>
    <content>කලහකාරි පිරිසකගේ මැදිහත් වීම හේතුවෙන් අතරමග නවතාලනු ලැබූ කළුතර විද්‍යාලය සහ තිස්ස මධ්‍ය මහා විද්‍යාලය අතර පැවැති ‘මැංගුස් සටන’ මහා ක්‍රිකට් ගැටුමේ ජයග්‍රහණය කළුතර විද්‍යාලයට පිරිනමා ඇත. මැංගුස් සටනේ කුසලානය කළුතර විද්‍යාලයීය නායක චාමර විතානගේ විසින් විදුහල්පති කේ. රත්නවීර මහතා වෙත පිළිගැන්වූ අවස්ථාව. කළුතර විද්‍යාලයීය ආදි ශිෂ්‍ය සංගමයේ සභාපති මහින්ද නානායක්කාර සහ ලේකම් උදයංග පතිරණ යන මහත්වරු ද ඡායාරූපයේ සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=f1105121</link>
    <topic>දරුස්මාන් පරදවන ශක්තිමත් ජනතා පවුරක් අවශ්‍යකර තිබේ</topic>
    <author>රාමන්</author>
    <content>දරුස්මාන් වාර්තාව සම්බන්ධයෙන් විග්‍රහයක යෙදෙන ‘ද ඉකොනොමික්’ ජාත්‍යන්තර සඟරාව සඳහන් කරන්නේ එය රජයට වාසියක් රටට අවාසියක් ලෙසයි. එහි සඳහන් වන ලිපියක සමස්තය වාර්තා වෙන්නේ ද එලෙසයි. දරුස්මාන් වාර්තාවේ විසකුරු බව මින් පැහැදිලියි. රජයට වාසියක් යන්නෙන් අදහස් වන්නේ මීට එරෙහිව රටේ ජනතාව ජනාධිපති මහින්ද රාජපක්ෂට හා රජයට වඩාත්ම සමීප වන නිසා. රටේ සමස්ත ජනතාව දේශපාලන පක්ෂ පාට, ජාති ආගම් කුල බේදයකින් තොරව මෙය හෙළා දැකීමෙන් ලබන වාසියයි.රටට අවාසිය ගෙනෙන්නේ මෙමඟින් සිදු වන ජාත්‍යන්තර හැසිරීම හරහායි. ඉන් දරුස්මාන්ලාගේ රකුසු ස්වරූපය පැහැදිලියි. මේ වාර්තාව නිසා ඊජිප්තුවේ, ලිතුවේනියාවේ, සිරියාවේ මෙන් ජනතාව පාරට බසී යැයි දරුස්මාන්ලා කල්පනා කරන්නේ නැහැ. ජනාධිපති මහින්ද රාජපක්ෂට රට තුළ තිබෙන ශක්තිය ඔවුන් නොදන්නවා නොවෙයි. ඔවුන් දන්නවා ජනතාව ජනාධිපතිවරයා හා මේ රජය සමඟ සිටින බව. 2005 සිට මැතිවරණ ප්‍රතිඵල ගත් කළ දක්නට ලැබෙන්නේ පෙරට වඩා වැඩි වීමක්. 2005 අඩු ප්‍රතිශතයකින් ජය ගත් ජනාධිපති මහින්ද රාජපක්ෂ 2010 දී ජය ගනු ලැබුවේ 58% ක ඉහළ ප්‍රතිශතයකින්. ප්‍රතිවාදී අපේක්ෂකයාට වඩා ඔහු ලැබූ වැඩි ඡන්ද ප්‍රමාණය ලක්ෂ 18කට වැඩියි. පළාත් සභා, පාර්ලිමේන්තු හා මේ ඊයේ පෙරේදා අවසන් වූ පළාත් පාලන මැතිවරණවලදී ද රජයේ ඡන්ද ප්‍රතිඵලය ඉහළයි. එසේ ම විපක්ෂය කඩා වැටීම දැවන්තයි. අභ්‍යන්තර අර්බුද හදා ගෙන සිටින විපක්ෂය ඉදිරියේ බලයට ඒම කෙසේ වෙතත් රජයට එරෙහිව තරගයක් දීමටවත් ශක්තිමත් නැහැ. මේ නිසා එවන් විපක්ෂයක් මේ වාර්තාව නිසා ගොඩ ගත හැකියයි දරුස්මාන්ලා විශ්වාස කරන්නේ නැහැ.මේ නිසා දරුස්මාන් වාර්තාව හරහා අද මැද පෙරදිග කලාපයේ සිදු වන ආකාරයෙන් ආණ්ඩු විරෝධී රැල්ලකට කිසිසේත්ම ඉඩක් නැහැ. ඒ වෙනුවට සිදු වූයේ රජය තවත් ශක්තිමත් වීමයි. රජය පසුගිය මැයි රැලියේ දී ද රජය තම ශක්තිය නැවත තහවුරු කර ගත්තා. ජනතාව ශක්තිමත් පවුරක් මෙන් ජනාධිපති මහින්ද රාජපක්ෂ වටා හිට ගත්තා. රජය ශක්තිමත් වුණා කියා ‘ ද ඉකොනොමික්’ සඟරාව සඳහන් කරන්නේ ඒ අර්ථයෙන් විය හැකියි.එහෙත් මෙහි දී ජනතාව ප්‍රවේශමෙන් අවබෝධ කරගත යුතු කරුණක් තිබෙනවා. රට තුළ දීර්ඝ කාලීනව අර්බුදයක් නිර්මාණය කිරීමේ දුෂ්ට චේතනාවක් දරුස්මාන්ලාට ඇති බව පැහැදිලියි. එය ද ජාත්‍යන්තර දෙමළ ඩයස්පෝරාවේ ද අරමුණක්. දරුස්මාන් ලා ඊට අවශ්‍ය ලෙසයි කිසිදු පදනමක් නැති බේගල් නිර්මාණය කර තිබෙන්නේ.ලෝකයේ දරුණු තම ත්‍රස්තවාදී සංවිධානයක් ලෙස ප්‍රකට වූ එල්.ටී.ටී.ඊ. ය සම්පූර්ණයෙන්ම විනාශ කර මේ පුංචි රට සාමය උදා කර ගැනීම ගැන සමහර ලොකු රටවල් වපර ඇසකින් බලා තිබෙන බවයි දැන් පෙනෙන්නේ. ශ්‍රී ලංකාව වැනි කුඩා රටක් ගුවන් නාවික හා පාබල ශක්තියකින් හෙබි ලෝකයේ එකම එක ත්‍රස්තවාදී සංවිධානය වසර 31/2කින් පරාජය කළේ කෙසේ ද? අල් කයිඩා නායකයා විනාශ කිරීමට පවා අමෙරිකාවට වසර 11ක් ගත වුණා. අල් කයිඩා සංවිධානය සතුව ගුවන් හා නාවිකබලයක් තිබුණේ ද නැහැ. මෙවන් පසුබිමක් එල්. ටී. ටී. ඊ. ය සම්පූර්ණයෙන්ම විනාශ කිරීමට නොහැකි බවයි බටහිර තක්සේරු කර තිබුණේ. විටින් විට අපේ රටට පැමිණ විදේශීය දූත පිරිස් සඳහන් කළේ යුද්ධය අතර මඟ නවතා සාකච්ඡාවකට යන ලෙසයි. එහෙත් ශ්‍රී ලංකාව එම උපදෙස් ගණන් නොගෙන ඉන්දියාවේ ද සහයෝගය ඇතිව එල්. ටී. ටී. ඊ. යට එරෙහිව එක හිතින් සෘජුව සටන් කළා. ඒ සඳහා අපේ හමුදා සිය දහස් ගණනින් ජීවිත පරිත්‍යාග කළා. මේ සම්බන්ධයෙන් ජාත්‍යන්තරයේ සමහර අයට ඇත්තේ තද ඊර්ෂ්‍යාවක් විය හැකියි. මේ අත්දැකීම බෙදා හදා ගන්නවා වෙනුවට එම යුද මෙහෙයුම් මානුෂික අයිතීන් උල්ලංඝනය වුණා දැයි දැන් දරුස්මාන් ලා උපයෝගී කර ගනිමින් සොයා බැලීමට සැරසෙනවා.එහෙත් එල්. ටී. ටී. ඊ. යට එරෙහිව සිව් වැනි යුධ මෙහෙයුම මානුෂික මෙහෙයුමක් බව අද බොහෝ අයට අමතකයි. එහි අර්ථය වන්නේ එල්. ටී. ටී. ඊ. ය මගින් හිර කරගෙන සිටින ජනතාව මුදා ගැනීමයි. මෙය මානුෂීය මෙහෙයුමක් වූයේ එම අර්ථයෙන්. වෙනදා පැවැතියේ ‘හෙණ පහර’ ‘ජය සිකුªªරු’ වැනි මෙහෙයුම්. එහෙත් මෙවර ජනාධිපති මහින්ද රාජපක්ෂ අණ දුන්නේ උතුරේ ජනතාව මුදා ගැනීමේ ‘මානුෂීය මෙහෙයුමකට’ එම මානුෂීය මෙහෙයුම ගෙන ගියේ ද උතුරේ ජනයාට අවශ්‍ය ආහාර පාන ඇතුළු මානුෂිකව පහසුකම් දෙමින්. එක් අවස්ථාවක ඒ සඳහා එක්සත් ජාතීන්ගේ කොඩිය සහිත නැවක් ලබා දීමට පවා ඔවුන් කැමති වුණේ නැහැ. එය ආරක්ෂක ප්‍රශ්න නිසා විය හැකියි. එහෙත් උතුරේ ජනතාවට ආහාර සැපයීමේ කාර්ය රජය අත් හැරියේ නැහැ. ඩෝරා යාත්‍රාවල රැකවල් යටතේ ආ හොර නැව් උතුරට යැවීමට රජය කටයුතු කළා. තම ජනතාවට ආහාර ගෙන එන නැව්වලට පවා එල්. ටී. ටී. ඊ. ය ප්‍රහාරයක් එල්ල කළා. ශ්‍රී ලංකා නාවික හමුදාව එම ප්‍රහාරයන් මධ්‍යයේ මානුෂීය ආධාර ලබාදීම අත් හැරියේ නැහැ. මේවා ගැන කිසිම සඳහනක් දරුස්මාන් වාර්තාවේ නැහැ. ඒ වෙනුවට ද දරුස්මාන් සඳහන් කරන්නේ ආහාර නොයැවූ බවයි. මෙවැනි සඳහන් කිරීම් කොතරම් ද්වේශ සහගත ද යන්න මින් පැහැදිලියි.‘අවතැන් වූ උතුරේ වැසියන් සඳහා අවශ්‍ය ආහාර පාන, පානීය ජලය කූඩාරම් ඇතුළු සනීපාරක්ෂක පහසුකම් සැලසීමට රජය කටයුතු කිරීම වැදගත්’ (20. 02. 2011 ලක්බිම)‘මා වවුනියාවේ අවතැන් වූවන් රැඳී සිටින තාවකාලික කඳවුරුවල කළ සංචාරයේදී රජය ඔවුන් වෙනුවෙන් ගෙන ඇති සුබ සාධන ක්‍රියා මාර්ග පිළිබඳ නිරීක්ෂණය කළා. එය සෑහීමකට පත් විය හැකියි. එහි සෞඛ්‍ය පහසුකම් ඉතා දියුණු තත්ත්වයක පවතිනවා. (23. 02. 2009 ලංකාදීප)මෙසේ එදා පැවසුවේ එක්සත් ජාතීන්ගේ සංවිධානයේ මානුෂීය සහන සේවා කටයුතු පිළිබඳ නියෝජ්‍ය මහ ලේකම් ශ්‍රීමත් ජෝන් නෝම්ස්. මේ කිසිවක් ගැන දරුස්මාන්ලා සැලකිලිමත් වී නැහැ. මෙවන් සඳහන් කිරීම් එම වාර්තාවට ඇතුළත්කර නැහැ. ඒ වෙනුවට ඔවුන් පාවිච්චිකර තිබෙන්නේ එල්. ටී. ටී. ඊ. ඩයස්පෝරාවේ සටහන් හා මත වාදයන්.මානුෂික මෙහෙවරක යෙදෙමින් දැවැන්ත සිවිල් යුද්ධයක් අවසන් කිරීමේ අත්දැකීම බෙදා හදා ගන්නවා වෙනුවට අද එමගින් මානුෂීය අයිතීන් කඩ වුණාය කියන එල්. ටී. ටී ඊ. මතවාදය පණදීමට සැරසීමේ යටි අරමුණක් තිබෙනවා. යුද්ධය අවසන් කර සාමය ඇති වීමත් සමඟ ම කුඩා රටක් ලෙස අප වේගයෙන් ඉදිරියට ඇදෙන බව පැහැදිලියි. 2010 වසරේ රටේ ආර්ථිකය 8 % ක් දක්වා වර්ධනය වුණා. මේ නිසා ආර්ථික වශයෙන් ශ්‍රී ලංකාව අවදිවීම පැහැදිලිය. රටේ ස්ථිරසාර නායකත්වය සාමය හා ආර්ථික වර්ධනය එසේම පසුගිය සමයේ ඇති වූ ආර්ථික අර්බුදවලට මුහුණ දීමේ සාර්ථකත්වය ගැන දරුස්මාන් වටහා ගෙන තිබෙන බව පැහැදිලියි. දරුස්මාන් වාර්තාව හරහා මෙම ගමනේ යම් පාලනයක් ඇති කිරීමේ දුෂ්ට අරමුණක් ක්‍රියාත්මක වෙමින් තිබෙනවා වගෙයි. මෙම ගමන අඩ පණ කරමින් දීර්ඝ කාලීනව රටේ ප්‍රශ්න ඇති කිරීමට හැකිදැයි දැන් සිට ම සොයා බලනවා දැයි කියන්න දන්නේ නැහැ. ඒ සඳහා මානුෂික අයිතීන් කාලීන වශයෙන් හොඳ අවියක් වනවාට සැකයක් නැහැ.මේ නිසා දරුස්මාන් වාර්තාවට පිළිතුරු නොදී එල්ල වී ඇති චෝදනා සම්බන්ධයෙන් ජාත්‍යන්තර ප්‍රජාව දැනුම්වත් කිරීම වැදගත්. මේ සූදානම රටේ ප්‍රතිරූපයට කැලලක් ඇති කර ඒ මගින් ලෝක මතයක් ඇති කිරීම දැයි කියන්න දන්නේ නැහැ. වැරදි මත වාදයක් ශ්‍රී ලංකාව සම්බන්ධයෙන් ස්ථාපිත වුවහොත් එය දීර්ඝකාලීනව රටට හොඳ නැහැ. මේ නිසා ජාත්‍යන්තර ප්‍රජාව රට පැත්තෙන් දැුනම්වත් කළ යුතු වෙනවා. නැතිනම් ජාත්‍යන්තර ප්‍රජාවේ කතා බහට ඉතිරි වන්නේ දරුස්මාන් වාර්තාව පමණයි. අපේ රට පැත්තෙන් ප්‍රතිචාරයක් ඉදිරිපත් නොවන්නේ නම් බොරු මතයක් වුවද තහවුරු විය හැකියි. අප කරුණු පැහැදිලි කළ යුත්තේ ජාත්‍යන්තර ප්‍රජාවටයි. එසේ නොවන්නේ නම් ‘ද ඉකොනොමික්’ සඳහන් කරන පරිදි රටක් වශයෙන් යහපත් වන්නේ නැහැ.අප ජීවත් වන ලෝකය සාධාරණ නැහැ. ඊට අපට කළ හැකි දෙයක් ද නැහැ. අසාධාරණ ජාත්‍යන්තරය තුළ ප්‍රථමයෙන් අපේ මිතුරන්ටත්, දෙවනුව මධ්‍යස්ථව සිටින අයටත් තුන්වනුව අනවබෝධයෙන් අපට එරෙහි වන අයටත් සත්‍ය පහදාදීම වැදගත්. ඒ සමඟ ම අපේ අඩුපාඩුකම් වෙත් නම් ඒවා හදා ගැනීම ද වැදගත් වෙනවා. මේ යන ගමන ජයග්‍රාහීව සුරක්ෂිතව ගෙනයා හැක්කේ මෙවන් සමබර පසුබිමක් තුළ පමණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>12</day>
    </date>
    <link>http://www.dinamina.lk/2011/05/12/_art.asp?fn=f1105122</link>
    <topic>තාත්තා දීපු ඉලක්කයමම ජය ගත්තා</topic>
    <author>චතුරිකා ගමගේ ඡායාරූපය - සමන් ශ්‍රී වෙදගේ</author>
    <content>වසර 44ක රාජකාරී දිවියේ ඔහු දැරූ තනතුරු බොහෝය. අත්දැකීම් ප්‍රමාණයද ඒ සා විශාලය. විවිධ හැලහැප්පීම් බාධක මධ්‍යයේ පැමිණි ඔහු අදටත් පරිපාලන නිලධාරියකු ලෙස සේවය කරයි. ඒ අන්කිසිවකු නොව සංවර්ධන ලොතරැයි මණ්ඩලයේ සභාපති ජයලත් ර. වි. දිසානායක මහතාය.* හම්බන්තොට දිස්ත්‍රික්කයේ එහෙමත් නැතිනම් ගිරුවාපත්තුවේ කොලොන්මාරුව ගමේ උපන් ඔබජයලත් රණසිංහ විමලසේන දිසානායක. පාවිච්චි කරන්නේ ජයලත් ර. වි. දිසානායක කියලයි.* උපන් දිනය - 1946. 09. 10* මවුපියන් - තාත්තා ගොවිතැන් කළේ, අම්මා ගෘහණියක්.* පවුලේ විස්තර - අපේ පවුලේ මාත් සමඟ සාමාජිකයන් දහදෙනයි. මම පවුලේ වැඩිමලා.* පාරම්පරික සම්බන්ධය හම්බන්තොට තිබුණට ඔබ හැදී වැඩුණේ තංගල්ලේඔව්, අපේ පවුලේ ළමයි 10 දෙනෙක් වුණාට අපි තුන් දෙනෙක් හැදුණේ වෙනම. අපි හැදුනේ තංගල්ලෙ හිටපු අපේ ලොකු අම්මා ළඟ. වෙනම ජීවත්වුණ නිසා අපේ චරිත තුන අනෙක් අයට වඩා වෙනස්.* ඇයි පවුලෙන් වෙන්වුණේඅපි ඉපදුන පළාත හරිම දුෂ්කරයි. ඉගෙන ගන්න පහසු නිසා අපි තංගල්ලට ආවා.* වෙනම ජීවත් වෙනවට අම්මා තාත්තා කැමති වුණාද?ඔව්, ඒගොල්ලන්ගෙ අකමැත්තක් තිබුණේ නැහැ. ලොකු අම්මට ළමයි හිටියේ නැති නිසා ලොකු අම්මත් ලොකු තාත්තත් අපිව ආදරයෙන් බලා ගත්තා.* අම්මා තාත්තා කෙරෙහි තිබූ බැඳීමවෙනස් වුණේ නැහැ. ඒත් අපි අම්මා තාත්තා කිව්වේ ලොකු අම්මාට සහ ලොකු තාත්තාටයි.* කුඩා කල ඔබ මොනවගේ චරිතයක්ද?මම බොහොම නිවුණු චරිතයක්.* අධ්‍යාපනය ලැබූවේතංගල්ල ක්‍රයිස්චච් විද්‍යාලය සහ තංගල්ල මහා විද්‍යාලයෙන්.* පාසලේදී ඔබ වැඩි වශයෙන් කැපී පෙනුණේඅධ්‍යාපන කටයුතුවලින්. ඒ කාලේ මම ඉගෙන ගන්න දක්ෂයි. මට ජ්‍යෙෂ්ඨ පන්තියට යනතෙක් ඩබල් ෆොමෝෂන් දෙකක් ලැබුණා.* ඔබ වැඩිම දක්ෂතා දැක්වූයේ කුමන විෂයයන්ටද?කලා විෂයයට. පාසල් යන කාලේ මම චිත්‍ර අඳීන්නත් කවි ලියන්නත් දක්ෂයි.* උසස් පෙළ හැදෑරුවේකලා විෂයය ධාරාවෙන්මයි. නමුත් මට උසස් පෙළ හදාරන්න එක්වරම ජ්‍යෙෂ්ඨ පන්තියට සමත් වෙන්න ලැබුණේ නැහැ.* ඒකට හේතුවමම පාසලට ඇතුළත් වුණේ අවුරුදු තුනයි මාස කිහිපයකින්. ඒ නිසා උසස් පෙළට අවශ්‍ය සුදුසුකම් සම්පූර්ණ නොවුණු නිසා මම උසස් පෙළ විභාගයට පෙනී සිටියේ දෙවන වතාවෙදියි.* එයින් ඔබට අවාසියක් වුණාද?අපෝ නැහැ. මම කලා විෂයය ධාරාවෙන් උසස් පෙළට පෙනී සිට සමත් වී විශ්වවිද්‍යාල ප්‍රවේශයටත් සුදුසුකම් ලැබුවා.* ඒ දවස්වල අධ්‍යාපනයට තිබූ උනන්දුවමම උසස් පෙළට පාඩම් කළේ ගහක මැස්සක් බැඳගෙනයි. ඒ දවස්වල මම කියවීමට ගොඩක් ආසයි. අතට අහුවෙන හැම කොළයක්ම කියෙව්වා.* කියවීමේ පුරුද්ද අධ්‍යාපනයට කොතෙක් ඉවහල් වුණාද?මම කලා විෂය ධාරාවට වැඩි කැමැත්තක් දැක්වූ නිසා සිංහල භාෂාව, සාහිත්‍ය, ඉතිහාසය වැනි විෂයයන් වැඩිපුර කියෙව්වා. මම පුස්තකාලයට ගිහින් පොත් කියවද්දී පොත්වල සාරාංශය සටහන් කරගත්තා. ඒ තුළින් මම විශාල දැනුමක් ලැබුවා.* ගුරුවරුන් අතර ඔබ ජනපි‍්‍රය වුණේදක්ෂ සිසුවෙක් ලෙසයි. මම පාසලේ බොහොම නිහඬ චරිතයක්. බාහිර ක්‍රියාකාරකම්වලට වඩා ඉගෙනීමටයි යොමු වුණේ.* ඔබ විශ්වවිද්‍යාලයට යොමු වන්නේ1964 වසරේදී* කුමන විශ්ව විද්‍යාලයටද?කොළඹ විශ්වවිද්‍යාලය.* විශ්වවිද්‍යාලයේදී තෝරා ගත් විෂය ධාරාවසිංහල විෂයෙන් ගෞරව උපාධිය ලබාගැනීමයි මගේ බලාපොරොත්තුව වුණේ.* ඒ සඳහා ඔබ තවත් විශ්වවිද්‍යාලයකට ඇතුළත් වුණාඔව්, සිංහල ගෞරව උපාධිය ලබාගැනීම සඳහා පේරාදෙණිය විශ්වවිද්‍යාලයටත් ඇතුළත් වුණා.* නමුත්, ඔබේ බලාපොරොත්තුව සඵල වුණේ නැහැඒකට ප්‍රධාන හේතුවක් තිබෙනවා. මම පේරාදෙණිය විශ්වවිද්‍යාලයේ ඉගෙන ගන්න කාලේ මට ගුරු පත්වීමක් ලැබුණා.බාහිර රැකියාවක් කරනවානම් විශ්වවිද්‍යාලයෙන් ඉවත්විය යුතුයි කියලා ඒ දවස්වල නීතියක් තිබුණා.ඒ නිසා මට විශ්වවිද්‍යාලයෙන් ඉවත් වෙන්න සිදුවුණා.* නමුත්, ඔබේ උපාධි සිහිනය සැබෑ වුණාඔව්, මම පස්සේ කාලෙකදී බාහිර උපාධිය ලබා ගත්තා.* තරුණ වියේ ඔබේ දේශපාලන නැඹුරුව කෙබඳුද?උසස් පෙළ කරන කාලයේ පටන් මම කොමියුනිස්ට් පක්ෂයේ සාමාජිකයෙක් ලෙස තරුණ ශිෂ්‍ය ව්‍යාපාරවලට සහභාගි වුණා.* විශ්වවිද්‍යාලය තුළදීත් ඒ කටයුතුවලට සහභාගි වුනාද?නැහැ. ඒකට හේතුව විශ්වවිද්‍යාලයේ තරුණ ව්‍යාපාරය තිබුණේ වෙනස් පැත්තක. ටිකක් විප්ලවකාරියි. දඩබ්බර පැත්තට වැඩියි. මම ඒ දඩබ්බර පැත්තට එච්චර කැමැත්තක් නැති නිසා විශ්ව විද්‍යාලය තුළදී දේශපාලනය කළේ නැහැ.* විශ්වවිද්‍යාලය තුළදී ලැබූ අමතක නොවන අත්දැකීම් ඇති1967 දී පමණ ඇතිවූ ඉතාම දරුණු අරගලයක් වූ ගලහ සිද්ධිය ඇතිවුණේ මම විශ්වවිද්‍යාලයේ ඉන්න කාලෙදියි. මමත් ඒ පෙළපාළිවල ඉදිරියෙන්ම සිටියා. අයිතීන් දිනා ගැනීමේ සටන්වල ඉදිරියෙන්ම සිටියත් හිංසාකාරී ක්‍රියාවලට කැමැති නැති නිසා මම කඩාකප්පල්කාරී ක්‍රියාවලට යොමු වුණේ නැහැ.* ගුරුවරයෙක් ලෙස ප්‍රථම පත්වීම ලැබූවේ1962 වසරේ මැයි දෙවෙනිදා ගොඩවානාදෙනිය විද්‍යාලයේ සිංහල භාෂාව පිළිබඳ ගුරුවරයෙක් ලෙස වැඩ භාරගත්තා.* ඊට පස්සේවීරකැටිය මහා විද්‍යාලය, බෙලිඅත්ත මධ්‍ය මහා විද්‍යාලය වැනි පාසල් කිහිපයක ඉගැන්වූවා.* 1971 වසරේදී ඔබේ ජීවිතයේ තවත් වෙනසක් සිදුවුණාඔව්, පරිපාලන සේවා විභාගයට මුහුණදී පරිපාලන සේවයට එක් වුණේ 1971 වසරේදීයි.* 1971 කැරැල්ල පිළිබඳ ඔබට මතකද?ඒ කාලේ රටේ ත්‍රස්තවාදී අරවුල් ඇතිවුණා. මගේ ළඟ සමාජවාදී පොත්පත් බොහොමයක් තිබුණා. කලබල කාලයේදී තාත්තගේ බලකිරීමට මම ඒ පොත්පත් සේරම විනාශ කළා.* දේශපාලනය දර්ශනයක් ලෙස ගතහොත්සාමාන්‍ය මිනිස්සුන්ට සෙතක් වෙන දේශපාලන දර්ශනයකට මම කැමැතියි. සමාජවාදී අදහස් තමයි මගේ හිතේ තිබෙන්නේ. නමුත් විප්ලවවාදී සමාජවාදය නොවෙයි.* පරිපාලන ක්‍ෂේත්‍රයේ ප්‍රථම පත්වීමගාල්ල දිස්ත්‍රික්කයේ ඉඩම් සංවර්ධන නිලධාරියෙක් ලෙසයි.* ඉන් අනතුරුවමාතර සමාජ සේවා සහකාර අධ්‍යක්‍ෂ ලෙස පත්වුණා. ඒ තනතුර දරද්දීම මාතර දිසාපතිතුමා මට තවත් තනතුරු කිහිපයක් භාර දුන්නා.* ඒ මොනවද?වැලිගම විවිධ සේවා සමිතියේ සභාපති, හක්මන විවිධ සේවා සමිතියේ සභාපති, මිල පාලන සහකාර කොමසාරිස්, මෝටර් රථ සහකාර කොමසාරිස් වැනි තනතුරු කිහිපයක්.* 1977 වසර ඔබට අභියෝගාත්මක වසරක්ඔව්, මම සමාජසේවා සහකාර කොමසාරිස් ලෙස 1977 වෙනකල් සේවය කළා. නමුත් ඒ වනවිට මම දේශපාලනයට සම්බන්ධ නොවුණත් මගේ මාමණ්ඩි දේශපාලනයට සම්බන්ධ නිසා 1977 දේශපාලන පෙරළියත් සමඟ අපිට විවිධ අත්දැකීම්වලට මුහුණදෙන්න සිදුවුණා.* ඒ වෙද්දී ඔබ දේශපාලන කටයුතුවලින් ඈත්වෙලා හිටියේඔව්, පරිපාලන සේවයට ආවට පස්සේ මම දේශපාලන ජීවිතයෙන් ඈත් වුණා.* ඔබ විවාහ වුණේමගේ නෑනණ්ඩිය සමඟයි.* දරුවන්හතර දෙනයි.* ඔබ දේශපාලනයට යොමු වුණේමගේ මාමා දේශපාලනයෙන් ඉතාම ඉහළ තැනක සිටි පුද්ගලයෙක්. එවකට ඩී. ඒ. රාජපක්‍ෂ මහතාගේ ආසනය භාරව කටයුතු කළෙත් ඔහුයි. ඩී. එම්. ඒකනායක. බොහෝ දෙනෙක් ඔහුව හැඳීන්වූයේ ඒකනායක පුංචි මහත්තයා කියලයි. මාමාගේ ගෙදර දේශපාලන කාර්යාලයක් තිබුණා. ඒ ආභාසය නිසා තමයි මමත් දේශපාලනයට යොමුවුණේ.* 1977 ආණ්ඩු පෙරළියෙන් පසුවෙන කාටවත් නැති විදිහේ දුරකථන මාරුවක් මට ලැබුණා. මට කොළඹ වැඩ භාරගන්න කියලා දුරකථන ඇමැතුමක් ලැබුණා.* එවැනි සිද්ධියක් ඇතිවුණේදේශපාලන පළිගැනීමක් හේතුවෙන්. ඒ වෙද්දි කිසිම ආකාරයකින් දේශපාලනයට සම්බන්ධ නොවුණත් අපිට දේශපාලන හංවඩුවක් ගහලා තිබුණා.* කොළඹට ආවට පස්සේමම වැඩි කාලයක් හිටියේ නැහැ. ඊට පස්සේ මම පළාත් පාලන දෙපාර්තමේන්තුව තෝරාගත්තා. එහිත් වැඩි කාලයක් සේවය කරන්න ලැබුණේ නැහැ. ගාල්ලට මාරුවීමක් ලැබුණා.* පළාත් පාලන ආයතනයේ සේවය කළ කාලය සිහිපත් කළොත්ඒ කාලේ තමයි ජූලි වැඩ වර්ජනය ඇතිවුණේ. ජූලි වැඩ වර්ජනයත් සමඟ මම යම් යම් කාර්යයන්ට සම්බන්ධ වුණා. මම පරිපාලන ක්‍ෂේත්‍රයේ වෘත්තීය සමිතියක් පිහිටෙව්වා. ඒවගේම ඒ කාලේ මම වී. දිසානායක නමින් ශ්‍රී ලංකා පරිපාලන සේවයේ වෘත්තිය සමිතියේ කැඳවුම්කරු ලෙස කටයුතු කළා.* එය ඔබේ කටයුතුවලට බලපෑවේ කෙසේද?මේ කාරණා නිසා 1980දී පමණ මා සම්බන්ධයෙන් සොයන්න සී. අයි. ඩී. එකෙන් යොදවලා තිබුණා. එවකට කොළඹ පළාත් පාලන කොමසාරිස් ලෙස කටයුතු කළ ජේ. එම්. අබේසුන්දර මහතා මට කිව්වා මාරුවක් අරගෙන කොහෙට හරි යන්න කියලා.* ඊළඟට ඔබ තෝරා ගත්තේගාල්ලට යන්න හැදුවත් දකුණු පළාතටවත් යන්න අවසරයක් ලැබුණේ නැහැ. මම මාතලේට ගියා.* මාතලේදීසහකාර කොමසාරිස් ලෙස අවුරුද්දක් පමණ සේවය කළා.* ඊට පසුවපේ‍්‍රමදාස යුගයේ ගම්උදාව සිදුවෙන කාළේ මාරුවීමේ ලිපියක් ආවා, මොහුට බාරදීලා යන්න කියලා. ඒකත් ශ්‍රී ලංකාවේ පළමු වරට සිදු වූ දෙයක් වෙන්න ඇති. ලිපිය රැගෙන එන පුද්ගලයාට තනතුර බාරදීලා යන්න කියපු.* ඔබේ සේවය එතනින් නතර වුනාද?නැහැ. මම 1980 මාතලේටත් 1981දී බදුල්ලටත් ගියා. මම 1985 වනතුරු බදුල්ලේ හොඳීන් වැඩ කරගෙන හිටියා. ඒ ප්‍රදේශයේ ප්‍රධාන දේශපාලනඥයන් මාත් සමඟ ඉතාමත් කුළුපගව කටයුතු කළා. බදුල්ලේදී දිස්ත්‍රික්කයේ හොඳම රාජ්‍ය නායකයාට හිමි සහතිකයත් මට හිමිවුණා.* 1985න් පසුමම කුරුණෑගලට ආවා. ඒ වෙද්දි ගමේ සම්බන්ධකම් සියල්ලම ගිලිහිලා තිබුණා. මම අවුරුදු 10ක් පළාත් පාලන ක්‍ෂේත්‍රයේ හිටියා. වයඹ පළාත් පාලන කොමසාරිස් ලෙසත් කාලයක් කටයුතු කළා.* විවිධ කාලවල විවිධ තනතුරු හෙබවූ ඔබඉබ්බාගමුව ප්‍රාදේශීය ලේකම් තනතුරත් හෙබවූවා. නමුත් වසරකට පසු නැවත දේශපාලන හේතුවක් මත දෙවන වරටත් පළාත් පාලන කොමසාරිස් තනතුර ලැබුණා.මම 1987 සිට 1998 දක්වා කුරුණෑගල ප්‍රදේශයේ රාජකාරිය කළා. මගේ සාර්ථකම රාජකාරි දිවිය ගතවුණේ බදුල්ල සහ කුරුණෑගලයි.* කුරුණෑගල ජනතාවට ඔබෙන් ලැබුණු සේවය කෙබඳුද?වයඹ පළාතේ පරිසර අධිකාරිය පිහිටෙව්වේ මම. ඒ වගේම එහෙ සිටි අවධියේ මම වයඹ ව්‍යාපාරය, වයඹ සංවර්ධන වැඩසටහන, රුක්රෝපණ වැඩසටහන් ආදී ව්‍යාපෘති රාශියක් ක්‍රියාත්මක කළා.* 1996 වසරේදී ඔබේ ජීවිතයේ තවත් අලුත් වෙනසක් සිදු වෙනවාඔව්, 1996 ආණ්ඩු මාරුවත් සමඟ මට හම්බන්තොට දිසාපති තනතුරට ආරාධනයක් ලැබුණා. ඒ අනුව මම 1996දී හම්බන්තොට දිසාපති ලෙස පත්වුණා. 1998 වනතුරු මම ඒ තනතුරේ හිටියා.* ඒ වෙද්දි ඔබ පදිංචිව සිටියේකුරුණෑගල,ඒ නිසා හම්බන්තොට සේවය කරමින් ගෙදර යන්න එන්න අපහසු නිසා මම මාරුවක් හදාගෙන පුත්තලම දිස්ත්‍රික්කයට ආවා.* එහි ඔබ දැරූ තනතුරපුත්තලම් දිස්ත්‍රික් දිසාපති ලෙස මම 1998 සිට 2004 වෙනතුරු සේවය කළා.* හැලහැප්පීම් මධ්‍යයේ ගෙවුණු ඔබේ ජීවිතයට2004 ආයෙත් ලොකු අර්බුදයක් ආවා. සෘජුව දේශපාලන කාර්යයන්ට සම්බන්ධ නොවුණත් තදබල ආණ්ඩු විරෝධී ආකල්ප දරන චරිතයක් ලෙස හන්වඩු ගැහිලා තිබුණා.* එදා ලබපු අත්දැකීම් අදටත් මතක ඇතිමට විශාල තර්ජන ආවා. මරණ තර්ජන පවා ආවා. ඒ වෙද්දි මම පෞද්ගලික ආරක්ෂකයින් යොදාගෙනයි හිටියේ. ටික කාලයක් ඉඳලා මම වාරිමාර්ග අමාත්‍යංශයේ අතිරේක ලේකම් ලෙස මාරුවීමක් ලබාගත්තා.* කුමන තර්ජන ආවත් ඔබ සමාජ සේවකයෙක් ලෙස සාර්ථක වුණාඔව්, එක්සත් ජාතීන්ගේ සංවිධානයෙන් මට හොඳම සමාජ සේවකයාට හිමි සම්මානයත් ලැබුණා.* වාරිමාර්ග අමාත්‍යංශයේ කොපමණ කාලයක් සේවය කළාද?එක දවසයි.* ඉන්පසුමම එදාම අස්වෙලා මාතර දිසාපති ලෙස වැඩ භාරගත්තා.* ඒකට විශේෂ හේතුවක් තිබුණද?මම මිනිස්සුන් එක්ක ඉන්න කැමැතියි. දිසාපති තනතුර කියන්නේ මිනිස්සුන් එක්ක ඉන්න හොඳම තැනක්. ඒ නිසා මම ඒ තනතුර භාරගත්තා.* මාතර දිසාපති ලෙසඅවුරුද්දක් පමණ සේවය කළා. ඒ කාලේ ඡන්දයක් කළා. මැතිවරණ කටයුතු ගැන ප්‍රබල අත්දැකීම් තිබෙනවා.* ඒ පිළිබඳ මතක් කළොත්මම පුත්තලම දිස්ත්‍රික්කයේ මැතිවරණ 5ක් 6ක් පමණ කළා. පුත්තලමේ ආන්දෝලනයක් කළ වයඹ මැතිවරණය කළේ මම. ඒ මැතිවරණයේදී මම ඡන්ද 22,000ක් අවලංගු කළා. ඒ වෙලාවේ මම රාජකාරිය සෘජුව කළා.* දිස්ත්‍රික් කිහිපයක දිසාපති තනතුරු හෙබවූ ඔබ ඊළගට තෝරාගත්තේකළුතර. මම 2004 අගභාගයේදී කළුතර දිසාපති ලෙස පත්වුණා. 2005 ජනාධිපතිවරණයෙන් පසු මම සබරගමු පළාතේ ප්‍රධාන ලේකම් තනතුර ලබාගෙන රත්නපුරයට ගියා.* වයඹ පළාතෙන් ඔබ ආරම්භ කළ පරිසර වැඩසටහන්මම සේවය කළ හැම දිස්ත්‍රික්කයකම ක්‍රියාත්මක කළා.* පරිසර අමාත්‍යංශයෙන් පසුමම ජාතිය ගොඩනැඟීමේ අමාත්‍යංශයට ගියා. එහිදී මම ගම නැඟුම වැඩසටහන ආරම්භක අවස්ථාවේ එයට සම්බන්ධව ක්‍රියා කළා. මම වැරැද්දක් දුටුවම ඒක සෘජුව කතා කරනවා. ඒ නිසා මට ඒ ආයතනයෙත් කටයුතු කරන්න ලැබුණේ මාස 3 පමණ කාලයක් පමණයි.* සංවර්ධන ලොතරැයි මණ්ඩලයට පැමිණියේ2006 වසරේදියි.* එහි එදා සහ අද වෙනස ඔබ දකින්නේ කොහොමද?මම මේ ආයතනය භාරගන්නාවිට අර්බුදකාරී තත්ත්වයකයි තිබුණේ. අය වැය ලේඛනය ඍණ අගයක් ගත්තා. දැන් මම මේ ආයතනය යම් මට්ටමකට ගෙනවිත් තිබෙනවා. ටිකට්පත් අලෙවියේ 10% පමණ වර්ධනයක් තිබෙනවා. ඒ වගේම අපි ජනාධිපති අරමුදලට දෙන මුදල මිලියන 100 දක්වා වර්ධනය කළා. දැන් මේ ආයතනය සාර්ථකව වැඩ කරගෙන යනවා.* කුඩා කාලයේ ඔබට ඉලක්කයක් තිබුණද?ඔව්, මට ඒ ඉලක්කය ලබාදුන්නේ මගේ තාත්තා. මම විශ්වවිද්‍යාලයට තේරුණ අවස්ථාවේ තාත්තා මාව ගමේ ප්‍රභූවරයෙක් ළඟට එක්කගෙන ගියා උපදෙස් ගන්න. එදා ඔහු අපේ තාත්තට කිව්වා විශ්වවිද්‍යාලයේ යන්න විශාල වියදමක් යනවා මෙහෙ රස්සාවක් කරගෙන ඉන්න කියලා. එදා ඔහු මගෙන් ඇහුවා විශ්ව විද්‍යාලයේ යන්නෙ මහ ඒජන්ත වෙන්නද කියලා. තාත්තට ගොඩාක් තරහා ගියා. එදා තාත්තා කිව්වා මම උඹව මහ ඒජන්ත කරලා තමයි පස්ස බලන්නේ කියලා. එදා ඔහු කියපු දේ මගේ හිතට තදින් කාවැදුණා. මම පස්සේ කාලෙකදී පරිපාලන නිලධාරියෙකු ලෙස මගේ ගමටම ගියා.තාත්තාගේ ඉලක්කය මම ජය ගත්තා.* ඔබ ජීවිතයේ විශ්වාස කරන යමක් තිබෙනවාද?මට වැරැද්දක් කරන්න හිටපු හැම කෙනාටම වැරැද්දක් වෙලා තිබෙනවා. ඒ හැම වැරැද්දක්ම මම ජය ගත්තා. ඒක මගේ චිත්ත ශක්තිය වෙන්න ඇති කියලා මම විශ්වාස කරනවා.* ඔබ දක්ෂ පරිපාලන නිලධාරියෙක් වගේම දක්ෂ කවියෙක්මම පාසල් යන කාලේ ඉදලම කවි ලිව්වා. ඒ කාලේ විවිධ තේමා යටතේ කවි ලිව්වා. පස්සෙ කාලෙකදී ගීත රචනය දක්වා ගෙන ආවේ ඒ කවි ලිවීමේ පුරුද්දයි. මම දැනට ගීත පොත් 2ක් සහ ඛ්ච් තැටි 3ක් නිකුත් කරලා තිබෙනවා.* ඔබ මොනවගේ චරිතයක්ද?වැරැද්දක් දැක්කම මම ඒ වෙලාවෙම සෘජුව කතා කරනවා.* පරිසරය ගැන ඔබේ හැඟීමපරිසරය ගැන මම ගොඩක් සංවේදියි. ජීවත් වෙන්න පරිසරය තියෙන්න ඕනෑ. පරිසරය නැත්නම් මිනිසාගේ සංවේදීකමක් ඇත්වෙන්නේ නැහැ. මම හිතන්නේ අපි හැදිලා තිබෙන දෙවියන් තමයි ජලය, වාතය, භූමිය. මේ කාරණා තුන නැත්නම් අපිට ජීවත් වෙන්න බැහැ. ඒ නිසා අපි පරිසරයට සංවේදී විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105131</link>
    <topic>ප්‍රතික්ෂේප කළ නාමයෝජනා 47ක්පිළිගැනීමට අධිකරණ නියෝගයක්</topic>
    <author>ශිරෝමි අබයසිංහ</author>
    <content>පළාත් පාලන මැතිවරණයේ (2011) දී ප්‍රතික්ෂේප වූ නාම යෝජනා 47 ක් යළි පිළිගන්නා ලෙස නියම කරමින් අභියාචනාධිකරණය මැතිවරණ කොමසාරිස්ට හා තේරීම්භාර නිලධාරීන්ට රීට් ආඥාවක් ඊයේ (12) නිකුත් කළේය. එක්සත් ජනතා නිදහස් සන්ධානයේ නාම යෝජනා 34 ක් එක්සත් ජාතික පක්ෂයේ නාමයෝජනා 4 ක් ශ්‍රී ලංකා මුස්ලිම් කොංග්‍රසය, ජනසෙත පෙරමුණ හා ස්වාධීන කණ්ඩායම්වල නාමයෝජනා පත්‍ර 09 ක් මෙසේ යළි පිළිගැනීමට නියෝග කර තිබේ.පළාත් පාලන නීතියට පටහැනිව තේරීම්භාර නිලධාරීන් මේ නාම යෝජනා ප්‍රතික්ෂේප කළ බව අධිකරණය තීරණය කෙළේය. මේ අනුව නාම යෝජනා පත්‍ර 48 ප්‍රතික්ෂේප කිරීමට තේරීම් භාර නිලධාරීන් ගෙන තිබූ තීරණය රීට් ආඥාාවක් මගින් ඊයේ වළකාලන ලදී. අභියාචනාධිකරණ සභාපති සත්‍ය හෙට්ටිගේ සහ විනිසුරු උපාලි අබේරත්න මහත්වරුන් විසින් මෙම තීන්දු ඊයේ ප්‍රකාශයට පත් කෙරිණි.එක්සත් ජනතා නිදහස් සන්ධානය යාපනය සහ කිලිනොච්චිය දිස්ත්‍රික්කවල පළාත් පාලන ආයතන සඳහා ඉදිරිපත් කළ නාම යෝජනා පත්‍රද හලාවත නගර සභාව, යටිනුවර, අක්මීමන, නවගත්තේගම, පොල්ගහවෙල, බලංගොඩ, මොනරාගල, සියඹලාණ්ඩුව, ගල්නෑව, රාජාංගනය, හිඟුරක්ගොඩ, තලවකැලේ ලිඳුල, ඇඹිලිපිටිය, විල්ගමුව සහ වෙන්නප්පුව ප්‍රාදේශීය සභා සඳහා ඉදිරිපත් කළ නාම යෝජනා ද පිළිගන්නා ලෙස නියම විය.එක්සත් ජාතික පක්ෂය ඇඹිලිපිටිය, ඇලහැර, වරකාපොල සහ බද්දේගම පළාත් පාලන ආයතන සඳහා ඉදිරිපත් කළ නාම යෝජනා පත්‍ර පිළිගැනීමටද නියම විය. ශ්‍රී ලංකා මුස්ලිම් කෙංග්‍රසය අකුරණ, මාවතගම සහ මිනුවන්ගොඩ ප්‍රාදේශීය සභා සඳහාද ජනසෙත පෙරමුණ කඩුවෙල නගර සභාවටද ස්වාධීන කණ්ඩායම් විසින් අකුරැස්ස, යටිනුවර, සේරුවිල, කාර්තිව්, පළාත් පාලන ආයතන සඳහා ඉදිරිපත් කළ නාම යෝජනා පිලිගැනීමටද නියම කෙරිණි.එක්සත් ජාතික පක්ෂය හෝමාගම ප්‍රාදේශීය සභාවට ඉදිරිපත් කළ නාම යෝජනා පත්‍රය ප්‍රතික්ෂේප වීමට එරෙහිව ඉදිරිපත්ව තිබූ පෙත්සම අධිකරණය නිශ්ප්‍රභා කෙරිණි.වැලිගෙපොළ, අත්තනගල්ල, හිඟුරක්ගොඩ, කෑගල්ල, කරයිතිව්, තිරුක්කෝවිල්, කුච්චවේලි, මහවත්තගම, කටුගස්තොට, අගලවත්ත, ඇල්පිටිය, ගිරිබාව සහ රුවන්වැල්ල පළාත් පාලන ආයතන සම්බන්ධයෙන් අනෙකුත් පක්ෂ සහ ස්වාධීන කණ්ඩායම් ඉදිරිපත් කර තිබූ පෙත්සම් ද නිශ්ප්‍රභා කෙරිණි. නාම යෝජනා ප්‍රතික්ෂේප වීමට එරෙහිව ඉදිරිපත් වී තිබූ පෙත්සම් සඳහා එක්සත් ජනතා නිදහස් සන්ධානය වෙනුවෙන් ජනාධිපති නීතිඥවරුන් වන ඩී. එස්. විජේසිංහ, ෆයිසර් මුස්තාපා, නිහාල් ජයමාන්න, මනෝහර ද සිල්වා, පාලිත කුමාරසිංහ, කුෂාන් ද අල්විස්, එම්. යු. එම්. අලි සබ්ලියූ මහත්වරුන්ද නීතිඥවරුන් වන ෆයිසර් මුස්තාපා, ප්‍රියන්ත ජයවර්ධන සහ ඉසුරු ජයවර්ධන මහත්වරුන් නීතිඥවරුන් වන අතුල ද සිල්වා, ෂමික සෙනෙවිරත්න මහත්වරුන් සහ මේරි ඩික්මන් මහත්මියගේ උපදෙස් මත පෙනී සිටියහ.එක්සත් ජාතික පක්ෂය වෙනුවෙන් ජනාධිපති නීතිඥවරුන් වන ශ්‍රීනාත් පෙරේරා, කනග ඊෂ්වරන් නීතිඥවරුන් වන රොනල්ඩ් පෙරේරා, දයා පැල්පොළ, මහත්වරුන්ද ශ්‍රී ලංකා මුස්ලිම් කොංග්‍රසය වෙනුවෙන් නීතිඥ නිසාම් කාරියප්පර් මහතාද ජනතා විමුක්ති පෙරමුණ වෙනුවෙන් නීතිඥ හිමාලි කුලරත්න මෙනෙවිය සමග නීතිඥ ක්‍රිෂ්මාල් වර්ණසූරිය මහතාද පෙනී සිටියහ. මැතිවරණ කොමසාරිස්වරයා වෙනුවෙන් නියෝජ්‍ය සොලිසිටර් ජනරාල්වරුන් වන ෂවීන්ද්‍ර ප්‍රනාන්දු, සංජය රාජරත්නම්, සහ රජයේ ජ්‍යෙෂ්ඨ අධිනීතිඥ නෙරීන් පුල්ලේ මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105132</link>
    <topic>සම්බුද්ධත්ව ජයන්තිය හෑල්ලුවට ලක්කරන්න සමහරු උත්සාහ දරනවා</topic>
    <author/>
    <content>අභිමානයෙන් සමරන්නට සූදානම් වන උතුම් වූ සම්බුද්ධත්ව ජයන්තිය හෑල්ලුවට ලක් කිරීමට සමහරුන් උත්සාහ දරන බව පෙනෙන්නට ඇතැයි ජනාධිපති මහින්ද රාජපක්‍ෂ මහතා ප්‍රකාශ කරයි.එම උත්සාහයන් පරාජය කිරීම සියලු ශ්‍රී ලංකාවාසී ජනතාවගේ යුතුකම බවද ජනාධිපතිවරයා අවධාරණය කෙළේය.විශ්වවිද්‍යාලවල පවතින ගැටළු පිළිබඳව විශ්වවිද්‍යාලවල උපකුලපතිවරු සමඟ ඊයේ (12) පස්වරුවේ අරලියගහ මන්දිරයේ පැවැති විශේෂ සාකච්ඡාවේදී ජනාධිපතිතුමා මෙසේ ප්‍රකාශ කළහ. ඒ පිළිබඳව අදහස් දක්වන ජනාධිපති මාධ්‍ය ඒකකය නිකුත් කළ මාධ්‍ය නිවේදනයේ මෙසේද සඳහන් වේ.සියලු විශ්වවිද්‍යාවල උපකුලපතිවරු මෙම හමුවට එක්ව සිටි අතර විශ්වවිද්‍යාලවල පවතින ගැටළු පිළිබඳ මෙහිදි දීර්ඝ වශයෙන් සාකච්ඡා වූහ.එසේම රජයේ සමස්ත ආදායම් වියදම් පිළිබඳවද මෙහිදී දීර්ඝ වශයෙන් සාකච්ඡා කෙරුණු අතර ශ්‍රී ලංකාවට එරෙහි බලවේග විසින් ක්‍රියාත්මක කරන වැඩපිළිවෙළ පිළිබඳවද සාකච්ඡා වූහ. එසේම විශ්වවිද්‍යාලවල පවතින පාඨමාලාවල ගුණාත්මක භාවය වැඩි කිරීම් පිළිබඳවද මෙහිදී සාකච්ඡාවට බඳුන් වූ අතර දේශීය විදේශීය රැකියා ඉල්ලුමට සරිලන අන්දමින් ඒවා පවත්වාගෙන යාමේ අවශ්‍යතාවය ද අවධාරණය කෙරිනි.විශ්වවිද්‍යාල ආචාර්යවරුන්ගේ ගැටළුව පිළිබඳව ද මෙහිදී සාකච්ඡාවට ලක් විය. මෙහිදී අදහස් දැක්වූ විශ්වවිද්‍යාල උපකුලපතිවරුන් කියා සිටියේ මේ රටේ බුද්ධිමත් පරපුරක් නිර්මාණය කිරීමේ වගකීම් විශ්වවිද්‍යාල ආචාර්යවරුන්ට හිමිවන බවයි. දේශපාලන මතිමතාන්තරවලින් තොරව මවු බිමේ අවශ්‍යතාවය හඳුනාගෙන ඔවුන් කටයුතු කළයුතු බවද පැවසූ ඔව්හු අති උතුම් සම්බුද්ධත්ව ජයන්තිය සැමරීමට සූදානම් වන මේ මොහොතේ එම වැඩපිළිවෙළ අපහසුතාවට පත් නොකොට එයට දායකවීම සියලු දෙනාගේ යුතුකම් බවද කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105133</link>
    <topic>බදු අභියාචනා විභාගයටස්වාධීන විනිශ්චය සභාවක්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>බදු සම්බන්ධයෙන් සිදුකෙරෙන අභියාචනා විභාග කිරීම සඳහා ස්වාධීන විනිශ්චය සභාවක් පත්කිරිමට ඇමැති මණ්ඩලය තීරණය කර ඇත.2011 අංක 23 දරන බදු ආයාචනා කොමිසම් සභා පනත යටතේ ආදායම් බදු, ආනයනික බදු හෝ අනෙකුත් අයකිරීම් පැණවීම් ආදිය සම්බන්ධයෙන් සිදුකෙරන අභියාචනා විභාග කිරීම මේ ස්වාධීන විනිශ්චය සභාව මගින් අපේක්ෂා කරන බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමති කෙහෙළිය රඹුක්වැල්ල මහතා පවසයි.ශ්‍රේෂ්ඨාධිකරණයේ හිටපු විනිසුරු හෙක්ටර් යාපා මහතාගේ ප්‍රධානත්වයෙන් පත්කර ඇති මෙම විනිශ්චය සභාවට ජාතික අයවැය දෙපාර්තමේන්තුවේ හිටපු අධ්‍යක්ෂ එම්. සෝමසුන්දරම් මහතා, හිටපු විගණකාධිපති පී. ඒ. ප්‍රේමතිලක මහතා පත්කර ඇත. මෙම ස්වාධීන විනිශ්චය සභාවේ ලේකම්වරයා ලෙස දේශීය ආදයම් නියෝජ්‍ය කොමසාරිස් ජෙනරල් කේ. ඒ. පී. කළුආරච්චි මහතා පත්කර ඇති බවත් ඇමැති රඹුක්වැල්ල මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105134</link>
    <topic>රජයේ රැකියාවලට අලුතින් 30,000ක්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>රාජ්‍ය අංශයේ රුකියා සඳහා තිස්දහසක් පමණ අලුතින් බඳවා ගැනීමට රජය තීරණය කර ඇත.ශ්‍රී ලංකා සංවර්ධන නිලධාරී සේවාව සහ ශ්‍රී ලංකා සංවර්ධන සහායක සේවාවන් නමින් නව සේවාවන් දෙකක් ස්ථාපිත කර මේ තිස්දහස රාජ්‍ය අංශයට බඳවා ගන්නා බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි.ජනාධිපති මහින්ද රාජපක්ෂ මතාගේ යෝජනාවකට අනුව මේ නව සේවාවන් දෙක ස්ථාපිත කෙරෙන අතර, උපාධිධාරීන් හා අ.පො.ස. (සා.පෙළ) සමත්වී උසස් පෙළ විභාගයට පෙනී සිටි පුද්ගලයින් මෙලෙස රාජ්‍ය සේවයට බඳවා ගන්නා බවත් ඇමැතිවරයා පැවසීය.ඇමැති කෙහෙළිය රඹුක්වැල්ල මහතා මේ බව සඳහන් කළේ ඇමැති මණ්ඩල තීරණ දැනුම් දීම වෙනුවෙන් රජයේ ප්‍රවෘත්ති දෙපාර්තමේන්තුවේදී ඊයේ(12) පැවති මාධ්‍ය සාකච්ඡාවකට එක්වෙමිනි. ලබන අගෝස්තු පළමු වෙනිදා සිට මේ පිරිස රාජ්‍ය අංශයට බඳවා ගන්නා අතර, උපාධිධාරීන් පහළොස් දහසක් හා උසස් පෙළ සුදුසුකම් ලැබූවන් පහළොස්දහසක් වශයෙන් තිසිදහසක් මෙලෙස බඳවා ගන්නා බවත් ඇමැතිවරයා පැවසීය.රාජ්‍ය අංශයට තිසිදහසක් බඳවා ගැනීමට අදාළ යෝජනාව ජනාධිපති මහින්ද රාජපක්ෂ මහතා විසින් ඇමැති මණ්ඩලයට ඉදිරිපත් කර ඇති අතර, මීට අදාළ කටයුතු රාජ්‍ය පරිපාලන හා ස්වදේශ කටයුතු අමාත්‍යාංශයවෙත පවරා ඇති බවත්, ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105135</link>
    <topic>‘අමාදහර’වෙසක් කලාපය17-19 දක්වා</topic>
    <author>සුභාෂිනී සේනානායක</author>
    <content>2600වැනි සම්බුද්ධත්ව ජයන්තිය නිමිත්තෙන් ලේක්හවුස් මන්දිරය අභියස වෙසක් පොහෝදා (17) දා සිට 19දා දක්වා පැවැත්වෙන “සදහම් වෙසක් කලාපය ශ්‍රී ලංකා ටෙලිකොම් සමාගමේ පූර්ණ අනුග්‍රහයෙන් පැවැත්වේ.ලේක්හවුස් මන්දිරය අභියසදී පැවැත්වෙන සදහම් වෙසක් කලාපයේ දී මෙවරත් දර්ශනීය වෙසක් කූඩු ප්‍රදර්ශනයක් සහ තරගයක් පැවැත්වේ.ලේක්හවුස් සේවක සේවිකාවන් ඉදිරිපත් කරන බොදු බැති ගී ප්‍රසංගයක්ද සැදැහැ ගී සහ රූකඩ සංදර්ශනයක් ද අමාදහර සදහම් කලාපයේදී පැවැත්වේ. සදහම් කලාපය සඳහා මාධ්‍ය අනුග්‍රහය දෙරණ රූපවාහිනිය ලබාදෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105136</link>
    <topic>සම්බුද්ධත්ව ජයන්තිඑ. ජා. සැසිය නිව්යෝර්ක්හි දී</topic>
    <author>මහින්ද අලුත්ගෙදර</author>
    <content>දෙදහස් හයසියවැනි (2600) ශ්‍රී සම්බුද්ධත්ව ජයන්තිය නිමිත්තෙන් පැවැත්වෙන එක්සත් ජාතීන්ගේ විශේෂ සැසිවාරය ලබන (16) දා නිව්යෝර්ක්හි පිහිටි එම මූලස්ථානයේදී ආරම්භ වේ.එක්සත් ජාතීන්ගේ මහලේකම් බෑන් කී මූන්ගේ ප්‍රධානත්වයෙන් පැවැත්වෙන මේ සැසියට එම සංවිධානයේ සාමාජික රටවල් 192 නියෝජනය කරමින් නියෝජිතයෝ සහභාගි වෙති. 2600වැනි ශ්‍රී සම්බුද්ධත්ව ජයන්තිය නිමිත්තෙන් එක්සත් ජාතීන්ගේ මූලස්ථානයේ දී පැවැත්වෙන විශේෂ පින්කම් මාලාව 16 දා සිට 21 දා තෙක් පැවැත්වීමට කටයුතු යොදා ඇති අතර මෙම පින්කම් මාලාව එක්සත් ජාතීන්ගේ මහා මණ්ඩලය නියෝජනය කරන රටවල් 16 සහභාගිත්වයෙන් පැවැත්වේ.මේ සම්බුද්ධත්ව ජයන්ති ජාත්‍යන්තර නිල උත්සවයේ සභාපතිත්වය ශ්‍රී ලංකාවට හිමි වී තිබෙන අතර තායිලන්තය, බුරුමය, කාම්බෝජය, ලාඕසය, ජපානය, කොරියාව, මොන්ගෝලියාව, ඉන්දියාව, වියට්නාමය, නේපාලය, චීනය, බංග්ලාදේශය, තායිවානය, පාකිස්තානය, පිලිපීනය හා රුසියාව යන රටවල් මෙහි සාමාජිකත්වය දරති.මහා සංඝරත්නය 150 නමක් ලබන 16 දා නිව්යෝර්ක් නගරයේ පිණ්ඩපාතයේ වැඩම කරන අතර එදිනම එක්සත් ජාතීන්ගේ මහලේකම් බෑන් කී මූන්ගේ ප්‍රධානත්වයෙන් එක්සත් ජාතීන්ගේ මූලස්ථාන ප්‍රධාන රැස්වීම් ශාලාවේදී විශේෂ සැසිවාරය පැවැත්වීමට කටයුතු යොදා තිබේ.එදින පැවැත්වෙන විශේෂ දහම් හමුවේ දී ලොව ප්‍රචලිත බහුශ්‍රැත ලේඛක මඩුල්ලක් රචිත විශේෂ ධර්ම ග්‍රන්ථයක් එළි දැක්වෙයි. ඊට අමතරව ශ්‍රී ලංකාව සමඟ එක් එක් රටවල සංස්කෘතික අංගයන්ගෙන් සමන්විත අලංකාර පෙරහරක්ද ලබන 21 දා නිව්යෝර්ක් නගරයේ වීථි සංචාරය කෙරේ.නිව්යෝර්ක් මහා විහාරාධිපති ආචාර්ය කුරුණෑගොඩ පියතිස්ස නාහිමියන්ගේ ප්‍රධානත්වයෙන් හා එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන හා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහත්වරුන්ගේ සහභාගිත්වයෙන් මේ පින්කම් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051320</link>
    <topic>බිලිඳාගේ අසනීප තත්ත්වය මා දුරකථනයෙන් විශේෂඥ වෛද්‍යවරියට දැනුම් දුන්නත් ඇය ආවේ නැහැ</topic>
    <author>ගාල්ල දිසා සමුහ – නන්දසිරි වැලිගමගේ</author>
    <content>ඇය මෙසේ පැවසුවේ ගාල්ල හේමාස් සදර්න් රෝහලේදී උපත ලබා මහමෝදර රෝහලේදී මිය ගිය සිව් දිනැති බිලිදකුගේ මරණය සම්බන්ධව මහේස්ත්‍රාත් පරීක්ෂණයේදී සාක්ෂි දෙමිනි.මෙම මහේස්ත්‍රාත් පරීක්ෂණය ගාල්ල අතිරේක මහේස්ත්‍රාත් අසංක බෝදරගම මහතා විසින් පවත්වාගෙන යයි.බිලිඳා මිය යන විටත් ශරීරයේ පිළිස්සීම් තුවාල තිබූ බැවින් පීඩාවට පත් පාර්ශ්වය විසින් අධිකරණයට කළ පැමිණිල්ලක් මත මෙම පරීක්ෂණය මෙසේ පවත්වා ගෙන යයි.ගාල්ල පොලිසියේ පොලිස් පරීක්ෂක වයි. කේ. මෙත්තානන්ද මහතාගේ මෙහෙයවීම යටතේ තවදුරටත් සාක්ෂි දුන් ඇය මෙසේද පැවසුවාය.මා කරාපිටිය රෝ්හලේ නිත්‍ය වෛද්‍යවරියක්. එහි රාජකාරිය නොමැති අවස්ථාවල මෙම හේමාස් සදර්න් පෞද්ගලික රෝහලේ අර්ධකාලීන සේවයේ යෙදෙනවා.මෙම සිද්ධිය සම්බන්ධව රෝගියාගේ ඇඳඉහපත අනුව ඇගේ නම ප්‍රියංගිකා මෙන්ඩිස්.පසුගිය මාසයේ 21 දින මගේ සේවා මුරය වූයේ රාත්‍රි 7.00 සිට පසුදා උදේ 7.00 වන තෙක්. මෙදින රාත්‍රි 11.30 ට පමණ නෙළුම් වාට්ටුවෙන් හෙදියක් කතා කර කීවා සිසේරියන් සැත්කමින් ලබාගත් බබාට අමාරුයි ළමා රෝග විශේෂඥ වෛද්‍ය කමලානි මහත්මියට කෝල් කරන්න කියා.ඒ අනුව මා ඇයට දුරකථනයෙන් කතා කර සිද්ධිය කීවා. ඇය ඒ වෙලාවේ අපේ රෝහලට ආවේ නෑ. දුරකථනයෙන් මට කීවා බබාට කිරි දෙන්න එපා. සේලයින් දෙන්න කියා. දරුවා වීදුරු පෙට්ටියේ තියන්න කීවා. මට දරුවා බලන්න කීවේ නෑ. මේ දරුවා ගැන මා දැන සිටියේත් නෑ.ඇය දුන් උපදෙස් මා වාට්ටුවේ සිටි හෙදියට ලබා දුන්නා. ඒ බව ඇඳ ඉහ පත ලකුණු කළා.නැවතත් රාත්‍රි 12.00 ට පමණ හෙදිය කතා කර කීවා දරුවාට අමාරුයි කියා. අප්‍රේල් මස 21 දින රෝගියා ඇතුළත් කර තිබෙනවා. එදින රාත්‍රි කළ සිසේරියන් සැත්කමකින් පසුව රාත්‍රි 7.56 ට පිරිමි ළමයෙකු බිහි කර තිබෙන අතර එයට පසුව මවට L. R. T. සැත්කමද කර තිබෙනවා.ඇඳඉහපත අනුව ළමයාගේ බර කි. 3 1 / 2 වී තිබෙන අතර නිරෝගි බිලිඳකු බිහි වු බවට වෛද්‍ය පීරිස් මහතා සටහන් කොට තිබෙනවා.පසුව මෙම ළමයා උණුසුම ලබා දෙන යන්ත්‍රය සහිත වීදුරු පෙට්ටියකට යොමු කොට තිබෙනවා. එය ආනයනය කළ එකක්.මෙදින රාත්‍රි 8.00 ට පමණ බිලිඳාගේ කෙදරි ගෑමක් ඇතිවී තිබෙනවා. කටින් සෙම වගේ ඇවිත් තිබෙනවා. එයට පසුව බිලිඳාට ඔක්සිජන් ලබා දී තිබෙනවා.රාත්‍රී 9.40 ට පමණ මේ බව මේ ළමයා භාර ළමා රෝග විශේෂඥ වෛද්‍යවරියට දන්වා තිබෙනවා. නමුත් ඇය ආ බවක් සටහන් වන්නේ නෑ.රාත්‍රී 12.00 ට පමණ බිලිඳාට හුස්ම ගැනීමේ අපහසුවක් ඇතිවී තිබෙනවා. 12.35 ට පමණ බිලිදා නිල් පැහැ ගැන්විලා තිබෙනවා.මේ අතර වෙනත් ප්‍රතිකාරයට පැමිණ සිටි කලංසුරිය හා උපුල් යන විශේෂඥ වෛද්‍යවරු මේ බිලිඳා නැවත පණ ගැන්වීම සිදු කර තිබෙනවා.කෙසේ නමුදු පසුව විශේෂඥ ළමා වෛද්‍යවරිය පැමිණ පසුවදා අලුයම 1.25 ට පමණ බිලිඳා මහමෝදර රෝහලට ගෙන ගොස් තිබෙනවා.ඒ බව සඳහන් විය යුතු පෝරමයක් පුරවා නෑ. එය කළ යුත්තේ රෝගියා භාර වෛද්‍යවරිය හෝ රෝහල් කාර්ය භාරව සිටි වෛද්‍යවරියයි.බිලිඳාගේ මවට යම් ආසාදනයක් තිබුණ නිසා ඇය තවදුරටත් අපේ රෝහලේ සිටි අතර බිලිඳා විසිපස් වැනිදින මිය ගොස් ඇති බව දැන ගන්නට ලැබුණා.මේ අතර බිලිඳා තබා තිබූ උණුසුම්කරණ වීදුරු පෙට්ටි යන්ත්‍රය මහේස්ත්‍රාත් තුමාගේ නියෝගය මත දැනට අප රෝහලේම පොලිසිය විසින් සීල් තබා තිබෙනවා යයිද කීය.වැඩිදුර සාක්ෂි මෙහෙයවීම මැයි මස 20 දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105137</link>
    <topic>නව අගවිනිසුරු ආචාර්ය ශිරාණි බණ්ඩාරනායක</topic>
    <author/>
    <content>ශ්‍රේෂ්ඨාධිකරණ විනිසුරු ආචාර්ය ශිරාණි බණ්ඩාරනායක මහත්මිය නව අග්‍ර විනිශ්චයකාර ධූරයට පත් කොට ඇත. ඇය මෙරට ප්‍රථම කාන්තා අග විනිසුරු වරිය ද වේ.ජනාධිපති මහින්ද රාජපක්‍ෂ මහතා විසින් ආචාර්ය ශිරාණි බණ්ඩාරනායක මහත්මියගේ නම අග්‍ර විනිශ්චයකාර ධුරයට නිර්දේශ කොට පාර්ලිමේන්තු කවුන්සිලයට දන්වා යවා තිබූ අතර ඊයේ (12) රැස්වූ පාර්ලිමේන්තු කවුන්සිලය මෙය අනුමත කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105138</link>
    <topic>ශ්‍රී සම්බුද්ධත්ව ජයන්තියට නව මුද්දර හතරක්</topic>
    <author>උපාලි කරුණාරත්න</author>
    <content>දෙදහස් හයසීය සම්බුද්ධත්ව ජයන්තිය සැමරීම නිමිත්තෙන් ශ්‍රී ලංකා තැපැල් දෙපාර්තමේන්තුව විසින් රුපියල් පහක වටිනාකම්වලින් යුත් නව තැපැල් මුද්දර හතරක් හෙට (14) නිකුත් කෙරේ. හෙට දින අනුරාධපුර ශ්‍රී මහබෝධි පරිශ්‍රයේ පිහිටි සන්තිපාත ශාලාවේදී පවත්වන රාජ්‍ය වෙසක් උත්සවයේදී ප්‍රථම මුද්දර ජනාධිපති මහින්ද රාජපක්‍ෂ මහතා වෙත තැපැල් සේවා ඇමැති ජීවන් කුමාරතුංග මහතා විසින් පිළිගන්වනු ලබයි. ලුම්බිණිය, බුද්ධගයාව, බරණැස, ඉසිපතනය, කුසිනාරා නුවර මෙම මුද්දරවලින් නිරූපණය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n1105139</link>
    <topic>ධර්මපාලතුමාගේ නිවෙසකෞතුකාගාරයක් වෙයි</topic>
    <author>සුභාෂිනී සේනානායක</author>
    <content>ශ්‍රී ලංකාව විදේශ ආධිපත්‍යයට නතුව තිබූ යුගයක අභීතව නැඟී සිටි යුග පුරුෂයාණන් වූ අනගාරික ධර්මපාලතුමාණන් ජීවත් වූ වික්ටරි හවුස් නිවස අනගාරික ධර්මපාල කෞතුකාගාරය ලෙස මේ මස 16 දා කොළඹ ආනන්ද බාලිකා විදුහල් පරිශ්‍රයේදී විවෘත කෙරේ.කොළඹ මාළිගාකන්ද පාරේ පිහිටි ආනන්ද බාලිකා විදුහලේ මහත් අභිමානවත්ව මතු පරපුර සඳහා මෙම කෞතුකාගාරය විවෘත කිරීමට ලැබීම ජාතික කර්තව්‍යයක් බව ආනන්ද බාලිකා විදුහල්පතිනී මාලිනී හේරත් මහත්මිය පැවසුවාය.අනගාරික ධර්මපාලතුමා බෞද්ධ බාලිකා විදුහලක් ආරම්භ කිරීම සඳහා තමා පශ්චිම භාගයේ වාසය කළ වික්ටරි හවුස් නිවස පරිත්‍යාග කළ ශ්‍රේෂ්ඨ යුග පුරුෂයකු බව කී හේරත් මහත්මිය ධර්මපාලතුමා ජීවත් වූ නිවස අනාගත පරපුර වෙනුවෙන් කෞතුකාගාරයක් බවට පත්කරලීමට හැකිවීම වාසනාවක් බව ද කීය.ධර්මපාලතුමා ජීවත් වූ නිවස, පරිහරණය කළ භාණ්ඩ, එතුමාගේ අත් අකුරු සහිත ලිපි ලේඛන සහ එතුමා පිළිබඳව ලියවුණු පොත්පත් මෙම කෞතුකාගාරයේ තිබෙන බව කී විදුහල්පතිනිය මෙම කෞතුකාගාරය යුගයේ අවශ්‍යතාවය මත ජාතියට තිළිණ කළ බව ද කීය.අනගාරික ධර්මපාලතුමාගේ පිළිරුවක් කෞතුකාගාරය (වික්ටරි හවුස්) ඉදිරිපිට නිර්මාණය කළ බවත්, එමඟින් කෞතුකාගාරයේ වටිනාකම තවත් වැඩි වූ බවත් කී හේරත් මහත්මිය, අනගාරික ධර්මපාලතුමා පිළිබඳ තොරතුරු ලබාගත හැකි එක් ස්ථානයක් ලංකාවේ නොමැති බැවින් මෙම කෞතුකාගාරය තුළින් එතුමාට ලබාදිය හැකි උපරිම ගෞරවය ලබා දීමට හැකි වූ බවත් කීය.මෙම කෞතුකාගාරය ආරම්භ කිරීම සඳහා සහාය දුන් ගුරු, සිසු, දෙමාපිය සැමට ස්තූති කරන බව ද විදුහල්පතිනිය වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051319</link>
    <topic>ඊ නිව්ස් තහනම ඉවතටමාධ්‍යවේදියා නිදහස්</topic>
    <author>මල්වාන සමූහ</author>
    <content>ඊ නිව්ස් වෙබ් අඩවියේ මාධ්‍යවේදී ශාන්ත පි‍්‍රයදර්ශන විජේසූරිය නැමැත්තාට අවවාද කළ පූගොඩ මහේස්ත්‍රාත් සහ අතිරේක දිසා විනිසුරු අරවින්ද පෙරේරා මහතා විසින් ඊයේ නිදහස් කරන ලදී.පූගොඩ මහේස්ත්‍රාත් අධිකරණයේ දැනට විභාග වෙමින් පවතින නඩුවක් සම්බන්ධයෙන් අධිකරණයට අපහාස වන පරිදි අසත්‍ය ප්‍රවෘත්තියක් වෙබ් අඩවියේ පළකර තිබීම නිසා විජේසූරිය නමැත්තා රක්ෂිත බන්ධනාගාර ගත කර තිබුණි.එම නඩුව විභාග කොට නිමවනතුරු වෙබ් අඩවිය ද තහනම් කර තිබුණි.මෙම සැකකරු නිදහස් කළ අතිරේක දිසා විනිසුරුවරයා ඊ නිව්ස් වෙබ් අඩවියට පැනවූ වාරණ ඉවත් කරන ලෙස ශ්‍රී ලංකා විදුලි සංදේශ නියාමන කොමිසමට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051310</link>
    <topic>දෙමළ ජනතා ප්‍රශ්න විසඳන්නසෙනෙට් මන්ත්‍රණ සභාවක්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>දෙමළ ජනතාවගේ ප්‍රශ්නවලට වඩාත් නිවැරදි පිළිතුරු සැපයීමේ අරමුණින් මධ්‍යම රජයට දෙමළ නියෝජිතයින් පත්කෙරෙන සෙනෙට් මන්ත්‍රණ සභාවක් ඇතිකිරීමට රජයේ අවධානය යොමුව තිබේ.13වැනි ආණ්ඩුක්‍රම ව්‍යවස්ථා සංශෝධනයට එහා ගිය සෙනෙට් සභාවක් පිහිටුවීමට මේ දිනවල සාකච්ඡා කරන බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි. රජය මේ දිනවල දෙමළ ජාතික සංධානය සමඟ සාකච්ඡා කරන අතර, ඉදිරියේදී අනෙකුත් දෙමළ පක්ෂ සමඟ සාකච්ඡා කිරිමට නියමිත බවද ඇමැතිවරයා සඳහන් කළේය.දෙමළ ජාතික සංධානය යනු දෙමළ ජනතාවගේ එකම නියෝජිතයා නොවන බවත්, එය පැවති මැතිවරණවලදී ඔප්පුවී තිබෙන බවත්, කෙහෙළිය රඹුක්වැල්ල මහතා කීවේය. ඇමතිවරයා මෙම අදහස් පළ කළේ රජයේ ප්‍රවෘත්ති දෙපාර්තමේන්තුවේ දී ඊයේ(12) පැවති කැබිනට් තීරණ දැනුම් දීමේ සාකච්ඡාවට එක්වෙමිනි. රජයේ ප්‍රවෘත්ති අධ්‍යක්ෂක මහාචාර්ය ආරියරත්න අතුගල, සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ යන මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051311</link>
    <topic>‘ගුරුගෙදර’ පාලනයටඅතුරු සභාවක්</topic>
    <author>විජයානි එදිරිසිංහ</author>
    <content>අධ්‍යාපන සේවක සමුපකාර සමිතිය (ගුරු ගෙදර) පාලන කටයුතු විධිමත් කිරීම සඳහා අතුරු පාලක සභාවක් පත් කර තිබේ.සමුපකාර හා අභ්‍යන්තර කටයුතු පිළිබඳ ඇමැති ජොන්ස්ටන් ප්‍රනාන්දු මහතා සිය බලතල යටතේ මේ පත්කිරීම ඊයේ (12) සිදුකළේය. අධ්‍යාපන සමුපකාර සමිතියේ දැනට සිටින අධ්‍යක්‍ෂ මණ්ඩලයේ ක්‍රියාකාරීත්වය දූෂිත බවත්, එහෙයින් ඔවුන්ගේ ක්‍රියාකාරීත්වය අත්හිටුවන ලෙසත් ඉල්ලමින් සමිතියේ සාමාජිකයන් පිරිසක් පසුගිය 29 වැනිදා කොළඹ දිසා අධිකරණයට පැමිණිල්ලක් ගොනුකර තිබුණි. ඒ අනුව දිසා අධිකරණය එම අධ්‍යක්‍ෂ මණ්ඩලයේ ක්‍රියාකාරීත්වය වාරණ නියෝගයක් මගින් අත්හිටුවා ඇත.අධ්‍යාපන සමුපකාර සමිතිය සාමාජිකයන් එක්ලක්‍ෂ පනස්දහසකින් පමණ සමන්විතය. එහි අධ්‍යක්‍ෂ මණ්ඩලය පත්වූයේ 2008 නොවැම්බර් මාසයේදීය. අධ්‍යාපන සේවක සමුපකාර සමිතියේ සම්පත් ජ. වි. පෙ. දේශපාලන කටයුතු සඳහා යොදා ගන්නා බවට චෝදනා එල්ල වී තිබිණි. සාමාජිකයන් පස්දෙනෙකුගෙන් සමන්විත පාලක සභාවේ සභාපතිවරයා වශයෙන් නීතිඥ සපුතන්ත්‍රිගේ සාගර කාරියවසම් මහතා පත් වී සිටියි. ප්‍රධාන ලේකම් නානායක්කාර වෙදගේ චන්ද්‍රසිරි නානායක්කාර, උප සභාපති වසන්ත ගුණසේකර, උප ලේකම් ලක්මාල් රත්නායක සහ අධ්‍යක්‍ෂ වශයෙන් සහකාර කොමසාරිස් වයි. ඩබ්ලිව්. ආර්. පීරිස් යන මහත්වරු පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051312</link>
    <topic>ළමා නිවාසවලින් පලා ආ දැරියෝ 7ක් අත්අඩංගුවට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>ළමා නිවාසවල පාලකයන් ගෙන් සිදුවන හිරිහැර ඉවසීමට නොහැකිව ආරච්චිකට්ටුව විජයකටුපොත ළමා නිවාසයකින් සහ කුලියාපිටිය ප්‍රදේශයේ ළමා නිවාසයකින් පලා ආ දැරියන් 07 දෙනකු හලාවත සහ පුත්තලම පොලිස් ස්ථාන මගින් අත්අඩංගුවට ගෙන ඇත. කුලියාපිටිය ප්‍රදේශයේ ළමා නිවාසයකින් පලා ආ දැරිය පුත්තලම අට්ටවිල්ලුවේ තම ඥාති නිවසක රැදී සිට ඇති අතර අනෙක් දැරියන් හලාවත ප්‍රදේශයේ සැරිසරද්දී මහමාඑළියේ ප්‍රදේශවාසීන් නිවෙසක රඳවා පොලිස් ස්ථාන වෙත දැනුම් දී තිබේ.ළමා නිවාස පාලකයන්ගෙන් තමන්ට දැඩි හිරිහැර විඳින්නට වූ බවත් ඒවා ඉවසිය නොහැකිවූ නිසා ළමා නිවාසවලින් මෙසේ පැන ආ බවත් අදාළ පොලිස් පරීක්‍ෂණවලදී මෙම දැරියන් පවසා ඇත. එම දැරියන්07 දෙනා ඊයේ (12) හලාවත සහ පුත්තලම අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051313</link>
    <topic>රාජ් රාජරත්නම් සියලු චෝදනාවලට වැරැදිකරු වෙයි</topic>
    <author>මහින්ද අලුත්ගෙදර</author>
    <content>මූල්‍ය වංචා රැසකට චෝදනා ලැබ සිටි ජාත්‍යන්තර අරමුදල් රැස් කරන්නෙකු වන රාජ් රාජරත්නම් නැමත්තාට එල්ලවූ සියලු චෝදනා වලින් වරදකරු බවට පත් කිරීමට ඇමෙරිකානු අධිකරණයක් තීරණය කර ඇත. අමෙරිකාවේ නිව්යෝර්ක්හි ෆෙඩරල් අධිකරණයක් මඟින් මේ නඩුව විභාගයට ගෙන තිබෙන අතර එම පුද්ගලයාට එරෙහිව එල්ලවූ චෝදනා පිළිබඳ කරුණු සළකා බැලීමෙන් අනතුරුව මේ තීරණය ලබා දී තිබෙන බව වාර්තා වෙයි.කෙසේ වුවද ඔහුට එරෙහිව එල්ල වී තිබෙන චෝදනා 14 වෙනුවෙන් වසර 20ක පමණ සිරදඬුවමක් විඳීමට සිදුවනු ඇති අතර අදාළ චෝදනා වෙන වෙනම සළකා බලන්නේ නම් වසර 205ක සිර දඬුවමක් හිමිවන බවද තානාපති වාර්තා සඳහන් කරයි.අමෙරිකානු ඩොලර් බිලියන 63 .8ක (මිලියන 63800) මුදලක් වංචා සහගත ලෙස උපයා ඇති බව මේ පුද්ගලයාට එරෙහිව එල්ලවී තිබෙන ප්‍රධානතම චෝදනාව වන අතර 53 හැවිරිදි රාජ් රාජරත්නම් උපතින් ශ්‍රී ලාංකිකයෙකු බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051314</link>
    <topic>ශ්‍රී ලංකා හෙද සභාව ප්‍රකාශයට පත් කෙරේ</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය හෙද ඉතිහාසයේ නව පරිච්ඡේදයක් අරඹමින් ශ්‍රී ලංකා හෙද සභාව ජනාධිපති මහින්ද රාජපක්ෂ මහතා ඊයේ (12) නිල වශයෙන් ප්‍රකාශයට පත් කෙළේය.සෞඛ්‍ය ඇමැති මෛත්‍රීපාල සිරිසේන මහතා විසින් ජනාධිපතිතුමන්ට බාර දුන් සන්නස ප්‍රකාරව හෙද සභාවේ කටයුතු නිල වශයෙන් ඇරඹුණු අතර මේ සභාව හෙද සේවයේ පරිපාලනය පිළිබඳ පූර්ණ බලතල සහිත සභාවකි. මේ බව ප්‍රකාශයට පත් කෙරුණේ අරලියගහ මන්දිරයේදී ඊයේ පැවැති ජාත්‍යන්තර හෙද දින සැමරුම් උළෙලේදීය.හෙද සේවයේ පරිපාලන කටයුතු පිළිබඳ පූර්ණ බලතල මේ අනුව ශ්‍රී ලංකා වෛද්‍ය සභාවෙන් ඉවත් කර ශ්‍රී ලංකා හෙද සභාව වෙත පැවරිණි. 1987 වසරේදී මුල් වරට යෝජනා කෙරුණු හෙද සභාවට 2005 වසරේදී සංශෝධන එක් කෙරිණ. හෙද සභාව යෝජනා කොට වසර 24කට පසු ක්‍රියාත්මක කිරීම සුවිශේෂී සිද්ධියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051315</link>
    <topic>කාන්තාවක අපයෝජනය කළාටමාස 9ක සිර දඬුවමක්</topic>
    <author>ගම්පහ සංචාරක</author>
    <content>බියගම පොලිස් බල ප්‍රදේශයේ දී පාරේ ගමන් කරමින් සිටි කාන්තාවකගේ අතින් ඇද ඇයට ලිංගික අතවරයක් කළ පුද්ගලයෙකු චෝදනාවට වරද පිළිගත් හෙයින් රුපියල් 1500ක දඩයක් ද, මාස 09ක බරපතළ වැඩ සහිත සිර දඬුවමක් ද නියම කළ ගම්පහ ප්‍රධාන මහේස්ත්‍රාත් මැකී මොහොමඩ් මහතා සිර දඬුවම වසර 10කට අත්හිටුවීමට ද නියෝග කෙළේ ය.2010. 04. 29 දින මෙම පැමිණිල්ල ඉදිරිපත් කර තිබුණි. දඬුවම් නියම වුවේ නුවර පක්ෂගේ නිල් මානෙල් වීරරත්න නම් අයෙකුට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051316</link>
    <topic>මහයියාවේ හොර රූපවාහිනිය වටලයි</topic>
    <author>අසේල කුරුළුවංශ</author>
    <content>විදුලි සංදේශ නියාමන කොමිසමේ කිසිදු අනුමැතියකින් තොරව රූපවාහිනි විකාශන මධ්‍යස්ථානයක් මහනුවර මහයියාවේ සුවිසල් නිවසක පවත්වාගෙන ගිය පුද්ගලයකු ඒ සඳහා යොදාගත් උපකරණ තොගයක් ද සමඟ ඊයේ (12) අත්අඩංගුවට ගෙන තිබේ.සැකකරු සැටලයිට් තාක්ෂණය ඔස්සේ විදේශීය රූපවාහිනී නාලිකා රැසක් ලබාගෙන ඒවා කේබල් තාක්ෂණය ඔස්සේ මහයියාවේ නිවාස 300කට පමණ විසුරුවා හැර තිබෙන බව පොලිස් පරීක්ෂණ මගින් අනාවරණය වී ඇත.රුපියල් 2500ක ආරම්භක ගාස්තුව යටතේ සම්බන්ධතාව ලබා දී සැකකරු එක් නිවසකින් මාසිකව රුපියල් 500 බැගින් අයකර තිබෙන බව පොලිසිය පවසයි.පරිගණක උපකරණ, සැටලයිට් ඩිස්ක්, රූපවාහිනී යන්ත්‍ර, විදුලි රැහැන් ඇතුළු උපාංග රැසක් පොලිසිය අත්අඩංගුවට ගෙන තිබේ. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මහනුවර කොට්ඨාසභාර ජ්‍යෙෂ්ඨ පොලිස් අධිකාරි අයි. එම්. කරුණාරත්න, පොලිස් අධිකාරි එච්. එම්. කරුණාරත්න, පොලිස් අධිකාරි එච්. එම්. කේ. මහගෙදර යන මහත්වරුන්ගේ උපදෙස් මත පොලිස් පරීක්ෂක කේ. ෆයිරුස් මහතා ඇතුළු කණ්ඩායමක් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051317</link>
    <topic>උල් පිහියක් පෙන්නා පෙම්වතිය පැහැරගෙන ගිහින්</topic>
    <author>කළුතර මධ්‍යම සමූහ</author>
    <content>පෙම්වතියගෙන් ලබා ගත් රුපියල් ලක්‍ෂ 4 ක මුදලක් ආපසු ලබා නොදී ඇයව කළුතර දී පැහැරගෙන ඇඹිලිපිටියට ගෙන ගිය බව කියන සැක අයෙක් දකුණු කළුතර පොලිසිය මගින් පෙරේදා (11) අත්අඩංගුවට ගෙන ඇත.උල් පිහි ගත් තරුණයන් දෙදෙනකු ද තම පෙම්වතා ද මෝටර් රථයකින් තමන් පැහැරගෙන ගිය බව 22 හැවිරිදි පෙම්වතිය දකුණු කළුතර පොලිසියට පැමිණිලි කර තිබුණි.කළුතර කොට්ඨාස භාර පොලිස් අධිකාරි ලලිත් පතිනායක හා කළුතර මූලස්ථාන පොලිස් පරීක්‍ෂක සමන්ත වෙදගේ යන මහත්වරුන්ගේ උපදෙස් මත පොලිස් පරීක්‍ෂක පද්මකුමාර - උප පොලිස් පරීක්‍ෂක නිලංග සංජීව, සැරයන් (4991) රත්නසිරි යන මහත්වරු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=n11051318</link>
    <topic>අලුත්ගම කන්දේ විහාරයේ සොරකම</topic>
    <author>කළුතර මධ්‍යම සමූහ</author>
    <content>ඓතිහාසික අලුත්ගම කන්දේ විහාරයේ ධාතු මන්දිරයට ඇතුළු වී පෞරාණික බිතු සිතුවම් වලට හානි කිරීම රුපියල් ලක්ෂ 2 1 / 2 ක මුදලක් හා රන් භාණ්ඩ සොරකම් කිරීමේ සිද්ධියට අදාළව රක්ෂිත බන්ධනාගාර ගත කොට සිටි කන්දේ විහාරවාසී හිමි නමක ඇතුළු සැකකරුවන් හය දෙනා මැයි මස 25 දින දක්වා තවදුරටත් රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් කණිෂ්ක විජේරත්න මහතා පෙරේදා (11) දහවල් නියෝග කළේය.මෙසේ රක්ෂිත සිර භාරයට නියම වූයේ අලුත්ගම හා බේරුවල පදිංචිකරුවන් වූ සංඛ සංජීව, කේ. ඩබ්ලිව්. ඒ. රොෂාන් සුරේෂ්, නවීන් දර්ශන කුලසේකර, කේ. කේ. ඉරෝෂන් ජයවර්ධන, හිත්තාලියේ වජිර හිමි, හා සමන් කුමාර යන අයයි. 2011 ජනවාරි මස 02 වැනි දින මෙම සොරකම සිදුවී තිබුණි. සැකකාර හිමි නම සම්බන්ධයෙන් කන්දෙ විහාරස්ථානය පැමිණිල්ලක් කර නැති බැවින් එම හිමිනම ඇප මත මුදා හරින ලෙස නීතිඥ අරවින්ද ඇල්ලේගල මහතා අධිකරණයෙන් කළ ඉල්ලීම විනිසුරුවරයා ප්‍රතික්ෂේප කරන ලදී.අලුත්ගම පොලිසියේ අපරාධ විමර්ශණ අංශයේ ස්ථානාධිපති පොලිස් පරීක්ෂක සිරිමාන්න සහ සැරයන් රාජකරුණා යන මහත්වරු මෙහිදී පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105131</link>
    <topic>රත්නපුර ආසනයේ පානීය ජල ප්‍රශ්නය විසඳීමටකෝටි 600ක්</topic>
    <author>කුරුවිට සමූහ – රූපිකා කේ. බණ්ඩාර</author>
    <content>රත්නපුර ආසනයේ ග්‍රාමීය ජනතාවගේ පානීය ජල ප්‍රශ්නයට විසඳුම් ලබාදීම සඳහා රු. කෝටි 600ක වියදමින් ග්‍රාමීය ජල යෝජනා ක්‍රම ආරම්භ කිරීමට කටයුතු කරන බව රාජ්‍ය පරිපාලන හා ස්වදේශ කටයුතු ඇමැති ඩබ්. ඩී. ජේ. සෙනෙවිරත්න මහතා පවසයි.කුරුවිට – පැරඩයිස්, දොඩම්පෙ ඇතුළු ගම්මාන රැසක විශාල ජනතාවකට මින් සෙත සැලසෙයි. ස්පාඤ්ඤ රජයේ ආධාර ලෙස ජල සම්පාදන හා ජලාපවහන අමාත්‍යාංශයට මෙම මුදල් ලැබෙන අතර ව්‍යාපෘති ඉදිකිරීම සඳහා භූමි පරීක්‍ෂණ කටයුතු දැනට සිදුකරමින් තිබේ.රත්නපුර, මල්වල ප්‍රදේශයෙන් ජලය ලබාගැනීමටත්, දැනට රත්නපුර නගරයට ජලය සපයන “පොම්පකැලේ” ප්‍රදේශයේ ජල ගබඩා ටැංකිය ඉදිකිරීමටත් අදහස් කොට ඇත.පානීය ජලය ප්‍රශ්නය පිළිබඳව ජනතාව නිතර මැසිවිලි නගන බවත්, පැරඩයිස් ප්‍රදේශයේ බැකෝ - සකර් යන්ත්‍ර යොදා පතල් කැනීම නිසා ජලය පතල්වලට ඇදී ළිං සිඳීගොස් ඇති අයුරු දැකිය හැකි බවත් ඇමැතිවරයා අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105132</link>
    <topic>උතුරු මැද වකුගඩු රෝගීන්ටපානීය ජල පෙරන ලබා දෙයි</topic>
    <author>එස්. ටී. බී. සේනාරත්න – උතුරු මැද පළාත් විශේෂ</author>
    <content>උතුරු මැද පළාත පුරා බහුල වශයෙන් ව්‍යාප්තව පවතින වකුගඩු රෝගයෙන් ජනතාව මුදා ගැනීම සඳහා පානීය ජල පෙරන ලබාදීමේ වැඩසටහනක් ක්‍රියාත්මක වේ. 2600 වන ශ්‍රී සම්බුද්ධත්ව ජයන්තිය වෙනුවෙන් මෙම වැඩසටහන ක්‍රියාවට නැංවේ.ගැමි සුවය නමින් ක්‍රියාත්මක මෙම වැඩසටහන උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතාගේ සංකල්පයක් මත ක්‍රියාත්මක වේ. ඒ අනුව වකුගඩු රෝගයට ප්‍රතිකාර ලබන අනුරාධපුර දිස්ත්‍රික්කයේ පවුල් දහසක පුද්ගලයන් දහසක් දෙනා වෙත පානීය ජල පෙරන ලබාදීම ප්‍රධාන ඇමැතිවරයාගේ ප්‍රධානත්වයෙන් අනුරාධපුර යොවුන් නිකේතනයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105133</link>
    <topic>මසුන් ඇල්ලීමට යොදා ගන්නා තහනම් දැල්ඉඟිනිමිටිය ජලාශයෙන් සොයා ගනී</topic>
    <author>පුත්තලම සමුහ ඩබ්ලිව්. සී. බී. ප්‍රනාන්දු</author>
    <content>මසුන් ඇල්ලීමට තහනම් දැල් තොගයක් ඉඟිනිමිටිය ජලාශයෙ තිබී සොයා ගැනීමට වයඹ පළාත් ධීවර අමාත්‍යාංශයේ විශේෂ විමර්ශන මෙහෙයුම් ඒකකයේ සහ ජලජීවී වගා සංවර්ධන අධිකාරියේ නිලධාරීන් සමත් වී ඇත.මෙම ජලාශයේ මසුන් ඇල්ලීමට තහනම් දැල් භාවිත කරන බවට වයඹ පළාත් ධීවර අමාත්‍ය සනත් නිශාන්ත පෙරේරා මහතාට ලැබී තිබූ පැමිණිලි කීපයකට අනුව ඒ මහතාගේ නියමය පරිදි පසුගියදා මෙම වැටලීම සිදු කර ඇති අතර එහිදී අත්අඩංගුවට ගනු ලැබූ තහනම් දැල් සංඛ්‍යාව 50 කට අධික බව වැටලීමට සහභාගී වූ නිලධාරියෙක් පැවසීය.එම තහනම් දැල්වල අයිතිකරුවන්ට එරෙහිව නීතිමය පියවර ගැනීමට වැටලීම සිදු කළ නිලධාරීන් කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105134</link>
    <topic>නුවරඑළිය දිස්ත්‍රික්කයේතරුණියන් සංඛ්‍යාව වැඩි වෙලා</topic>
    <author>එරික් තිලකරත්න නුවරඑළිය මධ්‍යම සමූහ</author>
    <content>නුවරඑළිය දිස්ත්‍රික්කයේ තරුණ ජනගහණය 183193 ක් බව ජාතික තරුණ සේවා සභාවේ නුවරඑළිය දිස්ත්‍රික්කාර්යාලය නිකුත් කර ඇති සංඛ්‍යා ලේඛන වලින් අනාවරණය කර තිබේ.මෙහි තරුණයන්ගේ සංඛ්‍යාව 90506 ක් බව අනාවරණය කර තිබෙන මෙම සංඛ්‍යා ලේඛන දිස්ත්‍රික්කයේ තරුණියන්ගේ සංඛ්‍යාව 92687 ක් බව සඳහන් කරයි.මේ අනුව නුවරඑළිය දිස්ත්‍රික්කයේ තරුණයන්ට වඩා 2.18 % තරුණියන් පිරිස වැඩි බව වාර්තා වලට අනුව අනාවරණය වේ. ඒ අනුව ජාතික තරුණ සේවා සභාවේ නුවරඑළිය දිස්ත්‍රික් කාර්යාලයේ මෙහෙයවීම හා අධීක්ෂණය යටතේ නුවරඑළිය දිස්ත්‍රික්කයේ පිහිටි ග්‍රාම නිලධාරී වසම් 491 ක යෞවන සමාජ පිහිටුවීම හා ප්‍රතිසංවිධානය කිරීමද යොවුන් නායකත්ව පුහුණු කඳවුරු දෙකක්ද පිහිටුවීමට මේ වන විටත් පියවර ගෙන ඇති බව ජාතික තරුණ සේවා සභාවේ නුවරඑළිය දිස්ත්‍රික් සහකාර අධ්‍යක්ෂ ඩී. ජී. පුංචි බණ්ඩා මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105135</link>
    <topic>සම්බුදු තෙමඟුල ඒකාලෝක කරන්නට සැරසෙනරණාලේ මැටි පහන්</topic>
    <author>කඩුවෙල සමූහ සමන්ති මිරියගල්ල</author>
    <content>පහන්සිළුවල ආලෝකයෙන්, පන්සල් වෙහෙර විහාර අන්කවරදාකටත් වඩා ඉහළින් බැබළෙනුයේ වෙසක් මස එළඹෙද්දීය.2600 ශ්‍රී සම්බුද්ධත්ව ජයන්තියට සැරසෙමින් මුළු රටම බැති සිතින් ප්‍රීති ප්‍රමෝදයට පත්වද්දී එම තෙමඟුල සමරන්නට මැටිපහන් නිෂ්පාදනයේ යෙදෙන පිරිසකි.කඩුවෙල, රණාල යනු නම කියූ තැනින්, මැටි භාණ්ඩ නිෂ්පාදනයට නම් දැරී කැලණි ගඟ අසබඩ පිහිටි සුන්දර ග්‍රාමයකි. පාරම්පරික මැටි භාණ්ඩ නිෂ්පාදනයට දස්කම් මේ ගම්වැසියන් වසර පුරාම විවිධ මැටි භාණ්ඩ නිෂ්පාදනය කරන අතර ඉන් සුවිශේෂී ස්ථානයක් හිමිව ඇත්තේ මැටි පහන් නිෂ්පාදනය වෙනුවෙනි.මැටිපහන් අනුරු ලෙසින් නිමැවී බැතිමතුන් අතරට පත්වන අන්දම පිළිබඳව රණාල සුදවිල පදිංචි බී. ආරියවතී මහත්මිය දිනමිණට මෙසේ අදහස් දැක්වූවාය.අපි මැටිපහන් කර්මාන්තයේ යෙදිලා ඉන්නේ පාරම්පරික දැනුමෙන්.මගෙ සැමියා කේ. ජයතිලක. මේ කර්මාන්තය හොඳින් කරගෙන යන්න කැපවෙලා කටයුතු කරනවා. මැටි රැගෙන එන්නෙ ජල්තර ප්‍රදේශයෙන්. මැටි ට්‍රැක්ටරයක් රු. 6000/- ක් පමණ වෙනවා.සමෘද්ධි ව්‍යාපාරය හරහා අපට ණය පහසුකම් ලබාදීල තියෙනවා. බෝමිරිය සමෘද්ධි බැංකුව ලබාදුන් රු. 50000ක ණය මුදල මඟින් මැටිපහන් ප්‍රවාහනයට, බෙදාහැරීම වෙනුවෙන් ලොරියක් මිළට ගන්න අපට හැකි වුණා. එය අපි ලබපු ලොකුම ජයග්‍රහණයක්.මැටිපහන් නිෂ්පාදනයට සේවයේ යෙදෙන්නෙ සමෘද්ධි සාමජිකයන්ම පස්දෙනකුයි. ඔවුන් එක් අයකු පහන් දහස බැගින් දිනකට පහන් පනස්දාහක් පමණ නිෂ්පාදනය කරනවා. මැටිපහනක තොග මිල රුපියල් එකේ සිට එකයි සත විසිපහ වන අවස්ථාත් තියෙනවා. වෙළෙඳපොළේ පහනක් රු. 2 ක් පමණ වෙනවා. මෙවර 2600 සම්බුද්ධත්ව ජයන්තිය සමරන නිසා වෙනදාටත් වඩා ඉල්ලුමක් තියෙනවා.වැස්ස බාධකයක් වෙලා තියෙන නිසා අපිට ඉල්ලුමට සරිලන විදියට පහන් සපයන්න අමාරුයි. අවුරුද්ද පුරාම වෙළඳසල් හා කොළඹ කෝවිල්වලට අප පහන් අලෙවි කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105136</link>
    <topic>බොරුපන වේරහැර බස් ධාවනය අඩාළයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>රත්මලාන ආර්ථික මධ්‍යස්ථානය හරහා බොරුපන, වේරහැර හා බොරලැස්ගමුව දක්වා ධාවනය වන බස්රථ නොමැති වීම නිසා මගීහු අපහසුවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105137</link>
    <topic>පයාගල ගොරකාදුව වත්ත සුනාමි නිවාසවල බිත්ති පුපුරලා</topic>
    <author>කළුතර දිස්ත්‍රික් සංචාරක</author>
    <content>බේරුවල මැතිවරණ කොට්ඨාසයේ පයාගල ගොරකාදුව වත්ත සුනාමි ගම්මානයේ නිවාස ගණනාවක බිත්ති පුපුරා යෑමෙන් මහත් දුෂ්කරතාවකට පත්ව ඇතැයි එහි පදිංචිකරුවෝ කියති.මේ නිවාස නිසි ප්‍රමිතියකින් යුතුව ඉදිකර නැති බැවින් එම නිවාසවල ජීවත්වන ජනතාවගේ ජීවිත දැඩි අවධානමකට ලක්ව ඇතැයි එහි පදිංචිකරුවෝ පවසති.බළපිටිය ලියනගේ නන්දන මහතා.සුනාමියට මුහුණ දීලා කඳවුරුවල ඉඳලා අපි 2008 වර්ෂයේදී මේ සුනාමි නිවාසවල පදිංචියට ආවා. මේ නිවාසවල ජීවත්වන්නේ අන්ත දුකක් විඳිමින්. බොන්න වතුර ටිකක් නැහැ. හරියට පාරක් නැහැ වතුර බැස යන්න කාණු පද්ධතියක් නැහැ. හරියට ප්‍රවාහන පහසුකමක් නැහැ. අපේ ගේ යටින් ලොකු වතුර පාරක් යනවා. අපිට කිසිදු පිළිසරණක් නැහැ.අපේ ගෙවල් තැනින් තැන පුපුරලා. අපි ඉල්ලන්නේ පහළට ගල් බැම්මක් දමලා දෙන ලෙසයි.අපි වෙන තැනකට යන්න කැමැති නැහැ. අපිට මේ ගෙවල්ම හදලා දෙන්න අපිට දැන් තැනින් තැනට ගිහින් ඇති වෙලා.සුගන්දී ජයනි මහත්මිය.අපේ ගෙදර හැම තැනම පුපුරලා. අපි පසුගිය දවසක පුපුරපු තැනක් පරීක්ෂා කළා.මේ ගම්මානේ නිවාස 80ක් තියෙනවා. සමහර නිවාස තමයි මේ ප්‍රශ්නයට මුහුණ දීලා තිබෙන්නේ. පහළ වෙල් යායක් තිබෙන්නේ. අපි ඉල්ලා සිටින්නේ පහළ වෙල්යාය වටේට රජය මගින් කළුගල් බැම්මක් දාල දෙන්න, අපි ගෙවල් ඉල්ලන්නේ නැහැ.පාර ටිකක් හදලා දෙන්න බොන්න වතුර ටිකක් ලැබෙන වැඩපිළිවෙළක් සකස් කර දෙන්න නැත්නම් ලුණු වතුර බොන්න වෙන්නේ.අපේ දරුවෝ නිතර නිතර අසනීප වෙනවා.පී. නිලික් සංජීවනී සිල්වා මහත්මිය.අපිට මේ ගෙවල්ම නැවත හදලා දුන්නොත් පින් සිදුවෙනවා. අපි මේ ගෙවල්වල ඉන්නේ හරි බයෙන්.අපේ ප්‍රදේශයේ නිවාස 80 ක් තිබෙනවා.මේ දරුවන්ට පාසල් යන්න බස් රථයක් ලබා දෙන්න.වැසි කාලයට මේ ගෙවල්වල ඉන්නේ බයෙන්. දුඟඳ හමනවා වැසිකිළි උතුරලා, ගෙදර දොර ජනේල වහන්න බැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=r1105138</link>
    <topic>කළුතර සන්නිවේදන පියසේසේවා අඩාළයි</topic>
    <author>කළුතර ඩේලි නිව්ස් වාර්තාකරු සුනිල් ශාන්ත</author>
    <content>වාද්දුව වස්කඩුව කළුතර හා තවත් ප්‍රධාන නගරවල ඇති තැපැල් කාර්යාල ගණනාවකට පිහිටුවා ඇති සන්නිවේදන පියස වල සඳහන් කොට ඇති සේවාවන් රැසක් අතුරින් කීපයක් පමණක් ක්‍රියාත්මක වන අතර විද්‍යුත් තැපෑල ඡායාපිටපත් යන්ත්‍ර සේවය හා ලැමිනේටින් සේවාව සම්පූර්ණයෙන්ම නතර වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=s1105131</link>
    <topic>2018 පොදු රද මඩුලු ක්‍රීඩා උළෙලේනිරීක්ෂණ වාර්තාව සැප්තැම්බරයේ</topic>
    <author>ප්‍රින්ස් ගුණසේකර</author>
    <content>වසර 2018දී ශ්‍රී ලංකාවේ පැවැත්වීමට අපේක්ෂා කෙරෙන පොදු රාජ්‍ය මණ්ඩලීය ක්‍රීඩා උළෙලේ අවසන් නිරීක්ෂණ වාර්තා සැප්තැම්බර් මාසයේදී සාමාජික රටවලට ලබාදීමට නියමිතය. ශ්‍රී ලංකාවේ හම්බන්තොට හා ඔස්ට්‍රේලියාවේ ගෝල්ඩ් කොස්ට් නගර මේ ක්‍රීඩා උළෙලේ සත්කාරකත්වය ලබාගැනීම උදෙසා නිල වශයෙන් ලංසු තැබූ අතර පොදු රාජ්‍ය මණ්ඩලීය ක්‍රීඩා සම්මේලනයේ විශේෂ නියෝජිත පිරිසක් ඉදිරි මාස කිහිපයේ දී රටවල් දෙකේ නිරීක්ෂණ චාරිකාවක නිරත වේ. ලංසු තැබීමේ පත්‍රිකාවල සඳහන් පරිදි එම රටවල ඇති පහසුකම් හා තරගාවලියට උචිත පරිසරය පිළිබඳ ගැඹුරින් නිරීක්ෂණය කරන එම නියෝජිත පිරිස සැප්තැම්බර් මාසය තුළ දී නිරීක්ෂණ වාර්තාව ප්‍රසිද්ධ කරනු ඇත. එම වාර්තා සැලකිල්ලට ගෙන නොවැම්බර් 11 වැනිදා සත්කාරක රට තේරීමේ ඡන්ද විමසීමේ දී සාමාජික රටවල් කැමැත්ත ප්‍රකාශ කරනු ඇත.හම්බන්තොට වරාය, මත්තල ගුවන්තොටුපොල, සූරියවැව ජාත්‍යන්තර ක්‍රීඩාංගණය හා අලුතින් ඉදිකිරීමට යෝජිත ක්‍රීඩා ගම්මානය ඇතුළු පහසුකම් රැසක් ක්‍රීඩා උළෙලේ සත්කාරකත්වය ලබා ගැනීමට ප්‍රධාන සාධක වී ඇත.විශාල සංචාරක පිරිසකගේ ආකර්ශනයක් ඇති බෞද්ධ සංස්කෘතික මධ්‍යස්ථාන, සියලු ආගමිකයන්ගේ විශ්වාසය ඇති කතරගම පූජා භූමිය හා ගල් පර්වතයක පිහිටා ඇති මුල්කිරිගල රජමහා විහාරය ක්‍රීඩා උළෙලට පැමිණෙන ක්‍රීඩක ක්‍රීඩිකාවන්ට හා නරඹන්නන්ට අත්දැකීම් ගෙනදෙනු ඇතැයි විශ්වාසයකි. එයට අමතරව යාල අභය භූමිය ඇතුළු ස්වභාවික වාසභූමීන් පොදු රාජ්‍ය මණ්ඩලීය සාමාජික රටවල අවධානයට ලක් වේ.ක්වාලාලම්පූර්හි රැස් වූ පොදු රාජ්‍ය මණ්ඩලීය විධායක කමිටුව 2018 ක්‍රීඩා උළෙල සඳහා බීච් වොලිබෝල් හා විස්සයි – 20 ක්‍රිකට් යන ක්‍රීඩා ඇතුලත් කිරීමට යෝජනා සම්මත කළේය. එම යෝජනා නොවැම්බර් 11 දා කැරිබියන් දූපත්හි සාන්ත කිට්ස්හි පැවැත්වෙන ඡන්ද විමසීමේ දී සම්මත විය යුතුය. දැනට පිරිමි සත් සාමාජික රගර් පොදු රාජ්‍ය මණ්ඩලීය ක්‍රීඩා උළෙලට ඇතුළත්ව ඇතිහෙයින් කාන්තා රගර් ක්‍රීඩාව ද ඇතුලත් කිරීමට විධායක සභාවේ යෝජනාවක් ඉදිරිපත් විය. වසර 2018 දී පැවැත්වෙන පොදු රාජ්‍ය මණ්ඩලීය ක්‍රීඩා උළෙලට පිහිනුම්, මලල ක්‍රීඩා, බැඩ්මින්ටන්, බොක්සිං, හොකී, නෙට්බෝල්, රගර්, ස්කොෂ් බර ඉසිලීම් හා ලොර්න් බෝල් යන ක්‍රීඩා මේ වන විටත් යෝජනා ස්ථිරවී ඇත.ඉදිරියේ දී ඇතුලත් කිරීමට නියමිත විස්සයි – 20 ක්‍රිකට් තරග අන්තර්ජාතික ක්‍රිකට් සභාව සමඟ එක්ව සංවිධානය කිරීමට බලාපොරොත්තුවේ. ජාත්‍යන්තර ක්‍රිකට් තරග කාලසටහන හා නීති රීති සැලකිල්ලට ගෙන තරගාවලිය සංවිධානය කිරීම මෙහි අරමුණ වී ඇත.ටෙස්ට් ක්‍රිකට් ක්‍රීඩා කරන ඔස්ට්‍රේලියාව, බංග්ලාදේශය, ඉන්දියාව, බටහිර ඉන්දීය කොදෙව්, නවසීලන්තය, පාකිස්තානය, දකුණු අප්‍රිකාව, එංගලන්තය හා ශ්‍රී ලංකාව මේ තරගාවලිය නියෝජනය කරන බැවින් විස්සයි – 20 ක්‍රිකට් විශාල ආකර්ශනයක් ඇති ක්‍රීඩාවක් වනු ඇතැයි විශ්වාස කෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=s1105132</link>
    <topic>රෙෆරල් ක්‍රමවේදය ක්‍රිකට් අංශ තුනටම</topic>
    <author/>
    <content>මතභේදාත්මක රෙෆරල් විනිසුරු ක්‍රමවේදය ටෙස්ට්, එක්දින හා විස්සයි 20 යන ක්‍රිකට් ක්‍රීඩා අංශ 3 ටම භාවිත කළ යුතු බව ලන්ඩන් නුවර දෙදින සාකච්ඡාවකින් පසුව ජගත් ක්‍රිකට් කවුන්සිලයේ ක්‍රිකට් කමිටුව ප්‍රකාශ කළේය.දැනට එක්දින තරගවලදී රෙෆරල් ක්‍රමවේදය අනුව එක් ඉනිමකදී ප්‍රතිවාදී ක්‍රීඩකයන්ට ලැබෙන අවස්ථාවන්හි අසාර්ථක වාර ගණන 2 ක් වුවත් එය 1 ක් දක්වා සීමා කළ යුතු බවට ද මෙහිදී තීරණය කෙරිණි.එමෙන්ම ඉදිරි වසර කීපය තුළදී දිවා රාත්‍රී ටෙස්ට් ක්‍රිකට් තරග පැවැත්වීමටද හැකිවනු ඇතැයි ඔවුහු විශ්වාස පළ කරති. නමුත් මේ සඳහා භාවිතා කෙරෙන පන්දුව පිළිබඳව වැඩිදුරටත් සාකච්ඡා කළ යුතුව ඇති බැව් ඔවුහු ප්‍රකාශ කළහ.ටෙස්ට් ක්‍රීඩාව සඳහා භාවිතා කෙරෙන සම්ප්‍රදායික රතු පැහැති පන්දුව රාත්‍රී කාලයේ විදුලි ආලෝක ධාරා මධ්‍යයේ දැක ගැනීම අසීරු වන බැවින් සහ සුදු පැහැති පන්දුව දිවා රාත්‍රී එක්දින තරග සඳහා දැනටමත් භාවිතා කෙරෙන බැවින් වෙනත් පැහැයකින් යුතු පන්දුවක් කෙරෙහි ක්‍රිකට් බලධාරීන්ගේ අවධානය යොමු වී ඇත.  රෝස හෝ තැඹිලි පැහැයට හුරු පන්දුවක් භාවිතා කිරීම කෙරෙහි අවධානය යොමු වී තිබුණද ඕවර 50 – 80 ක් වනතුරු එහි පැහැය රඳා පවතී දැයි යන ගැටලුව මතුව ඇතැයි අයි. සී. සී. සාමාන්‍යාධිකාරී ඩේවිඩ් රිචඩ්ස් මාධ්‍යවේදීන් හමුවේ පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=s1105133</link>
    <topic>ශ්‍රී ලංකා පි‍්‍රමියර් ලීග් ජූලි 19දා සිට</topic>
    <author/>
    <content>ශ්‍රී ලංකා ක්‍රිකට් ආයතනය මගින් ප්‍රථම වරට මෙරටට හඳුන්වා දෙන ශ්‍රී ලංකා ප්‍රිමියර් ලීග් ඕවර විස්සයි – 20 ක්‍රිකට් තරගාවලිය ජූලි 19 දා සිට අගෝස්තු 4 දක්වා ආර්. ප්‍රේමදාස ජාත්‍යන්තර ක්‍රීඩාංගණයේදී පැවැත්වේ. ශ්‍රී ලංකා ජාතික කණ්ඩායමේ ක්‍රීඩකයන් සහ යොවුන් ක්‍රීඩකයන් සමඟ ජාත්‍යන්තර ක්‍රීඩකයන් සහභාගි වන මේ ක්‍රිකට් තරගාවලියට පළාත් වශයෙන් කණ්ඩායම් 7 ක් තරග වැදීමට නියමිතය.සෑම කණ්ඩායමකම විදේශීය ක්‍රීඩකයන් 5 කට නොවැඩි සංඛ්‍යාවක් ඇතුළත් වන අතර සෙසු ක්‍රීඩකයන් ශ්‍රී ලංකා ක්‍රීඩකයන් වෙති.ඉන් එක් ක්‍රීඩකයකු අවුරුදු 21 න් පහළ ක්‍රීඩකයකු විය යුතුය.තරග 24 කින් යුත් මේ තරගාවලියේ සෑම තරගයක්ම සජීවී ලෙස ලෝ පුරා ක්‍රීඩාලෝලීන්ට නැරැඹීමේ අවස්ථාව ද උදාවනු ඇත.බස්නාහිර, කඳුරට, නැඟෙනහිර, රුහුණ, උතුර, ඌව සහ වයඹ යන පළාත් තරග වදින මේ තරගාවලියේ ජයග්‍රාහී කණ්ඩායමට චැම්පියන් ලීග් විස්සයි – 20 ජාත්‍යන්තර ක්‍රිකට් තරගාවලියට සහභාගි වීමේ අවස්ථාව උදාවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=s1105134</link>
    <topic>ඇත්ත තිත්තයි</topic>
    <author>ඊ.ඒ.ඩී. දේවින්ද මීරිගම</author>
    <content>ක්‍රිකට් ක්‍රීඩාවට හදවතින්ම ආදරය කරන අපට මෙය සිත් වේදනා ගෙන දෙන කාරණයකි. 1992 සිට හුරේ දැමූ ක්‍රීඩා ලෝලීන්ට කළ අවමානයකි. මෙය සත්‍යයක් නම් එම ඇත්ත තිත්ත වූවත් පිළිගැනීමට අපට සිදුවේ. ඒවාට සම්බන්ධවූවෙක් ඇතොත් මා එවුන් හඳුන්වන්නේ ද්‍රෝහීන් ලෙසය.හෂාන් තිලකරත්න මහතා ද කරුණු ඔප්පු කිරීමට නොහැකිනම් මෙවැනි බරපතල ප්‍රකාශයක් නොකරනු ඇත. ඔහු ඒවා ඔප්පු කිරීමට ද ඉදිරිපත්ව ඇත.අපට ඇති ගැටලුව නම් 1992 සිට මේ තාක් සිදුවීම් ඔහු සඟවාගෙන සිටියේ ඇයි ද යන්නයි. ඒවා හෙළි කිරීමට සුදුසු වාතාවරණයක් නොතිබුණා ද විය හැක.කාරණය එය නම් මේ ඊට සුදුසුම කාලයයි. කොන්ද පණ ඇති ක්‍රීඩා ඇමැතිවරයෙකු සිටින මේ මොහොතේ ඒවා හෙළි කිරීමෙන් අදාල පුද්ගලයින්ට පමා වී හෝ දඬුවමක් ලැබෙනු ඇත. මෙය සත්‍යයක් නම් මීට සම්බන්ධ පුද්ගලයන් තවමත් කණ්ඩායමට ක්‍රීඩා කරනවා විය හැක. නැතිනම් ඉවත්ව සිටිනවා විය යුතුය. භයානකම තත්වය වන්නේ ඔවුන් තවමත් කණ්ඩායමේ ක්‍රීඩා කරනවානම් ය.‘මුදලට තරග පාවාදීමේ ප්‍රකාශය’ ගැන අපට ඇත්තේ ඉමහත් වේදනාවකි. අපේ ක්‍රීඩකයන්ගෙන් එවැන්නක් සිදුනොවුනු බවට අපට එවැනිම විශ්වාසයක් ඇත. අතීතයේ ක්‍රීඩා කළ ‘අර්ජුන රණතුංග, අරවින්ද ද සිල්වා වැනි ක්‍රීඩකයන්ගේ අප එදා දුටු ක්‍රීඩා විලාශය අදත් අප සිහිපත් කරන්නේ ගෞරවනීය භක්තියකින් යුතුවය. සනත් ජයසූරිය, මුරලි, සංගක්කාර, මහේල, ඩිල්ෂාන්, චමින්ද වාස් ප්‍රධාන සියලුම ක්‍රීඩකයන් අපට ජාතික වස්තූන් බඳුය.පරාජිත දේශපාලනයේ කඩතොලු වසාගනු ලබන මෙවැනි ප්‍රකාශයන් අපි කලෙක සිට අසා ඇත්තෙමු. ශ්‍රී ලාංකික ක්‍රිකට් ක්‍රීඩකයන්ගේ ප්‍රභාශ්වරය නොඉවසන බොහෝ මෝඩයන් අතරින් පතර සිටින්නට පුලුවන. හරියටම කීවොත් එල්.ටී.ටී.ඊ. ය වලපල්ලට යැවූ මෙහෙයුම් සමයේ ව්‍යවහාර කළ පාමංකඩ, මැදවච්චිය, තොප්පිගල කැලෑව වැනි කොතෙකුත් අමන ප්‍රකාශයන් සිහිපත් කිරීම ප්‍රමාණවත්ය.එක්තරා රූපවාහිනි නාලිකාවකදී හෂාන් සහභාගි වූ වැඩසටහනකින් මුදලට තරග පාවාදීමේ කතාව එළියට පැමිණියේ. ඔහුට අවශ්‍ය වුණේ ක්‍රිකට් ක්‍රීඩාවේ දුර්වල තැන් පෙන්වා දී යහමගට ගැනීමට වුණත් ඔහු සමග රූපවාහිනි වැඩසටහනේ සිටි සියලුදෙනා අද නිහඬයි. ඔහු අද උගුලක පැටලිලා.නම් හෙළිකිරීමට නොහැකිව හෂාන් අද අසරණ වෙලා.ශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම ගැන කළ ප්‍රකාශය සම්බන්ධව ඔබේ මතයටත් ඉඩක් දීමට ‘දිනමිණ’ සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=f1105131</link>
    <topic>ජාත්‍යන්තරයේපදේට නටන්නඅප සූදානම් නෑ</topic>
    <author>සටහන සුභාෂිනී සේනානායක</author>
    <content>දරුස්මාන්ගේ අර්බුදකාරි වාර්තාව, එය පරාජය කරන්නේ කොහොමද? සහ ඒ සඳහා ජනතාවගේ මතයක් ගොඩනඟන්නේ කෙසේද? යන කරුණු සම්බන්ධයෙන් ජනමාධ්‍ය අමාත්‍ය කෙහෙළිය රඹුක්වැල්ල මහතා හා ශ්‍රී ලංකා ගුවන්විදුලි සංස්ථාවේ ‘සුභාරතී’ වැඩසටහන සමඟ කළ සාකච්ඡාවකි. ශ්‍රී ලංකා ගුවන්විදුලි සංස්ථාවේ ප්‍රවෘත්ති හා කාලීන වැඩසටහන් අධ්‍යක්ෂ ඉන්දික ජයරත්න මෙම සංවාදය මෙහෙයවීය.* දරුස්මාන්ගේ අර්බුදකාරී වාර්තාව කථාබහට ලක් වූ වාර්තාවක්. ඒ පිළිබඳව රජයේ ස්ථාවරය පැහැදිලි කරන්න.රජයේ ස්ථාවරයේ වෙනසක් නැහැ. එල්. ටී. ටී. ඊ. ත්‍රස්තවාදීන් සමඟ සටන් කරන විට රජයේ ස්ථාවරය වෙනස් වූයේ නැහැ. විශේෂයෙන්ම මානුෂීය මෙහෙයුම ක්‍රියාත්මක වන විට විවිධ බලවේග ගොඩනැඟුණා. ඒත් අපේ ස්ථාවරයත් වෙනස් වූයේ නැහැ. ඒ වගේම දේශපාලන විසඳුම් ගැන නොයෙකුත් බලපෑම් ඇතිවුණා.ඒ සම්බන්ධ වෙනස්කම් නැහැ. බොහෝම පැහැදිලිව 13 වන සංශෝධනය කථා කරනවා. විශාල වැඩපිළිවෙළක් තිබෙනවා. අත්‍යවශ්‍ය විශේෂයෙන් සාධනීය තැන්වල දී රට වෙනුවෙන් ගත යුතු සාධනීය ක්‍රියාමාර්ගවල වෙනස්කම් වෙලා නැහැ. අපට බලපෑමක් වුණා ට් ඉ ර්‍ථ ලෝක බැංකුව ජාත්‍යන්තර අරමුදල අපේ සංවර්ධන වැඩවලට ණය ලබාදෙන විට නොයෙකුත් කොන්දේසි තිබුණා. එහි දී කිසිදු බලපෑමකට අපි යටත් වුණේ නැහැ.* දරුස්මාන්ගේ වාර්තාව පිළිබඳව ජනාධිපතිතුමා පැහැදිලි කළේ එම වාර්තාව ප්‍රතික්‍ෂේප කරන බවයි. එය ජාත්‍යන්තරව ක්‍රියා කරන්නේ කෙසේද?අපි ඒ සම්බන්ධව අධ්‍යයනය කර බැලූ පසු අපට තේරුම් ගියේ සත්‍යයෙන් තොර හිතාමතා ද්වේෂ සහගතව සිදු කළ වාර්තාවක් බවයි. එය අපි බැහැර කළේ නැහැ. එහි සාවද්‍ය බව ලෝකය ඉදිරියේ ප්‍රකාශ කිරීමට අපි කටයුතු කළා. අපි ඒ සඳහා රටවල්වල තානාපති මට්ටමින්, නොබැඳි රටවල ප්‍රධානීන් සමඟ මේ සම්බන්ධ සාකච්ඡා කළා. එයට අමතරව අප රටේ නිලධාරින් ජාත්‍යන්තරය සමඟ සාකච්ඡා පැවැත්වූවා. මෙම වාර්තාව හාස්‍යයෙන් බැහැර කළ හැකියි. ඒත් ඔවුන් බලාපොරොත්තු වූ දෙයක් විය හැකියි. ඒ නිසාම වාර්තාවේ වචනයක් පාසාම කටයුතු කරන්න අපි විශාල වැඩකොටසක් කර තිබෙන්නේ. දරුස්මාන් සමඟ අපට ගනුදෙනුවක් නැහැ. ජාත්‍යන්තරව අපිට ගනුදෙනුවක් තිබෙනවා. ඒ සම්බන්ධව ඉදිරියේ දී පෙළ ගැසිය හැකි යම් යම් බලවේග පිළිබඳ අපි අවදියෙන් සිටිනවා. එම වාර්තාවේ කැනේඩියානු දෙමළ ඩයස් පෝරාවේ වචන මාලාව ඒ විදියටම තිබෙනවා. එවිට අපිට එය ගත් ආකාරය පැහැදිලියි. දරුස්මාන් ඒ පළාතේ ගියේ නැහැ.* මෙම වාර්තාව සකස් කළ ත්‍රිමුර්තිය ඉදිරිපත් කළ යම් යම් කාරණා අවතාර ලෙස ඉදිරිපත් වන්නේ කෙසේද? මෙය හඳුනාගැනීම සහ පරාජය කරන්නේ කෙසේද?එල්. ටී. ටී. ඊ. බිම්මට්ටමෙන් සටන් බිමේ සියලු දේ අවසානයි. මේ බිමේ තිබූ ඔවුන්ගේ යටිතල පහසුකම් සියල්ල සුනුවිසුනු වී අවසානයි. රුද්‍රකුමාරන්ලාගේ අවකාශයේ ත්‍රස්තවාදය ක්‍රියාත්මක වෙනවා.අපි රෝස මල් යහනාවක ආගමනක් නෙමෙයි තියෙන්නේ. ජනාධිපතිතුමාගේ වර්තමාන ක්‍රියා කලාපය සහ එතුමා ගන්නා පියවරයන් අභියෝගවලට සියලු දෙනාගේ සහය ලැබෙනවා. මේ අය උත්සාහ කරන්නේ බලගතු කණ්ඩායම්වලට දණ නමන පඹයෙක් වැනි අයෙක් සිටිය යුතු බවයි. ඔය කියන නොපෙනෙන බලවේග ක්‍රියා කරන්නේ ඔවුන් කියන පදේට මහින්ද රාජපක්ෂ ක්‍රියා නොකරන නිසා එලවා දැමීමටයි. පන්නා දැමීමටයි.කැපුවත් කොල, රතු, නිල් කියන අය පවා මෙම අවස්ථාවලදී එක් වී තිබෙනවා. මිලියන විස්සක ජනතාවට ඉවක් තිබෙනවා. රටට කුමක් සිදුවේද කියා. අර කියන පාපිෂ්ඨ පවුකාර සිතුවිලි සහ ක්‍රියාමාර්ග ආදේශ කිරීමට අනෙකුත් රටවල් සමඟ අප රටට ඇති කරන්න අමාරුයි. රටේ යම් යම් මතවාද ඉස්මතු වූ යුගයක් තිබුණා. ඒ කාලයේ මෙය යොමුකරත්ම වෙනත් දෙයක් සිදුවූයේ. මේ දරුස්මාන්ගේ වාර්තාව මහින්ද රාජපක්ෂ තවත් ශක්තිමත් වුණා.* ආරක්ෂණ මණ්ඩලය පිළිබඳ කථා කරන විට විදේශ ප්‍රතිපත්තින් නව මුහුණුවර සහ නව කළමනාකරණය පිළිබඳ ක්‍රියා කරනවා. එම කවුන්සිලයේ චීනය සහ රුසියාව තදින් කථා කළා.මානව හිමිකම් කවුන්සලය ගත්තොත් සෑම සාකච්ඡාවකටම න්‍යාය පත්‍රයක් තියෙනවා. ශ්‍රී ලංකාව ගැන ප්‍රශ්නයේ දී පිළිතුරු දිය යුතුයි. ඒ අවදානම කරදරය අපිට නිරන්තරව තියෙනවා. ඍජුව ඉන්න විට දෙයක් කරන විට රටක් වෙනුවෙන් ස්ථිරසාර තීන්දු තීරණ ගන්නා විට එවැනි බලවේග ඇති වෙනවා වගේම ඔය තත්ත්වය ඇතිවෙනවා.මේ රටේ ජනතාව අභ්‍යන්තර හැලහැප්පිලිවලට ඔවුන්ගේ යම් ප්‍රශ්න විසඳාගතයුතු ආකාරයට එක් ලක්ෂණයක්. මේ රටේ ඇති වී තිබෙන දැවැන්ත සංවර්ධනය නතර කිරීමට නොයෙකුත් කුමන්ත්‍රණ සිදු කරනවා.අමතක කරන්න එපා. දරුස්මාන් වාර්තාවේ වැරැදි තිබෙන බව. ඒ බව එයත් දන්නවා. ඔහු අන්තිමට කියා තිබෙනවා. මෙහි කිසිම වාර්තාවක් සනාථ කළ හැකි සාධක ඔහු සතුව නැතැයි කියා. රුසියානු තානාපතිතුමා කියා තිබෙන්නේ මෙම කථාව පමණක් සත්‍යයක් බව පැවසුවා. ඔහු කිව්වේ මේ වාර්තාව කුණුගොඩට දැමිය යුතු වුවත් ඔහු කළ අර සාධක ඔහු සතුව නැතැයි කියන එක පමණක් ඔහු පිළිගත් බව. එය තමයි වටිනාම ප්‍රකාශය.* මෙම වාර්තාව පිළිබඳව විපක්ෂ නායකතුමා කියා තිබෙනවා. ශ්‍රී ලංකාවේ කිසිවකු යුධ අධිකරණයට ගෙන යා නොහැකි බව. එතුමා අගමැති ලෙස 2001 දී රෝම ප්‍රඥප්තියට අස්සන් නොකළ නිසා එය අනියත බියක් බව එතුමා කියනවා.ලිබියාවේ ගඩාෆි ඔය එක සම්මුතියකටවත් අස්සන් කර නැහැ. ඔහු දංගෙඩියකට ගෙනිච්චා. බුද්ධිමය සාකච්ඡාවක එක කොණක් ප්‍රයෝගිකව බිම් මට්ටමේ සිදුවන දේ සඳහා එය එක පැත්තක්. ජනාධිපතිතුමා ඔක්ස්ෆර්ඩ් දේශනයට ගිය අවස්ථාවේ ඇති වූ කෙනෙහිලිකම ඉදිරියට ගෙන යන බවයි මා කියන්නේ. නිල වශයෙන් විදුලි පුටුවේ වාඩිකරනවාට වඩා භයානක දෙයක් තිබෙනවා එහි ඇතුළත.* ඉන්දියානු බල සාධකය සහ කලාපීය දේශපාලනයත් ගෝලීය දේශපාලනය එකින් එකට කළමනාකරණය කරගන්නේ කෙසේද?ඉන්දියාව අප රට සමඟ ඇති බැඳියාව පැහැදිලිව පිළිගත් සාධකයක්. ඔවුන් කළබල වෙන්නේ නැහැ. ඔවුන්ගේ රටේ අභ්‍යන්තර ප්‍රශ්න තිබෙනවා. මාළු බෝට්ටුවක් ගියත් බලපානවා. මුහුදු සීමා උල්ලංඝනය කළ බවට කතා ඇතිවෙනවා. කුඩා දූපතක් වන අපි ඉන්දියාව කලාපීය බලවතා ලෙස දැවැන්ත ප්‍රශ්න තිබෙනවා. එය කළමනාකරණය කර ගත යුතුයි. මේ මොහොත වන විට ඉතා ඉහළ මට්ටමක සබඳතා තිබෙනවා. හොඳම කාලය සිරිමාවෝ බණ්ඩාරනායක මැතිණියගේ කාලයේ සබඳතා තිබුණා. ඉන් පසු විවිධ සිදුවීම් නිසා ගැටලු වූ සබඳතා මහින්ද රාජපක්ෂ මහතා පැහැදිලිව කළමණාකරණය තුළ සබඳතා ගොඩනැගී තිබෙනවා.කලාපයක් ලෙස ගත් විට කලාපයේ අපි ප්‍රබලව අපේ වැඩකටයුතු කරගෙන යනවා. මේ මොහොතේ තිබෙන තත්ත්වය නොවෙයි මෙයට පැයකට පසු ලෝකය තිබෙන්නේ. රාජ්‍ය පාලනය වර්තමානයේ පැයෙන් පැය දිනෙන් දින සබඳතා ශක්තිමත් කරගෙන ඉදිරියට යනවා.පකිස්ථානයේ මේ මොහොතේ ඇති වී තිබෙන වියවුල්භාවයත් බලන්න. අපේ මිතුරන් බලාවී අපි කොහොමද ක්‍රියා කරන්නේ කියා. අපිට බැහැ හිතූ මතේ ක්‍රියා කර සරල ලෙස ප්‍රකාශ ඉදිරිපත් කරන්න.ලෝකයේ නව ප්‍රවණතාවන් සමඟ අප ක්‍රියා කළ යුතුයි. නිරතුරුව අවධානයෙන් සිටිය යුතුයි.* රට තුළ පළල්ව ජාතික සන්ධානය ගොඩනැගෙනවා සේම ගෝලීය සන්ධානයක අවශ්‍යතාවය සඳහා ජනාමධ්‍ය, විදේශ කටයුතු අමාත්‍යාංශ මෙන් ම රට වැසියාට ඇති වගකීම් ජාලය සකස් කරන්නේ කෙසේද?ප්‍රජාතන්ත්‍රවාදීව අපි ඒ වැඩපිළිවෙළේ යා යුතුයි. තේරුම් බේරුම් කරගත යුතුයි. මේ ප්‍රශ්නයේ දී ඇති වන මුහුණුවර එම ප්‍රශ්නයට අදාලව ද ඇතිවන්නේ කියා විමසා බැලීම් ඉල්ලීම් උද්ඝෝෂණ ඇතිවෙනවා. එය ප්‍රජාතන්ත්‍රවාදී තත්ත්වයක්.මම විශ්වාස කරනවා. මේ රටේ ජනතාව දේශපාලන වේදිකාවේ කරන කථා, කියන කථා සරලව බැහැර නොකරන බව.ශ්‍රී ලංකාව මෙයට පෙර යුධමය වශයෙන් වටිනාකම් තිබුණා. යුද්ධය බොරතෙල්වලින් සැටලයිට්වලින් ඇතිවෙද්දී, ලෝකයේ බලවතා සුපිරිවතා කියන අයට තමාගේ පා සටහන් (Footprint) තබා ගැනීමේ අවශ්‍යතාව තිබෙනවා. එවිට දෙමළ එල්. ටී. ටී. ඊ. ප්‍රශ්නය පෙනුමට තිබුණත් අරමුණ පා සටහන තබා ගැනීමයි. ඒ පෙනෙන ක්‍රමවේදය දරුස්මාන් හරහා විය යුතුයි. පුරවැසියන් ලෙස මා සතුටු වෙනවා. අපි ජාතියක් ලෙස ශ්‍රී ලාංකිකයන් ලෙස ඒ අරමුණේ සිටීම.* පසුගියදා ලංකාවට පැමිණි ශ්‍රී ලංකා හිටපු අමෙරිකානු තානාපතිවරයා පැවසුවා, ශ්‍රී ලංකාව සමඟ සම්බන්ධතා ගොඩනැඟීමට අවශ්‍ය බව. එසේම ලොව දරුණුම ත්‍රස්තවාදීන් ලෙස බින්ලාඩන් සහ ප්‍රභාකරන් බවත් ප්‍රකාශ කළා. මෙම කථා අපට එරෙහිව ගොඩනගන්න තර්ක නිශේධනය කිරීමට අපි යොදා ගන්නේ කෙසේද?මෙවැනි කථා කොතෙකුත් ඔවුන් සිදු කර තිබෙනවා. දෙමළ ජාතික සන්ධානයේ හිටපු මන්ත්‍රී කනකරත්නම් මහතා තමයි පුදුමාතලන් අවසන් සටන අවස්ථාවේ එතන සිටියා.600ක් බල්ලෝ බළල්ලු වගේ ඝාතනය කළා කියලා එතුමා කරානම් එය පැයෙන් පැය පුවත්වලට විදෙස් පුවත්වල යාවී. ශ්‍රී ලංකා හමුදාව එසේ මැරුණා කිව්වානම් කුමක් ද වන්නේ? චැනල් 4 එකේ වෛද්‍යවරු තිදෙනා කී දේ ඔවුන් අද ඉල්ලා අස්කරගත්තා. බලපෑම්වලට කළ බව. එම කථාවල ඇති අවධානම බලන්න.බී. බී. සී., අල් ජසීරා වැනි නාලිකා වලට තිබෙන සම්බන්ධතා සහ සිදුකරන වියදම නිසා මෙම ප්‍රවෘත්ති සටහන් වෙනවා. කනකරත්නම් මන්ත්‍රීවරයා මෙයට විරුද්ධ ප්‍රකාශයක් කළානම් එය විශාල ප්‍රවෘත්තියක් ලබාදේවි. මේවා දරුස්මාන් දුටුවේ නැද්ද? මේ තත්ත්වයට එරෙහිව තමයි ජනාධිපතිතුමා වටා මේ තරම් ජනතා බලයක් සහ ජාත්‍යන්තර හිතවාදීන් එකතු වී සිටින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=f1105132</link>
    <topic/>
    <author>සටහන චූල බණ්ඩාර කුලසේකර</author>
    <content>2600 වැනි බුද්ධ ජයන්තිය වෙනුවෙන් සකල ලෝකවාසීන් විවිධ වූ ආගමික වැඩසටහන් සංවිධානය කර තිබේ. ඒ අතර තොරණ, පහන් කූඩු, දන්සල්, පෙරහර, සීල සමාධි ව්‍යාපාර වැඩසටහන්, මරණයට කැප වූ සතුන්ට අභය දානය ලබා දීම ආදී තවත් බොහෝ ආගමික වැඩසටහන් වේ. එමෙන්ම භක්ති ගීත වෙසක් ටෙලිනාට්‍ය, වේදිකා නාට්‍ය, වීදි නාට්‍ය යන කලා නිර්මාණ ද වේ. අප කථා කරන්න යන්නේ මේ සියල්ලටම වෙනස් වූ විශේෂිත කාර්යයක් පිළිබඳවයි. එය නම් “මහින්දාගමනය” නම් වූ දැවැන්ත කලා නිර්මාණයයි.එදා මෙදාතුර සිනමාව විවිධ පැතිකඩ ඔස්සේ ගමන් කරද්දී මෑතකදී නිපද වූ ‘අබා’ චිත්‍රපටයට පසුව රාජ වංශික කථා පුවතක් නැවතත් කරලියට පැමිණ ඇත. ඒ ‘මහින්දාගමනය’ නැමැති අති දැවැන්ත සිනමා පටය වේ.ඒ අභියෝගය බාර ගත්තේ සනත් අබේසේකර නම් සිනමා කෝඩුකාරයා ය. ඒ සඳහා රුපියල් කෝටි හයකට අධික මුදලක් වැයකර තිබේ.දෙදහස් හයසියවන බුද්ධ ජයන්තිය මුල්කර ගනිමින් බෞද්ධ චිත්‍රපටයක් ලෙස මෙය නිපදවා ඇත. මහින්දාගමනය තන්තිරිමලය රජමහා විහාර මුල්කරගනිමින් රූගත කිරීම සිදුකළ අතර හම්බන්තොට මෙන්ම ඉන්දියාවේ ද චිත්‍රපටයට අවශ්‍ය රූපරාමු රූගත කොට ඇත. එමෙන්ම ලංකාවේ විවිධ ස්ථානවල චිත්‍රපටයට අවශ්‍ය රූගත කිරීම් සිදුකර තිබේ. ප්‍රධාන නළු නිළියන්ට අමතරව සෙසු චරිත සඳහා නළු නිළියන් දෙසීයකට (200) අධික පිරිසක් යොදවා තිබීම ද විශේෂත්වයකි.සනත් අබේසේකරයන්ට මෙවැනි දැවැන්ත කටයුත්තක් කරන්න පුළුවන් වෙයි ද ? මේ රටේ ඉතා දක්ෂ අධ්‍යක්ෂවරු, සිටිනවා අත්දැකීමක් නොමැති මෙවැනි පුද්ගලයකුට මෙවැනි නිර්මාණයක් කළ හැකි දැයි විශ්වාස කරන්න බෑ.ඒ ඇතැමුන්ගේ අදහස විය. එහෙත් ඒ පොඩි මිනිසා ඒ කාර්යය සාර්ථකව සිදුකර ඇතැයි පැවැසීම අසත්‍යයක් නොවන බව මාගේ විශ්වාසයයි.‘මහින්දාගමනය’ චිත්‍රපටයේ මුදුන් මුල වූ සනත් අබේසේකර හඬ අවධි කෙළේ මෙසේ ය.“මම බොහොම පුංචි මිනිහෙක්. පුවත්පත් කලාවේදීයෙක් මෙන්ම හොඳින් පොතපත ඇසුරු කරන්නෙක් වශයෙන් මම මේ පිළිබඳ හොඳ අධ්‍යයනයක් කළා. මේ පිටපත මම අවුරුද්දක් ලිවුවා. නමුත් අපේ මේ බෞද්ධ උරුමය පිළිබඳව ඉතිහාසයේ කියැවෙන කථාවට දායකත්වය දෙන්න කිසි කෙනෙක් හිටියේ නෑ. ඒත් මම උත්සාහය අත්හැරියේ නෑ. අවසානයේ දී අපේ බෞද්ධ උරුමය පන පොවන ජන නායකයා මට අත දෙන්න කටයුතු කළා. ජනාධිපති මහින්ද රාජපක්ෂ මැතිතුමා නොසිටින්න අද මහින්දාගමනය චිත්‍රපටයක් නෑ. මහා වංශය, ජනප්‍රවාද කථා සියල්ල අධ්‍යයනය කර අපේ සිංහල බෞද්ධ උරුමය වෙනස් නොකර පේ‍්‍රක්ෂකයාට ලබා දීමට මම කටයුතු කළා.පේ‍්‍රක්ෂකයාට තේරුම් ගන්න හැකිවන පරිදි භාෂාව පමණක් යම් ප්‍රමාණයකට වෙනස් කළා. සිංහල සිනමා වංශ කථාවට එක් කිරීමට ‘මහින්දාගමනය’ සෑදීමට හැකි වූයේ සියලු ජාතීන් සියලු ආගම්වලට ගරු කරන බෞද්ධ උරුමය රකින මහින්ද රාජපක්ෂ නැමැති බෞද්ධ යුග පුරුෂයා නිසයි. 2600 වැනි බුද්ධ ජයන්තියට උරුම කරදීමට මේ සඳහා කටයුතු කළ එතුමාට මාගේ ස්තූතිය පිරිනමනවා.සිංහල රාජවංශයේ දෙවතාවක් රාජාභිෂේකලත් රජු දේවානම්පියතිස්ස රජුයි. බුදු දහම ලංකාවටම දායාද කළ යුගය වූයේ මේ සමය වේ. ක්‍රිස්තු පූර්ව 250 – 210 යුගය තුළ අප අසා නොදුටු දේ විමසා බලා නිර්මාණය වී තිබේ. මේ සඳහා තමාගේ විශේෂ ස්තූතිය ගැටමාන්නේ ගුණානන්ද හිමි එල්ලාවල මේධානන්ද හිමි, පල්ලේගම හේමරතන හිමි, ගාමිණී සෙනරත් මහතාට හිමිවිය යුතු බව ද සනත් අබේසේකර සඳහන් කරයි.මෙහි දේවානම් පියතිස්ස රජුගේ භූමිකාව රඟ දක්වනුයේ ජීවන් කුමාරතුංග ය. ඔහු සඳහන් කෙළේ “මේ චරිතය ඔහු ලද භාග්‍යයක් ලෙසය. චරිතය සඳහා උපරිම සාධාරණය ඉටු කිරීමට තමා කටයුතු කරන බවද” ඔහු සඳහන් කෙළේ ය. අනුලා දේවියගේ චරිතයට පන පොවන දිල්හානි අශෝකමාලා සඳහන් කර සිටියේ “ මේ චරිතය තමාට ලැබුණු වෙනස් වූ චරිතයක් බවයි. ඒ පිළිබඳව තමා සතුටු වන බවද සඳහන් කළා ය. ඕෂධී මද්දුමහේවා අනුලා බිසව ලෙස අභිෂේක ලබන්නේ ප්‍රථම ශ්‍රී ලංකා මෙහෙණින්වහන්සේ ලෙසිනි. “බෞද්ධ කාන්තාවක් වශයෙන් මේ චරිතය ලැබීම මා ලද භාග්‍යයක්” යැයි ඇය සඳහන් කළා ය. සසුන්ගත වූ ප්‍රථම සිංහලයා මහා අරිට්ටයන්ය. එය රඟ දක්වනුයේ රොෂාන් පිලපිටිය විසිනි. තමා ද මේ චරිතය ලැබීම පිළිබඳ ඉතාම සතුටු වන බව සිනහපිරි මුහුණින් යුතුව සඳහන් කෙළේ ය. තන්තිරිමලය දර්ශන තලයේ දී අදහස් දැක් වූ ඔවුහු නියම අතීත දූ පුතුන් ලෙස සැරසී සිටියහ.පොහෝ දිනට එසේත් නැතිනම් වෙසක් සතියට බෞද්ධයා සියලු දුසිරිතෙන් සම්පූර්ණයෙන් වැලකී සිටියි. පොහෝ දින දිවා කාලයේ සිනමා හල් වසා තැබේ. එහෙත් වෙසක් සතියේ සම්බුද්ධ ජයන්තිය නිමිත්තෙන් බෞද්ධ ජනයාට මේ චිත්‍රපටය නැරැඹීමට ඇරැයුම් කරයි.සිතෙන් මවාගත් දඹකොළ පටුන, සංඝමිත්තා තෙරණිය ශ්‍රී මහා බෝධිය වැඩමකරවීම දක්වා සජීව දර්ශනයක් නැරැඹීමට මේ තුළින් අවස්ථාව උදා වී ඇත. අනුලා බිසවන් දෙදෙනා කවුරුන්දැයි දැක ගැනීමට දැන ගැනීමට මේ තුළින් හැකියාව ලැබේ. සජීවීව ඕෂදි මෙන්ම රොෂාන් පිලපිටිය හිස බූ ගා මහණ දම් පිරීමේ ආරම්භය සියසින් දැක ගත හැක. එදා වල්බිහි වී මහා වනයක් වූ මිහින්තලය සැබෑ ලෙස නැරැඹීමට පේ‍්‍රක්ෂකයාට අවස්ථාව උදා වී තිබේ. මේ සියල්ල සඳහා චිත්‍රපටය නැරැඹිය යුතුව තිබේ.මහින්දාගමනය චිත්‍රපටය බෙස්ට් ලයිෆ් සිනමා වෙනුවෙන් දමින්ද උපාලි ප්‍රනාන්දු නිෂ්පාදනය කර ඇත. ජීවන් කුමාරතුංග, දිල්හානි අශෝකමාලා, රොෂාන් පිලපිටිය, රොෂාන් රණවන, ඕෂධී මද්දුමහේවා, චින්තක කුලතුංග, ජී. ආර්. පෙරේරා, සරත් දික්කුඹුර, දුලීකා මාරපන, හේමසිරි ලියනගේ, කුමාර තිරිමාදුර, ජයනි සේනානායක, පාලිත නානායක්කාර, ඥානාංග ගුණවර්ධන, ජී. බී. ගංගොඩතැන්න, අනුලා බුලත්සිංහල, උදයන්ති කුලතුංග, චන්ද්‍රසෝම බිංදුහේවා, අනුර ජයසේකර, ගාමිණී ජයලත්, සජීව මල්මාලආරච්චි, කෞෂිදුලාංජි, දිලිනි ලක්මාලි සමග ළමා නළු යොහොන් පෙරේරා ඇතුළු දක්ෂ නළු නිළියන් රැසක් මේ සඳහා දායක වෙති.ධම්මික රත්නායක සමඟ චන්න දේශප්‍රිය කැමරාකරණයෙන් ද සුනිල් විජේරත්න සහ සුනිල් පේ‍්‍රමරත්න කලා අධ්‍යක්ෂණයෙන් ද හීනටිගල පේ‍්‍රමදාස ඇඳුම් හා ආභරණ නිර්මාණයෙන් ද සෑම් පෙරේරා කොණ්ඩා මෝස්තර ශිල්පී වශයෙන් ද ජයම්පති බෝපිටිය ප්‍රධාන සහය අධ්‍යක්ෂණයෙන් ද ශිරන්ත අමරසිංහ නිෂ්පාදන විධායක ලෙසින් ද උරේෂා රවිහාරි, කරුණාරත්න දිවුල්ගනේ, සුනිල් එදිරිසිංහ, නන්දාමාලනී, අමරසිරි පීරිස් ගීත ගායනයෙන් ද එල්ලාවල මේධානන්ද හිමි, පල්ලේගම හේමරතන හිමි, මහාචාර්ය සුනිල් ආරියරත්න සහ සනත් අබේසේකර ගීත රචනයෙන් ද දායක වන මහින්දාගමනයේ සංගීත රෝහණ වීරසිංහ ගෙනි. මෙහි නර්ථන කුලසිරි බුදවත්ත රංගායතනය ඉදිරිපත් කරයි.මිහිඳු මහරහතන් වහන්සේට දෙබස් එල්ලාවල මේධානන්ද හිමිගෙනි. මහින්දාගමනය කථාව දෙබස් තිර රචනය සහ අධ්‍යක්ෂණය සනත් අබේසේකරගෙනි. මහින්දාගමනය ශ්‍රී ලාංකික පේ‍්‍රක්ෂකයාට බාරයි. මෙය තවත් චිත්‍රපටයක් වන්නේ ද නොවන්නේ ද නැරැඹීමෙන් තීරණය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=f1105133</link>
    <topic/>
    <author>චන්දන ජයවීර ඡායාරූප ලලිත් සී. ගමගේ</author>
    <content>බුදු දහමේ අන්තර්ගත ගැඹුරු දහම් සංකල්ප සරල පදවැලකට ගලපා බෞද්ධ දර්ශනයේ ගැඹුරු පණිවුඩය සමාජ ගත කිරීම දැරූ උත්සාහයක් ලෙස සම්බුද්ධත්ව ජයන්තිය වෙනුවෙන් කිරඹ සුමංගල හිමියන්ගේ “බෝසත් පාරමී ගී සමාජය හැඳින්විය හැක. එම නිර්මාණය ගැන හා සිංහල ගීත සාහිත්‍යයේ යතිවර සළකුණ පිළිබඳ උන්වහන්සේ සමඟ කෙරුණු සාකච්ඡාව මෙසේය.* බෞද්ධ සංස්කෘතිය තුළ ඉන්දීය ගෝචර කලාවක් ප්‍රගුණ කිරීමට හැකියාවක් තිබේද ? එය භික්ෂූන්ට කැපද ?දඹදෙනි කතිකාවතේදී “නච්ච ගීත වාදිත.” ශික්ෂණ පදයෙන් කියැවෙන විදිහට නැටුම්, ගැයුම් යනාදිය විසුක දස්සක යනුවෙන් නම් කර භික්ෂූන්ට තහනම් කිරීමක් සිදුව තිබෙනවා. ඒ නිසා සෘජු ගීත සාහිත්‍යයක ප්‍රභවය මෙරට පොළොවේ නිර්මාණය වන්නේ නැහැ. නමුත් ක්‍රි. ව. 7 – 8 සියවස්වල ලියැවුණු සීගිරි ගීතවල භික්ෂූන් ප්‍රබන්ධ කළ ගීත නිර්මාණ දක්නට ලැබෙනවා.අටුවාචාරී බුද්ධඝෝෂ හිමියන් සුත්ත නිපාතයට සැපයූ ‘පරමන්ථ ජොතිකා” නම් විස්තර වර්ණනාවේ ගෙවිලියන්ගේ ගීත අසා හැට නමක් රහත් වූ වග සඳහන් වෙනවා. ඒ නිසා නිර්වාණගාමී මාර්ගයට ගීතය කිසියම් තැනකදී මාර්ගයක් වී තිබෙන බවට සාක්ෂි තිබෙනවා.* පසුකාලීනව පද්‍ය සාහිත්‍යයේ බිහිවීම කෙරෙහි භික්ෂුන්ගේ දායකත්වය බලපෑවේ කෙසේද ?අපේ පැරණි සාහිත්‍ය නිර්මාණයන් බොහෝමයක් බිහිව ඇත්තේ බෞද්ධාගම හා එම පරිසරය කේන්ද්‍ර කරගෙන. එලෙස පසුකාලීනව පද්‍ය සාහිත්‍ය ගොඩනැඟීමට භික්ෂූන්ගෙන් විශාල දායකත්වයක් ලැබුණත් මුලින් සඳහන් කළ ශික්ෂණ පද්‍ය නිසා භික්ෂුවගේ දායකත්වය ගීත රචනා ක්ෂේත්‍රයට ලැබෙන්නේ නැහැ.ගීතයක් යන්නෙන් අදහස් කෙරෙන්නේ අරුත් මිහිරින් යුතු සුගායනීය පදවැලක්. ඒ අනුව පාළියෙන් භාෂා යනුවෙන් හඳුන්වන පාඨ සිංහලයේ ගීත නමින් හඳුන්වන වර්ගීකරණය යටතේ හැඳින්විය හැකියි.මානව සමාජයේ කිසියම් තැනෙක භික්ෂුවගේ දායකත්වය ලැබී ඇත්ද එතැන සරු තැනක් බවට පත්වුණා. භික්ෂුව යම් තැනකින් ඈත් වූවා නම් එතැන නිසරු බොල් තැනක් බවට පත් වුණා. නූතනයේ බොල් ගීත සාහිත්‍යයක් බිහිව ඇත්තේ සරු බිජු වැපිරිය හැකි ගොවියන් පිරිස වූ භික්ෂූන් වහන්සේලා ගීත සාහිත්‍යයට සම්බන්ධ නොවීමයි.* පසුගිය දශක කිහිපය තුළ ගීතයට විශිෂ්ඨ සම්මාදමක් එකතු කළ යතිවර පරම්පරාවක් බිහිව තිබෙනවා. උන්වහන්සේලා ගැනසිහිපත් කළහොත්.නූතන සිංහල ගීතයේ යතිවර ලකුණ සනිටුහන් කරමින් ටිබෙට් ජාතික එස්.මහින්ද හිමියන්ගෙන් පසුව පළමු ගේය නිර්මාණය රචනා කිරීමේ ගෞරවය හිමිවන්නේ වැලමිටියාවේ ධම්මරක්ඛිත නාහිමියන්ටයි. ඉන් අනතුරුව රඹුක්කන සිද්ධාර්ථ හිමියන් නූතන බොදු ගී ගමන්මගේ යුග පුරුෂයාණන් වන අතර පල්ලේගම හේමරතන හිමි, පාතේගම ඤාණිස්සර හිමි, වත්තේවැවේ ධම්මානන්ද හිමි, කැටවල බුද්ධසිරි හිමි, දානියගම පුඤ්ඤානන්ද හිමි, වැනි ගීත රචක පරපුරක් බිහිව තිබෙනවා.භික්ෂූන් වහන්සේලාගේ නිර්මාණ සමස්තය අධ්‍යයනය කරන විට බුදු ගුණ ගී, මව් පිය ගුණ ගී, ස්වාමි භක්තිය අගයන ගීත වැනි ජාතක පොතක් බෞද්ධ සංස්කෘතියෙන් ආභාෂය ලත් නිර්මාණ රැසක් බිහිව තිබෙනවා. ඒ අනුව බැලූ විට භික්ෂුවගේ දායකත්වය නූතන ගීත සාහිත්‍යයේ වර්ධනයට මිස අව ප්‍රචාරයවීමට බලපෑ බවක් දක්නට ලැබෙන්නේ නැහැ.* දශක කිහිපයකට පෙර රචනා වූ බොදු ගීත හා වර්තමානයේ රචනා වන බැති ගී අතර භාෂාවේ හා අත්දැකීම්වල සිදුව ඇති වෙනස ඔබ වහන්සේ හඳුනා ගත්තේ කෙසේද ?සිංහල ගීතයේ ස්වර්ණමය යුගය ලෙස 60 – 70 දශක හැඳින්විය හැකියි. මේ යුගයේ තිබුණ විශේෂත්වය වන්නේ සාර්ථක ගායකයෙක් ලෙස සමාජයේ පිළිගැනීමක් ලබා ගැනීමට ඔහුගෙන් ඇය අතින් හොඳ බොදු බැති ගීයක්, මව් ගුණ ගීයක් නිර්මාණය විය යුතු වුණා. ඒ අනුව බෞද්ධ සංකල්ප, දර්ශනය අන්තර්ගත කරගෙන ප්‍රශස්ත ගීත රැසක් බිහි වුණා.ඒ අතර අපිට පසුගිය කාලයේ දී ලංකාවේ තිබෙන බෞද්ධ සිද්ධස්ථාන සෑම එකකම පාහේ නම් සඳහන් වන ගීතත් අහන්න ලැබුණා. පන්සල්වල නම් තිබුණට මේවා එකක්වත් බෞද්ධ ගීත නෙවෙයි.බෞද්ධ ගීතයක තිබිය යුතු සමාජ සුචරිතයට යොමු කිරීම ;ම් ගීතවල දක්නට ලැබුණේ නැහැ. මේ ප්‍රේම කර්මාලාප නිසා වුණේ පුද්ගලයා නව කාව්‍ය ලෞකික රුචිකත්වයට ඇද බැඳ තැබීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>13</day>
    </date>
    <link>http://www.dinamina.lk/2011/05/13/_art.asp?fn=f1105134</link>
    <topic>නීති පොතේ අකුරු නොදත් මොරන්තුඩුව පොලීසියේ කැකිල්ලේ නඩු දැමිල්ල</topic>
    <author/>
    <content>පොලිසියඅපට අසාධාරණයක් වුණොත් අතීතයේදී මිනිසුන් හුරුවෙලා හිටියා “අපි පොලිසියට යනවා” කියන්න. මොකද පොලිසිය ජනතාවගේ සිවිල් අයිතීන් සුරකින්න සෑදී පැහැදී සිටිය නිසයි. ඒත් අද අපට පොලිසියට ගොස් සාධාරණයක් ඉටුකර ගත හැකි වෙතැයි යන්න ගැන නම් දෙවතාවක් හිතන්න ඕන කරුණක් වෙලා. ඒ වෙනකක් නිසා නෙවෙයි. පොලිසියේ හොඳ නිලධාරීන් අතරම නරක නිලධාරීන් පිරිසකුත් අද ඒ ආයතනය තුළ අරක් ගෙන ඇති නිසයි.විටෙක, ශ්‍රී ලංකා පොලිසිය රජයේ දූෂිතම ආයතනය ලෙසද ඇතැම් පොලිස්පතිවරු පවා ප්‍රසිද්ධියේම පිළිගත් අවස්ථා විරල නෑ.අප අද කියන්න යන්නේත් මෙන්න මේ කියන පොලිස් නිලධාරීන් පිරිසකගේ ජඩ ක්‍රියාවකට වන්දි ගෙවූ අසරණ තරුණයකුගේ කඳුළු කතාවක් ගැනයි. මේ සිද්ධිය සාවධානයෙන් කියවන්න. කියවා මේ ගැනත් දෙවරක් සිතන්න.සමරවීර ආරච්චිලාගේ වසන්ත නිරෝෂන් කියන්නේ 29 හැවිරිදි තරුණයෙක්. අවිවාහක නිරෝෂන් පදිංචි වෙලා හිටියේ තරුණ සේවා මාවත, මොරන්තුඩුව, මිල්ලනිය කියන ලිපිනයේ.තරුණයෙක් විදියට නිරෝෂන්ටත් අහස උසට බලාපොරොත්තු ගොන්නක් තිබුණා. සුන්දර දිවි පෙවෙතක් ගෙවන්න, යහපත් බිරියක් කරකාර බැඳගෙන සාමයෙන් පිරුණු කුටුම්බයක දිවි ගෙවන්න නොනිත් ආශාවක් මේ තරුණයාගේ හිතෙත් නොතිබුණා කියන්න බෑ. මේ නිසාම තමයි නිරෝෂන් ලංකා බුෂ් ආයතනයේ ස්ක්‍රීන් ප්‍රින්ටින් අංශයේ රැකියාවට බැඳුණේ. වසර 05කට අධික කාලයක් ඔහු එහි රැකියාව කළේ කාගේත් සිත් ගත් යහපත් සේවකයකු ලෙසයි.සේවා ස්ථානය2011 ජනවාරි 01 වැනි දා ශ්‍රී ලංකාවේ හැම ආයතනයකම කිරිබත් උයලා, රස කැවිලි හදලා අලුත් අවුරුදු මේසයක් සැකසුවේ නව අවුරුද්දට වැඩ අල්ලන ගමන්ම නව වසර සතුටින් සමරන්නයි. මේ විදියටම ලංකා බුෂ් ආයතනයේ සේවක පිරිසත් අලුත් අවුරුද්දට කැවුම් කිරිබත් හදලා නව අවුරුද්දේ ඉස්ස ඉස්සෙල්ලාම වැඩ අල්ලන්න සූදානම් වුණා.උදෑසනින්ම අවදි වුණු නිරෝෂන් ද අලුත් ඇඳුම් ඇඳ පැළඳගෙන සිය ආයතන බලා නික්ම ගියා. කර්මාන්ත ශාලාවේ තිබුණු චාම් උත්සවයෙන් පස්සේ නිරෝෂන් අනිත් සේවකයන් සමඟ කිරිබත් අනුභව කරමින් සිටින විට නිරෝෂන් හමුවට පැමිණි සේවකයෙක් කිව්වා එයාව හම්බවෙන්න පොලිසියෙන් ඇවිත් සිටින වග. ඒ වෙනකොට වෙලාව උදේ 9.00ට විතර ඇති.කටඋත්තරයඒ සමඟම කර්මාන්ත ශාලාවේ සුපවයිසර්වරයකු වන ලාල් නමැත්තා සමඟ සිවිල් ඇඳුමින් පැමිණි පොලිස් නිලධාරියකු පවසන්නේ කටඋත්තරයක් ගැනීමට පොලීසියට යමුයි කියලයි. මේ උභතෝකෝටික ප්‍රශ්නයෙන් මවිතයට පත්වුණ නිරෝෂන් එම නිලධාරියාගෙන් කාරණය විමසා සිටිනවා. ඒත් එම නිලධාරියා ඔහුගෙන් කට උත්තරයක් ගැනීමට හේතු වුණ කාරණය පවසන්නේ නෑ.ඉන් පසු සුපවයිසර් ලාල් නමැත්තා ඔහු කුමන පොලිසියෙන්දැයි ප්‍රශ්න කළ විට එයට ලැබෙන පිළිතුර වන්නේ පාණදුර පොලිසියෙන් යන්නයි.මේ විදියට නිරෝෂන් අරගෙන එළියට එද්දී ඔහු දැක්කේ තුන් රෝද රියක් තුළ තවත් දෙදෙනෙක් සිටින බවයි. ඒ දෙදෙනාත් සිටියේ සිවිල් ඇඳුමෙන්. නිරෝෂන් තුන් රෝද රියට නංවාගන්නා එම සිවිල් නිලධාරින් මොරොන්තුඩුව පොලීසියට ඔහු රැගෙන ගියා. ඒ අතර මඟදී ඔහු සතු ජංගම දුරකථනය ද මේ නිලධාරින් තමන් භාරයට ගෙන තිබෙනවා.ආයතන සංග්‍රහයමේ අතර ලංකා බුෂ් ආයතනයේ දී නිරෝෂන් නිදහස් කර යවන්නේ ආයතනයක සිදුවිය යුතු නියමිත ක්‍රියා පටිපාටියට අනුවයි. ඔහු සේවයට පැමිණි වේලාව අත්සන් කළා සේම පිටව යන මොහොතේද එය එලෙසින්ම සිදු කිරීමට එහි සේවක පිරිස් කටයුතු කරනවා.මේ අයුරින් මොරන්තුඩුව පොලීසියට රැගෙන ආ නිරෝෂන් එහි ස්ථානාධිපති ලියනාරච්චි නමැති අය වෙත යොමු කරනවා. ස්ථානාධිපතිවරයා කෙළින්ම නිරෝෂන්ගෙන් අසන්නේ “උඹ ගංජා බිස්නස් කරනවාද” කියලයි. ඉන් පසු ලාච්චුවක් ඇර ගංජා පාර්සල් 4ක් ඉන් පිටතට ගන්නා මේ ස්ථානාධිපතිවරයා ‘මේවා උඹ නේද ගෙනියන්නේ’ කියා අසා නිරෝෂන්ට පහර දීමට හදන විට තමා කිසිවක් දන්නේ නැති බවත්, තමන් ගංජා බිස්නස් කරන්නේ නැති බවත් නිරෝෂන් පවසනවා.මේ වෙලාවේ දී ලංකා බුෂ් ආයතනයේ නිලධාරින් දෙදෙනකු සමඟ නිරෝෂන්ගේ පියා ද පොලිසියට පැමිණෙනවා. එවිට නිරෝෂන් කරන්නේ තමාගේ පියාට සිය මාලය හා පසුම්බිය ලබා දීමයි. ඉන් පසු නිරෝෂන් පොලිස් කූඩුවට දමනවා. මේ කූඩුවේම තවත් තිදෙනකු ද සිටිනවා.පසු දින එනම් 2011-01-02 වැනි දිනද නිරෝෂන්ගේ පියා, ඥාතීන් හා මිතුරන් පොලිසියට එන්නේ ඔහු බැලීමටයි. ඒත් කිසිවකුත් මේ අසාධාරණය ගැන කිසිවක් කියන්නට යන්නේ නැත්තේ එසේ වුවහොත් නිරෝෂන්ට සේම තමන්ටද කූඩුවේ ලගින්නට සිදුවන බව ඔවුන් ඉර හඳ මෙන් දන්නා නිසයි.අඟිලි සලකුණ2011-01-03 වැනි දින පස්වරු 3.30ට විතර නිරෝෂන් අත්අඩංගුවට ගත් නිලධාරින් දෙදෙනෙක් ඇවිත් ඔහු කූඩුවෙන් එළියට අරගෙන පාර්සලයකට හා ලියුම් කවරයකට ඇඟිලි සලකුණු තබන ලෙසට නියෝග කළා. මෙය ප්‍රතික්ෂේප කරන විට නිරෝෂන්ට පහර දෙන්න සැරසෙන එම නිලධාරින් බලෙන්ම ඔහුගෙන් ඒවාට ඇඟිලි සලකුණු ලබා ගන්නවා. පසුව ඔවුන් අසන්නේ ඒ පැත්තේ ගංජා විකුණන තැන් කියපන් කියලයි. තමා එහෙම තැන් දන්නේ නැතිබව නිරෝෂන් පවසනවා. එවිට එම නිලධාරින් ඔහු නැවත කූඩුවට දමන්නේ හෙට උසාවි දමන බව පවසමින්.පසු දින එනම්, 2011-01-04 වැනි දින උදේ 8.30ට පමණ පොලිස් කූඩුවෙන් එළියට ගන්නා නිරෝෂන් පාණදුර මහේස්ත්‍රාත් අධිකරණයට ඉදිරිපත් කළා. එහිදීි ඔහු දැන ගන්නේ 2011-01-03 වැනි දින යතුරු පැදියකින් ගංජා ග්‍රෑම් 500ක් ප්‍රවාහනය කරමින් සිටියදී පැල්පොළ පාලම අසලදී අත්අඩංගුවට ගත් බවට ව්‍යාජ චෝදනා නඟා තමාට විරුද්ධව නඩු පවරා ඇති බවයි. නඩු භාණ්ඩ ලෙස මොරොන්තුඩුව පොලීසිය මඟින් පල්සර් වර්ගයේ යතුරු පැදියක් හා ගංජා ග්‍රෑම් 450 ක් උසාවියට ඉදිරිපත් කරනවා.නිරෝෂන් වෙනුවෙන් පෙනී සිටි නීතීඥ මහතා ඔහු අත්අඩංගුවට ගත්තේ සේවය කරන ස්ථානයට ගොස් බවත්, මෙය ව්‍යාජ චෝදනාවක් මත ගොනු කළ නඩුවක් බවත් අධිකරණයට කරුණු දන්වා සිටියා. පසුව 2011-01-14 වැනි දින දක්වා නිරෝෂන් රක්ෂිත බන්ධනාගාරගත කරනු ලබනවා.14 වැනි දින නඩු විභාගයේ දී නීතීඥවරයා නිරෝෂන්ගේ සේවා ස්ථානයේ ව්‍යාපෘති කළමනාකරු විසින් එවා තිබූ ලිපියක් අධිකරණයට ඉදිරිපත් කරනු ලැබුවා. එහි තිබෙන්නේ සේවා ස්ථානයේ දී නිරෝෂන් අත්අඩංගුවට ගත් බවයි. ඒ පිළිබඳව වැඩිදුර විමර්ෂනය කොට වාර්තාවක් ඉදිරිපත් කරන ලෙස පොලිස් අධිකාරි පාණදුර වෙත ඉදිරිපත් කර නිරෝෂන් 2011-01-28 දින තෙක් රක්ෂිත බන්ධනාගාර ගත කරනවා.නැවතත් 28 වැනි දින දී පෙබරවාරි 11 දක්වා රක්ෂිත බන්ධනාගාරගත කරන නිරෝෂන් ඉන්පසු 2011-02-25 වැනි දින දක්වා රිමාන්ඩ් කරනවා.25 වැනි දින නඩු වාරයේ දී නිරෝෂන්ගේ නීතීඥවරයා 2011-01-01 දින ඔහු අත්අඩංගුවට ගත් බවට තහවුරු කෙරෙන දිව්රුම් ප්‍රකාශ හා අදාළ ලිපි ලේඛන අධිකරණයට ඉදිරිපත් කරනවා. පසුව මාර්තු 11 වැනි දින දක්වා නැවතත් නිරෝෂන් රක්ෂිත බන්ධනාගාරගත කරන ලෙස උසාවියෙන් නියෝගයක් ලැබෙනවා.බොරු චෝදනා11 වැනි දින නඩුව විභාගයට ගැනීමේ දී පාණදුර පොලිස් අධිකාරී අබේරත්න නමැති අය හා මොරන්තුඩුව පොලීසියේ ස්ථානාධිපති වන ලියනාරච්චි නමැති අය අධිකරණයේ පෙනී සිටිනවා. මොරොන්තුඩුවේ පොලිස්ථානාධිපතිවරයා නිරෝෂන් අත්අඩංගුවට ගත්තේ 2011-01-01 දින බව අධිකරණයේ දී පිළිගැනීමට සිදුවන්නේ ඉදිරිපත්ව තිබූ සාක්කි නිසයි. මේ අනුව මොරොන්තුඩුවේ පොලිස් ස්ථානාධිපතිවරයා තමන් ව්‍යාජ චෝදනාවට නඩු පැවරීම පිළිගැනීම මත නිරෝෂන් මාර්තු 03 වැනි දා නිදහස් කරනවා.අධිකරණය පවා නොමඟ යවමින් මේ අමන නිලධාරීන් නිරෝෂන් දින 70ක් පුරා රක්ෂිත බන්ධනාගාර ගතකරවන්නේ තරුණයකුගේ මුළු මහත් ජීවිතයම අඳුරට ඇද දමමින්.මේ තිරිසන් නිලධාරීන්ගේ අමන තෘප්තිය සංසිඳුවා ගන්න කුමන හෝ පුද්ගලයකු බිල්ලට ගැනීම මහා ඛේදවාචකයක්. නිල ඇඳුමේ ගෞරවය කෙලෙසන මෙවැනි නිලධාරින්ට එරෙහිව ගන්නා පියවර කුමක්දැයි අප දන්නේ නැහැ.එහෙත් අපට ඇසීමට ප්‍රශ්නයක් ඇත. ඒ, පොලීසියට ගංජා කොහෙන්ද යන්නයි. එසේම යතුරු පැදිය කොහෙන්ද යන්නයි. නිරෝෂන්ට එරෙහිව නඩු භාණ්ඩ ලෙස ඉදිරිපත් කළ පල්සර් වර්ගයේ යතුරු පැදිය හා ගංජා ග්‍රෑම් 450ක් පොලීසියට ලැබුණේ කෙසේද? පොලිසියේ ගංජා තබාගෙන සිටීම වරදක් නොවේ යන්න ගැන නම් අපි නොදන්නා නීතියක් තිබේදැයි අප දන්නේ නැත.එසේත් නැත්නම් පොලිස් නිලධාරීන්ද මේ ගංජා ජාවාරමට හවුල්දැයි අප දන්නේ ද නැත. එහෙත් මොරොන්තුඩුව පොලීසිය අති විශාල විනය විරෝධී, සාපරාධී ක්‍රියාවක් සිදුකොට ඇති බව නම් අපි දනිමු.උසාවිය නොමඟ යැවීමසිවිල් ඇඳුමින් ගොස් පුද්ගලයකු අත්අඩංගුවට ගැනීම, ඔහු දින 03ක් අත්අඩංගුවේ තබා ගැනීම, ව්‍යාජ චෝදනාවක් නඟා අධිකරණයේ නඩු පැවරීම මගින් උසාවිය නොමඟ යැවීම පමණක් නොව පොලිසියේ ගංජා තබා ගැනීම ආදීි නීතියට පටහැනි බරපතළ සාපරාධී ක්‍රියාවක් මොරන්තුඩුව පොලිසියේ ස්ථානාධිපතිවරයා ප්‍රමුඛ නිලධාරීන් සිදු කොට තිබේ. මේ පිළිබඳව වහා පරීක්ෂණයක් සිදුකොට පොලිස් නිල ඇඳුමේ මඩ තවරන්නන්ට එරෙහිව වහාම ක්‍රියා කළ යුතු බවයි අපේ නම් හැඟීම. එසේ නොවුණහොත් පොලිස් නිල ඇඳුමෙන් සැරසී ඕනෑම ජඩ වැඩක් කිරීමට සිටිනා තවත් නිලධාරියකුට මෙය පූර්වාදර්ශයක් වෙනවා නොඅනුමානය.නිරෝෂන්ගේ උදුරාගත් දින 70, නොකළ වරදකට බන්ධනාගාරයේ ගෙවන්නට වූ ඒ දින 70 ලබාදිය හැක්කේ කා හටද? වින්දිතයා විඳවා හමාරය.මෙය එක් සිදුවීමක් පමණි. මීට පෙර ‘අකුණ’ විශේෂාංගය යටතේම මෙවැනි සිදුවීම් කිහිපයක්ම වාර්තා කර තිබිණි. එහෙත් ඒවාට නිසි පරීක්ෂණ අදටත් ආරම්භ වී ඇති බවක් නම් අපට වාර්තා වී නැත. පොලිස් ඇඳුමට නිගා කරන මෙවැනි ජඩ වැඩ කරන අමන නිලධාරීන්ට එරෙහිව වහාම පරීක්ෂණ ඇරැඹිය යුතුය.නීතිය සිය හස්තයට ගෙන කැළෑ නීතිය රජ කරවන්නට ක්‍රියා කරන මෙවැනි පාදඩ නිලධාරීන් මුළුමහත් පොලිසියටම කරන නිගාදීම දැන්වත් නතර කිරීමට නිසි පියවර ගත යුතුය. මිනිස් ජීවිත සමඟ කරන මෙවැනි සෙල්ලම් නතර කිරීම පොලිස්පතිතුමා ප්‍රමුඛ බලධාරින්ගේ වගකීමකි. ශ්‍රී ලාංකීය ජන සමාජයම අඳුරට ඇද දමන මෙවැනි අමන පිරිස් නිසා අවිනීතිය රජයන්නට දී ඇහැ කන පියාගෙන සිටීම ජාතික අපරාධයක් බවයි රටට ආදරේ ඇති අපගේ නම් හැඟීම.පුද්ගලයකු පොලිස් නිල ඇඳුම ඇඟලාගන්නේ තමන්ගේ අමන තෘප්තිය සංසිඳුවා ගැනීමට මිනිසුන් බිල්ලට ගන්නටදැයි අපට අද අසන්නට සිදුව ඇත්තේ මෙවැනි සිදුවීම් නිසාවෙනි. ජනතාවගේ සිවිල් ආරක්ෂකයාගේ මහේශාක්‍ය වූ මෙවැනි අමන ක්‍රියා පිටුදැකීමට දැන්වත් සැවොම එකාවන්ව පෙළ ගැසිය යුතුය. සර්ව බලධාරී මෙවැනි තිරිසන් නිලධාරීන්ගේ අසික්කිත බල කඳවුර බිඳ දැමීමට දැන් කාලය එළඹ තිබේ. විඳවන මිනිසුනි බියගුලුකමේ කඩතුරාව ඉවත දමා අසාධාරණයට එරෙහිව දැන්වත් නැඟී සිටින්න.හිමිදිරි උදයේ සිට නින්දට යන මොහොත දක්වා බුදු ගුණ ඇසෙන මේ උතුම් දේශයේ අනාගතය එවිට වඩාත් යහපත් වනු නොඅනුමානය.    .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105141</link>
    <topic>සියලු ජාතීන්ගේ එකමුතුවෙන්අපේ ප්‍රශ්න අපිම විසඳා ගනිමු</topic>
    <author>ධනුෂ්ක ගොඩකුඹුර</author>
    <content>සියලු ජාතීන්ගේ එකමුතුවෙන් අපේ රටේ ප්‍රශ්න අපටම විසඳා ගත හැකි බව ජනාධිපති මහින්ද රාජපක්ෂ මහතා අවධාරණය කරයි. අවිශ්වාසයන් හා දුර්මත දුරු කරමින් ශ්‍රී ලංකාව එකම රටක් එකම ජාතියක් සේ ගොඩ නැඟෙමින් තිබෙන මොහොතක අතීතයේ අමිහිරි සිද්ධීන් හාරා ඇවිස්සීමෙන් ඵලක් නැති බවත් ජනාධිපතිවරයා පවසයි.ඉතිහාසයේ වූ දේවල් පුන පුනා කියමින් ජාතීන් තවත් ඈත් කරනවාට වඩා වැදගත් වන්නේ අලුත් ජීවිතයක් අරඹා රට ගොඩ නැඟීම බවත් ජනාධිපතිවරයා කියයි.ජනාධිපතිවරයා මේ අදහස් පළ කෙළේ හින්දු ආගමික පූජකවරුන් අරලියගහ මන්දිරයේ දී ඊයේ (13) මුණ ගැසුණු අවස්ථාවේ දීය.මෙරට ප්‍රධාන පෙළේ හින්දු කුරුක්කල්වරුන් රැසක් ම මේ අවස්ථාවට එක්ව සිටි අතර ඔවුහු වේද ගායනා කරමින් සළු, මල්මාලා පළඳවමින් ජනාධිපතිතුමාට ආශීර්වාද පළ කළහ. තිස් වසරක ත්‍රස්තවාදය පරාජය කර රටට සාමය උදා කරලීම සම්බන්ධයෙන් ඔවුහු සිය ගෞරවය ජනාධිපතිතුමාට පුද කළහ.වසර තිහක ත්‍රස්තවාදය පරාජය කිරීමෙන් පසුව රට දැන් යළි ගොඩ නැඟෙමින් තිබෙන බව සිහිපත් කළ ජනාධිපතිතුමා ජාතීන් අතර සමඟිය වර්ධනය කර වඩා හොඳ රටක් ගොඩ නැගීමේ වගකීම අප සියලු දෙනා සතු බවත් කීවේය.ත්‍රස්තවාදීන් උතුරු, නැඟෙනහිර පළාත් වල කළ විනාශය සිහිපත් කළ ජනාධිපතිතුමා රජය උතුරේ මාර්ග, දුම්රිය මාර්ග, පාසල් ආදී පහසුකම් නංවන්නට රුපියල් බිලියන 47 ක් වැය කළ බවත් කීවේය. දෙමළ භාෂාවෙන් කතා කරන පොලිස්, හමුදා නිලධාරීන් රාජ්‍ය සේවකයන් බඳවා ගැනෙන බවත් කිසිදු භාෂාවක් යටපත් කර දැමීමට තවත් ජාතියකට අවස්ථාව නොලැබෙන බවත් ජනාධිපතිවරයා පැවැසීය.අවිශ්වාසය දුරු කොට ජාතික සමඟිය ගොඩ නැඟීමට හින්දු පූජකතුමන්ලා ඉදිරිපත් වීම සම්බන්ධයෙන් ජනාධිපතිතුමා විශේෂ ගෞරවය ද පළ කළේ ය. ජනාධිපති ලේකම් ලලිත් වීරතුංග මහතා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105142</link>
    <topic>කල් දැමූ පුංචි ඡන්දය 2010 ඡන්ද හිමි නාම ලේඛනය අනුව</topic>
    <author>දයා පෙරේරා</author>
    <content>ඡන්ද විමසීම් කල්දමා තිබූ පළාත් පාලන ආයතන 67ක ඡන්ද විමසීම් පැවැත්වෙන්නේ 2010 ඡන්ද හිමි නාම ලේඛනයට අනුව බව මැතිවරණ කොමසාරිස් මහින්ද දේශපි‍්‍රය මහතා කියයි.ඒ අනුව පළාත් පාලන ආයතන කිසිවක ජුනි 30 වෙනිදාට පෙර ඡන්ද විමසීම් නොපැවැත්වෙන බව ඔහු සඳහන් කරයි.ඡන්ද විමසීම් කල් දමා තිබූ පළාත් පාලන ආයතන සම්බන්ධයෙන් අධිකරණයේ තීන්දුව පෙරේදා (12) ප්‍රකාශයට පත්කැරිණි. එම ආයතනවල ඡන්ද විමසීම් ඇතුළු සෙසු ආයතනවලත් ඡන්ද පැවැත්වීමට ජුනි මාසයේ දින ලබා දීමට අසීරු බවද හෙතෙම දිනමිණට කීවේය.2010 වර්ෂය සඳහා ඡන්ද හිමි නාම ලේඛනය සහතික කිරීම මේ මස 30 වැනිදා සිදුකැරෙන බැවින් ඊට පසුව පැවැත්වෙන සෑම ඡන්දයක දීම භාවිත කැරෙන්නේ එම නාම ලේඛනය බව පැහැදිළි කළ මැතිවරණ කොමසාරිස්වරයා ඒ අනුව ඡන්ද විමසීම් කල් දමා තිබූ පළාත් පාලන ආයතන 67 ක ඡන්ද විමසීම් පැවැත්වෙන්නේ ජුනි මස 01 වැනිදා සිට බලපැවැත්වෙන 2010 ඡන්ද හිමි නාම ලේඛනයට අනුව බවත් කීවේය.අධිකරණමය හේතු නිසා පළාත් පාලන ආයතන 65ක ද බිම් බෝම්බ ඉවත් නොකිරීමේ හේතුවෙන් ආයතන 02ක ද ඡන්ද විමසීම් කල් දමා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105143</link>
    <topic>සම්බුද්ධත්ව ජයන්ති උළෙලජනපති ප්‍රධානත්වයෙන් අනුරපුර දී</topic>
    <author>ධනුෂ්ක ගොඩකුඹුර</author>
    <content>ශ්‍රී සම්බුද්ධත්ව ජයන්ති උළෙල සහ 2011 වෙසක් උත්සවයේ සමාරම්භක උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුර ජය ශ්‍රී මහා බෝ සමිඳුන් අභියසදී අද (14) පැවැත්වේ. 2600 වැනි සම්බුද්ධත්ව ජයන්තිය වෙනුවෙන් ඉදිකෙරුණු සම්බුද්ධත්ව ජයන්ති සිහිවටනයද ජනාධිපතිතුමන් අතින් අද නිරාවරණය කෙරේ.සම්බුද්ධත්ව ජයන්තිය වෙනුවෙන් ජයන්ති කාසි සහ සමරු මුද්දර ද ජනාධිපතිතුමන්ගේ ප්‍රධානත්වයෙන් නිකුත් කිරීමට නියමිතය. සම්බුද්ධත්ව ජයන්ති විහාරය අසල මාර්ගය සම්බුද්ධත්ව ජයන්ති මාවත ලෙස නම් කිරීමත් අද සිදු කෙරෙනු ඇත. ජනාධිපතිවරයා අනුරාධපුර ජය ශ්‍රී මහා බෝධිය ඇතුළු පූජනීය ස්ථාන වැඳපුදා ගෙන නායක හිමිවරුන්ගේ ආශිර්වාද ලබා ගැනීමටත් නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105144</link>
    <topic>ශ්‍රී ලංකාවට එරෙහි යෝජනාවයුරෝපා පාර්ලිමේන්තුවේ දී පරදී</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් උල්ලංඝනය වීම් සම්බන්ධයෙන් අපක්ෂපාතී ජාත්‍යන්තර පරීක්ෂණයක් පැවැත්විය යුතු බවට යුරෝපා පාර්ලිමේන්තුවට ඉදිරිපත් කළ යෝජනාව සම්පූර්ණයෙන්ම ප්‍රතික්ෂේප වී ඇත.යුරෝපා පාර්ලිමේන්තුවේ සමාජවාදී හරිත පක්ෂයේ මන්ත්‍රී කණ්ඩායමක් අදාළ යෝජනාව පෙරේදා (12) පැවැති විශේෂ විවාදයේදී ඉදිරිපත් කර තිබෙන බව ශ්‍රී ලංකාවේ යුරෝපා සංගම් කාර්යාලය පවසයි.ශ්‍රී ලංකාව සම්බන්ධයෙන් වන විශේෂ විවාදයක් පැවැත්විය යුතු බවට යුරෝපා පාර්ලිමේන්තුවේ සමාජවාදී හරිත පක්ෂයේ මන්ත්‍රීවරුන් 50 දෙනකු ඉල්ලා ඇති අතර ඊට ප්‍රතිචාර දක්වමින් පැවැති විවාදයේදී දරුස්මාන් වාර්තාව විවාදයට ගෙන ඇත. මේ යෝජනාව ප්‍රතික්ෂේප කරමින් යුරෝපා පාර්ලිමේන්තුව ප්‍රකාශ කර ඇත්තේ ජාත්‍යන්තර සුපරීක්ෂණය යටතේ ශ්‍රී ලංකාව පිළිබඳව පරීක්ෂණයක් පැවැත්වීමේ යෝජනාව පිළිගත නොහැකි බවයි. ඊට අමතරව වඩාත් පුළුල් සංහිඳියා ක්‍රියාමාර්ගයක් සඳහා දැනටමත් ගෙන තිබෙන ක්‍රියාමාර්ග ශක්තිමත් කළයුතු බවද එම පාර්ලිමේන්තුව ප්‍රකාශ කර තිබේ.ජී.එස්.පී. සහනය ඉවත් කිරීමෙන් පසුව යුරෝපා පාර්ලිමේන්තුවේ ශ්‍රී ලංකාව සම්බන්ධයෙන් විවාදයක් පැවැත්වූ පළමු අවස්ථාව මෙය වන අතර යුරෝපා සංගමයට අයත් රටවල් 27 ක සාමාජිකයෝ මේ විවාදය සඳහා එක්වූහ.මීට අමතරව සමාජවාදී හරිත පක්ෂයේ මන්ත්‍රීවරුන් විසින් ශ්‍රී ලංකාව සම්බන්ධයෙන් ඉදිරිපත් කළ වාර්තාවට කරුණු කිහිපයක් ඇතුළත් කර තිබෙන අතර ශ්‍රී ලංකාවේ ක්‍රියාත්මක උගත් පාඩම් හා ප්‍රතිසංධාන කොමිෂමේ නිර්දේශ පදනම් කරගෙන අපරාධ පරීක්ෂණ පැවැත්වීම, මෙරට ජනවර්ග අතර සමානාත්මතාව වර්ධනය කිරීම තුළින් දීප්තිමත් හා සශ්‍රීක අනාගතයක් ඇති කිරීම ඊට අයත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105145</link>
    <topic>‘දරුස්මාන්’ ගැන කියන්නජී. ඇල්. ඉන්දියා යයි</topic>
    <author>මහින්ද අලුත්ගෙදර</author>
    <content>විදේශ කටයුතු ඇමති මහාචාර්ය ජී.එල්. පීරිස් තෙදින නිල සංචාරයක් සඳහා මේ 16 දා ඉන්දියාව බලා පිටත්ව යයි. විශේෂයෙන්ම දරුස්මාන් වාර්තාව පිළිබඳව ඉන්දීය බලධාරීන් දැනුවත් කිරීම මේ සංචාරයේ ප්‍රධාන අරමුණ වන අතර ඊට අමතරව ශ්‍රී ලංකාවේ වර්තමාන තත්ත්වය පිළිබඳවද සාකච්ඡා කෙරෙන බව විදේශ කටයුතු අමාත්‍යාංශය පවසයි.ඇමතිවරයාට අමතරව විදේශ කටයුතු අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන මහතාද මේ අවස්ථාවට එක් වීමට නියමිතය.ශ්‍රී ලංකාව සම්බන්ධයෙන් උපදෙස් ලබා ගැනීම සඳහා එක්සත් ජාතීන්ගේ මහ ලේකම්වරයා පත් කළ ත්‍රිපුද්ගල කමිටුව මඟින් නිකුත් කළ මතභේදාත්මක වාර්තාවේ ඇතුළත් කරුණු පිළිබඳව ලක් රජය සමඟ අදහස් හුවමාරු කර ගැනීමට අපේක්ෂා කරන බව ඉන්දීය රජය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105146</link>
    <topic>තමිල්නාඩු ජයජයලලිතාට</topic>
    <author/>
    <content>ඉන්දීය මහ මැතිවරණයේ තමිල්නාඩු ප්‍රාන්තයේ මෙතෙක් ප්‍රකාශිත ඡන්ද ප්‍රතිඵල අනුව ඉන්දීය අන්නා ද්‍රවිඩ මුන්නේත්‍ර කලාගම් පක්‍ෂයේ නායිකා ජයලලිතා ජෙයරාම් මහත්මිය ජයග්‍රහණය කර ඇත.තමිල්නාඩු ප්‍රාන්තයේ මෙතෙක් බලය හිමිකරගෙන සිටි ඩී. එම්. කේ. පක්‍ෂයේ නායක එම්. කරුණානිධිගේ බලය හීන වී ඇති අතර එම පක්‍ෂයට සම්බන්ධ කොමියුනිස්ට් හා වාමාංශික පක්‍ෂ ද පරාජයට පත්ව ඇත. ජයලලිතා මහත්මිය ලබන සඳුදා දිවුරුම් දීමට නියමිත අතර මේ වන විට තමිල්නාඩු මහ ඇමැතිව සිටි එම්. කරුණානිධි ඉල්ලා අස්වීමේ ලිපිය ලබා දී ඇති බවත් ඉන්දීය වාර්තා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105147</link>
    <topic>සිරකරුවෝ නිදහස් කිරීමකැලණිය පුදබිමේ දී</topic>
    <author>බුද්ධිකා ඉඹුලාන</author>
    <content>සම්බුද්ධත්ව ජයන්තිය නිමිත්තෙන් සිරකරුවන් නිදහස් කිරීම මේ වෙසක් පොහෝදා (17) සවස 2.00ට කැලණිය රජ මහා විහාරයේ දී අග්‍රාමාත්‍ය දි. මු ජයරත්න මහතාගේ ප්‍රධානත්වයෙන් සිදු කිරීමට නියමිතය.ජනාධිපති පොදු සමාව යටතේ නිදහස ලබන මේ සිරකරුවන්, වෙසක් පොහෝදා බන්ධනාගාරයේ පැවැත්වෙන ශීලව්‍යාපාර ඇතුළු විශේෂ වෙසක් වැඩසටහන්වලට සහභාගී වී පසුව කැලණි රජමහා විහාරයේ දී පැවැත්වෙන පිංකමකින් පසුව සිල් ඇඳුමෙන්ම ඔවුනගේ ඥාතීන් වෙත භාරදීමට නියමිත බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ඒ. දිසානායක මහතා දිනමිණට කීය.මේ අවස්ථාවට වැලිකඩ සහ මහර බන්ධනාගාරවල නිදහස ලබන රැඳවියන් එක්වන අතර රට පුරා ඇති අනෙකුත් බන්ධනාගාරවල නිදහස ලබන රැඳවියන් අදාළ බන්ධනාගාරයට ආසන්නම විහාරස්ථානය හෝ ආගමික ස්ථානයට යොමුකර ආගමානුකූල පරිසරයක් යටතේ නිදහස් කිරීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා උපදෙස් ලබා දී ඇතැයි ද දිසානායන මහතා කීය.දඩ මුදල් ගෙවා ගත නොහැකිව බන්ධනාගාර ගත වූ රැඳවියන්, අවුරුදු 75 ට වැඩි රැඳවියන් සහ සිරදඬුවම් කාලසීමාව විඳි වසර ගණන සලකා ඒ සෑම වසරකටම සතිය බැගින් අඩු කර දඬුවම් කාලය අඩුකළ රැඳවියන් මේ 2600වැනි සම්බුද්ධ ජයන්ති උත්සවයට නිදහස ලබයි.නීත්‍යානුකූල නොවන ලෙස රැස්වීම් පැවැත්වීම, ස්ත්‍රී දූෂණ, ව්‍යභිචාරය ,ළමා ලිංගික අපචාර, ළමා අපයෝජන , අසභ්‍ය ප්‍රකාශන පළ කිරීම, මිනීමැරීම, පැහැරගෙන යාම, ගෙවල් බිඳීම්, සොරකම් ඇතුළු ප්‍රධාන වැරැදි 17 කට අයත් නොවන සිරකරුවන් මෙදින නිදහස ලබන බවද දිසානායක මහතා පැවැසීය.පුනරුත්ථාපනය ලැබූ එල්.ටී.ටී.ඊ සාමාජිකයන් පිරිසක්ද 2600 සම්බුද්ධත්ව ජයන්තිය වෙනුවෙන් නිදහස ලබන අතර ඔවුන් ලබන ජූලි මාසයේ දී වවුනියාවේ දී සමාජගත කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105148</link>
    <topic>පෙම් යුවළගේ දිවිනාවික හමුදාව ගලවා ගනී</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>බම්බලපිටිය මුහුදු තීරයේ දියේ ගිලෙමින් සිටි තරුණ පෙම් යුවළක් ශ්‍රී ලංකා නාවික හමුදාවේ සෙබළුන් ඊයේ (13) බේරාගෙන තිබේ. ඔවුන් වයස අවුරුදු 17 හා 16 වියේ පසුවන අතර මොවුන් වෙරළට ගොස් රළ පාගමින් සිටින අවස්ථාවේ දියේ ගසාගෙන ගොස් ඇතැයි පැවසේ.රාජකාරිවල නිරතව සිටි නාවික හමුදා සෙබළුන් පිරිසක් වහාම ක්‍රියාත්මක වී මුහුදේ ගසාගෙන යමින් සිටි තරුණ යුවළ බේරාගෙන ඇත. යුවළට අවශ්‍ය ප්‍රථමාධාර ලබාදී කළුබෝවිල රෝහලට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n1105149</link>
    <topic>‘අමාදහර’ සදහම් කලාපයේවෙසක් පහන් කූඩු 70ක්</topic>
    <author>සුභාෂිනි සේනානායක</author>
    <content>2600 වැනි සම්බුද්ධත්ව ජයන්තිය නිමිත්තෙන් ලේක්හවුස් මන්දිරය අභියසදී වෙසක් පොහෝදා (17) සිට 19 දා දක්වා පැවැත්වෙන සදහම් කලාපයේ වෙසක් පහන් කූඩු ප්‍රදර්ශනය සඳහා මේවන විට වෙසක් කූඩු නිර්මාණ 70ක් පමණ ලැබී තිබේ. සම්බුද්ධත්ව ජයන්ති උත්සවය පැවතීම සහ ත්‍යාග මුදල් වැඩිකිරීම හේතුවෙන් මෙතරම් නිර්මාණ ලැබී ඇතැයි බෙදාහැරීම් කළමනාකාර සුනිල් සෙන්දනායක මහතා ‘දිනමිණ’ ට පැවසීය.හෙට (15) පසු වෙසක් කූඩු නිර්මාණ භාර නොගන්නා බව ද ඒ මහතා ප්‍රකාශ කළේය.ලේක්හවුස් මන්දිරය අභියස පැවැත්වෙන වෙසක් කලාපය සඳහා පූර්ණ අනුග්‍රහය ශ්‍රී ලංකා ටෙලිකොම් ආයතනය ලබා දේ. මෙම සදහම් කලාපයේ දී ලේක්හවුස් සේවක සේවිකාවන් ඉදිරිපත් කරන බොදු බැති ගී ප්‍රසංගයක් ද සැදැහැ ගී සහ රූකඩ ප්‍රදර්ශනයක් ද පැවැත්වේ.සදහම් කලාපය නැරඹීමට එන බැතිමතුන්ට දන්සැල් ද පැවැත්වෙන අතර මාධ්‍ය අනුග්‍රහය දෙරණ රූපවාහිනි සහ ගුවන්විදුලි ලබා දේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051410</link>
    <topic>සා: පෙළට පෙනී සිටි 600කගේ ප්‍රතිඵල අවලංගු කරයි</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයට 2010 වසරේ පෙනී සිටි පාසල් අයදුම්කරුවන් හයසියයකගේ පමණ විභාග ප්‍රතිඵල අවලංගු කරන බව විභාග කොමසාරිස් ජනරාල් අනුර එදිරිසිංහ මහතා පවසයි.එම විභාගයේ දී විවිධ අක්‍රමිකතා සිදු කිරීමේ හේතුව නිසා අයදුම්කරුවන් හය දහසක් පමණ පිරිසකගේ ප්‍රතිඵල අත්හිටුවා සිදු කළ පරීක්‍ෂණ වලින් පසු මේ තීරණය ගත් බව ඒ මහතා කීවේය.අනන්‍යතාව සම්බන්ධ ප්‍රශ්න ඇතුළු විවිධ අක්‍රමිකතා සාක්කි සහිතව ඔප්පු වීම නිසා මොවුන්ගේ විභාග ප්‍රතිඵල අවලංගු කරන්නේ යැයි ද ඉහත පරීක්‍ෂණ වලදී චෝදනා ඔප්පු නොවූ සෙසු අයදුම්කරුවන්ගේ ප්‍රතිඵල නිකුත් කිරීමට තීරණය කළේ යැයි ද කොමසාරිස් ජනරාල්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051411</link>
    <topic>ශ්‍රී ලංකා යුද හමුදාවේ සාමාජිකයන් බෝධිරාජාරාමයේදී පෙහෙවස් සමාදන් වූ අයුරු.</topic>
    <author>ඡායාරූපය - හෝමාගම සංචාරක මංජුල හිරිපිටිය</author>
    <content>2600 වැනි ශ්‍රී සම්බුද්ධත්ව ජයන්තිය නිමිත්තෙන් ශ්‍රී ලංකා යුද හමුදාවේ සියලු නිලයන් නියෝජනය කරමින් හමුදා සාමාජිකයන් පන් දහසකට අධික පිරිසක් පනාගොඩ යුද හමුදා බෝධිරාජාරාමයේදී ඊයේ පෙහෙවස් සමාදන් වූ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051412</link>
    <topic>බකමූණන් ළඟ තබාගෙනරු. 20000 ක් දඩ කයි</topic>
    <author>සමන්ති වීරසේකර</author>
    <content>දුර්ලභ ඝනයේ බකමූණන් දෙදෙනෙකු කලක් සිට සිය නිවසේ ඇති කිරීමේ සිද්ධියක් සම්බන්ධයෙන් අත්අඩංගුවට ගත් පුද්ගලයකු රුපියල් විසිදහසක දඩ මුදලක් මත මුදා හරින ලෙස මහනුවර මහේස්ත්‍රාත් එස්. යූ. බී. කරල්ලියද්ද මහතා ඊයේ (12 දා) නියෝග කෙළේය.මෙසේ දඩමුදල් ගෙවීමට නියම වූයේ පිළිමතලාව ප්‍රදේශයේ ව්‍යාපාරිකයෙකුටයි. අදාළ බකමූණන් ඇතිකළ ව්‍යාපාරිකයා කඩුගන්නාව පොලිසිය මගින් අත්අඩංගුවට ගෙන ඊයේ (13) අධිකරණයට ඉදිරිපත් කළේය. සැකකරුට දඩ නියම කළ මහේස්ත්‍රාත් වරයා බකමූනන් වනජීවි දෙපාර්තමේන්තුවට භාර කරන ලෙසට පොලිසියට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051413</link>
    <topic>දෙදෙනෙක් කපා කොටා මැරුවාටතිදෙනෙකුට මරණ දඬුවම</topic>
    <author>ශිරෝමි අබයසිංහ</author>
    <content>පුද්ගලයන් දෙදෙනෙක් මන්නයකින් කපා කොටා මරා දැමී යැයි වරදකරුවන් වූ තිදෙනෙකුට කොළඹ මහාධිකරණ විනිසුරු බන්ධුල අතපත්තු මහතා විසින් ඊයේ මරණීය දණ්ඩනය පැනවිනි.පැරණි කෝන්තරයක් මත ඇති වූ ආරාවුලකදී මේ ඝාතනය සිදු කර ඇති බව පැමිණිල්ලේ සාක්කි මගින් අනාවරණය විය.මෙසේ මරණීය දණ්ඩනය ලැබුවේ දෙමටගොඩ මව්න් කුලසූරිය, කනමදි මනෝහරා හෙවත් ලොක්කා සහ ත්‍යාගරාජ සුරේෂ් යන අයයි.2002 පෙබරවාරි 23 දා දෙමටගොඩදී ලියනේ සුරාල් ලක්මාල් සහ වනසිංහලාගේ සුජිත් රූපසිංහ යන දෙදෙනා මරා දැමූවේයැයි විත්තිතරුවෝ අධිචෝදනා ලැබ සිටියහ.ඝාතනයෙන් සති 3 කට පමණ පසු විත්තිකරුවෝ පොලිස් මූලස්ථානයට භාර වී තිබේ.පැමිණිල්ල විසින් අධිචෝදනා සාධාරණ සැකයකින් තොරව ඔප්පු කර ඇතැයි තීරණය කළ විනිසුරුවරයා විත්තිකරුවෝ අධිචෝදනාවන්ට වරදකරු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051414</link>
    <topic>බැංකු කොල්ලකරු අතටම මාට්ටුවෙලා</topic>
    <author>නිහාල් ජයවර්ධන සහ මධ්‍යම පළාත් විශේෂ ධම්මික බණ්ඩාර</author>
    <content>මහනුවර අකුරණ ප්‍රදේශයේ පෞද්ගලික බැංකුවක් කොල්ලකා රුපියල් ලක්‍ෂ දොළහමාරක් රැගෙන පලා යාමට උත්සාහ කළ පුද්ගලයකු බැංකු කාර්ය මණ්ඩල නිලධාරීන් හා අවට රැස්ව සිටි පිරිස එක්ව අල්ලා පොලිසියට භාර දී ඇත.සැකකරු ඊයේ (13) දහවල් ව්‍යාජ පිස්තෝලයක් ද රැගෙන බැංකුවට ඇතුළුවී වෙඩි තබන බවට තර්ජනය කොට එම කොල්ලකෑම සිදුකර ඇති බව පොලිසිය පවසයි.මුදල් කොල්ලකෑමෙන් පසු සැකකරු බැංකුවෙන් පිටතට පැමිණ යතුරුපැදියෙන් පලා යාමට උත්සාහ කළ අවස්ථාවේදී ඔහු අල්ලා ගැනීමට බැංකුවේ නිලධාරීන් හා අවට පිරිස් සමත් වී ඇති අතර, සිද්ධිය සම්බන්ධයෙන් කටුගස්තොට පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051415</link>
    <topic>ගැමියන් මුලාකරමින් නීති විරෝධීවපිරමීඩ ක්‍රමයට මුදල් ගරලා</topic>
    <author>පුත්තලම සමූහ</author>
    <content>ගැමි ජනතාව මුලාකරමින් නීති විරෝධී ලෙස පිරමීඩ ක්‍රමයට මුදල් රැස්කිරීමට සාමාජික සාමාජිකාවන් බඳවා ගනිමින් පිහිටුවාගෙන ඇති මූල්‍ය සංවිධානයක තොරතුරු හෙළිකර ගෙන ඇති පුත්තලම පොලිස් කොට්ඨාසයේ වංචා විමර්ශන අංශයේ නිලධාරීන්, ඊට සම්බන්ධ යැයි සැකපිට සමෘද්ධි සංවර්ධන නිලධාරිනියක සහ ඇගේ සැමියා අත්අඩංගුවට ගෙන ඇත.සමාගම් ආඥා පනත යටතේ සමාගමක් වශයෙන් රජයේ ලියාපදිංචි කරගෙන ඇති මෙම සංවිධානයට බැඳීමෙන් අනාගතයේ ලබාගත හැකි වෙන මහා පරිමාණ ප්‍රතිලාභ රැසක් පෙන්වා දෙමින් ගම්වාසීන් මුලාකරමින් මෙම සංවිධානයට සාමාජික සාමාජිකාවන් බඳවාගෙන ඇති අතර, ඒ සඳහා එක් අයෙකුගෙන් අයකරගෙන ඇති සාමාජික ගාස්තුව රුපියල් 54500 කි.මෙම සංවිධානයට අලුතෙන් සාමාජිකයකු හෝ සාමාජිකාවක් බඳවා දෙන අයෙකුට රුපියල් 2500 ක මුදලක් හා තවත් වටිනා ත්‍යාගයක් බැගින් ලබාදීමේ උපාය ක්‍රම වැඩසටහනක් ද මෙහිදී ක්‍රියාත්මක වී ඇති බවටද තොරතුරු හෙළිකරගෙන ඇති පොලිසියේ වංචා විමර්ශන නිලධාරීන්, මේ වන විට එලෙසින් සාමාජික සාමාජිකාවන් 350 ත් 400 ත් අතර සංඛ්‍යාවක් බඳවාගෙන ඇති බවට ද තොරතුරු අනාවරණය කරගෙන ඇත.ඉහත තොරතුරු හෙළිකර ගත් විමර්ශන නිලධාරීන් මේ සම්බන්ධයෙන් සැකපිට පුත්තලම අට්ටවිල්ලුව ප්‍රදේශයේ සමෘද්ධි සංවර්ධන නිලධාරිනියක සහ ඇගේ සැමියාත් පොලිස් අත්අඩංගුවට ගෙන ඇත.මෙසේ අත්අඩංගුවට ගෙන ඇති එක් අයකු සමෘද්ධි නිලධාරිනියක් බැවින්, ගම් මට්ටමේ සමෘද්ධිලාභීනුත් මෙයට සම්බන්ධ කරගෙන ඇත්දැයි සැකකරන පොලිසිය ඒ පිළිබඳව විධිමත් පරීක්‍ෂණයක් ක්‍රියාත්මක කර ඇත.වයඹ බටහිර නියෝජ්‍ය පොලිස්පති රවී විජේගුණවර්ධන, පුත්තලම කොට්ඨාස පොලිස් අධිකාරි එච්. එම්. ධර්මසේන යන මහත්වරුන්ගේ උපදෙස් පරිදි පුත්තලම සහකාර පොලිස් අධිකාරි අයි. ජී. සුගතපාල මහතාගේ අධීක්‍ෂණය යටතේ පුත්තලම කොට්ඨාස වංචා විමර්ශන අංශයේ ස්ථානාධිපති උප පොලිස් පරීක්‍ෂක ආර්. අයි. ඩී. සේමසිංහ මහතා ප්‍රමුඛ පොලිස් කණ්ඩායමක් වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051416</link>
    <topic>අතුරුදහන්වූවැයි කී අයගේ මළසිරුර කළුගඟේ</topic>
    <author>කළුතර මධ්‍යම සමූහ</author>
    <content>ඉකුත් 10 වනදා අතුරුදහන් වූ 35 හැවිරිදි පුද්ගලයකුගේ මළසිරුර ඊයේ (13) සවස කළුතර රෙමුණගොඩ ප්‍රදේශයේ කළු ගඟේ පාවෙමින් තිබූ බව දකුණු කළුතර පොලිසිය කියයි.මොහු කළුතර පලාතොට විජයගම ප්‍රදේශයේ නිවෙසක් කුලියට ගෙන පදිංචිව සිටි ජයමුනි අරුණ තිලකරත්න නම් අය බව හඳුනාගෙන තිබේ.විවාහ මංගල උත්සව සඳහා ‘සෙටි බැක්’ කුලියට දෙන අයෙකු බව කියන මොහු ඉකුත් 10 වනදා රාත්‍රී 11 ට පමණ නිවසින් පිටව ගොස් ඇත්තේ දුරකථන ඇමතුමකට අනුව බව පොලිසිය කියයි.මොහු ගමන් ගත් මෝටර් රථය තෙබුවන පොලිස් වසමේ දමා ගොස් තිබියදී තෙබුවන පොලිසිය පෙරේදා (12) සොයාගෙන තිබුණි.කළු ගෙඟ් මළ සිරුරක් පාවෙන බටව වැලි ගොඩ දමන්නන් ප්‍රකාශ කිරීමෙන් පසුව කළ සෝදිසියේදී මේ 10 වනදා සිට අතුරුදහන්ව සිටින අයගේ සිරුර බව හඳුනාගෙන ඇත.ඊයේ (13) සවස 6 වනතුරුත් මේ මළ සිරුර ගොඩ ගෙන නොතිබූ අතර මේ පිළිබඳව කළ විමසුමකදී කළුතර මූලස්ථාන පොලිස් පරීක්ෂක සමන්ත වෙදගේ මහතා ප්‍රකාශ කළේ තවදුරටත් පරීක්ෂණ පවත්වන තුරු මෙය කුමන ආකාරයෙන් සිදුවූ මරණයක්ද යන්න ප්‍රකාශ කළ නොහැකි බවයි.කළුතර කොට්ඨාස භාර පොලිස් අධිකාරි ලලිත් පතිනායක හා කළුතර මූලස්ථාන පොලිස් පරීක්ෂක සමන්ත වෙදගේ යන මහත්වරුන්ගේ මෙහෙයවීම යටතේ වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051417</link>
    <topic>ගෙල කපා අයෙක් මරා ගඟකට දැමීමේ සිද්ධියේසැක කාන්තාව හා තරුණයා රිමාන්ඩ්</topic>
    <author>සිරන්ජනි කුමාරි</author>
    <content>තියුණු ආයුධයකින් ගෙළ කපා පුද්ගලයෙකු ඝාතනය කර සිරුර ගඟකට දැමීමේ සිද්ධිය සම්බන්ධයෙන් සැකපිට අධිකරණයට ඉදිරිපත් කළ කාන්තාවක හා තරුණයෙකු තවදුරටත් මේ මස 27 වන දින දක්වා රක්ෂිත බන්ධනාගාරගත කිරීමට කොටුව මහේස්ත්‍රාත් ලංකා ජයරත්න මෙනවිය නියම කළාය.සැකකාරිය විදේශගතව සිට ලංකාවට පැමිණෙන අවස්ථාවේදී පොලිසිය විසින් අත්අඩංගුවට ගෙන අධිකරණයට ඉදිරිපත් කොට තිබිණ.අජිත් කුමාර නැමැති මරණකරු 2010/6/26 වන දින සැකකාරිය හා අනෙක් සැකකරු එක්ව ඝාතනය කර ඇතැයි පොලිසිය අධිකරණයට වාර්තා කර තිබිණ.මරණකරු අතරුදහන් බවට කොල්ලුපිටිය පොලිසියට ලද පැමිණිල්ලක් ඔස්සේ කරන ලද විමර්ශනයකදී අතුරුදහන් පුද්ගලයා ඝාතනයට ලක් කර ඇති බවට තොරතුරු අනාවරණය වී තිබේ.මෙම මෘත දේහය නාඳුණන මළ සිරුරක් වශයෙන් හඳුනා ගත්තද එය පිහියෙන් ඇන ගෙළ කපා සිදුකරන ලද ඝාතනයක් බවට මරණ පරීක්ෂණයේදී හෙළි වී තිබේ.සිද්ධියට අදාළව පැවැත්වූ හඳුනාගැනීමේ පෙරට්ටුවේදී සැකකරු පමණක් සාක්කිකරුවන් විසින් හඳුනා ගෙන ඇත.සිද්ධිය නැවත කැඳවීම මේ මස 27 වන දිනට කල් තැබූ මහේස්ත්‍රාත්වරිය එතෙක් සැකකරුවන් රක්ෂිත බන්ධනාගාරගත කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051418</link>
    <topic>මීගමුවට දැවැන්ත තල්මසකු ගොඩ ගසා...</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>මීගමුව ඒත්තුකාල වෙරළ උද්‍යානයේ මුහුදු වෙරළට 12 දා රාත්‍රී දැවැන්ත තල්මසකු ගොඩ ගසා තිබුණි. දිගින් අඩි 50ක් පමණය. තල්මසා දැකබලා ගැනීමට විශාල ජනතාවක් ඊයේ දවස පුරා පැමිණෙමින් සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051419</link>
    <topic>වෙසක් සමයට විශේෂ දුම්රිය සේවා</topic>
    <author>ශීලා උඩුවර</author>
    <content>දෙදහස් පන්සිය ශ්‍රී සම්බුද්ධත්ව ජයන්තිය නිමිත්තෙන් වෙසක් වන්දනාවේ යන බැතිමතුන්ගේ ගමන් පහසුව සඳහා දුම්රිය දෙපාර්තමේන්තුව මේ 16 වැනිදා සිට 20 වැනිදා දක්වා විශේෂ දුම්රිය සේවා ක්‍රියාත්මක කරයි.මීට අමතරව 17 හා 18 දිනවල ධාවනය වන දුම්රියන් සඳහා අමතර මැදිරි යොදනු ලැබේ. සියලු ශීඝ්‍රගාමී දුම්රියන් නගරාන්තර හා රාත්‍රී තැපැල් දුම්රියන් 17 හා 18 යන දිනවල කැලණිය දුම්රිය ස්ථානයේදී නවත්වා ධාවනය කෙරේ.හදිසි මගී අවශ්‍යතාවයන් ඇතිවුවහොත් යෙදවීම සඳහා අමතර බලවේග කට්ටල දුම්රියක් සූදානම් කර තිබෙන බව දුම්රිය අධ්‍යක්‍ෂ විජය සමරසිංහ මහතා කීවේය.16 වැනිදා පස්වරු 2.25 ට මාතරින් පිටත්ව රාත්‍රි 12 ට අනුරාධපුරයට ද, කොළඹ කොටුවෙන් පස්වරු 1.15 ට පිටත්ව පස්වරු 5.55 ට අනුරාධපුරයට ද, පස්වරු 6 ට කොළඹ කොටුවෙන් පිටත්ව අනුරාධපුරයට රාත්‍රි 10.30 ටද,17 වැනිදා අනුරාධපුරයෙන් පස්වරු 8.30 ට පිටත්ව කොළඹ කොටුවට පසුදින අළුයම 1.20 ටද, මහවෙන් පෙරවරු 3 ට පිටත්ව අළුයම 4.36 ට අනුරාධපුරයට ද, අනුරාධපුරයෙන් පස්වරු 3 ට පිටත්ව කොළඹ කොටුවට පසුදින අළුයම 4.10 ටද, වව්නියාවෙන් පස්වරු 4.30 ට පිටත්ව අනුරාධපුරයට පස්වරු 5.45 ට ද,17 සහ 18 යන දිනයන්හි - මහනුවරින් පෙරවරු 6.40 ට පිටත්ව කොළඹ කොටුවට රාත්‍රි 9.42 ටද, කොළඹ කොටුවෙන් පස්වරු 11.15 ට පිටත්ව රඹුක්කනට පසුදින අලුයම 1.36 ටද,17 සහ 19 දිනවල - අළුත්ගමින් රාත්‍රි 8.30 ට පිටත්ව මරදානට රාත්‍රි 10.34 ටද,18 වැනි දින - අනුරාධපුරයෙන් පෙරවරු 8.20 ට පිටත්ව කොළඹ කොටුවට පස්වරු 1.10 ටද, අනුරාධපුරයෙන් පස්වරු 1.15 පිටත්ව කොළඹ කොටුවට පස්වරු 6.25 ටද,15, 18 හා 20 දිනවල - මරදානෙන් මධ්‍යම රාත්‍රී 12 ට පිටත්ව අළුයම 2.12 ට අළුත්ගමට ද,කොළඹ කොටුව - ත්‍රිකුණාමලය රාත්‍රි තැපැල් දුම්රියට හා මාතර - මැදවච්චිය, කොටුව - තාණ්ඩිකුලම දුම්රියන්ට අමතර මැදිරි යොදවනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=n11051420</link>
    <topic>වත්තල-මාබෝල සන්ධාන මනාප යළි ගණින ලෙස නඩු</topic>
    <author>ශිරෝමි අබයසිංහ</author>
    <content>පසුගියදා පැවති පළාත් පාලන මැතිවරණයේ දී වත්තල මාබෝල නගර සභාව සඳහා එක්සත් ජනතා නිදහස් සන්ධානය වෙනුවෙන් තරග වැදුණු අපේක්ෂකයින් ලැබූ මනාප ඡන්ද යළි ගණන් කරන ලෙස ඉල්ලමින් එම සන්ධානයෙන් තරග කර තේරී පත් නොවූ අපේක්ෂකයින් දෙදෙනෙක් අභියාචනාධිකරණය හමුවේ ඊයේ (13) නඩු පැවරූහ.ුමේධ නයනධාරි ජයවීර සහ දිනේශ් රුක්මල් අසංග පෙරේරා මහත්වරු පෙත්සම්කරුවෝ වෙති.මැතිවරණ කොමසාරිස් මහින්ද දේශපි‍්‍රය, කොළඹ තේරීම් භාර නිලධාරියා, වත්තල මාබෝල නගර සභා ඡන්දයේ ගණන් කිරීමේ ප්‍රධාන නිලධාරියා, සහකාර තේරීම් භාර නිලධාරියා, සන්ධානයේ මහ ලේකම් සුසිල් ප්‍රේමජයන්ත මහත්වරුන් ඇතුළු පහළොස් දෙනෙකු වගඋත්තරකරුවන් කරමින් පෙත්සම ඉදිරිපත් කර තිබේ.වේයන්ගොඩ, පත්තලෙදර ගණන් කිරීමේ මධ්‍යස්ථානයේ කාමර අංක 01 තුළ ගණන් කළ අයුරු අවිධිමත් සහ සැක සහිත බවත් එමගින් ප්‍රකාශිත ප්‍රතිඵලය පිළිගැනීමට නොහැකි බවත් පෙත්සම්කරුවෝ සඳහන් කරති. ඡන්ද පත්‍රිකා 50 හේ මිටි බඳින අවස්ථාවේ දී ප්‍රථමයෙන් ඡන්ද 6626ක් ලැබී තිබුණ බවත් ගණන් කිරීමේ නියෝජිතයින් තේ බීමට එළියට ගොස් ආපසු එන අවස්ථාවේ දී ඡන්ද ප්‍රමාණය 2676ක් වී තිබූ බවද පෙත්සම සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105141</link>
    <topic>ලාහුගල පුරාවිද්‍යා රක්ෂිතයේඅනවසර ගල්කොරියක් තහනම් කරයි</topic>
    <author/>
    <content>ලාහුගල පුරාවිද්‍ය භූමියට අයත් බව කියන පොතුවිල් සෙම්ගමුව 5 කණුව ප්‍රදේශයේ අනවසරයෙන් පවත්වාගෙන ගිය ගල්කොරියක් පසුගියදා තහනම් කළ බව අම්පාර දිස්ත්‍රික් සහකාර පුරාවිද්‍යා අධ්‍යක්ෂ එච්. එම්. සුමනදාස මහතා පැවැසීය.මෙම ගල්කොරිය පුරාවිද්‍යා දෙපාර්තමේන්තුවට අයිති ඉපැරැණි නටබුන් තිබෙන ගල් පර්වතයක පවත්වාගෙන ගොස් ඇත.ගල්කොරිය පවත්වාගෙන යාමට බලපත්‍රයක් 2007 වර්ෂයේ මුල්වරට ලබාගෙන ඇති අතර ඉන්පසුව වසරින් වසර බලපත්‍රය අලුත් කිරීමට නියමිත වූවත් මේ දක්වා එම බලපත්‍රය අලුත් කර නොමැත.පසුගියදා මෙම ගල්කොරිය පරීක්ෂා කළ සහකාර අධ්‍යක්ෂවරයාට දැකගත හැකිවී ඇත්තේ මෙය පුරාවිද්‍යා දෙපාර්තමේන්තුවට අයිති බව කියන ඓතිහාසික නටබුන් තිබෙන ස්ථානයක් බවයි. ස්ථානයේ ඉපැරැණි පඩිපෙළ ගල්කටාරම් කෝවළවල් (ගල්කැටයම් කිරීම සඳහා ආයුධ පන පොවා ගන්නා වළවල්) මෙන්ම ක්‍රි. පූ. 3 වැනි සියවසට අයත් යැයි පැවසෙන ඉපැරැණි කැඩොල් කෑලි, ලෙන් සහ සංඝයාවහන්සේ භාවනා කිරීම සඳහා උපයෝගී කරගන්නා කුඩගල මෙහි දක්නට ඇති අතර මේ වනවිට ගලේ විශාල කොටසක් කඩා ඉවත් කර ඇත.ලාහුගල පුරාවිද්‍යා ස්ථානභාර නිලධාරී එස්. රත්න ශාන්ත මහතා ද මේ අවස්ථාවට සහභාගි විය. මෙම අනවසර ගල්කොරියේ වැඩ කටයුතු නතර කරන ලෙස බලධාරීන් දැනුවත් කර ඇති අතර ඒ පිළිබඳව නිරන්තර අවධානයෙන් සිටින බවත් ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105142</link>
    <topic>මාතර-කතරගම අතර දුම්රිය ස්ථානආශ්‍රිතව කුඩා නව නගර ඉදි කරයි</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>මාතර කතරගම නව දුම්රිය මාර්ගය ඉදි කිරීමේ කටයුතු කඩිනම් කරයි. නව දුම්රිය මාර්ගය ඉදි කිරීමේදී නව දුම්රිය නැවතුම් පොළ 16ක් ඉදි කෙරෙනු ඇත.නව දුම්රියපොළ ඉදි කෙරෙනුයේ පිලදූව, කැකණදුර, බඹරැන්ද, දික්වැල්ල, බෙලිඅත්ත, තංගල්ල, නෙටොල්පිටිය, රන්න, හුංගම, නෝනාගම, අම්බලන්තොට, හම්බන්තොට, වීරවිල, තිස්සමහාරාමය, බෝගහපැළැස්ස, කතරගම ප්‍රදේශ වලය. නව දුම්රිය ස්ථාන පසුබිම් කරගෙන කුඩා නව නගරයන්ද ඉදි කරයි.මාතර කතරගම නව දුම්රිය මාර්ගය ඉදි කිරීමේ ව්‍යාපෘතිය සඳහා වැය කෙරෙන මුදල රුපියල් කෝටි එක්දහස් පන්සීයකට ආසන්නය. මහින්ද රාජපක්ෂ ජනපතිතුමන්ගේ උපදෙස් මත ඉඳි කෙරෙන මාතර කතරගම නව දුම්රිය මාර්ගයේ විශාල පාලම් 04 ක්ද, ඉදි කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105143</link>
    <topic>නැඟෙනහිර සෞඛ්‍ය කම්කරු පුරප්පාඩුපුරවන්න අනුමැතිය ඉල්ලයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැඟෙනහිර පළාත් සෞඛ්‍ය සේවාවේ පවතින කම්කරු පුරප්පාඩු 1001ක් සඳහා පත්වීම් ලබා දීමට මධ්‍යම රජයෙන් අනුමැතිය ඉල්ලීමට පළාත් සභා ඇමැති මණ්ඩලය තීරණය කර තිබේ. මේ සඳහා පළාත් සභා ඇමැති මණ්ඩලයේ අනුමැතිය ලැබී ඇති අතර මධ්‍යම රජයේ අනුමැතියට ඉදිරියේදී ඉදිරිපත් කරන බව පළාත් සභා ඇමැති එස්. එම්. උදුමා ලෙබ්බේ මහතා පැවැසීය.පුරප්පාඩු වී තිබෙන තනතුරු පුරප්පාඩු අතර සනීපාරක්ෂක කම්කරු පත්වීම් 636 ක් හා සාමාන්‍ය කම්කරු පත්වීම් 365 ක් වේ.මෙම පත්වීම් කඩිනමින් පිරවීමේ අවශ්‍යතාව ඇමැති මණ්ඩලය තීරණ දැනුම් දෙමින් පළාත් සභා ඇමැති එස්. එම්. උදුමා ලෙබ්බේ මහතා තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105144</link>
    <topic>නීති විරෝධීව විදුලිය ලබා ගත්362කට රු. ලක්‍ෂ 5ක දඩ</topic>
    <author>තිහගොඩ සමූහ – පී. පී. ජී. සුගතදාස</author>
    <content>ජාතික විදුලි පද්ධතියෙන් නීති විරෝධීව විදුලිය ලබා ගත් අම්පාර ප්‍රදේශයේ පුද්ගලයන් තුන්සිය හැට දෙදෙනෙකුගෙන් දඩ ලෙස රුපියල් පනස්ලක්‍ෂයකට වැඩි මුදලක් අයකැර ගැනීමට විදුලිබල මණ්ඩල විමර්ශක නිලධරයෝ පසුගියදා සමත් වූහ.නැඟෙනහිර පළාතේ අම්පාර දිස්ත්‍රික්කයේ කල්මුණේ අක්කරෙයිපත්තු පොතුවිල් ප්‍රදේශවල වැටලීම් සිදුකැරිණි. අයථා ලෙස විදුලිය පරිහරණය කළ සිද්ධීන් 181, විදුලි මීටර් වෙනස් කිරීමේ සිද්ධීන් 382 ක්, නීති විරෝධීව ජාතික විදුලිබල පද්ධතියෙන් විදුලිය ලබාගැනීමේ සිද්ධීන් 143 ක් වෙති.අනාවරණය කැර ගැනුණ සැකකරුවන් අධිකරණයට ඉදිරිපත් කිරීමෙන් පසු දඩය ලෙස රුපියල් දසලක්‍ෂ 1.8 මුදලක් ද, විදුලිබල මණ්ඩලයේ අලාභය ලෙස රුපියල් දසලක්‍ෂ 3.4 ක් ලෙසින් මුළු අලාභය රුපියල් දසලක්‍ෂ 5 ට අධික වී ඇති බවට ලංකා විදුලිබල මණ්ඩලය ගණන් බලා ඇතැයි විදුලිබල හා බලශක්ති අමාත්‍යාංශය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105145</link>
    <topic>බේරුවල-මස්සල පේෂකර්මාන්තගොඩනැඟිලි සංකීර්ණය කැළෑවට ගිහින්</topic>
    <author>කටුකුරුන්ද සමූහ – කපිල කුලසිංහ</author>
    <content>බේරුවල නගරයට ආසන්නව මස්සල හන්දියේ ඇති පේෂකර්මාන්ත ගොඩනැඟිලි සංකීර්ණය විනාශ වෙමින් පවතී.විශාල භූමි ප්‍රමාණයක ඉදිවී ඇති මේ සුවිසල් ගොඩනැඟිලි සංකීර්ණය මෙලෙස වල්බිහිවී යාම කනගාටුවට කරුණක් යැයි ප්‍රදේශවාසීහු පවසති.වසර කීපයකට ප්‍රථම මෙහි නිෂ්පාදන කටයුතු සාර්ථකව සිදු වූ බවත්, පසුකාලීනව විවිධ හේතූන් මත නිෂ්පාදන ක්‍රියාවලිය නවතා දැමූ බවත්, ප්‍රදේශවාසීහු පවසති.දිගු ඉතිහාසයකට නෑකම් කියන මේ ගොඩනැඟිලි සංකීර්ණයේ පිටුපස වනයක සිරි ගෙන ඇත. මේ නිසා එහි ඇති ජනෙල් දොරවල් ආදිය ද දිරාපත් වෙමින් පවතී. මේ අවට කැළෑවෙන් වැසී තිබීම නිසා එය ප්‍රදේශවාසීනටද මහත් හිරිහැරයක් වී තිබේ.කොළඹ – ගාල්ල ප්‍රධාන මාර්ගයට මුහුණලා පිහිටි මේ ගොඩනැඟිල්ල තවදුරටත් දිරාපත් වී යාමට ඉඩ නොදී ප්‍රයෝජනවත් කාර්යයක් සඳහා කඩිනමින් යොදා ගැනීමට බලධාරීන්ගේ අවධානය යොමු විය යුතු බව ප්‍රදේශවාසීහු අවධාරණය කරති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105146</link>
    <topic>පාණදුර-ගල්තුඩේ ප්‍රදේශයටමාතෘ සායනයක් ඕනෑ</topic>
    <author>වාද්දුව සමූහ එස්. ආර්. පියදාස</author>
    <content>පාණදුර ප්‍රාදේශීය සභා බල සීමාවේ ගල්තුඩේ ප්‍රදේශයට මාතෘ හා ළමා සායනයන් නොමැති වීම නිසා එම ප්‍රදේශයේ මවුවරුන්ට සහ ගැබිනි මාතාවන්ට තම සායන කටයුතු කර ගැනීමේදී දැඩි දුෂ්කරතාවලට මුහුණ පෑෑමට සිදුවී තිබේ.මේ නිසා ඔවුනට ඈත ප්‍රදේශවල තිබෙන සායනවලට ගොස් තම සායන කටයුතු කර ගැනීමට සිදුවීමෙන් ගමන් බිමන් දුෂ්කරතා මතුවී ඇතැයි මැසිවිලි නගති.ගල්තුඩේ ප්‍රදේශයට පවතින මේ අඩුපාඩුවට පිළියම් වශයෙන් ඒ ප්‍රදේශයට සායනයක් ලබාදෙන ලෙස පාණදුර ප්‍රාදේශීය සභා සභාපති සුනේත්‍රලාල් ප්‍රනාන්දු මහතා තම සභාවට යෝජනාවක් ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105147</link>
    <topic>බහින්බස් වීම දුරදිග ගොස්මිතුරාගෙන් ‘ හෙන්ඩු ‘ ප්‍රහාරයක්</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>මිතුරන් දෙදෙනෙක් අතර හටගත් බහින්බස් වීමක් දුර දිග යාමෙන් එක් මිතුරෙකු විසින් අනෙකාට හෙණ්ඩුවකින් ඇනීම නිසා බරපතළ ලෙස තුවාල ලබා හොරණ රෝහලට ඇතුළත්කර ඇතැයි ඉංගිරිය පොලිසියෙන් වාර්තා වේ.හෙණ්ඩු ප්‍රහාරයට ලක්ව ප්‍රතිකාර ලබන තැනැත්තා 26 හැවිරිදි විවාහකයෙකි.සිද්ධියට අදාළ සැකකරු දැනට පලාගොස් ඇති අතර එම පුද්ගලයා අත් අඩංගුවට ගැනීමට ඉංගිරිය පොලිස් ස්ථානාධිපති පොලිස් පරීක්‍ෂක ප්‍රසන්න වැලිකළ මහතාගේ උපදෙස් පරිදි අපරාධ විමර්ශන අංශයේ ස්ථානාධිපති උප පොලිස් පරීක්‍ෂක කේ. ජී. විජේරත්න මහතා ඇතුළු පොලිස් කණ්ඩායමක් පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105148</link>
    <topic>සීදුවේ පෞද්ගලික ආයතනයකරසායනික ද්‍රව්‍ය පාර්සලයක් නැතිවෙලා</topic>
    <author>සීදුව සමූහ නිශ්ශංක පියරත්න</author>
    <content>සීදුව මුකලංගමුවේ පෞද්ගලික ආයතනයක තිබි ඇති රසායනික ද්‍රව්‍ය තොගයක් අතුරුදන් වී ඇති බවට සීදුව පොලිසියට පැමිණිලි කර ඇත. රුපියල් ලක්ෂයක් පමණ වටිනා මේ රසායනික පාර්සලය අතරුදන් වී ඇත්තේ පසුගිය 30 වෙනි දින බව පැමිණිල්ලේ සඳහන්ය.සීදුව පොලිසියේ අපරාධ විමර්ෂණ අංශයේ ස්ථානාධිපති පොලිස් පරීක්ෂක ගුණසේන හඹුරුගල මහතා ඇතුළු පොලිස් නිලධාරිහු මේ පිළිබඳ පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r1105149</link>
    <topic>මගේ පුතාට මේවාගේ අපරාධයක්කෙළේ මොන හිතකින්ද දෙවියනේ</topic>
    <author>පමුණුගම සමූහ ඩී. එන්. බී. කිරිහෙට්ටි</author>
    <content>මමයි දරු තිදෙනායි දිලීපයි ඉතා සතුටින් ජීවත්වුණා. ඔහු දරුවන්ට කිසි දෙයකින්වත් අඩුවක් කළේ නෑ. ගමේ හැම දෙයකටම ඉදිරිපත් වී කටයුතු කළා යැයි තම සැමියාගේ අකල් වියෝවෙන් කම්පා වෙන දිල්රුක්ෂි සපරමාදු මහත්මිය හඬා වැලපුණාය.ඉකුත් පළමුවැනි දින රාත්‍රී 9.30 ට පමණ බෝපිටිය ග්‍රාමීය බැංකුව ඉදිරිපිට පමුණුගම පොලිසියට යාබදව සාහසිකයකුගේ වෙඩි පහරින් මියගිය පමුණුගම බෝපිටිය ග්‍රාමයේ ජේ. ඒ. ඩී. දිලීප ජයලාල් ගේ බිරිය මෙසේ කම්පා වන්නීය.දිලීප පස් සැපයීමේ කටයුතුවල නිරතව සිටියේය. ඔහු යටතේ සේවකයෝ කිහිප දෙනකුද වැඩකළා.මියගිය දිලීපගේ මව වන ඒ මේරි ඇන්සලින් මහත්මිය මෙසේ කීවාය.මට දුවල තිදෙනෙක් හා පුතුන් දෙදෙනෙක් ඉන්නවා මේ පස් දෙනා දුක සැප බෙදාගෙන එකට ජීවත්වුණා. මගේ ස්වාමි පුරුෂයා මියගිය දිනයේ පටන් මාව රැකබලා ගත්තේ දිලීප පුතා. පුතාට මෙවන් විපතක් සිදුවේ යැයි කියා මා සිතුවේ නෑ. ඔහු එතරම් හොඳ කෙනෙක්. තරහවක් තිබෙනවා නම් අතක් පයක් හෝ කඩා දමන්න තිබුණා. එසේ නොකර මෙවැනි අපරාධයක් කළේ මොන සිතකින්ද දන්නේ නැහැ.තම පියා නැති දුකින් තැවෙන නෙත්මි කෞශල්‍ය දුව, ඩිනාල් මිහිරංග පුතා හා තවමත් චූටි මල් කැකුලක් වන අවුරුදු එකහමාරක් වයස දුව දෙල්මි තමාරා තම මවගේ ඇකයේ තුරුලු වෙමින් පියාගේ ශෝකය දරාගත නොහැකිව පසුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r11051410</link>
    <topic>රණාල උප තැපැල් හලවැසිදාට මඩවගුරක්</topic>
    <author>කඩුවෙල සමූහ සමන්ති මිරියගල්ල</author>
    <content>කඩුවෙල වැනි සීඝ්‍ර දියුණුවකට නතු වූ ප්‍රදේශයක් පහසුකම් නොමැති උප තැපැල් කාර්යාලයක් පැවතීම පිළිබඳව ජනතාව පසුවන්නේ කනස්සල්ලෙනි.රණාල ග්‍රාමයේ පිහිටා ඇති මේ තැපැල් කාර්යාලය වැසි දිනට මඩවගුරක් බව ප්‍රදේශවාසීහු පවසති.මේ උපතැපැල් කාර්යාලය වසර 50කටත් වඩා පැරණිය. තැපැල් ස්ථානාධිපතිනිය ඇතුළුව ලියුම් බෙදන්නන් පස් දෙනෙක්ද මෙහි සේවය කරති.එම්. පියසීලි (58)මේ තැපැල් කන්තෝරුවට ආවහම අපිවගේ වයසක අයට ඉදගන්න තැනක් නෑ. වැහි දවසට වතුරෙන් පිරෙනවා. දූවිලි කුණු පිරිලා.හැමදෙනාටම පහසු තැනකට තැපැල් කන්තෝරුව ගෙන යනවා නම් අපි කැමතියි. රනාල, ග්‍රාමීය බැංකු ගොඩනැගිල්ලට හෝ මේ උපතැපැල් කාර්යාල රැගෙන යන්න .නිලන්ති සිල්වා (45)විශ්‍රාම වැටුප් ලබන පිරිස පනහකට අධික ප්‍රමාණයක් මෙතනට එනවා . සමහරු බිම ඉදගෙන ඉන්නේ අව්වට වෙලා. සමහර වයසක අයට කලන්තේ පවා හැදෙනවා. අඩුම ගානේ වාඩිවෙන්න ඉඩක් හෝ පුටුවක්වත් නැහැ. රෑට හිගන්නෝ මෙතැන නිදාගෙන බිම අපිරිසුදු කරනවා. තැපැල් කාර්යාලයකට සුදුසු ගොඩනැගිල්ලක් මේ අවටින් අඩු කුලියකට ලබා දිය හැකි නම් මේ ප්‍රශ්නයට සහනයක් ලැබෙනවා.රජයේ හෝ පෞද්ගලික අංශයේ අනුග්‍රහය මේ උප තැපැල් කාර්යාලය වෙත යොමුවෙනවා නම් ඒක ප්‍රදේශය වෙනුවෙන් කරන ලොකු සේවයක්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=r11051411</link>
    <topic>පාණදුර ජය මාවතට ජලය නෑ</topic>
    <author>වාද්දුව සමූහ එස්. ආර්. පියදාස</author>
    <content>පාණදුර ප්‍රාදේශීය සභා බල ප්‍රදේශයේ ජනතාව පානීය ජල දුෂ්කරතාවකින් පීඩාවට පත්වන බව ඒ ප්‍රදේශයේ ජනතාව පවසති.ඒ ප්‍රදේශයේ තිබෙන ළිංවල ජලය මලකඩ සහිත තෙල් ගතියකින් යුක්තව ඇති නිසා එම ළිං වල ජලය පානය සඳහා ප්‍රයෝජනයට ගත නොහැකි බව ජය මාවත දෑලේ ජීවත්වන ජනතාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105141</link>
    <topic>ක්‍රීඩා සංගම් 4ක ලොක්කන් 8කට දෙවසරක තනතුරු තහනමක්</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සංගම් හතරක ඉහළ තනතුරු දැරූ නිලධාරීන් අටදෙනෙකුට වසර 2ක් ක්‍රීඩා පරිපාලනයට සම්බන්ධ කිසිදු තනතුරක් දැරීම තහනම් කිරීමට ක්‍රීඩා අමාත්‍යාංශය තීරණය කර ඇත.ශ්‍රී ලංකා ක්‍රීඩා ඉතිහාසයේ පළමුවරට ජාතික ක්‍රීඩා සංගම් නිලධාරීන් පිරිසකට මෙවැනි දඩුවමක් ලබා දීම විශේෂ සිදුවීමකි.බොක්සිං, ස්කොෂ්, කරාටේ දෝ හා බැඩ්මින්ටන් යන සංගම්වල ඉහළ තනතුරු දැරූ නිලධාරීන් අටදෙනෙකුට මේ දඬුවම පනවා තිබේ.වාර්ෂික නිලවරණ පැවැත්වීමේදී සිදුවු අක්‍රමිකතා තරග සංචාරවලදී දූෂණ හා විනය විරෝධී කටයුතු පිළිබඳ චෝදනා මේ නිලධාරීන් පිරිසට එල්ලවී ඇත.ජාතික ක්‍රීඩා සංගම් කිහිපයක ක්‍රියාකාරීත්වයේ අඩුපාඩුකම් පිළිබඳ විවිධ චෝදනා ක්‍රීඩා ඇමැති මහින්දානන්ද අළුත්ගමගේ මහතාට ලැබී තිබුණි.සාමාජික ක්‍රීඩා සංගම්වලින් ඉදිරිපත් කර තිබූ චෝදනා අනුව ක්‍රීඩා සංගම් අටක පරිපාලන කටයුතු අත්හිටුවීමට ක්‍රීඩා ඇමැතිවරයා පියවර ගත්තේය.එම ක්‍රීඩා සංගම්වල ක්‍රියාකාරීත්වය පරිපාලන කමිටු අටක් යටතට පත්කළ ක්‍රීඩා ඇමැතිවරයා ඉදිරිපත් වූ චෝදනා පිළිබඳ සොයා බැලීමට ස්වාධීන පරීක්ෂණ කමිටුවක් පත් කළේය. අතිරේක ලේකම් නිමල් මිත්‍රරත්න මහතාගේ ප්‍රධානත්වයෙන් යුත් එම කමිටුව නිර්දේශ ගණනාවක් පරීක්ෂණ වාර්තාව මගින් ඉදිරිපත් කොට තිබුණි.බොක්සිං සම්මේලනයේ පරිපාලනය ඒකාධිපති ස්වරූපයෙන් තොරවිය යුතු බවට හා පොදු විනයක් ගොඩනැගිය යුතු බවට නිර්දේශ කරමින් එම පරිපාලනය අතුරු කමිටුවක් යටතට පත්කිරීමට ද, ලෝක සූරතා තරගාවලිය හේතුකොට ගෙන වර්ෂය අවසාන වනතුරු නෙට්බෝල් පරිපාලනය අතුරු කමිටුවක් යටතට පත් කිරීමට ද එම පරීක්ෂණ කමිටුව නිර්දේශ කර තිබේ.ස්කොෂ්, කරාතේ දෝ, කායවර්ධන, බැඩ්මින්ටන්, පාපැදි ක්‍රීඩා සංගම්වල නාමයෝජනා නැවැත කැඳවා ක්‍රීඩා සංවර්ධන දෙපාර්තමේන්තුවේ අධීක්ෂණය මත නිලවරණ පැවැත්වීමට නිර්දේශ කර ඇත.කබඩි නිලවරණය මේ වනවිට පවත්වා ඇති හෙයින් එම පරිපාලන ගැටළු විසඳී ඇතැයි කමිටු වාර්තාව මගින් වැඩිදුරටත් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105142</link>
    <topic>දෝනිගේ පිල පෙරමුණට</topic>
    <author/>
    <content>මහේන්ද්‍ර සිං දෝනිගේ නායකත්වයෙන් යුත් චෙන්නායි සුපර් කිංග්ස් පිල මේ වන විට ඉන්දීය ප්‍රිමියර් ලීග් තරගමාලාවේ ප්‍රසාද ලකුණු සටහනේ පෙරමුණ ගෙන සිටී. තරග 12 කට සහභාගි වී තරග 8 ක් ජයගෙන ලකුණු 16ක් ලබා ගෙන ඔවුන් පෙරමුණ ගෙන ඇති අතර තරග 11 කට සහභාගිවී තරග 8 ක් ජය ගෙන ලකුණු 16 ක් ලබා සිටින මුම්බායි ඉන්දියන් පිල දෙවන ස්ථානයේ පසුවේ.දිල්ලි ඩෙයාර් ඩෙවිල්ස් පිල සමග පැවැති තරගයේදී ලකුණු 18 ක ජයක් ලබාගත් චෙන්නායි සුපර් කිංග්ස් පිල පළමුව පන්දුවට පහර දුන් අතර නියමිත ඕවර 20 තුළදී කඩුලු 4 ක් දැවී ලකුණු 176 ක් රැස් කළේය. ඊට මහේන්ද්‍ර සිං දෝනි නොදැවී ලකුණු 63 ක්ද, සුබ්‍රමනියම් බද්‍රිනාත් ලකුණු 55 ක් හා මුරලි විජේ ලකුණු 35ක් එක් කළහ.පන්දු යැවීමේදී ඉර්ෆාන් පතාන්, වරුන් ආරෝන් හා අජිත් අගාකාර් එක කඩුල්ල බැගින් දවා ගත්හ.පිළිතුරු ඉනිම ක්‍රීඩා කළ දිල්ලි ඩෙයාර් ඩෙවිල්ස් පිලට ඕවර 20 තුළදී කඩුලු 6 ක් දැවී රැස්කර ගත හැකි වූයේ ලකුණු 158 ක් පමණි.ඊට ඉන්ෆාන් පතාන් නොදැවී ලකුණු 44 ක්, වෙනු ගොපාල් රාඕ ලකුණු 30 ක් හා නාමන් ඕජා ලකුණු 25ක් හා ඩේවිඩ් වෝනර් ලකුණු 21 ක් එක් කළහ.පන්දු යැවීමේදී රවි චන්ද්‍රන් අශ්වින් ලකුණු 19 කට කඩුලු 2 ක් හා ඩ්වේන් බ්‍රාවෝ ලකුණු 21 කට කඩුලු 2 ක් ද දවා ගත්හ.තරගයේ වීරයා සම්මානය මහේන්ද්‍ර සිං දෝනිට හිමිවිය.චෙන්නායි සුපර් කිංග්ස් පිල කඩුලු 4 ක් දැවී (ඕවර 20) 176මහේන්ද්‍ර සිං දෝනි (නොදැවී) 63, සුබ්‍රමනියම් බ්‍රදිනාත් 55, මුරලි විජේ 35 (වරුන් ආරොන් 20/1, ඉර්ෆාන් පතාන් 40/1, අජිත් අගාකාර් 49/1)දිල්ලි ඩෙයාර් ඩෙවිල්ස් පිල කඩුලු 6 ක් දැවී (ඕවර 20) 158ඉර්ෆාන් පතාන් (නොදැවී ) 49, වෙනුගොපාල් රාඕ 30, නාමන් ඕජා 25, ඩේවිඩ් වෝනර් 21(රවි චන්ද්‍රන් අශ්වින් 19/2, ඩ්වේන් බ්‍රාවෝ 21/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105143</link>
    <topic>මුරලි නවසීලන්තයට</topic>
    <author/>
    <content>ශ්‍රී ලංකාවේ ‘දඟ පන්දු රජා’ වන මුත්තයියා මුරලිදරන් නවසිලන්ත දේශීය විස්සයි20 තරගාවලියේ ලබන තරග වාරයට ක්‍රීඩා කරනු ඇත. ‘වෙලිංටන් ෆයර්බර්ඩ්ස්’ සමග ‘මුරලි’ගේ ගිවිසුම දැන් ස්ථිර වී තිබේ.ටෙස්ට් හා ජාත්‍යන්තර එක්දින තරගවල වැඩිම කඩුලුලාභියා ලෙස වාර්තා උසුලන මුරලිදරන් මෙසේ ක්‍රීඩා කිරීමට එකඟ වී ඇත්තේ ඔහු හිටපු නවසිලන්ත නායක ස්ටීවන් ෆ්ලෙමින් ට වූ පොරොන්දුවකට ගරු කිරීමක් ලෙසිණි.“නවසිලන්තයේ මා ගතකළ සෑම කාල වකවානුවකම මා සැමවිටම උපරිම සතුටක් ලැබුවා. සංචාරය කරන්නත් ක්‍රිකට් ක්‍රීඩා කරන්නත් එය හරිම සුන්දර රටක්” මුරලිදරන් නිවේදනයක් මගින් කියා සිටියේය. ‘මුරලි’ සමග ගිවිසුම නිවේදනය කළ වෙලිංටන් ප්‍රධාන විධායක ගැවින් ලාසන් එම ගිවිසුම හැඳින්වූයේ “මෙතෙක් බිහිවූ ශ්‍රේෂ්ඨතම ජාත්‍යන්තර ක්‍රිකට් ක්‍රීඩකයෙකුගේ සේවය ලබා ගැනීමට හැකි වීම ‘වෙලිංටන්’ ලැබූ අති විශිෂ්ඨ ශක්තියක්” ලෙසිණි.නවසිලන්ත දේශීය විස්සයි20 තරගාවලියේ කණ්ඩායම් 6 අතුරින් සිවුවැනි කණ්ඩායමට වඩා ප්‍රගතියක් කවදාවත් ලබා නැති ‘වෙලිංටන්’ පිලට මුරලිදරන්ගේ සේවය ඉතාමත් වටිනා එකකි. ඉන්දියා ප්‍රිමියර් ලීගයේ ‘චෙන්නායි සුපර් කිංග්ස්’ පිලට ක්‍රීඩා කරමින් සිටියදී ‘මුරලි’ හා ෆ්ලෙමින් අතර මිතුදමක් ඇති විය. ෆ්ලෙමින් පසුගිය තරගවාර දෙකේදී ‘චෙන්නායි’ පිලේ පුහුණුකරු වශයෙන් කටයුතු කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105144</link>
    <topic>හිටපු ක්‍රිකට් ක්‍රිඩකයාගේ පදක්කම් සොරකම් කරයි</topic>
    <author>ලන්ඩන් (ඒ.එෆ්.පී.)</author>
    <content>හිටපු වෝසෙස්ටර්ෂයර් හා එංගලන්ත තුන් ඉරියව්වෙන්ම කැපී පෙනුණු ක්‍රීඩක බැසිල් ඩි’ඔලිවෙයිරාට අයත් පදක්කම් හා කෞතුක භාණ්ඩ සොරකම් කොට තිබේ.ඩි’ඔලිවෙයිරාගේ ක්‍රීඩා දිවිය අගැයීමට ලක් කරමින් වෝසෙස්ටර්හි නිව් රෝඩ් ක්‍රීඩා පිටියේ ප්‍රධාන සාමාජිකයන්ගේ ක්‍රීඩාගාරයේ පැවැති ප්‍රදර්ශනයකින් මේ භාණ්ඩ සොරුන් විසින් පැහැර ගෙන තිබේ.සොරකම් කරන ලද භාණ්ඩ අතර ඩි’ඔලිවෙයිරාගේ 1973 බෙන්සන් ඇන්ඩ් හෙජස් කුසලාන අවසාන තරගයේ වීරයාට හිමි වූ රන් පදක්කම හා රිදී ගුරුලේත්තුවක්ද තිබී ඇත.“මේ භාණ්ඩවලට ඇත්තේ අනුස්මරණීය වටිනාකමකි” යැයි හිටපු වෝසෙස්ටර්ෂයර් ක්‍රීඩකයකු මෙන්ම දැන් එම ප්‍රාන්ත ඇකඩමියේ අධ්‍යක්ෂවරයාද වන ඩි’ඔලිවෙයිරාගේ පුතා, ඩේමියන් ඩි’ඔලිවෙයිරා පවසයි.“ශීත සෘතුවේදී ප්‍රදර්ශනය කිරීම සඳහා මේ භාණ්ඩ ලබා දෙන ලෙසට ප්‍රාන්තයේ උරුමය පිළිබඳ සමාජය විසින් අපෙන් ඉල්ලා සිටියා.”“මේ සොරකම කවුරු කළත් එය හරිම ලජ්ජා සහගත දෙයක්. මුදල්මය අතින් මේ භාණ්ඩවලට එතරම් වටිනාකමක් නැහැ. ඒවා ආපහු අපට ලැබේවි කියා අප සිතනවා.”දකුණු අප්‍රිකාවේ උපත ලද ඩි’ඔලිවෙයිරා 1966 හා 1972 කාලය අතරතුර පිත්තෙන් 40ක සාමාන්‍යයකින් යුතුව ටෙස්ට් තරග 44ක් එංගලන්තය වෙනුවෙන් ක්‍රීඩා කළේය. ඔහු ‘සුදු ජාතිකයෙකු නොවන’ නිසා පළමු පෙළ ක්‍රිකට් ක්‍රීඩා කිරීමට වර්ණභේදවාදී දකුණු අප්‍රිකාව ඔහුට ඉඩ නොදුන් බැවින් ඔහු බ්‍රිතාන්‍යට පැමිණියේය.1980 වසරේදී ක්‍රීඩකයකු ලෙසින් විශ්‍රාම යාමෙන් පසුව ඔහු වෝසෙස්ටර්ෂයර් පුහුණුකරු ලෙස පත්විය.එහෙත් ඔහු ප්‍රසිද්ධියට පත්වූයේ “ඩි’ඔලිවෙයිරා පළහිලව්ව” නිසාය. දකුණු අප්‍රිකාවේ තරග සංචාරයක නියැලීමට සිටි එංගලන්ත කණ්ඩායමට ඔහු ඇතුළත්ව සිටීම පිළිබඳව එවකට සිටි දකුණු අප්‍රිකානු රජය විරුද්ධ වීම නිසා එංගලන්තය ඒ 1968 සංචාරය අවලංගු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105148</link>
    <topic>තරග පාවා දුන්නේ හෂාන්මද?</topic>
    <author>ඩී.එල්. ආනන්ද, බෝපගොඩ</author>
    <content>මුදලට තරග පාවා දුන් බව හෂාන් පැවසුවත් ඒ කව්දැයි ඔහු සඳහන් කර නැත. මෙයින් පැහැදිලි වන්නේ එසේ තරග පාවා දුන්නේ ඔහුම බවයි. ඒ බවට හේතු සාධක ද ඉදිරිපත් කළ හැක. හෂාන් ක්‍රීඩා කරන සමයේ ඔහු පන්දුවට පහර දීමේදී (එක්දින තරගවලදී ද ටෙස්ට් තරගවල මෙන්) විශාල පන්දු ප්‍රමාණයක් වැය කරමින් අඩු ලකුණු ප්‍රමාණයක් ලබා ගත් බව හොඳටම මතකයේ ඇත.සංඛ්‍යා ලේඛන පරීක්ෂා කර බැලුවහොත් එක් දින තරගවල අඩුම ප්‍රහාරක වේගයක් රදවා ගත් පිතිකරුවා ඔහු ද වෙනත් ක්‍රිඩකයකු ද යන්න සොයා ගත හැක. මගේ මතකය නිවැරදි නම් අඩුම ප්‍රහාරක වේගයක් රදවා ගනිමින් තරග පාවා දීම ට කටයුතු කළ වෙනත් අයෙකු නොව හෂාන්ම ය.ශ්‍රී ලංකා ක්‍රිකට් ක්‍රීඩකයන් තරග පාවා දුන් බවට ප්‍රකාශයක් කිරීම ගැන හෂාන් තිලකරත්න මහතාට ප්‍රශංසා කළ යුතුය. අද ලංකාවේ සිටින සුපිරිම ධනවතුන් කණ්ඩායම හිටපු ශ්‍රී ලංකා කණ්ඩායම බව නොරහසකි. ඔවුන්ට මේ තත්ත්වයට පත්වීමට හැකි වී ඇත්තේ මුදලට තරග පාවා දීම් වැනි ක්‍රියා මගින් බව සිතීමට හැකි තරම් කරුණු තිබේ.විශාල මුදල් ප්‍රමාණයක් වියදම් කර උසස් අධ්‍යාපනය ලබා වෛද්‍ය, ඉංජිනේරු, නීතිඥ වැනි රැකියාවල නියුතු අයකුට වුවත් මේ ක්‍රීඩකයන්ගේ තත්ත්වයට ළංවීමටවත් නොහැක. මේ නිසා මෙවැනි ක්‍රීඩකයන්ගේ නම් ඉදිරි කාලයේදී හෂාන් තිලකරත්න මහතා විසින් හෙලි කළහොත් ඔවුන්ට උපරිම දඩුවම් දෙනු ඇතැයි යනු ලංකාවාසීන්ගේ විශ්වාසයයි.හිටපු ක්‍රිකට් නායක හෂාන් තිලකරත්න මහතා මෙරටේ ක්‍රිකට් කණ්ඩායමේ ක්‍රීඩකයන් අතරින් මුදලට තරග පාවාදීම් කළ අයගේ නම් සහ විස්තර හෙළිදරව් කරන බව පවසා තිබුණි. දූෂිතයන්ට ඉඩ නොදීමද හෂාන් තිලකරත්න මහතාට ආරක්ෂාව සපයා දීම ද යුතුකමකි. ක්‍රීඩකයන්ට ඉහළින් මුදල් රජ වී ඇති වර්තමානයේ අනෙකුත් ක්‍රීඩා අංශයන් මෙය ආදර්ශයක් වනු ඇත. දූෂණ හෙළි වනු ඇත. ජාත්‍යන්තරයට ද එය අදාළ වේ. ක්‍රීඩාව පෞද්ගලික තමන්ගේ දෙයක් බවට කරගන්නා අයට කම්මුල් පහරකි. ක්‍රීඩා තරග පාවා දෙන්ගේ නම් විස්තර දේපළ වත්කම් හෙළිදරව් කරන ලෙසට ජනතාව ඉල්ලා සිටිය යුතුයි.ශ්‍රී ලංකා ක්‍රිකට් ක්‍රීඩකයන් මුදලට තරග පාවාදීම ගැන කළ ප්‍රකාශය සම්බන්ධව ඔබේ මතයටත් ඉඩක් දීමට ‘දිනමිණ’ සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105145</link>
    <topic>තර්ස්ටන් චෙස් අයැදුම්පත් කැඳවයි</topic>
    <author/>
    <content>කොළඹ තර්ස්ටන් විද්‍යාලයීය චෙස් සංගමය සංවිධාන කරන බස්නාහිර පළාත් කේවල චෙස් තරගාවලිය මේ මස 27 – 28 – 29 තෙදින විද්‍යාලයීය ප්‍රධාන ශාලාවේදී පැවැත්වේ.අවුරුදු 8 න් පහළ, 10 න් පහළ, 12 න් පහළ 14 න් පහළ, 16 න් පහළ හා 20 න් පහළ වශයෙන් වයස් කාණ්ඩ හයක් යටතේ තරග සංවිධාන කොට තිබේ.සහභාගිවන සියලුම ක්‍රීඩක ක්‍රීඩිකාවන්ට සහභාගීත්ව සහතික හා විශේෂ සමරු තිළිණය බැගින් පිරිනැමේ. වැඩිම ජයග්‍රහණ හිමිකරගන්නා පාසලට සමස්ත සූරතාව පිරිනැමීමට නියමිතය. මේ තරගාවලියේ අවසාන ලියාපදිංචි කටයුතු මේ මස 25 – 26 තෙදින ප.ව. 2.00 සිට ප. ව. 4.30 දක්වා තර්ස්ටන් විදුහල් පරිශ්‍රයේදී සිදු කෙරේ.අකලංක උදාර 071 2193950, නුවන් මධුසංක 0711323424 , සමිත් ඩිල්ෂාන් ,0718929600 ඇමතීමෙන් විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105146</link>
    <topic>සුනීතාගේ චෙස් පොත් ඉන්දියාවට</topic>
    <author/>
    <content>ඇනටර්ලි කාපෝව් හා ලංකා චෙස් පදනමේ සභාපතිනි චෙස් ඔලිම්පියාඩ් රන් පදක්කම්ලාභී සුනීතා විජේසූරිය රචිත චෙස් පස්ල්ස් තමිල්නාඩු චෙස් සංගමයේ හිටපු මහලේකම් මුනුවල් එරන් මහතාට ප්‍රදානය කළ අවස්ථාව. චෙන්නායිහී පැවැති චෙස් තරගාවලියකට ද එක්වූ ඇය එකවර ක්‍රීඩිකාවන් 15 ක් සමග ක්‍රීඩාකර තරග 14 ක් ජයගෙන තරගයක් ජය පරාජයෙන් තොරව නිමාකිරීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=s1105147</link>
    <topic>කොහාල්විල විවෘතපාපැදි තරගය හෙට</topic>
    <author/>
    <content>කොහාල්විල එක්සත් මිතුරු කැල පළමුවරට සංවිධානය කරනු ලබන විවෘත පාපැදි තරගය හෙට (15) පෙරවරු 9.00 කොහාල්විලදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105141</link>
    <topic>නිවැරැදි පිළිවෙත් තිබෙනවා නම්සමාජය යහපත් වෙනවා</topic>
    <author/>
    <content>2600 වැනි සම්බුද්ධත්ව ජයන්තිය වෙනුවෙන් රටේ ඇති ප්‍රබෝධය, ආගමික ස්ථාන සහ ජනතාව පෙළ ගැසිය යුතු ආකාරය, පිළිබඳ අමරපුර ධර්මරක්ෂිත නිකායේ අනුනායක තිරිකුණාමලේ ආනන්ද නාහිමියන් සමඟ පැවැත් වූ සාකච්ඡාවකි.* සිදුහත් බෝසතාණන් වහන්සේ බුද්ධත්වයට පත් වී මෙම වෙසක් පොහොය දිනට වර්ෂ 2600 ක් වෙනවා. ඒ ගැන පැහැදිලි කළොත්?බුද්ධවර්ෂවලින් මෙම වර්ෂය ගණන් ගන්නෙ 2554 ලෙසයි. වෙසක් පුන් පොහෝ දිනට එය 2555ක් වෙනවා. බුදුරජාණන් වහන්සේ බුද්ධත්වයට පත්වෙලා වැඩ සිටි කාලය අවුරුදු 45යි. එම 45 දෙදහස් පන්සිය පනස් පහට එකතුවෙලා තමයි 2600 සෑදෙන්නෙ.* බුද්ධත්වය පදනම් කර ගනිමින් 1956 වර්ෂයේ උත්සවයක් පැවැත්වූවා.1956 වර්ෂයේ පැවැත් වූ උත්සවය නම් කළේ 2500 බුද්ධ ජයන්ති උත්සවය ලෙසයි. බුද්ධ පරිනිර්වාණයේ සිට තමයි එම වර්ෂ ගණන් ගත්තෙ. 2006 වර්ෂයේදී 2550 බුද්ධ ජයන්තිය උදා වුණා. 2600 සම්බුද්ධත්ව ජයන්තිය කියන්නෙ සම්බුද්ධත්වයේ සිට ගැනෙන ජයන්තියක්. ඒ නිසා එය 2600 සම්බුද්ධ ජයන්තිය නොව සම්බුද්ධත්ව ජයන්තියම බව මතක තබා ගත යුතුයි.*  2500 බුද්ධ ජයන්තිය නිමිත්තෙන් රටේ ඇති බෞද්ධ ප්‍රබෝධය ඔබ වහන්සේ දකින්නෙ කොහොමද ?රට තුළ විශාල බෞද්ධ ප්‍රබෝධයක් ඇති කළ අවස්ථාවක් වශයෙන් එය හඳුන්වන්න පුළුවන්. මඩිහේ මහ නාහිමියන් ලියූ ලිපි ලේඛනවල තිබෙනවා 2500 බුද්ධ ජයන්තියට රටේ ජනතාව අවුරුදු ගණනාවක් පේවී ක්‍රියා කළ බව . 1944 වර්ෂයේ පොලිස් වාර්තා අනුව එදා සිදු වු අපරාධ සංඛ්‍යාව 34623 ක් බවත් 1955 වර්ෂය වන විට ජනගහනය වැඩි වුවත් අපරාධ සංඛ්‍යාව 18163 දක්වා අඩු වී තිබෙන බවත් කියැවෙනවා. එදා ජනතාව අධ්‍යාත්මික වශයෙන් බුද්ධ ජයන්තියට ලක ලැහැස්ති වීම අපරාධ සංඛ්‍යාව මෙසේ අඩු වීමට හේතු වශයෙන් දක්වන්න පුළුවන්.* 2600 සම්බුද්ධත්ව ජයන්ති උත්සවය සමරන්නේ කෙහොමද?බුද්ධ පරිනිර්වාණ ජයන්තියට වඩා සම්බුද්ධත්ව ජයන්තිය වැදගත් වෙනවා. සම්බුද්ධත්වය සමඟයි බුදුන් වහන්සේ කෙනෙක් ලෝකයට ලැබෙන්නෙ. සම්බුද්ධත්වය කියන්නෙ ලෝකයටම පොදු සාධාරණ ලෙස සාක්ෂාත් කළ සංසිද්ධියක් . බුදු කෙනෙක් ධර්මය දේශනා කරන්නෙ සියලු ලෝක සත්වයන්ට. එහි ජාති ආගම්, දේශ , කුල භේදයන් නැහැ.* ඔබ වහන්සේ සම්බුද්ධත්ව ජයන්ති කමිටුවේ සාමාජිකයෙක්. කමිටුව එය සැමරීම සඳහා කරන වැඩපිළිවෙළ මොකක්ද?සම්බුද්ධත්ව ජයන්තිය වෙනුවෙන් කමිටුව මේ වන විට විශාල වැඩ කොටසක් ඉටුකර තිබෙනවා. තුන් නිකායික මහ නායක හිමිපාණන් වහන්සේලාගේ අනුශාසකත්වය යටතේ තමයි එම කටයුතු සිද්ධ කරන්නෙ. ජනාධිපතිතුමාගේ උපදේශකත්වයෙන් සම්බුද්ධත්ව ජයන්ති ජනාධිපති මෙහෙයුම් කාර්යාලයක්ද පිහිටුවල තිබෙනව. විසි වැදෑරුම් නිර්දේශ ඇතුලත් සැලසුමක්ද ක්‍රියාත්මක වෙනව.* එම විසි වැදෑරුම් වැඩපිළිවෙළට අඩංගු වන්නෙ මොනවාද?මහජනතාවගේ අධ්‍යාත්මික ප්‍රබෝධය ඇති කිරීම, සදාචාරය දියුණු කර ගැනීම, ආර්ථිකය දියුණු කර ගැනීම, ආදීය එහි තිබෙනවා. රටක සංවර්ධනයට ආර්ථික, අධ්‍යාපන, සෞඛ්‍ය , සදාචාර වර්ධනය තිබිය යුතුයි. මෙයින් කොටසක් පමණක් තිබිල වැඩක් නැහැ.* සම්බුද්ධත්ව ජයන්තිය නිසා සමාජයේ කුමන වෙනසක් ඇති වෙයිද?“ 2600 සම්බුද්ධත්ව ජයන්තියට පිළිවෙතින් පෙළ ගැසෙමු” සම්බුද්ධත්ව ජයන්තියේ තේමා පාඨයයි. සමාජයක පවතින වැරැදි නිවැරැදි කිරීම දවසකින්, දෙකකින් කරන්න පුළුවන් දෙයක් නොවෙයි. හැමෝම උනන්දු වෙනවා නම් කැප වෙනවා නම් හොඳ සමාජයක් හදන්න පුළුවන්. අවශ්‍ය වන්නෙ නිවැරැදි පිළිවෙතයි.* මෙම වෙසක් පොහොයෙන් ආරම්භ වන සම්බුද්ධත්ව ජයන්ති වැඩ සටහන ඉදිරියට ගෙන යන්නෙ කොහොමද?නොනවත්වා ඉදිරියට ගෙන යා යුතු වෙනවා. 2012 වෙසක් පෝය තෙක් ම සම්බුද්ධත්ව ජයන්ති වර්ෂයයි. ලබන දුරුතුපෝය බුදුරජාණන් වන්සේ ශ්‍රී ලංකාවට ප්‍රථම වරට වැඩම කරල අවුරුදු 2600 ක් වෙනවා. ඒ නිසා ලක්වැසියන් ලෙස ඉතා ඉහළ මට්ටමින් මෙම ජයන්තියෙන් ප්‍රයෝජන ගත යුතු වෙනවා.* 2600 සම්බුද්ධත්ව ජයන්තියේ තේමා පාඨය පිළිවෙතින් පෙළ ගැසෙමු යන්නයි.පිළිවෙතින් පෙළ ගැසෙමු කියන්නෙ අපේ තිබෙන ධර්මානුකූල වූ ධාර්මික වූ ඇවතුම් පැවතුම් අපේ සිතුවිලි ආදිය පිළිවෙතට හුරුව දියුණු කර ගැනීමයි. ඒ අනුව අපේ ජීවිත දැහැමි ලෙස හැඩ ගස්වා ගැනීමයි.වේලාවට වැඩ කිරීම, නිසි කළමනාකරණයකින් කටයුතු කිරීම, කරන දෙය පිළිවෙළට කිරීම, චාම් ජීවිතයට හුරු වීම, අරපිරිමැස්මෙන් ක්‍රියා කිරීම, අනවශ්‍ය වියදම් අයින්කර මුදල් ප්‍රයෝජනවත් දෙයකට යොදා ගැනීම, හැම දෙනාටම සුහදව සුහද ලෙස වාසය කළ හැකි අයුරින් මනුෂ්‍ය චින්තනයේ අලුත් වෙනසක් ඇති කර ගැනීමට තමයි පිළිවෙතින් පෙළ ගැසෙමු කියන්නෙ.* 2600 සම්බුද්ධත්ව ජයන්තියට මෙහෙණින් වහන්සේලා සම්බන්ධ කරගන්නෙ කොහොමද ?භික්ෂුණි ශාසනය පිළිබඳ විවිධ මත තිබෙනවා. එම ප්‍රශ්නද අප විසඳා ගත යුතුයි. අපට භික්ෂුණි ශාසනයක් පිහිටුවන්න අමාරුයි.භික්ෂුණි ව්‍යවහාරය නැතිව ධර්මානුකූලව ගැලපෙන වචනයකින් ඔවුන්ව හැදින්වීම වැදගත්. දස සිල් මාතාවන් කියන එක අදට උචිත නොවේ නම් වෙන වචනයක් සම්මත කරගන්න පුළුවන්.අප දස සිල් මෑණියන් වහන්සේලා සඳහා හොඳ වැඩ පිළිවෙළක් සෑදිය යුතුයි. ඔවුන් සමාජයේ සිටින ඉතා වැදගත් අනගාරික පිරිසක් .* බෞද්ධ පවුලක් කොහොමද 2600 සම්බුද්ධත්ව ජයන්තියට ලැහැස්ති වන්නෙ.ගෙදර තුළ ආගමික වේලාවක් වෙන් කර ගැනීම, දරුවන්ට නිසි මඟ යාමට අවවාද අනුශාසනා කිරීම, ඉතා වැදගත් වෙනවා. දරුවෝ පළමුවෙන්ම හැඩ ගැසෙන්නෙ මවුපියන් දිහා බලමින් . ඒ නිසා මවුපියන් ආදර්ශවත් ලෙස වැඩ පිළිවෙළක් ගෙදර තුළ ආරම්භ කිරීම මෙම උතුම් ජයන්තිය සාර්ථක කර ගැනීමට බෙහෙවින් හේතු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105147</link>
    <topic>ලොව පරම සත්‍යය සොයා ගැනීම</topic>
    <author>ත්‍රිපිටකවේදී පොතානේ ධම්මානන්ද හිමි රාමඤ්ඤ නිකායේ නියෝජ්‍ය අධිකරණ ලේකම්</author>
    <content>ලෝක ඉතිහාසය තුළ පහළ වූ විවිධ ප්‍රාඥයන් සහ ඔවුන්ගේ සොයා ගැනීම් ගැන අපි බොහෝ දෑ අසා ඇත්තෙමු. ඉන් බොහොමයක් භෞතික විද්‍යාවේ විශිෂ්ට වූ හරඹයන්ය. තවත් පිරිසක් විවිධ දර්ශනයන් ලෝකයට ඉදිරිපත් කළහ. ඇරිස්ටෝටල්, කාල්මාක්ස්, සොක්‍රටීස් වැනි විද්වත්හු එවැනි දර්ශනයන් හඳුන්වා දෙද්දී සිග්මන් ෆ්‍රොයිඩ් වැන්නන් අසිරිමත් මිනිස් සිත පිළිබඳ, සත්වයාගේ පරිණාමය වැනි කරුණු ගැඹුරින් ඉදිරිපත් කළහ.උක්ත සියලු පඬිවරුන් සොයා ගත් නව නිර්මිතයන් තුළ කොතැනකවත් සත්වයාගේ උත්පත්තියත්, ජරාමරණයට පත්වීමත් නම් වූ සදාතන දහම නවතාලිය හැකි ගමන් මඟ සත්‍යාකාරයෙන් පෙන්වා දී නැත. බුදු කෙනකුන්ගේ සම්බුද්ධත්වය යනු අන් කිසිවක් නොව ලොව පරම සත්‍යය සොයා ගැනීමයි. අභිසම්බෝධිය හෙවත් උත්තරීතර අවබෝධයයි.සතළිස් පස් වසක් මුළුල්ලේ ජීවමාන බුදුන් වහන්සේගේ ලෝකාර්ථ චර්යාව කෙළවර වන්නේ සම්බුද්ධ පරිනිර්වාණයෙනි.ලොව උපදින සෑම සත්වයෙක්ම මරණයට පත් වෙති. එය ජීවන රඟමඬලේ අවසන් ම භූමිකාවයි. පරක් තොරක් නොපෙනෙන මේ සංසාර ගමනේ සත්වයෝ කී වරක් නම් උපත ලබා ඇත්ද? යළි මරණයට පත් වී ඇත්ද? තම ඥාති බන්ධු මිත්‍රාදීන්ගේ වියෝගය නිසා සෙස්සෝ හඬා වැළපෙති. ඒ අතර ලෝකයට, රටට, සමාජයට මහත් සේවයක් සිදුකර නැසී ගිය උගතුන්, වියතුන්, ආගමීක නායකයන් ද බොහෝය. එසේ මුත් ඒ සියල්ලෝම මරණින් පසු ඈත්ව ගිය කල්හි යළි අනුස්මරණය කරන්නේ මතකය ගිලිහී යනතුරු පමණි.එසේ මුත් ගෞතම ශාක්‍ය මුනින්ද්‍රයාණන් ඇතුළු බුදුවරුන්ටම සාධාරණ වූ පරිනිර්වාණය ලොව අනෙක් ආශ්චර්යතම සිදුවීමයි. එය මේ මිහිමත සිදුවන සංවේගජනකම අවස්ථාවයි.වෙසක්දාට පෙර දින බුදුරජාණන් වහන්සේ වැඩ හිඳින්නේ පාවා නුවර චුන්දකර්මාර පුත්‍රයාගේ අඹ උයනේයි. චුන්ද පිරිනැමූ සුකරමද්දවය වළඳා ගිලන් වූ උන්වහන්සේ ආනන්ද තෙරුන් වහන්සේ සමඟ කුසිනාරා නුවර මල්ල රජ දරුවන්ගේ උපවත්තන සල් උයනට පැමිණෙති. සල් රුක් දෙකක් අතර යහනක් පනවා හිස උතුරු දෙසට සිටින සේ සැතපුණු උන්වහන්සේ රැස්ව හුන් සියල්ලන්ගේ සිත් සංවේගයෙන් අළලා අනුපදිශේෂ නිර්වාණ ධාතුවෙන් පිරිනිවීමට පත් වූ අයුරු බුද්ධ චරිතාපදානයේ සඳහන් වෙයි.බුද්ධ පරිනිර්වාණය මංගල්‍යයක් වන්නේ යළි උපතක්නැති දුකක් නැති හෙයිනි.එයම අසමසම අයුරින් ජීවිතයක කෙළවර වීම පසක් කරවයි.බුදුන් වහන්සේගේ උත්පත්තියත්, සම්බුද්ධත්වයත්, පරිනිර්වාණයත් යන තුන් බුදු මංගල්‍යයම එකම දිනෙක, එකම තිථියෙක, එකම නැකතක යෙදෙයි. සකල ලෝකවාසී බෞද්ධයෝ මේ පෙළගැසෙන්නේ ඒ ආශ්චර්යතම අවස්ථා ත්‍රිත්වය සිහිගන්වා ආමිස ප්‍රතිපත්ති පූජාවෙන් බුදුන් පුදා නිවන් මඟ සරුකර ගන්නටය.මේ ලෝක ධාතුවෙහි අපි ගමන් නොගත් මාර්ගයක් ඇත. එනම් බුදු පසේබුදු මහරහතන් වහන්සේ ගමන් ගත් නිර්වාණගාමී මාර්ගයයි. කල්ප ලක්‍ෂ ගණනින් පෙරුම් දම් පිරූ උත්තමයෝ සෙවූ එකම මාර්ගය මෙයම නම් එය කෙතරම් නිරාමිස පී‍්‍රතිය අත්කර දෙන මඟක් වන්නේ ද? 2600 සම්බුද්ධත්ව ජයන්තිය එළඹෙන මේ මොහොතේ ආශ්චර්යමත් තෙමඟුල පමණ ඒ නිවන් මඟ විවර කර ගනිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105142</link>
    <topic>ශ්‍රී සම්බුද්ධත්ව ජයන්තියට සැරසෙනඅනුරපුර පූජා නගරය</topic>
    <author>සටහන ගාමිණී ජයසිංහ ඡායාරූප අමිල ප්‍රභාත් වනසිංහ</author>
    <content>එළැඹෙන දෙදහස් හයසියවැනි ශ්‍රී සම්බුද්ධත්ව ජයන්ති ජාතික වෙසක් උත්සවය අනුරාධපුර පූජා නගරය කේන්ද්‍රකර ගනිමින් පැවැත්වීමට අවැසි සියලු සැලැසුම් හා ඉදිකිරීම් කටයුතු මේ වනවිටත් නිම වෙමින් පවතී. සම්බුද්ධත්ව තෙමඟුල සිහිකරමින් පැවැත්වෙන මේ අසිරිමත් ජාතික වෙසක් උළෙල වඩාත් අර්ථවත් කරමින් අටමස්ථානාධිපති ආචාර්ය පූජ්‍ය පල්ලේගම සිරිනිවාස නාහිමියන් ඇතුළු උතුම් වූ මහා සංඝරත්නයේ ආශිර්වාද හා අනුශාසනා පරිදි මහින්ද රාජපක්ෂ ජනපතිතුමන්ගේ ප්‍රධානත්වයෙන් පැවැත්වීමට නියමිතය.එමෙන්ම ඊට සමගාමීව වැදගත් වූ ආගමික හා ජාතික වැඩසටහන් රාශියක් ක්‍රියාත්මක කිරීමට සියලු කටයුතු සැලැසුම් කර ඇත.ඒ අනුව අනුරාධපුර ජයන්ති මාවතේ පිහිටි ජයන්ති වටරවුමෙහි ඉදිකර ඇති ශිලා ලේඛනයක් සහිත “ශ්‍රී සම්බුද්ධත්ව ජයන්ති ස්මාරකය” අද දින (14) සවස 3.30ට මහින්ද රාජපක්ෂ ජනාධිපතිතුමන්ගේ සුරතින් නිරාවරණය කිරීමට නියමිතය.උතුර, උතුරු මැද දෙපළාතේ ප්‍රධාන සංඝනායක ජයන්ති විහාරාධිපති පූජ්‍ය පණ්ඩිත නුගේතැන්නේ පඤ්ඤානන්ද නාහිමියන්ගේ අදහසකට අනුව ඉදිවෙන අඩි විසි දෙකක (22) උසකින් යුතු වූ සම්බුද්ධත්ව ජයන්ති සමරු ස්මාරකය සඳහා මූල්‍ය දායකත්වය ලංකා බැංකුවේ බෞද්ධ සංගමය මගින් පිරිනමා ඇත.එමෙන් ම අනුරාධපුර ජයන්ති මාවත අද දින (14) සිට “ශ්‍රී සම්බුද්ධත්ව ජයන්ති මාවත” ලෙසත්, එම වටරවුම “ශ්‍රී සම්බුද්ධත්ව ජයන්ති වටරවුම” ලෙසත් නම් කිරිම ද මහා සංඝ රත්නයේ ආශීර්වාද මැද ජනපතිතුමන් විසින් සිදු කෙරෙනු ඇත.මීට අමතරව ජයන්ති මාවතේ පිහිටි ජයන්ති වටරවුම හා ඒ අසල සිට සිංහ කණුව දක්වා වූ කිලෝමීටර් දෙකකට ආසන්න මාර්ගය, රජය මගින් රුපියල් මිලියන එකසිය විස්සක් පමණ වැයකර කඩිනමින් පිළිසකර කෙරෙමින් පවතී. මේ පිළිබඳ අදහස් දක්වන ඉදිකිරීම් භාර මාගා ආයතනයේ වැඩබලන ඉංජිනේරු පුෂ්ප කුමාර මහතා“මේ මාර්ගය මීටර් දහයක පළලින් යුක්තව කාපට් කරනවා.මේ ප්‍රතිසංස්කරණ කටයුතු අද දිනය වන විට අවසන් කිරීමට නියමිතව තිබු නිසා සේවකයන් දෙසීයක් පමණ දිවා රෑ නොබලා උපරිම ශක්තියෙන් ඉදිකිරීම් කටයුතුවල නියැළුණා.”බුද්ධ ශාසන අමාත්‍යංශය හා ජාතික නිවාස සංවර්ධන අධිකාරිය එක්ව ආරම්භ කර ඇති “සසුනෙන් සෙවණ” වැඩසටහන යටතේ අනුරාධපුර දිස්ත්‍රික්කයේ අඩු ආදායම්ලාභී පවුල් හත්සිය දාහතක් (717) වෙනුවෙන් නිවාස ඉදිකර දීම ආරම්භ කර ඇත. සම්බුද්ධත්ව ජයන්තිය වෙනුවෙන්ම සිදු කෙරෙන මේ නිවාස ව්‍යාපෘතිය සඳහා සුදුසු පවුල් තෝරාදීම දිස්ත්‍රික්කයේ පිහිටි බෞද්ධ විහාරස්ථාන හත්සිය පහක් (705) හරහා සිදු කෙරිණි.මීට අමතරව දිස්ත්‍රික්කය පුරා ඇති පොලිස් කොට්ඨාස විසිහතර ආවරණය වන පරිදි තෝරාගත් බෞද්ධ විහාරස්ථාන විසි හතරක් වැඩි දියුණු කිරීම ද ආරම්භ කැර ඇත.අනුරාධපුර කේන්ද්‍රකරගෙන පැවැත්වීමට නියමිත සම්බුද්ධත්ව ජයන්ති වෙසක් උළෙල පිළිබඳ අදහස් පළ කළ උතුරු, උතුරු මැද දෙපළාතේ ප්‍රධාන සංඝ නායක, ජයන්ති විහාරාධිපති පූජ්‍ය පණ්ඩිත නුගේතැන්නේ පඤ්ඤානන්ද නාහිමියන්,“අටමස්ථානාධිපති අපේ නායක හාමුදුරුවන් වහන්සේ ඇතුළු මහා සංඝරත්නයේ අනුශාසනා පරිදි මේ ප්‍රධාන රාජ්‍ය වෙසක් උත්සවය ජය ශ්‍රී මහ බෝධීන්වහන්සේ අභියස තිබෙන සන්නිපාත ශාලාවේ දී පැවැත්වෙනවා. ජනාධිපතිතුමා විසින් එහි දී සම්බුද්ධත්ව ජයන්ති වර්ෂය ප්‍රකාශයට පත් කරනවා. ඒ වගේම බෞද්ධ කටයුතු දෙපාර්තමේන්තුවේ සම්බන්ධීකරණයෙන් දිස්ත්‍රික්කයේ සෑම විහාරස්ථානයක්ම නියෝජනය වන ආකාරයටම එක් හිමිනමකගේ මාපියන් වෙනුවෙන් ඔවුන්ගේ නිවස අලුත්වැඩියා කරදීමට කටයුතු කර තිබෙනවා. මෙය සම්බුද්ධත්ව ජයන්ති වර්ෂය තුළ රට පුරාම ක්‍රියාත්මක කරනවා.තවත් විශේෂ දෙයක් විදිහට, ධර්මාචාර්ය විභාගය හා උසස් පෙළ සමත්, ශ්‍රී ලංකාවේ තරුණ තරුණියන් දහසකට (1000) ප්‍රථම අදියර යටතේ ගුරුපත්වීම් ලබා දීමට සියලු කටයුතු සූදානම් කර තිබෙනවා.ඒ වගේම ධර්මාචාර්ය විභාගය සමත් පිරිස් විද්‍යාපීඨවලට ඇතුළත් කර ගැනීමටත්, මීට අමතරව අනුරාධපුර බන්ධනාගාරයට පුස්තකාලයක් හා රැඳවියන් සඳහා දහම් පාසලක් ආරම්භ කිරීමත් මේ මස 20 වැනි දින සිදු කෙරෙනවා.වෙසක් පුන් පොහෝ දින 2500කට අධික පිරිසක් සිල් සමාදම් කරවීමට තීරණය කළා. ඒ වගේම ජයන්ති විහාරස්ථානයේ ඉදිකිරීමට නියමිත රන්වැටක් සහිත බෝධි ප්‍රාකාරය සඳහා මුල්ගල් තැබීමක්, වෙසක් පුන් පොහෝ දින සිදු කෙරෙනවා. මේ බොහෝ කටයුතු සඳහා ජනාධිපති ආගමික කටයුතු ලේකම් ගැටමාන්නේ ගුණානන්ද හිමියන් විශාල දායකත්වයක් ලබා දුන්නා.”ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මහා විහාර සංවර්ධන ව්‍යාපෘතිය හරහා මහමෙව්නාවට අයත් අක්කර 386ක භූමි ප්‍රමාණයක් සිවිල් ආරක්ෂක බලකා සෙබළුන් 625 පමණ පිරිසක් විසින් මනා ලෙස ශුද්ධ පවිත්‍රකර, ඒ සඳහා ජාතික උරුමයන් පිළිබඳ අමාත්‍යංශයෙන් හා සිවිල් ආරක්ෂක දෙපාර්තමේන්තුවෙන් රුපියල් මිලියන තුනකට අධික මුදලක් වැයකර ඇත.මීට අමතරව මහමෙව්නාව ඇතුළු අනුරාධපුර සියලු සිද්ධස්ථාන සම්බුද්ධත්ව ජයන්ති වෙසක් උත්සවය වෙනුවෙන් සූදානම් වන ආකාරය සොයා බලා අවශ්‍ය සියලු පහසුකම් ලබාදීමේ අරමුණින් ජාතික උරුමයන් පිළිබඳ අමාත්‍ය ආචාර්ය ජගත් බාලසූරිය මහතා පසුගියදා විශේෂ නිරීක්ෂණ චාරිකාවකට සහභාගි විය. මේ නිරීක්ෂණ චාරිකාව ජනාධිපතිතුමාගේ උපදෙස් මත සිදු වූ බව අමාත්‍යවරයා පැවැසීය.මහමෙව්නා සංවර්ධන ව්‍යාපෘති යටතේ කුරුණෑගල මාර්ගයේ සිට ජය ශ්‍රී මහ බෝධීන් වහන්සේ දක්වා වූ පෙත්මඟ අලුත්වැඩියා කිරීම, පූජා නගරයේ සියලු නුසුදුසු ස්ථානවල ඇති ඉදිකිරීම් ඉවත් කිරීම, පැරැණි ශ්‍රී විභූතිය මැවෙන ලෙස ඒ යුගයේ විදි ලාම්පු යොදා වීදි ආලෝකමත් කිරීම මෙන් ම, විදේශීය සංචාරකයන්ගේ ආකර්ෂණය ඇතිවන පරිදි පූජා නගරය විධිමත් සැලැසුමකට අනුව වැඩි දියුණු කිරීමේ කටයුතු සිදුවෙමින් පවතී.මේ සම්බුද්ධත්ව ජයන්ති සැමරුම් උළෙල නිමිත්තෙන් අනුරාධපුර නගරයට ප්‍රවිෂ්ට වන ප්‍රධාන මාර්ග පහ ආවරණය වන පරිදි අලංකාර තොරණ පහක් (05) ඉදිකෙරෙමින් පවතී.මේ අනුව තන්තිරිමලේ මාර්ගයේ ඔයාමඩුව මංසන්ධියේත්, පුත්තලම මාර්ගයේ කලා ඔය බෝධිය අසලත් දඹුල්ල මාර්ගයේ මිරිස්ගෝනියා ඔය පාලම ආසන්නයේත් කුරුණෑගල මාර්ගයේ කලා ඔය දේවාලය අසලත් වවුනියා මාර්ගයේ යාපනය හන්දියේත් මේ තොරණ ඉදිකෙරේ.සකළ ලෝකවාසී බෞද්ධ ජනතාව මෙන්ම, මෙරට සියලු බෞද්ධ ජනතාව ද මේ අසිරිමත් සම්බුද්ධත්ව ජයන්ති තෙමඟුල් වෙසක් උළෙල සැමරීමට සැදැහැසිතින් පෙළ ගැසී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105143</link>
    <topic>දරුස්මාන් වාර්තාව ඡ්‍යොතිෂයට අනුව...</topic>
    <author>පානදුරේ හෙට්ටිආරච්චිගේ උපාලි පීරිස්</author>
    <content>කෙනෙකුගේ හඳහන බලා ඔහුට මොකද වුණේ, මොනවද වෙන්නේ කියා ඡ්‍යොතිර්විද්‍යාඥයාට කිවහැකිය. ඒ අනුව ලංකාවේ මෙතෙක් පහළ වූ ඩී. ඇස්. සේනානායක, ඇස්. ඩබ්. ආර්. ඩී. බණ්ඩාරනායක, සිරිමාවෝ බණ්ඩාරනායක, ආර්. ප්‍රේමදාස, ජේ. ආර්. ජයවර්ධන ආදී ජනනායකයන් අතර ප්‍රධාන ස්ථානයක්, බලයක් ජනාධිපති මහින්ද රාජපක්‍ෂ මැතිතුමාට ඇති බව ඡ්‍යොතිර් දර්ශනයට අනුව අප පැවසුවේ එතුමා ජනාධිපති පදවිය ලැබීමටත් පෙරාතුවය.ගුරු ලග්නයේ දිග් බලයෙන් සිටියදී ප්‍රබල චන්ද්‍ර අධියෝගය යෙදීම, පාපයන් උපචය ස්ථානගත වීම, වික්‍රමස්ථානයේ බලවත් වීම අනුව එතුමාට එරෙහිව ඉදිරිපත් වන ඕනෑම බලවේගයක් විනාශ වීමට හේතු වන ප්‍රබල ග්‍රහ යෙදීම් වේ. ඒ අනුව එතුමාට විරුද්ධව එන චෝදනා, විරුද්ධවාදීන් විනාශ වී යනු ඇත.චන්ද්‍ර අධියෝගය තුළින් චන්ද්‍ර කේන්ද්‍රය බලවත් වීම පරිසරයේ සහයෝගය මැනවින් ලැබීමට හේතු වී ඇත. එසේම සූර්ය කේන්ද්‍රය බලවත් වීම පරිසරයේ අවනත බව ලැබීමට හේතු වී ඇත. ලග්න භාවය බලවත් වීම, කරන කටයුතු නිවැරැදිව කිරීමට හේතු වී ඇත. ඒ අනුව කිසිවෙකුට ඇඟිල්ල දිගු කිරීමට හෝ වැරැදි පෙන්වීමට නොහැකි තත්ත්වයක් උදා කරයි.චන්ද්‍ර කේන්ද්‍රය, සූර්ය කේන්ද්‍රය හා ලග්න කේන්ද්‍රය බලවත් වීම, ලෝභ, ද්වේෂ, මෝහ යටපත් කළ බලවත් උපතකි. එය රජෙකු බිහි කිරීමට හේතු වන සාධකයකි. එය තව තවත් බලවත් වූ විට අධිරාජ්‍යයෙක් බිහිවීමට හේතුවකි. ශ්‍රී ලංකා ජනාධිපතිතුමාගේ ඡන්ම පත්‍රය ද අධිරාජ්‍යයකුගේ තත්වයටම බලවත්ය. අධිරාජ්‍යයෙකු වීමට, ලංකවේ පමණක් නොව දීප, දේස ජයගෙන දිග් විජය කළ යුතු වේ.ශ්‍රී ලංකාවේ ජීවත් වූ ලෝකයේ දරුණම ත්‍රස්තවාදී කොටි නායක, වේලුපිල්ලේ ප්‍රභාකරන් විනාශයට පත් කිරීමෙන් ශ්‍රී ලංකාවේ අසරණව සිටි දමිළ ජනතාවට මෙන්ම දිවයිනේ සියලුම ජනතාවට, නිදහස් සාමකාමී වාතාවරණයක්, සතුටක් ගෙන දී ජාත්‍යන්තර ප්‍රසාදයට, ගෞරවයට පාත්‍ර වී මහින්ද රාජපක්‍ෂ ජනාධිපතිතුමා මේ පුංචි දිවයින ලෝකයේ ඉහළම ස්ථානයට ඔසොවා තබා ඇත. එය දරාගත නොහැකිව අධිරාජ්‍යවාදීන් විසින් එතුමාට අභියෝග එල්ලකොට එම කීර්තිය මකා දැමීමට උත්සාහ කළ ද, එය පුස් වෙඩිල්ලක් බවට පත් වේ.එක්සත් ජාතීන්ගේ සංවිධානයේ බෑන් කී මූන් එල්ල කරන චෝදනාවෙන් ජනාධිපතිතුමා ඒකාන්තයෙන්ම ජය ගන්නා අතර ඉන් අනතුරුව එතුමා අධිරාජ්‍යයෙකු තරමට බලවත් වනු ඇත. පෙරදිග ලෝකයේ නායකයන් එතුමා වටා බැෙඳනු ඇත.එතුමාගේ ඡන්ම පත්‍රයේ ලග්නභාවය බලවත් වීම නිසා සතුරා විනාශයට පත්වේ. නැතහොත් ස්වාභාවික ව්‍යසනයකින් හෝ එම සතුරු බලවේග විනාශයට පත්වේ. එම නිසා බිය විය යුතු වන්නේ කවුරුන්ද? ශ්‍රී ලංකා ජනාධිපති නොව මැරිච්ච කොටියාගේ හම පොරවාගෙන ඉදිරියට ඒමට දත කන කෙරුම් කාරයන් ඇතුළු ජාත්‍යන්තර කොටි සංවිධානයි.මේ කරුණු අනුව 2011.07.12 දින සිට 2011.08.20 දක්වා කාලයේ හෝ 2011.11.12 දින සිට 2011.12.20 දක්වා කාලය තුළ විරුද්ධවාදී ජාත්‍යන්තර සංවිධානවලට ස්වභාව ධර්මායාගෙන් හෝ දඬුවම් ලැබෙනු ඇත. එම කටයුතු මෙහෙයවන අයට එම තනතුරුවලින් ඉවත් වීමට සිදුවෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105144</link>
    <topic>විද්වත් දැනුමින් පිරිපුන්කේ. එන්. පී. ද සිල්වා ඇදුරිඳු</topic>
    <author>ආචාර්ය සිරි නිස්සංක පෙරේරා හිටපු සංස්කෘතික සහකාර අධ්‍යක්‍ෂ</author>
    <content>‘ගුරුපූජා’ යනු මහානාම විද්‍යාලයේ ආදිශිෂ්‍ය චන්දන වික්‍රමසිංහයන් ඇතුළු සිය නර්ථන කණ්ඩායම, ආදි ගුරුභවතුන් වෙනුවෙන් පවත්වන නර්ථන පූජාවකි. විද්‍යාලයේ විශ්‍රාමික ගුරුභවතුන්ගේ සංගමයට ආධාර පිණිස මේ මස 14 දා සවස 6.30ට මහනාම රඟහලේදී මෙය වේදිකාගත වේ. නර්ථනාංග 30කින් පමණ සැදි මේ ප්‍රසංගයේ සාම්ප්‍රදායික, ජන, නිර්මානාත්මක සහ විනෝදාස්වාදය සඳහා නිර්මාණය කරන අංග රැසකින් සමන්විතය. විදේශ රටවල් 55කට සංචාරය කර ඇති මේ නර්ථන කණ්ඩායමේ අලුත්ම ප්‍රසංගය ද මෙය වේ. මහානාම විද්‍යාලය බිහිකිරීමේලා කැපවී ක්‍රියා කළ එහි හිටපු විදුහල්පති කේ. එන්. පී. ද සිල්වා සූරීන් ද ‘ගුරුපූජා’ ලැබීමට නියමිතය. මේ එතුමන් පිළිබඳ සටහනකි.කේ. එන්. පී. සිල්වා මහතා යනු ආරෝහ පරිනාහ දේහලක්‍ෂණයන්ගෙන් හා මනා පෞරුෂයෙන්ද, බෞද්ධ ආගමානුකූල හැදියාවෙන්ද පෝෂණය ලැබූ, විද්වත් දැනුමෙන් පිරිපුන් උගතෙකි. එතුමන් තුළ පිහිටි සත්‍යවාදි ගුණ කදම්භයන්, උට්ඨාන විර්යය, අධිෂ්ඨානශීලිබව හේතුකොට දුෂ්කරතා හා අභියෝගවලට මුහුණදී ඇත්තේ අභිතවය, පෞද්ගලික සුඛවිහරණ නොතකා කටයුතු කළ එතුමන් රාජ්‍ය සේවය ජනතා සේවය පමණක් නොව, ළමා පරපුර වෙනුවෙන් කර ඇති මෙහෙවර අති මහත්ය. ගුරුවරයකු, නියෝජ්‍ය විදුහල්පතිවරයකු ලෙස තමන් වෙත නියමිතව පැවැති කාර්යයන් ඉටුකරලීමේදි සිමිත වැඩ කොටසකට, රාමුවකට කොටුවී සිටීමට නොකැමැතිවුණු එතුමන්, කිසිඳු පැකිලිමකින් තොරව ඉන් ඔබ්බට පියවර තබමින්, කෙනෙකුට කිරීමට තබා සිතිමට පවා නොහැකි තරමට වග කිව යුතු කාර්ය සමුදායක් ඉතා කෙටි කාලයක් තුළ ඉටු කිරීමට සමත්කම් පෑවේ විස්මිත ශක්ති බලවේගයකිනි.එනිසා එතුමන් මේ යෝධබලය, යෝධ ශක්තිය හැකියාව ගොඩනංවා ගෙන තිබුණු ආකාරය සැමට ආදර්ශයක්ම වන්නේය.කොළඹ අගනගරයේ කොල්ලුපිටියේ මහානාම විද්‍යාලය නම් වූ වත්මන් කීර්තිමත් අංගසම්පූර්ණ මහා විද්‍යාපීඨය බිහිකරලීම පිළිබඳ ගෞරවයේ සැබෑ උරුමක්කාරයාණන් වන්නේ එහි හිටපු විදුහල්පති කේ. එන්. පී. සිල්වා සූරින්මය.විදුහල්පති ශ්‍රේණියේ ප්‍රථම හා ද්විතීය පංති සාමාර්ථය ලැබූ කේ. එන්. පී, 1977 දී කොල්ලුපිටියේ, මහානාම විද්‍යාලය නම්වූ කණිෂ්ඨ පංතිය දක්වා පැවැති කුඩා පාසලේ විදුහල්පති ලෙස වැඩ භාර ගෙන එහි පාතබද්දී, පාසල පැවැතියේ සිසුන් 325ක් හා 17ක් පමණ වූ ගුරුවර පිරිසක් ඇති, ගොඩනැගලි විද්‍යාගාර, පුස්තකාල භූමි ඉඩකඩ යන කිසිවකින් සතුටුදායක බවත් නොමැති තත්ත්වයකය. එවන් තත්ත්වයේ පසුබිමක පිහිටි කුඩා පාසලක්, අගනුවර ප්‍රමුඛ පාසල් කීපය අතර කරට කර එන මට්ටමට සෑම අංශයකින්ම දියුණු අවස්ථාවක් කරා ළඟා කරවනු ලැබුවේ මෙතුමන්මය.එහි ප්‍රතිඵලය වූයේ මහානාම විද්‍යාලය නම් වූ විද්‍යායතනයෙන් දොස්තරවරුන්, ඉංජිනේරුවන්, නීතිවේදීන්, ප්‍රබුද්ධ කලාවේදීන්, විද්වතුන් බිහි වීමට පූර්ව මාර්ගය හෙළි පෙහෙලි වීමය.ඉහත සඳහන් කළ පරිදි කුඩා ගුරු ශිෂ්‍ය සංඛ්‍යාවක් පැවැති පාසලේ පංති පැවැත්වුණේ වාලුකාරාමයේ හා තර්ස්ටන් විද්‍යාලයේ ශාලාවකය.කේ. එන්. පී. ද සිල්වා මැතිඳුන් පළමුව තැබූ ඉදිරි පියවර නම් පාසලේ “ පහ ශිෂ්‍යත්ව විභාග” පංති කටයුතු දක්‍ෂ ගුරුවර, ගුරුවරියනට භාර කරලීම හා එම කටයුතු නිසි පරිදි අධීක්‍ෂණය කරලීමය. ඉතා කෙටි කලකින් අගනුවර පමණක් නොව, ලංකා පුරා පාසල්වලින් ඉහළම 5 ශිෂ්‍යත්ව ප්‍රතිඵල ලබාදෙන පාසල බවට හෙතෙම මහානාම විද්‍යාලය පත්කරවීය.පාසල ගොඩනැංවීමට විදුහල්පතිතුමන්ගේ කැපවීම, නායකත්වය ගුරුදෙගුරුන් හා පාලක පක්‍ෂයේ සහාය නොමසුරුව ලබා ගැනීමට තරම් සූර වීරයෙකු වීම නිසා, කිසිවෙකුට සිතීමට පවා නොහැකි වන ආකාරයෙන් ප්‍රශ්න රාශියක් එතුමන් විසඳා ගනු ලැබුවේය. කොතෙක් බාධා පැමිණියත් එතුමන් ඉදිරියට තැබූ පය පසුපසට නොගත්තේය.පළමුව පාසලේ භූමි ඉඩකඩ පහසුකම් ඉතා ක්‍රමවත්ව නිරාකරණය කරවාගත් එතුමා පාසල් භූමිය අක්කර කිහිපයක් ලෙස විශාල කරගත්තේය. ඉන්පසු පාසලට මහල් ගොඩනැගිලි විද්‍යාගාර, ක්‍රීඩා පිටියක් පුස්තකාල තුර්යවාදන කණ්ඩායම් පිහිටුවීම් ඇතුළු අංග සම්පූර්ණ පාසලක අංග වැඩි කොටසක්ම දිනා ගැනීමට එතුමන් සමත්කම් පෑවේය. කොළඹ පාසල් තුර්ය වාදන කණ්ඩායම් අතරින් ප්‍රථම ස්ථානය වාර්ෂිකව දිනා ගැනීමටද මහානාම විද්‍යාලය සමත්කම් පා ඇත.රටේ කලබල පැවැති සමයෙහි 1971 දී කේ. එන්. පී. සිල්වා මැතිඳුන් “ රිසව් පොලිස් සේවයේ “ ඒ. එස්. පී. වරයෙකු ලෙස පත් විය. පසුව එතුමන්ට එස්. එස්. පී. පදවියටද උසස් කෙරිණි. මහානාම විද්‍යාලයෙන් විශ්‍රාම ලැබීමත් සමඟ එතුමන් ආරක්‍ෂක අමාත්‍යංශය මගින් “ නියෝජ්‍ය අණදෙන නිලධාරි” “ ඩෙබ්‍රටාන් “ වරයෙකු ලෙස පත්කර වූ බවද පැවසේ. දිගුකලක් ආරක්‍ෂක අමාත්‍යංශයේ ඉංගී‍්‍රසි භාෂා කථිකාචාර්යවරයෙකු ලෙසද උපදේශන කාර්යයෙහි සේවයෙහි නිරතව සිටියේය.විදුහල්පති ශාස්ත්‍රපති කේ. එන්. පී. සිල්වා මැතිඳුන් කොළඹ මහානාම විද්‍යාලයෙහි වසර දොළහකට ආසන්න කාලයක සේවා කාලය පුරා එතුමන් රාජ්‍ය සේවයෙහි නිවාඩු නොලබමින් වාද්දුව උපන් නිවසේ සිට පාසල කරා පැමිණ රෑ බෝවන තුරුද පාසලේ අභිවෘද්ධියට කටයුතු කළ උතුමෙකු ලෙස ද හැඳින්විය හැකිය. එතුමන් කොළඹ ප්‍රධාන පාසලක සේවය කරමින්, අගනුවර සුවිසල් මැදුරක සුවසේ වාසය කිරීමට හෝ හිමිකම් කීමට කිසිඳු අපේක්‍ෂාවක් තබා ගෙන සිටියේද නැත. කොළඹ මහානාම විද්‍යාලය අද පවත්නා විශිෂ්ට තත්ත්වට ගොනැංවීමට බාධක රැසක් මැද ජීවිත පරිත්‍යාගයෙන් කැපවී කටයුතු කළ විදුහල්පති ශාස්ත්‍රපති කේ. එන්. පී. සිල්වා සූරින් සදාකල්හිම මිනිස් හදවත්හි , ජන සමාජයෙහි රැඳි සිටිනු නොඅනුමානය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105145</link>
    <topic>බෞද්ධාගම සුරක්‍ෂිත කරනධර්ම කෙතශ්‍රී සම්බුද්ධත්ව ජයන්ති මන්දිරය</topic>
    <author>ප්‍රාර්ථනා වීරසිංහ</author>
    <content>බුදු දහම පරපුරෙන් පරපුරට ගෙන යාමේ අරමුණින් යුක්තව 2600 වැනි ශ්‍රී සම්බුද්ධත්ව ජයන්තිය නිමිති කරගෙන, කොළඹ තුම්මුල්ල මංසන්ධිය ආසන්නයේ ඉදි කරන ලද ලොව විශාලම බෞද්ධ ප්‍රකාශන හා තොරතුරු මධ්‍යස්ථානය විවෘත කිරීමේ පුණ්‍ය මහෝත්සවය මේ මස 15 වැනිදා(හෙට දින)ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පෙරවරු 8.30ට විවෘත කෙරේ.නැදිමාලේ බෞද්ධ සංස්කෘතික මධ්‍යස්ථානයේ අධ්‍යක්‍ෂ පූජ්‍ය කිරම විමලජෝති ස්වාමීන් වහන්සේගේ අදහසක් අනුව, ජනාධිපති මහින්ද රාජපක්‍ෂ මහතාගේ මඟපෙන්වීම යටතේ බෞද්ධ සංස්කෘතික මධ්‍යස්ථානය මඟින් සහ ධානපතියන්ගේ අනුග්‍රහයෙන් මේ මන්දිරය ගොඩනඟන ලදී.ශ්‍රී ලාංකේය බෞද්ධ, අබෞද්ධ සහ අනෙක් රටවල විදේශිකයන් වෙනුවෙන් මෙවැනි මධ්‍යස්ථානයක් ආරම්භ කිරීමේ අරමුණ පැහැදිලි කරමින් කිරම විමලජෝති හිමියෝ මෙසේ පැවසූහ.“අවුරුදු 2300ක කාලයක් ජීවිත පරිත්‍යාගයෙන් මේ උතුම් ධර්මය හා ශාසනය ආරක්‍ෂා කරගෙන පැමිණි යතිවරුන්ට ගෞරවය දැක්වීම සඳහාත් ධර්මයේ සුරක්‍ෂිතභාව තහවුරු කිරීම පිණිසත්, නිශ්චිත ස්ථානයක් ගොඩනඟා එම උතුම් ධර්මය ලෝකයාට දැක බලා ගැනීමට අවකාශය සැලසීම මෙවැනි දෙයක් කිරීමේ අරමුණයි.2010 පෙබරවාරි මස 03 වන දින ජනාධිපතිතුමන්ගේ සුරතින් මුල්ගල තබා ආරම්භ කළ මේ මන්දිරය මහල් 16 කින් සමන්විතය. මෙහි ඉදිකිරීම් කටයුතු සිදු කළේ මාගා ආයතනයෙනි.මෙම මන්දිරයෙන් සිදු කිරීමට අපේක්‍ෂිත සේවාවන් කිහිපයකි.බෞද්ධ ලෝකයාට අවශ්‍ය කරනු ලබන ත්‍රිපිටකය ( සිංහල, ඉංගී‍්‍රසි) අටුවා, ටීකා ඇතුළු ලොව පළවෙන සියලුම බෞද්ධ පොත් මෙමඟින් ලබා ගත හැක.ශ්‍රී ලංකාවේ ඇති සියලුම විහාරස්ථාන හා භාවනා මධ්‍යස්ථානවල තොරතුරු ඇතුළත් අතර ඒවාට ගමන් කළ හැකි මාර්ග දක්වාලන ගමන් මාර්ගය ඇතුළු විස්තර ද මින් ලබා ගත හැකි අතර සියලුම විශ්වවිද්‍යාලවල ඇති බෞද්ධ සංගම් ඒකාබද්ධ කර බෞද්ධ වැඩසටහන් ක්‍රියාත්මක කෙරේ.ශ්‍රී සම්බුද්ධත්ව ජයන්ති මන්දිරය අවට පිහිටි පාසල්වල උසස් අධ්‍යාපනය හදාරන සිසුන් සඳහා බෞද්ධ පාඨමාලා වැඩ සටහන් ක්‍රියාත්මක කිරීම සහ බෞද්ධ උපදේශනය ලබා දීමත් මින් අපේක්‍ෂා කරයි. නාගරික ජීවිතයෙන් හෙම්බත්ව සිටින ජනතාවගේ ගැටලුවලට විසදුම් ලබා දීමටත්, ඔවුන්ගේ ගැටලු විසදා ගැනීමට පිටිවහලක්වීමටත් මින් අවස්ථාව ලබා දෙනු ලැබේ.පාලි භාෂාව සහ ත්‍රිපිටක ධර්මය ඉගැන්වීමේ පාඨමාලාවන් ආරම්භ කරමින් ධර්මය ඉගැන්වීමේ කටයුතු පුළුල් කෙරේ.පෙර අපරදිග විවිධ භාෂාවන් ප්‍රගුණ කිරීමේ පහසුකම් සහ බෞද්ධ ජනතාවට අවශ්‍ය පිරිත් සහ ධර්ම කොටස් පටිගත කිරීමේ පහසුකම්, ධර්ම පර්යේෂණ සිදු කිරීම, ශ්‍රී ලංකා යුද හමුදාවේ සහාය ඇතිව වීරෝධාර රණවිරුවන් උදෙසා බෞද්ධ වැඩමුළු පැවැත්වීමට මින් අපේක්‍ෂා කරයි.මෙතරම් කෙටි කාලයකදී දැවැන්ත වූ නිර්මාණයක් කිරීමට මූල්‍ය දායකත්වය ලබාගත් අයුරු කිරම විමලජෝති හිමියෝ මෙසේ සිහිපත් කළහ.“මේ මන්දිරය ගොඩගන්න ගන්නකොට අපේ ළඟ මුදල් තිබුණේ නැහැ. කෙසේ හෝ මෙය ආරම්භ කළ යුතුයි කියා සිතන විට, රංජනී හේරත් මැතිනිය සතු එක්කෝටි දොළොස් ලක්‍ෂයක් පමණ වටිනා ඉඩම විකුණා මුදල් ලබාගන්නා ලෙස අපට පැවසුවා.ඉන් අනතුරුව පාසල් මට්ටමින් කොඩි සතියක් පවත්වා මිලියන 30ක් පමණ කුඩා දරුවන් එකතු කර දුන්නා. ග්‍රාමසේවක නිලධාරීන් හරහා ගම් මට්ටමින් ටිකට් පොත් අළෙවි කර ලක්‍ෂ 50ක් පමණ මුදලක් එකතු කර ගත්තා.විවිධ ආයතන හැකි පමණින් උදව් උපකාර කළ අතර රාජ්‍ය ආයතන විශාල සහයෝගයක් ලබාදුන්නා. මේ මුදල් ප්‍රමාණවත් නොවුන නිසාත්, කෙසේ හෝ මේ ඓතිහාසික පුණ්‍ය කටයුත්ත නිම කිරීමේ අධිෂ්ඨානයෙන් ලංකා බැංකුවෙන් කෝටි 10 ක් සහ සම්පත් බැංකුවෙන් කෝටි 8ක ණය මුදලකුත් ලබා ගත්තා. ණය මුදල් ලබා ගැනීමට ගොඩනැගිල්ලේ සියලු කටයුතු ඉතා ඉක්මනින් කර ගැනීමේදී ජනාධිපතිතුමාත්, ආරක්‍ෂක ලේකම් ගෝඨාභය රාජපක්‍ෂ මහතාත් දැඩි කැපවීමක් කළ බව පුණ්‍යානුමෝදනාවෙන් සිහිපත් කළ යුතුයි.මෙහිදී විශේෂයෙන්ම සඳහන් කළ යුතු කරුණක් වන්නේ, මේ මන්දිරය ඉදි කිරීමට සුදුසු ඉඩමක් නොමැතිව සිටි අවස්ථාවේදී යදාමිනි ගුණවර්ධන මහතාගේ සම්බන්ධීකරණ යටතේ දිනේෂ් ගුණවර්ධන ඇමැතිතුමාගේ මඟ පෙන්වීම අනුව ජනාධිපතිතුමන්ගේ අනුමැතියෙන් අපට මේ ඉඩම ලැබුණා.ඒ වගේම මේ මන්දිරයේ ගෘහ නිර්මාණ කටයුතු කළ කාවින්ද දුලිප් හේරත් මහතාත් මෙහිදී සිහිපත් කළ යුතුයි. මෙහි ගෘහ නිර්මාණ කටයුතු සත පහක්වත් අය නොකර නොමිලේම කර දීමට ඒ මහතා එකඟ වුණා. ඊට කැප වී ක්‍රියා කළා.මෙවැනි දැවැන්ත මන්දිරයක් නොමිලේ ඉදිකිරීම පිළිබඳ කාවින්ද මහතා මෙසේ අදහස් දැක්වූවේය.නිදහස් අධ්‍යාපනය ලබාගත් අය විදියට අප රටට ජාතියට ආගමට සේවයක් කිරීම බොහෝ දෙනෙකුට අමතක වී තිබෙනවා. බොහෝ දෙනෙක් මුදල් පසුපස පමණක් හඹා යනවා. මුදල මත සෑම දෙයක්ම තීරණය කරනවා. රටට ජාතියට ආගමට ඓතිහාසික සලකුණක් තබන මෙවැනි කටයුත්තකට මාගේ හදපිරි සතුටෙන් මේ උතුම් සත්කාරයට දායක විය යුතුයි කියා මා සිතුවා.ගොඩනැගිල්ල නිර්මාණය කිරීමේ බෞද්ධ සංස්කෘතිය හා ගොඩනැගී තිබෙන සංකල්ප, ආගමික ස්ථාන පිළිබඳත් අවධානය යොමු කළා. තට්ටු 16ක් වුවත් මේ ගොඩනැඟිල්ල ඒකාකාර පරිමාවකින් ඉහළට යන්නේ නැහැ. මිහින්තලය යාපහුව වැනි ස්ථානවල ඇති දේවල් මෙහිදී සැලකිලිමත් වූවා. පඩිපෙළවල් තනා තිබීම ඊට උදාහරණයක්.ඒ වගේම චෛත්‍යයේ අංගවලින් නිරූපණය වන පරිදි කොතෙන් නිරූපණය කරන්නේ නිර්මාණ යයි. මේ ගොඩනැඟිල්ල අවසන් වන්නේ කොතක හැඩයෙන්. ගොඩනැඟිල්ලේ පළමු තට්ටුවේ ඇත්තේ අඳුරු දළු පැහැයක්. ඒ අඳුරු පැහැය ගොඩනැගිල්ල තුළ ගොඩනැගෙනවා. ඉන් අර්ථවත් වන්නේ අපගේ කෙලෙස්.මෙහි වැඩකටයුතුවල ආරම්භයේ සිට අවසානය දක්වා මාගේ ගුරුවරයා වන මොරටුව විශ්වවිද්‍යාලයේ කථිකාචාර්ය ගෘහ නිර්මාණ අංශයේ රංජිත් අලහකෝන් මහතා හැම විටම උදව් කළා. මඟ පෙන්වූවා.මෙය සාම්ප්‍රදායික බෞද්ධ ගොඩනැගිල්ලක් නොවේ. බුදු දහම අනුවම යමින් ස්වභාවධර්මයට සමීපවත්, වැඩිපුර අවකාශය ප්‍රයෝජනයට ගෙන තිබීමත් මෙහි විශේෂත්වයක්. මෙය ශ්‍රී ලාංකීක අපට පමණක් නොව මුළු ලෝකයාටම ලැබුණු මහඟු වස්තුවක්.ශ්‍රී සම්බුද්ධත්ව ජයන්තිය සමරන මේ මොහොතේ , පෙර කල රජවරුන් විසින් ශ්‍රී සද්ධර්මය ආරක්‍ෂා කිරීමට ගත් ක්‍රියාමාර්ග සේ මෑත කාලයේ ශ්‍රී සද්ධර්මය පරපුරෙන් පරපුරට රැගෙන යෑමට ඉදි කළ මේ මන්දිරය රැක ගැනීම අප කාගේත් යුතුකමකි.මන්දිරය විවෘත කරන 15 වැනිදා දින, තවත් විශේෂ කටයුතු කිහිපයක්ද සිදු කෙරේ. පොළොන්නරු යුගයෙන් පසුව සිංහල භාෂාවට පරිවර්තනය කරන ලද ටීකා පොත් 10ක් හා ශ්‍රී ලංකා ඉතිහාසයේ පළමුවරට ඉංගි‍්‍රසි භාෂාවෙන් පරිවර්තනය කළ අටුවා පොත් 06 ක් ජනාධිපතිතුමන්ට පිළිගැන්වීම, ශ්‍රී සම්බුද්ධත්ව ජයන්ති මන්දිරයේ අනුරුවක් ජනාධිපතිතුමාට පිළිගැන්වීම, හැව්ලොක් මාවත, ශ්‍රී සම්බුද්ධත්ව ජයන්ති මාවත ලෙස නම් කිරීමට නියමිතය. පාසල් ළමුන්ගේ පෙරහැරක් ද එදින සවස පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>14</day>
    </date>
    <link>http://www.dinamina.lk/2011/05/14/_art.asp?fn=f1105146</link>
    <topic>එකම ජාතියක් ලෙසපිළිවෙතින් පෙළ ගැසෙමු</topic>
    <author/>
    <content>2600 ශ්‍රී සම්බුද්ධත්ව ජයන්තිය සඳහා සියලු බොදුණුවෝ සූදානම් වෙමින් සිටිති. ආයතන මට්ටමින්, පුද්ගල මට්ටමින් බොහෝ ආගමික කටයුතු දිවයින පුරා සූදානම් වෙමින් පවතියි. විශේෂයෙන්ම මෙවර සම්බුද්ධත්ව ජයන්තියට ලැබී ඇති තේමා පාඨය “පිළිවෙතින් සැරසීමයි.” මේ නිසා බෞද්ධ ප්‍රතිපත්තිවලට මුල් තැන දී සියල්ල සිදුවීම අප සැවොම ප්‍රශංසා කළ යුත්තකි. සියලු පුණ්‍යමය කටයුතුවලදී ආමිෂය මෙන්ම ප්‍රතිපත්තිය ද එක සේ වැදගත් වන බව මෙහිදී වඩ වඩාත් අවධාරණය වෙයි.ශ්‍රී ලංකාවට ඇත්තේ ප්‍රෞඪ ඉතිහාසයකි. එම ඉතිහාසය ශක්තිමත් වී ඇත්තේ බෞද්ධ සංස්කෘතියෙනි, බෞද්ධ ඉගැන්වීමෙනි, බෞද්ධ සාහිත්‍යයෙනි. එම නිසා ශ්‍රී ලංකාවේ ඉතිහාසය හා ශ්‍රී ලංකාවේ බෞද්ධ ඉතිහාසය දෙකක් නොව සැබවින්ම එකකි.ශ්‍රී ලාංකේය ජන සමාජයේ හැඩය සකස් වී ඇත්තේ බෞද්ධ ඉගැන්වීමෙනි. අතීත කෘෂි ආර්ථික ක්‍රමයේ අප මුතුන් මිත්තන්ට ආගමික කටයුතුවල නිරතවීමට අවශ්‍ය තරම් කාල වේලාව තිබිණි. තම රැකියා කටයුතු නිම වූ පසු ඔවුහු රැස්වූයේ ගමේ ආගමික කේන්ද්‍රස්ථානය වූ පන්සලටය. ගමේ නායකත්වය දැරුවේ භික්ෂූන් වහන්සේලාය. මෙලෙස පන්සලට රැස්වන ගැමියන් බුද්ධිමත් කරනු ලැබුවෝ භික්ෂූහුය. සියලු ගැමියෝ බණ මඩුවේ රැස් වී ධර්ම දේශනාවලට සවන් දුන්හ. පන්සිය පනස් ජාතක පොත, අමාවතුර, බුත්සරණ, සද්ධර්මරත්නාවලිය ඔවුහු ශ්‍රවණය කළහ. ගමේ පන්සල විශ්වවිද්‍යාලයක් විය. නොවියත් හුදී ජනයා බුද්ධිමතුන් බවට පත්කරනු ලැබුවහු භික්ෂූන් වහන්සේලාය. මෙම බුද්ධිමත් ගැමියන්ව අද මෙන් කිසිදු දේශපාලනඥයෙකුට රැවටිය නොහැකි විය. එලෙස ධර්මය ශ්‍රවණය කළ අයවලුන්ගේ ජීවිත බෞද්ධ ප්‍රතිපත්ති මත සකස් විය.බෞද්ධයා සියලු කටයුතු කරනු ලැබුවේ “පින” යන සංකල්පය මතය. සියල්ලේදී ඔවුහු බලාපොරොත්තු වූයේ පින් පමණකි. “පින් කයිය”, “පින් ගොනා”, “පින් ළිඳ” ආදී අදහස් මෙතුළින් පැමිණ ඇත. අතීතයේ ගමන් ගිය මගීන්ට නවාතැන් සඳහා අම්බලම් ඉදිකොට තිබිණි. පවස නිවාගැනීම සඳහා “පිං තාලිය” (පැන් තාලිය) මාර්ගය අසල තබා තිබිණි. එසමය තුළ අද මෙන් චීන අවන්හල් හෝ බෝතල් කළ අලෙවි කරනු ලැබූ පානීය ජලය නොතිබුණි. සියල්ල සිදුවූයේ පින මතය. “වාණිජ” යන වචනය අපට හමුවන්නේ අප දන්නා පමණින් සේරිවාණිජ ජාතකයෙනි. වාණිජ නැතහොත් වෙළෙන්දා යන අදහස එසමයේ සිට එතරම් ප්‍රශංසාවට ලක් වූ වචනයක් හෝ චරිතයක් නොවේ. වෙළෙඳුන් නිතරම සමාජයේ හෑල්ලුවට ලක්කරනු ලැබූහ. ඒ වෙනුවට නැවත නැවතත් ඉස්මතු වූයේ “පින” යන සංකල්පයයි.ගමකට පැමිණෙන කිසිවෙකු කුසගින්නේ ආපසුයැවීමට තරම් ගැමියෝ අකාරුණික නොවූහ. ඔවුහු ගමට, තම නිවසට පැමිණෙන සියල්ලන්ට සංග්‍රහ කරන ලදී. කහට කෝප්පයක්, බුලත් විටක් පමණක් නොව ආහාර අනුභව කරන මොහොතක පැමිණියේ නම් පිටස්තරයෙකුට ආහාරපානාදියෙන් සංග්‍රහ කිරීමට ඔවුහු පෙළඹුණාහ.ගමේ නිවෙස් තුළ ආහාරය සැකසුණේ තවත් අයෙකුටත් සමඟය. මනුෂ්‍යයන්ට පමණක් නොව මෙම මෙත්තාව (මෛත්‍රිය) සියලු සත්ත්වයන් වෙත ද ගෙන හැර පෑවේය. බෞද්ධයාගේ ප්‍රාර්ථනය වන්නේ සියලු සත්වයෝ නිදුක් වෙත්වා යන්නය. එය සියලු සතා සීපාවාටද අයිති විය. “කුරුළු පාළුව“ වැනි සංකල්පයන් තුළින් තම කුඹුරේ අස්වැන්නෙන් කොටසක් කුරුල්ලන් වෙත ද වෙන් කෙරිණි. උන් නිදහසේ කෙතට පැමිණ කරල් කෑවෝය.තමන්ට පමණක් නොව අන් අය වෙනුවෙන් ද ලෝකය පැවතිය යුතු බව බෞද්ධයෝ ප්‍රාර්ථනය කළහ. අද පරිසරවේදීන්, ආර්ථික විද්‍යාඥයන් සාකච්ඡාවට බඳුන් කරන තිරසාර සංවර්ධනය (ඉභඵබචඪදචඡතඥ ච්ඥමඥතධනථඥදබ) යන්න එදා සිටම බෞද්ධ ඉගැන්වීම්වල තිබිණි.“මැදවත්තේ සෙල්ලම් පාරකි යන්න මල් පිපිලා සුවදේ බැරුවා ඉන්න නෙළා ගන්න මගෙ අත දිග නැහැ උසට සාදු සාදු මල් පිපියන් හොඳ රුවට”මෙම ජනකවි නිර්මාණයට හේතුභූත වී ඇත්තේ බෞද්ධ දර්ශනයේ පැමිණෙන්නා වූ පරාර්ථකාමී චින්තනයයි. අද ලෝකයේ සම්පත් අප පාවිච්චි කරනු ලබන්නේ මතු පරපුර ගැන සිතා නොවේ. සියලු සම්පත්වලින් ඉතා හොඳම දේ අපි පරිභෝජනය කරමු. නමුත් මෙම කවියාගේ ප්‍රාර්ථනය මට නෙළාගන්න නොහැකි මුත් අන් අය වෙනුවෙන් මල් පිපෙන්න යැයි කරනු ලබන මහා මෛත්‍රියේ ප්‍රාර්ථනාවයි. වර්තමානයේ වුව අන් අය වෙනුවෙන් කටයුතු කිරීම, කැපවීම අප රට තුළ දැකිය හැකිය. සාමූහිකත්වය පිළිබඳ සංකල්පය ශ්‍රී ලාංකිකයාට අලුත් දෙයක් නොවේ. පොදු බව, සමානාත්මතාවය බෞද්ධ දර්ශනය තුළ දැකිය හැකිය. මරණ, මගුල් තුලාවලදී ශ්‍රී ලාංකිකයෝ එක්වෙති. අවමංගල්‍ය සිදුව ඇති නිවසට අවශ්‍ය සියලු දේ සපයා දෙති. දානමය කටයුතුවලට උදව් වෙති. අප ගැමියෝ වහලක් පවා සෙවිලි කර ගත්තේ තනියම නොවේ. ඒ සඳහා බොහෝ දෙනෙක් උදව් වූහ. ගමේ අසරණුන් රැකබලා ගත්තාහ. වැන්දඹුවන් දිළිඳුන් රැකබලා ගත්හ. ගමේ වෙදකම සිදුවූයේ මුදලට නොවේ.ගමේ නායකත්වය ඉබේම වෙද මහතාට පැවරුණේ ඔහු ගමේ ආරක්‍ෂකයාණන් නිසාය. ගැමි දිවිය සැබෑ ලෙසම අරුත්බර වූයේ එහි ඇති “අපේකම” නිසාය.වත්මන් සමාජයේ වුව යම්කිසි මට්ටමකින් හර පද්ධතියක් ඉතිරිව ඇත්නම් එය බෞද්ධ සදාචාර පද්ධතිය හරහා අපට ලැබුණු වටිනාකම්ය. එම පද්ධතියට හින්දු, ඉස්ලාම් හා කිතුනු ඉගැන්වීම් ද වඩාත් ශක්තිමත් රුකුලක් විය. මෙම දහම්වලින් නික්මෙන උතුම් පණිවිඩය කිසිවෙකුටත් ප්‍රතික්‍ෂේප කළ නොහැක. පංචශීලය වැදගත් වන්නේ බෞද්ධයන්ට පමණක් නොවේ. පංච ශීලය සැම දෙනා පිළිපැදිය යුතු දහමකි. සොරකම් නොකිරීම, සුරා පානයෙන් වැළකීම, ප්‍රාණ ඝාතයෙන් වැළකීම මුළුමහත් විශ්වයම පිළිගත යුතු සත්‍යතාවයකි. එමනිසා බුදු දහමේ විශ්වීය භාවය අපි අවිවාදයෙන් පිළිගත යුතු වෙමු.ශ්‍රී ලංකාව තුළ බෞද්ධ, හින්දු, ඉස්ලාම් හා කිතුනු ආගම් අතර අද හොඳ හිත ශක්තිමත් පදනමකින් වර්ධනය වී ඇත. අද ඕනෑම ජාතිකමය උත්සවයකම, වැඩසටහනකම අන්තර් ආගමික නියෝජනය දැකිය හැකිය. මෙම තත්ත්වය ශක්තිමත් කිරීම සඳහා දැවැන්ත අන්තර් ආගමික සංවිධාන බිහි වී ඇත.අද කිතුනු දේවස්ථානයක මංගල්‍යයක් පවත්වන සෑම අවස්ථාවකම බෞද්ධ පාර්ශ්වය නියෝජනය කරමින් ගමේ පන්සලේ භික්ෂූන් වහන්සේට ඇරයුම් කෙරේ. බොහෝ විට පන්සල්වල උත්සවවලටද හින්දු, ඉස්ලාම්, කිතුනු පූජකවරුන්ට ඇරයුම් කෙරේ. පන්සලෙන් පල්ලියට සිංහල අවුරුදු රැගෙන යති. පල්ලියේ නත්තල් උත්සවයට අනෙකුත් ආගමික නායකයෝ ද සහභාගි වෙති. මෙම ආගමික එක්සත් භාවයේ සංකල්පය උච්ච අවස්ථාවට පැමිණ ඇත. “පන්සලයි – පල්ලියයි සිංහල හා දමිළ අලුත් අවුරුද්දයි”, “ගමටම නත්තල්” වැනි වැඩසටහන් දැන් බොහෝ ජනපි‍්‍රයය. මෙම ආගමික සහජීවනයේ කතාව බොහෝ ඈතට දිවයයි.අප ඉතිහාසය පුරා බෞද්ධ, හින්දු, ඉස්ලාම් හා කිතුනු ආගම් එක්ව ගමනක් පැමිණියහ. ජාතික, සමාජීය ප්‍රශ්නවලදී එක්සේසත්ව ක්‍රියා කළ අවස්ථා රැසක් අපට දැකගත හැකි විය. මත් රකුසාට එරෙහිව කරන අරගලයේදී බෞද්ධ භික්ෂූන් වහන්සේලා සමඟ කිතුනු පූජකවරුද එක්වූහ.ශ්‍රී සම්බුද්ධත්ව ජයන්තියේ බොදුනුවන් උත්කර්ෂවත්ව සමරන අවස්ථාවේද හින්දු, ඉස්ලාම් හා කිතුනු ජනතාව ද ඔවුන් හා එක්විය යුතු වෙයි. අපගේ සුභාශිංසන ඔවුන් වෙත ලබාදිය යුතු වෙයි. මාංශ අනුභවයෙන් තොරව, සුරා පානයෙන් තොරව ශ්‍රී සම්බුද්ධ ජයන්තියට පිළිවෙතින් සැරසෙමින් සහෝදර බෞද්ධ ජනතාව සමඟ අත්වැල් බැඳගනිමින් අප ද පිළිවෙතින් එක්විය යුතුය.පෙර කවරදාකටත් වඩා දේවස්ථාන මට්ටමෙන්, ආගමික මධ්‍යස්ථාන මට්ටමෙන්, පෞද්ගලික මට්ටමෙන් අපට දැක්විය හැකි උපරිම දායකත්වය බෞද්ධ ජනතාව වෙත ලබාදිය යුතුය. අපි දැන් නිදහස් රටක ජීවත් වෙමු. මෙම නිදහස අපට අහිමි කරන්නට ජාත්‍යන්තර කුමන්ත්‍රණකාරී බලවේග මාන බලමින් සිටිති. කුමන මොහොතක හෝ අපට හතුරුකම් කිරීමට ජාතියක් සේ අඩපණ කිරීමෙන් නව යටත් විජිතවාදය ගොඩනැගීම ඔවුන්ගේ පරම අභිලාෂයයි. ශ්‍රී සම්බුද්ධත්ව ජයන්තියේදී අප එකම ජනකොටසක් ලෙස, එකම ජාතියක් ලෙස අධිෂ්ඨාන පූර්වකව ඉදිරි ගමනක් සඳහා එකා මෙන් පෙළගැසෙමු. එකිනෙකා කෙරෙහි මෛත්‍රිය වඩවමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105161</link>
    <topic>බුදු දහම අනුව යන ආණ්ඩුව කාටවත් වෛර කරන්නේ නෑ</topic>
    <author>මහින්ද අලුත්ගෙදර</author>
    <content>කිසිවකුට වෛර නො කිරීමටත්; අන්‍යයන්ගේ නිදහස අගය කිරීමටත් බුදු දහමින් අපට උගන්වා ඇති බවත්; ඒ අනුව කිසිදු පුද්ගලයකුට වෛර නො කරමින්; සියලු සමාජ කණ්ඩායම්වල නිදහස අගය කරමින් වත්මන් ආණ්ඩුව කටයුතු කරගෙන යන බව ජනාධිපති මහින්ද රාජපක්ෂ මහතා කියා සිටී.මානවදයාව, මානව අයිතිය පිළිබඳ හැඟීමක් තිබෙන ජාතියක් ලෙස සියලු දෙනා සමඟ සමගියෙන් ජීවත්විය හැකි යුගයක් යළි උදාකිරීම තම අපේක්ෂාව බව ද ජනාධිපතිවරයා අවධාරණය කළේය.ඒ මහතා මේ බව සඳහන් කළේ කොළඹ තුම්මුල්ලේ ඉදිකළ ශ්‍රී සම්බුද්ධත්ව ජයන්ති මන්දිරය විවෘත කිරීමේ අවස්ථාවට සහභාගි වෙමිනි.2600 වැනි ශ්‍රී සම්බුද්ධත්ව ජයන්තියට සමඟාමීව මෙම මන්දිරය ඉදි කරන ලද අතර ඒ වෙනුවෙන් වැය කර තිබෙන මුදල රුපියල් කෝටි 37කි. මහල් 16 කින් සමන්විත මෙම සම්බුද්ධත්ව ජයන්ති මන්දිරය ලොව විශාලතම බෞද්ධ පොත් හා තොරතුරු මධ්‍යස්ථානයෙන් ද, 500 කට අසුන්ගත හැකි ජත්‍යන්තර සම්මන්ත්‍රණ ශාලාවකින් ද සමන්විතයි. ඊට අමතරව ධර්ම පර්යේෂණ කටයුතු හා පෙර අපර දෙදිග භාෂාවන් ප්‍රගුණ කිරීමේ හැකියාව, ලංකා බැංකු ශාඛාව, ශබ්දාගාරය, පරිගණක නිර්මාණ පහසුකම් ආදී සියල්ලෙන් ම සමන්විත වේ.මෙහි දී අදහස් පළ කළ ජනාධිපති මහින්ද රාජපක්ෂ මහතා ප්‍රකාශ කළේ 2600 වැනි ශ්‍රී සම්බුද්ධත්ව ජයන්තිය නිමිත්තෙන් මෙවැන්නක් විවෘත කිරීමට හැකි වීම භාග්‍යක් බවත් එය ශ්‍රී ලංකාවාසීන්ට පමණක් නොව සමස්ත ලෝවැසි බෞද්ධ ජනතාවටම අතිශය වැදගත් වන බවයි.බෞද්ධයන් වැඩි පිරිසක් වෙසෙන ශ්‍රී ලංකාව තුළ ඕනෑම ආගමක් නිදහසේ ඇදහීමට රට තුළ අවස්ථාව තිබෙන බව පෙන්වා දුන් මහින්ද රාජපක්ෂ මහතා ආගමානුකූලව අපේ රජවරුන් කටයුතු කළ ආකාරය, සැළකූ ආකාරය ඉතිහාසයේ සඳහන් වන බව ද කීවේය.ජාතියක් ලෙස නැඟී සිටින අපිට අපි ඉදිරියේ තිබෙන ගැටලු විසඳා ගත හැකි බවත් අභිමානවත් ව ඉදිරියට යාමේ හැකියාව අප සතු බවත් ඒ මහතා සඳහන් කළේය. මෙම ශ්‍රී සම්බුද්ධත්ව ජයන්ති මන්දිරය විවෘත කිරීමට අමතරව එම මන්දිරය අභියස හැව්ලොක් පාර ශ්‍රී සම්බුද්ධත්ව ජයන්ති මාවත ලෙස නම් කිරීම ද මෙහි දී සිදු වූ අතර ඊට අමතරව ඉතිහාසයේ පළමුවරට ටීකා ග්‍රන්ථ 10ක් සිංහල හා පාලි භාෂාවෙන්ද අටුවා ග්‍රන්ථ 6ක් ඉංග්‍රීසි භාෂාවෙන් ද එළිදැක්විණි.ශ්‍රී රෝහණ පාර්ශවයේ මහානායක අතිපූජ්‍ය අත්තුඩාවේ ශ්‍රී රාහුල මහානාහිමි, කැළණිය විශ්වවිද්‍යාලයේ කුලපති මහාචාර්ය වැලමිටියාවේ කුසලධම්ම, ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන, ශ්‍රී සම්බුද්ධත්ව ජයන්ති මන්දිරයේ අධ්‍යක්ෂ පූජ්‍ය කිරම විමලජෝති හිමිවරුන්, කතානායක චමල් රාජපක්ෂ, ජලසම්පාදන හා ජලාපවහන ඇමැති දිනේෂ් ගුණවර්ධන, අධ්‍යාපන ඇමැති බන්දුල ගුණවර්ධන, ඛණිජ සම්පත් සංවර්ධන ඇමැති සුසිල් ප්‍රේමජයන්ත, මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු ඇතුළු ගිහි පැවිදි විශාල පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n11051614</link>
    <topic>අනගාරික ධර්මපාල අනුස්මරණ කෞතුකාගාරය විවෘත කිරීම අද</topic>
    <author>සුභාෂිනී සේනානායක</author>
    <content>ශ්‍රීමත් අනගාරික ධර්මපාලතුමා වෙනුවෙන් මෙරට ස්ථාපිත කෙරෙන ප්‍රථම කෞතුකාගාරය එතුමා අවසන් වරට ජීවත් වූ වික්ටර් හවුස් නිවස පිහිටි කොළඹ ආනන්ද බාලිකා විදුහල් පරිශ්‍රයේ දී අද (16) උදේ 9.00ට අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් ආරම්භ කෙරේ.අධ්‍යාපන අමාත්‍යාංශයේ පවත්වන 2600 වැනි සම්බුද්ධත්ව ජයන්ති ප්‍රධාන උත්සවයට සමගාමීව මේ කෞතුකාගාරය ආරම්භ කෙරේ. අනගාරික ධර්මපාලතුමාගේ කොළඹ මාලිගාකන්ද පාරේ පිහිටි වික්ටර් හවුස් නිවෙසෙහි ආනන්ද බාලිකා විදුහල ආරම්භ කර තිබෙන අතර එතුමාණන් ජීවත් වූ නිවස පරිහරණය කළ භාණ්ඩ, අත්අකුරු සහිත සිහිවටන රැසක් මතු පරපුර සඳහා සංරක්ෂණය කළ බව ආනන්ද බාලිකා විදුහල්පතිනි මාලනී හේරත් මහත්මිය දිනමිණට ප්‍රකාශ කළා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105162</link>
    <topic>පලාබද්දල රජ මාවතේ පිළිසකර වැඩ නිමයි</topic>
    <author>වෙල්ලස්ස බණ්ඩාර සමඟ රත්නපුර දිසා විශේෂ නිරෝෂණ පෙරේරා</author>
    <content>2600 වෙනි සම්බුද්ධත්ව ජයන්තිය නිමිත්තෙන් ශ්‍රී පාද උඩ මළුව වෙත වැටෙන ශ්‍රී පලාබද්දල පැරණි රජ මාවතේ ප්‍රතිසංස්කරණ කටයුතු හෙට (17) වැනිදා නිමාවට පත් වේ.ශ්‍රී පලාබද්දල සිට ආඩියාමලතැන්න දක්වා කිලෝමීටර් හතයි දශම හතයි හයක (7.76) දුර ප්‍රමාණයක පඩි 9210 ක් ශ්‍රී ලංකා යුද හමුදා හතරවන ඉංජිනේරු රෙජිමේන්තුව විසින් ප්‍රතිසංස්කරණ කටයුතු සිදු කළේය. රුපියල් කෝටි තුනක් ඉක්මවා යන මෙම ඉදිකිරීම් සඳහා හතරවෙනි ඉංජිනේරු රෙජිමේන්තුව වැයකර ඇත්තේ රුපියල් ලක්ෂ හතලිස් නමයකට ආසන්න මුදලකි.ප්‍රතිසංස්කරණය කිරීමට පෙර වල් බිහි වී අඩිපාරක් ලෙස පැවති රත්නපුර ශ්‍රී පලාබද්දල ශ්‍රී පාද පැරණි රජමාවත අතීතයේ සිට ම විශාල බැතිමතුන් පිරිසක් අඛණ්ඩව භාවිත කළ ප්‍රධාන පිවිසුම් මාර්ගයකි.අදියර දෙකකින් මේ ව්‍යාපෘතිය නිමකර ඇත. පළමු අදියර ආරම්භ වී ඇත්තේ 2003 වසරේදී ය. එම අදියරේ දී පඩි 3647 ක් ඉදිකරනු ලැබීය. 2008 දී ආරම්භ වූ දෙවන අදියරේදී නිම කල පඩි ගණන 5563කි. පාලම් බෝක්කු හා අත්වැටවල් සහිතව කාණු පද්ධතිය ද ඉදිකරමින් බැතිමතුන්ට පහසුවෙන් සිරිපා කරුණා කිරීමට එම ඉදිකිරීම් වලින් පසුව අවස්ථාව උදා වී ඇතැයි ව්‍යාපෘතිය භාර නිලධාරී මේජර් කීර්ති තලකිරියාව මහතා පැවසීය.හෙට (17) වන විට වැඩඅවසන් කිරීම සඳහා හතරවෙනි ඉංජිනේරු බළකායේ සෙබළුන් ඉතා යුහුසුළුව හා මහත් කැපකිරීමකින් ඉදිකිරීම් කටයුතුවල නිරතවී සිටින අයුරු එහි දී අපට දැකගත හැකි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105163</link>
    <topic>කොළඹ වෙසක් උළෙලට තොරණ 15: කූඩු 47: දන්සල් 82</topic>
    <author>විජයානි එදිරිසිංහ</author>
    <content>වෙසක් පොහොය නිමිත්තෙන් මෙවර කොළඹ ප්‍රදේශය පුරා තොරණ 15ක්, කූඩු 47ක් ප්‍රදර්ශනය කෙරෙන අතර බත් දන්සැල් 82ක් පැවැත්වෙයි.කොටුව, පිටකොටුව, මරදාන, කොම්පඤ්ඤ වීදිය, කොල්ලුපිටිය, කුරුඳුවත්ත, බොරැල්ල, ග්‍රෑන්ඩ්පාස්, දෙමටගොඩ යන ප්‍රදේශවල එම තොරණ ප්‍රදර්ශනය කෙරේ. කොම්පඤ්ඤවීදිය ප්‍රදේශයේ පමණක් තොරණ පහකි.බත් දන්සල් අතරින් කොළඹ මධ්‍යම ප්‍රදේශයේ 28 කොළඹ උතුර 30, කොළඹ දකුණ 27 සහ අනෙකුත් ප්‍රදේශවල වෙනත් දන්සැල් පන්සියයක් පමණ පැවැත්වෙයි. වෙසක් උත්සව කාලය පුරා කොළඹ ආරක්ෂක කටයුතු සඳහා විශේෂ පොලිස් කණ්ඩායම් යොදවා ඇති බව කොළඹ දිසාව බාර නියෝජ්‍ය පොලිස්පති අනුර සේනානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105164</link>
    <topic>සම්බුද්ධත්ව ජයන්ති වසර ජනපති ප්‍රකාශයට පත් කරයි</topic>
    <author>ධනුෂ්ක ගොඩකුඹුර සහ චූල බණ්ඩාර කුලසේකර, අමිල ප්‍රභාත් වනසිංහ, අනුරාධපුර අතිරේක දිස්ත්‍රික් නිමල් විජේසිංහ අනුරාධපුර සිට...</author>
    <content>දෙදහස් හයසිය වැනි ශ්‍රී සම්බුද්ධත්ව ජයන්තිය වෙනුවෙන් සම්බුද්ධත්ව ජයන්ති වර්ෂය ජනාධිපති මහින්ද රාජපක්ෂ මහතා අනුරාධපුර ඵෙතිහාසික ජය ශ්‍රී මහා බෝ සමිඳු අභියසදී පෙරේදා (14) ප්‍රකාශයට පත් කළේය.අනුරාධපුර ජය ශී‍්‍ර මහා බෝධි විහාරස්ථ සන්නිපාත ශාලාවේදී පැවැති සම්බුද්ධත්ව ජයන්ති සමාරම්භක උත්සවයේදී ජනාධිපතිතුමා මේ බව නිල වශයෙන් දැනුම් දුුන්නේය.එළඹෙන වෙසක් පුන් පෝ දිනයට බුදුන් වහන්සේ සම්බුද්ධත්වයට පත්ව වසර 2600ක් සපිරෙන අතර එය නිමිති කොට ගෙන වෙසක් පෝ දිනයේ සිට වසරක කාලයක් අධ්‍යාත්මික දියුණුවට මුල් තැන් දෙන සම්බුද්ධත්ව ජයන්ති වසරක් ලෙස සැමරෙනු ඇත.සම්බුද්ධත්ව ජයන්ති සමාරම්භක උළෙලට සහභාගී වූ ජනාධිපතිතුමා අනුරාධපුර ජයන්ති මාවත සම්බුද්ධත්ව ජයන්ති මාවත ලෙස නම් කළේය.සම්බුද්ධත්ව ජයන්ති සිහිවටනයද ජනාධිපතිතුමාගේ අතින් විවෘත කෙරිණ.ජය ශ්‍රී මහා බෝ සමිඳුන් වැඳපුදා ගැනීමෙන් අනතුරුව ජනාධිපතිවරයා සන්නිපාත ශාලාවේදී පැවැති උත්සවයට එක්වූයේ රැස්ව සිටි පිරිසගේ ගෞරවාචාර මධ්‍යයේය. ප්‍රධාන වේදිකාවට ජනාධිපතිතුමා පැමිණීමත් සමඟ උත්සවය ඇරැඹිණ.පිරිස පංච ශීලයෙහි පිහිටුවීමෙන් පසු උතුරු මැද පළාත් ප්‍රධාන ඇමැති බර්ටි පේ‍්‍රමලාල් දිසානායක මහතා පිළිගැනීමේ කතාව කරමින් ප්‍රකාශ කළේ ශ්‍රී ලංකාවට පමණක් නොව සමස්ත ලෝකයට වැදගත් වන සම්බුද්ධත්ව ජයන්ති සමාරම්භක උත්සවය අනුරාධපරයේදී පැවැත්වීමට අවසර දීම සම්බන්ධයෙන් ස්තුතිය පිරිනමන බවයි.සම්බුද්ධත්ව ජයන්තිය වෙනුවෙන් සැකසුණ සම්බුද්ධත්ව ජයන්ති තේමා ගීතය ප්‍රථම වරට ගායනා කෙරිණ.සුනිල් සරත් පෙරේරා පද ඇමිණූ තේමා ගීයේ තනුව රෝහණ වීරසිංහයන්ගෙනි.හෙළයේ මහා ගාන්ධර්වයා වන අමරදේවයන් ප්‍රමුඛ ගායක ගායිකාවෝ පහළොස්දෙනෙක් මේ ගීතය ගායනා කරති.සම්බුද්ධත්ව ජයන්තිය වෙනුවෙන් නිකුත් කෙරෙන සම්බුද්ධත්ව ජයන්ති සමරු මුද්දර හතරක් ජනාධිපතිවරයාගේ අතින් මෙහිදී එළි දැක්විණ.බෞද්ධයන් විසින් ජීවිත කාලය තුළ වරක් හෝ වැඳ පුදා ගත යුතු යැයි සැළකෙන බුදු රජාණන් වහන්සේ උපත ලද ලුම්බිණිය, බුද්ධත්වයට පත් බුද්ධගයාව, ප්‍රථම ධර්ම දේශනාව පැවැත් වූ ඉසිපතනය හා පිරිණිවන් පෑ කුසිනාරාව මේ මුද්දර සතරින් නිරූපණය වේ. වෙසක් පොහොය වෙනුවෙන් සැකසුණ බුදු සරණ පුවත්පතේ මංගල කලාපය ජනාධිපතිතුමා වෙත මෙහිදී පිළිගැන්විණි.1956 දී බුද්ධ ජයන්තිය සමැරීමෙන් පසු එළඹෙන සම්බුද්ධ ජයන්තිය ඵෙතිහාසික අවස්ථාවක් බව අස්ගිරි මහා විහාරයේ කාරක සංඝ සභික තුඹුල්ලේ සීලඛන්ධ හිමියෝ ප්‍රකාශ කළහ.ජනාධිපතිතුමන්ගේ මඟ පෙන්වීම මත සම්බුද්ධත්ව ජයන්ති කමිටුව හා සමස්ත ලංකා සාසනාරක්ෂක බල මණ්ඩලය විසි වැදෑරුම් වැඩපිළිවෙළක් සැකසු බව කී උන්වහන්සේ ත්‍රස්තවාදය නිමා කළ රට ආසියාවේ ආශ්චර්ය කරන්නට ජනාධිපතිතුමා ගෙන යන වැඩපිළිවෙළත් සමඟම දැහැමි සමාජයක් නිර්මාණය කිරීම මෙහි අරමුණ බව පැවැසූහ. සිදුහත් බෝසතාණන් වහන්සේ උතුම් වූ සම්බුද්ධත්වයට පත්ව වසර 2600 ක් සපිරෙන මේ වෙසක් පෝ දිනයෙහි සිට වසරක කාලයක් සම්බුද්ධත්ව ජයන්ති වසර ලෙස ප්‍රකාශයට පත් කරන බව ජනාධිපතිතුමන් සභාවට දැනුම් දුන්නේ රැස්ව සිටි පිරිසේ සාධු නාද මධ්‍යයේය.අස්ගිරි පාර්ශවයේ මහා නායක උඩුගම ශ්‍රී බුද්ධරක්ඛිත නා හිමි ප්‍රමුඛ තෛ‍්‍රනිකායික මහා සංඝ රත්නයත් බුද්ධ ශාසන කටයුතු වැඩබලන ඇමැති එම්. කේ. ඩී. එස්. ගුණවර්ධණ මහතා ප්‍රමුඛ මැතිඇමැතිවරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105165</link>
    <topic>ආචාර්යවරුනි රට ගැන හිතන්න අස්ගිරි මහා නාහිමියෝ ඉල්ලා සිටිති</topic>
    <author>බණ්ඩාර පිලවල</author>
    <content>සියලු විශ්වවිද්‍යාල ආචාර්ය මණ්ඩල රටේ ඉදිරි ගමන දෙස අවධානය යොමු කැර පරිත්‍යාග ශීලීව කටයුතු කිරීම ජාතික මෙහෙවරක් බව සියම් මහා නිකායේ අස්ගිරි විහාර පාර්ශ්වයේ මහා නායක අතිපූජ්‍ය උඩුගම ශ්‍රී බුද්ධරක්ඛිත මහා නායක මාහිමියෝ පැවැසූහ.විශ්වවිද්‍යාල අභ්‍යන්තරයේ පැනනැගී ඇති ගැටළු සම්බන්ධව දැනුවත් කිරීම සඳහා උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක හා විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණී සමරනායක මහත්වරු මහනුවර මල්වතු මහා විහාරයන්ට ඉකුත් 14 දා ගොස් මහා නායක මාහිමිවරු බැහැදුටු අවස්ථාවේදී අතිපූජ්‍ය උඩුගම ශ්‍රී බුද්ධ රක්ඛිත මාහිමියෝ මෙසේ කීහ.අපේ රටේ ජනතාව අවුරුදු තිහකට ආසන්න කාලයක් දුක් විඳ ලබාගත් නිදහස අහෝසි කිරීමට යම් පිරිසක් උත්සාහ ගන්නේ නම් එය බලවත් අපරාධයක්.පසුගිය සමයේ මේ රටේ ආර්ථිකය යම් පසුබෑමකට ලක්වුණා. එය ගොඩ ගැනීමට රජය දැඩි උත්සාහයක් ගන්නා අවස්ථාවක මේ රටේ සියලු ජන කොටස් ඊට සහයෝගය දැක්වීම අනිවාර්යෙන් කළ යුතු කාර්යයක්. සියලු ජනකොටස් දෙස අවධානයෙන් බැලීම බුද්ධිමත් දැනඋගත් උදවියගේ යුතුකමක්. පටු ලාභ පේක්ෂාවන් කරපින්නා ගෙන යම් පිරිසක් අවස්ථාවාදීන් ලෙස කටයුතු කිරීමට සූදානම් වන්නේ නම් එය පිරිහීමේ ලක්ෂණයක් බව උන්වහන්සේ කීහ.දැන උගත් පරපුරක් රටට දැයට දායාද කිරීමේ වගකීම පැවැරී ඇත්තේ විශ්ව විද්‍යාල ආචාර්ය මණ්ඩලයටයි. ඒ උදවිය මීට වඩා වගකීමෙන් හා ඉවසීමෙන් යුතුව කටයුතු කිරීම යුගයේ අවශ්‍යතාවක්. රට ආර්ථික වශයෙන් ශක්ති සම්පන්න වූවාට පසු වැටුප් වැඩිකරන්න කියා ඉල්ලීම් කළාට වරදක් නැහැ.යුද්ධයෙන් පීඩාවට පත් වූ ජනතාවක් ජීවත්වන රටක දැවැන්ත සංවර්ධන ව්‍යාපෘති රැසක් ආරම්භ කැර ඇති මොහොතක ඊට සහයෝගය දැක්වීම සියලු ජන කොටස්වල යුතුකමක් යැයි කීහ.භාණ්ඩාගාරයේ වැටුප් වැඩිකිරීමට ප්‍රමාණවත් මුදලක් නොමැති නම් එම කාර්ය කරන්නේ කෙසේද ඒ පිළිබඳ සියලු දෙනා ඉවසීමෙන් බැලිය යුතුයි.උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා කතා කරමින්දෙස් විදෙස් විවිධ බලපෑම් වලට යටවූ ඇතැම් උදවිය මේ ප්‍රශ්නය දෙස වැරදි කෝණයකින් බලනවා. ඇතැම් දේශපාලන පක්ෂ වල බළල් හස්තයට හසුවූ යම් යම් පිරිස් රජයට එරෙහිව තර්ජනාංග ගුලිය අඹරන්න සූදානම් වෙනවා.වැටුප් ප්‍රශ්න පිළිබඳව යම් විසැඳුමක් ලබා ගැනීමට නම් ජනාධිපති තුමා සමඟ සාකච්ඡා කිරීම විශ්ව විද්‍යාල ආචාර්ය මණ්ඩලය සතු යුතුකමක්.තමන්ගේ රට ගැන සිතන ඉවසීමෙන් හා වගකීමෙන් යුතුව කටයුතු කිරීම විශ්වවිද්‍යාල ආචාර්ය මණ්ඩලයට අයත් වගකීමක් යැයි ද හෙතෙම කීය.විශ්ව විද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණී සමරනායක මහතා කතා කැරමින් මෙසේ කීය.වත්මන් රජය විශ්වවිද්‍යාල ආචාර්ය මණ්ඩලයට පමණක් සීයට තිස් හයයි දශම දෙක වැටුප් වැඩි කිරීමක් සිදුකර තිබෙනවා. අවුරුදු හැට පහ, දක්වා සේවය කිරීමට අයිතිය ඇත්තේ විශ්වවිද්‍යාල ආචාර්ය මණ්ඩලයට පමණයි.විශ්ව විද්‍යාල අභ්‍යන්තරයේ දැඩි අර්බුදයක් ඇති කැර මානසික වශයෙන් තෘප්තියක් ලබන පිරිස් අප අතර සිටිනවා යැයි හෙතෙම කීය.සියම් මහා නිකායේ මල්වතු විහාර පාර්ශවයේ මහා නායක අතිපූජ්‍ය තිබ්බටුවාවේ සුමංගල මහා නායක මාහිමියෝ මෙසේ කීහ.විශ්වවිද්‍යාල ආචාර්ය මණ්ඩලය බුද්ධිමත් පිරිසක්. ඒ උදවිය සමඟ ප්‍රශ්න ඇති කැර ගන්නේ නැතිව සාකච්ඡා මාර්ගයෙන් විසැදුම් ලබාදීම කාලෝචිත ක්‍රියාවක්. කාලයාගේ ඇවෑමෙන් පැන නැගෙන ප්‍රශ්න පිළිබඳව බුද්ධිමත් විසැඳුම් ලබාදීම රටක ඉදිරි ගමනට මහඟු අත්වැලක් බව මහානායක මාහිමියෝ පැවැසූහ.අනුනායක දිඹුල්කුඹුරේ විමලධම්ම නා හිමියෝ මෙසේ කීහ.විශ්වවිද්‍යාල ආචාර්ය මණ්ඩල වැටුප් ප්‍රශ්න විසදන්න යෑමේදී කාල්පනාකාරි විය යුතුයි. ඊට හේතුව වෙනත් සේවකයන්ද වැටුප් වැඩි කරන්න කියා රජයට බලපෑම් කිරීමට ඉඩ තිබෙනවා. දැනට පැන නැගී ඇති ප්‍රශ්නය සාකච්ඡා මාර්ගයෙන් විසඳා ගැනීම වැදගත්යැයි උන්වහන්සේ කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105166</link>
    <topic>ලේක්හවුස් ‘අමාදහර’ හෙට ආරම්භ වෙයි</topic>
    <author>සුභාෂිනී සේනානායක</author>
    <content>2600 වැනි සම්බුද්ධත්ව ජයන්ති උත්සවය නිමිත්තෙන් ලේක්හවුස් මන්දිරය අභියස පැවැත්වෙන අමාදහර සදහම් වෙසක් කලාපය හෙට (17) ආරම්භ කෙරේ.ශ්‍රී ලංකා ටෙලිකොම් පූර්ණ අනුග්‍රහයෙන් පැවැත්වෙන මෙම කලාපය වෙසක් පොහෝදා සවස 6.00ට සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ ප්‍රධානත්වයෙන් පැවැත් වේ.ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතාගේ ප්‍රධානත්වයෙන් අනිද්දා (18) උත්සවයද, 19දා ප්‍රවෘත්ති හා ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල මහතාගේ ප්‍රධානත්වයෙන් ද අමාදහර සදහම් කලාපය ආරම්භ කෙරේ.අමාදහර සදහම් කලාපයේ දී 21 වන වරට ඉදිරිපත් කරන දර්ශනීය වෙසක් කූඩු ප්‍රදර්ශනයක් සහ තරගයක් පැවැත්වෙන අතර ලේක්හවුස් සේවක සේවිකාවන් ඉදිරිපත් කරන බොදු බැතිගී ප්‍රසංගයක් ද, සැදැහැ ගී සරණිය මෙන්ම රූකඩ ප්‍රදර්ශනයක් ද පැවැත්වේ.මෙයට සමගාමීව අමාදහර සදහම් කලාපය නැරැඹීමට එන බොදු බැතිමතුන්ට ඔසුපැන් ඇතුළු වෙසක් දන්සැලක් පැවැත්වීමට ද කටයුතු යොදා තිබේ. අමාදහර සදහම් කලාපයේ නිල මාධ්‍ය අනුග්‍රහය දෙරණ රූපවාහිනි සහ ගුවන්විදුලිය ලබා දේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105167</link>
    <topic>කළුතර බන්ධනාගාරයේ නව රැඳවුම් මධ්‍යස්ථානය අද විවෘත කෙරේ</topic>
    <author>බුද්ධිකා ඉඹුලාන</author>
    <content>විවිධ වැරැදි සම්බන්ධයෙන් චෝදනා ලැබ අවුරුදු 05 ට අඩු සිඟිති දරුවන් සමඟ බන්ධනාගාර ගතවන රැදවි මව්වරුන් වෙනුවෙන් කළුතර බන්ධනාගාර පරිශ්‍රයේදී ඉදිවන නව රැඳවුම් මධ්‍යස්ථානය අද (16) උදේ 9.00 ට කතානායක චමල් රාජපක්ෂ මහතාගේ ප්‍රධානත්වයෙන් විවෘත කෙරේ.රුපියල් දශ ලක්ෂ 06 කට අධික වියදමින් එක්සත් ජාතීන්ගේ සංවර්ධන වැඩසටහනේ ආධාර මත පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ බන්ධනාගාර දෙපාර්තමේන්තුව මගින් ඉදිකළ මෙම රැඳවුම් මධ්‍යස්ථානය සම්ප්‍රදායික සිරමැදිරිවලින් තොරවන අතර මව්වරුන් සහ සිඟිති දරුවන් එක්ව කල්ගත කළ හැකි අයුරින් සකස් වී ඇත.එම කුඩා දරුවන්ට අවශ්‍ය ආහාර පාන ඔවුන්ගේ මව විසින්ම පිළියෙළ කර දීමට මුළුතැන්ගෙයි පහසුකම්, ආහාර ගැනීම සඳහා ශාලා, පෙර පාසල්, ළමා උයන් ඇතුළු ක්‍රීඩා පහසුකම්වලින්ද මෙම මධ්‍යස්ථානය සමන්විත වෙයි.මෙම මධ්‍යස්ථානය විවෘත කිරීමේ උත්සවයට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර, ළමා සංවර්ධන හා කාන්තා කටයුතු ඇමැති තිස්ස කරල්ලියද්ද, බන්ධනාගාර කොමසාරිස් ජනරාල් මේජර් ජනරාල් වී. ආර්. ද සිල්වා, පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ ලේකම් ඒ. දිසානායක මහත්වරුද සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105168</link>
    <topic>යාපනය සරසවියේ ප්‍රථම වතාවට බෞද්ධ සංගමයක්</topic>
    <author>විජයානි එදිරිසිංහ</author>
    <content>යාපනය විශ්වවිද්‍යාලයේ ප්‍රථම වරට ඊයේ (15) බෞද්ධ සංගමයක් පිහිටුවා ගැනුණි. මෙහි විශේෂත්වය වෙන්නේ සිංහල දෙමළ පමණක් නොව මුස්ලිම් සිසුන්ද එහි සාමාජිකත්වයට පත්ව සිටීමයි.එම බෞද්ධ සංගමයේ සභාපති වශයෙන් අමිත් පුෂ්ප කුමාර ද, උප සභාපති ලතීෆ්, ලේකම් හෂිනි සචිත්‍ර, උපලේකම් ලෙස ත්‍යාගරාජා ප්‍රදීප් පත්ව සිටිති. සිංහල සිසු සිසුවියන් තිස් දෙනකු පමණද, හින්දු සහ මුස්ලිම් අය ද ඇතුළුව පනහක පමණ පිරිසක් එහි සාමාජිකත්වය ලබාගෙන ඇත. ම්බුද්ධත්ව ජයන්තිය නිමිත්තෙන් යාපනය අර්ධද්වීපය පුරා ඊයේ (15) සිට පින්කම් රැසක් ආරම්භ විය. යාපනය ආරක්ෂක බළ සේනා මූලස්ථානය සහ සෙසු කඳවුරුවල හමුදා සාමාජික සාමාජිකාවෝ 1200ක් ඊයේ සිල් සමාදන් වූහ.ආරක්ෂක බලසේනා මුලස්ථාන භූමියේ බෝධින් වහන්සේ අභියස අටවිසි බුද්ධ ප්‍රතිමා තැන්පත් කිරීමේ උත්සවයක් ද ඊයේ පෙරවරුවේ සිදු කෙරුණි. යාපනය ආඥාපති මේජර් ජෙනරාල් මහින්ද හතුරුසිංහ මහතා ඇතුළු ජ්‍යෙෂ්ඨ හමුදා නිලධාරීන් සිල් සමාදන් වූහ. යාපනය අර්ධද්වීපයේ සිංහල දෙමළ මුස්ලිම් සෑම කෙනකුම එම පින්කම්වලට දායකවීම මෙවර සිදු වූ සුවිශේෂම කරුණ බව යුද හමුදාව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n1105169</link>
    <topic>වෙසක් උපත්වලට ‘ඉසුරු උදාන’ ගිණුම්</topic>
    <author>රක්ෂණ ශ්‍රියන්ත</author>
    <content>ශ්‍රී සම්බුද්ධත්ව ජයන්තිය 2600 යෙදෙන මේ වෙසක් පුන් පොහෝ දින උපදින සෑම බිලිෙඳකුටම ශ්‍රී දළදා මාලිගාවේ සම අනුග්‍රහය ඇතිව රුපියල් දෙදහසක “ඉසුරු උදාන” ගිණුමක් විවෘත කිරීමට මහජන බැංකුව කටයුතු යොදා ඇත.වෙසක් පොහෝ දින (17 දා) අලුයම 12.01 සිට මධ්‍යම රාත්‍රී 12.00 දක්වා, ජාති, ආගම් භේදයකින් තොරව මෙරට උපදින සෑම බිලිෙඳකුටම මේ අවස්ථාව හිමිවේ.දිවයිනේ පිහිටි මහජන බැංකුවේ ඕනෑම ශාඛාවකට හෝ සේවා මධ්‍යස්ථානයකට දරුවාගේ උප්පැන්න සහතිකය ඉදිරිපත් කිරීමෙන් මෙම ගිණුම් විවෘත කිරීම සඳහා පහසුකම් සලසා ඇත. ශ්‍රී දළදා මාලිගාව හා මහජන බැංකුව ඒකාබද්ධව සිදුකරන මෙම සත්කාර්ය හන්දෙස්ස වල්ගම ශ්‍රී සම්බුද්ධරාජ විහාරයේ මානව අපේක්ෂා සංවර්ධන පදනමේ විධායක අධ්‍යක්ෂ සංසුන්ගම ඥාණරතන හිමියෝ සම්බන්ධිකරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n11051610</link>
    <topic>නාගරික ජනගහනයෙන් 75% කට බෝ නොවන රෝග වැළෙඳනවා</topic>
    <author>සන්ධ්‍යා කරුණාරත්න</author>
    <content>වසර 2025 වන විට මෙරට නාගරික ජනගහනයෙන් සියයට 75 ක ජනතාවක් බෝ නොවන රෝගවලට ගොදුරු වන බව සෞඛ්‍ය අමාත්‍යාංශයේ සමීක්ෂණ වාර්තාවලින් අනාවරණය කෙරේ.එසේ ම ග්‍රාමීය ජනතාවගෙන් ද සියයට 50ක ප්‍රමාණයක් මේ සඳහා ගොදුරු වන බව ද එම සමීක්ෂණයන්ගෙන් හෙළි කරයි.මෙරට නාගරික ජනගහනයෙන් සියයට 50ක සහ ග්‍රාමීය ජනගහනයෙන් සියයට 10ක ජනතාවක් මේ වන විටත් බෝ නොවන රෝගවලට ගොදුරු වී ඇතැයි ද සෞඛ්‍ය අමාත්‍යාංශය පවසයි.මහජනතාව දැනුවත් කිරීම මඟින් බෝ නොවන රෝග වළක්වාගත හැකිය. ඒ අනුව සෞඛ්‍ය අමාත්‍යාංශයේ වාර්ෂික වැය ශීර්ෂයට අමතරව බෝ නොවන රෝග වළක්වා ගැනීම සඳහා රුපියල් මිලියන 900ක මුදලක් ලබාදීමට සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීමකට අනුව ජනාධිපති මහින්ද රාජපක්ෂ මහතා කටයුතු කර තිබේ. මීට අමතරව සෞඛ්‍ය අමාත්‍යාංශය සහ ලෝක සෞඛ්‍ය සංවිධානය එක්ව රුපියල් මිලියන 300ක් වැය කරමින් ජනතාව දැනුවත් කිරීමේ වැඩසටහන් ආරම්භ කර ඇත.බෝ නොවන රෝග ඉහළයාම සඳහා ජනතාවගේ ජීවන රටා, චර්යා රටා, ආහාර රටා, යනාදිය ද හේතු වී තිබේ.විශේෂයෙන් ම නාගරික ජනතාව බෝ නොවන රෝගවලට ගොදුරු වීම සඳහා අධික වාහන තදබදය ද හේතු වී ඇතැයි නවතම සමීක්ෂණ වාර්තාවන්ගෙන් හෙළි වෙයි.අධික ලෙස මත්පැන් හා දුම්වැටි භාවිතය, වැඩිහිටි ජනතාව ඉහළ යාම, අධික ලෙස තෙල්, පිටි හා ලුණු සහිත ආහාර පරිභෝජනය, ශාරීරික ව්‍යායාම් නොකිරීම, විවේක කාලවල දී රූපවාහිනිය හා පරිගණකය අසලට වී කාලය ගෙවා දැමීම යන හේතුද බෝ නොවන රෝග ඉහළ යාමට හේතු වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n11051611</link>
    <topic>සම්බුද්ධත්ව ජයන්තිය නිමිත්තෙන් සිරකරුවන් 844කට නිදහස</topic>
    <author>බුද්ධිකා ඉඹුලාන සහ සුභාෂිනී සේනානායක</author>
    <content>2600 වැනි සම්බුද්ධත්ව ජයන්තිය නිමිත්තෙන් ජනාධිපති පොදු සමාව යටතේ රටපුරා බන්ධනාගාරවලින් රැඳවියන් 844 දෙනෙකු හෙට (17) වෙසක් පොහෝදා නිදහස ලබති.සුළු වැරැදිවලට හසුවී දඩ මුදල් ගෙවාගත නොහැකි රැඳවියන් මෙසේ නිදහස ලබන අතර කාන්තාවෝ 13 දෙනෙකුද සිටින බව බන්ධනාගාර කොමසාරිස් ජනරාල් මේජර් ජනරාල් වී.ආර්. ද සිල්වා මහතා දිනමිණට ප්‍රකාශ කළේය.මේ අනුව වැලිකඩ බන්ධනාගාරයෙන් 82 ක්, මහරින් 128ක්, බෝගම්බරින් 60ක්, අනුරාධපුරයෙන් 93 ක්, මීගමුවෙන් 55,ක් කෑගල්ලෙන් 33 ක්, වාරියපොලින් 69ක්, කුරුවිටින් 38ක්, කලුතර 34ක්, පොළොන්නරුවෙන් 31ක් සහ ගල්ලෙන් 39ක් නිදහස ලබන අතර රටපුරා, අනෙකුත් රක්ෂිත බන්ධනාගාරවලින් 182 දෙනකු නිදහස ලබති.වැලිකඩ හා මහර බන්ධනාගාරවලින් නිදහස ලබන රැඳවියන් කැලණි රජමහා විහාරයේ දී සිදුකරනු ලබන ශීල ව්‍යාපාර වැඩසටහනට සහභාගි වීමෙන් අනතුරුව ඥාතීන් වෙත බාරදීමට නියමිත අතර අනෙකුත් බන්ධනාගාරවල සිටින රැඳවියන් බන්ධණාගාරයට ආසන්නතම විහාරස්ථානවලදී නිදහස් කිරීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n11051612</link>
    <topic>ආචාර්ය ශිරානි බණ්ඩාරනායක දිවුරුම් දීම හෙට</topic>
    <author/>
    <content>ශ්‍රීලංකාවේ ප්‍රථම අගවිනිසුරුවරිය ලෙස ආචාර්ය ශිරානි බණ්ඩාරනායක මහත්මිය හෙට (17) පෙරවරුවේදී ජනාධිපති මහින්ද රාජපක්ෂ මහතා ඉදිරියේ දිවුරුම්දීමට නියමිතය.කොළඹ විශ්වවිද්‍යාලයේ නීතිපීඨයේ ආචාර්යවරියක ලෙස සිටියදී 1996 වසරේදී බණ්ඩාරනායක මහත්මිය මෙරට ප්‍රථම ශ්‍රේෂ්ඨාධිකරණ විනිසුරුවරිය ලෙස පත්වූවාය. ඒ මහත්මිය අධිකරණ සේවා කොමිසන් සභාවේද සාමාජිකත්වය දරන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=n11051613</link>
    <topic>පිරිසුදු ථෙරවාදී බුදුදහම නිසා සාමයික සහජීවනයක් රටේ තියෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාව තුළ කිසිදු ආගමක් ඇදහීමට බාධාවක් නැති බවද, රටක් ලෙස ඕනෑම මතවාදයක් දැරීමට ශ්‍රී ලංකාව තුළ බාධාවක් නැති බවද, ජනාධිපති මහින්ද රාජපක්ෂ මහතා පෙන්වා දෙයි. මානව දයාවෙන් පිරි ජාතියක් ලෙස ඉදිරියට යෑම සඳහා අප ආභාසය ලබාගෙන ඇත්තේ ථෙරවාදී බුදුදහමෙන් බවද ථෙරවාදී බුදුදහම ලෝකයට දිය හැකි උතුම්ම දායාදය බවද ජනාධිපතිවරයා තවදුරටත් ප්‍රකාශ කර සිටියි.ඒ මහතා මේ බව සඳහන් කළේ කොළඹ තුම්මුල්ලේ පිහිටි ශ්‍රී සම්බුද්ධත්ව ජයන්ති මන්දිරය විවෘත කිරීමේ අවස්ථාවට සහභාගි වෙමිනි. එම මන්දිරයේ අධ්‍යක්ෂ කිරම විමලජෝති හිමියන්ගේ මූලිකත්වයෙන් ඉදිකරන ලද මේ මන්දිරය සියලු පහසුකම්වලින් සමන්විත වන අතර ඒ සඳහා රුපියල් කෝටි 37 ක මුදලක් වැය කර ඇත.ලොව විශාලතම බෞද්ධ පොත් හා තොරතුරු මධ්‍යස්ථානයකින් මෙන්ම 500 දෙනෙකුට අසුන්ගත හැකි ජාත්‍යන්තර සම්මන්ත්‍රණ ශාලාවකින්ද සමන්විත මෙම මන්දිරය ශබ්දාගාර, පරිගණක නිර්මාණ පහසුකම් ඇතුළු සෑම අංගයකින්ම සමන්විත වේ.මෙහිදී සම්බුද්ධත්වය ජයන්ති වෙබ් අඩවිය වන www.sambuddathwajayanhimandira.com වෙබ් අඩවිය විවෘත කිරීම ද සිදු වූ අතර එම මන්දිරයේ අනුරුවක් කිරම විමලජෝති හිමියන් විසින් ජනාධිපති මහින්ද රාජපක්ෂ මහතා වෙත පිළිගැන්වූහ. උත්සව සභාවේදී ජනාධිපතිතුමා මෙසේද කීය.“නොබෝ දවසකින් 2600 සම්බුද්ධත්ව ජයන්ති වර්ෂය ආරම්භ වෙනවා. එවන් අවස්ථාවක මෙවැනි කාර්යයක් ආරම්භ කරන්ට පුළුවන් වීම ගැන ඇත්ත වශයෙන්ම අපි අපේ කිරම හාමුදුරුවන්ට ගෞරවය පුද කරන්න ඕනේ.උන්වහන්සේ ඇවිත් කිව්වහම ඇත්ත වශයෙන්ම මමත් හිතුවේ නැහැ. මෙය අද වගේ දවසක අවසන් කරන්න පුළුවන් වෙයි කියලා. මාස 11 කට වැඩි කාලයක් තිබුණේ නැහැ. මාස 11 ක කාලයක් තුළදී එයට අවශ්‍ය සියලු දේ සම්පාදනය කරගෙන ඇවිල්ලා මේ කටයුත්ත අද විවෘත කරන්නට ලැබීම එකපැත්තකින් ආශ්චර්යයක් කියලා කියන්න පුළුවන්.ඉතා කෙටි කාලයක් තුළයි මේ වැඩේ කෙරුණේ. මෙවැනි අවස්ථාවක් ලබාදීමෙන් අපිටත් ඒකෙන් ලොකු සන්තෝසයක් ලබන්නට පුළුවන්කම තියෙනවා. මේ කාලය තුළ වගේම පසුගිය යුගයන්හි උන්වහන්සේ කරපු සේවය ගැන මම අමුතුවෙන් කිවයුතුª නැහැ. කැලණියේ නායක හාමුදුරුවෝ අපට ප්‍රකාශ කළා මොනතරම් සේවයක් මොන තරම් කැපවීමක් උන්වහන්සේ කළාද කියලා. එදා මැලේසියාවට ගිහිල්ලා මැලේසියාවේ ඉඳලා ශ්‍රී ලංකාවට ආපු දවසේ ඉඳලා උන්වහන්සේ බුද්ධ ශාසනය වෙනුවෙන් කරපු සේවය අපි අගයනවා.මම අවුරුදු ගානකට උඩදී උන්වහන්සේ හමුවන්න ගියා. මම හිතන්නේ පන්සිය පනස් ජාතකය පොතක් ඉල්ලා ගන්න. ඒත් හාමුදුරුවෝ ළඟ ඒ පොත තිබුණේ නැහැ. ඊට ටික කලකට පස්සේ ඒ අද වෙන කොට බෞද්ධ ත්‍රිපිටකය අටුවා ටීකා බෞද්ධ ග්‍රන්ථ පොළොන්නරුව යුගයෙන් පසුව උන්වහන්සේ එළිදක්වලා තියෙනවා. මේ දුර්ලභ ඝනයේ පොත් වහන්සේ නිසා බෞද්ධ ධර්මය ප්‍රචලිත කරන්නට හදාරන ජනතාවට හා භික්ෂූන් වහන්සේලාට අවස්ථාවක් අද ලැබී තියෙනවා. මේ සිංහල භාෂාවෙන් පමණක් නොවෙයි අනෙකුත් භාෂාවලින් බෞද්ධ ප්‍රචාරක කටයුතුවලට ඉවහල්වන පරිදි සකසා ඉදිරිපත් කරන්නට කටයුතු කිරීම අප ඉතාම අගේ කොට සලකනවා.ඒ නිසා අපි 2600 සම්බුද්ධත්ව වර්ෂය තුළ අපිට මේ රටට දෙන්න පුළුවන් ලොකුම දායාදය ථෙරවාදී බුදුදහමයි. එය ප්‍රචලිත කිරීම සඳහා ලෝකවාසීන්ට ඔබ වහන්සේ ගන්නා වූ මේ පියවර රජයක් වශයෙන් ජනතාව වෙනුවෙන් අපි නැවත නැවතත් ඔබ වහන්සේට ගෞරව කරනවා.බෞද්ධයන් වශයෙන් මේ රටේ ඕනෑම ආගමක් අදහන්නට නිදහසක් තියෙන රටක් බවට පත් කරලා තියෙනවා. ඕනෑම ආගමක් ඇදහීමේ නිදහස මේ රට තුළ තියෙනවා. ඒ වගේ ම අපේ ඉතිහාසයේ රජවරු අන්‍යආගමිකයන්ට සැලකූ හැටි පිළිබඳව අපේ ඉතිහාස පොතෙන් කියැවෙනවා. සෙනරත් රජු, එදා හැසිරුණු ආකාරය එක් එක් අවස්ථාවල විදේශිකයන් විසින් එක එක ආගමිකයන්ට හා ආගමික පූජකවරුන්ට කළ හිරිහැර, එවන් අවස්ථාවල ඔවුන් බේරාගත් ආකාරය පිළිබඳව පොත පතේ සඳහන් වෙනවා. නැතිනම් අපි හැමදාම ජාතියක් වශයෙන් බෞද්ධාගම වැළඳගත් දවසේ සිටම අවිහිංසාවාදය විතරක් නොවෙයි. ඒ බෞද්ධ දර්ශනය අනුව අපි හැම කෙනෙකුටම ප්‍රජාතන්ත්‍රවාදීව නිදහසේ තමන්ගේ අයට ගරු කරන්නට පුරුදු වී තියෙනවා.ඒ වගේම සියලු ජාතීන්ට එදා ඉඳලම ගෞරව කරන්නට ඉතිහාසයේ දුටුගැමුණු රජ්ජුරුවන්ගේ කාලය තුළත් කටයුතු කර තිබුණා. එහෙම නම් අපේ රට තුළ සියලු ජාතීන් අතර සමගිය ඇති කරන්නට ශ්‍රී ලාංකිකයන්ගේ උන්නතිය සඳහා බුදු දහමින් අපි ලබා ගත්ත ඒ ආදර්ශය හා ආභාෂය තුළින් ජාතියක් වශයෙන් ඉදිරියට යන්නට අවස්ථාව අද උදාවෙලා තියෙනවා.මානව දයාව පිළිබඳව ජාතියක් වශයෙන් මේ රට තුළ සියලු දෙනාටම සමගියෙන් ජීවත්වන්නට පුළුවන් යුගයක් ඇති වේවායි ප්‍රාර්ථනා කරමින්, 2600 සම්බුද්ධත්ව ජයන්ති වර්ෂය තුළ අපි වඩාත් ඒ සඳහා කැපවෙමින් මේ රට ගොඩනඟන්නට මහා සංඝරත්නයේ ආශිර්වාදය ලබාගන්නට කටයුතු කරන බව මතක් කරමින්, මෙවන් ශ්‍රී සම්බුද්ධත්ව ජයන්ති මන්දිරය අද විවෘත කිරීමට අවස්ථාව ලැබීම පිළිබඳව මා ඉතාම සන්තෝස වෙනවා.කොළඹ හලාවත දෙදිසාවේ ප්‍රධාන සංඝනායක හා කැලණිය විශ්ව විද්‍යාලයේ කුලපති මහාචාර්ය වැලමිටියාවේ කුසලධම්ම නාහිමි - මේ කටයුත්ත වෙනුවෙන් මහා සංඝරත්නයේ ආශිර්වාදය ලැබෙනවා. කිරම විමලජෝති හාමුදුරුවෝ මේ රටේ වැඩ සිටින සුවිශේෂී හිමිනමක්. උන්වහන්සේ මේ රටේ වැදගත් ධර්ම දූත හිමිනමක්. මේ සියලු කාර්යයන් සඳහා හොඳ පන්නරයක් ලබා තිබෙනවා.විදේශ රටවල සිට මෙරටට වැඩම කළ පසු අපේ රටේ බෞද්ධ මධ්‍යස්ථාන ඇති කිරීමට පියවර ගත්තා. බෞද්ධ පොත්පත් කියවන පිරිසක් බිහි කිරීම එයින් අරමුණු කර ගත්තා. ලාභ පරමාර්ථයෙන් තොරව එය ඉතාම සාර්ථකව කළා. හොරණ ප්‍රදේශයේ භාවනා මධ්‍යස්ථානයක් ඇති කර තිබෙනවා.සම්බුද්ධත්ව ජයන්තිය නිමිති කරගෙන මේ කාර්යය කළේ අපේ බුදුදහම ආරක්ෂා කරගෙන ඉදිරියට යන්නයි. ඒ වගේම මේ රටේ සෑම බෞද්ධ ග්‍රන්ථයක්ම මෙම මන්දිරයේ තිබෙනවා. මෙය පුදුමාකාර කැපවීමකින් කර තිබෙනවා. උන්වහන්සේ මේ රටේ විශිෂ්ට හිමිනමක් ලෙස නැවතත් මා නම් කළා. ත්‍රිපිටකය මුද්‍රණය කරන්න කටයුතු කළා. කෙසේ වුවත් බාධා පැමිණියද එය සාර්ථකව කළා. අපි බුදු දහම ආරක්ෂා කිරීමේ වගකීම බාරගෙන තිබෙනවා.මේ කරන උදාර සේවය බුදුදහම ආරක්ෂා කරමින් ඉදිරියට පවත්වාගෙන යන ස්ථාන දෙක විද්‍යාලංකාර හා විද්‍යෝදය පිරිවෙන් නම් කරන්න පුළුවන්.දශක තුනක් රටේ පැවැති ත්‍රස්තවාදී ශාපය නිමාවට පත් කළ ජනාධිපති මහින්ද රාජපක්ෂ මහතා ඇතුළු වීරෝදාර රණවිරුවන් අද වන විට ලබාදී තිබෙන සාමය, සමෘද්ධිය ඉදිරියටම ගෙන යාමට සහාය ලබා දියයුතු වෙනවා.දෙහිවල නැදිමාල බෞද්ධ සංස්කෘතික මධ්‍යස්ථානයේ සහ ශ්‍රී සම්බුද්ධත්ව ජයන්ති මධ්‍යස්ථානයේ අධ්‍යක්ෂ කිරම විමලජෝති හිමියෝ - අනුරාධපුර යුගයේ දී බෞද්ධ ග්‍රන්ථ ලියවීම ඇතුළු කටයුතු සඳහා ලෝවා මහා පාය යොදා ගත්තා. අනෙක් යුගවල සිට මේ දක්වා බෞද්ධ ධර්මය රැක ගැනීමට, සුරක්ෂිත කර ගැනීමට අපේ රටේ අවස්ථාව ලැබී තිබෙනවා. නිර්මල බුදුදහම සුරක්ෂිත කර ගැනීමට අපේ සඟරුවන අපමණ මෙහෙයක් ඉටුකළා.මේ මන්දිරය ගෞරවයෙන් හා භක්තියෙන් බුද්ධ පූජාවක් ලෙස පූජා කරනවා. ඇතැම් අවස්ථාවලදී අපේ බුදුදහමට විවිධ බලපෑම් ආවා. විදේශ ආක්‍රමණ නිසා බුදු සසුනට හානිදායක තත්ත්වයක් උදා වුණා. පසුගිය කාලේ යුද ගැටුම් නිසාද අපේ ධර්මයට බලපෑම් ආවා. එවැනි තත්ත්වයක් මත ජනාධිපති මහින්ද රාජපක්ෂ මහතාගේ නායකත්වය යටතේ අපේ ශ්‍රී සම්බුද්ධත්ව ජයන්තිය සැමරීමට හැකි වී තිබෙනවා.මේ සම්බුද්ධත්ව ජයන්තිය නිමිත්තෙන් මෙවැන්නක් කිරීමට හැකිවීම භාග්‍යයක් කොට සළකනවා. මෙය මාගේ පෞද්ගලික අවශ්‍යතාවක් නොවන අතර එය ශාසනයේ අවශ්‍යතාවයක් වෙනවා. ත්‍රිපිටකය ධර්මය විවිධ භාෂාවන්ගෙන් ඉගැන්වීමට අවශ්‍ය පරිසරය මේ තුළ තිබෙනවා.මෙම සම්බුද්ධත්ව ජයන්ති මන්දිරය තුළින් විවිධ පාඨමාලාවන් හදාරන්නට හැකි වෙනවා. මෙහි විවිධ පහසුකම් තිබෙනවා. මේ අවස්ථාවේදී කොළඹ ප්‍රධාන මාවතක් වන හැව්ලොක් පාර සම්බුද්ධත්ව ජයන්ති මාවත ලෙස නම් කරනවා. ඒ වගේම ග්‍රන්ථ කිහිපයක් අද නිකුත් කෙරෙනවා. ඉදිරි පොසොන් පොහොය වන විට පාලි සිංහල ශබ්ද කෝෂයක් නිකුත් කරනවා.පසුගිය වසරේ පෙබරවාරි මස 3 දා ජනාධිපති මහින්ද රාජපක්ෂ මහතාගේ අතින් මේ සඳහා මුල්ගල තැබුවා. ජනාධිපතිතුමාගේ පූර්ණ අනුග්‍රහය හා කැබිනට් අනුමැතිය මත මේ ඉඩම අපිට ලබාදී තිබෙනවා. බදු ඉඩමක් ලෙස අපිට මෙය ලබාදී තිබෙනවා. ඒ වෙනුවෙන් වසරකට රුපියල් ලක්ෂ 12 ක් වැය කරනවා.රුපියල් කෝටි 36 ක් පමණ වැයකර මේ ගොඩනැගිල්ල ඉදිකිරීමට මාගා ඉංජිනියරින් ආයතනයද සහාය දී තිබෙනවා. මේ මන්දිරය ඉදිකිරීම සඳහා විවිධ පුද්ගලයන් විවිධ ආකාරයට සහාය ලබාදී තිබෙනවා.මෙම සම්බුද්ධත්ව ජයන්ති මන්දිරය මේ රටේ පමණක් නොව ලෝකවාසී සෑම බෞද්ධයෙකුටම විශාල ප්‍රයෝජනයක් වෙනවා.මේ කාර්යයයේදී ආරක්ෂක ලේකම් ගෝඨාභය රාජපක්ෂ මහතාද සහයෝගය ලබාදී තිබෙනවා.මම විදේශ රටවල වසර 20 ක කාලයක් ධර්ම ප්‍රචාරක කටයුතුවල නියැළුණා. බෞද්ධ පොතපත වැඩි දියුණු කිරීම සඳහා මෙන්ම, ජංගම බස්රථයක් මගින් ගමින් ගමට ගොස් බෞද්ධ ජනතාව අතර බෞද්ධ පොත්පත් ප්‍රචලිත කිරීම සඳහා කටයුතු කර තිබෙනවා යනුවෙන් පැවසූහ.මෙම සම්බුද්ධත්ව ජයන්ති මන්දිරය විවෘත කිරීමට අමතරව හැව්ලොක් මාර්ගය, ශ්‍රී සම්බුද්ධත්ව ජයන්ති මාවත ලෙස නම් කිරීම ද ටීකා ග්‍රන්ථ 10 ක් සිංහල හා පාලි භාෂාවෙන්ද අටුවා ග්‍රන්ථ 6 ක් ඉංගී‍්‍රසි භාෂාවෙන් එළිදැක්වීමද මෙහිදී සිදුවිණි.රෝහණ පාර්ශ්වයේ මහානායක අත්තුඩාවේ රාහුල මහනාහිමි, ආචාර්ය ඉත්තෑපානේ ධම්මාලංකාර අනුනාහිමි, ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන හිමි, කතානායක චමල් රාජපක්ෂ, ඇමැතිවරුන් වන දිනේෂ් ගුණවර්ධන, සුසිල් ප්‍රේමජයන්ත, බන්දුල ගුණවර්ධන, ගීතාංජන ගුණවර්ධන, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු ඇතුළු ගිහි පැවිදි විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=r1105161</link>
    <topic>අතුරුගිරිය පොලිසියේ ගෙවතු වගා වැඩසටහන්</topic>
    <author>අතුරුගිරිය විශේෂ - වික්‍රම සමරසිංහ</author>
    <content>අතුරුගිරිය පොලිසියේ ගෙවතු වගා ව්‍යාපෘතිය පසුගියදා ආරම්භ විය. නුගේගොඩ පොලිස් අධිකාරි දේශබන්දු තෙන්නකෝන් මහතාගේ අනුශාසකත්වය ඇතිව පොලිස් ස්ථානාධිපති හා නිලධාරීන්ගේ සංවිධානයෙන් සිවිල් ආරක්ෂක කමිටු ක්‍රියාකාරීන් එක්වී මේ වැඩසටහන ඇරැඹිණි.එම අවස්ථාවට සහභාගි වූ අතුරුගිරිය පොලිස් ස්ථානාධිපති කපිල සේනාරත්න මහතා පැවැසුවේ පොලිස් ස්ථාන භූමියේ ඉඩ ඇති හැම තැනම සහ ඊට අමතරව මල් පෝච්චි, පොලිතින් බෑග් ආදියෙහිද පස් යොදා පලදායී වගාවන් යොදන බවයි.ඒ අනුව බටු, මාළු මිරිස්, බණ්ඩක්කා, මෑ, මඤ්ඤොක්කා, කිරිඅල වැනි එලවළු සහ අල වර්ග මෙන්ම කෙසෙල්, අඹ, පේර, ගස්ලබු වැනි පලතුරු හා පොල් ද වගා කරන බවයි. නීතිය හා සාමය සුරැකීමට අමතරව පොලිසිය ප්‍රදේශයට ලොකු සේවවක් සහ ආදර්ශයක් ලබා දිය හැකි බවත්, මෙවැනි කටයුතු වලින් පොලිසිය සහ ප්‍රජාව අතර සුභවාදී සහභාගිත්වය තව තවත් වර්ධනය වන බවත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=r1105162</link>
    <topic>යක්කල පවුල් රැසකට තවමත් ඉඩම් ඔප්පු නෑ</topic>
    <author>ගම්පහ සංචාරක – නිමල් ජයසිංහ</author>
    <content>1987 ජගත් නිවාස වසර වෙනුවෙන් එවකට පැවති රජය මඟින් ගම්පහ යක්කල පවුල් 17ක නිවාස තනා ගැනීම සඳහා බිම් කොටස් ලබාදී ඇතත් එම ඉඩම් සඳහා තවමත් ඔප්පු ලබා නොදුන් බව එම නිවැසියෝ කියති.මේ ඉඩම් කට්ටි ලැබූ අය අතර අංක 65/54 නිවසේ පදිංචි ඇම්. ජී. ගුණදාස (71) මහතා පවසන්නේ මෙලෙස පදිංචි පවුල් 17ක නිවාසවලට අදාළ ඔප්පු නොලැබීම නිසා ගම්පහ නගර මධ්‍යයේ පදිංචි ඔවුන්ගේ දරුවන්ට ජනපි‍්‍රය පාසලකට දරුවන් ඇතුළු කර ගැනීමට නොහැකි බවය. මේ නිවැසියන් 1989 සිට පදිංචිව සිටින අතර නගර සභාවට ගෙවිය යුතු වරිපනම් බදු, වතුර බිල්, ආදි සියළු බිල් අදාළ ආයතනවලට ගෙවමින්සිටී.ගම්පහ ප්‍රාදේශීය ලේකම්වරයාට ද නිවාස ලාභීන්ට ඔප්පු ලබාදෙන ලෙස ලිපියක් යවා ඇති අතර පිළිතුරු ලැබී ඇත්තේ, ඔප්පු පැවරීම නගර සභාවට කළ හැකි බව ය.සුමනදාස මහතා - අපි එදා සිට මේ ඉඩම්වල පදිංචිව සිටිනවා. ඔප්පුවක් නැතිව බැංකුවකින් ණයක් ගන්නවත් බැහැ. අපි ලොකු ගැටලුවක මැදිවෙලා. උපන් ගමේ අය වෙලත් ලොකු අසාධාරණයක් වෙලා.වජිර ප්‍රභාත් - පාවහන් නිෂ්පාදනයේ යෙදෙනවා. 1987 සිට පදිංචියි. නිවාස වසර වෙනුවෙන් ඉඩම් ලැබුණත් තාම ඔප්පු නැහැ. මගේ ස්වයං රැකියාවට ද බැංකු ණයක් ගන්නවත් බැරි වෙලා. දරුවකු පාසලක දමා ගැනීමේ ගැටලුව මතුවෙලා. වරිපනම් ගෙව්වත්, සියලු බදු ගෙව්වත් ඔප්පුවක් නැතිකම ලොකුම කරදරයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=r1105163</link>
    <topic>රාගම - කොළඹ 262 බස් නැවතුම්පොළේ වැසිකිළි පද්ධතිය ජරාවාස වෙලා</topic>
    <author>හැදල විශේෂ – ජුලියන් කෝරාළ</author>
    <content>262 කොළඹ – රාගම සහ 262/1 මහබාගෙ - රාගම බස් නැවතුම්පොළේ වැසිකිළි පද්ධතිය ජරාවාස වී තිබේ. එය නිසි ලෙස නඩත්තු නොකිරීම නිසා මේ තත්ත්වය උද්ගත වී ඇතැයි එහි සේවකයෝ චෝදනා කර සිටිති.මේ නිසා මගී ජනතාව ඇතුළු රියැදුරු, කොන්දොස්තරවරු දිනපතා විවිධ අසීරුතාවලට මුහුණ දෙති.එබැවින් මේ වැසිකිළි පද්ධතිය පරිහරණය කළ හැකි තත්ත්වයට පත්කර දෙන්නැයි ඔව්හු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=r1105164</link>
    <topic>කාර්යක්ෂම තැපැල් කාර්යාලයේ සේවකයන්ගේ සුහද හමුව</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කාර්යක්ෂම තැපැල් කාර්යාලය තේරීමේ තරගයෙන් ලංකාවේ ප්‍රථම ස්ථානය රඹුක්කන ප්‍රධාන තැපැල් කාර්යාලය ලබාගෙන ඇත. ලංකාවේ දිගම තැපැල් මුද්දරය නිකුත් කිරීමේ ජාතික උත්සවය සංවිධාන කිරීමේ කටයුතුªª බාරව ක්‍රියා කළේ ද රඹුක්කන තැපැල් කාර්යාලයයි. මේ සඳහා මූලික වූයේ රඹුක්කන ප්‍රධාන තැපැල් ස්ථානාධිපති කේ. ඇම්. කරුණාරත්න බණ්ඩා මහතාය.ජයග්‍රහණ රැසක් අත්කර දීමට වෙහෙස මහන්සි වූ සේවකයන් උදෙසා සුහද හමුවක් පැවැත්වීමට තැපැල් ස්ථානාධිපති කරුණාරත්න මහතා පියවර ගෙන ඇත. ඒ මහතා රඹුක්කන තැපැල් කාර්යාලයෙන් මාරුවීමක් ලබා මහනුවර සෙංකඩගල තැපැල් කාර්යාලයට යෑමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=s1105161</link>
    <topic>2018 පොදු රද මඩුලු ක්‍රීඩා උළෙලේ සත්කාරකත්වය අහිමිකිරීමේ කුමන්ත්‍රණයක්</topic>
    <author>ප්‍රින්ස් ගුණසේකර</author>
    <content>වසර 2018 දී ශ්‍රී ලංකාවේ පැවැත්වීමට බලාපොරොත්තු වන පොදු රාජ්‍ය මණ්ඩලයීය ක්‍රීඩා උළෙලේ සත්කාරකත්වය අහිමි කිරීමේ කුමන්ත්‍රණයක් ඇතැයි ක්‍රීඩා ඇමැති මහින්දානන්ද අලුත්ගමගේ මහතා පවසයි.මේ කුමන්ත්‍රණය පසුපස ප්‍රධාන පෙළේ ඇගලුම් කර්මාන්ත ශාලාවක ව්‍යාපාරිකයෙකු ඇතුළු පිරිසක් සිටින බවට තොරතුරු ඇතැයි ක්‍රීඩා ඇමැතිවරයා ‘දිනමිණ’ට පැවැසීය.මේ පිළිබඳව විශේෂ පරීක්ෂණයක් කිරීමට සියලු තොරතුරු රහස් පොලිසියට භාරදීමට කටයුතු කරමින් සිටින බව ඇමැතිවරයා අවධාරණය කෙළේ ය.ශ්‍රී ලංකා ක්‍රීඩා ඉතිහාසයේ දැවැන්තම ක්‍රීඩා තරගාවලිය 2018 දී පැවැත්වීමට රජය සියලු කටයුතු යොදමින් සිටියදී එය අහිමි වන සේ විවිධ කාර්යයන්වල එක්තරා පිරිසක් යෙදී සිටීම රටට අහිතකර ප්‍රතිඵල ගෙන දෙන්නක් බව ක්‍රීඩා ඇමැතිවරයාගේ අදහස වී ඇත.පොදු රාජ්‍ය මණ්ඩලයීය ක්‍රීඩා උළෙල 2018 දී ශ්‍රී ලංකාවේ පැවැත්වීම උදෙසා දැනට සාර්ථකව සංවිධාන කටයුතු සිදුවන අතර ඕස්ට්‍රේලියාවේ ගෝල්ඩ් කොස්ට් සමඟ තරගයේ දී ඉදිරියෙන් සිටීම ශ්‍රී ලංකාවේ බලාපොරොත්තුව බව ක්‍රීඩා ඇමැතිවරයා වැඩිදුරටත් පැවැසීය.මේ ක්‍රීඩා උළෙලේ සත්කාරකත්වය ලබාගැනීම උදෙසා පසුගිය සතියේ ක්වාලාලම්පූර්හී පොදු රාජ්‍ය මණ්ඩලීය විශේෂ සැසිවාරයේ දී ශ්‍රී ලංකාව හා ඕස්ට්‍රේලියාව ලංසු තැබූහ. ශ්‍රී ලංකාවේ හම්බන්තොට හා ඕස්ට්‍රේලියාවේ ගෝල්ඩ් කොස්ට් නගරවලට ඉදිරි කාලයේ දී පොදු රාජ්‍ය මණ්ඩලීය විශේෂ නියෝජිත පිරිස පැමිණ ක්‍රීඩා උළෙල පැවැත්වීමේ හැකියාව සොයා බලා සැප්තැම්බර් මාසයේ දී නිරීක්ෂණ වාර්තාව නිකුත් කිරීමට නියමිත ය. සත්කාරකත්වය තීරණය කිරීමේ ඡන්ද විමසීම නොවැම්බර් 11 දා කොදෙව් දූපතක් වන සාන්ත කිට්ස්හිදී පැවැත්වේ.ක්වාලාලාම්පූර් නුවර පැවැති පොදු රාජ්‍ය මණ්ඩලීය ක්‍රීඩා සම්මේලනය අතරතුර දී එහි ක්‍රීඩා අධිකරණය රැස් වී තහනම් උත්තේජක චෝදනාලාභී මංජු වන්නිආරච්චි වැරැදිකරු බවට පත්කළ අතර ශ්‍රී ලංකාව එම තීන්දුවට සහය පළකර සිටියේ ය. එම තීන්දුවට එරෙහිව අභියාචනාවක් ඉදිරිපත් කිරීමේ කිසිදු අවශ්‍යතාවයක් නැතැයි ක්‍රීඩා අමාත්‍යාංශය නිවේදනයක් ද නිකුත් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=s1105162</link>
    <topic>ශ්‍රී ලංකාවට එරෙහිව ස්ට්‍රවුස්ගෙන් ශතකයක්</topic>
    <author/>
    <content>ශ්‍රී ලංකා පිලහා මිවිල්සෙක්ස් ප්‍රාන්ත පිල අතර පෙරේදා (14) ඇරැඹී තුන් දින තරගයේ පළමු දිනය නිමාවන විට පළමුව පන්දුවට පහර දුන් මිඩ්ල්සෙක්ස් පිල කඩුලු 5කට ලකුණු 321 ක් රැස් කරගෙන සිටියේය.විශිෂ්ට පිති හරඹයක නිරත වූ එංගලන්ත නායක ඇන්ඩෲ ස්ටුවුස් එළැඹෙන ටෙස්ට් තරගාවලියට කදිම පෙරහුරුවක් ලබා ගනිමින් ලකුණු 151 ක් රැස් කිරීමට සමත්විය. පන්දු 223 කට මුහුණදුන් එංගලන්ත නායකයා හතරේ පහර 25 ක් එල්ල කළේ ය.ඔහුට අනගි සහයක් ලබාදුන් ඩැන් හවුසෙගෝ ලකුණු 104 ක් රැස් කිරීමට සමත්විය. එය ඔහුගේ ක්‍රිකට් දිවියේ 2 වැනි ශතකය විය. ස්ටුවුස් සහ හවුසෙංගෝ අතර 2 වැනි කඩුල්ල සඳහා ලකුණු 214 ක සම්බන්ධතාවයක්ද ගොඩ නැගිණි.කුමාර් සංගක්කාර, මහේල ජයවර්ධන, දිල්හාර ප්‍රනාන්දු, තිසර පෙරේරා සහ සුරාජ් රන්දිවි නොමැතිව මේ තරගයට මුහුණදෙන ශ්‍රී ලංකා පිලට එංගලන්ත ප්‍රාන්ත තරගාවලියට සහභාගි වෙමින් සිටි ෆර්වේස් මහරූෆ් සහ අජන්ත මෙන්ඩිස් එක්වී සිිටියහ.මහරූෆ්, මෙන්ඩිස් සහ සුරංග ලක්මාල් මිඩ්ල්සෙක්ස් පිලේ කඩුල්ල බැගින් දවාලූ අතර රංගන හේරත් කඩුලු 2 ක් බිඳ දැමීමට සමත්විය.තිලකරත්න ඩිල්ෂාන්ගේ නායකත්වයෙන් යුත් ශ්‍රී ලංකා පිලට තරංග පරණවිතාන, ලහිරු තිරිමාන්න, දිනේෂ් චන්දිමාල්, තිලාන් සමරවීර, ප්‍රසන්න ජයවර්ධන, ෆර්වේස් මහරූෆ්, රංගන හේරත්, අජන්ත මෙන්ඩිස්, සුරංග ලක්මාල් සහ චානක වෙලගෙදර ක්‍රීඩා කරති.මිඩ්ල්සෙක්ස් පළමු ඉනිම 321/ (ඕවර 93)ඇන්ඩෲ ස්ට්‍රවුස් 151, ඩැන් හවුසෙගෝ 104 (රංගන හේරත් 67/2, සුරංග ලක්මාල් 49/1, ෆර්වේස් මහරූෆ් 52/1, අජන්ත මෙන්ඩිස් 69/1)..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=s1105163</link>
    <topic>කසකස්තානය 18-34 කින් ශ්‍රී ලංකාව පරදවයි</topic>
    <author>ෆවුස් මොහොමඩ්</author>
    <content>ආසියානු රටවල් පහේ රගර් තරගාවලියේ ශ්‍රී ලංකාව සහ කසකස්තානය අතර කසකස්තානයේ දී පැවැති තරගයෙන් ලකුණු 18 – 34ක පරාජයක් විඳ ගැනීමට ශ්‍රී ලංකාවට සිදුවිය.මේ තරගාවලියේ සිය ප්‍රථම ජයග්‍රහණයට ලබාගත් කසකස්තානය ලබන වසරේ ආසියානු රටවල් පහේ තරගාවලියට සුදුසුකම් ලබා ගැනීමේ අවස්ථාව ද ශ්‍රී ලංකාවට අහිමි කෙළේ ය.කසකස්තානය ලැබූ ලකුණු 34ට ගෝල 3ක්, උත්සාහක දිනුම් 2ක් සහ දඬුවම් පහරක් ඇතුළත් වූ අතර ශ්‍රී ලංකාව ලැබූ ලකුණු 18ට එක් ගෝලයක්, උත්සාහක දිනුමක් සහ දඬුවම් පහර 2ක් ඇතුළත් විය.තරගයේ පළමු භාගයේ දී දෙවතාවක දීම පෙරමුණ ගැනීමට ශ්‍රී ලංකාපිල සමත් වුව ද දෙවැනි භාගයේ දැඩි ආක්‍රමණශීලී තරග රටාවක නිරත වූ කසකස්තානය ශ්‍රී ලංකාවට එකදු ලකුණුක් හෝ අත්කර ගැනීමට ඉඩ ලබා දුන්නේ නැත.මේ අතර ජපානය සහ එක්සත් අරාබි එමීර් රාජ්‍ය අතර ඩුබායි හිදී පැවැති තරගයෙන් ලකුණු 111 – 0ක දැවැන්ත ජයක් වාර්තා කිරීමට ජපානය සමත් විය.උත්සාහක දිනුම් 17ක් සහ පරිවර්තන ගෝල 13ක් ඇතුළත් වූ ජපානයේ ලකුණු සංඛ්‍යාව තරගාවලියේ ප්‍රසාද ලකුණු සටහනේ ලකුණු 18ක් ලබා තවදුරටත් පෙරමුණේ රැදී සිටීමට ජපානයට ඉවහල් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=f1105161</link>
    <topic>ලෝකය දැනුම්වත් කිරීමට සම්බුද්ධත්ව ජයන්තියයොදා ගන්නවා</topic>
    <author/>
    <content>බුදුන් වහන්සේගේ බුද්ධත්වයේ සිට වසර දෙදහස් හයසියයක කාලයක් නිර්මලව පවත්වාගෙන ආ බුද්ධශාසනය තවත් චිරාත් කාලයක් සුරැකිව පෝෂණය කිරීම හා ඒ සඳහා ආගමික ප්‍රබෝධයක්, භික්ෂු ශාසනයේ වර්ධනයක් ඇති කිරීම මෙම සම්බුද්ධත්ව ජයන්ති වැඩපිළිවෙලේ අරමුණයි.ඒ වෙනුවෙන් ‘පිළිවෙතින් පෙළ ගැසෙමු’ යන වැඩසටහන ඔස්සේ මුළු රටම සූදානම් කෙරෙන වැඩසටහනක් වසර ආරම්භයේ සිටම ක්‍රියාත්මක කළා. මුළු මහත් ශ්‍රී ලංකාවාසීන්ගේම අවධානය සදාචාර වර්ධනය වෙත යොමුකිරීමට ඒ අනුව අපට හැකියාව ලැබී තිබෙනවා.තිස් වසරක් තිස්සේ පැවති බිහිසුණු යුද්ධය අවසන් කරා රට නැවත සාමකාමී තත්ත්වයකට පත්ව ඇති මොහොතක සම්බුද්ධත්ව ජයන්ති සැමරුම් උත්සවය යෙදී තිබීම නිසා ජනතාවට කිසිම බියක් සැකක් නැතිව සැමරීමට අවස්ථාව ලැබී තිබෙනවා. මේ තත්ත්වයට රට ගෙන ආ මහින්ද රාජපක්ෂ ජනාධිපති තුමාටත් ආරක්ෂක හමුදාවන්ටත් අපි ස්තුති කළ යුතුයි.මෙයට පෙර බණ්ඩාරනායක මහතාගේ මූලිකත්වයෙන් 56 දී බුද්ධ ජයන්තිය සමරන අවස්ථාවේදීත් මේ වගේම සාමකාමී වාතාවරණයක් හා ආගමික ප්‍රබෝධයක් ඇති වුණා. ජනතාව ආගමට දහමට යොමු කිරීමට රාජ්‍ය නායකත්වයේ මඟ පෙන්වීම උදව්වෙන බව මේ අවස්ථා දෙකේදීම හොඳින් පෙනුණා.මහින්ද රාජපක්ෂ ජනාධිපතිතුමාගේ ‘මහින්ද චින්තන’ වැඩපිළිවෙළ බුදු දහමත් එක්ක ඉතාම සමීප වැඩපිළිවෙළක්. ඒ වගේම මේ වැඩසටහනෙන් වෙනස් වෙනස් ආගම් හා ජාතීන් අතර සහෝදරත්වය තහවුරුව තිබෙනවා. ඒ නිසා සියලු ජාතීන් එකතු කර සාමකාමී එක්සත් ශ්‍රී ලංකාවක් ගොඩනැඟීමට එතුමාට හැකිව තිබෙනවා.රටතුළ සදාචාර වර්ධනයක් ඇති කිරීම සඳහා රජයේ අනුග්‍රහය ඇතිව වැඩසටහන් රාශියක් ක්‍රියාත්මක වෙනවා. ඊට අමතරව භික්ෂු ශාසනයේ වර්ධනය පැත්තෙන් බැලුවහොත් කුල දරුවන් 2600 මහණ කිරීමේ වැඩසටහන ප්‍රමුඛ වැදගත් කාර්යයක් ලෙස සැලකිය හැකියි. එම වැඩසටහන යටතේ දැනටමත් කුල දරුවන් 553 දෙනෙක් සසුනට ඇතුළුව තිබෙනවා.ඊට අමතරව ආර්ථිත වශයෙන් දුර්වල ගම්බඳ විහාරස්ථාන නඩත්තුව හා ප්‍රතිසංස්කරණය සඳහා රජයේ මූලිකත්වයෙන් වැඩපිළිවෙළක් ආරම්භ කර තිබෙනවා.වසර මුළුල්ලේම ක්‍රියාත්මක වන ඉහත කී වැඩසටහන් වලට අමතරව පසුගියදා ජනාධිපතිතුමාගේ ප්‍රධානත්වයේ සම්බුද්ධත්ව සැමරුම් උත්සවයක් පැවැත්වූවා. මෙරට බෞද්ධාගමික ප්‍රබෝධයේ කේන්ද්‍රස්ථානය වන අනුරාධපුර නගරයේ ඉදිකොට තිබෙන බුද්ධ ජයන්ති ස්මාරකය විවෘත කිරීම, සමරු මුද්දරය හා කාසිය නිකුත් කිරීමත් එයට ඇතුළත්.ඒ අදහස වැරදියි. පසුගිය කාලය තුළදී අපි මුහුණදුන් අභියෝගතා ඇනුව බැලුවත් යුද්ධයෙන් පසුව අපේ සමාජයේ බලවත් සංකීර්ණ තතත්ත්වයන්ට මුහුණදීමට සිදුවුණේ අපි සදාචාර වර්ධනයට දක්වන අවධානයේ අඩුවක් කර නැහැ.ජනාධිපති මහින්ද රාජපක්ෂ මහතා ආගමට ලැදි නායකයෙක්. එතුමා මහා සංඝරත්නය ගැන ඇල්මක් දක්වනවා වගේම මහා සංඝරත්නයත් එතුමන් කෙරෙහි ප්‍රසාදයක් දක්වනවා. වාර්තමානයේ ඇති විශාල බෞද්ධ ප්‍රබෝධයක් ඇතිවීමට මේ අන්තර් සම්බන්ධය බලපා තිබෙනවා.අපරාධ ගැන අහපු කරුණට පිළිතුරු දෙනවා නම් 2010 වර්ෂයේ 2009 වසරට වඩා 4.15%කින් අපරාධවල අඩුවක් සිදුව තිබෙනවා. ඒ වගේම වරදකරුවන් බවට පත්ව වාර්ෂික බන්ධනාගාර ගත වෙන සංඛ්‍යාව 2010 වසරේදී 8%කින් අඩුව තිබෙනවා. එය යහපත් වර්ධනයක්.ඒ සඳහා හේතු කිහිපක් බලපා තිබෙනවා. අපරාධවලට බන්ධණාගාර ගත වන්නත් ගෙන් 35%ක් මත්ද්‍රව්‍ය භාවිතා කරන්නන්. රජය සාර්ථකව ‘මතටතිත’ වැඩසටහන ක්‍රියාත්මක කිරීම නිසා මත්ද්‍රව්‍ය භාවිතයේ පහළ යාමක් සිදුව තිබෙනවා. ඒ නිසා අපරාධ අඩුවීමට බලපෑවා.අනෙක් කරුණ වන්නේ රජය ගෙන යන ආර්ථික වැඩපිළිවෙලයි. සමෘද්ධි වැනි සහනාධාර වැඩපිළිවෙළ කිහිපයක් ක්‍රියාත්මක කිරීම නිසා ග්‍රාමීය ප්‍රදේශවල දුප්පත්කම අඩුව තිබෙනවා. නව රැකියා අවස්ථා ඇතිවෙලා තියෙනවා. ආර්ථිකය වර්ධනය වෙලා තිබෙනවා. රජය ගැන නීතිය ක්‍රියාත්මක කරන ආයතන ගැන ජනතාවගේ විශ්වාසය වර්ධනයවෙලා තියෙනවා.මේ නිසා අපරාධවල පහළ යාමක් සිදුව තිබෙනවා.සෑම පාසලකම ප්‍රදේශයේ විරාරස්ථානය කේන්ද්‍ර කරගෙන ආගමිත වත් පිළිවෙත් මූලික කරගත් ශීල සමාදාන වැඩසටහන් ක්‍රියාත්මක කරනවා. ඊට අමතරව වෙනසක් සැරසිලි, භක්තිගීත සංදර්ශන වැනි සංස්කෘතික අංශයන් කෙරෙහි උනන්දු කිරීමක් ඇති කරනවා.රජයේ ආයතනවලත් බෞද්ධ සැරසිලි, බෞද්ධ කොඩි ආදියෙන් සැරසීමට අමතරව ධර්ම දේශනා වැඩසටහන් පැවැත්වීමත් දන්සැල් වැනි දානමය පුණ්‍ය කර්භයක් පැවැත්වීමත් සිදු කෙරෙනවා.ප්‍රාදේශීය ලේකම් කොට්ඨාස මට්ටමින් සෑම ගමකම ආගමික ප්‍රබෝධයක් ඇතිවන පරිදි වැඩසටහන් රාශියක් රාජ්‍ය අනුග්‍රහය ඇතිව ක්‍රියාත්මක කරනවා. මේ තුළින් අප උත්සාහ කරන්නේ ප්‍රදේශයේ විහාරස්ථාන සහ ජනතාව අතර සබඳතාවය ශක්තිමත් කිරීමයි. ඒ සඳහා පන්සල්වලට සම්පත් ලබාදීමත් සිදුකරනවා.ආර්ථික වශයෙන් දුර්වල සසුනට දරුවන් පූජා කළ මවුපියන්ට නිවාස ප්‍රශ්නයක් තිබෙනවා නම් රජයේ මූලිකත්වයෙන් ඔවුන්ට නිවාස ලබා දීමට ක්‍රිඩා කරගෙන යනවා. මේ නිවාස සමහර දැනටමත් ඉදිකර අවසන්. ඒවා ඉදිරියේදී ලබා දෙනවා. මීට අමතරව එවැනි පවුල් සඳහා කිසියම් ජීවනාධාර ක්‍රමයක් ක්‍රියාත්මක කිරීම කෙරෙහිත් රජයේ අවධානය යොමුව තිබෙනවා.අනුරාධපුර, බුද්ධශ්‍රාවක විශ්වවිද්‍යාලය හා නිට්ටඹුව ශාරිපුත්‍ර අධ්‍යාපන ආයතනය හරහා භික්ෂූන් වහන්සේලාගේ අධ්‍යාපනයට අවශ්‍ය කටයඅුතු යොදා තිබෙනාව. ඊට අමතරව පිරිවෙන්වල තත්ත්වය තවත් දියුණු කළහොත් භික්ෂූන් වහන්සේලාගේ අධ්‍යාපනතත්ත්වය ඉහළ නැංවීමට එය බලපායි කියලා විශ්වාස කරනවා.විහාරස්ථානවල දේපල නඩු හා වෙනත් නඩු කාර්යයන්ට භික්ෂූන් වහන්සේලා සම්බන්ධවන අවස්ථාවලදී උන්වහන්සේලාටත් උසාවි භූමිවලට ගමන් කිරීමට සිදුවෙනවා. පොදුවේ අනෙකුත් නඩු කාර්යයන් සමඟ මේ නඩු විභාග වීමෙන් භික්ෂූන් වහන්සේලාගේ ගෞරවයට හානියක් වන බවට අපිට දැන ගැනීමට ලැබී තිබෙනවා.ඒ නිසා භික්ෂූන් වහන්සේලාට අදාළ නඩු කාර්යයන් ආගමික පරිසරයක් සහිත ස්ථානවලම මහේස්ත්‍රාත් අධිකරණවල විනිශ්චයකාරවරුන් යටතේ විභාග කිරීම කෙරෙහි අවධානය යොමුව තිබෙනවා. මේ ගැන මහනායක ස්වාමීන් වහන්සේලාගේ අදහස් දැනගෙන නීතිගෙන ඒමට අදහස් කරනවා. මේ නඩු පවතින නීතිය යටතේ අධිකරණ සේවා කොමිෂන් සභාව පත් කරන විනිශ්චය කාරවරුන් යටතේ ඇසීමට බලාපොරොත්තු වෙනවා.මේ වාර්තාවෙන් අපිට විරුද්ධව මානව හිමිකම් චෝදනා ගෙන ඒමට කිසියම් පිරිසක් අදහස් කරනවා. අපි වසර දහස්ගණනකට පෙර සිටම මානව හිමිකම් ගරු කළ ජාතියක් බවට ඓතිහාසික සාධක තිබෙනවා. මේ ගැන යුරෝපියන් අපිට කියා දිය යුතු නැහැ. රජයට විරුද්ධව යුද්ධ කළ එල්.ටී.ටී.ඊ. යැපුනේත් අපි උතුරට යැවූ ආහාරපානවලින්. අපි කවාදවත් ජාතිවාදී විදිහට ක්‍රියාකර නැහැ. දෙමළ ජාතියේ විමුක්තිකාමීන් යැයි කියාගත් එල්.ටී.ටී.ඊයම තමයි දහස් ගණනක්, දෙමළ බුද්ධිමතුන්, විශ්වවිද්‍යාල ආචාර්යවරුන් ජනතා නියෝජිතයන් මරා දැම්මේ.අපි මේ තත්ත්වය පිළිබඳ ලෝකය දැනුවත් කිරීමට මෙවර 2600 වෙනි සම්බුද්ධත්ව ජයන්තිය යොදා ගන්නවා. ලෝකයේ ප්‍රධාන සංඝනායක හිමිවරු 2600 දෙනෙක් මෙවර සම්බුද්ධත්ව ජයන්ති වැඩසටහන ශ්‍රී ලංකාවට වැඩම කරනවා. උන්වහන්සේලාට ලංකාවේ ජනතාව සාමකාමීව ජීවත්වන හැටි පෙන්වා බුදු දහමේ මාර්ගයෙන් ලෝකයට අපේ පණිවුඩය ගෙනයනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=f1105162</link>
    <topic/>
    <author/>
    <content>මම ඉපදුණේ මිනුවන්ගොඩ. මුලින් ම පාසල් ගියේ කොළඹ මියුසියස් විද්‍යාලයටයි. උසස් පෙළ කළේ දේවි බාලිකා විද්‍යාලයේ. මම පවුලේ එකම දරුවා. අම්මා ලංකා බැංකුවේ කළමනාකාරවරියක්. තාත්තා දැව සංස්ථාවේ වැඩ කළා. මම මහණ වුණේ 2007 දී වෙසක් පොහොය දවසක බුද්ධගයාවේදී. පැළවත්තේ සීවලී හාමුදුරුවෝ තමයි මාව මහණ කළේ දැන් මගේ වයස අවුරුදු 37යි. මම විශ්වවිද්‍යාල අධ්‍යාපනය ලැබුවේ ඕස්ට්‍රේලියාවේ මෙල්බර්න්වල. මගේ පදිංචියත් එහේ. එහෙදි තමයි මහණ වෙන්න තීරණය කළේ. 2007 දී මම බුද්ධගයාවට ගියේ භාවනා කරන්න. එහි දී සීවලී හාමුදුරුවෝ කිව්වා මෙහෙදි මහණ වෙන්න කියලා. බුද්ධගයාවේ හිටියා වියට්නාම මෙහෙණින්වහන්සේ නමක්. ඒ මෙහෙණින්වහන්සේවත් එකතුකරගෙන තමයි මාව මහණ කළේ.මම අවුරුදු 10යේ ඉඳලම භාවනා කරනවා. අපේ ගෙදර හොඳ පුස්තකාලයක් තිබුණා. ඒකේ පාලි පොත් මනෝවිද්‍යාත්මක පොත් තිබුණා. සුමනදාස සමරසිංහ මහත්මයාගේ ‘මනසේ බලය’ ගැන කියන පොත් තිබුණා. මම ඒවා අත්හදා බැලුවා. මැරුණට පස්සේ මොනවද වෙන්නේ කියලා පොත්වල කියවලා බැලුවා. භාවනා කරන්න පටන් ගත්තා. උසස් පෙළ කරලා මෙල්බර්න් ගියා. එහි දී අජාන් බ්‍රහ්මවංසෝ හාමුදුරුවෝ හම්බවුණා. එහෙත් භාවනා කළා. එහෙම තමයි මම මේ මාර්ගයට යොමු වුණේ.මහලුවෙලා මහණ වෙනකොට කොහොමත් ජීවිතේ ගැන කළකිරිලා. අපි හැමදේම කරන්නේ ජීවිතේ සතුට ලබන්නයි. ඉගෙනගන්නේ හොඳ රස්සාවක් පඩියක් බලාපොරොත්තුවෙන් නමුත් භාවනාකරද්දී දැනුන සතුට සැනසිල්ල කවදාවත්ම වෙනත් දෙයක නිරත වීමෙන් ලැබුණෙ නැහැ. මම ඕස්ට්‍රේලියාවේ ජීවත්වෙද්දී කිසිම අඩුපාඩුවක් තිබුණේ නැහැ. දේපල සල්ලි තිබීම නෙවෙයි සතුට සැනසිල්ල කියන්නේ. බාහිර දේවල් බදාගෙන සතුට සැනසිල්ල ලබා ගැනීම අසීරුයි. මම කැලේකට ගිහිල්ලා භාවනාකරන්න හරිම කැමතියි.ඕස්ට්‍රේලියාවේ සිඩ්න් නුවර ආරණ්‍යයකට භාවනා කරන්න සති දෙකකට ගියා. එතැනදි එහි හිටිය හාමුදුරුවෝ කිව්වා තව ටික කලක් ඉන්න කියලා. ඒ පාර මම මාස දෙකක් එහේ හිටියා. එතැන දී මට තේරුණා අපි තදින් ම අල්ලාගෙන ඉන්න එක අතඅරිද්දී දැනෙන සැනසිල්ල. ආරණ්‍ය සේනාසනවල හාමුදුරුවරු කොපමණ සැනසිල්ලේ ඉන්නවද කියලා මට හිතුණා. ඒකෙන් මට තේරුණා බුදුරජාණන්වහන්සේ දේශනා කළ අත්හැරීමෙන් තමයි සතුට තියෙන්නේ කියලා.ඒ කැලේ ඉන්නැද්දි ළඟට ගෙනත් දෙන දෙය දානෙට අරගෙන හරිම සැනසිල්ලේ හිටියා. සාමාන්‍ය අයට මේක තේරෙන්නේ නැහැ. වැඩියෙන් බදාගත්තොත් තමයි සැනසීම ලැබෙන්නේ කියලා හුඟදෙනෙක් හිතනවා. නමුත් එයින් තමයි තවත් දුක වැඩිවෙන්නේ. ඇස, කන, නාසය, දිව, ශරීරය පිනෙව්වාට ලැබෙන සතුට තාවකාලිකයි. නමුත් බුදුන් දේශනා කළ සතුට සැනසීම එහෙම නෙමෙයි. ඒ සැනසීම ලැබෙන්නේ සිතේ පිරිසුදුකමත් එක්කයි. එය සිදුකළ හැක්කේ පසිඳුරන් පිනවීම අත්හැරීමෙන්. ඒක තේරුණාම මේ කවුරුවත් ගිහි ජීවිතයේ ඉන්නේ නැහැ.එහෙම වෙන්නත් පුළුවන්. මගේ කේන්දරයෙත් එහෙම කතාවක් තියෙනවා. පොඩි කාලෙ මගෙ කේන්දරේ බලපු කෙනෙක් මං ගැන අනාවැකියක් කිව්වා. නමුත් කේන්දරයේ කියන දේවල් අපට වෙනස්කරන්න පුළුවන්. ඒක සදාකාලික ස්ථිර දෙයක් නොවෙයි. කෙනෙකුට භාවනා කරල සමාධි ධ්‍යානයකට සමවදින්න පුළුවන්නම් සමහර අකුසල කර්ම අහෝසි කර්ම කරන්න පුළුවන්.මේ භවයේදීම මේ දහම තේරුම් අරගෙන ගුණය නුවණ වැඩුවොත් මේ භාවයේදීම මහණ වෙන්නත් පුළුවන්.ඇත්තෙන් ම කාන්තාවන්ට දුක දැනෙනවා වැඩියි. පිරිමියෙක් වෙන්න පින් කරන්න ඕනෑ කියල කතාවක් තියෙනවා. පිරිමින්ගේ කුසල් වැඩියි. කාන්තාවන්ගේ ඇලීම් වැඩියි. තණ්හාව වැඩියි. දුක දැනෙන කොට ඔවුන් පන්සල් දුවනවා. ඒ නිසයි පන්සලක වැඩිපුරම ගැහැනු උදවිය ඉන්නේ. ඒක තාවකාලික සුවයක්. ගැහැනුන්ගේ පිරිමින්ට වඩා මාන්නේ වැඩියි. නිතරම අවධානය ලබාගන්න උත්සාහ කරනවා. ගැහැනු හැඟීම් එක්කයි කටයුතු කරන්නේ. පිරිමි බුද්ධිය පාවිච්චි කරනවා. ඒ නිසයි සෑහෙන කාලයක ඉඳලා පිරිමි පාලනය කරන ලෝකයක් තියෙන්නේ.කලාතුරකින් ඉන්නවා මොළය පාවිච්චි කරන ගැහැනු අය. බුදුරජාණන්වහන්සේ කිව්වෙත් ගැහැනු අයට බුද්ධිය දියුණු කරන්න පුළුවන් කියලයි. මාග්‍රට් තැචර් බ්‍රිතාන්‍යයේ අගමැති ලෙස කටයුතු කළා. ඇය හැඟීමෙන් වැඩ කළේ නැහැ. ඒ නිසයි ඇයට යකඩ ගැහැනිය කිව්වේ.මෑතක්වනතුරුම ලංකාවේ භික්ෂුණී ශාසනයක් තිබුණේ නැහැ. දසසිල් මාතාවෝ තමයි හිටියේ. ඉතිහාසයේ භික්ෂු භික්ෂුණී දෙපිරිසම නැතිවුණු කාලයක් තිබුණා. සුදු ඇඳගෙන ගණින්වහන්සේලා හිටපු කාලයක් තිබුණා. ගණින්වහන්සේලා සියමට, බුරුමයට ගිහිල්ලා නැවත භික්ෂූ ශාසනය මෙරට පිහිටුවීමට කටයුතු කළා. නමුත් භික්ෂුණී ශාසනය පිහිටුවන්න දිරි දෙන්න කෙනෙක් හිටියේ නැහැ.ඒ කාලයේදී අනුලා දේවියට මහණ වන්න අවශ්‍ය නිසා තමයි සංඝමිත්තා තෙරණිය ලංකාවට වැඩමවා ගත්තේ. අනුලා දේවිය රජ කුමරියක් නිසා ඒ ඉල්ලීමට රාජ අනුග්‍රහය ලැබුණා. දේවානම්පියතිස්ස රජතුමාගේ ඉල්ලීමක් මතයි ඒ අවස්ථාවේදී සංඝමිත්තා තෙරණිය ලංකාවට වැඩමකර භික්ෂුණී ශාසනය පටන් ගත්තේ. ඒ කාලයේදී භික්ෂුණී ශාසනයේ සාර්ථකත්වයට රාජ්‍ය අනුග්‍රහය ප්‍රධාන හේතුවක් වුණා. ඊට පසු කාලයේදී එවැනි ප්‍රබල රාජ්‍ය අනුග්‍රහයක් නොතිබුණු නිසා වෙන්න ඇති භික්ෂුණී ශාසනය බොහෝ පිරිහුණේ.ලංකාවේ භික්ෂුණී ශාසනය ස්ථාවරව තිබුණු අවදියේදී එනම් ක්‍රි.ව. 429 දී චීනයේ රජතුමාගෙන් ලැබුණු ආරාධනාවකට අනුව මෙහි සිටි දේවසාරා නමැති භික්ෂුණිය ථෙරවාදි විනයකර්මවලට අනුකූලව චීනයට ගොස් එහි කාන්තාවන් 300 ක් පමණ උපසම්පදා කළ බවට ඉතිහාසයේ සඳහන් වෙනවා. කොරියාව තායිවානය චීනය වැනි රටවල එදා ථෙරවාදී ක්‍රමයට පටන්ගත් භික්ෂුණී ශාසනය අද දක්වාම අඛණ්ඩව පැවත එනවා. නමුත් මේ රටවල පැවැති බුදුදහම ප්‍රධාන වශයෙන් අයත් වන්නේ මහායාන කොටසටයි.පෙර දවසේදී ලංකාවේ භික්ෂුණී ශාසනය ආරම්භවුණේ ඉහත කී රටවලින් වැඩමවා ගත් භික්ෂුණීන්වහන්සේලාගේ මූලිකත්වයෙන්. ඒ භික්ෂුණීන්වහන්සේලා මහායාන කොටසට අයත් නිසයි මේ ප්‍රශ්නය උද්ගත වෙලා තියෙන්නේ. නමුත් අපට අමතක වෙලා තියෙන්නේ මේ මහායාන කියන භික්ෂුණීන් වහන්සේලාගේ ආරම්භය සිදුකරලා තියෙන්නේ ලංකාවෙන් වැඩම වූ ථෙරවාදී භික්ෂුණීන් වහන්සේලාගේ මූලිකත්වයෙන් කියන බව. මම දකින විදිහට කුමන නමකින් හැඳින්වූවත් ඒ භික්ෂුණී ශාසනය අඛණ්ඩව පැවතීගෙන ඇවිත් තියෙනවා. අපේ ථෙරවාද මෙහෙණින් වහන්සේලා පටන්ගත් පරපුරෙන්. අපේ ලංකාවේ ථෙරවාදී භික්ෂුණීන්වහන්සේලා ලෝකයට දායාද කළ ඒ සම්පත නැවත ලංකාවට වැඩමවා ගැනීම ගැන වැරැද්දක් මා දකින්නේ නැහැ.ගිය අවුරුද්දේ මමත් උපසම්පදා වුණා. එහෙම වුණේ ශාසනික වශයෙන් මගෙන් විය යුතු මෙහෙවර උදෙසායි. මගේ ගුරු හාමුදුරුවෝ මඩවල පුණ්ණජි හාමදුරුවෝ සහ භික්ෂුණී උපාධ්‍යාය භික්ෂුණී කුසුමා මෙහෙණින් වහන්සේයි. කිරම විමලජෝති හිමියන්ගේ මූලිකත්වයෙන් දෙකඳුවල දහම් පුහුණු මධ්‍යස්ථානයේදී උපසම්පදාව ලැබුවා.කාන්තාවන්ට විමුක්තිය ලබාගත හැකියි. අපි තාවකාලික දුක නිවීමේ වැඩපිළිවෙළක් ගැන අරමුණු කර ගන්නේ නැතිව මීට වඩා දුරදිග හිතලා වැඩ කරන්න ඕනේ. මෙහිදී කාන්තාව තමන්ගේ ගුණය නුවණ වර්ධනය කරගෙන ඉදිරියට එන්න ඕනේ. පැවිදිවෙලා ඉදිරියට යන්න අපේක්ෂා කරන කාන්තාවන්ට අවශ්‍ය කරන ක්‍රමවත් පිරිවෙන් අධ්‍යාපනයක් රැකවරණයක් සිල්මාතාවන්ට වගේම භික්ෂුණීන්ටත් ලංකාවේ දැනට ක්‍රියාත්මක වෙන්නේ නැති බවක් තමයි මට නම් පෙනෙන්නේ. ඒ නිසා කාන්තාවන්මයි මේ ගැන හඬක් නැගිය යුත්තේ.මම විදේශ රටවලදී දැක තිබෙනවා හුඟක් හාමුදුරුවරු සිල් මාතාවන්ට භික්ෂුණීන්ට ගොඩක් උදව් කරලා ක්‍රමවත් වැඩපිළිවෙළක් සකස් කරලා තියෙනවා. උදා – අජාන් බ්‍රහ්මවංසෝ හිමි. පිටරටවල භික්ෂුණීන් වහන්සේලා විශාල ශාසනික මෙහෙවරක යෙදී සිටිනවා. එය බුදුදහම පිටරටවල ප්‍රචලිත වීමට ප්‍රධාන හේතුවක්. අපේ අරමුණ විය යුත්තේ සම්බුද්ධ ජයන්තිය වෙනුවෙන් පිළිවෙතින් පෙළගැසිලා සම්බුද්ධ ශාසනය ඉදිරියට රැකගෙන චිරාත් කාලයක් පවත්වා ගැනීමයි.මෙහිදී ලංකාවේ වෙසෙන සිල්මාතාවන්ට මෙන්ම භික්ෂුණීන්ට ද මෙහිදී විශාල වගකීමක් පැවරෙනවා. නමුත් මෙය නිවැරැදිව නිසියාකාරව කර ගන්න නම් ඒ ඇත්තන්ට ක්‍රමානුකූල වැඩපිළිවෙළක් අවශ්‍යයි. එහිදී සිල්මාතාවන් සහ භික්ෂුණින් වහන්සේලා ලංකාවේ බුද්ධ ශාසනයේ චිරස්ථිතිය වෙනුවෙන් එකමුතු වී කැපවෙලා වැඩ කිරීම වැදගත්. මමත් ඉදිරියේදී ලංකාවට යම් සේවයක් කරන්න බලාපොරොත්තු වෙනවා. ලංකාවේ වෙසෙන්නා වූ කාන්තාවන් තමාගේ ගුණය නුවණ වර්ධනය කරගන්නා අතර දසසිල් මාතාවන්ට හා භික්ෂුන් වහන්සේලාට ඒ ශාසනික මෙහෙවර ඉටුකිරීමට උරදීම වැදගත්.දහම සියලු සත්ත්වයන්ටමයි තියෙන්නේ. ඒක සිංහල බෞද්ධ අයට විතරක් නොවෙයි.සියලු සත්ත්වයන්ට සසර දුකින් එතෙර වීමටයි. ලංකාවේ ඉන්න ඇත්තන්ට අද කාලයේ ධර්මය සුලබව අහන්න ලැබෙනවා. නමුත් පිටරටවල මෙවැනි තත්ත්වයක් නැහැ. ඒ රටවල ධර්මය අහන්නට ලැබීම ඉතා දුර්ලභ කාරණයක්.එම නිසා වරගීකරණයකින් තොරව අපට හැකි විදියට එළඹිලා තියෙන අවස්ථාවන්ට අනුකූලව ධර්මය වෙනුවෙන් සේවයක් කිරීම නිවැරැදි යැයි මම කල්පනා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>16</day>
    </date>
    <link>http://www.dinamina.lk/2011/05/16/_art.asp?fn=f1105163</link>
    <topic/>
    <author>ධම්මික සෙනෙවිරත්න</author>
    <content>විශ්වවිද්‍යාල ආචාර්යවරුන්ට සාධාරණ වැටුප් වැඩිවීමක් ලබාදෙන ලෙස ආණ්ඩුවට බලකරමින් තමන් දැරූ ස්වේච්ඡා තනතුරු වලින් ඉවත්වීමට ආචාර්යවරු ක්‍රියාකිරීමත් සමඟ විශ්වවිද්‍යාල පද්ධතිය ආශි‍්‍රතව ගැටලුකාරිත්වයක් ඇති වී තිබේ. ආචාර්යවරු ස්වේච්ඡා තනතුරු අත් හැරීමෙන් අංශාධිපති, ශිෂ්‍ය උපදේශක ආදී තනතුරු හිස් වීම විශ්වවිද්‍යාල පරිපාලනයට බල පෑ බවට වාර්තා පළ විය. අධ්‍යයන කටයුතු සිදු වුණද එය අඩාල ව පැවැති බවද ඇතැම් වාර්තා වලින් පැවසිණි. කෙසේ වුවද මෙම වෘත්තීය ක්‍රියාමාර්ගය නිසා විශ්වවිද්‍යාල පද්ධතියට බලපෑමක් ඇති වී ඇති බව පෙනෙන්නට තිබේ. එනම්, එය විශ්වවිද්‍යාල සිසුන් ගේ අධ්‍යාපනයට බලපාන කාරණයකි. මේ ගැටලුව අර්බූදයක් දක්වා වර්ධනය වීමට ඉඩ නොදිය යුත්තේ ද ඒ නිසාම යි.යම් හෙයකින් මෙය දිග් ගැස්සෙන ප්‍රශ්නයක් බවට පත් වුවහොත් තත්ත්වය වඩාත් සංකීර්ණ විය හැකි බැවිනි. එය විශ්වවිද්‍යාල පද්ධතියට පමණක් නොව රටේ අනාගතයට ද ඇති කරන්නේ යහපතක් නොවේ. එබැවින් මේ වෘත්තීමය ගැටලුවට සාකච්ඡා මාර්ගයෙන් විසඳුමක් සපයා ගැනීම වගකිව යුතු සියලු පාර්ශ්වවල යුතුකමයි. මේ රටේ විශ්වවිද්‍යාල ආචාර්යවරුන්ගෙන් බහුතරය තම වෘත්තීය භූමිකාව සපුරාලන අතර රට වෙනුවෙන් පෙරට ආ යුතු සෑම අවස්ථාවකම පෙරට ආ පිරිසකි. ඒ නිසාම, දේශයේ අනාගතය නිර්මාණය වෙමින් ඇති වකවානුවක ඊට හරස්විය හැකි කිසිදු ක්‍රියාමාර්ගයකට ඔවුන් යොමු නොවන බව අපගේ විශ්වාසය යි. මේ ප්‍රශ්නය දඩමීමා කර ගනිමින් පටු දේශපාලන වාසි ලබා ගැනීමට විපක්‍ෂ බලවේග වලට වුවමනා වී ඇති බව පෙනෙන්නට තිබුණත් ආණ්ඩුවට ඊට ඇති අවකාශය වළක්වාලිය හැකිව තිබේ. ඒ, මෙය අර්බූදයක් දක්වා වර්ධනය වීමට ඉඩ නොදී සාකච්ඡාමය විසැඳුමකට යොමුවීම තුළිනි.විශ්වවිද්‍යාල ආචාර්යවරුන් ගේ වෘත්තීය ක්‍රියාමාර්ගයට අනුව ස්වේච්ඡා තනතුරු අත් හැරීම නීති විරෝධී බව මෑතදී නිකුත් වූ චක්‍රලේඛයක් උපුටා දක්වමින් විශ්වවිද්‍යාල ප්‍රතිපාදන කොමිෂම දන්වා ඇත.ඊට අනුව ඔවුන් ඉවත්වන්නේ නම් මාස 3 කට පෙර ඒ බව දැනුම් දිය යුතුය. මේ නියමය නීති විරෝධී බවට විශ්වවිද්‍යාල ආචාර්ය සම්මේලනය ප්‍රතිපාදන කොමිෂන් සභාවට දන්වා යවා ඇති බව ද මාධ්‍යවල පළ විය. පළ වූ වාර්තාවලට අනුව එය අධිකරණයේ දී විසැඳෙන දෙයක් වීමටත් ඉඩ තිබේ.එක් පාර්ශවයක රජය සිටින විට අනෙක් පාර්ශ්වයේ සිටින්නේ මේ රටේ නිදහස් අධ්‍යාපනයෙන් බිහිවූ බුද්ධිමතුන් ය. එවිට ප්‍රශ්නයක් විසඳා ගැනීම සෙසු අවස්ථාවලට වඩා පහසුයි. එහෙත් ඒ සඳහා සාකච්ඡාමය ක්‍රියාවලියක් ඇති විය යුතුය.විශ්වවිද්‍යාල ආචාර්යවරුන්ගේ වැටුප් වැඩි විය යුතු බවට කළින් සිට පිළිගැනීමක් තිබිණි. එහෙත් 200% වැටුප් වැඩිවීමක් වැනි ඉල්ලීමක් ප්‍රායෝගික නැත. කෙසේ වුවද ආචාර්ය සම්මේලනය එවැනි වැටුප් වැඩිවීමක් අදහස් නොකළ බවද 200% ක් ලෙස එය සඳහන් වූයේ අත්වැරදීමකින් බව ද එහි සභාපතිවරයා ප්‍රකාශ කර තිබිණි. එබැවින් 200% වැටුප් වැඩිවීම පිළිබඳ කතාව දැන් අදාළ නැත. දැන් ආචාර්ය සම්මේලනයේ ඉල්ලීම වී ඇත්තේ තමන්ගේ ගණන් ඉලක්කම් අනුව නොව 2008 වසරේ දී විශ්වවිද්‍යාල ප්‍රතිපාදන කොමිෂම එකඟ වූ වැටුප් වැඩිවීම ලබාදෙන ලෙසයි. එනම් සාකච්ඡා මාර්ගයෙන් මේ කාරණය විසඳා ගැනීම සඳහා හොඳ ප්‍රවේශයක් ද ඇති වී තිබේ.මේ ප්‍රශ්නය පිළිබඳ සාකච්ඡා කිරීම සඳහා ආචාර්යවරු පැමිණෙන්නේ නම් තමා ඊට සූදානම් බව ජනාධිපතිතුමා ද ප්‍රකාශ කර ඇත. ආචාර්යවරු පවසන්නේ ද සාකච්ඡාමය විසඳුමක් සඳහා සූදානම් බවයි. එසේ නම් දැන් සිදුවිය යුත්තේ සාකච්ඡා මාර්ගයෙන් මේ ප්‍රශ්නය විසඳාගැනීමට වෙනත් බාධාවක් තිබේ නම් ඒවා මඟ හරවා ගනිමින් ඊට යොමුවීමයි.විශ්ව විද්‍යාල තුළ පර්යේෂණ සංස්කෘතියක් ගොඩනැඟී නොතිබීම පසුගිය කාලයේ විවේචනයට ලක්විය. පර්යේෂණ දිරි ගැන්වීමත්, එම පර්යේෂණ රටේ දියුණුවට යොදා ගැනීමත් අරමුණු කරමින් පසුගිය අයවැයෙන් විශ්ව විද්‍යාල ආචාර්යවරුන් සඳහා පර්යේෂණ දීමනාව 25% සිට 35% දක්වා ඉහළ නංවන ලදී. ඉන් උපරිම ප්‍රයෝජනය ලබා ගැනීම ආචාර්යවරුන් වෙත පැවරේ. එසේම අමතර කොන්දේසි පැනවීම ආදියෙන් තොරව මේ ක්‍රියාවලිය දිරි ගැන්වීමට හැකිනම් එය ද මෙහි අරමුණු මුදුන් පමුණුවා ගැනීම ට ඉවහල් වනු ඇත. අය – වැයෙන් යෝජනා වූ පර්යේෂණ අරමුදල මේ ඇතැම් ගැටලු නිරාකරණය කරගැනීමට යොදාගත හැකි ය. කෙසේ වුවද, විශ්වවිද්‍යාල තුළ පර්යේෂණ සංස්කෘතියක් ගොඩනැඟීම දේශය ගොඩ නඟමින් ඇති වකවානුවක ඊට මහඟු දායකත්වයක් ලබා දීමට හේතුවනු ඇත. මේ සෑම ක්‍රියාවලියක්ම නිරවුල්ව සිදුවීමට වත්මන් ගැටලුකාරිත්වයන් නිරාකරණය වීම අවශ්‍ය වනු ඇත.ආචාර්යවරුන්ගේ වැටුප් වැඩිකරන ලෙස සටනක් පවතී. හොඳට උගන්වා ගෝලයාට තමන්ගේ දියණිය ද කරකාර බන්දන දිසාපාමොක් ආචාර්යවරු දැන් නැත. ආචාර්යවරුන් අනාගත පරපුර යහමගට යවන දරු පිරිසක් හදන නිසා ඔවුන්ට ලොකු වැටුපක් ගෙවීම සාධාරණය. පසුගිය අයවැයෙන් ද ඔවුන්ගේ වැටුප 35% නැංවිණි. තවත් වැටුප් අවශ්‍ය නම් කම්කරුවාගේ සිට මහාචාර්යවරයා දක්වා වු අයගේ ප්‍රශ්න හොඳින් හඳුනන රාජ්‍ය නායකයකු බලයේ සිටී. ඒ අතර සම්බුද්ධත්ව ජයන්තිය සමරන අවස්ථාවද පැමිණ තිබේ. මේ මොහොතේ තර්ජන, ගර්ජන නතර කොට සාකච්ඡාවෙන් ප්‍රශ්න විසඳා ගැනීම යුක්ති සහගතය. මහින්ද චින්තන ප්‍රතිපත්ති ප්‍රකාශනයෙහි පැහැදිලිවම දක්වලා තියෙනවා. “ක්ෂිතිජයෙන් එහා ලෝකය දැකිය හැකි උගතුන් බිහිකිරීම” එහි අරමුණක් බව. ඒ නිසා මේ වන විට විශ්වවිද්‍යාල හයක් ජාතික තලයට ගෙන එන්නට කටයුතු කරලා තියෙනවා.විශ්වවිද්‍යාල ආචාර්ය වරුන්ගේ ගුණාත්මක බව එහිදී වැදගත්. ඉගැනීමේ හා ඉගැන්වීමේ ක්‍රියාවලිය තුළ ඔවුන් රැදී සිටිනවා. ඒ ඒ පරිපාලනයන්ට යහ පාලනය වෙනුවෙන් කැප වෙනවා. ඒ අතරතුර ආචාර්යවරුන්ගේ වෘත්තීය සමිති සම්මේලනය ඉල්ලන 40% වැටුප් වැඩිවීම යම් ආකාරයකට 36.2% දක්වා වර්ධනය වීමක් වෙලා තියෙනවා.අපි යුද්ධයෙන් ගැලවුණා පමණයි. ඒ ප්‍රදේශ තුළ නැවත පදිංචි කිරීම් කර යටිතල පහසුකම් දියුණු කිරීමත් කළ යුතුයි. විශ්වවිද්‍යාල ආචාර්යවරයෙක් කිව්වම ඔහු ඉගැන්වීමේ ක්‍රියාවලියට පමණක් දායක වන්නේ නැහැ. යම් කෙනෙක් දක්වනවා නම් එය ඉගැන්වීම පමණක් කියලා එය ආත්මාර්ථකාමී යි.ඊට අමතරව ඔහු පර්යේෂණ කටයුත්තක නියැලෙන්නෙක් විශ්වවිද්‍යාල පරිපාලනයට කිසියම් ආකාරයකට දායක වන ඔහු ඒ කටයුත්තට මනාව දායක විය යුතුයි. විශ්වවිද්‍යාල ආචාර්යවරයකු මේ කරන්නේ ස්වෙච්ඡා සේවාවක් නෙමෙයි. සෑම පත්වීමකට ම යම් දීමනාවක් සහිතයි. උසස්වීම් පටිපාටිය තුළ ඔහුට ලකුණක් ඒ සඳහා පිරිනමනවා. ඒක ඔවුන්ට විශාල ගෞරවයක්, ගරුත්වයක්. ඒ වගේම සෙනට් සභාවේ සාමාජිකත්වය ඔහුට හිමිවෙනවා. ඒ තුළ ගිවිසුම් ගත වීමක් තියෙනවා. ඒ නිසා වෘත්තීය සමිති කියන ආකාරයට සියල්ල හැරදා ඔහුට යන්න බැහැ.විශ්වවිද්‍යාල රැදිලා තියෙන්නේ සාරධර්ම, ආචාරධර්ම මතයි. ඒ නීතියට සාපේක්‍ෂව. රටක් බේරා ගන්න ජීවිත පූජා කරපු රණවිරුවෝ ඉන්න රටක රුපියල් ශත නිසා ශිෂ්‍ය ජීවිතය අවුල් කරලිය යුතු නැහැ. මම දකින විදිහට මෙය සියලුම විශ්වවිද්‍යාල වල සිදුවෙලා නැහැ. සමහරු විශ්වවිද්‍යාල ආචාර්ය ධුරයෙන් අස් වුණාට තමන්ගේ හෘද සාක්ෂිය ඉවත් වී නැහැ. ඔවුන් දේශන, විභාගයන් සාමාන්‍ය පරිදි පවත්වනවා.අන්තර් විශ්ව විද්‍යාල බල මණ්ඩලය කියන්නේ දේශපාලන පාඨයක්. ඔවුන් දක්වලා තියෙනවා ඔවුන්ගේ සහයෝගය ආචාර්ය වරුන්ට කියලා. ඒ තුළ පැහැදිලි ලෙසම දේශපාලන ක්‍රියාවලියක් මේ තුළ ගමන් කරනවා.2001 – 2004 කාල වකවානුව තුළ මේ රටේ බලයට පත් වුණ එක්සත් ජාතික පක්‍ෂය ඒ කාලය තුළ වැටුප් වැඩි කිරීමක් තියා එක කාර්යාල කාර්ය සහායක තනතුරක්වත් දීලා නැහැ. ඒ අයත් කියනවා මෙහි දී ආචාර්ය වරුන් ගේ වෘත්තීය සමිති ක්‍රියාවලියට සම්පූර්ණ සහය දෙනවා කියලා. මෙය සම්පූර්ණයෙන්ම දේශපාලන හස්තයක් ක්‍රියාත්මක වීමක්. අපි විශ්වවිද්‍යාල ආචාර්යවරුන් විදියට නිදහස් අධ්‍යාපනය, ශිෂ්‍යත්වය ලබලා මේ රටේ සේවය කරන්නේ. අපි පඩි වැඩිවීමක් ඉල්ලනවා නම් ඒක සාධාරණ විය යුතුයි. අපිට පඩි වැඩි කරලා රජයෙන් දීලා තියෙනවා. ආචාර්යවරුන්, උගතුන්, බුද්ධිමතුන් හැටියට අපි අපේ යුතුකම් ඉටු කරලයි ඉල්ලීම් දිනාගත යුත්තේ. අපි අපේ රාජකාරිය නිවැරැදිව ඉටු කළ යුතුයි. අපි වැඩ කළොත් තමයි අපට හිමි අයිතිවාසිකම් ලැබෙන්නේ.තිස් වසරක යුද්ධය නිමාකරන්න ඍජුවම දායක වුණේ රණවිරුවෝ. ඔවුන් තමන්ගේ රට වෙනුවෙන් ජීවිත පූජා කළා. සතුට භුක්ති විඳීය යුත්තේ අපි හැමෝමයි.අපි ආචාර්යවරු විදිහට ශිෂ්‍යයින්ට ආදර්ශමත් විය යුතුයි. අපි අපේ යුතුකම ඉටු කළ යුතුයි. අපි හැමෝම ශ්‍රී ලාංකිකයෝ. ඒ නිසා අපි රටේ සංවර්ධනයට ඍජුවම දායක විය යුතුයි. මම දක්වන්නේ පෞද්ගලික හෝ දේශපාලන වාසි මත විශ්වවිද්‍යාල පද්ධතිය විනාශ කර දමන්න ඉඩදිය යුතු නැහැ.ඒ වගේම තමයි ගොඩක් ග්‍රාමීය ළමයි තමයි විශ්වවිද්‍යාල තුළට එන්නේ. ඔවුන් සමහරෙක්ට ආර්ථික අපහසුතා තියෙනවා. ඒ නිසා අපි ඔවුන්ට නියමිත කාල වකවානු තුළ උපාධිය ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105171</link>
    <topic>වෙසක් සිරියෙන් රටම නැහැවෙයි</topic>
    <author>භක්ති ධර්මප්‍රිය මෙන්ඩිස්, උපාලි කරුණාරත්න සහ රක්‍ෂණ ශ්‍රියන්ත</author>
    <content>දෙදහස් හයසිය වැනි ශ්‍රී සම්බුද්ධත්ව ජයන්තිය අදයි. ශ්‍රී ලාංකිකයන් ඇතුළු ලෝක වාසී බෞද්ධ ජනතාව ආමිස හා ප්‍රතිපත්ති පූජාවල යෙදෙමින් ශ්‍රී සම්බුද්ධත්ව ජයන්තිය සමරන අතර ශ්‍රී ලංකාව පුරා මේ වෙනුවෙන් විවිධ ආගමික බෞද්ධ වැඩසටහන් පැවැත්වේ.දෙදහස් හයසිය වැනි ශ්‍රී සම්බුද්ධ ජයන්තිය වෙනුවෙන් සම්බුද්ධත්ව ජයන්ති වර්ෂය ජනාධිපති මහින්ද රාජපක්ෂ මහතා විසින් අනුරාධපුර ඓතිහාසික ශ්‍රී මහා බෝ සමිඳු අබියසදී ඉකුත්14 දා ප්‍රකාශයට පත් කරන ලදී.අද පෙරවරු 5.45 ට සම්බුද්ධ ජයන්තිය උදාව සිදුවන අතර එම කාලයේ සිට 5.50 දක්වා වූ කාලය ඇතුළත රට පුරා සියලු විහාරස්ථානවල ඝණ්ඨාර නාද කිරීමට බුද්ධ ශාසන හා ආගමික කටයුතු අමාත්‍යාංශය ජනතාවගෙන් ඉල්ලීමක් කරයි. මෙය අවසානයේ සියලු බෞද්ධ නිවෙස් වල සියලු දෙනා එක්ව තිසරණ සහිත පංච ශීලයෙහි පිහිටා ප්‍රතිපත්තිමය කටයුත්තක නිරත වන ලෙසත් සෑම නිවෙසකම බෞද්ධ කොඩිය ඔසවා තබන ලෙසත් වැඩිදුරටත් ඉල්ලා සිටී.සම්බුද්ධත්ව ජයන්ති වෙසක් පුර පසළොස්වක වැඩසටහන අද මාතර කොටියාගොඩ රජමහා විහාරයේදී පෙරවරු 6.00 ට ආරම්භ වේ. සම්බුද්ධත්ව ජයන්ති පෙරහර මෙම 21 දින පස්වරු 7.00 ට මාතර බෝධීන් වහන්සේ අබියසදී ආරම්භ වේ. බුද්ධ ශාසන හා ආගමික කටයුතු අමාත්‍යාංශය බෞද්ධ කටයුතු දෙපාර්තමේන්තුව එක්ව මෙය සංවිධානය කරනු ලබන අතර මෙම පෙරහරට අලි ඇතුන් හා විවිධ නර්තන කණ්ඩායම් සංස්කෘතික අංගයන් ඇතුළත් වේ. මේ සඳහා මහනායක ස්වාමින් වහන්සේ ප්‍රමුඛ මහා සංඝරත්නය, ජනාධිපති මහින්ද රාජපක්ෂ මහතා, අගමැති දි. මු. ජයරත්න මහතා ඇතුළු මැති ඇමැතිවරුන් සහ ජනතාව සහභාගීවීමට නියමිතය.2600 සම්බුද්ධත්ව ජයන්තිය වෙනුවෙන් අද සිට දින කිහිපයක් යන තුරු රට පුරා වෙසක් තොරණ, භක්ති ගී සංදර්ශන, පහන්කූඩු ප්‍රදර්ශන, දන්සල්, සම්බුද්ධත්ව ජයන්ති ධර්ම දේශනා, ඇතුළු විවිධ ආගමික වැඩසටහන් ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105172</link>
    <topic>බුදු දහම මුළු ලොවටම නිවැරැදි මඟ පෙන්නුවා</topic>
    <author/>
    <content>‘අප තථාගතයන් වහන්සේගේ අවසන් බුද්ධ වචනයට අනුව ප්‍රතිපත්ති පූජාවට මුල් තැනදී නොපමාව කුසල් දහම් රැස් කොට සම්බුද්ධත්ව ජයන්ති වෙසක් මංගල්‍යය අර්ථවත් කර බුදුන් වහන්සේ සරණ යාමට මෙවර වෙසක් දිනයේ අදිටන් කර ගනිමු’ යැයි වෙසක් පුර පසළොස්වක පොහොය නිමිත්තෙන් පණිවිඩයක් නිකුත් කරමින් ජනාධිපති මහින්ද රාජපක්ෂ මහතා පවසයි. එම පණිවිඩයේ මෙසේද සඳහන් වේ.පූර්ණ රාජ්‍ය අනුග්‍රහය ඇතිව 2600 වන සම්බුද්ධත්ව ජයන්ති වෙසක් මහා මංගල්‍යය අප සමරන්නේ දැඩි භක්ත්‍යාදරයෙන් යුතුව ය.සම්බුද්ධ දේශනාව වසර දෙදහස් හය සියයක් මුළුල්ලේ සමස්ත සමාජයට ම නිවැරැදි ජීවන මග පෙන්වා දී තිබේ. සකල ලෝක සත්වයා ඉන් ලැබූ සැනසීම අනන්ත ය. අප්‍රමාණ ය. අප මාතෘ භූමිය ලෝකයේ ගෞරවයටත්, අභිමානයටත් පාත්‍ර වන්නේ එවන් වූ උතුම් දහමක් වසර දහස් ගණනක් තිස්සේ රැක ගත් නිසාත් එම දහමට අනුව ජීවන පිළිවෙත හැඩ ගසාගත් නිසාත්ය.රටට ගෞරවණීය සාමය උදා කිරීමේ දී සේම, මාතෘ භූමිය සංවර්ධනය කරා ගෙන යාමේදී ද අප පිළිපදින්නේ සම්මා සම්බුදුරජාණන් වහන්සේ පෙන්වා දුන් සතර අගතියෙන් තොර වූ මග ය. ධර්මය පෙරටු කොටගත් රාජ්‍ය ප්‍රතිපත්තියයි.අක්කොධෙන ජිනෙ කොධං - අසාධුං සාධුනා ජිනෙජිනෙ කදරියං දානෙන - සච්චෙන අලිකවාදීනං“ක්‍රෝධ කරන්නා මෛත්‍රී කිරීමෙන් දිනිය යුතු ය. අසත්පුරුෂයෝ සත්පුරුෂකමින් දිනිය යුතු ය. මසුරා ත්‍යාගයෙන් ද, බොරු කියන්නා සත්‍යයෙන් ද දිනිය යුතු ය” යනුවෙන් සම්බුදු දේශනාවේ සඳහන් වේ. අප හමුවට එන සියලු අභියෝග වලදී මෙකී උතුම් දහමෙන් පෝෂණය වූ ආදර්ශය ලොවට ප්‍රදර්ශනය කළ යුතු වන්නේ ය.තෘෂ්ණාව හේතුවෙන් ලොව හටගත් සියලු ගැටුම් නිරාකරණය වී සත් වගට මෙත් පතුරන මග අප ලෝකයට විවර කර දිය යුතු ය. නිවෙන සැනසෙන ලෝකයක් ගොඩ නැගීමට ධර්මයෙහි මග පෙන්වීම ලබා දිය යුතු ය.අප තථාගතයන් වහන්සේගේ අවසන් බුද්ධ වචනයට අනුව ප්‍රතිපත්ති පූජාවට මුල් තැන දී නොපමාව කුසල් දහම් රැස් කොට සම්බුද්ධත්ව ජයන්ති වෙසක් මංගල්‍යය අර්ථවත් කර බුදුන් වහන්සේ සරණ යාමට අදිටන් කර ගනිමු.තෙරුවන් සරණයි !.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105173</link>
    <topic>තුන්දොර සංවර කරගෙනසැබෑ බෞද්ධයෝ වෙමු</topic>
    <author/>
    <content>බුද්ධ දර්ශනයට අනුගතව ජීවත්වීමේ අවශ්‍යතාව 2600 වැනි ශ්‍රී සම්බුද්ධත්ව ජයන්තිය සැමරෙන මේ මොහොතේ හෝ වටහාගත යුතු බවත් සිත, කය, වචනය යන තුන්දොර සංවර කරගැනීමම සැබෑ බෞද්ධයෙක්ය යන්න මුවපුරා පැවසීමට ප්‍රමාණවත් යැයි අගමැති දි.මු. ජයරත්න මහතා සිය වෙසක් දින පණිවිඩයෙන් කියා සිටියි.එහි මෙසේ ද සඳහන් වේ.තිලෝගුරු අප මහා ගෞතම ශාක්‍යමුනීන්ද්‍රයාණන් වහන්සේගේ 2600 වෙනි ශ්‍රී සම්බුද්ධත්ව ජයන්තිය සැමරෙන මේ අති පූජනීය වෙසක් පුන් පොහෝ දිනය, ශ්‍රී ලාංකික බෞද්ධයන් වන අප සියල්ලන්ටම අතිශයින් වැදගත් ඓතිහාසික දිනයක් බව මගේ විශ්වාසයයි.ඒ, අප ශාන්තිනායකයාණන් වහන්සේගේ දහමට අනුගතව, සැමට සමානාත්මතාවෙන් සලකන, “බහුජන හිතාය - බහුජන සුඛාය” යන බුදුවදන උත්කර්ෂයට නැංවූ සමාජ වටපිටාවක, රටක සිට මේ ඓතිහාසික වෙසක් මංගල්‍යය සැමරීමට හැකිවීම නිසා ය. සියලු ආගම්වලටත්, සියලු ඇදහීම්වලටත් මෙන්ම ජාති, කුල , උස් මිටි භේද නොතකා සැමට සමානව සැලකිය යුතුය යන දහම, තම අනුගාමිකයින්ට කියාදුන්, කිසියම් ශාස්තෘවරයාණන් කෙනෙකු වෙතොත්, හේ, අන් කවරෙකු හෝ නොව, අප සම්මා සම්‍යක් බුදුරජාණන් වහන්සේම පමණි. ඒ උතුම් බුදුවදන රට තුළ සමාජගත කරවීමට වෙර දරන, දැහැමි රාජ්‍ය නායකයෙකු වෙසෙන බෞද්ධ දීපයක් වෙතොත්, ඒ ද මේ පුංචි ශ්‍රී ලංකාවම හැර අන් කිසිඳු රටක් නොවේ. එහෙයින්, තිස් වසරක් පුරා පැවැති ජනඝාතක යුද්ධයකින් නිදහස ලැබූ, ජාතියක් ලෙස නිදහස් රටක, නිදහස් වටපිටාවක සිට, මේ 2600 වෙනි ශ්‍රී සම්බුද්ධත්ව ජයන්තිය බැතිබරව සැමරීමට සියලු ලාංකිකයනට දැන් අවස්ථාව උදාවී තිබේ.“අවි ගත්තෝ - අවියෙන්ම නැසෙති” යන බුදු වදන යථාර්ථයක්ම කරමින් ජනඝාතක ප්‍රභාකරන් මෙන්ම, ඔසාමා බින් ලාඩන් වැනි දෙව්දත්ලා ද , 2600 වැනි ශ්‍රී සම්බුද්ධත්ව ජයන්තියට පෙරම සිය අවියත්, කයත් නිසලකොට අවසානය. එපරිද්දෙන්ම ලොව බලවතුන් අප මාතෘභූමියට මේ මොහොතේ එල්ලකොට ඇති අභූත චෝදනා ද “හිරු දුටු පිණි කඳුළු” මෙන් ක්ෂය වී දියාරු වී යන බව මගේ ඒකායන විශ්වාසයයි. එම විශ්වාසය, යථාර්ථයක් බවටම පරිවර්තනය කරගත හැක්කේ, සම්මා සතිය පිහිටවූ සිතකටම පමණි. එවන් වූ සිත් ඇත්තන්ට අප බෞද්ධයෝ යැයි කියමු. යථාර්ථවාදී අනුගාමිකයින්, ප්‍රකෝටි ගණනක් බිහිකළ ඒ අති නිර්මල බුදු දහම, තවත් සියවස් කල්පයක් පවත්වා ගැනීමේත්, ව්‍යාප්ත කරවීමේත් ගෞරවනීය වගකීම පැවරෙන්නේ ශික්‍ෂාකාමී මහා සංඝරත්නයට ය. එහිදී උන්වහන්සේලාට පැවරෙන කාර්යය කෙබඳුදැයි මෙන්ම, එය ඉටුකළ යුත්තේ කෙසේ ද යන්න පිළිබඳවද බුදුන් වහන්සේ දේශනා කර වදාළන්නේ මෙසේ ය.“ප්‍රමාද වූ යමෙකු තුන්පිටකය ඉගෙන, බොහෝ බණ කියතත්තමා එය නොපිළිපදී නම්, නොසළකයි නම්,ඔහු, අනුන්ගේ හරකුන් රකිනා, ගොපල්ලෙකු මෙනිමහණ දමේ ඵලයට , හිමිකාරයෙකු නොවේ”කුල දරුවන් පැවිදි කරවීමෙන් පමණක්ම ධර්මය රක්ෂා කළ නොහැකි බව මින් වඩාත් තහවුරු වේ. එසේම නාමික බෞද්ධයන් වන්නන්ද තම ඇතුළාන්තයෙන්ම , බුද්ධ දර්ශනයට අනුගතව ජීවත් වීමේ අවශ්‍යතාවය 2600 වෙනි ශ්‍රී සම්බුද්ධත්ව ජයන්තිය සැමරෙන මේ මොහොතේ හෝ වටහා ගත යුතුය. සිත, කය , වචනය යන තුන්දොර සංවර කර ගැනීමම පමණක් වුවද, සැබෑ බෞද්ධයෙක්ය යන්න මුවපුරා පැවසීමට ප්‍රමාණවත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105174</link>
    <topic>සෝල්හයිම්ගේ ප්‍රකාශයටරජයේ දැඩි අප්‍රසාදය</topic>
    <author>මහින්ද අලුත්ගෙදර</author>
    <content>නෝර්වේජියානු පුවත්පත්වල පළවී ඇති අන්දමට එල්ටීටීඊ ත්‍රස්තවාදීන් වෙත සරණාගතභාවය ලබා දීම සඳහා ශ්‍රී ලංකාවේ නෝර්වේ තානාපති කාර්යාලය පහසුකම් සළසා ඇත්නම් ඒ පිළිබඳව අප්‍රසාදය පළ කරන බව ශ්‍රී ලංකා රජය අවධාරණය කරයි.මේ අතර නෝර්වේජියානු ඇමැති එරික් සෝල්හයිම් කළ ප්‍රකාශය සම්බන්ධයෙන් ද ශ්‍රී ලංකා රජයේ කණගාටුව පළ කරන බව විදේශ කටයුතු අමාත්‍යාංශය පවසයි.ඒ වෙනුවෙන් ඉදිරියට ගත යුතු තීරණ පිළිබඳ වැඩි අවධානයක් යොමු කිරීම සඳහා විදේශ කටයුතු අමාත්‍යාංශයේ ලේකම් කරුණාතිලක අමුණුගම හා ශ්‍රී ලංකවේ නෝර්වේ තානාපති හිල්ඩේ හැරල්ඩ්ස්ටඩ් මහත්වරු අතර විශේෂ සාකච්ඡාවක් විදේශ කටයුතු අමාත්‍යාංශයේ දී ඊයේ (16) පැවැත්විණි.පසුගිය කාලයේ ශ්‍රී ලංකාවේ තිබූ යම් යම් සිදුවීම් පිළිබඳ අවධානය යොමු කර ත්‍රස්තවාදීන් වෙත සරණාගතභාවය ලබා දීම සඳහා පියවර ගත් බවට එරික් සෝල්හයිම් ප්‍රකාශයක් කර තිබෙන අතර ඒ පිළිබඳව මේ සාකච්ඡාවේදී අවධානය යොමු කෙරිණි.ශ්‍රී ලංකාවේ සිටි කොටි ත්‍රස්තවාදීන් කිහිපදෙනකුට රටින් පිහිටුවීමට උදව් කිරීම හා මෝර්වේ සරණාගත භාවය ලබා දීම සඳහා එවකට සිටි ශ්‍රී ලංකාවේ නෝර්වේ තානාපති කාර්යාලයේ නිලධාරීන් පිරිසක් සහයෝගය ලබා දුන් බටව නෝර්වේ පුවත්පත් මඟින් ප්‍රචාරය කර ඇත.කෙසේ වුවද මේ පිළිබඳව ශ්‍රී ලංකා රජයේ පූර්ණ අවධානය යොමු කර තිබෙන අතර ඒ පිළිබඳව ඉදිරියට කටයුතු කරන බවද රජය කියයි.මේ අතර ශ්‍රී ලංකාවේ නෝර්වේ තානාපතිවරයා ප්‍රකාශ කළේ සරණාගත භාවය ඉල්ලා පැමිණි කිහිපදෙනකුගේ ඉල්ලීම් පමණක් සළකා බැලූ බවත් කිසි විටෙකත් ත්‍රස්තවාදීන්ගේ ඉල්ලීම් ඉටු කිරීම් සඳහා පියවර නොගත් බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105175</link>
    <topic>බෝගමුව පූර්වාරාමයේ බෝධි ප්‍රාකාරය-රන්වැට ජනපති අතින් විවෘත වෙයි</topic>
    <author/>
    <content>නිට්ටඹුව සමූහ ජෙනට් ජයසිංහකළගෙඩිහේන, අළුත්ගම, බෝගමුව බෝධියන්දෙනිය ශී‍්‍ර පූර්වාරාම මහා විහාරස්ථානයේ අභිනව ශිලාමය බෝධි ප්‍රාකාරය හා ආරක්ෂිත රන් වැට ජනාධිපති මහින්ද රාජපක්ෂ මහතා අතින් ඊයේ(16) විවෘත කෙරිණි.මේ බෝධි ප්‍රාකාරය හා රන් වැට කළගෙඩිහේනේ පදිංචි ගාමිණී කල්දේරා හා ජයරත්න වනසිංහ මහත්වරුන්ගේ ධන පරිත්‍යාගයෙන් ඉදිකර ඇත.බෝධි ප්‍රාකාර සමරු ඵලකය හා ආරක්ෂිත රන් වැට නිරාවරණය කළ ජනාධිපතිවරයා බෝධීන් වහන්සේට මල් පූජා කළේය. සිරි බෝධියන්දෙනිය බෝධි ප්‍රභා සඟරාව ජයරත්න මාරසිංහ මහතා විසින් ජනාධිපතිවරයා වෙත පිළිගන්වනු ලැබූ අතර, ශ්‍රී පූර්වාරාමාධිපති යොංගම්මුල්ලේ ඥානරතන හිමියන් ඉටුකළ ශාසනික මෙහෙවර අගයමින් ජනාධිපතිවරයා උන්වහන්සේ වෙත උපහාර තිලිණයක් ද පිළිගැන්වීය.ඇමති පණ්ඩු බණ්ඩාරනායක මහතා ජනාධිපති මහින්ද රාජපක්ෂ මහතා වෙත විශේෂ තිළිණයක්ද මෙහිදී පිළිගැන්වීය.කැලණි විශ්වවිද්‍යාලයේ කුලපති ආචාර්ය වැලමිටියාවේ කුසලධම්ම, වාරණ රජමහා විහාරාධිපති දොම්පේ පඤ්ඤානන්ද, ශ්‍රී පූර්වාරාම මහා විහාරාධිපති යොංගම්මුල්ලේ ඤාණරතන, අත්තනගල්ල රජමහා විහාරාධිපති පන්නිල ආනන්ද හිමිවරුද, ඇමැතිවරුන් වන බැසිල් රාජපක්ෂ, මර්වින් සිල්වා, පණ්ඩු බණ්ඩාරනායක, ලසන්ත අලගියවන්න, සරණ ගුණවර්ධන, එම්.කේ.ඩී. එස්. ගුණවර්ධන මහත්වරු ඇතුළු පිරිසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105176</link>
    <topic>පිළිවෙතින් පෙළගැසෙමු</topic>
    <author/>
    <content>පින්වත්නි,මම බුදුව අන් අයට අවබෝධ කරවමි. මම මිදී අන් අයද මුදවන්නෙමි. සසර නමැති බියකරු මහා ඕඝයෙන් මම එතෙරව අන් අයද එතෙර කරවන්නෙමි.මේ බෝධිසත්වරයෙකුගේ පැතුමයි. මේ පැතුම මුල් කරගෙන ඇස්, ඉස්, මස්, ලේ, අඹුදරුවන් දන් දෙමින් දාන පාරමිතාව ආදී පෙරුම්දම් පුරා වසර බලපවත්නා අන්ත දෙකට එනම් කාමසුඛල්ලිකානු යෝගය සහ අත්තකිලමථානුයෝගයට නොවැටී මධ්‍යම ප්‍රතිපදාව ඔස්සේ ගමන් කොට සම්මා සම්බුද්ධත්වයට පත්ව වසර 2600 ක් අදට සම්පූර්ණ වේ.මේ උත්තරීතර දිනය ඉතා වැදගත් දිනයක් වශයෙන් මුළු ලෝකයාම පිළිගෙන කටයුතු කරයි. මේ නිසා හැම කෙනෙකුගේම අධිෂ්ඨානය විය යුත්තේ එදා ලොවට හෙළි කළ මේ උත්තරීතර ධර්මය වටහා ගැනීමට කටයුතු කිරීමයි.පිළිවෙතින් පෙළගැසීම යනුවෙන් අදහස් කරනු ලබන්නේ බුදුරජාණන් වහන්සේ ලෝකයට හෙළිකළ මේ උත්තරීතර ධර්මය වටහාගෙන කටයුතු කිරීමට ක්‍රියාකිරීමයි.එසේ කටයුතු කිරීම තුළින් තමන්ට මෙන්ම අනුන්ටත් අත්වන්නේ උසස් ප්‍රතිඵලයක්. සසර ගමන නැවැත්වීමට ඒ ඒ පුද්ගලයා මේ ප්‍රතිපත්ති මාලාව අනුගමනය කළ යුතුයි. කිසිදු කෙනෙකු නිවනට රැගෙන යාමට තවත් කාටවත් හැකියාවක් නැත. ඒ සඳහා ක්‍රියාත්මක විය යුත්තේ ඒ ඒ පුද්ගලයායි.බුදුවරුන් සිදුකරනු ලබන්නේ ලෝකයට මෙම යහපත් මාර්ගය හෙළිකර ඉදිරිපත් කිරීමයි.එය අනුගමනය කර වටහා ගැනීමේ වගකීම ඒ ඒ පුද්ගලයාට බුදුරජාණන්වහන්සේ විසින් පවරා දී ඇත.එහෙත් එය අනුගමනය කිරීම හෝ නොකිරීමේ වගකීම රඳා පවතින්නේ ඒ ඒ පුද්ගලයා තුළයි.මේ බව තේරුම් ගෙන බුද්ධත්වයට පත්ව වසර 2600 ක් ගතවන මේ මොහොතේ ඒ උත්තරීතර ධර්මය තමන්ගේ ජීවිතයට උපයෝගී කරගනිමින් සාර්ථක ජීවිතයක් ගොඩනගා ගැනීමට උත්සාහ ගන්න.2600 සම්බුද්ධත්ව ජයන්තියෙන් ඔබට ලැබිය හැකි උසස් ප්‍රතිඵලය වන්නේ එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105177</link>
    <topic>වෙසක් සමයේ ප්‍රවාහන සේවා තොරතුරු 1919න්</topic>
    <author>ජීවනී පතිරණ</author>
    <content>වෙසක් උත්සව සමයේදී ක්‍රියාත්මක විශේෂ පොදු මගී ප්‍රවාහන සේවා පිළිබඳ තොරතුරු අංක 1919 ඔස්සේ රාජ්‍ය තොරතුරු කේන්ද්‍රය ඇමතීමෙන් දැනගත හැකි බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පවසයි.මේ අනුව දුම්රිය ලංගම සහ පෞද්ගලික බස් ගමනාගමනයන් යොදවා ඇති ආකාරය හා එම කාලවේලාවන් දැනගත හැකි වන බව නියෝජිතායතනය වැඩිදුරටත් පවසයි. අන්තර්ජාලය ඔස්සේ www.gic.gov.lk වෙබ් අඩවියට පිවිසීමෙන්ද මේ තොරතුරු දැනගත හැකි බව එම ආයතනය සඳහන් කරයි.මේ අතර වෙසක් උත්සවය නිමිත්තෙන් අද (16) සිට විශේෂ බස් සේවා ක්‍රියාත්මක කරන බව ජාතික ගමනාගමන මණ්ඩලය පවසයි.ඒ අනුව කොළඹ මධ්‍යම බස් නැවතුම් පොළේ සිට අනුරාධපුර පොළොන්නරුව මහනුවර තිස්සමහාරාමය සහ සිතුල්පව්ව වැනි ඓතිහාසික සිද්ධස්ථාන කරා සාමාන්‍ය කාලසටහනට අමතරව විශේෂ බස් සේවාවක් ක්‍රියාත්මක කෙරේ.මේ සඳහා දැනට බස්රථ 50 ක් පමණ වෙන්කර ඇති බව එහි සභාපති එම්. ඩී. බන්දුසේන මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105178</link>
    <topic>විජයග්‍රහණයේ දෙවැනි රණවිරු සමරුව 19දා</topic>
    <author>චන්ද්‍රිකා පෙරේරා</author>
    <content>විජයග්‍රහණයේ දෙවැනි වාර්ෂික ජාතික රණවිරු සැමරුම අනිද්දාට (19) යෙදී ඇත.එදින සිට ජූනි 19 දක්වා මාසය මවුබිමේ විරුවන්ට ජාතියේ උත්තමාචාරය පුද කිරීමේ රණවිරු සැමරුම් මාසය ලෙස නම් කිරීමට රජය තීරණය කර ඇත.මැයි 19 දා පෙරවරු 11.30ට අරලියගහ මන්දිරයේදී ජනාධිපති මහින්ද රාජපක්ෂ මහතා වෙත රණවිරු සමරු ප්‍රථම කොඩිය පළඳවනු ලබයි. මැයි 19 සිට ජූනි 19 දා දක්වා රණවිරු සමරු මාසය ලෙස එහිදී ජනාධිපතිවරයා විසින් ප්‍රකාශයට පත්කිරීමට නියමිතය. රටපුරා කොඩි අලෙවිය සඳහා පළාත් ආණ්ඩුකාරවරුන් වෙත රණවිරු සැමරුම් කොඩි ලබාදීමද එදිනට සිදුකරයි.ජාතික රණවිරු සැමරුම් උලෙළට සමගාමීව පැවැත්වෙන විජයග්‍රහණයේ පෙළපාළිය මැයි 27 දා උදෑසන ගාලු මුවදොර පිටියේදී පැවැත්වේ. එදින සවස ශ්‍රී ජයවර්ධනපුර කෝට්ටේ රණවිරු ස්මාරකය අබියස දී දැය වෙනුවෙන් දිවි පිදූ රණවිරුවන්ට ජාතියේ උත්තමාචාරය පුද කිරීමේ ජාතික උලෙළ පවත්වයි. එය සේනාධිනායක ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන අතර අගමැති දි. මු. ජයරත්න කථානායක චමල් රාජපක්ෂ මහත්වරුන් ප්‍රමුඛ මැති ඇමැතිවරුන් පළාත් ආණ්ඩුකාරවරුන්, ත්‍රිවිධ හමුදාපතිවරුන් හා පොලිස්පති ඇතුළු පිරිසක් එක්වීමට නියමිතය.ජාතික රණවිරු සැමරුම් උළෙල පැවැත්වෙන මැයි 19 සිට ජූනි 19 දක්වා මාසය පුරා පළාත් මට්ටමින් රණවිරු අනුස්මරණ සැමරුම් උලෙළ පැවැත්වීමට කටයුතු සංවිධානය කර ඇත. රණවිරු සේවා අධිකාරියේ මූලිකත්වයෙන් පැවැත්වෙන රණවිරු සැමරුම් මාසයේ දී මැයි මස 20 දා මධ්‍යම පළාත, 21 දා උතුර හා නැෙඟනහිර හා ඌව 24, උතුරුමැද, 25 වයඹ, හා සබරගමු පළාත 26 දා දකුණ පළාත්වල එම ආණ්ඩුකාරවරුන්ගේ මූලිකත්වයෙන් අනුස්මරණ උලෙළ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n1105179</link>
    <topic>අමාදහර සදහම් වෙසක් කලාපයේආරම්භක දිනය අද</topic>
    <author>සුභාෂිනි සේනානායක</author>
    <content>2600 වැනි සම්බුද්ධත්ව ජයන්ති උත්සවය නිමිත්තෙන් ලේක්හවුස් මන්දිරය අභියස පැවැත්වෙන අමාදහර සදහම් වෙසක් කලාපය සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් අද (17) පස්වරු 6.00 ට විවෘත කෙරේ.ශ්‍රී ලංකා ටෙලිකොම් සමාගමේ පූර්ණ අනුග්‍රහයෙන් පැවැත්වෙන අමාදහර සදහම් කලාපයේදී 21 වැනි වරටත් පවත්වන වෙසක් කූඩු ප්‍රදර්ශනය හා තරගයද මෙදින ඇරැඹේ.මීට සමගාමීව ලේක්හවුස් සේවක සේවිකාවන් ඉදිරිපත් කරන බොදු බැති ගී ප්‍රසංගයක්ද සැදැහැ ගී සරණිය මෙන්ම රූකඩ ප්‍රදර්ශනයක්ද පැවැත්වේ. අමාදහර සදහම් කලාපය නැරඹීමට පැමිණෙන බොදු බැතිමතුන් වෙනුවෙන් ඔසුපැන් ඇතුළු දන්සැල්ද පැවැත්වේ. මේ සඳහා මාධ්‍ය අනුග්‍රහය දෙරණ රූපවාහිනියෙන් හා දෙරණ ගුවන් විදුලියෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051721</link>
    <topic>ආදිවාසිහූ සිල් සමාදන් වෙති</topic>
    <author>ඌව පළාත් සමූහ මාපා බණ්ඩාර</author>
    <content>බිබිල රතුගල ගම්මානයේ ආදිවාසීහු 2600 වැනි සම්බුද්ධත්ව ජයන්තිය නිමිත්තෙන් සිල් සමාදම් වීමේ වැඩසටහනකට ඊයේ (16) සහභාගීවූහ.රතුගල කනිටු විදුහලේ පැවැති සිල් සමාදම් වීමේ වැඩසටහනට ගම්මානයේ ආදිවාසි උපාසක උපාසිකාවෝ සියයක් පමණ සහභාගි වී සිටියහ.ගම්මානයේ ආදිවාසි පවුල් 98 ක් ජීවත් වෙති. ආදිවාසීන් ඉතිහාසයේ ප්‍රථම වතාවට සිල් ගත් බව වැඩසටහන සංවිධානය කළ රතුගල විහාරස්ථානයේ හා බිබිල බෝධිරුක්ඛාරාම විහාරාධිපති කුඩා විල හේමාලෝක හිමි පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051722</link>
    <topic>අද දවසේකාලගුණය යහපත්</topic>
    <author>රක්ෂණ ශ්‍රියන්ත</author>
    <content>ශ්‍රීසම්බුද්ධත්ව ජයන්තිය යෙදෙන අද (17) දිනයේ යහපත් කාලගුණ තත්ත්වයක් පවතින බව කාලගුණ විද්‍යා දෙපාර්තමේන්තුව පවසයි.බස්නාහිර පළාත ගාල්ල, මාතර දිස්ත්‍රික්කවල උදේ වරුවේ සුළු වැසි ඇතිවිය හැකි අතර නිරිත දිශාවෙන් හමන සුළඟද ප්‍රබල නොවන බව කාලගුණ විද්‍යාඥ මෙරිල් මෙන්ඩිස් මහතා පවසයි.සවස් කාලයේ ඌව, මධ්‍යම හා නැඟෙනහිර පළාත්වල ගිඟුරුම් සහිත වැසි ඇතිවිය හැකි බවද කාලගුණ විද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051710</link>
    <topic>බුදු දහමේ සාර්වත්‍රික වටිනාකම හීන නොවූයේඑහි ඇති දාර්ශනික ස්වරූපය නිසයි</topic>
    <author/>
    <content>සියවස් 26ක් තිස්සේ විවිධ අභියෝගයන්ට මුහුණ දුන්නද බුදු දහමේ සාර්වත්‍රික වටිනාකම අල්පමාත්‍රයකින්දු අඩු නොවූයේ එහි ඇති සැබෑ දාර්ශනික හා ප්‍රායෝගික ස්වරූපය නිසාම යැයි ශ්‍යාමෝපාලි මහා නිකායේ අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත හිමිපාණෝ සිය වෙසක් දින පණිවුඩයෙන් කියා සිටිති.සම්බුද්ධත්ව ජයන්තිය වෙනුවෙන් නිකුත් කරන ලද වෙසක් දින පණිවුඩයෙන් අස්ගිරි පාර්ශ්වයේ මහානායක හිමිපාණෝ මෙසේ ද කියා සිටී. මෙලොව පරලොව සාර්ථක කරගනු කැමති ගිහි පැවිදි සියලු දෙනාටම පොදුවේ අනුගමනය කළ හැකි දහමක් වීම නිසා වර්තමානය වන විට පෙර’පර දෙදිගම බුදු දහම පිළිබඳ විශේෂ අවධානයක් යොමු වී තිබීම බෞද්ධ ජනතාවගේ අමන්දානන්දයට හේතු වී තිබේ.බුද්ධ චරිතය තරම් පරමාදර්ශී උත්කෘෂ්ඨ චරිතාපදානයක් මානව ඉතිහාසයේ මෙතෙක් පහළ වී නොමැත.2600 වැනි සම්බුද්ධත්ව ජයන්තිය සමරන මේ මොහොතේ ආත්මාර්ථකාමීත්වයෙන් බැහැරව එක්සත්ව එක්සිත්ව උදාර සිංහල බෞද්ධ සංස්කෘතිය රැකගන්නට සියලු දෙනාටම තෙරුවන් සරණින් ශ්‍රීමත් දළදා වහන්සේගේ ආශිර්වාදයෙන් හැකියාව ලැබේවායි ආශිංසනය කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051711</link>
    <topic>පස්පවින් වැළකී කටයුතු කරන්න</topic>
    <author/>
    <content>පස් පවු දස අකුසලින් වැළකී දාන ශීල භාවනාදී ආගමික වතාවත්වල යෙදී කරුණා මෛත්‍රිය ආදී ගුණධර්මවලින් පාරිපෝෂිතව තම සිත්සතන් මනාකොට පිහිටුවා ගෙන අධ්‍යාත්මික ගුණවගාවට මුල් තැන දී සුඛිත මුදිත ජීවිතයක් ගතකිරීමට මේ වෙසක් පුන් පොහෝ දින අදිටන් කර ගන්නා ලෙස ශ්‍යාමෝපාලී මහා නිකායේ මල්වතු පාර්ශ්වයේ මහානායක තිබ්බටුවාවේ ශ්‍රී සිද්ධාර්ථ සුමංගලාභිධාන හිමියෝ සිය වෙසක් දින පණිවිඩයෙන් දන්වා සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051712</link>
    <topic>ශ්‍රී ලංකාවේ ප්‍රථම කාන්තා අගවිනිසුරුවරියආචාර්ය ශිරානි බණ්ඩාරනායක</topic>
    <author/>
    <content>ශ්‍රේෂ්ඨාධිකරණයේ ජ්‍යෙෂ්ඨතම විනිසුරුවරිය වන ආචාර්ය ශිරානි බණ්ඩාරනායක මහත්මිය ශ්‍රී ලංකාවේ 43 වන අගවිනිසුරු ලෙස ජනාධිපතිතුමා ඉදිරියේ අද (17) දිවුරුම් දීමට නියමිතය. මෙරට අගවිනිසුරු ධූරයට පත්වන පළමු කාන්තාව වන්නේ එතුමියයි.1958 අප්‍රේල් මස කුරුණෑගලදී උපත ලැබූ එතුමිය ගිනිගත්හේන ප්‍රාථමික විදුහල, කෑගල්ල බාලිකා විදුහල, තෝලංගමුව ප්‍රාථමික විදුහල, තෝලංගමුව මධ්‍ය මහා විද්‍යාලය හා අනුරාධපුර මධ්‍ය මහා විද්‍යාලය යන විදුහල්වලින් ප්‍රාථමික සහ ද්විතීයික අධ්‍යාපනය ලැබුවාය. අනුරාධපුර මධ්‍ය මහා විද්‍යාලයෙන් කොළඹ විශ්වවිද්‍යාලයේ නීති පීඨයට ඇතුළුවූ බණ්ඩාරනායක මැතිණිය 1980 වසරේදී නීතිවේදී (ගෞරව) උපාධියද , 1983 වසරේදී නීතිය පිළිබඳ දර්ශනපති උපාධියද ලැබුවාය. එතුමිය ලන්ඩන් විශ්වවිද්‍යාලයෙන් නීතිය පිළිබඳ ආචාර්ය උපාධිය ලබාගත්තේ 1986 වසරේදීය. 1983 වසරේදී එතුමිය ශ්‍රේෂ්ඨාධිකරණයේ නීතිඥවරියක් ලෙස දිවුරුම් දුන්නාය.කොළඹ විශ්වවිද්‍යාලයේ නීති පීඨයේ සහකාර කථිකාචාර්ය සහ ජ්‍යෙෂ්ඨ කථිකාචාර්ය තනතුරු දරා ඇති එතුමිය 1987 වසරේදී නීති පීඨයේ අංශාධිපති තනතුරට පත්වූවාය. 1992 වසරේදී නීති පීඨයේ පීඨාධිපති තනතුරට පත්වූ එතුමිය අවස්ථා කිහිපයක දීම කොළඹ විශ්වවිද්‍යාලයේ වැඩබලන උපකුලපති ලෙසද ක්‍රියාකර ඇත. එතුමිය 1993 වර්ෂයේදී කොළඹ විශ්වවිද්‍යාලයේ නීතිය පිළිබඳ සහාය මහාචාර්යවරියක් ලෙස පත්වූවාය.1996 වසරේදී ශ්‍රේෂ්ඨාධිකරණ විනිසුරුවරියක් ලෙස පත්වූ එතුමිය ඒ වන විට කොළඹ විශ්වවිද්‍යාලයේ නීති පීඨයේ පීඨාධිපති සහ නීතිය පිළිබඳ සහාය මහාචාර්යවරියක් ලෙස ක්‍රියාකරමින් සිටියාය. අධිකරණ සේවා කොමිෂන් සභාවේ සාමාජිකයෙක් වන එතුමිය එකොලොස් වතාවක් මෙරට වැඩබලන අගවිනිසුරු ලෙස කටයුතුකර තිබීම විශේෂත්වයකි.පළාත් අධ්‍යාපන අධ්‍යක්ෂකවරයෙක් වූ නැසීගිය විල්සන් බණ්ඩාරනායක මහතාගේ සහ ඉංග්‍රීසි ගුරුවරියක් වූ නැසීගිය ෆ්ලෝරා බණ්ඩාරනායක මහත්මියගේ වැඩිමහල් දියණිය වන එතුමියගේ එකම ;සාහොයුරිය ඉංජිනේරුවරියක් ලෙස ඔස්ට්‍රේලියාවේ සේවය කරන්නීය. ජාතික ඉතිරිකිරීමේ බැංකුවේ සභාපති ප්‍රදීප කාරියවසම් මහතාගේ බිරිය වන එතුමිය ෂවීන් බණ්ඩාරනායක කාරියවසම් පුතුණුවන්ගේ මවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051713</link>
    <topic>වැවේතැන්න හරහාසුළි සුළඟක්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පෙරේදා (15) සවස 6.30ට පමණ පොළොන්නරුව දිස්ත්‍රික්කයේ තමන්කඩුව ප්‍රාදේශීය ලේකම් කොට්ඨාසයට අයත් වැවේතැන්න ප්‍රදේශය හරහා හමාගිය සුළිසුළඟකින් නිවාස 50ක පමණ වහළ ගැලවී අලාභ හානි සිදුවී තිබේ.එම ප්‍රදේශයේ මහාමාර්ගය හරහා ගස් කඩා වැටීම නිසා එදින රාත්‍රියේ රථවාහන ගමනාගමනය සම්පූර්ණයෙන්ම අඩාල වී තිබුණි.විනාඩි 5ක පමණ කාලයක් පැවති මෙම සුළඟින් වැවේතැන්න ප්‍රදේශයේ ගොවීන්ගේ ගෙවතුවල වගාකර තිබූ කෙසෙල් වගාවන්ට බලවත් සේ අලාභහානි සිදුවී තිබේ. ගෙවතුවල වගාකර ඇති කොස් හා පොල් ගස්වලට ද විශාල වශයෙන් අලාභහානි සිදුවී තිබේ. විනාඩි පහක් තුළ පැවති මෙම සුළඟ ටොනාඩෝ වර්ගයේ සුළඟක් වියහැකි යැයි පොළොන්නරුව ආපදා කළමනාකරණ ඒකකය සඳහන් කරයි.සුළිසුළඟින් විනාශයට පත් නිවාස හා වගාවන් සොයාබැලීම සඳහා ආපදා කලමනාකරණ ඒතකයේ නිලධාරි කණ්ඩායමක් එම ප්‍රදේශයට යවා ඇතැයි ආපදා කළමනාකරණ ඒකකයේ සම්බන්ධීයකරණ නිලධාරි උපුල් නානායක්කාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051714</link>
    <topic>ලණුවකින් ගෙල සිරකර මරා දමා ඇති බව අධිකරණ වෛද්‍යවරයා තීරණය කරයි</topic>
    <author>කළුතර මධ්‍යම සමූහ</author>
    <content>ඉකුත් 10 වනදා නිවසින් පිටව යාමෙන් අනතුරුව 13 වනදා කළුතර රෙමුණගොඩ ප්‍රදේශයේ කළු ගඟේ පාවෙමින් තිබියදී හමුවු ව්‍යාපාරිකයාගේ මරණයට අදාලව පානදුර අධිකරණ වෛද්‍ය නිලධාරි විසින් පැවැත්වූ පශ්චාත් මරණ පරීක්‍ෂණයේදී එම මරණය ලණුවකින් ගෙල සිර කොට සිදු කළ එකක් බව වාර්තා කොට ඇතැයි දකුණු කළුතර පොලසිය කියයි.මෙසේ ඝාතනය කර ඇත්තේ කළුතර පළාතොට නිවසක පදිංචිව සිටි මංගල උත්සව සඳහා ‘ සෙටි බෑක් ‘කුලියට දෙන්නෙකුවු පිටිගල ආරච්චිගේ තිලකරත්න නම් වූ 35 හැවිරිදි අයෙකි. මෙම මළ සිරුර පශ්චාත් මරණ පරීක්‍ෂණයක් සඳහා කළුතර නාගොඩ මහ රෝහලේ මෘත ශරීරාගාරයට ගෙන විත් තිබුණද කළුතර මහ රෝහලේ විශේෂඥ අධිකරණ වෛද්‍ය නිලධාරිවරයා ස්ථාන මාරුවක් ලබා ගොස් සිටි බැවින් මළ සිරුර පශ්චාත් මරණ පරීක්‍ෂණය සඳහා පානදුර මූලික රෝහලට ගෙන යන ලදී.ඉකත් 15 වනදා රාත්‍රියේ 11 ට පමණ දුරකථන ඇමතුමකට අනුව මොහු නිවසින් පිටව ගොස් තිබූ අතර ඔහුගේ මෝටර් රථය තෙබුවන පොලිස් බල ප්‍රදේශයේ තිබී පොලිසියට හමුවී තිබුණි.මෙම මරණයට අදාළ මූලික සාක්‍ෂි විභාගය මැයි මස 19 වන දින කළුතර මහේස්ත්‍රාත් අධිකරණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051715</link>
    <topic>සිරිපා වන්දනා සමයඅදින් අවසන්</topic>
    <author>අසේල කුරුළුවංශ සහ රත්නපුර දිසා විශේෂ</author>
    <content>මෙවර සිරිපා වන්දනා සමය අදින් (17) අවසන් වීමට නියමිතය.ශ්‍රී පාදස්ථානයේදී සමන් දෙවියන් උදෙසා මූලික ආගමික වතාවත් සිදු කිරීමෙන් අනතුරුව සර්වඥ ධාතූ®න් වහන්සේලා සහ සමන් දේව ප්‍රතිමාව නල්ල තන්නිය ශ්‍රී පාද බෞද්ධ මධ්‍යස්ථානය වෙත වැඩම කරවීමට නියමිතය.බෞද්ධ මධ්‍යස්ථානයේ සිට රත්නපුර ගල්පොත්තාවල රජ මහ විහාරය දක්වා ලක්ෂපාන, පොල්පිටිය, කළුගල, අවිස්සාවේල්ල හරහා රත්නපුර දක්වා සමන් දෙව් ප්‍රතිමාව පෙරහරින් වැඩම කෙරෙණු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051716</link>
    <topic>ජෝර්දානයේ ඇඟලුම් කම්හල් පහේවැඩ වර්ජන අවසන්</topic>
    <author/>
    <content>ශ්‍රී ලාංකිකයන් ඇතුළුව රටවල් කිහිපයක ශ්‍රමිකයන් පිරිසක් ජෝර්දානයේ ඇඟලුම් කම්හල් පහක ආරම්භ කර තිබූ වැඩ වර්ජනය සම්පූර්ණයෙන්ම අවසන් වී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.වැටුප් වැඩි කිරීම ඇතුළුව ඉල්ලීම් කිහිපයක් මුල් කරගනිමින් මෙම වැඩ වර්ජනය ආරම්භ කර තිබූ අතර අදාළ ඉල්ලීම් සියල්ල ලබා දීමට එම සමාගම් එකඟවීමත් සමඟ වැඩ වර්ජනය අවසන් කර සේවයට යළි වාර්තා කරන බවද ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ට ප්‍රකාශකයෙක් “දිනමිණ”ට පැවසීය.මෙම වැඩවර්ජනය සමථයකට පත් කිරීම සඳහා විශේෂ නියෝජිතයන් දෙදෙනකු ශ්‍රී ලංකාවෙන් පිටත්ව ගිය අතර ඔවුන් මෙම වැඩවර්ජනයට සම්බන්ධ පාර්ශ්වයන් සමඟද එරට බලධාරීන් සහ කම්හල් පාලක පක්ෂ නියෝජිතයන් සමඟද පැවැත්වූ සාකච්ඡා සාර්ථක වූ බව එම ප්‍රකාශකයා කීවේය. මෙම වැඩවර්ජනයට ශ්‍රී ලාංකික සේවක සේවිකාවන් 1540දෙනෙකු එක්ව සිටි නමුත් පාලන අධිකාරිය යහපත් ප්‍රතිචාර මධ්‍යයේ ඔවුන්ගෙන් බහුතරය යළි සේවයට වාර්තා කිරීමට කැමැත්ත පළ කර ඇත.නමුත් 92 දෙනෙකු පමණක් මෙය ප්‍රතික්ෂේප කර ඇති අතර ඔවුන්ව යළි ශ්‍රී ලංකාවට ගෙන්වා ගැනීම සඳහා විදෙස් බලපත්‍ර ඉදිරිපත් කරන ලෙස දැනුම් දීමක් කර තිබෙන අතර එලෙස බලපත්‍ර ඉදිරිපත් කළ 82 දෙනෙකුට නොමිලේ ගුවන් ටිකට්පත් ලබා දී යළි ශ්‍රී ලංකාවට ගෙන්වා ගැනීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051717</link>
    <topic>භික්ෂූන් වහන්සේලා සඳහාඉංග්‍රීසි පුහුණු පාඨමාලාවක්</topic>
    <author>උඩවලව සමූහ බී. ඒ. පොඩිමහත්මයා</author>
    <content>2600 සම්බුද්ධ ජයන්තිය නිමිතිකොටගෙන භික්ෂූන් වහන්සේලා සඳහා විශේෂ ඉංග්‍රීසි පුහුණු පාඨමාලාවක් ආරම්භ කිරීමට කටයුතු යොදා ඇත.සිංගප්පූරුවේ ජාත්‍යන්තර බෞද්ධ සංවිධානය සමග මෙම වැඩසටහන මෙහෙයවනු ලබන්නේ ඇඹිලිපිටිය ශ්‍රී බෝධිරාජ පදනම මගිනි.2011.05.23 දින ප.ව. 1.00 ට එම භික්ෂූන් වහන්සේලා සඳහා සම්මුඛ පරීක්ෂණයක් කඩුවෙල ඉහළ බෝමිරියේ අංක 112 දරන ස්ථානයේ පිහිටි ශ්‍රී බෝධිරාජ පදනමට අයත් කාම්බෝජ භික්ෂු නේවාසිකාගාර කාර්යාලයේදී පැවැත්වීමට නියමිතය.සිංගප්පූරුවේ බෞද්ධ විහාරයේ ස්ථානාධිපති පූජ්‍ය ගාල්ලේ උධිත නායක ස්වාමීන් වහන්සේ ඇතුළු ප්‍රධාන විද්වත් මණ්ඩලයක් මගින් මෙම සම්මුඛ පරීක්ෂණය පැවැත්වෙන අතර එහි අනුශාසකත්වය දරනු ලබන්නේ පූජ්‍ය පණ්ඩිත ඕමල්පේ සෝභිත ස්වාමීන්වහන්සේ විසිනි.මූලික ඉංග්‍රීසි දැනුම ඇති අ.පො.ස.ප. (සාමාන්‍ය පෙළ) හෝ පිරිවෙන් අවසන් විභාගය සමත් භික්ෂූන්වහන්සේලා සඳහා මෙම විශේෂ පුහුණු වැඩසටහන පැවැත්වෙන අතර ඒ සඳහා ඉදිරිපත්වන ලෙස අදාළ භික්ෂූන් වහන්සේලාට ආරාධනය කරන බැව් සංවිධායක මණ්ඩලය දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051718</link>
    <topic>ඉතාලි රැකියා දෙනවායි කියාමූල්‍ය වංචා කළ 3ක් අත්අඩංගුවට</topic>
    <author>මහින්ද අලුත්ගෙදර</author>
    <content>ඉතාලියේ රැකියා ලබාදෙන බව පවසා මහා පරිමාණයෙන් මූල්‍ය වංචා කළ පුද්ගලයන් තිදෙනකු අත් අඩංගුවට ගෙන ඇත.මෙලෙස රැකියා ලබා දෙන බව පවසා දිවයිනේ ප්‍රදේශ රැසකින් මූල්‍ය වංචා සිදුකර තිබෙන අතර ඔවුන් පුද්ගලයන් 100 දෙනෙකුගෙන් පමණ ගමන් බලපත්‍ර සමඟ රුපියල් 25000 බැගින් වංචා කර තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.විදේශ සේවා නියුක්ති කාර්යාංශයේ විශේෂ විමර්ශන අංශය මඟින් සිදුකළ වැටලීමකදී මෙම පුද්ගලයන් අත්අඩංගුවට ගෙන ඇති අතර ඔවුන් අතර කාන්තාවන් දෙදෙනකුද වෙයි.බේරුවල, හෙට්ටිමුල්ල ප්‍රදේශයේ සිදුකළ වැටලීමකදී මොවුන් අත්අඩංගුවට ගෙන තිබෙන අතර එම අවස්ථාවේදී ඔවුන් සතුව තිබී ගමන් බලපත්‍ර 15 ක්ද සොයා ගත් බවද ශ්‍රී ලංකා විදේශ සේවා නියුක්ති කාර්යාංශය කියයි.විදේශ සේවා නියුක්ති කාර්යාංශය වෙත ලැබුණු තොරතුරක් මත කාර්යාංශයේ සභාපති නීතීඥ කිංස්ලි රණවක මහතාගේ උපදෙස් පරිදි මෙම වැටලීම සිදුකළ බවද එම කාර්යාංශය පෙන්වා දෙයි. අදාළ සැකකරුවන් අධිකරණය වෙත ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051719</link>
    <topic>පත්තු නොවූ ගල් බෝරයක්ගැලවීමට ගිය අයෙක් මරුට</topic>
    <author>මධ්‍යම පළාත් සංචාරක එල්.එස්. එගොඩවිට</author>
    <content>ගල්වලක පෙරදින සවිකරනලද පත්තු නොවූ ගල්බෝරයක් ගැලවීමට ගිය අයෙකු එය පත්තුවී බරපතල තුවාල සහිතව පේරාදෙණිය රෝහලට ඇතුළත් කිරීමෙන් පසුව ඊයේ (16) මියගොස් ඇත.මෙසේ මරණයට පත්ව ඇත්තේ දෙහිගම මුරුතලාව පදිංචිව සිටි කේ.පී.ලක්ෂ්මන් නමැති 24 හැවිරිදි තරුණයෙකි.මාවනැල්ල හිගුල ප්‍රදේශයේ පවත්වාගෙන යනු ලබන මෙම ගල් වලේ දිනකට සේවකයන් 14 ක් 15 ක් සේවයේ නිරතවන බවද මෙයින් තිදෙනෙකු පමණක් රක්ෂණය කර ඇති බවත් මේ පිළිබඳව පේරාදෙණිය රෝහලේ හදිසි මරණ පරීක්ෂක එච්.එම්. පී.බී. උඩත්ගමුව මහතා හමුවේ පැවති මරණ පරීක්ෂණයේදී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=n11051720</link>
    <topic>නිවසේ සේවය කළ මෙහෙකාරිය රු.240,000ක ආභරණ උස්සලා</topic>
    <author>මතුගම සංචාරක</author>
    <content>මතුගම ප්‍රදේශයේ නිවසක ගෘහසේවිකාවක් ලෙස සිට එහි තිබූ රුපියල් 2,45000/- ක් වටිනා රන් ආභරණ සොරකම් කර මතුගම නගරයේ උකස් මධ්‍යස්ථානවලට උකස්කර තිබියදී මතුගම පොලිසිය මගින් අත්අඩංගුවට ගෙන ඇත.නිවසේ හිමිකරුගේ දියණිය විවාහ මංගල්‍යය උත්සවයකට යාමට අල්මාරියේ තිබූ ආභරණ සොයද්දී අල්මාරියේ තිබූ ආභරණ නැති බව හැඟී ගොස් ඇත.ගෘහසේවිකාව පිළිබඳ සැකසිතා පොලිසියට පැමිණිලි කළ පසු ඇගේ හැඳුනුම්පත අනුව උකස් මධ්‍යස්ථානවලට ගොස් පරීක්ෂා කිරීමේදී උකස්කර තිබූ රන් ආභරණ සොයාගෙන ඇත. මතුගම සහකාර පොලිස් අධිකාරි චන්දන ජයසිරි කොඩිතුවක්කු මහතාගේ මෙහෙයවීමෙන් මූලස්ථාන පොලිස් පරීක්ෂක කේ. ඩී. උදයකුමාර, පොලිස් පරීක්ෂක ඊ. එස්’ ධර්මප්‍රිය පොලිස් පරීක්ෂක හා සුගත් ධම්මික මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=r1105171</link>
    <topic>තේ පැළ අලෙවියෙන් දිවි සරි කරගන්නාබුලත්සිංහල තරුණයා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අනාගතය කුමන මාවතකට යොමු වේ දැයි දෙගෙඩියාවෙන් පසු වූ තරුණයකු සිය උනන්දුව හා කැපවීම මත තේ පැළ තවානක් සාර්ථක ලෙස පවත්වාගෙන යයි.ඔහු බුලත්සිංහල පදිංචි කොබවක අසෝක කුමාර ය. පවුලේ ආර්ථික දුෂ්කරතා නිසා අපොස සා. පෙළ විභාගයට පෙනී නොසිට අධ්‍යාපනය නතර කළ අශෝක කුමාර හොරණ නගරයේ ලොතරැයි අලෙවි කිරීමට පටන් ගත්තේ දෙමාපියන් සහ සොහොයුරා ජීවත් කරවීමට ය. ඔහු අධ්‍යාපනය ලැබූ කොබවක කණිෂ්ඨ විද්‍යාලයේ විදුහල්පතිවරයා නොසිටින්නට ඔහු අදත් ලොතරැයි විකුණන අයකු වීමට ඉඩ තිබුණි.විදුහල්පති වූ වයි. එම්. එස්. ධර්මසිරි මහතාගේ මඟ පෙන්වීමෙන් උසස් පෙළ දක්වා අධ්‍යාපනය ලැබූ කුමාර ජීවිකාව සඳහා එළවළු වගා කෙළේ ය. කොළමිටි, දර, අලෙවි කෙළේ ය. කුලී වැඩ කෙළේ ය. මේ අතර තුර දී ඔහු තේපැළ තවාන්වලට ගොස් තේ පැළ අලෙවි කෙළේ ය. පසුව තේපැළ තවානක් ඇරැඹීමට හොරණ කඳන ශ්‍රී සාංඝීකාරාම විහාරස්ථානයට අයත් හිස් ඉඩමක් විහාරාධිපති පූජ්‍ය කුඹුක්වැවේ සුදම්ම හිමියන්ගෙන් ලබා ගත්තේ ය. රිකිලි තේ පැළ තවානක් ආරම්භ කෙළේ ය. තේ පැළ තවාන පිළිබඳව අසෝක කුමාර මෙසේ සඳහන් කරයිතේ තවන් දැමීම පිළිබඳ උපදෙස් තේ පාලන නිලධාරී පී. අජිත්ගේ මහතාගෙන් ලබා ගත්හ. තේ පැළ තවන්කරුවකු වශයෙන් තේ පාලන දෙපාර්තමේන්තුවේ ලියාපදිංචි වුණා. තවාන්කරුවන් 15ක් සමඟ රන්දම් තේපැළ සමිතිය පිහිටවාගෙන පවත්වාගෙන යනවා. මගේ තේ පැළවළට හොඳ ඉල්ලුමක් තිබෙනවා. ඉල්ලුම අනුව සපයන්න මට බැහැ. තේ පැළ රත්නපුර කෑගල්ල අවිස්සාවේල්ල ගාල්ල හා හොරණ අවට ප්‍රදේශවල ගොවීන්ට අලෙවි කරනවා. තේ වගාවට පිවිසෙන ඕනෑම අයෙකුට ඉඩම සකස්කර පැළ සිටුවාලීම දක්වා සහය දීමට අප සමිතිය නිතරම සූදානම්ව සිටිනවා. මගේ තවත් ව්‍යාපාරය කරගෙන යන්න රජයෙන් හෝ පෞද්ගලික අංශයෙන් ඉඩම් ලබාගැනීමට හැකි නම් මා අගය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=r1105172</link>
    <topic>හොරණ ඔරලෝසු කණුව අසලනැවතුම අපට වෙන්කර දෙන්න</topic>
    <author>හොරණ සමූහ, බන්ධුල ආර්. ගුලවත්ත, බුලත්සිංහල සමූහ</author>
    <content>අපේ ත්‍රිවිලර් රථ නතර කර ගන්නට ඔරලෝසු කණුව අසල පොලිසියෙනුත් නගර සභාවෙනුත් අවසර දී තිබුණත් පිටස්තර ත්‍රිවිලර් රථ ද මේ ස්ථානයේ ගාල් කිරීම නිසා ගැටලු මතුවනවා යැයි හොරණ ආබාධිත රණවිරු ත්‍රිවිලර් රියැදුරෝ පවසති.උතුරේ හමුදා මෙහෙයුම්වල නියුක්තව සිටියදී විවිධ ආබාධයන්ට ගොදුරු වූ රණවිරුවන් දවසේ සීමිත කාලයක් හොරණ ඔරලෝසු කණුව ළඟ තම ත්‍රිවිල් රථ ගාල්කර තබා ගෙන සිටින්නේ කාලයක පටන් ය. ඔව්හු දොඹගොඩ රණවිරු ගම්මානයේ පදිංචි වී සිටිති. ඔවුන්ගේ දරුවන් පාසල් වෙත එන්නේ හොරණට ය. දරුවන් පාසලෙන් පිට වන තෙක් මෙම රණවිරුවෝ මේ ස්ථානයෙහි රැඳී සිටිති.හොරණ නගරයේ ත්‍රිවිලර් ගාල් දහයකටත් වඩා ඇත. නගරයට පිටතින් එන ත්‍රිවිල් රියැදුරන් රණවිරු රථ ගාල ද වරින්වර ආක්‍රමණය කරන බව රණවිරු රියැදුරෝ පවසති.යූ. එන්. ධර්මසිරි මහතා - හමුදා සේවයේ යෙදී සිටියදී අනුරාධපුරයේ දී 1997. 12. 09 වැනි දින ත්‍රස්ත ප්‍රහාරයෙන් උකුල් ඇටේ ආබාධයක් සිදුවණා. 2007 දී විශ්‍රාම ගියා. ස්වයං රැකියාවක් සඳහා 2009 දී ත්‍රිවිලරය ගත්තා. දරුවන් පාසල් යන්නේ හොරණ මේධංකර මහා විදුහලට. හයර් නැතිදාට අපහසුතාවන්ට මුහුණ දෙන්නට සිදු වෙනවා.සුසන්ත තිලක් මහතා - අපි කවුරුත් පදිංචිව සිටින්නේ දොඩංගොඩ රණවිරු ගම්මානයේ, පුද්ගල නාශක බිම් බෝම්බයකට හසුවුණා යාපනයේ ඉලේනාඩු අධි ආරක්ෂක කලාපයේදී දකුණු කකුල දණහිසෙන් පහළ කපලා.මෙම ස්ථානයට නගරයට පිටතින් එන ත්‍රිවිලර් රථ ගාල් කරනවා. ඒ නිසා අපිට ප්‍රශ්න මතු වෙනවා.ආබාධිත රණවිරුවන්ට පමණක් මෙතන ත්‍රිවිලර් රථ ගාල වෙන්කර දෙනවා නම් අපට ලොකු සහනයක්.ඔරලෝසු කණුව සමීපයේ ඇති ආබාධිත රණවිරුවන්ගේ ත්‍රිවිල් රථ ගාලේ ගැටලුව ගැන හොරණ නගර සභාපති ග්‍රැන්විල් රාජපක්ෂ මහතා මෙසේ කීවේ ය.“යුද්ධය අවසන් කරන්නට ආත්ම පරිත්‍යාගයෙන් සටන් කිරීමේ දී විවිධ ආබාධයන්ට මුහුණ දුන් රණවිරුවන් ස්වයං රැකියාවක් වශයෙන් දවසේ පැය කිහිපයක් මේ රථ ගාලේ සිටින්නේ. ඔවුන්ට සහයෝගය ලබාදීම අප සැමගේ යුතුකමක්. මෙම රථගාල ආබාධිත රණවිරුවන්ට පමණක් වෙන්කිරීමට නගර සභාවෙන් අවශ්‍ය පියවර ගන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=r1105173</link>
    <topic>කුරුණෑගල ලාදුරු රෝගය පැතිර යාමේ වර්ධනයක්</topic>
    <author>වයඹ පළාත් සංචාරකසේන ඉදිරිසිංහ</author>
    <content>කුරුණෑගල දිස්ත්‍රික්කයේ ලාදුරු රෝගය පැතිර යාමේ වර්ධනයක් පෙනෙන්නට ඇති බවත් රෝගීන් 26 දෙනෙක් දැනට හමු වී ඇති බවත් කුරුණෑගල දිස්තික් ලාදුරු මර්දන කාර්යාලය සඳහන් කරයි. ලාදුරු රෝගීන් හඳුනාගෙන ඔවුනට ප්‍රතිකාර ලබාදීමේ කටයුතු සිදුකරන බව වයඹ පළාත් සෞඛ්‍ය අමාත්‍යාංශයේ ලේකම්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=r1105174</link>
    <topic>අමු කහ - ඉඟුරු වගාවෙන්කුරුණෑගල ගොවීන්ගේ ආදායම ඉහළට</topic>
    <author>ඉබ්බාගමුව විශේෂ චන්ද්‍රතිලක රත්නායක</author>
    <content>අමු ඉඟුරු සහ අමු කහ වගාකිරීමට කුරුණෑගල ගොවීහු පෙළ ඹී සිටිති.විශාල පොල් ඉඩම්වල සහ ග්‍රාමීය පෙදෙස්වල කුඩා ගෙවතුවල යටි වගාවක් ලෙස ඔව්හු ඉඟුරු සහ අමු කහ වගා කරති.ජලය මද වශයෙන් පවතින ඉඩම්වල මේ වගාවන් සාර්ථකව කළ හැකි ය.මේ දිනවල අමු ඉඟුරු සහ කහවලට විවෘත වෙළෙඳ පොළෙහි හොඳ ඉල්ලුමක් ද පවතී.වගාකරුවන්ට හොඳ ආදායමක් ලබාගැනීමට හැකිවීමත්, පොල් ඉඩම් සරු වී පොල් ඵලදාව ඉහළ යෑමත් මෙහි වගාවන් නිසා සිදුවෙන බව ගොවීහු පෙන්වා දෙති.එසේම වියදමද ඉතා අඩු ය. ඉඟුරු සහ කහ වගාව සඳහා යොදනු ලබන්නේ කාබනික පොහොර සහ පිදුරු පමණි.රසායනික පොහොර භාවිතා කිරීමට අවශ්‍යතාවයක් ද නැත. මේ නිසා විශාල ආදායමක් ලබා ගැනීමට හැකි බව වගාකරුවෝ පවසති.මේ වන විට ඉඟුරු කිලෝවක මිල රුපියල් 350 – 400ක් වන අතර කහ කිලෝවක මිල ද එම ගණන්වලම පවතී.කුරුණෑගල දිස්ත්‍රික්කයේ දොඩම්ගස්ලන්ද, හිරිගල, මාවතගම රිදීගම, පොතුහැර, ගනේවත්තේ, කුඹුක්ගැටේ, වැල්ලව යන ප්‍රදේශ මේ වගාවන් බහුල වශයෙන් දක්නට තිබේ.අක්කරයක කහ හෝ ඉඟුරු වගාකිරීමෙන් රුපියල් ලක්ෂ 1 1 / 2 ක 2ක් ආදායමක් ලබාගත හැකි බව ගොවීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=r1105175</link>
    <topic>සම්බුද්ධත්ව ජයන්තිය වෙනුවෙන්ගිහි පිරිත් උගන්වයි</topic>
    <author>ගඟඉහළකෝරලේ සමූහජේ. ජනප්‍රිය</author>
    <content>මේ මාර්තු මැදින්පුර පසළොස්වක සිට වෙසක් පෝය දක්වා වැටකේදෙණිය සෑම නිවසකම සෙත් පිරිත් (ගිහි පිරිත්) දේශනා කරමින් සෙත් ශාන්තිය කිරීමටත් පාසල් ළමයින් 20කට (ගිහි පිරිත්) කීමට ඉගැන්වීමටත් විහාරස්ථාන අලුත්වැඩියා කිරීම, සුහඳගල ශ්‍රී සම්බුද්ධ ජයන්ති අනුස්මරණ කමිටුවක් පිහිටුවාගෙන ඇත.ඒ අතර සෑම නිවසකින් ම ලැබෙන දහම් පඬුරු වැටකේදෙණිය ස,ණ.ස. බැංකුවේ තැන්පත් කර 2600 වැනි සම්බුද්ධත්ව ජයන්ති දිනයට සංවර්ධනය කර ජයන්ති විහාරයේ බණශාලාව අලුත්වැඩියා කිරීමට පියවර ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=s1105171</link>
    <topic>ක්‍රීඩා සංගම් 5ක නිලවරණජුනි 19වැනි දිනට පෙර</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සංගම් 5 ක නිලවරණ පැවැත්වීමේ නිල නිවේදනය මේ 19 වැනිදා එම ක්‍රීඩා සංගම් වෙත භාරදීමට නියමිතය.එදින සිට දින 30 ක් ඇතුළත ක්‍රීඩා සංගමයේ නිලවරණය පවත්වා අවසන් කළ යුතු බව එම නිවේදනය මගින් දැනුම් දේ්.කාය වර්ධන, කරාටේ දෝ, බැඩ්මින්ටන්, පාපැදි හා ස්කොෂ් ක්‍රීඩා සංගම් වල නිලවරණ පැවැත්වීමට අපේක්ෂා කෙරේ. නෙට්බෝල් හා බොක්සිං අතුරු පාලන කමිටුවකට යටත්වන අතර කබඩි නිලවරණය මේ වන විට පවත්වා ඇති හෙයින් එය පිළිගැනීමට තීරණය වී ඇත.නිලවරණ පැවැත්වීමට යෑමේදී ක්‍රීඩා සංගම් 8 කට විවිධ චෝදනා එල්ල වූ අතර ඒ පිළිබඳ ක්‍රීඩා අමාත්‍යාංශය පරීක්ෂණයක් කෙළේය. එම පරීක්ෂණය නිමාවන තුරු ක්‍රීඩා සංගම් අටේ නිලවරණ අත්හිටුවීමට ක්‍රීඩා ඇමැතිවරයා පියවර ගත්තේය.එම ක්‍රීඩා සංගම්වල නිලවරණ පවත්වනතුරු පරිපාලන කමිටු පත් කළ අතර ඒවායේ ප්‍රධානත්වය ක්‍රීඩා සංවර්ධන දෙපාර්තමේන්තුවේ ව්‍යාපෘති නිලධාරීන්ට පැවැරී තිබුණි.මේ අතර ක්‍රීඩා සංගම් 4 ක ඉහළ තනතුරු දැරූ නිලධාරීන් අට දෙනෙකුට වසර දෙකක නිලවරණ තහනමක් පැනවීම පිළිබඳව ක්‍රීඩා ඇමැති මහින්දානන්ද අලුත්ගමගේ මහතාට ප්‍රවීණ ක්‍රීඩක ක්‍රීඩිකාවෝ මෙන්ම ක්‍රීඩා සංගම් ප්‍රධානීහු කිහිප දෙනෙකු ප්‍රසාදය පළ කර සිටිති.ශ්‍රී ලංකා ක්‍රීඩා ඉතිහාසයේ පළමුවරට ක්‍රීඩා ලොක්කන්ට දඬුවම් කිරීමට ක්‍රීඩා ඇමැතිවරයා එඩිතර වීම පිළිබඳ මේ ප්‍රසාදය ගොඩනැගී ඇත.ක්‍රීඩාව ඉදිරියට ගෙන යෑමට ක්‍රීඩා සංගම් ප්‍රධානීන්ගේ විනය ඉතා ඉහළ මට්ටමක තිබිය යුතු වුවත් පසුගිය කාලයේ ඇතැම් නිලධාරීන්ගේ හැසිරීම තුළින් ක්‍රීඩාවට අහිතකර බලපෑම් එල්ල වූ බව ප්‍රවීණ ක්‍රීඩක ක්‍රීඩිකාවෝ පවසති.නිලවරණ අක්‍රමිකතා පමණක් නොවෙයි ඇතැම් ක්‍රීඩා සංගම් වල මූල්‍ය අක්‍රමිකතා තිබෙනවා. වැරදිකරුවන්ට දඬුවම් දෙනවා සේම හොදින් වැඩ කරන අය ඇගැයීමට ලක් කිරීමත් වැදගත් ඔවුහු වැඩිදුරටත් පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=s1105172</link>
    <topic>මිඩ්ල්සෙක්ස් දෙවන ඉනිම86ට 4යි</topic>
    <author/>
    <content>ශ්‍රී ලංකාව සහ මිඩ්ල්සෙක්ස් ප්‍රාන්ත පිල අතර පැවැත්වෙන තුන්දින ක්‍රිකට් තරගයේ අවසන් දිනය වූ ඊයේ (16) දිවා ආහාරයට පෙර මිඩ්ල්සෙක්ස් පිලේ දෙවන ඉනිමේ කඩුලු 4ක් ලකුණු 86කට දවාලීමට ශ්‍රී ලංකා පිලේ පන්දු යවන්නෝ සමත් වූහ. විශිෂ්ට පන්දු යැවීමක නිරත වූ සුරංග ලක්මාල් මිඩ්ල්සෙක්ස් ඉනිමේ පළමු කඩුලු දෙකම දවාගැනීමට සමත්විය.ඉතිරි කඩුලු දෙක චානක වෙලගෙදර විසින් දවාගනු ලැබීය.ශ්‍රී ලංකා පිල හා මිඩිල්සෙක්ස් පිල අතර පෙරේදා (14) ඇරඹි තුන්දින තරගයේදී පළමු ඉනිම වෙනුවෙන් ශ්‍රී ලංකා පිලේ ආරම්භක පිතිකරු යුගලය ශතක වාර්තා කරමින් පළමු කඩුල්ල වෙනුවෙන් අගනා ලකුණු 209 සබදතාවක් ගොඩනංවන ලදී.නායක තිලකරත්න ඩිල්ෂාන් ලකුණු 123 ක් ද තරංග පරණවිතාන ලකුණු 103ක් රැස් කළහ. නොදැවී ක්‍රීඩා කළ දිනේෂ් චන්දිමාල් ලකුණු 43ක් ද ළහිරු තිරිමාන්න ලකුණු 28 ද රැස්කරගෙන සිටියහ.ශ්‍රී ලංකා පිල ඕවර 69කදී කඩුලු 2ක් දැවී ලකුණු 309ක් රැස්කරගෙන සිටියදි ඉනිම නවතා මිඩිල්සෙක්ස් පිලට දෙවන ඉනිම සඳහා අවස්ථාව ලබා දෙන ලදී.මිඩිල්සෙක්ස් පිල පළමු ඉනිමේදී කඩුලු 5කට ලකුණු 321 ක් රැස් කරගෙන සිටියදි ශ්‍රී ලංකා පිලට අවස්ථාව ලබා දුනි.එංගලන්ත නායක ඇන්ඩෲ ස්ටුවුස් ලකුණු 151ක් ද ඩැන් හවුසෙගෝ ලකුණු 104 ක් රැස් කළේය.මිඩ්ල්සෙක්ස් පළමු ඉනිම 321/ (ඕවර 93) ඇන්ඩෲ ස්ට්‍රවුස් 151, ඩැන් හවුසෙගෝ 104 (රංගන හේරත් 67/2, සුරංග ලක්මාල් 49/1, ෆර්වේස් මහරූෆ් 52/1, අජන්ත මෙන්ඩිස් 69/1).ශ්‍රී ලංකාව පළමු ඉනිම 309/2 (ඕවර 69) තිලකරත්න ඩිල්ෂාන් 123, තරංග පරණවිතාන 103, දිනේෂ් චන්දිමාල් (නොදැවී) 43, ළහිරු තිරිමාන්න (නොදැවී) 28.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=s1105173</link>
    <topic>රොනාල්ඩෝ වාර්තාවක් සම කරයි</topic>
    <author/>
    <content>පෘතුගාලයේ “ගෝල් යන්ත්‍රය” වන ක්‍රිස්ටියානෝ රොනාල්ඩෝ ගෝල් 38 ක මෙතෙක් තිබූ ලීග් වාර්තාව සම කර තිබේ. විල්ලාරියල්හිදී රියල් මැඩ්රිඩ් පිලට ගෝල් 3 – 1 ක ජයක් අත්වූ තරගයේ ගෝල් ද්විත්වයක් ලබා ගනිමින් රොනාල්ඩෝ මේ ලීග් වාර්තාව සම කළේය.රගයේ 22 වැනි මිනිත්තුවේදී නිදහස් පහරකින් හා අන්තිම මිනිත්තුවේදී ආක්‍රමණශීලී පහරකින් ඔහු මේ ගෝල් ලබා ගත්තේය. මේ අනුව තම අවසාන ලීග් තරග තුනේදී ගෝල් 9 ක් වාර්තා කොට සිටින රොනාල්ඩෝ, ලීගයේ වැඩිම ගෝල් ලබා ගත් ක්‍රීඩකයාට පිරිනැමෙන “පින්චිචි” කුසලානය හිමිකර ගැනීමේ මාර්ගයට අවතීර්ණව සිටී.ඔහුගේ ලඟම ප්‍රතිවාදියා වන බාසිලෝනා පිලේ ලයනල් මෙසි දැනට ගෝල් 31 ක් ලබා ගෙන සිටී. 1951 වසරේදී ඇත්ලටික් බිල්බාඕ පිලේ ටෙල්මෝ සරා විසින් පිහිටුවා පසුව 1990 දී මෙක්සිකානු ඉදිරි පෙළ ක්‍රීඩක රියල් පිලේ හියුගෝ සැන්චස් විසින් සමාන කරන ලද ලීග් හොඳම වාර්තාව රොනාල්ඩෝගේ ගෝල් 38 ක එකතුව විසින් සමාන කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=s1105174</link>
    <topic>කොචි ටස්කර්ස් පිලට පහසු ජයක්</topic>
    <author/>
    <content>බ්‍රැඩ් හොග් ගේ විශිෂ්ඨ තුන් ඉරියව් දස්කම් මත ‘කොචි ටස්කර්ස් කේරල පිල ඉන්දියා ප්‍රිමියර් ලීග් තරගයකදී’ රාජ්‍යස්තාන් රෝයල්ස් පිලට එරෙහිව කඩුලු 8 ක පහසු ජයක් වාර්තා කළේය.ලකුණු 13කට කඩුලු 4 ක් බිඳ හෙලූ ඕස්ටේ‍්‍රලියානු පිට දඟ පන්දු යවන ක්‍රීඩක හොග් ඉන්පසු පන්දු 17 කින් නොදැවී ලකුණු 33ක් රැස් කළ අතර කොචි පිල තරගයේ තවත් ඕවර 12 කටත් වැඩියෙන් ඉතිරිව තිබියදී රාජස්තාන් පිලේ මුළු ලකුණු 97 අභිබවා ගියේය. මෙය මේ විස්සයි 20 තරගාවලියේ තරග 12කින් කොචි පිල වාර්තා කළ හය වැනි ජයග්‍රහණය විය. නවසීීලන්ත ක්‍රීඩක බ්‍රෙන්ඩන් මැකලම් හයේ පහර 4 ක් සමග පන්දු 12 කින් ලකුණු 29 ක් රැස් කළේය.රාජස්තාන් රෝයල්ස් 97 (ඕවර් 18.3) ඒ. මනේරියා 31, එස්. වොට්සන් 20 (බී. හොග් 13 ට 4, එස්. ශ්‍රීසාන්ත් 16 ට 2,, පී. පරමේස්වරන් 20 ට 2)කොචි ටස්කර්ස්: කඩුලු 2 ට 98 (ඕවර 7.2) බී. හොග් නොදැවී 33, බී. මැකලම් 29, පී. පටෙල් නොදැවී 21).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=s1105175</link>
    <topic>‘කඩුල්ල මුවා කිරීමේ’ නව වාර්තාවක්</topic>
    <author/>
    <content>නායක ඩැරන් සැමී හා රවි රාම්පෝල් පිළිවෙළින් කඩුලු පහක් හා හතරක් බිඳ හෙලීම මත බටහිර ඉන්දීය කොදෙව් පිල පළමු ටෙස්ට් තරගයේදී පාකිස්තානය ලකුණු 40කින් පරාජය කළේය.ලකුණු 210 ක ජයග්‍රාහී ඉලක්කයක් හඹා ගිය පාකිස්තානයේ සියලුම ක්‍රීඩකයෝ, තරගයේ සිවුවැනි දින දිවා ආහාරයෙන් මිනිත්තු පණහකට පමණ පසුව ලකුණු 178කට දෙවැනි ඉනිමේදී දැවී ගියහ.සැමී, ඕවර 17ක් ඇතුළත ලකුණු 29කට කඩුලු 5ක් ලබාගනිමින් ‘තරගයේ වීරයා’ බවට පත්වූ අතර ඔහුට අනගි සහායක් ලබාදුන් රාම්පෝල් ඕවර 21 කදී ලකුණු 48 කට කඩුලු 4 ක් බිඳ හෙළීය. මේ ජයග්‍රහණයත් සමග දෙපිල අතර පැවැත්වෙන ද්විත්ව ටෙස්ට් තරගමාලාවේ කොදෙව්වන් තරග 1 – 0 කින් පෙරමුණට පිවිසියේය. දෙවැනි ටෙස්ට් තරගය ලබන සිකුරාදා සාන්ත කිට්ස් හි දී ආරම්භ වීමට නියමිතය.මෙය, 2009 වසරේ පෙබරවාරි මාසයේ ජැමෙයිකාවේදී එංගලන්තය ඉනිමක් හා ලකුණු 23කින් පැරදවීමෙන් පසුව බටහිර ඉන්දීය කොදෙව් පිල වාර්තා කළ පළමු ටෙස්ට් ජයග්‍රහණය විය. “මේ, බටහිර ඉන්දීය කොදෙව් ක්‍රිකට් ක්‍රීඩාවයි. කණ්ඩායමක් වශයෙන් මේ දක්ෂතාව, මේ ජයග්‍රහණය අපට අවශ්‍යව තිබුණා. එවැනි අසීරු තණතීරුවක පන්දුවට පහර දුන් අපේ සෑම ක්‍රීඩකයෙකුටම මගේ ප්‍රශංසාව හිමි වෙනවා මෙය සම්පූර්ණයෙන්ම කණ්ඩායම් උත්සාහයක්. වෙනසකට වගේ, ජයග්‍රාහී පැත්තේ සිට තරගය අවසන් කිරීමට ලැබීම හොඳයි” සැමී කීවේය. මේ ටෙස්ට් තරගමාලාව ආරම්භයට පෙර, එක දිගට දැක්වූ දුර්වලතාවයන් නිසා සැමී ට බටහිර ඉන්දීය කොදෙව් ජනතාවගෙන් විවේචන එල්ල වෙමින් තිබිණි. නමුත් මේ ජයග්‍රහණයත් සමග තමා, එම විවේචන එල්ල කරන්නන්ට පිළිතුරු දී ඇති බව සැමී සිතයි. පසුගිය නොවැම්බරයේ දී සැමී කොදෙව් ක්‍රිකට් ටෙස්ට් නායකත්වයට පත්වීමෙන් පසුව අත්කර ගත් පළමු ටෙස්ට් ජයග්‍රහණය මෙය වෙයි. “බටහිර ඉන්දීය කොදෙව් ‘කැප්’ එක දාගෙන මම තරග බිමට පිවිසියාම, මම මගේ හදවතින්ම ක්‍රීඩා කරනවා” ඔහු කීවේය.“මෑත කාලයේදී ක්‍රීඩාවෙන් මට එතරම් දස්කම් දක්වන්න බැරිවුණා. නමුත් පිටියට ගිහිං හොඳින් ක්‍රීඩා කිරීමේ ආත්ම විශ්වාසය තවමත් මා තුළ තිබුණා. මගේ ක්‍රීඩකයනුත් එහෙමයි.”මේ ප්‍රතිඵලය අනුව, කැරිබියන්හි සිය පළමු ටෙස්ට් තරගමාලාව ජය ගැනීම සඳහා පාකිස්තානයට නැවත වතාවක් බටහිර ඉන්දීය කොදෙව් රටට ඒමට සිදුවනු ඇත. “ටෙස්ට් තරගයකින් පරාජය වීම කිසිවිටෙකත් පහසුවෙන් ඉවත දැයි හැකි දෙයක් නෙවෙයි” පාකිස්තාන නායක මිස්බා උල් හක් පැවසීය. ඔහු ලබාගත් ලකුණු 52 සිය කණ්ඩායමේ දෙවැනි ඉනිමේ වැඩිම පෞද්ගලික ලකුණු සංඛ්‍යාව විය.“නමුත් ඔවුන් අපට වඩා හොඳ ක්‍රිකට් ක්‍රීඩාවක් කළා තරගය පුරාම ඔවුන් විනයානුකූල පන්දු යැවීීමක නිරත වුණා. බොහෝ අවස්ථාවල ඔවුන් අපව දවාලූවේ හොඳ පන්දු වලිනුයි.”“විශේෂයෙන් අපේ පන්දු රැකීම දුර්වල වුණා. අපි උඩ පන්දු ගණනාවක්ම අත හැරියා.”“පිතිකරණය අතින්ද අපි දුර්වල වුණා. නමුත්, සමහර විට මෙවැනි දේවල් සිදුවෙනවා.”පාකිස්තානයේ ජයග්‍රාහී උත්සාහයට ප්‍රශ්නාර්ථයක් මතු කරමින් දිවා ආහාරයට පෙර අවසන් පැය භාගයේදී සැමී, පන්දු 3ක් ඇතුළත මිස්බා හා මොහමඩ් සල්මන් යන දෙදෙනාම කඩුල්ල මුවා කිරීමේ වරදට හසුකර ගත්තේය. මේ අනුව දිවා ආහාරය සඳහා තරගය නතර කරන විට පාකිස්තානය කඩුලු 6 ක් දැවී ලකුණු 153ක් රැස්කර ගෙන සිටියේය. එහෙත් කොදෙව් ජයග්‍රහණයේ සේයා මතුවූයේ සැමී විසින් උමාර් අක්මාල් (ලකුණු 47 යි) කඩුල්ල මුවා කිරීමේ වරදට හසුකර ගැනීමෙන් පසුවය. දිවා ආහාරයෙන් පසුව පන්දු 31 ක් ඇතුළත පාකිස්තානයට ඔවුන්ගේ අවසන් කඩුලු 4 ලකුණු 18 කට අහිමි විය.අක්මාල්ගේ දැවී යාමත් සමග ටෙස්ට් තරගයක වැඩිම ‘කඩුල්ල මුවාකිරීමේ’ තීරණ ගණන 20ක නව වාර්තාවක් බිහි විය. කලින් තිබූ, ටෙස්ට් තරගයක වැඩිම ‘කඩුල්ල මුවා කිරීමේ’ තීරණ ගණන වූයේ 17 කි. ඒ, මේ දෙපිල අතර ම ට්‍රිනිඩෑඩ් හි ක්වීන්ස් පාක් ඕවල්හි මීට වසර 18 කට පෙර පැවැති තරගයකදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=f1105171</link>
    <topic>සම්බුදු සරණ මිසඅන් සරණක් නැහැ</topic>
    <author>සටහන සමන්තී වීරසේකර ඡායාරූප ගාමිණී රණසිංහ</author>
    <content>* සම්බුද්ධත්ව ජයන්තිය සැමරීම උදෙසා පිළිවෙතින් පෙළගැසීමේ අරමුණ කුමක්ද?භාග්‍යවත් බුදුරජාණන් වහන්සේගේ සුවාසූ දහසක් ධර්මස්කන්ධය තරම් සැපතක් මුළුමහත් බෞද්ධ ජනතාවට වෙනත් කිසිවෙකින් ලැබෙන්නේ නැහැ. ධර්මය ඇසීම, ධාරණය කරගැනීම සහ ඒ අනුව හැසිරීම, කටයුතු කිරීම බෞද්ධ ජනතාවගේ වගකීමයි. පිළිවෙතින් පෙළගැසීම යනුවෙන් අදහස් කරන්නේද එම කරුණයි. ධර්මය ඇසීම වන කල විධි කිහිපයක් මඟින් සිදු කරන්නක්. භික්ෂුන්වහන්සේ නමකගේ සුමියුරු ධර්ම දේශනාවකින්, ග්‍රන්ථාරූඬ කරනු ලැබූ ධර්ම කරුණු මඟින් හෝ බොදු ජනතාව ධර්මය දැනගන්නවා. මෙතෙක් කල් අප හැමදෙනාම සිද්ධ කළේ ධර්මය ඇසීමයි. ධර්ම දේශනාවක් පවත්වනවිට ඒ වටා රොක් වී බණ අසන පිරිස් බොහොමයක් අද දක්නට සිටිනවා.මේ අය ධර්මය අසනවා පමණයි. ධර්මානුකූ®ලව හැසිරෙන බවක් පෙනෙන්නට නැහැ. ධර්ම කරුණු අවබෝධ කරගන්න උත්සාහ කරන ඇත්තෝ එක්සිත් ඇතිව පංචශීලය ආරක්‍ෂා කරනවා. එදිනෙදා ජීවිතයේ කටයුතු සිද්ධ කිරීමේදී පංචශීලය (පන්සිල්) ආරක්‍ෂා කරන්න හුරු වුණ පුද්ගලයා ඉන් මිදෙන්නෙ නැහැ. ඔහු දන්නවා පංච ශීලය ආරක්ෂා කිරීම නිසා තමාට ලැබුණ සැනසීම. එවන් පුද්ගලයෝ ධර්ම කතාවක් ශ්‍රවණය කිරීමෙන් පසුව එය අවබෝධ කරගැනීමට උත්සාහ කරනවා වගේම තමන්ගේ කටයුතුවලදී එම ධර්ම කරුණු ඇසුරු කරගැනීමට උත්සාහ කරනවා. එහි ප්‍රතිඵල සමාජයට දැනෙනවා, පෙනෙනවා. වර්තමානයේ මේ සමාජයට උවමනා කරන්නේ එවැනි පිරිසක්. “පිළිවෙතින් පෙළගැසෙමු” කියන්නේ, මේ කාරණාවටයි.* ඉතා හොඳ ධර්මිෂ්ඨ සමාජයක් බිහිකරන්න උත්සාහ ගැනීම කාලෝචිතයි. නමුත් අද ධර්මය ප්‍රචාරය කරන්න සිටින භික්ෂූන් වහන්සේලා සිය දිවි හානි කරගැනීම නිතර අසන්නට ලැබෙනවා. එහි වරද කාගේද?එහි වරද කාටවත් පවරන්න බැහැ. සාමනේර හිමිනමක් ශාසනයට ඇතුළත් වුණාට පසුව, බුදු දහමේ කරුණු අප එකින් එක බොහොම සංයමයෙන් අවබෝධ කර දෙනවා. විනය පිටකයේ ධර්මය, ප්‍රාතිමෝක්ෂය, (විනය හසුරුවාගැනීම) සති දෙකකට වරක් සිහිපත් කරනවා. භාවනාව, එහි වැදගත්කම අවබෝධ කර දීමට උත්සාහ කරනවා. බොහෝ සාමනේර වහන්සේලා මේවා ඉතා හොඳින් අවබෝධ කරගන්නවා. ඇතැම් සාමනේර වහන්සේ තමන්ගේ මත වෙනස් කර ගැනීමට මැලි වෙනවා.සිහිය පිහිටුවා ගැනීම අපහසු පිරිස් අප අතර ඕනෑතරම් සිටිනවා. එය භික්ෂු ශාසනයේ වුවත් වෙනසක් නැහැ. සිහිය නිසිසේ පිහිටුවා ගත නොහී පිරිස්, තමන්ගේ හොඳ නරක එපරිද්දෙන් නොදකින පිරිස් ජීවිතය පවා හානි කරගන්නවා. එය සමාජයේ වරදක් නෙවෙයි. තම තමන්ගේ කල්පනා ශක්තියේ අවබෝධ කර ගැනීමේ ශක්තියේ දුර්වලකමක්, සාමනේර පමණක් නොව උපසම්පදා භික්ෂුන්වහන්සේලා පවා නොමඟ යන අවස්ථා අප දැක තිබෙනවා. සුවාසූ ධර්මය ගැඹුරින් අධ්‍යයනය කිරීමට පෙර, සරල පංච ශීලය එක් සිත්ව සුරකින කිසිදු පුද්ගලයකු නොමග යන්නේ නැහැ.* පෘතග්ජන මනුෂ්‍යයින් හැටියට යමක් අවබෝධ කරනිමින් සිටින මොහොතක වුවද සිතුවිලි වෙනස් වන්නට පුළුවන. දියුණු තාක්ෂණය ඊට පිටිවහලක් වී තිබෙනවා නේද?සත්‍ය වශයෙන්ම ලෝකය දියුණු වීමත් සමඟම ඒක පුද්ගල වශයෙන් තොරතුරු දැනගැනීමට ඇති ඉඩ වැඩිවෙනවා. හොඳ නරක බෙදා වෙන්කොට තෝරා ගන්නේ ඉතා සුළු පිරිසක් පමණයි. ජංගම දුරකථන පරිගණක ඇසුරින්, සාමාන්‍ය ජීවිතයට හානිකර තොරතුරු රැසක් දැන ගැනීමට හැකිවීම විනාශයක්. ජනතාවට යහපත් දෑ කියාදීම සඳහා යැයි ප්‍රකාශිත රූපවාහිනී අද නොමිලේම ගෙදරට ඇතැම්විට ගෙනැවිත් දෙන්නේ ළදරු, බාල, මහලු, වැඩිහිටි කාගේත් සිත් දූෂ්‍ය කරන දෑයි. නවීන තාක්ෂණය කොයිතරම් දියුණු වුවත්, පුද්ගල මානසික දියුණුව අනුව යහපත් දේ තෝරා ගැනීමට හුරු විය හැකියි. ඒ සඳහා දරුවන්ට නිවසෙන්, මවුපියන්ගෙන් ආදර්ශවත් උපදෙස් අනුශාසනා ලබාදීමට කැප විය යුතුයි. ආදර්ශවත් වැඩිහිටි හා මිත්‍ර ඇසුර ලබන දරුවන් කිසිදා නොමඟට යන්නේ නෑ. බොදු දැක්මත්, අප මෙවර තේමා කොට ගෙන ඇත්තෙත් එවන් යහගුණ වර්ධනය කිරීමක්.* වර්තමානයේ යහපත් දෑ සිදුකිරීමට අතීත ක්‍රියාවලින්, අත්දැකීම් ලබන්නටත්, ඒ අනුව කටයුතු කිරීමටත් ජනතාව පෙළඹෙනවා. එවන් අතීත සිදුවීම් සරලව ගෙන දැක්වීම යහපත් සිතුවිලි වැපිරීමක් නේද?ඉතිහාසයේ සිදු වූ ශ්‍රේෂ්ඨතම සිදුවීම තිලෝගුරු බුද්ධ පුත්‍රයෙකු බිහිවීම හෙවත් සිද්ධාර්ථ ගෞතමයන් සියලු කෙලෙස් නසා බුදුවීම පමණයි. අප නිතරම මේ සිද්ධිදාමය සැදැහැවත් බෞද්ධයින්ට පමණක් නොව, සකල ලෝවැසි දනන්ට පහදා දෙනවා. දරුවකුට කුඩා අවධියේ පටන් ඉතා සරල ලෙස හොඳ වැඩ නිසා ලැබෙන පිං කතා හා ගලපා පහදා දෙනවා. මේවා දරුවන්ට අවබෝධ කර දීමට දෙමව්පිය ගුරුවරුන්ගේ සහායත් අත්‍යාවශ්‍යයයි.ඉතිහාසය විමසා බැලීම හැමවිටම ජීවිතවලට ආලෝකයක්. ඈත අතීතය මෙන්ම මෑත අතීතයත් අපේ ජීවිතවලට වැදගත්. කාලානුරූපිව සොබාදහමේ බලපෑම බෞද්ධ සිත්තුළ විවිධ සිදුවීම් සනිටුහන් කොට තිබෙනවා. අතීත සිදුවීම් සෙල්ලිපිවල සඳහන් පරිද්දෙන් ශ්‍රේෂ්ඨ චරිත බිහිවූ අවස්ථා අප අසා තිබෙනවා. වරක ලංකාවේ ඇතිවූ සුනාමි ව්‍යසනයක ප්‍රතිඵලයක් වශයෙන් දුටුගැමුණු කියන ශ්‍රේෂ්ඨතමයා බිහි වුණා. මෑත කාලීනව සුනාමි ව්‍යසනයෙන්, රටට අයහපත ගෙන ආ ප්‍රභාකරන් කියන පුද්ගලයා මෙලොවින් තුරන් කරන්න ඉවහල් වුණා. සොබාදහම චක්‍රයක්. අපේ හොඳ නරක සියල්ල ඒ අනුව පවතිනවා.* බොහෝ පිරිස් අද තෙරුවන් සරණ සොයාගෙන යන අයුරු දක්නට ලැබෙනවා. ඇතැමුන් කොහේ හෝ අතරමං වූ අන්දමින් ක්‍රියා කරනවා. ඒ ඇයි?වසර ගණනක සිට මිනිස්සු වුවමනාවටත් වඩා කාර්යය බහුල වෙලා. හොඳ නරක පසෙක තබා, මිල මුදල් තානාන්තර පසුපස හඹා ගිහිල්ලා. වැඩිහිටියෝ, දෙමව්පියෝ ගැන තැකීමක් ගෞරවයක් නොදක්වා, ආත්මාර්ථකාමී ලෙස ක්‍රියා කිරීමට පෙළඹිලා. කෘත ගුණ සැලකීම කෙළෙහි ගුණය අමතකකර දමලා. මේ තත්ත්වය දිගින් දිගටම සිදු වෙද්දි, ඒ ඒ පුද්ගලයෝ යම් ස්ථානයක අතරමං වෙනවා. ගුණ ගරුකකම් පසෙකලා අයාලේ මුදල් හෝ තනතුරු පසුපස හඹාගොසින් හති වැටිලා. විවිධ කරදර කම්කටොළු පැන නැඟිලා. කාගේ හෝ සිතකට කරදරයක් කළ විට එය තමනට ආ පසු පැමිණෙන බව මතක තබා ගත යුතුයි. පෙර කල කළ පව පටිසන් දී දැන් නිසි සරණ සොයා යනවා. කොහේ කවදා කුමන ගමනක් ගියත් අවසානයේ අපගේ සරණට සිටින්නේ සම්බුදු සරණ පමණයි. ධර්මය තරම් ඇත්ත වටහා දෙන වෙන කිසිවක් මෙලොව නැහැ. සම්බුද්ධ ජයන්තිය ඔස්සේ අප බුදුගුණ අවබෝධ කරගනිමින් ඒ අනුව කටයුතු කිරීමට සිතට ගත යුතුයි.* දානය දීම අද විවිධ අන්දමින් සිදු කෙරෙනවා. ඇතැම් පුද්ගලයන් සංඝයා වහන්සේලාට දානය දීමට මැලිවෙනවා. එයට පිළියම් තිබෙනවාද?රටපුරා වෙහෙර විහාරස්ථානවල වෙසෙන භික්ෂූන් වහන්සේ මා පෙර කී පරිදි විවිධයි විෂමයි. දානය යනු දීම. එය සුපිරිසිදු සිතකින් දෙන්නේ නම් ගැටලුවක් නැහැ. දුගී, මගී, යාචක, භික්ෂූන් වහන්සේලාට දෙන දානයේ පිං පෙත් අනුමෝදන් වීම වෙනස්. භික්ෂූන් වහන්සේලා යනු බුදුන්වහන්සේගේ සංකේතවත් කරන චීවරය දරාගත් පිරිසක්. ඔවුන්ට දානය පිළිගැන්වීමේදී සැදැහැවතුන් සිහියේ තබා ගත යුතු එකම සහ ප්‍රධානතම කරුණ වන්නේ අප මේ දානය පිරිනමන්නේ තිලෝගුරු බුදුරජාණන්වහන්සේට යනුවෙන් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=f1105172</link>
    <topic>පිළිවෙත් රැකීමේ වගකීම පැවරෙන්නේ මවුපියන්ටයි</topic>
    <author>සංවාද සටහන අයන්ති විතාන</author>
    <content>බුදුරජාණන් වහන්සේ සම්මා සම්බුද්ධත්වයට පත් වී අදට වසර 2600 ක් සම්පූර්ණ වේ. ඒ අවස්ථාව ඤාණයේ උදාවයි. ප්‍රඥාවේ උදාවයි. විද්‍යාවේ උදාවයි. ආලෝකයේ උදාවයි. තනි වචනයකින් පැවසුවහොත් බුදු දහමේ උපතයි. එවැනි නිර්මල දහමක් සමාජයේ හිතසුව පිණිස හේතුවන්නට නිරන්තර ක්‍රියාවේ යොදවන රුහුණු මාගම්පත්තුවේ ප්‍රධාන සංඝනායක කපුගම සරණතිස්ස නාහිමියන් සම්බුද්ධත්ව ජයන්තිය වෙනුවෙන් පැවසූ අදහස් මෙසේයි.* 2600 සම්බුද්ධත්ව ජයන්තිය අදින් උදා වෙනවා. මෙහිදී පිළිවෙතින් පෙළ ගැසෙන්නේ කෙසේද ?පිළිවෙතින් පෙළ ගැසෙමු යන අනගි පාඨය පදනම් කරගනිමින් උදා වූ වෙසක් පුන් පොහෝ දිනයේදී සම්බුද්ධත්ව ජයන්තිය සමරන්නට ශ්‍රී ලාංකීය සමාජය සූදානමින් සිටිනවා. පිළිවෙත ඇති කළ යුත්තේ උත්සව සැරසිලිවලට පමණක් නොවේ. පිළිවෙත ඇතිකර ගත යුත්තේ ජීවන ගමනටයි. මේ මොහොතේ පිළිවෙතින් පෙළ ගැසෙන්නට යමෙක් අවංකව වෑයම් කරනවා නම් පන්සිල් ගැනීම වෙනුවට පන්සිල් සුරැකීම කළ හැකි විය යුතුයි.එදා අප බුදුරදුන් ගිහියන් උදෙසා ප්‍රථමයෙන් පවසා සිටියේ පන්සිල් සුරකින ලෙසයි. අප සමාජය පන්සිල් සුරකින්නේ නම් සමාජයේ අප මුහුණ දෙන බොහෝ ගැටලු ඉක්මනින් නිරාකරණය වෙනවා.පන්සිල් සුරකින සමාජය ගැන ඔබ මොහොතක් සිතන්න.1. සතුන් නොමරන2. අන්සතු දේ සොරකම් නොකරන3. කාමයෙහි වරදවා නොහැසිරෙන4. බොරු නොකියන5. සුරා පානය නොකරනසමාජය කෙසේ තිබේ දැයි අපි නැවත සිතා බලනවා. මුළු මහත් සමාජයම එවිට කෙතරම් සුන්දරද ? පහසුද ?.බුද්ධ දේශනාවේ එන “අත්තානං උපමං කත්වා” තමා උපමා කොට ගෙන කටයුතු කරන්න යන බුදු වදන එක් එක් ශ්‍රී ලාංකික බෞද්ධයා තම සිත්හි දරා ගන්නේ නම් පන්සිල් සුරකින සමාජයක් බිහි කිරීම වඩා පහසු වෙනවා. පන්සිල් සුරැකීම පිළිබඳ සාකච්ඡාව අපි අපේ පවුල තුළ ආරම්භ කරමු. මක්නිසාදයත් රටේ කුඩාම ඒකකය පවුල වන බැවිනි. අපි අපේ දරුවන් එක්කරගෙන මසකට එක් සිල් පදයක් පිළිබඳ කතිකාවතක් ගොඩ නැඟුවහොත් ටික දිනකින් එය මුළු දැයේම සුහද පිළිසඳරක් වෙනවා.* රට පුරා බෞද්ධ ප්‍රබෝධයක් ඇති කරන්න මේ සම්බුද්ධත්ව ජයන්තිය යොදා ගන්නේ කෙසේද ?අද තියෙන්නේ මුළුමනින්ම වාණිජවාදී සමාජ ක්‍රමයක්. මිනිසුන් පුදුමාකාර තරගයකයි නිරත වෙන්නේ. මේ තරගකාරි බව නිසා මානසිකව පීඩා විඳිනවා. එහෙම නම් බුදුදහම වඩාත් අවශ්‍ය වකවානුවකයි අපි සම්බුද්ධත්ව ජයන්තිය සමරන්නේ. ඒ සඳහා පුළුල් වැඩපිළිවෙළක් තියෙන්නට ඕනෑ.සම්බුද්ධත්ව ජයන්ති කටයුතු සාර්ථක කර ගැනීම සඳහා ජනාධිපතිතුමා ෂසින් කාර්යසාධක බලකායක් ප්‍රකාශයට පත් කරල තිබෙනවා.බුදුරජාණන් වහන්සේ පිරිනිවන්පා අවුරුදු 2500 ක් සම්පූර්ණ වන අවස්ථාවේ 1956 දී මුළු මහත් බෞද්ධ ලෝකයම එක්ව අසිරිමත් බුද්ධ ජයන්තිය පැවැත්වූ අයුරු අදටත් මතකයි. සම්ප්‍රදාය භේදයකින් තොරව ථෙරවාද මහායාන ආදි සියලුම සම්ප්‍රදායයෝ එයට එක්වන්න සහයෝගය පළ කළා. ඉන්දියා රජය පවා තම දේශයේ උපන් මෙම කීර්තිධර ශාස්තෘවරයා කළ කී දෑ තුළින් භාරත දේශයට ලබාදුන් ගෞරවය හා කීර්තිය සමරා එදා මෙදා තුර බෞද්ධ ඉතිහාසය අලළා අගනා ග්‍රන්ථයක් ලෝක ප්‍රජාව වෙත ප්‍රදානය කළා.මෑත ඉතිහාසයේ ලෝක බෞද්ධ ජනතාව නිදිගැටපියා අවදියට පත් කළ මේ වැදගත් අවස්ථාව සැමරීමට ශ්‍රී ලංකා රජය හා ජනතාව කළ උදාර මෙහෙවර අදටත් ජනතා මතකයෙන් ඈත් වී නැහැ. එවකට අග්‍රාමාත්‍යවරයා වශයෙන් සිටි සර් ජෝන් කොතලාවල මහතා බුදුරජාණන් වහන්සේගේ ජීවිතයේ අතිශය වැදගත් අවස්ථාවක් හා සන්ධිස්ථානයක් සනිටුහන් කරන 2500 සම්බුද්ධත්ව ජයන්තිය අර්ථවත් අන්දමින් සැමරීම සඳහා එයට සුදුසු විද්වත් මණ්ඩලයක් පත් කළා. බුදු දහමත් ඉතිහාසයත් එහි අනාගතයත් පිළිබඳ පිරිපුන් අවබෝධයකින් සමන්විත වූ එම මණ්ඩලය ඉතා වටිනාවූත් අර්ථවත් වුත් යෝජනා රැසක් ඉදිරිපත් කළා. ඒ යෝජනා හා ක්‍රියාමාර්ග තවත් අවුරුදු 2500 ක් සම්බුදු සසුන රැක ගැනීමට ඉවහල් වීමට තරම් ප්‍රබල වූ ක්‍රියාමාර්ග වූ බව කෘතවේදීත්වයෙන් යුතුව සිහිපත් කළ හැකියි.* එදා ජනතා හදවත් තුළ ආගමික ප්‍රබෝධය සමඟ ඇතිකළ ජාතික අවදිකම රට ජාත්‍යන්තර වශයෙන්ද ප්‍රසිද්ධවීමට බලපෑවා නේද ?අනාදිමත් කාලයක් මුළුල්ලේ බෞද්ධ සංස්කෘතියෙන් පෝෂණයට පත්වූ මේ රටට විදේශීය සංස්කෘතීය මගින් එල්ල වී ඇති තර්ජනයන් තුළින් ජනතා සිතුම් පැතුම් හා ක්‍රියාකාරකම් වල පැලපදියම් වී පැවැති විජාතික භාවයත්, එයින් ගැලවීමේ මඟත් පිළිබඳව ජනතාව නිදහස්ව නිවහල්ව සිතන්නට කථා කරන්නට පෙළඹවීමක් ඇති කළේ සම්බුදු ජයන්තියයි. අපේම යයි උදම් ඇනිය හැකි භාෂාව, සාහිත්‍ය, ශිල්ප කලා, ඇඳුම් පැළඳුම් හා චාරිත්‍ර වාරිත්‍ර පිළිබඳව ජාතියක් හැටියට සිතන්නට යොමු වුණා. මේවා නැති වී විනාශ වී සංකර වී පවත්නා ප්‍රමාණය දුටු ජනතාව සම්බුද්ධ ජයන්තියත් සමග අවදි වී නැගිටින්නට මගක් සෙවීම 1956 බුද්ධ ජයන්තියත් සමග අප දුටු සුවිශේෂී ලක්ෂණයක්. එදා සම්බුද්ධ ජයන්තියට පුරෝගාමී වූවෝ මෙම ජාතික ප්‍රබෝධයටද මං පෙත් විවර කළා. එවකට ශ්‍රී ලංකාවේ පැවැති සකල විධි විදේශීය, දේශපාලන, ආර්ථික, ආරක්ෂක හා සමායීය අයිතීන් අවසන් කොට නිදහස් නිවහල් ස්වෛරී රාජ්‍යයක් පිහිටුවා ගැනීමටද හැකි වූයේ ආගමික ප්‍රබෝධයත් සමගම ජනිත කළ ජාතික අවදිකම නිසායි.* මේ සඳහා ඔබ වහන්සේ යෝජනා කරන යම් වැඩපිළිවෙළක් තිබෙනවාද ?සම්බුද්ධත්ව ජයන්තිය සැමරීම තුළින් අපේක්ෂාව විය යුත්තේ තව කලක් මේ සසුන නිරුපද්‍රිතව පවත්වාගෙන යාමට අවශ්‍ය විධි විධාන සලසා ගැනීමයි. ත්‍රිවිධ රත්නයෙන් අද දක්වා සජීවීව පවතින්නේ සංඝරත්නය පමණයි. 2600ක ඉතිහාසය තුළ අනේක විධ බාධා මධ්‍යයේ වුවද සම්බුදු සසුන රැකගෙන ආ මේ භික්ෂූන් වහන්සේ බව අප අමතක නොකළ යුතුයි. උන් වහන්සේ සියලු අවස්ථාවන්හි රටත් ජාතියත් සසුනත් රැක ගත්හ. එනිසා එම සංඝ සමාජය මේ බරපතළ වගකීම ඉදිරියටත් රැකගෙන පෝෂණයට පත් කළ හැකි අන්දමට සුපිලිසන් පිළිවෙතින් ද ධර්ම විනය ඥානයෙන් ද අනූන කළ යුතුයි. මේ සඳහා මෙරට භික්ෂු අධ්‍යාපනයේ වෙනසක් අවශ්‍යයි. පෙර මෙන් පණ්ඩිතයන් උගතුන් පිරිවෙන් මගින් බිහි වෙන්නේ නැහැ.අතීතයේ වැඩ විසූ උගත් යතිවරයකු තුළ පැවැති බහුශ්‍රැත භාවය අද උගතුන් තුළ නැහැ. ප්‍රාචීන භාෂා ශාස්ත්‍ර විභාග පටිපාටිය හොඳ වුවද එහි එදා පැවැති ගුණාත්මකභාවය අද නැහැ. එදා පඬිවරයෝ තුළ ත්‍රිපිටක ධර්මය පිළිබඳ පැවැති දැනුම අවබෝධය අද පඬිවරයකු තුළ නැහැ. ඒ නිසා ප්‍රාචීන විභාගයන්ට බුද්ධ ධර්මය ද ආදේශ කළ යුතුයි. පිරිවෙන් අධ්‍යාපනයද භික්ෂු ජීවිතයට අදාළ වන පරිදි විධිමත් විය යුතුය. භික්ෂූන්වහන්සේගේ දැනුම අවබෝධය පමණක් නොව භික්ෂු ආකල්පයන්ගේ ද ගුණාත්මක වෙනසක් ඇති විය යුතුයි. අපැහැදුනුවූවන්ගේ පැහැදීම පිණිසත් පැහැදුනවූන්ගේ පැහැදීම තව තවත් වැඩි දියුණුවන අන්දමටත් භික්ෂු ආකල්පයන්ගේ පරිවර්තනයක් සිදු වන්නේ නම් ශාසනයට එල්ල වන ඕනෑම අභියෝගයක් ජය ගත හැකි වෙනවා.* භික්ෂූන් වහන්සේලාට වඩා සුදුසු පිරිවෙන් අධ්‍යාපනය බවද ඔබවහන්සේ පවසන්නේ?ඇත්තෙන්ම ඔව්. විශ්වවිද්‍යාලයට ඇතුළත්වුණු ඇතැම් භික්ෂූන්වහන්සේලාගේ ක්‍රියාපටිපාටිය නිසා භික්ෂු සමාජයම අද විශාල අපහසුතාවකට පත්වෙලා තියෙනවා.අද විශ්වවිද්‍යාලවලට ඇතුළත් වුණු ඇතැම් භික්ෂූන් වහන්සේලා දේශපාලන අතකොළු බවට පත්වී ඇති බවක් පේනවා. තමන් ඉන්නේ කොතනද කියලා අනවබෝධයෙන් කටයුතු කිරීම අද සංඝ සමාජයට විශාල හානියක්.එමෙන්ම භික්ෂු සමාජය ශීඝ්‍රයෙන් අඩුවීගෙන යන ස්වභාවයක් දක්නට ලැබේ. පිටිසර බොහෝ පන්සල් වැසී ගොස් ඇත. බොහෝ ප්‍රදේශවල සාංඝිකදානයක් පිරිනැමීමට ප්‍රමාණවත් භික්ෂූන් වහන්සේ නොමැත. ඉන්න පිරිස ක්‍රම ක්‍රමයෙන් සසුනෙන් ඉවත් වෙනවා විනා සසුනට ඇතුල් වන්නන්ගේ සංඛ්‍යාව බරපතළ ලෙස අඩු වෙමින් පවතී.* කතරගමට දිනපතා බැතිමතුන් විශාල පිරිසක් පැමිණෙනවා. සම්බුද්ධත්ව ජයන්තිය සැමරීම සඳහා විශේෂ වැඩපිළිවෙළක් ක්‍රියාත්මක කිරීමට සැලසුම් කර තිබෙනවාද?ජාති කුල ආගම් භේදයකින් තොරව කතරගමට දිනපතා විශාල පිරිසක් පැමිණෙනවා. ඔවුන් කිරි වෙහෙර චෛත්‍යය බෝධිය වැඳලා කතරගම දෙවියන්ගේ ආශිර්වාදයත් ලබා ගන්නවා.සම්බුද්ධත්ව ජයන්තිය වෙනුවෙන් සිතුල්පව්ව පාරේ බෝධිරාජ විහාරයේ වාහල්කඩ ඉදි කිරීමේ කටයුතු සම්පූර්ණ කළා. 2006 වසරේදී ආරම්භ කළ මෙම විහාරස්ථානයේ ලංකාවේ උසම හිටි පිළිමය ඉදි කර තිබෙනවා. එය උසින් අඩි 65 ක් වෙනවා. උතුරු නැගෙනහිර ප්‍රදේශවල ඉඳල පයින් එන ජනතාව කතරගම පූජා නගරයට ඇතුල් වෙන්නේ මේ විහාරස්ථානය ඉදිරිපසින්.සම්බුද්ධත්ව ජයන්තිය වෙනුවෙන් මහා දේවාලය මුල් කරගෙන මහා පෙරහර, දන්සල්, බෝධිපුජා, ශ්‍රමදාන ආදි කටයුතු පැවැත්වෙනවා. ආගමික ප්‍රබෝධය සඳහා මේ ප්‍රදේශයේ ගිහි භාරකරු වශයෙන් කටයුතු කරන කතරගම දේවාලයේ බස්නායක නිලමේ ශෂීන්ද්‍ර කුමාර රාජපක්ෂ මහතා විසින් දහම් පාසල් ප්‍රගතිය උදෙසා විශාල වැඩකොටසක් සිදු කර තිබෙනවා. සියලුම දහම් පාසල් දරුවන් සඳහා නිල ඇඳුම්, පාසල් බෑග්, පොත්පත්, දිවා ආහාරය නොමිලයේ ලබා දෙනවා.අධ්‍යාපනය සංවර්ධනය සඳහාත් ආධ්‍යාත්මික සංවර්ධනය සඳහාත් එතුමාගෙන් ලැබෙන දායකත්වය මේ මොහොතේදී ඉතා අගය කරමින් සිහිපත් කළ යුතුයි.* බුද්ධ ශාසනයේ චිරස්ථිතිය වෙනුවෙන් ඔබ වහන්සේ දෙන පණිවිඩය කුමක්ද ?අපේ රට ආක්‍රමණය කළ පෘතුගිසීන් ලන්දේසීන් සහ ඉංග්‍රීසින් විසින් මේ රටේ බෞද්ධයා ඉතාමත් අසරණ තත්ත්වයට පත් කළා. පාසලකට ළමයෙක් දාගන්න රැකියාවක් දෙන්න නම්බු නාමයක් ලබා දෙන්න නම් ආගම වෙනස් කරන්න කියලා බලපෑම් කළා. ඒ විදේශීය ආගමික බලවේග අදටත් ශ්‍රී ලංකාව පුරා ක්‍රියාත්මක වෙමින් පවතිනවා.සොරකම්, මැරකම්, මංකොල්ලකෑම්, වගේම අල්ලස් දීම් ආදියත් සමාජ විරෝධී ක්‍රියාවන් වශයෙනුයි අප කවුරුත් හඳුන්වන්නේ. ආගමික සොරකම්, සංස්කෘතික මංකොල්ලකෑම්, ආගමික සංස්කෘතික නැඹුරුවීම් සඳහා අල්ලස් දීම් වැනි ක්‍රියාවන් අපට නිතර අසන්නට ලැබෙනවා.මෙහිදී විවිධ ආගම් ප්‍රචාරය කරන විවිධ සංවිධාන ඉතා සූක්ෂමවයි ක්‍රියාත්මක වෙන්නේ. සමහරු තමන්ගේ ආගම් ප්‍රචාරයට පිවිසෙන්නේ “සමාජ සුබ සාධනය” කියන වෙස් මුහුණ පැළඳගෙනයි. අපේ රටේ ඈත එපිට නොදියුණු ගම්මානවල වෙසෙන බෞද්ධයන්ගේ දැවෙන ප්‍රශ්නවලට විදේශීය මුදල් යොදා ගනිමින් තාවකාලික පැලැස්තර යොදන ඔවුන් අපේ පිරිස් ඒවාට වසඟ වූ පසුව හීන් සීරුවේම තමන්ගේ ආගමික ආක්‍රමණයන්ට නතු කර ගන්නවා. “ඔය උදවිය අපේ ආගමට එන්න, එහෙම ආවොත් විතරක් අපි පිහිට වෙන්නම්” කියමින් අපේ රටේ දිළිඳු ජනතාවට අයථා බලපෑම් කරන ආගමික සංවිධාන තිබෙනවා.* මේ අභියෝග ජයගත හැකි ක්‍රියාමාර්ග කවරේද ?අපේ රටේ දානපතියන් විශාල පිරිසක් ඉන්නවා. ඒ අය දෙන්න කැමතියි. නමුත් ඒ අයට විශ්වාසයක් ඇතිවෙන්න ඕනෑ මේ දෙන මුදල යම්කිසි ප්‍රයෝජන දෙයකට යෙදවෙයි කියලා.ලංකාව පුරාම සිටින දානපතියන්ගෙන් මම ඉල්ලා සිටින්නේ ඕනෑම විහාරස්ථානයක් මුල්කරගෙන ඒ ප්‍රදේශයේ ජීවත්වෙන ගෙයක් නැති කෙනෙකුට ගෙයක් සාදා දෙන්න. ඉගෙන ගන්න ළමයින්ට පොත්පත් අරගෙන දෙන්න. කතරගම ප්‍රදේශයේ ඒ සඳහා අප ආදර්ශයක් ලබාදීල තියෙනවා. නිවාස නැති අයට නිවාස හදල දීල තියෙනවා. දහම් පාසල් දරුවන්ට නොමිලයේ පොත් පත්, රෙදි පිළි දෙන්න. එය එළොවටත් මෙළොවටත් වැඩදායි කාර්යයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=f1105173</link>
    <topic>ලක්දිව වෙසක් උත්සව පුරාණය</topic>
    <author>ඌරුගමුවේ අස්සජි හිමි</author>
    <content>ශ්‍රී ලංකාව වූ කලි ලොව ප්‍රෞඪ ඉතිහාසයකට උරුමකම් කියන බෞද්ධ සංස්කෘතියෙන් පෝෂණය ලත් පෙරදිග ලෝකයේ සුවිශේෂී රාජ්‍යයෙකි. ශ්‍රී ලාංකේය ජන සමාජය තුළ බෞද්ධ සංස්කෘතික හර පද්ධතීන් ප්‍රමාණවත් පසුබිමක් යටතේ ස්ථාපිත වූයේ, ක්‍රි.පූ. 3 වන සියවසේ දී නොහොත් බුද්ධ වර්ෂ 236 දී සිදු වූ මහින්දාගමනයෙන් පසුවයි. එබැවින් බුදු සමයේ බලපෑම මත එතෙක් මෙරට පැවැති සංස්කෘතිය බෞද්ධ සංස්කෘතිය බවට පරිවර්තනය විය. තත්කාලීනව පැවැති සමාජගත අභිචාරවිධි ආදී සියල්ලක් ද අනුක්‍රමයෙන් වෙනස් මගකට අවතීර්ණ විය. බෞද්ධ ජීවන ප්‍රතිපදා මාර්ගයට අනුගත වූ ජනතාව ආගමික උත්සව පැවැත්වීම කෙරෙහි ද වැඩි රුචිකත්වයක් දැක් වූහ.පාරම්පරික රාජ්‍ය චාරිත්‍රයක් වන වෙසක් උත්සවය ශ්‍රී ලාංකේය බෞද්ධයනට අන්හැම උත්සවයකටම වඩා වැදගත් ය. සිද්ධාර්ථ කුමාරෝත්පත්තිය, බුදුවීම හා පිරිනිවීම යන අවස්ථාත්‍රය සිහිකිරීම් වස් මැයි මාසයේ දී මෙම වෙසක් උත්සවය පැවැත්වෙයි. වෙසක් මගුල අතිපුරාණ බෞද්ධ උත්සවයක් බවත්, ආදි කාලයේ පටන් ඉන්දියාවෙහි පවා පැවැත්වුණ බවත්, චීන ජාතික පාහියන් හිමියන්ගේ දේශාටන වාර්තාවලින් හෙළි වෙයි.පුරාතන ශ්‍රී ලංකාවේ පැවැති වෙසක් උත්සවයක් පිළිබඳ ප්‍රථම වාර්තාව මහාවංසයෙහි හමුවන්නේ දුටුගැමුණු (ක්‍රි.පූ.101 - 77) රාජ්‍ය සමයේ දී ය. දුටුගැමුණු රජු වෙසක් උත්සව විසි හතක් පැවැත් වූ බව එහි කියවෙයි. ඓතිහාසික ලිඛිත වාර්තා නොමැති වුව ද , වෙසක් උත්සවය එයට කලින් ද පැවැත්වුණු බව විශ්වාස කළ හැකි ය. දේවානම් පියතිස්ස රජු වෙසක් උත්සවය සිදු කරන්නට ඇතැ යි, පිළිගත හැකි ය. එබැවින් බෞද්ධ ලංකාවේ වීරයා වූ දුටුගැමුණු රජු වෙසක් උත්සවය යළි පිහිටුවා පෙරටත් වඩා විචිත්‍ර අන්දමින් පැවැත් වූ බව සිතීම යුක්ති සහගත ය. දුටුගැමුණු රජුගෙන් පසු තවත් බොහෝ රජවරු වෙසක් උත්සවය අඛණ්ඩව පැවැත්වූහ. භාතිය රජු (ක්‍රි.ව. 38 - 67) වෙසක් උත්සව විසි අටක් සිදු කළේ ය.බුද්ධ රූපය තනා රථයක තැන්පත්කොට වීථි සංචාරය කරමින් පැවැත්වූ මෙම උත්සවයේ දී දුගී මගී යාචකාදීන්ට කෑම් බීම් දීමේ සිරිත ද පැවැතිණි. වසභ රජු ද (ක්‍රි.ව. 127 - 171) ඔටුනු පලන් වර්ෂයේ පටන් ම පිළිවෙළින් වෙසක් උත්සව විසි හතරක් කර වී ය. වෝහාරතිස්ස රජු ද (ක්‍රි.ව. 269 - 291) වෙසක් උත්සවය සිදුකොට ලක්දිව සියලු භික්ෂූන්ට තුන් සිවුරු පිදී ය. එමතු නොව ගෝඨාභය රජු ද (ක්‍රි.ව. 323 - 333) ජෙට්ඨතිස්ස රජු ද (ක්‍රි.ව. 611 - 617) දල්ලමොග්ගල්ලාන රජු ද (ක්‍රි.ව. 851 - 885) 2 වන සේන රජු ද රටවාසීන් හා එක්ව මහත් හරසරින් වෙසක් උත්සවය පැවැත් වූ බව සඳහන්ව තිබේ.වෙසක් උත්සවය රාජානුග්‍රහය මත වර්ෂයක් පාසා ම අති උත්කර්ෂවත් අන්දමින් පැවැත්වීම කෙරෙහි පූර්වෝක්ත රජවරුන් උත්සාහ ගෙන ඇත. මේ අනුව රාජ්‍ය භාණ්ඩාගාරයෙන් මුදල් විශාල ප්‍රමාණයක් ද , වෙසක් උත්සවය සඳහා වෙන් කෙරිණ. රාජ්‍ය චාරිත්‍රයක් ලෙස සෑම රජ කෙනෙකුගේම අනිවාර්ය ධර්මතාවක් වූ මෙය පොළොන්නරු යුගය වනවිට තවතවත් දියුණුවට පත් විය. දඹදෙණි යුගයේ පැවැති ඉතා චමත්කාරජනක වෙසක් උත්සවයක් පිළිබඳ වාර්තාවක් “පූජාවලිය” තුළින් හමු වෙයි. ඒ මෙසේ ය.“ එ දවස් මේඝ රාජයාණන් හස්තිරූප ව්‍යාජයෙන් බුදු මගුලට බැස මිහි මඩලෙහි ඇවිදිනා සේ ඒ ඒ දිග් හි යන්ත්‍ර බලයෙන් ඇවිඳිනා හස්තිරූප පංක්තීන් හා පූජා ලෝලීන් දිවූ සමුද්‍ර රාජයා ගේ මහ රළ පෙළ සේ ඒ ඒ දිග්හි යන්ත්‍ර බලයෙන් දිවන අශ්වරූප පංක්තීන් හා බුදුන් ගේ මහා මංගල්‍යයෙහි අලංකෘත වූ පූජාවෙන් වෙහෙර සරසා සහස් සුවහස් ගණන් සංඝයා හා මුළු ලක්දිව සියලු මනුෂ්‍ය සේනා රැස්කොට වෙහෙර සිසාරා ගවු ගවු මානයෙහි පූජා පෙළහරින් සිටගත් මනුෂ්‍ය සේනාවම අතුරු නොදී සිටිනා සේ නියෝග කොට....”මෙම වෙසක් උත්සවය සිදු කරනුයේ දෙවැනි පණ්ඩිත පරාක්‍රමබාහු රජු ගේ (ක්‍රි.ව. 1250 - 1285) මූලිකත්වයෙනි. ඒ තුළින් වෙසක් උත්සවයක තිබිය යුතු සියලුම අංගෝපාංග ප්‍රකාශ වෙයි. එබැවින් මෙය පුරාතනයේ පැවැති වෙසක් උත්සවයක නියම ස්වරූපය යැයි, නියත වශයෙන්ම පැවසිය හැකි ය. මෙහි “බුදු මගුලට බැස” යනුවෙන් සඳහන් ව ඇති බැවින් වෙසක් උත්සවය සඳහා “බුදු මගුල” යන්න යොදා ඇති බැව් පැහැදිලි ය.නුවර යුගයේ මෙරට පැවැති උත්සව හතරක් ගැන සඳහන් වන අතර එහි පළමුවැන්න වෙසක් උළෙල ලෙස දක්වා ඇත. තව ද වෙසක් උත්සවය පැවැත්විය යුතු ආකාරය දක්වමින් සම්මත නීති මාලාවක් ද එකල පැවැති බව මහා වංසයෙන් තහවුරු වෙයි. වෙසක් උත්සවය ආරම්භ කළ යුත්තේ කෙසේ ද? ආරම්භ කරන්නේ කුමකින් ද? යනු එම නීති මාලාවට අන්තර්ගත වී තිබෙන්නට ඇතැ යි, විශ්වාස කළ හැකි ය.කෝට්ටේ යුගයෙහි කළ වෙසක් උත්සව ගැන කරුණු විරල ය. බුද්ධ පූජා පැවැත් වූ රජවරුන් රාශියක ගැන සඳහන් වෙතත්, ඒවා වෙසක් උත්සව දැ භ, නිර්ණය කිරීම අපහසු ය. කොළඹ යුගයේ දී ඉතා විචිත්‍ර අන්දමින් වෙසක් උත්සවය සිදු කෙරිණ. මේ තාක් ලංකාවෙහි වාර්ෂිකව වෙසක් උත්සවය සිදු කෙරෙයි. වෙසක් පොහොය දා සිද්ධස්ථාන වැඳීම සඳහා වන්දනාවේ යන සැදැහැවතුන් උදෙසා සංග්‍රහ කිරීම පිණිස යම් යම් පුද්ගලයෝ සමිති වශයෙන් සංවිධානය වී රටපුරා දන්සැල් පවත්වති. තව ද මෙකල සිදු කෙරෙන වෙසක් උත්සවයන් හිදී “වෙසක් තොරණ” හා “වෙසක් පහන්කූඩු” කෙරෙහි ද ඉතා උසස් ස්ථානයක් හිමි වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>17</day>
    </date>
    <link>http://www.dinamina.lk/2011/05/17/_art.asp?fn=f1105174</link>
    <topic>වත්මන් විදුලොවට බුදුදහම</topic>
    <author>පරිවර්තනය : මහනුවර අස්ගිරි මහා විහාරවාසීමැදගම ධම්මානන්ද හිමි</author>
    <content>ලෝකයේ ප්‍රධාන ආගම් අතුරින් භූගෝලීය, සංස්කෘතික හා භාෂාමය සීමාවන් බිඳදමින් ලොවෙහි පැතිරුණ මුල්ම ආගම බුදුදහම යි. දකුණු ආසියාවේ අශෝක අධිරාජ්‍යය සහ චීනයේ හන් අධිරාජ්‍යය අතර සබඳකම් ඇතිවුණේ බුදුදහම හේතුවෙනි. මේ සංස්කෘතීන් දෙකෙහි එක්වීම බුදුදහමෙන් බැහැරව පැහැදිලි කිරීමට නොහැකි ය. ශාක්‍යමුනි බුදුරදුන් වැඩහුන් සමයෙහි උන්වහන්සේගේ දහම පැතිර තිබුණේ සීමිත ප්‍රදේශයක පමණි.එසේ නම්, බුදුදහම විශ්ව ආගමක් බවට පත්වුණේ කෙසේ ද ? එය පැතිර ගියේ කෙසේ ද? එයට එක් හේතුවක් කියන්නට පුළුවන. බුද්ධාගම යනු කිසියම් ජාතියකට තනි අයිතියක් කිවහැකි දහමක් නොව එය විශ්ව ආගමකි. ඇතැම් ආගම්වලට නිශ්චිත දේශයක් ඇත. ඒවායේ භාෂාව වෙනස් කළ නොහැක. එය වෙනස් කිරීම චාරිත්‍ර ධර්ම කඩකිරීමකි. නමුත් බුද්ධාගමේ ස්වරූපය එයට වෙනස් ය. බුද්ධාගම එවැනි ස්ථිතික ආගමක් නොව ගතික ආගමකි. තැනකින් තැනකට ගමන් කරන ආගමකි. මෙම ආගමික සම්ප්‍රදාය පැතිරුණ ආකාරය විස්තර කිරීම අපහසු යි. එහෙත් මම ඒ සඳහා උත්සාහ කරමි. මට හැඟෙන පරිදි බුදුදහම පැතිර යාමට පදම් වුණ ප්‍රධාන කරුණු හතරකි.1.ධාතු වන්දනාවහින්දු ආගමිකයෝ හා බෞද්ධයෝ මළසිරුරු ආදාහනය කරති. මරණය හා මළසිරුර බොහෝ දෙනකුට බිය උපදවන දෙයකි. එසේ වුවත්, බෞද්ධයෝ මරණයට බිය නොවෙති. ශාක්‍ය මුනීන්ද්‍රයන් මරණය ගැන පැහැදිලි කර දී ඇත. බුද්ධාගම පැතිරයාම මුලින් ම ඇරඹුණේ බුදුරදුන්ගේ දේහය ආදාහනයෙන් පසු ඉතිරි වූ ශාරීරික ධාතු පදනම් කරගෙන යැයි මම සිතමි. ප්‍රතිමා වන්දනාව නොතිබුන සමයේ බුද්ධාගම ව්‍යාප්ත වන්නට සර්වඥ ධාතු උපකාර විය. කාන්තාර හෝ වනාන්තර ප්‍රදේශයකට සර්වඥධාතු රැගෙන යාමට පුළුවන. ඒවාට අද්භූ®ත බලයක් ඇතැයි විශ්වාසයක් ඇත. එමනිසා සර්වඥ ධාතු යම්තැනක තැන්පත් කළ පසු එය පූජනීය ස්ථානයක් බවට පත්වුණ අතර, ඒ ආශ්‍රිතව ආගමික චාරිත්‍ර ද ගොඩනැගුණි. ඔබ බෞද්ධ රටවලට ගියොත් සර්වඥ ධාතු තැන්පත් කළ ස්තූප හා කරඬු ඔබට දකින්නට පුළුවන.2. ප්‍රතිමා වන්දනාව.බුද්ධාගම ආරම්භ වූ කාලයේ ප්‍රතිමා වන්දනාව තිබුණේ නැත. සර්වඥ ධාතුවල ඇති ආශ්චර්යවත් බලය පිළිමවල නොතිබුණි. කෙසේ වුව ද, බැක්ට්‍රියානු ග්‍රීක ආභාෂයෙන් බෞද්ධයන් බුද්ධ ප්‍රතිමා නිර්මාණයට නැඹුරු වූ බව සිතන්නට පුළුවන. ශ්‍රේෂ්ඨ වීරවරයන්ගේ හා දෙවිවරුන්ගේ ප්‍රතිමා නෙලීම ග්‍රීක ජනයාගේ සිරිතකි. මහා ඇලෙක්සැන්ඩර්ගේ හමුදාව සමග පැමිණි පර්සියානුවෝ ප්‍රතිමා නිර්මාණ කලාව බෞද්ධයන්ට දායාද කළහ. මුලින්ම බුද්ධරූප නිර්මාණය කළේ බැක්ට්‍රියානු ග්‍රීක්වරු ය. ඇපලෝ දෙවියන්ගේ රූපයට සමාන අයුරින් නිර්මාණය කළ ගන්ධාර ප්‍රතිමා තිබේ. ලෝගුව පෙර වූ ග්‍රීක – රෝම ටෝගා සම්ප්‍රදායට අයත් මේ විශ්මයජනක බුද්ධ ප්‍රතිමා ග්‍රීසියට හෝ බ්‍රිතාන්‍ය කෞතුකාගාරයට ගියොත්, ඔබට දැකිය හැක. මම ඒ ගන්ධාර කලාව ප්‍රිය කරමි. බෞද්ධ හා ක්‍රිස්තියානි සම්ප්‍රදායන් දිගුකලෙක සිට සංස්කෘතික හුවමාරුවක යෙදී ඇත. අපි එකිනෙකාට ණයගැති වෙමු. එමනිසා, යුරෝපය හා ආසියාව වශයෙන් නම් කරනවාට වඩා යුරේසියා යනුවෙන් භාවිතා කිරීමට මම කැමැත්තෙමි. ඉන්දියාවේ ඇතැම් හින්දු සිද්ධස්ථානවල ස්ථිර වශයෙන් ප්‍රතිමා තැන්පත් කර තිබේ. බලසම්පන්න භාවය රැඳී තිබෙන්නේ එම ස්ථානවල ය. එමනිසා, එම පිළිම වෙනත් තැනකට රැගෙන යන්නේ නැත. නමුත් බෞද්ධයන්ගේ සිරිත එයට වෙනස් ය. ස්වර්ඥ ධාතු මෙන්ම ඔවුන්ගේ බුද්ධ ප්‍රතිමා ද ඕනෑම තැනකට රැගෙන යාමට පුළුවන.3.බෞද්ධ ශ්‍රමණ සම්ප්‍රදායබටහිර ලෝකයට බුද්ධාගම පැතිර ගියේ භික්ෂූන්ගේ සංචාරක ජීවන රටාව හේතුවෙනි. භික්ෂූන් යනු හිස මඬුකොට සිවුරක් පොරවාගෙන , විනයානුකූ®ල ජීවිතයක් ගතකිරීමට කැපවුණ පිරිසකි. උගත් භික්ෂූහු හා භික්ෂූණීහු සංස්කෘතිය හා භාෂාව පෝෂණය කළහ. ක්‍රිස්තියානි ආගමට බොහෝ කලකට පෙර ඇතිවුණ බෞද්ධ ශ්‍රමණ ජීවිතය හා ආරාමික සම්ප්‍රදාය මගින් ක්‍රිස්තියානි ආගමට බොහෝ දේවල් උරුම කර දී ඇත යනු මගේ අදහස යි. රෝමයේ දේවස්ථාන ආශ්‍රිතව බිහිවුණ විශ්ව විද්‍යාල අධ්‍යාපන ක්‍රමය බෞද්ධයන්ගෙන් ලද දායාදයකි.බෞද්ධ ශ්‍රමණ සම්ප්‍රදාය බටහිර දෙසට ගමන් කළේ කෙසේ ද ? භික්ෂුවකට තනිවම ආරාම ඉදිකරගන්නට හෝ ආහාර ගබඩා කර තබාගන්නට හෝ කාන්තාර හා ගිරිදුර්ග පසුකරමින් හුදෙකලාව ගමන් කරන්නට හෝ හැකියාවක් නොමැත. භික්ෂුව දිනපතා ම ආහාර සොයා පිඩුසිඟා යායුතු යි. භික්ෂුව සංචාරය කළේ වෙළෙඳ ජනයාගේ උපකාරයෙනි. බුද්ධාගම වෙළෙඳුන්ගේ ආගමක් ලෙස හැඳින්විය ඛ්ැක. වෙළෙන්දෝ භික්ෂූන්ට ආහාර පානයෙන් සංග්‍රහ කරමින් කැඳවාගෙන ගියහ. ඔවුහු මාර්ගයේ තැනින් තැන බුද්ධ ප්‍රතිමා හා බෞද්ධ ආරාම සංකීර්ණ ඉදිකළහ. ඒවාට බලය ආරෝපනය කළේ සර්වඥ ධාතු තැන්පත් කිරීමෙනි. එපමණක් නොව වෙළෙඳ කණ්ඩායම් සතු වෛද්‍ය හා වෙනත් පහසුකම් ද ඒ ඒ තැන්වල ස්ථාපනය කර ඇත. වර්තමානයේ කැලිපෝනියාවේ සිට වොෂින්ටනය දක්වා ජංගම කුටි සහිත රථවලින් යන මිෂනාරී කණ්ඩායම් තැනින් තැන ආගමික මධ්‍යස්ථාන පිහිටුවන ආකාරයෙන් එය වටහාගත හැක. භික්ෂූහු වෙළෙඳ තවලම් සමග ගමන් කළහ. වෙළෙඳුන් ඉදිරිපත්ව සේද මාවතේ තැනූ බෞද්ධ මධ්‍යස්ථානවලට විවිධ ජාතීන් අනුග්‍රහය දක්වා ඇත. නොයෙකුත් ජන කොටස් එක්ව බුදුරදුන්ට ගෞරව දක්වන අයුරු පෙන්වන සිතුවම් සේද මාවතේ තිබෙන ඩුන්හම් ආශ්‍රමයේ දක්නට තිබේ.4. ආගමික ග්‍රන්ථකවර සමාජයකට, කවර ජන වර්ගයකට වුවත් කියවිය හැකි බසකින් ආගමික ග්‍රන්ථ සකස් කළයුතු යි. බුදුදහම ටිබෙට්, චීන, ජපන් ආදී භාෂාවලින් රෙදි, තල්පත්, කඩදාසි ආදියෙහි ලියා තිබේ. දේශය, කාලය හා භාෂාව අනුව යමක් පිළිබඳ යථාර්ථය හෙවත් ධර්මය වෙනස් නොවන බව බුදුරදුන් පෙන්වා දී ඇත. කුමන බසකින් ලියා තිබුණත් ධර්මය යනු එකම දෙයකි. ලෝකයේ ප්‍රථම වරට බුද්ධ ර්මය මුද්‍රණය කළේ චීනයේ ය. එකලක්ෂ තිස්දහසක් ඵලක මත ධර්මය මුද්‍රණය කර ඇත. බුදුදහම ප්‍රචාරය වීමට ග්‍රන්ථ ද උපකාර විය.බුදුදහම ගැන මෙහි දී හැඳින්වීමක් කිරීම සුදුසු යැ යි මම සිතමි. ලෝකය පිළිබඳ ඉගැන්වීම බුදුදහමේ එන වැදගත් කරුණකි. සත්‍යාබෝධය කළහැකි වන්නේ ඒ ගැන තේරුම් ගැනීමෙනි. ඉන්ද්‍රියන්ගේ හා මනසෙහි ක්‍රියාකාරීත්වය අවබෝධ කරගැනීම විමුක්තිය ලබන්නට හේතුවන බව කියන්නේ බුදුදහම පමණි. එහි අන්තර්ගත. විද්‍යාව වන්නේ ලෝකය පිළිබඳ අවබෝධ කරගැනීම යි. ස්වාභාවික ක්‍රියාවලියක් ලෙස බාහිර ලෝකය සම්බන්ධයෙන් ඉන්ද්‍රියන් මගින් ලබාගන්නා ප්‍රතිබිම්බ ඔස්සේ මනස තුළ ගොඩනැගෙන දෙය සැබෑ වශයෙන් ම බාහිර ලෝකය යැයි අප තීරණය කරන්නේ කෙසේ ද ? බාහිර ලෝකයක් පවතියි යන්න බුදුදහම කිසිවිටෙකත් ප්‍රතික්ෂේප නොකරන බව මම සහතිකව ම පවසමි.එසේ නම් බුදුදහම කියන්නේ කුමක් ද? බාහිර ලෝකය පවතින ආකාරය හෙවත් එහි නියම ස්වරූපය ඔබ සෘජුව දකින්නේ නැත. රසායනික හා විද්‍යුත් ක්‍රියාකාරිත්වය මත දත්ත මොළයට ගලා ඒම මිනිසා අත්දකින සාමාන්‍ය දෙයකි. ඉන්ද්‍රිය හා අරමුණ අතර ඇතිවන සබඳතාවයේ ප්‍රතිඵලය නිර්මාණය කරන්නේ මනස යි. ආලෝකය මගින් ඇසට යොමුකරන අරමුණ පිළිබඳ සංඥාව විද්‍යුත් ක්‍රියාවලියක් තුළින් මනසට යයි. ඔබගේ මනසෙහි මැවෙන්නේ මායාවකි. එවිට ඇතිවන ඉන්ද්‍රීය විඤ්ඤාණය අනුව “මම ඔබ දකිමි” යනුවෙන් පවසයි. නමුත් සැබැවින්ම මා “ඔබ” යැයි කියා කෙනකු දකින්නේ නැත. බුදුදහම කියන අන්දමට ඔබත්, මමත් සිටින්නේ මනස තුළ ය. සිරුරෙහි රුධිරය හා රසායනික ද්‍රව්‍ය ගලන අන්දම විද්‍යාවෙන් දැකිය හැකි වුවත්, මනසෙහි ඇතිවන සිතිවිලි කෙබඳු දැ යි දකින්නට නොහැක. බෞද්ධයෝ මෙම ඉන්ද්‍රිය ක්‍රියාකාරිත්වය ගැන අවබෝධ කරගන්නට බොහෝ වෙහෙසෙති. කෙනකුට ඒ ගැන අවබෝධයක් නොමැති නම්, බාහිර ලෝකය පිළිබඳ යථාර්ථය තේරුම් ගත නොහැක..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105181</link>
    <topic>එ ජා ආරක්ෂක මණ්ඩලයේරටවල් ගණන වැඩි විය යුතුයි</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ ආරක්ෂක මණ්ඩලයට අයත් සාමාජික රටවල සංඛ්‍යාව වැඩිවිය යුතු බවට ශ්‍රී ලංකා හා ඉන්දීය රජයන් එකඟත්වයට පැමිණ තිබේ.මීට අමතරව එම ආරක්ෂක මණ්ඩලයේ ස්ථිර සාමාජිකත්වය සහිත මුල් පෙළේ රටක් ලෙස ඉන්දියාව නම් කිරීම සඳහා පූර්ණ සහාය ලබා දෙන බව ශ්‍රී ලංකා රජය අවධාරණය කර ඇත.නිල සංචාරයක් සඳහා ඉන්දියාවට ගිය විදේශ කටයුතු ඇමැති මහාචාර්ය ජී.එල්.පීරිස් මහතා සහ ඉන්දීය අගමැති ආචාර්ය මන් මෝහන් සිං, මුදල් ඇමැති ප්‍රනාබ් මුඛර්ජි, විදේශ කටයුතු ඇමැති එස්.එම්. ක්‍රිෂ්ණා, ජාතික ආරක්ෂක උපදේශක ශිව ශංකර් මෙනන්, විදේශ ලේකම් නිරූපමා රාඕ මහත්ම මහත්මීන් අතර පැවැති විශේෂ සාකච්ඡාවලදී මේ බව අනාවරණය වී තිබේ.දශක තුනකට ආසන්න කාලයක් මේ රටේ පැවැති ත්‍රස්තවාදී ගැටුම් වලින් පසුව අද වන විට ස්ථාවර මට්ටමකට ශ්‍රී ලංකාව පැමිණ තිබෙන අතර වේගවත් සංවර්ධන කටයුතු පිළිබඳවද මෙහිදී සාකච්ඡාවට බඳුන් වී ඇතැයි ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.පසුගිය වසරේ ජූනි මාසයේදී ජනාධිපති මහින්ද රාජපක්ෂ මහතාගේ ඉන්දීය සංචාරයෙන් පසුව අද වන විට ලබා තිබෙන සංවර්ධනය පිළිබඳවද කලාපීය මෙන්ම අන්තර් ජාතික සංවර්ධන කටයුතු පිළිබඳවද මෙහිදී වැඩි අවධානය යොමු කළ බව එම කාර්යාලය කියයි.ඊට අමතරව ශ්‍රී ලංකාවේ වත්මන් තත්ත්වය පිළිබඳව අවධානය යොමුකළ දෙරටේ නියෝජිතයන් මේ රටේ පැවැති ගැටුම්වලින් පසුව ජාතික ප්‍රතිසංධානයකට යොමු වීම සඳහා හොඳ අවස්ථාවක් නිර්මාණය වී තිබෙන බවටද පිළිගෙන තිබේ.මේ අතර ශ්‍රී ලංකා රජය ගෙන යන වැඩපිළිවෙළ ඉදිරියට ගෙන යමින් ශ්‍රී ලංකාවේ දෙමළ පක්ෂ සමඟ තවදුරටත් සාකච්ඡා කරමින් ඔවුන් සමඟ සුහදව කටයුතු කිරීමේ අවශ්‍යතාව පෙන්වා දී ඇත.අභ්‍යන්තර වශයෙන් අවතැන්වූවන් නැවත පදිංචි කරීමේ කටයුතු පිළිබඳව අගය කළ ඉන්දීය නියෝජිතයෝ නීතිය හා සාමය ඉදිරියටත් පවත්වාගෙන යාමට උගත් පාඩම් හා ප්‍රතිසංධාන කොමිසම ප්‍රයෝජනවත් වෙතැයි ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105182</link>
    <topic>ශ්‍රී මහා බෝමළුව බැතිමතුන්ගෙන් පිරී ඉතිරෙයි</topic>
    <author>කිත්සිරි වනසිංහ, අනුරාධපුර විශේෂ සරත් මනුල වික්‍රම අනුරාධපුර මධ්‍යම විශේෂ සහ හිදෝගම සමූහ</author>
    <content>දාන, සීල, භාවනාවන්ට මුල්තැන දෙමින් පිළිවෙතින් පෙළගැසුණ දස දහස් සංඛ්‍යාත වූ බෞද්ධ බැතිමතුන්ගෙන් හා උවසු උවැසියන්ගෙන් අනුරාධපුර ජය ශ්‍රී මහා බෝධි මළුව ඊයේ (17) අලුයම පමණ වන විට පිරී ගියේය.රුවන්වැලි මහා සෑය, මිරිසවැටිය, ථූපාරාමය, අභයගිරිය, ජේතවනාරාමය හා මිහින්තලේ මිස්සක පව්ව ප්‍රධාන අටමස්ථානයේ සෑම වෙහෙර විහාරස්ථානයක් ම බැතිමතුන්ගෙන් පිරී පැවතිණි.2600 වැනි ශ්‍රී සම්බුද්ධත්ව ජයන්තිය මෙවර බෞද්ධ ජනතාව මහ ඉහළින් ම සමරන බව ශ්‍රී මහා බෝධි මළුවට පැමිණ සිටි බැතිමතුන්ගෙන් ම පෙනී යන බව අටමස්ථානාධිපති පල්ලේගම සිරිනිවාස නාහිමිපාණෝ ශ්‍රී මහා බෝධිය අභියස පැවැති ආගමික වතාවත්වලට එක් වෙමින් ප්‍රකාශ කළහ.වෙසක් පුන් පොහෝ දින වසරක් පාසා ශ්‍රී මහා බෝධීන් වහන්සේ උදෙසා සිදු කෙරෙන කිරිපිඬු පූජාව මෙවරත් අනුරාධපුර ශ්‍රී සම්බුද්ධ ජයන්ති විහාරස්ථානයේ සිට සාධු නාද මධ්‍යයේ පෙරහරින් බෝධි මළුව කරා ගමන් ගත්හ.නුගේතැන්නේ පඤ්ඤානන්ද නාහිමිපාණන්ගේ ප්‍රධානත්වයෙන් මේ පූජාව ශ්‍රී මහා බෝධීන් වහන්සේ උදෙසා පූජා කිරීම අටමස්ථානාධිපති නාහිමිපාණන් වහන්සේ සිදුකළහ.මේ අතර උතුරු මැද පළාත් ප්‍රධාන ඇමැති බර්ටි පේ‍්‍රමලාල් දිසානායක මහතාගේ ප්‍රධානත්වයන් සෑම පොහෝ දිනකම බෝධි මළුවේ පැවැත්වෙන ධර්ම දේශනාව ද එහි පැමිණ සිටි සැදැහැවත් කාගේත් සිත් ඇද බැඳ ගන්නට සමත් විය.එමෙන්ම අපේ ගම සංවර්ධන පදනමේ සභාපති ඇමැති දුමින්ද දිසානායක මහතා විසින් පස්වන වරටත් සංවිධානය කර තිබූ සීල, සමාධි, භාවනා වැඩසටහන ඊයේ පෙරවරුවේ මිරිසවැටිය චෛත්‍යරාමාධිපති ඊතලවැටුණුවැවේ ඥානතිලක හිමිපාණන්ගේ ප්‍රධානත්වයෙන් ආරම්භ විය.හිමිදිරි උදෑසන ශ්‍රී මහා බෝධි මළුවෙන් ඇසුණු ගණ්ඨා නාදය මුළු මහමෙව්නාවේම පිරී සිටි බෞද්ධ ජනයාගේ සිත් සතන් සනසාලන්නට සමත් විය. සාධු නාද මැද පෙළගැසුණු බැතිමත්හු රුවන්වැලි සෑ පෙත්මඟ ඔස්සේ බෝධි මළුව කරා ගමන් ගත්හ.ශ්‍රී මහා බෝධි මළුව හා අවට පරිසරය අතුරු සිදුරු නැතිව බැතිමතුන්ගෙන් පිරී පැවතීම නිසා අධික තදබදක් ද පැවතුණි. බෝධීන් වහන්සේ උදෙසා වූ උදෑසන ගිලන්පස හා බුද්ධ පූජාවට වෙනදාට වඩා දහස් සංඛ්‍යාත ජනතාවක් එක්ව සිටීම ද විශේෂත්වයකි.ශ්‍රී මහා බෝධි මළුවේ හා මහමෙව්නාවේ පෙහෙවස් සමාදන් වූ බෞද්ධ ජනයා උදෙසා දානමාන පිළිගැන්වීමට ද බොහෝ දෙනෙකු නොඉවසිලිමත්ව එක්ව සිටීම ද තවත් විශේෂත්වයකි.මේ අතර ග්‍රාමීය මට්ටමින් අනුරාධපුර දිසාවේ සෑම වෙහෙර විහාරස්ථානයක ම පාහේ විශේෂ ආගමික වැඩසටහන් සංවිධානය කර තිබුණි. දිවයිනේ නන් දෙසින් ඇදී එන ජනයා උදෙසා දන්සැල් රැසක් ද අනුරාධපුර හා අවට ප්‍රදේශවල සංවිධානය වී තිබුණි. දස දෙසින් ඇදී ආ බෞද්ධ ජනයා නිසා පූජා භූමියේ ද දැඩි වාහන තදබදයක් ද දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105183</link>
    <topic>දළදා මැදුරට මහ සෙනඟක්</topic>
    <author>ඉන්දික පොල්කොටුව</author>
    <content>දෙදහස් හයසියවෙනි ශ්‍රී සම්බුද්ධත්ව ජයන්තිය නිමිත්තෙන් මහනුවර ඓතිහාසික ශ්‍රී දළදා මාලිගාවට පැමිණි දස දහස් සංඛ්‍යාත බොදු බැතිමතුන්ගෙන් ශ්‍රී දළදා මාලිගා පුදබිම හා ඒ ආශ්‍රිත ප්‍රදේශය ඊයේ (17) උදෑසන සිට පිරී ඉතිරී ගියේය.දිවයිනේ නන්දෙසින් පැමිණි බොදු බැතිමත්හු සැදැහැතියෙන් යුතුව දළදා සමිදු වැඩ පුදා ගත්හ.දළදා සමිදු වැදපුදා ගැනීම සඳහා පැමිණි බැතිමතුන් හට දන්සල් ඔස්සේ සංග්‍රහ කිරීමට රාජ්‍ය ආයතන හා විවිධ සංවිධාන ක්‍රියා කරනු ලැබූ අතර රට තුළ ඉතාමත් සාමකාමී වාතාවරණයක් පැවතීම හේතුවෙන් අනෙක් වසරවලට සාපේක්ෂව මෙවර නිදහසේ දළදා සමිදු වැදපුදා ගැනීමට ජනතාව හැකිවීම සුවිශේෂී තත්ත්වයකි.මේ අතර දළදා සමිදු වැදපුදා ගැනීමට පැමිණි බැතිමතුන්ගෙන් මහනුවර අවට සිද්ධස්ථානද පිරී තිබෙනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105184</link>
    <topic>අමාදහර සදහම් වෙසක් කලාපයලේක්හවුස් ඉදිරිපිටදී ඇරැඹෙයි</topic>
    <author>සුභාෂිනී සේනානායක පණ්ඩුක සමරසේකර</author>
    <content>2600 වැනි සම්බුද්ධත්ව ජයන්ති උත්සවය නිමිත්තෙන් ලේක්හවුස් මන්දිරය ඉදිරිපිට ඊයේ (17) වෙසක් පොහෝදා අමාදහර සදහම් වෙසක් කලාපය ආරම්භ විය.ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙලිය රඹුක්වැල්ල, සංස්කෘතික හා කලා කටයුතු ඇමැති ටී.බී. ඒකනායක මහත්වරුන්ගේ ප්‍රධානත්වයෙන් අමාදහර සදහම් වෙසක් කලාපය ආරම්භ කෙරිණි.අමාදහර සදහම් වෙසක් කලාපය සඳහා ශ්‍රී ලංකා ටෙලිකොම් පූර්ණ අනුග්‍රහය ලබා දී තිබේ.අමාදහර සදහම් වෙසක් කලාපයේ 21 වන වරටත් පවත්වන දර්ශණීය වෙසක් කූඩු සංදර්ශනයක් පැවැත්වේ.ලේක්හවුස් සේවක සේවිකාවන් ඉදිරිපත් කරන බොදු බැති ගී සැදැහැ ගී සහ රූකඩ සංදර්ශනයක් පැවැත්වෙන අතර අමාදහර සදහම් වෙසක් කලාපයට මාධ්‍ය අනුග්‍රහය දෙරණ රූපවාහිනී, දෙරණ එෆ්.එම්, දිනමිණ සහ බුදුසරණ පුවත්පත් මගින් ලබා දේ. අමාදහර සඳහම් වෙසක් කලාපයේ විදුලි ආලෝකය විවෘත කිරීම ප්‍රවෘත්ති හා ජනමාධ්‍ය අමාත්‍ය ආචාර්ය කෙහෙලිය රඹුක්වැල්ල, සංස්කෘතික හා කලා කටයුතු ඇමැති ටී.බී. ඒකනායක, සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ශ්‍රී ලංකා ටෙලිකොම් සමාගමේ ප්‍රධාන විධායක නිලධාරී ග්‍රෙග් යන්ග් යන මහත්වරුන්ගේ ප්‍රධානත්වයෙන් සිදු කෙරිණි.මෙම අවස්ථාවට රක්ෂණ භාර අරමුදලේ සභාපති සේනක අබේගුණසේකර ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, මුදල් අධ්‍යක්ෂ ශාන් ෂන්මුගනාදන්, සාමාන්‍යාධිකාරී අභය අමරදාස, සමාගමේ ලේකම් කුමුදු ගුණවර්ධන, කර්තෘමණ්ඩල ප්‍රධාන පරිපාලන නිලධාරී රෝහණ ආර්යරත්න, බෙදාහැරීම් කළමනාකාර සුනිල් සෙන්දනායක , විශේෂ ව්‍යාපෘති හා මහජන සම්බන්ධතා කළමනාකරු ජී.එස්. ඉලේසිංහ, මෙහෙයුම් කළමනාකාර මහේන්ද්‍ර රොඩ්රිගෝ යන මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105185</link>
    <topic>ලක්වාසී බෞද්ධ ජනතාවසම්බුද්ධත්ව ජයන්තිය ඉහළින් සමරති</topic>
    <author>සුභාෂිණි සේනානායක, රක්ෂණ ශි‍්‍රයන්ත හා මානෙල් පුෂ්පකුමාරි</author>
    <content>සකල ලෝකවාසීන්ගේ අතිමහත් ගෞරවාදරයට පාත්‍ර වූ සම්මා සම්බුදුරජාණන් වහන්සේගේ බුද්ධෝත්පත්තියෙන් වසර 2600 ක් සපිරුණු ඊයේ (17) වෙසක් පොහෝ දිනය ලක්වැසි ජනතාව මහත් ඉහළින් සැමරූහ.තෙමඟුල් අසිරියේ උදාවත් සමඟ ඊයේ පෙරවරු 5.45 සිට 5.50 දක්වා විහාරස්ථානවල පැවැත් වූ ඝන්ඨා නාදයෙන් මුළු රටම රැව් පිළි රැව් දුන්නේය.රටපුරා වෙසෙන බෞද්ධ ජනතාව සිල් සමාදන් වූ අතර සියලු විහාරස්ථානවල සුදෝ සුදුවතින් සැරසුනු සැදැහැවතුන්ගෙන් පිරී ඉතිරිනි.දිවයින පුරා විහාරස්ථානවල දාන, සීල, භාවනා ඇතුළත් ප්‍රතිපත්ති පූජාද, පැවැත් වූ අතර ආමිස පූජාවලට මුල්තැන දෙමින් වෙසක් සැරසිලිවලින් මුළු රටම ලෙලදුනි.2600 වැනි ශ්‍රී සම්බුද්ධත්ව ජයන්ති උළෙල පූර්ණ රාජ්‍ය අනුග්‍රහය යටතේ පැවැත්වූ අතර රටපුරා විවිධ ස්ථානවල විවිධ පුණ්‍ය කටයුතු සංවිධානය කර තිබුණි.වෙසක් දන්සැල්, දර්ශනීය වෙසක් තොරණ, භක්ති ගී ගායනා වැඩසටහන් රටපුරා පැවැති අතර වෙසක් සිරියෙන් රටම ප්‍රබෝධමත්ව වී තිබිණි.කොළඹ නගරයේ දර්ශණීය තොරණ 15 ක්ද, කොළඹ තදාසන්න ප්‍රදේශවල තොරණ 26 ක් පමණද ප්‍රදර්ශනය කෙරුණු අතර, ලේක්හවුස් වටරවුම, ගංගාරාම විහාරස්ථානය අවට හා බෞද්ධාලෝක මාවත අලංකාර වෙසක් පහන් කූඩු සහිත සැරසිලිවලින් සූසැදි වෙසක් කලාපයන්ගෙන් බැබලිනි. බොරැල්ල, තොටළඟ, පෑලියගොඩ නවලෝක, දෙමටගොඩ, ග්‍රෑන්ඩ්පාස්, කොස්ගස්හන්දිය, මරදාන ඩීන්ස් පාර, පිටකොටුව, බැස්ටියන් මාවත, කොළඹ 7 බෞද්ධාලෝක මාවතේ බෞද්ධ සම්මේලනය අසළ, ශ්‍රී ලංකා රූපවාහිණී සංස්ථාව ඉදිරිපිට, තුන්මුල්ල හන්දිය, ගාලු මුවදොරපිටිය, හුණුපිටිය ගංගාරාමය, කොම්පඤ්ඤවීදිය, සර් ජේමිස් පීරිස් මාවත, බේබෲක් පෙදෙස ස්ථානවල දර්ශණීය තොරණ ප්‍රදර්ශනය කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105186</link>
    <topic>බෞද්ධ මන්දිරයේදීජනපති අටසිල් සමාදන් වෙයි</topic>
    <author/>
    <content>දෙදහස් හයසිය වැනි ශ්‍රී සම්බුද්ධත්ව ජයන්තිය සමරමින් පිළිවෙතින් පෙළගැසුණු ජනාධිපති මහින්ද රාජපක්ෂ මහතා ජනාධිපති මන්දිරයේ පිහිටා ඇති බෞද්ධ මන්දිරයේදී ඊයේ (17) අටසිල් සමාදන් විය. ශ්‍රී ලංකා අමරපුර මහා සංඝ සභාවේ සභාපති අග්ගමහා පණ්ඩිත අතිපූජ්‍ය කොටුගොඩ ධම්මාවාස නාහිමියෝ මෙහිදී ජනාධිපති මහින්ද රාජපක්ෂ මහතා ඇතුළු පිරිස අෂ්ට ශීලයේ පිහිටවනු ලැබූහ.එහිදී මහා සංඝරත්නය වෙනුවෙන් දානය පිරිනැමීමටද ඒ මහතා එක් වූ අතර අනතුරුව අරලියගහ මන්දිරයේ පැවැති ධර්ම දේශනය ශ්‍රවණය සඳහා එක් විය. මෙම ධර්ම දේශනය මෙහෙයවන ලද්දේ සුනේත්‍රා දේවී පිරිවෙන් විහාරාධිපති පූජ්‍ය මැදගොඩ අබේතිස්ස හිමියන් විසිනි.මේ අතර අරලියගහ මන්දිරය පරිශ්‍රයේ පිහිටා ඇති ජය ශ්‍රී මහා බෝ සමිඳු ශාඛාව අභියසට ගොස් බෝ සමිඳු වෙත බුද්ධ පූජාව පිළිගැන්වීය.මේ අවස්ථාවට තායිලන්තයෙන් පැමිණි අභිධර්මය පිළිබඳ මහාචාර්ය සුචාත් නාකෝන් මහතාගේ ප්‍රධානත්වයෙන් යුත් බෞද්ධ දූත පිරිස ජය ශ්‍රී මහා බෝ සමිඳු ශාඛාව අභියසට ගොස් පුෂ්පෝපහාර දැක්වූහ. අධ්‍යාපන ඇමැති බන්දුල ගුණවර්ධන, තාක්ෂණ හා පර්යේෂණ ඇමැතිනී පවිත්‍රා දේවී වන්නිආරච්චි සහ ශ්‍රී ලංකා නාවික හමුදාවේ උප ලුතිනන් යෝෂිත රාජපක්ෂ මහත්ම මහත්මීහුද ජනාධිපති මන්දිරයේදී සිල් සමාදන් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105187</link>
    <topic>හරිත පාලමෙන්ඉන්ධන ඉතිරියක්</topic>
    <author>සන්ධ්‍යා කරුණාරත්න</author>
    <content>මහනුවර වැව හරහා ඉදිකිරීමට යෝජිත හරිත පාලම මඟින් වසරකට ඉන්ධනවලට වැය වන රු. මිලියන 26ක මුදලක් ඉතිරි වන බව මානව සුරැකුම් පදනමේ සභාපති වෛද්‍ය රත්නසිරි බණ්ඩාර මහතා පවසයි.මහනුවර මල්වතු මහා විහාරය අසල වැව ඉස්මත්තේ සිට මීටර් 135ක් පමණ දිගින් යුතුව දිගන පාර දක්වා මේ හරිත පාලම ඉදිකිරීමට යෝජිතය. 2600 වැනි ශ්‍රී සම්බුද්ධත්ව ජයන්තිය නිමිත්තෙන් “බහුජන හිතාය – බහුජන සුඛාය” බුද්ධ වචනයට පරිසමාප්ත අර්ථයක් ලබා දෙමින් මේ හරිත පාලම ඉදිකිරීමට නියමිත ය. සියම් මහා නිකායේ මල්වතු පාර්ශ්වයේ ජ්‍යෙෂ්ඨ අනුනායක නියංගොඩ විජිතසිරි හිමියන් ගේ සභාපතිත්වයෙන් පැවැති 2600 වැනි සම්බුද්ධත්ව ජයන්ති ජනාධිපති මෙහෙයුම් කමිටුව මඟින් මේ පාලම ඉදිකිරීම අනුමත කර තිබේ.වෘක්ෂ ලතා හා වැල් වර්ග පාලම දෙපස සිටුවන අතර එමඟින් පරිසර වායු දූෂණය වැළැක්වීම සිදු කෙරේ. ඒ අනුව වසරකට වාහනවලින් පරිසරයට මුදා හැරෙන කාබන්ඩයොක්සයිඩ් ටොන් 6498ක් අඩු කර ගත හැකි බවද වෛද්‍ය රත්නසිරි බණ්ඩාර මහතා පවසයි.වැව වටා වාහන ගමන් කිරීමේදී මීටර් 1150ක දුර ප්‍රමාණයක් ගමන් කළ යුතු අතර මේ පාලම ඉදිකිරීමෙන් එම දුර ප්‍රමාණය මීටර් 135ක් දක්වා අඩු කෙරේ. එමෙන්ම ඉදිකෙරෙන පාලම දෙපස වෘක්ෂලතා සිටුවීමෙන් එය පාලමක් ලෙස බාහිරට නොපෙනේ. මෙමඟින් වායු දූෂණය අඩු කිරීමෙන් පිළිකා, හදවත් හා පෙනහලු රෝගවලට ද විසඳුමක් ලැබේ.වායු දූෂණය ඉහළ මට්ටමක පවතින බවට පසුගිය කාලයේ දී මහනුවර නගරය මහත් ආන්දෝලනයකට ලක්වූ බවත්, මේ හරිත පාලම ඊට කදිම විසඳුමක් වන බවත් වෛද්‍ය රත්නසිරි මහතා ප්‍රකාශ කරයි.මීට අමතරව මහනුවර ශික්ෂණ රෝහලට ගිලන් රථවලින් හා වෙනත් වාහනවලින් රෝගීන් රැගෙන ඒමේදී වැව වටා ගමන් කිරීමට වැඩි කාලයක් ගත කිරීමට සිදුවන නිසා රෝගීන් මිය ගිය අවස්ථා ද, අසාධ්‍ය වූ අවස්ථා ද බොහොමයක් පවතියි. මේ පාලම ඉදිකිරීමෙන් එවැනි හානිදායක අවස්ථා රැසක් වළක්වා ගැනීමට මඟ පාදන බවත් ඔහු ප්‍රකාශ කළේ ය.දිනකට මහනුවර වැව වටා වාහන 30,000ක් පමණ එහා මෙහා යන අතර වාහනවලින් වැව වටා ප්‍රවාහනය කරන මඟීන්ගේ සංඛ්‍යාව ලක්ෂයක් පමණ වේ. වැව වටා ඇති වන තදබදය හේතුවෙන් මිනිස් ශ්‍රම පැය 50,000ක් පමණ අපතේ යන බවට ගණන් බලා ඇත. ද්විත්ව මාර්ග හරිත පාලම ඉදිකිරීමෙන් මෙසේ අපතේ යන මිනිස් ශ්‍රමය රටේ සංවර්ධන කාර්යට ප්‍රයෝජන ගත හැකි බව ද වෛද්‍යවරයා කීය.ශ්‍රී දළදා මාළිගාව අසල වසා ඇති මාර්ගය විවෘත කරන ලෙස ඇතැම් විද්වතුන් ඉල්ලා සිටියත් එය විවෘත කිරීමෙන් බෝම්බ ප්‍රහාරයට ලක්වූ මේ ලෝක උරුමයට හානියක් වනු ඇතැයි ද බෝම්බ ප්‍රහාරය නිසා භූ කම්පනයකට ලක්වූ දළදා මාලිගාව ආරක්ෂා කර ගත යුතුය. මේ සියලු ගැටලුවලට හරිත පාලම ඉදිකිරීම විසඳුමක් වනු ඇතැයි වෛද්‍ය බණ්ඩාර මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105188</link>
    <topic>සරසවි නායකත්ව පුහුණු පාඨමාලාවේසමාරම්භක උත්සවය ජනපති ප්‍රධානත්වයෙන්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවලට මෙවර බඳවා ගන්නා නවක සිසුන් සඳහා ක්‍රියාත්මක කරන නායකත්ව හා ධනාත්මක ආකල්ප වර්ධනය කිරීමේ පාඨමාලාවේ සමාරම්භක උත්සවය මෙම 23 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පැවැත්වේ.මෙවර විශ්වවිද්‍යාලවලට සිසුන් 20000 ක් බඳවා ගැනෙන අතර ඔවුන් සියලු දෙනාට මෙම පුහුණුව ලබා දෙනු ඇත. ආරක්ෂක අමාත්‍යංශයට අයත් පුහුණු මධ්‍යස්ථාන 28 කදී මෙම පුහුණු පාඨමාලාව පැවැත්වේ.මුල් අවස්ථාවේ දී සිසුන් 10000 කට මෙම පුහුණුව ලබා දෙන අතර මෙය නේවාසික සති 3 ක පාඨමාලාවකි. මෙහිදී සිසුන්ගේ ආරක්ෂාව සම්බන්ධයෙන් ආරක්ෂක අමාත්‍යංශය වැඩපිළිවෙළක් යොදා ඇති අතර කාන්තාවන්ට හා පිරීමින්ට වෙන් වෙන් වශයෙන් නවාතැන් පහසුකම් සළසා ඇත.සිසුන්ගේ ආත්මාභිමානය වර්ධනය කර ගැටුම් මානසිකත්වයෙන් තොර තරුණ තරුණියන් පිරිසක් බිහි කිරීම මෙම පාඨමාලාව ක්‍රියාත්මක කිරීමේ මුලික පරමාර්ථය බව උසස් අධ්‍යාපන ඇමැති එස්. බී. දිසානායක මහතා පැවසීය. නවක සිසුන්ට, උසස් පෙළ අධ්‍යාපනය හා විශ්වවිද්‍යාල අධ්‍යාපනය අතර වෙනස හදුන්වා දීම, ගෝලීය වෙනස්කම් හා ශ්‍රී ලාංකික සමාජ ආර්ථිකය පිළිබඳ වෙනස්කම් පැහැදිලි කරදීම, ශ්‍රී ලංකාවේ දැක්ම හා අනාගත ගමන් මඟ ගැන විචාරාත්මක දැනුමක් ලබා දීම, සෑම සිසුවෙක් සඳහා ම ක්‍රමෝපායන ජීවන සැලැස්මක් ස කස්කර ගැනීමට මඟ පෙන්වීම අරමුණු කොට ගෙන මෙම පාඨමාලාව ක්‍රියාත්මක කිරීමට උසස් අධ්‍යාපන අමාත්‍යංශය පියවර ගෙන ඇත.සිසුන්ගේ පෞරුෂත්ව, ගුණ ධර්ම වර්ධනය, නායකත්ව ගුණාංග වර්ධනය හා කණ්ඩායම් ක්‍රියාකාරකම් වර්ධනය, න්‍යායාත්මක දැනුම ප්‍රායෝගිකව ක්‍රියාත්මක කර ගැටලු විසඳා ගැනීමට මඟ පෙන්වීම ද මෙමඟින් අපේක්ෂා කෙරේ. මෙම පාඨමාලාව අවසානයේ දී රාජ්‍ය හා පෞද්ගලික අංශය පිළිගත් සහතිකපතක් ද සිසුන්ට ලබා දීමට උසස් අධ්‍යාපන අමාත්‍යංශය පියවර ගෙන ඇත. මෙම පුහුණුව සඳහා සහභාගී වන ලෙස දන්වා මේවන විට සියලු සිසුන්ට ලිපි යොමු කර තිබේ.හමුදා කඳවුරු අශ්‍රිතව මෙම පාඨමාලාව පැවැත් වුවද, මෙය කිසිසේත් ආයුධ පුහුණුවක් නොවන බවත් ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n1105189</link>
    <topic>මැනිං වෙළෙඳ පොළ ඩෙංගු මදුරු ආකරයක්</topic>
    <author>සන්ධ්‍යා කරුණාරත්න</author>
    <content>කොළඹ මැනිං වෙළෙඳපොළේ ඩෙංගු මදුරුවන් බෝවීම ඉහළ ගොස් ඇතැයි සෞඛ්‍ය අමාත්‍යාංශය පවසයි. ඩෙංගු මදුරුවන් ආකරයක් බවට පත්ව ඇති මැනිං වෙළෙඳපොළ ප්‍රදේශයේ පිරිසුදු කිරීම් 19, 20 දෙදින ජනාධිපති ඩෙංගු කාර්ය සාධක බලකාය මගින් සිදු කරන බව අමාත්‍යාංශය සඳහන් කරයි. ඩෙංගු මදුරුවන් බෝ කරන ස්ථානයන් පවත්වාගෙන යන්නන්ට එරෙහිව නීත්‍යානුකූල පියවර ගන්නා බවද අමාත්‍යාංශය තවදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051810</link>
    <topic>ශ්‍රී ලංකා-පිලිපීන ගුවන් ගමන් ඇරඹෙයි</topic>
    <author/>
    <content>ශ්‍රී ලාංකිකයන්ට පිලිපීනයට ඇතුළුවීම සඳහා වීසා නිකුත් කිරීමට හා දෙරට අතර ගුවන් ගමන් ආරම්භ කිරීමට පිලිපීන රජය කැමැත්ත පළකර ඇත.ශ්‍රී ලංකා අගමැති දී. මූ ජයරත්න මහතා පිලිපීනයේ කළ සංචාරයේදී මේ පිළිබඳ පිලිපීන ජනාධිපතිවරයා සමඟ සාකච්ඡාවකින් මේ තීරණය ගෙන ඇත.දෙරට අතර ආරක්ෂක කටයුතු හුවමාරුකර ගැනීම සම්බන්ධව ද මෙහිදී සාකච්ඡා කෙරිණි.පිලිපීනය හා ශ්‍රී ලංකාව අතර සබඳතා ඉතා දීර්ඝ ඉතිහාසයක් පුරා දිවෙන බවත්, රාජ්‍ය තාන්ත්‍රික මට්ටමින් ශ්‍රී ලංකා රජයට පිලිපීනය විශාල වශයෙන් උපකාර කර තිබෙන බවත් අගමැති දි. මූ. ජයරත්න මහතා පවසයි.පිලිපීනය සමඟ වෙළෙඳ හා ආර්ථික සබඳතා ගොඩනැංවීම සඳහා මේ සංචාරය ඉතා වැදගත් වූ බවත්, ශ්‍රී ලංකාවේ ආයෝජන සඳහා පිලිපීනයට ආරාධනා කරන බවත්, අගමැතිවරයා පෙන්වා දුන්නේය.පිලිපීනයට ගුවන් ගමන් ආරම්භ කිරීම මඟින් හා වීසා නිකුත් කිරීමෙන් ශ්‍රී ලාංකිකයන්ට විශාල වශයෙන් රැකියා අවස්ථා බිහිවන බවද අගමැති දී. මූ. ජයරත්න මහතා වැඩිදුරටත් කීය.අගමැති ලේකම් එස්. අමරසේකර, පිලිපීනයේ ශ්‍රි ලංකා තානාපති නාවලගේ බෙනෙට් කුරේ මහත්වරු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051811</link>
    <topic>හොර රහසේ මැණික් ගැරූ ඇලහැර දෙදෙනෙක් දැලේ</topic>
    <author>ඇළහැර සමූහ</author>
    <content>ඇළහැර, අඹං ගඟ, කිඳන් පහ නමැති ප්‍රදේශයේ ගල් ළිඳ ස්ථානයේ නවීන පන්නයේ යන්ත්‍රා්පකරණ උපයෝගී කරගෙන අනවසරයෙන් මැණික් ගැරීමේ නිරතව සිටි පුද්ගලයන් දෙදෙනකු බකමූණ පොලිසිය උදේ අත්අඩංගුවට ගෙන තිබේ.පොලිසියට ලැබුණු තොරතුරකට අනුව, කණ්ඩායම් දෙකකින් යුත් නිලධාරීන් පිරිසක් වැටලීම සිදුකළ අවස්ථාවේ සැකකරුවන් යන්ත්‍රෝපකරණ හා කිමිදුම්කරුවන් යොදා මැණික් ඉල්ලම් ගොඩ ගනිමින් සිටි බව පොලිසිය කියයි.රත්නපුර ප්‍රදේශයේ සිට පැමිණි සැකකරුවන් කිමිදුම්කරුවන් යොදා අඩි 20ක් පමණ ගැඹුරට අඹං ගඟ ඉවුරේ පතලක් සකස් කර මැණික් ඉල්ලම් සොයමින් නිරත වී තිබේ.පොලිසිය විසින් අත්අඩංගුවට ගත් උපකරණ අතර, සිලින්ඩර් 4 අශ්ව බල 90 ක ධාරිතාවක් ඇති ඇන්ජිමක්, කිමිඳුම් කට්ටල 02ක්, ඔක්සිජන් ටැංකි 02 ක්, වැලි සහ ඉල්ලම් ඉවත් කරන අඟල් හයේ විශ්කම්භයක් ඇති බට කීපයක්, මැණික් ගැරීමේ වට්ටි ඇතුළු උපකරණ රැසක් පොලිසිය විසින් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051812</link>
    <topic>නිසි බලධරයකු නොමැතිකමින්උකුවෙල ප්‍රා. සභාව අමාරුවේ</topic>
    <author>මාතලේ සමූහ දයා අබේවීර</author>
    <content>නිසි බලධාරියකු නොමැතිවීම නිසා උකුවෙල ප්‍රාදේශීය සභාවේ මුදල් ගෙවීම ඇතුළු එදිනෙදා කටයුතු අඩාල වී ඇති අතර මේ නිසා ප්‍රදේශයේ මහජනතාව හා සභාවේ කාර්ය මණ්ඩලය මහත් අසීරුතාවට ලක්වී සිටිති.පළාත් පාලන මැතිවරණය වෙනුවෙන් උකුවෙල ප්‍රාදේශීය සභාව විසුරුවා හැරීමත් සමඟම එහි පාලන බලධාරියා ලෙස එවකට හිටපු උකුවෙල ප්‍රාදේශීය ලේකම්වරිය පත් කළ අතර පසුගිය අප්‍රේල් 26 වැනිදා සිට ඇය වෙනත් ප්‍රාදේශීය ලේකම් කොට්ඨාසයකට ස්ථාන මාරුවීමක් ලබා ගොස් ඇත.උකුවෙල ප්‍රාදේශීය ලේකම් කාර්යාලයේ වැඩ ආවරණය කිරීම සඳහා පල්ලේපොළ ප්‍රාදේශීය ලේකම්වරයා පත්කොට ඇති නමුත් ප්‍රාදේශීය සභාවේ බලධාරියා ලෙස පත්වීමක් ලබා දී නැති නිසා මේ තත්ත්වය උදාවී තිබේ.එම ප්‍රාදේශීය සභාවට ඉදිරිපත් කර තිබූ නාම යෝජනා පත්‍රයක අඩුපාඩුවක් නිසා එම නාම යෝජනා පත්‍රය ප්‍රතික්ෂේප වීමෙන් අධිකරණයේ නඩුවක් පැවරීම හේතුවෙන් නියමිත දිනයේ මැතිවරණය නොපැවැත් වූ අතර තවමත් ඒ සඳහා දිනයක් නම් කොට නැති අතර මේ නිසා සභාවේ වැඩ තවදුරටත් බලධාරියකු යටතට පත් කිරීම අත්‍යවශ්‍ය වී ඇත.මේ අතර කිසිවකුගේ සොයා බැලීමක් නොමැතිවීම නිසා උකුවෙල ප්‍රදේශයේ සනීපාරක්ෂක කටයුතු පවා නිසි පරිදි සිදු නොවන බව ප්‍රදේශවාසීහු පවසති. උකුවෙල පොදු වෙළෙඳ පොළේ අලුතින් ඉදිකර ඇති වැසිකිළිය ද ඉබි යතුරු දමා තවමත් ප්‍රයෝජනයට ගැනීමට නොහැකිව පවතින බව වෙළෙඳ පොළේ ව්‍යාපාරිකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051813</link>
    <topic>තෝරාගත් බෝධි වෘක්ෂ 5ක්ආරක්ෂිත ශාක ලෙසට පත් කෙරේ</topic>
    <author>ශීලා උඩුවර</author>
    <content>ඓතිහාසික වැදගත්කමින් යුත් තෝරාගත් බෝධි වෘක්ෂ 5 ක් ආරක්ෂිත වෘක්ෂ ලෙස ප්‍රකාශයට පත් කිරීමට පරිසර අමාත්‍යාංශය පියවර ගනී.මේ යටතේ කළුතර බෝධිය, නිට්ටඹුව නිට්ටා බෝධිය, යක්කල විදියවත්ත දේවාලයේ බෝධිය, මහනුවර දළදා මාලිගය ආසන්නයේ පිහිටි වැල් බෝධිය සහ ගම්පහ මාකෙවිට සුදු බෝධිය යන බෝධීන් වහන්සේලා ආරක්ෂිත වෘක්ෂ ලෙස ප්‍රකාශයට පත්කෙරේ.ඓතිහාසික වැදගත්කමකින් යුත් බෝධි වෘක්ෂ අනාගත පරම්පරාවට එලෙසින්ම වැඳුම් පිදුම් කිරීම සඳහා සංරක්ෂණය කිරීමට වහාම පියවර ගන්නැයි පරිසර ඇමැති අනුර ප්‍රියදර්ශන යාපා මහතා පරිසර අමාත්‍යාංශයේ ඉහළ නිලධාරීන්ට උපදෙස් දුන්නේ.මෙරට වැදගත් බෝධීන් වහන්සේලා සඳහා මෙතෙක් රාජ්‍ය අනුග්‍රහය සහිතව නෛතික ආරක්ෂාව ලබාදී නොමැති නිසා දෙදහස් හයසිය ශ්‍රී සම්බුද්ධත්ව ජයන්තිය නිමිත්තෙන් මෙම පියවර ගත් බව ඇමැතිවරයා කීය.මෙම වැඩ සටහන දිගටම ක්‍රියාත්මක කරන බවත් ප්‍රථම අදියරට මෙම බෝධීන් වහන්සේලා තෝරාගෙන ඇති බවත් ඇමැතිවරයා කීය.වන සත්ත්ව හා වෘක්ෂලතා ආරක්ෂාක ආඥා පනත යටතේ මෙම සංරක්ෂණ ක්‍රියාවලිය සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051814</link>
    <topic>කෝප්සිටිය බිඳ පලායාමට තැත්කළපුද්ගලයෙක් අත්අඩංගුවට</topic>
    <author>අසේල කුරුළුවංශ හාගාමිණී චන්ද්‍රසේන කටුගස්තොට සමූහ</author>
    <content>කටුගස්තොට කෝප්සිටි වෙළඳ සල බිඳ රුපියල් එක්ලක්ෂ තිස්දහදක් පමණ වටිනා කිරිපිටි පැකට් තොගයක් සොරකම් කැර පලා යෑමට උත්සහ කළ පුද්ගලයෙක් පොලිසිය විසින් පසුගියදා (15) අත්අඩංගුවට ගනු ලැබ තිබේ.අත්අඩංගුවට ගත් පුද්ගලයාගෙන් කළ ප්‍රශ්න කිරීම්වලින් පසු සිද්ධියට සම්බන්ධ තවත් පුද්ගලයන් දෙදෙනකු කටුනායක ප්‍රදේශයේදී පොලිසිය අත්අඩංගුවට ගෙන ඇත.සැකකරුවන් 13 දා අලුයම වෙළෙඳ සැල බිඳ කිරිපිටි තොගය පිටතට ගන්නා අවස්ථාවේ අසල්වැසියකු එය දැක පොලිසියට දැනුම් දී තිබේ. පොලිසිය එම ස්ථානයට පැමිණ එක් සැකකරුවෙකු අත්අඩංගුවට ගෙන ඇති අතර සැකකරුවන් දෙදෙනකු මහවැලි ගඟට පැන පීනා පලාගොස් තිබේ.මෙම පුද්ගලයන් කටුගස්තොට අලදෙණිය, හෑ දෙණිය, අරඹේකඩේ ප්‍රදේශවල වෙළෙඳසැල් විශාල සංඛ්‍යාවක් බිඳ භාණ්ඩ සොරාගෙන තිබෙන බව පොලිස් පරීක්ෂණ මඟින් අනාවරණය වී ඇත. කටුගස්තාට පොලිසියේ අපරාධ අංශයේ ස්ථානාධිපති පොලිස් පරීක්ෂක හේමන්ත බණ්ඩාර පොලිස් පරීක්ෂක මංජුල හේරත් මහත්වරුන්ගේ මෙහෙයවීමෙන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051815</link>
    <topic>රට අභ්‍යන්තරයටගිඟුරුම් සහිත වැසි</topic>
    <author>රක්‍ෂණ ශි‍්‍රයන්ත</author>
    <content>දිවයිනේ අභ්‍යන්තර ප්‍රදේශවල අද (18) ගිඟුරුම් සහිත වැසි බලාපොරොත්තු විය හැකි බවත්, ඇතිවිය හැකි අකුණු අනතුරුවලින් ප්‍රවේශම් වීමට අවශ්‍ය පියවර ගන්නා ලෙසත් කාලගුණ විද්‍යා දෙපාර්තමේන්තුව පවසයි.බස්නාහිර පළාත හා ගාල්ල මාතර දිස්ත්‍රික්කවල වැසි ස්වල්පයක් ඇතිවිය හැකි බවත්, මුහුද රළු නොවන අතර, සුළඟේ වේගය පැයට කිලෝමීටර් 20 ත් 40 ත් අතර අගයක් ගන්නා බවත් කාර්යයේ නියුතු කාලගුණ විද්‍යාඥ ගයනා හෙන්දවිතාරණ මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051816</link>
    <topic>ව්‍යාජ මුදල් නෝට්ටු සමඟකැකිරාවේ අයෙක් කොටුවෙයි</topic>
    <author>රක්‍ෂණ ශි‍්‍රයන්ත</author>
    <content>ව්‍යාජ මුදල් නෝට්ටු සමඟ කැකිරාව මහජන බැංකුව ඉදිරිපිට දී පෙරේදා (16) සවස සැකකරුවකු අත්අඩංගුවට ගැනීමට කැකිරාව පොලිසිය සමත් වී ඇත.මේ සැකකරු මරදන්කඩවල ප්‍රදේශයේ පදිංචිකරුවකු වන අතර, අත්අඩංගුවට ගන්නා අවස්්ථාවේ ව්‍යාජ රුපියල් දෙදහසේ නෝට්ටුවක් හා ව්‍යාජ රුපියල් දහසේ නෝට්ටු තුනක් තිබී ඇත.කැකිරාව පොලිස් ස්ථානයේ පොලිස් පරීක්‍ෂක මලලසේකර මහතා ඇතුළු නිලධාරීන් පිරිසක් සැකකරු අත්අඩංගුවට ගෙන ඇත. අපරාධ පරීක්‍ෂණ දෙපාර්තමේන්තුවේ ව්‍යාජ මුදල් නෝට්ටු ඒකකයේ සහාය ඇතිව වැඩිදුර විමර්ශන පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051817</link>
    <topic>ගණිකා නිවාසයක් පවත්වාගෙන ගිය අයකුට රුපියල් 50,000ක් දඩ</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>ගණිකා නිවාසයක් පවත්වාගෙන යමින් එය කළමනාකරණය කළේ යැයි කියන තැනැත්තෙකු හා එම ස්ථානයෙහි ගණිකා වෘත්තියෙහි යෙදීමට රැඳී සිටියේ යැයි කියන කාන්තාවන් දෙදෙනෙකු මීගමුව පොලිසිය මඟින් අත්අඩංගුවට ගෙන මීගමුව මහේස්ත්‍රාත් අධිකරණයට 11 දා ඉදිරිපත් කරන ලදී.මීගමුව අතිරේක මහේස්ත්‍රාත් ඩබ්ලිව්. කේ. දුලානි, එස්. වීරතුංග මහත්මිය ඉදිරියේදී චූදිතයන් වරද පිළිගත්තේය.ගණිකා නිවාසය පවත්වාගෙන ගිය තැනැත්තාට රු: 50000 ක දඩයක් නියම කර එය නොගෙවන්නේ නම් මාස 6ක සිර දඬුවමක් ද, ගණිකා වෘත්තියේ යෙදීමට රැඳී සිටියේ යැයි කියන කාන්තාවන් දෙදෙනාට එක් අයෙකුට රු: 500/- බැගින් දඩයක්ද, ගෙවන ලෙස නියෝග කර, දඩ මුදල නොගෙවන්නේ නම් එක් කාන්තාවකට මාස 3 බැගින් සිරදඬුවම් නියම කරන ලදී.2011 මැයි 10 දින හෝ ආසන්න දිනයකදී මෙම තිදෙනාම මීගමුව පොලිසිය විසින් කුඩාපාඩුව ප්‍රදේශයේ නිවෙසකදී අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=n11051818</link>
    <topic>කුරුඳුවත්තේ ඩෙංගු පිලවුන් සිටිනිවාස 36කට නොතීසි</topic>
    <author>ජීවනී පතිරණ</author>
    <content>කොළඹ 07, කුරුඳුවත්ත ප්‍රදේශයේ ඩෙංගු පිලවුන් සිටි නිවාස 36 කට එරෙහිව නොතීසි නිකුත් කිරීමට කොළඹ මහා නගර සභාවේ ජන සෞඛ්‍ය දෙපාර්තමේන්තුව පියවර ගෙන තිබේ. එම ප්‍රදේශයේ ඉකුත් දින (14) නිවාස 427 ක් සෝදිසි කර ඉන් නිවාස 255 ක් ඩෙංගු බෝවීමට ඉඩ ඇති ස්ථාන ලෙස හඳුනාගෙන ඇත.මීට පෙරද කුරුඳුවත්ත ප්‍රදේශය පරීක්ෂාවට ලක් කර අවශ්‍ය උපදෙස් ලබා දුන්නද එය ක්‍රියාත්මක කිරීමට ජනතාව උනන්දු වී නොමැති බව පෙනී ගොස් ඇත.පර්චස් 30 සිට 80 දක්වා වූ බිම් ප්‍රමාණවල පිහිටි නිවාසයන්හි මෙසේ ඩෙංගු පරීක්ෂාව සිදු කර තිබේ.කුරුඳුවත්ත ප්‍රදේශයෙන් හඳුනාගත් ඩෙංගු රෝගීන්ගේ සංඛ්‍යාව 22 කි. සමස්ථයක් ලෙස ගත් කළ එම ප්‍රදේශයේ සියයට 60 ක ඩෙංගු වැඩිවීමක් වාර්තා වී තිබේ.මෙවර ලබා දුන් උපදෙස් ක්‍රියාත්මක නොකරන නිවැසියන්ට එරෙහිව වහාම නඩු පැවරීමට කටයුතු කරන බවද ජන සෞඛ්‍ය දෙපාර්තමේන්තුව වැඩිදුරටත් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105181</link>
    <topic>උඩවලව-හිඟුරආරඇළ කණ්ඩිය අබලන්</topic>
    <author>උඩවලව සමූහ බී. ඒ. පොඩි මහත්තය</author>
    <content>උඩවලව වැවේ සිට ජලය ගෙන යන ප්‍රධාන දකුණු ඇළ ඇඹිලිපිටිය හිඟුරආර ප්‍රදේශයේදී ඇළ කණ්ඩිය සේදී ගොස් ඉතා අබලන් තත්ත්වයකට පත්වී ඇත.ගොවි පවුල් 25000 කගේ පමණ ප්‍රයෝජනය සඳහා ඇති මෙම ඇළ උඩවලවේ සිට දකුණු ප්‍රදේශයට අයත් රන්න දක්වා අවට කෙත්වතු සරු කරමින් නගර කිහිපයක ජනතාවගේ පානීය ජල අවශ්‍යතාවද ඉටු කරමින් ගලා බසී. චන්ද්‍රිකා වැව ජලාශය හරහා ගලා යන මෙම ඇළ වටිනා සම්පතකි.එබැවින් මේ ඇළ කැඩී ගියහොත් මෙම ප්‍රදේශවල ජනතාවට ජලය සොයා වලවේ ගඟට පවා යාමට සිදුවනු ඇත. මෙම අබලන්වී ඇති ස්ථානය අලුත්වැඩියා කරදෙන ලෙස ප්‍රදේශයේ ගොවි සංවිධාන කිහිපයක් මගින් මහවැලි අධිකාරියෙන් ඉල්ලීම් කර ඇති නමුත් මෙතෙක් ඒ පිළිබඳව පියවරක් ගෙන නොමැත.එබැවින් සිදුවීමට යන මෙම මහත් විපත කෙරෙහි බලධරයන්ගේ අවධානය යොමු කරවන්නේ නම් එය ප්‍රදේශයේ ගොවිජනතාවට කරනු ලබන මහත් සේවාවකි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105182</link>
    <topic>මාදම්පේ වැසියනටකඩුපිටි ඔය පාලමතවමත් සිහිනයක්...</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>අවස්ථා තුනක් මුල් ගල් තබා පසුව ඉදි කිරීම් ආරම්භ කළත් පසුව එම කටයුතු අතරමග නවතා දැමීම නිසා මාදම්පේ තොඩුවාව මාර්ගයේ කඩුපිටි ඔය හරහා පාලම සිහින පාලමක් වූ නිසා තමන් තවමත් ජීවිත පරදුවට තබා අඟුලක් මගින් එගොඩ මෙගොඩ යන බව තොඩුවාව ප්‍රදේශවාසීහු පෙන්වා දෙති.කඩුපිටි ඔය තොඩුවාව ඉරණවිල මායිමේදී මුහුදට වැටේ. පසුගිය කාලයේදී නීති විරෝධීව වැලි ගොඩ දමන්නන් ඉවක් බවක් නොමැතිව වැලි ගොඩ දැමීම නිසා මෙම ඔය දැන් ගැඹුරු වී ඇති බවත් කියති. පල්ලිය, පන්සල, පාසල්, රෝහල් මෙන්ම ජීවිතයේ අවශ්‍ය දෑ ගැනීමටත් මාදම්පේ නගරයට යා යුතුයි. කඩුපිටි ඔය හරහා මාදම්පේට දුර කිලෝමීටර් තුනක් හෝ නැත. පාලම නොමැති නිසා මහවැව හරහා යා යුතුවේ. එවිට කිලෝමීටර් 6 – 7 ක් යා යුතු වේ.මතක ඇති කාලයක සිට තමන්කඩුපිටි ඔය හරහා පාලමක් ලබා දෙන ලෙසට ඉල්ලු බව තොඩුවාව ජනතාව කියති. මැතිවරණ කාලවලදී එන අය පාලම සඳහා පොරොන්දු දෙති. එහෙත් පාලම නම් මෙතෙක් ඉදිවී නැත.1977 – 94 කාලයේ බලයේ සිටි එජාප ආණ්ඩුව කාලයේදී හිටපු ඇමතිවරයෙකු වූ අභාවප්‍රාප්ත හැරල්ඩ් හේරත් මහතා පාලමට මුල්ගල තැබීය. ඒ 1980 දී තරමය. ඊට පසුවත් මුල්ගලක් තැබිණි. ඒ අතර 1997 මැයි මස 18 වන දින එවකට සෞඛ්‍ය මහාමාර්ග සමාජ සේවා ඇමැති ඒ. එච්. එම්. ෆවුසි මහතා ද පාලම සඳහා මුල්ගලක් තැබීය. ටික දිනකින් මාර්ග සංවර්ධන අධිකාරිය යකඩ තොගයක් ද ගෙනැවිත් ඉදිකිරීම් අරඹන ලදී.එහෙත් ටික දිනකින් පාලම ඉදි කිරීම නතර කර පිරිස ආම්පන්න ද රැගෙන ආපසු ගිය අතර ගෙනා සමහර යකඩ කඳන් තවමත් අවුරුදු ගණනාවක් ගතවීත් කැලෑවැදී හා ගඟේ තිබෙනු දැක ගත හැකි වේ. පාලම ඉදිවනු ඇතැයි සතුටු වූ තොඩුවාව ජනතාව පාලම් සිහිනය බොඳවීම නිසා බලාපොරොත්තු කඩකරගෙන සිටිති. පසුගිය කාලයේදී පාලම වෙනුවෙන් තැබූ මුල්ගල් දෙකක් කුපිත වූ පිරිසක් ඔයට දැමූ බවත් ඔවුහු කියති. කෙසේ හෝ ෆවුසි ඇමැතිවරයා තැබූ මුල්ගල ද කැලෑවට යට වී ඇත.මැද තොඩුවාවේ එම්. නදිකා මහත්මිය මෙම පාලම නිසා අප වසර ගණනාවක සිට බැට කනවා. පාලම ඉදි වූවා නම් අපට පයින් හරි මාදම්පේට ගියෑකි. පාලම නැති නිසා අප ත්‍රිවිලයක් අරන් තමයි මාදම්පේ යන්නේ. යන්න විතරක් රුපියල් 450 ක් යනව. පාලම තනා දුන්නොත් පිං යයි ද කීවාය.මතෙවිගේ ශාන්ත මහතා තොඩුවාව ධීවරයන් වාසය කරන ගම්මානයක්. ඔවුන් විශාල මත්ස්‍ය අස්වැන්නක් නෙලා ගන්නවා. මාදම්පේ දුම්මල සුරිය උඩුබද්දාව කුලියාපිටිය පැත්තේ සිට සංචාරක මාළු වෙළෙඳුන් ප්‍රමාණයක් එනවා. ඔවුන් එන්නේ මාදම්පේ තොඩුවාව මාර්ගයෙන්. කඩුපිටි ඔය හරහා පාලමක් නැති නිසා මේ පා පැදි වෙළඳුන් ඔය හරහා අගුලකින් එන්නේ. ඒකට මුදල් ගෙවිය යුතුයි.මැද තොඩුවාවේ ආර්. ඒ. නිර්මලී මහත්මිය රාත්‍රි කාලයේදී මෙම තොටුපලේ අඟුල ක්‍රියාත්මක වෙන්නේ නැහැ. එවිට අපට හදිසියකට මාදම්පේට යා යුත්තේ තොඩුවාව හරහා. වැසි දිනවල ඔය පිටාර ගැලුවාමත් අඟුල නැති වෙනවා. සමහර කාලවලදී මාසයක් පමණ නැති වුණාම මාදම්පේ පාසල් වලට යන දරුවන් තමයි දුක් විඳින්නේ. ඡන්දය කාලවලදී අපේ ගම්වලට එන අය කියන්නේ පාලම හදන බවයි. හැබැයි තවම පාලම හැදිලා නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105183</link>
    <topic>හඟුරන්කෙත-අධිකාරගම පාරේ තාර ගැලවී වළවල් හෑරිලා</topic>
    <author>හඟුරන්කෙත සමූහ රාජා ගුණරත්න</author>
    <content>හඟුරන්කෙත සිට අධිකාරගම දක්වා දිවෙන කිලෝමීටර් 6 ක් පමණ වූ මාර්ගයේ වාහන ධාවනය තබා පයින්වත් ගමන් කිරීමට නොහැකි තත්ත්වයක් උදා වී ඇත.මෙම මාර්ගයේ තාර හා ගල් ගැලවී විශාල වළවල් සෑදී ඇත. බෝක්කු හා කාණු අවහිර වී ඇති නිසා වැසි දිනවල ජලය ගලා යන්නේ පාර දිගේය.රන්දෙණිගල රජ මාවතට අධිකාරගම හන්දියේදී සම්බන්ධ වන මෙම මාර්ගයේ බස් රථ වල හා වෑන් රථ වල ගමන් කරන විට ඔන්චිලි පදිමින් තොටිල්ලේ නැළවෙන ආකාරයට පැද්දෙමින් ගමන් කිරීමට සිදු වන බව මගීහු පවසති.වැලි, මැටල්, හා එළවළු පැට වූ ලොරි විශාල ප්‍රමාණයක් දින පතා මෙම මාර්ගයේ ධාවනය වන නිසා මෙම තත්ත්වය උදා වන බව ප්‍රදේශවාසීහු පවසති.ඊට අමතරව මාර්ගය දෙපස වල් බිහි වී ඇති නිසා වංගු වලදී රියදුරන් මහත් අසීරුතාවකට පත් වන බවද පවසති. මේ නිසා ප්‍රදේශවාසී ජනතාව දැඩි දුෂ්කරතාවකට පත්ව සිටින අතර ගමනාගමනයටද ඉතා අපහසු බව බස් රථ රියදුරෝ පවසති. මේ පිළිබඳව අදාල බලධාරීන්ගේ අවධානය යොමු කර කඩිනමින් මෙම මාර්ගය ප්‍රතිසංස්කරණය කිරීමට පියවර ගනු ඇතැයි ප්‍රදේශවාසීහු අපේක්ෂා කරති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105184</link>
    <topic>දේවහූව බෙහෙත් ශාලාවේ-මාතෘ නිවාසයේ නේවාසික පහසුකම් නෑ</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>ග්‍රාමීය ජනතාවගේ ප්‍රයෝජන සඳහා පිහිටුවා තිබෙන දේවහූව බෙහෙත් ශාලාව හා මාතෘ නිවාසයෙන් තමන්ට නිසි ප්‍රයෝජනයක් නොලැබෙන බව ගම්මු කියති.දේවහුව ගොවි ජනපදය හා අවට ගම්මුන්ගේ පහසුවට මෙය ඉදි කර ඇතත් නේවාසිකව ප්‍රතිකාර ලබා ගැනීමට ආඩියාගල හෝ ගලේවෙල රෝහල්වලට ඔවුන්ට යා යුතුව ඇත. දේවහුව බෙහෙත් ශාලාවේ හා මාතෘ නිවාසයේ දැනට සිදු කරන්නේ බාහිර රෝගීන්ට ප්‍රතිකාර ලබාදීම පමණි.පසුගිය කාලයේ මේ මධ්‍යස්ථානයට වාට්ටු ලබාදීමේ සැලැසුමක් තිබුණත් එය මෙතෙක් ක්‍රියාත්මක වී නැත.පසුගිය පළාත් පාලන මැතිවරණයේදී මධ්‍යම පළාත් සෞඛ්‍ය ඇමැතිවරයා මාරුවීමත් සමග ඒ තත්ත්වය උදා වී ඇැති බව ප්‍රදේශවාසීහු පවසති.දිළිඳු ගොවි ජනතාවක් වෙසෙන මේ ප්‍රදේශයේ වෙසෙන රෝගීන්ට රෝගයකට ප්‍රතිකාර ලබා ගැනීමට කි. මී. 12 ක් පමණ ඈතින් පිහිටි ගලේවෙල දිසා රෝහලට යා යුතුය. නැත්නම් කි. මී. 10 ක් පමණ දුරින් පිහිටි ආඬියාගල ග්‍රාමීය රෝහලට යා යුතුය. විශේෂයෙන් සර්පයන්ගෙන් ගොවීන්ට වන හානි වැළැක්වීමටත්, ගැබිනි මවුවරුන් සඳහාත් මේ රෝහලේ වාට්ටු සංකීර්ණයක් පිහිටුවීමේ අවශ්‍යතාව වඩාත් පැන නැගී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105185</link>
    <topic>දෙල්තොට කොළඹිස්ස මාර්ගයේපයින්වත් යන්න බෑ</topic>
    <author>දෙල්තොට සමූහ කුසුම් එච්. ගලගොඩ</author>
    <content>දෙල්තොට සිට මාඋස්සාව කොළඹිස්ස දක්වා දිවෙන මාර්ගය සෑහෙන කාලයක සිට පිළිසකර නො කිරීමේ හේතුවෙන් වාහනයකින් හෝ පයින්වත් යාමට නොහැකි තත්ත්වයක් උදාවී ඇති බැව් ප්‍රදේශවාසීහු පවසති.මේ හේතුන් නිසා දෙල්තොට නගරයේ පාසල්වලට මෙන්ම, බෝපිටිය රාජසිංහ පාසල කරා යන පාසල් දරුවන් මෙන්ම මගී ජනතාවද අසීරුතාවට පත්වී ඇත.වැසි කාලවලදී කිසිසේත්ම මෙම මාර්ගයේ ගමන් කිරීමට නොහැකි තත්ත්වයක් උදා වී ඇති අතර රුපියල් පහක් වටිනා එක ගමන් මාර්ගයක් සඳහා ත්‍රීවීල් රියදුරෝ රුපියල් 300 ක් 330 ක් වැනි අධික මිල ගණනක් අය කරති. මෙම මාර්ගය කඩිනමින් පිළිසකර කර බස් රථ දෙකක් වත් ධාවනය සඳහා යෙදවීමට අදළා බලධාරීන්ගේ අවධානය යොමුකරන මෙන් ප්‍රදේශවාසී ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105186</link>
    <topic>කුලියාපිටිය මූලික රෝහලේ දැඩි සත්කාර ඒකකය වහලා  </topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>කුලියාපිටිය රජයේ මූලික රෝහලේ දැඩි සත්කාර ඒකකය ඉකුත් 4 වැනිදා සිට දින නියමයක් නොමැතිව වසා දමනු ලැබ ඇත. කුරුණෑගල ශික්‍ෂණ රෝහල හැරුණු විට කුරුණෑගල දිස්ත්‍රික්කයේ දැඩි සත්කාර ඒකකයක් පිහිටා ඇත්තේ කුලියාපිටිය රෝහලේයි.රෝහලේ දැඩි සත්කාර ඒකකය වසා දැමීමට සිදුව තිබීම නිසා රෝහලට ඇතුළත් කිරීම සඳහා ගෙනෙන අසාධ්‍ය රෝගීන් බාර ගැනීම නවතා ඇත.අසාධ්‍ය රෝගීන් වෙනත් රෝහල් කරා මාරු කර යැවීමට සිදුව ඇති බව ද රෝහල් ආරංචි මාර්ග පවසයි.රෝහලේ දැඩි සත්කාර ඒකකය වසා දැමීම පිළිබඳව අදහස් දැක්වූ කුලියාපිටිය රෝහලේ වෛද්‍ය අධිකාරී පෝල් රංජිත් මහතා - දැඩි සත්කාර ඒකකයට නියමිත හෙදියන් සංඛ්‍යාව නොමැති වීම, කෘත්‍රිම ශ්වසන යන්ත්‍ර හා වායු සමීකරණ යන්ත්‍ර පද්ධතීන් වරින්වර අක්‍රිය වීම නිසා දැඩි සත්කාර ඒකකය වසා දැමුවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105187</link>
    <topic>බටගොඩ හල්ලන වැව ගොඩවීමෙන්කුඹුරු අක්කර දහසක් පුරන්</topic>
    <author>හල්තොට සමූහ විනිතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ බටගොඩ හල්ලන වැව ගොඩ වීම නිසා කුඹුරු අක්කර දාහකට ආසන්න ප්‍රමාණයක් පුරන් වෙමින් පවතී.රයිගම් බණ්ඩාර රජ සමයේ ඉදිකෙරුණ මේ වැව අක්කර 10ක පමණ ප්‍රදේශයක් පුරා පැතිරී තිබූ අතර වැවේ සොරොව් හා ඇළ මාර්ග විනාශ වීම නිසා ක්‍රමයෙන් වැව අභාවයට පත්ව ඇත. පවුල් ගණනාවක් රක්ෂිත ප්‍රදේශය අත්පත්කර ගෙන නිවාස ඉදිකිරීමෙන් අනතුරුව වැව් ප්‍රදේශය කුඹුරු හා නොයෙක් වගාවන් බවට පත්කර ගෙන ඇතැයි ගම් වැසියෝ පවසති.වැවේ ප්‍රධාන සොරොව්ව වන කඩවල සොරොව්ව නටඹුන්ව පවතින අතර ගම්වැසියන් එහා මෙහා ගමන් කිරීමට ඒදණ්ඩක් ලෙසට භාවිතා කරති.වැව් ජලය උපයෝගී කර ගෙන එදා කුඹුරු අක්කර දෙදාහක් පමණ අස්වැද්දූ ගොවියන්ට අද වර්ෂාව ලැබෙන තුරු බලා සිටීමට සිදුව තිබේ. මේ වැව පිළිසකර කිරීමට හැකි නම් කුඹුරු පුරන්වීම වළක්වා ගත හැකි බව ඔවුහු පවසති.සරත්චන්ද්‍ර අමරතුංග මහතා - වැවේ සොරොව් කැඩිලා ඇළ මාර්ගත් විනාශ වෙලා ක්‍රමයෙන් අභාවයට ගියා. කුඹුරු අක්කර දහයක් දොළහක් වැවට යට වෙලා තියෙනවා. ඒ කුඹුරු අයිති අයට ඒ කාලේ දොඹගොඩ වැලිමඩිය ප්‍රදේශයෙන් ඉඩම් ලබා දීලා පදිංචිකරල තියෙනවා. ඒත් ඒ අය ඒවත් භුක්ති විඳින ගමන් වැවේ ගෙවල් හදාගෙන පදිංචි වෙලා. දැන් පහළ කුඹුරු යාය අක්කර දහස්ගානක් විනාශ වෙලා.එම්.එම්. නිමල් මහතා - කුඹුරු අක්කර 30 ක් විතර තියෙනවා. ඒ කුඹුර වැඩ කරන්නේ වර්ෂා ජලයෙන්. ඒක හරිම අසාර්ථකයි. අපිට වියදම් කරන විදියට මහන්සියේ ප්‍රතිඵල ගන්න බෑ. අද මේ ප්‍රදේශයේ ළිං වලත් වතුර හිදෙනවා. මේ වැව නැවත හදාගන්න පුලුවන් නම් අපිට වතුර ප්‍රශ්නයක් ඇතිවෙන්නෙ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105188</link>
    <topic>සුසාන ගෙය කඩා වැටිලා</topic>
    <author>ඡායාරූපය වාද්දුව එස්. ආර්. පියදාස</author>
    <content>කළුතර ප්‍රාදේශීය සභාවට අයත් පනාපිටිය සුසාන භූමියේ සුසාන ගෙය කලකට ඉහත දී කඩා වැටී බිමට සමතලාවී වසර ගණනාවක් ගතවී ඇතත් තවමත් පිළිසකර කර නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r1105189</link>
    <topic>සංඛමුනි විහාරයේ ඉඩ පහසුකම් මදි:සිසුන්ගේ දහම් අධ්‍යාපනයට බාධා  </topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ජයසූරිය වේල්ල පාරේ “පුබුදුගම” ශ්‍රී සංඛමුනි විහාරස්ථානයේ ඉඩකඩ මදිකම නිසා සිසුන් දහම් පාසල් කටයුතු කරගෙන යන්නේ පන්සල් භූමියේ ගස් කොළන් යටය.මේ ගැන ශ්‍රී සංඛමුනි විහාරාධිපති ඇඹිලිපිටියේ රතන හිමි කියා සිටින්නේ පන්සලට සමීපව ඉඩමක නිවසක් තනා ඇති නිසා පන්සලේ ඉඩකඩ ඇහිරී තිබෙන බවයි.1996 මේ පන්සල ආරම්භ කර ඇත්තේ වැලිසර මූලගන්ධකුටි විහාරාධිපතිව වැඩ විසූ වැලිසර සෝරත හිමි විසිනි.සිසුන් 100 කට ආසන්නව දහම් අධ්‍යාපනය කරන මේ දහම් පාසලේ දරුවන්ට, ඉඩකඩ මදිනිසා මෙසේ අව්වට - වැස්සට ගස් යට ඉගෙනීමේ කටයුතු කිරීමට සිදුවී ඇත.අද වෙනකම් මේ පන්සල් භූමියට ඔප්පුවක් නැහැ. දහම් පාසලටත් ආවාසයටත් දෙකටම ඇත්තේ මේ එකම කුඩා ගොඩනැගිල්ලයි.මේ රටේ දහමට ලැදි දරුවන්ට අත දෙන්න මේ පන්සලට දහම් පාසල් ගොඩනැගිල්ලක් සාදා පරිත්‍යාග කරන්න පින්වතෙක් ඇත්නම් එය අධ්‍යාපනයට දෙන රුකුලකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r11051810</link>
    <topic>තිහගොඩ හොර දැව සමගසැක 6ක් අත්අඩංගුවට</topic>
    <author>තිහගොඩ සමූහ පී. පී. ජී. සුගතදාස</author>
    <content>පොලිසිය විසින් සිදුකරන ලද සෝදිසි මෙහෙයුමකදී බලපත්‍රයක් රහිතව ට්‍රක් රථයක ප්‍රවාහනය කරමින් තිබූ කොස් දැව තොගයක් සැකකරුවන් හය දෙනකු ද සමග අත්අඩංගුවට ගෙන ඇත.සැකකරුවන් 06 දෙනා සහ කොස් දැව තොගය සහිත ට්‍රක් රථය මාතර ප්‍රධාන මහේස්ත්‍රාත් උදේෂ් රණතුංග මහතා වෙත ඉදිරිපත් කිරීමෙන් පසුව විත්තිකරුවන් විසින් වරද පළිගැනීම නිසා එක් අයකුට රුපියල් ලක්ෂ 01 බැගින් ශරීර ඇප මත විත්තිකරුවන් 06 දෙනා මුදාහැර නඩුව මැයි මස 11 දිනට කල් තබන ලදී.පොලිසිය සඳහන් කරන පරිදි අත්අඩංගුවට ගන්නා ලද කොස් දැව තොගයේ වටිනාකම රුපියල් ලක්ෂ 02 පමණ වේ.තිහගොඩ පොලිස් ස්ථානාධිපති පොලිස් පරීක්ෂක චන්දන විජේසේකර, ඇතළු නිලධාරීහු වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=r11051811</link>
    <topic>ලග්ගල අක්කර 500කට ලොකු ලූනු</topic>
    <author>ගලේවෙල මධ්‍යම සමූහ</author>
    <content>මාතලේ දිස්ත්‍රික්කයේ ලග්ගල ප්‍රදේශයේ අක්කර පන්සියයක් ලොකු ලූනු වගාව අලුතින් ආරම්භ කිරීමට කෘෂිකර්ම දෙපාර්තමේන්තුව පියවර ගෙන ඇත. දඹුල්ල, ගලේවෙල හා කිඹිස්ස ගොවිජන සේවා බල ප්‍රදේශවල ලොකු ලූනු වගාව සඳහා වෙන් කර ඇති බිම් ප්‍රමාණය සීමා වෙමින් තිබීම නිසා මෙම පියවර ගෙන ඇත. මේ අනුව ලබන යල් කන්නයේ මාතලේ දිස්ත්‍රික්කයේ ලොකු ලූනු වගා කරන බිම් ප්‍රමාණය අක්කර තුන්දහස (3000) දක්වා ඉහළ යනු ඇත.මේ අතර යෝජිත අක්කර පන්සියයේ ගොවීන්ට වගා කිරීමට ලබාදීමට සිදුවී ඇත්තේ ආනයනික ලොකු ලූනු බීජ බව කෘෂි නිලධාරීහු පවසති. පසුගිය මාස් කන්නයේ දේශීයව බලාපොරොත්තු වූ ලොකු ලූනු බීජ අස්වැන්න කාලගුණය හේතුන් නිසා 40 % දක්වා අඩු වීම මීටය හේතුව බව ඔවුහු පෙන්වා දෙති. එසේ ලූනු බීජ ආනයනයේදී ගුණාත්මක බීජ ලබාදීමට රජය මැදිහත් විය යුතු බවට ගොවීහු අවධාරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105181</link>
    <topic>අපි ආපස්සට යන්නේ නෑ</topic>
    <author/>
    <content>එංගලන්ත කණ්ඩායම මේ වන විට ලොව හොඳම ටෙස්ට් පිල ලෙසට ලේබල් ගත කළත් එළැඹෙන ටෙස්ට් තරගාවලියේදී ශ්‍රී ලංකා පිල අඩියක් හෝ පසුපසට නොගන්නා බව ශ්‍රී ලංකා පිලේ පුහුණුකරු ස්ටුවර්ට්ස් ලෝ ප්‍රකාශ කළේය.එංගලන්ත ටෙස්ට් පිලේ නායක ඇන්ඩෲ ස්ට්‍රවුස් ද ඇතුළත් මිඩිල්සෙක්ස් පිල සමග පැවැති තුන්දින පුහුණු තරගයෙන් කඩුලු 4ක විශිෂ්ට ජයක් ශ්‍රී ලංකා පිලට හිමිවීමෙන් පසුව ලෝ මේ බව පැවසීය.“මේ මොහොතේ වන විට ලොව හොඳම ටෙස්ට් කණ්ඩායම වන එංගලන්තය පරාජය කිරීම පහසු කටයුත්තක් නොවෙයි.පසුගිය මාස 18 එංගලන්ත ටෙස්ට් පිලේ සාර්ථකම කාල වාකවානුවක්. ඔවුනට එරෙහිව යාම අසීරු වුණත් අපි මෙහේ ආවේ පරදින්න නෙවෙයි. ඔවුන් මෙල්ල කරන්න අපිට පුළුවනි. ඒ සඳහා තමයි අපි සැලසුම් කරමින් ඉන්නේ. අපි හොඳට කළොත් සාර්ථක වෙන්න පුළුවනි, ස්ටුවර්ට්ස් ලෝ පැවැසීය.ලොව හොඳම කණ්ඩායමක පුහුණුකරු ලෙස කටයුතු කිරීමට හැකිවීම විශිෂ්ට අවස්ථාවක් ලෙස සඳහන් කළ ලෝ එංගලන්ත සංචාරය ඔහු සතු හැකියාව පෙන්වීමට ලැබුණු අවස්ථාවක් ලෙසට ද සඳහන් කළේය.සුපිරි වේග පන්දු යවන්නා වන ලසිත් මාලිංග ටෙස්ට් පිටියෙන් සමුගැනීමෙන් ශ්‍රී ලංකා පිලේ ඇති වූ හිඩැස පිරවීමට නවක වේග පන්දු යවන්නා වන නුවන් ප්‍රදීප්ට හැකි වනු ඇතැයි ලෝ බලාපොරොත්තුවෙන් පසුවෙයි.මාලිංගයේ හිඩැස පිරවීම අසීරු දෙයක්. නුවන් ප්‍රදීප් ඔහු සතු දක්ෂතා මැනවින් පෙන්වා ඔහුගේ ස්ථානය අත් කර ගනීවි කියලා බලාපොරොත්තු වෙනවා. අවුරුදු 10 - 15 ක් ක්‍රීඩාවේ නිරත විය හැකි ක්‍රීඩකයකු අප සොයා ගත යුතුයි. ස්ටුවර්ට්ස් ලෝ අවසන් වශයෙන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105182</link>
    <topic>සංගක්කාරගේ පිල ජය ගනී</topic>
    <author/>
    <content>ඉන්දීය ප්‍රිමියර් ලීග් තරගමාලාවේ සිය අවසන් තරගයට සහභාගී වූ නායක කුමාර් සංගක්කාර පූනේ වොරියර්ස් පිලට එරෙහිව කඩුලු 6ක ජයක් තම පිල මෙහෙයවීමට සමත් විය.ලකුණු 137ක ජයග්‍රාහි ඉල්ක්කය ඕවර 19.2 කදී කඩුලු 4ක් පමණක් දැවී සපුරාගත් අතර ඩෙකෑන් චාර්ජර්ස් පිල වෙනුවෙන් සනි සොහෙල් ලකුණු 34ක් ද, ෂිකාර් ඩාවන් ලකුණු 28ක් ද, කුමාර් සංගක්කාර ලකුණු 25ක් ද, ජේ.පී. ඩුමිනි ලකුණු 23ක් ද රැස් කළහ. පන්දු යැවීමේදී රාහුල් ෂර්මා ලකුණු 25කට කඩුලු 2ක් දවා ගනු ලැබීය.පළමුව පන්දුවට පහරදුන් පූනේ වොරියර්ස් පිල නියමිත ඕවර 20 තුළදී කඩුලු 9ක් දැවී ලකුණු 136ක් රැස් කළ අතර ඊට මිචෙල් මාර්ෂ් ලකුණු 37ක් ද, මනීෂ් පාණ්ඩේ ලකුණු 23ක් ද, යුවරාජ් සිං ලකුණු 23ක් ද එක් කළහ.පන්දු යැවීමේදී ඩැනියෙල් ක්‍රිෂ්ටීන් ලකුණු 13කට කඩුලු 2ක් ද, අමිත් මිස්රා ලකුණු 26කට කඩුලු 2ක් ද, ප්‍රග්‍යන්ත් ඕජා ලකුණු 35කට කඩුලු 2ක් ද දවාගත්හ.තරගයේ වීරයා සම්මානය අමිත් මිස්රාට හිමිවිය.පූනේ වොරියර්ස් පිල කඩුලු 9ක් දැවී (ඕවර 20) ලකුණු 136 - මිචෙල් මාර්ෂ් 37, මනීෂ් පාණ්ඩේ 23, යුවරාජ් සිං 23 (ඩැනියෙල් ක්‍රිෂ්ටීන් 13/2, අමිත් මිස්රා 26/2, ප්‍රග්‍යන්ත් ඕජා 35/2)ඩෙකෑන් චාර්ජර්ස් පිල කඩුලු 4ක් දැවී (ඕවර 19.2) ලකුණු 138 - සනි සොහෙල් 34, ෂිකාර් ඩාවන් 28, කුමාර් සංගක්කාර 25, ජේ.පී. ඩුමිනි 23, (රාහුල් ෂර්මා 25/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105183</link>
    <topic>ක්‍රීඩා ශක්ති වැඩසටහනට දහසකට අධික ක්‍රීඩක ක්‍රීඩිකාවෝ පිරිසක්</topic>
    <author/>
    <content>ජාතික ක්‍රීඩා සංචිතවලට උතුරු නැගෙනහිර පළාත්වල දක්ෂ ක්‍රීඩක ක්‍රීඩිකාවන් වැඩි පිරිසක් එක් කර ගැනීමේ අරමුණින් ක්‍රීඩා අමාත්‍යාංශය විසින් මුලතිව් දිස්ත්‍රික්කයේ සංවිධානය කළ ‘ක්‍රීඩා ශක්ති’ ශාරිරික යෝග්‍යතා කඳවුරට මුලිතිව් දිස්ත්‍රික්කයේ පාසල් ඇතුලු ක්‍රීඩා සමාජවලින් දහසකට වැඩි තරුණ තරුණියන් පිරිසක් සහභාගී වූ බව ක්‍රීඩා අමාත්‍යාංශය පවසයි.පසුගිය 14, 15 දිනවල මුලතිව් නගරයේ විද්‍යානන්ද පාසල් ක්‍රීඩාංගණයේදී පැවැති ශාරිරික යෝග්‍යතා කඳවුර සඳහා ක්‍රිකට්, හොකී, මලල ක්‍රීඩා, කබඩි, කරාටේ, ජූඩෝ, බොක්සිං, ජිම්නාස්ටික්, පාපන්දු, වොලිබෝල්, බේස්බෝල් යන ක්‍රීඩාවන් ඉලක්ක කරගෙන පැවැත්වූ අතර දිස්ත්‍රික්කයේ මෙතෙක් ආරම්භ කර නොතිබූ ලෙදර් බෝල් ක්‍රිකට් පුහුණුවීම්ද ශ්‍රී ලංකා ක්‍රිකට් ආයතනයේ මූලිකත්වයෙන් ආරම්භ කිරීමට හැකි වී ඇත.ක්‍රීඩා අමාත්‍ය මහින්දානන්ද අලුත්ගමගේ මහතාගේ උපදෙස් පරිදි උතුරු නැගෙනහිර පළාත්වල සිටින දක්ෂ ක්‍රීඩක ක්‍රීඩිකාවන් හඳුනාගෙන ජාතික ක්‍රීඩා සංචිතවලට වැඩි පිරිසක් දායක කරගැනීම සඳහා උතුරු නැගෙනහිර සෑම දිස්ත්‍රික්කයකම ක්‍රීඩා ශක්ති ශාරීරික යෝග්‍යතා පුහුණු කඳවුරු පැවැත්වීමට නියමිත අතර උතුරු නැගෙනහිර පළාතේ ප්‍රථම පුහුණු කඳවුර ක්‍රීඩා අමාත්‍ය මහින්දානන්ද අලුත්ගමගේ සහ පාර්ලිමේන්තු මන්ත්‍රී ශ්‍රී රංගා යන මහත්වරුන්ගේ ප්‍රධානත්වයේ පැවැත්විණි.උතුරු නැගෙනහිර පළාත්වල දක්ෂ තරුණ තරුණියන් රාශියක් සිටියත් පසුගිය කාල පරිච්ඡේදයේ පැවැති යුදමය වාතාවරණය හමුවේ ජාතික ක්‍රීඩා සංගම්වලට දක්ෂ ක්‍රීඩක ක්‍රීඩිකාවන් මේ පළාත්වලින් බිහි කරගැනීමට නොහැකි වුණා.මින් ඉදිරියට උතුරු නැගෙනහිර පළාත්වල ක්‍රීඩා සංවර්ධනය කරමින් ජාතික ක්‍රීඩා සංචිතවලට වැඩි පිරිසක් මේ පළාත්වලින් එක්කර ගැනීමට කටයුතු කරනවා. ක්‍රීඩා ශක්ති වැඩසටහනේ ප්‍රධාන ආරාධිතයා ලෙස සහභාගී වූ ක්‍රීඩා අමාත්‍ය මහින්දානන්ද අලුත්ගමගේ මහතා පැවැසීය.මුලතිව් නගරයේ කිිසිම පාසලක ලෙදර් බෝල් ක්‍රිකට් තිබුණේ නැහැ. අද අපි මුලතිව් නගරයේ ක්‍රිකට් පුහුණුවීම් ආරම්භ කර ඉදිරි මාස 03 ඇතුළත මුලතිව් පාසල් 5ක ලෙදර් බෝල් ක්‍රිකට් පුහුණුවීම් ආරම්භ කිරීමට පියවර ගන්නවා. මුරලිදරන්ල වැඩි පිරිසක් ඉදිරියේදී මේ පළාත්වලින් ධහිවෙනවා දැකීම අපේ අරමුණයි.බේස් බෝල්, වොලිබෝල්, කබඩි, නෙට්බෝල් සංචිතයන්ද මේ පළාතේ ආරම්භ කරනවා. කිලිනොච්චි නගරයේත් ජාත්‍යන්තර ක්‍රීඩා සංකීර්ණයක් අපි දැනටමත් සැලසුම් කර තිබෙනවා. මේ වසරේ මැද භාගයේදී කිලිනොච්චි ක්‍රීඩා සංකීර්ණයේ ඉදිකිරීම් කටයුතු අරඹනවා. උතුරු නැගෙනහිර පළාතේ ක්‍රීඩා සංවර්ධනය වෙනුවෙන් ජනාධිපතිතුමන්ගේ උපදෙස් පරිදි විශාල වැඩ කොටසක් ඉටු කිරීමට ක්‍රීඩා අමාත්‍යාංශය සැලසුම්කර තිබෙනවා යැයි ක්‍රීඩා අමාත්‍යවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105184</link>
    <topic>රෝම ටෙනිස් කිරුළ ෂරපෝවාට</topic>
    <author>රෝමය (ඒ.එෆ්.පී)</author>
    <content>ග්‍රෑන්ඩ් ස්ලෑම් ටෙනිස් සූරතා 3කට හිමිකම් කියන රුසියාවේ සුරූපිනිය මරියා ෂරපෝවා රෝම ටෙනිස් තරගාවලියේ අවසන් තරගයෙන් ඕස්ට්‍රේලියාවේ සමන්තා ස්ටෝසර් ලකුණු 6-2 සහ 6-4ක් ලෙස පරාජය කරමින් වසරකට පසුව ටෙනිස් කිරුළක් ජය ගැනීමට සමත්වූවාය.ෂරපෝවා අවසන් වරට ටෙනිස් සූරතාවක් ජය ගනු ලැබුවේ 2010 වසරේදීය.මේ ජයග්‍රහණය ලබන සතියේ එළැඹෙන ප්‍රංශ විවෘත ටෙනිස් තරගාවලිය සඳහා ෂරපෝවාට කදිම පිටුවහලක් වනු ඇතැයි විචාරකයෝ පවසති.ප්‍රංශ විවෘත ටෙනිස් කිරුළක් ජය ගැනීමට ඇය තවම සමත් වී නොමැති අතර එම තරගාවලියේ අර්ධ අවසන් පූර්ව වටයෙන් ඉදිරියට යාමට ද ඇයට අවස්ථාවක් ලැබී නැත.මේ අතර රෝම ටෙනිස් තරගාවලියේ පිරිමි සූරතාව ජය ගැනීමට සර්බියාවේ නොවැක් ඩ්ජෝකෝවික් සමත් විය.ඔහු වෙතින් පරාජයට පත්වූයේ ජගත් ටෙනිස් ශ්‍රේණිගත කිරීම්වල අංක එකේ පසුවන රෆායල් නඩාල්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105185</link>
    <topic>ක්‍රීඩා සූරතාව ගැමුණු පිලට</topic>
    <author>හෝමාගම සංචාරක</author>
    <content>ජෙනරාල් ශ්‍රීමත් ජෝන් කොතලාවල ආරක්‍ෂක විශ්වවිද්‍යාලීය ක්‍රීඩා තරගාවලියේ ලකුණු 483 ලබාගත් ගැමුණු ඛණ්ඩය සූරතාවය දිනාගත්තේය. ලකුණු 445ක් ලබාගත් පැරකුම් ඛණ්ඩයට අනුසූරතාව හිමි විය. මෙහිදී විජයබා ඛණ්ඩය ලකුණු 438 සහ ගජබා ඛණ්ඩය 284ක් ලබා ගත්හ.හෝමාගම, දියගම මහින්ද රාජපක්‍ෂ ජාත්‍යන්තර ක්‍රීඩා සංකීර්ණයේදී පුරා දින දෙකක් තරගාවලිය පැවැත්විණි.මෙහිදී මලල ක්‍රීඩා, පැසිපන්දු, බැඩ්මින්ටන්, ක්‍රිකට්, රගර්, ස්නූකර්, පිහිනුම්, ස්කොෂ්, ටෙනිස්, වොලිබෝල්, කරාතේ, බොක්සිං ඇතුළු ක්‍රීඩා ඉසව් රැසක් පැවැති අතර, මේ සඳහා කොතලාවල ආරක්‍ෂක විශ්වවිද්‍යාලයේ 26, 27 සහ 28 කාණ්ඩවල ආධුනික නිළධාරීන් සහභාගි වූහ.ජයසංකේත ප්‍රදානය කිරීම, කොතලාවල ආරක්‍ෂිත විශ්වවිද්‍යාලයේ උප කුලපති මේජර් ජෙනරාල් මිලින්ද පීරිස්, බ්‍රිගේඩියර් ඒ. එල්. ඩී. එම්. ගුණසේකර සහ බ්‍රිගේඩියර් රුක්මන් ඩයස් යන මහත්වරුන් විසින් සිදු කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105186</link>
    <topic>නිලූකා සහ කුමාරපාපැදි සූරතා දිනති</topic>
    <author>ආනන්ද ප්‍රේමතිලක හෝමාගම සමූහ</author>
    <content>ජාතික මහා ක්‍රීඩා උළෙලට සමගාමීව බස්නාහිර පළාත් ක්‍රීඩා හා යෞවන කටයුතු අමාත්‍යාංශය මෙහෙයවූ කාන්තා හා පිරිමි පාපැදි (රේසිං) තරගාවලියේ කාන්තා අංශයේ ජය හිමි කරගැනීමට වාද්දුව නිලූකා ශ්‍යාමලී සමත් වූ අතර පිරිමි අංශයේ ජය ගුවන් හමුදාවේ කුමාර අබේසිංහට හිමි විය.දොම්පෙ ලසන්ති ගුණතිලක කාන්තා අංශයේ දෙවැනි ස්ථානයත් මීගමුවේ ප්‍රසාදිකා ද සිල්වා තෙවැනි ස්ථානයත් හිමිකර ගත්තේය. පිරිමි අංශයේ දෙවැනි ස්ථානය දිනා ගැනීමට යුද හමුදාවේ වසන්ත හරිශ්චන්ද්‍ර සමත් වූ අතර තෙවැනි ස්ථානය යුද හමුදාවේහිම දිලීප ප්‍රභාත්ට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105187</link>
    <topic>ඔලිම්පික් මැරතන් සූරයා මිය යයි</topic>
    <author>නයිරෝබි (ඒ. එෆ්. පී.)</author>
    <content>ඔලිම්පික් මැරතන් කෙන්යාවේ සැමී වන්ජීරූ සිය නිවසේ දෙවැනි මහලින් ඇද වැටීමේ හේතුවෙන් ජීවිතක්ෂයට පත් වී ඇත. 24 හැවිරිදි වන්ජීරූගේ මරණය සියදිවි හානි කර ගැනීමක් ද එසේත් නොමැති නම් ඝාතනයක් දැයි පොලීසිය පරීක්ෂණ පවත්වමින් සිටී.විශිෂ්ටතම ධාවන සූරයකු ලොවට අහිමි වුණා. වන්ජීරූගේ නියෝජිත ෆෙඩ්රිකෝ රෝසා සී. එන්. එන්. පුවත් සේවයට පැවසීය.2008 බිජිං ඔලිම්පික් උළෙලේ මැරතන් තරගය පැය 2 කුත් මිනිත්තු 6ක් සහ තත්පර 32 කින් නිමා කොට නව ලෝක වාර්තාවක් තැබූ වන්ජීරූ 2009 වසරේ ලන්ඩන් මැරතන් සහ චිකාගෝ මැරතන් තරග ජයග්‍රහණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105188</link>
    <topic>ඌව රන් ගැටුමේ ජය බණ්ඩාරවෙල මැදි විදුහලට</topic>
    <author>වැලිමඩ විශේෂ - එස්.එම් ෆාරුක්</author>
    <content>වසර 12ක විරාමයකින් පසුව 2011 වර්ෂයේදී නැවත ආරම්භ වූ ‘ඌව රන් ගැටුම’ මහා ක්‍රිකට් තරගයෙන් බණ්ඩාරවෙල සාන්ත ජෝසප් විද්‍යාලය පරදවා බණ්ඩාරවෙල මධ්‍ය මහා විද්‍යාලය කඩුලු 5ක ජයක් ලැබීය.මීට පෙර අවසන් වරට මේ විදුහල් දෙක අතර මහා ක්‍රිකට් තරගයක් පවත්වන ලද්දේ 1999 වර්ෂයේදීය. ඉන් අනතුරුව වසර 12 විරාමයකින් පසුව මෙවර තරගය බණ්ඩාරවෙල මහා නගර සභා ක්‍රීඩා පිටියේදී පැවැත්විණි.කාසියේ වාසිය ලබා ප්‍රථමයෙන් පන්දුවට පහරදීමට තීරණය කළ බණ්ඩාරවෙල සාන්ත ජෝසප් විදුහල් කණ්ඩායම සිය ප්‍රථම ඉනිම සඳහා කඩුලු 9ක් දැවී ලකුණු 173ක් ලබා තිබියදී තරගය අත්හිටුවා තම ප්‍රතිවාදින් වන බණ්ඩාරවෙල මධ්‍ය මහා විද්‍යාලයට පන්දුවට පහරදීම සඳහා ආරාධනා කළේය.බණ්ඩාරවෙල මධ්‍ය මහා විද්‍යාලය සිය ප්‍රථම ඉනිම සඳහා සියල්ලන්ම දැවී ලකුණු 198ක් වාර්තා කළේය.අනතුරුව තම දෙවැනි ඉනිම සඳහා පිටියට පිවිසි බණ්ඩාරවෙල සාන්ත ජෝසප් විද්‍යාලයට ලබා ගත හැකි වූයේ සියල්ලන්ම දැවී ලකුණු 128ක් පමණි.ජයග්‍රහණය සඳහා ලකුණු 103ක ඉලක්කයක් හඹා ගිය බණ්ඩාරවෙල මධ්‍ය මහා විද්‍යාලය ඉතා පහසුවෙන් කඩුලු 5ක් අතැතිව ලකුණු 103ක් ලබා ජයග්‍රහණය වාර්තා කිරීමට සමත් විය.දක්ෂතම පිතිකරුවා ලෙස බණ්ඩාරවෙල මධ්‍ය මහා විද්‍යාලයේ සජිත් ඉෂාන් ද දක්ෂතම පන්දු යවන්නා ලෙසින් එම විද්‍යාලයේම තේමිය පටබැඳී ද, දක්ෂතම තුන් ඉරියව් ක්‍රීඩකයා ලෙස බණ්ඩාරවෙල සාන්ත ජෝසප් විද්‍යාලයේ නලින් ශානක ද සම්මාන දිනූහ.නලින් ශානක බණ්ඩාරවෙල සාන්ත ජෝසප් විද්‍යාලයීය කණ්ඩායමේ නායකත්වය දැරූ අතර ජයග්‍රාහි බණ්ඩාරවෙල මධ්‍ය මහා විද්‍යාලයේ නායකත්වය දරන ලද්දේ තුලිත චාතුර්ය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s1105189</link>
    <topic>බදුලු ක්‍රිකට් ගැටුම ජය පරාජයක් නෑ</topic>
    <author>සොරණාතොට සමූහ සහඌව පළාත් සමූහ</author>
    <content>බදුල්ල ධර්මදුත සහ බදුල්ල ඌව මහ විදුහල් අතර පැවැති 53 වැනි ඌව මහා සංග්‍රාමය ක්‍රිකට් තරගය ජය පරාජයෙන් තොරව නිමාවට පත් විය.මේ විදුහල් දෙක අතර දැනට පැවති තරග 53 න් ඌව මහ විදුහල තරග 16 ක්ද ධර්මදූත මහ විදුහල තරග 12 ක්ද ජය ලබා තිබේ.තරග 25 ක් ජය පරාජයෙන් තොරව නිමාවට පත්වී ඇත. බදුල්ල ක්‍රිකට් ක්‍රීඩාංගණයේ පැවැති මේ තරගයේදී බදුල්ල ඌව මහ විදුහලේ නායකයා ලෙස ටී. එම්. වනසිංහ ද බදුල්ල ධර්මදූත මහ විදුහලේ නායකයා ලෙස සුපුන් දිලංක ද කටයුතු කළහ.තරගයේ හොඳම පිතිකරු ලෙස බදුල්ල ධර්මදූත මහ විදුහලේ සම්පත් සංජීව, හොඳම පන්දු යවන්නා ලෙස ඌව මහ විදුහලේ ටී. එම්. වනසිංහ, සහ තරගයේ වීරයා ලෙස ධර්මදූත මහ විදුහලේ රන්දික විදර්ශන යන ක්‍රීඩකයින් කුසලතා සම්මාන හිමි කර ගත්හ.ජය සංකේත ප්‍රදානය කිරීමේ අවස්ථාවට වාරිමාර්ග ජල කළමනාකරණ අමාත්‍ය නිමල් සිරිපාල ද සිල්වා ඌව පළාත් සභා මන්ත්‍රීවරුන් වන මානෙල් රත්නායක, සුජීව ජයසිංහ, ඌව පළාත් අධ්‍යාපන අධ්‍යක්ෂ පියදාස රත්නායක, අතිරේක පළාත් අධ්‍යාපන අධ්‍යක්ෂ ආනන්ද රත්නායක, බදුල්ල ඩිපෝ කළමනාකරු කේ. එච්. ප්‍රේමලාල් සුජීව ද සිල්වා මහත්වරු ඇතුළු පිරිසක් සහභාගී වූහ.බදුල්ල ධර්මදූත පළමු ඉනිම සියලු දෙනා දැවී 180 රන්දික – 39, සම්පත් – 29, වනසිංහ – 24/6, පැතුම් – 23/2ඌව මහ විදුහල පළමු ඉනිම - 138 වනසිංහ – 29, ධනුක – 22 (රන්දික – 33/7, දිල්ශංක – 32/2)බදුල්ල ධර්මදාන මහ විදුහල දෙවැනි ඉනිම 89 සම්පත් – 36, රන්දික – 25(වනසිංහ – 32/5 ශිරාන් – 22/3)ඌව මහ විදුහල දෙවැනි ඉනිම 80 / 6 දිලංක – 17, හේෂාන් - 16.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s11051810</link>
    <topic>සුපර් ලයන් අයෝමය පුරුෂයා තේරීමේ තරගය වැඩි ගෞරව ගුවන් හමුදාවට</topic>
    <author>එස්.එම්. ෆාරුක් වැලිමඩ විශේෂ</author>
    <content>ශ්‍රී ලංකා සුපර් ලයන් අයෝමය පුරුෂයා තේරීමේ විවෘත තරගාවලියේදී ක්‍රීඩකයන් 40 දෙනෙකු අභිබවා සූරතා හිමිකරගත් පළමු ක්‍රීඩකයින් දසදෙනා අතරට පැමිණීමට ගුවන් හමුදාවේ ක්‍රීඩකයන් අට දෙනෙකුම සමත්වූහ.ගුවන් හමුදාවේ ඩී.එල්.බී. කුමුදු කුමාර සුපර් ලයන් අයෝමය පුරුෂයා කිරුළ දිනූ අතර දෙවැනි හා තෙවැනි ස්ථාන පිළිවෙළින් ඩබ්ලිව්.වී.එන්. අබේසේකර සහ ඩබ්ලිව්.එන්.එස්. අබේසේකර දිනා ගත්හ.ඊට අමතරව පස්වැනි, හයවැනි, හත්වැනි, නවවැනි සහ දසවැනි ස්ථාන ද හිමි වූයේ ගුවන් හමුදාවේ ඒ.ඩී.එන්. ප්‍රනාන්දු, එෆ්.එම්. වසීර්, ඩබ්ලිව්.ඩී.එල්. ඩයස්, එස්.බී. වික්‍රමසිංහ සහ එම්. අජිත් සිල්වා ටය.මසල්ස් මැක්ස් ක්‍රීඩා සමාජයේ චානක ප්‍රියදර්ශන සිව්වැනි ස්ථානය හිමිකරගත් අතර ඇවිලන් ක්‍රීඩා සමාජයේ චමින්ද පීරිස් අටවැනි ස්ථානය දිනා ගත්තේය.බණ්ඩාරවෙල මහ නගර සභා ශාලවේ පැවැති මේ තරගාවලියේ ප්‍රථම ස්ථානය සඳහා මුදලින් රුපියල් 30000ක් ද දෙවැනි ස්ථානය සඳහා රුපියල් 20000ක් ද තුන්වැනි ස්ථානය සඳහා රුපියල් 10000ක් ද පිරිනැමූ අතර සිව්වැනි ස්ථානයේ සිට දස වැනි ස්ථානය දක්වා රුපියල් 2000 බැගින් මුදල් ත්‍යාග පිරිනමන ලදී.මේ තරගාවලියට සමගාමීව පැවැති ඌව පළාතේ තරගකරුවන්ට පමණක් සීමා වූ ඌව සුපර් බොඩි අයෝමය පුරුෂයා කිරැළ දිනා ගැනීමට බණ්ඩාරවෙල සුපර් බොඩි ක්‍රීඩා සමාජයේ ප්‍රියන්ත කුමාර සමත්විය. එම ක්‍රීඩා සමාජයේම එස්.එච්. සම්පත් උදය කුමාර දෙවැනි ස්ථානයත් සුපර් ස්ටාර්ස් ක්‍රීඩා සමාජයේ යූ.ඩී. ප්‍රේමරත්න තෙවැනි ස්ථානයත් දිනා ගත්හ.මේ තරගයේ ප්‍රථම ස්ථානය සඳහා මුදලින් රුපියල් 25000ක් ද දෙවැනි ස්ථානය සඳහා රුපියල් 15000ක් ද තෙවැනි ස්ථානය සඳහා රුපියල් 10000ක් ද පිරිනමන ලදී.ශ්‍රී ලංකා කායවර්ධන හා ශාරිරීක යෝග්‍යතා සම්මේලනය විසින් ඌව පළාත් ක්‍රීඩා අමාත්‍යාංශයේ අනුග්‍රහයෙන් සහ බණ්ඩාරවෙල සුපර් බොඩි ජිම් ක්‍රීඩා සමාජයේ සහයෝගයෙන් සංවිධානය කරනු ලැබූ මේ තරගාවලියේ ප්‍රධාන අමුත්තා ලෙසින් බණ්ඩාරවෙල මහ නගර සභාවේ පුරපති එල්.එම්. චමින්ද විජේසිරි මහතා සහභාගී වූ අතර ඌව පළාත් ක්‍රීඩා අමාත්‍යාංශයේ ලේකම් සුමිත් සුරවීර මහතා විශේෂ ආරාධිත අමුත්තා ලෙස සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s11051811</link>
    <topic>පංච ප්‍රයාම පිහිනුම් සූරතාව මහාමායා බාලිකාවට</topic>
    <author>ඡායාරූපය උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර මහාමායා බාලිකා විදුහල ශ්‍රී ලංකා පිහිනුම් සංගමය මෙහෙයවූ පංච ප්‍රයාම (ර්‍ථඥදබචබඩතධද) පිහිනුම් සූරතාව දිනා ගැනීමට සමත්විය. මීට කලින් පැවැති කෙටි සීමා ජාතික කනිෂ්ඨ සහ ජ්‍යෙෂ්ඨ ජාතික සූරතාව දිනාගත්තේ ද මහාමායා බාලිකා විදුහලයි. ඒ අනුව මේ විදුහල දිනූ තුන්වැනි පිහිනුම් සූරතාව පංච ප්‍රයාම පිහිනුම් සූරතාවයයි. මේ පිහිනුම් තරගය පසුගියදා කොළඹ ආනන්ද විද්‍යාලයීය පිහිනුම් තටාකයේදී පැවැත්විණි. මාහාමායා බාලිකා කණ්ඩායම. පළමු පෙළ (වමේ සිට) චින්තා රුවන් පතිරණ මිය (කණ්ඩායම භාර ආචාරිනි), විසාකා හේරත් මිය (නියෝජ්‍ය විදුහල්පතිනිය) ඉන්ද්‍රා විතානච්චි මිය (විදුහල්පතිනිය) ධම්මිකා මහවත්තගේ මිය (ක්‍රීඩා පරිපාලක) දෙවැනි පෙළ (වමේ සිට) ප්‍රමුදි සෙල්ලප්පෙරුම, ධ්ව්නි රත්නායක, සයුනි දේවප්‍රිය, ජයෝද්‍යා ජයරත්න, සන්සලා මිෂාලි, මෙත්මිණි තිලකරත්න, නිකෝලි බණ්ඩාර, මහේෂිකා හේවගේ, ජනනි ලියනගම තෙවැනි පෙළ (වමේ සිට) උදානි අබේරත්න, රෂ්මි හේරත්, මනේෂා යාපා, සන්දීපා කරුණාතිලක, කවීෂා සිල්වා, නිරේෂා වීරරත්න සිවුවැනි පෙළ (වමේ සිට) තරනී කුලරත්න, තිළිණි තෙන්නකෝන්, නිසාලි දිසානායක, ෂනෙලි ද සිල්වා, මිනෝලි සිරිවර්ධන, ඉමේෂා මලලසේකර (නායිකා) ඉමානි අබේකෝන්, මින්දුලා රොවෙල්, නෙතුනි ද සිල්වා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=s11051812</link>
    <topic>මාතර දිස්ත්‍රික් තරුණ සේවා ක්‍රීඩා උළෙල 31දා</topic>
    <author>මාතර මධ්‍යම ඒ.ඩබ්ලිව්. ගුණවර්ධන</author>
    <content>මාතර දිස්ත්‍රික්කයේ තරුණ සේවා ක්‍රීඩා උළෙල මේ මස 31දා උයන්වත්ත ක්‍රීඩාංගණයේදී පැවැත්වේ. මාතර ප්‍රාදේශීය ලේකම් කොට්ඨාස 16ක් නියෝජනය කරමින් ග්‍රාමසේවා වසම් 480ක තරුණ තරුණියන් සහභාගීවන මේ ක්‍රීඩා උළෙල පිළිබඳ වැඩි විස්තර මාතර හක්මණ පාරේ (තුඩාව) තරුණ සේවා ප්‍රධාන කාර්යාලයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=f1105181</link>
    <topic>සම්බුද්ධත්ව ජයන්තියෙන්ජාතියම පිබිදිලා</topic>
    <author>සටහන ගාමිණී ජයසිංහ ඡායාරූප අමිල ප්‍රභාත් වනසිංහ</author>
    <content>2600 වෙනි ශ්‍රී සම්බුද්ධත්ව ජයන්ති රාජ්‍ය වෙසක් මහෝත්සවය පසුගියදා (14) ඓතිහාසික අනුරපුර දී මහ නායක හිමිවරුන් ඇතුළු මහා සංඝරත්නයේ ආශීර්වාද මැද, මහින්ද රාජපක්‍ෂ ජනපති තුමන් ගේ ප්‍රධානත්වයෙන් මහත් ගෞරවයෙන් යුතුව සිදු කෙරිණි. මේ ඒ පිළිබඳව හා රටේ සියලු ජනතාව පිළිවෙතින් පෙළ ගැසී සම්බුද්ධත්ව ජයන්ති වර්ෂය තුළ කළ යුතු කාර්ය භාරය පිළිබඳ උතුරු, උතුරුමැද දෙපළාතේ ප්‍රධාන සංඝ නායක අනුරාධපුර ශ්‍රී සම්බුද්ධත්ව ජයන්ති විහාරාධිපති පණ්ඩිත නුගේතැන්නේ පඤ්ඤානන්ද නාහිමියන් සමඟ පැවැත්වූ සාකච්ඡාවකි.* 2600 වන සම්බුද්ධත්ව ජයන්ති ය පදනම් කරගෙන අනුරපුර දී පැවති සම්බුද්ධත්ව ජයන්ති සැමරුම් වෙසක් මහෝත්සවය ගැන සිහිපත් කළොත්?සම්බුද්ධත්ව ජයන්තිය නිමිතිකර ගෙන පසුගිය 14 දා සවස අති ගෞරවනීය මහා සංඝරත්නයේ අනුශාසනා පරිදි මහින්ද රාජපක්‍ෂ ජනාධිපතිතුමන් ගේ ප්‍රධානත්වයෙන් මේ උතුම් කටයුත්ත ඉතාම උසස් අයුරින් ජය ශ්‍රී මහ බෝධීන් වහන්සේ ආසන්නයේ තිබෙන සන් නිපාත ශාලාවේ දී පැවැත් වුණා. එහි දී ජනාධිපතිතුමන් විසින් සම්බුද්ධත්ව ජයන්ති වර්ෂය ප්‍රකාශයට පත් කළා. ඒ වගේම එතුමන් විසින් එදින අනුරාධපුර ජයන්ති මාවත “ශ්‍රී සම්බුද්ධත්ව ජයන්ති මාවත” ලෙස නම් කර එම වටරවුමේ පිහිට වූ 2600 සම්බුද්ධත්ව ජයන්තිය සිහිපත් කෙරෙන “සම්බුද්ධත්ව ජයන්ති ස්මාරකය” සියලු දෙනාගේම සාදු නාද මැද නිරාවරණය කළා.* ශ්‍රී ලාංකේය ජාතියට මෙම සම්බුද්ධත්ව ජයන්තිය සැමරීම වැදගත් වන්නේ කොහොම ද?සකළ ලෝකවාසී ජනී ජනයාට සසරින් එතෙරවීමට පැහැදිලි මාර්ගය බුදුරජාණන් වහන්සේ පෙන්වා දෙන්නට යෙදුනා. ලෝකේ කුමන රටක් කුමන දේශයක් ගත්තත් අද වනවිට විවිධ ගැටලු වලට, ප්‍රශ්න වලට මැදිවෙලා. අපේ රටේ අද යහපත් සාමකාමී වාතාවරණයක් තිබුණත් පැවති තිස් අවුරුදු යුද්ධයෙන් පසු මිනිසුන්ගේ ආධ්‍යාත්මික ගුණ ධර්ම විශාල ලෙස පිරිහීමකට ලක් වුණා. මේ කුරිරු යුද්ධය ජාතියම අඩපණ කළා. යුද්ධයේ ඒ අමිහිරි මතක ක්‍රමයෙන් අමතක වෙලා යන මොහොතක, නැවතත් ආර්ථික සමෘද්ධිය සහිත සාරධර්ම, ගුණධර්ම වලින් පිරුණු ජාතියක් බවට පත්වෙන්න, දකුණු ආසියා කලාපයේ පිබිදෙන ජාතිය ලෙස ඉදිරියට යන්න දිගු ගමනකට මුලපුරන යහපත් ආරම්භයක් ගන්න හොඳ අවස්ථාවක් තමයි මේ සම්බුද්ධ ජයන්ති සැමරුම. යුද්ධයෙන් වැළලී ගිය ඒ යහ ගුණ යළි මතුකර ගැනීමට පුංචි දරුවාගේ සිට වැඩිහිටියා දක්වා ඔවුන්ගේ සිත් තුළ මේ උදාර හැඟීම තිබිය යුතුයි. ඒ අනුව ක්‍රියා කළ යුතුයි.* “පිළිවෙතින් පෙළ ගැසෙමු” කියන සම්බුද්ධත්ව ජයන්ති තේමාවත් සමඟ පුද්ගලයා තුළ සමාජය තුළ ප්‍රායෝගිකව දැකිය හැකි වෙනසක් පිබිදීමක් ඇත්තට ම සිදුවෙලා ද?ඉතාමත් අර්ථාන්විතව නිර්මාණය කළ තේමාවක් තමයි මෙය. බලන්න අද නිවෙසක්, ගමක්, නගරයක්, වීදියක් පාසා මේ උතුම් වෙසක් තෙමඟුල සමරන ආකාරය. බුදු දහමින් කියා දුන් දන්දීමේ ගුණය ජනතාව වෙසක් පොහොය නිමිති කරගෙන කොතරම් උනන්දුවෙන් සිහිකර කොතරම් දන්සැල් දුන්න ද? මුළු රටේම ජනතාව ජාති, ආගම්, කුල මල ආදී කිසිදු භේදයක් නැතිව ඉතාමත් සැදැහැ සිතින් යහපත් කටයුතු වල නියැලී සිටිනවා.මා මුලින් සඳහන් කළ ලෙස තිස් අවුරුදු යුද්ධයෙන් තැලී පොඩි වී විනාශ වූ අපේ සිත්, ගව් ගණනක් දුරස් වූ අපේකම නැවත ක්‍ෂණයෙන් ළඟා කර ගන්න බැහැ. නමුත් අද සමාජයේ පැහැදිලි වෙනසක් ඇතිවෙලා. විශේෂයෙන් තරුණ දූ දරුවන් විශාල උනන්දුවකින් ආගමික කටයුතු වලට සම්බන්ධ වී සිටිනවා. පිරිත් නූලක වටිනාකම, අවශ්‍යතාව ඔවුන්ට දැනී තිබෙනවා. අද දහම් පාසල් කරා ඇදී එන දරුවන් ප්‍රමාණය වැඩිවෙමින් තිබෙනවා. ඒ වගේම ත්‍රිවිධ හමුදාව පොලිසිය, සිවිල් ආරක්‍ෂක බලකාය එදා ගිනි අවිය අත දරා රට රැක ගත්තා වගේම අද ගිනි අවිය පසෙකින් තබා මල් වට්ටිය අතින් අරගෙන ඔවුන් ගේ සසර ගමන වෙනුවෙන් හා රටේ යහ පැවැත්ම වෙනුවෙන් විශාල ලෙස ආගමික කටයුතු වලට සහය දෙනවා.* මේ සියලු කටයුතු වෙසක් සමයට පමණක් සීමා වෙයි ද?කොහෙත්ම එහෙම වෙන්නෙ නැහැ. මේ පිබිදීම සැබෑම පිබිදීමක්. මහා සංඝරත්නය නිරන්තරයෙන් මේ සියලු කටයුතුවලට ආශීර්වාද කරනවා. මේ රටේ නායකතුමන් යහපත් ගුණ ධර්ම වලින් පිරිපුන් පුද්ගලයෙක්. ඔහු මේ රටට සාමය ලබා ගන්න කළ කැප කිරීම රටේ යහපත් ගුණධර්ම වලින් පිරි සමාජයක් බිහි කරන්නත් ලබාදෙන බව ස්ථිරයි. එතුමා සියලු ආගම් වලට ගරු කරනවා. ‘අවවාදයට වඩා ආදර්ශය උතුම්’ යන කියමන ප්‍රායෝගිකව අවබෝධ කර ගත් කෙනෙක් නිසයි සෑම පුර පෝයකට ම පවුලේ සියලු දෙනා සමඟ සිල් සමාදන් වෙන්නේ. මේ සම්බුද්ධත්ව ජයන්ති වර්ෂයේ දී කළ යුතු ආගමික, සමාජයීය හා ජාතික වැඩ රාශියක් ඉදිරියේ දී ක්‍රියාත්මක කිරීමට නියමිත යි.* පිරිවෙන් අධ්‍යාපනය ලද සියයට අනූපහකට (95%) වැඩිය භික්‍ෂුන් වහන්සේට පමණක් සීමා වෙලා. ගිහියන් මේ අධ්‍යාපනයෙන් ක්‍රමයෙන් ඈත්වෙලා. මෙයින් සමාජයට බලපෑමක් නැද්ද?මේ රටේ මුලින්ම පැවතුණේ පිරිවෙන් මූලික කරගත් අධ්‍යාපන ක්‍රමයක්. ඒ වගේම එදා ගිහි පැවිදි දෙපිරිසම පිරිවෙණේ අධ්‍යාපනය ලැබුවා. එම ගිහි පිරිස අධ්‍යාපනය හමාර කර ජීවත්වුනේ සාමාන්‍ය සමාජයේම යි. ඔවුන් පිරිවෙණේ දී ඉගෙන ගත් සාරධර්ම, වටිනාකම්, අධ්‍යාපන කරුණු ගමේ පාසලේ දී, දහම් පාසලේ දී හෝ වෙනත් ස්ථානයක දී ගමට, සමාජයට බෙදා දුන්නා.ඒවා යහපත් අයුරින් සමාජයට බලපෑවා. නමුත් අද ටියුෂන් සංස්කෘතියක් බිහි වී තිබෙනවා. එය දහම් අධ්‍යාපනයට බලපෑමක් වෙලා. එනිසා අපි සමස්ථ ලංකා ශාසනාරක්‍ෂක බල මණ්ඩලය හැටියට ඉරිදට පමණක්වත් මේ ටියුෂන් උවදුර පාලනය කර දහම් පාසල් පැවැත්වීමට අවකාශ සලසාදීමට කටයුතු කරමින් සිටිනවා.* ධර්මාචාර්ය විභාගය සමත්වූවන්ට රජයේ ගුරුපත්වීම් ලබාදෙන බව කාලයක සිට කියනවා. නමුත් වෙනත් ආගම්වල ඊට සමාන විභාග සමත් වූවන්ට දැනටමත් පත්වීම් ලබාදී ඇති බවයි කියන්නේ. ඇයි මේ ගුරුපත්වීම් දීම පමා වී තිබෙන්නේ?ඉතිහාසයේ ප්‍රථම වතාවට උසස් පෙළ සමත්, ඒ වගේම ධර්මාචාර්ය විභාගය සමත් වයස අවුරුදු 35 ට අඩු තරුණ තරුණියන් දහසකට (1000) මුල් අදියර යටතේ ගුරු පත්වීම් ලබාදීමට ජනාධිපතිතුමාගේ අනුමැතිය ලබාදී තිබෙනවා. ස්වෙච්ඡාවෙන් තමන්ගේ කාලය, ශ්‍රමය කැප කරලා දහම් පාසල් වල උගන්වන පිරිසකට යි මේ පත්වීම් ලබා දෙන්නේ. මෙය ඔවුන් ගේ සේවය ඇගයීමක්. එනිසා දරුවන් තව තවත් දහම් අධ්‍යාපනයට ලංකර ගන්න පුළුවන්.මේ සුදුසුකම් සපුරන තවත් පිරිසක් විද්‍යාපීඨ ගුරු පුහුණුව සඳහා බඳවා ගැනීමටත් පියවර ගෙන තිබෙනවා.* දැහැමි සමාජයක් බිහි කිරීම නීති මඟින් පමණක් සිදු කළ හැකි ද?නීති වලින්ම පමණක් සමාජය හදන්න බැහැ. පස් පව් දස අකුසල් කියා දීලා යහපත් ජීවන මාර්ගයක් සඳහා ඔවුන් දැනුවත් කළ යුතුයි. ඒ දැනුවත් භාවය තමාම අවබෝධ කරගෙනයි මත් ද්‍රව්‍යයෙන් වගේම නරක පුරුදු වලින් දුසිරිතයෙන් පුද්ගලයා ඈත්විය යුත්තේ. රජය ‘මතට තිත’ වැඩසටහන ක්‍රියාත්මක කර තිබෙන්නෙත් මේ අරමුණ ජය ගන්නයි. අනික පෘතග්ජන පුද්ගලයා ස්වභාවයෙන්ම මතට ගිජුයි. ඔහුගේ ආධ්‍යාත්මය මුලින් සැකසිය යුතුයි. එනිසයි අපි දහම් අධ්‍යාපනය නැංවීමට මහා සංඝරත්නය හැටියට ලොකු දායකත්වයක් ලබාදෙන්නේ.මේ රටේ ජනතාවට එදා තිබුණේ ජීවිතය බේරා ගැනීමේ අවශ්‍යතාව විතරයි. එදා කොටි කටේ ගම්වල සිටි ජනතාවට හරියට බඩ ගින්නවත් දැනුනෙ නැහැ. තම තමන්ගේ ජීවිත, පවුලේ ජීවිත ටික බේරාගැනීමේ සටනයි තිබුණේ. ඔවුන් වැඩිපුරම දැක්කේ මිනී, ලේ, අත්පා අහිමි වූ තමන්ගේ ඥාතීන්ගේ හිතවතුන්ගේ දර්ශන. මේ සිත් සුවපත් කරන එක එතරම් පහසු නැහැ. නමුත් එය කළ හැකියි. කළ යුතුයි. බුදුන්වහන්සේත් ක්‍රමයෙන් චතුරාර්ය සත්‍යය අවබෝධ කරගෙනයි උතුම් බුදු පදවිය ලබා ගත්තේ.* ජය ශ්‍රී මහ බෝධිය, ශ්‍රී දළදා මාළිගාව ඇතුළු පූජනීය ස්ථානවලට යන ඇතැම් බැතිමතුමන්ගේ නොගැලපෙන ඇඳුම් පැළඳුම් ගැන සොයා බලන්නත් අද ආරක්‍ෂක අංශ වලට සිදුවෙලා. මෙහෙම වුනේ ඇයි?අද සමාජය බොහොම වෙනස් වෙලා. මේක විලාසිතා වලින් පිරුණ ලෝකයක්. ඇතැම් තරුණ පිරිස් පන්සලට එන්නෙත් විලාසිතා පෙන්වන්න වගේ. නමුත් අපි දැනගත යුතුයි ඕනෑම පූජා භූමියකට, සිද්ධස්ථානයකට යනවිට අදින සුදුසු ඇඳුම කුමක්ද යන්න. එහෙම නොවුනම තමයි ශ්‍රී මහ බෝධිය ලඟදී හෝ දළදා මාළිගාව ළඟදී පොලිසිය විසින් සුදුසු ඇඳුමක් නැති අය නවත්වන්නේ. මේ යහපත් ඇවතුම් පැවතුම් කියාදීලා රටම සුමගට ගන්නයි අපිත් වෙහෙසෙන්නේ.* 1956 එස්. ඩබ්ලිව්. ආර්. ඩී. බණ්ඩාරනායක මැතිතුමා අනුරාධපුර පූජා නගරය වෙන්කොට අනුරාධපුරය මෙරට අගනුවර කිරීමේ වෑයමක් තිබුණා. අග නගරය කෙසේ වෙතත් එදා වෙන් කළ පූජා නගරය අද රැකගන්න වෙලා තිබෙනවා නේද?විවිධ හේතු නිසා අනුරාධපුරය අග නගරය නොවුනත් ලංකාවේ ප්‍රථම සැළසුම් සහගත නගරය බවට පත් කළා. ඒ වගේම පූජා නගරය මෙම සම්බුද්ධත්ව ජයන්තිය නිමිත්තෙන් සංවර්ධනය කිරීමට ජනාධිපතිතුමා පියවර ගෙන තිබෙනවා. ඒ සඳහා මහමෙව්නා සංවර්ධන ව්‍යාපෘතිය හරහා රජය විශාල මුදලක් වැය කරනවා. ඒ වගේම මුළු මහමෙව්නාවම ශුද්ධ පවිත්‍ර කර අනවශ්‍ය හා අනවසර ඉදිකිරීම් ඉවත්කර යළි පෙර තිබූ ශ්‍රී විභූතිය ඇතිවන ලෙස සංවර්ධනය කෙරෙමින් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=f1105182</link>
    <topic>පංචශිලය රකින්නේ නැතිවබණ ඇහුවට වැඩක් නෑ</topic>
    <author>නදීෂානි පී‍්‍රයංගිකා</author>
    <content>ලොව පුරා වෙසෙන බෞද්ධ ජනයා ශි‍්‍ර සම්බුද්ධත්ව ජයන්තිය සමරන්නේ මහත් අභිමානයකිනි. මෙවර වෙසක් සඳ නැගුණේ ඒ සුවිශේෂිත්වය උදා කරමිනි. සැබෑ වෙසක් බෞද්ධයා කෙසේ සැමරිය යුතුද යන්න පිළිබඳ මේ කතිකාවත ප්‍රධාන අධිකරණ සංඝනායක ප්‍රංශයේ ජේතවන විහාරාධිපති, මුරුංගාගස්යායේ ඤාණිස්සර ස්වාමින් වහන්සේ සමඟිනි.* මේ උදාවුයේ බෞද්ධයින්ට අතිශය වැදගත් කාල වකවානුවක්. මැයි මාසයේ දී අපි වෙසක් සමරනවා. නමුත්, මෙවර වෙසක් දිනය අපිට වඩාත් සුවිශේෂීයි. ඒ සුවිශේෂිත්වය ගැන අපි කතා කළොත් ?වෙසක් පෝය අපි සමරන්නේ බුදුරජාණන් වහන්සේගේ ජීවිතයේ වැදගත් අවස්ථා තුනක් නිමිත්තෙන්. මේ නිසයි තෙමගුල කියලා කියන්නේ. බෝධිසත්වයාණ් වහන්සේගේ උත්පත්තිය, බුදුවීම, පිරිනිවන් පෑම කියන කරුණු තුන එහිදී වැදගත් වන්නේ.මෙවර වෙසක් පෝය ඒ අතරින් බෞද්ධයිනට ඉතාමත් සුවිශේෂියි. බුදුරජාණන් වහන්සේ සම්මා සම්බුද්ධත්වයට පත්වෙලා වසර 2600ක් වෙනවා. අපි බුද්ධ ජයන්තිය සැමැරුවේ 1956 වර්ෂයේදී . එහිදී ඒ ගණනය කිරීම් සිදු කළේ පිරිනිවන් පෑමෙන් ගත වු කාල පරාසයයි. බුදුරජාණන් වහන්සේ , බෝසතාණන් වශයෙන් අන්ත දෙකම අත්විඳපු කෙනෙක්. ඒ අත්තකිල මතානුයෝගය සහ කාමසුඛල්ලිඛානු යෝගයයි.ශරීරයට අධික ලෙස දුක් දීමත්, අධික ලෙස සැප දීමත් කියන මේ අන්ත දෙකම උන්වහන්සේ අත්වින්දා . නමුත් මේ අන්ත දෙකම නිරර්ථකයි කියලා අවබෝධ කරගත් උන්වහන්සේ භාවනාව මගින් චතුරාර්ය සත්‍යය අවබෝධ කරගත්තා. ඒ තුළ බුද්ධත්වය ලබාගන්නට හැකියාව ලැබුණා. එතැන් පටන්, එනම් බුද්ධත්වය ලත් දා පටන් අද දක්වා කාලය ගණනය කළාට මේ 2600 වන වසරයි. එයයි අපි සම්බුද්ධත්ව ජයන්තිය කියලා සමරනු ලබන්නේ.* ස්වාමින් වහන්ස, බුද්ධ ජයන්තිය හා සම්බුද්ධත්ව ජයන්තිය යන වචනාර්ථ පිළිබඳ යම් අනවබෝධයක් සමහරෙක් තුළ පවතිනවා. මේ අර්ථ දෙකෙහි පරස්පර බව ඔබ වහන්සේ දකින්නේ කොහොමද ?ඔව්, ඇත්තටම මේ පිළිබඳ සාමාන්‍ය වශයෙන් මිනිසුන්ට පැටලීමක් තියෙනවා. මෙතැන දී අපි නිරාකරණය කර ගතයුතු කරුණක් තියෙනවා. අපි බුද්ධ ජයන්තිය සැමැරුවේ පරිනිර්වාණයෙන් ගත වූ කාලය සලකාගෙනයි. බුද්ධත්වයට පත්වෙලා වසර 2600 ක් ගතවීමයි අප සම්බුද්ධත්ව ජයන්තිය විදිහට අර්ථ දක්වන්නේ. මේ අර්ථ දෙක පිළිබඳව ජනතාවට යම් ගැටළුවක් මතුවෙලා තිබෙන බව පෙනෙනවා. නමුත්, සත්‍ය ලෙස අප අවබෝධකරගත යුත්තේ ඉහත කී කාරණයයි.* මෙවර තේමාව වන්නේ " පිළිවෙතින් පෙළ ගැසෙමු " යන්නයි. ඒ තේමාව තුළ අන්තර්ගත ගැඹුරු අර්ථය පිළිබඳව හැඳින්වූවොත් ?ඇත්තටම මම දකින විදිහට මෙය අපි සාකච්ඡා කළ යුතු සුවිශේෂී මාතෘකාවක්. උදාහරණයක් විදිහට, පිළිවෙත වන්නේ බුදුරජාණන් වහන්සේ දේශනා කරපු ජීවිතය හසුරුවා ගැනීම . සාම්ප්‍රදායිකව අපි බණ ඇහුවට වැඩක් නෑ. ඒ පංචශිල ප්‍රතිපදාව අපි රකින්නේ නැත්නම්.මම විදේශයන් හි බෞද්ධ ජනතාවත් සමඟ කටයුතු කිරීමේදී අවබෝධ කරගත් දෙයක් තමයි ඔවුන් කරන ප්‍රකාශයක්.විසුම් විසුම් රක්ඛණත්තාය තිසරණෝ පංචශිලං ...ඒ කියන්නේ නිතර නිතර ආරක්‍ෂා කිරීම පිණිස පන්සිල් ඉල්ලනවා කියලා තමයි ඒ අය පංචශිලය සමාදන් වන්නේ. ඇත්තවශයෙන් අපි මෙය අනුගමනය කරනවා නම් පිළිවෙතින් පෙළ ගැසීම එතැනදීම සිදුවනවා.අපි පන්සිල් ගන්නවා. පොඩ්ඩක් එහාට ගියාම ආයෙ අපි ඒක අමතක කරනවා.පංචශිලය කියන්නේ නිත්‍ය ශිලය. ඒ ගැන කතා කිරීමේදී ඇත්තටම පුංචි සතුටක් හිතේ තියෙනවා. ඒ තමයි එදාට වඩා අද දුම්පානයෙන් මත්පැන් පානයෙන් බොහෝ පිරිසක් ඉවත්වෙලා. පිළිවෙතින් පෙළ ගැසෙන්නට නම් අප එය ප්‍රතිපත්තියෙන් කළ යුතුයි.හොරකම, වංචාව දූෂණය අවම කළ යුතුයි. මේ තත්ත්වය හදා ගතහොත් අපට සාර්ථක ජීවිතයකට පිය නගන්නට පුළුවන්. පාඨවල පිළිවෙතින් - පෙළගැසෙමු කියලා අපි සඳහන් කළාට අපි ඒක අනුගමනය කරන්නේ නැත්නම් ඒක අර්ථ ශුන්‍යයි. වචනයට පමණක් සීමාවන්නක් බවට පත්වෙනවා.* ලංකාවාසී බෞද්ධ ජනතාව ශ්‍රී සම්බුද්ධත්ව ජයන්තිය සමරන්නට පිළිවෙතින් පෙළගැසෙන මොහොතකදී, ලෝකවාසී බෞද්ධ ජනතාවගේ පෙළගැසීම පිළිබඳව අපි කතා කළොත් ?සම්බුද්ධත්ව ජයන්තිය ලෝකේ හැම රටකම ඉතාම උසස් ලෙස සමරන්න සූදානම්. එක්සත් ජාතීන්ගේ මණ්ඩලයට සම්බන්‍ධව නිව්යෝර්ක්වලත්, ප්‍රංශය, ජර්මනිය, බෙල්ජියම, නෙදර්ලන්තය වැනි රටවලින් මේ වෙනුවෙන් සුවිශේෂි සූදානමක් දක්නට ලැබෙනවා. ඒ අනුව බලද්දි අපිට පැහැදිලිව වටහා ගත හැකියි විශාල උද්යෝගයක් ලෝකය පුරාම මේ එළඹෙන 2600 වන සම්බුද්ධත්ව ජයන්තිය සමරන්නට පවතින බව.* ශ්‍රී සම්බුද්ධත්ව ජයන්තිය සමරන්නට බෞද්ධයෙකු පෙළ ගැසිය යුතු ආකාරය ඔබ වහන්සේ දකින්නේ කොහොමද ?බෞද්ධයෙකු තමන්ගේ ජීවිතය ප්‍රතිපත්ති අනුකූලව ගත කළ යුතුයි. බුදුරජාණන් වහන්සේ සඳහන් කරලා තියෙනවා මගේ ධර්මය ධර්මයට අනුකූලව ජීවිතය ගත කරන්න. ආමිෂයෙන් මා පූජා කිරීම මා එතරම් උසස් කොට සළකන්නේ නැහැ. උන්වහන්සේ ධර්ම දායාදය කියලා දක්වන්නේ ධර්මයට අනුව පිළිවෙතින් පෙළගැසීමයි. ඒකයි බුදුදහමේ උත්තරීතර සත්‍යය බවට පත්වන්නේ.සමහරු විවිධ පුද පූජා ආදිය පවත්වනවා. මම සෘජුව කියන්නෙ නැහැ, ඒවා හොඳ නැහැ කියලා. බෞද්ධ ප්‍රබෝධයක් ඇති කරන්න ඒ වගේ ප්‍රබෝධයක් තිබීම අවශ්‍යයි. නමුත්, මුල් තැන දියයුත්තේ ප්‍රතිපත්ති පූජාවටයි.වෙසක් තොරන්, කූඩු, දන්සැල් එක අතකට පූජාවක්. බුද්ධාගම කියන්නේ හැම කෙනෙකුටම ප්‍රයෝජනයක් ගන්න පුළුවන් දහමක්.බුදුරජාණන් වහන්සේගේ අනුපිළිවෙල තුළ කතා කරලා තියෙනවා දානං කථං, සීල කථං, ආදී වශයෙන්. මේ සියල්ලෙන්ම ඉස්සරවෙලා කියන්නේ දානේ දිය යුතුයි කියලයි. දානයේ තියෙන අනුසස් සිල් රුක විට තිබෙන අනුසස්.අනුක්‍රමයෙන් ඒ මනස යොමු කරන්නට ඕනේ මෙහි තිබෙන නිරර්ථක භාවයට. මේ හැම දෙයක්ම ස්ථිර නැහැ. මේ පිළිබඳව කතා කළාට අනුක්‍රමයෙන් ඒ පුද්ගලයා ඊළඟට යනවා බුද්ධත්වය අවබෝධ කරගන්නට.මේ කරා යන මාවතට එය පිටුවහලක් වෙනවා. නමුත් අප එතැනින් නැවතිය යුතු නැහැ. පුද පූජාවලට විතරක් මුල් තැන දීලා කටයුතු කරන එක අපට අගය කරන්න බැහැ.පුද්ගලයා අනුක්‍රමයෙන් ගමන් කරන්නට ඕනේ ප්‍රතිපත්ති අංශයටයි.මේ වෙසක් එකත් එක්ක ශ්‍රී ලංකාවේ ඕනෙම තැනකට ගියොත් ඕනේ තරම් අපට කෑම බීම හම්බවෙනවා. නමුත්, විදේශිකයින්ට ඒ ගැන හරි පුදුමයි. එහෙම දානේ දෙනවද කියලා.ඒත් අපේ ලාංකිකයන්ට දන් දීමේ හොඳ පුරුද්දක් තියෙනවා. ඒ ගැන අපිට සතුටු විය හැකියි. නමුත්, විලාසිතා විදිහට මේ හැම දෙයක්ම අපි කරනවා නම් ඒක වැඩක් වෙන්නෙ නැහැ. දානය ප්‍රතිපත්තිය විදිහට පමණක් කළ යුතුයි. සමහර වෙලාවට දන්සල්වල බලෙන් කෑම දෙනවා. ඒක සුදුසු නැහැ. එය එතරම් හොඳ ප්‍රතිපත්තියක් ලෙස මා දකින්නේ නැහැ.පාරේ බස් නවත්වාගෙන, පොලු තියාගෙන, මේ දේ කරන්න හොඳ නැහැ. ප්‍රතිපත්තියක් විදිහට අපි මේ දේ කරන නිසා එතුළින් කාටවත් අවහිරයක් විය යුතු වන්නේ නැහැ.ඒ ආකාරයට සියල්ල සිදුවනවා නම් එය පිළිවෙතින් පෙළ ගැසීමක් ලෙසයි මා දකින්නේ . සමහර තැන්වල දන්සල් ඉවර වුණාට පස්සේ එතන සාදයක් නැත්නම් කෙනෙකුට මුදල් ලාභයක්. නමුත් , එය සිදුනොවිය යුත්තක්. එහෙම වුණොත් සිද්ධ වෙන්නේ කිරි කලයට ගොම මුසු කළා වගේ වැඩක් විතරයි.* ස්වාමින් වහන්ස , " ශ්‍රී සම්බුද්ධත්ව ජයන්තිය " වෙනුවෙන් බොහෝ කටයුතු සිදුවන්නේ නගරාශි‍්‍රතව. මේ පිළිබඳව ගම්මුන් චෝදනා කරනවා මේ වෙනස ගමට දැනිලා නෑ කියලා. ඒ පිළිබඳව කතා කළොත් ?මම දැක්කා පසුගිය දවස්වල මාධ්‍ය තුළ දක්වලා තිබුනු එකම ආකාරයට ඝණ්ඨාර ගහලා මෙය සමරන්න එක්වෙන්න කියලා. නගරයේ මෙය පැවැත්වූවාට ගමේ දැනුවත් බව අඩුයි කියලා කතාවක් තිබුණට ගම කියන්නේ හොඳට වෙසක් දැනෙන තැනක්.ගම දැනුවත් කළත් නොකළත් ගම හොඳ ප්‍රබෝධයකින් වෙසක් හැමදාම සමරනවා. මෙතන චෝදනාව එල්ල වෙන්නේ විග්‍රහකිරීම තවදුරටත් සිදු වුණා නම් හොඳයි කියලයි. නමුත්, පවතින මාධ්‍ය සංස්කෘතිය තුළ මෙය ගමට සන්නිවේදනය වෙනවා. මම දැක්කා මේ අගනුවර වෙළෙන්දෝ කියලා තිබුණා, ගමේ වෙළඳුන් වෙසක් කුඩු ගමට ගෙනයන ප්‍රවණතාව වැඩියි. ඒ හින්දා අපට වෙසක් කූඩ අඩුයි කියලා. ඒකෙන් තේරෙනවා ගම තුළත් ප්‍රබෝධයක් පවතිනවා කියලා.* 1956 වසරේදී බුද්ධ ජයන්තියක් සමඟ සුවිශාල ආගමික ප්‍රබෝධයක් ඇති වුණා. ඒත් සමඟ 2011 වසරේදී ලබන සම්බුද්ධත්ව ජයන්තියක් සමඟින් කුමන ආකාරයක බෞද්ධ ප්‍රබෝධයක් ඇති වේයැයි විශ්වාස කරනවාද ?1956 දී බුද්ධ ජයන්තිය සමරන මොහොත වන විට අපි පොඩි අය. ඒත් මට මතකයි එදා ඒ පිළිබඳ පුදුම උද්යෝගයක් තිබුණා. ත්‍රිපිටක පොත්පත් බුද්ධ ජයන්තිය පිළිබඳව ලියවුණා. මෙවරත්, ඒ ප්‍රබෝධය ලෝකවාසීන් තුළ පවතිනවා.මේ සම්බුද්ධත්ව ජයන්ති වසරක ආරම්භය අපට තව වසරක් ඉදිරිපිට තියෙනවා. ඉදිරියේදී කවුරු කවුරුත් මේ පිළිබඳව ප්‍රබෝධයෙන් කටයුතු කළොත් බුද්ධ ජයන්තියෙන් සිදු වූ සේවාවට වඩා ඉහළ තත්ත්වයක් මින් ලබාගන්නට පුළුවන්.මෙය මෙතැනින් අවසන් නොකර ඉදිරි වර්ෂය තුළත් මේ ප්‍රබෝධයම සිතේ රඳවාගෙන කටයුතු කිරීම ඉතා වැදගත් වූවක් ලෙස මා දකිනවා. එවිටයි, ශ්‍රී සම්බුද්ධත්ව ජයන්තියෙන් සාරයක් ලෝකයට ලබා දිය හැකි වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=f1105183</link>
    <topic>පෙළගැසිය යුතු බොදු පිළිවෙත</topic>
    <author>ඩී. පී. ශ්‍රීමති පීරිස්</author>
    <content>වසර 2011 වෙසක් පෝය දිනය වන විට සිදුහත් බෝසතුන් සම්බුද්ධත්වය ලබා වසර 2600ක් සපිරෙයි. එම කරුණ නිමිතිකරගෙන 2600 සම්බුද්ධත්ව ජයන්තිය වෙනුවෙන් පිළිවෙතින් පෙළගැසෙන ශ්‍රී ලාංකික බොදු ජනතාව එම කාරණයෙහි ලා ක්‍රියා කරන අන්දම අපි නන් අයුරින් දකිමු.ජාතික, ආගමික, දේශපාලනමය, සංස්කෘතික හා සමාජික වශයෙන් යම් ක්‍රියාදාමයක ඔවුහු දැනටමත් මේ වෙනුවෙන් ක්‍රියාත්මකව සිටිති. 1954 වසරේ 2500 බුද්ධ ජයන්තිය සැමරූ වකවානුවට වඩා අද දියුණුව ඇති මාධ්‍ය ජාලය ද මෙහිලා පෙරමුණ ගෙන සිටී.පිළිවෙත යනු, ප්‍රතිපත්තියයි. එය අනිවාර්යයෙන් ම බෞද්ධ ප්‍රතිපත්තියක් විය යුතු ය.බොදු ප්‍රතිපත්තියක පරමාර්ථය මෙලොව හා පරලොව යන උභය ලොව තුළ කාර්ය සාධනය හා පරම නිට්ඨාව වු ‘නිවන’ සාක්ෂාත් කර ගැනීමයි.අද සමාජයේ මෙලොව කාර්යය සාධනය වශයෙන් බහුතරයක් දකින්නේ තාක්ෂණික මෙවලම් හා රසායනික සංයෝගයන් මත වඩා ඉක්මනින් හා පහසුවෙන් තම කාර්යය කර ගැනීමට හැකි නිෂ්පාදිතයන් බිහි කිරීමෙන් හා තම මුදල් පසුම්බිය තර කෙරෙන ඕනෑ ම වැඩපිළිවෙළකට යොමු වීමෙන් ලබන සාධනයයි. එවැනි වැඩ පිළිවෙළකින් මිනිසා ගේ කායික සෞඛ්‍යයේ පිරිහීම සිදු වූව ද ඒ ගැන නොසිතීම ම මිනිසා ආධ්‍යාත්මිකව පිරිහී ඇති සැටි පෙන්වයි. නිදසුනක් වශයෙන් තාක්ෂණිකව සාදාගත හැකි බොහෝ ආහාර පානවල අඩංගු රසායනික සංයෝගවලින් හා රසකාරකවලින් සිරුරට සිදුවන අහිතකර තත්ත්වය පෙන්වා දිය හැකිය.ආහාර පාන පමණක් නොව, රූපලාවන්‍ය හා සුවඳ විලවුන් සඳහා නිෂ්පාදිත බොහෝ ආලේපවල ද ඇත්තේ සිරුරට අහිතකර තත්ත්වයක් බව ඖෂධවේදීන් සොයාගෙන ඇත.නමුත් සමාජයට ඉන් සිදුවන අහිතකර බව තමා තමාට මෙලොව හා පරලොව ලැබෙන විපාක ගැනවත් ව්‍යාපාරික ලෝකය නොසිතයි. එවැන්නන්ට රැකියා විරහිතව සුසුම්ලන තරුණ පරපුර ද මෙලොව දියුණුව සපයන ආදායම් මාර්ගයකි. රැකියා මවාපාමින් එම අහිංසකයින් රවටා ඔවුන් මුදලකට මෙන් ම අතවරයනට ද ගොදුරුව ලබන චිත්ත පීඩා මත වැජඹෙන හා තෘප්තිමත් වන්නන් දියුණුව යනු කරුණාව, මෛත්‍රිය වැළලී යාම නොවන බව නොදන්නා සේ ය.ධර්මය හා විනයසම්බුදු සසුන යනු ධර්මය හා විනයයි. බොදු ප්‍රතිපත්තිය යනු දහමට හා විනයට අනුගත වීමයි. මෙත්තා, කරුණා, මුදිතා හා උපේක්ඛා යන සිව් බඹ විහරණ මේ බොදු පිළිවෙත තුළ පැවැතිය යුතු ය.එදා විසල් මහනුවර පැවැති තුන්බිය දුරලනු පිණිස යොදුන් ගණන් දුර මඟ පා ගමනින් වැඩි ආනන්ද මහ තෙරුන් ප්‍රමුඛ පන්සියයක් රහත් තෙරුන් වහන්සේලා ලොවට පරිත්‍යාග කළා වූ මහඟු දායාදය වූ අමිල වූ තෙරුවන් ගුණ මුසු කළ රතන සූත්‍රය අද මුදලට අලෙවි වන යන්ත්‍ර මන්ත්‍ර බවට පත්ව ඇත. එම රත්න යන්ත්‍ර රාජයා නිවෙසෙහි රඳවා ගැනීමට මිස එම වටිනා ගාථා තුළ අන්තර්ගත තෙරුවන් ගුණ උගෙන ගන්නන්, සිහිකරන්නන් විරලය. පරලොව සාධනය ද සාදාලන සාර්ථක මෙලොව දිවියක් ගත කළ යුතු ආකාරය බුදුන් වහන්සේ සිඟාලෝවාද, මංගල, කරණීය මෙත්ත, ධජග්ග, දස ධම්ම, රාහුලෝවාද සූත්‍රයන්ගෙන් දේශනා කර ඇත. මේ සූත්‍රයන් ඇත්තේ මිහිරිව හා තාලයට සජ්ඣායනා කිරීමට පමණක් යැයි සිතන්නේ නම් එය බලවත මුලාවකි.සූත්‍ර දේශනා යනු බුදුන් වදාළ සදහම් දේශනා ම ය. ඒවායින් ඵල ලැබුමට නම් තේරුම් දැන උගෙන ඒ අනුව පිළිවෙත් පිරිය යුතු ය. නමුත් ඇස්වහ කටහව දුරලීමට, නඩු හබ දිනවීමට, උණ බැස්සවීමට, සතුරන් මිතුරන් කරවීමට, පුද්ගලයන් වශී කරවීමට, රැකියා ලාභ ලැබ දීමට, විභාග සමත් කරවීමට, හිසේ, බඩේ රුජා දුරලීමට, වමනය, පාචනය නැවැත්වීමට මෙම සූත්‍ර දේශනා යන්ත්‍ර මන්ත්‍ර ලෙස යොදාගෙන ඉන් මුදල් උපයා ගන්නන් බහුල ය. සම්මා සම්බුදුන් වහන්සේ සාරා සංඛෙය්‍ය කල්ප ලක්ෂයක් අනේක දුක්විඳ පෙරුම් පිරූයේ මෙබඳු වෙදකම්, ගුරුකම්, කට්ටඩි කම් ලොවට ප්‍රදානය කිරීමට යයි සිතන්නේ නම් එය සාවද්‍ය ය. එවන් දෑ කිරීමට නම් බුදු විය යුතු නැත. සාරා සංඛෙය්‍ය කල්ප ලක්ෂයක් පෙරුම් දම් පිරිය යුතු නැත. අදාළ විෂයන් හා ශාස්ත්‍ර හදාරා එම තනතුරු ලබාගත හැකිය. තථාගතයන් වහන්සේලාට අවශ්‍ය වන්නේ තම ශ්‍රාවකයන් මහත් බිය ඇති සංසාර ඕඝයෙන් මුදවීමට හෙවත් නිර්වාණය සාක්ෂාත් කර දීමට බව,බුද්ධෝ හං බෝධයිස්සාමි – මුත්තෝ හං මෝචයේ පරේ තින්නෝ හං තාරයිස්සාමි - සංසාරෝඝා මහබ්භයායනුවෙන් තථාගත තත්ත්වයට පත්වන සෑම බෝසත්වරයෙකුගේ ම අධිෂ්ඨානයෙන් පෙනී යයි. මෙහි පළමු සඳහන් කළ සූත්‍ර පරිදි මෙලොව දියුණුව සඳහා ද විශේෂිත සම්මුති දේශනා රැසක් යම් යම් අයගේ විමසීම් මත බුදුරදුන් විසින් දේශීත ය.දියුණු වීමේ ක්‍රමසත් හැවිරිදි දරුවකු විසින් විමසන ලද දියුණු වීමේ ක්‍රම මොනවාද යන පැනයට.ආරෝග්‍යා මිච්ඡේ පරමංච ලාභං - සීලංච වුද්ධානු මතං සුතංච ධම්මානු වත්තීච අලීන තාච - අත්ථස්සද්වාරා පමුඛා චලේථයනුවෙන් නිරෝගී බව, සිල්වත් බව, වැඩිහිටියන්ට සැලකීම, බහුශ්‍රැත බව, දහමෙහි යෙදීම, අනලස්බව දියුණුවේ දොරටු ලෙස බුදුරදුන් පෙන්වා දුන්හ. ලෙඩ රෝග සම්බන්ධව ගිරිමානන්ද සූත්‍රය ආශ්‍රයෙන් විවිධ රෝගවලට හේතු වන කරුණු හා ඒ පිළිබඳව ප්‍රත්‍යවෙක්ෂා කළ යුතු අයුරු දේශනා කළ සේක. පිරිත් සූත්‍ර දේශනා කළේ ලෙඩ රෝග සුවකර ගැනීමට නම්, බුදුන් වහන්සේට ජීවක වෛද්‍යවරයා අවශ්‍ය වන්නේ නැත. මහා කාස්සප තෙරුණට හා මුගලන් තෙරුණට බුදුන් වහන්සේත්, බුදුන් වහන්සේට චුන්ද තෙරුන් ද දේශනා කළ “බොජ්ඣංග පිරිතෙන්” වේදනාබාධ සංසිඳුණු බව බණ පොතෙහි සඳහන් ය. සප්ත බොජ්ඣංගය යනු භාවනානුයෝගියකු තුළ අන්තර්ගත විය යුතු ධර්ම ස්වභාවයන් ය. සති, ධම්ම, විවය, වීරිය, පස්සද්ධි, පීති, සමාධි හා උපේක්ඛා යන අංග තුළ භාවනා මනස ඇති යෝගාවචර තෙම ධ්‍යානගත වීමෙන් රෝගාබාධ මර්ධනය වී යයි, අද ද භාවනාවෙන් සුවපත් වීමට අන්‍ය ආගමිකයෝ ද බුදු දහම (භාවනාව) සොයා පැමිණීම අපි දකිමු.නමුත් කළ යුතු බොදු පිළිවෙත වූ ‘භාවනාව‘ පසෙක තබා සම්බුදු පිරිත් දේශනා යන්ත්‍ර මන්ත්‍ර කොට ක්ෂණික සුවය හා ක්ෂණික දියුණුව ලබන්නට සිතීම විහිළුවකි.ආර්ථික දියුණුවට, සාර්ථක විවාහ දිවියකට, අධ්‍යාපනය පිහිටීමට වැනි කරුණු සඳහා ද වූ සම්බුද්ධ දේශනා කොතෙකුත් ඇත. එලෙස මෙලොව දියුණුව ද පෙන්වාලන මෙවන් උත්තරීතර සම්බුදු දහමක් පසෙක ලා තවත් සමහරු අදෘශ්‍යමාන දේව බැල්ම ලබාදෙන බවට සහතික වන ස්ථාන කරා ඇදෙත්. සම්බුදු දහමේ ඉහත සඳහන් සූත්‍ර දේශනා පරිදි දිවිමඟ ගොඩ නඟාගන්නාට දෙවියන් පවා නමදින බවත්, එසේ වන්නේ එවැන්නන් වෙත දේව බැල්ම ලැබී ඇති හෙයින් බවත්, හොඳින් දන්නා බොදුනුවන් ද පලතුරු වට්ටියකින් දෙවියන්ගේ බැල්ම ලබන්නට සිතීමේ බෞද්ධකම කුමක්ද ? පලතුරු ටිකට වඩා මිනිසුන් විසින් අනුමෝදන් කරවන පින් දෙවියන් විසින් අගය කරන බව මොවුන් නොදැනීම කණගාටුවකි.අනුමෝදන් කරවීමට පින් තිබිය යුතු ය.“මෙත් භාවනාව“ ඉන් එක පිනකි. “දේවතා රක්ඛන්ති” හෙවත් දෙවියන් විසින් ඔහු රකිනු ලැබීම මෙත් භාවනාවෙහි ආනිශංසයකි. සීලය ද එවැනි පිනකි. සක්දෙවිඳු ද සිල්වත් ගෘහස්තයින් වඳින බව “යේ ගහට්ඨා පුඤ්ඤාතරා ... “ යන ගාථාවෙන් ප්‍රකාශ වේ. අප විසින් පතනු ලබන ආයුෂ, වර්ණ, සැපය, බලය, ප්‍රඥා ආදිය ලබනට යාඥා කළ යුතු නැති බවත්, කළ යුත්තේ ඉහත කී දාන, සීල, භාවනා ආදී පිළිවෙත්හි පිහිටීම බව බුදුරදුන් වදාළහ.පින පිළිබඳ යථාවබෝධයපින පිළිබඳ ද යථාවබෝධයක් තිබිය යුතු ය. නිදසුනක් ලෙස බුදුන් සරණ යාම පිනකි. නමුත් වචනවලින් “බුද්ධං සරණං ගච්ඡාමි” යනුවෙන් බුදුන් සරණ යාමම පිනක් වන්නේ නැත. එය පොරොන්දුවක් පමණි. එය ඉටු කළ යුතු ය. එය කළ හැක්කේ බුදුන්, දහම් සහ සඟුන් ගත් මඟ අනුව යාමෙන් හෙවත් ධම්මානු ධම්ම පිළිවෙතිනි. ඒ සඳහා තෙරුන් කෙරෙහි විශ්වාසයක් (ශ්‍රද්ධාව) තිබිය යුතු ය. ශාසනික ප්‍රඥාවේ ආරම්භය එයයි.මහනාම ශාක්‍යයන් විමසූ “උපාසකයකු සිල්වතෙකු වන්නේ කෙසේ ද ?” යන්නට බුදුන් වහන්සේගේ පිළිතුර වූයේ “යථෝ ඛෝ මහානාම උපාසකො පාණාතිපාතා පටිවිරතෝ හෝති – අදින්නාදානා පටිවිරතෝ හෝති, කාමේසුමිච්ඡා චාරා... ආදි ලෙසින් සතුන් මැරීම, සොරකම් කිරීම ආදි පස්පවින් වැලකී “පංචසීලයෙහි” පිහිටීමෙන් සිල්වතෙකු වන බව ය.ඒ වනාහි සිල්වතෙකු වීමේ බොදු පිළිවෙතෙහි ආරම්භයයි. පංචශීලය මෙන් ම ප්‍රාතිමෝක්ෂ සංවරාදි චතු පාරිශුද්ධි සීලයන්, ආර්යකාන්ත සීලයක් වූ විට එවැනි සුසිල්වතුන් දෙවියන් විසින් නිබඳවම රැකෙන්නේ ය.එසේ ම දෙවි පිහිට පැතීමට පෙර, තමන් විසින් කළ යුතු දෑ සම්පූර්ණ කර ඇත්දැයි සිතිය යුතු ය. නිදසුනක් ලෙස විභාගයෙන් සමත්වීම පිළිබඳව ගෙන බලමු. ශිෂ්‍යාගේ පැත්තෙන් සිදුවිය යුතු ඉගෙනුම සම්බන්ධ ක්‍රියාකාරකම් කිසිත් නොමැති නම් දෙවිපිහිටෙන් ලද හැකි ප්‍රතිඵලයක් නොවේ. සුතා (හොඳින් ශ්‍රවණය කිරීම) දතා (ධාරණය කිරීම), පරිචිතා (ප්‍රගුණ කිරීම) මනසානු පෙට්ඨිතා (විමර්ශනය කිරීම) ආදී වශයෙන් ඉගෙනුම් කළ යුතු සැටි බුදුරදුන් පෙන්වා දුන්හ. අන්ගුත්තර නිකායේ සංගාරව සූත්‍රයෙහි’ සංගාරව නම් තරුණයා විමසූ වේද මන්ත්‍ර මතකයට නැඟීමේ ක්‍රමවේදයට ථීන මිද්ධය, (අලසකම) ව්‍යාධිපාදය (තරහව) කාමසිතිවිලි දුරු කිරිම ආදී වශයෙන් වදාළ කරුණු ද ඇත.යමෙකු ගේ අපල වැළකීමට භූමිය හැර විදෙස් ගතවීමේ පිළිවෙතක් ඇතැම් ශාස්ත්‍රඥයෝ පෙන්වා දෙත්. බුදුන් වහන්සේ දෙසුයේ ඊට වෙනත් දෙයකි. එනම් “යස්ස පාපං කතං කම්මං කුසලේන පිඨියති” යනුවෙන් පාපයක් ඇත්නම් එය කුසලයකින් වසන ලෙස ය” එසේ නොමැතිව මහ සයුරු තරණය කොට විදෙස් ගතවීමකින් පෙර කළ පවකින් ගැලවිය හැකි නොවේ. අපල යනු තමන් විසින් කර ඇති පවක ඵල දීමකි.නඅන්තලික්ඛෙ නසමුද්ද මජ්ජේ – නපබ්බතා නන් විවරං පවිස්ස නවිජ්ජති සෝ ජගතිප්ප දේසෝ - යත්තිට්ඨි තෝ මුජ්ජ්‍යෙය පාප කම්මංයන ධම්ම පදයෙන් අහසේ සිටියත්, මුහුදේ සිටියත්, පර්වත ගුහාවක සිටියත් කිසිවෙකු කළ පාපයක් වේ නම්, විපාක දීමට තමා වෙත පැමිණෙන බව බුදුරදුන් වදාළ සේක. මහා රහත් මුගලන්, චක්ඛුපාල හා ලෝසක ;තරවරුන්ට පවා පාප කර්ම පළ දුන් අයුරු බණ පොත අපට පෙන්වයි. උන්වහන්සේලා එම විපාකදීම්වලින් මිදුනේ රහත් බව නැමැති කුසලයෙන් (කෞෂල්‍ය) එම පව් වැසීම නිසා ය. බෞද්ධයන් විසින් අවබෝධ කළ යුතු හා සේවනය කළ යුතු වූ මෙවන් පරම සත්‍ය වූ දහමක් තිබිය දී ශාස්ත්‍ර බැලීම් වැනි හින්දු ආකල්ප, චාරිත්‍ර හා පිළිවෙත් අනුගමනය කරන්නා බෞද්ධයකු නොව හින්දු බැතිමතෙකු වන්නේ ය. යමක් කරන්නන් වාලේ කිරීම නොව විචාරවත්ව, විමර්ශනාත්මකව හා බුද්ධි ගෝචරව කිරීම බොදු පිළිවෙත වේ. ඇත්ත ඇති සැටියෙන් දැක්ම “සම්මා දිට්ඨිය” වේ. මිච්ඡා දිට්ඨියෙහි පිහිටන්නාට බුද්ධ දේශනාව අනුව කිසිදාක නිවන් මඟ දැකිය නොහැකි ය.වත්මන් බෞද්ධයාධනය, බලය හා නිලය පමණක් නොව බුද්ධිමය දේපළ පවා වංචනිකව ලබාගෙන ලොව මුලා කරන පිරිසක් ද අද බිහිව ඇත. අදක්ෂ සිසුවකු ගේ නමින් පෙනී සිට විභාගයට පිළිතුරු ලියා තම බුද්ධි මහිමය මුදලට විකිණීමට තරම් අප රට සිසුන් ද මුදලට නතුව ඇත. එලෙස වංචනිකව පිළිතුරු ලියවාගෙන විභාග සමත් වන්නන් ද උගතුන් ලෙස පෙනී සිට සමාජයට කරන සේවය, අර්ථචර්යාව කුමක් ද? එවැනි ගුරු පිරිසක් වෙතොත් අසරණ වනුයේ රටේ සිසු පරපුරය. මෙවැනි අයථා ලාභ, අයථා බල හා අයථා සාරුඵ්‍යයන් බුදුන්වහන්සේ ප්‍රතික්ෂේප කළ බවත් යථා ලාභ, යථා බල හා යථා සාරුඵ්‍ය යන යථා ලාභ සන්තුෂ්ටිය බොදු පිළිවෙත බවත් වත්මන් බෞද්ධයාට අමතක වූ සේ ය.වසර 45ක් පුරා පරිනිර්වාණ මොහොත දක්වා ම බුදු සිරිතේ සුවිශේෂ ලක්ෂණය වූයේ පරාර්ථචර්යාවයි. එක් අයෙකු ගේ අධිගමනය වෙනුවෙන් බුදුන් වහන්සේ යොදුන් ගණන් මඟ පා ගමනින් වැඩි අයුරුත්, පිරිනිවන් මංචකයේ පවා පරාර්ථචර්යාවෙ හි පිහිටි අයුරුත් අපි බුදු සිරිතේ දැක ඇත්තෙමු. අද ලොව ගිලගෙන ඇති ආත්මාර්ථය සිඳ බිඳ දමා ‘පරාර්ථචර්යාව‘ නම් වූ බොදු පිළිවෙත ගොඩනැංවීමට මේ සම්බුද්ධත්ව ජයන්තියේ දී වත් ක්‍රියා කළ මනා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=f1105184</link>
    <topic>වෙසක් උදානය</topic>
    <author>බී. එච්. ජී. ධර්මසේන</author>
    <content>ථෙරවාදී බෞද්ධයන් හට අන් සියල්ලටම වඩා වෙසක් උත්සවය වැදගත් වන්නේ සිද්ධාර්ථ කුමාර උත්පත්තිය, බුදුවීම, පිරිනිවීම යන කරුණු තුනම සිදුවූයේ වෙසක් පුර පසළොස්වක්දා නිසාය. බුද්ධ පරිනිර්වාණයෙන් කළක් ගත වූ පසු මෙම උත්සවය ආරම්භ වූ බව වංශ කථාවල හා සෙල්ලිපිවල එන කරුණු වලින් පැහැදිලි වේ. දේවානම් පියතිස්ස රජතුමා වෙසක් උත්සවය පවත්වන්නට ඇතැයි විශ්වාස කෙරේ. එහෙත් එබඳු සටහනක් නිශ්චිත වශයෙන් සොයා ගත නොහැක. නමුත් දුටුගැමුණු රජතුමා විසින් වෙසක් උත්සව පූජා විසිහතක් පැවැත්වූ වගක් මහා වංශයේ 32 පරිච්ඡේදයේ 35 වෙනි ගථාවෙන් කියවේ.එසේම පාහියන් නම් භික්ෂුව ඉන්දියාවේ දී දුටු වෙසක් පෙරහැරක් ගැන එතුමාගේ දේශාටන වාර්තාවේ සඳහන් කෙරෙන අතර එහිදී බුද්ධ ප්‍රතිමා රූප නානාවිධි රථවල තබා වීථිවල ගමන්කළ අන්දම ගැන විස්තර කෙරේ. තවද පාහියන් හිමි මධ්‍යම ආසියාවේ ‘බෝතාන්’ නම් ප්‍රදේශයට යාමේදී එහි බුදු පිළිම පෙරහැරක් දුටු බව සිය ගමන් විස්තරයේ සඳහන් වේ. මෙහිදී මහායාන භික්ෂූන් වහන්සේලා බුද්ධ ප්‍රතිමා රැගෙන පෙරහැරේ මුලින්ම ගමන් කළ බවද වැඩිදුරටත් සඳහන් කර ඇත.ලක්දිව රජකළ භාතිය රජු (ක්‍රි.ව. 38 - 67) වෙසක් උත්සව විසි අටක් පැවැත්වූ බවට මහා වංශයේ 34 වන පරිච්ඡේදයේ සඳහන් ව ඇත. මෙහිදී ද බුද්ධ ප්‍රතිමා නානාවිධි රථවල තබා වීථි සංචාරය කරවූ වගත්, එහිදී අද මෙන් දුගී මගී යාචකාදීන්ට ආහාර පානාදියෙන් සංග්‍රහ කළ බවක් කියවේ. වසභ රජතුමා ද සිය ඔටුණු පළන් වර්ෂයේ පටන් පිළිවෙලින් වෙසක් උත්සව හතළිස් හතරක් (44) පවත්වන ලද බවට මහා වංශයේ සඳහන්ව ඇත.අනුරාධපුරයේ දී වර්ෂයක් පාසාම මෙම උත්සවය පැවැත්වීම සිරිතක් වී තිබුණි. වෝහාරිකතිස්ස රජතුමා අනුරාධපුරයේ වැඩ විසූ සියලු භික්ෂූන්වහන්සේලාට තුන් සිවුරු පූජාකළ වගක් ද එහි සඳහන් කෙරේ. බෞද්ධයන්ගේ උත්සව වලදී දන්දීම ප්‍රමුඛස්ථානයක් ගත් බව මහා වංශයේ එන කරුණු වලින් පැහැදිලි වන තවත් එක් කරුණකි. බුදුන් උපන් දිනයේ මිනිසුන් පමණක් නොව තිරිසනුන් වුවද නිරාහාරව තැබීම නුසුදුසු යයි කල්පනා කළ බෞද්ධයෝ සතුන්ට පවා සංග්‍රහය කළෝය. ගෝඨාභය රජතුමා ද වෙසක් උත්සවය ඉතා ඉහළින් පැවැත් අයෙකි. මොහු විසින් තිස් දහසක් භික්ෂූන් වහන්සේලාට සිවුරු පූජා කළ බව මහා වංශයේ වැඩිදුරටත් සඳහන්ව ඇත. මේ අතර ජෙට්ඨතිස්ස රජතුමාද භික්ෂූන් වහන්සේලා තිස්දහසකට සිවුරු පූජා කළ බව සඳහන් කෙරේ. මුගලන් රජතුමාගේ රාජ්‍ය කාලයේද චාරිත්‍රානුකූලව වෙසක් උත්සවයක් පැවැත්වූ වගක් මහාවංශයේ එන ගාථාවලින් ද පැහැදිලි වේ.“සබ්බංවෙසාඛ පූජාදි චරිතානුගතං අකා” යන පාලි ගාථා පාඨයෙන් තේරුම් යන්නේද වෙසක් උත්සවය සඳහා සම්මත නීති මාලාවක් තිබුණු බවකි. මෙහිදී වෙසක් උත්සවය පැවැත් විය යුත්තේ කෙසේද? ආරම්භ කරන්නේ කුමකින්ද? යනු ඒ නීති මාලාවට එක්වී තිබෙන්නට ඇතැයි තහවුරු වේ. මේ කාර්ය කරවීමට නිලධාරියකු ද පත්කළ බව සෙල්ලිපිවල සඳහන් ව ඇත. හතරවන මිහිඳු රජතුමාගේ මිහින්තලා සෙල්ලිපියේ ‘මඟුල් ජෙටක්’ යනුවෙන් කියවෙන්නේ ද මෙවැනි නිලධාරියකු ගැන බව විශ්වාස කෙරේ.  මොහුට අයත් කාර්ය වන්නේ, රාජ්‍ය උත්සව සංවිධාන කාර්යය හා බුදුරදුන්, පෙර බුදුවරුන් වෙනුවෙන් ද පුද පූජා හා උත්සව පැවැත්වූ වගක් කියවේ. දළමුගලන් රජතුමා ද දෙවන සේන රජතුමා විසින් ද වෙසක් උත්සව පැවැත්වූ වගක් සඳහන් වේ. මෙය “වේසාඛකීළා” නමින් හඳුන්වා ඇත. පරාක්‍රමබාහු රජතුමා ද බුදුන්වහන්සේ වෙනුවෙන් පංචතූර්ය නාද පවත්වා කොඩි, කුඩ, සේසත් ඔසවා මේ පූජාව චාරිත්‍රානුකූලව පවත්වන්නට යෙදුණු වගක් සඳහන් කෙරේ.මහා පරාක්‍රමබාහු (1153) රජතුමාගේ කාලයේදී ද මෙම වෙසක් උත්සව ඉතා උත්සවශ්‍රීයෙන් පවත්වා ඇති බව ද කියවේ.කෝට්ටේ යුගයේදී වෙසක් උත්සව ගැන සඳහන්වීම විරලය. එහෙත් කොළඹ යුගයේදී ඉතා උසස් අන්දමින් වෙසක් උත්සව හා පිංකම් සිදු කෙරිණි. මේ යුගයේදී වෙසක් උත්සවයේ උසස් තැනක් ගන්නේ තොරණ හා දන්සැලයි. බුදුරදුන් වෙනුවෙන් ප්‍රතිපත්ති පූජාවන්ට ද මුල්තැනක් ලබා දේ. ශ්‍රී ලාංකික බෞද්ධයෝ සියලු ආගමික හා ජාතික උත්සව වලදී තොරණ නිර්මාණය කරවීමට පුරුදුව සිටිති. සියලු බෞද්ධයන්ගේ භක්ති ප්‍රබෝධය පෙන්වීමට ගත් තවත් අංගයක් සේ දැනට ප්‍රචලිත වී ඇත. මේ ආදී කරුණු අනුව ලක්දිව බුදුසසුනේ චිරස්ථිතිය උදෙසා සියලු බෞද්ධ සැදෑවතුන් බුදුරදුන් වෙනුවෙන් විවිධ පුද පූජා හා වෙසක් උත්සව ඉතා භක්ත්‍යාදරයෙන් සිදුකළ බව ඉහත ඓතිහාසික තොරතුරු ඇසුරින් පෙනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>18</day>
    </date>
    <link>http://www.dinamina.lk/2011/05/18/_art.asp?fn=f1105185</link>
    <topic>දෙතිස් මහ පුරුෂ ලක්ෂණ විනිවිද බුදු කය දකිමු</topic>
    <author>විශ්‍රාමික පාඨශාලාචාරිනී විද්‍යාදීප සඳසීලි මීගමගේ</author>
    <content>ලෞකික වශයෙන් ලැබිය හැකි ඉහළම සම්පත්තිය සක්විති රාජ සම්පත්තියයි. ලෝකෝත්තර වශයෙන් ලැබිය හැකි ඉහළම සම්පත්තිය බුදු බවයි. එසේ නම් මේ උතුම් පදවි දෙකම ලැබීමට මනා වූ උසස් ගුණ දහම් පිරිය යුතුය. දීඝ නිකායේ ලක්ඛණ සූත්‍රයේ සඳහන් වන ආකාරයට මේ පදවි දෙකම ලැබිය හැක්කේ මහා පුරුෂයෙකුට පමණි. මහා පුරුෂ ලක්‍ෂණ තිස් දෙකක්, එනම් දෙතිස් මහා පුරුෂ ලක්‍ෂණ එතුමන්ගේ ශරීරවල පිහිටා තිබේ.මෙසේ පිහිටන්නේ සංසාරයෙහි දී කරනු ලබන විවිධ වූ කුසල කර්ම හේතු කොට ගෙන ය. මේ කුසල කර්ම පිළිබඳ දැනගැනීමෙන් මනුෂ්‍යයාගේ මෙලොව ද එලොව ද යහපත් වනු ඇත. සාරධර්ම පිරි සමාජයක් ඇති කර ගත හැකිය. පුහුදුන් මිනිසා එකිනෙකා පරයා නැගී සිටීමට වෙර දරයි. එය ඉටු කර ගැනීමට විවිධ වූ අකුසල කර්ම කරයි. උතුම් වූ මනුෂ්‍යයෙකු ලෙස අප ජීවිත හැඩ ගස්වා ගැනීමට මෙම කරුණු අපට මග පෙන්වයි. ඉතාමත් සුවිශේෂ වූ ඒ දෙතිස් මහා පුරුෂ ලක්‍ෂණ නම්1. සුප්පතිට්ඨතාමනාව පිහිටි පා ඇති බව හෙවත් සුපිහිටි පා ඇති බව දන්දීම, සිල් රැකීම, මවුපියන්ට, කුලදෙටුවන්ට හා ශ්‍රමණ බ්‍රාහ්මයන්ට සැලකීම, පාරමී පිරීම, පෙහෙවස් සමාදන් වීම, උතුම් කුසල ධර්මයන්හි යෙදීම නිසා මෙම ලක්‍ෂණය ලැබේ.2. චක්‍රලක්‍ෂණපරිපූර්ණ ස්වභාවයෙන් යුක්ත වූ රෝද සලකුණු දහසක්, දැවි, නිම් වළලු හා නැබ සහිතව පිහිටා ඇත. බොහෝ දෙනාගේ හිතසුව පිණිස කටයුතු කිරීම, ධාර්මිකව අන්‍යයන්ට රැකවරණය සැලසීම ආදී කුසල් කළ නිසා මෙම ලක්‍ෂණය ඇතිවිය. ඉහත ලක්‍ෂණ දෙක යම් උතුමෙකුට පිහිටයි ද, හේ ගිහිගෙයි වසන්නේ නම්, මහත් වූ පිරිවර සහිත සක්විති රජෙක් වේ. පැවිදි වුවහොත් උතුම් බුදු පදවිය ලබයි.ආයත පණ්හිදික් වූ විලුඹක් ඇති බවයි.දීඝංගුලිතාදික් වූ ඇඟිලි ඇති බවබ්‍රහ්මුජ්ජු ගනාබ්‍රහ්මයාගේ බඳු ඍජු ශරීරයක් ඇති බව.ප්‍රාණඝාත නොකිරීම, වරදට බිය හා ලජ්ජාව ඇතිවීම, අවි ආයුධ පරිහරණයෙන් ඈත්වීම, දයානුකම්පාවෙන් ක්‍රියා කිරීම යන කුසලයන් කිරීම නිසා මෙම ලක්‍ෂණය ඇතිවේ.දීර්ඝායුෂ ලැබීම, සතුරන් ජයගැනීමට හැකිවීම මින් ලැබෙන ප්‍රතිඵලයයි.සන්තුස්සදතාපිටි අතුල් දෙක, පිටි පතුල් දෙක, උරහිස් දෙක, කර යන සත්තැන උස්ව පිහිටීමයි.මිහිරි රසවත් ආහාර පාන දන්දීමේ කුසලය නිසා මෙම ලක්‍ෂණය ලබයි. මේ කුසලය නිසා බුදුවූයේ හෝ සක්විති රජවූයේ ඉතා මිහිරි වූ ආහාර පාන ලබයි.මුද්‍රත ළුණ හත්ථ පාදනාමුදු මොළොක් අත් පා ඇතිවීම.ජාල හත්‍ථ පාදතාදැලකට බඳු අත් පා ඇතිවීමදානය, පි‍්‍රය වචනය, අර්ථ චර්යාව, සමානාත්මතාව යන සංග්‍රහ වස්ත්‍ර සතරෙන් හැම දෙනාට සංග්‍රහ කිරීම යන කුසලය නිසා මෙම ලක්‍ෂණය ලබයි. ලෝ වැසියන්ගෙන් සංග්‍රහ ලබන මහා පිරිවර සම්පත් ලබන අයෙකු වේ.උත්සංඛපාදතාඋස්වූ පිරිණු ගොප් මසින් යුත් පාද ඇති බවඋද්ධංගලොමතාඅගින් උඩට නැමුණු රෝම ඇතිවීම, පෙර ජාතීන්වල මහජනයාට අර්ථයෙන් ධර්මයෙන් අනුශාසනා කිරීමේ කුසලය නිසා මෙම ලක්‍ෂණ ලබයි.ඒණිජංඝතාඕළු මුවන්ගේ බඳු කෙණ්ඩා ඇතිවීම,පෙර ජාතීන්හි දී මහජනයාට නොයෙක් ශිල්ප ශාස්ත්‍ර ඉගැන්වීම, ලෝ වැසියා යහපත් සුචරිත ධර්මයන්හි යෙදවීම වැනි කුසලයන් නිසා මෙම ලක්‍ෂණය ලබයි. මෙබඳු උතුම් පුරුෂයෙක් ගිහිව සිටියත්, පැවිදිව සිටියත් තමාට අවශ්‍ය සියලු දේ ලබන්නන් වේ. ඒ නිසාම ගිහිව සිටියොත් ලැබිය හැකි උතුම් සැපත වූ සක්විති රජ සැපත ද පැවිදි වී නම් ලොවුතුරා බුදු සැපතද ලැබේ.සුඛුමජවිතාඉතා සියුම් සමක් ලැබීමනිහතමානී වීම, ශ්‍රමණ බ්‍රාහ්මණයින් කරා ගොස් කුසල් අකුසල්, වැරදි නිවැරදි, ඇසුරු කළයුතු, නො කළ යුතු දේ, සැප පිණිස හේතු වන, නොවන දේ පිළිබඳව විමසා දැනගැනීම, ඒ අනුව තම ජීවිතය සකසා ගැනීම යන කුසලය නිසා මෙම ලක්‍ෂණය ලැබේ. සමෙහි සියුම් බව නිසා දැලි කුණු නො රඳයි.සුවණ්ණවණ්ණතා කඤ්චන සන්නිභතවතාරන්වන් පැහැති සමින් යුත් ශරීරයක් ඇති බවපෙර ජාතීන්හිදී කිසිවිටෙක ක්‍රෝධ නොකිරීම, අනුන් ආක්‍රොශ පරිභව කරනවිට මෙත් සිතින් ඉවසීම, ශාන්තව කල් ගත කිරීම, මුදු මොළොක් ඇතිරිලි දන් දීම, වටිනා පලස් දන්දීම, සළු පිළි දන්දීම ආදී කුසල කර්මයන් නිසා මෙම ලක්‍ෂණය ලබයි.මොහු ගිහි ගෙයි වෙසේ නම් සක්විති රජ වී මහඟු සම්පත් ලබයි. පැවිදි වේ නම් බුදු බව ලබා සියුම් මෘදු වස්ත්‍ර ලබයි.කොසොහිත වත්‍ථ ගුය්හතාකෝෂයක් තුළ ගිලුණු පුරුෂ නිමිත්තඅසමගි වී සිටින නෑ හිතමිතුරන් සමගි කරවීම, මව්පියන් වෙන්ව සිටී නම් සමගි කරවීම, භේද භින්න වූ සොයුරු සොයුරියන් සමගි කරවීම නිසා මෙම මහා පුරුෂ ලක්‍ෂණය ලබයි. එබඳු තැනැත්තා සතුරු සේනාවක් යටත් කිරීමට සමත් රූප සම්පන්න දහස් ගණන් පුතුන් ඇති සක්විති රජෙක් වෙයි. පැවිදි වී නම් නුවණැති, රූප සම්පත් වූ, මහත් පිරිවර සංඝ සමූහයක් ඇති ;ලාවුතුරා බුදුවරයෙක් වෙයි.නිග්‍රෝධ පරිමණ්ඩලතාඋසට සරිලන මහත හා මහතට සරිලන උස ඇති විහිදුන අතුපතරින් යුක්ත නුගගසක් මෙන් සමවූ ශරීරයක් ඇති බව.ආජාණුලම්බි හත්‍ථතාදණහිස දක්වා දිගු කළ හැකි අත් ඇති බව, පෙර ජාතීන්හිදී සුදුස්සාට සුදුසු තැන ලබාදීම. ඔවුන්ට අවශ්‍ය දේ ලබාදීම. ඒ ඒ අයගේ විශේෂ කුසලතාවන් තේරුම් ගෙන ක්‍රියා කිරීම, සංග්‍රහ කිරීම වැනි කුසලයන් නිසා ඉහත සඳහන් මහා පුරුෂ ලක්‍ෂණ දෙක ලබයි. හේ ගිහි ගෙයි විසුවොත් මහත් ධන ධාන්‍ය, භව භෝග සම්පත් ලබයි. පැවිදි වී නම් ශ්‍රද්ධාව, සීලය, හිරිය, ඔත්තප්පය, ශ්‍රැතය, පරිත්‍යාගය, ප්‍රඥාව යන සප්ත ප්‍රකාර ධනය ලබා බුදුබවට පත්වෙයි.සිහ පුබ්බද්ධකායතාසිංහයෙකුගේ ශරීරයේ පෙර කොටස බඳු පිරුණු ශරීරයකින් යුක්ත වීම.විතන්ත රංසතාපිටිකය මසින් පිරුණු ස්වභාවය.සමවත්තක්ඛන්‍ඛතාසම වූ වට වූ ගෙල ඇති බව, පෙර මනුෂ්‍යාත්මභාවයන්හි දී බොහෝ අයගේ ගුණ සම්පත්තිය, ධන සම්පත්තිය, දියුණුව දැක, ඒවාට ඊෂ¸ා නොකොට සතුටුවීම, ඔවුන් ශ්‍රද්ධා ශීලාදී ගුණාංගයන්ගෙන් දියුණු වීම දැක උදව් කිරීම, ආදී කුසලයන් නිසා මෙම මහා පුරුෂ ලක්‍ෂණ තුන පහළ වේ.මොහු නො පිරිහෙන සැපත්, උපභෝග පරිභෝග සම්පත්තියත් ලැබ උපදියි. ගිහි ගෙයි සිටියොත් සක්විති රජ බව ලබයි. පැවිදි වුවහොත් බුදු බව ලබයි.රසග්ගසග්ගිකාගෙලෙහි සිය ගණන් රස නහර උඩු අතට තුඩු දී එක්ව පිහිටීම - මේ නිසා ක්‍ෂණිකව රසය ශරීරය පුරා විහිදෙයි. පෙර අත්බැව්හිදී අවි ආයුධ ආදියෙන් අන්‍යයන්ට හිංසා, පීඩා නො කිරීම නිසා මෙම මහා පුරුෂ ලක්‍ෂණය ලබයි.මේ තැනැත්තා අධික ශීත උෂ්ණ දෙකෙන් පීඩා නොවිඳියි. ආහාර පාන දිරවයි. නිදුක් නිරෝගිභාවය ලබයි. ගිහිව සිටියොත් සක්විති රජ බව ලබයි. පැවිදි වුවහොත් බුදු බව ලබයි.(13) අභිනීලනෙත්තතාඉතා නිල් පැහැති නෙත් ඇති බව, මෙම මහා පුරුෂ ලක්‍ෂණය පිහිටි ලොවුතුරා බුදුරදුන්ගේ හෝ සක්විති රජුන්ගේ ඇස් දෙකෙන් වර්ණ පහක් විහිදෙන්නේය. දෑසෙහි මැද කොටස දිය බෙරලිය මල් පැහැයෙන් බබළයි. එනම් නිල් පැහැතිය. ඇතැම් තැනක රන්වන් පැහැය ගනී. කිණිහිරි මල් පැහැතිය. සුදු පැහැයෙන් යුක්ත තැන් සේදූ හක්ගෙඩියක පැහැය ගනී. කළු පැහැති තැන් අඳුන් වර්ණ නොහොත් අංජන පැහැතිය. ගොපමුඛතා - ළපටි වසුපැටියෙකුගේ ඇස් ගුලි මෙන් ප්‍රසන්න බව. දිලිසෙන මැණික් මෙන් ඇස්වල සොඳුරු බවක් ඇත.මෙම ලක්‍ෂණ දෙකම ලබන්නා පෙර භවයන්හිදී කිසිම පුද්ගලයෙක් දෙස ක්‍රෝධයෙන් හෝ රැවීමෙන් හෝ බලා නැත. කාරුණිකව අන්‍යයන් දෙස බැලීමේ හේතුවෙන් මෙම ලක්‍ෂණ දෙක ලැබී ඇත. මෙබඳු උත්තම පුරුෂයෙක් සක්විති රජ පදවි ලබන්නේ නම් සෑම මිනිසුනටම පි‍්‍රය වූවෙක් වේ. උතුම් බුද්ධත්වය ලැබී දිව්‍ය, බ්‍රහ්ම, මනුෂ්‍ය ඇතුළු සියලුම සත්වයා හට පි‍්‍රය වේ.උණ්හිසසීසතාපිරුණු නළල් තලයක් ඇති බව, පෙර භවයන්හිදී තමා ප්‍රධානත්වය ගනිමින්, එසේම විශාල පිරිසක් ද සම්බන්ධ කර ගනිමින්, අනුබල දෙමින් කුසල් කිරීම මේ මහා පුරුෂ ලක්‍ෂණ පහළ වීමට හේතුවේ.එකෙකරොමතාඑක් රෝම කූපයක එක් රෝමයක් බැගින් පිහිටීම.උණ්ණාලක්ඛණතාබැම දෙක අතර සුදුවන් ඌර්ණ රෝමයක් ඇති බව පෙර මනුෂ්‍යාත්මභාවයන්හි දී බොරු නො කීම, සත්‍ය කථා කිරීම, අනුන් නොරැවටීම යන කුසල් කළ බලයෙන් මෙවැනි පුරුෂ ලක්‍ෂණ ලැබීය. ගිහිව සිට සක්විති පදවි ලැබුවොත් මේ මහා කුසලය හේතුවෙන් මහ පිරිස් ලබන්නෙක් වේ. පැවිදි වී උතුම් බුදු පදවි ලැබුවොත් මහා අනුගාමික පිරිස් ඇති වෙයි.චත්තාළිස දන්තතාසම සතළිස් දත් ඇති බව.අවිවර දන්තතාවිවර නැති මනාව පිහිටියා වූ දත් ඇති බව, කේළාම් කීමෙන් වැළකීම, සමගියේ අනුසස් පෙන්වීම, අසමගි වූවන් සමගි කිරීම ආදී කුසලයන් කිරීමේ හේතුවෙන් මෙම මහා පුරුෂ ලක්‍ෂණ දෙක ලබයි.නො බිඳිය හැකි මහා පිරිස් ඇති සක්විති රජෙකු වීමට හෝ වෙන් කළ නොහැකි සිවුවනක් පිරිස සහිත උතුම් බුදු පදවිය ලැබීමට මේ කුසලය හේතු වේ.පහූත ජිවිහාඅවශ්‍ය ප්‍රමාණයට දිග හා පළල් දිවක් ඇති බව.බ්‍රහ්මස්සරතාබඹුහුගේ මෙන් මිහිරි කටහඬක් ඇති බව. මේ මහා පුරුෂ ලක්‍ෂණ දෙක ලබන්නේ, පෙර භවයන්හිදී පරුෂ වචන නොකීම, අනුනට පි‍්‍රය වූ වචන පැවසීම නිසාය.මේ හේතුවෙන් මේ මහා පුරුෂ ලක්‍ෂණ ලැබූ තැනැත්තා සක්විති රජෙකු වේ නම් එතුමාගේ වචන අන්‍යයෝ සත්‍ය ලෙස පිළිගනිති. උතුම් බුදු පදවි ලැබූවේ නම් වාග් බලය ශක්තිය වී අන්‍යයෝ මෙම වචනයට අවනත වෙති.සීහහනුතාසිංහයෙකුගේ බඳු හනු ඇති බව, හිස් වචන කීමෙන් වැළකීම, සත්‍ය වූ හා අර්ථවත් දැහැමි වචන භාවිතය නිසා මෙම මහා පුරුෂ ලක්‍ෂණය ලැබී ඇත. මේ නිසා සක්විති රාජ සම්පත්තිය ලැබූවත්, උතුම් වූ බුද්ධත්වය ලැබූවත් සතුරන් විසින් වැනසිය නොහැකි අයෙකු බවට පත්වේ.සමදන්තතාදන්තයන් උස් පහත් නොවී සමව පිහිටීම.සුසුක්ඛදාඨතාඉතා සුදු පැහැයෙන් යුත් දත් ඇති බව, හොර තරාදි, හොර ලෝහ, ආදියෙන් මිනිසුන් නොරැවටීම, අල්ලස් ගැනීම, මං පැහැරීම ආදිය නො කිරීම, වැරදි දිවි පැවැත්ම අතහැරීම, නිවැරදිව ජීවත්වීම යන කරුණු නිසා මේ මහා පුරුෂ ලක්‍ෂණ දෙක ඇතිවේ.මෙවන් උතුමෙක් ගිහිව වෙසේ නම් සක්විති රජ බව ලබයි. පින්වත්, බලවත් දූ පුතුන් ලබයි. මහ පොළවට අධිපති බව ලබයි. පැවිදි වුවහොත් කිසිවෙකුට දෙවෙනි නොවන උතුම් වූ ලොවුතුරා බුදු පදවි ලබයි.මෙම දෙතිස් මහා පුරුෂ ලක්‍ෂණ ලොව්තුරා බුදු බවට පත්වන උත්තමයෙකුගේ ශරීරයෙහි පිහිටන්නේ අසූ අනූව්‍යඥජන ලක්‍ෂණද සහිතවය. මෙවැනි කුසලයන්හි යෙදෙන කවරෙකුට වුවද තම මනුෂ්‍ය ජීවිතය තමා උපදින සෑම භවයකදීම උතුම් මනුෂ්‍යයෙකු වීමට මග පෙන්වයි. එවැනි ජීවිතයක් ගත කරන්නෙකුට නිවන ද දුර නොවනු ඇත. 2600 බුද්ධ ජයන්තිය අපි එයට පාදක කර ගනිමු. බුදු සිරිතට ළංවී සාරධර්ම ජීවන රටාවකට පියනගමු. අපේ ඒකායන ප්‍රාර්ථනය එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105191</link>
    <topic>කොටින්ගේ කප්පම් ව්‍යාපෘතියක්නෙදර්ලන්ත පොලීසියට හසුවේ</topic>
    <author>මහින්ද අලුත්ගෙදර</author>
    <content>නෙදර්ලන්තයේ ජීවත්වන ලක්ෂයකට අධික වූ දෙමළ ජනතාවගෙන් බලහත්කාරයෙන් කප්පම් මුදල් ලබාගත් එල්. ටී. ටී. ඊ. නායකයා හා ඔහුගේ සහචරයන් එරට පොලීසිය අත්අඩංගුවට ගෙන ඇතැයි අන්තර්ජාතික ජනමාධ්‍ය ප්‍රකාශ කර සිටී.නෙදර්ලන්ත අධිකරණ ප්‍රධානීන් පෙන්වා දෙන පරිදි මේ කප්පම් අය කිරීම දීර්ඝ කාලයක් තිස්සේ සිදුවී තිබේ. බලහත්කාරය, උපදේශනය, මෙන් ම වෙනත් උපායමාර්ග මගින්ද අහිංසක දෙමළ ජනතාව මුළාවට පත්කරමින් කප්පම් අය කිරීම දිගට ම ගෙනගොස් තිබේ. ඔවුන් අත විශාල අරමුදලක් ඇති බව පෙනී ගොස් ඇති අතර ඒවා බෙදුම්වාදයේ වෙනත් අවශ්‍යතා සඳහා යොදවන බව ද වාර්තා වී තිබේ.නෙදර්ලන්ත පොලීසිය වසර දෙකක් තිස්සේ කරන ලද විමර්ශනයක ප්‍රතිඵල ලෙස මේ ජාවාරම හෙළිකර ගැනීමට ලැබී තිබේ. විශාල පිරිසක් අත්අඩංගුවට ගෙන ඇති අතර මීට අදාළ මුදල් සම්භාරයක් ද හඳුනාගෙන තිබේ.වසර 2006 සිට ම එල්. ටී. ටී. ඊ. සංවිධානයේ ක්‍රියාධරයන් නෙදර්ලන්තය ඇතුළු යුරෝපීය රටවලට පැනගොස් තිබේ. ඇතැම්විට දේශපාලන රැකවරණ පතා පැමිණි දෙමළ ජාතිකයෝ ද එල්. ටී. ටී. ඊ. ක්‍රියාදාමයට එක් ව සිටිති. මේ ක්‍රියාවලිය නෙදර්ලන්තයේ පමණක් නොව යුරෝපයේ රටවල් ගණනාවක ම සිදුවන බව ද වාර්තාවේ.නෙදර්ලන්තය පුරා විසිරී සිටින දෙමළ ජනතාවගෙන් එක්රැස් කරන මුදල් එල්. ටී. ටී. ඊ. සංවිධානයේ නෙදර්ලන්ත ශාඛාව වෙත බැර වී ඇති අතර කප්පම් වශයෙන් රුපියල් කෝටි ගණනින් මුදල් එකතු කර ගෙන තිබෙන බවට පරීක්‍ෂණවලින් අනාවරණය වී තිබේ.ඇතැම් පිරිස් එරට වෙසෙන දෙමළ ජාතිකයින්ට තවදුරටත් අරමුදල් ලබා දෙන ලෙස බල කරමින් සිටින බවද වාර්තා වෙයි.කෙසේ වුවද යුරෝපා සංගමය විසින් 2006 වර්ෂයේදී එල්. ටී. ටී. ඊ සංවිධානය තහනම් සංවිධානයක් ලෙස නම් කිරීමත් සමඟ නෙදර්ලන්තයද එම සංවිධානය තහනම් කෙරිණි.මේ අතර නෙදර්ලන්තයේ වෙසෙන ද්‍රවිඩයන් පිරිස ලක්ෂයකට ආසන්න බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105192</link>
    <topic>ශ්‍රී ලංකාව සෑම රටක් සමඟමමිත්‍රශීලීව කටයුතු කරනවා</topic>
    <author>මහින්ද අලුත්ගෙදර</author>
    <content>ලෝකයේ ඕනෑම රටකට එරෙහිව ක්‍රියාත්මක විය හැකි කේන්ද්‍රස්ථානයක් ලෙස ශ්‍රී ලංකාව යොදා ගැනීමට කිසිදු රටකට ඉඩ දෙන්නේ නැතැයි ශ්‍රී ලංකා රජය අවධාරණය කරයි.ශ්‍රී ලංකාව ලෝකයේ සෑම රටක් සමඟම මිත්‍රශීලීව කටයුතු කරන බව විදේශ කටයුතු ඇමැති මහාචාර්ය ජී.එල්. පීරිස් මහතා ප්‍රකාශ කරයි.හෙතෙම මේ බව ප්‍රකාශ කර ඇත්තේ නවදිල්ලි නුවර පිහිටි ශ්‍රී ලංකා මහ කොමසාරිස් කාර්යාලයේ දී පෙරේදා (17) පැවති මාධ්‍ය හමුවක දී මාධ්‍යවේදියකු නැඟූ පැනයකට පිළිතුරු දෙමිනි.එහිදී ශ්‍රී ලංකාව තුළ ඉන්දීයාවේ හා චීනයේ ක්‍රියාකාරකම් පිළිබඳව එම මාධ්‍යවේදියා ජී.එල් .පීරිස් මහතාගෙන් කරුණු විමසා ඇත.චීනය හා ඉන්දියාව ශ්‍රී ලංකාවේ මාර්ග ඉදිකිරීම් කටයුතු, විදුලි බල හා බලශක්ති ක්ෂේත්‍රයේ කටයුතු රැසක නිරතව සිටින බව පෙන්වා දී තිබෙන ශ්‍රී ලංකා විදේශ කටයුතු ඇමැතිවරයා කිසිඳු අර්බූදයක් හෝ තරඟකාරිත්වයක් නැතැයි සඳහන් කර තිබේ.කෙසේ වුවද ඒ මහතා මෙහිදී ප්‍රකාශ කර ඇත්තේ මේ රටවල් දෙකම අපේ මිතුරන් බවත් කිසිම ආකාරයේ නොමඟ යැවීමක් හෝ සැක කළයුතු ආකාරයේ දෙයක් ඇතැයි නොසිතන බවත්ය. වෙනත් කිසිම රටකට තර්ජනයක් නැහැ. ඔවුන් සියලු දෙනා අපේ මිතුරන්, ?ශ්‍රී ලංකාව කිසිවිටෙක වෙනත් රටකට එදිරිවාදීව කටයුතු දියත් කරන ස්ථානයක් ලෙස යොදා ගැනීමට තවත් රටකට ඉඩ දෙන්නෙ නැහැ යනුවෙන්ද ඒ මහතා වැඩිදුරටත් පවසා ඇත. ඉන්දියාවේ නිල සංචාරයක නිරත වු විදේශ කටයුතු ඇමැති මහාචාර්ය ජී.එල්. පිරීස් මහතා එරට අගමැති ආචාර්ය මන් මෝහන් සිං, විදේශ කටයුතු ඇමැති එස්.එම්. ක්‍රිෂ්ණා, මුදල් ඇමති ප්‍රනාබ් මුඛර්ජි, ජාතික ආරක්ෂක උපදේශක ශිවෂංකර් මෙනන් හා විදේශ ලේකම් නිරූපමා රාඕ මහත්ම මහත්මීහු හමුවී පැවැති සාකච්ඡා වලින් පසුව ඇමැතිවරයා මේ මාධ්‍ය හමුවට සහභාගි වී තිබෙන බව විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105193</link>
    <topic>පළමු අගවිනිසුරුවරියදිවුරුම් දෙයි</topic>
    <author>ධනුෂ්ක ගොඩකුඹුර</author>
    <content>ශ්‍රේෂ්ඨාධිකරණ විනිසුරු ආචාර්ය ශිරානි බණ්ඩාරනායක මහත්මිය මෙරට 43 වන අගවිනිසුරු වශයෙන් ජනාධිපති මහින්ද රාජපක්ෂ මහතාගේ ඉදිරියේ ජනාධිපති කාර්යාලයේදී ඊයේ (18) දිවුරුම් දුන්නාය.ජ්‍යෙෂ්ඨතම ශ්‍රේෂ්ඨාධිකරණ විනිසුරුවරියක වන බණ්ඩාරනායක මහත්මිය ශ්‍රී ලංකාවේ අගවිනිසුරු ධුරයට පත් වූ ප්‍රථම කාන්තාව වශයෙන් ඉතිහාසයට එක්වූවාය.1958 අප්‍රියෙල් මස කුරුණෑගල දී උපත ලද ඒ මහත්මිය ගිනිගත්හේන ප්‍රාථමික විද්‍යාලය, කෑගල්ල බාලිකා විදුහල, තෝලංගමුව ප්‍රාථමික හා මධ්‍ය මහා විද්‍යාල, අනුරාධපුර මධ්‍ය මහා විද්‍යාලය යන විදුහල්වල ආදිශිෂ්‍යාවක් වේ. කොළඹ විශ්වවිද්‍යාලයේ නීති පීඨයෙන් 1980 වසරේ දී නීතිවේදී ගෞරව උපාධිය ලැබූ බණ්ඩාරනායක මහත්මිය 1983 වසරේදී ශ්‍රේෂ්ඨාධිකරණ නීතිඥවරියක ලෙස දිවුරුම් දුන්නාය.නීතිය පිළිබඳ දර්ශනපති උපාධිය හා නීතිය පිළිබඳ ආචාර්ය උපාධිය ලබා ඇති ඒ මහත්මිය කොළඹ විශ්වවිද්‍යාලයේ නීති පීඨයේ සහකාර කථිකාචාර්ය, ජ්‍යෙෂ්ඨ කථිකාචාර්ය, නීති පීඨ අංශාධිපති, වැඩබලන උපකුලපති, නීතිය පිළිබඳ මහාචාර්යවරියක ලෙස කටයුතු කර ඇත.ශ්‍රේෂ්ඨාධිකරණයේ විනිසුරුවරියක ලෙස 1996 දී පත්වූ ඇය එකළොස් වතාවක් අගවිනිසුරු ධුරයේ වැඩ බලා ඇත. නැසී ගිය විල්සන් බණ්ඩාරනායක ෆ්ලෝරා බණ්ඩාරනායක යුවළගේ වැඩිමහල් දියණිය වන ශිරානි බණ්ඩාරනායක මහත්මිය ජාතික ඉතිරි කිරීමේ බැංකුවේ සභාපති ප්‍රදීප් කාරියවසම් මහතාගේ බිරිඳ වේ. ෂවීන් බණ්ඩාරනායක කාරියවසම් ඇගේ පුතණුවන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105194</link>
    <topic>විජයග්‍රහණයේ දෙවැනිසැමරුම අදයි</topic>
    <author>සුභාෂිනි සේනානායක</author>
    <content>විජයග්‍රහණයේ දෙවන සැමරුම අදට (19) යෙදී තිබේ. අද සිට ජුනි මස 19 දා දක්වා රණවිරු මාසයක් රජය මගින් නම් කර ඇති අතර දිවයින පුරා පළාත් මට්ටමින් විවිධ උත්සව රණවිරු මාසය පුරා පැවැත්වීමට කටයුතු යොදා තිබේ.රණවිරු සමරු ප්‍රථම කොඩිය ජනාධිපති මහින්ද රාජපක්ෂ මහතාට පැළඳවීම පෙරවරු 11.30ට අරලියගහ මන්දිරයේ දී සිදු කෙරේ. ජාතික රණවිරු සැමරුම් උළෙලට සමගාමීව පැවැත්වෙන විජයග්‍රහණයේ පෙළපාළිය මැයි 27 දා ගාලු මුවදොර පිටියේ දී පැවැත්වෙන අතර එදින සවස ශ්‍රී ජයවර්ධනපුර කෝට්ටේ රණවිරු ස්මාරකය අභියස දී දිවි පිදූ රණවිරුවන්ට ජාතියේ උත්තමාචාරය පිරිනැමීමේ ජාතික උත්සවය සේනාධිනායක ජනාධිපති මහින්ද රාජපක්ෂ, අගමැති දි. මු. ජයරත්න, කථානායක චමල් රාජපක්ෂ මහතා ප්‍රමුඛ මැති ඇමැතිවරුන්ගේ ප්‍රධානත්වයෙන් පැවැත්වේ.රණවිරු මාසය පුරා පළාත් මට්ටමින් විවිධ උත්සව රණවිරු සේවා අධිකාරියේ මූලිකත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105195</link>
    <topic>පින්බර ලංකා ප්‍රදර්ශනයජනපති අතින් විවෘත වෙයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය ඉතිහාසයේ ශ්‍රේෂ්ඨතම රජ කෙනකු වූ දුටුගැමුණු රජතුමන්ගේ භෂ්මාවශේෂ ඇතුළු ඉපැරණි පුරාවස්තු රැසක් ප්‍රදර්ශනය කෙරෙන පින්බර ලංකා ප්‍රදර්ශනය ජනාධිපති මහින්ද රාජපක්ෂ මහතාගේ අතින් ඊයේ (18) විවෘත කෙරිණි.ශ්‍රී ලංකාවේ ස්වර්ණමය යුගයක මතකය අවදි කරවන පින්බර ලංකා ජාතික උරුම බෞද්ධ ප්‍රදර්ශනය විවෘත කළ ජනාධිපතිතුමා දුටුගැමුණු රජතුමන්ගේ ශ්‍රී භෂ්මාවශේෂ බැතිබර සිතින් නරඹා වැඳපුදා ගත්තේය. දෙදහස් හයසිය වැනි ශ්‍රී සම්බුද්ධත්ව ජයන්තියට සමගාමීව ජාතික උරුමයන් පිළිබඳ අමාත්‍යාංශය සංවිධාන කරන මේ ප්‍රදර්ශනය මේ මස 18වැනි දින සිට 31 වැනි දින දක්වා කොළඹ ජාතික කෞතුකාගාර පරිශ්‍රයේ දී පැවැත්වේ.වසර 2100කට පෙර අභාවප්‍රාප්තවූ දුටුගැමුණු රජතුමන්ගේ භෂ්මාවශේෂ දක්ඛිණ සෑයේ තැන්පත් කර ඇති බවට වර්ෂ 1896 දී ප්‍රථම වරට සොයා ගන්නා ලද්දේ හිටපු පුරා විද්‍යා කොමසාරිස් එච්. සී. පී. බෙල් මහතා විසිනි.1948 වසරේදී මෙහි කැණීම් ඇරැඹුණ අතර 1978 වසරේදී වැඩිදුර විමර්ශන කටයුතු සඳහා විශේෂ කමිටුවක් පත් කෙරිණ. ඔස්ට්‍රේලියාව සහ ප්‍රංශය යන රටවල් විසින් කරන ලද කාබන් පරීක්ෂණවල දී මේ භෂ්මාවශේෂයන්හි ඉපැරැණිත්වය තහවුරු කර ඇත.මේ හැර ස්වර්ණාලේපිත බුද්ධ ප්‍රතිමා, රන් කරඬු, රන් සන්නස්, රන්පත් ඉරු වැනි මෙතෙක් කිසිදු දිනෙක ප්‍රදර්ශනය නොකෙරුණු දුර්ලභ පුරාවස්තු මෙහි ප්‍රදර්ශනයට තබා ඇති අතර ජනාධිපතිතුමන් මේ සියල්ල නැරැඹුවේය.ඇමැතිවරුන් වන සුසිල් ප්‍රේමජයන්ත, මහින්ද යාපා අබේවර්ධන, ඒ. එච්. එම්. ෆවුසි, ජගත් බාලසූරිය, පුරාවිද්‍යා අධ්‍යක්ෂ ජෙනරාල් සෙනරත් දිසානායක මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105196</link>
    <topic>ජනපති ප්‍රමුඛ රණවිරුවන් රටට සාමය උදාකරදීම නිසා2600 සම්බුද්ධත්ව ජයන්තිය සැමරීමට හැකිවුණා</topic>
    <author>සුභාෂිනී සේනානායක</author>
    <content>යුධ බියෙන් ඇළලී සිටි මේ රටේ ජනතාවට සාමය උදා කර දීමෙන් 2600 වැනි ශ්‍රී සම්බුද්ධත්ව ජයන්ති උත්සවය සැමරීමට ජනාධිපති මහින්ද රාජපක්ෂ මහතා ප්‍රමුඛ රණවිරුවන් ඉඩ හසර ලබා දුන් බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවසීය.මේ රටේ ජනතාව ලක්ෂ ගණනින් වෙසක් මංගල්‍ය නැරඹීමට පැමිණ සිටින්නේ දිවි පුදමින් රණවිරුවන් මේ රට මුදාගත් නිසා බව කී ප්‍රධාන ඇමැතිවරයා, රට බේරාගැනීමට ලේක්හවුස් ආයතනය සුවිශේෂී මෙහෙවරක් සිදුකළ බවද කීවේය. බෞද්ධයනට කවදත් සුවිශාල සේවයක් සිදු කරන පත්තර මහගෙදර අමාදහර සදහම් කලාපය ශ්‍රී ලාංකේය ජනතාවගේ පැසසුමට ලක්වන බවද ප්‍රධාන අමාත්‍යවරයා ප්‍රකාශ කෙළේය.ප්‍රධාන ඇමැතිවරයා මේ බව ප්‍රකාශ කළේ ලේක්හවුස් මන්දිරය අභියස ඊයේ (18) අමාදහර සදහම් කලාපයේ දෙවන දිනයේ විදුලි ආලෝකය විවෘත කිරීමේ උත්සවයට එක්වෙමිනි. අමාදහර සදහම් කලාපයේ දර්ශණීය වෙසක් කූඩු ප්‍රදර්ශණය ප්‍රධාන ඇමැතිවරයාගේ නිරීක්ෂණයට ලක්විය. ලේක්හවුස් ආයතනයේ සේවක සේවිකාවන් ඉදිරිපත් කළ බොදු බැති ගී ප්‍රසංගයක්ද සැදැහැ ගී සහ රූකඩ ප්‍රදර්ශණයක්ද අමාදහර සදහම් කලාපයේ පැවැත්වුණි. අමාදහර සදහම් කලාපයක් ප්‍රධාන අනුග්‍රාහකයා වුණේ සන්නිවේදනයේ පෙරගමන්කරුවා වූ ශ්‍රී ලංකා ටෙලිකොම් ආයතනයයි. අමාදහර සදහම් කලාපය නැරඹීමට පැමිණෙන බොදු බැතිමතුන්ට ලේක්හවුස් බෞද්ධ සංගමය ඔසු පැන් දන්සැලක් විවෘත කර තිබුණු අතර අයිස්ක්‍රීම් හා කඩල දන්සැලක්ද පැවතිණි. අමාදහර සදහම් කලාපයේ මාධ්‍ය අනුග්‍රහය දෙරණ රූපවාහිනී දෙරණ එෆ්.එම්.හා දිනමිණ, බුදුසරණ පුවත්පත් ලබාදී තිබුණි.මෙම අවස්ථාවට ලේක්හවුස් කර්තෘමණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරී අභය අමරදාස, සමාගමේ ලේකම් කුමුදු ගුණවර්ධන, ප්‍රධානී බෙදාහැරීම් හා ශාඛා සුනිල් සෙන්දනායක, කළමනාකරු මෙහෙයුම් මහේන්ද්‍ර රොඩ්රිගෝ, විශේෂ ව්‍යාපෘති හා වාර ප්‍රකාශන කළමනාකරු පී. එස්. ඉලේසිංහ, ප්‍රධානී ආයතනික සබඳතා වරුණ මල්ලවාරච්චි, සිළුමිණ දැන්වීම් කළමනාකරු එස්. තිලකරත්න, බුදුසරණ කර්තෘ නෙල්සන් එස්. පෙරේරා, දෙරණ එෆ්.එම්. විධායක අධ්‍යක්ෂ මාධව මඩවල යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105197</link>
    <topic>සම්බුද්ධත්ව ජයන්තිය වෙනුවෙන්සංඝයා වහන්සේ 2600කට ඉංගි‍්‍රසි දැනුම</topic>
    <author>උදුලා පීරිස්</author>
    <content>දෙදහස් හයසියය වැනි සම්බුද්ධත්ව ජයන්තිය නිමිත්තෙන් English Sri Lanka ජාතික වැඩපිළිවෙළ යටතේ මහ සගරුවන 2600 නමක් විෂයෙහි ඉංගී‍්‍රසි දැනුම නොමිලයේ ලබා දීමට කටයුතු යොදා ඇත.දැයේ කුල දේවතාවුන් වන භික්ෂුන් වහන්සේලා වෙත මූලික ඉංගී‍්‍රසි භාෂා දැනුම ලබාදීම හා බෞද්ධ දර්ශනය ඉංගී‍්‍රසි මාධ්‍යයෙන් දේශනා කිරීමට පුහුණු කරවීම මේ ජාතික වැඩපිළිවෙළෙහි අපේක්ෂාව වේ. මේ වැඩසටහනට සහභාගි වී පුහුණුවීමට අපේක්ෂිත භික්ෂුන් නම, ලිපිනය, දුරකථන අංකය, උපන් දිනය, මූලික අධ්‍යාපන සුදුසුකම් සහිතව තම අත් අකුරින් ලියන ලද අයදුම්පතක් විහාරාධිපති හිමියන්ගේ නිර්දේශය සහිතව ජුනි 15 ට පෙරEnglish Sri Lanka Secretariat, 42/9, රොස්මිඩ් පෙදෙස, කොළඹ 07 යන ලිපිනයට ලැබීමට සලස්වන ලෙස එම සංවිධායක මණ්ඩලය දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105198</link>
    <topic>ශ්‍රී ලංකන් ගුවනට18 වැනියත් එක්වෙයි</topic>
    <author>සුභාෂිනි සේනානායක</author>
    <content>ශ්‍රී ලන්කන් ගුවන් සේවයට එක්වන 18 වැනි ගුවන් යානය අද (19) උදේ 9.30 ට කටුනායක ජාත්‍යන්තර ගුවන් තොටුපළට පැමිණෙයි.ප්‍රංශයේ ටූ ලෝස් නගරයේ සිට මේ ගුවන් යානය ශ්‍රී ලංකාවට ආනයනය කර තිබේ.නිල් ගුවන ජය ගැනීමේ මහින්ද චින්තන ප්‍රතිපත්ති මාලාවට අනුව A320 නවීනතම ගුවන් බසය ශ්‍රී ලංකාවට ගෙන්වා ඇති අතර මේ ගුවන් බසයේ ව්‍යාපාරික පන්තිය 20 ක්, සාමාන්‍ය මගීන් 120 ක් ගමන් කිරීමට හැකි ය.සිවිල් ගුවන් සේවා අමාත්‍ය පියංකර ජයරත්න මහතා ඇතුළු පිරිසක් මේ ගුවන් යානයේ අද (19) ශ්‍රී ලංකාවට පැමිණෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n1105199</link>
    <topic>පිල්ලෙයාන් කණ්ඩායමජනපති සමඟ සාකච්ඡාවක්</topic>
    <author>පණ්ඩුක සමරසේකර</author>
    <content>පොලිසිය විසින් ද්‍රවිඩ ජාතික විමුක්ති පෙරමුණේ (පිල්ලෙයාන් කණ්ඩායමේ) ජ්‍යෙෂ්ඨ නායකයින්ගේ නිල නිවාස සහ කාර්යාල පරීක්ෂාවට ලක් කිරීම ඇතුළු කරුණු කිහිපයක් සම්බන්ධයෙන් ජනාධිපතිතුමන් සමඟ සාකච්ඡා කිරීම සඳහා අවස්ථාවක් ලබා ගත් බවත් එය අද (19) දින පක්ෂයේ ජ්‍යෙෂ්ඨ සාමාජිකයින් සමඟ අරලියගහ මන්දිරයේ දී පැවැත්වෙන බවත් ද්‍රවිඩ ජාතික විමුක්ති පෙරමුණ මාධ්‍ය ප්‍රකාශක දේවරාජ් මහතා ප්‍රකාශ කරයි.මීට දින කිහිපයකට ඉහත දී මඩකළපුවේදී පුද්ගලයන් තිදෙනෙකු වෙඩිතබා ඝාතනය කිරීමේ සිද්ධියෙන් පසු ද්‍රවිඩ ජාතික විමුක්ති පෙරමුණේ පක්ෂ සාමාජිකයන් කිහිප දෙනෙකු සහ පළාත් සභා මන්ත්‍රී ඇඩ්වින් ක්‍රිෂ්නානන්ද රාජා මහතා සැකපිට අත්අඩංගුවට ගැනීම සම්බන්ධයෙන් සහ පෙරේදා (17) හදිසියේ මහ ඇමැති සිවනේෂතුරෙයි චන්ද්‍රකාන්තන් මහතාගේ කාර්යාලය සහ නිල නිවස පොලිසිය විසින් සෝදිසියට ලක් කිරීම සම්බන්ධයෙන් පක්ෂ ජ්‍යෙෂ්ඨයන් විසින් මෙම තීරණය ගත් බව ද්‍රවිඩ ජාතික විමුක්ති පෙරමුණේ මාධ්‍ය ප්‍රකාශක දේවරාජ් මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n11051910</link>
    <topic>වෙසක් පෝදාබීමතින් රිය පැදවූ 21ක් අත්අඩංගුවේ</topic>
    <author>අසේල කුරුළුවංශ</author>
    <content>විදුලිබල මණ්ඩලයේ ලිපිකරුවකු, පාසල් සිසුවෙකු ඇතුළු බීමතින් රිය පැදවූ පුද්ගලයින් 21 දෙනෙකු මහනුවර කොට්ඨාස මහාමාර්ග සංචාරක යතුරුපැදි ඒකකය මගින් අත්අඩංගුවට ගෙන තිබේ. වෙසක් පුන් පොහෝ දින සහ ඊට පෙර දින කඩුගන්නාව හා පේරාදෙණිය පොලිස් බල ප්‍රදේශවල සිදුකරන ලද මේ වාහන සෝදිසි කිරීම්වලදී මෙම පිරිස අත්අඩංගුවට ගෙන ඇත.විදුලිබල මණ්ඩලයේ ලිපිකරු මෙයට පෙරද බීමත්ව රිය පදවා අධිකරණයෙන් වැරදිකරු වූ අයෙකු බව කොට්ඨාස සංචාරක මහාමාර්ග යතුරුපැදි ඒකකයේ ස්ථානාධිපති පොලිස් පරීක්ෂක සරත් විජේසිංහ මහතා කීය.අත්අඩංගුවට ගත් පාසල් සිසුවා වයස අවුරුදු 16 ක අයෙකි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මහනුවර කොට්ඨාස ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ උපදෙස් මත මේ වැටලීම් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n11051911</link>
    <topic>පැරිස් පනින්න හැදූලාංකිකයා කොටු වෙයි</topic>
    <author>මහින්ද අලුත්ගෙදර</author>
    <content>ව්‍යාජ ගමන් බලපත්‍රයක් උපයෝගී කර ගෙන ඉන්දියාවේ සිට පැරීසිය බලා පිටත්ව යාමට සූදානම්ව සිටි ශ්‍රී ලාංකිකයකු ඉන්දීය පොලීසිය මඟින් අත්අඩංගඅවට ගෙන ඇත.යාපනයේ පදිංචිකරුවකු වන මේ පුද්ගලයා කෝචීන් ජාත්‍යන්තර ගුවන්තොටුපළේදී පෙරේදා (17) අත්අඩංගුවට ගත් බව වාර්තා වෙයි. ජීවදාස් නැමති 30 හැවිරිදි මොහු සවරි මුතු පීටර් යන ව්‍යාජ නාමය යොදා ගනිමින් ඉන්දියාවෙන් පැන යාමට සූදානමින් සිටි බව ඉන්දීය පොලීසිය ප්‍රකාශ කර තිබේ.කෙසේ වුවද ජීවදාස් නමැති මොහු පසුගිය 2003 වර්ෂයේ දී ඉන්දියාවට පැමිණ තිබෙන බවට මූලික පරීක්ෂණවලින් අනාවරණය කරගෙන ඇතැයි තානාපති ආරංචි මාර්ග පවසයි. මොහු එල්.ටී.ටී.ඊ සංවිධානයේ සාමාජිකයකු හෝ වෙනත් ත්‍රස්තවාදී ක්‍රියාවලට සම්බන්ධවූවෙක්ද යන්න පිළිබඳව වැඩිදුර පරීක්ෂණ පැවැත්වීම සඳහා නෙදුම්බසරි පොලීසිය වෙත බාරදී ඇතැයිද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n11051912</link>
    <topic>තැනින් තැනතද වැසි</topic>
    <author>රක්‍ෂණ ශි‍්‍රයන්ත</author>
    <content>නැඟෙනහිර දිශාවෙන් හමන තාවකාලික සුළං ප්‍රවාහයක් හේතුවෙන්, මේ දිනවල අපරභාගයේ දී හෝ සන්ධ්‍යා කාලයේ දී දිවයිනේ තැනින් තැන ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව කියා සිටියි.අද (19) නිරිතදිග වෙරළබඩ ප්‍රදේශයේ උදෑසන කාලයේ වැසි ස්වල්පයක් හා ගිගුරුම් සහිත වැසි ඇතිවන අවස්ථාවල දී තද සුළං තත්ත්වයක් පැවතීමට ඉඩ ඇති බවත් කාර්යයේ නියුතු කාලගුණ විද්‍යාඥ දමයන්ති ඉදිකැටිහේවගේ මහත්මිය කීවාය. අකුණු වලින් ඇතිවන අනතුරු වළක්වා ගැනීමට අවශ්‍ය පියවර ගන්නා ලෙස මහජනතාව ගෙන් කාලගුණ විද්‍යා දෙපාර්තමේන්තුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=n11051913</link>
    <topic>එස්.ටී.එෆ්. සමනලයා</topic>
    <author>ඡායාරූපය - ගාමිණී ඔබේසේකර</author>
    <content>එස්.ටී.එෆ්. හමුදා ඇඳුමට සමාන වර්ණයෙන් යුත් අඟල් 6 ක් පමණ දිග සමනළයකු පොළොන්නරුවේ ලක්ෂඋයන ගොවි ජනපදයේදී හමුවී තිබේ. ලක්ෂඋයන පදිංචි සෝමරත්න අලහකෝන් මහතාගේ නිවෙස අසල දී අපේ අයගේ කැමරා ඇසට හසුවූ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=r1105191</link>
    <topic>මෝදර මීගමුව මුහුදු තීරයේසමුද්‍ර ඛාදනය උග්‍රයි</topic>
    <author>ජා ඇළ මධ්‍යම ලෙස්ලි පෙරේරා</author>
    <content>මෝදර සිට මීගමුව දක්වා මුහුදු තීරයේ ඇති වන මුහුදු ඛාදනය සම්බන්ධව පසුගියදා කරන ලද සමීක්ෂණයකදී මෙසේ කරුණු අනාවරණය විය.උස්වැටකෙයියාව පදිංචි මුහුදු කරය ගැන මනා අවබෝධයක් ඇති එච්. ඩී. එම්. මනුවෙල් මහතා - දැන් තුන්වැනි වතාවටත් උස්වැටකෙයියාව ආසන්න මුහුදේ වැලි පොම්ප කිරීම සිදු කැරෙනවා.1954 වකවානුවේදී කොළඹ වරාය තුළ ඉදිවී ඇති එළිසබෙත් රැජින පාලම, ඩෙල්ප් පාලම, විජය පාලම ආදි ජැටි ගොඩනැගීමට මහ මුහුදෙන් වැලි පොම්ප කිරීමෙන් අනතුරුව හැඳල ලංසියාවත්ත ප්‍රදේශය වගේම දික්ඕවිට ප්‍රදේශය දැඩි මුහුදු කෑමකට ගොදුරු වුණා.මේ පිළිබඳ බහුතරයකගේ මතය වූයේ වරාය සංවර්ධනය සඳහා මුහුදෙන් අධික ලෙස වැලි ගොඩදැමීම නිසා මෙසේ මුහුදු ඛාදනය සිදුවූ බවයි. මෙලෙස ගොඩබිම මුහුදට ඇදීයාම නිසා මේ ප්‍රදේශවල ජීවත් වූ ජනතාවට තමන් පදිංචි ස්ථාන අහිමි වුණා.උස්වැටකෙයියාව ගම්මානය රැකවල් වී ඇති වෙරළ අසල ස්වභාවික ගල්වැටිය ශක්තිමත්ව දරා සිටින යටි වෙරළ වැලිද ක්‍රමක් ක්‍රමයෙන් මුහුදට තුනීවී යාම ඇරඹී ඇත.වාරකන් සමයට ගහන තද රළ නිසා දෙදරන උස්වැටකෙයියාව ආරක්ෂිත ගල් පරය දැන් දැඩි පීඩනයකට ලක්වී හරියට භූමිකම්පාවක් සිදු වේගෙන එන්නා වගේ බොහෝ දෙනෙකුගේ ගේ දොර සෙලවීමකට ලක්වී ඇත.ගෙවල් 10 ක් බැලුවොත් අඩු තරම් ගෙවල් 9 කවත් සිමෙන්ති පුපුරල ගවෙල් බැහැල ගිහින් තිබෙනවා. වාරකන් කාලයට මේ දෙදරීම දවස පුරාම සිදු වෙනවා.මිට පෙර කිසිම කලෙක නොවු ආකාරයට මුහුදු රළ ගොඩ නොගැලූ ප්‍රදේශයන් වලින්ද මුහුදු රළ දැන් ගොඩට තල්ලු වීම සිදු වෙමින් පවතී.තඹගල ලෙසින් හැඳින්වෙන මුහුද තුළ පිහිටි ගල දැන් ගැලවී අඇති බවත් වෙරළාසන්න මුහුද තුළ වැලිතලාවෙන් යටවී තිබූ ගල් මතුවී ඇති බව ධීවරයෝ පවසති.වත්තල ප්‍රාදේශීය සභාවේ මන්ත්‍රීවරයකු වන පී. ඒ. ඩී. ස්ටැන්ලි නෝබට් මහතා - ඉස්සර දික්ඕවිට ගම මැද පාර තමයි අද වෙරළපාර වෙලා තියෙන්නේ. ඒ කියන්නෙ දික්ඕවිටෙන් භාගයක් මුහුදට ගිහිල්ල ඉවරයි. දැන් රැල්ල එන්නෙ ධීවර ගම්මානය දෙසටයි.විදේශිකයෝ උන්ගෙ මල්ල පුරෝ ගන්න අපේ මුහුදෙ තියෙන වැලි හාරනවා.මේ වැලි හාරන්නෙ වෙරළට පෙනෙන තෙක් මානයේ ළඟිනි. මේ නිසා මත්ස්‍ය සම්පත විනාශ වෙලා යනවා. ඊටත් වඩා භයානක විදියට සමුද්‍ර ඛාදනය ඇති වෙලා දැන් ගොඩ බිම මුහුදට ඇදගෙන ගිහිල්ල..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=r1105192</link>
    <topic>ගම්පහ මාර්ග සංවර්ධන වැඩකඩිනම් කරන ලෙස දැනුම් දෙයි</topic>
    <author>හෙනරත්ගොඩ සමූහ</author>
    <content>සම්බුද්ධ ජයන්තිය වෙනුවෙන් ගම්පහ නගරයේ සිදුකිරීමට නියමිත සියලුම උත්සව හා පින්කම් බාධාවකින් තොරව ඉටුකර ගැනීම සඳහා නගරයේ සියලුම මාර්ග සංවර්ධන කටයුතු කඩිනමින් නිමා කරන ලෙසට ආර්ථික සංවර්ධන ඇමැති බැසිල් රාජපක්ෂ මහතා මාර්ග සංවර්ධන අධිකාරියට උපදෙස් දී තිබේ.වෙසක් සමයේදී ගම්පහ නගරයේදී විවිධ උත්සව හා පින්කම් රැසක් ක්‍රියාත්මක කිරීමට නියමිත අතර ගම්පහ සාම විහාරයේ වාර්ෂික වෙසක් පෙරහරද පොහෝ දින රාත්‍රි නගරයේ වීථි සංචාරය කෙරේ.මේ වනවිට ගම්පහ බෞද්ධාලෝක මාවතේ කාණු පද්ධතිය අලුතින් සකස් කිරීම සඳහා මාර්ගය කඩා ඇති අතර වාහන ගමනාගමනය ද සීමා කොට ඇත. එම ස්ථානයේ මේ වනවිට කඩිනමින් වැඩ අවසන් වෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=r1105193</link>
    <topic>මහරගම අඩු ආදායම්ලාභීන්ට සෙවිලි තහඩු</topic>
    <author>මහරගම විශේෂවේහැල්ලේ පියතිලක</author>
    <content>මහරගම ප්‍රාදේශීය ලේකම් බලප්‍රදේශයේ අඩු ආදායම්ලාභී පවුල් 50කට ඉකුත්දා මහරගම ප්‍රාදේශීය මහ ලේකම් කාර්යාලයේ දී රුපියල් 350,000 වටිනා සෙවිලි තහඩු බෙදා දෙන ලදී.බස්නාහිර පළාත් සභා මන්ත්‍රී සලෝචන ගමගේ මහතාගේ පළාත් සභා මුදල් ප්‍රතිපාදන මේ සඳහා යොදාගනු ලැබිණි.සෙවිලි තහඩුලාභීන්ට සෙවිලි තහඩු බෙදාදීම පළාත් සභා මන්ත්‍රී සලෝචන ගමගේ මහතා අතින් සිදු කෙරිණි.මේ අවස්ථාවට මහරගම සහකාර අධ්‍යක්ෂිකා සැලසුම් නිසංසලා ජයසිංහ මහත්මිය සහ සංවර්ධන සහකාර අමිත් ප්‍රනාන්දු මහතා ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=r1105194</link>
    <topic>දෙවනගල රජ මහ විහාරය අබලන්</topic>
    <author>මාවනැල්ල සමූහ පී. සෙනෙවිරත්න</author>
    <content>සබරගමුව පළාත් සභා බල ප්‍රදේශයේ අරණායක ප්‍රාදේශීය සභා බල සීමාවේ ඉතා උස් ගල් පර්වතය දෙවනගල ලෙස කවුරුත් හඳුන්වති.එදා අතිශය දැකුම්කළු රජ මහා විහාරයක් ලෙසට ප්‍රචලිතව තිබූ දෙවනගල රජමහා විහාරය බලවත් පිරිහීමකට පත්ව සංඝයා වහන්සේ බලවත් දුෂ්කරතා මධ්‍යයේ එහි වැඩවසන බව ගම්වාසීහු පැවසූහ.පොළොන්නරු යුගයේ මහා පරාක්‍රම බාහු රජතුමා විසින් මේ විහාරස්ථානය කැරවන ලද වග ද ඉන් පසු කලෙක විමලධර්ම රජු විසින් මේ ඓතිහාසික රජමහා විහාරස්ථාන ප්‍රතිසංස්කරණයට ලක් කර ඇති බවද පැවසේ.කෙසේ වෙතත් දළදා වහන්සේගේ ස්පර්ශය පවා ලබා ඇතැයි කියන මේ දෙවනගල රජ මහා විහාරය අද පත්ව ඇත්තේ ඉතාම ශෝචනීය තත්ත්වයකටය. විහාර මන්දිරය සංඝයා වහන්සේ ගේ කුටි පවා අබලන් තත්ත්වයකට පත්ව තිබේ. මෙහි වෙහෙර වහන්සේ තුළ නිදන් කැර තිබූ වටිනා වස්තු රාශියක් එක්තරා පිරිසක් විසින් පැහැරගෙන ගොස් ඇති බවද කියති.දෙවනගල රජ මහා විහාරය ප්‍රතිසංස්කරණය කර දෙන ලෙස ප්‍රදේශවාසීහු වගකිවයුතු අංශ වලින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=r1105195</link>
    <topic>ඩෙංගු පැතිරීමේ අවදානමක්</topic>
    <author>දොඩන්ගොඩ විශේෂදයා විජේරත්න</author>
    <content>කිතුලාව සහ සේරුපිට ග්‍රාම නිලධාරි වසම්වල ඩෙංගු රෝගය පැතිර යාමේ අවදානමක් පවතින බව කළුතර ජාතික සෞඛ්‍ය විද්‍යායතනයේ පරිපාලන මහජන සෞඛ්‍ය පරීක්ෂක ආර්.ජේ.සිංහබාහු මහතා පැවසීය.ඩෙංගු උණ රෝගීන් තිස් දෙදෙනෙකු පමණ එම ප්‍රදේශවලින් මේ වන විට හඳුනාගෙන ඇතැයි ද සිංහබාහු මහතා පැවසීය. කිතුලාව හා ඒ අවට ප්‍රදේශවල ඩෙංගු මදුරුවන් වැඩි වශයෙන් ගැවසෙන ස්ථාන ලෙසට මේ වනවිට හඳුනාගෙන තිබේ. එම ප්‍රදේශයෙන් හමුවී ඇති ඩෙංගු උන රෝගීන් සංඛ්‍යාව දොළහක් බවද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105191</link>
    <topic>කවුඩ්රි සමරු දේශනය කිරීමට කුමාර් සංගක්කාරට අවස්ථාව</topic>
    <author>ලන්ඩනය (ඒ.එෆ්.පී)</author>
    <content>එංගලන්තයේ එම්.සී.සී. ක්‍රීඩා සමාජයේ කොලින් කවුඩ්රි අනුස්මරණ දේශනය කිරීමේ අවස්ථාව ශ්‍රී ලංකා පිලේ හිටපු නායක කුමාර් සංගක්කාරට හිමිවී තිබේ. ජූලි මස 4වැනිදා ලෝඩ්ස් හි දි මේ දේශනය පැවැත්වීමට නියමිත අතර සංගක්කාර ක්‍රීඩකයකු ලෙස තවමත් ක්‍රීඩාවේ නිරතව සිටන බැවින් මේ දේශනය කරනු ලබන පළමුවැනි ජාත්‍යන්තර ක්‍රියාකාරී ක්‍රීඩකයා බවටද ඔහු පත්විය.වසර 11ක ඉතිහාසයකට හිමිකම් ඇති කවුඩ්රි සමරු දේශන උත්සවයේ දේශනයක් සඳහා ආරාධනා ලැබූ ප්‍රථම ශ්‍රී ලාංකික ක්‍රීඩකයාද සංගක්කාරය. ශ්‍රී ලංකා පිලේ එංගලන්ත සංචාරයේ දෙපිල අතර ලෝඩ්ස් හි පැවැත්වෙන එක්දින තරගයේ පසු දින සංගක්කාර සිය දේශනය පැවැත්වීමට නියමිතය.33 හැවිරිදි මුල් පෙළ පිතිකරුවකු වන සංගක්කාර මේ දේශනය කිරීමට ආරාධනා ලැබූ ළාබාලතම ක්‍රීඩකයාද වන්නේය. ඊට පෙර 2009 වසරේදී ඔස්ට්‍රේලියාවේ ඇඩම් ගිල්ක්‍රිස්ට් මේ දේශනය කරනු ලැබූ ළාබාලතම ක්‍රීඩකයා විය. ජෙෆ්රි බෝයිකොට්, අදරදගුරු ඩෙස්මන්ඩ් ටුටූ සහ පාකිස්ථානයේ හිටපු ක්‍රිකට් නායක ඉම්රාන් ඛාන් ද මේ සමරු දේශනය කර තිබේ.“ලෝක ක්‍රිකට් ක්‍රීඩාවේ දී ශ්‍රී ලංකාව ඉතා සාර්ථක කණ්ඩායමක් ලෙස ඉදිරියට පැමිණ තිබෙන අතර එවැනි සුන්දර රටක ගෞරවනීය ක්‍රිකට් ක්‍රීඩකයකුට කවුඩ්රි සමරු දේශනය ලබා දීම ඉතා යෝග්‍යයි, එම්.සී.සී. හි වත්මන් සභාපති සහ බී.බී.සී. විස්තර විචාරක ක්‍රිස්ටෝපර් මාර්ටින් ජෙන්කින්ස් ප්‍රකාශ කළේය.“ක්‍රිකට් ක්‍රීඩාවේදී කුමාර් සංගක්කාර අතිමහත් ගෞරවයක් දිනා සිටියි. ක්‍රීීඩකයකු පමණක් නොව උසස් බුද්ධියකින් යුත් අයකු ලෙස ද ඔහු ඒ ගෞරවයට පාත්‍ර වී ඇත. යම් යම් විෂයයන් හී ඔහුගේ මත සහ අදහස් ඉතා සාරවත්. බොහෝ පිරිසක් ඔහුගේ දේශනයට සවන්දීමේ බලාපොරොත්තුවෙන් පසුවෙනවා” ජෙන්කින්ස් වැඩි දුරටත් පැවැසීය.පිට පිට ටෙස්ට් තරග 4කදි ඉනිමක ලකුණු 150 ඉක්මවා රැස් කළ ලොව පළමු පිතිකරුවා වන සංගක්කාරගේ ටෙස්ට් ලකුණු ලබා ගැනීමේ සාමාන්‍යය 57 කටත් වැඩිය. එමෙන්ම විශිෂ්ට කඩුලු රකින්නකු ලෙසත් ඔහු ටෙස්ට් පිටියේ දවාලීම් 180කට හිමිකම් කියයි.2001 වසරේදී ප්‍රථම වරට ආරම්භ කරනු ලැබූ මේ දේශන මාලාව එංගලන්තයේ හිටපු ක්‍රිකට් නායක හා එම්. සී. සී. හි හිටපු සභාපති කොලින් කවුඩ්රි සැමරීම සඳහා පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105192</link>
    <topic>ශ්‍රී ලංකා-එංගලන්ත ‘ඒ’ පිල අතරපුහුණු තරගය අද ඇරැඹේ</topic>
    <author/>
    <content>එංගලන්ත සංචාරයේ නිරතව සිටින ශ්‍රී ලංකා පිල සහ එංගලන්ත ‘ඒ’ කණ්ඩායම (England Lions) අතර පැවැත්වෙන සිවුදින පුහුණු තරගය අද (19) ඩර්බි හි දි ඇරැඹේ.මිඩ්ල්සෙක්ස් ප්‍රාන්ත පිල සමග පැවැති පළමු පුහුණු තරගයෙන් කඩුලු 4ක විශිෂ්ට ජයක් අත් කරගත් ශ්‍රී ලංකා පිලට අද ඇරැඹෙස තරගයේදි නව ක්‍රීඩකයන් රැසක් එක්වීමට නියමිතය.ඉන්දීය ප්‍රිමියර් ලීග් තරගාවලිය හේතුවෙන් පළමු පුහුණු තරගයට සහභාගී වීමට නොහැකි වූ කුමාර් සංගක්කාර, මහේල ජයවර්ධන, තිසර පෙරේරා, සුරාජ් රන්දීව් සහ දිල්හාර ප්‍රනාන්දු යන ක්‍රීඩකයන්ට අද තරගයට සහභාගී වීමට අවස්ථාව ලැබෙනු ඇත.එළැඹෙන ටෙස්ට් තරගාවලියේදී ශ්‍රී ලංකා වේග පන්දු බල ඇණියේ ජ්‍යෙෂ්ඨතම ක්‍රීඩකයා ලෙස කටයුතු කිරීමට නියමිත හෙයින් දිල්හාර ප්‍රනාන්දුට අද තරගය අතිශය වැදගත් තරගයක් වනු නොඅනුමානය.ටෙස්ට් තරගාවලියට පෙර එංගලන්ත දේශගුණික තත්ත්වයන්ට හුරුවීමට අවශ්‍ය බැවින් ඉන්දියාවේ සිට පැමිණි සංගක්කාර ඇතුළු සෙසු ක්‍රීඩකයන්ට ද අද තරගය වැදගත් තරගයක් වනු ඇත. ශ්‍රී ලංකා පිලට මුහුණ දීමට 12 දෙනෙකුගෙන් යුත් එංගලන්ත ‘ඒ’ කණ්ඩායම එරට තේරීම් කමිටුව විසින් පසුගියදා නම් කරනු ලැබූ අතර එහි නායකත්වයට සමර්සෙට් ප්‍රාන්තයේ ජේම්ස් හිල්ඩ්රත් නම් කර ඇත.එංගලන්ත ‘ඒ’ පිලට පසුගිය අළු බඳුන ටෙස්ට් තරගමාලාවට සහභාගී වූ ස්ටීවන් ෆින්, ඔයින් මෝගන් සහ අජ්මාල් ෂහ්සාඩ් ද ඇතුළත් වෙති. එමෙන්ම රවී බෝපරා, ග්‍රෙහැම් ඔනියන්ස් සහ ජිමි ඇඩම්ස් ද ඇතුළත් වෙති.එබැවින් අද ඇරඹෙන සිවුදින පුහුණු තරගය එළැඹෙන ටෙස්ට් තරගාවලිය සඳහා ශ්‍රී ලංකාවට අතීශය වැදගත් පූර්ව සූදානමක් සපයනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105193</link>
    <topic>එෆ්. ඒ. කුසලාන පාපන්දු තරගාවලියේ කොළඹ ක්‍රීඩා සමාජයට වාර්තාගත ජයක්</topic>
    <author>ප්‍රින්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ වාර්තාගත ජයක් ලැබූ කොළඹ ක්‍රීඩා සමාජය ගෝල් 16 – 0 කින් යංග් බර්ඩ්ස් ක්‍රීඩා සමාජය පරාජයට පත් කළේය. කොළඹ ක්‍රීඩා සමාජය විශාල ගෝල් ප්‍රමාණයක් වාර්තා කළේ මෑත ඉතිහාසයේ ප්‍රධාන පෙළේ පාපන්දු තරගයක ලැබූ වැඩිම ගෝල් සංඛ්‍යාව ලෙසිනි.තරගයේ පළමු භාගයේදී ගෝල් 8 - 0ක් ලෙස ඉදිරියෙන් සිටි කෙළඹ ක්‍රීඩා සමාජය දෙවැනි භාගයේදී තවත් ගෝල් 8ක් ලැබීය. කොළඹ සිටි ලීග් පිටියේ පැවැති මේ තරගයේදී මොහොමඩ් සෆ්නි ගෝල් 9ක් ද, නිරුන් ගෝල් 3ක් ක්‍රිෂාන්ත ගෝල් 3ක් හා මොහොමඩ් අස්ලාම් ගෝලයක් ලැබීය.එෆ්. ඒ. කුසලාන තරගාවලියේ 4වැනි වටයේදී එක්වූ සෝන්ඩර්ස් ක්‍රීඩා සමාජය ගෝල් 2-0කින් ජොලි බෝයිස් පිල පරාජයට පත් කළ අතර ශ්‍රී ලංකා ගමනා ගමන මණ්ඩල ක්‍රීඩා සමාජය ගෝල් 2-1කින් මාලිගාවත්ත යූත් පිල පරාජය කළේය. ඕල්ඩ් බෙන්ස් හා සහිරා අතර තරගයෙන් ඕල්ඩ් බෙන්ස් පිල ගෝල් 2-0 ක ජයක් වාර්තා කළේය.එෆ්. ඒ. කුසලාන පාපන්දු තරගාවලියේ පෙර අර්ධ අවසන් පූර්ව වටයේ තරග මේ මස අවසන් සතියේදී පැවැත්වීමට කටයුතු යොදා තිබේ. එම තරග වටයේ සිට ප්‍රමුඛ පෙළේ පාපන්දු ක්‍රීඩා සමාජ තරගාවලියට එක්වේ.රත්නම්, සිවිල් ආරක්ෂක, යුද හමුදාව, රිනවුන්, නාවික හමුදාව, දොන් බොස්කෝ, ජාවාලේන් හා පොලිස් ක්‍රීඩා සමාජය එෆ්.ඒ. කුසලාන පෙර අර්ධ අවසන් වටයේ සිට එක්වෙති.පිළිමළුන් පිටුදැකීමේ ක්‍රමයට සියලු තරග පැවැත්වෙන හෙයින් තරගාවලිය උණුසුම් මුහුණුවරක් ගෙන ඇත. අවසන් පූර්ව තරග මාතරදී හා යාපනයේදී පැවැත්වීමට බලාපොරොත්තු වේ.එෆ්. ඒ. කුසලාන සූරයන්ට රුපියල් ලක්ෂ 5ක් හා අනුසූරයන්ට රුපියල් ලක්ෂ 3ක් පිරිනැමීමට සංවිධායකයෝ බලාපොරොත්තු වෙති.ශ්‍රී ලංකාවේ පැවැත්වෙන පාපන්දු තරගාවලි අතුරින් වැඩිම කණ්ඩායම් සංඛ්‍යාවක් මේ තරගාවලියට එක්වීම කැපී පෙනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105194</link>
    <topic>මැරඩෝනාට නව තනතුරක්</topic>
    <author>ඩුබායි (ඒ. එෆ්. පී.)</author>
    <content>ආර්ජන්ටිනාවේ හිටපු සුපිරි පාපන්දු ක්‍රීඩක ඩියාගෝ මැරඩෝනා එක්සත් අරාබි එමීර් රාජ්‍යයේ ඩුබායි නුවර අල් වාස්ල් පාපන්දු පිලේ පුහුණුකරු ලෙස පත් කර ඇත.අල් වාස්ල් පාපන්දු පිලේ ප්‍රධාන පුහුණුකරු ලෙස මැරඩෝනා ඉදිරි තරගවාර 2කදී කටයුතු කරනු ඇතැයි එම කණ්ඩායම නිවේදනයක් නිකුත් කරමින් පැවැසීය.පසුගිය වසරේ දකුණු අප්‍රිකාවේ පැවැති ලෝක කුසලාන පාපන්දු තරගාවලියේදී ආර්ජන්ටිනා පිලේ පුහුණුකරු ලෙස 50 හැවිරිදි මැරඩෝනා කටයුතු කළේය. අර්ධ අවසන් පූර්ව වටයේදී ආර්ජන්ටිනාව ගෝල 4-0ක් ලෙස ජර්මනියට පරාජය වීමෙන් පසුව මැරඩෝනා ඔහුගේ තනතුරෙන් ඉවත් කෙරිණි.එක්සත් අරාබි එමීර් රාජ්‍යයේ අන්තර් සමාජ පාපන්දු තරගාවලියේදී සිවුවැනි ස්ථානය හිමි අල් වාස්ල් පිල මැරඩෝනාගේ පුහුණුකාරත්වය යටතේ ඉදිරියට පැමිණීමට බලාපොරොත්තුවෙන් පසුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105195</link>
    <topic>ඇඩම් ගිල්ක්‍රිස්ට්පන්ජාබ් පිලට ජය ගෙනේ</topic>
    <author/>
    <content>ඇඩම් ගිල්ක්‍රිස්ට්ගේ වේගවත් ශතකය හේතුවෙන් කිංග්ස් පංජාබ් පිල රෝයල් චැලෙන්ජර්ස් පිල පරදවා ලකුණු 111 ක ජයක් වාර්තා කළේය.කිංග්ස් පංජාබ් පිලේ නායකයා වන ගිල්ක්‍රිස්ට් පන්දු 55 කදී හතරේ පහර 8ක් හා හයේ පහර 9ක් සමගින් ලකුණු 106 වාර්තා කළ අතර ෂෝන් මාර්ෂ් ද නොදැවි ලකුණු 79 ක් රැස් කළේය.ඕවර 20 අවසානයේදී කඩුලු 2ක් බිඳ වැටී ලකුණු 232 ක් ලබා ගැනීමට පළමුව පන්දුවට පහර දුන් පන්ජාබ් පිල සමත්විය.පන්දු යැවීමේදී චාර්ල් ලැන්ගවෙල්ඩිට් ලකුණු 48කට කඩුලු 2ක් දවා ගනු ලැබීය.ලකුණු 233ක දැවැන්ත ඉලක්කයක් කරා හඹා ගිය රෝයල් චැලෙන්ජර්ස් පිල ඕවර 17ක් තුළදී සියලු දෙනා දැවී රැස්කර ගනු ලැබුවේ ලකුණු 121ක් පමණි.තරගාවලියේ මේ වනතුරු බැංගලොර් පිලේ ජයග්‍රහණයේ නියමුවා වූ ක්‍රිස් ගේල් ලකුණු ලබා ගැනීමට පෙර දවා ගැනීමට රයන් හැරිස් සමත් විය.ඒ. බී. ඩිවිලියර්ස් ලකුණු 34ක් ද මොහොමඩ් කයිෆ් ලකුණු 15ක්ද රැස් කළහ. පන්දු යැවීමේදි පියුෂ් චව්ලා ලකුණු 17කට කඩුලු 4ක් ද රයන් හැරිස් ලකුණු 28කට කඩුලු 3ක් ද ෂලාබ් ශ්‍රීවස්තව ලකුණු 30කට කඩුලු 2ක් ද දවා ගත්හ. තරගයේ වීරයා සම්මානය ඇඩම් ගිල්ක්‍රිස්ට්ට හිමිවිය.කිංග්ස් පංජාබ් පිල කඩුලු 2ක් දැවී (ඕවර 20) 232 - ඇඩම් ගිල්ක්‍රිස්ට් 106, ෂෝන් මාර්ෂ් 79, (චාර්ල් ලැන්ගවෙල්ඩිට් 48/2)රෝයල් චැලෙන්ජර්ස් පිල සියලු දෙනා දැවී ඕවර 17) 121 - ඒ. බී. ඩිවිලියර්ස් 34, මොහොමඩ් කයිෆ් 15, (පියුෂ් චව්ලා ලකුණු 17/4, රයන් හැරිස් 28/3, ෂලාබ් ශ්‍රීවස්තව 30/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105196</link>
    <topic>රාජිත සේනාරත්න අභියෝගතා කුසලානය ශීතාගාර අංශයට</topic>
    <author/>
    <content>ලංකා ධීවර සංස්ථාව සංවිධානය කළ රාජිත සේනාරත්න අභියෝගතා කුසලාන සැහැල්ලු පන්දු ක්‍රිකට් තරගාවලියේ සූරතාව දිනා ගැනීමට ලංකා ධීවර සංස්ථාවේ ශීතාගාර අංශය සමත් විය.එහි අනුසූරතාව හිමි වූයේ සභාපති කාර්යාලයේ කණ්ඩායමටය. කාන්තා අංශයේ සූරතාව මෙහෙයුම් අංශයටත් අනුසූරතාව නිෂ්පාදන අංශයටත් හිමි විය.අවසන් තරගයේ වීරයා ලෙස සේසල සම්මාන දිනූ අතර සමන් ප්‍රියදර්ශන තරගාවලියේ වීරයා සම්මානය දිනා ගත්තේය. හොඳම පන්දු යවන්නා වූයේ සම්පත් විජේසිංහය.කාන්තා හා පිරිමි කණ්ඩායම් 19ක් තරග කළ මේ තරගාවලිය පසුගියදා කොළඹ මෝදර මුතුවැල්ල ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105197</link>
    <topic>සෞභාග්‍යා පිලට ක්‍රිකට් ජයක්</topic>
    <author/>
    <content>ශ්‍රී ලංකා දෘශ්‍යාබාධිතයන්ගේ ක්‍රිකට් සංගමය විසින් සංවිධානය කරනු ලැබූ මෙරිල් ජේ. ප්‍රනාන්දු අභියෝගතා කුසලාන කි‍්‍රකට් තරගයේදී එම්.ජේ.එෆ්. ආරාධිත පිල පරදවා කඩුලු 8ක ජයක් වාර්තා කරමින් පිට පිට සිව්වැනි වරටත් කුසලානය හිමි කර ගැනීමට මොනරාගල සෞභාග්‍යා අඳ බිහිරි විදුහල සමත්විය.පසුගිය දා මොරටුව ක්‍රීඩාංගණයේදී පැවැති මේ තරගයේ පළමුව පන්දුවට පහර දුන් ආරාධිත පිල ඕවර 34කදී ලකුණු 253ක් රැස් කළ අතර සෞභාග්‍යා පිල ඕවර 19 කදී කඩුලු 2ක් පමණක් දැවී ලකුණු 257 රැස්කොට ජය අත් කර ගත්තේය. ආරාධිත පිලට යාපනය බිහිරි සංගමයේ ක්‍රීඩකයන් 5 දෙනෙකු ඇතුළත් වූ අතර උතුරු හා දකුණු ක්‍රීඩකයන්ගේ ආරාධිත ඒකාබද්ධ කණ්ඩායමකට ඔවුන් ක්‍රීඩා කළ පළමු අවස්ථාව මෙය වේ.ආරාධිත පිල - 253 (ඕවර 34) රුවන් වසන්ත 86, දිමුතු පෙරේරා (නොදැවී) 53, චන්දන කුමාර 34, ඩී. චමින්ද 30සෞභාග්‍යා විදුහල් පිල - 257/2 (ඕවර 19) චන්දන දේශප්‍රිය (නොදැවී) 109, සුරංග සම්පත් (නොදැවී) 106.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105198</link>
    <topic>සාන්ත සිල්වෙස්තර-මහාමායා බාලිකාමහනුවර පළාත් ජිම්නාස්ටික් සූරතා දිනති</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මධ්‍යම පළාත් ජිම්නාස්ටික් තරගාවලියේ බාලක සූරතාව මහනුවර සාන්ත සිල්වෙස්තර විදුහල දිනා ගත් අතර බාලිකා සූරතාව මහනුවර මහාමායා බාලිකා විද්‍යාලය විසින් දිනා ගන්නා ලදී.මේ තරගාවලිය පසුගියදා මහනුවර මහාමායා බාලිකා විදුහල් ශාලාවේදි පැවැති අතර මධ්‍යම පළාත් ජිම්නාස්ටික් සංගමය විසන් සංවිධානය කරන ලදී. මේ තරගාවලියට කාන්තා කණ්ඩායම් 4ක් සහ පිරිමි කණ්ඩායම් 6ක් තරග වැදුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s1105199</link>
    <topic>දිවා රාත්‍රී ටෙස්ට් තරග සඳහා අයි.සී.සී.යේ අවධානය</topic>
    <author>ලන්ඩනය (ඒ. එෆ්. පී.)</author>
    <content>ඉදිරි වසර කීපය තුළදී දිවා රාත්‍රී ටෙස්ට් ක්‍රිකට් තරග පැවැත්වීමට හැකිවනු ඇතැයි ලන්ඩන් නුවර දෙදින සාකච්ඡාවකින් පසුව ජගත් ක්‍රිකට් කවුන්සිලයේ ක්‍රිකට් කමිටුව ප්‍රකාශ කළේය. නමුත් මේ සඳහා භාවිතා කෙරෙන පන්දුව පිළිබඳව වැඩිදුරටත් සාකච්ඡා කළ යුතුව ඇති බැව් ඔවුහු ප්‍රකාශ කළහ.ටෙස්ට් ක්‍රීඩාව සඳහා භාවිතා කෙරෙන සම්ප්‍රදායික රතු පැහැති පන්දුව රාත්‍රී කාලයේ විදුලි ආලෝක ධාරා මධ්‍යයේ දැක ගැනීම අසීරු වන බැවින් සහ සුදු පැහැති පන්දුව දිවා රාත්‍රී එක්දින තරග සඳහා දැනටමත් භාවිතා කෙරෙන බැවින් වෙනත් පැහැයකින් යුතු පන්දුවක් කෙරෙහි ක්‍රිකට් බලධාරීන්ගේ අවධානය යොමු වී ඇත.රෝස හෝ තැඹිලි පැහැයට හුරු පන්දුවක් භාවිතා කිරීම කෙරෙහි අවධානය යොමු වී තිබුණද ඕවර 50 – 80 ක් වනතුරු එහි පැහැය රඳා පවතී දැයි යන ගැටලුව මතුව ඇතැයි අයි. සී. සී. සාමාන්‍යාධිකාරී ඩේවිඩ් රිචඩ්ස් මාධ්‍යවේදීන් හමුවේ පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=s11051910</link>
    <topic>ස්ටුවර්ට් ක්ලාක් ක්‍රිකට් පිටියෙන් සමුගනී</topic>
    <author>සිඩ්නි (ඒ. එෆ්. පී.)</author>
    <content>ඔස්ටේ‍්‍රලියානු ටෙස්ට් ක්‍රිකට් පිලේ හිටපු වේගපන්දු යවන ක්‍රීඩක ස්ටුවර්ට ක්ලාක් ජාත්‍යන්තර සහ දේශීය ක්‍රිකට් බිමෙන් සමුගන්නා බව නිවේදනය කළේය.ඔස්ටේ‍්‍රලියාවේ විස්නයි 20 දේශීය තරගාවලියේ සාමාන්‍යාධිකාරි ලෙස නව තනතුරෙන් වැඩි කටයුතු සඳහා වැඩි ඉඩකඩක් ලබා දීමට අවශ්‍ය බව 35 හැවිරිදි ක්ලාක් පැවැසීය.ජාතික තරුණ සේවා සභාව සංවිධානය කරනු ලබන ජාතික යෞවන ක්‍රීඩා උළෙලේ කොළඹ දිස්ත්‍රික් තරගාවලිය ජුනි මස 5 වැනි දින දවස පුරා හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.වොලිබෝල් (කාන්තා/පිරිමි), ක්‍රිකට් (කාන්තා/පිරිමි), දැල්පන්දු (කාන්තා/පිරිමි), කබඩි (කාන්තා/පිරිමි), එල්ලේ (කාන්තා/පිරිමි), පාපන්දු (පිරිමි) අවසන් තරග මෙහිදි පැවැත්වෙන අතර ජවන හා පිටිය තරග 20ක්ද පැවැත්වේ.ජය සංකේත ප්‍රදානය අධ්‍යාපන ඇමැති බන්දුල ගුණවර්ධන සහ ජාතික තරුණ සේවා සභාවේ සභාපති අධ්‍යක්ෂ ජනරාල් ලලිත් පියුම් පෙරේරා මහත්වරුන්ගේ අතින් සිදුවේ.මාතර වෙරළ තීරයේදී මේ මස 23 පැවැත්වීමට නියමිත ජාතික තරුණ දින ජාතික දින උත්සවයට සමගාමිව අන්තර් යෞවන සමාජ නියෝජනය කරමින් තරුණ තරුණියන් 500ක් සහභාගීවන මැරතන් තරගය එදිනම පැවැත්වීමට නියමිතය.අවුරුදු 15 - 29 අතර තරුණ තරුණියන් සහභාගී වන මේ මැරතන් තරගය වැලිගම සිට මාතර දක්වා පැවැත්වේ. කිලෝ මීටර් 16ක් දුරුති මේ තරගය එදින පෙරවරු 7.30ට වැලිගම ප්‍රාදේශීය ලේකම් කාර්යාලය අසලින් ආරම්භ වී කොළඹ - මාතර ප්‍රධාන මාර්ගය ඔස්සේ මාතර වෙරළ තීරයේ රණවිරු ස්මාරකය අසලින් අවසන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=f1105191</link>
    <topic>නිසරු දේ සරු ලෙස නොගත යුතුයි</topic>
    <author>සාකච්ඡා කළේ උපාලි කරුණාරත්න</author>
    <content>* 2600 සම්බුද්ධත්ව ජයන්තිය වෙනුවෙන් විශ්වවිද්‍යාල ශිෂ්‍ය ශිෂ්‍යාවන්ගේ කාර්යභාරය ගැන කතා කළහොත්?විශ්වවිද්‍යාලවල ඉන්නෙ බුද්ධිමතුන් කියලයි එදා ඉදළම පිළිගැනීමක් තියෙන්නෙ. රටේ අනාගතය බාර ගැනීමට ඉන්න ප්‍රබුද්ධ පිරිසක් වශයෙන් ද විශ්වවිද්‍යාල ශිෂ්‍ය ශිෂ්‍යාවන් හැදින්විය හැකියි. මින් අදහස් කරන්නෙ නැහැ විශ්වවිද්‍යාලයෙන් බැහැරව ඉන්න අය ප්‍රබුද්ධ නැහැ කියල. කාලීන වැදගත් සිද්ධීන්වල දී විශ්වවිද්‍යාල ශිෂ්‍ය ශිෂ්‍යාවන් කෙසේ ක්‍රියා කරනවාද කියල රටම බලාගෙන ඉන්නවා.සම්බුද්ධත්ව ජයන්තිය නිමිත්තෙන් විශ්වවිද්‍යාල ශිෂ්‍ය ශිෂ්‍යාවන්, ආචාර්ය මණ්ඩලය, පරිපාලනය තමන්ගෙ අධ්‍යාත්මික පැත්ත වර්ධනය කර ගැනීමට කටයුතු කිරීම ඉතා වැදගත්. බුදු දහම තුළින් විශ්වවිද්‍යාල ශිෂ්‍යයාට නිවැරදිව මං පෙත් හඳුනාගෙන ගමන්කරන්න පුළුවන් වෙනවා.* සම්බුද්ධත්ව ජයන්ති වැඩසටහනට විශ්වවිද්‍යාල සම්බන්ධවීම ඔබ වහන්සේ දකින්නෙ කොහොමද?සමහර විශ්වවිද්‍යාල තුළ ඉතා විධිමත්ව සම්බුද්ධත්ව ජයන්ති වැඩසටහන් ක්‍රියාත්මක කරනවා අප දකිනවා. සමහර ආයතන ක්‍රියා කරන්නෙ සම්බුද්ධත්ව ජයන්ති වර්ෂය ගැනවත් හරියට නොදැන බව ද පෙනෙනවා. ඒ ගැන ඇත්තටම අපි කනගාටු විය යුතුයි. 2600 සම්බුද්ධත්ව ජයන්තිය කියල කියන්නෙ ලෝකයටම පොදු දෙයකට. ඒ නිසා විශ්වවිද්‍යාලවල කාර්යය මණ්ඩල පරිපාලනය, ශිෂ්‍ය ශිෂ්‍යාවන් ඒ පිළිබඳව වඩා අවධානයෙන් කටයුතු කළ යුතුයි.* පාසල් සහ දහම් පාසල් දරුවන් සම්බුද්ධත්ව ජයන්තිය සැමරීම සඳහා යොමුකළ යුත්තේ කෙසේ ද?බෞද්ධ දහම් පාසල තුළින් තමා බෞද්ධයාගේ අනාගත පරම්පරාව නිර්මාණය කෙරෙන්නෙ. දහම් පාසල තුළ දී දරුවාගේ දහම් දැනුම, ධර්මානුකූල චර්යාවන් සංවර්ධනය කරනවා.ඒ නිසා සම්බුද්ධත්ව ජයන්තියේ දී අප සිතන්න ඕනේ පාසල් දහම් පාසල් දරුවන් සඳහා දීර්ඝ කාලීන දහම් වැඩසටහන් ක්‍රියාත්මක කිරීම පිළිබඳව. එවිට දරුවන්ට සම්බුද්ධත්ව ජයන්තිය පිළිබඳව එහි වැදගත් කම පිළිබඳව වඩ වඩාත් පැහැදිලි කර ගත හැකි වෙනවා.සමහර දහම් පාසල් දරුවෝ අම්මට තාත්තට වඳින්න වුවමනාවක් දක්වන්නෙ නැහැ. ඒත් දහම් පාසල් නොයන සමහරක් දරුවො මවුපියන්ට තම යුතුකම් නිසි පරිදි ඉටු කරනවා. දරුවන් බෞද්ධ වත්පිළිවෙත්වලට යොමු කර බෞද්ධාගම පිළිබඳ නිවැරදි ආකල්පමය සංවර්ධනයක් ඇති කිරීම තුළින් දරුවන් නිවැරදි බුද්ධාගම පිළිබඳ දැනගන්නවා.* සම්බුද්ධත්ව ජයන්ති වර්ෂය තුළ බෞද්ධ දරුවන් නිවැරදි මාර්ගයේ ගෙන යාම සඳහා කිනම් වැඩපිළිවෙළක් අනුගමනය කළ යුතු ද?තර්ක බුද්ධිය දරුවෙකුට අවශ්‍යයි. හැබැයි බුද්ධිය හදවතින් තොර වූ විට එයින් මතුවන දරුවා හිංසාකාරී විය හැකියි. ප්‍රඥාවට සමගාමීව ශ්‍රද්ධාව පෝෂණය කළ යුතුයි. දරුවන්ට නියමාකාරයෙන් ධර්ම ඥානය ලබා දීම ඉතා වැදගත්. දහම් පාසල් ගුරුවරුන්ට ද දරුවන් නිවැරදි මාර්ගයේ යැවීමේ කටයුත්තේ දී විශාල වගකීමක් පැවරෙනවා. එහි දී එම ගුරුවරයාට දරුවාට නියමාකාරයෙන් ධර්ම ඥානය ලබාදීමට හැකි විය යුතුයි.* පාසල් සහ දහම් පාසල් ගුරුවරයා කෙසේ විය යුතු ද?බුදුරජාණන් වහන්සේ කියන්නෙ හොඳ ගුරුවරයෙක්. සියලු මිනිසුන්ට ශාස්තෘවරයෙක්. බුදුරජාණන් වහන්සේ තුළ තිබූ ගුණාංග තේරුම් ගැනීම ගුරුවරයෙකුට ඉතා වැදගත්. එහි දී අපි දකිනවා කියන දේ කරන, කරන දේ කියන ලක්ෂණය ගුරුවරයෙක් සතු විය යුතුයි කියලා. ගුරුවරයෙකු ඉතා ආදර්ශසම්පන්න විය යුතුයි කියලයි බුදුරජාණන් වහන්සේ කියන්නෙ.ඒ වගේ ම බුදුරජාණන්වහන්සේ කියන්නෙ ගුරුවරයා ප්‍රිය වූවෙකු විය යුතු බවයි. දරුවෙකු දහම් පාසලට යන විට තම ගුරුවරයා අප්‍රිය නම් ශිල්ප ඥානය ලබා ගැනීම අපහසුයි. ඒ වගේ ම ගුරුවරයාගේ සමාජ තත්ත්වය වැදගත් වෙනවා. දුරාචාරවලට සම්බන්ධ වූ පුද්ගලයෙකු දහම් පාසලේ උගන්වන්න එනවා නම් ශිෂ්‍යයා ඒ ගුරුවරයාට දණ නවන්නෙ කොහොමද?ගුරුවරයා ව්‍යක්ත පුද්ගලයෙකු විය යුතුයි. නිවැරදිව වචන උච්චාරනය කරන කෙනෙක් වෙන්න ඕනෙ. ශිෂ්‍යයා ගුරුවරයා කියා දෙන මග තුළ ගමන් කරන්නෙ විශ්වාසයක් ඇති වුවහොත් පමණි. ගුරුවරයා තුළ ගැඹුරු දැනුමක් තියෙන්න ඕනෙ. ඒ වගේ ම ගුරුවරයා ශිෂ්‍යයා අස්ථානයේ යොදවන්නෙ නැති කෙනෙක් වෙන්න ඕනෙ.සමහර ගුරුවරු තම ජීවිතයේ බලපෑම් ශිෂ්‍යයා හරහා සමාජ ගත කරනවා. මට මතකයි අතීතයේ දහම් පාසලක සිටි ගුරුවරයෙකු තම විප්ලවවාදී අදහස් සමාජගත කිරීමට උත්සාහ කළේ දහම් පාසල හරහා. තම පෞද්ගලික අරමුණු ඉටු කර ගැනීමට ශිෂ්‍යයා බිලි බා නොගත යුතුයි.ඒ වගේ ම ගුරුවරයාට ධර්ම කාරණා පිළිබඳව නිවැරදි වැටහීමක් නැතිව ඒවා ශිෂ්‍යයාට උගන්වන්න හොඳ නැහැ. එතකොට ශිෂ්‍යයා වැරදි මාර්ගයේ යනවා.* සමහර බෞද්ධ ජන කොටස් බුදු දහමේ නියම හරය තේරුම්ගෙන නැති බව පෙනෙනවා. එවැනි ජන කොටස්වලට සත්‍ය පහදා දීම සඳහා මෙම සම්බුද්ධත්ව ජයන්තිය යොදා ගැනීමට නොහැකි ද?නිසරු දේ සරු ලෙස ගන්නා උදවිය ඉන්නවා. ඒ වාගේ ම සරු දේ නිසරු ලෙස ගන්නා උදවියට කවදාවත් සාරය ලබා ගන්න බැහැ. ඔවුන් විවිධ වූ මිථ්‍යා සංකල්පවලට ගොදුරුවෙලා තමයි ඉන්නෙ.නරක බෞද්ධයෙක් වෙනවට වඩා අබෞද්ධයෙක් වීම හොඳයි. නරක බෞද්ධයො අබෞද්ධයන්ට වඩා පහළින් ඉන්නෙ. ඔවුන් බුදු දහමට හානි කරයි.සමාජය කියන්නෙ විලක් වගේ කියලයි බුද්ධ දේශනාවේ තිබෙන්නෙ. මේ විලේ මඩ කාගෙන යට තිබෙන පියුම් පොහොට්ටු තිබෙනවා. ඒ වගේ ම ජලය මතුපිටට කිට්ටුවට පැමිණ කුණු වී යන පියුම් පොහොට්ටුත් තිබෙනවා. ඒ එක්කම දියෙන් මතුපිටට පැමිණ විකසිත වෙලා තිබෙන පොහොට්ටුත් තිබෙනවා.මඩ කාගෙන ඉන්න පොහොට්ටුව මතුපිටට අරගෙන සකස් කරන්න අපිට බැහැ. 2600 සම්බුද්ධත්ව ජයන්තියේ වටිනාකම තේරුම් ගන්න බැරි අයට තිබෙන්නෙ පිං මදිකම තමයි.* සම්බුද්ධත්ව ජයන්තිය පෙරට ගෙනයාමට සිටින වර්තමාන භික්ෂූන් වහන්සේලා ගැන කතා කළහොත්?භික්ෂූන් වහන්සේලා තමයි බුද්ධ ශාසනය රැක ගන්නෙ. භික්ෂූන් වහන්සේලා කළ කාර්යභාරය නිසා තමයි මේ වන තෙක් ශාසනය රැකියා තිබෙන්නෙ.සමහරු චෝදනා කරනවා භික්ෂූන් වහන්සේලා පන්සල් හදනවා, ගොඩනැගිලි හදනවා කියල. මේ සියල්ල කරන්නෙ භික්ෂූන්වහන්සේලාට ඒවා ගෙදර අරගෙන යන්න නොවෙයි. ඒ තුළින් උන්වහන්සේලා කරන්නෙ ශාසනය පෝෂණය කිරීමයි. එනිසා භික්ෂූන් වහන්සේලා ආරක්ෂා කර ගැනීම බෞද්ධයන්ගේ යුතුකමක්.විශ්වවිද්‍යාල ක්‍රමය ලංකාවට හඳුන්වා දීමත් සම¼ඟ භික්ෂූ අධ්‍යාපන ක්‍රමය වෙනස් වුණා. භික්ෂුව ලෞකික අධ්‍යාපනයට යොමු වුණා. එනිසා සිදු වුණේ ගැඹුරු ධර්මකරුණු ගැන අවබෝධයක් තිබෙන භික්ෂුන් වහන්සේලා ශාසනයට අඩු වීමයි. භික්ෂූන් වහන්සේලා පැත්තෙන් දැන් කරන්න තියෙන හොඳම දේ තමයි ත්‍රිපිටකය ගැඹුරින් හැදැරීමට පියවර ගැනීම.* වර්තමාන භික්ෂූන් වහන්සේලා කෙසේ සකස් විය යුතු ද?අධ්‍යාත්මික වශයෙන් වැඩි දියුණු වීමට භික්ෂුව කල්පනා කළ යුතුයි. ඒ වගේ ම ධර්ම ඥානයෙන් පිරිපුන් කෙනෙක් විය යුතුයි.ගිහියෙකු භික්ෂූන්වහන්සේ කෙනෙකුන් ළ¼ඟට ධර්ම කරුණු අසා දැන ගැනීමට පැමිණෙන්නෙ නිවැරදි පිළිතුරු ලැබෙයි කියන ආපේක්ෂාවෙන්. එනිසා භික්ෂුවට ධර්ම කරුණු සම්බන්ධයෙන් හොඳ අවබෝධයක් තියෙන්න ඕනෙ. බුද්ධ දේශනාවේ තිබෙන්නෙ ත්‍රිපිටකය ආශ්‍රයෙන් ධර්මය තේරුම් ගත්තෙ නැත්නම් පියවරක්, පියවරක් පාසා වනාන්තරයක සිටින අන්ධ ඇතෙකු සේ හැප්පෙන බවයි. ඒ වගේ ම භික්ෂූන් වහන්සේලා ශීලා දි ගුණ ධර්ම හැකි පමණ වර්ධනය කර ගත යුතුයි. 2600 සම්බුද්ධත්ව ජයන්තිය එයට හොඳ අවස්ථාවක්.* බෞද්ධ දර්ශනය ලෝකය තුළ තව තවත් ප්‍රචාරය කිරීමට 2600 සම්බුද්ධත්ව ජයන්ති වැඩසටහන් අපට යොදා ගන්න පුළුවන් ද?සම්බුද්ධත්ව ජයන්තිය සමරන මෙම අවස්ථාවේ ථෙරවාදී බෞද්ධයාට තිබෙන වගකීමක් තමයි නිවැරදි බුදු දහම ලෝක ජනතාව වෙත රැගෙන යාම. ලෝකයේ වැඩි පිරිසක් භක්තිවාදයට බරවයි ගමන් කරන්නෙ. භක්තිය කියන එක ජනතාවට පහසුවෙන් ග්‍රහණය කර ගන්න පුළුවන්. බුද්ධිමත්ව සිතන දේ ග්‍රහණය කර ගන්න ලොකු ආයාසයක් දරන්න ඕනෙ. බුද්ධියත් සම¼ඟ තිබෙන බෞද්ධ දර්ශනය ලෝක ජනතාවට හඳුන්වා දීමේ දී අප ප්‍රවේශමින් කටයුතු කරන්න ඕනෙ.* බෞද්ධ දර්ශනය ඉගෙන ගැනීමට අද ලෝක ජනතාව තුළ විශේෂ උනන්දුවක් ඇතිවෙලා තිබෙනවා නේද?එම ඉල්ලුමට සැපයුම ලබා දීමට අපි සමත් ද කියන එක 2600 සම්බුද්ධත්ව ජයන්තිය සමරන මේ මොහොතේ සිතා බැලීම වැදගත්.ථෙරවාදී බුදු දහම ලෝකයේ ජනතාව අතරට ගෙන යාමේ දී භික්ෂූන් වහන්සේලා විවිධ භාෂාවන්වලින් සන්නද්ධ විය යුතුයි.භාෂා ප්‍රශ්නය නිසා බොහෝ දැන උගත් භික්ෂූන් වහන්සේලාට පවා විදෙස් රටවලට ගොස් ධර්ම ප්‍රචාරක කටයුතු කරන්න අද නොහැකි වෙලා තිබෙනවා. මෙවැනි ප්‍රශ්නවලට අපි කඩිනම් විසඳුම් ලබා ගත යුතුයි.* අන්‍යාගමිකයන් ද 2600 සම්බුද්ධත්ව ජයන්තිය සැමරීමට එකතු වන බව පෙනෙනවා. ඒ ගැන ඔබ වහන්සේගේ අදහස මොකක් ද?ඒකෙ කිසිම ගැටළුවක් නැහැ. එම කාර්යය හදවතින් කරනවා නම් ඉතා හොඳයි.* ලෝකයේ ජීවත්වන බෞද්ධ ජනතාව 2600 සම්බුද්ධත්ව ජයන්තිය සමරන ආකාරය ඔබවහන්සේ දකින්නෙ කොහොමද?බෞද්ධ ලෝකයේ සමහර පුද්ගලයන් අතර මේ පිළිබඳව ලොකු අවධියක් නැහැ කියලයි මම හිතන්නෙ. යම් යම් රටවල බෞද්ධ සංවිධාන එකතුවෙලාා මේ පිළිබඳව සැමරුම් කරනවා. මම හිතනවා මේ පිළිබඳව වැඩිම උනන්දුව තිබෙන්නෙ ශ්‍රී ලංකාවෙ කියල.විවිධ ආක්‍රමණයන් නිසා ඉන්දියාවේ සිටි බෞද්ධයන් විශාල ලෙස විනාශ වුණා. දැන් ඉතිරි වී සිටින අයටත් පෙරට ඒමට විවිධ බාධා පවතිනවා.* අප රටේ දමිළ බෞද්ධයන් ඉන්නවා. 2600 සම්බුද්ධත්ව ජයන්තියේ දී අප ඔවුන් වෙනුවෙන් ඉටු කළ යුතු යුතුකම් මොනවාද?කොටි ත්‍රස්තවාදය ඇතිවෙන්නට කලින් දමිළ බෞද්ධයන් විශාල ප්‍රමාණයක් උතුරු ප්‍රදේශයේ ඉඳල තිබෙනවා. ත්‍රස්තවාදය නිසා අපගේ බෞද්ධ උරුමය පමණක් නොවේ අපට විවිධ දේ අහිමි වුණා.අද වතුකරයේ ජීවත්වන සමහර ද්‍රවිඩ පිරිස් කියන්නෙ තමන් බෞද්ධයන් බවයි. බුදුරජාණන් වහන්සේගේ රූපයට ඔවුන් වන්දනා මාන කරනවා. හැබැයි ඔවුන්ට බෞද්ධ ධර්මය ගැන අවබෝධය අඩුයි. ඔවුන්ට අපි බෞද්ධ ධර්මය ගැන අවබෝධය ලබා දීම සඳහා කටයුතු කරන්න ඕනෙ.දමිළ බෞද්ධයන් අප අමතක කරන්න හොඳ නැහැ. බෞද්ධකම කියන එක සිංහල ද, දෙමළ ද, ඉංග්‍රීසි ද කියල බෙදන්න බැහැ. බුදු හාමුදුරුවොත් සිංහල නොවෙයි.දමිළ බෞද්ධයන් පිළිබඳව අප සැලකිලිමත් නොවුවහොත් ඔවුන් අන්‍ය ආගම්වලට නම්මවා ගැනීමට ඉඩ තිබෙනවා. අපි උතුරු නැගෙනහිර ප්‍රදේශවල දමිළ භික්ෂූන් පිරිසක් ඇති කළ යුතුයි. ඒක හරියට ක්‍රියාත්මක වුවහොත් නැවත කවදාවත් ත්‍රස්තවාදයක් ඇති වෙන්නේ නැහැ. මොන ජාතියකට අයිති වුණත් බෞද්ධ කියන කුඩය යටට එකතු වෙන්න ඒ සියලු දෙනාට හැකිවෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>19</day>
    </date>
    <link>http://www.dinamina.lk/2011/05/19/_art.asp?fn=f1105192</link>
    <topic>රට රැක දුන් රණවිරු දෑතින්යළි සැකසුණු සිරිපා රජමාවත...</topic>
    <author>සටහන වෙල්ලස්සේ බණ්ඩාර සමඟ නිරෝෂන පෙරේරා රත්නපුර දිසා විශේෂ</author>
    <content>සම්බුදු පියාණන්ගේ සිරිපාද පද්ම නැමදීමට යන ලක්ෂ සංඛ්‍යාත බැතිමතුන් හා ආපසු කරුණා කරන බැතිමතුන් සිය හෘදයාංගම ආශිර්වාදය පලකරනු ලබන්නේ අසීමිත බුද්ධාලම්භන ප්‍රීතියෙන් යුක්තවය.සියලු ජනී ජනයා බොදු බැතියෙන් සිරිපාද පද්ම වන්දනා කිරීමට සමනළ කන්ද තරණය කර මාර්ග තුනකින් උඩ මළුව කරුණා කරති.ඒ මාර්ග තුන අතරින් මාර්ග දෙකක් වැටී ඇත්තේ ද සිරිපාද පුදබිම අයත් වන්නේ ද රත්නපුර දිස්ත්‍රික්කයටය. කුරුවිට එරත්න හරහා දිවෙන මාර්ගය හා පලාබද්දල සිට භාවිතා කරන මාර්ගය ඒ මාර්ග දෙකයි.සම්බුදු පියාණන්ගේ පද්මය නැමදීමට අතීතයේ දී රජදරුවන් ඇමැතිවරුන් ජන නායකයන් විදේශිකයන් ඇතුලු සමස්ත ජනතාවටම පලාබද්දල මාර්ගය හැර වෙනත් මාවතක් නොතිබිණි.මේ මාවත පමණක් රජ මාවතක් වුණේ කෙසේදැයි ජනප්‍රවාද රාශියක් පවතී. නිශ්ශංකමල්ල රජ දවස මල් උයනේ දිනපතා මල් සොරකම් කෙරෙන බව උයන්පල්ලා දැන ගැනීමෙන් පසුව කළ සොයා බැලීමේ දී දිව්‍යංගනාවන් පිරිසක් මල් සොරකම් කරන බව අනාවරණය වී ඇත.සුරංගනාවන් මල් ගෙනයන්නේ කොහාටදැයි කුමකටදැයි ප්‍රශ්න කිරීමේ දී සිරිපාද පද්මෙට පූජා කිරීමට ඔවුන් මල් රැගෙන යන බව කියා ඇත.ජනප්‍රවාදඒ සිරිපාද පද්මේ තිබෙන්නේ කොහේදැයි කළ ප්‍රශ්න කිරීමේ දී තමන් යන මඟ එන්නැයි කියා දිව්‍යංගනාවන් සිරිපා මළුව කරා ගොස් ඇත්තේ ඔවුන් ගමන් ගත් මඟ දැනගැනීමට තැනින් තැන මල් දමමින් බව ජනප්‍රවාදයේ පැවත එයි.එදා අනාවරණය කරගත් මාර්ගය සිරිපාද රජ මාවත ලෙස නිශ්ශංකමල්ල රජු විසින් මනාව සකස් කරනු ලැබ එතැන් පටන් රජ මාවත සිරිපා කරුණාකිරීමට භාවිතා කළ බව ජනප්‍රවාදයේ සඳහන් ය.ශ්‍රී පලාබද්දල දක්වා මාර්ගවලින් පැමිණෙන බැතිමතුන් ඒ ගමේ පිහිටා තිබෙන කීර්ති ශ්‍රී රාජසිංහ රාජමහා විහාරස්ථානයේ සිට ඇරැඹෙන රජ මාවත ඔස්සේ පාගමනින් ගමන් අරඹති.රජ මාවතෙන් ගමන් ගන්නා බැතිමතුන්ට මුලින් ම හමුවන්නේ පවනැල්ලයි. එහි අම්බලමක් ද ඉදිකර ඇත. ඊළඟට ලිහිණි හෙළ හමුවේ. ලිහිණි හෙළදී ලිහිණි අක්කාට කථාකර ඇය සිහිපත් කර යළිත් ගමන්කිරීම බැතිමතුන්ගේ සිරිතකි.බැතිමතුන්ට කටු කිතුල හමුවන්නේ ඊළඟටයි. කොඩි කඩේ පසුකර සිරිපා කරුණා කරන බැතිමතුන්ට කළු ගඟ හමුවේ. කළු ගඟ හරහා පාලමක් ඇත. එහි දිග අඩි දෙක හමාරකි. කළු ගඟේ ආරම්භක ස්ථානය මෙය බව පැවසේ.කොඩි කඩේ හා ගෙත්තම්පාන අතරතුර පැරැණි රජමාලිගාවක නටබුන් අපට දැකිය හැකිය. අඟල් හතරක් පමණ පළල බිත්තිවලින් එය සාදා තිබූ බවට දැනටමත් සාධක තිබෙන අතර ගජමන් නෝනා ද කලක් මෙහි වාසය කළ බවට කට කතා පවතී.ගෙත්තම්පානෙන් පසුව ධර්මරාජ ගල හමුවේ. සීත ග¼ගුල අපට හමුවන්නේ ධර්මරාජ ගලෙන් පසුවයි. සීත ග¼ගුල පසුකරන අපට හැරමිටිපානට යෑමට හැකිය. හැරමිටිපානෙන් පසුව ආ¼ඩියාමල තැන්න හමුවේ.අඬියාමල තැන්නේ සිට මහගිරි දඹ පටන් ගැනේ. ඇසල කණුව ඊළඟට මුණගැසෙන අතර හුලං කපොල්ල හා අහස් ගව්ව තරණය කිරීමෙන් අනතුරුව ශ්‍රීපාද මළුව කරුණා කිරීමට හැකිය.පෙර රජ දවස සිට සිරිපා කරුණා කළ මේ රජ මාවත වරින් වර වල් බිහි වී ජරාවාස වී අඩිපාරක් බවට පත්ව තිබුණත් මාර්ගයේ සිරිපා නැමැදීමට පැමිණෙන බැතිමතුන්ගෙන් අඩුවක් නොවීය.ගලෙන් ගලට පනිමින් අනෝරා වැස්සට තෙමෙමින් දිය අගලක් දිගේ සිරිපා කරුණා කළ බැතිමතුන්ට ගමන් පහසුව තවදුරටත් පහසු කිරීම සඳහා හතර වැනි ඉංජිනේරු රෙජිමේන්තුව මහත් පරිශ්‍රමයක් දරමින් රජමාවත යළි මෑතක දී සම්පූර්ණයෙන් ම ප්‍රතිනිර්මාණය කර ඇත.කිලෝ 20ක් බැරැති ගමන් මල්ලක් සීත ග¼ගුල දක්වා කර බරින් ගෙනයෑමට රුපියල් දහසක් ගෙවිය යුතුය. පාගමනින් පමණක් තරණය කළ හැකි මේ අඩිපාර ශක්තිමත් ක්‍රමවත් පඩි පෙළක් ඉදිකර කිලෝමීටර් නමයක් පමණ දුර පහසුවෙන් ගමන්කිරීමට හැකිවන ලෙස ඉංජිනේරු රෙජිමේන්තුව විසින් යළි සකස් කරනු ලැබ ඇති අයුරු විශ්මයජනකය.අසීමිත ගෞරවයක්මවුබිම ත්‍රස්ත උවදුරින් මුදාගැනීමට මවුබිමේ සුජාත දරුවන්සේ සිය ජීවිත, අත්පා, ලේ, මස් පුද කළ රණවිරුවන් රට ගොඩනැගීමේ ජාතික වගකීමට උරදී සිටින අයුරු සියැසින් දුටු අපට ඔවුන් කෙරෙහි ඇතිවුණේ වචනයෙන් කිව නොහැකි ගෞරවාදරයකි.වැලි මල්ලක්, සිමෙන්ති උරයක්, සිය දෙවුර මත රඳවාගෙන පඩියෙන් පඩිය කිලෝමීටර් හත අටක් සමනළ කන්දේ උස් මුදුන දක්වා ගෙන යන සෙබළා අපට සැබෑම විරුවෙකි. ඔහු මෙලොවට දායාද කළ මවුපියන් මවුබිමට ණය නැති රටවැසියන් ලෙස අපට හැඟිණි.සම්බුදු සිරිපා නැමදීමට රජමාවතේ මහත් දුෂ්කරතා මැද වසර ගණනක් ගමන් කළ බැතිමත්හු හා සංචාරකයෝ අද මෙලෙස රජමාවත පිළිසකර කිරීම ගැන රණවිරුවන්ට පින්දෙති.වැලි කියුබ් එකක් අඬියාමල තැන්න දක්වා ගෙනයෑමට රුපියල් අසූ දහසක් පමණ වැය කිරීමට සිදුවේ.වනාන්තරය මැදින් වැටී තිබූ අඩි පාර විශාල ලෙස පුළුල් කරමින් මීදුමෙන් තද වර්ෂාවෙන් අධික සීතලෙන් පීඩා විඳිමින් ඉංජිනේරු සෙබළුන් ඉටුකළ කාර්යභාරය සඳහා කුලීකරුවන් යෙදවූවා නම් එක් අයෙකුට එක් දිනකට රුපියල් දෙදහසකට අධික මුදලක් ගෙවීමට සිදුවේ.ඒ මුදල් රටට ඉතිරි කර දෙමින් ඉංජිනේරු රෙජිමේන්තුව අඩිපාරක්ව තිබූ පැරණි රජ මාවත රජමාවතක් ලෙසට පත් කිරීමට සමත්ව තිබේ.රජමාවතේ ඉදිකිරීම් ආරම්භකර ඇත්තේ 2003 වසරේදීය. 2004 වන විට පළමු අදියරේ දී කිලෝමීටර් 3.2555ක් දුරට පඩි 3647ක් ඉදිකර ඇත. දෙවැනි අදියර 2008 දී ආරම්භ කළ ඔවුන් එය මේ වසරට යෙදී තිබෙන සම්බුද්ධත්ව ජයන්ති සැමරුමට සමගාමීව පසුගිය 17 වැනි දින මාර්ගයේ වැඩ නිමා කර තිබේ. පඩි ගණන 9210 කි. දුර ප්‍රමාණය කිලෝ මීටර් 7.762 කි.කොන්ත්‍රාත් පදනමින් මේ කර්මාන්තය නිම කළා නම් රුපියල් කෝටි තුනකටත් වැඩි වටිනාකමකින් යුතු ඉදිකිරීම් කටයුතු සඳහා 4 වැනි ඉංජිනේරු රෙජිමේන්තුව වැය කර ඇති මුදල රුපියල් ලක්ෂ 49ක් වැනි අඩු මුදලකි.කැපවීමසාමාන්‍ය සෙබළාගේ සිට අණදෙන නිලධාරි කර්නල් විමලසිරි දක්වා සෑම කෙනෙකුම මේ සඳහා දැක් වූ කැපවීම හා අප්‍රතිහත ධෛර්ය නිසාම පරිසර බාධක හා ස්වභාදහමින් එල්ල වූ බාධක ද ජයගෙන සාර්ථකව රජ මාවත ඉදිකිරීමට ඔවුනට හැකි වී තිබේ. සිරිපා නැමදීමට රජමාවත භාවිතකරන ලක්ෂ සංඛ්‍යාත බැතිමත්හු ඉංජිනේරු සෙබළුන්ට පින්දෙමින් ඉහළට සහ පහළට කරුණාකරන අයුරු අපට දැක ගැනීමට හැකිවිය.සමනළ කන්ද තරණය කර සිරිපා නැමදීමට පහසුකම් සැලසීම මහත්ඵල මහානිසංසය ගෙනදෙන මහා පුන්‍යකර්මයකි.වසර 1911දී ආරම්භ කරනු ලැබූ ලංකා ඉංජිනේරු බළකාය (ස්වෙච්ඡා) ඒකකයක් ලෙස නිලධාරීන් 03 කුගෙන් හා සෙසු නිලයන් 30 දෙනෙකුගෙන් සමන්විත විය.වසර 1911 සිට 2011 දක්වා පුරා වසර සියයක් මුළුල්ලේ ස්වෙච්ඡා ඉංජිනේරු සෙබළුන් ශ්‍රී ලංකා යුද හමුදාවටත් ජාතියටත් ඉටු කර ඇති ;ස්වය අතිමහත්ය.ඒ උදාර සේවාවන් තුළින් පන්නරය ලද 4 වැනි ඉංජිනේරු රෙජිමේන්තුව තම වෘත්තිය හැකියාවන් ඔප් නංවා ගනිමින් ජාතියේ සංවර්ධනයට උරදීම සිදු කරයි.යුද හමුදා හතරවෙනි ඉංජිනේරු රෙජිමේන්තුව පැරැණි රජ මාවත ප්‍රතිසංස්කරණය කර අවසන්. ඈත අතීතයේ රජවරුන් සිරිපා කරුණාකළ මාවතේ බැතිමතුන්ට සිරිපා කරුණාකිරීමට පහසුකම් සලසා තිබෙනවා. මේ වන විට රණවිරුවන්ගේ දෑතින් පියගැටපෙළ ඉදි වී අවසන්. පියගැටපෙළට අමතරව අත්වාරු පාලම් ආදිය හතරවැනි ඉංජිනේරු රෙජිමේන්තුව විසින් ඉදිකරනු ලැබුවා. මේ දුෂ්කර මාර්ගය ප්‍රතිසංස්කරණය කිරීමට රණවිරුවන් අපමණ වෙහෙස මහන්සියක් දැරුවා.බැතිමතුන් රැසක්ඒ ගැන අපට වචනවලින් කියන්න බැරි තරම්. දුෂ්කර මාර්ගයක වන්දනාමාන කිරීමට ගිය බැතිමතුන්ට දැන් වඩාත් පහසුවක් ලැබීම තුළින් පැරණි රජමාවත ඔස්සේ වෙනදාට වැඩි බැතිමතුන් පිරිසක් මෙවර සිරිපා කරුණා කළා. එය බැතිමතුන්ටත් සතුටක්. අපටත් සතුටක්. එහි ගෞරවය හතරවෙනි ඉංජිනේරු රෙජිමේන්තුවට හිමිවිය යුතුයි. පැරැණි රජමාවත දැන් සැබෑ රජ මාවතක් බවට පත් වී තිබෙනවා.මෑත යුගයේ යුද හමුදාවේ 4 වෙනි ඉංජිනේරු රෙජිමේන්තුව සමන් දෙවිදුන්ට හා ශ්‍රීපාද ස්ථානයට සිදු කළ උත්තම පූජාවක් මෙම මාර්ගය නැවත සකස් කිරීම. 2600 සම්බුද්ධත්ව ජයන්තිය සමරන මේ මොහොතේදී මාර්ගය ඉදිකිරීම් නිමකර මාර්ගය බැතිමතුන්ට වන්දනාමාන කිරීමට ලබාදීම ගැන සතුටට පත්වෙනවා.ඉතාමත් සුන්දර පරිසරයක් මැදින් මාර්ගය වැටී තිබෙනවා. ඒ පිරිසරයත් ආරක්ෂා කරගෙන ආගමික කටයුතුවල නිරතවෙමින් සම්බුදු සිරිපා වන්දනා කිරීමට නව රජමාවත භාවිතා කරන මෙන් සියලු දෙනාගෙන් ඉල්ලා සිටිනවා.දුෂ්කර දීමනාවක්මේ මාර්ගය සකස් කිරීමේ දී අපේ හමුදා මහත්වරු ලොකු පොඩි කොයි කවුරුත් වින්ඳ දුක අපි දැක්කා. වැස්ස සීතල පින්න සියල්ල විඳරාගෙන කැපවීමෙන් වැඩ කරන ආකාරය අප දැක්කා. අත්වැඩ පවා දුන්නේ ලොකු මහත්වරුන්. මේ වෙසක් පෝයට ඉවර කරන්න ඕනි කියලා අසීමිත දුකක් වින්ඳා කැපවුණා. පහළ සිට ඉහළට වැලි සිමෙන්ති ගෙන ඒමට මහත් වෙහසක් දැරුවා. කොන්ත්‍රාත් ලෙස කළා නම් මෙයට වැඩි කාලයත් මුදලුත් වැය වෙනවා.රජයේ වගකිවයුතු අය මේ සඳහා ඇප කැපවූ නිලධාරින්ට දුෂ්කර දීමනාවක් දෙනවානම් හොඳයි. ඒ සඳහා වගකිව යුතු අයගේ අවධානය යොමු විය යුතුයි.අපි අවුරුදු 25කට කළින් වනාන්තරය මැදින් අතු ඉති අල්ලාගෙන ගලින් ගලට පැන ගමන් කළා. දැන්නම් ලොකු පහසුවක් දැනෙනවා. හමුදාවේ මහත්වරුන් අපට මේ පහසුව ලබා දුන්නාට අපි පින්දෙනවා.හමුදාවේ මල්ලිලා වැලි ගෝනි කරේ තියන් පඩිපෙළ නගින්නේ හරියට මීටර් සියය දුවනවා වාගේ. එළවලු ගෝනි කෑම බීම ජාති අරගෙන කන්ද නගිනවා දකින විට සෑහෙන්න දුකක් ඇතිවෙනවා. අපි කරගත් සියලු පින්වලින් කොටසක් මේ අයටත් අයිතියි. ඒ අයට ගොඩක් පින් දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105202</link>
    <topic>වර්ජනයට සියයට 36යි</topic>
    <author>ප්‍රාර්ථනා වීරසිංහ</author>
    <content>වැටුප් වැඩි කරන ලෙස ඉල්ලා විශ්ව විද්‍යාල ආචාර්යවරුන් ආරම්භ කර ඇති වර්ජනයට සමස්ත විශ්ව විද්‍යාල පද්ධතියෙන්ම සහභාගී වී ඇත්තේ සියයට 36.2 ප්‍රමාණයක් පමණක් බව, උසස් අධ්‍යාපන ඇමැති එස්. බී. දිසානායක මහතා පවසයි.මේ වන විට විශ්ව විද්‍යාල ආචාර්යවරුන් 317 දෙනකු සාමාන්‍ය පරිදි රාජකාරි කටයුතු කරන බව ඇමැතිවරයා පවසයි.ඊයේ (19) වන විට වර්ජනයට සහභාගී වී සිටි සංඛ්‍යාව 144 කි. මේ වන විට අංශාධිපතිවරුන් 289 දෙනකු වර්ජනයෙන් ඉල්ලා අස් වී ඇති අතර තවත් 103 දෙනෙකු තම ලිපි ඉල්ලා අස්කර ගෙන ඇතැයිද ඉල්ලා අස්වීමේ ලිපි බාර නොදුන් පනස් දෙදෙනෙකු සාමාන්‍ය පරිදි සිය රාජකාරියේ යෙදෙන බවද ඇමැතිවරයා පැවැසීය.නිරිත දිග, ඌව වෙල්ලස්ස, සෞන්දර්යය, විවෘත විශ්ව විද්‍යාලය, ත්‍රිකුණාමලය, ආයුර්වේද විශ්ව විද්‍යාල ආයතනවල කටයුතු සාමාන්‍ය පරිදි සිදුකෙරෙන අතර පේරාදෙණිය සහ රුහුණු විශ්ව විද්‍යාල වෛද්‍ය පීඨයේ කටයුතු සාමාන්‍ය පරිදි කෙරෙන බවත් හෙතෙම කීය. ආචාර්යවරුන් විසින් ඉල්ලා සිටින සියයට 140 ක පඩි වැඩිවීමේ ඉල්ලීම අසාධාරණ බව පෙන්වා දෙන දිසානායක මහතා පසුගිය අයවැයෙන් ආචාර්යවරුන්ට අධ්‍යයන දීමනා ලෙස සියයට 25 ක්ද, ඊට අමතරව තවත් සියයට 6.25 ක්ද ඇතුළුව සමස්ත ලෙස සියයට 36.25 කින් පඩි වැඩි කර ඇති බවද පැවසීය.මේ වන විට රජය අය-වැය සියල්ල සැලසුම් කර ඇති බැවින් ඒ සියලු කටයුතුත්, විශ්ව විද්‍යාලවල කටයුතුත් අවුල් නොකර වර්ජනය අත්හැර දමා සාකච්ඡා මාර්ගයට පැමිණෙන ලෙස ඇමැතිවරයා ආචාර්යවරුන්ගෙන් ඉල්ලා සිටියේය. විශ්ව විද්‍යාලවලට අනුබද්ධ ආයතන ආරම්භ කොට ලබන වසර දෙක ඇතුළත ආධුනික ආචාර්යවරුන්ගේ වැටුප ලක්ෂ 2 දක්වාද, මහාචාර්යවරයෙකුගේ වැටුප ලක්ෂ 5 කින්ද වැඩි කිරීමට කටයුතු කරන බවත් හෙතෙම ප්‍රකාශ කළේය. නායකත්ව සහ ධනාත්මක හැකියා පාඨමාලාව පිළිබඳ දැනුම්වත් කිරීමේ මාධ්‍ය හමුව ඊයේ (19) විශ්ව විද්‍යාල ප්‍රතිපාදන කොමිසන් සභා ශ්‍රවණාගාරයේ පැවැති මාධ්‍ය හමුවේදී ඇමැතිවරයා මේ අදහස් පළ කළේය.මේ අවස්ථාවට විශ්ව විද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණී සමරනායක, අමාත්‍යාංශ ලේකම් සුනිල් ජයන්ත නවරත්න, කොතලාවල ආරක්ෂක විශ්ව විද්‍යාලයේ උප කුලපති මේජර් ජනරාල් මොහාන් පීරිස් සහ මහාචාර්ය මොහාන්දාස් යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105203</link>
    <topic>ජාත්‍යන්තර බෞද්ධකෞතුකාගාරයවිවෘත කිරීම අද</topic>
    <author>අසේල කුරුළුවංශ</author>
    <content>ජාත්‍යන්තර බෞද්ධ ජනතාව මුල්කොට රටවල් 17ක සම්බන්ධතාවෙන් මහනුවර ශ්‍රී දළදා මාලිගා පරිශ්‍රයේ ඉදිකළ ලොව ප්‍රථම ජාත්‍යන්තර බෞද්ධ කෞතුකාගාරය අද (20) පස්වරු 4.00ට ජනපති මහින්ද රාජපක්‍ෂ මහතා අතින් විවෘත කැරේ.චීනය, කොරියාව, ජපානය, මියන්මාරය, තායිලන්තය, ඉන්දුනීසියාව, වියට්නාමය, කාම්බෝජය, ලාඕසය, පාකිස්තානය, නේපාලය, භූතානය, බංග්ලාදේශය, ඉන්දියාව, ඇෆ්ගනිස්තානය, ශ්‍රී ලංකාව යන රටවල බුදු දහම ව්‍යාප්තවූ ආකාරය, බෞද්ධ වත්පිළිවෙත්, සිද්ධස්ථාන අනුරූ ඇතුළු සියලු තොරතුරු මෙම කෞතුකාගාරය තුළදී දැකගත හැකිය.ඉංගී‍්‍රසි සමයේ ඉදිකළ ඓතිහාසික වටිනාකමින් යුත් මහනුවර පැරණි අධිකරණ සංකීර්ණ ගොඩනැගිල්ල කෞතුකාගාරය ඉදිකිරීම සඳහා දළදා මාලිගාවට පවරාදෙනු ලැබීය. එක් එක් රටට වෙන්කරදී ඇති බෞද්ධ කෞතුකාගාරයේ කුටි ඉදිකිරීම හා නඩත්තුව එම රටවල් මගින්ම සිදුකරන අතර මෙය ඉදිකිරීම සඳහා සමස්ත වියදම රුපියල් මිලියන 200 ඉක්මවූ බව ශ්‍රී දළදා මාලිගාවේ ජාත්‍යන්තර බෞද්ධ කටයුතු අධ්‍යක්‍ෂ ගාමිණී බණ්ඩාර මහතා කීය. දියවඩන නිළමේ ප්‍රදීප් නිලංග දෑල මහතාගේ සංකල්පයකට අනුව මල්වතු අස්ගිරි උභය මහ විහාරිය මහනායක ස්වාමින්ද්‍රයන් වහන්සේ දෙනමගේ අනුශාසනා පරිදි මේ කෞතුකාගාරය ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105204</link>
    <topic>වෙසක් සතියේරටම සන්සුන්</topic>
    <author>විජයානි එදිරිසිංහ</author>
    <content>2600 සම්බුද්ධත්ව ජයන්තිය සැමරුණ පසුගිය වෙසක් පොහෝ දිනයේදී මිනීමැරුම් හා වෙනත් දරුණු අපරාධ කිසිවක් වාර්තා නොවූ බව පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා පැවසීය.වෙසක් සතිය පුරාම රටපුරා විශේෂ ආරක්ෂක වැඩපිළිවෙළක්ද ක්‍රියාත්මක වෙයි. හදිසි වාහන අනතුරු කීපයක් පමණක් වාර්තා වී තිබේ.වෙසක් තොරණ නැරඹීම සඳහා කොළඹ සහ ඒ අවට පූජණීය ස්ථාන කරා ලක්ෂ සංඛ්‍යාත ජනකායක් පැමිණ තිබිණි. එහෙත් බැතිමතුන් ඉතාමත් සාමකාමීව ආගමික වතාවත්හි යෙදුණු බවට වාර්තා වී ඇත. දැනට පවතින විශේෂ ආරක්ෂක වැඩපිළිවෙළ ලබන 25 වැනිදා දක්වාම ක්‍රියාත්මක වෙයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105205</link>
    <topic>රණවිරු මාසයආරම්භ වෙයි</topic>
    <author/>
    <content>විජයග්‍රහණයේ අභිමානය සැමරෙන ජාතික රණවිරු මාසය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (19) ප්‍රකාශයට පත් කෙරිණි.දශක තුනක කුරිරු ත්‍රස්තවාදය නිමා කළ විරෝදාර රණවිරුවන් විජයග්‍රහණය ලැබූ මැයි මස 19 වැනිදා සිහිපත් කෙරෙමින් මේ මස 19 වැනි දින සිට ජූනි මස 19 වැනි දින දක්වා රණවිරු මාසය ලෙස ප්‍රකාශයට පත් කරමින් ප්‍රථම රණවිරු කොඩිය ජනාධිපතිතුමන් වෙත පැළඳවිණ.වීරප්‍රතාප ජාතික සම්මානයෙන් හා රණවික්‍රම උපහාර පදක්කමෙන් පිදුම් ලත් ඒ. වීරසිංහ රණවිරුවාගේ හා යුද හමුදා පළමුවන කාන්තා බළකායේ මාණ්ඩලික සැරයන් මල්ලිකා ජයවර්ධනගේ දියණිය විසින් ජනාධිපතිතුමන්ට ප්‍රථම කොඩිය පළඳවන ලදී. පසුගිය වසරේ රණවිරු කොඩි අලෙවියෙන් ලැබූ රුපියල් ලක්ෂ 35 ක ආදායම පළාත් ආණ්ඩුකාරවරු ජනාධිපතිතුමන් වෙත මෙහිදී පිළිගැන්වූහ. මේ මුදල් රණවිරු සේවා අධිකාරිය මඟින් රණවිරු සුබසාධනය වෙත යෙදවීමට නියමිතය.මේ වසරේ රණවිරු කොඩි අලෙවිය සඳහා ආණ්ඩුකාරවරුන් වෙත මෙහිදී පිළිගැන්විණ. ඇමැතිවරුන් වන බන්දුල ගුණවර්ධන, පාඨලී චම්පික රණවක නියෝජ්‍ය ඇමැති ගීතාංජන ගුණවර්ධන, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු ද, පළාත් ආණ්ඩුකාරවරු, මහ ඇමැතිවරු, ත්‍රිවිධ හමුදාපතිවරු ඇතුළු පිරිසක් ද මේ අවස්ථාවට එක් වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105206</link>
    <topic>ඒ 340ගුවන්යානයක්ශ්‍රී ලංකන් ගුවන් සේවයට</topic>
    <author/>
    <content>ශ්‍රී ලන්කන් ගුවන් සේවයට ඊයේ (19) 18වන ඒ-320 ගුවන් යානය එක්වූ අතර ලබන සතියේදී ඒ-340 නවතම ග්‍රවන්යානය එක්වේ.නිල් ගුවන ජයගැනීමත් ශ්‍රී ලංකාව ගුවන් කේන්ද්‍රස්ථානයක් බවට පත්කරලීමත් සිවිල් ගුවන්සේවා අමාත්‍යාංශයේ අරමුණ බව සිවිල් ගුවන් සේවා අමාත්‍ය පියංකර ජයරත්න මහතා පැවසීය.ශ්‍රී ලන්කන් ගුවන් සේවයට අවසන් ගුවන් යානය එක්වී තිබුණේ 2000 වසරේදී වන අතර මෙම ගුවන්යානය වසර 11 කට පසු ආනයනය කර තිබුණි. ප්‍රංශයේ ටූලෝස් නගරයේ සිට ඊයේ (19) කටුනායක බණ්ඩාරනායක ජාත්‍යන්තර ගුවන්තොටුපලට ළඟා වූ මෙම ගුවන් යානයෙන් ව්‍යාපාරික පන්ති 20ක් හා ගුවන් මගීන් 120කට ගමන් කළ හැකිවේ.මෙම වසරේදී ගුවන් යානා 3ක් මිලදී ගැනීමට අදහස් කර ඇති බවත් ඉන් පළමුවැන්න ඊයේ (19) ශ්‍රී ලංකාවට ළඟාවූ බවත් ප්‍රකාශ කළ අමාත්‍යවරයා අනෙක් ගුවන් යානය ඉදිරි මාස කිහිපය තුළ ගෙන්වන බවද කීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105207</link>
    <topic>මිනුම්කරණ දිනය අද</topic>
    <author>උපාලි කරුණාරත්න</author>
    <content>ලෝක මිනුම්කරණ දිනය අදට ( 20 ) යෙදී තිබේ. සාර්ථක දිවි පෙවෙතක් සඳහා රසායනික මිනුම්කරණයෙහි වැදගත්කම මේ වසරේ තේමාවයි.කිරුම් සහ මිනුම් සඳහා වූ අන්තර් ජාතික ආයතනය මගින් නිකුත් කරන ලද පණිවිඩයේ තේමාව වනුයේ අපගේ ජීවිතය හා අනාගතය සඳහා රසායනික මිනුම් යන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105208</link>
    <topic>මැයි 16 සිට කොමිෂන් 4ක් ක්‍රියාත්මකයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ ක්‍රියාත්මක කොමිෂන් සභා හතරකට ජනාධිපති මහින්ද රාජපක්ෂ මහතා සභාපතිවරුන් සහ සමාජිකයන් පත් කර ඇත.මානව හිමිකමි කොමිසම, රාජ්‍ය සේවා කොමිසන් සභාව, අල්ලස් හෝ දූෂණ විමර්ශන කොමිසම සහ මුදල් කොමිසම සඳහා ජනාධිපතිවරයා විසින් මෙසේ නව නිලධාරීන් පත් කර තිබේ.ආණ්ඩු ක්‍රම ව්‍යවස්ථාවේ 41/ඒ වගන්තිය යටතේ තමන්ට පැවැරී ඇති බලතල ප්‍රකාරව ජනාධිපතිවරයා විසින් මේ පත් කිරීම් කර ඇති අතර මේ පත්වීම් මැයි මස 16 වැනි දින සිට බලපැවැත්වේ.මානව හිමිකම් කොමිසමේ සභාපතිවරයා ලෙස ප්‍රියන්ත ආර්. පී. පෙරේරා මහතා පත් කර ඇති අතර එහි සෙසු සාමාජිකයන් වන්නේ ජෙසිමා ඉස්මයිල් මහත්මිය හා ටී. ඊ. ආනන්දරාජා, බර්නාඩ් ඩී. සොයිසා, ආනන්ද මෙන්ඩිස් මහත්වරුය. රාජ්‍ය සේවා කොමිෂන් සභාවේ සභාපතිවරයා ලෙස පත් කර ඇත්තේ ආචාර්ය දයාසිරි ප්‍රනාන්දු මහතාය.සිරිමාවෝ ඒ. විජේරත්න මහත්මිය සහ පාලිත එම්. කුමාරසිංහ, එස්. සී. මාන්නප්පෙරුම, ආනන්ද සෙනෙවිරත්න, එන්. එච්. පතිරණ, එස්. තිලේන්ද්‍රරාජා, ඩී. ඩබ්ලිව්. ආරියවංශ, ඒ. මොහොමඩ් නාහියා මහත්වරු සෙසු සාමාජිකයෝ වෙති. අල්ලස් හෝ දූෂණ විමර්ශන කොමිසමේ සභාපතිවරයා ලෙස පත් කර ඇත්තේ ඩී. ජේ. ද බාලපටබැඳි මහතාය. එල්. කේ. විමලචන්ද්‍ර, ජයන්ත වික්‍රමරත්න මහත්වරු සාමාජිකයෝ වෙති. මුදල් කොමිසමේ සභාපතිවරයා ආරියරත්න හේවගේ මහතාය. සාමාජිකයන් ලෙස එම්. එන්. ජුනයිඩ්, සී. පී. ඊ. ගුණසිංහම් මහත්වරු පත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n1105209</link>
    <topic>ඇසේ සුද රෝගීන් ලක්ෂ පහක්‘වැඩිදෙනා ප්‍රතිකාර සඳහා එන්නේ නෑ’</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>ඇසේ සුද සහිත රෝගීන් ලක්ෂ පහක් පමණ රටපුරා සිටින බවත්, එයින් එක් ලක්ෂ පනස්දහසක් පමණ දෙනා ඇස් දෙකටම සුද වැසීමේ රෝගය වැලඳී අන්ධභාවයට පත් වූවන් බවත්, සෞඛ්‍ය අමාත්‍යංශයේ විෂන් 2020 වැඩසටහන පවසයි.මේ සියලුදෙනාට සැත්කම් මඟින් පෙනීම ලබා දිය හැකි වුවද ඔවුන් අක්ෂි සැත්කම් සඳහා ඉදිරිපත් නොවන බව පෙනී ගොස් ඇත. මේ රෝගීන්ගෙන් බහුතරයක් අඩු ආදායම්ලාභී පවුල්වලට අයත් පුද්ගලයන් වන අතර තම ඇස් දෙකේම සුද වැසී අන්ධභාවයට පත් වුවත් එක් දිනක් හෝ වැඩ නොකළහොත් ජීවත් වීමට ඇති අපහසුව නිසා සැත්කම් සඳහා යොමු නොවන බව සනාථ වී තිබේ.මේ නිසාම එම රෝගීන්ට නොමිලේ ඇසේ සුද ඉවත් කිරීමේ සැත්කම් සිදුකිරීමටත්, නොමිලේ අක්ෂි කාච ලබා දී ඒවා බද්ධ කිරීමටත් විශේෂ වැඩපිළිවෙළක් සෞඛ්‍ය අමාත්‍යාංශයේ විෂන් 2020 වැඩසටහන අරඹා ඇත.උතුරු පළාතේ නැවත පදිංචි කරන ලද ජනතාව අතර ඇසේ සුද වැසීමේ රෝගයට ලක්ව සිටි පුද්ගලයන් තුන්සිය හතළිස්දෙනකුගේ ඇසේ සුද ඉවත් කර කාච බද්ධ කිරීමේ වැඩසටහනක් මේ යටතේ වවුනියාව මහ රෝහලේදී පසුගියදා සිදු කැරිණි. වවුනියාව, කිලිනොච්චි හා මුලතිව් දිස්ත්‍රික්කවල හඳුනාගන්නා ලද රෝගීන් මෙසේ සැත්කම්වලට භාජනය කැරිණි.මෙම අක්ෂි සායනය මෙහෙයවන ලද්දේ ඇසේ සුද ඉවත් කිරීමේ සැත්කම්වලින් ගිනස් වාර්තාවක් තබා තිබෙන අක්ෂි ශල්‍ය විශේෂඥ වෛද්‍ය චමින්ත අමරතුංග මහතා විසිනි. ඒ මහතා මේ එක් සැත්කමක් සඳහා ගත කළ කාලය තත්පර 90කි.දුෂ්කර ප්‍රදේශවල ඇසේ සුද වැසීමේ රෝගයට ගොදුරුව සිටින බොහෝ දෙනා සැත්කම් සඳහා රෝහල්වලට පැමිණීමට මැලිකමක් දක්වන බැවින් රෝගීන් පැමිණෙන තෙක් බලා නොසිට විෂන් 2020 වැඩසටහනේ සහාය ඇතිව වෛද්‍ය චමින්ත අමරතුංග මහතා රෝගීන් සොයා ගොස් ඔවුන්ට ප්‍රතිකාර ලබාදී සුවපත් කිරීමේ වැඩපිළිවෙළක් දැන් ආරම්භ කැර ඇත. සෑම දිස්ත්‍රික්කයකම පාහේ සිටින ඇසේ සුද වැසීමේ රෝගයෙන් පෙළෙන්නන්ට ඉදිරියේදී ප්‍රතිකාර කිරීම මේ වැඩසටහනේ අරමුණ වෙයි. විෂන් 2020 වැඩසටහන පවසන්නේ ඇසේ සුද වැසීමේ රෝගය සුව කළ හැකි රෝගයක් වන බැවින් ඒ සඳහා අවශ්‍ය සැත්කම් කිරීමෙන් පසු සම්පූර්ණයෙන් ම පෙනීම ලබා ගත හැකි බවයි.එම නිසා රෝගයෙන් පෙළෙන සෑම පුද්ගලයකුම සැත්කම් සඳහා පැමිණ පූර්ණ වශයෙන් ඇසේ පෙනීම ලබාගන්නා ලෙසද දැනුම් දෙයි.  සැත්කම් සඳහා අවශ්‍ය අක්ෂි කාච ලබාදීම මෙන්ම සැත්කම් ද සම්පූර්ණයෙන් ම නොමිලේ සිදු කැරේ.වෛද්‍ය චමින්ත අමරතුංග මහතා විසින් ඇසේ සුද ඉවත් කිරීමේ සැත්කම්වලට භාජනය කරන ලද උතුරු පළාතේ සියලුම රෝගීන් දැන් පූර්ණ වශයෙන් පෙනීම ලබා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n11052010</link>
    <topic>මාස පහට කෝටිපතියෝ 10ක්</topic>
    <author>මහින්ද අලුත්ගෙදර</author>
    <content>මේ වසරේ ආරම්භයේ සිට පසුගිය මැයි මස 12 දක්වා කාලය ඇතුළත කෝටිපතියන් දස දෙනකු බිහිකළ බව ජාතික ලොතරැයි මණ්ඩලය පවසයි.මේ කෝටිපතියන් රාගම, කෙන්ගල්ල, බොරලැස්ගමුව, කුරුණෑගල, ගම්පහ, යටියන, කොටුගොඩ, දංකොටුව, මාදම්පේ හා කඹුරුපිටිය ප්‍රදේශයන්ට අයත් බව ලොතරැයි මණ්ඩලයේ ජ්‍යෙෂ්ඨ ප්‍රකාශකයෙක් ‘දිනමිණ’ට පැවසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n11052011</link>
    <topic>ගිනි අවියක කොටස් සමඟ</topic>
    <author>විජයානි එදිරිසිංහ</author>
    <content>නීති විරෝධී ලෙස ගිනි අවියක කොටස් රැගෙන අමෙරිකාව බලා යාමට සිටි අමෙරිකා ජාතිකයන් දෙදෙනකු කටුනායක බණ්ඩාරනායක ගුවන් තොටුපළේදී ගුවන් තොටුපළ පොලීසිය මගින් අත්අඩංගුවට ගෙන තිබේ.ඊයේ (19) පාන්දර 1.00 පමණ මොවුන් අත්අඩංගුවට පත් වී ඇත.කටුනායක ගුවන් තොටුපළේ ගමන් මලු පරීක්‍ෂා කරන සේවකයකු විසින් මොවුන්ගේ ගමන් මලු පරීක්‍ෂා කිරීමේදී මෙම ගිනි අවි අමතර කොටස් සඟවා තිබී ඇති බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවැසීය. අනතුරුව සැකකරුවන් ගුවන් තොටුපළ පොලීසිය වෙත බාර දී තිබේ. පොලීසිය ප්‍රශ්න කිරීමෙන් අනතුරුව සැකකරුවන් රහස් පොලීසියට බාර දී තිබේ. රහස් පොලිස් අධ්‍යක්‍ෂ ජ්‍යෙෂ්ඨ පොලිස් අධිකාරි අමරසිංහ මහතාගේ අධීක්‍ෂණය යටතේ ප්‍රශ්න කිරීම් සිදු කෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=n11052012</link>
    <topic>නිදහස් රටක කෘතගුණ සලකන ජාතියක් ලෙස සෑම හිමිදිරියකම රණවිරුවන් සිහිකළ යුතුයි</topic>
    <author>සුභාෂිණි සේනානායක සහ පණ්ඩුක සමරසේකර</author>
    <content>කෘතගුණ සලකන ජාතියක් ලෙස උදාවන සෑම හිමිදිරියකම අපට නිදහස්ව නිවහල්ව වෙසන්නට ඉඩ හසර සලැසූ අපේ රණවිරුවන් සිහිකළ යුතු යැයි ජනමාධ්‍ය අමාත්‍යාංශයේ ලේකම් ඩබ්ලිව්.බී. ගනේගල මහතා පැවැසීය.ලේක්හවුස් ආයතනය මගින් සංවිධානය කරන අමාදහර වෙසක් සඳහම් කලාපයේ 3 වන දිනය වූ ඊයේ (19) ප්‍රධාන ආරාධිත අමුත්තා ලෙස සහභාගී වෙමින් ගනේගල මහතා මේ බව සඳහන් කළේය. තවදුරටත් අදහස් දැක්වූ ගනේගල මහතා මෙසේ ද පැවසීය.මැයි මාසේ 19 වන දිනය අප මවුබිමටත් සමස්ත ලෝක ප්‍රජාවටත් ඉතාම සුවිශේෂී දිනයක්. වසර 30 කට පසු ශ්‍රී ලංකාව සම්පූර්ණයෙන් නිදහස ලැබූ දිනය මැයි 19 දා අපේ රණවිරුවන් මුළු රටම කොටි ත්‍රස්තවාදීන්ගෙන් නිදහස් කළ දවසත් මුළු ලෝකයම භීතියට පත් කළ ත්‍රස්තවාදියාගේ අවසානයත් සිදුවූයේ එදා.2011 අද මැයි 19 වනදා වන විට සම්බුද්ධත්ව ජයන්තිය ආරම්භ වෙලා දින දෙකක් ගත වෙලා 2600 සම්බුද්ධත්ව ජයන්තිය සමරන්නට රාජ්‍ය නායකයා ලෙස ජනාධිපතිතුමා සුවිශේෂී වැඩපිළිවෙළක් යෙදුවා වසර දෙකක කාලයක සිට. එතුමා ජනපති සම්බුද්ධත්ව කාර්ය සාධක බලකාය ලෙස බලකායක් පිහිටුවලා අපේ රටේ අති උත්කර්ෂවත් අන්දමින් 2600 වැනි සම්බුද්ධත්ව ජයන්තිය සමරන්නට සෘජුවම කැපවුණා.අදින් ඇරඹෙන මේ රණවිරු මාසයේ දී රට බේරාගත් රණවිරුවන් ජනපතිතුමා ගෝඨාභය රාජපක්ෂ මැතිතුමා ඇතුළු ඒ වෙනුවෙන් කැපවුණු සමස්ත ජාතියම උපහාර ලැබිය යුතු මාසයක් වෙනවා.මාධ්‍ය ආයතනයක් ලෙස රටේ නිදහස වෙනුවෙන් ලේක්හවුස් ආයතනය කළ කැපකිරීමත් බෞද්ධ ප්‍රබෝධය උදෙසා අමාදහර සඳහම් වෙසක් කලාපය වසරින් වසර විචිත්‍රවත්ව ඉදිරි පියවර තැබීම පිළිබඳවත් ලේක්හවුස් ආයතනය වෙත තම කෘතවේදීත්වය පළකරන බවද ජනමාධ්‍ය අමාත්‍යාංශයේ ලේකම්වරයා පැවසීය.ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා - 2600 සම්බුද්ධත්ව ජයන්තියට අප රටේ පහනක් නොදැල් වූ නිවසක් නැහැ. දන්සලක් නොදුන් ගමක් නැහැ. මෙතරම් සෙනඟක් කොළඹට ඇදී ආපු කාලයක් තිබුණේ නැහැ. මෙතරම් බෞද්ධ ප්‍රබෝධයක් තිබුණු කාලයක් තිබුණේ නැහැ. එයට හේතුව 2600 සම්බුද්ධත්ව ජයන්තිය පැමිණීම පමණක් නොවේ. අපේ රට ත්‍රස්තවාදීන්ගෙන් නිදහස් කර ජනාධිපතිතුමා නිදහස සපත කළ වසරයි. මෙවන් නිදහසක් දකින රටකට දරුස්මාන්ලාගේ වාර්තා දහයක් ගෙනාවත් වැඩක් වෙන්නේ නැහැ.පෞද්ගලික හා රාජ්‍ය මාධ්‍ය නිසි ලෙස හසුරුවමින් නිහඬ යුද්ධයක නිතර වෙන ජනමාධ්‍ය අමාත්‍යාංශයටත් එහි ලේකම්තුමාටත් කෘතවේදීත්වය පළ කරනවා.මෙම සද්කාර්යය මෙතරම් සාර්ථක වූයේ ලේක්හවුස් ආයතනයේ කුඩාම සේවකයාගේ සිට සභාපතිතුමා දක්වා වූ සැවොම එක ලෙස කළ කැපකිරීම් නිසා යැයි සීලරත්න සෙනරත් මහතා පැවැසීය.අමාදහර වෙසක් සඳහම් කලාපය 3 වන දිනය විවෘත කිරීමේ උත්සව අවස්ථාවට ලේක්හවුස් ආයතනයේ සභාපති ප්‍රවීණ මාධ්‍යවේදී බන්දුල පද්මකුමාර, සා මාන්‍යාධිකාරී අභය අමරදාස, මෙහෙයුම් අධ්‍යක්ෂ උපුල් දිසානායක, ආයතනික සබඳතා ප්‍රධානී වරුණ මල්ලවාරච්චි, නීති අධ්‍යක්ෂ රසාංග හරිස්චන්ද්‍ර, සමාගම් ලේකම් කුමුදු ගුණවර්ධන, ටෙලිකොම් ප්‍රධාන විධායක නිලධාරී ග්‍රේග් යන්ග් යන මහත්ම මහත්මීන්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105201</link>
    <topic>නාගොඩ අමුන්දරමුලන-වාඩියකන්ද මාර්ගයපයින් යන්න බැරි තරමට අබලන්</topic>
    <author>නාගොඩ සමූහ ටී. එග්. ඒ. පී. හේමපාල</author>
    <content>නාගොඩ ප්‍රාදේශීය සභා බල ප්‍රදේශයට අයත් අමුන්දර මුලන වාඩියකන්ද පාර ඉතා අබලන් තත්ත්වයට පත්වීම නිසා පයින්වත් යා නොහැකි ස්ථාන දැකිය හැකිවේ.මාපලගම-ගාල්ල ප්‍රධාන මාර්ගයට සම්බන්ධ වන මෙම මාර්ගය කුරුපනාව තේ කම්හල අසළින් බද්දේගම උඩුගම මාර්ගයටද සම්බන්ධ වේ.මෙම මාර්ගයේ වර්තමාන තත්ත්වය පිළිබඳ අදහස් දැක් වූ එන්. ජී. ප්‍රේමවතී මහත්මිය මෙසේ පැවසුවාය. අපි මේ පාර මුලින්ම ප්‍රතිසංස්කරණය කිරීම ඇරඹුවේ 1977. ගමේ කීප දෙනෙක් එකතු වෙලා කරත්තයකින් පස් ඇදල තමයි පාරගොඩ කළේ. ඒ තිබුණ අඩිපාර අද ක්‍රමයෙන් විනාශ වෙලා. පාරේ යන්න බැරිවම තියෙන්නේ ටිකදුරටයි. ඒ ටිකත් හදල දෙන්න කියලා ඉල්ලා සිටිනවා.එන්. ජී. ප්‍රේමරත්න මහතා - පියසේන ගමගේ ඇමැතිතුමා මුදල් වෙන්කරල බන්දුල හිරිමුතුගොඩ ප්‍රාදේශීය සභා මන්ත්‍රීතුමාගේ මැදිහත්වීමෙන් කොටසක් දැනට සංවර්ධනය කරල තියෙනවා. මැදින් කොටසක් සකස් කළයුතුව තියෙනවා. දැනට ඒ කොටස යන්නම බැරිතරම් අබලන් වෙලා. වළවල් හැදිලා.එන්. ජී. රත්නසිරි මහතා - අපේ පාර මාපලගම පාරේ ඉදන් ටික දුරක් තාරදාලා තියෙනවා. ඉතිරි කොටස යන්න බැරි තරමට අබලන්ව වෙලා ඉතිරි කොටස යළිත් කොන්ක්‍රීට් කර තිබෙනවා.දැනට මුලන පාසලට හැරෙන තැන ඉඳන් ඉදිරියට යන්න බැරි තරමට අබලන් වූ කොටසක් තේ කම්හල ආසන්නයේ මාර්ග කොටසක් කඩිනමින් සකස් කර දෙන්න කියලා අපි ඉතා ඕනෑකමින් ඉල්ලනවා. දැනට කුඩා වාහන ගමන් කරන්නට අමාරු කොටස හැදුවොත් ලොකුම සහනයක්.සිරි ජයසේකර මහතා - මාර්ගයේ තාර දාපු කොටසක් පොඩි පොඩි වළවල් හැදිලා. ඒ ටිකත් ඉක්මනින් අලුත්වැඩියා කළොත් හොඳයි. මාර්ගයේ වංගුවක තියෙන බෝක්කුවේ ආරක්ෂිත බැම්මක් නැහැ. ඒකත් අවදානම්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105202</link>
    <topic>දඹුල්ලේ ඓතිහාසික ස්ථානදෙකක් විනාශ වන ලකුණු  </topic>
    <author>ඒ. ඒ. එල්. ඩයස් මාතලේ දිස්ත්‍රික් සමූහ</author>
    <content>සුදු අධිරාජ්‍යවාදීන්ට එරෙහිව 1848 දී මාතලේ කැරැල්ල මෙහෙය වූ ගොන්ගාලේගොඩ බණ්ඩා වීරයාට ගිරානේගම ඉන්ද්‍රජෝති නාහිමියන් ඔටුණු පැළඳ වූ ස්ථානය වන රංගිරි දඹුල්ල රජමහා විහාර මැද පන්සල අසල පිහිටි පොහොය ගෙය සහ මෙම වීරයා විසූ ගල්ලෙන සංරක්ෂණය කිරීමට පුරාවිද්‍යා දෙපාර්තමේන්තුවෙන් මෙතක් කිසිදු පියවරක් නොගැනීම නිසා මෙම ඓතිහාසික සිහිවටනය ජාතියට අහිමිවීයෑමේ අවදානමක් උද්ගතව ඇත.සංස්කෘතික ත්‍රිකෝණ ව්‍යාපෘතිය යටතේ මෙම ස්ථානය විධිමත් ලෙස සංරක්ෂණය නොකිරීම නිසා මෙම පොහොයගෙයි වහළ සම්පූර්ණයෙන් දිරාපත් වී ඇති අතර එහි ඇතැම් කොටස්ද කඩා වැටී ඇත. මේ අතර මෙම ස්ථානය ආසන්නයේ පිහිටි ගොන්ගාලේගොඩ බණ්ඩා විරුවා විසූ ගල්ලෙනද දැනට වවුලන්ගේ ලැඟුම්හලක් වී ඇත.මේ සම්බන්ධයෙන් රංගිරි දඹුලු මැද පන්සල රජමහා විහාරාධිපති ශ්‍රී වළගම්බා පරිවේණාධිපති අඹගස්වැව රාහුල හිමියෝ මෙසේ පැවැසූහ.අතීතයේ රංගිරි දඹුල්ල රජමහා විහාරය ලෙස සැලකුනේ මේ මැද පන්සලයි. එදා රාජරාජ මහාමාත්‍යවරු සියලු දෙනා ආවේ මේ පන්සලට. රංගිරි දඹුලු ලෙන් විහාරයට යාමට තිබුණු පැරණි මාර්ගයද වැටී ඇත්තේ මේ පන්සල මැදින්.නමුත් පසු කාලයේ විවිධ හේතුන් නිසා මෙම ඓතිහාසික ස්ථානය වල්වැදිලා. ඒ වෙනුවට කිසිදු ඓතිහාසික වැදගත්කමක් නොමැති ස්ථාන ඉබේම ඓතිහාසික ස්ථාන බවට පත්වෙලා මේ නිසා දඹුල්ල ලෙන් විහාරයේ වටිනාකම අද ගිලිහෙමින් පවතිනවා. ලෙන් විහාරයේ ප්‍රධාන ප්‍රතිමා ගෘහය වන මහරාජ විහාරය සතුවන්නේ මැද පන්සලට නමුත් එයද මේ වන විට අහිමිව යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105203</link>
    <topic>කොටි ත්‍රස්තවාදීන්ගේ කුරිරු බව විදහාපාන පුදුමාතලන් කෞතුකාගාරය</topic>
    <author>හෙනරත්ගොඩ සමූහ අජිත් පී. මදුරප්පෙරුම</author>
    <content>මානුෂීය මෙහෙයුමේදී කොටි ත්‍රස්තවාදීන් සතුව තිබූ අවි ආයුධ රැසක් වීරෝදාර රණවිරුවන් විසින් අත්පත් කර ගන්නා ලදී.එම ආයුධ තොගයෙන් ප්‍රධානතම අවි ආයුධ තොගය රැස් කර කෞතුකාගාරයක් මහජනයා සඳහා දැන් විවෘත කර ඇත. ඒ පුදුකුඩුඉරිප්පු පුදුමාතලන් ප්‍රදේශයේ.682 වැනි පාබළ බළසේනාවේ අධීක්ෂණයෙන් යුතුව පුදුමාතලන්හි පිහිටුවා ඇති විජයග්‍රහණයේ ස්මාරකය අසළ ඉදිකළ මෙම කෞතුකාගාරයේ දී කොටින්ට අයත්ව තිබූ මෝටාර්, ආර්.පී.ජී., සබ්මැරීන්, එස්. ආර්. අවි ඇතුළු විශාල අවි තොගයක් දක්නට ලැබේ.ඒ අතරින් මුහුදු කොටින්ට අයත්ව තිබූ “ටෝපිඩෝ” නැමැති විශාල අවිය ප්‍රධානම එකකි.මුහුදේදී විශාල නැවකට සවිකර ප්‍රහාර එල්ල කළ හැකි මෙම ගිනි අවිය එතෙක් භාවිතා කර නැත්තේ එල්.ටී.ටී.ඊ. ය සතුව විශාල නැවක් නොතිබූ නිසාය.මෙම “ටෝපිඩෝ” අවිය මෙතෙක් නාවික හමුදාව සතුව නැති බවත්, කෞතුකාගාරයේ ඇති ගිනි අවි පිළිබඳව විස්තර කරන සෙබළ ලක්ෂ්මන් ඇන්ටන් හෙන්ද්‍රික් මහතා පවසයි.මෙම කෞතුකාගාරයේ කොටින්ට අයත් සබ්මැරීන් 6 ක් දක්නට ලැබේ. එසේම හමුදා සෙබළුන් සිරකර තැබීමට යොදාගත් සමූහ සිරකූඩු මෙන්ම තනි පුද්ගලයකු සිරකර තබන සිරමැදිරිද දක්නට ලැබේ. මෙම කොටි අවි කෞතුකාගාරය නැරඹීමට දැන් විශාල ජනතාවක් පැමිණෙන බවද හෙන්ද්‍රික් රණවිරුවා පවසයි.පුදුකුඩුඉරිප්පු, මුලතිව්, පුදුමාතලන්, විශ්වමඩු ආදී ප්‍රදේශවලින් මෙම මහා පරිමාණ අවි ආයුධ රැසක් සොයා ගැනීමට ලැබුණු බවද හෙළි විය.විශේෂයෙන්ම තිරිසන් සතකුවත් කූඩුකර තැබීමට නුසුදුසු කුඩා තනි සිරමැදිරි දුටුවිට වටහාගත හැකි වන්නේ කොටින්ගේ තිබූ ම්ලේච්ඡත්වයයි. එම සිරමැදිරි ශ්‍රී ලංකාවේ මානව හිමිකම් කඩවීම් පිළිබඳව කෑගසන ජාත්‍යන්තරයට පෙන්විය යුතු බවද කෞතුකාගාරය දැක ගන්නට පැමිණෙන අයගේ අදහසයි.68 වැනි පාබල සේනාංකාධිපති බ්‍රිගේඩියර් කේ. පී. ඒ. ජයසේකර මහතාගේ ඇරයුමෙන් ආරක්ෂක සේනා ආඥාපති (මුලතිව්) මේජර් ජනරාල් එල්. බී. ආර්. මාර්ක් මහතා අතින් 2010 දෙසැම්බර් 08 දින විවෘත වූ මෙම කෞතුකාගාරය කොටින්ගේ ම්ලේච්ඡත්වය ලොවට කියාපාන කැඩපතක් බඳුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105204</link>
    <topic>අතුරුගිරිය පාන් අලෙවියවිවිධ මිල ගණන්වලට</topic>
    <author>අතුරුගිරිය විශේෂ වික්‍රම සමරසිංහ</author>
    <content>අතුරුගිරියේ බොරැල්ල පාර, කඩුවෙල පාර, ශ්‍රී ඥානවිමල මාවත, වල්ගම හන්දිය, පරණ හන්දිය වැනි ප්‍රදේශවලදී විවිධ ප්‍රමිතියෙන් යුත් පාන් විවිධ මිල ගණන් වලට අලෙවි කෙරේ. පාන් ගෙඩියක තිබිය යුතු ප්‍රමිතිය සහ එය විකිණිය යුතු මිල රජය ප්‍රකාශයට පත්කර තිබුණද ඒ ගැන නොසලකා බොහෝ බේකරි හිමියන් සහ ව්‍යාපාරිකයන් ඔවුන්ගේ අවශ්‍යතාවයට අනුව පාන් ගෙඩියේ මිල සහ එහි ප්‍රමිතිය වෙනස් කර විකුණන බවට ජනතාව මැසිවිලි නගති.අතුරුගිරිය නගරයේ ප්‍රසිද්ධ බේකරි කිහිපයක සැබෑ ප්‍රමිතියෙන් යුත් පාන් ගෙඩියක් රුපියල් 47/-, 48/- වැනි මිලකට අලෙවි කළද, නගරයෙන් පිට සහ අතුරු මාර්ගවල වෙළෙඳසල්වලත්, ජංගම රථවලත් පාන් ගෙඩියක් රුපියල් 55/- වැනි මිලකට අලෙවි කෙරේ. තවද එම මිල අධික පාන්වල බර ග්‍රෑම්ස් 350ක් වත් නැති බවත් ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105205</link>
    <topic>ඉංගිරිය වක්මුල්ල ජනපද මාර්ගයේපටු පාලම කඩාවැටිලා  </topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>ඉංගිරිය හල්වතුර පාරට නුදුරින් කළු ගඟට සමීපව පිහිටි වක්මුල්ල ජනපදයට යාමට ඇති එකම මාර්ගයේ තිබූ පටු පාලම ද මේ දිනවල පවතින අධික වර්ෂාවත්, ජල ගැල්මත් සමඟ ගිලා බැසීම සහ පාලමේ මැද කණුවක් කඩා වැටීමත් නිසා එම ගම්වැසියෝ ඉමහත් පීඩාවට පත්ව සිටිති.මේ මාර්ගයේ කුඩා වාහනයක් යා හැකි තරමට පාර පළල්ව ඇති අතර එය බොහෝ දුරක් කොන්ක්‍රීට් කර තිබේ. එහෙත් මාර්ගයේ පිහිටි මේ පාලමේ පළල අඩි 2 1/2 ක් පමණක් වීම නිසා ගම්වාසීන්ට ඒ මතින් පා ගමනින් යනු හැරෙන්නට ත්‍රිරෝද රියක්වත් එගොඩ කර ගත නොහැකිය.දෙපසේම රේල් පීලි දෙකක් දමා ඒ මත කොන්ක්‍රීට් දමා 1979 දී ඉදිකරන ලද මේ පාලම පළල් කර දෙන මෙන් කොතරම් ඉල්ලීම් කළද ඉන් පලක් නොවූ බව ගම්වැසියෝ පවසති.එම පාලම ද පසුගියදා මෙලෙස කඩාවැටීම නිසා සියලුම ගමනාගමන පහසුකම් දැනට ඇනහිට ගම්වාසීහු ඉතා අසරණ තත්ත්වයකට පත්ව සිටිති. වක්මුල්ල, ඇටකන්ද, කොස්ගුල්කන්ද, බෝතලේගම, රඹතලේ ආදී ගම්මාන රැසකට මේ මාර්ගය ඔස්සේ ගමන් කළ හැකිව තිබූ අතර පාලම කඩා වැටීමත් සමඟ එම ගමන් සියල්ල ඇනහිට තිබේ.මේ නිසා තමන්ට වැඩිපුර කිලෝමීටර් 5 ක් 6 ක් පමණ දුරක් ගෙවා ඉංගිරිය හල්වතුර මාර්ගයට යෑමට සිදුව ඇතැයි ප්‍රදේශවාසීහු පවසති.ගම්වැසියකු වන දයාසේන කුඩලිගම (79) මහතා - “1979 ඉඳලම මේ පාලම ලොකු කරලා දෙන්න කියලා අපි වගකිවයුතු හැමෝටම කිව්වා. ඒත් වැඩක් වුණේ නැහැ. පසුගිය ප්‍රාදේශීය සභා ඡන්දෙදිත් පක්‍ෂවල අය ඇවිත් පොරොන්දු වුණා පාලමක් දෙනවමයි කියලා. දැන් ඉතින් තිබුණ එකත් කඩාවැටිලා අපි අනාථ වුණා.ඩී. වී. බේබිසිංඤෝ (57) මහතා - “මං දන්න දා ඉඳලම මේ පාරේ පාලම මෙහෙම තමයි. අඩු ගාණේ ත්‍රීවිල් එකක් හරි යා ගන්න තරමට පාලමක් දෙනවා නම් කොයි තරම් හොඳද?බී. ඥානසිරි මහතා - “ඉස්කෝලෙ යන දරුවො, රස්සාවට යන උදවිය සිය ගණන් මේ ගමේ ඉන්නවා. ඒ අය දැන් ලොකු අකරතැබ්බයකට මුහුණපාලා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105206</link>
    <topic>කඩුගන්නාව - මහනුවරමාර්ගයේ සංචාරකගරාජ්</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>කොළඹ නුවර ප්‍රධාන මාර්ගය පළල්වීමත් සමඟ ඇතිවී ඇති ඉඩ ප්‍රමාණය ඇතුළත ඇතැම් පිරිස් සංචාරක ගරාජ පවත්වාගෙන යන බව ප්‍රදේශවාසීහු පවසති. මේ අනුව කඩුගන්නාව සිට මහනුවර දක්වා ඇති ප්‍රධාන මාර්ගයේ තැනින් තැන නවතා ඇති බස්රථ හා රථවාහන අලුත්වැඩියා කිරීම මේ සංචාරක ගරාජකරුවන් විසින් සිදු කරනු ලබති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105207</link>
    <topic>යක්කල බස් නැවතුම්පොළමගීන් නැතිව පාළුවට ගිහින්</topic>
    <author>ගම්පහ සංචාරක නිමල් ජයසිංහ</author>
    <content>යක්කල නගරයේ සිට නිට්ටඹුව, වරකාපොළ, මහනුවර, අනුරාධපුරය, පොළොන්නරුව, අම්පාර, වවුනියාව ආදී ප්‍රදේශවලට යන බස් මඟීන් සඳහා රැඳී සිටීමට ඉදිකොට ඇති බස් මගී ආවරණයට මගින් නොයන අතර වසර ගණනාවක සිටම දුර ගමන් යාමට රැඳුණු ස්ථානයේම ගැවසී බස්රථවලට ඇතුළු වෙති. එම සියලු බස්රථද නවතන්නේ බස් මගීන් රැඳී සිටින පැරණි ස්ථානයේ මය. එසේම එම ස්ථානයේ කඩපිලක රැඳී සිට බස්රථයට ගොඩවීමට මගීන් බලා සිටීම පුරුදු වී ඇත.බස් මගී ආවරණය මීටර් 200 කට එහා ඉදිකර ඇතත්, එම ස්ථානයේ කිසිම මඟියකු රැඳෙන්නේ නැත. මේ සම්බන්ධව බස් මගීන් රැඳී සිටිය යුතු නියම ස්ථානය ගැන ජනතාව දැනුම්වත් කිරීමට අදාළ ප්‍රදේශයේ පොලිස් රථවාහන අංශයේ අවධානයද ලංගම හා පුද්ගලික බස්රථ රියැදුරන්ගේද අවධානය යොමු කරවිය යුතු අතර, නියමිත බස් නැවතුම්පොළෙහි එම බස්රථ නතර කර මඟීන් ගැනීමට කටයුතු කළ යුතුය. බස්රථ ද නියමිත බස් නැවතුම්පොළ අසල නොනවත්වා මගීන් රැඳී සිටින ඕනෑම තැනකදී තම බස්රථවලට මගින් නංවා ගැනීම නිසාද ගැටලු මතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=r1105208</link>
    <topic>ගම්පහ අනතුරු ලෙස ගල් ප්‍රවාහනය කළාට දඩ</topic>
    <author>ගම්පහ සංචාරක</author>
    <content>ගම්පහ නගරයේදී ගෙවී ගිය ටයර් සහිත ලොරියකින්, නිසි ආවරණයක් නොමැතිව, අනතුරුදායක ලෙස ගල් ප්‍රවාහනය කළ පුද්ගලයකු ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් පුද්ගලයාට රුපියල් හාරදහසක දඩයක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කෙළේය. පැමිණිල්ල ගම්පහ පොලිසියේ රථවාහන අංශයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105201</link>
    <topic>ශ්‍රී ලංකා පිල තෝරා ගැනීම උදෙසා ජාතික හෑන්ඩ්බෝල් සූරතාවලිය අද සිට</topic>
    <author>පි‍්‍රන්ස් ගුණසේකර</author>
    <content>මේ වසරේදී පැවැත්වෙන හම්බන්තොට දකුණු ආසියානු වෙරළ ක්‍රීඩා උළෙලට සහභාගි කරවන ශ්‍රී ලංකා හෑන්ඩ්බෝල් කණ්ඩායම තේරීම අරමුණු කොටගෙන පැවැත්වෙන හෑන්ඩ්බෝල් ජාතික සූරතාවලිය අද කොළඹ සුගතදාස ගෘහස්ථ ක්‍රීඩාංගණයේදී ආරම්භ වේ. එයට අමතරව ලබන වසරේ පැවැත්වෙන දකුණු ආසියානු ක්‍රීඩා උළෙලට සහභාගි කරවන ශ්‍රී ලංකා හෑන්ඩ්බෝල් තෝරාගන්නා සංචිතයට ක්‍රීඩක ක්‍රීඩිකාවන් තෝරාගැනීම ද මේ තරගාවලියේ තවත් ඉලක්කයකි.ශ්‍රී ලංකාවේදී පැවැත්වෙන පළමු ජාතික හෑන්ඩ්බෝල් සූරතාවලිය ලෙස මෙය ඉතිහාසයට එක්වේ. අද හෙට සහ අනිද්දා තෙදින තුළ පැවැත්වෙන හෑන්ඩ් බෝල් ජාතික සූරතාවලියට කණ්ඩායම් 14 ක් සහභාගි වේ.හෑන්ඩ් බෝල් ක්‍රීඩාව මෑත ඉතිහාසයේදී ශ්‍රී ලංකාවට හඳුන්වා දුන් අතර හෑන්ඩ් බෝල් සංගමයේ සභාපති ලෙස ඔලිම්පික් කමිටු සභාපති හේමසිරි ප්‍රනාන්දු මහතා කටයුතු කරයි.හෑන්ඩ් බෝල් ජාතික සූරතාවලියට පිරිමි කණ්ඩායම් 10 ක් හා කාන්තා කණ්ඩායම් 4 ක් සහභාගි වෙති. මඩකලපුව, අම්පාර, ත්‍රිකුණාමලය, ගාල්ල, කොළඹ, රාජ්‍ය සේවා, යුද හමුදා, නාවික, ගුවන් හා බන්ධනාගාර යන කණ්ඩායම් පිරිමි තරග අංශයෙන් ද, යුද, ගුවන්, නාවික හා අම්පාර ක්‍රීඩා සමාජ කාන්තා අංශයෙන් ද තරගාවලියට එක්වෙති.හෑන්ඩ් බෝල් ජාතික සූරතාවලියේ සමාරම්භක උළෙල අද පෙරවරු 9.00 ට පැවැත්වෙන අතර අවසන් තරගය 22 දා පස්වරු 4.00 ට පැවැත්වේ. මේ තරගාවලියට ශ්‍රී ලංකාවේ දක්‍ෂතම හෑන්ඩ්බෝල් ක්‍රීඩක ක්‍රීඩිකාවෝ එක්වීමට නියමිතය. සියලුම තරග ලීග් ක්‍රමයට පැවැත්වීමට සූදානම් කොට ඇත.  ලොව ජනපි‍්‍රයම ක්‍රීඩාවක් වන හෑන්ඩ් බෝල් ඔලිම්පික් තරගාවලියට එක්ව තිබේ. ශ්‍රී ලංකා හෑන්ඩ් බෝල් ක්‍රීඩාව දියුණු මට්ටමකට ගෙන ඒම සඳහා පුහුණුකරුවන් 20 ක් පමණ කටයුතු කරන බව ශ්‍රී ලංකා හෑන්ඩ්බෝල් සංගමයේ සභාපති හේමසිරි ප්‍රනාන්දු මහතා පැවැසීය.එළිමහනේ හා ගෘහස්ථ මෙන්ම වෙරළ තීරයේදී ද, ක්‍රීඩා කළ හැකි හෙයින් හෑන්ඩ් බෝල් රට පුරා වේගයෙන් ව්‍යාප්ත වනු ඇතැයි ප්‍රනාන්දු මහතා විශ්වාසය පළ කළේය.ඉදිරි කාලයේදී ශ්‍රී ලංකා හෑන්ඩ් බෝල් ජාතික පුහුණුකරු ලෙස කොරියානු ජාතිකයෙකුගේ සේවය ලබාගැනීමට ද බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s11052010</link>
    <topic>කල්කටා පිලට ගම්භීර් ජය ගෙනේ</topic>
    <author/>
    <content>ඉන්දීය ප්‍රිමියර් ලීග් තරග මාලාවේ කල්කටා නයිට්රයිඩර් පිල හා පූනේ වොරියර්ස් පිල අතර පැවැති තරගයේ දී කඩුලු 7ක් ජයක් ලැබීමට කල්කටා නයිට්රයිඩර් පිලට හැකිවිය.ජයග්‍රාහි ලකුණු 119 ක ඉලක්කයක් හඹා ගිය කල්කටා පිලේ නායක ගෞතම් ගම්භීර් ගේ දක්ෂ පිති හරඹය හේතුවෙන් ඕවර 16.4කදී කඩුලු 3ක් දැවී ජයග්‍රහණය ලබා ගත හැකි විය. ගම්භීර් නොදැවි ලකුණු 54ක් ද මනෝජ් තිවාරි ලකුණු 24ක් ද යුෂුෆ් පතාන් ලකුණු 29ක් ද රැස් කළහ.පන්දු යැවීමේදී අල්පොන්සො තෝමස්, වේන් පානෙල්, බී. කුමාර් එක කඩුල්ල බැගින් දවා ගත්හ.පළමුව පන්දුවට පහර දුන් පූනේ වොරියර්ස් පිල ඕවර 20 තුළදී කඩුලු 7ක් දැවී ලකුණු 118ක් රැස් කළේය.යුවරාජ් සිං ලකුණු 24ක්, සචින් රානා ලකුණු 18ක් හා සව්රව් ගංගූලි ලකුණු 18ක් රැස් කළහ.පන්දු යැවීමේදී ලක්ෂ්මිපති බලාජි ලකුණු 7කට කඩුලු 2ක් ද, ෂකීබ් අල් හසන් ලකුණු 16කට කඩුලු 2ක් ද, යුෂූෆ් පතාන් ලකුණු 23කට කඩුලු 2ක් ද දවා ගත්හ. තරගයේ වීරයා සම්මානය යුෂුෆ් පතාන්ට හිමිවිය.පූනේ වොරියර්ස් පිල කඩුලු 7ක් දැවී (ඕවර 20) 118 - යුවරාජ් සිං 24, සචින් රානා 18, සව්රව් ගංගූලි 18 (ලක්ෂ්මිපති බලාජි 7/2, ෂකීබ් අල් හසන් 16/2, යුෂූෆ් පතාන් 23/2)කල්කටා නයිට්රයිඩර් පිල කඩුලු 3ක් දැවී (ඕවර 16.4) 119 - ගෞතම් ගම්භීර් 54, මනෝජ් තිවාරි 24, යුෂුෆ් පතාන් 29 (අල්පොන්සො තෝමස් 29/1, වේන් පානෙල් 27/1, බී. කුමාර් 19/1)කොචි ටස්කර් පිල ලකුණු 11කින් පැරදවූ චෙන්නායි සුපර් කිංග්ස් පිල මේ වන විට ප්‍රසාද ලකුණු සටහනේ පෙරමුණ ගෙන සිටියි.චෙන්නායි සුපර් කිංග්ස් පිල ඕවර 20 තුළ දී කඩුලු 5ක් දැවී ලකුණු 152ක් රැස් කළ අතර ඊට ඩබ්ලිව්.පි. සහා නොදැවී ලකුණු 46ක් ද මයිකල් හසි ලකුණු 32ක් ද රැස්කළහ.පන්දු යැවීමේදී රවීන්ද්‍ර ජඩේජා ලකුණු 26කට කඩුලු 2ක් දවා ගනු ලැබීය.පිළිතුරු ඉනිම ක්‍රීඩා කළ කොචි ටස්කර් පිලට ඕවර 20 තුළදි කඩුලු 5ක් දැවී රැස් කර ගත හැකි වූයේ ලකුණු 141ක් පමණි.බ්‍රැඩ් හොජ් නොදැවී ලකුණු 51ක් ද බ්‍රෙන්ඩන් මැකලම් ලකුණු 53ක් ද රැස් කළහ.පන්දු යැවීමේදී රවිචන්ද්‍රන් අස්වින්, ෂහාබ් ජකාටි, ඩ්වේන් බ්‍රාවෝ හා ඩොග් බොලිංගර් එක් කඩුල්ල බැගින් දවා ගත්හ.තරගයේ වීරයා සම්මානය ඩබ්ලිව්. පී. සහාට හිමිවිය.චෙන්නායි සුපර් කිංග්ස් පිල කඩුලු 5ක් දැවී (ඕවර 20) 152 - ඩබ්ලිව්. පි. සහා නොදැවී 46, මයිකල් හසි 32 (රවීන්ද්‍ර ජඩේජා ලකුණු 26/2)කොචි ටස්කර් පිල කඩුලු 5ක් දැවී (ඕවර 20) 141 - බ්‍රැඩ් හොජ් නොදැවී 51, බ්‍රෙන්ඩන් මැකලම් 53 (රවිචන්ද්‍රන් අස්වින් 16/1, ෂහාබ් ජකාටි 23/1, ඩ්වේන් බ්‍රාවෝ 36/1, ඩොග් බොලිංගර් 38/1).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s11052011</link>
    <topic>ඔයින් මෝගන් හා සමිත් පටෙල් ශතක ලබති</topic>
    <author/>
    <content>එංගලන්ත සංචාරයේ නිරතව සිටින ශ්‍රී ලංකා පිල සහ එංගලන්ත ‘ඒ’ කණ්ඩායම (ඡ්දඨතචදඤ ඹ්ඪධදඵ) අතර ඩර්බි හි දි ඇරැඹි සිවුදින පුහුණු ක්‍රිකට් තරගයේදී එංගලන්ත ඉනිම ශක්තිමත් කරමින් ඔයින් මෝගන් හා සමිත් පටෙල් නොදැවී ශතක වාර්තා කළහ. දක්ෂ පිති හරඹයක නියැළෙමින් ඔයින් මෝගන් ලකුණු 156ක් හා සමිත් පටෙල් ලකුණු 101ක් රැස් කළහ.එංගලන්ත ‘ඒ’ කණාඩයම පළමු දින තරග නතර කරන විට ඕවර 90කදි කඩුලු 4ක් දැවී ලකුණු 394ක් රැස් කරගෙන සිටියේය.ජේම්ස් ටේලර් ලකුණු 76ක් ද ජේම්ස් ගිල්ඩරත් ලකුණු 35ක් ද රැස් කළහ.පන්දු යැවීමේදී දිල්හාර ප්‍රනාන්දු කඩුලු 2ක් ද, නුවන් ප්‍රදීප් හා තිසර පෙරේරා එක කඩුල්ල බැගින් ද දවා ගත්හ. අද තරගයේ දෙවැනි දිනයයි.එංගලන්ත ‘ඒ’ කණ්ඩායම පළමු ඉනිම 394/4 (ඕවර 90) - ඔයින් මෝගන් 156, සමිත් පටෙල් 101, ජේම්ස් ටේලර් 76, ජේම්ස් ගිල්ඩරත් 35 (දිල්හාර ප්‍රනාන්දු 73/2, නුවන් ප්‍රදීප් 84/1, තිසර පෙරේරා 63/1).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105202</link>
    <topic>‘ෂරපෝවා’ටෙනිස් පිටිය කළඹයි ද?</topic>
    <author/>
    <content>ජගත් කාන්තා ටෙනිස් ප්‍රධාන චරිත කිහිපයකින් විරහිත වූ ප්‍රංශ විවෘත ටෙනිස් තරගාවලියේ ඉහළම ශ්‍රේණිගත ක්‍රීඩිකාව ලෙසින් කැරලින් වොස්නියැකි එතරම් කැපී නොපෙණුනත් මේ වසරේ තරගාවලිය චමත්කාරජනක කතා වස්තු කිහිපයකින් සමන්විත වෙයි.අන් සියල්ලටම පෙර, ප්‍රංශ විවෘත තරගාවලිය ජය ගෙන සිය ක්‍රීඩා දිවියේ ‘ග්‍රෑන්ඩ් ස්ලෑම්’ හපන්කම සම්පූර්ණ කොට, අන් සියලු දෙනා වැරදි බව ඔප්පු කිරීමට මාරියා ෂරපෝවාට හැකි වේවිද?24 හැවිරිදි රුසියානු ක්‍රීඩිකාව අවසන් වතාවට ‘ග්‍රෑන්ඩ් ස්ලෑම්’ කිරුලක් දිනා ගත්තේ 2008 වසරේ ඔස්ට්‍රේලියානු විවෘත තරගාවලියේදීය.ඉන්පසුව සිය ක්‍රීඩා දිවියට හදිසියේම ‘තිත’ වැටෙනු ඇතැයි යන බිය මතු කරමින් ඇයට එක දිගට තුවාල සිදුවිණි.එහෙත් ඉන් පසුබට නොවී සිටීමට සමත් වූ ඇය ක්‍රමක්‍රමයෙන් නැවතත් ශ්‍රේණිගත කිරීමේ ඉනිමගේ ඉහළට නගිමින් පසුගිය සතියේ රෝමයේදී සුරතාව දිනා ගත්තාය. ඒ ජයග්‍රහණයත් සමඟ ඇය ශ්‍රේණිගත කිරීම්වල 7 වැනි ස්ථානයට පත් වූ අතර, 2008 වසරේ හයවැනි ස්ථානයට පිවිසීමෙන් පසුව ඇය ලබා ගත් හොඳම ස්ථානය මෙය වී තිබේ.එහෙත් මෙවර තරගාවලිය හොඳීන් විවෘතව පවතින අයුරක් දිස්වන බැවින් ඇත්ත වශයෙන්ම පෙරැළිකාර ජයක් අත්කර ගැනීමට ෂරපෝවා කල්පනා කරමින් සිටින්නීය.”වඩාත්ම ශක්තිමත් දෙපා ඇති සහ වඩාත්ම ශක්තිමත් ක්‍රීඩිකාව මම නොවීමට ඉඩ තිබුණත් මීට වඩා බොහෝ දේවල් ටෙනිස් ක්‍රීඩාවේ තියෙනවා. මා මෙතෙක් ජයග්‍රහණ අත්කර ගැනීමට හේතු වූයේද එයයි” රෝම ජයග්‍රහණයෙන් පසුව ඇය කියා සිටියාය.”මා දැන් වඩාත් හොඳින් එහාට මෙහාට සෙලවෙනවා. අවුරුද්දෙන් අවුරුද්ද මම ප්‍රාණවත් වෙනවා. මම දැන් ශක්තිමත්” ෂරාපෝවා කියා සිටින්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105203</link>
    <topic>වීසා නොලැබීම හේතුවෙන්ශ්‍රී ලංකා නෙට්බෝල් පිලේස්කොට්ලන්ත ගමන ප්‍රමාදයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් ක්‍රීඩිකාවන්ට වීසා ලැබීමේ ප්‍රමාදයක් හේතුවෙන් ස්කොට්ලන්ඩ් තරග සංචාරයට පිටත්වීම දින කිහිපයක් ප්‍රමාද වී ඇත.ශ්‍රී ලංකා නෙට්බෝල් පිල ස්කොට්ලන්ඩ් බලා අද පිටත්වීමට නියමිතව තිබුණද ඊයේ වන විටත් වීසා ලැබී නොමැත. මේ හේතුවෙන් 26 වැනිදා ශ්‍රී ලංකා නෙට්බෝල් ක්‍රීඩිකාවෝ ස්කොට්ලන්ඩ් බලා පිටත්වීමේ අපේක්‍ෂාවෙන් පසුවෙති.ශ්‍රී ලංකාව හා ස්කොට්ලන්තය අතර පළමු තරගය මේ 28 වැනිදා පැවැත්වීමට නියමිතව ඇති හෙයින් අවසන් මොහොතේ ශ්‍රී ලංකා ක්‍රීඩිකාවන්ට යෑමට සිදුව ඇත.දෙරට අතර ටෙස්ට් නෙට්බෝල් තරග 3 ක් පැවැත්වෙන අතර දෙවැනි තරගය මැයි 31 හා තෙවැනි තරගය ජූනි 2 දා පැවැත්වේ.ලබන ජූලි මාසයේ සිංගප්පූරුවේ පැවැත්වෙන ලෝක සූරතා නෙට්බෝල් තරගාවලියට පෙරහුරුවක් ලෙස ස්කොට්ලන්ත තරග සංචාරය යොදා ගැනේ.ලෝක නෙට්බෝල් කණ්ඩායම් වර්ගීකරණයේදී ශ්‍රී ලංකාව 15 වැනි ස්ථානයේ සිටින අතර ස්කොට්ලන්තය 16 වැනි ස්ථානයේ පසුවෙති. වර්ගීකරණයේ පහළින් සිටින කණ්ඩායමක් සමඟ පෙරහුරු තරග පැවැත්වීමෙන් ලෝක සූරතා නෙට්බෝල් තරගාවලියට සූදානම් වන ශ්‍රී ලංකා පිලට අත්වන වාසිය කුමක්ද යන්න පිළිබඳ කළ විමසීමකදී ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය පැවැසුවේ ලෝක සූරතාවලියේදී ස්කොට්ලන්ත කණ්ඩායම සමඟ තරග කිරීමට ඇති හෙයින් මේ සංචාරය වැදගත් වන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105204</link>
    <topic>මහඔය මලල ක්‍රීඩා සූරතාවසේරන්කඩ නවෝද්‍යාට</topic>
    <author>චන්ද්‍රදාස විජයසිරි පදියතලාව</author>
    <content>පදියතලාව ජාතික පාසල් ක්‍රීඩාංගණයේදී පසුගියදා පැවැති මහඔය අධ්‍යාපන කලාපයේ පාසල් 34 ක් නියෝජනය කරමින් පැවැති විද්‍යාලාන්තර ජවන හා පිටිය මලල ක්‍රීඩා තරගයෙන් ලකුණු 308 ක් ලබා සූරතාවය දිනා ගැනීමට සේරන්කඩ නවෝද්‍යා මහ විදුහල සමත් විය.කලාපයේ ප්‍රධාන පාසල වන පදියතලාව ජාතික පාසල ලකුණු ලකුණණු 213 ක් ලබා අනු සූරතාවය දිනා ගනු ලැබූ අතර, ලකුණු 175 ක් ලබා ගත් මහඔය කැප්පෙටිපොල නවෝද්‍යා මහ විදුහල තෙවෙනි තැන දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105205</link>
    <topic>මුලතිව් පාසල් 5කට ලෙදර්බෝල් ක්‍රිකට්</topic>
    <author/>
    <content>ජාතික ක්‍රීඩා සංචිතවලට උතුරු නැගෙනහිර පළාත්වල දක්ෂ ක්‍රීඩක ක්‍රීඩිකාවන් වැඩි පිරිසක් එක්කර ගැනීමේ අරමුණින් ක්‍රීඩා අමාත්‍යාංශය විසින් මුලතිව් දිස්ත්‍රික්කයේ සංවිධානය කල ‘ක්‍රීඩා ශක්ති’ ශාරීරික යෝග්‍යතා කඳවුරට මුලතිව් දිස්ත්‍රික්කයේ පාසැල් ඇතුලු ක්‍රීඩා සමාජ වලින් දහසකට වැඩි තරුණ තරුණියන් පිරිසක් සහභගී වූහ.පසුගියදා මුලතිව් නගරයේ විද්‍යානන්ද පාසැල් ක්‍රීඩාංගණයේ දී පැවැති ශාරීරික යෝග්‍යතා කඳවුර සඳහා කි‍්‍රකට්, හොකී, මලල ක්‍රීඩා, කබඩි, කරාටේ, ජූඩෝ, බොක්සිං, ජිම්නාස්ටික්, පාපන්දු, වොලිබෝල්, බේස්බෝල් යන ක්‍රීඩාවන් ඉලක්ක කරගෙන පැවැත්වූ අතර දිස්ත්‍රික්කයේ මෙතෙක් ආරම්භ කර නොතිබූ ලෙදර් බෝල් ක්‍රිකට් පුහුණුවීම්ද ශ්‍රී ලංකා ක්‍රිකට් ආයතනයේ මූලිකත්වයෙන් ආරම්භ කිරීමට හැකිවිය.ක්‍රීඩා අමාත්‍ය මහින්දානන්ද අලුත්ගමගේ මහතාගේ උපදෙස් පරිදි උතුරු නැගෙනහිර පළාත්වල සිටින දක්ෂ ක්‍රීඩක ක්‍රීඩිකාවන් හඳුනා ගෙන ජාතික ක්‍රීඩා සංචිතවලට වැඩි පිරිසක් දායක කර ගැනීම සඳහා උතුරු නැගෙනහිර සෑම දිස්ත්‍රික්කයකම ක්‍රීඩා ශක්ති ශාරීරික යෝග්‍යතා පුහුණු කඳවුරු පැවැත්වෙන අතර උතුරු නැගෙනහිර පළාතේ ප්‍රථම පුහුණු කඳවුර පාර්ලිමේන්තු මන්ත්‍රී ශ්‍රී රංගා මහතාගේ හා ක්‍රීඩා අමාත්‍ය මහින්දානන්ද අලුත්ගමගේ මැතිතුමාගේ ප්‍රධානත්වයෙන් පැවැත්වුණි. ක්‍රීඩා ශක්ති වැඩසටහනේ ප්‍රධාන ආරාධිතයා ලෙස සහභාගි වූ ක්‍රීඩා අමාත්‍ය මහින්දානන්ද අලුත්ගමගේ මහතා අදහස් දක්වමින් පැවසුවේ උතුරු නැගෙනහිර පළාත්වල දක්ෂ තරුණ තරුණියන් රාශියක් සිටියත් පසුගිය කාල පරිච්ඡේදයේ පැවැති යුධමය වාතාවරණය හමුවේ ජාතික ක්‍රීඩා සංචිතවලට දක්ෂ ක්‍රීඩක ක්‍රීඩිකාවන් මේ පළාත්වලින් බිහි කර ගැනීමට නොහැකි වුවත් මින් ඉදිරියට උතුරු නැගෙනහිර පළාත්වල ක්‍රීඩා සංවර්ධනය කරමින් ජාතික ක්‍රීඩා සංචිත වලට වැඩි පිරිසක් මේ පළාත් වලින් එක්කර ගැනීමට කටයුතු කරන බවය.මුලතිව් නගරයේ කිසිම පාසලක ලෙදර් බෝල් ක්‍රිකට් තිබුණේ නැහැ. අද අපි මුලතිව් නගරයේ ක්‍රිකට් පුහුණුවීම් ආරම්භ කර ඉදිරි මාස 03 ඇතුලත මුලතිව් පාසල් 5 ක ලෙදර්බෝල් ක්‍රිකට් පුහුණුවීම් ආරම්භ කිරීමට පියවර ගන්නවා.මුරලිදරන්ල වැඩි පිරිසක් ඉදිරියේදී මේ පළාත් වලින් බිහි වෙනවා දැකීම අපේ අරමුණයි. කී‍්‍රඩා ඇමැතිවරයා පැවැසීය. මෙම අවස්ථාවට ක්‍රීඩා අධ්‍යක්ෂ ජනරාල් රංජනී ජයකොඩි මහත්මිය ඇතුළු ක්‍රීඩා සංවර්ධන දෙපාර්තමේන්තුවේ පුහුණු නිලධාරීන් , ව්‍යාපෘති නිලධාරීන් ඇතුලු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105206</link>
    <topic>ලෝක මලල ක්‍රීඩා සැමැරුම් උළෙල හෙට</topic>
    <author/>
    <content>මෙවර ලෝක මලල ක්‍රීඩා දින සැමරීමේ ක්‍රීඩා උළෙල ලබන මැයි මස 21 වන දින පෙ.ව.8.00 සිට කළුතර පස්දුන්රට විද්‍යාපීඨ ක්‍රීඩාංගණයේදීපැවැත්වේ.ජාත්‍යන්තර මලල ක්‍රීඩා සම්මේලනයට අනුබද්ධ රටවල් 212 මැයි මස තුළදී මෙම උළෙල උත්කර්ෂවත් අන්දමින් පවත්වයි.ළමා ක්‍රීඩා වැඩසටහන් හා යෞවන තරග ඉසව්වන් මෙවර මෙම ක්‍රීඩා උළෙලට ඇතුළත් කොට ඇත.කළුතර දිස්ත්‍රික් ලේකම්තුමාගේ හා කළුතර දිස්ත්‍රික් මලල ක්‍රීඩා සංගමයේ ප්‍රධානත්වයෙන් මෙවර මෙම සැමරුම් උළෙල පැවැත්වේ. මෙයට අමතරව හරිත වර්ණ පරිසරයක් ගොඩ නැංවීමේ අරමුණින් කළ පැළ සිටුවීමේ වැඩසටහනක්ද මෙදින ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105207</link>
    <topic>ඩොලර් බිලියන 90කපාපන්දු තරග පාවාදීම්</topic>
    <author/>
    <content>වාර්ෂිකව ඩොලර් බිලියන 90ක පාපන්දු තරග පාවාදීම් සිදු කෙරෙන බවත් එය නීත්‍යානුකූල ඔට්ටු ඇල්ලීමේ මුදල් ප්‍රමාණයට සමාන බවත් ජගත් පාපන්දු සම්මේලනයේ ආරක්‍ෂක ප්‍රධානී ක්‍රිස් ඊට්න් ප්‍රකාශ කරයි. ක්‍රීඩාවේ දූෂණය මැඬලීමේ අවශ්‍යතාව ඔහු අවධාරණය කරයි.අවදානම අඩු, ආදායම වැඩි අපරාධයක් ලෙසින් පොලිස් නිලධාරීන් විසින් සලකනු ලබන තරග පාවා දීම්වලට එරෙහිව කටයුතු කිරීමට කැප වී සිටින සිංගප්පූරුව මූලස්ථානය කොට ගත් දූෂණ විරෝධී ආයතනයකට යුරෝ මිලියන 20 ක (ඩොලර් මිලියන 28.53ක) මුදලක් පිරිනැමීමට ජගත් පාපන්දු ප්‍රධානියා වන ස්ටෙප් බ්ලැටර් පසුගිය සතියේ පොරොන්දු විය.”පාපන්දු තරග පාවා දීමේ අපරාධය ලොව පුරා ව්‍යාප්තව තිබෙනවා” යැයි ඊට්න් කියයි. “පාපන්දු ක්‍රීඩාවට ලොව පුරා ගෞරව කෙරෙනවා. එය ආරක්‍ෂා කරගත යුතුයි. අපරාධකරුවන් ක්‍රීඩාවෙන් ප්‍රයෝජන ගන්නවා. ඔවුන්ට ගෞරව නොකල යුතුයි. ඔවුන් ‘රොබින් හුඩ්’ලා නෙවෙයි. ඔවුන් හොඳ මිනිසුන් නෙවෙයි.දූෂණ විරෝධී ආයතනය ඉන්ටර්පෝල් සංවිධානය සමග ඒකාබද්ධ වෙමින් පාපන්දු නිලධාරීන් වෙනුවෙන් වැඩ සටහනක් දියත් කිරීමට අරමුණු කොට තිබේ.පාපන්දු ක්‍රීඩකයන් හා පරිපාලකයන් වෙන්‍රුවෙන්ද වන මේ වැඩ සටහනේදී තරග පාවාදීම්වලට එරෙහිව ඔවුනට අනතුරු ඇඟවීමත්, එයින් ක්‍රීඩාවට වන අපකීර්තිය හා ක්‍රීඩා ජීවිතවලට සිදුවන අනතුර පිළිබඳවත් ඔවුන් දැනුවත් කරනු ඇත.තරග පාවාදීම් සඳහා ඇතිවන කැමැත්තට විරෝධී වීම පිණිස ඔවුනට අධ්‍යාපනයක් ලබා දී තරුණ ක්‍රීඩකයන් හා තරුණ පුහුණුකරුවන් අප විසින් ආරක්‍ෂා කල යුතුව ඇති බව හිටපු ඉන්ටර්පෝල් නිලධාරියකු වන ඊට්න් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105208</link>
    <topic>වෝන් වෘත්තීය ක්‍රීඩාවෙන් අද සමුගනී</topic>
    <author/>
    <content>කෑ මොර ගැසීම, දඩ කෑම හා පිටියෙන් පිටත තවත් අවුල් වියවුල්වලින් පිරුණු අසාර්ථක ඉන්දියා ප්‍රිමියර් ලීග් ක්‍රිකට් වාරයකින් පසුව ෂේන් වෝන් වෘත්තීය ක්‍රිකට් ක්‍රීඩාවෙන් අද සමුගනියි.ඔස්ට්‍රේලියාවේ බිහි වූ විශිෂ්ටතම දඟ පන්දු යවන්නකු වන වෝන් මෙවර ඉන්දියා ප්‍රිමියර් ලීග් තරගාවලියෙන් පසුව ක්‍රිකට් ක්‍රීඩකයෙකු ලෙසින් තමා විශ්‍රාම ගන්නා බව මේ මස මුල දී ප්‍රකාශ කර සිටියේ ය. ඒ අනුව, සිය ‘රාජස්තාන් රෝයල්’ පිල හා ‘මුම්බායි ඉන්ඩියන්ස්’ පිල අතර අද පැවැත්වෙන තරගය පහළොස් වසරක අපූර්ව ක්‍රිකට් දිවියක අවසාන තරගය වනු ඇත.‘මා ඉතා හොඳ ක්‍රීඩා දිවියක් ගත කළා. නමුත් අයි. පී. එල්. ට ‘ගුඩ්බායි’ කියන්න කාලය ඇවිත් තියෙනවා’ ඔස්ට්‍රේලියානු සුපිරි ක්‍රිකට් තරුව නිවේදනය කළේය.ජගත් ක්‍රිකට් තණ බිමේ බිහි වූ එක් හොඳම පන්දු යවන්නෙක් ලෙසින් ලොව පුරා පිළිගැනෙන 41 හැවිරිදි ෂේන් වෝන්, පා දඟ පන්දු යැවීමේ කලාව නැවත ප්‍රකෘතිමත් කිරීමෙන් පසුව ටෙස්ට් කඩුලු 700ක් ලබාගත් පළමු ක්‍රීඩකයා බවට පත්වෙමින් 2007 වසරේ දී ජාත්‍යන්තර ක්‍රිකට් ක්‍රීඩාවෙන් සමුගත්තේ ය.ජනප්‍රිය කණ්ඩායමක් ලෙසින් තරගාවලිය ආරම්භ කොට පසුව අසාර්ථක වූ රාජස්ථාන් රෝයල් කණ්ඩායමේ අද පැවැත්වෙන්නේ මෙවර අයි. පී. එල්. තරගාවලියේ ඔවුන්ගේ අවසාන තරගයයි.2008 වසරේ පැවැති ප්‍රථම අයි. පී. එල්. තරගාවලියේ දී මද සාර්ථකත්වයක් ලබා ගැනීමෙන් පසුව වෝන්ගේ නායකත්වය යටතේ රාජස්ථාන් පිලට ඔවුන්ගේ අවසාන අයි. පී. එල්. තරගාවලිය වෝන් බලාපොරොත්තු වූ පරිදි සුරංගනා කතාවක අවසානයක් බවට පත් නොවීය.සිය දඟ පන්දුවෙන් මුල දී, පිතිකරුවන් මුලා කරමින් වෝන් තරගාවලිය හොඳින් ආරම්භ කළ ද පසුව ඔහුට ඔහුගේ රිද්මය අහිමි විය. පළපුරුද්දක් නැති තරුණ ක්‍රීඩකයන් පවා ආයාසයකින් තොරව නිරතුරුවම පාහේ ඔහුගේ පන්දුවලට හයේ පහර එල්ල කරන්නට වූහ. තරගාවලියේ ඔහුගේ ක්‍රීඩාව චමත්කාරී එකක් නොවේ. තරග බොහොමයකින් ඔහු ලබාගෙන ඇත්තේ කඩුලු 12ක් පමණි. 22.25ක සාමාන්‍යයකින් යුතුව ඔහු ලකුණු 267ක් ලබා දී තිබේ.පිටියෙන් පිටත කරදරපිටියෙන් පිටත ඇති වූ කරදර හේතුවෙන් වෝන්ගේ මේ අවසාන තරග වාරය අවලක්ෂණ වී තිබේ. දේශීය ක්‍රිකට් පරිපාලකයෙක් සමඟ අශෝභන වචන හුවමාරුවකත්, ඉන්දීය සුපිරි ක්‍රීඩක සචින් ටෙන්ඩුල්කාර් සමඟ දබරයකුත් ඇති කර ගත් වෝන් සත්කාරක තරග සඳහා පාවිච්චි කෙරුණු තණතීරු විවේචනය කිරීමෙන් පසුව මෑතකදී පැවැති තරගවල දී අධෛර්යයට පත්ව සිටියේ ය. සත්කාරක කණ්ඩායම සඳහා තණතීරුව තෝරා ගැනීම සම්බන්ධයෙන් රාජස්ථාන් ක්‍රිකට් සංගමයේ ලේකම් සමඟ කෑ මොර ගැසීමකින් පසුව රූපවාහිනි කැමරා ඉදිරියේ එම ලේකම්වරයාට බැණ වැදීම සම්බන්ධයෙන් වෝන්ට ඩොලර් 50,000ක දඩයක් ගසනු ලැබිණි.කොචි පිල සමඟ පැවැති රාජස්ථාන් පිලේ අවසාන තරගයේ දී වෝන්ගේ ක්‍රීඩකයෝ ලකුණු 97 කට යටත් වූහ. අනතුරුව පන්දු යැවීමට වෝන් උනන්දුවක් නොදැක්වූයේ ඔහුට තරම් නොවන පරිද්දෙනි. දඩය හා සිය දේශීය ක්‍රිකට් සංගමය සමඟ වාදයට අමතරව වෝන්, සචින් ටෙන්ඩුල්කාර් සමග ද බහින් බස් වූයේ රාජස්ථාන් තණතීරුව පිළිබඳව ටෙන්ඩුල්කාර් පැමිණිලි කිරීම හේතුවෙනි.ප්‍රේම ඇසුරවෝන්ගේ ප්‍රේම ජීවිතය ද මීට පෙර පරිදිම, දේශීය මාධ්‍ය කාර්යබහුල කරවීමට සමත් විය. රාජස්ථාන් පිලේ තරග කිහිපයක් ම නැරඹීමට පැමිණි බ්‍රිතාන්‍ය නිරූපිකාවක මෙන් ම නිළියක ද වන එලිසබත් හර්ලිව වෝන් විසින් සිප වැළඳ ගන්නා අයුරු නිරතුරුව කැමරා කාචයන්ට හසු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=s1105209</link>
    <topic>ගීනස් වාර්තා තැබූ ඖෂධීට සම්මානයක්</topic>
    <author/>
    <content>සුගතදාස ගෘහස්ත ක්‍රීඩාංගණ පිහිණුම් පාසලේ ඉගෙනුම ලබන පස් හැවිරිදි ඉයාමා ඖෂධී කැළණි ගඟ තරණය කරමින් (මීටර් 1000) ගිනස් වාර්තාවක් තැබීමට සමත් වී සිටින අතර ඇයගේ දක්ෂතා ඇගැයීම සඳහා සුගතදාස ගෘහස්ත ක්‍රීඩාංගණ අධිකාරිය සංවිධානය කළ උත්සවයේදී ක්‍රීඩා අමාත්‍ය මහින්දානන්ද අලුත්ගමගේ මහතා අතින් ඉයාමා ඖෂධීට සම්මාන පිරිනැමූ අවස්ථාව.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=f1105201</link>
    <topic>බටහිරයන්ගේ මානව හිමිකම්වලට එහා ගිය දැක්මක්බෞද්ධ දර්ශනයේ තිබෙනවා</topic>
    <author>සාකච්ඡා කළේ චන්දන ජයවීර ඡායාරූප මහින්ද විතානච්චි</author>
    <content>මෙම වෙසක් පොහෝ දිනෙන් ආරම්භ වූ 2600 වැනි සම්බුද්ධත්ව ජයන්තිය බෞද්ධයන් තුළ විශාල ප්‍රබෝධයක් ඇති වීමට බලපා ඇත. ඒ නිමිත්තෙන් වර්තමාන බෞද්ධයා තුළ ඇතිවිය යුතු ආකල්පමය වෙනස පිළිබඳ කොටුව සම්බුද්ධාලෝක විහාරාධිපති හා ශ්‍රී ලංකා පාලි හා බෞද්ධ විශ්වවිද්‍යාලයේ මහෝපාධ්‍යාය ඉත්තදෙමළියේ ඉන්ද්‍රසර හිමියන්ගේ කාලීන අදහස් මෙම සාකච්ඡාව තුළින් මතු කර ඇත.* 2600 වෙනි සම්බුද්ධත්ව ජයන්තිය සමරණ මේ මොහොතේ ඇතිව ඇති ආගමික ප්‍රබෝධය ආගම හා බෞද්ධාගමික අතර ඇති සම්බන්ධය වර්ධය කර ගැනීමට යොදා ගත හැක්කේ කෙසේ ද?තුණුරුවන් සරණ ගිය බෞද්ධයෙක් යන්නෙන් ගැඹුරු අර්ථයක් කියැවෙනවා. බුදු රජාණන් වහන්සේ ගිය ගමන් මඟ එහෙම නැත්නම් උන්වහන්සේ අවබෝධ කරගත් ධර්ම මාර්ගය පිළිපදින බවක් මෙයින් කියැවෙනවා. බුදුරජාණන් වහන්සේ දේශනා කර වදාළ ධර්ම මාර්ගය තමන්ගේ ජීවිතයට අදාළ කරගන්නේ නැත්නම් ඒ පුද්ගලයාට නියම බෞද්ධයෙක් වෙන්න බැහැ. පාරම්පරිකව බෞද්ධකම තිබ්බ පලියට සැබෑ බෞද්ධයෙක් වෙන්නේ නැහැ. ඒකෙන් වෙන්නේ නමට බෞද්ධයන් පිරිසක් බිහිවීම පමණයි.* ස්වාමීන් වහන්ස, ඒ කරුණු තවදුරටත් පැහැදිලි කළ හැකි ද?මුලින්ම බුදුන් සරණ ගිය තපස්සු භල්ලුක දෙපල හා යසකුල පුත්‍රයාගේ මවුපියන් බුදුන් සරණ ගියේ තමන් විසින්ම ධර්ම මාර්ගය විමසා දැන ගැනීමෙන්. ඊට පසුව බුදුන් වහන්සේගේ ඉවසීමේ ගුණය, කරුණාව, උට්ඨානය වැනි ගුණාංග දැක විවිධ අය තෙරුවන් සරණ ගියා.උපාලි ගෘහපතියා වගේ අය ප්‍රශ්න කොට ශාසනයට ඇතුල් වුණා. සච්චක හා ආලවක යක්‍ෂයා වැනි අය බුදුන් වහන්සේ සමඟ විවාද කොට පැහැදී තෙරුවන් සරණ ගියා.මෙලෙස ගත් විට සමහර දෙනෙක් තෙරුවන් සරණ ගියේ බුදුන් වහන්සේගේ ගුණාංග දැකීමෙන් තවත් සමහර පිරිස් විචාර බුද්ධියෙන් කෙරෙන සංවාදයකින් පසුව ධර්ම මාර්ගයට පිවිසුණා.ඔවුන් කිසිවෙක් නාමික බෞද්ධයන් නෙවෙයි. ඔවුන් බුදුන් වහන්සේ දේශනා කළ මාර්ගයේ ගියා.අද අපටත් අවශ්‍ය බුදුන් වහන්සේ අනුගමනය කළ ජීවන රටාව පිළිගන්න, ඒ ගුණාංග තමන්ගේ හදවත්වලට සමීප කර ගැනීමට උත්සාහ කරන බෞද්ධයන් පිරිසක් බිහි කර ගැනීමට යි. එය පොහෝ දිනට හෝ වෙනත් උත්සව අවස්ථාවකට සීමා නොකර ජීවන ප්‍රතිපදාවක් බවට පත් කරගත යුතුයි.* ස්වාමීන් වහන්ස, මෙහිදී තෙරුවන් සරණ ගිය බෞද්ධයෙක් රක්න කළ යුතු නිත්‍ය ශීලය ලෙස “පංච ශීලය” වැදගත් වෙන්නේ කෙසේ ද?බුදුන් වහන්සේගේ ගුණාංග පිළිගෙන, ඒ අනුව කටයුතු කිරීම බෞද්ධයන් විසින් කළ යුතු යි. පන්සිල් ගැනීමෙන් සිදුවන්නේ එම ධර්ම මාර්ගය අනුව ජීවත් වෙනවා යනුවෙන් පොරොන්දුවක්, නැතහොත් ගිවිසුමක් හදවතේ ඇතිකර ගැනීමයි. මෙතැනදි අධිෂ්ඨානය වැදගත් වෙනවා.* නිතිපතා පන්සිල් ගැනීම අවශ්‍ය නොවන බවට සමහර බෞද්ධයන් තුළ විශ්වාසයක් තිබෙනවා. මේ නිසා ආගමික ස්ථාන කරා බෞද්ධයන් ගේ පැමිණීම සීමාවීමක් ද සිදුව තිබෙනවා නේද?නිතිපතා පන්සිල් ගැනීමෙන් තමන් වූ පොරොන්දුව නැවත අලුත් කර ගැනීමක් අදහස් වෙනවා. අප දිනපතා ආහාරය ගන්නවාක් මෙන් පන්සිල් ගැනීමත් දිනපතා සිදු කළ යුතුයි. නැවත නැවත පන්සිල් ගැනීමෙන් සිත තුළ වඩාත් හොඳින් ධාරණය වීමක් සිදු වෙනවා.සංකීර්ණව සමාජයක ජීවත් වන පුහුදුන් මිනිසා ට මේ නිතර නිතර සිහිපත් කිරීම අවශ්‍යය යි. සිහිපත් කරන තරමටම භාවිතයේ යෙදවීමත් සිදුවෙනවා. සූත්‍ර දේශනාවක් දස දහස් වාරයක් සජ්ඣායනය කිරීමෙන් ආනිසංස ලැබෙන බව කියන්නෙත් වඩාත් හොඳින් මනසේ ධාරණය විමක් සිදුවන නිසයි.පංච ශීලය අප බෞද්ධයන්ගේ නිත්‍ය ශීලය ලෙස හඳුන්වන්නේ එය දිනපතාම සිහිපත් කළ යුතු එකක් නිසයි.පන්සිල් සම්මාදම් වීමෙන් ධනාත්මක අදහස් රාශියක් පුද්ගලයා තුළ ඇති වෙනවා. “මම සතුන් නොමරමි” කියන වාක්‍යය තුළ තිබෙන්නේ නිශේධනාත්මක අදහස් නොවෙයි. “සෑම සත්ත්වයෙක් ගේම ජීවත් වීමේ අදහස සුරකිනවා” කියන අදහස යි. එහි පුළුල් අර්ථයක් තිබෙනවා. කෙනෙකුට කීර්තියක් ගොඩනඟාගෙන ජීවත් වෙන්න අයිතියක් තිබෙනවා. එයට කවුරු හරි බාධා කරනවා නම් එයට හානි කිරීමට උපක්‍රම යොදවනවා නම් බුදු දහමට එය අනුකූල නැහැ. ජීවත්වීමේ අයිතිය හානි කිරීමක් එයින් වෙනවා.* ඔබ වහන්සේගේ සඳහන් කිරීම තුළ අද අප මූලික මානව අයිතිවාසිකම් භාවිතයට හඳුන්වන සංකල්පවල ලක්‍ෂණ බුද්ධ භාෂිතය තුළත් දක්නට ලැබෙනවා නේද?බටහිරයන් මානව හිමිකම් යනුවෙන් හඳුන්වන දැක්මට එහා ගිය විකාශණයක් බෞද්ධ දර්ශනය තුළ දක්නට ලැබෙනවා. ඒ තුළින් සතා සිවුපාවාගේ පමණක් නොව ගහ කොළවල පැවැත්ම පවා සුරක්‍ෂිත කර තිබෙනවා. ආරම්භයේ දී බටහිරයන් මේවා දැක්කේ ප්‍රාථමික ලක්‍ෂණ ලෙසයි. නමුත් අප ලබා තිබෙන භෞතික සංවර්ධනය ද දිනෙන් දින ලෝකය අර්බූදවලට ලක් වන විට මානවයාගේ පැවැත්මට ගහ කොළ සතා සිව්පාවා ඇතුළත් සමස්ත ලෝකයේම පැවැත්ම වැදගත් බව පිළිගැනීමට සිදුව තිබෙනවා. ගහ කොළ, ගංඟා ඇළ දොල විනාශ කිරීමේ අයිතියක් මිනිසාට නැහැ. බුදුරජාණන් වහන්සේ තමන්ගේ ශ්‍රාවකයන්ට පරිසරය ආරක්‍ෂා කිරීමේ වැදගත්කම දේශනා කර තිබෙනවා.බුදුන් වහන්සේ භික්‍ෂුන් වහන්සේලාට ගස් කොළන් කඩන්න බිඳින්න එපා කියලා දේශනා කර තිබෙනවා. වට පිට කෙළ ගසා අපවිත්‍ර කරන්න එපයි කියලා තිබෙනවා. පාත්‍රය සේදු වතුර ටික පවා පරිසරයට හානියක් නොවන විදිහට බැහැර කරන්න කියලා තිබෙනවා.* බුද්ධ දේශනාවෙන් මතු කෙරෙන හර පද්ධතීන් පිළිබඳ සාකච්ඡාවක් ඇති කර ගැනීම සඳහා පරිභෝජන සංස්කෘතිය බෞද්ධයන්ට අදාළවන්නේ කෙසේ දැයි සඳහන් කළ හැකි ද?බුදුන් වහන්සේ “පිණ්ඩපාත” සංකල්පය හඳුන්වා දීමෙන් අදහස් කළේ තමන්ට අවශ්‍ය පමණට ආහාර ගෙන යැපීමේ අවශ්‍යතාවය යි. උන්වහන්සේ සංඝයා වහන්සේලා භාවිතා කරන සිවුර තවදුරටත් භාවිතා කළ නොහැකි ලෙස දිරාපත් වූ විට එය පාපිස්සක් ලෙස භාවිතා කරන්නට උපදෙස් දුන්නා. එලෙසත් පාවිච්චි කළ නොහැකි දවසක් පැමිණිවිට බිත්තියකට තබා මැටි ගසන්නට දේශනා කළා. මේ දේශනාවේ ගැඹුරු අර්ථය වන්නේ නැවත නැවතත් ප්‍රයෝජනයට ගැනීමයි. අවසානයේ පරිසරයේ කොටසක් බවට පත්වීමයි.* යමක් උපරිම වශයෙන් භාවිතා කිරීම ලෝභ සිතක් පහළ වීමට බලපෑ නොහැකි ද?යමකින් ලබාගත හැකි ප්‍රයෝජනය උපරිම වශයෙන් ලබා ගැනීම එහෙම නැත්නම් පරිහරණයය කිරීම ලෝභ කමක් නෙවෙයි. තමන්ටත් ප්‍රයෝජනයක් නැතිව වෙන කෙනෙකුටත් ප්‍රයෝජනය ගත නොහැකි පරිදි දේවල් එක් රැස් කිරීමයි ලෝභ කම යන්නෙන් අදහස් කෙරෙන්නේ. බුදු දහමේ හරය ඉතාම බැරෑරුම්. මේ වගේ දර්ශනයක් වෙනත් කොහේවත් පහළ වෙලා නැහැ.මම මුලින් සඳහන් කළ තුණුරුවන් සරණ යාම අප හදවතින්ම කරනවා නම් අද දකින්න ලැබෙන මේ විප්‍රකාර දේවල් දකින්න ලැබෙන්නේ නැහැ.* බුදුන් වහන්සේ දේශනා කළ අදහස් රාජ්‍ය පාලනයේදී අදාළ කරගත හැක්කේ කෙසේද?දානය, පි‍්‍රය වචනය, අර්ථ චර්යා යන සතර සංග්‍රහ වස්තු හා දස රාජධර්මය රාජ්‍ය පාලනයේදී අදාළ කර හැකිය. ඊට අමතරව කූටදන්ත සූත්‍රයේ හා චක්‍රවර්ති සිහනාද සූත්‍රයේ රාජ්‍ය පාලනය ගැන අදහස් දක්වා තිබෙනවා. මෙයින් රාජ්‍ය පාලනයේදී දුප්පත්කම නැතිකර ගැනීම සඳහා ගත යුතු ක්‍රියාමාර්ග ගැන කරුණු දක්වා තිබෙනවා. වර්තමානයේ ක්‍රියාත්මක වන සහනාධාර වැඩ පිළිවෙළ තුළ චක්‍රවර්ති සිහනාද සූත්‍රයේ එන අදහස් ක්‍රියාවට නැංවීමක් දක්නට ලැබෙනවා.දුප්පත්කම නැතිකිරීම සඳහා සහනදායි රාජ්‍ය ක්‍රම ක්‍රියාත්මක කළ යුතු බව කියැවෙනවා. මෙම රජයේ වැඩපිළිවෙළ තුළ එම අදහස් ප්‍රායෝගිකව ක්‍රියාත්මක කිරීමට උත්සාහ දරන අවස්ථා තිබෙනවා.එලෙස පාලකයන්ගේ මඟපෙන්වීම නොමැතිව ධර්මය තුළින් පමණක් ජනතාව යහ මඟට ගැනීම කළ නොහැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=f1105202</link>
    <topic>ජනතාව ලෙඩවෙලා මැරුණත් වැලිමඩ ඇඹරුම්හල වැඩ</topic>
    <author/>
    <content>පරිසරයඅපි කොතරම් තාක්ෂණික අතින් දියුණු වුණත්, මොන දේ ගැන උදම් ඇනුවත් මිනිසුන්ට යහපත් පරිසරයකින් තොර ජීවිතයක් ගැන නම් හිතන්නවත් බෑ. එහෙම නොවුනා නම් හදේ ජනාවාස හැදිලා ගොඩක් කල්. ලොකු කුඩා දුප්පත් පොහොසත් සැවොම පරිසරය සුරකින්න එකාවන්ව පෙළ ගැසී සිටින්නේ මෙන්න මේ නිසයි. පරිසර හිතකාමී නීතී සකසන්නෙත් මෙන්න මේ කියන යහපත් පරිසරයක් අනාගත පරපුරටත් ඉතුරු කරදීමට මුළුමහත් ලෝ ප්‍රජාවගේම අවධානය තදින්ම යොමුවෙලා තිබෙන හින්දයි.එහෙත් පරිසරයට හෙණ ගැසී ගියත් කම් නැතැයි සිතා තම මඩිය තරකර ගැනීමට පමණක් කටයුතු කරන අන්තවාදී පිරිසක් මොවුන් අතරම සිටිනවා. අද අප කතා කරන්නේ මෙන්න මෙවැනිම සිද්ධියක් ගැනයි.තමන්ගේ මුදලින් බලපුළුවන්කාර කරමින් පරිසරය දූෂණය කරනවා පමණක් නොව අසල්වැසියන්ට හිරිහැරයක් වන අයුරින් ඇඹරුම් හලක් පවත්වා ගෙන යාම නිසා අසරණ වූ වැලිමඩ පදිංච් හේරත් මහත්මිය අප හමුවට ඇවිත් ඇගේ කඳුළු කතාව කව්වේ මේ අයුරින්.එච්. එම්. එස්. හේරත් මහත්මිය ජීවත්වන්නේ බදුල්ල දිස්ත්‍රික්කයේ වැලිමඩ ලූනුවත්ත නව නගරයේ. හේරත් මහත්මිය කුඩා කඩයක් කරගෙන යමින් පවුලේ බර ගෙනියන්නේ තම ස්වාමි පුරුෂයා අංශභාග රෝගයෙන් පෙළෙන නිසයි. හේරත් මහත්මියට දරුවන් දෙදෙනකු සිටින නිසා පවුලේ බර තදින්ම දැනුණා.ඇඹරුම්හලවසර විසි එකක් තිස්සේ හේරත් මහත්මිය පදිංචිවෙලා සිටියේ ‘මනොජය’ අංක 12, ලූනුවත්ත ලිපිනයේයි. ඔවුන්ගේ යාබද නිවෙසේ ජීවත්වෙන්නේ කරුණාවතීයි. හේරත් මහත්මියගේ නිවෙසට යාබදව තිබෙන කරුණාවතීලගේ එක් ගොඩනැඟිල්ලක් මාසික කුලී පදනම මත රාජ්‍ය බැංකුවකට ලබා දී තිබෙනවා. ඒ කුලී පදනම ගෙවී යාමත් සමඟම 2002 වසරේදී කරුණාවතී එම ගොඩනැගිල්ලේ වී හා මිරිස් ඇඹරුම්හලක් දැමීමට කටයුතු කළා. එම අවස්ථාවේදී හේරත් මහත්මිය හා පවුලේ අය ඇඹරුම්හල ඉදිකිරීමට විරෝධය දැක්වූයේ ඔවුන්ට පමණක් නොව පරිසරයටත් වන හානිය හොඳාකාරවම දන්නා නිසයි. එහෙත් අවසානයේ එක් අවුරුද්දකින් ඇඹරුම්හල ඉවත් කර ගන්නා පොරොන්දුව මත එය අරඹන්න ඔවුන් එකඟතාවකට පැමිණියා.පොරොන්දු වූ අයුරින්ම නිසි කලට ඇඹරුමිහල ඉවත් කරයි කියන විශ්වාසයක් තිබුණ නිසාම මේ ගැන හේරත් මහත්මිය පොලීසියේ පැමිණිල්ලක් වත් දමන්න ගියේ නැහැ. විශේෂයෙන්ම අසල්වැසියන්ට විරුද්ධව පොලිසියේ පැමිණිලි කර ඔවුන්ව තරහා කර ගැනීමට හේරත් මහත්මියගේ හිත ඉඩ දුන්නේද නැහැ. නමුත් හේරත් මහත්මියගේ කරුණාබර හිතෙන් ප්‍රයෝජන ගත් කරුණාවතීලා අවුරුද්දකින් පසුව මේ ඇඹරුමිහල නොනවත්වාම ජයටම කරගෙන ගියා. ඇඹරුම්හලෙන් පිටවන දහයියා දූවිලි, මිරිස් කුඩු අංශු කෙලින්ම හේරත් මහත්මියගේ නිවසට හමා එන්නේ එම අඹරුම්හලේ කුළුණු ප්‍රමිතියකින් සකස් නොකළ නිසයි.පොලීසියේ පිහිටමේ දහයියා දූවිල්ලෙන් මුළු නිවෙසම අපිරිසුදු වී හේරත්ලාගේ පවුලම අසනීප වී ලෙඩුන් බවට පත්වුණා. අතමිට සරුවෙන්න මුදල් මිටි ගණන් මේ ඇඹරුම්හලෙන් කරුණාවතීට ගලා එන්න පටන් ගත් නිසා හේරත්ලාගේ පවුලට හෙණ ගැසී ගියත් කම් නැතැයි ඇයට සිතෙන්නට පටන් ගත්තා. ඔවුන් රිසි සේ තම කටයුත්ත ඉදිරියටම ගෙන යන්නේ බලපුළුන්කාරකම්ද පෙන්වමින්. මෙය ඉවසා දරා ගත නොහැකි තැන ඇය කළේ පොලිසියේ පිහිට පැතීමයි.පොලිසියේදී ‘තමන්ට කරන්න දෙයක් නැති බවත්, ඇඹරුමිහල දැමීමට පෙර පැමිණිල්ලක් දැම්මා නම් මේ ගැන ක්‍රියාත්මක වෙන්න තිබුණු බවත්’ පොලිස් ස්ථානාධිපතිවරයා පවසනවා. මේ කතාවෙන් ඇය තව තවත් අසරණ වුවද එයින් නොසැලී සිටින ඇය සිය අධිෂ්ඨානය බිඳ නොගනිමින් බදුල්ල දිස්ත්‍රික්කයේ මධ්‍යම පරිසර අධිකාරිවරයාට පැමිණිල්ලක් ඉදිරිපත් කරනවා.එහෙත් බදුල්ල දිස්ත්‍රික් මධ්‍යම පරිසර අධිකාරියෙන් නම් ඇයට කිසිදු සහනයක් ලැබෙන්නේ නැහැ. ඔවුන් මේ පැමිණිල්ල පිළිබඳව සොයා බැලීමටවත් පැමිණෙන්නේ නැත්තේ රාජ්‍ය සේවයේ ඇල්මැලි ස්වරූපය මොනවට පැහැදිලි කරමින්.ඉන් නොනවතින හේරත් මහත්මිය, 2008 වසරේදී කොළඹ මධ්‍යම පරිසර අධිකාරී ප්‍රධාන කාර්යාලට පැමිණියේ තම ගැටලුවට ස්ථිර විසඳුමක් අපේක්ෂාවෙන්. බදුල්ලේ සිට දින හතරක්ම එක දිගටම කොළඹ මධ්‍යම පරිසර අධිකාරියට පැමිණියත්, වගකිව යුතු නිලධාරියෙක් ඇයට හමුවන්නේ නැහැ.මේ ගැන දිනමිණ අපට ඇය කීවේ මේ අයුරින්. ‘මම දිගින් දිගටම ගියා මධ්‍යම පරිසර අධිකාරියට මගේ ප්‍රශ්නයට විසඳුමක් ලබා ගන්න.ඒත් දින හතරක්ම මට කිසි උත්තරයක් නැතිවයි එන්න වුණේ. එක දවසක් එවකට මධ්‍යම පරිසර අධිකාරියේ සභාපති ලෙස කටයුතු කළ උදය ගම්මන්පිල මහතා හමුවීමට මම ගියා. එතුමා එන්න පරක්කු වෙනවා කියලා එතන හිටපු ආරක්ෂක නිලධාරියෙක් කිව්වා. එතුමා හමුවීමට පැමිණි සියලුදෙනා එතැන සිටි නීතී නිලධාරිනිය වන කිරිඇල්ල නෝනා ළඟට යොමු කළා. මමත් ගිහින් කිරිඇල්ල නෝනාට මගේ ප්‍රශ්නය කිව්වා. එතුමිය මට කිව්වා ඔය වගේ ප්‍රශ්න ගණනක් මෙහාට එනවා ඒත් ඒවාට විසඳුම් ලැබෙන්න කල් යනවා කියලා. හයිලෙවල් පාරේ තියෙනවා රාජ්‍ය නොවන පරිසර සංධානයක් ඒකට ගිහින් පැමිණිල්ලක් දාන්න කියලත් ඇය කිව්වා.පරීක්ෂණයමම ඒකට ගියේ නැහැ. මම නැවත බදුල්ලේ ගිහින් ඊළඟ බදාදා දවසේ කොළඹ ආවා. එදා මට උදය ගම්මන්පිල මහත්තයා හමුවෙන්න පුළුවන් වුණා. එතුමා මගේ කතාවට හොඳින් සවන් දුන්නා. ඊටපසුව මෙය නීති විරෝධී ක්‍රියාවක් කියලා, වහාම පරීක්ෂණයක් පවත්වන්නැයි මම ඉදිරියේම බදුල්ල මධ්‍යම පරිසර අධිකාරියේ නියෝජ්‍ය අධ්‍යක්ෂවරයාට කතා කරලා කිව්වා. මේ ප්‍රශ්නය කඩිනමින් විසඳන්න කියලත් එතුමා ඔහුට උපදෙස් දුන්නා. ප්‍රශ්නයක් වුණොත් කතා කරන්න කියලා. එතුමා මට දුරකතන අංකයත් ලබා දුන්නා.පසුව මම කිරිඇල්ල නෝනා පිළිබඳව උදය මහත්තයට කිව්වා. එතුමා ඒ පිළිබඳව ලිඛිත පැමිණිල්ලක් ලියා ගත්තා. මම නැවත් බදුල්ලට ආවා.බදුල්ල මධ්‍යම පරිසර අධිකාරියෙන් මේ ප්‍රශ්නයට විසඳුමක් ලබාදේවි කියලා මා බලාගෙන හිටියා. සති මාස ගෙවිලා ගියත් කිසි දෙයක් වූණේ නැහැ. මම නැවත වරක් උදය ගම්මන්පිල මහත්තයාට දුරකතනයෙන් කතා කරලා මගේ ප්‍රශ්නය මතක් කළා. එදාම සවස බදුල්ල මධ්‍යම පරිසර අධිකාරියේ නියෝජ්‍ය අධ්‍යක්ෂ අමරසිරි සේනානායක මහත්තයා ඇතුළු පිරිසක් ඇවිත් ඇඹරුම්හලත් අපේ නිවෙසත් පරීක්ෂා කළා.නියෝගයඊට පස්සේ 2008 අගෝස්තු 08වෙනිදා එතුමා ක්ෂේත්‍ර පරීක්ෂණ වාර්තාව මධ්‍යම පරිසර අධිකාරී ප්‍රධාන කාර්යාලයට යොමු කරලා, ඉන් පිටපතක් මටත් එව්වා. එහි සඳහන් වෙලා තිබුණේ මේ ඇඹරුම්හලට කිසිදු පාරිසරික බලපත්‍රයක් නොමැති බවත්, ඇඹරුමිහලේ ප්‍රමිතියකින් තොර අනාරිත කරුණු 06 ක් පිළිබඳව දැනුම් දුන්නා. පරිසර අධිකාරියේ සභාපති උදය ගම්මන්පිල මහතා එම වාර්තාව බලා මාස තුනක් ඇතුළත මේ ඇඹරුමිහල ඉවත් කරගන්න කියලා නියෝග කළා.ඒ බව දැනගත් විට මම ඉතා සතුටු වුණා. වසර ගණනාවක් කරදරයක්ව පැවති මේ ඇඹරුම්හල ඉවත් කිරීම මගේ හිතට ලොකු සැනසීමක් වුණා. නමුත් මාස 03 ගතවුණත් එය ඉවත් කරන්න මධ්‍යම පරිසර අධිකාරියේ කිසිම කෙනෙක් පියවර ගත්තේ නෑ.මධ්‍යම පරිසර අධිකාරියේ සභාපතිවරයා දෙන නියෝගය කඩ කිරිමට තරම් බලවත් පිරිසක් බදුල්ල මධ්‍යම පරිසර අධිකාරියේ සිටින බවයි අපට නම් ඉන් පැහැදිළි වුණේ. නමුත් මහජනතාවගේම මුදල්වලින් තමන්ගේ පඩි ලබාගෙන ජනතාවටම වළකපන මෙවැනි තිරිසන් නිලධාරීන් අතලොස්සක් මේ රාජ්‍ය සේවය තුළ සිටීමෙන් සිදුවෙන්නේ මුළුමහත් රාජ්‍ය සේවයේම අඩිතාලම ඉරිතලා යාම නොවේද? ‘මහින්ද චින්තනයේ’ සඳහන්ව තිබෙන ඵලදායි රාජ්‍ය සේවාවක් ලබාදීම මෙවැනි අත්තනෝමතික නිලධාරින් නිසා සිහිනයක්ම වීම යථාර්ථය නොවේද? රාජ්‍ය නායකයා රට නිවැරැදිව ගමන් කරවීමට උත්සාහ කරන මෙවන් යුගයක මුදලට යටවන අමන නිලධාරීන් නිසා මහින්ද චින්තනය පවා හෑල්ලුවට ලක්වීම නැවැත්විය නොහැක. මහජනතාවගේ මුදල්වලින් විරාජමානව සුඛෝපභෝගී දිවිපෙවෙතක් ගෙවන මේ අධ්‍යක්ෂකවරුන් දුප්පත් ජනතාව ගැන අල්පමාත්‍රයක් හෝ නොසිතීම මහා ඛේදවාචකයකි.උදය ගම්මන්පිලමේ කිසි දෙයකින් තම ප්‍රශ්නයට විසඳුමක් නැති විට හේරත් මහත්මිය නැවත උදය ගම්මන්පිල මහතා හමුවට යාමට තීරණය කළාය. එහිදී මේ සම්බන්ධයෙන් නීතිය මඟින් කටයුතු කිරීමට උදය ගම්මන්පිල මහතා විසින් නියෝජ්‍ය අධ්‍යක්ෂවරයාට දැනුම් දෙන ලදී.නමුත් මේ සම්බන්ධව නඩුව පැවරුවත් පැමිණිලිකාරියට එය දන්වන්න මධ්‍යම පරිසර අධිකාරියට වසරක් පමණ අතපසු වෙනවා. නඩුව පවරා විභාගවෙමින් තිබෙන බව හේරත් මහත්මිය දැන ගන්නේ අසල්වැසියකු මඟින්. ඒ පිළිබඳ දැනගැනීමට හේරත් මහත්මිය බදුල්ල මධ්‍යම පරිසර අධිකාරි කාර්යාලයට යන විටත් නියෝජ්‍ය අධ්‍යක්ෂවරයා කරුණාවතී අතර සුහද කතාබහක යෙදී සිටින අයුරු දකිනවා.‘ඇයි මහත්තයෝ නඩුවක් යන බව මට දැන්වූයේ නැත්තේ. මමනේ පැමිණිලිකරු’ කියලා සේනානායක මහතාගෙන් හේරත් මහත්මිය ඇසු විට ඔහු අපූරු පිළිතුරක් ලබා දෙනවා. ‘දැනුම් දෙන්න නම් බැරි වුණා. කරුණාවතී කළ වරද පිළිගත්තා. උසාවිය රුපියල් 30,000ක දඩයක් නියම කළා’ යැයි කියමින් ඊළඟ නඩු වාරයට සහභාගි වන ලෙස ලිපියක් එවෙලේම සකස් කර දීමට නියෝජ්‍ය අධ්‍යක්ෂකවරයා යුහුසුළු වෙනවා.පැමිණිල්ල නැති නඩුවපැමිණිල්ල නැතිව නඩුව ඉදිරියට ගෙන යාමට මධ්‍යම පරිසර අධිකාරියේ බදුල්ල ශාඛාවේ ප්‍රධානියාට තිබු උවමනාව කුමක්ද යන්න ගැන නම් දෙවතාවක් සිතිය යුතුය.ඉන්පසු වැලිමඩ මහේස්ත්‍රාත් අධිකරණයේ නඩු අංක 81191 හා 81192 නඩුවට 2010 මාර්තු 15 දින සහභාගිවන ලෙස මධ්‍යම පරිසර අධිකාරියේ බදුල්ල ශාඛාවේ නියෝජ්‍ය අධ්‍යක්ෂවරයාගේ ලිපිය හේරත් මහත්මියට ලැබෙනවා. ඒ අනුව ඇය එදින නඩුවට පෙනී සිටියා. හේරත් මහත්මිය වෙනුවෙන් පෙනී සිටින්නේ මධ්‍යම පරිසර අධිකාරියේ නීතීඥවරියයි. එහෙත් එතුමිය හේරත් මහත්මිය වෙනුවෙන් එක වචනයක්වත් කතා කිරීමට ඉදිරිපත් වන්නේ නැහැ.ඊළඟ නඩු වාරය සඳහා නීතීඥ ඩී. පී. ගවරම්මාන මහතා වෙත නඩුව භාරදීමට හේරත් මහත්මිය කටයුතු කරනවා. එම නඩු වාරයේදී නීතීඥ ගවරම්මාන මහතා මේ ඇඹරුම්හල ප්‍රමිතියකට සකසා නැති බව පවසනවා.ඒ ගැන සොයා බැලීමට අධිකරණය නියෝග කරනවා. නමුත් මධ්‍යම පරිසර අධිකාරියෙන්ම මේ ඇඹරුම්හලෙහි අනාරිත කරුණු 06 ක් තිබෙන බව තීන්දු කර තිබියදීත් එය අධිකරණයට ඉදිරිපත් කිරීම මධ්‍යම පරිසර අධිකාරිය කටයුතු කරන්නේ නැහැ.ඊළඟ නඩු වාරයේදී කුමන හේතුවක් නිසා හෝ නීතීඥ ගවරම්මාන මහතා හේරත් මහත්මිය වෙනුවෙන් පෙනී සිටියත් කිසිම දෙයක් නොපවසා මුනිවත රැකීමට කටයුතු කළේ කුමන බලවේගයකට යටත් වී දැයි අප නම් දන්නේ නැත. ඒ අනුව කරුණාවතීට පරිසර බලපත‍්‍රයක් අරගෙන මේ ඇඹරුමිහල පවත්වාගෙන යාමට අධිකරණය අවසර දෙනවා.දෛවයේ සරදම්මේ සියලු දෙයින් අන්ත අසරණ වන හේරත් මහත්මිය නැවත වත්මන් පරිසර ඇමැති අනුර ප්‍රියදර්ශන යාපා මහතාට තම ගැටලුව ඉදිරිපත් කරනවා. එතුමා ඒ සඳහා පියවර ගන්නා ලෙස වත්මන් මධ්‍යම පරිසර අධිකාරියේ සභාපති චරිත හේරත් මහතාට නියෝග කළත් මේ වන විටත් ඒ ගැටලුවට විසඳුමක් ලබා දීමට මේ නිලධාරීන් නම් සමත් වී නැහැ.වසර ගණනක් පාරිසරික හේතූන් මත පීඩා විඳි හේරත් මහත්මියට කිසිදු පිළිසරණක් මේ වන විට ලැබී නැත්තේ ඇගේ දෛවය ඇයටම සරදම් කරමින්. පරිසරය රැකීමට සිටින නිලධාරීන් පවා පරිසරය විකුණාගෙන කෑමට ක්‍රියා කිරීම මහා ඛේදවාචකයනක් බවයි අපේ නම් හැඟීම.හිටපු මධ්‍යම පරිසර අධිකාරියේ සභාපතිවරයා දුන් තීන්දුව ක්‍රියාත්මක කිරීමට බදුල්ලේ මධ්‍යම පරිසර අධිකාරියේ ප්‍රධානියා පියවර නොගත්තේ කුමන බලවේගයකට නතුවීදැයි අපි නම් නොදන්නෙමු.මේ අයුරින් පරිසර නීතී පවා උල්ලංඝනය කරමින් කටයුතු කිරීමට කරුණාවතීලාට බලපුළුවන්කාර කමක් ආවේ කෙසේද? එයට උල්පන්දම් දුන්නේ කවුද? මේ කුඩා රටේ පරිසරය රැකගැනීමට තිබෙන ආයතන මෙලෙස නින්දිත අයුරින් කටයුතු කිරීම මහා ඛේදවාචකයක් නොවේද? මහජනතාවගේ මුදලින් පඩි ලබා ගෙන ඔවුන්ට ජිවත්වීමට නිසි පරිසරයක් සාදා දීම වෙනුවට පරිසර නිලධාරීන් බඩගෝස්තරවාදී පිළිවෙත් අනුගමනය කිරීමේ මේ අමන ක්‍රියාදාමයට තිත තැබීමට නිසි බලධරයන් දැන්වත් කටයුතු කළ යුතුය. අද හේරත් මහත්මියට සිදුවූ විපත හෙට තවත් කෙනකුට වීමට මත්තෙන් වහාම ගත යුතු සුදුසුම පියවර ගැනීමට දැන් කාලය උදා වී තිබේ.    .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=f1105203</link>
    <topic/>
    <author>චන්දන ජයවීර ඡායාරූප නිශ්ශංක විජේරත්න</author>
    <content>ප්‍රවීණ කාටුන් චිත්‍ර ශිල්පී තිස්ස හේවා විස්සගේ ‘හිනා වැස්ස’ ඒක පුද්ගල කාටුන් ප්‍රදර්ශනය ලබන 25 - 26 දෙදින කොළඹ ජාතික කලාභවනේදී ප්‍රදර්ශනය කෙරේ. සමාරම්භක උත්සවය 24 දින ප.ව.2.45 ට දේශපාලඥයින්ගේ හා කලාකරුවන්ගේ ප්‍රධානත්වයන් පැවැත්වේ. ඔහුගේ නිර්මාණ කාර්යය හා වර්තමාන කාටුන් කලාවේ දිශානතින් පිළිබඳ මෙම සංවාදය පළවන්නේ ඒ නිමිත්තෙනි.තිස්ස හේවාවිස්සගේ ‘හිනා වැස්ස’ කාටුන් ප්‍රදර්ශනය වර්තමාන සමාජ ස්වරූපය පිළිබඳ තථ්‍යවාදී ස්වරූපයක් හෙළිදරව් කිරීමට දැරූ උත්සාහයක් ලෙස හැඳින්විය හැක. මෙහිදී ඔහුගේ අවධානය යොමුව ඇත්තේ සමාජයේ ප්‍රබල ආයතනයක් වන දේශපාලන සංස්ථාව ගැනය. ඒ සඳහා තිස්ස දේශපාලඥයාගේ භූමිකාව පුරවැසි දෘෂ්ඨියකින් චිත්‍රණය කිරීමට උත්සාහයක් දරයි.මෙම ප්‍රයත්නයේදී හේවාවිස්සගේ ප්‍රවේශය අනෙකුත් දේශපාලන කාටුන් ශිල්පීන්ට වඩා වෙනස් එකක් බවට පත්ව ඇත.“කාටුන් නිර්මාණයක පදනම උපහාසයයි. උපහාසය සිනහවක් දක්වා වර්ධනය කරගන්න පුළුවන් නම් එතැන සාර්ථක නිර්මාණයක් බිහිවෙලා තිබෙනවා. මම ශිල්පියෙක් විදිහට උත්සාහ කරන්නේ කාටුනය හරහා විවේචනය වන පුද්ගලයාගේ මුව තුළ පවා සිනහවක් රඳවන්නයි”පසුදින පුවත්පත වෙනුවෙන් තිස්සගේ පින්සල හිස් කඩදාසියක් තුළ ව්‍යක්ත ලෙස ඔබ මොබ සැරි සරයි. එනමුත් සංලාපය ඔහුගේ නිර්මාණයට බාධාවක් කර නොගනිමින් ඔහු පවසයි.හේවාවිස්සගේ සැහැල්ලුව ඔහුගේ වෘත්තීය විසින් ඉල්ලා සිටින දෙයකි. නමුත් ඔහුගේ අනන්‍යතාවය ඇත්තේ සංකීර්ණ සිදුවීම් සැහැල්ලු ලෙස දැක්වීම දක්වා ඇති සාමාර්ථය තුළය. එහෙත් එය කිසි විටෙකත් මතු පිටින් ගත් දේශපාලන ප්‍රකාශනයක් වී නැත.දේශපාලන කාටුන් සඳහා ඉඟි වශයෙන් වචන යෙදීම ගැන තිස්සගේ අදහස් මෙබඳුය.“ආර්.කේ.ලක්ෂ්මන් වැනි ලෝක ප්‍රකට නිර්මාණ ශිල්පියෙක්ගේ නිර්මාණ තුළ පවා වචන යෙදෙන අවස්ථා දක්නට ලැබෙනවා. එහි වරදක් මම දකින්නේ නැහැ. නමුත් කාටුනයකත් චිත්‍ර කතාවකත් වෙනසක් තිබෙනවා. ඒ වෙනස ශිල්පියා වටහාගත යුතුයි.”තිස්ස හේවාවිස්සගේ කාටුන් ජීවිතය සරලය. සිථීලය. කෙබඳු මානසික මට්ටමක සිටින ප්‍රේක්ෂකයකුගේ වුව ආනතිය දුරු කිරීමට මේ නිර්මාණ සමත්ය.“නිර්මාණයකදී මම පුද්ගලික හිතවත්කම් සළකන්නේ නැහැ. පහර දිය යුතු තැන්වලට පහර දෙනවා. ඒ නිසා තර්ජන අවස්ථා නැත්තෙත් නැහැ”තිස්ස හේවාවිස්සගේ මාධ්‍ය ජීවිතයට මේ වනවිට තිස් එක් වසක් ගතව ඇත. මේ කාලය තුළදී ඔහු දිවයිනේ සෑම ප්‍රධාන පුවත්පත් ආයතනයකම පාහේ සේවයකොට ඇත. 1980 දී විජය පුවත්පත් ආයතනයේ චිත්‍ර ශිල්පියෙක් ලෙස මාධ්‍ය ජීවිතයට ඇතුල් වූ හේවාවිස්ස ඉන් පසුව 1981 -95 කාලයේදී ‘දිවයින’ පුවත්පතට සම්බන්ධව ඇත.තිස්සගේ මාධ්‍ය ජීවිතය වඩාත් කාලයක් සේවය කර ඇති ආයතනය වන්නේ ලේක්හවුස් ආයතනයය. 1995 - 2008 දක්වා කාලය තුළ ඔහු ‘සිළුමිණ’, ‘දිනමිණ’ හා ‘ජනතා’ පුවත්පත්වල කාටුන් නිර්මාණ එළි දක්වා ඇත. එම අවදියේ ඔහු ‘දිනමිණ’ වෙනුවෙන් නිර්මාණය කරන ලද ‘මායා ලෙන්දොර’,’උස් මිටියා’ චිත්‍ර කතා අතිශයින් ජනපි‍්‍රය වී ඇත.මෙයට පෙරද අවස්ථා කිහිපයකදී දේශපාලන කාටුන් නිර්මාණය කර ඇති හේවාවිස්ස පූර්ණ කාලීන දේශපාලන කාටුන් ශිල්පියෙක් බවට පත් වන්නේ ලේක්හවුසියේදී ය. ඔහු ‘දිනමිණ’ සඳහා අඳින ලද හේවාවිස්සගේ ‘සිනා රැල්ල’ හා ‘සිළුමිණ‘ වෙනුනේ ඇඳි ‘හසරැල්ල’ අනෙකුත් ජනපි‍්‍රය වූ නිර්මාණ අතර වේ.හේවාවිස්ස ‘සිළුමිණ’ පුවත්පත වෙනුවෙන් ‘ හසරැල්ලට’ අමතරව හීන් ටොක්ක, ලට පටස්, ඇක්ටින් යන කාටුන් එළි දක්වා ඇත.සුළු කාලයක් ‘සියත’ පුවත්පත වෙනුවෙන් ‘අකට විකට’ හා ‘හිතා මතා’ , ‘ හිනා පොකුර’ යන නිර්මාණ ගෙන ආ හේවාවිස්ස පසුව ලංකාදීප පුවත්පතට සම්බන්ධව ‘හිනා වැස්ස’ නිර්මාණය දිනපතා පුවත්පත් පාඨකයන් වෙත ගෙන එයි.වර්තමානය වනවිට කාටුන් පුවත්පතේ සීමාවෙන් ඔබ්බට ගොස් රූපවාහිනියෙන්ද ප්‍රදර්ශනය කෙරේ. ඒ නිසා එක් පුවත්පතක සීමිත පාඨකයන් පිරිසක් අතර පමණක් ජනපි‍්‍රයව සිටි කාටුන් ශිල්පීන්ට දැන් පුළුල් පිරිසකට ආමන්ත්‍රණය කිරීමට අවස්ථාව ලැබී ඇත. කාටුන් කලාවේ ප්‍රගමනයට එමඟින් වැදගත් දායකත්වයක් ලැබී ඇති බව තිස්ස හේවාවිස්ස දකියි. ඔහු ඒ සඳහා මූලිකව ක්‍රියා කළ ස්වරණවාහිනිය ඔස්සේ විකාශය වන ‘මුල් පිටුව‘ වැඩසටහනටත් එහි නිර්මාතෘ ජේෂ්ඨ මාධ්‍යවේදී බන්දුල පද්මකුමාර මහතාටත් කාටුන් ශිල්පීන්ගේ ප්‍රණාමය පුද කරයි.බොහොමයක් කලා කටයුතු කොළඹින් ඇරැඹෙන වපසරියක් තුළ හේවාවිස්ස ඔහුගේ ‘ සිනා වැස්ස’ කාටුන් ප්‍රදර්ශනය මුල් වරට පැවැත්වූයේ නුවරදීය. ඉන්පසු කුරුණෑගල නගරයේදී පවත්වා ඇති ‘හිනා වැස්ස’ කාටුන් ප්‍රදර්ශනය තෙවන පියවර ලෙස කොළඹදී එළිදැක්වේ. මෙවර ඔහු නව කාටුන් රැසක් ද ප්‍රදර්ශනය සඳහා එකතු කර ඇත. ඒ අතරම දැනට කාටුන් නිර්මාණ ක්ෂේත්‍රයේ සිටින සෑම ශිල්පියෙකුගේම එක නිර්මාණය බැඟින් ප්‍රදර්ශනය සඳහා ඇතුල්වීමද විශේෂ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=f1105204</link>
    <topic/>
    <author>සටහන චූල බණ්ඩාර කුලසේකර</author>
    <content>සිංහල රාජවංශික කථා උපයෝගී කරගනිමින් සිංහල සිනමාව සඳහා නිපද වූ චිත්‍රපට ප්‍රමාණය ඉතා අල්පය. ඒ අතුරින් ‘සිරිසඟබෝ’ අන්දරේ, සීගිරිකාශ්‍යප, අබා, මහින්දාගමනය යන චිත්‍රපට පෙන්වා දිය හැකිය. අබා සහ මහින්දාගමනය දැවැන්ත නිර්මාණ ලෙස සිංහල සිනමාවට දායක කරද්දී තවත් දැවැන්ත නිර්මාණයක් සඳහා සුගත් සමරකෝන් මුල් වී සිටියි. එනම් ‘විජය කුවේණි’ සිංහල චිත්‍රපටයයි.මීට අමතරව සිංහල සිනමාව තුළ සිංහල රාජවාංශික කථාවලට පරිබාහිරව ඉන්දියානු රජ කථා මුල් කරගනිමින් අජාසත්ත, කුණ්ඩලකේශි, මාතලන්, අංගුලිමාල, වෙසතුරු සිරිත ආදී චිත්‍රපට කිහිපය ද නිපදවා තිබේ. මේ සියල්ල මේ වන විට තිරගත වී හමාරය. සිංහල රාජාවලියේ ආරම්භය සිදුවන්නේ විජය කුමරුගේ ශ්‍රී ලංකා ආගමනයෙන් පසුවය. විජය කුවේණි පිළිබඳව විවිධ කථා අපි අසා ඇත්තෙමු.කුවේණි මිනිසුන් මරා කන යකින්නක් බව ද විජය ඉතා අමානුෂික පුද්ගලයකු බව ද අපි අසා කියවා ඇති කථාවේ සඳහන් වේ. එහෙත් ප්‍රවීණ නාට්‍යවේදී සුගත් සමරකෝන් නිපදවන විජය කුවේණී චිත්‍රපටය තුළ මේ මත දෙකම ප්‍රතික්ෂේප කර තිබේ. විජය දුෂ්ඨයෙක් නොකොට කුවේණි මිනී නොකන මිහිකත විසූ ස්වාමි භක්තිය රකින කාන්තාවක් බව මේ චිත්‍රපටය තුළින් පසක් කොට තිබේ.‘විජය කුවේණී’ චිත්‍රපට පිටපත රැගුම් පාලක මණ්ඩලය මගින් පළමු ශ්‍රේණියේ චිත්‍රපට පිටපතක් බව අනුමත වීමෙන් අනතුරුව චිත්‍රපටයේ රූගත කිරීම් අරබා ඇත. මේ දිනවල විජය කුවේණි චිත්‍රපටයේ රූගත කිරීම් අනුරාධපුර වෙස්සගිරිය පුදබිම තුළ සිදු කෙරේ.විජය කුමරුගේ චරිතයට පණ පොවන්නේ ප්‍රවීණ රංගන ශිල්පි රොජර් සෙනෙවිරත්නය. කුවේණියගේ චරිතයට වරම් ලබා ඇත්තේ අබා චිත්‍රපටයේ ගුම්බකබූජා ලෙස විශිෂ්ට රංගනයක නියැළුණු දුලානි අනුරාධා නැමැති සුරූපී තරුණ නිළියයි.මීට අමතරව උපතිස්ස බ්‍රාහ්මණයා ලෙස ක්ලීටස් මෙන්ඩිස් යක්ෂ ග්‍රෝතික රණශූරයාගේ චරිතයට රණදීඝ ලෙසින් අනුර සිරිවර්ධනත් කුවේණිගේ ප්‍රධාන සේවිකාව ලෙසින් සීත පාතිකාගේ චරිතය වසන්ති රංවල යන නළු නිළියන් ද ප්‍රධාන භූමිකාවක් රග දක්වති.‘විජය කුවේණි’ චිත්‍රපටය පිළිබඳව අනුරාධපුර වෙස්සගිරිය දර්ශනතලය තුළ දී අදහස් චිත්‍රපටයේ අධ්‍යක්ෂ සුගත් සමරකෝන් මෙසේ සඳහන් කළේය. ‘මම මේ චිත්‍රපට පිටපත ලියන්න අරන් අවුරුදු දහයක් විතර වෙනවා. මේ සඳහා මාව පොළඹවන්න මුල් වූ කෙනෙක් තමයි මා මිතුරු සඳුන් විජේසිරි රංගන ශිල්පියා. අවුරුදු තිස්තුන් දහසක් පමණ දැවැන්ත ඉතිහාසයක් තියෙන ලංකාව පිළිබඳව බටහිර පෙරදිග රටවල් නොදන්නා මේ පුංචි රටේ උරුමය පිළිබඳව දැනුවත් කරන්න මේක මම අවස්ථාවක් කරගන්න බලාපොරොත්තු වෙනවා.මේ නිර්මාණය භාෂා කිහිපයකින් ජාත්‍යන්තරය වෙත රැගෙන යාමට මම බලාපොරොත්තු වෙනවා.‘මගේ චිත්‍රපටයේ වීරයොත් නෑ දුෂ්ඨයොත් නෑ. මේ චිත්‍රපටය සිනමාවට උචිත විදියට සැබෑ ඉතිහාසය වෙනස් නොකොට නිර්මාණය කළා. නමුත් මේක වාර්තා චිත්‍රපටයක් නෙවෙයි. මහාචාර්ය මැන්දිස් රෝහණධීර ප්‍රවීණ ලේඛක ඒ සුද්දහාමි යන ප්‍රවීණයන් සමඟ දීර්ඝ ලෙස මේ පිළිබඳව සාකච්ඡා කරලා මේ නිර්මාණය කළේ. රෝහණධීරයන් සමඟ සමහර කරුණු පිළිබඳ මාස හය හත සාකච්ඡා කරලා නිගමනවලට ආවා.’‘සමහරු විශ්වාස කරන එදා අපේ මිනිසුන් අශිෂ්ඨ ජාතියක් කියලා පෙන්වන්න හැදූ ඒක මිත්‍යාවක් බව මේ කථාවෙන් මම තේරුම්කරන්න උත්සාහ කළා. එදා මිගිර කුල රජුගේ බිසවට කාශ්මීරයට කපුරෙදි අරගෙන ගිහින් තියෙන්නේ ලංකාවෙන්. මගුලකට මලගෙයකට මේ මිනිස්සු ආයුධයක් අරගෙන ගිහින් නෑ.ඒ තරම් වටිනා මිනිසුන් පිරිසක් ජීවත් වුණු රටක් තමයි ලංකාව.’මේ කථාව තුළින් මම පෙන්වන්න උත්සාහ කරන්නේ කුලය, ජාතිය ආදි අංශවලින් වෙන් වී බලය උදෙසා එහෙම නැතිනම් දේශපාලනය උදෙසා කටයුතු කරන කණ්ඩායමක් පිළිබඳවයි. එමෙන් ම ශ්‍රී ලාංකික කාන්තාවන්ගේ දරා ගැනීමේ ශක්තිය පිළිබඳ කථා කිරීමයි.ජනාධිපති මහින්ද රාජපක්ෂ මැතිතුමන්ට මම මේ පිටපත පිළිගැන්වූවා. එතුමා ඉතාම සතුටු වූවා ඉතිහාසය පිළිබඳව සමාජය දැනුවත් කිරීම පිළිබඳව. ඒ වෙලාවේ එතුමා මේ විෂයට අදාල නිලධාරින්ට කිව්වා මේ සඳහා උපරිම ලෙස සහයෝගය ලබා දෙන්න කියලා. නමුත් එතුමාට තියෙන උනන්දුව කැමැත්ත අවශ්‍යතාව නිලධාරින්ට ඒ තරම් නෑ.මේ කථාවේ උපතිස්ස නැමැති කුහක බ්‍රාක්මණ චරිතය තමයි මේ සියලු ගැටලු ඇති කරන්නේ.අවසානයේ රජකමට අයිතියක් නැති ඔහු විජය රජුගේ වියෝවෙන් පසු රජ පුටුවේ වාඩි වෙනවා. එක් පුද්ගලයෙකුගේ අවශ්‍යතාව තුළ සැගවී තිබූ දෙය ඒ තුළින් පෙන්නුම් කරනවා. උපතිස්ස බ්‍රාක්මණයාගේ රජවීම නුරුස්සන අනුරුද්ධ බ්‍රාක්මණයා ඇතුළු පිරිස විජය රජුගේ සොහොයුරු සුමිත්‍ර කුමරු ලංකාවට කැදවා සිංහාසනාරූඪ කරනවා. ‘මහාවංශය නොකිවූ අපේ වංශයේ කථාව‘ ලෙස මම මේ චිත්‍රපටය තේමා කරගත්තා’.විජය කුවේණි චිත්‍රපටය සඳහා රංගන ශිල්පීන් එක්දහස් හත්සියයක් (1700) පමණ යොදවා ඇති බව ද රුපියල් මිලියන හතළිහක් (40) මේ සඳහා යෙදවීමට බලාපොරොත්තු වන බවද චිත්‍රපටයේ නිෂ්පාදක ගයාන් රණධීර සඳහන්කර සිටියේ ය. චිත්‍රපටය අනුරාධපුරය, රාජාංගනය, ගම්පහ, පිලිකුත්තුව යන විශේෂයෙන් නිර්මාණය කරන ලද කොළඹ චිත්‍රාගාරයක් තුළ දී රූගත කිරීම් සිදු කෙරේ.සුගත් සමරකෝන් රචනාකොට අධ්‍යක්ෂණය කරන ‘විජය කුවේණි’ ගයාන් රණධීරගේ නිෂ්පාදනයකි. රංගනයෙන් රොජර් සෙනෙවිරත්න, දුලානි අනුරාධා, ක්ලීටස් මෙන්ඩිස්, බුද්ධදාස විතානාරච්චි, එක්වන අතර විජය රජුගේ පියා ලෙස සඳුන් විජේසිරි සහ කුවේණිගේ පියා ලෙස අමාත්‍ය මර්වින් සිල්වා ගරු රඟපෑමකට එක්වේ.විජය කුවේණි කැමරා අධ්‍යක්ෂණය අයේෂ්මන්ත හෙට්ටිආරච්චි ගෙනි. සහය අධ්‍යක්ෂණය විජේසිරි මල්ලිකාරච්චි විසිනි. නදීක ගුරුගේ සංගීත අධ්‍යක්ෂණය සිදු කරන අතර කලා අධ්‍යක්ෂ ලෙස ධම්මික ප්‍රියන්ත කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>20</day>
    </date>
    <link>http://www.dinamina.lk/2011/05/20/_art.asp?fn=f1105205</link>
    <topic>පශ්චාත් බින්ලාඩන් යුගය</topic>
    <author>ධම්මික සෙනෙවිරත්න</author>
    <content>අල්කයිඩා නායක ඔසාමා බින්ලාඩන් මරණයට පත්කර සති තුනක් ගතවෙමින් තිබියදී තවමත් එම සිදුවීම ආශ්‍රිත අලුත් තොරතුරු පිළිබඳ වාර්තා වෙමින් තිබේ. ඒ අතරින් විශේෂයෙන් සඳහන් කළ හැකි කාරණා කිහිපයක් මෙපරිදිය. බින්ලාඩන් මරා දැමූ අමෙරිකානු විශේෂ බළකා මෙහෙයුමේදී සොයාගන්නා ලද බව පවසමින් වීඩියෝ පට කිහිපයක් අමෙරිකා බලධාරින් විසින් මාධ්‍යයට නිකුත් කරන ලදී. බින්ලාඩන් අමෙරිකානු හමුදාවන්ට කොටුවූ පාකිස්තානයේ ඇබොට්ටාබාද්හි නිවසේ සිට ඔහු රූපවාහිනි දර්ශන කිහිපයක් නරඹන අයුරු සහ වරින්වර නිකුත් කරන ශ්‍රව්‍ය හා දෘශ්‍ය පණිවිඩ සඳහා පුහුණුවන අයුරුද එහි දැක්විණි.මෙම සංයුක්ත තැටිවලට අමතරව එහි තිබී සොයාගන්නා ලද අනෙකුත් දෑ බුද්ධි තොරතුරු වශයෙන් විශාල ලෙස වැදගත් බව අමෙරිකා ආරක්ෂක බලධාරින්ගේ අදහසයි. ජාතික ආරක්ෂක උපදේශක ටොම් ඩොනිලන් ප්‍රකාශ කළ පරිදි එම එකතුව ත්‍රස්තවාදී නායකයකුගෙන් සොයාගන්නා ලද විශාලම තොරතුරු එකතුවයි. එය කුඩා පාසල් පුස්තකාලයක් පමණ විශාල බවද ඔහු ප්‍රකාශ කර තිබිණි. අල්කයිඩාව විනාශ කිරීම සම්බන්ධයෙන් අමෙරිකාවට එය වැදගත් මූලාශ්‍රයක් බව අමෙරිකානු බලධාරින්ගේ අදහසය.බින්ලාඩන්ගෙන් පසු අල්කයිඩා නායකත්වයට ඔහුගේ දෙවෙනියා වූ අයිමාන් අල්සවාරි පත්ව ඇතැයි ප්‍රකාශ වූවද නායකත්වය සඳහා තරගයක් ඇති බව පෙනෙන්නේ යැයිද විශ්ලේෂකයන්ගේ මතයයි. කෙසේ වූවද ලොව අංක එකේ ත්‍රස්තවාදියා ලෙස අයිමාන් අල්සවාරි ගේ නම අමෙරිකා ජාතික ආරක්ෂක උපදේශකවරයා විසින් ප්‍රකාශයට පත්කර ඇත.එහෙත් ඔහු බින්ලාඩන් තරම් ආකර්ෂණීය නායකයකු නොවන බව ටොම් ගේ අදහසයි.AP පුවත් සේවය සමඟ සම්මුඛ සාකච්ඡාවකට එක්වෙමින් NATO හමුදා ප්‍රධානී ජේම්ස් පෙට්‍රොස්ද අයිමාන් අල්සවාරි යනු ඔසාමා බින්ලාඩන් නොවන බව ප්‍රකාශ කර තිබිණි. ජාත්‍යන්තර වශයෙන් අරමුදල් රැස්කිරීම, සංවිධාන ජාලය ව්‍යාප්ත කිරීම ආදී කාරණාවලදී බින්ලාඩන්ට තිබූ හැකියාව අල්සවාරිට නැති බව ඔහුගේ අදහසය. එහෙත් අල්සවාරි යනු බින්ලාඩන්ටත් වඩා භයානක පුද්ගලයකු ලෙස වාර්තා වී ඇත. එසේම ශල්‍ය වෛද්‍යවරයකු වශයෙන්ද ප්‍රචලිතව සිටි ඔහු බුද්ධිමත් තැනැත්තෙකු ලෙසද ප්‍රකටය.අමෙරිකානු හමුදා බින්ලාඩන් දඩයම් කිරීමේ මෙහෙයුම සඳහා පාකිස්තානයට ඇතුළු වූයේ එරට ගුවන් සීමා උල්ලංඝනය කරමිනි. එය ස්වෛරී රාජ්‍යයකට කරන ලද ප්‍රබල බලපෑමකි. මේ කාරණය විශාල රාජ්‍යතාන්ත්‍රික අර්බුදයක් දක්වා තවමත් වර්ධනය වී නැතත් පාකිස්තාන රජය ඊට සිය බලවත් විරෝධය පළකර තිබේ.මෙම මෙහෙයුමේදී තම රජය සමඟ අමෙරිකාව සහයෝගයෙන් ක්‍රියා නොකිරීම පිළිබඳ කණස්සල්ලද පාකිස්තානයෙන් පළවී ඇත. යළිත් තම ගුවන් කලාපයට අනවසරයෙන් ඇතුළුවීමක් සිදුවුවහොත් එම යානා වෙඩි තබා බිම හෙලන බවද පාකිස්තානයෙන් ප්‍රකාශ වී ඇත. බින්ලාඩන් වසර 6 ක පමණ කාලයක් පාකිස්තානයේ සැඟව සිට ඇති බවට ඇතැම් වාර්තා පළවිය. ඔහු කොටුකරගත් ප්‍රදේශය පාකිස්තාන හමුදා නගරයක් බව දක්වමින් අල්කයිඩා නායකයාට පාකිස්තාන ආරක්ෂක හා බුද්ධි අංශවලින් යම් සහයක් ලැබී ඇතැයි අමෙරිකාව සෘජුව නොවුණද චෝදනා කර තිබිණි. මේ චෝදනාව පාකිස්තාන අගමැති යුසුෆ් රාසා ගිලානි මෙන්ම ජනාධිපති අල්සර්දාරි විසින්ද දැඩි ලෙස ප්‍රතික්ෂේප කර ඇත. පාකිස්තානය අමෙරිකාව විසින් ප්‍රකාශයට පත්කර ඇති ත්‍රස්තවාදයට එරෙහි සටනේ ප්‍රබල හවුල්කරුවකු බවද පෙන්වා දී ඇත. එහෙත්, මෙහිදී අමෙරිකාවේ ක්‍රියාකලාපය පිළිබඳව පාකිස්තානයේ නොසතුට පැහැදිලිව ප්‍රකාශ විය.ත්‍රස්තවාදයට එරෙහිව පාකිස්තානය සමඟ තවදුරටත් සහයෝගයෙන් ක්‍රියා කළ යුතු බව ඉහළ පෙළේ අමෙරිකානු නිලධාරින් පෙන්වා දී තිබේ. බින්ලාඩන් මරා දමන මොහොතේ එම නිවසේ සිටි බව කියන බින්ලාඩන්ගේ බිරියන් තිදෙනෙකුගෙන් ප්‍රශ්න කිරීම සඳහා ඉඩ ලබාදෙන ලෙසද අමෙරිකාව පාකිස්තානයෙන් ඉල්ලා ඇත. එමඟින් තවත් බුද්ධි තොරතුරු හෙළිකර ගැනීමට හැකි බව අමෙරිකානු ආරක්ෂක අංශවල විශ්වාසයයි. කෙසේ වූවද පාකිස්තාන රජය තවමත් මෙම ඉල්ලීමට ප්‍රතිචාර දක්වා නැත. වාර්තා වී ඇති පරිදි එම නිවසේ සිටි බින්ලාඩන්ගේ පවුලේ සාමාජිකයන් කිහිපදෙනා දැනට පාකිස්තාන ආරක්ෂක අංශ භාරයේ පසුවෙයි. ඔවුන් පිළිබඳ වැඩිදුර තොරතුරු සැපයීමක් පාකිස්තානයෙන් සිදුව නැත. බින්ලාඩන් කොටුවු අවස්ථාවේදී ඉදිරියට පැන ඔහු රැක ගැනීමට තැත්කොට වෙඩි පහරින් මියගියේ යැයි මුලින් පළ වූ ඔහුගේ එක් බිරිඳක් තුවාල ලබා ජීවත්ව සිටින බව පසුව වාර්තා විය. ඇය එලෙස ඉදිරියට නොආ බවද අමෙරිකානු බලධාරින් පසුව පවසා තිබිණි. මේ කාන්තාව යේමන ජාතික තැනැත්තියක වන අමාල් අහම්ඩ් අබ්දුල්ලා ෆාටා බව එහි තිබී සොයාගෙන ඇති ඇයගේ ගමන් බලපත්‍රයේ සඳහන් විය.මේ තොරතුරු පසුව මාධ්‍ය මගින් අනාවරණ කෙරිණි. බින්ලාඩන් සමඟ තවත් සිව්දෙනෙකු මෙහෙයුමේදී මරා දමන ලද බවද සඳහන්ව ඇත. ඒ අතර ඔහුගේ පුත්‍රයකුද, විශ්වාසවන්තම පණිවිඩකරුවන් දෙදෙනෙකුද සිටි බව පැවසේ. කෙසේ වූවද මේ සිදුවීම වනවිට එහි සිටි අය පිළිබඳ වැඩි තොරතුරු තවමත් හෙළිදරව් වී නැත.බින්ලාඩන් මරාදැමීම දේශපාලන ආරක්ෂක අංශවල හා ජනමාධ්‍යයන්ගේ දැඩි අවධානයට ලක්වූ මාතෘකාවක් වනවිට එය විවිධ ආගමික සංස්ථාවන්හිද ගැඹුරු සංවාදයට ලක්වූ කාරණයක් විය. අමෙරිකාවේ සිටින ඇතැම් කතෝලික පූජකතුමන්ගේ අදහස වූයේ යුක්තිය ඉටුවීම වෙනුවෙන් බලපාන කාරණයක් නමුත් මනුෂ්‍යයකු ගේ මරණය පිළිබඳ කතෝලිකයන් සතුටු නොවිය යුතු බවයි. තවත් අදහස්වලට අනුව කිතුණුවන් ලෙස ඔහු වෙනුවනේ යාඥා කළ යුතු බවද, ඔහුට සමාව දීමට සූදානම් විය යුතු බවද කියැවිණි.අමෙරිකාවේ පිහිටි විශාලතම මුස්ලිම් පල්ලියක ඉවාම්වරයකු පවසා තිබුණේ මරා දමන ලද තැනැත්තා දාමරිකයකු හා මිනීමරුවකු බවට විවාදයක් නැති බවයි. ඔහුගේ අත් මුස්ලිම් හා මුස්ලිම් නොවන දහස් සංඛ්‍යාත මිනිසුන්ගේ රුධිරයෙන් තෙත්ව තිබූ බව ඔහු පැවසුවේ ඉස්ලාම් භක්තිකයන් විශාල පිරිසක් ඉදිරිපිටදීය.ඔසාමා බින් ලාඩන් මරා දැමීම පිළිබඳ ඇතැම් මුස්ලිම් රටවල ජනයා විරෝධතා ව්‍යාපාරද සංවිධාන කර තිබිණි. තවමත් එවැනි විරෝධය පෑම් දක්නට හැකියි. අමෙරිකාවට සිය විරෝධය පළ කළ ඇතැම් අය දැන්වත් අමෙරිකානු හමුදා තම රටවලින් ඉවත්විය යුතු බව කීවේය. ඇෆ්ගනිස්තාන ජනාධිපති හමීඩ් කර්සායිට අනුව දැන් ප්‍රධාන සටන ඇත්තේ පාකිස්තානයේය. එබැවින් තම රට තුළ කරන NATO වේ රාත්‍රී හමුදා මෙහෙයුමත් දැන් නතර කළ යුතු බව ඔහුගේ අදහස විය.මෙවැනි මතවලට ප්‍රතිචාරයක් ලෙස සැලකිය හැකි අදහසක් NATO හමුදා ප්‍රධානී ප්‍රෙටාස් පළ කර ඇත. ඔහු කියන්නේ අල්කයිඩා යනු තවමත් අස්ථාවරත්වයක් දක්නට ඇති ඇෆ්ගනිස්තානයේ ගැටලු ඇති කරන එක් ජාත්‍යන්තර ත්‍රස්තවාදී සංවිධානයක් බවයි. එබැවින් තම කාර්යභාරය අවසන් නැති බව ඔහුගේ ස්ථාවරයයි. කෙසේ වූවද ඇෆ්ගනිස්තානය හෝ ඉරාකය අස්ථාවර වූයේ ඇයිද යන්න පෙට්‍රාස් පැහැදිලි කරන්නේ නැත. අමෙරිකානු හමුදා ඇෆ්ගනිස්තානය ආක්‍රමණය කළේ තලේබාන් පාලනය හා අල්කයිඩාව අතර ඇති සම්බන්ධයක් ගැන කියාපාමිනි. අමෙරිකාව කීවේ අල්කයිඩා නායකයා ඇෆ්ගනිස්තානයේ සැඟවී සිටින බවයි. බින්ලාඩන්ගේ මරණයෙන් පසු පෙට්‍රාස් කියා සිටින්නේ ගනුදෙනුව සිදුව ඇත්තේ තලේබාන් නායක මුල්ලා ඕමාර් සහ අල්කයිඩා නායක බින්ලාඩන් අතර මිස තලේබාන් සංවිධානය හා අල්කයිඩා සංවිධානය අතර නොවන බවයි. මේ සංවිධාන දෙකේ ක්‍රියාකාරිත්වය අනුවද වෙනසක් ඇත. පෙට්‍රාස්ට අනුව අල්කයිඩාව මුස්ලිම් ජිහාඩයේ නාමයෙන් ලොව පුරා තැන තැන ත්‍රස්තවාදී ප්‍රහාර සිදුකළේය.එහෙත් තලේබාන්වරුන්ට අවශ්‍ය ජාතිකවාදී ව්‍යාපාරයක් ලෙස ක්‍රියාකරමින් යළි ඇෆ්ගනිස්තානයේ පාලනය සියතට ගැනීමයි. කෙසේ වූවද බින්ලාඩන් මරා දැමීම නිසා තලේබාන් සටන්කාමීන් තුළ ආවේගයක් ඇතිවී තිබෙන බවත් කන්දහාර ප්‍රදේශයේ ආසන්න ප්‍රහාර මාලාවෙන් පැහැදිලි වන්නේ එය බවත් ඔහු කියා තිබිණි. පෙට්‍රාස් කුමක් කීවද මේ අදහස්වල තේරුම අමෙරිකානු හෝ NATO හමුදා ක්‍රියාකාරකම්වල අඩුවීමක් බින්ලාඩන් මරා දැමීම නිසා සිදුනොවන බවයි.අනෙක් අතට ත්‍රස්තවාදියා අවසන් කළ පමණින් ත්‍රස්තවාදය අවසන් වන්නේ ද නැත. ත්‍රස්තවාදය පරාජය කිරීමේදී ත්‍රස්තවාදියා නැති කිරීම වැදගත් වූවද ත්‍රස්තවාදයට තුඩුදුන් හේතුන් විනාශ කිරීම අවශ්‍යමය. ත්‍රස්තවාදයට එරෙහිව සටන්කරන බව පවසමින් තවත් තැනෙකදී ත්‍රස්තවාදය පෝෂණය කරන බලවත් ජාතීන්ට ත්‍රස්තවාදය අවසන් කිරීමේ සැබෑ වුවමනාවක් නැති බව නම් ඉතාමත් පැහැදිලි කාරණයකි.කාලයක් සෝවියට් දේශයට බින්ලාඩන්ලාට අවිදුන් අමෙරිකාව දැන් ලිබියාවේ ගඩාෆිට එරෙහිව ලිබියානු කැරැළිකරුවන්ට අවි ලබාදෙමින් සිටී. සෙසු බටහිර රටවල්ද කරමින් සිටින්නේ එයයි. ශ්‍රී ලංකාව ත්‍රස්තවාදියා පමණක් නොව ත්‍රස්තවාදයද පරාජය කිරීම ගැන බලවත් ජාතීන්ට රිදී ඇත්තේද ත්‍රස්තවාදය ගැන ඔවුන්ට ඇති මේ දෙබිඩි කියැවීම නිසයි.පශ්චාත් බින්ලාඩන් යුගයේදී ජාත්‍යන්තර ත්‍රස්තවාද පරාජය කිරීම සඳහා කවර බලවතකුට හෝ සැබෑ වුවමනාවක් තිබේ නම් ත්‍රස්තවාදය පිළිබඳ නිවැරැදි කියැවීමකටද ඔවුන් යා යුතුය. එහෙත් තවමත් ප්‍රදර්ශනය වෙමින් ඇත්තේ ගෝලීය බලහත්කාරය පමණි. වඩා යහපත් ලෝකයක් සඳහා නම් ත්‍රස්තවාදය සේම ලෝක බලහත්කාරයද පරාජය කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105211</link>
    <topic>කොටි ජාත්‍යන්තර ජාල ප්‍රධානීසිවපරන් ඔස්ලෝහිදී අල්ලයි</topic>
    <author>මහින්ද අලුත්ගෙදර</author>
    <content>එල්ටීටීඊ සංවිධානයේ ජාත්‍යන්තර සම්බන්ධතා ජාලයේ ප්‍රධානී මෙන්ම එල්.ටී.ටී.ඊ සංවිධානයේ නෝර්වීජියානු නායක ලෙස කටයුතු කළ පෙරිම්පනායගම් සිවපරන් හෙවත් නෙදියවන් නැමැත්තා නෝර්වේ, ඔස්ලෝහිදී අත්අඩංගුවට ගෙන තිබේ.නෙදර්ලන්ත පොලිසිය මඟින් මේ ත්‍රස්තවාදි නායකයා අත්අඩංගුවට ගෙන ඇත. පසුව එම පුද්ගලයා ඔස්ලෝහි අධිකරණයක් වෙත ඉදිරිපත් කර තිබෙන බවද වාර්තා වෙයි.එම පුද්ගලයාගෙන් ප්‍රශ්න කිරීම සඳහා විනිසුරුවරයකුගෙන් හා නීතීඥයන් පස් දෙනෙකුගෙන් සමන්විත කණ්ඩායමක් ඉදිරිපත් වී තිබෙන අතර දින දෙකක් පුරා ප්‍රශ්න කිරීම් සිදුකරන බවද තානාපති ආරංචි මාර්ග පවසයි.එල්.ටී.ටී.ඊ සංවිධානය වෙත අරමුදල් එක්රැස් කිරීමේ චෝදනාව මත මේ ත්‍රස්තවාදී නායකයා අත් අඩංගුවට ගෙන මොහු රඳවා තබා ගැනීමේ නියෝග මත වැඩිදුරටත් ප්‍රශ්න කිරීම් කරගෙන යන බවද වාර්තා වෙයි.නෙදර්ලන්ත පොලිසියේ ද සහාය ඇතිව නෝවේජියානු පොලිසිය මොහු අත්අඩංගුවට ගෙන ඇත.නෝර්වේ රාජ්‍යයේ එල්.ටී.ටී.ඊ ක්‍රියාකාරීන්ට නිදහසේ ක්‍රියාත්මක වීමට ඉඩ ප්‍රස්ථා හිමිවී තිබීම හේතුවෙන් මෙලෙස අරමුදල් රැස් කිරීමට හැකියාව ලැබී තිබේ.ලෝකයේ රටවල් වැඩි ප්‍රමාණයක එල්.ටී.ටී.ඊ ය තහනම් කිරීම හේතුවෙන් එම සංවිධානයට මේ අයුරින් ක්‍රියාත්මක වීමට අවස්ථාව ලැබී නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105212</link>
    <topic>අධ්‍යාපන විද්‍යා පීඨඩිප්ලෝමාධාරීන්ට ගුරු පත්වීම්</topic>
    <author/>
    <content>ජාතික අධ්‍යාපන විද්‍යා පීඨ ඩිප්ලෝමාධාරීන්ට ලබන අඟහරුවාදා (24) ගුරු පත්වීම් පිරිනැමේ.ජනාධිපති මහින්ද රාජපක්ෂ මහතා අතින් අරලියගහ මන්දිරයේ දී එදින පෙරවරු 10.00ට පැවැත්වෙන ජාතික උත්සවයේ දී මෙම ගුරු පත්වීම් ලබාදෙන බව අධ්‍යාපන අමාත්‍යාංශය කියයි.පත්වීම් සඳහා සුදුසුකම් ලැබූවන් සියලු දෙනාටම උත්සවයට පැමිණෙන ලෙස දැනටමත් දැනුම් දී ඇතැයි අධ්‍යාපන අමාත්‍යාංශය පවසයි. සම්මුඛ පරීක්ෂණයට සහභාගි වූ සියලුදෙනා එදින උදේ 8.00 වනවිට ලබාදී ඇති උපදෙස් පරිදි කොළඹ ගංගාරාම වැව පාරේ බිෂොප් විද්‍යාල හන්දිය දෙසින් අරලියගහ මැදුරේ පිවිසුම් දොරටුව අසළට පැමිණෙන ලෙසත් අමාත්‍යාංශය පත්වීම් ලාභීන්ට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105213</link>
    <topic>ටීඑම්වීපී-සන්ධානය අතරමිත්‍රශීලි එකඟතාවක්</topic>
    <author>සුභාෂිනි සේනානායක</author>
    <content>නැගෙනහිර ප්‍රධාන අමාත්‍ය සිවනේසතුරෙයි චන්ද්‍රකාන්ත් මහතාගේ පක්ෂය එක්සත් ජනතා නිදහස් සන්ධානයේ හවුල්කාර පක්ෂයක් ලෙස සලකා මිත්‍රශීලිව කටයුතු කරන ලෙස ජනාධිපති මහින්ද රාජපක්ෂ මහතා පොලිස්පතිට දැනුම් දී තිබේ. පරීක්ෂා කිරීම් කටයුතු වලදී ප්‍රධාන අමාත්‍යවරයාගේ තනතුරට හානි නොවන ලෙස කටයුතු කරන ලෙසටද ජනාධිපතිතුමා උපදෙස් දී තිබේ.නැගෙනහිර පළාත් ප්‍රධාන අමාත්‍යවරයා ඇතුලු ටී.එම්.වී.පී. පක්ෂයේ නියෝජිතයන් සමඟ අරලියගහ මන්දිරයේදී පැවති රැස්වීමකදී ජනාධිපතිවරයා මේ උපදෙස් දී තිබේ.නැගෙනහිර පළාතේ සාමය ආරක්ෂා කිරීම සියලු දෙනාගේ වගකීමයි. පොලිසියට නීත්‍යානුකූලව කටයුතු කිරීමට සියලු දෙනාගේ සහය ලබාදිය යුතු බව ජනාධිපතිතුමා මෙහිදී අවධාරණය කළේ ය.සැකපිට අත්අඩංගුවට ගෙන සිටින පළාත් සභා මන්ත්‍රී ඇතුලු සෙසු අය සම්බන්ධයෙන් පරීක්ෂණ කඩිනමින් සිදුකරන බව පොලිස්පති අචාර්ය මහින්ද බාලසූරිය මහතා මෙහිදී කියා සිටියේ ය.අත්අඩංගුවට ගැනීම් සහ සෝදිසි කිරීම් වලදී නීත්‍යානුකූලව කටයුතු කරන ලෙසට මෙහිදී ජනාධිපතිතුමා පොලිස්පතිවරයාට උපදෙස් දී තිබේ.මින් ඉදිරියට මෙවැනි සිද්ධීන් ඇති නොවීමට කටයුතු කිරීම සඳහා සම්බන්ධීකරණ වැඩපිළිවෙළක් සකස් කරන ලෙසත් පසුගියදා ඇතිවූ සිද්ධීන් පිළිබඳ වාර්තාවක් ලබා දෙන ලෙස ජනාධිපති පොලිස්පතිවරයාට උපදෙස් දුන් බව එක්සත් ජනතා නිදහස් පක්ෂයේ මහ ලේකම් සුසිල් ප්‍රේමජයන්ත මහතා පවසයි.  නැගෙනහිර පළාත් සභා සහ පළාත් පාලන ආයතනවල කටයුතු කිරීමේදී එක්සත් ජනතා නිදහස් සන්ධානයක් ලෙස සුහදව කටයුතු කිරීමට තීරණය වූ බවද මහලේකම්වරයා පැවසීය.ආර්ථික සංවර්ධන ඇමැති බැසිල් රාජපක්ෂ, මධ්‍යම පළාත් ප්‍රධාන අමාත්‍ය සරත් ඒකනායක, ජනාධිපති ලේකම් ලලිත් වීරතුංග , පොලිස්පති ආචාර්ය මහින්ද බාලසූරිය යන මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105214</link>
    <topic>ශ්‍රී ලංකා-ඉන්දීයනාවික සේවා ගිවිසුමක්</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකාව සහ ඉන්දියාව අතර නාවික සේවා සැපයීම සඳහා ව්‍යාපාරික සහයෝගීතා ගිවිසුමක් ඊයේ (20) අස්සන් කරන ලදී.ලංකා නැව් සංස්ථාව සහ ඉන්දියාවේ මාර්ග සමාගම සමඟ මේ ගිවිසුමට වරාය හා මහාමාර්ග අමාත්‍යාංශයේ දී අස්සන් තැබිණ.ශ්‍රී ලංකාවේ වරායන්, ඉන්දියාව සහ ඉන්දියානු උපමහද්වීපයේ අනෙකුත් රටවල වරාය යා කරමින් නාවික සේවා පුළුල් කිරීම මෙහි අරමුණ වේ. මේ ගිවිසුම යටතේ ක්‍රියාත්මක කෙරෙන ප්‍රථම සේවාව වශයෙන් ලබන මාසයේ දී කොළඹ, කරෙයික්කාල්, විසාකාපට්නම් සහ විට්ටගන් යන වරායන් සම්බන්ධ කරමින් බහලුම් 800 ක පමණ ධාරිතාවෙන් යුත් බහලුම් නෞකාවක් යාත්‍රා කිරීමට නියමිතය.ඊට අමතරව සතියකට වරක් මේ සේවාව ක්‍රියාත්මක වේ. හම්බන්තොට වරාය ද මේ සේවාව සඳහා යොදා ගැනීමට යෝජිතය.ගුවන් හා නාවික තොටුපළවල හිමිකාරීත්වය දරන, මෙහෙයුම් කටයුතුවල ද නියුතු, වාර්ෂිකව අමරිකානු ඩොලර් මිලියන 246 ක ආදායමක් උපයනු ලබන මාර්ග් සමාගම ප්‍රකට හා ස්ථාවර ඉන්දියානු සමාගමකි.මෙම සමාගම විසින් ජාත්‍යන්තර නාවික සේවාවන් වර්ධනය කිරීම සඳහා සැලසුම් සකස් කර ඇති අතර ඒ සඳහා සුදුසුම පාර්ශවය ලෙස ඔවුන් විසින් ලංකා නැව් සංස්ථාව තෝරා ගෙන ඇත.මහින්ද චින්තනය අනුව ශ්‍රී ලංකාව ආසියාවේ නාවික කේන්ද්‍රස්ථානයක් බවට පත් කිරීමේ අරමුණ සාක්ෂාත් කරමින් යන ගමනේ මෙය සන්ධිස්ථානයක් වන බව, මේ අවස්ථාවට එක් වූ වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා පැවසීය.මේ අවස්ථාවට මාර්ග් සමාගමේ එම්. සිවරාමන්, වරාය හා මාර්ග අමාත්‍යාංශයේ ජනාධිපතිතුමාගේ පෞද්ගලික ලේකම් චන්ද්‍රා රාජපක්‍ෂ, වෙළෙඳ නැව් අංශයේ අධ්‍යක්‍ෂ ජනරාල් ශාන්ත වීරකෝන් ඇතුළු උසස් නිලධාරීහු පිරිසක් එක් වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105215</link>
    <topic>මඩු දේවස්ථානය අවටදැව විනාශය බොරුවක්</topic>
    <author/>
    <content>මඩු දේවස්ථානය අවට ප්‍රදේශයේ ඉඩම් අක්කර 400 ක දැව ජාවාරමක් සම්බන්ධයෙන් සති අන්ත පුවත්පතක පළ වූ ප්‍රවෘත්තිය ගොවිජන සේවා හා වනජීවි අමාත්‍ය එස්. එම්. චන්ද්‍රසේන මහතා ප්‍රතික්ෂේප කරයි.කොටි ත්‍රස්තවාදය පරාජය කිරීමට පෙර එල්.ටී.ටී.ඊය විසින් මඩු පුදබිම අවට සිදු කළ වන විනාශය නතර කොට අපරාධකරුවන් නීතියේ රැහැනට ගැනීමට පියවර ගත් බවද අමාත්‍යවරයා කියයි. ජනාධිපතිතුමාගේ උපදෙස් පරිදි මඩු පුදබිම අවට ප්‍රදේශ ආරක්‍ෂාවට විශේෂ වැඩපිළිවෙළක් යෙදූ බවද චන්ද්‍රසේන මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105216</link>
    <topic>ශ්‍රී දළදා ජාත්‍යන්තර කෞතුකාගාරයජනපති අතින් විවෘත වෙයි</topic>
    <author>ධනුෂ්ක ගොඩකුඹුර</author>
    <content>ලෝක බුදුසමය පිළිබඳ ශ්‍රී දළදා ජාත්‍යන්තර කෞතුකාගාරය ජනාධිපති මහින්ද රාජපක්ෂ මහතාගේ සුරතින් ඊයේ (20) විවෘත කෙරිණ. බුදු සමය පිළිබඳ ලොව ප්‍රථම ජාත්‍යන්තර කෞතුකාගාරය වශයෙන් මෙය ඉතිහාසයට එක් වේ.මහනුවර යාබද පැරැණි අධිකරණ සංකීර්ණය පිහිටා තිබූ ගොඩනැඟිල්ලේ ඉදිකර ඇති මේ කෞතුකාගාරය ලෝකයේ බෞද්ධ රටවල් 17 ක බුදුසමය හා සම්බන්ධ ප්‍රදර්ශන කුටි දක්නට ලැබේ. ලෝක බුදුසමය පිළිබඳ ජාත්‍යන්තර කෞතුකාගාරයක් ශ්‍රී ලංකාවේ ඉදිකළ යුතු බවට ප්‍රථමයෙන් යෝජනා කර ඇත්තේ මහාචාර්ය සෙනරත් පරණවිතාන මහතා විසිනි.මෙරට ප්‍රථම ජනාධිපති ශ්‍රීමත් විලියම් ගොපල්ලව මහතා 1973 වසරේ දී මේ යෝජනාව කෙරෙහි රජයේ අවධානය යොමු කළේය.එතැන් පටන් දීර්ඝ කාලයක් තිස්සේ යට යමින් තිබූ මේ යෝජනාව ක්‍රියාත්මක වුණේ ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම මතය.කෞතුකාගාරය ස්ථාපිත කර ඇති ඉපැරැණි ගොඩනැඟිල්ල ඉදි කර ඇත්තේ බ්‍රිතාන්‍ය ආණ්ඩුකාරවරයකු වන ශ්‍රීමත් ජේම්ස් ලොංග්ඩන් විසින් 1880 දීය. මේ ගොඩනැඟිල්ල ලෝක උරුමයකි.මේ ගොඩනැඟිල්ලේ පිහිටා තිබූ අධිකරණ සංකීර්ණය සුදුසු ස්ථානයකට ගෙන යාමෙන් පසු ජනාධිපතිතුමන්ගේ උපදෙස් මත ශ්‍රී දළදා මාලිගයේ දියවඩන නිළමේ තැන්පත් ප්‍රදීප් නිලංග දෑල මහතා විසින් කෞතුකාගාරය ඉදිකිරීමේ මූලික කටයුතු ඇරඹීය.ජ්‍යෙෂ්ඨ පුරාවිද්‍යාඥ මහාචාර්ය ලීලානන්ද ප්‍රේමතිලක මහතා ප්‍රමුඛ විශේෂඥයන් විසින් කෞතුකාගාරයේ සැලසුම හා සංවිධාන කටයුතු කර තිබේ.ශ්‍රී ලංකාව, ඉන්දියාව, බංගලිදේශය, නේපාලය, පකිස්ථානය, ඇෆ්ගනිස්ථානය, චීනය, කොරියාව, ජපානය, මියන්මාරය, තායිලන්තය, කාම්බෝජය, ලාඕසය, වියට්නාමය, ඉන්දුනීසියාව හා මැලේසියාව යන රටවල ප්‍රදර්ශන කුටි මෙහි ඇත.කෞතුකාගාරය විවෘත කළ ජනාධිපතිතුමා එහි ඇති සියලු ප්‍රදර්ශන කුටි නැරඹීමට එක්විය. අස්ගිරි පාර්ශවයේ මහානායක උඩුගම ශ්‍රී බුද්ධරක්ඛිත නාහිමියන්ද, ජනාධිපතිතුමන් සමඟ සියලු කුටි නැරැඹීමට එක් වීම සුවිශේෂ සිද්ධියකි. ප්‍රදර්ශන කුටි නැරැඹීමට ආ ජනාධිපතිතුමන් පිළිගන්නා ලද්දේ ඒ ඒ රටවල ශ්‍රී ලංකා තානාපතිවරුන් විසිනි.කෞතුකාගාරය ඉදිකිරීමට දායක වූ තානාපතිවරුන් ඇතුළු සියලු දෙනාට ජනාධිපතිතුමන්ගේ අතින් සමරු තිළිණ ප්‍රදානය කෙරිණි. සුනිල් කොස්තා මහතා විසින් ශ්‍රී දළදා මාලිගය සම්බන්ධයෙන් රචනා කළ ග්‍රන්ථයක් ජනාධිපතිතුමන්ට පිළිගැන්විණ.මල්වතු පාර්ශවයේ අනුනායක නියංගොඩ විජිතසිරි අනු නාහිමියන් ප්‍රමුඛ මහා සංඝරත්නයත්, ඇමැතිවරුන් වන දිනේෂ් ගුණවර්ධන, කෙහෙළිය රඹුක්වැල්ල, මහින්දානන්ද අලුත්ගමගේ, මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක මහත්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105217</link>
    <topic>ඇමැති ජී. එල්.චීනයේ සංචාරයක</topic>
    <author>මහින්ද අලුත්ගෙදර</author>
    <content>විදේශ කටයුතු ඇමති මහාචාර්ය ජී.එල්. පීරිස් මහතා ලබන 23 හා 24 දිනයන්හිදී චීනයේ නිල සංචාරයක නිරත වීමට නියමිතය.චීන විදේශ කටයුතු ඇමති යන්ග් ජිඑචිගේ ආරාධනයකට අනුව ජී.එල්. පීරිස් මහතා චීනය බලා පිටත්ව යාමට නියමිතය.එම සංචාරයේදී චීන විදේශ ඇමතිවරයාට අමතරව එරට රජයේ ප්‍රධානීන් පිරිසක් සමඟ සාකච්ඡා කිරීමට බලාපොරොත්තුවන බව විදේශ කටයුතු අමාත්‍යාංශය පවසයි.ශ්‍රී ලංකාව සම්බන්ධයෙන් වැදගත්වන කරුණු රැසක් කෙරෙහි මෙහිදී අවධානය යොමු කෙරේ. ඊට අමතරව මතභේදාත්මක දරුස්මාන් වාර්තාව පිළිබඳවද වැඩි අවධානයක් යොමුකරන බවද අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105218</link>
    <topic>වැලිකඩ රැඳවියන්ගේ උපවාසයපදනමකින් තොරයි</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ රැඳවියන් පෙරේදා (19) සිට අරඹා ඇති උපවාසය කිසිදු පදනමකින් තොර අසාධාරණ උපවාසයක් යැයි බන්ධනාගාර කොමසාරිස් ජනරාල්, මේජර් ජනරාල් වී. ආර්. සිල්වා මහතා ‘දිනමිණ’ට කීය.රටේ ක්‍රියාත්මක වන නීතියක් තිබෙන බවත් එයට පටහැනිව සිතු සිතූ අවස්ථාවන්හි නීති රීති වෙනස් කිරීමට බන්ධනාගාර දෙපාර්තමේන්තුවට බලයක් නොමැති බවත් බන්ධනාගාර කොමසාරිස් ජනරාල්වරයා පැවැසීය.මේ සංශෝධන සිදු කළ හැකි ද යන්න පිළිබඳව වාර්තාවක් සැපයීම සඳහා පුනරුත්ථාපන හා බන්ධනාගාර ප්‍රතිසංස්කරණ හිටපු ඇමැති, ඩිව් ගුණසේකර මහතා, විශ්‍රාමලත් මහාධිකරණ විනිසුරුවරයකු ඇතුළු ත්‍රිපුද්ගල කමිටුවක් පත් කළ අතර මේ වන විට එම වාර්තාව ලැබී ඇති බවත් එම වාර්තාව අධ්‍යයනය කළද තම දෙපාර්තමේන්තුවට හෝ පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයට එම සංශෝධන සිදු කළ නොහැකි බවද කොමසාරිස් ජනරාල්වරයා කීය.මේ වාර්තා අධ්‍යයනය කර දැනටමත් එම නිරීක්‍ෂණ අධිකරණ ඇමැතිවරයාට ඉදිරිපත් කිරීමට කටයුතු යොදා ඇති බවත් අධිකරණ ඇමැතිවරයා එය ජනාධිපතිතුමන් වෙත ඉදිරිපත් කිරීමෙන් පසු මේ සංශෝධන පිළිබඳ යම් පියවරක් ගැනෙන බවත් ඒ මහතා පෙන්වා දෙයි.පොදු සමාව ඇතුළු සහන සලසන ලෙස රැඳවියන් පෙරේදා (19) සිට උපවාසයක් ඇරැඹුවද ඔවුන් වෙනුවෙන් මේ දඬුවම් ලිහිල් කිරීම, පොදු සමාව ලබාදීම ආදී කරුණු රැසක් ඉටු කිරීම සම්බන්ධයෙන් වූ ක්‍රියාදාමය වසර ගණනාවකට පෙර තම දෙපාර්තමේන්තුව ආරම්භ කර ඇති බවද මේජර් ජනරාල් වී. ආර්. සිල්වා මහතා කීය.මේ අතර පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා පැවැසුවේ වැලිකඩ බන්ධනාගාර රුඳවියන් ගෙනයන උපවාසයට විසඳුම් ලබාදීම සඳහා ඒ සම්බන්ධයෙන් කරුණු සොයා බැලීමට පත්කළ කමිටුවේ වාර්තා අධ්‍යයනයෙන් පසු සලකා බැලෙන බවද ඒ පිළිබඳව තමා හැකි උපරිම අයුරින් කටයුතු කරන බවද කීය.තම අමාත්‍යාංශයේ අතිරේක ලේකම්වරු දෙදෙනෙකු සහ බන්ධනාගාර කොමසාරිස් ජනරාල් වරයා මේ රැඳවියන් පිළිබඳ සාකච්ඡා පැවැත්වීම සිදුකළ නමුත් ඔවුන් ඉල්ලා සිටින පරිදි ලිඛිත පොරොන්දු තමනට ලබා දිය නොහැක්කේ අදාළ සංශෝධන පිළිබඳ තීරණ තම අමාත්‍යාංශයට ගත නොහැකි ඒවා නිසා බවද ඇමැතිවරයා පවසයි.මේ වනවිට මෙම බන්ධනාගාරයන් තුළ තත්ත්වය සන්සුන් බවද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n1105219</link>
    <topic>උපවාස කරන රැඳවියන්තිදෙනකුට අසාධ්‍යයි</topic>
    <author>බුද්ධිකා ඉඹුලාන</author>
    <content>මරණීය දණ්ඩනයට සහ ජීවිතාන්තය දක්වා සිරඳඩුවම් නියමූ රැඳවියන්ට සහන සලසන ලෙස ඉල්ලා, වැලිකඩ බන්ධනාගාරයේ උපවාසයේ නිරතව සිටින රැඳවියන්ගෙන් අසාධ්‍ය තත්ත්වයේ සිටින තිදෙනකුට බන්ධනාගාර රෝහලෙන් ප්‍රතිකාර ලබාදුන් බව එම උපවාසකරුවෝ පවසති. මේ වන විට වැලිකඩ බන්ධනාගාරයේ සිටින මරණීය දණ්ඩනයට නියමවූ රැඳවියන් 20 දෙනකු ද, කාන්තා අංශයේ රැඳවියන් 04 දෙනකු ද මහර බන්ධනාගාරයේ සිටින ජීවිතාන්තය දක්වා සිපිරිගෙට නියමවු රැඳවියන් 04 දෙනකුද මේ උපවාසයට එක්ව සිටිති.මරණීය දණ්ඩනයට නියම වූ, ජීවිතාන්තය දක්වා සිරදඬුවම් නියම වූ, මෙන්ම දඬුවම් විඳීන හා රිමාන්ඩ් භාරයේ සිටින රැඳවියන් 5000ක් පමණ මේ උපවාසයට ඊයේ (20) වන විට සහය පළකර තිබිණි.මේ රැඳවියන් පෙරේදා (19) සිට ආහාර වර්ජනයකට එක්වෙමින් වහල මත නැගී සිටින රැඳවියන්ට සහය පළ කරන අතර බන්ධනාගාර බලධාරීන් වරින්වර රැඳවියන් කණ්ඩායම සමඟ සාකච්ඡා පැවැත් වුවද ඒවා අසාර්ථක වූ බව රැඳවියෝ පැවැසූහ.පෙර පැවැති සිව් අවුරුදු සමාලෝචන ක්‍රියාපටිපාටිය ක්‍රියාත්මක කර රැඳවියන්ගේ දඬුවම් සඳහා සහසන සලන ලෙස කළ තම ඉල්ලීමට කිසිදු සතුටුදායක පිළිතුරක් බන්ධනාගාර කොමසාරිස් ජනරාල්වරයා ප්‍රමුඛ බලධාරීන් ලබා නොදුන් බවත්, අවම වශයෙන් ලබන සැප්තැම්බරයේ එළඹෙන සිරකරු දිනයට හෝ මේ පිළිබඳව සලකා බැලෙන පොරොන්දුවක් ලබා දෙන ලෙස කළ ඉල්ලීමට හෝ කිසිදු ප්‍රතිචාරයක් ඔවුන් නොදැක්වූ බවත් එම රැඳවියෝ කීහ.තමන්ට සහනදායි පිළිතුරක් බලධාරින්ගෙන් ලැබෙන තෙක් මේ උපවාසය අඛණ්ඩව පවත්වාගෙන යන බවද ඔවුහු පවසති.උපවාසය කළ රැඳවියන්ට බන්ධනාගාර රෝහලෙන් ප්‍රතිකාර ලබාදුන්නේ යැයි රැඳෙවියන් කියතත් තමන් එය ප්‍රතික්ෂේප කරන බව මේ පිළිබඳව දිනමිණ කළ විමසීමකදී බන්ධනාගාර කොමසාරිස් ජනරාල්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052110</link>
    <topic>අසැබි පුවත්පත් තොගයක්ඕල්කට් මාවතෙන් අත්අඩංගුවට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>ශ්‍රී ලාංකික සුරූපී තරුණියන්ගේ නිරුවත් හා අඩ නිරුවත් ඡායාරූප ඇතුළත් කර මුද්‍රණය කළ අසභ්‍ය පුවත්පත් සඟරා හා සී. ඩී. තැටි තොගයක් විකිණීම සඳහා පිටකොටුව ඕල්කොට් මාවතේ වෙළෙඳ සලක රහස් කාමරයක සඟවා තිබියදී පෙරේදා (19) සොයා ගත් බව පානදුර වලාන මධ්‍යම දූෂණ ඒකකය කියයි.පොලිස්පති මහින්ද බාලසූරිය මහතාට මහජනතාවගෙන් ලැබුණු තොරතුරු අනුව මාණ්ඩලික නියෝජ්‍ය පොලිස්පති මහේෂ් අමරදිවාකර මහත්වරුන්ගේ උපදෙස් මත පානදුර වලාන මධ්‍යම දූෂණ මර්දන ඒකකයේ අධ්‍යක්‍ෂක පොලිස් අධිකාරි පාලිත ප්‍රනාන්දු මහතාගේ හා එම ඒකකයේ ස්ථානාධිපති පොලිස් පරීක්‍ෂක දුමින්ද බාලසූරිය මහතාගේ අධීක්‍ෂණය යටතේ මේ වැටලීම සිදු කර ඇත. නිරුවත් ඡායාරූප අඩංගු සී. ඩී. තැටියක් රුපියල් සියයක මුදලක් ගෙවා මිලදී ගෙන එම පුද්ගලයා අත්අඩංගුවට ගෙන ප්‍රශ්න කිරීමේදී කාලයක් තිස්සේ පිටකොටුව සංඝරාජ මාවත, ඔබේසේකර පුර හා කොටුව ආදී ප්‍රදේශවලට අසභ්‍ය දර්ශන හා පින්තූර ඇතුළත් පුවත්පත් සඟරා හා සී. ඩී. තැටි බෙදා හැරි මේ ස්ථානය වැටලීමට හැකි වූ බව පොලිසිය කියයි.අත්අඩංගුවට ගත් සඟරා අතර විවිධ නම් සඳහන් පුවත්පත් එක්දහස් තුන්සිය හැටක් වන බව පොලිසිය කියයි.අත්අඩංගුවට ගත් සැකකරු කැලණිය ගෝනවල පදිංචි වයස අවුරුදු 35ක පුද්ගලයකු බව පොලිසිය කීය.සැකකරු අධිකරණයට ඉදිරිපත් කිරීම සඳහා පුවත්පත් සමඟ පිටකොටුව පොලිසියට බාර දුන් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052111</link>
    <topic>පුවත්පත් මණ්ඩලයෙන්මාධ්‍යවේදීන්ට දඬුවම් කර නෑ</topic>
    <author>භක්ති ධර්මපි‍්‍රය මෙන්ඩිස්</author>
    <content>කිසිදු අවස්ථාවක මාධ්‍යවේදීන්ට දඬුවම් ලබාදීමක් හෝ මාධ්‍යවේදීන් අධිකරණයකට ඉදිරිපත් කිරීමක් පුවත්පත් මණ්ඩලය සිදු කර නැතැයි පුවත්පත් මණ්ඩලයේ සභාපති නීතිඥ ඩබ්ලිව්. දයාරත්න මහතා පැවසීය.මාධ්‍යවේදීන්ට දඬුවම් කිරීම සඳහා පුවත්පත් මණ්ඩලය නැවත බලගන්වා ඇතැයි සඳහන් කරමින් පුවත්පත් කිහිපයකම ප්‍රවෘත්තියක් පළ කර ඇති බවත් ඒ සම්බන්ධයෙන් තම ආයතනය කනගාටුව ප්‍රකාශ කර අතර එම පුවත අසත්‍ය එකක් බවත් දයාරත්න මහතා සඳහන් කළේය. කොළඹ පිහිටි පුවත්පත් මණ්ඩලයේ දී ඊයේ (20) සවස පැවති ප්‍රවෘත්ති සාකච්ඡාවේ දී දයාරත්න මහතා මේ කරුණු අවධාරණය කළේය.එහිදී ඔහු මෙසේද කීය. පුවත්පත් මණ්ඩලයට එන පැමිණිලි අපි සාකච්ඡා කර එම දෙපාර්ශවයම සමථයකට පත් කරනවා. පුවත්පත්වල පළ කෙරෙන වැරැදි නිවරැදි කිරීම සඳහා අප ලොකු සේවාවක් සිදු කරනවා. පුවත්පත් නිදහස සුරැකීම අපි නිරන්තරයෙන් සිදු කරනවා. ජනමාධ්‍යවේදින්ගේ නිදහස රැකීමට අපි කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052123</link>
    <topic>රට කෑමට නීති පැනැවේ</topic>
    <author>සිතාරා සේනානි</author>
    <content>ආනයනික ආහාරද්‍රව්‍යවල ආයු කාලය එසේ ආනයනය කරනු ලබන අවස්ථාව වන විට සියයට හැට ඉක්මවා නොගිය තත්ත්වයක පැවතිය යුතු බවට සෞඛ්‍ය අමාත්‍යංශය නියෝගයක් නිකුත් කැර තිබේ.1980 අංක 26 දරන ආහාර පනතේ 32 වැනි වගන්තිය යටතේ මේ නව නියෝගය පැනවීමට එම අමාත්‍යාංශය පියවර ගෙන තිබේ. මේ නියෝගය ලබන අගෝස්තු පළමුවැනිදා සිට බලපැවැත්වෙන බව සෞඛ්‍ය අමාත්‍යංශයේ නිලධාරියෙක් දිනමිණට පැවැසිය. ආනයනික ආහාරයක ආයු කාලය එහි නිෂ්පාදකයා විසින් ප්‍රකාශ කරනු ලබන නිෂ්පාදිත දිනය හා කල් ඉකුත් වීමේ දිනය මත පදනම් වේ.මේ නිසා එම ආහාරද්‍රව්‍යයේ ආයු කාලය අවසන් වන විට ඒ බව පාරිභෝගිකයාට හඳුනාගත හැකි පරිදි කල් ඉකුත් වූ දිනය සඳහන් කර එකී දිනට පෙර පාවිච්චියට සුදුසු බව හෝ එම දිනට පෙර භාවිතා කරන්න යනුවෙන් හෝ සඳහන් කළ යුතු බවද සෞඛ්‍ය අමාත්‍යංශය පවසයි.ආනයනික ආහාරද්‍රව්‍ය පරිභෝජනය කරන පාරිභෝගිකයාට කාලය ඉකුත් වීමේ දිනය ආසන්නව ඇති ආහාර ලබා දීම මේ නව නියෝගය හේතුවෙන් වැළකී යනු ඇතැයි සෞඛ්‍ය අමාත්‍යංශය විශ්වාසය පළකරයි. සෞඛ්‍ය අමාත්‍යංශයේ ආහාර උපදේශන කමිටුෙවි අදහස් විමසීමෙන් අනතුරුව සෞඛ්‍ය ඇමැති මෛත්‍රීපාල සිරිසේන මහතා මේ නව නියෝගය ක්‍රියාත්මක කිරීමට තීරණය කැර ඇත.අලුත් පලතුරු, එළවළු හා ශුද්ධ නොකරන ලද අර්තාපල් සඳහා මෙකී විධිවිධානය බල නොපාන බවද සෞඛ්‍ය අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052112</link>
    <topic>ටෙලි නාට්‍ය නිළියකට මුහුදේ පීනාගෙන ඇවිත් කාමාතුර හිංසාවක් කළැයි තරුණයකු අත්අඩංගුවට</topic>
    <author>මාතර සංචාරක</author>
    <content>මාතර පොල්හේන මුහුදේ පසුගියදා දිය නාමින් සිටි ටෙලි නාට්‍ය නිළියකට කාමාතුර බලපෑමක් සිදුකිරීමේ සිද්ධියක් සම්බන්ධයෙන් පොලිසිය විසින් සැකකාර තරුණයකු අත්අඩංගුවට ගෙන ඇත. දිය යටින් පීනාගොස් පැමිණි තරුණයා රංගන ශිල්පිනියගේ උඩුකය පපු ප්‍රදේශය ස්පර්ශ කිරීමේ චෝදනාවක් මත මාතර පොලිසිය අදාළ සැකකාර තරුණයා අත්අඩංගුවට ගෙන ඇත. අත්අඩංගුවට ගත් තරුණයා 20 දා මාතර මහේස්ත්‍රාත් අධිකරණයට ඉදිරිපත් කිරීමට නියමිතය.ටෙලිනාට්‍ය ශිල්පිනිය ගාල්ලේ පිහිටි සිය ඥාතිවරියකගේ නිවසට පැමිණ ඔවුන් සමඟ කතරගම වන්දනාවේ යන අතරවාරයේ මාතර පොල්හේන මුහුදේ දිය නාමින් සිටියදී මේ කාමාතුර හිංසනයට මුහුණ පා ඇත.අත්අඩංගුවට ගත් සැකකාර තරුණයා ද මේ වේලාවේ ඔහුගේ මිතුරන් සමඟ දියනාමින් සිට තිබේ.සැකකාර තරුණයා මාතර තිහගොඩ පදිංචි අයෙකි.මාතර පොලිසියේ අපරාධ අංශයේ ස්ථානාධිපති පොලිස් පරීක්‍ෂක සංජීව මහතා ඇතුළු නිලධාරින් සැකකාර තරුණයා අත්අඩංගුවට ගෙන පරීක්ෂණ පැවැත් වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052113</link>
    <topic>සමාධි ප්‍රතිමා වහන්සේ ජනපති අතින් නිරාවරණය වෙයි</topic>
    <author>ධනුෂ්ක ගොඩකුඹුර මාතලේ සිට</author>
    <content>දෙදහස් හයසිය වැනි ශ්‍රී සම්බුද්ධත්ව ජයන්තිය සමරමින් මාතලේ ශී‍්‍ර විද්‍යානන්ද පිරිවෙන් භූමියේ ඉදි කළ සමාධි ප්‍රතිමා වහන්සේ ජනාධිපති මහින්ද රාජපක්ෂ මහතාගේ සුරතින් ඊයේ (20) නිරාවරණය කෙරිණි. ඉතිහාසයේ පටන්ම වීරත්වයෙන් හා ශ්‍රද්ධාවෙන් පිරුණු මාතලේ ජනතාවට උපහාර පුදනු පිණිස මාතලේ පුරවරයට සපැමිණි ජනාධිපතිවරයාව සැදැහැවත්හු සාධු නාද දෙමින් පිළිගත්හ.මාතලේ සමාධි බුද්ධ ප්‍රතිමා වහන්සේ ඉදිකිරීම සඳහා වැය කෙරුණු මුදල රුපියල් මිලියන දහයක් වන අතර එහි උස අඩි 35 කි.සමාධි ප්‍රතිමා වහන්සේ නිරාවරණය කළ ජනාධිපතිතුමා ඊට ප්‍රථමයෙන් මල් පූජා කර ආශිර්වාද ලබා ගත්තේය.මාතලේ ශී‍්‍ර විද්‍යානන්ද පිරිවෙන් විහාරාධිපති තිස්මඩ නන්දාරාම හිමියන්ට පිරිකර පූජා කළ ජනාධිපතිතුමා රජරට විශ්ව විද්‍යාලයේ ජ්‍යෙෂ්ඨ කථිකාචාර්ය ඔලගන්වත්තේ චන්ද්‍රසිරි නාහිමියන්ට සමාධි ප්‍රතිමා වහන්සේ නමක් පූජා කළේය.විහාරස්ථානයට එක්රැස් වූ සැදැහැවතුන් සමඟ සුහද කතා බහක නියැලීමටද ජනාධිපතිතුමා අමතක කළේ නැත.නියෝජ්‍ය ඇමැතිවරුන් වන රෝහණ දිසානායක,නන්දිමිත්‍ර ඒකනායක,මහ ඇමැති සරත් ඒකනායක මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052114</link>
    <topic>තමිල්නාඩු හිටපු මහ ඇමැති කරුණානිධිගේ දියණිය අත්අඩංගුවට</topic>
    <author>මහින්ද අලුත්ගෙදර</author>
    <content>ඉන්දියාවේ තමිල්නාඩු හිටපු මහ ඇමති එම්.කරුණානිධිගේ දියණිය වන මන්ත්‍රීනී එම්.කේ කනිමොලි රක්ෂිත බන්ධනාගාරගත කරන ලෙස නවදිල්ලි අධිකරණයක් මඟින් ඊයේ (20) නියෝග කර ඇත.මන්ත්‍රීවරියට අමතරව එරට රූපවාහිනී මාධ්‍ය ආයතනයක අධ්‍යක්ෂ ජනරාල්වරයෙකුද රක්ෂිත බන්ධනාගාරයට නියමවී ඇතැයි වාර්තා වෙයි.එසේ වුවද හෙට දිනයේ ද මෙම නඩු විභාගයේ විමර්ශන කටයුතු සඳහා මොවුන් අධිකරණයට ඉදිරිපත් කළ යුතු බව විනිසුරු ඕ.පී ෂයිනි විසින් විශේෂ මධ්‍යම විමර්ශන බියුරෝවට නියෝග කර ඇත.2 ජී විකාශන ක්‍රමය අඩු මුදලකට ලබාදීමෙන් අක්‍රමිකතාවක් සිදුකළ බවට චෝදනා කරමින් මොවුන් දෙදෙනාට එරෙහිව නඩු පවරා තිබෙන අතර අදාළ නඩුව කැඳවූ අවස්ථාවේදී විත්තියේ නීතිඥයින් විසින් එම්.කේ. කනිමොලි මේ සිදුවීමට සම්බන්ධ නැතැයි අධිකරණය හමුවේ සඳහන් කර තිබේ. එසේ වුවද මේ අක්‍රමිකතාවට හිටපු ප්‍රධාන ඇමැතිවරයාගේ දියණිය සම්බන්ධ වූ බවට මූලික පරීක්ෂණවලදී අනාවරණය වී ඇතැයි විශේෂ මධ්‍යම විමර්ශන බියුරෝව විසින් අධිකරණය හමුවේ පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052115</link>
    <topic>සක්විති යුවළට එරෙහිවමහාධිකරණයේ නඩු පැවරේ</topic>
    <author>සිරිසේන රාජපක්ෂ</author>
    <content>කෝටි එකසිය පහක (105) පමණ මහා පරිමාන මූල්‍ය වංචාවකට සම්බන්ධයි සැකකරන සක්විති යුවළට එරෙහිව මහාධිකරණයේ නඩු පැවරීමට අවශ්‍ය පියවර ගැනීමට බලාපොරොත්තු වන බව රහස් පොලිසිය නුගේගොඩ මහේස්ත්‍රාත් අධිකරණයට දැනුම් දුන්නේය.ඊට අදාළ මූලික පියවර වශයෙන් නීතිපතිවරයාගේ උපදෙස් ලබා ගැනීමට දැනට පියවරගෙන ඇතැයි ද රහස් පොලිසිය වැඩිදුරටත් අධිකරණයට දැන්වීය.වැඩි පොලී මුදලක් ගෙවීමේ පදනම මත ආයෝජිකයින් දෙදහස් දාහතර (2014) දෙනෙකුගෙන් කෝටි එකසිය පහක පමණ මුදලක් ලබාගෙන එම මුදල වංචා කළැයි සැකපිට අත්අඩංගුවට ගෙන රිමාන්ඩ් භාරයට පත් කර සිටින මෙම අඹුසැමි යුවළ ලබන 27 වෙනිදා දක්වා තවදුරටත් රිමාන්ඩ් භාරයේ තබන ලෙස නුගේගොඩ ප්‍රධාන මහේස්ත්‍රාත් හා දිසා විනිසුරු රෝහන අනුර කුමාර හේරත් මහතා පසුගියදා නියෝග කළේය.මෙසේ තවදුරටත් රිමාන්ඩ් භාරයට පත්කෙරුණේ අබේරත්න මුදියන්සේලාගේ චන්දන වීරකුමාර හෙවත් සක්විති රණසිංහ සහ ජේ. ජී. කුමාරි අනුරාදිනි යන අඹුසැමි යුවළයි. ආයෝජිකයිනට වැඩි පොලී මුදලක් ගෙවන බව පවසා මෙසේ ලබාගන්නා ලද මුදල් විවිධ බැංකු ගිණුම්වල තැන්පත් කර ඇතැයි රහස් පොලිස් පරීක්ෂණවලින් හෙළිවී තිබේ.තම මුදල් හෝ ඊට අදාළ පොලී මුදල් තැන්පත් කරුවන්ට ආපසු නොගෙවීම නිසා මෙම මහා පරිමාණ වංචාව හෙළිදරව් වීමෙන් අනතුරුව මෙම අඹුසැමි යුවළ පොලිස් ඇසට වැලිගසමින් දිවයිනේ විවිධ පළාත්වල සැඟවී සිටියදී පසුගිය වසරේදී පොලිස් අත්අඩංගුවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052116</link>
    <topic>දුම්රිය රියදුරු සහයක වර්ජනය අවසන්</topic>
    <author>ශීලා උඩුවර සහ සුභාෂිනි සේනානායක</author>
    <content>දුම්රිය රියදුරු සහායක සංගමය හා ප්‍රවාහන අමාත්‍යංශයේ ලේකම් ධම්මික පෙරේරා මහතා අතර ඊයේ (20) පැවති සාකච්ඡාවෙන් අනතුරුව දුම්රිය රියදුරු සහායක වර්ජනය අත්හිටුවීය.පසුගියදා දුම්රිය රියදුරු කාර්යභාර නිලධාරියකු රියදුරු සහායකට පහරදීමෙන් අනතුරුව ඇතිවු තත්ත්වයට හේතුවෙන් පලනාධිකාරිය දුම්රිය රියදුරු හා සහායකයගේ සේවා අත්හිටුවීමට විරෝධය පළ කරමින් දුම්රිය රියදුරු සහායකයින් පෙරේදා (19) සවස සිට වැඩ වර්ජනයක නිරත වූහ.දුම්රිය ප්‍රවාහන අමාත්‍යංශයේ ලේකම් ධම්මික පෙරේරා මහතා සමඟ දුම්රිය රියදුරු සහායකයන් පැවැත්වූ සාකච්ඡාවෙන් අනතුරුව සිද්ධියට සම්බන්ධ නිලධාරීන් දෙදෙනාගේ වැඩ තහනම ඉවත් කිරීම සහ ඇතිවූ එකඟතාවයන්ට අනුව වර්ජනය ඊයේ (20) සවස නවතා දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052117</link>
    <topic>‘මුහුදු මාර්ගය ඔස්සේ නීති විරෝධීව විදේශගත වීමට උත්සාහ කිරීමෙන් වළකින්න’</topic>
    <author>භක්ති ධර්මප්‍රිය මෙන්ඩිස්</author>
    <content>ඕස්ට්‍රේලියාව, ඉතාලිය ඇතුළු රටවලට මුහුදු මාර්ගවලින් නීති විරෝධී ලෙස ඇතුළුවීමට උත්සාහ නොකරන ලෙස නාවික හමුදාව ජනතාවගෙන් ඉල්ලීමක් කරයි.ජීවිතය අවදානමකට ලක්කරමින් මුදල් ජාවාරම්කරුවන්ට ලබාදෙමින් සිදු කරන මේ ක්‍රියාව නතර කිරීම සඳහා රටවල් රැසක්ම නීති දැඩිකර ඇතැයි නාවික හමුදාව පවසයි.නීති විරෝධී ලෙස මුහුදු මාර්ග වලින් ඕස්ට්‍රේලියාව වෙත සංක්‍රමණිකයන් පැමිණීම වළක්වාලීම සඳහා ඕස්ට්‍රේලියානු රජය මැලේසියාව සමඟ ඉකුත් සතියේ ගිවිසුමක් අස්්සන් කර තිබේ.ඕස්ට්‍රේලියාවට පැමිණෙන සංක්‍රමණිකයන් වැඩි වශයෙන් මැලේසියාවේ සිට පැමිණෙන බැවින් දෙරට අතර මේ ගිවිසුම අස්්සන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052118</link>
    <topic>වසරකට පෙර පොලිසියට වැලිගසා පලාගිය පුටුපාගල ශානක පොලිස් අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>කඩුවෙල ප්‍රදේශයේදී මීට වසරක පමණ කාලයකට ඉහත දී බන්ධනාගාර නිලධාරීන්ගෙන් මීදී පලා ගොස් සැඟවී සිටි ප්‍රධාන පෙළේ අපරාධකරුවකු වන පුටුපාගල “ශානක” නමැත්තා දොම්පේ පොලීසිය පෙරේදා (19) අත්අඩංගුවට ගෙන ඇත.අධිකරණය මගින් වෙනත් අපරාධ සම්බන්ධව වරෙන්තු හතක් ද නිකුත් කර තිබූ මොහු තවත් අපරාධ ගණනාවකට පොලිසියට අවශ්‍යව සිටි අයෙකි.දොම්පේ පොලිසිය මගින් මීට වසරකට පමණ ඉහත දී අත් බෝම්බයක් ළඟ ගබා ගැනීම සම්බන්ධව සැකපිට මොහු අත් අඩංගුවට ගෙන පූගොඩ මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කෙළේය. එහිදී එම අධිකරණ භූමියේ දී මොහු බන්ධනාගාර නිලධාරීන්ගෙන් මිදී පැන ගොස් තිබිණි.පුටුපාගල ප්‍රදේශයේ පදිංචි මදුරප්පෙරුම ආරච්චිගේ ශාන්ත මදුරප්පෙරුම නමැත්තා වන මොහු ඊයේ (20 වැනිදා) පූගොඩ මහේස්ත්‍රාත් අධිකරණයට ඉදිරිපත් කිරීමට කටයුතු කර තිබුණේය.දොම්පේ පොලිස් ස්ථානාධිපති පොලිස් පරීක්‍ෂක ප්‍රභාත් පරණවිතාන, පොලිස් පරීක්‍ෂක කල්‍යාණතුංග, සැරයන් අතුකෝරල හා සමන් යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052119</link>
    <topic>මව මරා සැඟවුණුපුතා අත්අඩංගුවට</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>වැරැල්ලගම නිවසක ඇති වූ ආරවුලකදී පොලු පහරක් දී සිය මව මරා දමා ප්‍රදේශයෙන් පලාගොස් සිටි සැකකාර පුතා ඊයේ (20) අලුයම කටුගස්තොට ප්‍රදේශයේ සැඟවී සිටියදී කටුගස්තොට පොලිසිය විසින් අත්අඩංගුවට ගෙන ඇත.සැකකරු ඊයේ (20) දහවල් මහනුවර අධිකරණයට ඉදිරිපත් කිරීමට නියමිතව සිටි බව කටුගස්තොට පොලිසියේ පො.ප. මංජුල හේරත් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052120</link>
    <topic>දරුවන්ගේ අත් පිළිස්සූපියා සහ ආච්චි ගැන පරීක්ෂණ</topic>
    <author>සොරණාතොට සමූහ සී. ගමගේ</author>
    <content>ඇල්ල නහවිලවත්තේ පදිංචි පියකු සහ මිත්තණියක විසින් පළමු වසරේ ඉගෙනුම ලබන සිඟිති දරුවන් දෙදෙනකුගේ අත් ගිනි පෙනෙල්ලකින් පුළුස්සා මුහුණට මිරිස් කුඩු දමා හිංසා කිරීමේ සිද්ධියක් වාර්තා වේ. බරපතල තුවාල ලැබූ සිඟිති දරුවන් දෙදෙනා දියතලාව රෝහලට ඇතුළු කරනු ලැබ සිටිති.සහල් මිලදී ගෙන ඒමට පියා දුන් මුදලින් සහල් මිලදී ගෙන ඉතිරි මුදලින් බනිස් කෑවයි කෝපයට පත්වී පියා විසින් මෙසේ සිය දරුවන් දෙදෙනාගේ අත් ගිනිපෙනෙල්ලකින් පු‍්‍රළුස්සා ඇතැයි ඇල්ල පොලිස් ස්ථනාධිපති පොලිස් පරීක්ෂක ඩී. එම්. පී. බණ්ඩාර මහතා කීවේය. ඉන් අනතුරුව මිත්තණිය දරුවන් දෙදෙනාගේ මුහුණුවලට මිරිස් කුඩු දමා ඇති බවද පොලිස් පරීක්ෂකවරයා සඳහන් කළේය.නහවිලවත්ත දෙමළ විදුහලේ ඉගෙනුම ලබන හය සහ හත් හැවිරිදි සිඟිති සිසුන් දෙදෙනකු මෙම සිද්ධියට මුහුණ පා සිටිති. මොවුන් අයියා මලෝ වෙති.සැකකාර පියා සහ මිත්තිණිය අත්අඩංගුවට ගැනීමට ඇල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052121</link>
    <topic>ගණේමුල්ලේදී තරුණයා යටකරපලාගිය සැකකරුවෙක් දැලේ</topic>
    <author>එච්. කේ. එස්. වික්‍රමනායක ගලහිටියාව සමුහ</author>
    <content>රාත්‍රි ආහාරය සඳහා කෑම පාර්සලයක් ගෙන ඒමට 19 වෙනි දින රාත්‍රි 9.30 පමණ යතුරු පැදියකින් ගණේමුල්ල නගරයට පැමිණි 21 හැවිරිදි තරුණයකු වෑන් රථයකට යටකර පලා යමින් සිටි සැකකරුවන් සිව්දෙනකු අත්අඩංගුවට ගැනීමට ගණේමුල්ල පොලීසියට හැකිවී ඇත.මේ අනතුරින් මියගොස් ඇත්තේ මාකිලංගමුව ග්‍රාමයේ පදිංචිව සිටි ජයලත් නදීෂ නිලුපුල් මධුසංඛ නැමති තරුණයෙකි.අත්අඩංගුවට ගත් සිව්දෙනාගෙන් එක් අයකු විදේශගතවීම පිණිස කටුනායක, ගුවන් තොටුපළ කරා යාමේදී මේ අනතුර සිදුවී ඇත. අනතුර සිදුවීමෙන් පසු වෑන් රථය මාකිලංගමුව විහාරස්ථානය අසල දමා පලාගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=n11052122</link>
    <topic>අල්ලස් ගනිද්දීපොලිස් පරීක්ෂක කොටු වෙයි</topic>
    <author>විජයානි එදිරිසිංහ</author>
    <content>රථවාහන බලපත්‍රවලට සම්බන්ධ වරදක් සිදු කළ පුද්ගලයෙකුට එරෙහිව නීති මඟින් කටයුතු නොකර සිටීම සඳහා රුපියල් 10000ක අල්ලසක් ඉල්ලා ලබා ගත් කොළඹ පොලිස් හදිසි ඇමතුම් ඒකකයේ පොලිස් පරීක්ෂක වරයකු අල්ලස් හෝ දූෂණ විමර්ශනය කිරීමේ කොමිෂම මඟින් අත්අඩංගුවට ගෙන තිබේ.පැමිණිලිකරු මාබිම හෙයියන්තුඩුව ප්‍රදේශයේ පදිංචි කරුවෙකි. ඔහු සිදු කළ රථවාහන බලපත්‍ර වරදට මෙසේ අල්ලසක් ඉල්ලා සිටින බව ඔහු විසින් පසුගිය (16) දා අල්ලස් කොමිෂමට පැමිණිලි කර තිබිණි.ඒ අනුව පෙරේදා (19) පස්වරුවේ මෙම මුදලින් අඩක් එනම් රුපියල් 5000 ක් ගන්නා අවස්ථාවේදීම සැකකරු අත්අඩංගුවට පත්විය. ඔහු ඊයේ (20) කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි. විශ්‍රාමික ශ්‍රේෂ්ඨාධිකරණ විනිසුරු ‘සභාපති’ ඩී.ජේ.ද එස් බාලපටබැඳි මහතාගේ අනුමැතිය යටතේ අධ්‍යක්ෂක ජනරාල් ලක්ෂ්මී ජයවර්ධන මහත්මියගේ උපදෙස් මත පොලිස් පරීක්ෂක ගුණවර්ධන මහතා මෙම වැටලීම සිදු කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105211</link>
    <topic>ඓතිහාසික මාළිගාතැන්න රක්‍ෂිතයඅනවසර පදිංචිකරුවන්ගේ ග්‍රහණයට</topic>
    <author>ඌව සමූහ - ඒ. එම්. ගුණපාල</author>
    <content>බිබිල කණුල්වෙල පිහිටි ඓතිහාසික භූමියක් වූ මාළිගාතැන්න පුරාවිද්‍යා රක්‍ෂිතය දැනට විනාශ මුඛය කරා ඇදෙමින් පවතී.ජනප්‍රවාදයේ සඳහන්වන පරිදි දුටුගැමුණු රජු සමයේ යුව රජ තනතුර දැරූ සද්ධාතිස්ස රජු දිගාමඩුල්ල අස්වැද්දීමේදී මෙම ස්ථානයේ මාළිගාවක් තනා පදිංචිව සිට ඇත.මාළිගාතැන්න රක්‍ෂිතය අක්කර හතරක් පමණ වන අතර ඒ වටා ඉදිකර තිබූ පස් බැම්ම තැනින් තැන කපා දමා තම නිවෙස්වලට යාමට පාරවල් තනාගෙන සිටී.ගම්මානයේ පදිංචි සිංහල, මුස්ලිම් ජන කොටස් දෙකම මේ ඉඩමෙන් කොටසක් ඔවුන්ගේ සුසාන භූමිය බවට පත්කරගෙන සිටී. එපමණක් නොව, අද ප්‍රදේශයේ ගවයන්ගේ ගවගාල වී ඇත්තේද මෙම රක්‍ෂිත භූමියයි.මේ පිළිබඳ අදහස් දැක්වූ බිබිල , දොඩම්ගොල්ල, ගංගාතිලක රජමහා විහාරයේ විහාරවාසී මුදියල ගුණරතන හිමි - රක්‍ෂිතේ ඇතුලෙ තමයි සද්ධාතිස්ස රජතුමාගේ මාළිගාව තිබිලා තියෙන්නේ. ගල් කණු ශිලා ලිපි එහෙම තාමත් තියෙනවා. සුසාන භූමියේ වළවල් හාරද්දි හම්බවුණ ගල් කණු හතරක් පහක් මේ පන්සලටත් ගෙනාවා. තව ටිකක් පොතුබන්ධන පන්සලටත් ගෙනිහින් තියෙනවා.රක්‍ෂිත ඉඩම පන්සලට බාර දෙන්න කියලා ඒ කාලෙ ඉඳලම ජනාධිපතිට, සංස්කෘතික ඇමැතිට ලියුම් දැම්මත් වැඩක් වුණේ නෑ. එතන පන්සලක්වත් හැදුවෙ නැත්නම් තව ටික කාලයක් යද්දි වටේ ඉන්න සිංහල , මුස්ලිම් මිනිස්සු කියයි ඒ ඉඩම එයාලගෙ කියලා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105212</link>
    <topic>නාච්චාදූව-අනුරාධපුර මාර්ගයේගමන දුෂ්කරයි</topic>
    <author>අම්ල ප්‍රභාත් වනසිංහ</author>
    <content>වසර අටක පමණ කාලයක සිට නාච්චාදූව - අනුරාධපුර ප්‍රධාන මාර්ගයේ කිසිදු ප්‍රතිසංස්කරණ කටයුත්තක් සිදු නොවීම නිසා මාර්ගයේ ගමනාගමනයට අපහසු පරිදි වළවල් හැරී අබලන්ව ඇති බව ජනතාව පවසති.නාච්චාදුව සිට ප්‍රදේශ රැසක ජනතාව තම දෛනික අවශ්‍යතා සඳහා අනුරාධපුරයට පැමිණෙති. එහෙයින් එම මාර්ගයේ ගමන් කරන ජනතාව දැඩි අපහසුවට පත්ව සිටිති.නාච්චාදූව - අනුරාධපුර මාර්ගයේ ශ්‍රාවස්තිපුර මංසන්ධිය දක්වා කිලෝමීටර් දොළහක් පමණ දුරක් පවතින අතර එම මාර්ගයේ ප්‍රදේශ රැසක විශාල වළවල් සෑදී ඇත. එසේම වැසි දිනයන්හි ජලය පිරිමෙන් ගමනා ගමනයට බාධා එල්ල වේ.මේ පිළිබඳ අදහස් දැක්වූ නාච්චාදූව, මඩවලගම ප්‍රදේශයේ පදිංචි සාගර දිල්රුක්‍ෂි මහතා - අප දෛනික අවශ්‍යතා සඳහා මෙන්ම රැකියා සඳහා අනුරාධපුර නගරයට යනවා. ප්‍රදේශ රැසක ජනතාවට අනුරාධපුරය දක්වා ගමන් කිරීමට තිබෙන ප්‍රධාන මාර්ගය මෙයයි. දැනට වසර 8කට පමණ පෙර තාර දමා තිබුණද මාර්ගයේ තැනින් තැන කැඩී විශාල වළවල් හෑරී තිබෙනවා.නාච්චාදුව , අතුරුවළල්ල ප්‍රදේශයේ පදිංචි අසංක මධුෂාන් මහතා - මාර්ගය අබලන් වීම නිසා බස්රථවලට පමණක් නොව පාපැදියකට ගමන් කිරීමට අපහසුයි. ඒ නිසා අනුරාධපුරයට යන්න විශාල වේලාවක් ගත වෙනවා. ප්‍රදේශ රැසක් හරහා ගමන් කරන මෙ මාර්ගය අබලන් වීමෙන් දහස් ගණන් ජනතාව දැඩි අපහසුතාවට පත්වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105213</link>
    <topic>ගලේවෙල ඇතැම් පෙහෙකම්හල්වැසීයෑමේ අවදානමක</topic>
    <author>ගලේවෙල මධ්‍යම සමූහ වී.ජී.ගුණතිලක</author>
    <content>ගලේවෙල ප්‍රා. ලේ. කොට්ඨාසයේ අත්කම් පේෂකර්ම මධ්‍යස්ථානවලට අවශ්‍ය නූල් වර්ග නියමිත පරිදි නොලැබීම නිසා ඒවායේ සේවිකාවෝ දැඩි දුෂ්කරතාවකට පත්වී සිටියි. එම සේවිකාවෝ ස්ථිර වැටුප් ලබන්නෝ නොවෙයි. ඔවුන්ට දීමනා ලැබෙන්නේ මහන්සියෙන් වියන රෙදි ප්‍රමාණය අනුවය. ඒ නිසා නූල් ලැබීම ප්‍රමාද වන අවස්ථාවලදී ඔවුන්ගේ ආදායම් මාර්ගද අහිමිවීම නොවැළැක්විය හැකිය.ඉන් පීඩාවට පත්වන්නේ ඔවුන්ගේ දරු පවුල්ය. මේ වනවිට එම කොට්ඨාසයේ වහකෝට්ටේ හා වැදබැද්ද යන අත්යන්ත්‍ර පේෂකර්ම මධ්‍යස්ථානවල සේවය කරන තිහක් පමණ සේවිකාවෝ උදාවී ඇති වාතාවරණය නිසා අසරණ වී සිටිති.මධ්‍යම පළාත් සභාවේ පේෂකර්ම දෙපාර්තමේන්තුව මේ පිළිබඳව සිය අවධානය යොමුකර එම මධ්‍යස්ථානවලට අවශ්‍ය නූල් වර්ග කඩිනමින් සපයා දී එම සේවිකාවන්ගේ රැකියා සුරක්ෂිත කරදීමට පියවර ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105214</link>
    <topic>මිල්ලනිය දාමිංගමුවනාථ දේවාලය ගරා වැටිලා</topic>
    <author>හල්තොට සමූහ විනීතා මානෙල් ගමගේ</author>
    <content>වසර 1500 ක පමණ ඓතිහාසික වටිනාකමක් ඇති මිල්ලනිය - දාමිංගමුව ශ්‍රී නාථ දේවාලය ගරාවැටෙමින් පවතී.කළුතර දිස්ත්‍රික්කයේ ඇති නාථ දේවාල කීපයෙන් එකක් වන මේ නාථ දේවාලය අක්කර 1/4 ක පමණ භූමියක රමණීය නා අරණක් මැද පිහිටා තිබේ.නාථ හා පත්තිනි දෙවිවරුන් මුල්කර පොල් අතු මඩුවක ඉදිකරන ලද මේ දේවාලයේ වර්තමාන ගොඩනැගිල්ල ඉදිකර වසර 150 ක් පමණ වන බව පැවසේ.කබොක් ගල් බැම්මක් මත ඉදිකළ ගොඩනැගිල්ලේ මේ වන විට වහල දිරාපත්ව තෙමෙන අතර දේවාලයේ ඇතුළත සිවිලිමද දිරාපත්ව තිබේ. දේවාලය ඉදිකෙරුණු අඩි 5 ක් පමණ උස කබොක් ගල් බැම්මද විනාශ වෙමින් පවතින අතර මේ දේවාලය ප්‍රතිසංස්කරණය කර ගැනීමට ඇති පහසුකම් අල්ප බව ඔවුහු පවසති.එච්.සෝමපාල කපු මහතා (අවු.58) :- අපේ පරම්පරාවෙ අය දිගටම මේ දේවාලෙ වැඩ කරනවා. කළුතර දිස්ත්‍රික්කයෙ ඇති නාථ දේවාල කීපයෙන් මහානුභාව සම්පන්න දේවාලයකි. මේ දේවාලයෙ නාගයෙක් ගැවසෙනවා. වත්මන් දේවාල භූමියෙ ගොඩනැගිල්ල විනාශ වෙන තැනට පත්වෙලා.නන්දන ලාල් පෙරේරා මහතා :- සුන්දර නා කැලයක් මැද පිහිටි දේවාලයකි. නාථ දේව ප්‍රතිමාවට පිටු පස කාමරයෙ සිවිලිමේ පැරැණි චිත්‍ර ඉතා වටිනාකමකින් යුක්තයි. ඒත් මේ වන විට සිවිලිම දිරාපත්ව චිත්‍ර විනාශ වෙමින් පවතිනවා. අපට මේ දේවාලෙ වැඩිදියුණු කර ගන්න මාර්ගයක් ඇත්තෙ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105215</link>
    <topic>මතුගම අගලවත්ත ඉබිගමන් බස් සේවා</topic>
    <author>මතුගම සංචාරක</author>
    <content>මතුගම සිට අගලවත්තට සැතපුම් තුනක දුරක් යාම සඳහා විනාඩි 20 - 30 අතර කාලයක් ගතවන බස් සේවා ඇති බව මගීහු පවසති. මේ බස්රථ ඉබිගමන් යෑම පිළිබඳව මාර්ගස්ථ ප්‍රවාහන අධිකාරිය කිසිඳු ක්‍රියාමාර්ගයන් නොගන්නේ ඇයිදැයි මගීහු විමසති.මාර්ගස්ථ ප්‍රවාහන අධිකාරියේ අවධානය යොමු කොට මේ ප්‍රදේශයේ මාර්ග රාශියක සිදුවන ඉබිගමන් සේවා අත්හිටුවීමට පියවර ගන්නැයි මගී ජනතාව ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105216</link>
    <topic>කෑගල්ල නගරයේකහ ඉරි මැකිලා</topic>
    <author>කෑගල්ල සමූහ පී.එම්.පී. පොල්වත්ත</author>
    <content>කෑගල්ල නගරයේ පාර මාරුවීමට ඇති ස්ථානවල කහ ඉර මැකී ඇති නිසා මගී ජනතාවට මෙන්ම රියැදුරන්ට ද නොයෙකුත් අපහසුතාවලට මුහුණ පෑමට සිදුවී තිබේ.කොළඹ - නුවර මාර්ගය වැටී ඇත්තේ කෑගල්ල නගරය මැදින්ය. දිනකට වාහන විශාල සංඛ්‍යාවක් ගමන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105217</link>
    <topic>කැස්බෑව පාසල් බසයේ ධාවනය අක්‍රමවත්</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව ශ්‍රීලංගම ඩිපෝව මගින් කොළඹ ඩී.එස්.සේනානායක විදුහලට සිසුන් ප්‍රවාහනය කිරීම සඳහා යොදවා ඇති පාසල් බස් රථය දැනට මාස හයක පමණ කාලයක සිට නියමිත වේලාවට ධාවනය නොවීම නිසා සිසුහු අසීරුවට පත්ව සිටිති.තවද මේ බස්රථයේ ප්‍රමාදය නිසා ගුරුවරුන්ද රාජකාරිමය වශයෙන් මහත් ගැටලුවලට මුහුණපාති.මීට වසරකට පෙර ඩී.එස්. සේනානායක විදුහලට සිසුන් ප්‍රවාහනය කිරීම සඳහා කැස්බෑ ඩිපෝවෙන් හොඳ බස්රථයක් හොඳ සේවක මහත්වරුන් දෙපළක් යොදවා තිබුණත් දැන් යොදවන්නේ ධාවනයෙන් ඉවත් කළ යුතුව ඇති බස්රථ සහ ඒ ඒ වේලාවන්හිදී සොයා ගන්නා සේවක මහත්වරුන් බවත් ඔව්හු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105218</link>
    <topic>මීගමුව දිසා මහ රෝහලේ විකිරණ ශිල්පී-ඖෂධවේදී හිඟයක්</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව දිසා මහ රෝහලේ ඇතැම් කාර්ය මණ්ඩලවල පවතින සේවක හිඟයක් නිසා රෝහලේ දෛනික කටයුතු පවත්වා ගෙන යාම දුෂ්කර වී ඇතැයි ජ්‍යෙෂ්ඨ වෛද්‍යවරු කියති.විකිරණ ශිල්පීන්ගේ හා ඖෂධ වේදීන්ගේ දැඩි හිඟයක් පවතින නිසා සායන වලට හා බාහිර රෝගී අංශවලට ප්‍රතිකාර ගැනීමට පැමිණෙන රෝගීන්ට නිසි ප්‍රතිකාර කර ගැනීමට නොහැකි තත්ත්වයක් උදාවී ඇතැයි එම වෛද්‍යවරු පෙන්වා දෙති.විකිරණ ශිල්පීන් හත්දෙනකුගේ සේවය අවශ්‍යව තිබියදී දැනට සිටින විකිරණ ශිල්පීන් හතර දෙනාට රෝහලට පැමිණෙන රෝගීන්ගේ අවශ්‍යතාවයන් ඉටුකිරීමට හැකියාවක් නැත. මීගමුව රෝහලට ප්‍රතිකාර ගැනීමට පැමිණෙන රෝගීන් අනුව ඖෂධ වේදීන් විස්සක් හෝ විසි දෙකක අවශ්‍යතාවක් ඇති බව පැවැසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r1105219</link>
    <topic>සීදූව රන් මාලය කැඩූසැකකරුවෝ තවම නිදැල්ලේ</topic>
    <author>සීදූව සමූහ – නිශ්ශංක පියරත්න</author>
    <content>සීදූව මැද්දගොඩ වයස අවුරුදු 11 ක් වයසැති දැරියකගේ ගෙල බැඳි රුපියල් 60,000 ක් පමණ වටිනා පවුම් එකහමාරක් පමණ වු රන් මාලය යතුරුපැදියකින් පැමිණි දෙදෙනකු කඩාගෙන පලාගොස් ඇත.දැරිය ගමනක් ගොස් නිවෙස බලා යමින් සිටියදී රන් මාලය කඩාගෙන ගොස් ඇත.සීදුව පොලිසිය මේ පිළිබඳව වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=r11052110</link>
    <topic>පුගොඩ ප්‍රසිද්ධ ස්ථානයකමත්පැන් බීවාට දඩ</topic>
    <author>මල්වාන සමූහ මහානාම විතානගේ</author>
    <content>ප්‍රසිද්ධ ස්ථානයක මත්පැන් පානය කිරීම සම්බන්ධව වරද පිළිගත් සිවු දෙනෙකුට රුපියල් දහස බැගින් රුපියල් හාර දහසක දඩ මුදලක් පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා නියම කෙළේ ය. පූගොඩ පොලිසියේ සැරයන් ජයතිස්ස මහතා (49281) පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105211</link>
    <topic>මාතලේ පාසල් මලල ක්‍රීඩාසූරතාව සා.තෝමස් විදුහලට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ අධ්‍යාපන කලාපීය අන්තර් විද්‍යාලයීය මලල ක්‍රීඩා උළෙලේදී මේ වසරේ සමස්ත බාලක සූරතාව ලකුණු 167 ක් ලැබූ සාන්ත තෝමස් ජාතික පාසලට සහ සමස්ත බාලිකා සූරතාවය ලකුණු 109 ක් ලැබූ ශ්‍රී සංඝමිත්තා බාලිකා ජාතික පාසලට හිමිවූහ. කලාප ක්‍රීඩා ආරම්භයේ සිටම අඛණ්ඩව මේ දක්වාම සමස්ත බාලක සහ බාලිකා මලල ක්‍රීඩා සූරතාවන් සාන්ත තෝමස් සහ ශ්‍රී සංඝමිත්තා බාලිකා විදුහල් විසින් හිමිකර ගැනීමද විශේෂත්වයෙකි.මෙවර සමස්ත බාලක මලල ක්‍රීඩා අනු සූරතාව ලකුණු 77 ක් ලබමින් කුරීවෙල මහින්ද රාජපක්ෂ නවෝද්‍යා පාසල විසින් ද සමස්ත බාලිකා මලල ක්‍රීඩා අනු සූරතාව ලකුණු 106 ක් ලබමින් ක්‍රිස්තුදේව ජාතික පාසල විසින්ද හිමිකර ගත්හ. මේ තරගාවලියේදී වසරේ දක්ෂතම මලල ක්‍රීඩකයා ලෙස මාතලේ ක්‍රිස්තුදේව ජාතික පාසලේ වයි.ජී.නදුල දර්ශන (17න් පහළ බාලක මීටර් 110 කඩුලු , තත් : 15.9) සහ දක්ෂතම මලල ක්‍රීඩිකාව ලෙස මාතලේ ක්‍රිස්තුදේව ජාතික පාසලේ පාරමී රඹුක්වැල්ල (17න් පහළ බාලිකා මීටර් 100,තත්.12.8) සම්මාන ලැබූහ.මෙහිදී සූරතාවන් හිමිකරගත් පාසල් මෙසේ යි.කනිෂ්ඨ බාලක සූරතාව - ක්‍රිස්තුදේව ජාතික පාසල (ලකුණු 21)අනු සූරතාව - සාන්ත තෝමස් ජාතික පාසල (ලකුණු 20)කනිෂ්ඨ බාලිකා සූරතාව - ක්‍රිස්තුදේව ජාතික පාසල (ලකුණු 38)අනු සූරතාව - වීර පරාක්‍රම ම.ම.වි. - යටවත්ත (ලකුණු 14)ජ්‍යෙෂ්ඨ බාලක සූරතාව - සාන්ත තෝමස් ජාතික පාසල (ලකුණු - 147)අනු සූරතාවය - මහින්ද රාජපක්ෂ නවෝද්‍යා පාසල (ලකුණු - 77)ජ්‍යෙෂ්ඨ බාලිකා සූරතාව - ශ්‍රී සංඝමිත්තා බාලිකා ජාතික පාසල (ලකුණු - 96)අනුසූරතාව - මහින්ද රාජපක්ෂ නවෝද්‍යා පාසල (ලකුණු -77)මේ තරගාවලියේ වයස් සීමා යටතේ දක්ෂතම ක්‍රීඩක ක්‍රීඩිකාවන් ලෙස සම්මාන ලැබුවෝ මෙසේ යි.11න් පහළ බාලක - පද්මනාදන් සංජීවන්(දුර පැනීම මීටර් 3.36 - පාක්‍ය.වී.11න් පහළ බාලිකා - චමෝදි දිල්රුක්ෂී) (මීටර් 100 තත්: 16.0 - වීර පරාක්‍රම ම.ම.වි. - යටවත්ත)13 න් පහළ බාලක - ඩී.එම්. පුංචිහේවා (දුර පැනීම, මීටර් 4.16 - සාන්ත තෝමස් ජා.පා.)13න් පහළ බාලිකා - සඳමාලී අප්සරා සඳනායක(මීටර් 100, තත්:14.5 - ක්‍රිස්තුදේව ජා.ප.)15 න් පහළ බාලක - කේ.ඩී.එස්.අරවින්ද (මීටර් 100 කඩුලු තත්: 18.9 - සාන්ත තෝමස් ජා.පා.)15 න් පහළ බාලිකා - දිල්රාදිතා මිස්කින් (මීටර් 200, තත්:29.6 - ක්‍රිස්තුදේව ජා.ප.)17න් පහළ බාලක - වයි.ජී.නදුල දර්ශන (මීටර් 110 කඩුලු, තත්: 15.9 - ක්‍රිස්තුදේව ජා.පා.)17න් පහළ බාලිකා - පාරමී රඹුක්වැල්ල (මීටර් 100 තත්: 12.8 - ක්‍රිස්තුදේව ජා.ප.)19න් පහළ බාලක - අයි.යූ.දන්දෙණිය (දුර පැනීම, මීටර් 5.89 - සාන්ත තෝමස් ජා.පා.)19 න් පහළ බාලිකා - ලිලානි උපේක්ෂා කලුධීර (මීටර් 100, තත්14.3 ශ්‍රී සංඝමිත්තා බා.ජා.පා.)21 න් පහළ බාලක - සී.ජී.එස්.ටී.සෙනවිරත්න (තුන් පිම්ම, මීටර් 13.76 - මහින්ද රාජපක්ෂ න.පා.)21 න් පහළ බාලිකා - පුෂ්පිකා දිල්රුක්ෂි විජේසිංහ (මීටර් 800 - වි.2 තත්: 25.3 - ක්‍රිස්තුදේව ජා.ප.).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s11052111</link>
    <topic>ශ්‍රී ලංකා පිලට අසීරු ඉලක්කයක්</topic>
    <author/>
    <content>සංචාරක ශ්‍රී ලංකා පිල හා එංගලන්ත ‘ඒ’ පිල අතර ඩර්බිහි පැවැත්වෙන සිව්දින ක්‍රිකට් තරගයේදී එංගලන්ත ‘ඒ’ පිලේ පන්දු යවන්නන් ඉදිරියේ ශ්‍රී ලංකා කණ්ඩායම ප්‍රබල පසුබෑමකට ලක්වෙමින් දෙවැනි දිනයේදී තරගය නතර කරනවිට ශ්‍රී ලංකා පිල සිය පළමු ඉනිම සඳහා ඕවර 63.4කදී සියලු දෙනා දැවී ලකුණු 266ක් ලබා සිටියේය.ආලෝකය මද වීම හේතුවෙන් විටින් විට තරගය නතර කළද ශ්‍රී ලංකා ඉනිම ආරම්භ කරමින් ආරම්භක පිතිකරු යුගලය වූ තරංග පරණවිතාන හා තිලකරත්න ඩිල්ෂාන් පිටියට පිවිසි අතර තරංග ලකුණු 26ක් ලබා සිටියදී කඩුල්ල මුවා කිරීමේ වරදට හසු කරගැනීමට ග්‍රැහැම් ඔනියන්ස් සමත්විය.දෙවැනි කඩුල්ල ලෙස ලකුණු 38ක් ලබා සිටි නායක තිලකරත්න ඩිල්ෂාන් ෂාහ්ෂාඩි ගේ පන්දුවකට හිල්ඩරත් අතට උඩපන්දුවක් ලබා දී දැවී ගියේය. මහේල ජයර්ධන එක ලකුණක් ලබා සිටියදී ඩැරන්බෙච්ගේ පන්දුවකට පටේල් අතට උඩ පන්දුවක් ලබා දී දැවී ගියේය.කුමාර් සංගක්කාර ලකුණු 15ක් ලබා සිටියදී ෂාහ්ෂාඩි ගේ පන්දුවකට බැරිස්ටර් අතට උඩ පන්දුවක් ලබා දී දැවි ගිය අතර දිනේෂ් චන්දිමාල් හා ප්‍රසන්න ජයවර්ධන ලකුණු නොලබාම හරවා යැවීමට ඩැරන්බෙච්ට හැකිවිය. තිලාන් සමරවීර ලකුණු 41ක් ලබා සිටියදී ග්‍රැහැම් ඔනියන්ස්ගේ පන්දුවකට බැරිස්ටර් අතට උඩ පන්දුවක් දී දැවි ගියේය.තිසර පෙරේරා ලකුණු 47ක් ලබා පටෙල් ගේ පන්දුවකට ග්‍රැහැම් ඔනියන්ස් අතට උඩ පන්දුවක් ලබා දී දැවී ගියේය. දිල්හාර ප්‍රනාන්දු ලකුණු 4ක් හා නුවන් ප්‍රදීප් ලකුණු නොලබාම දවා ගැනීමට ඩැරන්බෙච්ට හැකිවිය. සුරාජ් රන්දීව් නොදැවී ලකුණු 76ක් රැස් කළේය.සිය පළමු ඉනිම වෙනුවෙන් එංගලන්ත ‘ඒ’ පිල ඕවර 109කදී කඩුලු 8ක් දැවී ලකුණු 493ක් ලබා සිටියදී ශ්‍රී ලංකා කණ්ඩායමට පන්දුවට පහර දීමට අවස්ථාව ලබා දුන් අතර එංගලන්ත ඉනිම ප්‍රබල තත්ත්වකට ගෙන ඒමට ඔයින් මෝගන් හා සමිත් පටෙල් හවුල් විය. මෝගන් ලකුණු 193ක් හා පටෙල් ලකුණු 119ක් රැස් කළහ. ජේම්ස් ටේලර් ලකුණු 76ක් ද, ජේම්ස් හිල්ඩරත් ලකුණු 35ක් ද රැස් කළහ.පන්දු යැවීමේදී තිසර පෙරේරා හා දිල්හාර ප්‍රනාන්දු කඩුලු 2 බැගින් දවා ගත්හ.අද තරගයේ තෙවැනි දිනයයි.එංගලන්ත ‘ඒ’ පිල පළමු ඉනිම කඩුලු 8ක් දැවී (ඕවර 109) 493 - ඔයින් මෝගන් 193, සමිත් පටෙල් 119, ජේම්ස් ටේලර් 76, ජේම්ස් හිල්ඩරත් 35 (තිසර පෙරේරා 88/3, දිල්හාර ප්‍රනාන්දු 100/3)ශ්‍රී ලංකා පිල පළමු ඉනිම සියලු දෙනා දැවී (ඕවර 63.4) 266 - සුරාජ් රන්දීව් (නොදැවි) 76, තිසර පෙරේරා 47, තිලාන් සමරවීර 41, තිලකරත්න ඩිල්ෂාන් 38 (ඩැරන්බෙච් 44/5, ග්‍රැහැම් ඔනියන්ස් 65/2, ෂහ්ෂාඩ් 55/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105212</link>
    <topic>ශ්‍රී ලංකා-ජපාන ගැටුම අද</topic>
    <author>ෆවුස් මොහොමඩ්</author>
    <content>ආසියානු මහද්වීපයේ ප්‍රධානතම සාමාජික රටවල් 15 රගර් තරගාවලිය වන ඩ්ඉඕඛ් ආසියානු ෆයුනේෂන්ස් රගර් තරගාවලියේ ශ්‍රී ලංකාව හා ජපානය අතර තරගය අද (21) සී. ආර්. ඇන්ඩ් එෆ්. සී. පිටියේදී පැවැත්වේ.පසුගිය වසර තුන තුළදීම ආසියානු ෆයිව්නේෂන්ස් සූරයන් වූ ප්‍රබල ජපාන කණ්ඩායම මේ වසරේ පැවැත්වෙන ලෝක කුසලාන තරගාවලියට සුදුසුකම් ලැබූ එකම ආසියානු රටද වේ. මේ තරගාවලියේ සහභාගී වූ තරග තුනම ජයගනිමින් ප්‍රසාද ලකුණු 18ක් ලබා පෙරමුණේ සිටින්නේද ජපානයයි.ශ්‍රී ලංකාව තරග 3කින් තරග 2ක් පරාජය වූ අතර එක් තරගයක් ජයපැරදුමෙන් තොරව නිමාවට පත්කරමින් ප්‍රසාද ලකුණු 3ක් ලබා ලකුණු සටහනේ අවසන් ස්ථානයේ පසුවේ. එමෙන්ම මේ තරගාවලියේ මේ වනතුරු ජයග්‍රහණයක් අත්කර ගැනීමට අසමත්වූ එකම රටද ශ්‍රී ලංකාවය.තරගාවලිය ආරම්භ කරමින් සී. ආර්. ඇන්ඩ් එෆ්. සී. පිටියේදී එක්සත් අරාබි එමීර් රාජ්‍යය පිල සමග තරග වැදුණු ශ්‍රී ලංකාව ලකුණු 13- 13ක් ලෙස ජය පරාජයෙන් තොරව නිමා කරගත්තේය. අනතුරුව හොංකොං පිල සමග සී. ආර්. ඇන්ඩ් එෆ්. සී. පිටියේදී පැවැති තරගය 3 - 47ක් ලෙස පරාජයට පත්විය.ඉන්පසු කසකස්ථානය සමග පැවැති තරගය ලකුණු 18-34ක පරාජයක් විදගැනීමට ශ්‍රී ලංකාවට සිදුවිය. එම තීරණාත්මක තරගය පරාජය වීම හේතුවෙන් ලබන වසරේ ආසියානු රටවල් 5 සූරතාවලියට ක්‍රීඩා කිරීමට අවශ්‍ය සුදුසුකම් ද ශ්‍රී ලංකාවට අහිමි විය. මෙවර තරගාවලියේ සහභාගී වූ තරග තුනම ජයගැනීමට ප්‍රබල ජපානය සමත් විය. ඔවුන් හොංකොං පිල සමග පැවැති තරගය ලකුණු 22 - 45 ක් ලෙස ජයගත් අතර කසකස්ථානයට එරෙහිව ලකුණු 61 - 0 ක ජයක් හිමිකර ගත්තේය. එක්සත් අරාබි එමීර් රාජ්‍යය පිලට එරෙහිව ලකුණු 111 – 0 ක දැවැන්ත ජයක් අත්කර ගැනීමට ජපානය සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s11052112</link>
    <topic>ෂේන් වොට්සන් රාජස්ථාන් පිලට ජය ගෙනේ</topic>
    <author/>
    <content>රාජස්ථාන් රෝයල් පිලේ ෂේන් වොට්සන් පන්දුවෙන් මෙන්ම පිත්තෙන් පෑ දස්කම හේතුවෙන් ඊයේ (20) මුම්බායි ඉන්දියන් පිල කඩුලු 10කින් පැරදවීමට හැකිවිය.ලකුණු 134ක ඉලක්කයක් හඹා ගිය රාජස්ථාන් පිලේ ආරම්භක පිතිකරු යුගලය කිසිවකු නොදැවී ඕවර 13.1 කදී ජයග්‍රහණය අත් කරගත් අතර ෂේන් වොට්සන් දක්ෂ පිති හරඹයක නියැලෙමින් අගනා ලකුණු 89ක් රැස් කළේ පන්දු 47කට මුහුණ දී හතරේ පහර 9ක් හා හයේ පහර 6ක් සමගිනි.රාහුල් ඩ්‍රාවිඩ් පන්දු 32කට මුහුණ දී හතරේ පහර 6ක් සමගින් ලකුණු 43ක් රැස් කළේය. පළමුව පන්දුවට පහර දුන් මුම්බායි ඉන්දියන් පිල නියමිත ඕවර 20 තුළදි කඩුලු 5ක් දැවී ලකුණු 133ක් රැස් කළේය. රෝහිත් ෂර්මා ලකුණු 58ක් ද සචින් තෙන්ඩුල්කාර් ලකුණු 31ක් ද කිරොන් පොලාඩ් ලකුණු 20ක් ද රැස් කළහ. පන්දු යැවීමේදී ෂේන් වොට්සන් ලකුණු 19කට කඩුලු 3ක් බිඳ හෙලීය. තරගයේ වීරයා සම්මානය ෂේන් වොට්සන්ට හිමිවිය.මුම්බායි ඉන්දියන් පිල කඩුලු 5ක් දැවී (ඕවර 20) 133 - රෝහිත් ෂර්මා 58, සචින් තෙන්ඩුල්කාර් 31, කිරොන් පොලාඩ් 20 (ෂේන් වොට්සන් 19/3රාජස්ථාන් රෝයල් පිල කිසිවකු නොදැවී (ඕවර 13.1) 134 - ෂේන් වොට්සන් 89, රාහුල් ඩ්‍රාවිඩ් 43.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105213</link>
    <topic>සිමන්ස්ගේ ලෝක වාර්තාව ග්‍රැහැම් නේපියර් සම කරයි</topic>
    <author>ලන්ඩන් (ඒ. එෆ්. පී.)</author>
    <content>එසෙක්ස් පිලේ තුන් ඉරියව්වෙන්ම කැපී පෙනෙන ක්‍රීඩක ග්‍රැහැම් නේපියර්, පළමු පෙල ඉනිමකදී හයේ පහර 16ක ඇන්ඩෲ සිමන්ස්ගේ ලෝක වාර්තාව සමකොට තිබේ.නේපියර් මේ හපන්කම කර ඇත්තේ සරේ පිල සමග පැවති සිය කණ්ඩායමේ එංගලන්ත ප්‍රාන්ත සූරතා තරගයේදීය.ඔහුගේ මේ දස්කම, 1995 වසරේදී ග්ලැමර්ගන් පිලට එරෙහිව ග්ල්ස්ටර්ෂයර් පිල නියෝජනය කරමින් ඔස්ට්‍රේලියාවේ ඇන්ඩෲ සිමන්ස් දැක්වූ දස්කමට සමාන විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105214</link>
    <topic>ලොව වයස්ගතම බොක්සිං සූරයා වීමටබර්නාඩ් හොප්කින්ස් සැරසෙයි</topic>
    <author>මොන්ට්‍රියල් (ඒ. එෆ්. පී)</author>
    <content>බොක්සිං ඉතිහාසයේ වඩාත්ම වයස්ගත සූරයා බවට පත් වීමට බර්නාඩ් හොප්කින්ස් උත්සාහ කරයි. ඔහු මේ උත්සාහයේ නිරත වන්නේ ලෝක බොක්සිං කවුන්සලයේ ලයිට් හෙවිවේට් කිරුළ සඳහා කැනඩාවේ ජීන් පැස්කල් සමග අද තරග වදිමිනි.මතභේදාත්මක වැඩි ඡන්ද ප්‍රමාණයකින් පැස්කල් හට ඔහුගේ කිරුළ තබා ගැනීමට ඉඩ ලැබුනු පසුගිය දෙසැම්බරයේ පැවැති තරගයේ, නැවත තරගය සඳහා බොක්සිං වළල්ලට අද පිවිසෙන හොප්කින්ස්ගේ වයස අවුරුදු 46 ක් හා දවස් 126 කි. ඒ අනුව, අමෙරිකානු හෙවිවේට් බොක්සිං සුපිරි ක්‍රීඩකයකු වූ ජෝජ් ෆෝමන් 1995 වසරේ ජර්මනියේ ඇක්සල් ෂුල්ස්ට එරෙහිව ජාත්‍යන්තර බොක්සිං සම්මේලන කිරුළ රැකගත් අවස්ථාවේ ඔහුගේ වයසට වඩා හොප්කින්ස් දවස් 24 කින් වයසින් වැඩිවේ.ෆෝමන්, 1994 නොවැම්බර් 5 වැනිදා අමෙරිකාවේ ම මයිකල් මුවර් දහවැනි වටයේ දී බිම හෙලමින් ලෝක බොක්සිං කිරුළක් දිනා ගත් වයසින් වැඩිම ක්‍රීඩකයා බවට පත් විය. ඒ ජයග්‍රහණයෙන් ෆෝමන්ට ජාත්‍යන්තර බොක්සිං සම්මේලනයේ මෙන්ම ලෝක බොක්සිං සංගමයේ ද හෙවිවේට් කිරුළු හිමි විය.“වයස් වාර්තාව බිඳ හෙළමින්, මම නියෝජනය කරන්නේ වයස්ගත ක්‍රීඩකයන් පමණක් නොව ඕනෑම ක්‍රීඩාවක වයස්ගත ක්‍රීඩකයන් බව ඔප්පු කිරීම මට ගොඩක් වටිනවා” යැයි හොප්කින්ස් කියයි.“මම සෙනසුරාදා රාත්‍රියේ එතනට ගිහිං එතන ඉන්න වැඩිමහලු සියලු දෙනා වෙනුවෙන් සටන් කරනවා. ජීවිතය අවුරුදු 40 දී අවසන් නොවන බවට මම ජීවමාන සාක්කියක්. අවුරුදු 40 න් පසුවත් තමන්ට කැමති දේ දිගටම කරන්න පුලුවන් බවට මම හොඳ උදාහරණයක් දෙනවා.“ඒ බොක්සිං වළල්ලට ඇතුළු වෙලා, තවමත් කැලෑවේ රජ කරන්නේ නාකි සිංහයා බවට අළුත් සිංහයාට ඔප්පු කිරීම මගේ අරමුණයි.”2005 වසරේ තමාට වයස අවුරුදු 40 දී ජර්මන් ටේලර් ට තමාගේ කිරුළ යටත් කරන තෙක් හොප්කින්ස් ලෝක මිඩ්ල්වේට් සූරයා ලෙස පුරා වසර 10 ක් තම අණසක පතුරුවා ගෙන සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105215</link>
    <topic>ස්පොටෙක් පිලට දැවැන්ත ජයක්</topic>
    <author>පි‍්‍රයාන් ද සිල්වා මාතර ක්‍රීඩා</author>
    <content>අන්තර් සමාජීය තුන්වන කාණ්ඩයේ ක්‍රිකට් තරඟාවලියේ මාතර උයන්වත්තේ පසුගිය ඉරිදා පැවති තරඟයේදී මාතර ස්පොටෙක් ක්‍රීඩා සමාජය හම්බන්තොට ක්‍රිකට් සමාජය ලකුණු 259 කින් පරදවමින් දැවැන්ත ජයක් සටහන් කර ගත්හ.පළමුව පන්දුවට පහරදීමට ලැබුණු ආරාධනාවෙන් පිටියට පැමිණි ස්පොටෙක් කණ්ඩායම තම පන්දුවාර පනහ තුළ කඩුළු හතකට ලකුණු 339 ක් රැස් කර ගත්හ. වමතින් පන්දුවට පහර දෙන ආරම්භක පිතිකරු ක්‍රිශාන්ත රංගන පන්දු 30 කදී ලකුණු 82 ක් රැස් කර ගත්තේ හතර පහර 11 සහ හයේ පහර 4 ක් සමඟිනි.පළමු කඩුල්ලට ඔහු දැවී යන විට මුළු ලකුණු සංඛ්‍යාව 98 කි. ඒ. සන්ජය 51/3 දවා ගැනීමට සමත් විය. ස්පොටෙක් ක්‍රීඩා සමාජයේ ලකුණු 339 හතරේ පහර 31 සහ හයේ පහර පහකින් සමන්විත විය.දක්ෂ පන්දු යැවීමක නිරත වූ පි‍්‍රයන්ත උයන්හේවා 18/05, සුපුන් ජයසූරිය 7/3 සහ විහඟ කල්හාර 5/2 හම්බන්තොට පිළ ලකුණු 80 කට දවා ගත්හ. ලකුණු 22 ක් රැස් කර ගනිමින් ඇන්.ඇම්. ඉජාස් වැඩිම ලකුණු ලාභියා විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105216</link>
    <topic>ආදිවාසීන්ගේ ක්‍රිකට් තරගය හෙට</topic>
    <author>මොහමඩ් මහරුප් කුරුණෑගල දකුණ සමූහ</author>
    <content>ශ්‍රී ලංකාවේ ප්‍රථම වරට ආදිවාසීන් සහභාගිවන ක්‍රිකට් තරගාවලියක් හෙට (22) කුරුණෑගල වෙලගෙදර ක්‍රීඩාංගණයේදී පැවැත්වේ.දඹාන ආදිවාසී ක්‍රිකට් කණ්ඩායම මෙදින තරගයට පැමිණෙන අතර ඔවුන් හා තරගයට එක්වනුයේ කුරුණෑගල මානවක බාලදක්ෂ කණ්ඩායමයි. මේ ක්‍රිකට් තරගය සංවිධානය කර ඇත්තේ කුරුණෑගල බාලදක්ෂ සංගමය මගිනි.කුරුණෑගල ශික්ෂණ රෝහලේ තැලසීමියා ඒකකයට අනුයුක්ත සේවාලාභී කණ්ඩායමක්ද මේ තරගයට එක් වීමට බලාපොරොත්තු වෙයි.තරගාවලියට සහභාගි වන ලෙස නළු නිලි කණ්ඩායමකට ද ආරාධනය කර ඇති අතර ඔවුන්ද තරගයට එක්වනු ඇතැයි අපේක්ෂා කෙරේ.මේ ක්‍රිකට් තරගය සඳහා පූර්ණ අනුග්‍රහය ලබාදෙනුයේ කුරුණෑගල නගරාධිපති නිමල් චන්ද්‍රසිරිද සිල්වා මහතාය. කුරුණෑගල බාලදක්ෂ සංගමයේ සභාපති හිටපු නාගරික මන්ත්‍රී එස්.ඒ.එම්. ඒ. ජින්නා මහතා ක්‍රිකට් කණ්ඩායම් භාරව කටයුතු කරනු ලැබේ.ක්‍රිකට් තරගාවලියට සහභාගිවන සියලු කණ්ඩායම්වලට ත්‍යාග පිරිනැමීමට විධි විධාන යොදා ඇති අතර, ආදි වාසී කණ්ඩායමට පූර්ණ දායකත්වය ලබා දීමට ද බොහෝ දෙනෙකු කැමැත්ත ප්‍රකාශ කර ඇත. අද (21) වැනි දින කුරුණෑගල බාලදක්ෂ මූලස්ථානය වෙත පැමිණෙන දඹාන ආදිවාසී කණ්ඩායම එහිදී මහත් හරසරින් පිළිගැනීමට ද විධි විධාන යොදා ඇති බව බාලදක්ෂ සංගමයේ සභාපති එස්.ඒ.එම්.ඒ.ජින්නා මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105217</link>
    <topic>පාසල් චෙස්තරගාවලියහම්බන්තොටදී</topic>
    <author>වීරකැටිය සමූහ</author>
    <content>ශ්‍රී ලංකා පාසල් චෙස් සංගමය වාර්ෂිකව සංවිධානය කරන හම්බන්තොට දිස්ත්‍රික් අන්තර් පාසල් චෙස් තරගාවලිය මැයි 21 (අද) සහ 22 (හෙට) යන දිනයන්හි දී වීරකැටිය රාජපක්‍ෂ මධ්‍ය මහා විද්‍යාලයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105218</link>
    <topic>ධර්මපාල ‘පෙරමග’ක්‍රිකට් හෙට</topic>
    <author/>
    <content>පල්නිපිටිය ධර්මපාල විද්‍යාලයේ ‘පෙරමග’ ආදි ශිෂ්‍ය කණ්ඩායම සංවිධානය කරන සය සාමාජික ක්‍රිකට් තරගාවලිය හෙට (22) දවසපුරා විදුහල් ක්‍රීඩාංගණයේදී පැවත්වේ.විද්‍යාලයේ දියුණුව උදෙසා සංවිධානය කරන මේ ව්‍යාපෘතියට සහය දැක්වීම සඳහා සියලු ආදි සිසුන්ට ‘පෙරමග’ කණ්ඩායම ආරාධනා කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s1105219</link>
    <topic>මැරතන් සූරයාගේ අවසන් කටයුතුඅත්හිටුවයි</topic>
    <author>නයිරෝබි (ඒ. එෆ්. පී.)</author>
    <content>ඔලිම්පික් මැරතන් සූර සැමී වන්ජිරුගේ මරණය සම්බන්ධ පරීක්‍ෂණ අවසන් වන තුරු ඔහුගේ මළ සිරුර වැළලීම කෙන්යානු උසාවියක් විසින් තාවකාලිකව නවතා දමා තිබේ.තම පුත්‍රයාගේ මරණය ගැන තමාට සැකයක් ඇති නිසා භූමදාන කටයුතු නවතා දමන ලෙසට ඉල්ලා වන්ජිරුගේ මව උසාවියට ගොස් තිබේ.24 හැවිරිදි මලල ක්‍රීඩකයා, ඔහුගේ බිරිඳ සමග ඇති වූ සණ්ඩුවකින් පසුව, මධ්‍යම කෙන්යාවේ නියාහුරු හි පිහිටි ඔහුගේ දෙමහල් ගොඩනැගිල්ලේ බැල්කනියෙන් පහළට වැටී පසුගිය ඉරිදා රාත්‍රියේ මිය ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=s11052110</link>
    <topic>මේසපන්දු තරඟාවලියේ ජයග්‍රහණ ලබාගත් ලේක්හවුස් ආයතනයේ ක්‍රීඩක ක්‍රීඩිකාවන්</topic>
    <author/>
    <content>පසුගියදා ශාන්ත තෝමස් විද්‍යාලීය ගෘහස්ත ක්‍රීඩාගාරයේදී පැවැති ජනසතුසේවා ලීග් මේසපන්දු තරඟාවලියේ ජයග්‍රහණ ත්‍රිත්වයක් ලබාගැනීමට ලේක්හවුස් ආයතනය නියෝජනය කළ ක්‍රීඩක ක්‍රීඩිකාවන්ට හැකිවිය. කාන්තා කණ්ඩායම “ඒ” කාණ්ඩයෙන් තරග කළ අතර, පිරිමි කණ්ඩායම “ඕ” කාණ්ඩයෙන් තරග කළේ ය. මිශ්‍ර යුගල තරඟය විවෘත තරඟාවලියක් විය. මේ කණ්ඩායම් තුනෙහිම ජය ඉතා විශිෂ්ට ලෙස ලබාගැනීමට ලේක්හවුස් ක්‍රීඩක, ක්‍රීඩිකාවන්ට හැකිවිය. මෙහිදී ප්‍රබල කණ්ඩායම් වූ මහජන බැංකු කණ්ඩායම, ඉතිරිකිරීමේ බැංකු කණ්ඩායම , මහ බැංකු කණ්ඩායම, රාජ්‍ය ඉංජිනේරු කණ්ඩායම සහ තවත් කණ්ඩායම් රාශියක් පරාජය කර මේ තරගාවලියේ ජයග්‍රහණය ලේක්හවුස් ආයතනය හිමිකරගත්තේය.සිටගෙන (වමේ සිට) සුසිල් පෙරේරා, වජිර හේරත්, තිස්ස ධම්මික, ගයනී පෙරේරා, නදීෂා කුමාරසිංහ, දීපිකා රොද්‍රිගෝ ඉදගෙන (වමේ සිට) - චම්පා ද සිල්වා , අධ්‍යක්‍ෂක (මෙහෙයුම්), හා ක්‍රීඩා සමාජයේ ගරු සභාපති - උපල් දිසානායක, කළමණාකරු (මෙහෙයුම්) හා ක්‍රීඩා සමාජයේ ලේකම් - මහේන්ද්‍ර රොද්‍රිගෝ, මේස පන්දු ලේකම් - චමින්ද විජේගුණවර්ධන ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=f1105211</link>
    <topic>සම්බුද්ධත්ව ජයන්තියවිනෝද සමයක් කර ගන්න එපා</topic>
    <author>සාකච්ඡා කෙළේ උදිත ගුණවර්ධන</author>
    <content>ශ්‍රී සම්බුද්ධත්ව ජයන්තියේදි මඟින් බුදු දහමේ වැඩි දියුණුවට සිදුවන සේවය කෙසේ ද, බුදු දහමේ වැඩි දියුණුවට ගිහි පැවිදි සමාජයේ දායකත්වය කෙසේ සකස් විය යුතුද පිළිබඳ මහාචාර්ය බෙල්ලන්විල විමලරතන අනුනාහිමි සමඟ සිදු කළ සංවාදයකි.* අප ගත කරමින් සිටින්නේ 2600 සම්බුද්ධත්ව ජයන්ති සමයයි. මේ මහෝත්සව සමය සහ එහි අර්ථය පිළිබඳ ප්‍රකට භික්‍ෂූන්වහන්සේ නමක් විදිහට ඔබවහන්සේගේ අර්ථ ගැන්වීම මොන වගේද?සම්බුද්ධත්ව ජයන්තිය කියන්නේ අපට බෞද්ධයන් විදිහට ඉතාමත් වැදගත් අවස්ථාවක්. මේ නිසා මෙහිදී අප අර්ථවත් ලෙසත් ප්‍රතිපත්ති ගරුක බෞද්ධයන් ලෙසත් කටයුතු කළ යුතුයි. සම්බුද්ධත්ව ජයන්තියේ අර්ථය අපගේ අධ්‍යාත්මික වර්ධනය සඳහාත් යොදාගන්න පුළුවන්. පිළිවෙතින් පෙළගැසෙමු යන්න තමයි මෙහි මූලික අර්ථය හා පරමාර්ථය විය යුත්තේ.බුද්ධ දර්ශනය අනුගමනය කරන්නන් වශයෙන් අප මූලික වශයෙන් අවධානය යොමු කළ යුත්තේ ප්‍රතිපත්ති හා පිළිවෙත් අනුගමනය කිරීම සඳහා යි. ප්‍රතිපත්ති පූජාව මුල්කර ගනිමින් තමයි කටයුතු කළ යුත්තේ. ආමිස පූජාව ගැන අවධානය යොමු කළ යුත්තේ ඉන් අනතුරුවයි. බෞද්ධාගමට වැදගත් මෙවැනි අවස්ථාවකදී බුද්ධධර්මය පිළිබඳවත් එහි ඉදිරි වැඩි වර්ධනය සඳහාත් කටයුතු කළ යුතුයි. එය තමයි මෙම සම්බුද්ධත්ව ජයන්තිය සමරන මොහොතේදී මූලික හරය බවට පත්කර ගත යුත්තේ.* ඔබ වහන්සේ ප්‍රතිපත්ති පූජා පිළිබඳ අවධානය යොමු කළත් වෙසක් සමය තුළ මූලික දේ බවට පත්වෙලා තිබෙන්නේ ආමිස පූජාවන් සහිත විනෝදයට බර වූ දේවල් මේ ගැන ඔබවහන්සේට ඇත්තේ මොන විදිහේ විග්‍රහයක්ද?ඔබ කියූ කරුණේ යම් ඇත්තක් තිබෙනවා. අද අපගේ සමාජයේ ඇතැමුන් විනෝදය සඳහා වූ උත්සවයක් බවට මෙම වෙසක් සමය පත්කරගෙන තිබෙනවා. මෙය කෙසේවත් හොඳ දෙයක් නොවෙයි. තොරණ ඉදි කිරීම, පහන්කූඩු ඉදිකිරීම වැරැදි දෙයක් හෝ නරක දෙයක් විදිහට හඳුන්වන්න පුළුවන්කමක් නැහැ. ඒත් අප මේ තොරණවලින් ලැබෙන පණිවුඩය, පහන් කූඩුවලින් ලැබෙන පණිවුඩය තේරුම් ගත යුතුයි.වෙසක් උත්සව සමය තුළ දහස් ගණනින් ලක්ෂ ගණනින් වෙසක් සිරි නැරැඹීමට යනවා. ඒත් වෙසක් තොරණින් දෙන සමාජ පණිවුඩය, ජාතික කතාව මොකක්ද කියලා බලන්නේ කීයෙන් කීදෙනෙක්ද? මෙය තමයි නරක දේ විදිහට හඳුන්වන්න පුළුවන්කම තිබෙන්නේ.වෙසක් උත්සවයේ පරමාර්ථය විය යුත්තේ ප්‍රතිපත්ති පූජාව පමණක්යැයි මා කියන්නේ නැහැ. ආමිස පූජාවටත් ඉඩ තිබිය යුතුයි. හැබැයි මේ හැම දේකම සීමාවන් දැනගෙන කටයුතු කළ යුතුයි. වඩාත් වැදගත් වන්නේ බෞද්ධ ප්‍රතිපත්ති ආරක්ෂා කරමින් කටයුතු කිරීමයි.මෙතැනදී තවත් පිරිසක් බුදුදහමට නිගරුවන විදිහට කටයුතු කරනවා. ඔලු බක්කන් නැටවීම, මත්පැන් රංගන මේ අතරින් ප්‍රධානයි. මෙවැනි දේවල් නම් සම්පූර්ණයෙන්ම නතර කළ යුතුයි.* වර්තමානයේදී මෙරට තුළ විද්‍යූත් හා මුද්‍රිත ජනමාධ්‍ය ප්‍රබල ලෙස පැතිර ගොස් තිබෙනවා. සම්බුද්ධත්ව ජයන්තිය සමරණ මේ මොහොතේදී ජනමාධ්‍ය වෙත මොන විදිහේ වගකීමක්ද පැවරී තිබෙන්නේ?අද ජනමාධ්‍යවල මූලික පරමාර්ථය බවට පත්වෙලා තිබෙන්නේ විනෝදය සහ ආශ්වාදය ලබාදීමයි. එහෙත් එය නොවෙයි ජනමාධ්‍යයේ මූලික පරමාර්ථය විය යුත්තේ. ජනමාධ්‍ය ආයතන මේ ගැන කෙතරම් දුරට තේරුම් අරගෙන තිබේද යන්න ප්‍රශ්න කළ යුතුයි.අද ජනමාධ්‍යවල මූලික පරමාර්ථය වෙල තිබෙන්නේ ලාභ ඉපැයීම. ඒ නිසා තමයි සමාජය අලෙවි කළ හැකි අපරාධ, දූෂණ වැනි දේවල් ඉහළට ඔසවා ප්‍රචාරය කිරීමට උත්සාහ කරන්නේ. වැරැදි කරන්නේ සුළුතරයක්. ඒත් ඔවුන් සමාජයට සිදු කරනු ලබන හානිය විශාලයි. ජනමාධ්‍ය මේ තත්ත්වය තේරුම් ගෙන නැහැ.මාධ්‍යයේ වගකීම විය යුත්තේ යහපත් සමාජයක් ගොඩනැඟීම සහ ඒ සඳහා අවශ්‍ය කරන මතවාදි නායකත්වය ලබාදීමයි. ඒ වගකීම සියල්ල වටහා ගත යුතුයි.ජනමාධ්‍යට විශේෂයෙන්ම විද්‍යුත් ජනමාධ්‍යවල ධර්මය ප්‍රචාරය කිරීමටත් යහපත් දිශාවට සමාජය මෙහෙයවීමටත් ශක්තිය තිබෙනවා. ඒ සඳහා ජනමාධ්‍ය කටයුතු කළ යුතුයි. උදාහරණයක් විදිහට බුද්ධාගම එදා පැතිරවීමට මාධ්‍යවෙලා තිබුණේ මුද්‍රිත මාධ්‍ය විතරයි. ඒත් අද විද්‍යුත් මාධ්‍යවලට සමාජය වෙත සමීප වීමට අවස්ථාව ඉහළ ආකාරයට ලැබී තිබෙනවා. අන්තර්ජාලය, වෙබ් අඩවි පමණක් නොවෙයි රූප මාධ්‍ය හරහාත් ජනතාව අතරට සමීප වීමට පුළුවන්කම තිබෙනවා. ඒ නිසා ජනමාධ්‍ය තමන්ගේ වගකීම තේරුම් ගෙන කටයුතු කළ යුතුයි. එමඟින් තමයි බුදුදහම නූතනයට ගැලපෙන විදිහට හඳුන්වා දීමට පුළුවන්කම ලැබෙන්නේ.ජනමාධ්‍යයේ වගකීම නිසි විදිහට ඉෂ්ඨ කරනවානම් ඔවුන්ගේ පරමාර්ථය ඉටු කර ගන්නා අතරම බුදුදහමට අවශ්‍ය ප්‍රචාරයන්ද ලබාදීමට පුළුවන්කම තිබෙනවා.* බුදුදහමේ ඉදිරි පැවැත්ම හා ආරක්ෂාව වෙනුවෙන් දේශපාලන ක්‍ෂේත්‍රය හරහා යම් දායකත්වයක් ලබාදිය හැකියි. මේ ගැන ඔබවහන්සේට ඇත්තේ මොන විදිහේ අදහසක්ද?දේශපාලනය හා ආගමිකරණය අතර සම්බන්ධයක් ඇතැයි මා නම් සිතන්නේ නැහැ. දේශපාලන නායකත්වය හෝ දේශපාලනය බුද්ධාගම සමඟ සම්බන්ධ කිරීම හොඳ දෙයක් නොවෙයි. මා කියන්නේ නැහැ දේශපාලනඥයකු වූ පමණින් ආගමික කටයුතු අතහැර කටයුතු කළ යුතුයි කියලා. ඒත් තමන්ගේ පුද්ගලික ජනපි‍්‍රයත්වය හෝ ලාභ අපේක්ෂාවන් සඳහා බුද්ධාගම යොදා ගන්නවා නම් එහි ප්‍රවණතාව යහපත් දෙයක් විදිහට හඳුන්වන්න පුළුවන්කමක් නැහැ.* බුද්ධ දර්ශනය පෙරට ගෙන යාමට භික්‍ෂූන් වහන්සේලාට ඇති වගකීම් පිළිබඳව හඳුන්වාදීමක් සිදුකළ හැකිද?බුද්ධ ධර්මය ප්‍රචලිත කිරීම සඳහා භික්ෂූන් වහන්සේලාට විශාල වගකීමක් තිබෙනවා.මෙතෙක් කල් බුදුදහම නිර්මල ආකාරයට මෙරට සුරක්ෂිත වුණේ භික්‍ෂූන්වහන්සේලාගේ ඇප කැපවීමත් උන්වහන්සේලාගේ මඟ පෙන්වීමත් යන කරුණු නිසයි. උන්වහන්සේලා තමයි මරණයට පවා මුහුණ දෙමින් අතීතයේදී බුදු දහම ආරක්ෂා කර ගැනීමට කටයුතු කළේ.අදත් එහි වෙනසක් නැහැ. භික්‍ෂූන්වහන්සේලා බුදුදහම ආරක්ෂා කර ගැනීම සඳහාත් සමාජීය වර්ධනය සඳහාත් කටයුතු කර තිබෙනවා. ඒ නිසා බුදුදහමත් භික්‍ෂූ සමාජයත් අතර තිබෙන සබඳතාවය ගිලිහී නොයන තරමේ තදබල හා ප්‍රබල සබඳතාවයක්.අද සමාජය තුළින් ඇතැම් භික්‍ෂූන්ට එරෙහිව විවිධ චෝදනා එල්ල කරන්න පුළුවන්. ඒත් සමසතයක් විදිහට ගත්තහම අති බහුතරයක් වූ භික්‍ෂූන්වහන්සේලා ඉෂ්ඨ කරන සමාජීය හා ආගමික මෙහෙවර අති විශාලයි. ඒ නිසා බුදුදහමේ පැවැත්ම සඳහා භික්‍ෂූ සමාජයෙන් ලැබෙන මෙහෙවර අති විශාලයි.* ගිහි සමාජයටත් බුදු දහමේ පැවැත්ම උදෙසා සැලකිය යුතු වගකීමක් තිබෙනවා නේද?අනිවාර්යයෙන්ම පැවිදි සමාජයට පමණක් නොවෙයි ගිහි සමාජයටත් බුදුදහමේ ස්ථීර පැවැත්ම වෙනුවෙන් කටයුතු කිරීමට වගකීමක් තිබෙනවා. ගිහියන් මේ වගකීම් තේරුම් ගත යුතුයි. ඒ වගකීම් තේරුම් ගෙන කටයුතු කළ යුතුයි. එසේවීම මඟින් පමණයි ගිහි සමාජයත් බුද්ධාගමත් අතර සබඳතාවය ආරක්ෂා කර ගැනීමට හැකියාවක් ලැබෙන්නේ. පැවිදි සමාජයට පමණක් වගකීම් පැවරීම හොඳ දෙයක් නොවෙයි. බුදුදහම ආරක්ෂා කර ගැනීමටත් ප්‍රතිපත්ති පූජාවත් මගින් සමාජය යහ මඟට ගැනීමටත් ගිහියන් විදිහට ඔබටත් වගකීමක් තිබෙනවා.* මීට අඩසියවසකට පෙර බුද්ධ ජයන්තිය සමරනු ලැබුවා. මේ වසරේදී සම්බුද්ධත්ව ජයන්තිය සමරනු ලැබුවා. එදා බුද්ධ ජයන්තිය සැමරීමේදී තිබූ උනන්දුව සම්බුද්ධත්ව ජයන්තිය සැමරීමේදී සමාජය තුළ දක්නට නොතිබූ බවට ඇතැමුන් මත පළ කරනවා. ඒ මතයේ ඇත්තක් තිබෙනවාද?එදා තිබූ තත්ත්වය හා වර්තමාන සමාජීය තත්ත්වය අතර විශාල පරතරයක් තිබෙනවා. අප මූලිකව මේ දේ තේරුම් ගත යුතුයි. එදා බුද්ධ ජයන්තිය සමරද්දී රට තුළ තිබුණේ වානිජකරණය වූ සමාජයක් නොවෙයි. ඒත් අද එහෙම නොවෙයි වානිජ පරමාර්ථ පසුපස ලුහුබඳින සමාජයකුයි තිබෙන්නේ. ඒ තත්ත්වය තුළ එදා හා අද සසඳා බැලීම සාධාරණ දෙයක් විදිහට මානම් කල්පනා කරන්නේ නැහැ.ඒත් සම්බුද්ධත්ව ජයන්තියට සමගාමීව සමාජය තුළ විශාල ප්‍රවණතාවයක් ඇතිවෙලා තිබෙනවා පමණක් නොවෙයි බුද්ධ දර්ශනය පිළිබඳවත් අධ්‍යාත්මික ගුණ වගාවන් ඉහළ දමා ගැනීම සඳහාත් විශාල සමාජ උනන්දුවක් ඇතිවෙලා තිබෙනවා. මෙය යහපත් දෙයක් විදිහටයි හඳුන්වාදීමට පුළුවන්කම තිබෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=f1105212</link>
    <topic>සරසවි සිසුන්ගේ ආකල්පවර්ධනය කළ යුත්තේ ඇයි?</topic>
    <author>ආචාර්ය සුනිල් ජයන්ත නවරත්න උසස් අධ්‍යාපන අමාත්‍යංශ ලේකම්</author>
    <content>ශ්‍රී ලංකාවේ විශ්වවිද්‍යාලයකට ඇතුළත්වීමට යම් ශිෂ්‍යයෙක් වරම් ලබන්නේ ද? ඔහු විශිෂ්ටයන් අතරින් අතිවිශිෂ්ට පුරවැසියෙක් වශයෙන් හඳුන්වන්නට කැමැත්තෙමි. එසේ හඳුන්වන්නේ අනෙකක් නිසා නොව වාර්ෂිකව පළමු ශ්‍රේණියට ඇතුළත්වන සිසුන් ලක්ෂ හතරකින් පමණ සාමාන්‍ය පෙළ විභාගය සහ උසස් පෙළ විභාගයන් ජයග්‍රහණය කරමින් සරසවි වරම් ලබන්නෙක් වන්නට අවස්ථාව ලැබෙන්නේ 22,000ක පමණ ඉතා සුළු ප්‍රමාණයකට බැවිනි. ඒ අනුව ප්‍රතිශතයක් වශයෙන් සියයට 5 ක පමණ ප්‍රමාණයකට පමණි. විශ්වවිද්‍යාල වරම් හිමිවන්නේ වෙනත් අයුරකින් පවසන්නේ නම් ළමුන් සියයක් පළමු ශ්‍රේණියට ඇතුළත් වෙද්දී ඉන් 05 ක් පමණක් සරසවි වරම් ලබන්නෝ වෙති. මෙය අතිශයින්ම දුර්ලභ සහ භාග්‍යවන්ත අවස්ථාවක් නොවන්නේ ද?එය භාග්‍යවන්ත අවස්ථාවක් ලෙස හැඳින්විය හැකි වුව ද මෙසේ අතිශය දුර්ලභ අවස්ථාවක් ලබාගන්නා ශිෂ්‍යයා වසර තුනක් හෝ හතරකට පසු සරසවියෙන් පිටව යද් දී තමන්ටත්, දෙමාපියන්ටත් සිය පවුලට සමාජයට සහ සමස්තයක් වශයෙන් රටට ම බරක් බවට පත්වෙමින් රැකියා විරහිත උපාධිධාරීන්ගේ ගොන්නට එකතුවීම නියත වශයෙන් ම අභාග්‍යසම්පන්න තත්ත්වයකි. එපමණක් ද නොව එවැනි පුද්ගලයකු රැකියා ඉල්ලමින් දේශපාලනඥයන් පසු පස හෝ වෙනත් පුද්ගලයන් පසුපස යාම ඊට ත් වඩා කණගාටුදායක තත්ත්වයකි. ඔවුන් සතුවන බුද්ධිය සහ දක්ෂතාව පිළිබඳ සැලකිලිමත් වන්නේ නම් එම සිසුවා සරසවියෙන් පිටවීමටත් ප්‍රථම ආයතන මඟින් සරසවිය තුළට ම පැමිණ අදාළ රැකියා සඳහා බඳවා ගත යුතු වුව ද වර්තමානය වන විට එවැනි තත්ත්වයක් ඇතැම් පීඨයන්ගේ මෙන් ම විශ්වවිද්‍යාල සම්බන්ධව ද නොපැවතීම පිළිබඳව කණගාටුවෙන් වුව ද පිළිගන්නට සිදු වී තිබේ.ඇතැම් විශ්වවිද්‍යාල මෙන්ම පීඨයන්ගෙන් උපාධිය ලබා පිටවන සිසුවාට රැකියාවක් ලබා ගැනීම එතරම් අපහසු කාරණාවක් නොවුව ද ඔහු, කණ්ඩායමක් හසුරුවන්නේ කෙසේ ද? කණ්ඩායමකට නායකත්වය දෙන්නේ කෙසේ ද? වැනි නායකත්ව ලක්ෂණ සහ පෞරුෂත්ව ලක්ෂණවලින් හීන ය. ඊට අමතරව ඉංගී‍්‍රසි සහ තොරතුරු තාක්ෂණ පිළිබඳ දැනුමේ ඌනතාවයන් ද එකී පර්යේෂණ මඟින් මේ වන විට හෙළිකොට ගෙන තිබේ. මේ අනුව ජනාධිපතිතුමාගේ මඟපෙන්වීම ඔස්සේ උසස් අධ්‍යාපන ක්ෂේත්‍රයේ සිදුවිය යුතු දැවැන්ත වෙනස්කම් රැසක් සඳහා සැලැසුම් සකසා හමාර ය. එකී වෙනස්කම් අතර1. සියලු ම නවක විශ්වවිද්‍යාල සිසුන්ට නායකත්ව හා ධනාත්මක චිනතනය පිළිබඳ කෙටි කාලීන පුහුණුවක් ලබා දීම.2. ඉංගී‍්‍රසි කථනය, තොරතුරු තාක්‍ෂණය සහ මෘදු හැකියා පිළිබඳ අනිවාර්ය මාස තුනක පුහුණුවක් ලබා දීම.3.ගුරු කේන්ද්‍රිය අධ්‍යාපනය වෙනුවට ශිෂ්‍ය කේන්ද්‍රීය අධ්‍යාපනයක් කරා විශ්වවිද්‍යාල ප්‍රජාව යොමුකිරීම4. ගතානුගතික චින්තනයෙන් මිදී විචාර බුද්ධියෙන් මනාව විමසා බලා කටයුතු කිරීමට සහ නව දැනුම සොයා යන්නට සහ හඹා අවශ්‍ය උපාධිධරයෙකු වීමට අවශ්‍ය මඟ පෙන්වීම.වර්තමානයේ රාජ්‍ය අංශ වේවා, රාජ්‍ය නොවන හෝ පෞද්ගලික අංශයන් වේවා එම ආයතනවලට බඳවා ගන්නා උපාධිධාරින් තුළින් අපේක්ෂා කරන හැකියා 03 ක් පැහැදිලිව හඳුනාගෙන තිබේ.1. තාක්ෂණික හැකියාවන්2. මානව හැකියාවන්3. සංකල්පමය හැකියාවන්අද සරසවියෙන් පිටවන ඇතැම් උපාධිධරයෙකුට තාක්ෂණික හැකියාව නැත්තේ නොවේ. නමුදු එය බොහෝ විට යල්පැන ගිය තාක්ෂණික හැකියාවකි. එය වහා ම යාවත්කාලීන කළ යුතු ය. තවත් උපාධිධරයකු මිනිසුන් සමඟ වැඩ කිරීමේ හැකියාව එනම් මෘදු හැකියා නොහොත් නායකත්වය ගැනීම, කණ්ඩායම් සමඟ වැඩකිරීමට ඇති හැකියාව , අන් අයගෙ අදහස්වලට ගරු කරමින් නිවැරැදි මතය තෝරා ගැනීම හා තීරණ ගැනීම, කණ්ඩායම් සාමාජිකයින් අභිප්‍රේරණය කිරීම වැනි කාරණාවල දී දුර්වල ය. එපමණක් ද නොව යමෙක් කිසියම් ආයතනයක ඉහළට යනවිට ඔහුට සමස්තය දැකීමේ හැකියාව, එම ආයතනයට දිගු කාලීන දැක්මක්, ඉලක්ක හා පරමාර්ථ සංවර්ධනය, නිර්මාණශීලී උපායමාර්ග සංවර්ධනය කිරීම ආදී හැකියාවන් අනිවාර්යයෙන් තිබිය යුතු වුවද වර්තමාන උපාධිධරයා එම හැකියාවන්ගෙන් පූර්ණිත දැයි සැකයක් මතු වේ.කොටින් ම කිවහොත් “ගසක් නොව වනාන්තරය දැකීමේ කුසලතාවය” සංකල්පමය හැකියාව වර්ධනය කරගැනීමෙන් උකහාගත යුතු හැකි උපාධිධරයෙකු නිර්මාණය අවශ්‍ය වී තිබේ.තවත් වැදගත් කරුණක් නම් විශ්වවිද්‍යාල ශිෂ්‍යයා මානසිකව විශ්වවිද්‍යාලයට උචිත සිසුවකු බවට පත්විය යුතු ය යන්න යි. ඉන් අදහස් කරන්නේය. තරගකාරී අධ්‍යාපන රටාවෙන් හෙම්බත්ව උසස් පෙළ මානසිකත්වයෙන් ම සරසවියට සිසුවකු ඇතුළු නොවිය යුතු ය යන්න යි. ඔහු විචාරශීලී සහ විමර්ශනශීලි මානසිකත්වයකින් සරසවියට පා තැබිය යුතු ම ය. ස්වකීය විෂය මූලික අධ්‍යාපනයට පමණක් සීමා වෙමින් සතියේ දින හත තුළ ම පාසලේ හෝ ටියුෂන් පංතියේ දේශනවලට සහභාගි වෙමින් ඒවා කටපාඩම් කරගනිමින් බාහිර කටයුතු පිළිබඳ සැලකිල්ලක් නොදක්වමින් උසස් පෙළ විභාගයේ ඉහළ ම ඉසෙඩ් අගයන් ලබා ගැනීම එක ම අධිෂ්ඨානය බවට පත්කර ගත් සිසුවා එකී මානසිකත්වයෙන් ම සරසවියට ඇතුළු වන්නේ නම් එය භයානක ය.ඊට හේතුව විශ්වවිද්‍යාල අධ්‍යපනයේ පරමාර්ථය සහ ක්‍රමවේදය ඊට හාත්පසින්ම වෙනස් වුවක් වන නිසා ය. නිදසුනක් වශයෙන් සරසවියට පිවිසෙන සිසුවා කතිකාචාර්ය හෝ මහාචාර්යවරයාගෙන් ද තමා පාසල් අධ්‍යාපනය තුළින් ලත් පරිදි දේශන සටහනක් බලාපොරොත්තු වේ. එම දේශන සටහන ම කටපාඩම් කරගනිමින් පිළිතුරු වශයෙන් ලියමින් උපාධිය ලබාගැනීමට බලාපොරොත්තු වෙයි. නමුත් විශ්වවිද්‍යාල අධ්‍යාපනය ඊට හාසපසින් ම වෙනස් භාර දූර කටයුත්තකි.ඉහතින් අප දක්වන්නට යෙදුණු පරිදි තාක්ෂණික මානව හා සංකල්පමය හැකියා සමස්තයක් වශයෙන් වර්ධනය කරගත්, දේශීය මෙන් ම ජාත්‍යන්තර සිදුවීම හා තත්ත්වයන් පිළිබඳව මනා අවබෝධයකින් හෙබි ඕනෑම ගැටලුවක් ඉදිරියේ නොබියව සැලසුම් සහගතව, නිර්මාණශීලිව සහ ප්‍රායෝගිකව විසඳමින් ක්‍රියාවට නැංවිය හැකි පරිපූර්ණ උපාධිධරයෙකු සරසවිය තුළින් බිහි විය යුත්තේ ය. එපමණක් නොව ඇතැම් අන්තගාමී ශිෂ්‍ය කණ්ඩායම් විසින් නවක සිසුන් ඉතා අමානුෂික ලෙස පෙළමින් ඔවුන්ගේ මානසික ශක්තීන් සහ පෞරුෂය බිංදුවට ඇද දමන නවක වධයෙන් මිදී ජ්‍යෙෂ්ඨ ශිෂ්‍යයන්ගේ අතකොලු බවට පත්නොවන ශිෂ්‍ය පිරිසක් බිහිකළ යුතු ය.නොඑසේ නම් සිදුවන්නේ පළමු වසර දෙක තුළ අන්තගාමී කණ්ඩාවයම්වල අවශ්‍යතා වෙනුවෙන් කැට හෙල්ලීමට , ඔවුන්ගේ උවමනා එපාකම් සපුරා ගන්නට පෙළපාලි යාමට, පන්ති වර්ජනය කිරීමට සහ ආයතන ඉදිරියේ බෝඩ් ලෑලි ප්‍රදර්ශනය කරමින් උද්ඝෝෂණය කරන්නට ය. මෙවන් අධම ක්‍රියාවන් සඳහා නවක සිසුන් තම අතකොලු බව පත්කරගන්නට ඔවුනට අවස්ථාව උදාවන්නේ මනා පෞරුෂයකින් සහ නායකත්ව හැකියාවන් පිළිබඳ අවබෝධයක් නොමැතිව කෙළින් ම සරසවියට ඇතුල්වීම නිසාය. මෙම ජාතික ව්‍යාසනයෙන් අත්මිදීමට සරසවි සිසුවා යොමුකරන අටියෙන් උසස් අධ්‍යාපන අමාත්‍යංශය සමඟ ආරක්ෂක අමාත්‍යංශය අත්වැල් බැඳගනිමින් නායකත්ව හා ධනාත්මක ආකල්ප වර්ධනය පිළිබඳ සති තුනක පුහුණුවක්” විශ්වවිද්‍යාල වරම් ලබන සෑම ශිෂ්‍ය ශිෂ්‍යාවකට ම ලබාදීමට කටයුතු සූදානම් කොට තිබේ.මෙය කිසිසේත් ම යුධහමුදා පුහුණුවක් නොවන බව අවධාරණය කළ යුතු ය. සිසුන් 22000ක් වැනි විශාල සංඛ්‍යාවකට එකවර කණ්ඩායම් දෙකකට බෙදා මෙම පුහුණුවීම් ලබාදීමට පහසුකම් සහ මානව සම්පත් ඇත්තේ ආරක්ෂක අමාත්‍යංශය යටතේ පවතින පුහුණු මධ්‍යස්ථානවල පමණක් බැවිනි. පුහුණු මධ්‍යස්ථාන 28 ක දී මෙම පුහුණු වැඩසටහන් ක්‍රියාත්මක කිරීමට තෝරා ගනු ලැබූ යේ. මෙහි දී කාන්තා සහ පිරිමි වශයෙන් නේවාසික පහසුකම් ඒ ඒ අයට ලබාදීමට කටයුතු කෙරෙන අතර එම පුහුණුවීම්වල අන්තර්ගතය පහත පරිදි දැක්විය හැකි ය.1. උසස් පෙළ අධ්‍යාපනය සහ විශ්වවිද්‍යාල අධ්‍යාපනය අතර පවතින දැවැන්ත වෙනස හඳුන්වා දීම.2. ගෝලීය වෙනස්කම් සහ ශ්‍රී ලාංකික සමාජ, ආර්ථිකයේ ඇති වෙනස්කම තේරුම් ගැනීමට පදනම සැකසීම.3. ශ්‍රී ලංකාවේ අනාගත දැක්ම සහ ගමන් මඟ පිළිබඳ විචාරාත්මකව අවබෝධ කරගැනීමට සැලැස්වීම4. සෑම ශිෂ්‍යයෙක් සඳහා ම ක්‍රමෝපායික ජීවන සැලැස්මක් සකස් කරගැනීමට මඟ පෙන්වීම.5. පෞරුෂත්ව වර්ධනය. නායකත්ව ගුණාංග වර්ධනය හා කණ්ඩායම් ක්‍රියාකාරිත්වය වර්ධනය කිරීම6. න්‍යායාත්මක දැනුම ප්‍රායෝගිකව ක්‍රියාවට නංවා ගැටලු සඳහා ප්‍රායෝගික විසඳුම් සෙවීමට මඟ පෙන්වීම.7. ආත්ම අභිමානය වර්ධනය කිරීම සහ යැපුම් මානසිකත්වයෙන් තොර තරුණයකු බවට පත් කිරීම.මෙවැනි උදාරතර පරමාර්ථ රැසක් සහිතව නායකත්ව පුහුණු පාඨමාලාවක් මැයි මස 23 වන දින සිට ජූනි 12 වැනි දින දක්වා තෝරාගත් පුහුණු මධ්‍යස්ථාන 28 ක දී සිංහල හා දෙමළ මාධ්‍යයන්ගෙන් පැවැත්වීමට කටයුතු යොදා ඇත. පුහුණුව අවසානයේ දී සහතික පත්‍රයක් පිරිනැමෙන අතර එය ඉදිරියේ දී රාජ්‍ය හෝ පෞද්ගලික අංශයේ රැකියාවක් ලබාගැනීමට මහත් පිටුවහලක් වනු නොඅනුමාන ය. අනාගත ශ්‍රී ලංකාවේ නායකත්වය භාර ගැනීමට සිටින උගත් බුද්ධිමත් තරුණ ප්‍රජාව වශයෙන් සිසුනට අවශ්‍ය සියලු ම හැකියාවලින් හා දක්ෂතාවලින් පිරිපුන්ව අනාගතයට මුදා හැරීමට ක්‍රියා කිරීම අපේ පරමාර්ථය යි. අන්තගාමී කණ්ඩායම් දැනටමත් මෙම පුහුණුව පිළිබඳ භ්‍රාන්ත වී සිටිති. විවිධාකාර අසත්‍ය ප්‍රචාර රට පුරා ගෙන යන්නට උත්සාහ ගනිති.ඔබේ දරුවා එනම් රටේ අනාගතය උරමතට ගැනීමට සිටින බුද්ධියේ බුද්ධිය නොහොත් සරසවි සිසුවා අනවශ්‍ය නවක වධයට භාජනය නොවී ඊට විරුද්ධව කෙළින් සිටගත හැකි නිවැරැද්ද නිවැරැදි ලෙස ත් වැරැද්ද වැරැදි ලෙස ත් දකින නිවැරැදි දේ කරන නිර්මාණශීලි පුද්ගලයෙකු බවට පත් කිරීමට මෙම පුහුණු වැඩසටහනට සහභාගී කරවිය යුත්තේ ය. මෙම තෙසතියක නේවාසික පුහුණුව අනිවාර්යයෙන් ම යථෝක්ත කාරණා සාධනය කරන පාඨමාලාවක් වනු නිසැක ය. මෙම සෑම පුහුණු මධ්‍යස්ථානයක් භාරව ම සම්බන්ධීකරණ නිලධාරින් වශයෙන් විශ්වවිද්‍යාල ආචාර්යවරයෙක් සහ ආචාර්යවරියක් අනුයුක්ත කොට තිබෙන බව සිහිපත් කළ යුතු ය. රටේ අනාගතය වෙනුවෙන් ඔබගේ දරුවාත් මේ සඳහා එක් කරනු ඇතැයි අපේක්‍ෂා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>21</day>
    </date>
    <link>http://www.dinamina.lk/2011/05/21/_art.asp?fn=f1105213</link>
    <topic>කුමන්ත්‍රණ හමුවේ නිහඬ විය යුතුද</topic>
    <author>පළාත් සභා මන්ත්‍රී එම්. අජ්මාල් මවුජුඩ්</author>
    <content>ශ්‍රී ලංකා රජය මීට වසර දෙකකට පෙර එල්. ටී. ටී. ඊය සමග කළ යුද්ධයේ අවසන් අදියරේදී සිදුවූවායැයි කියන යුද අපරාධ සහ මානවවාදී නීති කැඩීම් පිළිබඳව සොයා බැලීමට එක්සත් ජාතින්ගේ මහ ලේකම් බෑන් කී මූන් මහතා පත් කළ අසම්මත කමිටුවේ වාර්තාව මගින් අප මවුබිමට බරපතළ අසාධාරණ තත්ත්වයක් උදා කර තිබෙන බැවින් ස්වාධීන රාජ්‍යයක් වශයෙන් එක්සත් ජාතින්ගේ ආරක්‍ෂක මණ්ඩලය හරහා ගතයුතු සෑම පියවරක්ම ගනිමින් ක්‍රියාකර ගෙන යන අවස්ථාවක් ලෙස මෙම කාලය හඳුන්වා දිය හැකිය.මෙතැනින් නොනැවතී ජාත්‍යන්තර යුද්ධ අධිකරණය හරහා අප රටට දඬුවම් ලබා දෙන්නට මොවුන් තැත් කරන බව වටහාගෙන සියලුම ශ්‍රී ලාංකිකයන් මේ අවස්ථාවේ එකම ධජයක් යටතේ මෙම ජාත්‍යන්තර ද්‍රෝහිකම්වලට එරෙහිව එකා මෙන් පෙළ ගැසෙමින් සිටින බැවින් මෙම අසාධාරණ තත්වය වෙනස් කරලීමට අපට නියත වශයෙන්ම හැකි වනු ඇත.ලොව දරුණුතම ත්‍රස්තවාදියා පරාජය කොට මුළු රටම එක්සේසත් කොට දැන් සංවර්ධනය කරා ගෙන යන මොහොතක ජනාධිපති මහින්ද රාජපක්‍ෂ මහතා ප්‍රමුඛ රජයේ ඉදිරි ගමනට බලවත් බාධාවක් ගෙන දෙන මෙම අන්තර්ජාතික බලවේග පරාජය කිරීමේදී සිංහල මෙන්ම මුස්ලිම්, ද්‍රවිඩ, බර්ගර් ආදී සියලුම ශ්‍රී ලාංකිකයන් එකතුව එකම ලාංකේය අනන්‍යතාවයක් ගොඩනැගිය යුතුව ඇත. ඒ සඳහා මුස්ලිම් ජාතිකයින් සහ එම තරුණ කොටස් මේ වනවිටත් පෙරමුණ ගනිමින් සිටින අතර මුස්ලිම් තරුණ බලවේගය බලගැන්වීමේ කාර්යයේ කොටස් කරුවකු ලෙස ක්‍රියා කිරීමට මට හැකිවීම භාග්‍යයක් සේ සළකමි.මෙම අන්තර්ජාතික අභියෝගයේ දී මුස්ලිම් ප්‍රජාව එකම ස්ථාවරයක පසුවෙමින් ජනාධිපතිතුමාට ශක්තියක් වීමට එක්රොක් වී සිටිනුයේ ඔවුන්ට ද ඉකුත් තිස් වසර පුරා ප්‍රභාකරන්ගේ කුරිරු වධහිංසාවනටත්, එහි ප්‍රතිවිපාකවලටත් මුහුණ දීමට සිදුවූ නිසාවෙනි.අපේ ජනතාව එදා එනම් මීට වසර කිහිපයකට පෙර මහින්ද රාජපක්‍ෂ නායකයාණන්ට කියා සිටියේ තමන් බඩගින්නේ වුවත් සිටීමට සූදානම් බැවින් මෙම පාපකාරී ත්‍රස්තවාදය අවසානයක් කර දෙන ලෙසය. එම ඉල්ලීම අපේ ජනාධිපතිතුමා අකුරටම ඉෂ්ට කර දුන් බව ඔවුහු කිසිවිටෙකත් අමතක නොකරති.මුස්ලිම් ප්‍රජාවට තවත් අමතක නොවන ප්‍රකාශයක් ජනාධිපතිතුමා කළේය. සුළු ජාතීන් කියා හිතන්න එපා. වෙනස්කම් කරන්න එපා කියා සියලු ශ්‍රී ලාංකිකයන්ගෙන්ම එතුමා කළ ඉල්ලීම ඉතා වැදගත් ය. එතුමා ඒ විදියටම අපට අදත් සළකනවා. එබැවින් මුස්ලිම් ප්‍රජාව ජනාධිපතිතුමා සහ රජය සමග ඇති කරගෙන තිබෙන සෘජු බැඳීම, මෙම අන්තර්ජාතික බලවේග පරාජය කරලීමේදී ලෝක මුස්ලිම් ප්‍රජාවගේ ද ශක්තිය එක්කර ගැනීමට මහා බලවේගයක් බවට මේ වනවිට පත් වෙමින් තිබේ.විජාතික බලවේග අප රටට එරෙහිව පෙළ ගැසීමේදී අප සියලු දෙනා 2005 වර්ෂය වනවිට අප රටේ පැවැති එල්. ටී. ටී. ඊ යුද මානසිකත්වය මෙනෙහි කර බැලිය යුතුය.ලෝක සිතියමේ ඉතා කුඩාවට පෙන්නුම් කෙරෙන රාජ්‍යයක් මෙන්ම ලොව ම්ලේච්ඡතම හා අශිලාචාර ත්‍රස්ත ව්‍යාපාරයක් වූ ප්‍රභාකරන්ගේ ඊළාම් සටනට පාබල ගුවන් හා නාවික යන තුන් අංශයේම බලයක් ගොඩ නගා ගෙන ශිෂ්ට සම්මත ලංකාණ්ඩුව සමග සටන් කරන විට අධිරාජ්‍යවාදී බලවේගවලට එය නොපෙනීම පුදුම සහගතය. 2005 වර්ෂයේදී ජනතාවට ප්‍රතිඥාවක් දෙමින් ත්‍රස්තවාදය සදහටම තුරන් කරන බවට මහින්ද රාජපක්‍ෂ අග්‍රාමාත්‍යවරයා ජනාධිපතිවරණයේදී එකහෙළාම කී වදන අපගේ හදවත් තුළට තදින්ම කා වැදුණි. ඒ නිසාම අතිවිශිෂ්ට ජයග්‍රහණයකින් ජනාධිපතිවරයා බවට පත් කිරීමට අප සැවොම දායක වුණෙමු.එතුමා බලයට පත්වූ පසු සෑම කලාපීය හා ජාත්‍යන්තර වේදිකාවකදීම පෙන්වා දීමට උත්සාහ කළේ ත්‍රස්තවාදය – ත්‍රස්තවාදය ලෙස තේරුම් බේරුම් කරගත යුතු බවයි. එහෙත් අධිරාජ්‍යවාදීන්ට එනම් අමෙරිකානු බලවතුන්ට ත්‍රස්තවාදය නිර්වචනය කර ගැනීමට උවමනා වූයේ නැත. ඒ වෙනුවට ඔවුන් කළේ එල්. ටී. ටී. ඊ ය සමග ‘ගැටළුව‘ සාකච්ඡා මාර්ගයෙන් විසඳා ගන්නා ලෙසට විවිධ බලපෑම් කිරීමය.ගතවූ වසර තිහ තුළ ශ්‍රී ලංකාවේ බලයට පත්වූ සෑම රාජ්‍ය නායකයෙක්ම මෙකී විදේශ බලපෑමට යටත් වූයෙන් එල්. ටී. ටී. ඊය වඩාත් ශක්තිමත් විය. එහෙත් අපේ ජනාධිපතිතුමාගේ එඩිතර නායකත්වය ඉදිරියට තැබූ පය ආපස්සට නොගෙන ‘මාවිල්ආරුවෙන් පටන් ගත් මානුෂීය මෙහෙයුම ත්‍රස්තවාදයේ මළගම දක්වා වෙනස් නොකළ බැවින් අද අපට නිදහසේ හුස්ම ගන්නට පුළුවන් රටක් නිර්මාණය කර දුන්නේය.අමෙරිකන් අධිරාජ්‍යවාදීන් හොල්මන් වූයේ මෙම යුද ජයග්‍රහණයෙන් පසුවයි. එය ඔවුන්ට බරපතළ රිදුමකි. මහා අභියෝගයක් ජයගත් පුංචි රට නැවත නැගිටින බව දැකීමට බෑන්කී මූන්ලා කොහෙත්ම කැමති නැති බව දැන් හොඳටම පැහැදිලිය.මොවුන් තුළ පවතිනුයේ දෙබිඩි පිළිවෙතක් බව මේ නොබෝදා ඔසාමා බින් ලාඩන් අමෙරිකාව විසින් ඝාතනය කර දැමීමත් සමග ලෝකයටම ප්‍රත්‍යක්ෂ විය. අල්කයිඩා සංවිධානයේ නිර්මාතෘ හා නායකයා වූ බින් ලාඩන් 2001 සැප්තැම්බර් 11 දා අමෙරිකාවේ පෙන්ටගනයට ප්‍රහාරයක් එල්ල කොට අමෙරිකාවේ බලපුළුවන්කාරකම්’ ලෝකයටම හැල්ලු කොට පෙන්වා දෙන විට ඔහු ත්‍රස්තවාදියෙක් ලෙස හංවඩු ගැසීය. එහෙත් ඒ හා සමාන අපරාධ රැසක් ශ්‍රී ලංකාව තුළ ප්‍රභාකරන් කරන විට ඔහු ත්‍රස්තවාදියෙකු ලෙස හඳුන්වන්නට අමෙරිකාව මැළිවිය.මෙම නින්දිත අමෙරිකානු ප්‍රතිපත්තිය තුළ අපට දැකිය හැකි දේ බොහෝය. එක්සත් ජාතින්ගේ සංවිධානය 1945 ජූනි මස 26 වැනිදා ප්‍රඥප්තියට අත්සන් කළ අවස්ථාවේ එහි මූලික පරමාර්ථය වූයේ ලෝක සාමය හා ආරක්‍ෂාව වෙනුවෙන් කැපවීම හා ක්‍රියා කිරීමයි. ලොව ප්‍රබලම සංවිධානය බවට එක්සත් ජාතින්ගේ සංවිධානය පත්වූයේ ඒ උදාර ප්‍රතිපත්තියට සෑමදෙනාම ගරු කළ නිසයි.එසේ නමුත් අද වනවිට මේ සංවිධානය ‘මාෆියාවක්’ බවට පත්වී තිබෙන ආකාරය, මැද පෙරදිග ඇතුළු ආසියානු රටවල් කිහිපයකම සංචාරය කළ මට අවබෝධ වූ කරුණකි. අවි ජාවාරම, බටහිර බෙහෙත් වෙළෙඳාම, ආර්ථික උල්පත් ඇති රටවල දේපලවලට දිෂ්ටි හෙලා යුද බිය පතුරා ආර්ථික වාසි සලසා ගැනීම, ආදී මෙකි නොකී බොහෝ අකටයුතුකම්, සැහැසිකම් ඇති නිසා මාෆියාවක් ලෙස තේරුම් ගැනීම අසාධාරණ නොවේ. ලංකාවේ යුද්ධය නිමවූ නිසා අවි ජාවාරම නතර වීම අධිරාජ්‍යවාදීන්ට පාඩුවකි.කොක්කෙන් බැරිනම් කෙක්කෙන් හෝ යන ප්‍රතිපත්තිය මත පිහිටා ලංකාවට ලෙඩ දමන්නට බෑන්කි මූන් ලා සූදානම් වන විට ‘අප නිහඬ’ නැත යන පණිවුඩය අප රට විසින් දැනටමත් ලොව හමුවට ලබා දී තිබේ.nඑය එසේ වුවත් බෑන්කී මූන්ලා සිය වාර්තාව ජගත් ආරක්‍ෂක මණ්ඩලයට ඉදිරිපත් කොට අනුමැතිය ලබා ගැනීමට උත්සාහ කරනුයේ ශ්‍රී ලංකාවේ ත්‍රස්තවාදී යුද්ධය පරාජය කිරීමට නායකත්වය දුන් මහින්ද රාජපක්‍ෂ ජනාධිපතිවරයාත්, ආරක්‍ෂක ලේකම් ගෝඨාභය රාජපක්‍ෂ මහතා ප්‍රධාන වීරෝදාර ත්‍රිවිධ හමුදාව සහ පොලිසිය යුද අපරාධ පිළිබඳ අන්තර්ජාතික අධිකරණයට රැගෙන යෑමටයි.තමාගේ පළමු ධුර කාලය අවසන් කරමින් සිටින බෑන්කි මූන් දෙවන වරටත් ඊට ඉදිරිපත් වීමට එරෙහිව ලෝක මතයක් ද ගොඩනැගෙමින් තිබෙන අතර අප වැනි කුඩා රටවල් වගේම ආසියාතික බොහෝ රටවලද අප රටට කරන්නට හදන අසාධාරණයට එරෙහිව බුර බුරා නැගෙන ලෝක ජනමතයෙන් මොවුනගේ පටු අභිලාෂයන් සුනු විසුනු වී යන බව අල්ලා දෙවියන්ගේ බලමහිමයෙන් අපට ප්‍රකාශ කළ හැකිය.පක්‍ෂ භේදයෙන් හෝ වාර්ගික භේදයකින් තොරව මේ ගැටළුවේදී ජනාධිපතිතුමන් ඇතුළු වීරෝදාර රණවිරුවන් සමග අප සෑමදෙනාම පෙළ ගැසෙමින් ඕනෑම ජාත්‍යන්තර අභියෝගයකට මුහුණ දීමට දැන් සිටම සූදානම් විය යුතු බව මම ප්‍රකාශ කරමි. මෙම යුතුකමේදී මුස්ලිම් බැතිමතුන් හා එම විශ්වාසයන් ගරු කරන ප්‍රජාවක් හැටියට සකල ශ්‍රී ලාංකික ජනතාව සමග ජීවිත පරිත්‍යාගයෙන් වුවද ඉදිරියේදි කටයුතු කරන්නට සැදී පැහැදී සිටින්නෙමු.එක්සත්, සමෘධිමත්, සාමකාමී ශ්‍රී ලංකාවේ අනාගත අරුණළු උදාකර දෙන්නට වරම් ලැබ ඒ අනුව දැනමටත් සංවර්ධන අභියෝගය ජය ගැන්වීමට ක්‍රියා කරමින් සිටින ජනාධිපතිතුමා ගේ එඩිතර බවත්, දේශ භක්තියත් බෑන්කි මූන්ලාට කිසිසේත් වෙනස් කළ නොහැකි බවට ඇති ශ්‍රී ලාංකීය ජන විශ්වාසය දිනෙන් දින වැඩි දියුණු වී මෙම ‘අමෙරිකානු අධිරාජ්‍යවාදී කුමන්ත්‍රණය’ පරාජය කිරීමට හැකිවේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105231</link>
    <topic>පළමු අදියරට සරසවි සිසුහු දස දහසක් එක්වෙති</topic>
    <author>සමන්මලී ප්‍රියශාන්ති සහ ජීවනී පතිරණ</author>
    <content>විශ්වවිද්‍යාල අධ්‍යාපනය සඳහා වරම් ලබා සිටින ශිෂ්‍ය ප්‍රජාව අභියෝග භාරගන්නා සාධනීය පුරවැසියන් බවට පත් කිරීමේ ඉලක්කය ඇතිව පවත්වනු ලබන නායකත්ව හා ධනාත්මක කුසලතා සංවර්ධන පුහුණු පාඨමාලාව අද (23) පෙරවරු 8.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී නිල වශයෙන් ආරම්භ වේ.අරලියගහ මන්දිරයේ දී පැවැත්වෙන මේ නිල උත්සවය චන්ද්‍රිකා තාක්ෂණය ඔස්සේ පුහුණු කඳවුරු විසි අටකට සම්බන්ධ කෙරේ. එම පුහුණු කඳවුරුවලට සහභාගී වී සිටින ශිෂ්‍ය ශිෂ්‍යාවෝ දස දහසක් චන්ද්‍රිකා තාක්ෂණය ඔස්සේ ආරම්භක වැඩසටහනෙහි මුල් අවස්ථාවට සහභාගී වෙති. අද(23) අරලිය ගහ මන්දිරයේ පැවැත්වෙන නිල උත්සවයට ද ශිෂ්‍ය ශිෂ්‍යාවෝ තුන් දහසක් සහභාගී වෙති. මීට සමගාමීව පනාගොඩ, කළුතර පොලිස් අභ්‍යාස විද්‍යාලය, බූස්ස, ඇඹිලිපිටිය, රන්ටැඹේ, මාදුරුඔය, පොළොන්නරුව, ගිරිතලේ, මහනුවර ඇතුළු යුද, නාවුක, ගුවන්, පොලිස් හා කැඩෙට් පුහුණු මධ්‍යස්ථාන 28ක දී මේ පුහුණුව ආරම්භ කෙරේ.ඒ සඳහා වෙන්කර ඇති මුදල රුපියල් ලක්ෂ 900 කි. සති තුනේ පුහුණුවේදී තරුණ තරුණියන්ට නායකත්ව තීරණ ගැනීම, කණ්ඩායම් හැඟීම, අනෙකාගේ මත ඉවසීම, පෞරුෂ වර්ධනය, යැපීම් මානසිකත්වයෙන් මිදීම, ගැටලු සහයෝගයෙන් නිරාකරණය කිරීම ඇතුළු ගුණාංග රැසක් දියුණු කර ගැනීම සඳහා අවස්ථාව උදා වේ.විශ්ව විද්‍යාල සඳහා මේ වසරේ සිසුන් 20,000ක් බඳවා ගන්නා අතර, ඉන් 10,000ක් සඳහා පළමු අදියරේදී නායකත්ව පුහුණුව ලබා දේ. අනෙක් සිසුන් 10,000 සඳහා දෙවැනි අදියරේ දී පුහුණුව ලබා දීමට නියමිත ය.මේ නායකත්ව පුහුණුව සම්බන්ධයෙන් කුමන කටකතා පැතිරුණත් එය සැලසුම් කළ ආකාරයෙන්ම පැවැත්වෙන බව උසස් අධ්‍යාපන ඇමැති එස්. බී. දිසානායක මහතා කීය.අරලියගහ මන්දිරයේදී අද (23) පැවැත්වෙන ආරම්භක උත්සවය සඳහා උසස් අධ්‍යාපන ඇමැති එස්. බී. දිසානායක, ආරක්ෂක ලේකම් ගෝඨාභය රාජපක්ෂ, මුදල් අමාත්‍යාංශයේ ලේකම් පී. බී. ජයසුන්දර, අමාත්‍යාංශ ලේකම් ආචාර්ය සුනිල් ජයන්ත නවරත්න මහත්වරු ඇතුළු ත්‍රිවිධ හමුදාපතිවරු ද, විශ්වවිද්‍යාල උපකුලපතිවරු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105232</link>
    <topic>රාජ්‍ය උත්සව මාලාවේ සමාප්තිය මාතර බෝ සමිඳු අබියස දී</topic>
    <author/>
    <content>2600 ශ්‍රී සම්බුද්ධත්ව ජයන්තිය වෙනුවෙන් අනුරාධපුරයේ දී ආරම්භ වූ රාජ්‍ය උත්සව මාලාවේ සමාප්තිය පෙරේදා (21) මාතර බෝ සමිඳු අබියස දී සටහන් කෙරුණි.මාතර බෝ සමිඳුන් අබියස පැවැති ශ්‍රී සම්බුද්ධත්ව ජයන්ති මහා පෙරහැරේ සමාරම්භක අවස්ථාව ජනාධිපති මහින්ද රාජපක්ෂ මහතාගේ සහභාගීත්වයෙන් සිදුකෙරිණි. බෝ සමිඳුන් වෙත මල් පහන් පූජා කොට ආශිර්වාද ලබාගත් ජනාධිපතිතුමා පෙරහර ආරම්භ කරමින් හස්තිරාජයා මත සධාතුක කරඬුව තැන්පත් කළේය. මාතර සනත් ජයසූරිය ක්‍රීඩාංගණයේ පැවැති වෙසක් කලාපය නැරඹීමට ද ජනාධිපතිවරයා ඉන් අනතුරුව එක් විය.යාපනය, වව්නියාව, කිළිනොච්චිය ප්‍රදේශවලින් පැමිණි වෘත්තීය පුහුණුව හදාරන ද්‍රවිඩ දරු දැරියන් ද මේ වෙසක් කලාපය නිර්මාණය කිරීමට දායකත්වය ලබා දී තිබූ අතර ඔවුන්ගේ දක්ෂතා ඇගයූ ජනාධිපතිවරයා ඔවුන් සමඟ සුහද පිළිසඳරක නිරතවිය. ක්‍රීඩාංගණය වෙත පැමිණි ජනාධිපතිතුමා පිළිගනු ලැබුවේ ද මේ සිසු සිසුවියන් විසිනි. යෞවන කටයුතු ඇමැති ඩලස් අලහප්පෙරුම මහතා ඇතුළු මැති ඇමැතිවරුන් රැසක් මේ අවස්ථාවට එක්ව සිටියහ.සුනාමියෙන් විනාශයට පත් මාතර කොටුවේගොඩ ජයසුමනාරාම විහාරස්ථාන බුදුමැදුරේ බිතු සිතුවම් යළි ප්‍රතිසංස්කරණය කිරීමෙන් අනතුරුව එය විවෘත කිරීම ද ජනාධිපතිතුමා අතින් සිදුවිය. 2600 වන ශ්‍රීී සම්බුද්ධත්ව ජයන්තිය නිමිත්තෙන් මැණික්හින්න ගල්පීල්ල රජමහා විහාරස්ථානයේ තිබූ සති පිරිත් සජ්ඣායනා අවසානයේ පැවැති දානමය පුන්‍යකර්මය සඳහා ද ජනාධිපතිතුමා සහභාගි විය. සසුන්ගත කළ කුල දරුවන් 80 දෙනෙකු වෙනුවෙන් පැවති ධානමය පුන්‍යකර්මයට ද ජනාධිපතිතුමා එහිදී සහභාගි විය. විහාරාධිපති පූජ්‍ය උදුකොඩ ධම්මානන්ද ස්වාමින් වහන්සේ ප්‍රමුඛ මහා සංඝරත්නය ද පළාතේ මැති ඇමැතිවරුන් රැසක් ද මේ අවස්ථාවට එක්ව සිටියහ.තංගල්ල නගර සභාව සහ නිල් බළකාය එක්ව තංගල්ල නගර සභා පිටියේ සංවිධානය කර තිබූ මහා ශීල ව්‍යාපාරය සඳහා ජනාධිපතිතුමා ඊයේ (22) ‍ෙපරවරුවේ සහභාගි විය.2600 වන ශ්‍රී සම්බුද්ධත්ව ජයන්තිය නිමිත්තෙන් මේ මහා ශීල ව්‍යාපාරය සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105233</link>
    <topic>සහල් හිඟයක් නෑ</topic>
    <author>විජයානී එදිරිසිංහ</author>
    <content>පසුගිය කන්නයේ වී ආදායම අනුව රජයට සහල් මෙට්‍රික් ටොන් විසි දහසක අතිරික්තයක් තබා ගැනීමට හැකි වී තිබේ.වෙළෙඳ පොළෙහි කිසිම ආකාරයකින් සහල් හිඟයක් ඇති නොවීම පිණිස මේ අතිරික්ක සහල් තොගය තබා ගැනීමට රජය තීරණය කළ බව වී අලෙවි මණ්ඩලයේ සභාපති කේ. බී. ජයසිංහ මහතා කියයි.රජය සතුව දැනට පවත්වාගෙන යන වී මෙට්‍රික් ටොන් එක් ලක්ෂ අසූ දහසක සංචිතයට අමතරව ඉහත කී සහල් සංචිතය ගබඩා කර තිබේ.රජයේ සහ පෞද්ගලික මෝල්වලින් සහල් කර සැකසූ සහල් තොග මේ වන විට රජයේ ගබඩා කිහිපයක සුරක්ෂිතව තබා තිබේ. යම් කලෙක ස්වභාවික විපතකින් වී වගාවට හානි සිදු වී වෙළඳපලේ සහල් හිඟයක් ඇතිවුවහොත් එසේ වීමට ඉඩ නොදී එම සංචිත සහල් තොගය වෙළෙඳ පොළට සපයනු ඇත. මේ නිසා කිසිදු හේතුවක් මත පෞද්ගලික කූඨ වෙළෙඳුන්ට හෝ කුමන්ත්‍රණකරුවන්ට වෙළඳපළේ සහල් හිඟයක් පෙන්වීමට හෝ මිල වැඩි කිරීමට ඉඩ නොලැබේ. දැනට වෙළඳපලේ සම්බා කිලෝවක පාලන මිල රුපියල් 70කි.මේ අතර ඉදිරි කන්නයේ දී වී තොග ගබඩා කිරීම සඳහා රජය අලුතෙන් ගබඩා කිහිපයක් ද සහල් සකසන මෝල් ගණනාවක් ද අලුත්වැඩියා කර තිබේ. මෙම වී සහල් සැල් සංචිත නිසා ඉදිරියේ දී මෙරට ජනතාවට කෙසේවත් සහල් හිඟයකට මුහුණ පෑමට සිදු නොවන බව වී අලෙවි මණ්ඩල සභාපතිවරයා පවසයි. ජනාධිපති මහින්ද රාජපක්ෂ මහතා විසින් සමූපකාර හා වෙළෙඳ ඇමැති ජෝන්ස්ටන් ප්‍රනාන්දු මහතාට ලබා දී ඇති උපදෙස් මත එම සහල් සංචිතය ගබඩා කිරීමට පියවර ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105234</link>
    <topic>වෛද්‍ය සැපයීම් අධ්‍යක්ෂට විනය පරීක්ෂණයක්</topic>
    <author>සන්ධ්‍යා කරුණාරත්න</author>
    <content>රජයේ රෝහල්වල පැවැති අත්‍යවශ්‍ය ඖෂධ හිඟයට හේතු වී ඇත්තේ වෛද්‍ය සැපයීම් අංශයේ හිටපු අධ්‍යක්ෂවරයාගේ නොමනා ක්‍රියාකලාපය බව සෞඛ්‍ය අමාත්‍යාංශය පවසයි..එම අධ්‍යක්ෂවරයාට එරෙහිව විමර්ශනයක් හා විනය පරීක්ෂණයක් පැවැත්වීමට පියවර ගෙන ඇති අතර ඔහුගේ ක්‍රියාකලාපය පිළිබඳව වූ වාර්තාවක් සෞඛ්‍ය බලධාරින් විසින් සෞඛ්‍ය ඇමැතිවරයාට අද (23 දා) බාරදීමට කටයුතු යොදා ඇත. රෝහල්වලට අවශ්‍ය ඖෂධ සැපයීමට හා මිලදී ගැනීමට සෞඛ්‍ය අමාත්‍යාංශයේ ටෙන්ඩර් අනුමැතිය ලැබී තිබියදීත් අධ්‍යක්ෂවරයා තම පෞද්ගලික තීරණ මත ඖෂධ මිලදී ගැනීම සියයට 50 කින් කපා හැරීමට පියවර ගැනීම ද මේ ඖෂධ හිඟය හට ගැනීමට හේතුවක් වූ බව අමාත්‍යාංශය සඳහන් කරයි.පිළිකා, වකුගඩු, දියවැඩියාව යනාදී රෝගවලට අවශ්‍ය ඖෂධ වෛද්‍ය සැපයීම් අංශයට මිලදී ගැනීම මෙසේ පැහැර හැර තිබේ.රජයේ සියලුම රෝහල්වලට ඖෂධ බෙදා හැරීම සිදුකරන්නේ වෛද්‍ය සැපයීම් අංශය හරහාය.වෛද්‍ය සැපයීම් අංශයේ ඖෂධ හිඟයක් ඇති වුවහොත් රෝහල්වලට අවශ්‍ය ඖෂධ ලබා ගැනීමේදීද ගැටලු මතු වේ. ඒ අනුව ඖෂධ සැපයීම් අංශයේ ඖෂධ හිඟයකින් තොරව පවතින්නේ නම් රෝහල්වල ඖෂධ හිඟයක් ඇතිවීම ද වැළකෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105235</link>
    <topic>වෙසක් රිය අනතුරු දෙකයි; හත් දෙනෙක් එතැනම මිය යති</topic>
    <author>ගලිගමුව සමූහ සජිත් තුෂාර,</author>
    <content>කොළඹ-නුවර පාරේ වරකාපොලදී සහ හලාවත පුත්තලම පාරේ බත්තුළුඔය දී ඊයේ (22) උදේ සිදු වූ ලොරි – වෑන් අනතුරු දෙකකින් පුද්ගලයෝ හත්දෙනෙක් මියගොස් තවත් එකළොස්දෙනෙක් තුවාල ලැබූහ.වරකාපොළ අඹේපුස්සේ දී ඊයේ අලුයම 4.30 ට පමණ සිදු වූ ලොරි – වෑන් ගැටුමේ දී තිදෙනකු එම ස්ථානයේදී ම මියගිය අතර එක් අයකු රෝහල්ගත කිරීමෙන් පසු මියගොස් ඇත. මෙසේ අනතුරට ලක් වී ඇත්තේ වෙසක් සිරිනරඹමින් කොළඹ සිට අලව්ව බලා එමින් තිබූ එක ම ගමේ, එකම පවුලේ ඥාතින් පිරිසකි. මේ අය අලව්ව, බුජ්ජොමුව, පල්ලේමුරුගමුව, පදිංචිකරුවන් වෙති. වෑන් රථයේ රියැදුරුට නින්ද යාම නිසා ගමන්කරමින් තිබූ ලොරි රථයක මුහුණට මුහුණලා ගැටීමෙන් මේ අනතුර සිදු වී තිබේ.මියගිය තිදෙනකුගේ මෘත ශරීර වරකාපොළ මූලික රෝහලේ තබා ඇති අතර කෑගල්ල ශික්ෂණ රෝහලේ තුවාලකරුවන් 7 දෙනෙක් ප්‍රතිකාර ලබති. ඉතා බරපතළ තත්ත්වයේ පසුවන තිදෙනකු (3) මහනුවර මහරෝහලට ඇතුලත් කොට ඇත. එක් තරුණියක් වරකාපල මූලික රෝහලේ ප්‍රතිකාර ලබයි. අලව්ව බුජ්ජොමුව පදිංචි සුනිල් අශෝක (55), ජී. ඒ. ගුණවතී පොඩිමැණිකේ (58), එම්. ඒ. මල්ලිකා පොඩිමැණිකේ අවුරුදු (60) රියදුරු සුගත් චමින්ද මියගොස් ඇති සිව් දෙනාය. නිවෙස්වලට යාමට කිලෝමීටර් 7ක් තිබිය දී අනතුර සිදු වී තිබේ.රියැදුරු වෑන් රථයෙන් එලියට ගැනීමට වෙල්ඩින් උපකරණයක් ගෙන වාහනය කපා දැමීමට සිදුවූ බව පොලිසිය පවසයි.කෑගල්ල සහකාර පොලිස් අධිකාරී ශ්‍රියන්ත පීරිස් මහතාගේ උපදෙස් මත වරකාපොල පොලිස් ස්ථානාධිපති, පො.ප. නිහාල් කුලතුංග, රථවාහන අංශයේ ස්ථානාධිපති උ. පො. ප. ඉලංගකෝන්, පො. සැරයන් 58695 අනුරුද්ද, පො. කොස්තාපල් 21388 කෙසෙල්වත්ත යන අය වැඩිදුර පරීක්ෂණ පවත්වති. හලාවත – පුත්තලම පාරේ බත්තුළුඔය දී ලොරි රථ දෙකක් මුහුණට මුහුණ හැපීමෙන් සිදු වූ අනතුරකදී තිදෙනෙක් එතනම මිය ගිය අතර, බරපතල ලෙස තුවාල ලබා සිටි තවත් එක් අයෙක් මුන්දලම රෝහලට ඇතුල් කර තත්ත්වය අසාධ්‍ය වූයෙන් හලාවත මහ රෝහලට මාරුකර යවා ඇත.ඊයේ (22) උදේ 6.45 ට පමණ මෙම අනතුර සිදු වී ඇත. පුත්තලම දෙස සිට හලාවත දෙසට ධාවනය වූ මාළු ප්‍රවාහනය කරන අධිශීතකරණයක් සහිත ලොරියක් හා හලාවත දෙස සිට පුත්තලම දෙසට ධාවනය වූ තවත් ලොරියක් මුහුණට මුහුණ හැපීමෙන් මෙම අනතුර සිදු වී ඇති බව මූලික පරීක්ෂණවල දී හෙළි වී යැයි මුන්දලම පොලිසිය පවසයි. මුන්දලම පොලිසිය මෙම අනතුර පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105236</link>
    <topic>මඟුල් ගෙදර රතිඤ්ඤා පිපිරී පස් වියැති දැරිය මරු දකී</topic>
    <author>මිනුවන්ගොඩ සමූහ සිරිසේන අත්තනායක</author>
    <content>මීගමුව කුරණේ මඟුල් ගෙදරක් අවමඟුල් ගෙදරක් කරමින් මනාල යුවළ පිටත් කිරීමට දල්වන ලද රතිඤ්ඤා වැලේ බට්ටාවලට හසුවී අහිංසක පාසල් සිසුවියක් මියයාමේ සිද්ධියක් වාර්තා වෙයි.මිනුවන්ගොඩ උත්තාරුව පදිංචි අමිතාද සිල්වා ගුණවර්ධන (66) තම මිණිබිරිය වූ අවින්දතී තත්සරණී වීරසූරිය (අවු.5 මාස 5) සමඟ ඥාති මඟුල් ගෙදරට ගියේ සතුට විඳ දරා ගැනීමටය. පස්වරු 3.35ට මනාල යුවළ පිටත්වීමට රතිඤ්ඤා දල්වන ලදී. ඒ අවස්ථාවේ ඔවුන් රතිඤ්ඤා වැලට මීටර් 20 පමණ දුරින් සිට ඇත.අමිතාද සිල්වාට තමා අභියස බෝම්බයක් පුපුරා ගිය හඬක් ඇසිනි. ඇය කෑ ගැසුවාය. තම සාරියේ කොන අල්ලා සිටි දැරිය කිසිවකු ඔසවාගෙන යනු පෙණින. දැරිය රෝහල්ගත කරන ලදී. එහෙත් දැරිය මිය ගියාය.මේ සිද්ධියෙන් වීරසූරිය පවුලට සිටි එකම දැරිය මෙලොව හැර ගියේ පළාතම කඳුලින් නහවමින්. ඇය පීල්ලවත්ත ඩේවිඩ් සිල්වා කනිටු විදුහලේ පළමු වසර සිසුවියකි.මිය ගිය දැරියගේ අවසන් කටයුතු ඊයේ (22) උන්නාරුවේදී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105237</link>
    <topic>9කට තුවාල</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>පසුගිය 20 දා රාත්‍රී මාවනැල්ල නගරයේ විදී සංචාරය කළ වෙසක් මහා පෙරහරේ සධාතුක කරඬුව වැඩම කළ හස්තියා ප්‍රකෝපවීමෙන් පෙරහර නරඹමින් සිටි නව දෙනකු (9) තුවාල ලබා රෝහල් ගත කොට තිබේ.මාවනැල්ල එක්සත් බෞද්ධ සංගමය මඟින් 44 වැනි වරට මේ පෙරහර සංවිධානය කර තිබුණි.අලි ඇතුන් විසිදෙනෙකු (20) මේ පෙරහරේ ගමන්කළ අතර සධාතුක කරඬුව වැඩම කර ඇත්තේ කෙරමිණිය විහාරස්ථානයට අයත් ‘කෙරමිණියේ සෙල්ලා’ හස්තිරාජයා මතය. මාවනැල්ල තරුණ බෞද්ධ සමිතිශාලාව අසල දී රාත්‍රී 8.52ට කරඬුව තැන්පත් කිරීමට නියමිතව තිබුණ ද රාත්‍රී 10.30 පසුවී එම කටයුත්ත කළ බව සංවිධායක මණ්ඩලය කියයි.සබරගමුව මහ ඇමැති මහීපාල හේරත් මහතා සධාතුක කරඬුව තැන්පත් කිරීමෙන් පසු පෙරහරේ ගමන් කළ හස්තිරාජයා මාවනැල්ල පාලම අසල දී එකවිටම කලහකාරී ලෙස හැසිරෙමින් වෙළඳසලක බිත්තියකට ඇණ තිබේ. ඉන්පසු අරණායක පාරේ කිලෝමීටර් 2ක දුරක් ගමන් කර නතර වී තිබේ. මාවනැල්ල තරුණ බෞද්ධ සමිති ශාලාව අසල සිට පෙරහරේ ගමන්මග වූ ප්‍රධාන මාර්ගයේ බෙලිගම්මන විහාරස්ථානයට කිලෝ මීටර් 2ක දුරක් තිබේ.සධාතුක කර¼ඬුව රැගත් හස්තියා නොමැතිව වෙසක් මහා පෙරහර යළි ගමන් ආරම්භ කර ඇත. සිද්ධියෙන් තුවාල ලැබූවන් 7 දෙනෙකු රෝහලින් පිටව ගොස් ඇති අතර සැත්කමකට භාජනය කළ කාන්තාවන් දෙදෙනෙක් මාවනැල්ල මූලික රෝහලේ ප්‍රතිකාර ලබති.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105238</link>
    <topic>කොටි නායකයා ලෙස පෙනී සිටිමින් නෙදියවන් බලෙන් මුදල් අරගෙන</topic>
    <author>මහින්ද අලුත්ගෙදර</author>
    <content>නෝර්වේදී අත්අඩංගුවට ගත් පෙරිම්පනායගම් සිවපරන් හෙවත් නෙදියවන්ට එල්ලවී ඇති බරපතළම චෝදනාව යුරෝපා රටවල වෙසෙන දෙමළ ජනතාවගෙන් බලෙන් මුදල් එකතු කිරීම බව පරීක්ෂණවලින් හෙළිවී තිබේ.එල්.ටී.ටී.ඊ නායක වේළුපිල්ලේ ප්‍රභාකරන්ගේ ඝාතනයෙන් හා කුමරන් පද්මනාදන් අත් අඩංගුවට ගැනීමෙන් පසු කොටි සංවිධානයේ නායකයා තමා බව නෙදියවන්ම හදුන්වා ගෙන තිබේ.නෙදියවන් පිළිබඳව තවදුරටත් සිදුකෙරෙන පරීක්ෂණ සම්බන්ධයෙන් දැඩි අවධානයකින්අත් අඩංගුවට පත් මේ ත්‍රස්තවාදියා ශ්‍රී ලංකාවට අවශ්‍ය පුද්ගලයෙක්ද යන්න සොයා බලන බවත්, ඒ අනුව ඔස්ලෝ නුවර පිහිටි ශ්‍රී ලංකා තානාපති කාර්යාලය හරහා අවශ්‍ය ක්‍රියාමාර්ග ගන්නා බවත් ශ්‍රී ලංකා විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශකයෙක් “දිනමිණ”ට පැවසීය.එල්.ටී.ටී.ඊ. සංවිධානයේ පළමු පෙළ ක්‍රියාකාරිකයකු වන මේ පුද්ගලයාගෙන් නෝර්වේ නෙදර්ලන්ත පොලිසි හා නීති කණ්ඩායම් ඒකාබද්ධව තවදුරටත් ප්‍රශ්න කරගෙන යන බව නෝර්වේහී ශ්‍රී ලංකා තානාපති කාර්යාලය පවසයි. අත් අඩංගුවට පත්වන අවස්ථාවේදී නෙදියවන් ඔස්ලෝහි දිවා සුරැකුම් මධ්‍යස්ථානයක සේවය කර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n1105239</link>
    <topic>අග්‍රහාර රක්ෂණය වයස 70දක්වා</topic>
    <author>චින්තා රණසිංහ</author>
    <content>රාජ්‍ය සේවකයන් වෙනුවෙන් ක්‍රියාත්මක අග්‍රහාර රක්ෂණාවරණයේ කාල සීමාව දීර්ඝ කිරීමේ හා ජීවිත රක්ෂණාවරණයක් හඳුන්වා දීමේ යෝජනාවක් මුදල් හා ක්‍රම සම්පාදන අමාත්‍යාංශය වෙත ඉදිරිපත් කිරීමට ජාතික රක්ෂණ භාර අරමුදල කටයුතු යොදා ඇත.මිලියන 1.3කට අධික රාජ්‍ය සේවකයන්ට උපැස් යුවලේ සිට හෘද සැත්කම් දක්වා සෞඛ්‍ය රක්ෂණය සලසන තම ආයතනය ජනාධිපති මහින්ද රාජපක්ෂ මහතාගේ උපදෙස් මත රාජ්‍ය සේවකයන් සඳහා උපරිම සේවා සපයන බව එම අරමුදලේ සභාපති සේනක අබේගුණසේකර මහතා පවසයි.ශ්‍රී සම්බුද්ධත්ව ජයන්තියේ 2600වැනි සැමරුම් උත්සවයේ නිල රක්ෂණය පිළිබඳ මාධ්‍ය හමුව කොළඹ සිනෝර් හෝටලයේ ඉකුත් 12 දා පැවැති අවස්ථාවේ දී ඒ මහතා මේ අදහස් පළ කළේය.මුදල් අමාත්‍යාංශයේ අනුමැතිය ලැබීමෙන් පසු එම ජීවිතාරක්ෂණය ලබා දී රාජ්‍ය සේවකයන්ට රැකවරණය සලසන බවත්, පවතින අග්‍රහාර රක්ෂණය ලබා දෙන වයස් සීමාව වයස අවුරුදු 70 ක් දක්වා දීර්ඝ කොට ලබා දීමටත් අපේක්ෂිත බව ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052310</link>
    <topic>ක්‍ෂණික ලක්‍ෂපතියන් ගැන අල්ලස් කොමිසම සොයයි</topic>
    <author>විජයානි එදිරිසිංහ</author>
    <content>ඇතැම් පුද්ගලයන් හිටි හැටියේ ලක්ෂපතියන් බවට පත් වූ ආකාරය ගැන සෙවීමට අල්ලස් හා දූෂණ විමර්ශනය කිරීමේ කොමිසම සූදානම් වෙයි.මෙයට අදාළව කොමිසමට ලැබී තිබුණ පැමිණිලි විශාල ප්‍රමාණයක් ඉදිරියේ දී විභාග කිරීමට නියමිතය.අල්ලස් කොමිසම අක්‍රීයව තිබුණ.අවධියේ සහ ඊට පෙර කොමිසමට ලැබී තිබුණ පැමිණිලි ඉදිරියේ දී විභාගයට ගැනීමට කටයුතු කරනු ඇත.අල්ලස් පනතේ 1994 අංක 19 දරන පනත යටතේ මෙසේ කොමිසමට ලැබුණු පැමිණිල්ලක් තුළ නඩු නිමිත්තක් තිබේ නම් ඒ සඳහා කොමිසමේ සභාපතිවරයාගේ අනුමැතිය යටතේ අධ්‍යක්ෂ ජනරාල්වරියගේ අධීක්ෂණය යටතේ එම පරීක්ෂණ සිදු කෙරේ. මෙසේ පරීක්ෂණයට යොදා ගැනීමට නියමිත පැමිණිලි වාර්තා කොමිසමේ ලේකම් අංශයේ තැන්පත් කර තිබේ.තවද අල්ලස් කොමිසම යළි ආරම්භ වීමත් සමඟම කොමිසම වෙත ලැබෙන පැමිණිලි වැඩි වෙන්නට පටන්ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052311</link>
    <topic>ජලාශවල ජල මට්ටම පහතට</topic>
    <author>අසේල කුරුළුවංශ</author>
    <content>මධ්‍යම කඳුකරයේ පවතින වියළි කාලගුණික තත්ත්වය නිසා ජාතික ජල විදුලි පද්ධතියට ප්‍රධාන වශයෙන් විදුලිය සපයන බලාගාර ආශ්‍රිත කාසල්රී හා මාඋස්සාකැලේ ජලාශවල ජල මට්ටම පහළ බසිමින් පවතී.කාසල්රි ජලාශයේ ජල මට්ටම පිටාර මට්ටමේ සිට අඩි 47ක්ද, මාඋස්සාකැලේ ජලාශයේ ජල මට්ටම පිටාර මට්ටමේ සිට අඩි 37ක් දක්වා ද පහත බැස ඇත.මේ ජලාශ දෙකෙන් විමලසුරේන්ද්‍ර, කැනියන්, ලක්ෂපාන, පොල්පිටිය යන ජල විදුලි බලාගාරවලට විදුලිය සැපයේ.මේ තත්ත්වය දිගටම පැවතුනහොත් ඉහත බලාගාරයන්හි විදුලි උත්පාදනයට ගැටලු ඇතිවිය හැකි බව විදුලිබල මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052312</link>
    <topic>තැපෑලට සම්මානයක්</topic>
    <author>රක්‍ෂණ ශි‍්‍රයන්ත</author>
    <content>ශ්‍රී ලංකා තැපැල් දෙපාර්තමේන්තුව ක්‍රියාත්මක කරන බිල්පත් භාරගැනීමේ සහ මුදල් හුවමාරු කිරීම සඳහා නිර්මාණය කරන ලද (e-pay Automation system) ව්‍යාපෘතියට ජාත්‍යන්තර අනුසූරතාව හිමිවී ඇත.විශ්ව තැපැල් සංගමයේ රටවල් 191ක තැපැල් ආයතන සහ වෙනත් පෞද්ගලික ආයතන අතර වාර්ෂිකව පවත්වනු ලබන (The 2011 world Mail Award in pursuit of Excellence) මෙම තරගාවලියට සහභාගිවූ රටවල් අතුරෙන් මැලේසියාව හැරුණුවිට සූරතාවක් ලබාගත් එකම ආසියාතික රට ශ්‍රී ලංකාව වීම විශේෂත්වයකි. මෙම සූරතා සම්මාන ප්‍රදානය පසුගිය 17දා බෙල්ජියමේ බ්‍රසල්ස් නුවරදී පැවැත්වූ අතර, සම්මාන සහතිකය රැගෙන තැපැල්පති එම්. කේ. බී. දිසානායක මහතා පසුගියදා ශ්‍රී ලංකාවට පැමිණියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052315</link>
    <topic>ගොවියාගේ ජීවන ආර්ථිකය නංවන්න ගොවිජන සංවර්ධන පනතක් ගේනවා</topic>
    <author>පොලොන්නරුව දිසා සමූහඇම්. පී. සරත්,හිඟුරක්ගොඩ හා හබරණ සමූහ</author>
    <content>ගොවියාගේ ජීවන ආර්ථිකය නැංවීමට නව ගොවිජන සංවර්ධන පනතක් ගෙන එන බව අගමැති දි. මු. ජයරත්න මහතා පැවසීය.ඒ මහතා එසේ ප්‍රකාශ කළේ මැයි 20 වැනිදා මින්නේරිය මැතිවරණ කොට්ඨාසයට අයත් ඊරිගෙඔය ගලෙන්බිඳුණු වැව විවෘත කර මංගල දියවර නිකුත් කිරීමෙන් අනතුරුව වැව අසල පැවැති ගොවිජන හමුවේදීය.මහින්ද චින්තනයට අනුව උතුරු මැද පළාත් සභාවේ ග්‍රාමීය යටිතල පහසුකම් ධීවර මහා මාර්ග විදුලිබල ඇමැති ආර්. ඇම්. පී. බී. රත්නායක මහතාගේ විශේෂ යෝජනාවක් අනුව උතුරු මැද පළාත් වාරි මාර්ග දෙපාර්තමේන්තුව මගින් රුපියල් ලක්ෂ 50ක මුදලක් වැය කර මෙය ඉදිකෙරිණි.අගමැති දි. මු. ජයරත්න මහතා මෙසේ ද කීය.ගොවි ජනතාවට හොඳ ජීවන ආර්ථිකයක් ඇති කර ගැනීමට සියලු ගොවි වරප්‍රසාද ඇතුළත් නව ගොවිජන සංවර්ධන පනතක් පාර්ලිමේන්තුවට ගෙන එනවා පළාත් සභා ප්‍රාදේශීය සභාවලින් ගොවියාට තවත් වරප්‍රසාද ලබාදීමට රජය කටයුතු කරගෙන යනවා.ඒ වගේ ම ගම්මාන දසලක්ෂයක් සංවර්ධනය කිරීමට රජය මුදල් වෙන් කර තිබෙනවා. විශේෂයෙන් ම කුඩා කර්මාන්ත දියුණු කිරීමටත් ඒ තුළින් පවුල් දස දහසක් සංවර්ධනය කිරීමේ යෝධ වැඩපිළිවෙළ ජනාධිපති මහින්ද රාජපක්ෂ මහතා විසින් දැන් ක්‍රියාත්මක කරනවා.හැ¼ඟීමෙන් ධෛර්යයෙන් වැඩ කළහොත් තමන් ගේ ශක්තිය තමන් ගේ දියුණුවට යොමු කර ගත හැකියි. හම්බ කරන මුදල් වැරදි විදියට නාස්ති කළොත් ඔහු හෝ ඇය විනාශ වෙනවා. මත් දියර භාවිතා කිරීම නිසා බෙහෝ අය අද ආර්ථික අතින් පමණක් නොව සෑම අතින් ම විනාශ වෙනවායි ද අගමැතිවරයා කීය.තවදුරටත් කතාකළ ජයරත්න මහතා මෙසේ ද කීය.පුංචි රටක පුංචි මිනිහෙක් වසර ගණනාවක් රටේ පැවැති යුද්ධය නැති කරපු නිසා බලවත් යැයි කියා ගත් රටවල් ලැජ්ජාවට පත් වෙලා. මොකද ඒ රටවල තවම යුද්ධය තියන නිසා මේ පුංචි රටේ පුංචි මිනිසාගේ නායකත්වයෙන් දියත් කළ ත්‍රස්තවාදය තුරන් කිරීමට පුංචි අපේ හමුදාවන් ක්‍රියා කළ ආකාරය ලොව පුරා පැතිර ගියා.දැන් ත්‍රස්තවාදය ඉවරයි. ජනාධිපති මහින්ද රාජපක්ෂ මහතා දැන් මේ රට සංවර්ධනය කිරීමේ යෝධ වැඩපිළිවෙළ දියත් කර ගෙන යනවා.පක්ෂ භේදයෙන් තොරව අපි කවුරුත් එක් වී මේ රට සංවර්ධනය කරමු.පළාත් සභා ඇමැති රත්නායක මහතා උඩරට ප්‍රදේශයේ හොඳ කෙනෙක් දේශපාලනයේ පැරැණිම පුද්ගලයෙක්. මෙතුමා දන්නේ අවුරුදු ගණනක ඉදලා. සම්බුද්ධ ජයන්ති ආගමික උත්සව පසුගිය දිනවල දිවයින පුරා පැවැත්වූවා. රටවල් 184කින් ශ්‍රී ලංකාවට සම්බුද්ධ ජයන්තිය වෙනුවෙන් විශාල තැනක් ලැබුණු බව ද අගමැතිතුමා පැවසීය.උතුරු මැද පළාත් සභා ප්‍රධාන ඇමැති බර්ටි ප්‍රේමලාල් දිසානායක මහතාඋතුරු මැද පළාතේ වැව් 1500ක් මේ වන විට සංවර්ධනය කර තිබෙනවා. මේ නිසා ගොවියාගේ ආර්ථිකය ශක්තිමත් වී තිබෙනවා. එදා පිට රටින් ගෙන ආ බඩඉරි¼ඟු අද උතුරු මැද පළාතේ ඉතා සාර්ථකව වගා කරනවා.මේ නිසා බඩ ඉරිඟු ගොවියාගේ ආර්ථිකය පවා ශක්තිමත් වී තිබෙනවා.උතුරු මැද පළාත් ග්‍රාමීය යටිතල පහසුකම් ධීවර, විදුලිබල මහා මාර්ග ඇමැති ආර්. ඇම්. පී. බී. රත්නායක මහතාජනාධිපති මහින්ද රාජපක්ෂ මහතා දැන් මේ රට සංවර්ධනය කිරීමේ යෝධ වැඩසටහන දියත් කරගෙන යනවා. අපි කවුරුත් එක් වී මේ සංවර්ධන ක්‍රියාවලියට සහාය දැක්විය යුතුයි.මේ රටේ සම්බුද්ධශාසනය ආරක්ෂා කරමින් රට සංවර්ධනය කරන අගමැති දි. මු. ජයරත්න මහතා අද මේ වැව විවෘත කිරීමට පැමිණීම අප සැමගේ වාසනාවක්. ඒ වගේම බර්ටි ප්‍රේමලාල් දිසානායක, මෛත්‍රීපාල සිරිසේන ඇමැතිවරුන් පොලොන්නරුව දිස්ත්‍රික්කය සංවර්ධනය කරන්න මහත් වෙහෙසක් ගන්නවා.ඊරිගෙඔය ගලෙන්බිඳුනු වැව සංවර්ධනය කිරීමෙන් අක්කර 150ක් සංවර්ධනය කැර වී හා අතිරේක බෝග වගා කළ හැකිය.1981 දී එක්සත් ජාතික පක්ෂ රජය සමයේ මින්නේරිය හිටපු මන්ත්‍රී මෙරිල් ද සිල්වා මහතා විසින් මේ ඊරිගෙඔය ගම්මානයේ සංවර්ධනය වැඩ ආරම්භ කළා.පසුව වැඩ අතරමග නතර වුණා. පවුල් ගම්මානය අතහැර ගියා යැයි කීය.සමාජ සේවා නියෝජ්‍ය ඇමැති චන්ද්‍රසිරි සූරියආරච්චි මහතාමේ ඊරිගෙඔය පැරැණි ගම්මානය සංවර්ධනය කරන්න කටයුතු කිරීම රජයගත් හොඳ වැඩපිළිවෙළක් යූ. එන්. පීය අතහැර රජයට ආවේ ජනාධිපතිතුමා ගේ නියම නායකත්වය නිසා බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052316</link>
    <topic>රණවිරුවන්ගේ ලේ දහදිය මතින් දිනූ බිමේ අද අපි නිදහසේ හුස්මක් අරන් ජීවත් වෙනවා</topic>
    <author/>
    <content>ජනාධිපති මහින්ද රාජපක්ෂ මහතාගේ ශ්‍රේෂ්ඨ සේනාධි නායකත්වයෙන් මාතෘ භූමියට ගෞරවනීය සාමය උදාකර දී තිබෙනවා. සමස්ත ශ්‍රී ලංකාවාසී ජනතාවම එක අරමුණක් කරා ඒකරාශී කරගනිමින් සිදුකළ සාමුහික ප්‍රයත්නයේ ප්‍රතිඵලය ලෙස ත්‍රස්තවාදයට එරෙහි මානුෂීය මෙහෙයුම විජයග්‍රහණය කිරීමට ජනපති ලබාදී තිබූ නායකත්වය නොවන්නට අද අපට සැබෑ උත්තරීතර නිදහසේ පහස විදින්නට ලැබෙන්නේ නැහැ.”ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා එසේ පැවැසුවේ පෙරේදා (21) බදුල්ල නගරයේ රණවිරු ස්මාරකය අසල පැවැති ඌව පළාත් රණවිරු සමරු උත්සවයේ දී ය.සර්ව ආගමික වතාවත්වලින් අනතුරුව මෙම උත්සවය පැවැත්විණි.මෙහි දී තවදුරටත් කතා කරමින් ඌව ප්‍රධාන ඇමැතිවරයා මෙසේ ද කීය.“අපි දන්නවා දුටු ගැමුණු රජ සමයේ දීත් සුදු අධිරාජ්‍යවාදීන් ලංකාව පාලනය කළ සමයේ දීත් ඌව වෙල්ලස්සේ අපේ විරුවන් රටේ නිදහස වෙනුවෙන් සුවිශාල කැප කිරීමක් කළ පිරිසක් බව විශේෂයෙන් 1818 වසරේ දී සුදු අධිරාජ්‍යවාදීන්ට එරෙහිව පළමු වෙඩි මුරය තැබුවේ වෙල්ලස්සේ අපේ වීරෝදාර මුතුන්මිත්තන්. එවන් වු ශ්‍රේෂ්ඨ පළාතක පැවැත්වෙන මෙම අවස්ථාවට සහභාගි වීමට ලැබීමත් විශාල සතුටක්.වසර තිහක කුරිරු යුද්ධයෙන් අඳුරු වලාවන් මුළු මහත් ශ්‍රී ලංකාවම වෙලාගෙන තිබූ මොහොතේ වෙල්ලස්සේ අභීත රණවිරුවන් රටේ නිදහස වෙනුවෙන් දිවි හිමියෙන් කළ කැප කිරීම කෘතවේදීව සිහිපත් කරනවා.රණවිරු මාසය පුරාවට ජනාධිපති මහින්ද රාජපක්ෂ මහතාගේ සංකල්පය මත පැවැත්වෙන රණවිරුවන්ගේ උදාර සේවය අගය කිරීමේ වැඩසටහන් රණවිරු මවුපිය දූ දරුවන්ගේ සුබ සාධන මුල්කරගත් වැඩසටහන් ජාතික රණවිරු දිනයන් උතුම් වූ ජාතික මෙහෙවරක් ඉටු කිරීමක්.තම මවුබිම වෙනුවෙන් සිය යුතුකම් හා වගකීම් මැනවින් ඉටු කළ අපේම රණවිරු සහෝදර සහෝදරියන් ඔවුන්ගේ පවුල්වල උදවියගේ සුබ සාධනය ගැන වැඩි අවධානයක් යොමුකරන එක අපි කාගේත් වගකීමක්. යුතුකමක්. ඒ සඳහා රණවිරු සේවා අධිකාරිය ගනු ලබන කැපවීම මා අගය කරනවා.රණවිරුවන් ගැන කියන කොට අපිට අමතක කරන්න බැරි දෙයක් තමයි “රණවිරු කොඩි දිනය”. මුලින් රණවිරු කොඩි දිනයේ දී කොඩියක් පැළඳගන්න අපේ ජනතාව වැඩිපුර කැමැත්තක් හා උනන්දුවක් තිබුණා. ඒත් දැන් දැන් ටිකෙන් ටික මේ උතුම් කාර්යය බොහෝ දෙනාගෙන්ම ඈත් වෙලා යන එක කණගාටුවට කරුණක්. අපි හොයලා බැලුවාම රණවිරු කොඩි අලෙවියෙන් ලැබෙන ආදායම දවසින් දවස අඩු වෙනවා.ඒත් රණවිරු අරමුදලින්, විශේෂයෙන්ම ආබාධවලට ලක්වුණු රණවිරුවන්ටත් යුද බිමේ දී තම ජීවිත පුදකරපු රණවිරුවන්ගේ පවුල්වල අයටත් විශාල මෙහෙවරක් ඉටු වෙනවා. ඉතින් ඒවගේ යහ කටයුත්තක් වෙනුවෙන් අපේ ජනතාවගේ අවධානය මීට වඩා යොමු විය යුතු වෙනවා.මොක ද ? රණවිරුවන් මේ රට දැය බේරගන්න කැප කිරීම් අපි අවුරුදු දෙක තුනකින් අමතක කරන්න හොඳ නැහැ.ඒ නිසා රණවිරුවන් ඉටු කළ ඒ යුග මෙහෙවර සදාකල්හිම අපේ සිත් සතන්වල තබාගත යුතු වෙනවා. ඒ වගේම තමයි, යුද්ධයට තිත තබපු ජනාධිපතිතුමන් එතුමන්ගේ “මහින්ද චින්තන” ප්‍රතිපත්තිය සැබෑ කරලමින් ගෙන යන මහා සංවර්ධන සංග්‍රාමයට අපේ රණවිරුවන් ලබාදෙන ජීවය අපි කවුරුත් අගය කළ යුතු වෙනවා.ලෝකයේ පළමු වතාවට ත්‍රස්තවාදය මුලිනුපුටා දැමූ අපේ රණවිරුවන් හෑල්ලුවට ලක් කරමින් ජාත්‍යන්තරය කරන නොයෙකුත් බලපෑම් හා නොයෙකුත් ප්‍රකාශ තරයේ හෙළා දකිනවා.මම එහෙම කියන්නේ, අද අපිට දෙවුන්දර තුඩුවේ ඉදලා පේදුරු තුඩුව දක්වා නිදහසේ යන්න එන්න හැකියාව ලැබිලා තියෙන්නෙත්, බය නැතුව ඕනෑම වෙලාවක මේ විදිහට උත්සවයක රැඳිලා ඉන්න හැකියාව ලැබිලා තියෙන්නෙත්, අපේ රණවිරුවන් හෙළු දහඩිය නිසයි.ඒ නිසා අද මේ මහඟු මෙහෙවර සාර්ථක කරන්නට උරදීලා, මෙම උත්සවයේ කටයුතු සාර්ථක කර ගන්න කටයුතු කරපු ඌව පළාත් ආණ්ඩුකාරතුමා ඇතුළු සියලු දෙනාටම ඌව පළාතේ ජනතාව වෙනුවෙන් මම මාගේ ස්තූතිය පිරිනමනවා.“එක්සේසත් මවුබිමක් – එක්සිත් ජාතියක්” කියන මහින්ද චින්තන සංකල්පය යථාර්ථයක් කර ගනිමින් දිනූ දේශය රැක ගන්නට ජනාධිපතිතුමන්ටත්, ත්‍රිවිධ හමුදා හා පොලිස් රණවිරුවන්ටත් සියලු ශක්තිය ධෛර්යය ලැබේවායි මම ප්‍රාර්ථනා කරනවා.මෙහිදී ඌව පළාත් ප්‍රධාන ඇමැති ශෂීන්ද්‍ර රාජපක්ෂ, ඌව පළාත් ආණ්ඩුකාර සී. නන්ද මැතිව්, බදුල්ල මහ නගර සභාවේ නගරාධිපති උපාලි නිශ්ශංක ගුණසේකර, ඌව පළාත් නියෝජ්‍ය පොලිස්පති එම්. එන්. බී. අඹන්වල, ආදිවාසී නායක ඌරුවරිගේ වන්නියලා ඇත්තෝ යන මහත්වරු ඇතුළු පිරිසක් මෙහිදී රණවිරු ස්මාරකයට පුෂ්පෝහාර දැක්වූහ.ත්‍රිවිධ හමුදාවල උසස් නිලධාරීන් ද රණවිරු පවුල්වල සාමාජික සාමාජිකාවෝ මෙහි දී රණවිරු ස්මාරකයට පුෂ්පෝපහාර දැක් වූහ.ඌව පළාත් සභාවේ මැති ඇමැතිවරු මන්ත්‍රීවරුන්, නාගරික මන්ත්‍රීවරුන් ඇතුළු ආරාධිත අමුත්තෝ රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052317</link>
    <topic>සාමයත් සමඟ රට සංවර්ධනය කරා යන ගමනේදී උතුරට හිමිවන්නේ විශේෂ තැනක්</topic>
    <author/>
    <content>දශක තුනක් පුරා පැවැති කුරිරු ත්‍රස්තවාදය මුලිනුපුටා මාතෘ භූමිය විජයග්‍රහණය කරා රැගෙන ගිය ගමනේ වසර 02 සමරන මේ මොහොතේ රට වෙනුවෙන් තම වටිනා ජීවිත පරිත්‍යාග කළ අභීත රණවිරුවන්ට උපහාර දැක්වීම ශ්‍රී ලාංකීය ජාතීන්ගේ යුතුකම බව උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා පැවැසීය.මුලතිව් පුදුකුඩිඉරුප්පු මන්දවිල් පිහිටි රණවිරු ස්මාරකය අභියසදී පෙරේදා (21) පෙරවරුවේ පැවැති රණවිරු විජයග්‍රහණයේ දෙවර්ෂ පූර්ණ උතුරු පළාත් උත්සවයේ දී ආණ්ඩුකාරවරයා මේ බව පැවැසීය.එහිදී ආණ්ඩුකාර ජී. ඒ. චන්ද්‍රසිරි මහතා මෙසේ ද පැවැසීය.ජනාධිපති මහින්ද රාජපක්ෂ මහතාගේ දූරදර්ශී නුවණත් අභීත නායකත්වයත් ආරක්ෂක ලේකම් ගෝඨාභය රාජපක්ෂ මහතාගේ මඟ පෙන්වීමත්, රණවිරුවන්ගේ අධිෂ්ඨානය, ශක්තිය හා කැපකිරීමත් මේ විජයග්‍රහණය කරා යාමට හැකි වුණා.සාමය උදාවීමත් සමඟ මුළු රටම සංවර්ධනය කරා යන වේගවත් ගමනේ සුවිශේෂ ස්ථානයක් උතුරු පළාතටත් හිමි වී තිබෙනවා.උතුරු පළාතේ සාමාන්‍ය ජන ජීවිතය ඉතා වේගයෙන් යථා තත්ත්වයට පත් වෙමින් තිබෙනවා. ආර්ථික සංස්කෘතික හා සාමාජීය කටයුතුවලද ඇත්තේ ඉහළ දියුණුවක්. යුද්ධය නිම වීමෙන් පසු උතුරේ ජන ජීවිතය නඟා සිටුවීමට රණවිරුවන් ලබාදුන් ඉහළ දායකත්වය ඇගයීමට ලක්කළ චන්ද්‍රසිරි මහතා ඉදිරියට ද එම සහය උපරිමයෙන් ලබාදී ජන ජීවිත යහපත් කර ගැනීමට සහය වන ලෙස ඉල්ලා සිටියේ ය.පීඩාවට පත් උතුරේ ජන ජීවිත නඟා සිටුවීමට ජනාධිපති ප්‍රධාන රජය උපරිමයෙන් අනුග්‍රහය හා දායකත්වය ලබාදී ඇතැයි උත්සවයට පැමිණි ප්‍රදේශයේ ජනතාව පාසල් දරු දැරියන් හා රණවිරුවන් අමතා පැවැසූ ඒ මහතා උතුරේ ජනතාව ද ජනාධිපතිතුමා සමඟ රට ඉදිරියට ගෙන යාමට අත්වැල් බැඳගෙන සිටින බව ද කීය.උපන් දේශය වෙනුවෙන් ජීවිත කැප කළ රණවිරුවන් ගෞරවයෙන් සිහිපත් කළ ආණ්ඩුකාරවරයා ඔවුනට නිවන් සුව හා දේවාශිර්වාදය ප්‍රාර්ථනා කළ අතර තම ආදරණීයයන්ගේ වියෝවෙන් දුකට පත් පවුල්වල දුක අවම වී ජීවිත යහපත් කර ගැනීමට ධෛර්යය ලැබේවා යැයි ද ප්‍රාර්ථනා කෙළේ ය.යුද්ධයේ දී තුවාල සිදු වූ සියලු දෙනාට ඉක්මන් සුවය ද ප්‍රාර්ථනා කෙළේ ය.රණවිරු සැමරුම සාර්ථකව පැවැත්වීමට සහාය වූ සියලුම අණදෙන හමුදා නිලධාරීන්ට ජ්‍යෙෂ්ඨ නිලධාරීන්ට ආගමික පූජකවරුන්ට රජයේ නිලධාරීන්ට කෘතවේදීත්වය පළකළ චන්ද්‍රසිරි මහතා උත්සවයට පැමිණි ජනතාවට පාසල් දරු දැරියන්ට විශේෂ ස්තූතිය හා සුබ අනාගතයක් ද ප්‍රාර්ථනා කෙළේ ය.සර්ව ආගමික ආශිර්වාදය මැද උත්සවය එක් වූ රණවිරුවන් වෙත ත්‍යාග පිරිනැමීම ද සිදුවිය. රණවිරු කොඩි සමරු ලාංඡන (බැජ්) පැළඳවීම පාසල් දරුවන් හා දැරියන් අතින් සිදු වූ අතර රණවිරුවන් පිළිගැනීම ද සිදුවිය.පාර්ලිමේන්තු මන්ත්‍රී මුරුගේසු චන්ද්‍රකුමාර් යාපනය ආඥාපති මේජර් ජනරාල් මහින්ද හතුරුසිංහ, වන්නි ආඥාපති මේජර් ජනරාල් සුමේධ පෙරේරා, මුලතිව් ආඥාපති මේජර් ජනරාල් එල්. ඩී. මාර්ක්, ගුවන් කොමදෝරු රෝහින්න ප්‍රනාන්දු, නාවික කපිතාන් කලන ජිනදාස, ජ්‍යෙෂ්ඨ පොලිස් අධිකාරී ජනක ගුණතිලක, මුලතිව් දිසාපති ඒ. පතිනාදන් උතුරු පළාත් ප්‍රධාන ලේකම් ඇතුළු අමාත්‍යාංශ ලේකම්වරු හා ආයතන ප්‍රධානීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052318</link>
    <topic>විශ්වවිද්‍යාල සිසු නායකත්ව පුහුණුව කල් දැමීමේ හැකියාව සොයා බලන්න</topic>
    <author>නල්කා මැදගෙදර</author>
    <content>නවක විශ්ව විද්‍යාල සිසුන්ට ලබා දීමට යෝජිත “සිසු නායකත්ව පුහුණු වැඩසටහන යටත් පිරිසෙන් සතියකින්වත් කල් දැමීමට ඇති හැකියාව සලකා බලා ඒ සම්බන්ධයෙන් බලධාරීන්ට අවශ්‍ය උපදෙස් ලබා දෙන ලෙස ශ්‍රේෂ්ඨාධිකරණය නීතිපතිවරයාට පසුගියදා (20) නියම කෙළේය.මේ මැයි මස 23 දින ඇරඹීමට නියමිත මේ පුහුණු වැඩසටහන අභියෝගයට ලක් කරමින් මූලික අයිතිවාසිකම් පෙත්සමක් අධිකරණය හමුවට ඉදිරිපත්ව ඇති නිසා මේ නියෝගය ලබා දෙන බව ශ්‍රේෂ්ඨාධිකරණය සඳහන් කෙළේය.මේ නියෝගයෙහි පිටපත් උසස් අධ්‍යාපන අමාත්‍යාංශ ලේකම්වරයා, විශ්ව විද්‍යාල ප්‍රතිපාදන කොමිසම, එහි සභාපතිවරයා වෙත වහාම ලබා දෙන ලෙස ද ශ්‍රේෂ්ඨාධිකරණ රෙජිස්ට්‍රාර්වරියට නියෝග කරන ලදී.පෙත්සම පිළිබඳ නොතීසි කුරියර් සේවය මගින් සියලු වගඋත්තරකරුවන් වෙත ලබා දෙන ලෙස පෙත්සම්කරුගේ නීතිඥවරයාට නියෝග කරන ලදී.කේ .ශ්‍රී පවන්, චන්ද්‍රා ඒකනායක, ආර් කේ එස් සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම කැඳවන ලදී.මානව අයිතීන් සඳහා වන ශිෂ්‍ය සංවිධානය විසින් මෙම පෙත්සම ඉදිරිපත් කර තිබුණි.උසස් අධ්‍යාපන අමාත්‍යාංශ ලේකම් ආචාර්ය සුනිල් ජයන්ත නවරත්න, ඇමැති එස්.බී. දිසානායක, විශ්ව විද්‍යාල ප්‍රතිපාදන කොමිසම එහි සභාපතිවරයා සහ නීතිපතිවරයා මෙම පෙත්සමෙහි වගඋත්තරකරුවෝ වෙති.පෙත්සම ඊයේ කැඳ වු අවස්ථාවේදී නීතිපති වරයා වෙනුවෙන් පෙනී සිටි රජයේ නීතිඥ නෙරිල් පුල්ලේ මහතා පෙත්සම සම්බන්ධයෙන් මූලික විරෝධතා ඉදිරිපත් කරන බව කීය.මේ පෙත්සම ඉදිරිපත්කර ඇති ශිෂ්‍ය සංවිධානයට එය පවත්වා ගෙන යාම සඳහා නීතිමය හැකියාවක් නැතැයි ද එකම ශිෂ්‍යයකු හෝ එම සංවිධානය නියෝජනය නොකරන බව ද හෙතෙම කීය.එසේම එම පුහුණු වැඩසටහන අභියෝගයට ලක් කරමින් එකම ශිෂ්‍යයෙක් හෝ මවුපියන් හෝ අධිකරණයට පෙත්සම් ඉදිරි පත් කර නැත.මෙම පෙත්සම සමඟ එබඳු එක ශිෂ්‍යයකුගේ හෝ ලිපි ලේඛනයක් ඉදිරිපත් කිරීමට ;පත්සම්කාර සංවිධානය අසමත්ව ඇතැයි හෙතෙම කීය.මේ පෙත්සම සම්බන්ධ නොතීසි සියලු වගඋත්තර කරුවන් වෙතලබා දෙන ලෙස ශ්‍රේෂ්ඨාධිකරණය විසින් නියෝග කර තිෙබි. එහෙත් පෙත්සම් කරු එම නොතිසි යවා ඇත්තේ නීතිපතිවරයා වෙත පමණක් බව ද රජයේ නීතිඥවරයා පෙන්වා දුන්නේය.මෙහිදී පෙත්සම්කරු වෙන්වෙන් පෙනී සිටි නීතිඥ සාලිය පීරිස් මහතා මෙම පෙත්සමෙන් අභියෝගයට ලක්කරන කරුණ අධිකරණයෙහි කඩිනම් අවධානයට ලක්විය යුතු කරුණක් වන බැවින් නීතිපතිවරයාට පමණක් නොතීසි යොමු කළ බව කීය.සරසවියට පිවිසීමට සුදුසුකම් ලැබූ සිසුන්ට මේ පුහුණුව සඳහා සහභාගි වීම අනිවාර්යය කර ඇති බැවින් ඊට සහභාගි නොවන සිසුන්ට සරසවි වරම් අහිමි කිරීමේ අවධානමක් මෙමගින් උද්ගතව ඇතැයි ඒ මහතා කීය.මෙහිදී කරුණු සලකා බැලූ ශ්‍රේෂ්ඨාධිකරණය සියලු වග උත්තර කරුවන්ගෙන් කරුණු විමසීමෙන් අනතුරුව මෙම පෙත්සම සම්බන්ධ තීරණයක් ගැනීම වඩා සුදුසු බව ප්‍රකාශ කෙළේය.ඒ අනුව පෙත්සම මැයි මස 24 වැනිදා කැඳවීමට තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052319</link>
    <topic>පුවත්පත් මණ්ඩලයෙන් මාධ්‍යවේදීන්ට දඬුවම් කර නෑ</topic>
    <author>භක්ති ධර්මපි‍්‍රය මෙන්ඩිස්</author>
    <content>කිසිදු අවස්ථාවක මාධ්‍යවේදීන්ට දඬුවම් ලබාදීමක් හෝ මාධ්‍යවේදීන් අධිකරණයකට ඉදිරිපත් කිරීමක් පුවත්පත් මණ්ඩලය සිදු කර නැතැයි පුවත්පත් මණ්ඩලයේ සභාපති නීතිඥ ඩබ්ලිව්. දයාරත්න මහතා පැවසීය.මාධ්‍යවේදීන්ට දඬුවම් කිරීම සඳහා පුවත්පත් මණ්ඩලය නැවත බලගන්වා ඇතැයි සඳහන් කරමින් පුවත්පත් කිහිපයකම ප්‍රවෘත්තියක් පළ කර ඇති බවත් ඒ සම්බන්ධයෙන් තම ආයතනය කනගාටුව ප්‍රකාශ කර අතර එම පුවත අසත්‍ය එකක් බවත් දයාරත්න මහතා සඳහන් කළේය. කොළඹ පිහිටි පුවත්පත් මණ්ඩලයේ දී පසුගියදා (20) සවස පැවති ප්‍රවෘත්ති සාකච්ඡාවේ දී දයාරත්න මහතා මේ කරුණු අවධාරණය කළේය.එහිදී ඔහු මෙසේද කීය. පුවත්පත් මණ්ඩලයට එන පැමිණිලි අපි සාකච්ඡා කර එම දෙපාර්ශවයම සමථයකට පත් කරනවා. පුවත්පත්වල පළ කෙරෙන වැරැදි නිවරැදි කිරීම සඳහා අප ලොකු සේවාවක් සිදු කරනවා. පුවත්පත් නිදහස සුරැකීම අපි නිරන්තරයෙන් සිදු කරනවා. ජනමාධ්‍යවේදින්ගේ නිදහස රැකීමට අපි කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=n11052320</link>
    <topic>සෞදියේ රැකියා නියෝජිත ආයතන නොමැතිව මෙරටින් රැකියා සඳහා යැවීම තහනම්</topic>
    <author>මහින්ද අලුත්ගෙදර</author>
    <content>සෞදි අරාබියාවේ රැකියා ඒජන්සියක් නොමැතිව පෞද්ගලික මාර්ගයෙන් ලබා ගන්නා වීසා බලපත්‍ර උපයෝගී කරගෙන මෙරට පිහිටි විදේශ රැකියා ඒජන්සි හරහා විදේශ ගත කිරීම තහනම් කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.මේ තීරණය විශේෂ චක්‍රලේඛයක් මාර්ගයෙන් රැකියා නියෝජිත ආයතන වෙත දැනුම් දීමට පියවර ගන්නා බව විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා පැවසීය.සෞදි අරාබි රජය මඟින් අනුමැතිය දී තිබෙන රැකියා නියෝජිතායතන නමට පමණක් නිකුත් කරන වීසා බලපත්‍ර හැර වෙනත් වීසා සඳහා පුද්ගලයින් බඳවා ගැනීම සිදුකිරීම මේ යටතේ තහනම් කරන බවට එම චක්‍රලේඛය මඟින් උපදෙස් ලබා දෙයි. දීර්ඝ කාලයක් පුරා සෞදි අරාබියානු රැකියා ක්ෂේත්‍රයේ පැවැති ගැටලු අධ්‍යයනය කිරීමෙන් පසුව ශ්‍රී ලාංකික ශ්‍රමිකයන්ගේ ආරක්ෂාව වෙනුවෙන් ගන්නා ලද ක්‍රියාමාර්ගයක් බවද සභාපතිවරයා ප්‍රකාශ කරයි. නව ක්‍රියා මාර්ගයත් සමඟ සෞදි අරාබියාවේ දුර බැහැර ප්‍රදේශ වෙත වගකිව යුතු ක්‍රමවේදයකින් තොරව ශ්‍රී ලාංකික ශ්‍රමිකයන් යැවීම නතර කෙරෙන අතර ජාවාරමක් ලෙස අවිධිමත්ව රැකියා සඳහා ශ්‍රමිකයන් යැවීම මේ ක්‍රමය මඟින් නතර කිරීමෙන් විදේශ රැකියා ක්ෂේත්‍රය වඩාත් නිරවුල් වන බවද කිංස්ලි රණවක මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105231</link>
    <topic>ගම්පහ ඉහළගම වෙල් යාය පුරන් වීමේ අවදානමක</topic>
    <author>හෙනරත්ගොඩ සමූහ – අජිත් පී. මදුරප්පෙරුම</author>
    <content>වසර තිහකට ආසන්න කාලයක් පුරන්ව තිබියදී මීට වසර දෙකකට පමණ ඉහත දී උත්සවාකාරයෙන් යළි අස්වද්දනු ලැබූ ගම්පහ යක්කල පාර අසළ පිහිටි ඉහළගම වෙල්යාය යළිත් පුරන්ව යෑමේ ලකුණු පහළ වී තිබේ.2009 යල් කන්නය සඳහා අක්කර 60ක් පමණ වන මෙම කුඹුරු යාය යළි අස්වැද්දුවේ බස්නාහිර පළාත් සභා මන්ත්‍රී එච්. එම්. ජී. බී. කොටකදෙණිය මහතාගේ සංකල්පයකට අනුවය.ඒ මහතා මූලිකව මේ සඳහා රුපියල් ලක්‍ෂ 7ක් තම ප්‍රතිපාදන මුදලින් වෙන් කළ අතර ඒ වනවිට අවහිර වී වල්වැදී තිබූ ඇළ මාර්ගත්, කැලයෙන් යටවී තිබූ වෙල්යායත් පිළිසකර කර යල් කන්නය සඳහා වගා කෙරිණි.මෙම කුඹුරු යාය පිහිටි ස්ථානය අනුව ගොඩකර විකිණීම ඉතා ලාභදායී කටයුත්තක් නිසා ඇතැම් පිරිස් අස්වැද්දීමට පවා විරුද්ධ විය. දැනටමත් කුඹුරු යායේ යක්කල පාර අයිනට වන්නට ඇතැම් ස්ථානවල කුඹුර ගොඩකර තිබෙනු දක්නට ලැබේ.මේ නිසා පළාත් සභා මන්ත්‍රීවරයා ගන්නා මෙම උත්සාහයට එරෙහි බලවේග ද ක්‍රියාත්මක වීම නිසා කුඹුරු අස්වැද්දීම ගැටලුවක් වී තිබේ.මේ පිළිබඳව පළාත් සභා මන්ත්‍රී එච්. එම්. ජී. බී. කොටකදෙණිය මහතාගෙන් කළ විමසීමක දී කියා සිටියේ ඇතැම් ආයතන හා නිලධාරීන් මෙම කාර්යය සඳහා නිසි සහාය ලබා නොදුන් බවයි.කෙසේ වෙතත් මේ පිළිබඳව ආර්ථික සංවර්ධන ඇමැති බැසිල් රාජපක්‍ෂ මහතා දැනුවත් කිරීමට කටයුතු කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105232</link>
    <topic>පන්නිපිටිය මාඹුල්ගොඩ ජ්‍යෙෂ්ඨ පුරවැසියන්ගේ අවුරුදු උළෙල</topic>
    <author>මහරගම විශේෂ - වේහැල්ලේ පියතිලක</author>
    <content>නව මාදිලියක අලුත් අවුරුදු උළෙලක් ඉකුත් දා පන්නිපිටිය මාඹුල්ගොඩ දී පැවැත්විණි. මාඹුල්ගොඩ එකමුතු ජ්‍යෙෂ්ඨ පුරවැසියන්ගේ සංගමය සංවිධානය කළ මෙම උත්සවය නම්කර තිබුණේ ‘හැට පැනපු අයගේ අවුරුදු උළෙල’ යනුවෙනි.උත්සවයේ විශේෂත්වය වූයේ පැවැති සෑම ක්‍රීඩා තරග ඉසව්වකටම සහභාගි වූයේ වයස අවුරුදු 60 පිරුණු අයවීම ය.හෝමාගම ප්‍රා. ලේකම් ඒ. ජී. කරුණාසේන මහතා - “අද අප භුක්ති විඳින සෑම සම්පතක්ම අපට දායාද කර ඇත්තේ අපේ ජ්‍යෙෂ්ඨ පුරවැසියන්. ඔවුන් ගේ ලේ දහඩිය මතයි වත්මන් ලෝකය ගොඩනැගී ඇත්තේ. එම නිසා ඔවුන්ගේ සැදෑ සමය සන්තෝසයෙන්, සුවයෙන්, පී‍්‍රතියෙන් තැබීම කළගුණ දත් ජනතාවගේ යුතුකමයි. අපේ වැඩිහිටියන් සමාජයට සම්පතක්. සෑම ගමකම මෙවැනි ජ්‍යෙෂ්ඨ පුරවැසි සංවිධාන ඇතිකොට ඔවුන් සුරැකීමට කටයුතු කළ යුතුය.බනිස් කෑම, බබාට නම තැබීම, ගස්ලබු ගෙඩියේ ඇට ගණන් කිරීම, කෝලං නාඩගං, ජන ගායනා විකට දර්ශන, විවිධ ඇඳුම් ප්‍රදර්ශන, පොල් අතු විවීම ආදී කෙළි සෙල්ලම් වලින් අනූනවූ මෙම වැඩිහිටි අවුරුදු උළෙල එකම පී‍්‍රති හිනා සාගරයක් විය. උත්සවයේ විශේෂ අංගය වූයේ හැට පැන්න අවුරුදු මාතාව තේරීමය.2010 වසරේ අවුරුදු මාතාව වූ මහත්මියම මෙවරද අවුරුදු මාතාව ලෙස තෝරාගනු ලැබූ අතර 1960 වසරේ හෝමාගම අවුරුදු සුන්දරිය ලෙස කිරුළු පලන් සී. ජයකොඩි මහත්මිය මෙම තරගයේ තෙවැනි ස්ථානය හිමිකර ගැනීම විශේෂයකි. එවිට ඇයගේ වයස අවුරුදු 18 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105233</link>
    <topic>සංචාරක කර්මාන්තයෙන් දියුණුවට පත්වන සුන්දර ආරුගම්බේ වෙරළ</topic>
    <author>හෝමාගම සංචාරක – මංජුල හිරිපිටිය</author>
    <content>මෙරට සුන්දරම මුහුදු තීරය ලෙස හඳුන්වන්නේ නැඟෙනහිර ප්‍රදේ්ශයේ නිලාවේලි, පාසිකුඩා සහ අරුගම්බේ වැනි ප්‍රදේශයි. ත්‍රස්තවාදය නිමා වීමත් සමඟ අද මේ ප්‍රදේශ දේශීය විදේශීය සංචාරකයන්ගෙන් පිරී පවතින ප්‍රදේශ බවට පත් වී තිබේ.නිලාවේලි හා පාසිකුඩා මුහුදු තීරයට බොහෝ සංචාරකයන් පැමිණීමට හේතුව ලෙස හඳුන්වන්නේ එම තීරයේ පවතින සුන්දරත්වය දැක ගැනීමටත්, නෑමට සුදුසු ස්වභාවිකව පිහිටි නොගැඹුරු මුහුදු තීරයක් ඇති නිසාත් ය. අරුගම්බේ මෙරට හොඳම මුහුදු රැල්ල පවතින මුහුදු තීරය යි. මේ නිසා මුහුදු රැල්ල සමඟ කරන, ලෝකයේ ජනපි‍්‍රය ක්‍රීඩාවක් වන “සේපින්” ක්‍රීඩාව කිරීමට බොහෝ සංචාරකයෝ ආරුගම්බේ මුහුදු තීරයට පැමිණෙති.“සර්නින්” ක්‍රීඩාවට අමතරව නිලාවේලි, හා පාසිකුඩා මුහුදු තීර මෙන් සුන්දර හා නෑමට සුදුසු ස්වභාවිකව පිහිටි නොගැඹුරු මුහුදු තීරයක් ද ආරුගම්බේ පිහිටා ඇත.පොතුවිල් සිට දකුණු දෙසින් පිහිටා ඇත්තේ ආරුගම්බේ. වර්තමානයේ ආරුගම්බේ විශාල සංවර්ධනයක් වී ඇති බව දක්නට ලැබේ.සුනාමියෙන් විනාශයට පත්වූ ආරුගම්බේ ප්‍රධාන පාලම පුළුල් කර නැවත ඉදිකිරීමත්, ප්‍රදේශයේ මාර්ග ඇතුළු යටිතල පහසුකම් සංවර්ධනය කිරීමත් නිසා දිනෙන් දින පැමිණෙන සංචාරකයන්ගේ සංඛ්‍යාව ඉහළ යන බව අරුගම්බේ ජනතාව පවසති.ඕස්ටේ‍්‍රලියානු ජාතික මයිකල් ඩෙවිඩ් මහතා - මම ලෝකයේ රටවල් රැසක සංචාරය කර තිබෙනවා. ශ්‍රී ලංකාවට මීට පෙර පැමිණ ඇතත් නැෙඟනහිර ප්‍රදේශයට පැමිණ නැහැ. එසේ වූයේ කලකට පෙර මේ ප්‍රදේශවල පැවැති ත්‍රස්තවාදය නිසායි. අද ඒ තත්ත්වය නැහැ. බොහෝම සාමකාමි ප්‍රදේශ බවට පත් වී තිබෙනවා.අරුගම්බේ මුහුදු තීරය සංචාරකයන්ට හිත කරන ප්‍රදේශයක් නිසා පැමිණියා. මෙරට ත්‍රස්තවාදී ප්‍රශ්නය විසඳීමත් සමඟ ඔස්ට්‍රේලියාවේ බොහෝ සංචාරකයින් ශ්‍රී ලංකාවට පැමිණීමට වැඩි කැමැත්තක් දක්වනවා.තෝමස් එදිරිසිංහ මහතා - මෙරට පැවැති ත්‍රස්තවාදය නිම වීමත් සමඟ වසර ගණනාවකට පසු නැවතත් අරුගම්බේ ප්‍රදේශයට විදේශීය සංචාරකයන්ගේ පැමිණීම වැඩි වී තිබෙනවා. අරුගම්බේට සංචාරකයන් වැඩි දෙනකු පැමිණෙන්නේ “සර්නින්” ක්‍රීඩාව කිරීමට යෝග්‍ය මුහුදු රැල්ල පවතින නිසායි.2009 වසරේ මැයි මසට පෙර අරුගම්බේ මුහුදු තීරයට ආසන්නව හෝටල් පවත්වාගෙන ගියේ ඉතාම ස්වල්පයයි. අද හෝටල් දෙසීයකට වඩා පවතිනවා. ඊට අමතරව, විවිධ මට්ටමේ හෝටල් රැසක් ද ඉදිවෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105234</link>
    <topic>වැලිපැන්න පොදු වෙළෙඳ සංකීර්ණයට ජල සහ වැසිකිළි පහසුකම් නෑ</topic>
    <author>මතුගම සංචාරක</author>
    <content>මතුගම ප්‍රාදේශීය සභාවට අයත් වැලිපැන්න ප්‍රධාන නගරයේ රුපියල් ලක්ෂ හතළිහක් වැය කොට ඉදි කළ පොදු වෙළෙඳ සංකීර්ණය හා සතිපොළ මෙතෙක් විවෘත කර නැතැයි ප්‍රදේශවාසීහු කියති.මේ වෙළෙඳ සංකීර්ණයේ වෙළෙඳ සල් හිටපු ව්‍යාපාරිකයෝ වෙන් කර ගෙන ඇත. නමුත් ඔවුනට තවමත් එහි වෙළෙඳාම් කිරීමට අවස්ථාව ලැබී නැත.මේ වෙළෙඳ සංකීර්ණය ආසන්නයේම වැලිපැන්න සතිපොළද ඉදි කර ඇත. මේ නිසා පාරිභෝගික ජනතාවට පහසුවෙන් තම භාණ්ඩ මිලදී ගැනීමේ අවස්ථාව සැලසේ.මේ වෙළෙඳ සංකීර්ණයට මෙපමණ මුදලක් වෙන් කර ඇතත් එහි තවත් අඩු පාඩු රාශියක් ඇති බවද ප්‍රදේශවාසීහු කියති.වෙළෙඳ සල ඉදිරිපස යකඩ ගේට්ටු සවිකර නැත.ජලය හා වැසිකිළි පහසුකම් ලබාදීමටද මෙතෙක් පියවර ගෙන නැත.පිවිසුම් මාර්ගය ආශ්‍රිතව ඇති කාණු පද්ධතියද කැඩී බිඳී ගොසිනි.මතුගම ප්‍රාදේශීය සභාවේ සභාපති එල්. ජී. ලියනආරච්චි මහතා මේ පිළිබඳව මෙසේ කීවේය.මම සභාපතිධුරය භාර ගන්න කලින් මේ වෙළෙඳ සංකීර්ණය ඉදි කර තිබෙනවා. එහි තවත් අඩු පාඩු කීපයක් සකස් කරන්න තිබෙනවා. මම මේ පිළිබඳව සොයා බැලුවා. එහි ඇති අඩු පාඩු සකස් කරලා ඉතාමත් කඩිනමින් විවෘත කිරීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105235</link>
    <topic>අංගොඩ ශ්‍රී ජිනේන්ද්‍රාරාම විහාරයේ ශ්‍රී සම්බුද්ධත්ව ජයන්ති සැමරුමක් ඉදිවෙයි</topic>
    <author>කොළොන්නාව සමූහ – ඒ. සුමනසේන</author>
    <content>ගමත් පන්සලත් අතර පැවතුණු බැඳීම ශ්‍රී ලංකාවේ ජනතාව සමගිව සිටීමට හේතුවක් වූ බව දැනගත් බ්‍රිතාන්‍ය අධිරාජ්‍යවාදීන් එදා එම සමගිය බිඳ හෙලීමට සිංහල උගත් ජෝන් ඩොයිලි වැනි සුද්දන් යොදා ගත්තා. අදත් අපේ ජාතික සමගිය බිඳදමා රට යටත් කරගන්න සූදානම් බලවේග රට තුළ හා විදේශ රටවලද ක්‍රියාත්මක වනවා යැයි නිවාස ඉදිකිරීම් හා ඉංජිනේරු සේවා ඇමැති විමල් වීරවංශ මහතා පැවැසීය.ඒ මහතා එසේ කීවේ 2600 ශ්‍රී සම්බුද්ධත්ව ජයන්තිය නිමිතිකොට අංගොඩ ශ්‍රී ජිනේන්ද්‍රාරාම විහාරස්ථානයේ ඉදිකිරීමට කටයුතු යොදා ඇති “ශ්‍රී සම්බුද්ධත්ව ජයන්ති සැමරුම් සෑරදුන්” ඉදිකිරීමේ කටයුතු අරඹමින් මුල්ගල් තැබීමේ උත්සවයට සහභාගී වෙමිනි.එහිදී ඇමැතිවරයා මෙසේද කීවේය.බෞද්ධාගමික ශිෂ්ඨාචාරයකින් යුත් මේ රටේ ජීවත්වෙන ජනතාව ඒ හා බැඳුණු සංස්කෘතියකට උරුමකම් කියන පිරිසක් රාජ්‍යත්වය සමඟ බැඳී පරපුරෙන් පරපුරට රැකගෙන ආ එම උරුමය මතු උපදින පරම්පරාවටත් රැකදීමට වර්තමාන පරපුර කටයුතු කරමින් සිටිනවා. ඒ සඳහා බෞද්ධ භික්ෂූන් වහන්සේද කැපවීමෙන් සිදුකරනු ලබන කාර්ය භාරය ජාතික හා ශාසනික වශයෙන් අගැයීමට ලක්වෙනවා.2600 ශ්‍රී සම්බුද්ධත්ව ජයන්ති වර්ෂය ලෙස නම් කොට ඇති මේ වර්ෂය බුද්ධ ශාසනය පෝෂණය කරමින් ඉදිරියට යන මහා වැඩ කොටසක් ඉටුකරන කාල පරිච්ඡේදයක් වෙනවා. ඊට සමගාමීව කෙරෙන මේ සුවිශේෂ කටයුත්ත ඉතා ඉක්මණින් අවසන් කිරීම සඳහා රජයෙන් ලබාදිය හැකි සෑම සහයෝගයක්ම ලබාදීමට මා සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105236</link>
    <topic>දුම්රියේ නලාව නාද කළත් යතුරු පැදිය රේල් පාරට දැම්මා</topic>
    <author>වාද්දුව සමූහ එස්. ආර්. පියදාස</author>
    <content>මා දකුණු කළුතර දුම්රිය ස්ථානයේ සිට අංක 375 දරන දුම්රිය ධාවනය කරවාගෙන යන විට වාද්දුව දුම්රිය ස්ථානය පෙනෙන හරියේ වගේ දුම්රියට ඉදිරියෙන් සමාන්තර පාරේ අනාරක්ෂිත දුම්රිය කපොල්ලකින් මා යන දෙසටම යතුරු පැදියක් දුම්රිය මාර්ගයට ඇතුළු කළා යැයි පාණදුර මූලික රෝහලේදී පැවැති මරණ පරීක්ෂණයකදී දුම්රිය රියැදුරු දොන් රංජිත් හෙට්ටිආරච්චි මහතා සාක්කි දෙමින් කීවේය.එවිටම මම දුම්රියේ තිරිංග යෙදුවා. යතුරු පැදිය දුම්රිය මාර්ගයට ඇතුළු කළේ දුම්රියට යාර දොළහක් පහළවක් පමණ ඉදිරියෙන් නිසා යතුරු පැදිය දුම්රියේ හැපුණා යැයිද හෙතෙම සාක්කි දුන්නේය.පසුගිය වෙසක් පොහොය දින රාත්‍රි 7.15 ට පමණ වාද්දුව දුම්රිය ස්ථානයට දකුණු දෙසින් නුදුරුව ඇති අනාරක්ෂිත දුම්රිය හරස් මාර්ගයකදී යතුරු පැදියක් දුම්රියක හැපීමෙන් මිය ගිය දෙදෙනකුගේ මරණ පරීක්ෂණයේදී ඔහු ඒ බව කීය.වාද්දුව හදිසි මරණ පරීක්ෂක සාම විනිසුරු එල්. එන්. කුරුප්පු මහතා විසින් පාණදුර මූලික රෝහලේදී මරණ පරීක්ෂණය පවත්වන ලදී. මෙසේ මිය ගොස් සිටියේ ගාල්ල මහමෝදර කොළඹ පාරේ එම්’ ලතීෆ් ෆයිසර් දෙදරු පියකු සහ අබ්දුල් ලතීෆ් මොහමඩ් අමීර් තරුණයාය.තවදුරටත් සාක්ෂි දුන් දුම්රිය රියැදුරු මෙසේද කීවේය.මා තිරිංග යෙදූ පසු දුම්රිය ඉදිරියට ඇදී ගොස් හරස් මාර්ග පසු කර නතර වුණා. එවිට මා බැස පසුපසට පැමිණෙන විට දුම්රියේ හැපී කෑලි වලට කැඩී ගිය අයකුගේ සිරුරේ කොටස් දුම්රිය පාරේ තිබුණා. හිසද කදෙන් වෙන්වී දුම්රියේ පසු පස මැදිරිය යට තිබුණා. අනෙක් පුද්ගලයා දුම්රිය මාර්ගය අද්දර බරපතළ තුවාල සහිතව වැටී සිටියා. ඔහුට පණ තිබුණා. එතැනට රැස්වූ පිරිස ඒ තැනැත්තාව වාහනයක දමා රෝහලට යැව්වා.එදින වෙසක් පුන් පෝ දින වූ නිසා ජනතාව දුම්රිය මාර්ගය අවට එහා මෙහා යන බවට මා දන්නා නිසා ඒ ප්‍රදේශයේදී මා දුම්රියේ නලාව නාද කරමින් ආවා. මා එසේ නලාව ශබ්ද කරන අතරතුර ඒ දෙදෙනා කිසි වග විභාගයක් නැතිව යතුර පැදිය දුම්රිය හරස් මාර්ගයට දැම්මා. මෙය යතුරු පැදිකරු සියදිවි හානි කර ගැනීම සඳහා තම යතුරු පැදිය දුම්රිය මාර්ගය හරහා දැමුවාදැයි මට නිගමනයක් දෙන්න බෑ. වාද්දුව පොලිස් රථ වාහන අංශයේ සැරයන් 5436 ලයනල් මහතාගේ මෙහෙයවීම පිට මිය ගිය පුද්ගලයන් දෙදෙනාගේ ඥාතීහු සාක්කි දුන්හ.පාණදුර මූලික රෝහලේ අධිකරණ වෛද්‍ය නිලධාරී බන්දුල අබේසිංහ මහතා පශ්චාත් මරණ පරීක්ෂණය පැවැත්වීය. එම මරණ දෙකම දුම්රිය අනතුරක් නිසා සිදුවී ඇති මරණ දෙකක් බව නිගමනය කළ වෛද්‍යවරයා මිය ගිය පුද්ගලයන් දෙදෙනාගේම මුඛවල කළු පැහැති ද්‍රව්‍යයක් තිබූ බව ද කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=r1105237</link>
    <topic> කළුතර කොටුවත්ත පාර සුළු වැස්සකටත් යට වෙනවා</topic>
    <author>කළුතර ඩේලිනිවුස් එච්. එල්. සුනිල් ශාන්ත</author>
    <content>කළුතර, වස්කඩුව, දෙදියවල, කොටුවත්ත පාර, වසර ගණනාවක සිට සුළු වර්ෂාවකටත් යටවීම නිසා මාර්ගය අවට ඇති නිවාසවලට අලාභහානි සිදුවන බව කොටුවත්ත පාර වැසියෝ කියති.කළුතර උතුර තිස්ස මධ්‍ය විද්‍යාලය හා රාජගුරු ශ්‍රී සුභූති මහා විද්‍යාලයට යන සිසුන් මේ නිසා දැඩි අසීරුතාවට පත්වන බව මවුපියෝ කියති.714 ඒ, මහවස්කඩුව ග්‍රාම සේවා වසමට අයත් මේ මාර්ගය, වැසි කාලවලදී ජලයෙන් සම්පූර්ණයෙන්ම යටවීම නිසා කන්ද පන්සලට යන බැතිමතුන්ට ද බලවත් හිරිහැරයකට මුහුණපෑමට සිදුවී ඇත.අවට නිවෙස්වල ජීවත්වන ජනතාව නිවෙස්වල සියලු බඩු මූට්ටු ඉවත් කරගෙන වෙනත් ආරක්‍ෂක ස්ථාන කරා යාමට සිදුවේ.මාර්ගය දෙපසින් වතුර බැස යන පරිදි ක්‍රමවත් කාණු පද්ධතියක් සකස් කොට, වස්කඩුව, දෙදියවල, කොටුවවත්ත ප්‍රදේශවාසීන්ට සහනයක් සලසා දෙන ලෙස ඔවුහු කළුතර ප්‍රාදේශීය සභාවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105231</link>
    <topic>පාපන්දු දියුණුවට අලුත් එන්නතක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව දකුණු ආසියාවේ පාපන්දු සූරයන් බවට පත් කිරීමේ අරමුණින් යුතුව නව වැඩ පිළිවෙළක් සකසා ඇතැයි ශ්‍රී ලංකා පාපන්දු සම්මේලනයේ සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා පවසයි.ජාතික පාපන්දු පිල තෝරා ගැනීමේ මෙතෙක් පැවැති ක්‍රමවේදය වෙනස් කොට රටපුරා සිටින දක්ෂ ක්‍රීඩකයන් එක්කරගෙන හොඳම කණ්ඩායම සොයා ගැනීම මේ වැඩපිළිවෙළේ මූලික සැලැස්මවී තිබේ.ඒ වෙනුවෙන් විශේෂ කමිටුවක් පත්කොට මේ දිනවල ගම්බද දක්ෂ ක්‍රීඩකයන් සොයා යෑමේ කටයුතු ආරම්භ කර ඇත.දක්ෂතා හඳුනාගැනීමේ විශේෂ කමිටුවට පාපාන්දු ප්‍රවීණයන් වන ආනන්ද පීරිස්, අශෝක රවීන්ද්‍ර, ආර්. එම්. ඩබ්ලිව්. මහින්දපාල, සුමිත් වල්පොල, තිස්ස කොඩිතුවක්කු, ක්ලෙමන්ට් ද සිල්වා හා එම්. රාසා යන මහත්වරු පත් කොට තිබේ.එම දක්ෂතා හඳුනාගැනීමේ විශේෂ කමිටුව කුසලතා ඇති පාපන්දු ක්‍රීඩකයන් සොයා ජාතික පාපන්දු සංචිතයක් ඇති කිරීමෙන් අනතුරුව අවසන් කණ්ඩායම තෝරා ගැනෙනු ඇත.ජාතික පාපන්දු පිල තෝරා ගැනීමේ මෙතෙක් පැවැති ක්‍රමය වූයේ අන්තර් ක්‍රීඩා සමාජ ප්‍රිමියර් ලීග් තරගාවලියේ දක්වන දක්ෂතා සැලකිල්ලට ගෙන ක්‍රීඩකයන් නම් කිරීමය.“ජාතික පාපන්දු කණ්ඩායම ඉදිරි දැක්මක් අනුව මෙහෙයවීමට සැලසුම් කර තිබෙනවා. දකුණු ආසියා පාපන්දු තරගාවලිය ජයගැනීමට අපේ එකම ඉලක්කයයි. එය ජාතික පුහුණුකරුට අප පැහැදිලිව දැනුම් දී තිබෙනවා. දකුණු ආසියා සූරයන් වීම මිස අනුසූරයන් වීම අපේ බලාපෙරොත්තුව නොවෙයි. ජයග්‍රහණය වෙනුවෙන් කැපවී ක්‍රියා කරනවා” පාපන්දු සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා පැවැසීය.ශ්‍රී ලංකා පාපන්දු පිල පසුගියදා නිමාවූ ආසියානු පාපන්දු සම්මේලන කුසලාන සුදුස්සන් තේරීමේ තරගයේදී අන්ත පරාජයක් ලැබීම සැලකිල්ලට ගෙන පාපන්දු කණ්ඩායමේ ප්‍රතිසංවිධානය ආරම්භ විය.ශ්‍රී ලංකා පාපන්දු පිල ජුලි මස 29දා පිලිපීනය සමග තරග කිරීමට නියමිතව ඇති හෙයින් ප්‍රතිසංවිධාන කටයුතු කඩිනම් කිරීමට දක්ෂතා හඳුනාගැනීමේ විශේෂ කමිටුවට උපදෙස් දී ඇත.මේ අතර ශ්‍රී ලංකා පාපන්දු සම්මේලනයේ කළමනාකරණ කමිටු සභාපති හා ලෝක පාපන්දු සම්මේලනයේ උප සභාපති මනිලාල් ප්‍රනාන්දු මහතා විසින් ක්‍රීඩා භාණ්ඩවලට පනවා ඇති තීරු බදු අඩුකරන ලෙස ක්‍රීඩා ඇමැතිවරයාගෙන් ඉල්ලීමක් කළේය. එලෙස ක්‍රීඩා භාණ්ඩවල තීරු බදු අඩුවුවහොත් ක්‍රීඩකයන් වැඩිපිරිසක් ක්‍රීඩාවේ නිරතවනු ඇතැයි ප්‍රනාන්දු මහතා විශ්වාසය පළකළේය.ශ්‍රී ලංකා පාපන්දු නිවහනේදි පාපන්දු සම්මේලනයේ නිලධාරීන් සහභාගී වූ විශේෂ මාධ්‍ය හමුවක් පසුගියදා පැවැති අතර එහිදී එම අදහස් ප්‍රකාශ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105232</link>
    <topic>තරංග - ඩිල්ෂාන් ශතක ලබති</topic>
    <author/>
    <content>සංචාරක ශ්‍රී ලංකා පිල හා එංගලන්ත ලයන්ස් අතර සිවුදින පුහුණු තරගයේදී තරංග පරණවිතාන හා නායක ටී. එම්. ඩිල්ෂාන් ශතක වාර්තා කළහ.ඩර්බිහිදි පැවැත්වෙන මේ තරගයේ තෙවැනි දිනය නිමාවෙද්දි ශ්‍රී ලංකාව දෙවැනි ඉනිමට කඩුලු 6ක් බිද වැටී ලකුණු 392ක් ලබා ගත්තේය.එංගලන්ත ලයන්ස් පිල පළමු ඉනිමට ලකුණු 493ක් ලබා ගත් අතර ශ්‍රී ලංකා පළමු ඉනිම ලකුණු 266කට සීමා විය. එහෙයින් දෙවැනි ඉනිම ආරම්භ කිරීමට ශ්‍රි ලංකාවට සිදුවිය.ශ්‍රී ලංකා දෙවැනි ඉනිමේ පළමු කඩුල්ලට තරංග හා ඩිල්ෂාන් ලකුණු 200ක සම්බන්ධතාවක් ගොඩනැගූහ. ඩිල්ෂාන් පන්දු 110කදී හතරේ 17ක් හා හයේ පහර 2ක් සමග ලකුණු 117ක් ලබා ගත්තේය. තරංග පරණවිතාන පන්දු 216කදී හතරේ පහර 18ක් සමග ලකුණු 125ක් ලබා ගැනීමට සමත්විය.මේ පුහුණු තරගයට එක්වූ හිටපු නායක සංගක්කාර හා මහේල ජයවර්ධන පිළිවෙළින් ලකුණු 18ක් හා 26ක් ලබා ගත්හ.තෙවැනි දිනය නිමාවෙද්දි තිලාන් සමරවීර නොදැවී ලකුණු 54ක් ලබා සිටියේය.එංගලන්ත ලයන්ස් පළමු ඉනිම කඩුලු 8ක් දැවී (ඕවර 109) 493 - ඔයින් මෝගන් 193, සමිත් පටෙල් 119, ජේම්ස් ටේලර් 76, ජේම්ස් හිල්ඩරත් 35 (තිසර පෙරේරා 88/3, දිල්හාර ප්‍රනාන්දු 100/3)ශ්‍රී ලංකා පිල පළමු ඉනිම සියලු දෙනා දැවී (ඕවර 63.4) 266 සුරාජ් රන්දීව් නොදැවි 76, තිසර පෙරේරා 47, තිලාන් සමරවීර 41, තිලකරත්න ඩිල්ෂාන් 38 (ඩැරන්බෙච් 44/5, ග්‍රැහැම් ඔනියන්ස් 65/2, ෂහ්ෂාඩ් 55/2)ශ්‍රී ලංකාව දෙවැනි ඉනිම කඩුලු 6කට ලකුණු 392 – තරංග පරණවිතාන 125, ඩිල්ෂාන් 117, තිලාන් සමරවීර (නොදැවී) 54 (ෆින් 63/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105233</link>
    <topic>මිස්රාගෙන් කඩුලු ත්‍රිත්වයක්</topic>
    <author/>
    <content>ෂිකාර් ධාවන් නොදැවී ලබා ගත් ලකුණු 95 හා අමිත් මිස්රා කඩුලු ත්‍රිත්වය සමග ලබා ගත් කඩුලු 4 හේතුවෙන් කිංග්ස් පංජාබ් පිල ලකුණු 82කින් පැරදවීමට ඩෙකෑන් චාර්ජස් පිලට හැකිවිය. ඩෙකෑන් චාර්ජස් පිලේ ආරම්භක පිතිකරු ෂිකාර් ධාවන් පන්දු 57කදී හතරේ පහර 14ක් හා එක් හයේ පහරක් සමග නොදැවී අගනා ලකුණු 95ක් ද රවි තේජා ලකුණු 60ක් ද රැස් කළහ. ඩෙකෑන් පිල ඕවර 20 තුළදි කඩුලු 2ක් දැවී ලකුණු 198ක් රැස් කරගත්තේය.පන්දු යැවීමේදී පෝල් වල්තාරි හා රයන් හැරිස් එක් කඩුල්ල බැගින් දවා ගත්හ.ලකුණු 199ක ඉලක්කයක් හඹාගිය කිංග්ස් පංජාබ් පිලට ඕවර 19ක් තුළදි සියලු දෙනා දැවී ලබා ගත හැකි වූයේ ලකුණු 116ක් පමණි.ඇඩම් ගිල්ක්‍රිස්ට් ලකුණු 51ක් රැස්කළ අතර සෙසු ක්‍රීඩයකයන්ට ලකුණු අතරට පැමිණීමට නොහැකි විය.දක්ෂ පන්දු යැවීමක නිරත වූ අමිත් මිස්රා තමා යැවූ තුන්වැනි ඕවරයේදී රයන් මැක්ලරන්, මන්දිප සිං හා රයන් හැරිස්ගේ කඩුලු දවාගනිමින් කඩුලු ත්‍රිත්වයක්ද ඇතුළුව ලකුණු 9කට කඩුලු 4ක් දවා ගනු ලැබීය. ඩැනියෙල් ක්‍රිස්ටියන් ලකුණු 21කට කඩුලු 2ක් දවා ගනු ලැබීය.තරගයේ වීරයා සම්මානය ෂිකාර් ධාවන්ට හිමිවිය.ඩෙකෑන් චාර්ජස් පිල කඩුලු 2ක් දැවී (ඕවර 20) 198 - ෂිකාර් ධාවන් (නොදැවී) 198, රවි තේජා 60(පෝල් වල්තාරි 24/1, රයන් හැරිස් 35/1)කිංග්ස් පංජාබ් පිල සියලු දෙනා දැවී (ඕවර 19) 116 – ඇඩම් ගිල්ක්‍රිස්ට් 51 (අමිත් මිස්රා 9/4, ඩැනියෙල් ක්‍රිස්ටියන් 21/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105234</link>
    <topic>බ්‍රැඩ්බි රගර් තරගය 28 දා</topic>
    <author>මහනුවර ක්‍රීඩා විශේෂ</author>
    <content>67 වන මහනුවර ත්‍රිත්ව - කොළඹ රාජකීය විදුහල් අතර පැවැත්වෙන බ්‍රැඩ්බි කුසලාන රගර් තරගය මැයි මස 28 වනදා පස්වරු 4.45 සිට මහනුවර බෝගම්බර ක්‍රීඩාපිිටියේදී පැවැත්වේ.මීට කලින් පැවැති තරග 66 න් තරග 35 ක් ත්‍රිත්ව විදුහල දිනා ඇත. රාජකීය විදුහල තරග 30 ක් දිනා ඇති අතර 1992 තරගය කණ්ඩායම් දෙකම සම ලකුණු ලබා ඇත.රාජකීය විදුහල මේ රගර් සමය තුළ තරග 6 ක් ජයගෙන අපරාජිත තත්ත්වයේ පසුවෙයි. ත්‍රිත්ව පිල මෙවර තරග 6 ක් ජයගෙන එක් තරගයක් පරාජය වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105235</link>
    <topic>කල්මාඩිට චෝදනා භාරදෙයි</topic>
    <author>නවදිල්ලි (ඒ.එෆ්.පී)</author>
    <content>නවදිල්ලියේ පැවැති පොදු රාජ්‍ය මණ්ඩලීය ක්‍රීඩා උළෙලේදී ඩොලර් මිලියන 31ක් වංචාවක් කළ බවට ඉන්දිය පොලීසිය විසින් සුරේෂ් කල්මාඩිට එරෙහිව නිල වශයෙන් චෝදනා ඉදිරිපත් කර තිබේ.ධාවන වේගය මැනීමේ උපකරණ ලබා ගැනිම සම්බන්ධයෙන් ස්විසර්ලන්ත සමාගමකින් අල්ලසක් ලබා ගත් බවට කල්මාඩිට චෝදනා එල්ල වී තිබුණි.මේ සමගම ඔහු හා සම්බන්ධව කටයුතු කළ තවත් අටදෙනෙකුට ද මධ්‍යම විමර්ශන කාර්යාංශය විසින් නිකුත් කළ පිටු 50ක් චෝදනා පත්‍රයේ චෝදනා එල්ල වී තිබුණි.සාපරාදී කුමන්ත්‍රණයක් කිරීම වංචා කිරීම සහ බලබ අයතාලෙස පාවිච්චි කිරීම සම්බන්ධයෙන් මොවුන්ට එරෙහිව චෝදනා ඉදිරිපත් කර තිබේ.චෝදනා ලැබ සිටින තිදෙනෙකු නීතියේ රැහැනින් වසංවී සිටින අතර ඔවුන් අත්අඩංගුවට ගැනීමට වරෙන්තු නිකුත් කර තිබේ.66 හැවිරිදි කල්මාඩි පසුගිය මාසයේදී අත්අඩංගුවට ගත් අතර ඉතා අපරික්ෂා කාරි හා වංචා කාරි ක්‍රියා නිසා නවදිල්ලියේ පැවැති පොදු රාජ්‍ය මණ්ඩලීය ක්‍රීඩා උත්සවය වෙනුවෙන් ඩොලර් මිලියන 6ක පමණ අති විශාල වියදමක් දැරීමට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105236</link>
    <topic>රාජකීය විදුහලට ජය</topic>
    <author>මහනුවර ක්‍රීඩා විශේෂ</author>
    <content>බෝගම්බරදී පැවති ඒ කොටසේ රගර් තරගයකින් කොළඹ රාජකීය විදුහල මහනුවර ධර්මරාජ විදුහල පරදවා ලකුණු 48 (ගෝල් 4 උත්සහක දිනුම් 4) – 5 (උත්සහක දිනුම් 1) ක පහසු ජයක් වාර්තා කරන ලදී.පළමු භාගය අවසානයේදී රාජකීය පිල ලකුණු 24 – 5 වශයෙන් ඉදිරියෙන් සිටියේය. තරගයේ පළමු විනාඩි 10 තුළ ධර්මරාජ පිලේ පසුපස ක්‍රීඩක කෙවින්ද හෙට්ටිආරච්චි විසින් උත්සහක දිනුමක් ලැබීය. ඉන් පසුව එකම ලකුණක්වත් ධර්මරාජ පිලට ලබාදීමට රාජකීය පිල ඉඩ දුන්නේ නැත.රාජකීය පිල පළමු භාගයේදී ෆලයි හාෆ් ජමල් මගින්ද අල්විස් මගින් මෙන්ම අල්විස් සහ විජේසූරිය මගින් උත්සහක දිනුම් ලබා ගත් අතර ඉන් එක් උත්සහක දිනුමක් ගෝල් බවට පත් කිරීමට ජමල්දීන් සමත් විය. දෙවන භාගයේදී රත්වත්ත ජබීර් අල්විස් සහ පතිරණ මගින් උත්සහක දිනුම් ලබා ගත්හ. ඉන් දෙකක් ගෝල් බවට ජමල්දීන් විසින් පත් කරන ලදී. අරුණ රන්කොත්ගේ මහතා තරගය විනිශ්චය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105237</link>
    <topic>වයස්ගතම බොක්සිං සූරයා හොප්කින්ස්</topic>
    <author>මොන්ට්‍රියල් (ඒ.එෆ්.පී)</author>
    <content>කැනඩාවේ ජීන් පැස්කල් පරදවමින් ලෝක බොක්සිං කවුන්සලයේ ලයිට් හෙවිවේට් කිරුළ දිනාගත් සුපිරි බොක්සිං ක්‍රීඩක බර්නාඩ් හොප්කින්ස් ලොව වයස්ගතම බොක්සිං සූරයා බවට පත්විය. මීට පෙර අමෙරිකානු බොක්සිං සූර ජෝජ් ෆෝමන් 1995 දි ඇක්සල් ෂුල්ස්ට එරෙහිව ජාත්‍යන්තර බොක්සිං සම්මේලන කිරැළ ජයගත් අවස්ථාවේදී ලොව වයස්ගතම බොක්සිං සූරයා ලෙස නම් දරා සිටියේය.අවුරුද 46යි දින 126ක් වූ හොප්කින්ස් ගේ මේ තරගයේ ජයග්‍රහණය ලෝක බොක්සිං කවුන්සිලය විසින් දෙල ලද තිරණයක් මත ලැබුණි. පසුගියදා පැවැති මේ තරගය 17750ක් පමණ ක්‍රීඩා ලෝලීහු නැරඹුහ.තම ප්‍රතිවාදිය පරාජය කිරීමට අධිෂ්ඨානයෙන් යුතුව නිර්භීතව සටන් කළ බව පවසන හොප්කින්ස් තමා බොක්සිං ක්‍රීඩාවෙන් ඉවත්වීමට බලාපොරොත්තු වන්නේ ජයග්‍රාහකයු වශයෙන් බව ඔහු ප්‍රකාශ කරයි.1994 ලෝක බොක්සිං හෙවිවේට් තරගයකින් ද ජය ලබා ගැනීමට ප්‍රවීන බොක්සිංහ සූර හොප්කින්ස් සමත් වී සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105238</link>
    <topic>ඔෂද ප්‍රනාන්දු දෙවැනි වරටත් ලකුණු 1000 ඉක්මවයි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටුව ශාන්ත සෙබැස්තියන් විදුහලේ ඔෂද ප්‍රනාන්දු පිට පිට දෙවන වතාවටත් මෙම පාසල් වාරයේ දී ලකුණු දහස ඉක්මවීමට සමත්විය. පසුගිය වසරේ දී ශතක තුනක් සහ අර්ධ ශතක පහක් සමඟ ලකුණු 1101 ක් වාර්තා කිරීමට සමත් වූ අතර වැඩිම ලකුණු ප්‍රමාණය වූ නොදැවී 193 කොළඹ තර්ස්ටන් විදුහලට එරෙහිව වාර්තා කළේය.මේ වසරේ දී ද්විත්ව ශතක එකක් සහ ශතක එකක්, අර්ධ ශතක හතරක් ලබා ගනිමින් වැඩිම ලකුණු ප්‍රමාණය වන නොදැවී කළුතර සිරි කුරුස විදුහලට එරෙහිව ලකුණු 235ක් ඔහු රැස් කළේය. මේ අනුව සෙබස්තියන් විදුහලේ සුසිල් ප්‍රනාන්දු තර්ස්ටන් විදුහලට එරෙහිව 1976 දී ලබාගත් ලකුණු 215 වාර්තාව බිඳ හෙළීමට ඔහු සමත් විය.මීට ප්‍රථම වසර දෙකක දී පිට පිටම ලකුණු දහස ඉක්ම වූ ශාන්ත සෙබස්තියන් විදුහලේ ක්‍රීඩකයින් වන්නේ 73/74 වසරේ දී සුසිල් ප්‍රනාන්දු ලකුණු 1114 ක්ද, 74/75 වසරේ දී ලකුණු 1245 ක්ද වන අතර සුරංග ද සිල්වා 98/99 වසරේ දී 1028 ක්ද, 99/2000 වසරේ දී ලකුණු 1051 ක්ද වන අතර මේ වසරේ දී ඔෂධ ප්‍රනාන්දු ලකුණු 1012 ක් වාර්තා කළේය.මීට අමතරව ඔහු වයස අවුරුදු 17 න් පහළ පළමු පෙළ ක්‍රීඩා කරමින් 2009 දී ලකුණු 604 ක් ලබා දිවයිනේ දක්ෂම පිතිකරුට හිමි සම්මානය ද දිනා ගත්තේය.වයස අවුරුදු 11 දී පානදුර ශ්‍රී සුමංගල විදුහලෙන් ක්‍රිකට් ක්‍රීඩාවට අවතීර්ණ වූ ඔහු එම පාසලේ 13 න් සහ 15 න් පහළ කණ්ඩායම් නියෝජනය කළ අතර 15 පහළ දෙවන වසරේ දී ශාන්ත සෙබස්තියන් විදුහලට එක්විය. ඔහුගේ පළමු පුහුණුකරු වූයේ ශ්‍රී ලංකා ගුවන් හමුදාව නියෝජනය කළ පී. පී. සිල්වා වන අතර ශාන්ත සෙබස්තියන් විදුහලේ ප්‍රථම පුහුණුකරු වූයේ කණිෂ්ක පෙරේරායි.ඔහු මේ වසරේ දී ගාල්ල ශාන්ත ඇලෝසියස් විදුහලට එරෙහිව ලකුණු 169 ක්ද වාර්තා කළ අතර ක්‍රිකට් වාර අවසානයෙන් පසු පැවති වේල්ස් කුමාර මහා තරගයේ දී නොදැවී ලකුණු 129 ක් ලබා තම පාසල වසර 44 කට පසු ජයග්‍රහණය කරා මෙහෙය වීය.එහිදී ඔහුට හොඳම පිතිකරු සහ හොඳම පන්දු රකින්නා යන කුසලාන දෙකම අත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s1105239</link>
    <topic>රොනාල්ඩෝගෙන් වාර්තාවක්</topic>
    <author>මැඩ්රිඩ් (ඒ.එෆ්.පී)</author>
    <content>පෘතුගාල් පාපන්දු ක්‍රීඩක ක්‍රිස්ටියානෝ රොනාල්ඩෝ ලා ලිගා ගෝල ලබා ගැනීමේ වාර්තාව බිඳ හෙලීමට සමත් වී තිබේ.ලීග් තරගවාරයේදී 39 සහ 40 වැනි ගෝල ලබා ගැනීමෙන් රොනාල්ඩො මේ වාර්තාව තබා තිබේ.ගෝල 38ක් ලබා මීට පෙර වාර්තාවට හිමිකම් කීවේ අත්ලාන්තික් බිල්බාවෝ ක්‍රීඩා සමාජයේ තෙල්මො සහරා ය.ඒ 1951දීය. 1990දී මෙක්සිකානු ක්‍රීඩා සූර හියුගෝ සැන්චේස් විසින් මේ වාර්තාව සම කිරීමට සමත්විය.තමාට මේ වාර්තාව පිහිටුවීමට සහාය දීම සම්බන්ධයෙන් රොනාල්ඩො සිය කණ්ඩායමේ සාමාජිකයන්ට ස්තූතිය පුද කළ අතර තරගාවලිය තුළදි ගෝල 102ක් අත් කරගැනීමේ ඉලක්කයට යායුතු බව පුහුණුකරු කීවත් එවැනි ඉලක්කයක් කරා යාම අසීරු වූ බව පවසන රොනාල්ඩො ඉදිරියේ පැවැත්වෙන තරග වටවලදී එම ඉලක්කය අත්පත් කර ගැනීම අසීරුවන බව ඔහු වැඩිදුරත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s11052310</link>
    <topic>රටවල් පහේ රගර් සූරතාව ජපානයට</topic>
    <author>ෆවුස් මොහොමඩ්</author>
    <content>ආසියානු රටවල් පහේ රගර් සූරතාවලියේ ශ්‍රී ලංකාව සහභාගී වූ අවසන් තරගය ලකුණු 13 - 90ක් වශයෙන් ජපානයට පරාජය විය.සී.ආර්. ඇන්ඩ්. එෆ්.සී. පිටියේදී පෙරේදා (21) පැවැති මේ තරගයට සහභාගී වනවිටත් 2011 ආසියානු රටවල් පහේ රගර් සූරතාවට හිමිකම් කියමින් සිටි ජපානයට ශ්‍රී ලංකා තරගයෙන් පසු එම කුසලානය පිරිනැමිණි.ජපානය මේ කුසලානය හිමිකරගනු ලැබුවේ පිට පිට සිවුවැනි වරටය.පෙරේදා තරගයට ජපානය සහභාගී වූයේ අපරාජිත කණ්ඩායමක් ලෙස වූ අතර ශ්‍රී ලංකාව තරගාවලියේ එක තරගයක් හෝ ජය ගත නොහැකිව ලකුණු සටහනේ අවසන් ස්ථානයේ පසුවිය.ජපාන - ශ්‍රී ලංකා තරගය ආරම්භ වූ මොහොතේදීම ශ්‍රී ලංකා පිලේ නායක ෂෝන් විජේසිංහ ආබාධයකට ලක්වීමේ හේතුවෙන් ෆසීල් මිරිජා නායකත්වයේ කටයුතු කළේය. මෙරට රගර් ක්‍රීඩාලෝලීහු වැඩිදෙනෙකුගේ අවධානය යොමුවූ මේ තරගයේ ආරම්භයේ සිටම ප්‍රබල ජපාන පිලේ ක්‍රීඩකයන්ගේ නිවැරදි තරග සැලැස්මත්, රිද්මයත් විශේෂයෙන් ඉදිරිපෙළ ආරක්ෂක වලල්ල ක්‍රියාත්මක වූ අයුරුත් ශ්‍රී ලංකා ක්‍රීඩකයන්ට කදිම ආදර්ශයක් බව කිව යුතුය.මුලු තරග කාලසීමාව පුරා පන්දුව වැඩිපුරම තිබුණේ ජපාන ක්‍රීඩකයන් අතය. ඔවුහු තරගයේ 7වැනි මිනිත්තුවේදී ආරම්භ කළ ලකුණු දඩයම නතර කරනු ලැබුවේ තරගයේ අවසන් මොහොතේදීය. ඒ වනවිට උත්සාහක දිනුම් 14ක් සහ ඉන් ප්‍රවර්ථන ගෝල 10ක් රැස් කිරීමට ජපානය සමත් වී තිබිණි.කෙසේ වෙතත් තරගයේ 10වැනි මිනිත්තුවේදී ශ්‍රී ලංකා පිලේ චූලා සුසන්ත උපක්‍රමශීලි තරග රටාවක නිරත වෙමින් ජපාන ඉදිරිපෙළ ආරක්ෂක වළල්ල අතරින් රිංගා ගොස් උත්සාහක දිනුමක් වාර්තා කිරීමට සමත් වූ අතර සාලිය කුමාර එය ප්‍රවර්ථන ගෝලයක් බවට පත්කරමින් ලකුණු 7-5ක් ලෙස පෙරමුණ ගැනීමට ශ්‍රී ලංකාවට විශිෂ්ට දායකත්වයක් සැපයීය. එතැන් සිට මිනිත්තු 15ක් කාලයක් ජපාන ක්‍රීඩකයන්ට කිසිදු ලකුණක් රැස් කිරීමට ඉඩ ලබා නොදී පෙරමුණේ පසුවීමට ශ්‍රී ලංකා පිල සමත්වීම අගය කළ යුතු කරුණකි. විශේෂයෙන් ලෝක කුසලාන රගර් තරගාවලියට සුදුසුකම් ලැබූ එකම ආසියානු රට ලෙස විශිෂ්ට දක්ෂතාවලින් හෙබි ජපාන ක්‍රීඩකයන්ගේ ක්‍රීඩා රටාව මිනිත්තු 15ක් හෝ පාලනය කිරීමට ශ්‍රී ලංකා ක්‍රීඩකයන් සමත් වීම පැසසුමට කරුණකි.නමුත් 25වැනි මිනිත්තුවේ සිට ජපාන ක්‍රීඩකයන්ගේ උත්සාහක දිනුම්ලබා ගැනීමේ වේගය අඩාල කිරීමට නම් ශ්‍රි ලංකා පිලට නොහැකි විය.තරගයේ පළමු භාගය නිමාවන විට ජපානය ලකුණු 31-7ක් ලෙස ඉදිරියෙන් සිටියේය.තරගයේ 45වැනි මිනින්තුවේදී රොෂාන් වීරරත්න ඩ්‍රොප් ගෝලයක් වාර්තා කරමින් ශ්‍රී ලංකාවේ ලකුණු තත්ත්වය 10 දක්වා ඉහල නංවන විට ජපානයේ ලකුණු තත්ත්වය 38ක් විය.ඉන්අනතුරුව ජපාන ක්‍රිඩකයන්ගේ ලකුණු ලබා ගැනීමේ වේගය වැඩි වූ අතර 70 වැනි මිනිත්තුව වනවිට ජපානය ලකුණු 71-10ක් ලෙස පෙරමුණේ පසුවිය.තරගයේ 72වැනි මිනිත්තුවේදී ශ්‍රී ලංකා වට හිමිවූ දඩුවම් පහරකින් නුවන් හෙට්ටිආරච්චි ලකුණු 3ක් රැස් කරමින් ශ්‍රී ලංකාපිලේ ලකුණු ප්‍රමාණය 13ක් ලෙස ඉහළ නැංවීය.මේ තරගයේදී ශ්‍රි ලංකාව ලැබූ එකම අස්වැසිල්ල වූයේ ජපාන ක්‍රීඩකයන්ගේ ලකුණු දඩයම 90කින් සීමා කිරීමට හැකිවීමය.එදිනම එක්සත් අරාබි එමීර් රාජ්‍යය හා හොංකොං පිල අතර පැවැති තරගයෙන් ලකුණු 62-3ක ජයක් ලැබූ හොංකොං පිල මෙවර තරගාවලියේ අනූසූරයන් බවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s11052311</link>
    <topic>පාකිස්තානයේ ක්‍රිකට් සංචාරයකට ශ්‍රී ලංකාවට ඇරයුම්</topic>
    <author/>
    <content>ලබන ඔක්තෝබර් මාසයේ ශ්‍රී ලංකාවේදී පැවැත්වීමට යෝජිත ශ්‍රී ලංකා පාකිස්තාන ටෙස්ට් සහ එක්දින තරගමාලාව පාකිස්තානු භූමිය තුළ පැවැත්වීමේ අදහස පිළිබඳ එරට ක්‍රිකට් බලධාරීහු ශ්‍රී ලංකා ක්‍රිකට් ආයතනයෙන් විමසා සිටියි.පාකිස්තානු ක්‍රිකට් සභාපති ඉජාස් බට් විසින් එරට අභ්‍යන්තර කටයුතු පිළිබඳ අමාත්‍ය රෙහ්මාන් මලික් සමඟ නොබෝදා කරනු ලැබූ සාකච්ඡාවකින් පසුව එරට රජයට ජාත්‍යන්තර ක්‍රීඩාව නැවත පාකිස්තානු භූමියට ගෙන ඒමේ අවශ්‍යතාව මත මේ යෝජනාව ශ්‍රී ලංකා ක්‍රිකට් බලධාරීන්ට ඉදිරිපත් කර ඇත.“මේ වසරේ ඔක්තෝබර් - නොවැම්බර් කාලවකවානුව තුළ පාකිස්තානයේදී ටෙස්ට් තරග 3ක් එක්දින තරග 5ක් සහ ඕවර විස්සයි 20 තරගයකට සහභාගී වීම සඳහා අපි නිල ආරාධනාවක් ශ්‍රී ලංකා ක්‍රිකට් බලධාරීන්ට යවා තිබෙනවා” පාකිස්තාන ක්‍රිකට් පාලක මණ්ඩලයේ ප්‍රකාශක නදීම් සර්වාර් ඒ.එෆ්.පී. පුවත් සේවයට පැවැසීය.2009 වසරේ ශ්‍රී ලංකා ක්‍රිකට් පිල පාකිස්තානු සංචාරයක නිරත වෙමින් සිටි අවස්ථාවේදී එල්ල වූ ත්‍රස්ත ප්‍රහාරයෙන් පසුව එරට ජාත්‍යන්තර ක්‍රීඩාවට තහනම් කලාපයක් බවට පත්විය.ආරක්ෂක තත්ත්වය හේතු කොට ගෙන කිසිදු ජාත්‍යන්තර ක්‍රීඩා කණ්ඩායමක් පාකිස්තානයේ සංචාරය නොකරන බව අයි.සී.සී. ප්‍රධාන විධායක හරූන් ලොගාට් මෑතකදී ද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=s11052312</link>
    <topic>මිටිය වීසිකිරීමේ ලෝක වාර්තාවක්</topic>
    <author/>
    <content>ජර්මනියේදී පසුගියදා පැවැති ක්‍රීඩා තරගයකදී යුරෝපා සූරියවූ ජර්මන් ජාතික බෙටි හෙයිඩ්ලර් මිටිය වීසිකිරීමේ තරගයේ ලෝක වාර්තාවක් පිහිටුවීමට සමත් වූවාය.මේ අනුව 2010 ජූලි මාසයේදී පෝලන්ත සූරි ඇනිටා වොලෝඩ්‍රාස්කි විසින් මීටර් 78.3ක් දුරක් වීසිකරමින් තබා තිබූ වාර්තාව හෙයිඩ්ලර් විසින් බිඳ හෙලීය.ඇය වීසි කළ දුර මීටර් 79.42කි. 2007 දී ලෝක සූරතාව දිනු ඇය 2009 ලෝක සූරතාවලියේදී මිටිය මීටර් 77.12ක් වීසි කරමින් තම වාර්තාවම බිඳ හෙලුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=f1105231</link>
    <topic>නායකත්ව පුහුණුව සමාජ සංවර්ධනයට අත්‍යවශ්‍ය දෙයක්</topic>
    <author/>
    <content>නායකත්ව පුහුණුව නූතන සමාජ සංවර්ධන ක්‍රියාවලියේ දී අත්‍යවශ්‍ය මානව වුවමනාවක් වෙනවා. නව සහශ්‍රක වර්ෂ වටිනාකම් හී අභියෝගයක් ලෙසයි නායකත්වය යන්න ගෝලීය සාකච්ඡාව තුළ තිබෙන්නේ. ලෝකයේ බොහෝ රටවල් ජනතාවගේ ප්‍රජාතන්ත්‍රීය ශක්තිය වර්ධනය කරන්නත් සමාජ සංවර්ධන ක්‍රියාවලියට සහ යහපාලනයට ශක්තිමත් ව ඈඳාගන්නත් නායකත්ව පුහුණු ලබා දෙනවා. මෙය අධ්‍යාත්මික හා ශාරීරික වශයෙන් පෞරුෂ සංවර්ධන ක්‍රියාවලියක් ලෙසයි සලකන්නේ.අපි ගත කරන්නේ පරිවර්තන යුගයක්. විශාල මානුෂීය ජයග්‍රහණයක් ලබා දැවැන්ත සංවර්ධන ක්‍රියාවලියකට එළැඹිලා තිබෙන යුගයක් මේ උදා වෙලා තිබෙන්නේ.භෞතික සංවර්ධනය පමණක් රටකට ප්‍රමාණවත් වන්නේ නැහැ. අධ්‍යාත්මික සංවර්ධනයන් සහිත පුද්ගල සංවර්ධනය ද රටට අත්‍යවශ්‍ය කාර්යයක්. ඒ සඳහා වන ප්‍රධාන මානව සම්පත් කොට්ඨාස 3 ක් හඳුනා ගැනෙනවා. පාසල් යන කණ්ඩායම, විශ්වවිද්‍යාල කණ්ඩායම හා පොදු මහජනතාව ලෙස ඒ කොට්ඨාස තුන බෙදා දැක්විය හැකියි.ඔව්. අද විශ්වවිද්‍යාලවලට නායකත්ව පුහුණු නම්නීකරණ වැඩසටහන් හා පාඨමාලාවන් ඉතා ජනප්‍රිය විෂය පථයක්. යේල් විශ්වවිද්‍යාලය, ඕ හයියු විශ්වවිද්‍යාලය, වෙනිසිලියන් විශ්වවිද්‍යාලය වැනි විශ්වවිද්‍යාලවල මෙවැනි නායකත්ව නම්නීකරණ වැඩසටහන් ක්‍රියාත්මක වුණා.අමෙරිකාව, ඕස්ට්‍රේලියාව, ජර්මනිය, ස්විස්ටර්ලන්තය, කැලිෆෝනියාව යුරෝපීය රටවලත් පෙරදිග රටවලත් උසස් අධ්‍යාපන ක්ෂේත්‍රයන් පුරා නායකත්ව පුහුණුව ප්‍රමුඛ අධ්‍යාපන විෂයයක්. උදාහරණයක් ලෙස සිංගප්පූරුවේ සෑම පුරවැසියෙක්ම වසර දෙකක හමුදා පුහුණුවක් ලැබිය යුතුයි’ එහි සහතිකය නොමැති ව රැකියාවකට යාමට නොහැකියි. ස්විස්ටර්ලන්තය ප්‍රමුඛ යුරෝපීය රටවල නායකත්ව පුහුණුව ලබා ජාතික සේවාවන් හී යෙදීම සම්ප්‍රදායක් වශයෙන් පවතිනවා.ශ්‍රී ලංකාවේ විශ්වවිද්‍යාල පසුගාමී තත්ත්වයක පැවතීමට මෙවැනි නව වටිනාකම් විශ්වවිද්‍යාලවලට කාන්දු නොවීම බලපා තිබෙනවා.ශ්‍රී ලංකාවේ මෙම ප්‍රවණතාවය ඉතාම වැදගත් වන්නේ කරුණු කිහිපයක් නිසයි. විශ්වවිද්‍යාල සංස්කෘතිය හා ලෝක විශ්වවිද්‍යාල සංස්කෘතිය තේරුම් නොගැනීම, උසස් අධ්‍යාපනයට බාධා පමුණුවන්නක්. ඒ නිසා ලෝකයේ පවත්නා නව නායකත්ව ප්‍රවණතා හඳුනා ගැනීමට නූතන තරුණ පරම්පරාවට මෙය විශේෂ අවස්ථාවක්, එවැනි අවස්ථාවක් අපේ යුගයේ තිබුණේ නැහැ. ඒ නිසා තමයි විශ්වවිද්‍යාල සම්පත් ගිනි තියන යුගයක් බිහිවුණේ. ඒ විතරක් නෙවෙයි නිදහස් අධ්‍යාපනය ලැබීමට තිබූ අවස්ථාව පටු දේශපාලනය වෙනුවෙන් භාවිත කිරීමට ගොස් සිදු වූ ජීවිත හානිය අමතක කළ නොහැකියි.සම්ප්‍රදායික විශ්වවිද්‍යාල අධ්‍යාපනය නව මඟකට ගැනීමට නම් විශ්වවිද්‍යාල ගුරුවරයාත් ශිෂ්‍යාත් ඉතා හොඳ අවබෝධයකින් අනාගතයට මුහුණ දිය යුතුයි. අපගේ උසස් අධ්‍යාපනය පරිහානියට යෑමට බලපෑ එක් ප්‍රධාන කරුණක් ලෙස හැත්තෑව දශකයේ සිට වැඩි කාලයක් විශ්වවිද්‍යාල වසා තැබීම දැක්විය හැකියි. පරණ මෝඩකම් අතහැර නොදැම්මොත් දියුණුවන ලෝකය සමඟ විශ්වවිද්‍යාල සිසුවාට ගමන් කළ නොහැකි වෙනවා.ලෝකයේ පෞද්ගලික විශ්වවිද්‍යාලවල පවත්නා විනය, අධ්‍යයනය විධිමත්භාවය, ශ්‍රී ලංකාවේ ජාතික විශ්වවිද්‍යාල පද්ධතියටත් උපරිම ලෙස ලබා ගැනීම මේ යුගයේ අප ප්‍රාර්ථනා කළ යුතු දෙයක්.නායකත්ව පුහුණුව මඟින් දැනුම, කුසලතා ආකල්ප හා අභිලාෂයන් නංවාලනවා. එය කවර හෝ නව ක්ෂේත්‍රයකට ඇතුළුවන අයෙකු විසින් ලද යුතු අවබෝධයක්. ඊට අමතරව පෞරුෂ සංවර්ධනය, සන්නිවේදන කුසලතා සංවර්ධනය, ස්වශක්තීන් බලගැන්වීම, ලෝකයේ වෙනස්වීම් වටහා ගැනීම, කාර්යක්ෂම වැඩ කිරීම, වගකීම් සහගත බව සහ කාල කළමනාකරණය නායකත්ව පුහුණුවක දී සිසුවෙකු ලබන්නා වූ අවබෝධයන් වෙනවා.මෙය මිලිටරි පුහුණුවක් ලෙස හැඳින්වීම අවස්ථාවාදී විශ්ලේෂණයක් ලෙසයි මා දකින්නේ. විශ්වවිද්‍යාල තුළ පවතින විවිධත්වය තේරුම් ගැනීම, ගැටුම් නිරාකරණය සඳහා වූ අවබෝධයන් වර්ධනය කර ගැනීම මිලිටරි පුහුණුවක් නොවේ.මා විශ්වවිද්‍යාලයෙන් පිට වී පළමු රැකියාවට තරුණ සේවා සභාවට යන විට නිලාවැලි හමුදා කඳවුරේ මාසයක පුහුණුවකට යන්නට සිදු වුණා. එය මගේ ජීවිතයට ඉතා විශාල අධ්‍යාත්මික හා ශාරීරික මෙන් ම නිර්මාණශීලී ප්‍රබෝධයක් ගෙන දුන්නා. එය අදටත් මගේ පෞද්ගලික ජීවිතයට ඉතා වැදගත් වෙනවා. මිලිටරි නායකත්ව පුහුණුවක වුවද පවතින්නේ ප්‍රධාන අංග ලක්ෂණ තුනයි. එනම් ක්‍රමවේදී බුද්ධිය, මෙහෙයුම් බුද්ධිය, ප්‍රයෝග බුද්ධිය වර්ධනය වීම එම ලක්ෂණ තුනයි.මෙය ඕනෑම පුරවැසියෙකුට තමන්ගේ ජීවන රටාව ශක්තිමත් කර ගැනීමට අවශ්‍ය වූ දෙයක්. අද දවසේ ශ්‍රී ලංකාවේ තාරුණ්‍යය ප්‍රබෝධමත්ව නව අධ්‍යාපනික ගමනකට මැදිහත් කිරීමටත් සමාජය පිළිබඳ අලුතින් දැකීමට හා කියවීමටත් මෙම පුහුණුව හොඳ අවස්ථාවක් ලෙසයි මා දකින්නේ.නවකවදය නූතන ම්ලේ්ච්ඡකමේ සංකේතයයි. කුණුහරුප කීමෙන්, බලහත්කාරකම් කිරීමෙන්, ඇඳුම් ගැලවීමෙන්, පෞරුෂ වර්ධනයක් හෝ විශිෂ්ට නායකත්වයක් ලෝකයේ කවර අවධියකවත් සිදු වී නැහැ. එබැවින් නවකවදය යනු ම්ලේච්ඡකමක් මිස නූතනත්වයට ඈඳාගත හැකි මානුෂීය ක්‍රියාවලියක් නොවේ.විශ්වවිද්‍යාල සිසුවා පටු දේශපාලනඥයන්ගේ අතකොළු බවට පත් කර ගැනීම, දුබල දේශපාලන කණ්ඩායම් හී ශක්තිය පෙන්වීමට තරුණ පරම්පරා ව භාවිතයට ගැනීමට උත්සහා ගැනීම අද විශ්වවිද්‍යාල තුළ පෙනෙන්නට තිබෙන ක්‍රියාවලියක්. විවිධ පටු දේශපාලන අරමුණුවලට අනුව හැඟීම්බර ලෝකයට ඇදගෙන එන විශ්වවිද්‍යාල සිසුවා පන්ති කාමරයෙන් එළියට ගන්නට මේ දේශපාලනඥයන්ට හැකියාව ලැබෙනවා. ඔවුන් ඒ සඳහා පළමු අවස්ථාව ලෙස යොදා ගන්නේ ශිෂ්‍ය විශ්වවිද්‍යාල ප්‍රවේශය හා බැඳුණු නවකවදයයි. වර්තමාන ජවිපෙ නායකයන් එවක ජ්‍යෙෂ්ඨ ශිෂ්‍යයින්ව සිටිය දී පළමු වසරේ සිසුන් උද්ඝෝෂණවලට පාරට ගෙන ඉදිරියට යවා ඔවුන් පිටිපස්සෙන් සැඟව සිටි අයුරු අපට මතකයි. එසේම ගොඩනැගිලි ගිනි තියමින් අසරණ සිසුන් මුළු ජීවිතකාලයට ම ආබාධිතයින් කර ඔවුන් ඡන්දකර මන්ත්‍රීවරු වූ අයුරු ද අපට මතකයි.මේ නිසා මෙම ප්‍රජාතන්ත්‍රවාදී නොවන පටු දේශපාලනඥයන්ගේ විග්‍රහයන් මුළුමනින් ම විනාශ කර දැමීමට ද කාලය එළැඹ ඇති බව අප අවබෝධ කර ගත යුතුයි.මෙම නායකත්ව පුහුණුව මඟින් නූතන විශ්වවිද්‍යාල තරුණයාට ස්වශක්ති ය වර්ධනය කොට කුසලතා ඉදිරියට ගෙන විශ්වාසනීය අධ්‍යාපන ගමනක් යෑමට යහපත් වූත් ශක්තිමත් වූත් පදනමක් වැටෙන බව මා දැඩිව විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=f1105232</link>
    <topic/>
    <author/>
    <content>සම්බුද්ධත්ව ජයන්තියයි, බුද්ධ ජයන්තියයි කියන්නේ දෙකක්. 1956 දී බුද්ධ ජයන්තිය කියලා අපි සැමරුවේ බුදුරජාණන් වහන්සේගේ පිරිනිවනෙන් 2500 ක් සැමරීමයි. මේ අපි සමරන්නේ සම්බුද්ධත්ව ජයන්තිය. ඒ බුදුරජාණන් වහන්සේ බුද්ධත්වයට පත්වෙලා අවුරුදු 2600 ක් ගතවීමයි. මෙය ලංකාවාසී අපට විතරක් නෙමෙයි ලෝකවාසී බෞද්ධ ජනතාවටම බොහොම අනුස්මරණීය කාලයක්.ආපහු සැරයක් වසර සියයකින් එළඹෙන අවස්ථාවක් තමයි මේ. වැඩිහිටියන්ට 2500 බුද්ධ ජයන්තියත්, 2600 සම්බුද්ධත්ව ජයන්තියත් දෙකම අත්දැකීමක් විදිහට ලබන්න පුළුවන් වුණා. එතකොට ඒක හරි වාසනාවක්.2700 වන ඊළඟ සම්බුද්ධත්ව ජයන්තිය සමරන කොට මේ කතා කරන කවුරුවත් ජීවතුන් අතර නැහැ. ඒක නිසයි අපි මේ ඉන්නේ බොහොම වාසනාවන්ත කාලයක කියලා මම දකින්නේ.සාමාන්‍යයෙන් දැන් හැමතැනම කියන්නේ රට පිරිහිලා, රටේ කවුරුත් ගුණධර්මවල නැහැ. ඉස්සර එහෙම නැහැ. එදා ගුණධර්ම බොහොම තිබුණා. දැන් ගුණධර්ම නැහැ. ඒ නිසා රට පිරිහිලා කියලයි හැමෝම කියන්නේ.සම්බුද්ධත්ව ජයන්තිය කියන වාසනාවන්ත කාලයේ සිටින මොහොතක දී අතීතය අගයමින් කතා කරන්න බැහැ. හැමවෙලාවෙම ලෝකේ තිබිලා තියෙන්නේ “ඉස්සර හොඳයි දැනට වඩා” කියන කතාවයි. එහෙම ගත්තොත් මීට අවුරුදු 100 කට පෙර මිනිස්සු කිව්වා ඉස්සර මිනිස්සු හරි දියුණුයි, දැන් දියුණු නැහැ කියලා. ඒ කිව්වේ අපේ සීයලා ගැනයි.එතකොට අපේ සීයලා කිව්වා අපේ වගේ නෙමෙයි දැන් ඉන්න අයට සාරධර්ම නැහැ කියලා. ඒ කියලා තිබුණේ අපේ තාත්තලා ගැනයි. තාත්තලත් අපිට ඒ විදිහටම කිව්වා. අපිත් ඒ විදිහටම අනිත් අයට කියනවා. ඒ කියන්නේ හැමෝම ලේසියෙන් අතීතය අනුස්මරණය කරලා බොහොම ලේසියෙන් අනාගතය ගැන බලාපොරොත්තු අතහැරලා වර්තමානය විවේචනය කරලා කියන ලාබාල ප්‍රකාශනයක් විතරයි. ඒකේ ලොකු ඇත්තක් නැහැ.ප්‍රකාශයක දක්වන ආකාරයට “හැමවෙලාවෙම අතීතයේ සිදුවූ සියල්ලම නිවැරදි නැහැ කියලා” කියලා තියෙනවා. බුදුහාමුදුරුවන්ගේ කාලෙත් හිටපු ඌරන් මරණ පිරිස, ස්ත්‍රී දූෂකයෝ, බුදුහාමුදුරුවන්ට බැන්න මිනිස්සු, හොරු මංකොල්ල කාරයෝ බෞද්ධ සාහිත්‍යයේ හමුවෙනවා. ලෝක ඉතිහාසයේ වෙන රටක් ගත්තත්, බෞද්ධ රටක් ගත්තත් ඒ හැමතැනම දූෂකයෝ හිටියා. ස්ත්‍රී දූෂකයෝ, හොරු, මංකොල්ලකාරයෝ ගැන ප්‍රශ්න මතුවෙන්නේ අපේ කාලයේ දී නෙමෙයිනෙ. ඉතිහාසයේ ඉඳන්. ඒ ඉතිහාසය ඔබේ පරම්පරාවෙන්වත්, මගේ පරම්පරාවෙනුත් ආව දෙයක් නෙමෙයි. අතීතයෙන් ආ දෙයක්. මේක ක්‍රි. පූ. ගණන්වල ඉඳන් ආපු දෙයක්.මහා උපාසකවරු ගැන, මහා උපාසිකාවෝ ගැන, ඒවගේම දැවැන්ත ශීල සම්පන්නයෝ ගැන, මේ සමාජයේ සමාජ සුබසාධනය උදෙසා කටයුතු කරපු අය ගැන, කතාබහ පටන්ගන්නේ අතීතයෙන්. යහපත් මිනිසුන්ගේ ඉතිහාසයත් බොහෝ ඈතට දිවෙනවා. අයහපත් මිනිසුන්ගේ ඉතිහාසයත් බොහෝ ඈතට දිවෙනවා. ඒකට කාලයක්, වකවානුවක්, සීමාවක් නැහැ. මේක පුහු මායාවක් විතරයි.ඒ නිසා දැන් කාලේ දියුණු නැහැ, දැන් කාලේ පිරිහිලාය කියන තැනට සමාජය ගේන්න බැහැ. සම්බුද්ධත්ව ජයන්තිය සමරන මේ කාලයේ දී, වැඩිහිටියන් හා සසඳා බලන කොට තරුණයන්ගේ මත්පැන් පානය, දුම්කොළ භාවිතය, අඩුවෙලා තියෙනවා. වැඩියෙන්ම අද අපචාර ක්‍රියාවලට සම්බන්ධ වන්නේත් තරුණයා නොව වැඩිහිටියායි. එසේනම්, එදාට වඩා අද හොඳයි නේද?පොත් කියවන්නේ, ශීල සමාදාන ව්‍යාපාරවලට වැඩිපුර සම්බන්ධ වන්නේත්, විශාල වශයෙන් පැවිදි වන්නේත් තරුණයෝ. තරුණයෝ හොඳ දේශකයෝ බවට පත්වෙලා තියෙනවා.සම්බුද්ධත්ව ජයන්තියත් සමඟින් ඇතිවෙච්චි බෞද්ධ ප්‍රබෝධයක් ගැන මට හිතාගන්න බැහැ. සම්බුද්ධත්ව ජයන්තිය නිසා ඇතිවෙච්චි සම්බුද්ධත්ව කෝලාහලයක් ගැන කතාවක් තියෙනවා. සම්බුද්ධත්ව කෝලාහලය හා සම්බුද්ධත්ව ප්‍රබුද්ධභාවය, කියන්නේ කාරණා දෙකක්. බුදුරජාණන් වහන්සේ බුද්ධත්වයට පත් වූ මොහොත සම්බන්ධයෙන් පරණ පොතපතේ සඳහන් වෙන්නේ බුද්ධ කෝලාහලය කියලයි. අද අපි ප්‍රබුද්ධ කියලා හඳුන්වන දේට එදා කිව්වේ කෝලාහලය කියලයි. මෙවර එළඹුන ශ්‍රී සම්බුද්ධත්ව ජයන්තිය මට දැනෙන විදිහට අපේ සංස්කෘතිකාර්ථයෙන් ගත්තම සම්බුද්ධත්ව කෝලාහලයක්. අපි බුද්ධ ජයන්තිය සැමරුවා දහ අවුරුද්දක්. ඒක දහ අවුරුද්දක ව්‍යාපෘතියක්. දිවංගත අග්‍රාමාත්‍ය එස්. ඩබ්ලිව්. ආර්. ඩී. බණ්ඩාරනායක මහතාගේ කාලේ තමයි ඒ බුද්ධ ජයන්තිය අපි සැමරුවේ.ඒ සැලැස්ම තුළ තිබුණා බුද්ධශාසන කොමිෂන් සභාවක් පිහිටවන්න. ඒ බුද්ධශාසන කොමිෂන් සභාවෙන් මේ බුද්ධ ශාසනයට සිද්ධවෙච්ච නොයෙක් අගතිගාමී දේවල් හෙව්වා. ඒ නිසා බුද්ධශාසන කොමිෂන් සභා වාර්තාව නිසා තමයි මේ රටේ දහම් පාසල් ඇති වුණේ. ඒවාට ගුරුවරුන් බඳවා ගැනීම සිද්ධකළෙත් ඒ අනුවයි.ඒ බුද්ධ ජයන්තියේ දී දහම් පාසල් ඇතිවෙච්චි එක හින්දා කොච්චර ප්‍රබෝධයක් මේ රටේ ඇති වුණාද? ඒ තුළින් අද ලක්ෂ ගාණක් දහම් අධ්‍යාපනය ලබනවා. ඒත්, මේ එළඹුන සම්බුද්ධත්ව ජයන්ති සමය වෙනුවෙන් ඉදිවුණ තොරණ, වෙසක් කූඩු, දන්සල්, සැරසිලිවලට තව දවස් දහයකින් මොකද වෙන්නේ? දහ අවුරුදු සැලැස්මකට සකස්කරපු බුද්ධ ජයන්තියෙන් අපට දහම් පාසල හරි ඉතිරි වුණා. ඒත්, 2600 සම්බුද්ධත්ව ජයන්තියෙන් එකළොස්වන දවසේ අපට මොනවද ඉතිරි වෙන්නේ? කිසිම දෙයක් නැහැ.අපි ළඟ තියෙන්නේ ඕනේ වැඩසටහන් දෙකක්. උදාහරණයක් විදිහට අපි තොප්පි සහ කසාය ගනිමු. තොප්පි දැම්මහම ඒක ගලවලා දාන්න පුළුවන්. ඒත් කසාය බීවම ඒක ඉතුරු වෙනවා. 1956 බුද්ධ ජයන්තියේ දී ඵලයක් විදිහට දහම් පාසල් අපට ඉතුරුවුණේ කසාය වගේ ඒක ඇඟට අල්ලපු නිසයි.ඒත් මේ එළඹුණු සම්බුද්ධත්ව ජයන්තිය වෙනුවෙන් අපි කළ යුතු දේ කළාද කියන එක ගැටලුවක්. මේ ප්‍රබුද්ධ භාවය ඇතිවීම අවශ්‍යයයි’ ඒක අනිවාර්යයෙන්ම සිදුවිය යුතුයි.අපේ රටේ කරන්න ගොඩක් කාර්යයන් තිබුණා. මේ රටේ අඩුම 30,000 ක් වත් හාමුදුරුවරු ඉන්නවා. ඒ වගේම හැම ගමකම පාහේ පන්සලක් තියෙනවා. එතකොට 30000 ක හාමුදුරුවරු අතර හාමුදුරුවරු පුහුණු කරන්න වැඩසටහනක් තිබුණද?හාමුදුරුවන්ට තියෙන අධ්‍යාපනය ගිහි අධ්‍යාපනයක් මිසක් පැවිදි අධ්‍යාපනයක් නෙමෙයි. ලංකාවේ පැවිදි අධ්‍යාපනයක් තියෙනවද? පිරිවෙන්වල උගන්වන්නේ පාසල් අධ්‍යාපනයට සමගාමී විෂය මාලාවක්. එහිදී විෂය නිර්දේශය තුළ බණ, පන්සිල්, එකිනෙකා පසුපස ගමන් කරන්නට, පිඬුසිඟා වඩින්නට, ධර්ම දේශනා කිරීමට, සමාජ නායකත්වය, සමාජ නායක කළමනාකරණය, ගිහිගෙය හා පන්සල අතර වෙනස, හිස මුඩුකොට හැසිරීමේ දී සංවරශීලී විය යුතුයැයි ද, උගන්වන්නේ නැති අධ්‍යාපනය පැවිදි අධ්‍යාපනයක් වෙන්න විදිහක් නැහැ. මේ රටේ හාමුදුරුවන්ට පුහුණුවක් ලබාදිය යුතුයි. ඒ දේට අදාළ ශික්ෂණය ඉගැන්විය යුතුයි. ඒ කියන්නේ පුහුණුව හා ප්‍රාගුණ්‍යයෙන් තොර සමාජ නායකත්වය විනාශයට හේතුවෙනවා.සතතාභ්‍යාසය හා ප්‍රාගුණ්‍යය එහි දී විශේෂ විය යුතුයි. සතතාභ්‍යාසය කියන්නේ නිරන්තර අභ්‍යාසයේ යෙදීමයි. ප්‍රාගුණ්‍යය කියන්නේ නිරතුරු පුහුණුවීමයි. මේ දෙකෙන් තොර මනා පැවැත්මක් නැහැ. ඒ දෙකෙන් තොරව කම්කරුවෙකුට වැඩ කරන්න පුළුවන්. ඒත්, නායකයෙකුට මේ දෙකම අවශ්‍යයයි.ශ්‍රී ලංකාවේ පොඩි තැනක ඉඳන් ලොකු තැනකට යන්න පාලම් දෙකක් තියෙනවා. ඒ පැවිද්ද සහ දේශපාලනයයි. තවත් එකක් තියෙනවා උගත්කම කියලා. ඒත් ඒක පාලමක් නෙවෙයි. පාලම් කියන්නේ කෙටි මාර්ගයක්. උගත්කම දිගු මාර්ගයක්.යම්තැනක සිට උස් තැනකට යන්න පඩි පෙළක් තියෙන්න ඕනේ. ඒ පඩි පෙළේ තමයි අපි ඉගෙනගෙන යන්නේ. කන්ද උඩට නගින එකයි කන්දෙන් පල්ලෙහාට බහින එකයි දෙකක්. කන්ද වටපිටේ සියලුම අත්දැකීම් එක්කයි අපි කන්දක් නගින්නේ. ඒ තැනදි අපිට හොඳ අත්දැකීම් රාශියක් හමුවෙනවා. ඒත් කෙටි මාර්ගයකින් කන්ද උඩට නගින කෙනාට අත්දැකීම් නැහැ. කන්දෙ හැඩ පේන්නෙවත්, වැඩ පේන්නෙවත් නැහැ.එතකොට නායකයා පළපුරුදු කෙනෙක් නොවී සමාජ නායකයෙක් වුණාම සිදුවන්නේ සකලවිධ ආම්පන්න අතේ තියෙන නුපුරුදු කම්කරුවෙකු බවට ඔහු පත්වීමයි. භික්ෂූන් වහන්සේ කෙනෙකුටත් ඒ දේමයි. බැද්දෙ ඉන්න අහිංසක දරුවෙක් අපි ගෙනත් පැවිදි කළාට ඒ දේ වෙන්නේ නැහැ.අපි ඔහු වෙනස් කරනවා ක්‍රම දෙකකට. එකක් තමයි හිස මුඩු කිරීම. අනෙක චීවරයක් පෙරවීම. හිස බූ ගා ඇඳුම වෙනස් කළ පළියට අන්තර්ගතයෙන් වෙනස්වෙන්නේ නැහැ. ඒ නිසයි ඔහු භික්ෂුන් වහන්සේ නමක් නොවී චීවරධාරියෙකු පමණක් වෙන්නේ. මහන කරද්දී ඇඟ මහණ කරන්න ඕනේ, ඒ වගේම හිත මහණ කරන්නත් ඕනේ. හිත මහණ කරන වැඩපිළිවෙළක් නැතුව කෙනෙක්ව මහණ කළාට ඒක මහණකමක් ද?සම්බුද්ධත්ව ජයන්තිය නිමිත්තෙන් හිත මහණ කරන වැඩපිළිවෙළක් අවශ්‍යයි. 30000 ක් විතර භික්ෂුන් වහන්සේලා ඉන්නවා. කළ යුතු දේ සහ නොකළ යුතු දේ පිළිබඳව වැටහීමක් තියෙන්නේ මගේ අදහසට අනුව නම් 10% ප්‍රමාණයකට විතරයි. ඒ නිසා වැරදි සමාජ නායකත්වයක් බිහිවනවා. උන්වහන්සේට විහාර කළමනාකරණයක්, සමාජ කළමනාකරණයක්, සංස්කෘතික කළමනාකරණයක් නැහැ.සමාජ විචල්‍යතා, සංස්කෘතික, ආගමික විචල්‍යතා හා ලෝකය හැසිරෙන විදිහ ගැන ප්‍රබෝධයෙන් තොර වූ නායකයෙකුගෙන් සමාජයට සිදුවන්නේ අයහපතක්. ඒ නිසා සම්බුද්ධත්ව ජයන්තිය නිමිත්තෙන් කෝටි ප්‍රකෝටි ගාණක් වියදම් කරලා සම්මේලනයක් පවත්වනවාට වඩා, හය මාසික හෝ පුහුණු පාඨමාලා පවත්වන ආයතන ආරම්භ කිරීම සුදුසුයි නේද?.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=f1105233</link>
    <topic>ලොකු මිස් මගේ ජීවිත අත්තිවාරමයි</topic>
    <author/>
    <content>හුරේ...........මේ අපේ පාසල් නිවාඩුවයි.විභාගයට සිර කර තිබූ සිතුවිලි ගොන්න දැන් නිදහසේ සැරිසරයි.ඒ එක්කම ආවේ වසන්ත සැණකෙළියයි.තවත් එක් සිංහල හා හින්දු අලුත් අවුරුදු සමයකි.ගම්මානයේ කොල්ලන්ට, කෙල්ලන්ට නො ඉවසුම් කාලයයි.අපේ මුළු සිතුවිලි සමුදායම දිවෙන්නේ කෙළි සෙල්ලමට මිස වෙනත් දෙයකට නම් නොවේ.අවුරුදු කෙළි සෙල්ලම් කෙසේ වෙතත් අපේ වැඩි කැමැත්ත එල්ලේ හෝ ක්‍රිකට් ක්‍රීඩාවට ය.මේ සැරෙත් ජයටම ගන්න ඕනේ.කොල්ලෝ අපි කවුරුත් ඒකරාශී වුණෙමු.දැන් මූලික සාකච්ඡා වටය පැමිණ තිබේ.මේ සැරෙත් අපි එල්ලේ ගහමු.සාකච්ඡා වටයේ පළමු වාග් මාලාවයි ඒ.නෑ.. මේ සැරේ ක්‍රිකට් ගහමු.නෑ... එල්ලේ..දැන් කළ යුතුව ඇත්තේ පුංචි රහස් ඡන්දයක් පැවැත්වීමයි.ඉන් වැඩි දෙනෙකුගේ කැමැත්ත එල්ලේ ක්‍රීඩාවට බව සටහන් විය.හරි,දැන්, තීන්දුයි.එල්ලේ ම තමා.දැන් එළඹ ඇත්තේ යොදා ගත යුතුª දිනයයි.දිනය කවදා වුණත් කමක් නෑ. හැබැයි වැඩි ඈත දිනයක් නොවෙන්න ඕනෑ.අවුරුද්ද දාට කලින්.නෑ... නෑ...අවුරුදුදාට පස්සේ හොඳයි.එහෙනම් 17දා, කවුරුත් එකඟ ද ?කවුරුත් නිහඬ ය.දිනය ද තීන්දු ය.දැන් ස්ථානය කොහේ ද ?අපේ ගේ ළඟ පිට්ටනියට වැඩිය හොඳයි ඉස්කෝලේ පිට්ටනිය.දැන් අපට හරියට වැඩය.සංවිධාන කටයුතු ය.හැම කෙනාම පුදුම විදිහට උද්යෝගයෙන්.එකාවන්ව වැඩ.රෑ බෝ වන තුරු සාකච්ඡා.ඒ කළ යුතු වැඩපිළිවෙළවල් ඇතුළු එකී මෙකී නොකී දෑ ගැනයි.දැන් දැන් නියම කර ගත් දිනය ළං ළංව එයි.කොල්ලෝ සීරුවට වැඩ.මෙය අවුරුදු උත්සවයක් ද නොවේ.එහෙත් කිසියම් උත්සව ශ්‍රීයක් නොගන්නේ ද නොවේ.සැණකෙළි ස්වරූපයක් ද ඇත.කලින් දා ප්‍රචාරක සේවාවක් අපට හැකි ආකාරයට දියත් කිරීමට තීරණය කෙළෙමු.පුංචි පුංචි විකට ජවනිකාවල් ද නාට්‍යමය ජවනිකාවල් ද සකසා ගතිමු.අනේ ! ඒත්, අපට කොයින් ද මිල මුදල්,සංග්‍රහ කටයුතුත් නොකරම බෑ. මොකද අවට ගම්වලින් අවට ඉස්කෝලවලින් කට්ටිය එන හින්දා.දැන් අපේ කතාව ඒ ගැන යි.හරි.මෙහෙම කරමු.දෙමු වැඩක්.එකකු තවකෙකුට කණට කර යමක් කීය.මේ සතර කන් මන්ත්‍රණ ඕනෑ නෑ. අපටත් කියාපල්ලා.ඒ තවකෙකුගේ අවනඩුවකි.මේකයි,දැන් ඉතින් අපට මහ ලොකු ප්ලෑන්වලට යන්න වත්කමකුත් නෑනේ. ඒත් ඒවා නෑ කියලත් බෑනේ. මෙහෙම කරමු.අද රෑට තමයි වැඩේ.හතර වටේම වතුවලට පනිමු.වෑවර කඩමු.ඇතමෙකු හූ කියා හුරේ දැමූහ.ඇත්තෙන්ම මෙය මහත් විනෝද සාගරයකි.එකිනෙකා නොසන්සුන් වූයේ ප්‍රීතියේ උපරිමයේ දී ය.රැහැයියන්ගේ නාදය ගම්මානය පුරා දෙවනත් වෙද්දී අපි කතිකා කරගත් වැඩේට අර ඇන්දෙමු.සෞම්‍ය සඳ රැස් කිරණ හාත්පස වෙලාගෙන ඇත.අපි වෑවර සොයා ඇවිද්දෙමු.එය එසේ මෙසේ කාරියක් ද නොවේ.ඒ, යමක් පෑගී ශබ්දයක් නැඟුණු විට බුරා කඩා පනින්නට එන බල්ලන්ගෙන් බේරුමක් නැති වූ නිසාවෙනි.මේ සියල්ලෙන් ප්‍රවේශම් වීමටත් අපි ඉටා ගතිමු.මෙය නම් හිතට හොරා පොඩි පහේ හොර වැඩකි.එහෙත් කොල්ලන්ට නම් මහත් විනෝද සාගරයකි.හොර වැඩේ ගජ රාමෙට සිදු වෙයි.එකකු ගස උඩය.තවකෙකු ගස පාමුලය.අපි සීරුවට වෑවර කැඩුවෙමු.ඒවා රැස් කළෙමු.පසුදා සංග්‍රහ කටයුතුවලට තිබූ අඩුවත් දැන් සම්පූර්ණ ය.මේ, වසරක් පාසා සිදු කෙරෙන අපේ එක්තරා කාර්යයකි. තම වතුවල වෑවර කඩා දමන්නේ අපි බව ගමේ කවුරුත් දනිති. අවුරුදු දා නිසාවෙන් දෝ, අපේ විනෝද ජනක මේ කාර්යයට කවුරුත් කිසිවක් නොකියති. එහෙත් ඒ අතරින් එකකු දෙන්නකු හෝ කටකාර අම්මණ්ඩියක හෝ නොසන්ඩාල කොල්ලෝ යැයි අපට බැන වඳීන අවස්ථාවන් ද නැතුවා නොවේ. කෙසේ වෙතත් අපේ කාරිය නම් හිතුවාට වඩා සාර්ථක බව අපට සහතිකය.මේ 1970 දශකයේ මධ්‍ය භාගයයි. 1963 ඔක්තෝබර් මස 24 දා උපන් ඔහු රත්නායක පල්ලියගේ බන්දුල තිලකසිරි නම් වෙයි. 08 දෙනෙකුගෙන් යුතු පවුලේ ඔහු 06 වැන්නා ය. ඔහුට සහෝදරියන් සිව් දෙනෙක් ද සහෝදරයෝ තිදෙනෙකු ද වූහ. ඔවුහු නන්දා මාලනී, හෙන්රි හේමලාල්, රංජිත් පේ‍්‍රමසිරි, සරත් අමරසිරි, චන්ද්‍රා රංජනී, ඉන්ද්‍රා ලීලානී සහ චිත්‍රා අයිරාංගනී නම් වූහ. මව සෝමාවතී උඩුගම නම් වූවා ය. පියා රත්නායක පොඩි අප්පුහාමි ය. ඔවුහු දකුණු ලක හම්බන්තොට බෙලිඅත්තේ ගලගම නම් ග්‍රාමයේ ජීවත් වූහ.දික්වැල්ලත්, බෙලිඅත්තත් අතර පිහිටියා වූ අති රමණීය ගම්මානයකි ගලගම. වී ගොවිතැන මූලික කර ගත් භව බෝගයෙන් සශ්‍රීක වූ මෙහි සියලුම වැසියෝ කුමන හෝ වගා කටයුත්තක නිරත වූහ. ඉතාමත් නිදහස් නිවහල් ළමා කාලයක් ළමයින්ට උරුම විය. කෙළි දෙළෙන් පසු වූ ඔවුහු වැඩිහිටියන් ඇසුරේ ගුණ ගරුකව, ආගම දහමට නැඹුරු වූ වට පිටාවෙන් ගුණ දහම් වගා කර ගත්හ. පාසලයි, පන්සලයි ළමයි හොඳීන් හැදිනූහ. ගුරුවරුන්ගෙන්, වැඩිහිටියන්ගෙන් හා පන්සලේ හාමුදුරුවන්ගෙන් ඔවදන් ලැබූහ.කුඩා බන්දුලට පාසල් අධ්‍යාපනය වෙත යොමු විය යුතු කාලය ළං ළංව ආයේ ය.“මට තාමත් මතකයි ඉස්කෝලේ ගිය පළමු දවස. ඒ 1969 වර්ෂයයි. අම්මයි ලොකු අයියයි එක්ක ගලගම ගමේ කුමර විදුහලට ගියා. ලොකුª සර්ට බුලත් දීලා වැන්දා. ළමයි 20 දෙනෙක් විතර එදා පන්තියේ හිටියා”1972 දී ගලගම ප්‍රාථමික මහා විදුහලට යොමු වූ බන්දුල දරුවාට හිත මිතුරන් සේම අපූරු චරිතයක් ද හමු විය.“ඒ තමයි ලොකු මිස්... එයා සෝමා සමරවික්‍රම. ටිකක් සැරයි. ඒ වගේම ළමයින්ට ආදරෙයි.”පාසලේ අධ්‍යාපනය ලබන සෑම දරුවෙකුටම ඈ අධ්‍යාපනය ලබා දුන්නා සේම ජීවිතයට ඉලක්කයක් ද ලබා දුන්නා ය. පුංචි දරුවන්ගේ පුංචි මනස පුබුදුවාලීමට ඈ දිරි දුන්නා ය. ඒ විතරක් නොවෙයි දරුවන්ගේ දඟකාරකම් හා කම්මැලිකම්වලට නම් ඇගෙන් සමාවක් නැත.පාසල් ගමන ද විනෝදය සපයන්නකි. නිවසින් නියරට බැස ටික දුරක් යන විට හමු වන කොටිගලට පැන එතැනින් එහා ඇති ඇළට බැස යන ගමන් මාර්ගය දරුවන්ට නම් මහත් සතුටක් ගෙනාවේ ය. එපමණක් නොව, අඹ ගස්, කජු ගස් පල්ලේ බැදිවල ගෙවූ සුන්දර මතක නම් කිසිදා අමතක නොවේ.වර්ෂ 1974 දී බන්දුල ශිෂ්‍යයා දික්වැල්ල විජිත මධ්‍ය මහා විද්‍යාලයට ඇතුළත් වූවේ ය. එතැන් පටන් බසයේ නැඟී ගිය ඒ පසල් යුගය ජීවිතයට වෙනත් පියවරක් ගොඩ නැඟීමට ඉවහල් විය.ඔහු ශිෂ්‍යභට කණ්ඩායමට එක්විය. කථික තරගවලට සහභාගි විය. අධ්‍යාපනයත්, ක්‍රීඩාවත් අතරේ වැඩිහිටියෙකු දක්වා ගොඩනැඟීමේ පියවරයන් ඔහු කරා එළැඹියේ ය. වර්ෂ 1978 දී අපොස සා. පෙළ සමත්ව එහිම ජීව විද්‍යා අංශයෙන් උසස් පෙළ හැදෑරීය. තමා විශ්වවිද්‍යාලයට සමත් වන බව ඔහුගේ තිර අදිටන විය. එතැන් පටන් ඔහු ඒ අදිටනට යොමු විය. විශ්වවිද්‍යාල ප්‍රවේශයේ ප්‍රතිඵල අපේක්ෂාවෙන් සිටි ඔහු අම්පාර හාඩි ආයතනයේ ජාතික තාක්ෂණික ඩිප්ලෝමාව වෙනුවෙන් යොමු විය. වසරක් එහි අධ්‍යාපන කටයුතු හැදෑරූ ඔහුට බොහෝ රස මුසු අත්දැකීම් රැසක් තම ජීවිතයට ඒකරාශී කර ගැනීමට ඉන් හැකිවිය. ස්වභාවික පරිසරයත් සමඟ ගැටෙමින් කෘෂි විද්‍යා අංශයෙන් වසරක් පමණ එහි අධ්‍යයන කටයුතුවල නිරත වූයේ ය. වර්ෂ 1985 – 86 කාලච්ඡේදය පේරාදෙණිය සරසවියේ කෘෂි විද්‍යා අංශය වෙනුවෙන් සුදුසුකම් ලැබීය. එතැන් පටන් ඔහු එහි ශිෂ්‍යයකු වශයෙන් අනුයුක්තව මහ ඉලුප්පල්ලමහි න්‍යායික හා ප්‍රායෝගික පුහුණුව ලබමින් හැදෑරීම් කෙළේ ය.“ඒ කාලේ හරිම සුන්දරයි.හැමෝම වගේ බයිසිකල්වලින් තමයි ගමන බිමන. පුදුමාකාර එකමුතු හැඟීමකින් තමයි අපි එහි ජීවත් වූයේ”86 , 87, 88 වර්ෂයන්හි මේ රටේ භීෂණකාරී වාතාවරණය තරුණ විශ්වවිද්‍යාල ජීවිතවලට තදින්ම බලපෑවේ ය. රැඩිකල්වාදී, විප්ලවාදී තරුණ නැඟීිටීම්වල අවසානය බොහෝ ඛේදජනක ලෙසින් නිමා වෙද්දී බන්දුල තරුණයා ප්‍රජා සත්කාරක වැඩමුළුවලට යොමු විය. ඔහු කාර්මික සංවර්ධන මණ්ඩලයෙන් කළ ව්‍යාපෘතිවලට යොමු වූයේ ය. සර්වෝදය කෘෂි වනවගා ව්‍යාපෘති අංශයේ සහකාරවරයෙකු වශයෙන් කටයුතු කළේය. වර්ෂ 1991 දී ඔහු පේරාදෙණිය සරසවියෙන් කෘෂි විද්‍යාවේදී විශේෂ උපාධිය ලබා ගත්තේ ය. අනතුරුව එහිම කෘෂි ආර්ථික විද්‍යා අංශයේ පර්යේෂණ සහකාර වශයෙන් ද කටයුතු කෙළේ ය. කෘෂි අධ්‍යනයෙන් පරිභාහිරව නීතිය හැදෑරීමට ඔහුට සිත් විය. ඔහු විවෘත විශ්වවිද්‍යාලයේ නීති පීඨයට සම්බන්ධව පොල්ගොල්ල උපකාරක පන්තිවලට සහභාගි වී නීතිය හැදෑරීය.මිනිස් ජීවිතයේ විවිධාකාර කාලච්ඡේදයන්වලදී හැරවුම් ලක්ෂ හමු වෙයි. ඔහුට අපූරු මිතුරියක් එහිදී හමු විය. ඇය ද නීතිය හැදෑරීමට එහි ආවා ය. ගුරුවරියක් වූ ඇය කුමුදුනී අබේසිරිවර්ධනය. ඇය ඔහුගේ පෙම්බරිය වූවාය. වර්ෂ 1993 දෙසැම්බර් මස 24 දා ඔවුහු අතිනගත ගත්හ. වර්ෂ 1995 මාර්තු මස 16 දා මේ පවුලට උපන් කුළුදුල් දරුවාට දමිඳු තක්ෂණ රත්නායක ලෙසින් නම්වත් කරන ලදී. වර්ෂ 1998 මැයි 26 දා උපන්නේ දියණියකි. ඈ වරුණි විදර්ශි රත්නායකයි. 2001 ජනවාරි මස 23 දා දිල්ෂි දක්ෂිණා රත්නායක දූ උපන්නාය.1992-1995 කාලය තුළ කෘෂි පශ්චාත් උපාධියත්, පරිගණක උපාධියත් ලැබීය. වෘත්තීය පුහුණු අධිකාරියෙන් පැවැත් වූ තරග විභාගයට අයදුම් පත් යොමු කළ බන්දුල මහතා ඉන් සමත් විය. වර්ෂ 1995 දෙසැම්බර් මස 18 දා ඔහුට එහි සහකාර අධ්‍යක්ෂ ලෙසින් පත්වීමක් ලැබුණි. 2003 – 2004 දී ශ්‍රේෂ්ඨාධිකරණ නීතිඥයෙකු වශයෙන් දිවුරුම් දෙමින් නීතිඥ වෘත්තියට අවතීර්ණ වූයේය. 2004 වර්ෂයේ දී වෘත්තීය පුහුණු අධිකාරියේ නියෝජ්‍ය අධ්‍යක්ෂ, 2007 අධ්‍යක්ෂ ජනරාල් යන තනතරුවලට උසස්වීම් ලැබීමට ඔහුට හැකි විය.ජීවිතයට හැකියාවක්, හැකියාවට රැකියාවක්, යන තේමා පාඨය යටතේ රට පුරා විසිරි පැතිරී සිටින තරුණ ප්‍රජාවට වෘත්තීය පාඨමාලා ආරම්භ කරමින් අවශ්‍ය ඥානය ලබාදීමට කටයුතු කිරීමේ ව්‍යාපාරයට මැදිහත්වීමට ඔහුට අවකාශ ලැබිණි.ලොව අන් රටවල් සංවර්ධනය කරා පියමන් කළ අයුරු සහ නව දැනුම තාක්ෂණය පිළිබඳ වෘත්තීය පුහුණු ඩිප්ලෝමා සහ වැඩමුළු වෙනුවෙන් අවස්ථා කිහිපයකදීම විදේශගත වීමට ද අවස්ථාව උදා විය. දිගු කලක් වෘත්තීය පුහුණු අධිකාරියට සම්බන්ධව සේවය කළ ඔහු 2008 වර්ෂයේ දී ජාතිය ගොඩනැඟීමේ අමාත්‍යාංශය යටතේ වූ ශ්‍රී ලංකා සමෘද්ධි අධිකාරියට අනුයුක්ත වූයේ එහි අධ්‍යක්ෂ ජනරාල් ලෙසිනි. ඔහු අද එහි එම තනතුරේ රාජකාරී කටයුතුවල නිරත වන්නේ ය.දිළිඳු ප්‍රජාවගේ ජීවන මට්ටම් වැඩි දියුණු කිරීම, අඩු ආදායම් ලාභීන්ගේ දක්ෂතා ඔප් නංවාලීම රට පුරා විසිරී ඇති සමෘද්ධි බැංකු ජාලය හරහා ඉතිරි කිරීම්, ණය පහසුකම්, ගෘහ ආර්ථික, සංවර්ධන වැඩපිළිවෙළවල් යනාදි වැඩකටයුතු මින් සිදු කෙරේ. එයට සමෘද්ධි නිලධාරීන්, කළමනාකරුවන් කොමසාරිස්වරු, ප්‍රාදේශීය ලේකම්වරු, දිස්ත්‍රික් ලේකම්වරු යනාදි ජාලයෙන් සෘජු දායකත්වය ලබාදීමට උර දී සිටී.“මහින්ද චින්තන ඉදිරි දැක්ම වැඩපිළිවෙළ අනුව යමින් රටේ සෑම පුරවැසියෙකුගේම ආර්ථික තත්ත්වය සවිමත් කිරීම තමයි අපේ ප්‍රධාන වගකීම. දිවිනැඟුම එහි එක් පියවරක් ”වසර 18ක් රාජ්‍ය නිලධාරියකු ලෙස මේ රටට සේවය ලබාදුන් ඔහු තමා ආ ගමන් මඟ දෙස ආපසු හැරී බැලුවේ ය.“මට සතුටුයි,මගේ ඉලක්ක මං සම්පූර්ණ කරගෙන හමාරයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>23</day>
    </date>
    <link>http://www.dinamina.lk/2011/05/23/_art.asp?fn=f1105234</link>
    <topic> </topic>
    <author/>
    <content>--ලොව ප්‍රථම අගමැතිනිය වූ සිරිමාවෝ ආර්. ඩී. බණ්ඩාරනායක මැතිණිය ලක් දෙරණට ගෙන ආවේ ආඩම්බරයකි. මේ පුංචි මුතු ඇටය ලෝ පතල වන්නට එය ද එක් හේතුවක් විණි. හිරු නො බසින අධිරාජ්‍යයේ රැජිණක් ඇත්තා සේම, අප ද ඉන් තෘප්තිමත් වුණෙමු. ඉන් ඉක්බිති දේශපාලන, ආර්ථික, සමාජ ක්ෂේත්‍රයන් හි මුල් පුටු දරන්නන් අතරට කාන්තාව ද එක්වීම තුළ පැවති සමාජ ක්‍රමවේදය සුවිශේෂී දිශානතියකට යොමු වන්නට හේතු විණි.එදා අතීත බ්‍රාහ්මණ සමාජය තුළ කාන්තාව පහත් තත්ත්වයෙන් ලා සැලකිණි. එහිදී පුරුෂාධිපත්‍යයට නතු වූ ක්‍රමවේදයක් තුළ ස්ත්‍රිය සීමා වූයේ දරුවන් වදන්නට, දරුවන් හදන්නට හා ස්වාමියාට බැල මෙහෙවර කරන්නට ය. නමුදු, බුද්ධ කාලීන සමාජය තුළ එකී තත්ත්වය අවම වන්නට පටන් ගනි. අනතුරුව එළඹෙන නූතන යුගය තුළ දී අධ්‍යාපනය, සමාජ තත්ත්වය, ආර්ථිකය, තමාට ද රිසි සේ අත් විඳින්නට කාන්තාවට අවකාශ ලැබිණි.පහ පාස්, අට පාස් සංස්කෘතියෙන් ඔබ්බට යමින් කාන්තාව සරසවි වරම් ලබන්නේ හිණි මඟට නගින්නට පියවර තබමිනි. එම විශ්වවිද්‍යාල අධ්‍යාපනය හෝ උසස් අධ්‍යාපන රටාව තුළ කාන්තාව තව දුරටත් හුදකලා නොවිණි. අන්තර් ජාතික සහයෝගීතාව තුළ ඇයට ද ගනුදෙනු කරන්නට ඉඩ හසර විවර වුණි. එහි සුබදායි ප්‍රතිඵලය වූයේ “කාන්තාව“ සමාජයේ නිසි තැනට වරම් ලැබීම ය.2011 වසරේ මැයි මස 18 වන දා තවත් සුවිශේෂී වූ යමක් සිදුවිණි. ඒ ශ්‍රී ලංකාවේ හතළිස් තුන්වන අග විනිසුරු ජනපති මහින්ද රාජපක්‍ෂ මහතා සහ ජනාධිපති ලේකම් ලලිත් වීරතුංග ඉදිරියේ දිවුරුම් දීමය.එහෙත් එය වෙනදා මෙන් නොව සියල්ලන්ටම අතිශය වැදගත් මොහොතක් විය. රටක් බලා සිටි නිමේෂයක් විය.ආචාර්ය ශිරාණි බණ්ඩාරනායක අගවිනිසුරුවරිය ලෙසින් දිවුරුම් දුන්නා ය. ඒ හතළිස් තුන් වන අගවිනිසුරුවරිය ලෙසින් පමණක් නොව ලක්දිව ප්‍රථම අගවිනිසුරුවරිය වශයෙනි.1980 වසරේ දී කොළඹ විශ්වවිද්‍යාලයේ නීති පීඨයෙන් ගෞරව උපාධිය ලබා ගත් ඇය, 1983 වසරේ දී ශ්‍රේෂ්ඨාධිකරණයේ නීතිඥවරියක ලෙසින් දිවුරුම් දුන්නා ය. ඉන් වසර දහ තුනක ඇවෑමෙන් ශ්‍රේෂ්ඨාධිකරණයේ විනිසුරුවරියක ලෙසින් පත් වූ ඇය, එකොළොස් වතාවක් අගවිනිසුරු ධුරයේ වැඩ බලන අගවිනිසුරු ලෙසින් ද පත් වූවාය.ඇය අපට සිටි ශ්‍රේෂ්ඨාධිකරණයේ ජ්‍යෙෂ්ඨතම විනිසුරුවරිය යි.දශක තුනක යුක්තිය පසිදලීමේ නෛතික රාමුවේ ප්‍රබල ස්ථානයක රැදී සිටි ඇය, මේ රටේ උත්තරීතර අගවිනිසුරු පදවියට පත් වූවාය. ජනතාවගේ අයිතිවාසිකම් ආරක්‍ෂා කරන්නා වූ ද, තහවුරු කරන්නා වූ ද, බල ගන්වන්නා වූ ද යුක්තිය පසිදලන ආයතනය වූ කලී අධිකරණය යි. සෑම ජනයෙකුම අධිකරණයෙන් අපේක්‍ෂා කරනුයේ සාධාරණත්වය යි. නීතිය කඳුළුවලට හෝ මුදලට සංවේදී නොවිය යුතු යැයි මතයක් ද පවතී. එය හැබෑවකි. ව්‍යවස්ථාදායකය, විධායකය සහ අධිකරණය වූ කලී අප සළකන්නේ ඉතා උත්තම වූවක් ලෙස ය. මේ ත්‍රිත්වයෙන් තොරව රටක පරිපාලන පැවැත්මක් ද නැත.නීති සම්පාදනය කිරීමේ අසහාය බලය හිමිවන්නේ ද අධිකරණයට ය. ඒ නිසාවෙන් අධිකරණ ක්ෂේත්‍රයෙහි ඉහළම තැනට ලැබෙන්නේ තවත් සුවිශේෂත්වයක් නොවේද? එසේ නම් එහි මුල් පුටුව සැබවින්ම රාජාසනයකි. ආචාර්ය ශිරාණි බණ්ඩාරනායක පසුගිය කාල වකවානුව තුළ අතිශය කතා බහට ලක් වූයේ සාධාරණ නඩු තීන්දු කිහිපයක් නිසාවෙනි. ඇය සතු අත්දැකීම් රාමුව තුළ බුද්ධිය මෙහෙයවා නෛතිකව සාධාරණය ඉටු කළ අවස්ථා එමටය.ඒ නිසාවෙන් නව පත්වීම තුළ බොහෝ දෙනෙකු සැනසුම් සුසුම් හෙළුවේ යුක්තිය ජය ගන්නට නෛතික රාමුවේ ඉඩ වෙන්වන බව දන්නා හෙයිනි.සෑම අගවිනිසුරුවරයෙකුගේ ම පත්වීම දෙස ජනතා ආකර්ශනය වර්ධනය වන්නේ එකී හේතුව නිසාවෙන් ම ය. පශ්චාත් යුද ලාංකීය සමාජය මේ ගමන් කරන්නේ සංවර්ධනාත්මක දිශානතියක් කරා ය. තිස් වසරක යුද්ධයෙන් ආර්ථික, සමාජ, සංස්කෘතික පසු බෑමකට ලක්ව සිටි අප දැන් ඒ බාධක බිඳ හෙලා අනාගතයට සුබවාදී ලෙසින් ගමන් කරමින් සිටින්නෙමු.ඒ නිසාවෙන් අතිශය තීරණාත්මක මොහොතක දී, නව අගවිනිසුරුවරියකගේ පත්වීම, ආසියාවේ ආශ්චර්ය කරා යන ගමනේ දී සුබදායී ලෙසින් බලපානු ඇති බව විද්වත් මතයන් අතර වේ. නමුත්, එක් අතකින් ගත් කළ නව අගවිනිසුරුවරිය හමුවේ ඇති අභියෝගය වන්නේ ද එයයි. තවත් අතකින් ජනතාව නීති ගැටලු වසර ගණන් දිග් ගැස්වීම පිළිබඳ ප්‍රශ්න කරමින් සිටියි. තවත් සමහරෙක්, තද නීති අවශ්‍ය යැයි ප්‍රකාශ කරති.ලෝකයේ ම ඇස වර්තමානය වන විට ශ්‍රී ලංකාව කෙරෙහි යොමු වෙමින් පවතී. ඒ නිසා මේ මොහොත අතිශයින්ම තීරණාත්මක ය.ත ශ්‍රේෂ්ඨාධිකරණයේ හා අභියාචනාධිකරණයේ විනිශ්චයකාරවරයන් පත් කිරීම හා ඉවත් කිරීම107. (1) අග්‍ර විනිශ්චයකාරවරයා ද අභියාචනාධිකරණයේ සභාපතිවරයාද ශ්‍රේෂ්ඨාධිකරණයේ හා අභියාචනාධිකරණයේ වෙනත් සෑම විනිශ්චයකාරවරයෙක් ද ජනරජයේ ජනාධිපතිවරයා විසින් ස්වකීය අත්සන යටතේ වූ අධිකාර පත්‍රයක් මගින් පත් කරනු ලබන්නාහ.(2) ඉහත කී සෑම විනිශ්චයකාරවරයෙක්ම යථා පැවැත්මෙන් සිටිනා තාක් ධුරය දරන්නේ ය. ඒ යම්කිසි විනිශ්චයකාරවරයකු ඉවත් කිරීම සඳහා ඔප්පු වී ඇති විෂම පැවැත්ම හෝ අබලතාව හෝ පදනම් කොට ගෙන (නොපැමිණි මන්ත්‍රීවරයන් ද ඇතුළුව) පාර්ලිමේන්තුවේ මුළු මන්ත්‍රීවරයන් සංඛ්‍යාවෙන් බහුතර සංඛ්‍යාවක් විසින් සම්මත කරන ලද පාර්ලිමේන්තුවේ යෝජනාවක් ජනාධිපතිවරයා වෙත ඉදිරිපත් කරනු ලැබීමෙන් පසුව ජනාධිපතිවරයා විසින් කරන ලද නියමයකින් හැර ඒ විනිශ්චයකාරවරයකු ඉවත් කළ නොහැක්කේ ය. එසේ වුවද එවැනි යෝජනාවක් ඉදිරිපත් කිරීම සඳහා වූ යෝජනා සම්මතය පිළිබඳ දැන්වීම පාර්ලිමේන්තුවේ මුළු මන්ත්‍රීවරුන් සංඛ්‍යාවෙන් යටත් පිරිසෙයින් තුනෙන් එකක් විසින් අත්සන් තබා ඇත්නම් හා චෝදිත විෂම පැවැත්ම හෝ අබලතාව පිළිබඳ සම්පූර්ණ විස්තර එහි දක්වා ඇත්නම් මිස කථානායකවරයා විසින් එවැනි යෝජනාවක් ඉදිරිපත් කිරීම සඳහා වූ කිසිම යෝජනා සම්මතයක් භාර ගැනීම හෝ පාර්ලිමේන්තුවේ න්‍යාය පත්‍රයට ඇතුළත් කිරීම හෝ නොකළ යුත්තේ ය.(3) ඒ යෝජනා සම්මතය සම්මත කිරීමේ කාර්ය පටිපාටිය ද ඇතුළුව එවැනි යෝජනාවක් ඉදිරිපත් කිරීම සම්බන්ධව වූද චෝදිත විෂම පැවැත්ම හෝ අබලතාව විමර්ශනය කිරීම සහ ඔප්පු කිරීම සම්බන්ධව වූද විනිශ්චයකාරවරයාට පෞද්ගලිකව ම හෝ නියෝජිතයකු මගින් හෝ පෙනී සිටීමට සහ කරුණු දක්වා සිටීමට ඇති අයිතිය සම්බන්ධව වූද සියලු කාරණා සඳහා පාර්ලිමේන්තුව විසින් නීති මගින් හෝ ස්ථාවර නියෝග මගින් හෝ විධි විධාන සැලැස්විය යුත්තේ ය.(4) අග්‍ර විනිශ්චයකාරවරයා වශයෙන් හෝ අභියාචනාධිකරණයේ සභාපතිවරයා වශයෙන් හෝ ශ්‍රේෂ්ඨාධිකරණයේ නැතහොත් අභියාචනාධිකරණයේ විනිශ්චයකාරවරයකු වශයෙන් හෝ පත්කරනු ලැබූ නැතහොත් ඒ ධුරයක වැඩ බැලීම සඳහා පත් කරනු ලැබූ සෑම තැනැත්තකු ම ජනාධිපතිවරයා ඉදිරියේ, හතරවන උප ලේඛනයේ දැක්වෙන ප්‍රතිඥාව හෝ දිවුරුම හී දී ඊට අත්සන් තබන තෙක් ධුරයේ කාර්යයන්හි නොයෙදිය යුත්තේ ය.109 (1)රෝගාතුරවීම නිසා හෝ ශ්‍රී ලංකාවෙන් බැහැරව සිටීම නිසා හෝ වෙනත් යම් හේතුවක් නිසා හෝ ස්වකීය ධුරයේ බලතල, කාර්ය සහ කර්තව්‍ය ක්‍රියාත්මක කිරීමට සහ ඉටුකිරීමට අග්‍ර විනිශ්චයකාරවරයා හෝ අභියාචනාධිකරණයේ සභාපතිවරයා හෝ තාවකාලිකව අපොහොසත් වේ නම්, එම කාලසීමාව තුළ පිළිවෙළින් අග්‍ර විනිශ්චයකාර ධුරයේ හෝ අභියාචානාධිකරණයේ සභාපති ධුරයේ හෝ වැඩ බැලීම සඳහා ජනාධිපතිවරයා විසින් අවස්ථාවෝචිත පරිදි ශ්‍රේෂ්ඨාධිකරණයේ නැතහොත් අභියාචනාධිකරණයේ වෙනත් විනිශ්චයකාරවරයකු පත් කළ යුත්තේ ය.(2) රෝගාතුර වීම නිසා හෝ ශ්‍රී ලංකාවෙන් බැහැරව සිටීම නිසා හෝ වෙනත් යම් හේතුවක් නිසා හෝ ස්වකීය ධුරයේ බලතල, කාර්ය සහ කර්තව්‍ය ක්‍රියාත්මක කිරීමට සහ ඉටු කිරීමට ශ්‍රේෂ්ඨාධිකරණයේ වෙනත් යම් විනිශ්චයකාරවරයකු හෝ අභියාචනාධිකරණයේ වෙනත් යම් විනිශ්චයකාරවරයකු හෝ තාවකාලිකව අපොහොසත් වේ නම්, ඒ කාලසීමාව තුළ අවස්ථාචෝචිත පරිදි ශ්‍රේෂ්ඨාධිකරණයේ විනිශ්චයකාරවරයකු වශයෙන් හෝ අභියාචනාධිකරණයේ විනිශ්චයකාරවරයකු වශයෙන් හෝ වැඩ බැලීම සඳහා වෙනත් තැනැත්තකු ජනාධිපතිවරයා විසින් පත් කරනු ලැබිය හැක්කේ ය.110. (1) ශ්‍රේෂ්ඨාධිකරණයේ විනිශ්චයකාරවරයකුට හෝ, අභියාචනාධිකරණයේ විනිශ්චයකාරවරයකුට වෙනත් ලිඛිත නීති යටතේ වෙනත් උචිත කාර්ය හෝ කර්තව්‍ය කිසිවක් ඉටු කිරීමට ජනරජයේ ජනාධිපතිවරයා විසින් නියම කරනු ලැබිය හැක්කේ ය.(2) ආණ්ඩුක්‍රම ව්‍යවස්ථාවෙන් නැතහොත් වෙනත් ලිඛිත නීතියකින් බලය දී ඇති පරිදි හෝ ජනාධිපතිවරයාගේ ලිඛිත කැමැත්ත ඇතිව හෝ මිස, (වැටුප් ගෙවනු ලබන හෝ නො ලබන) වෙනත් යම් ධුරයක කටයුතු කිරීම නැතහොත් ලාභ හෝ චේතනයක් ලබන්නා වූ වෙනත් යම් තනතුරක් පිළිගැනීම ශ්‍රේෂ්ඨාධිකරණයේ හෝ අභියාචනාධිකරණයේ කිසිම විනිශ්චයකාරයවරයකු විසින් නොකළ යුත්තේ ය.(3) ශ්‍රේෂ්ඨාධිකරණයේ විනිශ්චයකාරවරයකු වශයෙන් හෝ අභියාචනාධිකරණයේ විනිශ්චයකාරවරයකු වශයෙන් ස්ථිරව ධුරය දැරූ කිසිම තැනැත්තකු ජනාධිපතිවරයාගේ ලිඛිත කැමැත්ත නොමැතිව කවර වූ හෝ අධිකරණයක, විනිශ්චය අධිකාරයක හෝ ආයතනයක නීතිඥවරයකු වශයෙන් පෙනී සිටීම, උත්තරවාද ඉදිරිපත් කිරීම, ක්‍රියා කිරීම හෝ වෘත්තියෙහි යෙදීම නොකළ යුත්තේ ය.112 (1) අග්‍ර විනිශ්චයකාරවරයාගෙන් ද ශ්‍රී ලංකා ජනරජයේ ජනාධිපතිවරයා විසින් ශ්‍රේෂ්ඨාධිකරණයේ විනිශ්චයකාරවරයන් අතුරෙන් පත් කරනු ලබන විනිශ්චයකාරවරයන් දෙදෙනකුගෙන් ද සමන්විතව (මෙම පරිච්ඡේදයේ මින් මතු “කොමිෂන් සභාව“ යනුවෙන් සඳහන් කරනු ලබන) අධිකරණ සේවා කොමිෂන් සභාවක් වන්නේ ය. අග්‍ර විනිශ්චයකාරවරයා ඒ කොමිෂන් සභාවේ සභාපතිවරයා වන්නේ ය.(2) කොමිෂන් සභාවේ කවර රැස්වීමක් සඳහා වුවද ගණපූරණය සාමාජිකයන් දෙදෙනකුගෙන් සමන්විත වන්නේ ය.(3) කොමිෂන් සභාවේ සාමාජික ධුරයක් හිස්ව තිබුණ ද කොමිෂන් සභාවට ක්‍රියා කිරීමට බලය ඇත්තේ ය. තවද එසේ ධුරය හිස්ව තිබූ පමණින් හෝ යම් සාමාජිකයකු පත් කිරීමෙහිලා යම් දෝෂයක් තිබූ පමණින් කොමිෂන් සභාවේ යම් ක්‍රියාවක් නැතහොත් කටයුත්තක් නිර්බල නොවන්නේය; නිර්බල වන්නේ යයි නොසැලකිය යුත්තේ ය.(4) කොමිෂන් සභාවේ සාමාජිකයකු වශයෙන් පත්කරන ලද ශ්‍රේෂ්්ඨාධිකරණයේ විනිශ්චයකාරවරයෙක්, නියමිත දිනයට කලින් ධුරයෙන් ඉල්ලා අස්වුවහොත් හෝ මෙහි මින් මතු විධි විධාන සලසා ඇති පරිදි සාමාජික ධුරයෙන් ඉවත් කරනු ලැබුවහොත් හෝ ශ්‍රේෂ්ඨාධිකරණයේ විනිශ්චයකාරවරයකු වශයෙන් ධුර දැරීම නතර වුවහොත් හෝ මිස, ඔහු පත් කරනු ලැබූ දින සිට අවුරුදු පහක කාලයක් ධුරය දරන්නේ ය. ඒ සෑම සාමාජිකයෙක් ම නැවත පත් කරනු ලැබීමට සුදුස්සෙක් වන්නේ ය.(5) ජනාධිපතිවරයා විසින් පත්කරන ලද කොමිෂන් සභාවේ කවර වූ හෝ සාමාජිකයකු ජනාධිපතිවරයා විසින් හේතු දක්වා ධුරයෙන් ඉවත් කළ හැක්කේ ය.(6) ජනාධිපතිවරයා විසින් කොමිෂන් සභාවේ කවර වූ හෝ සාමාජිකයකුට නිවාඩු දිය හැක්කේ ය. කොමිෂන් සභාවේ සාමාජිකයකු වීමට සුදුසුකම් ඇති තැනැත්තකු නිවාඩු කාලය තුළ තාවකාලික සාමාජිකයකු වශයෙන් ජනාධිපතිවරයා විසින් පත්කරනු ලැබිය හැක්කේ ය.(7) පාර්ලිමේන්තුව විසින් නිශ්චය කරනු ලබන වැටුප් හෝ දීමනා කොමිෂන් සභාවේ සාමාජිකයකුට ගෙවිය හැක්කේ ය. ඒ සාමාජිකයකුට ගෙවිය යුතු වැටුප හෝ දීමනාව ඒකාබද්ධ අරමුදලට වැය බරක් වන්නේ ය. ඒ වැටුප් හෝ දීමනා ඒ සාමාජිකයාගේ ධුර කාලය තුළ අඩු නොකළ යුත්තේ ය. එසේ ගෙවිය යුතු වැටුප ඔහුගේ ස්ථිර තනතුරට අයත් වූ හා ඒ තනතුරෙන් ලැබෙන වැටුපට හෝ වෙනත් පාරිශ්‍රමිකයකට අමතරව විය යුත්තේ ය.(8) (අ) අධිකරණ නිලධරයන් බඳවා ගැනීමේ පටිපාටි හා පත් කිරීමේ කාර්ය පටිපාටිය සම්බන්ධයෙන් රීති සෑදීමද,(ආ) කොමිෂන් සභාවේ බලතල, කාර්ය හා කර්තව්‍ය ක්‍රියාත්මක කිරීම හා ඉටුකිරීම පිණිස අවශ්‍ය හා යෝග්‍ය කාරණ සඳහා විධි විධාන සැලැස්වීමදඅධිකරණ සේවා කොමිෂන් සභාව විසින් කළ හැක්කේ ය.යුක්තිය පසිඳලන අධිකරණයේ තනතුරක් ලැබීම පෙර පිනක් සේ නොසිතුවත් එය කෙනෙකුගේ අනාගතය විසඳන වගකීම් සහිත තනතුරකි. අපේ රටේ අධිකරණ ඉතිහාසය ඉතා විමසිල්ලෙන් බලන විට ශ්‍රේෂ්ඨාධිකරණ විනිසුරු පදවිය දැරූ විවිධ පුද්ගලයන් ගැන විවිධ කතාබහ ඇත. ඒ කතාබහ වැඩිපුර පවතින්නේ තනතුරේ සිටියදී දෙන තීන්දු මත නොව තනතුරෙන් විශ්‍රාම ගිය පසු හැසිරෙන ආකාරය අනුවය.එය සිහිපත් කරමින් ශේ‍්‍රෂ්ඨාධිකරණ ප්‍රථම කාන්තාව ලෙස ශිරාණි බණ්ඩාරනායක මහත්මියට අපි සුබ පතමු.ජාත්‍යන්තරයෙන්, යහ පාලනය හා මානුෂීය අයිතිය සම්බන්ධයෙන් ශ්‍රී ලංකාවට චෝදනා එල්ල කරනු ලබන යුගයක දී, අධිකරණයේ ස්වාධීනත්වය පිළිබඳව කතා බහට ද ලක්වේ. ශිරාණි බණ්ඩාරනායක වූ කලී නීති පීඨයෙහි දීර්ඝ කාලයක් මහාචාර්යවරියක වශයෙන් ක්‍රියා කළ, නීතිය පිළිබඳ හසල දැනුමක්, අත්දැකීම් සහිත නීතිවේදිනියක ද වන හෙයින් රටේ අධිකරණ ක්ෂේත්‍රය ප්‍රබල ස්ථානයකට ගෙන ඒමට හැකිය.නීති පීඨයෙන් අධ්‍යාපනය ලබා නීතිඥවරියක ලෙසත්, ශ්‍රේෂ්ඨාධිකරණයේ විනිසුරුවරියක ලෙසත් ඒ කාලය තුළ ක්‍රියා කළ ආකාරය කාගේත් ප්‍රසාදයට ලක් වූ කරුණකි. ඇය තවදුරටත් එවැනිම ආකාරයෙන් අපක්‍ෂපාතී ව ක්‍රියා කිරීමේ හැකියාව විදහා දක්වයි නම් එය මෑත කාලයේ දී සේම සුවිශේෂි වනු වනු ඇත.විනිශ්චය අතර අපට දැක ගත හැකි අඩුපාඩුවක් වන්නේ දීර්ඝ කාලීනව සිතීමේ දී, ඔවුන් සැමවිටම ක්‍රියාකර ඇත්තේ සමාන්තරව නොයන ආකාරයට ය. එතුමිය උපන් පරිසරය ශ්‍රී ලංකා සංස්කෘතියට නියම පසුබිමක් වන හෙයින් මෙවැනි පෙරළිකාර යුගයක දී, ඇය ජීවිතය තුළ ලබා ඇති පූර්ව ආදර්ශ එතුමියගේ තීරණවල ගැබ් කරන්නේ නම් විශාල වටිනාකමක් සිදුවන බව සිතිය හැකිය.වර්තමානයේ අපි මේ සිටින්නේ පශ්චාත් යුද ලාංකීය සමාජය තුළයි. ඒ සමාජය තුළ විධායකය, ව්‍යවස්ථාදායකය, අධිකරණය සමාජ ආයතන අන්තර් ක්‍රියා ප්‍රශස්ත මට්ටමක පවතිනවා. රටේ ප්‍රජාතන්ත්‍රවාදය සුරකින ආයතන ක්‍රියාකාරිත්වය ශක්තිමත් කිරීම සඳහා රටක ව්‍යවස්ථාව වැදගත් වෙනවා. අද සමාජ ක්‍රමවේදය සැකසිලා තියෙන්නේ දේශපාලන, ආර්ථික, සමාජ බලවේග තුළයි. ආයතන අතර අන්‍යොන්‍ය වශයෙන් සම්බන්ධතා ගොඩනංවා ගැනීම තුළින් සංවර්ධනය වන සමාජයකට යුක්ති ගරුක හා සාධාරණය ඉටුකිරීම කියන කාරණය පිළිබඳ සැලකිය යුතුයි.පශ්චාත් යුද ලාංකීය සමාජය තුළ මෙය ඒක- පාර්ශ්වීය දිශානතියකට ගමන් කිරීමේ තත්ත්වය තුළ මෙය අභියෝගාත්මක යි.රට තුළ ජාතීන් වර්ග අතර සහජීවනය, සමානාත්මතාවය, බහු ආගම්, සංස්කෘතික සදාචාරය ආරක්‍ෂා කිරීම තුළ රටේ පැවැත්ම සුජාත ස්වරූපයකට යොමු වනවා.අභියෝගයන්ට මුහුණදීම ලෙහෙසි කාර්යයක් නොවෙයි. ඒ අනුව කටයුතු කිරීම තුළ රටේ පවතින නීතිය, ආධිපත්‍ය, සාමය, සුරක්‍ෂිත සහගතව සාක්ෂාත් කර ගැනීම සඳහා නීතියේ ආධිපත්‍ය, පිහිට අවශ්‍ය යි. ඒ තුළ පශ්චාත් යුධ ලාංකීය වාතාවරණය තුල රාජ්‍ය ව්‍යුහය ප්‍රතිසංවිධාන ගත කරමින්, ආර්ථික, දේශපාලන, ක්ෂේත්‍ර තුළ විවිධ මත දැරූ අයගේ පොදු එකඟතාවයක් අවශ්‍ය යි.අධිකරණය කියන්නේ ආගමික, ජාතික හා දේශපාලනික යුක්තිය පසිඳලීමේ සමාජය තුළ නිරීක්‍ෂණය කිරීමට තිබෙන්නක්. ඒ නිසාවෙන් වර්තමාන අග විනිසුරුවරියට පැටවෙන කාර්යය සුළු පටු නැහැ.අපි කාන්තාවන් වශයෙන් ඉතාමත් සතුටට පත්වන කාරණයක් තමයි මේ වගේ භාරදූර කාර්යයකට ආචාර්ය ශිරාණි බණ්ඩාරනායක මහත්මියගේ පත්වීම. ඒ වගේම තමයි ඇය සමස්ත කාන්තා පරපුරටම ආදර්ශයක්. මම විශ්වාස කරනවා ඇය නිවැරැදි, සාධාරණ තීරණ ලබාදේවියි කියලා.මං මේ මොහොතේ දී අවධානය යොමු කරන තවත් කාරණයක් තමයි අපේ නීති ක්ෂේත්‍රයේ පවතින නඩුවල ප්‍රමාදය ගැන. සමහර ඉඩම්, බෙදුම් නඩු අවු. 20 – 30 පරණයි. ඒත් තාම විසඳිලා නැහැ. ඒ පිළිබඳව එතුමියගේ කාරුණික අවධානය යොමුවිය යුතුයි. රටේ ඉහළම යැයි සලකන ස්ථානයකට එතුමිය පත්වීම පිළිබඳ අපේ සතුට වචනයෙන් කියලා නිම කරන්න බැහැ.විනිසුරුවරුන්ට ගල් ගහපු යුගය, ගෙවල් කඩපු යුගය අද නිමාවෙලා තියෙන්නේ. අද තියෙන්නේ යුක්තිය, සාධාරණය ක්‍රියාත්මක වන යුගයක්. ඒ වගේම තමයි මේ රට ආදර්ශමත්. ඒ නිසා එතුමියට එතුමියගේ කාර්ය භාරය මනාව ඉටුකරන්නට අවශ්‍ය පසුබිම සැකසිලා තියෙනවා.ශ්‍රී ලංකාව කියන්නේ වාසනාවන්ත රටක්. ලෝකේ පළමුවන අගමැතිනිය බිහි වුණේ අපේ රටින්. ඒ විතරක් නෙමෙයි තවත් සුවිශේෂී කාන්තා චරිත රැසක් බිහි වුණා. ඒ අතරින් පසුගිය දා දිවුරුම් දුන් අග්‍රවිනිශ්චයකාර ධුරන්දර ශිරාණි බණ්ඩාරනායකයන් වැදගත් වනවා. මම හිතන විදිහට ලංකාවේ බිහි වූ ලාබාලම අගවිනිසුරුවරිය ඇයයි.ඒ විතරක් නෙමෙයි. එතුමිය ලබා දුන් නඩු තීීන්දු ගැන අවධානය යොමු කරද්දී ඒවාගේ ගැඹුරක් දක්නට තිබුණා. සෑම විනිශ්චයකාරවරයෙකුටම ආදර්ශයක් ගත හැකි යමක් ඒ තුළ දක්නට ලැබෙනවා. මම දකින විදිහට එතුමිය මේ පදවියට පත්වීමට තිබුණේ මීට කාලයකට කලින්. ඒ වගේම තමයි නුවරගම් පළාතට ආඩම්බරයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105241</link>
    <topic>විශ්වවිද්‍යාලවලින් බිහි විය යුත්තේනායකයන් මිස අනුගාමිකයන් නොවේ</topic>
    <author>මහින්ද අලුත්ගෙදර</author>
    <content>නායකත්ව හැකියාව සහ ධනාත්මක ආකල්ප වර්ධනය කිරීමේ තෙසති නේවාසික පුහුණු වැඩසටහනේ සමාරම්භක උත්සවයේදී ජනාධිපති මහින්ද රාජපක්ෂ මහතා ඉහත අදහස් පළ කළේය.මෙම සමාරම්භක උත්සවය අරලියගහ මන්දිරයේදී ඊයේ (23) පැවැත්විණි. එහිදී තවදුරටත් අදහස් දැක්වූ ජනාධිපති මහින්ද රාජපක්ෂ මහතා වෛරයෙන් තොරව මාතෘ භූමිය පිළිබඳ ධනාත්මක හැඟීමෙන් සිතන විශ්ව උපාධිධාරීන් නිර්මාණය කිරීම අපේ අරමුණ බවද කීය.මෙම පුහුණු පාඨමාලාවෙන් සැබෑ මිනිසෙකු විය හැකිය. මවුපියෝ තම දරු දැරියන් රටේ අනාගත පුරවැසියන් ලෙස ඉහළ රැකියාවක නිරතව සිටිනු දැකීම අපේක්ෂා කරති. සරසවිවලට දරුවන් ඇතුළත් වීමේදී දෙමාපියන්ගේ සිත්හි බියක් හා සැකක් ඇතිවේ. මර්දනකාරී නීති රාමුවකින් තොරව එම බිය සැක දුරු කිරීමේ වගකීම රජයට පැවරෙන බව ද ජනාධිපතිතුමා අවධාරණය කළේය.තරුණ තරුණියන්ගේ පෞරුෂය ගොඩනැගීම තුළින් විශ්වවිද්‍යාල වලට ඇතුළු වීමේදී බිය සැක දුරු වේ යැයි විශ්වාස කරන බව කී ඒ මහතා යමක් දුෂ්කර නිසාම අතහැර දැමීම නායකයෙකුගේ ලක්ෂණයක් නොවන බවත් ධෛර්්‍යයත්, නිසි පුහුණුවත් නොමැති පුද්ගලයාට ලොව සෑම දෙයක්ම දුෂ්කර බවත් කීවේය.එදා යුද බිමේ පැවැති විනය, ඉවසීම, ඉදිරියේදී වැඩ බිමට රැගෙන ආයුතු බවත් එම ඉවසීම විනය සමස්ථයක් ලෙස රටට ම හඳුන්වා දිය යුතු බවත් ජනපති තුමා පෙන්වා දුන්නේය. විද්‍යෝදය විශ්වවිද්‍යාලයේ හිටපු උප කුලපති වැලිවියේ සොරත හිමියන්ගේ ප්‍රකාශයක් උපමාවට ගත් ජනාධිපතිවරයා ප්‍රකාශ කළේ සෑම විශ්වවිද්‍යාල ශිෂ්‍ය ශිෂ්‍යාවක්ම විවේචනශීලී, විප්ලවවාදී, ගවේෂණශීලී, යුක්තිගරුක විය යුතු බවත් විශ්වවිද්‍යාලයෙන් බිහි විය යුත්තේ අනුගාමිකයන් නොව නායකයන් බවත්ය.මේ අතර ගැටුමකදී පැන නොයා එය සමථයකට පත් කරන්න තරම් ශක්තියක් උගතකුට තිබිය යුතු බවත් එසේ නොමැති නම් ප්‍රචණ්ඩත්වය රජ කරවන බවත් ;හතෙම පෙන්වා දුන්නේය.ලෝකයේ ඕනෑම ස්ථානයකදී තම කාර්යය ඉටු කළ හැකි ශක්තියක්, දැනුමක් මෙහිදී දරු දැරියන් වෙත ලබා දෙන බව සිහිපත් කළ මහින්ද රාජපක්ෂ මහතා ඉංග්‍රීසි, තොරතුරු තාක්ෂණය හා පරිගණක දැනුම සෑම උපාධිධාරියෙක් තුළම පැවැතිය යුතු බවද සඳහන් කළේය.සරසවි සිසු සිසුවියන් දස දහසකට මධ්‍යස්ථාන විසි අටකදී නායකත්ව සහ ධනාත්මක චින්තන වර්ධන පුහුණුව ආරම්භ විය.දින 21 ක් ගත වන මේ පුහුණු පාඨමාලාවට ඝණ සරඹ, ශාරීරික අභ්‍යාස, ඉතිහාසය, ප්‍රථමාධාර, නායකත්ව සහ ධනාත්මක චින්තනය, ගැටුම් කළමනාකරණය, මනෝ විද්‍යාව වැනි විෂයන් රැසක් ඇතුළත් වේ.මෙම පාඨමාලාවට යොදා ගන්නා දේශකවරුන් මේ වන විටත් පුහුණුකොට පුහුණු මධ්‍යස්ථාන කරා යවා ඇත. උසස් අධ්‍යාපන අමාත්‍යාංශය හා රාජ්‍ය ආරක්ෂක අමාත්‍යාංශය මෙය සංවිධානය කරයි.උසස් අධ්‍යාපන ඇමැති එස්. බී. දිසානායක, නියෝජ්‍ය ඇමැති නන්දිමිත්‍ර ඒකනායක, ජනාධිපති ලේකම් ලලිත් වීරතුංග, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහත්වරු ඇතුළු ගිහි පැවිදි විශාල පිරිසක් මෙම සමාරම්භක උළෙලට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105248</link>
    <topic>නායකත්ව පුහුණුවට විරුද්ධ වීමට පෙරසත්‍ය සොයා බැලීම වැදගත්</topic>
    <author>නිහාල් ජයවර්ධන</author>
    <content>විශ්ව විද්‍යාලවල සිසු සිසුවියන්ට නායකත්ව පුහුණුවක් ලබාදීම සම්බන්ධයෙන් විරුද්ධ වීමට ප්‍රථම එමඟින් සිදුවන්නේ කුමක්ද යන්න පිළිබඳව විමසා බැලිය යුතු යැයි සියම් මහා නිකායේ මල්වතු පාර්ශ්වයේ මහානායක අතිපූජ්‍ය තිබ්බොටුවාවේ ශ්‍රී සිද්ධාර්ථ සුමංගල හිමිපාණෝ පවසති.එමඟින් යහපතක් වන්නේ් නම් ඊට සහාය වියයුතු බවත්, අයහපතක් වන්නේ නම් ඊට විරුද්ධ විය යුතු බවත් උන්වහන්සේ පෙන්වා දෙති.උන්වහන්සේ එසේ ප්‍රකාශ කෙළේ විශ්ව විද්‍යාල සඳහා බඳවා ගන්නා නවක සිසු, සිසුවියන් සඳහා රජය විසින් ලබාදීමට සූදානම් කර තිබෙන නායකත්ව පුහුණුව හේතුවෙන් විශ්ව විද්‍යාල පද්ධතිය අර්බුදයට ගොස් ශිෂ්‍ය භික්ෂූන් වහන්සේලාටත් අපහසුතා විඳින්නට සිදුවන්නේ යැයි අන්තර් විශ්ව විද්‍යාල භික්ෂු බල මණ්ඩලයේ භික්ෂූන් වහන්සේලා පිරිසක් උන්වහන්සේ වෙත කරුණු හෙළිකර සිටි අවස්ථාවේදීය.ඊයේ (23) පස්වරුවේ උන්වහන්සේ බැහැදුටුවේ අන්තර් විශ්ව විද්‍යාල භික්ෂු බල මණ්ඩලයේ කැඳවුම්කරු කුඹුරුපිටියේ ඤානිස්වර හිමියන් ප්‍රමුඛ ශිෂ්‍ය භික්ෂූන් වහන්සේලා කිහිප නමකි.තවදුරටත් එම හිමිවරු වෙත සිය අදහස් පළ කළ මහානාහිමියෝ මේ ක්‍රියාවලියේදී ශිෂ්‍ය භික්ෂූන් වහන්සේලා සම්බන්ධ කර ගන්නේ දැයි හරි හැටි විමසා බැලිය යුතු බවත්, මෙම පුහුණුවට ශිෂ්‍ය භික්ෂූන් වහන්සේලා සම්බන්ධ නැහැනේදැයි පෙරලා එම භික්ෂූන් වහන්සේලා වෙතින් ප්‍රශ්න කළහ.භික්ෂූන් වහන්සේලාට යම් අපහසුතාවන් සිදුවන්නේ් නම් ඒ පිළිබඳව විමසා බැලිය යුතු බවත් පැවසූ මල්වතු මහා නාහිමියෝ විශ්ව විද්‍යාල පද්ධතිය තුළ නවකවදය දෙන ක්‍රමවේදය නිසා අන් හැමෝම අපහසුතාවට පත්වනවා නේද යැයිද විමසූ අතර, ඉන් වරද කරන කෙනාත් නොකරන කෙනාත් සැකයට භාජනය වන්නේ යැයිද අවධාරණය කළහ.මහා සංඝරත්නයට නායකත්ව පුහුණුව ලබාදීමට ආයතනයන් පවතින්නේ යැයි අවධාරණය කළ නාහිමියෝ මෙම නායකත්ව පුහුණුව ලබාදෙන්නේ විනයක් ඇති කිරීමට යැයි අදාළ අංශ වෙතින් ප්‍රකාශ වෙතත් සෙසු හැමදෙනා තුළත් විනයක් ඇතිදැයි යන්න විමසා බැලිය යුතු බවත් කීහ.පේරාදෙණිය විශ්ව විද්‍යාලයේ සාමුහික භික්ෂූ සංගමයේ සභාපති පුස්බැද්දේ සෝමරතන, බෞද්ධ හා පාලි විශ්ව විද්‍යාලයේ මහා ශිෂ්‍ය සංගමයේ සභාපති පානම ආනන්ද යන හිමිවරුන් ප්‍රමුඛ තවත් හිමිවරු කිහිප නමක්ම මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105249</link>
    <topic>නවකවදයටමින්මතුඉඩ නෑ</topic>
    <author>මහින්ද අලුත්ගෙදර</author>
    <content>විශ්වවිද්‍යාල පද්ධතිය තුළ නවකවදය සඳහා කිසිවිටෙකත් ඉඩ නොතබන බව රජය අවධාරණය කරයි.නවකවදය ලබාදීම සඳහා පෙළඹෙන සරසවි ශිෂ්‍ය ශිෂ්‍යාවන් කිසිදු භේදයකින් තොරව ඉන් ඉවත් කිරීමට අවශ්‍ය පියවර ගන්නා බව උසස් අධ්‍යාපන ඇමැති එස්. බී. දිසානායක මහතා පැවැසීය.හෙතෙම මේ බව සඳහන් කළේ අරලියගහ මන්දිරයේදී ඊයේ (23) පැවැති උත්සවයකට සහභාගි වෙමිනි. නවක සරසවි සිසුන් සඳහා නවකවදය ලබා නොදීම වෙනුවෙන් ඒ ඒ විශ්වවිද්‍යාල උපකුලපතිවරුන් ඇතුළු ආචාර්ය මණ්ඩලය ක්‍රියාකරන බව කී උසස් අධ්‍යාපන ඇමැතිවරයා අපේ විශ්වවිද්‍යාල පද්ධතිය ඔක්ස්බ්‍රිජ් සම්ප්‍රදායට සැකසී තිබෙන බවද සිහිපත් කළේය.එදා පැවැති නවකවදය තුළින් ශිෂ්‍ය ශිෂ්‍යාවන්ගේ පෞරුෂත්වය බිඳ නොදැමූ බවත්, අද පවතින නවකවදය මත දරු දැරියන්ගේ නිදහස නැති වී තිබෙන බවත් කී එස්. බී. දිසානායක මහතා අද වනවිට ඇතැම් විශ්වවිද්‍යාලවල පාඨමාලාවන් ඉංග්‍රීසියෙන් කළ ද ඉදිරියේදී සියල්ල ඉංග්‍රීසි මාධ්‍යයෙන් සිදුකිරීමට බලාපොරොත්තු වන බවද කීය.මීට පෙර විශ්වවිද්‍යාලවල අර්බුද නොපැවති බව සිහිපත් කළ ඒ මහතා ඒ පිළිබඳව විශ්වවිද්‍යාල ආචාර්යවරුන්ට බැණ ඵලක් නොවන බවත් අද වනවිට විශ්වවිද්‍යාල පාලනය කුලපතිවරුන්, උප කුලපතිවරුන් හා ආචාර්යවරුන් විසින් ගෙන තිබෙන බවත් සඳහන් කළේය.මේ අතර පෞද්ගලික විශ්වවිද්‍යාල පිළිබඳව අවධානය යොමුකළ උසස් අධ්‍යාපන ඇමැතිවරයා සඳහන් කළේ මෙරටට පැමිණෙන පෞද්ගලික විශ්වවිද්‍යාල මගින් මේ රටේ දරුවන් සියයට 20ක් සඳහා නොමිලේ අධ්‍යාපනය ලබාදීම සඳහා කොන්දේසි පනවන බවයි.අපේ විශ්වවිද්‍යාල පද්ධතිය ජාත්‍යන්තර තලයට රැගෙන ඒමේ අවශ්‍යතාව පෙන්වා දුන් ඒ මහතා ඒ සඳහා විදේශීය ශිෂ්‍යයන් සියයට 5 ක ප්‍රමාණයක් බඳවා ගන්නා බවත්, යම්හෙයකින් එම ප්‍රමාණය සියයට 10 දක්වා ඉහළ නංවන්නේ නම් ඔවුන්ගෙන් ලබන ආදායම විශ්වවිද්‍යාලයන්හි වියදම සඳහා පියවා ගත හැකි බවත් කියා සිටියේය.ජනාධිපති මහින්ද රාජපක්ෂ, උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක, ජනාධිපති ලේකම් ලලිත් වීරතුංග, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහත්වරු ඇතුළු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105242</link>
    <topic>දරුස්මාන් වාර්තාවට එරෙහිඅස්සන් දස ලක්ෂය එ.ජා. සංවිධානයට භාරදීමට පියවර</topic>
    <author>ශීලා උඩුවර සහ භක්ති ධර්මප්‍රිය මෙන්ඩිස්</author>
    <content>දරුස්මාන් වාර්තාවට එරෙහිව එකතු කළ අස්සන් දසලක්ෂය ඉදිරි සතියේදී එක්සත් ජාතීන්ගේ සංවිධානයට භාරදීමට රජය පියවර ගෙන ඇත.යාපනය, පුනරින්, මුලතිව් මෙන්ම අම්පාර, මොනරාගල ගාල්ල, මාතර ඇතුළු දිවයිනේ සෑම ප්‍රදේශයකම පුද්ගලයන් මේ සඳහා අස්සන් තබා ඇතැයි පෞද්ගලික ප්‍රවාහන සේවා ඇමැති ආර්. එම්. සී. බී. රත්නායක මහතා දිනමිණ ට පැවැසීය.දින දහයක් පුරා දිවයිනේ සෑම ප්‍රදේශයක්ම ආවරණය වන පරිදි මෙම අස්සන් ලබාගැනීමට කටයුතු කළ බවත් එම අස්සන් සහිත ලිපි රැගත් රථවාහන මේ වන විට කොළඹට ළඟා වෙමින් තිබෙන බවද ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105243</link>
    <topic>උසස් පෙළ නැවත සමීක්‍ෂණප්‍රතිඵල පාසල්වලට</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (උසස් පෙළ) විභාගයේ උත්තර පත්‍ර නැවත සමීක්‍ෂණයෙන් පසු සකස් කළ ප්‍රතිඵල ලේඛන පාසල්වලට තැපැල් කළ බව විභාග කොමසාරිස් ජනරාල් අනුර එදිරිසිංහ මහතා කියයි.එක් එක් අයදුම්කරුවන්ට ලබා දෙන කේවල ප්‍රතිඵල ලේඛන ද මේ සමග තැපැල් කර ඇත. නැවත සමීක්‍ෂණයෙන් පසු ඉසෙඩ් අගය වෙනස්වන බැවින් නව ප්‍රතිඵල ලේඛනවල එසේ වෙනස් වූ ඉසෙඩ් අගය සඳහන් වන්නේ යයිද කොමසාරිස් ජනරාල්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105244</link>
    <topic>නෙදියවන් ගැන පරීක්ෂණවලටශ්‍රී ලංකාවේ පූර්ණ සහාය</topic>
    <author>මහින්ද අලුත්ගෙදර, භක්ති ධර්මප්‍රිය මෙන්ඩිස්</author>
    <content>නෝර්වේහි දී අත්අඩංගුවට පත් පෙරිම්පනායගම් සිවපරන් හෙවත් නෙදියවන් සම්බන්ධයෙන් සිදු කෙරෙන පරීක්ෂණ සඳහා ශ්‍රී ලංකාවේ පූර්ණ සහාය ලබා දෙන බව රජය අවධාරණය කරයි.කොටි සංවිධානය වෙනුවෙන් මුදල් එකතු කිරීමේ චෝදනාව මත මෝර්වේ හා නෙදර්ලන්ත පොලිසි ඒකාබද්ධව මේ ත්‍රස්තවාදියා පසුගියදා අත්අඩංගුවට ගන්නා ලද අතර මේ වන විට ඔහුගෙන් වැඩිදුර ප්‍රශ්න කිරීම් කරගෙන යන බව ඔස්ලෝහි ශ්‍රී ලංකා තානාපති රොඩ්නි පෙරේරා මහතා ප්‍රකාශ කර ඇත.කෙසේ වෙතත් මේ දක්වා ඔහුගෙන් කළ ප්‍රශ්න කිරීම් වලදී ත්‍රස්තවාදී ක්‍රියාකාරකම් සම්බන්ධයෙන් වැදගත් තොරතුරු රැසක් අනාවරණය වී තිබෙන බවද ශ්‍රී ලංකා තානාපති කාර්යාලය සඳහන් කරයි.එල්.ටී.ටී.ඊ සංවිධානයේ ජාත්‍යන්තර සම්බන්ධතා ජාලයේ ප්‍රධානියා වශයෙන් කටයුතු කළ නෙදියවන්ගෙන් වැඩිදුර ප්‍රශ්න කිරීම් හා ඉදිරි ක්‍රියාමාර්ග ගැනීම සදහා නෙදර්ලන්තයේ විනිසුරුවරයෙකු හා නීතීඥයන් පස් දෙනෙකු ඔස්ලෝ නුවරට පැමිණ සිටින බවද වාර්තා වෙයි. නෝර්වේ රජය එල්.ටී.ටී.ඊ ය තහනම් නොකිරීම හේතුවෙන් පසුගිය කාලය තුළ විවිධ ත්‍රස්ත ක්‍රියාකාරකම් රැසක් එරටදී දක්නට ලැබුණු බවත් එම ත්‍රස්තවාදී සංවිධානය තහනම් කරන ලෙසට නෝර්වේ පාර්ලිමේන්තුවේ විපක්ෂය එරට රජයෙන් ඉල්ලා තිබෙන බවත් ශ්‍රී ලංකා තානාපතිවරයා ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105245</link>
    <topic>අපේ රටේ උරග විශේෂරට පටවන ජාවාරමක්</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>මෙරටට ආවේණික උරග විශේෂ විදේශ රටවලට යැවීමේ ජාවාරමක් පිළිබඳ තොරතුරු වනජීවි දෙපාර්තමේන්තුවට ලැබී තිබේ.ජර්මනිය, රුසියාව ඇතුළු රටවල් කිහිපයකට ඉතා හොර රහසේ මෙම සතුන් යවන බව පරිසර සංවිධාන රැසක් පවසති.කරමල් බෝදිලිමා, පුංචි අඟකටුස්සා, තාරකා ඉබ්බා, මෙලෙස මෙම ජාවාරම මඟින් විදේශ ගතකරන බව පැවසේ. අන්තර්ජාලය හරහා මේ සඳහා ගනුදෙනු කිරීම් සිදු කරන බවද අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105246</link>
    <topic>නුවරඑළියේ අල ගෝනියකට අඩු කළ කිලෝ දෙකේ බර අඩු කිරීමට නියෝග</topic>
    <author>අසේල කුරුළුවංශ</author>
    <content>නුවරඑළිය අල ගොවීන්ගේ නිෂ්පාදන මිලට ගැනීමේදී එක් අල ගෝනියක් සඳහා ගෝනි බර ලෙස වෙළෙඳුන් විසින් මෙතෙක් අඩුකළ අල කිලෝග්රෑම් දෙකක බර වහාම ක්‍රියාත්මක වන ලෙස එක් කිලෝවක් දක්වා අඩුකරන ලෙස නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා වෙළෙඳුන්ට නියමකර ඇත.ගොවිජන සේවා හා වනජීවී ඇමති එස්. එම්. චන්ද්‍රසේන මහතා නුවරඑළිය දිස්ත්‍රික්කයේ කළ සංචාරයකින් පසු ගොවීන්ගෙන් ලද පැමිණිලි මත මේ පිළිබඳ වහා සොයාබලන ලෙස දිස්ත්‍රික් ලේකම්වරයාට උපදෙස් දී තිබේ.කිරුම් මිණුම් දෙපාර්තුමේන්තුව සමඟ කළ සාකච්ඡාවකින් පසු මෙතෙක් එක් අල ගෝනියක් සඳහා වෙළෙඳුන් අඩුකළ අල කිලෝ දෙකක ප්‍රමාණය එක දක්වාත් දැල් පොලිතින් උර සඳහා මෙතෙක් අඩුකළ කිලෝ එකක බර ප්‍රමාණය ග්රෑම් 500 දක්වාත් අඩු කිරීමට නිර්දේශ කැර ඇත.වෙළෙඳුන් විසින් ගොවීන් ගසාකෑම වැලැක්වීම සඳහා මෙම පියවර ගත් බව සැබෑ ලෙසම එක් ගෝනියක බර ආසන්න වශයෙන් ග්රෑම් 750ක් බවත් පොලිතීන් උරයක බර ග්රෑම් 250ක් බවත් දිස්ත්‍රික් ලේකම් කුමාරසිරි මහතා කීය.සාමාන්‍යයෙන් එක් වරකට ඇතැම් ගොවීන් අල ගෝනි සියයකට වැඩි ප්‍රමාණයක් අලෙවිකරන බවත්, එක් අල කිලෝවක මිල රුපියල් 50ක් ලෙස සැලකුවත් ගොවීන්ට මෙමගින් රුපියල් 5000/=ක ලාභයක් හිමිවන බවත් ඒ මහතා පැවසීය..</content>
  </post></root>