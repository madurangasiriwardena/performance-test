<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=ay1402093</link>
    <topic>කුදිරමලේ කියන්නේ අශ්ව කන්දයි</topic>
    <author>සටහන - අරුණි මුතුමලී</author>
    <content>රුක්ෂන් ජයවර්ධන කියූ පමණින් බොහෝ දෙනා හඳුනාගන්නේ පරිසරවේදියකු, පරිසරලෝලියකු වශයෙනි. එහෙත් ඔහු වෘත්තියෙන් පුරාවිද්‍යාඥයෙකි. ඒ ගමන ද ඔහු තෝරාගත්තේ ජීව විද්‍යාවෙන් උසස් පෙළ සමත් වූවාට ද පසුවය. ඇමෙරිකාවේ මේට්ලන්ඩ් විශ්වවිද්‍යාලයෙන් මානව විද්‍යාව හදාරා පසුව එංගලන්තයේ කේම්බ්‍රිජ් විශ්වවිද්‍යාලයෙන් පුරාවිද්‍යා පශ්චාත් උපාධියක් ලබා ගනිමින් මවු රටේ විශ්වවිද්‍යාල කථිකාචාර්යවරයකු ලෙස ද වසර ගණනක් කටයුතු කළ ඔහු මෙරට ප්‍රෞඪ ඉතිහාසය හා වාරි කර්මාන්තය පිළිබඳ ඓතිහාසික පසුබිමත් සාමුද්‍රික පුරා විද්‍යාවත් ඇසුරින් විවිධ අධ්‍යයනයන් ඔස්සේ සිය වෘත්තිය වගකීම ඉටු කළේය.ඒ සියල්ල කෙසේ වෙතත් නිසඟයෙන්ම ඔහු සතු වූ සොබා දහමට ඇති ළැදිකම නිසාම අද වන විට පරිසර සංරක්ෂකයකු ලෙස වනජීවී සංරක්ෂණ සංසදය හා වනපෙත් හා රක්ෂිත ප්‍රදේශ පදනමේ සභාපති ධූරයන් හා වනජීවී හා සොබා දහම් සුරැකීමේ සංවිධානයේ උප සභාපති ලෙසත් සීමාසහිත පාරිසරික පදනමේ අධ්‍යක්ෂ මණ්ඩල සාමාජිකයකු ලෙසත් නිහඬව ස්වේච්ඡා සේවයේ යෙදෙමින් සිටියි.පරිසරය කෙරෙහි ඔහුගේ උනන්දුව කෙතරම් ද යත් පාසල් සමය නිමවන්නටත් පෙර සත්ත්ව උද්‍යානයේ කටයුතු හා සම්බන්ධ වී උසස් පෙළ නිම වූ වහාම එහි සහකාර අධ්‍යාපන නිලධාරියකු ලෙස කුඩා තනතුරකින් සේවය ඇරඹුවේය. තම පවුල් පසුබිම කිසිදිනෙක හෙළි කර එයින් වරප්‍රසාද හා වරදාන නොගත් නිසාම ඒ තනතුර සතුටින් හෙබවූ රුක්ෂන් ජයවර්ධන යනු මෙරට ප්‍රථම විධායක ජනාධිපති ජේ.ආර්.ජයවර්ධන මහතාගේ මුනුපුරා බව එදා මෙන්ම අදත් ඔහුගේ මුවින් පිටවූයේ නැත.නිහතමානී නිහඬ පරිසරවේදියකු ලෙස තමන් කැමතිම ස්ථානය පිළිබඳ ඔහු අපට කීම ඇරැඹුවේ මෙසේය.“අපේ අම්මා කියන්නේ මම කතාකරන්න පටන් ගත්තේම ‘කාක්කා’ කියලාලු. බෞද්ධයකු හැටියට මම විශ්වාස කරන්නේ පරිසරයට ආදරය කරන එක වුණත් පෙර භවයේ පුරුද්දක් හැටියට එනවා ඇති.”කුඩා කාලයේ සිටම රුක්ෂන් ජයවර්ධන මහතාගේ ලොකුම ආශාව වී තිබුණේ තමන් යන එන ඕනෑම ගමනකදී ඒ අවට පරිසරය රසවිඳීමය. එයට කිසි විටකත් අකුල් නොහෙලා සිය කැමැත්තට ඉඩ දුන් පරිසර ලෝලීන් දෙදෙනකු වන සිය මවටත් පියාටත් ඔහු නිහඬව සිතින් ස්තුති කරන බව ඔහුගේ ඇතැම් වදන් පෙළගැස්වීමේ දී අපට දැනිණි. හයහතරට වඩා යමක් තේරෙන කාලයේ දී ඔහු තමන් දකින දේ කැමරා කාචයක සටහන් කර තබා ගන්නට ද පටන් ගත්තේ්ය. එසේම ලංකාව පුරාම ඇති ස්වභාවික සුන්දරත්වය හා ඓතිහාසික වටිනාකම අධ්‍යයනයටත් ඒවා සුරැකීමටත් හැකි සෑම අයුරින්ම දායක වූයේය. වෘත්තියෙන් පුරාවිද්‍යාඥයකු වූ ඔහුගේ විස්තර කිරීම් ද ඒ අධ්‍යයනයන් හා බැඳී තරමක විද්‍යාත්මක ස්වරූපයක් ගත්තේය.“විජය රජු ගොඩ බැස්ස තම්බපන්නිය ආසන්නයේ ‍තැනක් තමයි කුදිරමලේ කියන්නේ. විල්පත්තු අභයභූමියේ වෙරළාසන්නයේ පිහිටන්නේ. ලංකාවේ වෙරළාසන්න ප්‍ර‍ෙද්ශවල කඳු තිබෙන තැන් අඩුයි. ගාල්ල, මාතර හා නැඟෙනහිර තැන් කීපයක් හැරුණාම සමස්ත වෙරළබඩ තීරයේ ගොඩබිම කන්දකින් කෙළවර වන්නේ ඉතා අහම්බෙන්. මෙතැන විශේෂත්වය වන්නේ ඒ කඳුයි.”අනෙක කුදිරමලේ කියන්නේ ලිඛිත ඉතිහාසයේ මුල්ම ස්ථානයකට. ආසන්නව පිහිටි මේ රටේ වෙන කොහේවත් දක්නට නැති තඹ පැහැති වැල්ලක් සහිත වනෝද්‍යානයක් ඇතුළත පිහිටීම නිසා මිනිසුන්ගේ විනාශකාරී බලපෑම්වලින් හානි නොවූ තැනක්.”“දකුණේ උස්සන්ගොඩ, යාල යාය 2, මිනිහාගල් කන්ද හා ‍සමානව ප්‍රාග් ඓතිහාසික යුගයේ මානව ක්‍රියාකාරකම් ගැන අධ්‍යයනය කරන්නත් ඉතාම වැදගත් තැනක් වුවත් තවමත් හරියට ඒ දේවල් නොකෙරුණු තැනක් හැටියටයි කුදිරමලේ මට පේන්නේ.”සිය පුරා විද්‍යා, මානව විද්‍යා, දැනුම මෙන්ම පාරිසරික විද්‍යාත්මක ඥානය එක්කොටගෙන ඔහු බොහෝ කරුණු පවසන්නේ ඉතාම අවධාරණයෙනි.“භූ ‍ෙභෟතික විද්‍යාත්මකව ගත්තොත් කුදිරමලේ කන්දේ කොටසක් හේදී ගිහින් කන්ද පාමුල හරියේ තඹ පාට වී තිබෙන්නේ”කල්පිටියට උතුරින් තිබෙන දූපත්වලට සමාන්තරව තමයි මේ වෙරළ පිහිටන්නේ. පුත්තලම් කළපුවට උතුරින් තිබුණත් දූපත් නිසා ආවරණය වෙලා. මුහුදේ තිබෙන්නේ බොක්කක ලක්ෂණ. රැළි පොඩියි. හරිම සුන්දර දර්ශනයක්.”දැන් මතුවන්නේ රුක්ෂන් ජයවර්ධන මහතා තුළ සිටින ඡායාරූප ශිල්පියාය. එවිට ඔහුගේ වදන් පෙළ ගැසෙන්නේ පුරාවිද්‍යාත්මක වහරකින් නොවේ.“එතනින් පේනවා පල්ලිය ගොඩැල්ල කියන ලංකාවට අයිති කුඩා දූපත්වලට අයිති දූපත් අතරින් විශාල දිගු පටු දූපත. තව පොඩි දූපත් දෙකකුත් ‍ෙප්නවා. ඊට එහා ‍පෝක් සමුද්‍ර තීරය. ඇතුළු පැත්තේ තඹපාට වැලිගලෙන් සැදුණු වැලි කඳු. එක එල්ලේම නොපෙනුණත් එතැනට පිවිසෙන්න මොහොතකට කලින් පේනවා. රතු පස් ගොඩැලි අතරින් ඇවිදගෙන යද්දි හරියට කන්ද තැනින් තැන පිළිස්සිලා වගේ පේන්නේ. ඒ රසායනික ප්‍රතික්‍රියා නිසා ඇති වූ දේවල්. ඉන්දියාවයි ලංකාවයි නිතරම සාකච්ඡා කරන කච්චතිවු දූපත තිබෙන්නේ පෝක් සමුද්‍ර සන්ධියේ හරි මැද. මට අවස්ථාව ලැබුණා මුහුදෙන් යන්න. ඒ වෙලාවේ දනුස්කොඩිය ඒ පැත්තෙන් නොපෙනී යන විටම පෝක් සමුද්‍ර සන්ධියට මේ පැත්තෙන් පෙනෙන ගොඩබිම තමයි කුදිර‍මලේ.”“උදේට වඩා මෙතැන ලස්සන ඉර බැහැගෙන යන වෙලාවටයි. කඳුවල රතුපාට පසේ විවිධ වෙනස්වීම් ඉරේ රතුපාට වැඩි වෙනවාත් එක්ක දකින්න පුළුවන්. ඉර එළිය තද නැති උදේ වරුවට ඒවා එකම පාටකින් පේන්නේ.”ගෝන්නු, මුවෝ, මොනරු, අලි, කොටි, වෙරළ තීරයකදී දකිද්දි ඒ අයගෙන් පෙනෙන්නේ අමුතු ලස්සනක්.“කොටි?” මම විමසුවේ දිවියා හා කොටියා අතර අතරමං වී ඇති මගේ දැනුම තහවුරු කරගන්නා අදහසිනි.“ඔව් කොටි. ඔය ප්‍රශ්නේ ගොඩක් අයට තිබෙනවා. එල්.ටී.ටී.ඊ.ය ද්‍රවිඩ ඊළාම් කොටි සංවිධානය කියලා හඳුන්වනවාත් සමඟ අපේ කොටියා දිවියා බවට පත්වුණා.”එසේ කියමින් ඔහු සිය පුස්තකාලයෙන් පොත් රැසක් ගෙනැවිත් මගේ ඉදිරියේ තැබුවේය. මට මතක ආකාරයට සත්ත්වවේදී අශෝක යාපා විසින් සම්පාදිත ‘ද මැමල්ස් ඔෆ් ශ්‍රී ලංකා’ නම් ‍පොතක් ද එහි විය. අපේ කැලෑවල දකින අපි දිවියා ලෙස හඳුන්වන සිව්පාවා එහි ජීව විද්‍යාත්මක නමින් දක්වා තිබුණේ ද පැන්තරා පාඩුස් කොටියා ලෙසිනි. රුක්ෂන් ජයවර්ධන මහතා එය විස්තර කළේ මෙසේය.“අපිට ඉන්න පොඩි කොටි පෙනුම තිබෙන සතා හඳුන්දිවියා. ඊට පස්සේ ඉන්නේ ඊට තරමක් ලොකු එක්කෙනා දිවියා. ඉන්දියාවේ ඉරි තිබෙන එක්කෙනා කොටියා. එහෙම වුණාම ව්‍යාඝ්‍රයා කියන නමට සතෙක් හොයන්න වෙනවා. ඒ නම ඒ සතාට දීලා තිබෙන්නේ ඉරි තිබෙන නිසයි. අතීතයේ ඉඳන් වන භූමි අසල පදිංචිව ඉන්න අප වගේම සතුන් ගැන දන්න අය කොටියාව අඳුනනවා. ඒ අය අදටත් පුල්ලි තිබෙන ලොකු සතාට කියන්නේ කොටියා කියලා. කැලේ මාරු වුණාට කොටියගේ පුල්ලි මාරු වෙන්නේ නෑ කියලත් කියනවනේ. ඒ කතා හැදෙන්නේ නිකම්ම නොවේ. ඉතින් අවුරුදු ගාණක් මේ කොටියාට දිවියා, දිවියා කීවාම තේරුමක් නැතිව ඒ සතා දිවියා කියන්න අපේ දරුවනුත් පුරුදු වෙනවා. ඒක අපේ වනජීවී සම්පත් කරන නිග්‍රහයක්. යාල දි, විල්පත්තුවෙදි වගේ අපේ වන භූමිවල අපි දකින්නේ කොටියා කියන එකයි මම දන්න නිවැරදි දෙය.”ඒ පැහැදිලි කිරීමෙන් පසු ඔහු යළිත් කීවේ කුදිරමලේ වෙර‍ෙළ් සතුන් එක්වන්නට හේතුවයි.“මුහුදු වෙරළ මේ සතුන්ට සම්පතක්. මොකද ඒ අය එන්නේ ලුණු ලෙවකන්න. අනික ගෝන්නු මුවෝ රැල්ලට ළං වෙනවා එයාලගේ මැක්කෝ අයින් කර ගන්න වගේම කුෂ්ඨ සුව කරගන්න.”ඒ විස්තරයෙන් පසු ඔහු යළිත් ඉතිහාසය වෙත ඇදීගියේ අපූරු දසුනක් මතක් වූ පසුවය.“මම මෙතැන දැක්කා තවත් අපූරු දෙයක්. ඒ තමයි අඹපු අශ්වයකුගේ රූපයක නටබුන්. කුදිර කියන්නේ අශ්වයානේ. මලෛ කියන්නේ කන්ද. ඒ නිසා මේකට කියන්නේ අශ්ව කන්ද කියලා වෙන්න ඇති. නමුත් අමුතුම දේ තමයි මෙතැනට ග්‍රීක නමකුත් අශ්වයා සම්බන්ධ කර තිබිලා ති‍ෙබනවා.”“ඒ විතරක් නෙවෙයි ඉතිහාසයට සම්බන්ධ හැම යුගයක්ම නියෝජනය කරන ස්ථානයක් මෙතැන. මුතුබෙලි කර්මාන්තය තිබුණේ මෙතැනටයි මන්නාරමටයි අතර ස්ථානයක. ඒ නිසා පෘතුගීසින්ට වැදගත් වුණා ඒ වගේම වෙ‍ෙළන්දන් ආක්‍රමණිකයන් මෙතැනින් එන්න ඇති. විශාල ගොඩනැඟිලි නැතත් කඳවුරු දාගෙන වගේ ඉන්න ඇති කියලා සමහර සාධකවලින් පේනවා. මාන්තොට වුණත් නැංගුරම් ලන්න පුළුවන් කාලේ ග්‍රීක, රෝම, චීන, අතරමැදි අයට තාවකාලික නගරයක් හැටියට භාවිතා කරන්න ඇති. මුහුද ප්‍රචණ්ඩ කාලෙට අත් හරින අනෙක් කාලෙට විශාල සල්පිල් තිබුණු තැනක් හැටියටත් මෙතැන හඳුනගන්න හේතු තිබෙනවා.“ඒ යුගවල විතරක් නෙවෙයි ප්‍රාග් ඓතිහාසික මානවයා මේ වෙරළ ප්‍රදේශයට වරින් වර ආ ගිය බවට සාධක තිබෙනවා. මුහුද පේන මානයට ගියාම රතුපස් ගොඩැලි සමඟ පාෂාණභූත වූ බෙල්ලන් හමුවෙනවා. ඒවා මුහුදු පතුලේ තිබී විවිධ භූචලන නිසා උඩට මතුවන්න ඇති. මෙතැන කාලීන ධීවර කඳවුරු වගේ තිබුණු බවට සාධක හමුවෙනවා.“මෙසොලිතික හා ඊට පෙර පශ්චාත් පැලියෝලිතික හා මධ්‍ය පැලියෝලිතික යුගවලට අයත් ගල් ආයුධ ආදිය මෙතැනින් හමු වන බව වර්ගීකරණයට අනුව කිව හැකියි.”මොහොතකට මට දැනුණේ රසවත් පුරාවිද්‍යා දේශනයකට සවන් දී සිටින්නාක් මෙනි. පසුව එය විද්‍යාගාරයක ප්‍රායෝගික පර්යේෂණයක් හා බැඳුණු භූ විද්‍යාත්මක කරුණු පිළිබඳ කරන සාකච්ඡාවකට පෙරළුනා වැනි විය.“රටේම රතු පස් ගොඩැලි තිබෙන්නේ කීප තැනකයි. ඉරණමඩු පස් සැකැස්ම කියලා කිලිනොච්චියට ආසන්න ඉරණමඩු වැව අසල තමයි මුලින්ම රතු පස් දකින්න ලැබුණේ. ලංකාවේ අදට වඩා කාන්තාරගතිය ඇති වියළි කාලයක හුළඟින් ආ දූවිලි වැලි තැන්පත් වී තමයි ඉරණමඩු සැකැස්ම හැදුණේ. කාලයාගේ ඇවෑමෙන් එය වැස්සට සේදිලා ගියා. නමුත් උස් ස්ථාන කීපයක ඉතුරු වුණා. එය ගලකට හා පස්වලට අතරමැදි අවස්ථාවක්. රතුවැල්ල වැඩියි.ඒ පස රතුවෙලා තිබෙන්නේ පස් තට්ටුව හරහා ජලය ගමන් කරද්දි යකඩ හා ඔක්සිජන් මිශ්‍ර රසායන ද්‍රව්‍යවලින් ඔක්සිජන් ජලයේ දියවෙලා යකඩ ඉතුරු වුණ නිසයි. කුදිරමලේ රතුපාට වෙන්නෙත් අන්න ඒ වගේ හේතු නිසයි.”රුක්ෂන් මහතා ඉන්පසු දැක්වූයේ මහා බැරෑරුම් මුහුණකි. එය ඔහු ඊළඟට ඉතා පරෙස්සමින් වචන ගලපමින් කියන්නට උත්සාහ දරන දේහි හැඳින්වීමක් වැනි විය.“ඇත්තෙන්ම අද අපට මේ කුදිරමලේ කොටසයි බලන්න පුළුවන්. නමුත් පොදු ජනතාවට ඒ මුළු භූමියම දැක බලා ගන්න අවස්ථාව දෙන්න කියලයි මම යෝජනා කරන්නේ.එසේ යෝජනා කරන ගමන්ම ඔහු සියලු දෙනාගේ අවධානයට ද කරුණක් යොමු කළේය.“අද ලෝකේ විවිධ කාලගුණික, දේශගුණික විපර්යාස සිදුවෙනවා. ඒ ගෝලීය උණුසුම වැඩි වන නිසා. ඒකට අනිවාර්යයෙන් අපේ දායකත්වයක් තිබෙනවා. මැද වයසේ ඉන්න අයට සමහර විට මෙහි අහිතකර ප්‍රතිඵල දකින්න ලැබෙන එකක් නෑ. ඒත් අ‍ෙප් බාල පරපුරට ඒවා අත්විඳින්න වෙනවා. අපි රට ලෝකය රැකිය යුත්තේඅපට විතරක් ජීවත් වෙන්න නෙවෙයි. අනාගත පරපුරටත් එක්කයි.”“රටක වැදගත් වටිනා දේ තමයි ඒ රටේ ස්වභාවික සුන්දරත්වය. පිටරටවල ඒ දේවල් රකින්න අකුරටම වැඩ කරනවා. ඒත් අපෙන් ඉතිහාසය වගේ විෂයන් ඈත් වෙලා. පාසල් අවධියේ සිටම ඒවායේ වටිනාකම් කියා දිය යුතුයි. දරුවන්ට පුංචි කාලේ ඉඳන්ම සරලව මේවා හිතට දැම්මේ නැත්නම් වැඩිහිටි කා‍ෙල් හදන්න බෑ. කවදා හෝ රටක සුන්දරත්වය රකින්නේත්, විනාශ කරන්නෙත් අපිමයි. ඒ නිසා කුඩා කාලේ ඉඳන්ම මේ වටිනා දේවල් රස විඳින්න, රැක ගන්න, අගය කරන්න පුරුදු කරන්න.සටහන - අරුණි මුතුමලීඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=ay1402094</link>
    <topic>හාද වෙන්න ඈ හා...</topic>
    <author/>
    <content>රූ සපුවෙන් කිසිවෙකුටත් දෙවැනි නොවන ඈ නමින් සොබාදහම් කුමරියයි. ඈ සියල්ලන්ට ම එක සේ කරුණාව පාන්නීය. ඇගේ මද පවනින් සිසිලස දෙන්නීය. ඇගේ දිය බිඳුවෙන් පවස නිවන්නීය. අන් කුමරියන් මෙන් නොව, ඈ කෙරේ පිවිතුරුව ම ආලය කරන්නන්ට ආලය කරන්නීය. ජීවිතය කියා දෙන්නීය. දකින්නට අමිහිරි දළඹුවකු නෙත්කළුවන් සමනලයෙකු කරන්නේ ඇයයි. අහිංසක මලට නොරිදවා රොන් ගන්නට, බිඟුවරයින්ට කියා දුන්නේ ඇයයි. සුසිනිඳු බෝපතේ සිලි සිලියට තනුව වන්නේ ද ඇයයි. එහෙයින්,හාද වන්න ඈ හා... ඔබේත් මගේත් පණනලේ යෞවනිය හා... ඒ සොඳුරු කුමරිය ඔබට ජීවිතය කියාදේවී! රුදුරු සුළි කුණාටු, මාරක රළ රකුසන් හමුවේ ඈ ඔබව සුරකීවි! එපමණක් නොව, ඈ ඔබට හැබෑවට ම ආලය කරාවි! ඒ ඇය සොබාදහමේ කුමරිය නිසයි...!පවිත්‍රා මැදමාරන්දාවලමහනුවර.****************************************නුඹ විලයි සිහිලැල් දිය පිරුණු නෙළුමයි මම එවිල බැබැළූ මාලනී සී. වන්නිසේකර මතක අද්දර සුපුන් සඳරැස් දහර ලැබුමට ලොවට එකලෙස වරම් ඇතිමුත් අඳුරු නුඹ ගැබ කොණක හිදිමම නුඹේ සිසිලස නොලැබ කතරක තනිවෙලා වෙසෙස් පිරිවර පිරිවරා ඉඳ සිනා සලමින් තුටුහැඟුම් මැද ගලානෙරංජලා මධුමාලිජ'පුර විශ්ව විද්‍යාලය****************************************නිතරම විචිකිච්ඡ‍ාවෙන් ගැහෙන ඔබේ හද තුළ පහනක් දල්වා, බැබළෙන්නා වූ ඔබේ රුව මෙන්, ඔබේ සිත ද බබළවන්නනිල්මන්ති චමත්කාරිබිංගිරිය****************************************සිත් මලේ සුවඳ මලට හොරා විඳින නෙතු කඳුළු පිනිබිඳු මල වට සරසන දෝතින් දරා සිඹ සනසා මහී කත මල වටා රඟදෙන අහිමි බඹරිඳු නුඹ පිනි වැටුණු හිමිදිරියේ නොපාගා මද පින්න ඇස් කෙවෙනි අග දැවටෙන මලේ රන් පැහැය සොරාගෙන කා හටත් නොදැනෙන්න තනියට විඳිමි නුඹ මලට නොදැනෙන ලෙසට නමුත් මල දනියි ඒ රහස නිහඬව විඳියි බඹර නෙත් පහස මලට නොදැනෙනා ලෙස පෙම් කරන බව බඹරිඳු මල දනී නොකීවට ඒ බැව් ඉඳුරාමල්කි අනුරුද්ධිකාකැලණිය සරසවිය****************************************අපි දෙන්න එකම පන්තියේ. පුංචි කාලෙ ඉඳලම අපි හරි ආදරෙන් හිටියෙ. අපේ ඇස් හැමවෙලාවෙ ම කතාවුණේ මුවින් නොකියූ අපේ ආදර කතාව. අවුරුදු එකොළහක් ගෙව්නෙ හරි වේගෙන්. සා/පෙළ ඉවරයි. අපි උසස් පෙළ කරා. මම කළේ ආට්. එයා කොමර්ස්. අපි කැම්පස් තේරුණා. අපේ අප්පච්චිට හොඳට සල්ලි තියෙනවා. එයා මේ ගම අත ඇරල කොළඹ ආව. අපිටත් එන්න වුණා. මම කොළඹට ආවට පස්සෙ එයාට ලියුම් කීපයක් එව්වා.මට පිළිතුරු එව්වෙ නෑ. මම හේතුවක් දන්නෙ නෑ, මගේ තාත්තගෙ සල්ලිකාරකම් ගැන හිත හිත හිත උදුම්මවාගෙන, මම මගේ හිත හදාගත්තා. අවුරුදු 13 ක ලස්සන මතකෙට මම වෛර කළා. ඒත් එහෙම කළේ හිතින් නෙමේ. අවුරුදු ගාණක් ගෙවුණා. මම දැන් ලොකු ඉස්කෝලෙක ගුරුවරියක්. දවසක් මම ඉස්කෝලෙ යන‍කොට සුදුපාට කාර් එකක් ඇවිත් ම‍ෙග ඉස්සරහ නැවැත්තුව. හරි පුරුදු මූණක්. “දෙවියනේ චානුක”... මට මගේ ලස්සනම කාලෙ මතක් වුණා. “ඉසු”....? ඔහු මගේ නම කියමින් මගෙ ළඟට ආව. “චානු...?” මටම පුදුමයි. මම මේ තරම් කාලයක් ඔයාට වෛර කරනව කියල හිතාගෙන මගේ හිතම රවටගත්ත. ඒත් තාම මම ඔයාට ආදරෙයි. තාම ඔයත් මට ආදරෙයි.“කොහෙද ඉසූ මේ යන්නෙ?” ඔහු මගෙන් ඇසුවා.“මම තාම හිටපු තැනමයි, ඔයා කොහෙවත් ගියාද?” මම ඇහුවා.“මාත් එතනමයි. කොහෙවත් ගියේ නෑ.”ඔහු මගේ දෑතම අල්ලන් පැවසුවා.ප්‍රභාෂා සිතුමිණි කරුණාසේනමිහින්තලේ****************************************ඉතා අවංක ආදරයක් සහිත පිරිසිදු හදවතක් පහසු ගෙවීමේ ක්‍රමයට කොටස් කර විකිණේ ධනවත් සෝබන රූමතියන්ට සුවිශේෂී වට්ටම් සෑම ගණුදෙනුවක් අවසානයේදීම කඳුළු ගඟක සොඳුරු අසිරිය විද ගැනීමේ වරම් ඔබේ කොටස වෙන්කර ගැනීම සඳහා ඕනෑම ජං ජාලයකින් දැන්ම අමතන්නඩොලී රම්‍යා සමරදිවාකරවේයන්ගොඩ****************************************ගතින් බර උසුලන‍ හිතින් දුක දරන පෙනුමින් රළු ඇතුලින් මෘදු අපූර්ව මැවුමකි තාත්තා.... සිහිනෙනුත් දරුවන් දකින හිතින් විඳවන පිටින් හිනැහෙන තවත් මැවුමකි අම්මා...ධාරිකා සුහර්ෂිකොටුගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402091</link>
    <topic>සියැස දේශීය රූපවාහිනී විකාශය PEO TV ඔස්සේ</topic>
    <author>ඡායාරූපය-රුක්මල් ගමගේ</author>
    <content>සියැස දේශීය රූපවාහිනී විකාශය PEO TV ඔස්සේPEO TV රූපවාහිනී නාළිකා ගොන්නට එක් වූ නවතම දේශීය නාළිකාව වන්නේ ‘සියැස රූපවාහිනී’ දේශීය විකාශයයි. නව නාළිකාව සුබ මොහොතින් ආර්ථික සංවර්ධ අමාත්‍ය බැසිල් රාජපක්ෂ මහතාගේ සුරතින් බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ දී ශ්‍රී ලාංකේය රුපවාහිනී ප්‍රේක්ෂකයා වෙත මුදා හැරිණි.මූලික වශයෙන් බෞද්ධ නාළිකාවක හැඩය ගත්ත ද ‘සියැස ටීවී’ ඔස්සේ සත්‍ය, සාධාරණත්වය, සාමය, සංහිඳියාව, ආනන්දය සහ ප්‍රඥාව වෙත මිනිසාගේ නැණ පහන් අවදි කරවීමට මනුෂ්‍යත්වයේ ගරුත්වය උදෙසා පුද කෙරෙන රූප නාළිකාවක් උදෙසා සිය පරමාදර්ශී සන්නිවේදන මෙහෙවර මෙහෙයවන බව මෙහිදී අදහස් දැක්වූ සියැස රූපවාහිනී නාළිකාවේ කළමනාකාර අධ්‍යක්ෂ පී.කේ.යූ.අධිකාරම්ගේ මහතා පැවසුවේය.එම අවස්ථාවට සහභාගී වූ ශ්‍රී ලංකා ටෙලිකොම් ආයතනයේ සමූහ ප්‍රධාන විධායක නිලධාරි ලලිත් ද සිල්වා මහතා සිය අදහස් දක්වමින් 30 වසරක යුද්ධයේ මතකය අතීතයට එක්කරවමින් හෙට දවසේ උදාවෙන ආශ්චර්යවත් ශ්‍රී ලංකාවේ අනාගතය වඩා සාමකාමී යහගුණයෙන් සපිරි සමාජයක් සේ නිර්මාණය කරන්නට කැපවෙන ‘සියැස’ රූපවාහිනියේ විකාශනයන් ශ්‍රී ලංකා ටෙලිකොම් PEO TV ජාලය ඔස්සේ විකාශනය කිරීමට ලැබීම මහත් භාග්‍යයක් සේ සලකන බව පැවසීය.ඡායාරූපය-රුක්මල් ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402092</link>
    <topic>මොබිටෙල් ‘m Taxi’ සේවාව දිවයින පුරා</topic>
    <author/>
    <content>මොබිටෙල් ‘m Taxi’ සේවාව දිවයින පුරාමොබිටෙල් සිය ‘m Taxi’ සේවාව දිවයින පුරාම ක්‍රියාත්මක කිරීමට දැන් කටයුතු සැලසුම් කර තිබේ. මීට පෙර මෙම සේවාව දකුණු පළාතෙන් ආරම්භ කර නැඟෙනහිර පළාතේ ද මාර්ගස්ථ මඟී ප්‍රවාහන අධිකාරි සමඟ අත්වැල් බැඳගනිමින් ක්‍රියාවට නැංවුණු අතර එහිදී ලද සාර්ථකත්වය නිසා එය දිවයින පුරාම ව්‍යාප්ත කිරීමට මොබිටෙල් සමාගමට අවස්ථාව උදාවිය.කවදත් පාරිභෝගිකයන්ගේ අවශ්‍යතාවලට මුල් තැන දෙන මොබිටෙල් ආයතනය, මෙම සේවාව මඟින් සිය පාරිභෝගිකයන්ට ගමන් බිමන් සඳහා ඉක්මනින් සහ විශ්වාසදායීව ත්‍රිරෝද රථයක් ලබාගැනීමට ඔවුන්ට අවස්ථාව උදාකර දීමට අපේක්ෂා කරයි. ඒ අනුව 0710 712 712 අංකයට ඇමතීමෙන් ත්‍රිරෝද රථයක් හා ක්ෂණිකව සම්බන්ධ විය හැකිය.“'m Taxi’ සේවාව රටේ ගමනාගමනයට නව මානයක් එක්කරන සේවාවක් බවට දැනටමත් පත්වී තිබෙනවා. කාර්ය බහුල ජීවිත වටපිටාවක් තුළ ගමනා ගමන අවශ්‍යතා සඳහා කුලී රථ ඉතාමත් ඉක්මනින් ලබාගැනීමට එමඟින් කා හටත් අවස්ථාව උදාවන නිසා මෙම සේවාව සැමටම ඉමහත් සහනයක් වේවි. මෙමඟින් මඟීන්ට මෙන්ම ත්‍රිරෝද රථ රියදුරන්ට ද ප්‍රතිලාභ අත්වන නිසා මෙය මෙරට ගමනාගමන ක්ෂේත්‍රයට මහත් සෙතක් සලසන සේවාවක් බව පැහැදිලිවම කියන්නට පුළුවන්” යයි මොබිටෙල් සමාගමේ අලෙවිකරණය පිළිබඳ ජ්‍යෙෂ්ඨ සාමාන්‍යාධිකාරි නලින් පෙරේරා මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402093</link>
    <topic>ලිඩකවේරි අධ්‍යාපන ආයතනයට යළිත් විශිෂ්ට කුසලතා සම්මානය</topic>
    <author/>
    <content>ලිඩකවේරි අධ්‍යාපන ආයතනයට යළිත් විශිෂ්ට කුසලතා සම්මානයඉඳුරුවේ පිහිටි ලිඩකවේරි අධ්‍යාපන ආයතනය දෙවන වරටත් දිවයිනේ ඉංග්‍රීසි භාෂාව උගන්වන, විශිෂ්ටතම ප්‍රතිඵල පෙන්වන සිටි ඇන්ඩ් ගිල්ඩ්ස් මධ්‍යස්ථාන අතර සම්මානයට පාත්‍ර විය.ශ්‍රී ලංකාව සහ ලොව බොහෝ රටවල ඉංග්‍රීසි දෙවන භාෂාවක් ලෙස ඉගැන්වීමේ නිරත ප්‍රමුඛ පෙළේ බ්‍රිතාන්‍ය ආයතනයක් වන සිටි ඇන්ඩ් ගිල්ඩ්ස් ආයතනය විසින් මෙම සම්මානය පසුගියදා ලිඩකවේරි අධ්‍යාපන ආයතනයට ප්‍රදානය කරන ලදී.සම්මානලාභී ආයතන අතුරින් ලිඩකවේරි අධ්‍යාපන ආයතනය එකම ලාබ නොලබන ආයතනය ද, දකුණු පළාතේ එකම සම්මානලාභී ආයතනය ද වේ. මූල්‍යමය දුෂ්කරතා ඇති දරුවන්ට පරිගණක සහ ඉංග්‍රීසි අධ්‍යාපනය ලබාදීමේ අරමුණින් 2004 සුනාමි ව්‍යසනයෙන් පසු කොස්ගොඩ ඇරඹූ මෙම ආයතනය වර්තමානයේ ඉඳුරුවේ පිහිටා තිබේ. නෙදර්ලන්තයෙන් ලැබෙන අරමුදල් හේතුවෙන් පාඨමාලා ගාස්තු අඩු මට්ටමෙන් පවත්වාගෙන යාමටත්, ගාස්තු ගෙවීමට අපහසු දරුවන්ට 95% දක්වා ශිෂ්‍යත්ව ලබා දීමටත් හැකියාව ලැබී තිබේ. එමනිසා මූල්‍යමය දුෂ්කරතා ඇති පවුල්වල දරුවන්හට ඉහළ ගුණත්වයෙන් යුතු පාඨමාලා හැදෑරීමටත්, ජාත්‍යන්තරව පිළිගත් සහතිකයක් ලබා ගැනීමටත් මෙම ආයතනය මඟින් අවස්ථාව හිමිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402094</link>
    <topic>ෆැමිලි සවාරි 07 මෙවර 1,200 දෙනෙකුට ප්‍රතිලාභ</topic>
    <author/>
    <content>ෆැමිලි සවාරි 07 මෙවර 1,200 දෙනෙකුට ප්‍රතිලාභසෙලින්කෝ ලයිෆ් කළමනාකාර අධ්‍යක්ෂ සහ ප්‍රධාන විධායක නිලධාරී, ආර්. රෙන්ගනාදන් මහතා ෆැමිලි සවාරි 07 අවසාන මහා තරගයේ ජයග්‍රාහකයින් තෝරා ගනිමින්.සෙලින්කෝ ලයිෆ් සමාගමේ ප්‍රධානතම ප්‍රවර්ධන වැඩසටහන වන ‘ෆැමිලි සවාරි’ වැඩසටහනේ 07 වන අදියරේ අවසාන මහා දිනුම් ඇදීමෙන් සෙලින්කෝ ලයිෆ් රක්ෂණ ඔප්පු හිමියන් 300 දෙනෙකු හා ඔවුන්ගේ පවුල්වල සාමාජිකයින්ට 2014 වසර වෙනුවෙන් ජයග්‍රාහී ඇරඹුමක් ලැබිණි.මේ අනුව, සෙලින්කෝ ලයිෆ් සමාගම විසින් සියලුම වියදම් දරමින් ජපානය වෙත ලබා දෙන සුපිරිතම සංචාරය දිනා ගැනීම සඳහා කළුතර, හැටන්, කොළඹ, ගණේමුල්ල සහ ත්‍රිකුණාමලය යන ප්‍රදේශවලට අයත් සෙලින්කෝ ලයිෆ් රක්ෂණ ඔප්පු හිමි පවුල් 05 කට අයත් සාමාජිකයෝ වාසනාව උදාකර ගත්හ.මීට අමතරව, අවසාන මහා දිනුම් ඇදීමේදී සමාගම විසින් සියලුම වියදම් දරමින් චීනය සඳහා සංචාරය කිරීම සඳහා සෙලින්කෝ ලයිෆ් රක්ෂණ ඔප්පු හිමි පවුල් 10 ක සාමාජිකයින්, සිංගප්පූරුවේ සංචාරය කිරීමට පවුල් 35 ක සාමාජිකයින් තෝරාගත් අතර අවිස්සාවේල්ලේ පිහිටි ‘ලෙෂර් වර්ඩ්’ හි දිනක් විනෝද වීමේ අවස්ථාව සඳහා රක්ෂණ ඔප්පු හිමියන් 250 දෙනෙකුගේ පවුල්වල සාමාජිකයින් තෝරා ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402095</link>
    <topic>විශේෂ අවශ්‍යතා ඇති දරුවන්ගේ චිත්‍ර ප්‍රදර්ශනයට හේමාස් සහාය</topic>
    <author/>
    <content>විශේෂ අවශ්‍යතා ඇති දරුවන්ගේ චිත්‍ර ප්‍රදර්ශනයට හේමාස් සහායහේමාස් අවුට්රිච් පදනමේ සන්නාම තානාපති රොෂාන් මහානාම හා පදනමේ සභාපති අබ්බාස් එසුෆුලි විසින් නිල වෙබ් අඩවිය දියත් කළ මොහොත. එහි විධායක අධ්‍යක්ෂිකා ශිරෝමි මාස්කෝරාල හා වෙබ් අඩවියේ නිර්මාණකරු ධර්මකාන්ත වීරතුංග මහත්ම මහත්මිහු ද මෙහි වෙති.හේමාස් සමාගම හම්බන්තොට ආලෝකපුර ‘අපේ පැටවුන්ට පියවරක්’ විශේෂ පාසලේ විශේෂ අවශ්‍යතා සහිත දරුවන් 46 දෙනෙකු විසින් නිර්මාණය කරන ලද චිත්‍ර සහ අත්කම් ප්‍රදර්ශනයක් පසුගියදා පවත්වන ලදී.හේමාස් අවුට්රිච් පදනම විසින් සංවිධානය කරන ලද මෙම චිත්‍ර ප්‍රදර්ශනය කොළඹ 02 බේබෲක් පෙදෙසෙහි පිහිටි හේමාස් හවුස් හිදී පැවැත්වුණු අතර, එහිදී ප්‍රධාන ආරාධිත අමුත්තා ලෙසින් හේමාස් අවුට්රිච් පදනමේ සන්නාම තානාපති, රොෂාන් මහානාම හා ඔහුගේ බිරිය ජීවා සහභාගි වූහ.මෙහිදී පැමිණ සිටි දරුවන් හට එදින ඔවුන්ගේ ජීවිතයෙහි අමතක නොවන දිනයක් විය. එහි පැමිණ සිටි සියලු දෙනාම පාහේ ඔවුන්ගේ නිර්මාණ අගය කරමින් ඔවුන් හට ප්‍රශංසා කරන්නට වූහ. එසේම මෙහිදී ඔවුන්ගේ චිත්‍ර අලෙවි කිරීමෙන් රුපියල් ලක්ෂයකට අධික මුදලක් සිය පෙර පාසලේ නඩත්තු කටයුතු සඳහා සම්පාදනය කර ගැනීමට ද ඔවුහු මෙහිදී සමත් වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402096</link>
    <topic>ප්‍රියන්ත අබේකෝන් සෙන්ට්‍රල් ඉන්ඩස්ට්‍රීස් සාමාන්‍යාධිකාරි</topic>
    <author/>
    <content>ප්‍රියන්ත අබේකෝන් සෙන්ට්‍රල් ඉන්ඩස්ට්‍රීස් සාමාන්‍යාධිකාරිදශක දෙකකට අධික කාලයක් ශ්‍රී ලංකාවේ ප්‍රමුඛතම සමාගම් හි අලෙවි ප්‍රධානියෙකු සේ කටයුතු කළ අලෙවිකරණයේ ප්‍රවීණයෙකු වන ප්‍රියන්ත අබේකෝන් මහතා සෙන්ට්‍රල් ඉන්ඩස්ට්‍රීස් සමාගමේ සාමාන්‍යාධිකාරි තනතුරට පත්විය.වසර 17ක් මහරාජා සමාගමේ අලෙවි ප්‍රධානී ලෙසින් එස්-ලෝන් වෙළෙඳ නාමයට ඉහළම අලෙවියක් හා ස්ථාවරත්වයක් හිමි කරදීමට සමත් වූ අබේකෝන් මහතා එයින් පසු ඇසෝසියේට් මෝටර්වේස් සමාගමේ සාමාන්‍යාධිකාරි තනතුරට පත්විය.කැලණි සරසවියේ වාණිජවේදී උපාධිය හා ශ්‍රී ලංකා කළමනාකාරිත්ව ආයතනයේ හි අලෙවිකරණ පශ්චාත් උපාධියක් හිමි අබේකෝන් මහතා SLIM සාමාජිකත්වය දරන්නෙකි. එමෙන්ම ඔහු එක්සත් රාජධානියේ නිව් බකින්ග්හැම්ෂයර් සරසවියෙන් ව්‍යාපාරික පරිපාලන උපාධියට හිමිකම් කියන්නෙකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402097</link>
    <topic>රූපලාවණ්‍ය ශිල්පීන්ට දක්ෂතා පෙන්වීමට තරග</topic>
    <author/>
    <content>රූපලාවණ්‍ය ශිල්පීන්ට දක්ෂතා පෙන්වීමට තරගවසරේ දැවැන්ත රූපලාවණ්‍ය දැක්ම වන The Hair and Beauty International 2014, මේ මස 15 වැනිදා සිට 17 වැනිදා තෙක් කොළඹ ගලදාරි හෝටලයේ දී අති උත්කර්ෂවත්ව පැවැත්වීමට සියල්ල සූදානම්ය. කොණ්ඩා සැකසුම් සහ රූපලාවණ්‍ය පර්ෂදය සහ මුදල් සහ ක්‍රමසම්පාදන අමාත්‍යාංශයේ ආර්ථික සංවර්ධන ජාතික කවුන්සිලය විසින් සංවිධානය කරන ලද කොණ්ඩා සැකසුම් සහ රූපලාවණ්‍ය උලෙළක් හා තරග අවස්ථාවන් රැසක් 17 වන ජාතික සම්මාන උලෙළට සමගාමීව පැවැත්වීමට නියමිතය.ක්ෂේත්‍රයේ වෘත්තීයමය රූපලාවණ්‍ය ශිල්පීන්ට සහ වෘත්තීයමය රූපලාවණ්‍ය ශිල්පීන් වීමට බලාපොරොත්තු වන සිසුන් සඳහා එක‍සේ වැදගත් වන The Hair and Beauty International 2014 ඔවුන්ගේ දක්ෂතා එළිදැක්වීමට සහ ක්ෂේත්‍රයේ නවතම ප්‍රවණතා අධ්‍යයනයට කදිම අවස්ථාවක් වනු ඇත. දේශීය කොණ්ඩා සැකසුම් සහ රූපලාවණ්‍ය ක්ෂේත්‍රය ජාත්‍යන්තර මට්ටමට වර්ධනය කිරීමේ අරමුණින් යුතුව පවත්වනු ලබන මෙම රූපලාවණ්‍ය උලෙළ, විශාල තරග අවස්ථාවන්, දිනපතා විලාසිතා දැක්මන්, විවිධ ඉදිරිපත් කිරීම්, වෙළෙඳ කුටි සහ බොහෝ ප්‍රවර්ධනාත්මක අංගයන්ගෙන් විචිත්‍රවත් වනු ඇත. උත්කර්ශවත් සම්මාන ප්‍රදානයකින් සහ කොණ්ඩා සැකසුම් සහ රූපලාවණ්‍ය තරග මාලාවන්ගෙන් ජය ලැබූවන් සඳහා පවතින ත්‍යාග ප්‍රදානෝත්සවයත් සමඟ මෙම උලෙළේ සමාප්තිය සනිටුහන් වනු ඇත.මෙවන් උලෙළක් පැවැත්වීම පිළිබඳ අදහස් පළකරමින් නයනා කරුණාරත්න පවසා සිටියේ, “මෙහි මූලික අරමුණ වන්නේ සමස්ත ජාතියටම සහභාගී වීමේ අවස්ථාව ලබාදීම සහ සහභාගීවන්නන් හට ජාත්‍යන්තර මට්ටමේ දැනුවත්භාවයක් ලබාදීමයි. එය විශේෂයෙන් ක්ෂේත්‍රය දේශීයව වර්ධනය වීමට ඉවහල් වෙනවා.සැබෑ දක්ෂයින්ට සහ කැපවන්නන්ට මෙහි තරගවල ජයග්‍රහණය හිමිවන අතර ඒ හරහා ලෝක ශූරයින් බිහි කිරීම අපේ අපේක්ෂාවයි.මෙය අනාගතය සඳහා ආයෝජනයක් ද වෙනවා. වසර 18කට පසුවයි ප්‍රථම වරට 2016 වසරේ දී ආසියාතික කලාපයේ දී Hair World උලෙළ පැවැත්වෙන්නේ. මම විශ්වාස කරනවා The Hair and Beauty International 2014 හරහා අනාගත තරගවලට පුහුණු කළ හැකි සැබෑ දක්ෂයින් සොයා ගැන්මට අපට හැකි වනු ඇති බව” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402098</link>
    <topic>කොමර්ෂල් බැංකුවෙන් මනිග්‍රෑම් ගනුදෙනුකරුවන්ට ත්‍යාග</topic>
    <author/>
    <content>කොමර්ෂල් බැංකුවෙන් මනිග්‍රෑම් ගනුදෙනුකරුවන්ට ත්‍යාගජයග්‍රාහකයකු කොමර්ෂල් බැංකුවේ ඊ බෑන්කින් හි ප්‍රධාන කළමනාකාර ප්‍රදීප් බන්දුවංශ මහතාගෙන් ත්‍යාගයක් හිමි කරගන්නා මොහොතයි මේ. ඉකුත් සැප්තැම්බර් හා දෙසැම්බර් මාස අතර කාලසීමාව තුළ මනිග්‍රෑම් හරහා ප්‍රේරණ මුදල් ලබාගත් අය අතර කොමර්ෂල් බැංකුව සිදු කළ ප්‍රවර්ධන වැඩසටහනකින් තෝරාගත් වාසනාවන්තයින් 40 දෙනෙකුට වටිනා ත්‍යාග පිරිනැමිණ.එසේ පිරිනමනු ලැබූ වටිනා ත්‍යාග අතර අඟල් 32 LED රූපවාහිනී, හෝම් තියටර් සිස්ටම්, මයික්‍රොවේවි උදුන්, වතුර ෆිල්ටර, මික්ස ග්‍රයින්ඩර් හා ටෝස්ටර්ස් විය.මනිග්‍රෑම් ප්‍රවර්ධන වැඩසටහන ක්‍රියාත්මක වූ මාස හතර තුළ මාසිකව සිදු කළ දිනුම් ඇදීම්වලින් ඉහත ජයග්‍රාහකයන් තෝරා ගනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj1402099</link>
    <topic>ග්ලෝබල් ස්ටාර්ටප් වැඩසටහනට බ්‍රැන්ඩික්ස් මූල්‍ය දායකත්වය</topic>
    <author/>
    <content>ග්ලෝබල් ස්ටාර්ටප් වැඩසටහනට බ්‍රැන්ඩික්ස් මූල්‍ය දායකත්වයබ්‍රැන්ඩික්ස් මූල්‍ය දායකත්වයෙන් ක්‍රියාත්මක MIT ග්ලෝබල් ස්ටාර්ටප් ලැබ්ස්’ ශ්‍රී ලංකා වැඩසටහනේ සමාරම්භක අවස්ථාවේදී බ්‍රැන්ඩික්ස් සමූහයේ අධ්‍යක්ෂ, උදේන වික්‍රමසූරිය මහතා රැස්ව සිටි පිරිස අමතමින්.සරසවි සිසුන් හා මෑත කාලීන උපාධිධාරීන් වෙනුවෙන් බ්‍රැන්ඩික්ස් සමූහයේ අරමුදල් දායකත්වයෙන් ක්‍රියාත්මක කරන MIT ග්ලෝබල් ස්ටාර්ටප් ලැබ්ස් ව්‍යවසායකත්ව වැඩසටහන මඟින් මෙරට තරුණයින් 73 දෙනෙකුට අරමුදල් සපයමින් අනාගත ව්‍යවසායකයින් රටට දායාද කිරීමේ සත්කාරය අරඹයි.මොවුන් තෝරා ගනු ලැබුවේ මෙම වැඩසටහන සඳහා සහභාගිවන මෙරට විශ්ව විද්‍යාල 05 ක් සහ අනිකුත් උසස් අධ්‍යාපන ආයතනවල සිසුන් 350 දෙනෙකුට වැඩි සංඛ්‍යාවක් අතරිනි. මෙම උපාධි අපේක්ෂකයින් සහ මෑත කාලීන උපාධිධාරීන්ට මෙම වැඩසටහන යටතේ මැසචුසෙට්ස් තාක්ෂණික ආයතනයේ උපදේශකයින් වන අක්ෂිටා ඩියොරා පුරම් සහ අම්බර් හවුස්ටෝව් විසින් ඉතාමත් වේගවත් මාස 07 ක පුහුණුවක් ලබා දෙයි. මීට අමතරව, ශ්‍රී ලංකා මෘදුකාංග සහ සේවා සමාගම් සංගමය සහ බ්‍රැන්ඩික්ස් සමූහය ඔවුන්ට උපදේශන ලබා දෙයි.තරුණ ශ්‍රී ලාංකේය නවෝත්පාදකයින් 73 දෙනෙකුගෙන් සමන්විත පළමු කණ්ඩායම 2014 අගෝස්තු මාසයේදී නව ව්‍යාපාරික කටයුතු ඇරැඹීමට බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj14020910</link>
    <topic>ශ්‍රී ලංකාවේ ඇසුරුම්කරණ විශිෂ්ටත්වය  විදහාපාන ‘ලංකාපැක් 2014’</topic>
    <author/>
    <content>ශ්‍රී ලංකාවේ ඇසුරුම්කරණ විශිෂ්ටත්වය  විදහාපාන ‘ලංකාපැක් 2014’ශ්‍රී ලංකාවේ ඇසුරුම්කරණ කර්මාන්තය නියෝජනය කරන ප්‍රධානතම ආයතනය වන ශ්‍රී ලංකා ඇසුරුම්කරණ ආයතනය එම්පී ඉවෙන්ට්ස් ලංකා සමඟ එක්ව පවත්වන ‘ලංකාපැක් 2014’ ඇසුරුම්කරණ ප්‍රදර්ශනය ජූලි 18 - 20 දක්වා කොළඹ සිරිමාවෝ බණ්ඩාරනායක ප්‍රදර්ශන මධ්‍යස්ථානයේ දී පැවැත්වීමට නියමිතය. ශ්‍රී ලංකා ඇසුරුම්කරණ ආයතනය හා එහි තාක්ෂණික හස්තය වන ඇසුරුම්කරණ සංවර්ධන මධ්‍යස්ථානය හා එක්ව සංවිධානය කරන ‘ලංකාපැක් 2014’ ප්‍රදර්ශනය මඟින් ශ්‍රී ලංකාවේ ඇසුරුම්කරණ කර්මාන්තයට අත්පත් කර ගත හැකි අතිවිශාල ව්‍යාපාරික අවස්ථාවන් හා වර්ධනය වෙමින් පවතින අන්තර්ජාතික සේවාදායක පිරිසක් වෙත ඉදිරිපත් කළ හැකි නවතම ජාත්‍යන්තර ඇසුරුම්කරණ නිෂ්පාදිත පිළිබඳව ද ඉස්මතු කෙරේ. වාණිජ හා කර්මාන්ත අමාත්‍යාංශයේ සමඟ ලෝක ඇසුරුම්කරණ සංවිධානය හා ආසියානු ඇසුරුම්කරණ සම්මේලනයේ යන ලොව දැවැන්ත ආයතන ද්විත්වයෙහි සහයෝගයෙන් ‘ලංකාපැක් 2014’ සංවිධානය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj14020911</link>
    <topic>යුනිලිවර් පුහුණු වැඩමුළු</topic>
    <author>ඡායාරූපය - විමල් කරුණාතිලක</author>
    <content>යුනිලිවර් පුහුණු වැඩමුළුප්‍රවීණ රූපලාවණ්‍ය ශිල්පිනී නයනා කරුණාරත්න මහත්මියගේ මෙහෙයවීමෙන් ෆෙයාර් ඇන්ඩ් ලව්ලි නිෂ්පාදනය කරන යුනිලිවර් සමාගමේ අනුග්‍රහයෙන් රූපලාවණ්‍යාගාර 500ක රූපලවණ්‍ය ශිල්පීන්ට පුහුණුව ලබාදීමේ වැඩ පිළිවෙළ පිළිබඳ මාධ්‍ය හමුවක් පසුගියදා කොළඹ දී පැවැත්විණි. යුනිලිවර් අලෙවි කළමනාකාරිනී ෂර්මිලා බණ්ඩාර මහත්මිය හා ජ්‍යෙෂ්ඨ වෙළෙඳනාම කළමනාකාරිනී ඉමේෂිකා කාරියවසම් මෙනෙවිය මෙහි සිටිති.ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj14020912</link>
    <topic>‘සැම්සුන්ග් එක්ස්පීරියන්ස්’ ජාලය පැපිරස් පේපර්ස් සමාගමට</topic>
    <author/>
    <content>‘සැම්සුන්ග් එක්ස්පීරියන්ස්’ ජාලය පැපිරස් පේපර්ස් සමාගමටජෝන් කීල්ස් සමූහයේ උප සභාපති සහ ජෝන් කීල්ස් ඔෆිස් ඔටෝමේෂන් සමාගමේ ප්‍රධාන විධායක නිලධාරි, ජනෝද තෝරදෙණිය මහතා පැපිරස් පේපර්ස් සමාගමේ සභාපති සහ ප්‍රධාන විධායක නිලධාරි, අෂාන් අබේසුන්දර මහතා සමඟ ගිවිසුම හුවමාරු කරගනී. සැම්සුන්ග් ඉලෙක්ට්‍රොනික්ස් සමාගමේ තොරතුරු තාක්ෂණය සහ ජංගම දුරකථන පිළිබඳ මෙරට ප්‍රධානී, මංජුල දහනායක ජෝන් කීල්ස් සමූහයේ තොරතුරු තාක්ෂණික අංශයේ ප්‍රධානී සහ විධායක උප සභාපති, සුජීව දේවරාජා සහ පැපිරස් පේපර්ස් ප්‍රධාන මෙහෙයුම් නිලධාරි, ජූඩ් සිල්වා මහත්වරු ද මෙහි වෙති.සැම්සුන්ග් ජංගම දුරකථන මෙරට බෙදා හැරීමේ වරලත් නියෝජිතයා වන ජෝන් කීල්ස් ඔෆිස් ඔටෝමේෂන් සමාගම විසින් දිවයින පුරා ‘සැම්සුන්ග් එක්ස්පීරියන්ස්’ මධ්‍යස්ථාන ජාලයක් පිහිටුවීමේ සහ ඒවා ක්‍රියාත්මක කිරීමේ බලය පැපිරස් පේපර්ස් ලිමිටඩ් සමාගමට පිරිනමා ඇත.සැම්සුන්ග් එක්ස්පීරියන්ස් මධ්‍යස්ථාන යනු සැම්සුන්ග් ජංගම දුරකථන අලෙවි කිරීමටත් අලෙවියෙන් ‍පසුව සේවා ලබාදීමටත් විශේෂයෙන්ම පාරිභෝගිකයින්ගේ අවශ්‍යතා වෙනුවෙන්ම සකස් කළ සිල්ලර අලෙවි සල් වේ. ඒවා මඟින් සැම්සුන්ග් ගෙනෙන නවතම තාක්ෂණික හඳුන්වාදීම් හුවමාරු කර ගැනීමටත්, එම අත්දැකීම් විඳ ගැනීමටත්, ඉගෙන ගැනීමටත් අවස්ථාව ලබා දෙයි.“මෙය අපට නව අංශයක ව්‍යාපාරික කටයුත්තක් වුවත් අප අලෙවි කරන ගෝලීය කඩදාසි සන්නාම මෙරට වෙළෙඳ පොළ තුළ ප්‍රමුඛයන් බවට පත් කරලීම සඳහා දශකයක කාලයක් මුළුල්ලේ අප සතු වූ මහත් උද්‍යෝගය, විශේෂඥතාව මෙන්ම පළපුරුද්ද ශ්‍රී ලංකාව තුළ සැම්සුන්ග් ව්‍යාපාරික කටයුතු තවත් ශක්තිමත් කිරීම පිණිස යෙදවීමට අපි බලාපොරොත්තු වෙනවා.” යැයි පැපිරස් පේපර්ස් සභාපති / ප්‍රධාන විධායක අෂාන් අබේසුන්දර කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aj14020913</link>
    <topic>කැලණි කේබල්ස් සමාගමට රන් සම්මානයක්</topic>
    <author/>
    <content>කැලණි කේබල්ස් සමාගමට රන් සම්මානයක්ශ්‍රී ලංකාවේ අංක 1 ආරක්ෂිත විදුලි රැහැන් වෙළෙඳනාමය වන කැලණි කේබල්ස් සමාගම ශ්‍රී ලංකා පුහුණු හා සංවර්ධන ආයතනය විසින් පළමුවරට පැවැත්වූ මහජන සංවර්ධන සම්මාන උළෙලේදී රන් සම්මානයෙන් පිඳුම් ලැබීය.කැලණි කේබල්ස් සමාගමේ මානව සම්පත් කළමනාකරු ගිහාන් විදානගම මහතා පැවසුවේ, “කැලණි කේබල්ස් සමාගම හිමිකරගත් අතිවිශාල සාර්ථකත්වයේ ප්‍රබලතම පාර්ශ්වකරුවන් වන සේවකයන් වන හෙයින් අප සමාගම ඔවුන්ගේ වෘත්තීය හා පෞද්ගලික සංවර්ධනය වෙනුවෙන් දැවැන්ත වැඩ සටහනක් ක්‍රියාත්මක කරනවා. එහෙයින් රන් සම්මානයෙන් පිදුම් ලැබීමෙන් අප සේවකයන් වෙනුවෙන් සිදුකරන මෙහෙවර ඇඟයීමක්, දිරිමත් කිරීමක් සේම කැලණි කේබල්ස් රැකියාවෙහි යෙදෙන්නට වඩාත් සුදුසු සමාගමක් බව සනාථ කෙරුණා” යන්න ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>09</day>
    </date>
    <link>http://www.silumina.lk/2014/02/09/_art.asp?fn=aw140209</link>
    <topic>ඔයා තවම තරුණයි සුගත් ඔයාගේ විවාහයට මං සුබ පතනවා</topic>
    <author>මතුගම</author>
    <content>“මම යන්නේ නෑ. මම යන්නේ නෑ. මට යන්න නම් කියන්න එපා. මම අක්කව දාලා යන්නේ නෑ. මට මගේ අක්කා ළඟට වෙලා ඉන්න ඕනෑ” යි කේතකීට ආවිෂ්ට වූ නදීගේ භූතාත්මය කීවා ය.“මේ කේතකීගේ ශරීරයට රිංගා ගෙන ඉන්නේ කව්ද?” යි ආධ්‍යාත්මීය උපදේශකවරයා ප්‍රශ්න කළේ ය.“මම නදී. මේ කේතකී මගේ අක්කා. මම අක්කට ආදරෙයි. ඒකයි අක්කා ළඟට වෙලා ඉන්නේ.”“නදී මොනවා වෙලා ද මැරුණේ?”“මෝටර් සයිකලයක හැපිලා”“කොහොමද මැරුණේ?”“මෝටර් සයිකලයේ හැපිලා වීසි වුණා.‍ ඔළුව පොළොවේ හැපුණා. ඒකෙන් මැරුණා.”“එතැනම මැරුණ ද?”“නැහැ. දවස් තුනක් ඉස්පිරිතාලෙ හිටියා සිහිය නැතුව. හතර වෙනි දවසේ මැරුණා.”“කවදද මැරුණේ?”“අවුරුදු දෙකකට කලින්. දවස මතක නෑ.”“කවදද අක්කගෙ ළඟට ආවේ.”“මීට මාස හයකට කලින්.”“කොහේදිද?”“මුන්නේශ්වරමෙදී. අක්කා මුන්නේශ්වරම් දේවාලයට ගියා. එතනදී අක්කාගෙ ඇඟට ආවා.”“ඇයි අක්කගෙ ඇඟට ආවේ?”“මට විශේෂ දෙයක් කියා ගන්න තියෙනවා. අන්න ඒක කියා ගන්නයි අක්කා ළඟට ආවේ” යි භූතාත්මය කීවා ය.කේතකී ගල්කිස්ස ප්‍රදේශයේ පදිංචි තිස් හැවි‍රිදි විවාහක කාන්තාවකි. එක් දරු මවකි. ඇය පුද්ගලික ආයතනයක රැකියාවක නිරතව සිටී‍. දැඩි ඇඟපත වේදනාව, නින්දෙන් ගැස්සී ඇහැරීම, ආහාර අරුචිය, ආහාර නොගැනීම නිසා ශරීරය කෙට්ටුවීම යන ආබාධයන්ගෙන් පෙළුණා ය. ‘සිළුමිණ’ පාඨකයෙකු වන ඇගේ සැමියා මේ ‘පියවි ඇසින් ඔබ්බට’ විශේෂාංගයේ සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය වෙත ඇය කැඳවා ගෙන ගියා ය. ගවේෂකවරයා ඉදිරියට යන විටම කේතකී ආවිෂ්ට වී කතා කරන්නට වූවා ය.“අනේ මට යන්න නම් කියන්න එපා” යැයි අඬන්නට වූවා ය. එක දිගට අඬන්නට වූ බැවින් භූතාත්මය කේතකීගේ ශරීරයෙන් ඉවත් කොට විස්තර විමසුවේ ය.නදී කේතකීගේ නැගණිය බවත්, ඇය මීට අවුරුදු දෙකකට පමණ පෙර යතුරු පැදියක හැපී මිය ගිය බවත්, නදී විවාහ වී සිටියත් දරුවන් ලැබෙන්නට පෙර තරුණ වියේ ම මිය ගිය බවත් කේතකී කීවා ය. මීට මාස හයකට පෙර මුන්නේශ්වරම් ගිය වේලාවේ නදී කේතකීගේ ඇඟට ආවේශ වූ බවත්, දැන් පන්සලකට, කෝවිලකට, දේවාලයකට ගිය විටත් නදීගේ ප්‍රාණකාරයා කේතකීගේ ශරීරයට ආවිෂ්ටව කතා කරන බවත් කේතකීගේ සැමියා විස්තර කළා ය.මේ භූතාවේශය නිසා කායිකව ද මානසිකව ද පීඩාවට පත්ව සිටින කේතකීගේ සිතත්, හදිසි මරණය නිසා කම්පාවට පත්ව සිටින නදීගේ ප්‍රාණකාරයාගේ සිතත් ඒකාග්‍රවීම සඳහා දින විසි එකක් ගමේ පන්සලේ දී ආජීව අට්ඨමක ශීලය සමාදන් වී බෝධි පූජා විසි එකක් පවත්වා දෙවියන්ට හා මළ ගිය ඥාතීන්ට පින් අනුමෝදන් කොට නැවත එන්නැයි ගවේෂකවරයා කේතකීටත් ඇගේ සැමියාටත් උපදෙස් දුන්නෝ ය. එසේ නැවත පැමිණෙන විට නදීගේ සැමියා ද කැඳවාගෙන එන්නැයි ද කීවේ ය.නියමිත පරිදි බෝධි පූජා අවසන් කොට ඔවුහු නැවත පැමිණියහ. එදින නදීගේ සැමියා ද පැමිණ සිටියේ ය. තවමත් තරුණ වියේ සිටින නදීගේ සැමියා මේ වනවිට නැවත විවාහ වී සිටියේ ය. එදින කේතකී ආවිෂ්ට වූවා ය. නදීගේ ප්‍රාණකාරයා සැමියා දැක අඬන්නට වූවා ය. ඔහුගේ දෙනෙතින් ද කඳුළු වැගිරෙන්නට විය.‍“සුගත්... අනේ බලන්න සුගත් අපි දෙන්නට එකතු වෙලා ජීවිතේ ගෙවන්න බැරුව ගිය හැටි. කමක් නෑ. ඔයා තවම තරුණයි. ඔයා නැවත විවාහ වුණ එක හොඳයි. මම ඔය දෙන්නාට ආශිර්වාද කරනවා. මම නැති වුණේ මගේ අවාසනාවට. අපි දෙන්නා නිවාස ණයක් අරගෙන හදාගෙන යන ගෙය ඔයා ම ගන්න. අය්යේ (කේතකීගේ සැමියා අමතා) ඒ ගේ සුගත්ට ම දෙන්න කියලා අපේ පවුලේ අයට කියන්න. සුගත් ඔයා විවේකයක් තියෙන වෙලාවට මගේ අක්කලාවත්, අම්මාවත් බලන්න එන්නැÓයි ද කීවා ය.“හොඳයි නදී බොහෝ ම සාධාරණයි. ඒත් ඔබ ඔය දැන් සිටින තත්ත්වයෙන් ඉහළට යන්න අධිෂ්ඨාන කරන්න ඕනෑ. හොඳ සිද්ධස්ථානයකට ගිහින් ඔ‍බේ සිත පිනට දහමට යොමු කරන්නැ'යි ගවේෂකවරයා කීවේය.“ඔව් මහත්මයා මම අනුරාධපුරයට යන්න ආසයි.”පූජා වට්ටියකට සම්බන්ධ කොට කේතකී හා පවුලේ අය සමඟ නදීගේ ප්‍රාණකාරයා අනුරාධපුර යට යැවීය. එයින් පසු නදී ගැන සිතන්නවත් කතා කරන්නවත් එපා යැයි කේතකීට උපදෙස් දුන්නේ ය.එහෙත් යළිත් සති තුනකට පසු නදීගේ භූතාත්මය තම ශරීරයට පැමිණ ඇතැයි කියා ගෙන කේතකී ආධ්‍යාත්මීය උපදේශකවරයා සොයා ගෙන සැමියා සමඟ ආවාය.යළිත් කේතකී දිෂ්ටි ගන්වා ගවේෂකවරයා ප්‍රශ්න කළේය.“ඇයි බොරු කිව්වේ, අනුරාධපුරේ යනවැ යි කියා ආපහු ආවේ”?“මට විශේෂ දෙයක් කියන්න තියෙනවා ඒකයි ආවේ”“මොකක්ද ඔය විශේෂ දෙය?”“මට ආයෙත් පිළිසිඳ ගන්න අවස්ථාව ලැබුණා. අපේ ම කෙනෙක් ළඟ.”“ඒ කාගෙ ළඟ ද?”“මේ කේතකී අක්කාගෙ නෑනාගේ කුසේ. ඒ නෑනයි මහත්තයයි ඩුබායි වල ඉඳලා ලංකාවට ඇවිත් දරු සම්පතක් ප්‍රාර්ථනා කරන්න අනුරාධපුරේ ජය ශ්‍රී මහා බෝධීන් වහන්සේ ළඟට ආවා. ඒ වෙලාවේ මම ඒ නෑනගෙ කුසට ඇතුල් වුණා.”“ඉතින්”“ඒත් මට සමහර වෙලාවට අක්ක (කේතකී) මතක් වෙලා කුසෙන් නික්මිලා අක්කා බලන්න යනවා.”“එහෙම යන්න පුළුවන් ද?”“පුළුවන්. මවගේ පෙකණියෙන් නිකුත් වන කාන්දම් නූලක (Silver Code) තරංගයක සම්බන්ධය ඇතුව එහෙම පිට වෙලා ගිහින් නැවත ආපහු එන්න පුළුවන්. අන්න ඒ වගේ වෙලාවක මම හිටපු මව් ගැබට වෙන කෙනෙක් ඇතුළු වෙලා. ඒත් මමත් තවම ඒ භූතා ළඟ ඉන්නවා.”දැන් කරන්න දෙයක් නෑ. ආයෙත් ඔබට එතැනට යන්න බෑ. එතැන වෙන කෙනෙක් ස්ථාවර වෙලා. ඔබ තවම හිතන්නේ “මම නදීමයි” කියලා. ඒකයි එහෙම වුණේ. ඒත් ඔබට නැවත මවු කුසක පිළිසිඳ මිනිස් භාවයේ උපත ලබන්න පින තියෙනවා. හැබැයි ඔබ දැන් නදී නොවෙයි. වෙන ම ගන්ධබ්බයෙක්. අන්න ඒක හිතන්න. ගෙදර ගැන අක්කා ගැන හිතන්න එපා.‍ එහෙම හිතන කම් ඔබට එවැනි උපතක් ලබන්න බෑ.‍ ඔබ ගන්ධබ්බයෙක් බව හිතන්න. නැවත මිනිස් භාවයේ උපදින්න පින තියෙන බව හිතන්න. කර්මානුරූපව ඔබට සුදුසු මවු කුසක් ලැබේවි. වහාම නැවතත් ජය ශ්‍රී මහා බෝධීන් වහන්සේ ළඟට යන්න. ඔබට එතැනදී සුදුසු මවක් මුණ ගැසේවි” යි අවවාද කොට නැවත අනුරාධපුරයට යැවී ය.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402161</link>
    <topic>යුද අපරාධ චෝදනා බල රහිත කරන සැලසුම්</topic>
    <author>ටී. චන්ද්‍රසේකර</author>
    <content>ටී. චන්ද්‍රසේකරඇමෙරිකා එක්සත් ජනපදය විසින් ශ්‍රී ලංකාවට එරෙහිව යුද අපරාධ පිළිබඳව අන්තර්ජාතික විමර්ශනයක් සිදුකළ යුතු බවට ගෙනෙන යෝජනාව බල රහිත කිරීමේ යෝජනාවක් ඉදිරිපත් කිරීම පිළිබඳව රුසියාව, චීනය ඇතුළු රටවල් කිහිපයක අවධානය යොමු වී ඇත.ඇමෙරිකාව වැනි බලගතු රටක් තවත් රටක අභ්‍යන්තර ගැටලු සම්බන්ධයෙන් මෙවැනි යෝජනා ඉදිරිපත් කිරීම බරපතළ වරදක් බව ද එම රටවල් පෙන්වා දෙයි.‍ඇමෙරිකාව ශ්‍රී ලංකාව සම්බන්ධයෙන් ගෙන ඒමට යන මෙවැනි යෝජනා මෙන් ම එම යෝජනා සම්මත කරගැනීම සඳහා තම රටින් ආධාර උපකාර ලබාගන්නා රටවල්වලට බලපෑම් කර බලහත්කාරයෙන් සහය ලබාගැනීමට ගන්නා ක්‍රියාමාර්ග ද කිසිසේත්ම අනුමත නොකරන බවද එම රටවල් ප්‍රකාශ කර සිටී.මේ අතර පසුගියදා විදේශ කටයුතු අමාත්‍ය මහාචාර්ය ජී.එල්. පීරිස් මහතා හමුවූ චීනයේ විදේශ කටයුතු අමාත්‍ය වාං යි මහතා ප්‍රකාශ කළේ ශ්‍රී ලංකාවේ අභ්‍යන්තර කටයුතුවලට ඇඟිලි ගැසීම චීනය කිසිවිටෙක අනුමත නොකරන බවයි.මෙවන් තත්ත්වයක් හමුවේ ඇමෙරිකාවේ ක්‍රියා කලාපය ලෝකයේ සෙසු රටවලට ද අනාගතයේදී බලපෑමක් වන හෙයින් එවැනි යෝජනා එක්සත් ජාතීන්ගේ මානව හිමිකම් කවුන්සිලය බැහැර කළ යුතු බවට සකස්කරන ලද යෝජනාවක් මාර්තු මාසයේ පැවැත්වෙන මානව හිමිකම් සැසිවාරයට ගෙන ඒම පිළිබඳව එම රටවල් සාකච්ඡා කරමින් සිටින බව විදේශීය අන්තර්ජාල පුවත් වාර්තා කරයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402162</link>
    <topic>දැයට කිරුළ 21 වැනිදා සිට</topic>
    <author/>
    <content>දැයට කිරුළ ප්‍රදර්ශනය ලබන 21 වැනිදා සිට 27 වැනිදා දක්වා කුලියාපිටිය දැයට කිරුළ ප්‍රදර්ශන භූමියේදී පැවැත්වේ.21 වැනිදා පස්වරු 5 ට මහින්ද රාජපක්ෂ ජනාධිපතිතුමා අතින් දැයට කිරුළ ප්‍රදර්ශනය උත්සවාකාරයෙන් විවෘත කිරීමට නියමිතයි.වයඹ විශ්ව විද්‍යාලය, කුලියාපිටිය කාර්මික විද්‍යාලය සහ කුලියාපිටිය මධ්‍ය මහා විද්‍යාලය යන අධ්‍යාපන ආයතන ත්‍රිත්වය කේන්ද්‍ර කරගෙන මේ ප්‍රදර්ශනය සූදානම් කර තිබේ.රුපියල් මිලියන 600 ක් වැය කරමින් වයඹ විශ්ව විද්‍යාලයට ශ්‍රවණාගාරයක් ශිෂ්‍ය මධ්‍යස්ථානයක්, ක්‍රීඩාංගණයක් ද නැනෝ තාක්ෂණ විද්‍යාගාරයක් ස්ථිර ගොඩනැගිලි වශයෙන් අලුතෙන් ලැබෙන අතර මුළු වයඹ විශ්ව විද්‍යාලයේ සියලුම ගොඩනැඟිලි නවීකරණය කොට අලුත්වැඩියා කර ඇත.කුලියාපිටිය කාර්මික විද්‍යාලය සඳහා ද පරිපාලන සංකීර්ණයක් රුපියල් මිලියන 60 වියදමින් ඉදිකර තිබෙන අතර කුලියාපිටිය මධ්‍ය මහ විද්‍යාලයට ශ්‍රවණාගාරයක් දෙමහල් පුස්තකාලයක් හා පාසලේ සියලු අඩුපාඩු සම්පූර්ණ කරදීම ද සිදුකර ඇත.වසර 2007 දී මහින්ද රාජපක්ෂ ජනාධිපතිතුමාගේ සංකල්පයක් මත දැයට කිරුළ ප්‍රථම ප්‍රදර්ශනය පවත්වන ලද අතර එම අවස්ථාවේදී ත්‍රස්තවාදී තර්ජන තිබියදී ලක්ෂ 10 ක මහජනතාවක් ප්‍රථම ප්‍රදර්ශනය නරඹමින් මෙම ප්‍රදර්ශනයට ලබාදුන් දිරිය අනුව අඛණ්ඩව රජය වසරක් පාසා මෙම ප්‍රදර්ශනය පවත්වන දිස්ත්‍රික්ක සංවර්ධනයට ලක්කරමින් මහජනතාවට සිදු කරන්නේ සුවිශාල සේවාවක් මිස මුදල් නාස්තියක් නොවේ යැයි දැයට කිරුළ ප්‍රදර්ශනයේ කටයුතු භාරව ක්‍රියා කරන විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402163</link>
    <topic>දිනකට අලුත් රියැදුරන් 850 ක් පාරට</topic>
    <author>තාරක වික්‍රමසේකර</author>
    <content>තාරක වික්‍රමසේකරදිනකට අටසිය පනහකට ආසන්න පිරිසක් නව රියැදුරන් ලෙස රථවාහන පදවමින් මහමඟට පිවිසෙන බව ප්‍රවාහන නියෝජ්‍ය අමාත්‍ය රෝහණ දිසානායක මහතා සිළුමිණට කීය.2013 වසරේදී නව රියැදුරන් 308174 දෙනකු බලපත්‍ර ලබාගෙන ඇති බවත් එය දිනකට 850 ක් පමණ වන බව ද ඇමැතිවරයා කීය.2012 වසරේ එය 347959 ක් වූ බවත් මේ වසරේ මේ සංඛ්‍යාව තවදුරටත් වර්ධනය වනු ඇතැයි ඇමැතිවරයා කීය. නව රියැදුරු බලපත්‍ර 308174 ක් නිකුත් කළ ද  පසුගිය වසරේ නිකුත් කළ සමස්ත රියැදුරු බලපත්‍ර සංඛ්‍යාව 516912 ක් බව ද ඇමැතිවරයා කීය.තත්ත්වය එසේ වුවද මේ නව රියදුරන්ට රියදුරු පුහුණු පාසල් මඟින් ආරක්ෂිතව රිය පැදවීමේ නිසි පුහුණුවක් ලැබෙන්නේ ද යන්න සංවාදයට භාජනය විය යුතු කරුණක් බවත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402164</link>
    <topic>බුදු දහමට නිගාදෙන අවන්හල් ලුම්බිණියේ</topic>
    <author>ටෙක්ලා කාරියවසම්</author>
    <content>ටෙක්ලා කාරියවසම්බුදුරජාණන් වහන්සේ උපත ලැබූ ලෝක උරුමයක් වූ ලුම්බිණියේ දී බුද්ධ යන නාමය හා බුද්ධ රූපය නිග්‍රහයට භාජනය වන බව නේපාලයේ ලුම්බිණිය පුරාවිද්‍යා ගවේෂණයට සහභාගි වන ශ්‍රී ලාංකික පුරාවිද්‍යා මහාචාර්ය ප්‍රිශාන්ත ගුණවර්ධන පවසයි.බුද්ධ බාර්, ‘බුද්ධ’ හෙයාකටින් ‘සිද්ධාර්ථ රෙස්ටුරන්ට්’ වැනි නම් වලින් වාණිජ ආයතන එහි පවත්වාගෙන යන බව ද බුදුදහමට....මහාචාර්යවරයා කීය.ලුම්බිණියේ ඇති සමාජ සංස්කෘතික, ආගමික වටිනාකම අගයමින් ශ්‍රී ලංකා රජය මේ සඳහා රාජ්‍යතාන්ත්‍රිකව මැදිහත්ව බුද්ධ රූප වාණිජ රැල්ලෙන් මුදාගත යුතු බව මහාචාර්යවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402165</link>
    <topic>සරසවි කලඹන කුමන්ත්‍රණයක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නවිශ්ව විද්‍යාල තුළ අනවශ්‍ය කලබල ඇති කරමින් විශ්ව විද්‍යාල සිසුන් පාරට බස්වා රජය අපහසුතාවට පත් කිරීමේ කුමන්ත්‍රණ සැලැස්මක් අනාවරණය වී ඇතැයි උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පවසයි.මේ පිළිබඳව අදහස් දක්වමින් ලේකම්වරයා සඳහන් කළේ රාජ්‍ය විරෝධි කණ්ඩායම් විශ්ව විද්‍යාල ශිෂ්‍යයන් යොදා ගනිමින් ගෙන යන මෙම කුමන්ත්‍රණයේ අරමුණ වී ඇත්තේ ඉදිරි මාසයේදී ජිනීවාවල පැවැත්වෙන මානව හිමිකම් සමුළුවේදී ශිෂ්‍ය ප්‍රජාව අතර අවුල්කාරී තත්ත්වයක් ඇති බව පෙන්වීම යැයි කීය.විශේෂයෙන්ම විශ්ව විද්‍යාලවල පළමු වසරට නවක සිසුන් බඳවා ගැනීම මේ දිනවල සිදු කෙරෙන හෙයින් ඔවුන් කඩාකප්පල්කාරී වැඩවලට ‍මේ සිසුන් යොදා ගැනීමට කුමන්ත්‍රණකාරීන් උත්සාහ කරන බව ද ලේකම්වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402166</link>
    <topic>උතුරේ පිරික්සුම් 99% ක් අඩුකළා</topic>
    <author/>
    <content> - ජනාධිපති ලේකම්උගත් පාඩම් සහ ප්‍රතිසන්ධාන කොමිසමේ නිර්දේශයන් ක්‍රියාත්මක කිරීමේ ජාතික ක්‍රියාකාරී සැලැස්ම ක්‍රියාවට නඟමින් ගැටුම් පැවැති ප්‍රදේශවල සිවිල් පරිපාලනය පූර්ණ වශයෙන් ඇතිකර යුද සමයේ පැවැති අධි ආරක්ෂිත කලාප ඉවත් කොට උතුරු හා නැ‍ඟෙනහිර පළාත්වල පිහිටි ආරක්ෂක බාධක හා පිරික්සුම් මුර පොළ සියයට 99 කින් අඩුකර ඇතැයි ජනාධිපති ලේකම් ලලිත් වීරතුංග මහතා කියයි.හමුදාවට බාර වූ එල් ටී ටී ඊ යේ සටන්කරුවන් 11872 ක් පුනරුත්ථාපනය කර සමාජගත කර ඇති අතර 171 ක් පමණක් නීතිමය කටයුතු හේතුවෙන් රඳවාගෙන ඇතැයි ද රජය කියයි.හිටපු සටන්කාමීන් සඳහා ද්විතීයික හා තෘතීයික අධ්‍යාපන පහසුකම් මෙන්ම වෘත්තීය හා නිපුණතා පුහුණු අවස්ථා ද ලබා දී ඇතැයි වීරතුංග මහතා පවසයි.උතුරු පළාතේ ආරක්ෂක සේවාවන්ගේ ප්‍රමාණය 2013 අවසන් වන විට 2009 ට සාපේක්ෂව සියයට 30 කින් අඩුකර තිබේ. නැ‍ඟෙනහිර පළාතේ ආරක්ෂක සේවාවන්ගේ ප්‍රමාණය සියයට 26 කින් අඩුකර ඇත.උතුරේ බිම්බෝම්බ ඉවත් කිරීම සියයට 96 කින් නිමකර ඇති අතර උතුරු නැ‍ඟෙනහිර ඉතිරිව සිටින අවතැන් පවුල් 7094 ක් කඩිනමින් පදිංචි කරවීමට කටයුතු යොදාගෙන යන බව ද ලේකම්වරයා කීය.වසර 2010 සිට 2012 දක්වා රජය ලබා දී ඇති වන්දි සහන ප්‍රමාණය කෝටි 38 කි. 2013 වසරේ ලබා දී ඇති වන්දි සහන ප්‍රමාණය රුපියල් කෝටි 20 කැයි රජය කියයි.යුද සමයේ පැවැති ආරක්ෂ කලාප ඉවත් කෙරේ. යුද සමයේ ආරක්ෂක අංශ භාවිත කළ පුද්ගලික ඉඩම් අක්කර 20011 ක්ද රජයේ ඉඩම් අක්කර 5740 ක්ද නිදහස් කර ඇතැයි වීරතුංග මහතා වැඩිදුරටත් කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402167</link>
    <topic>මෙය වර්ජනයක් නෙමෙයි</topic>
    <author>තාරක වික්‍රමසේකර</author>
    <content> දුම්රිය ශ්‍රේණිගත වෘත්තිය සමිති එකතුවතාරක වික්‍රමසේකරපසුගිය සතියේ දුම්රිය සේවාව අඩාල වීමට හේතුව වැටුප් ප්‍රශ්නයක් හෝ වෙනත් වෘත්තීය ශ්‍රේණියක ප්‍රශ්නයක් නොවන බව දුම්රිය ශ්‍රේණිගත වෘත්තිය සමිති එකතුවේ කැඳවුම්කරු ජානක ප්‍රනාන්දු මහතා පවසයි.විනය හේතූන් මත වරක් සේවයෙන් පහකොට ඇති දුම්රිය රියැදුරකු සහ තවත් කනිෂ්ඨ කාර්ය මණ්ඩල තාක්ෂණ ශිල්පියකු දුම්රිය අධීක්ෂණ නිලධාරීන් වශයෙන් පත්කර ඔවුන් විසින් දෙපාර්තමේන්තුවේ රාජකාරි කටයුතු සඳහා අනිසි ලෙස ඇඟිලි ගැසීම් සිදු කිරීමට එරෙහිව පියවර ගැනීම මීට හේතුව බව ඔහු පෙන්වා දෙයි.දුම්රිය දෙපාර්තමේන්තුවේ වෘත්තිය සමිති 25 කට අධික සංඛ්‍යාවක් සහිත මේ සමිති එකතුවේ ඉල්ලීම වූයේ එම නිලධාරීන් විසින් දෙපාර්තමේන්තුවේ සේවකයන්ට අනිසි බලපෑම් එල්ල කිරීම නැවැත්විය යුතු බවත් ඒ සඳහා අධීක්ෂණ නිලධාරීන් ලෙස පත්කර තිබූ එම සේවකයන් දෙදෙනා යළි පෙර සේවා ස්ථානවලට අනුයුක්ත කරන ලෙසත්ය.අමාත්‍යවරයා දුම්රිය රියැදුරා අධීක්ෂණ නිලධාරී තනතුරෙන් ඉවත් කර රියැදුරකු ලෙස යළි සේවයට පත් කිරීම නිසා ඔහුට හිතවත් කිහිප දෙනකු සේවයෙන් වැළකී සිටීම මේ තත්ත්වයට හේතු වී ඇති බවත්, රියැදුරන්ගේ විශේෂ විභාගයක් නිසා මේ තත්ත්වය තවත් වර්ධනය වූ බවත් දුම්රිය ධාවනය යථා තත්ත්වයට පත් කිරීමට වෘත්තිය සමිති 25 කින් පමණ සමන්විත ශ්‍රේණිගත වෘත්තිය සමිති එකතුව දෙපාර්තමේන්තුවට සහාය ලබා දෙන බවත් ජානක ප්‍රනාන්දු මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aa1402168</link>
    <topic>කොමිසමට ‍නව පැමිණිලි 79 ක්</topic>
    <author/>
    <content>අතුරුදන් වූවන් පිළිබඳව පැමිණිලි විමර්ශනය කිරීමට පත් කරන ලද ජනාධිපති කොමිසන් සභාව කෝපායි ප්‍රදේශයේ සිකුරාදා (14) එම පරීක්ෂණ කටයුතු සිදු කරද්දී පරීක්ෂණ කටයුතු පිළිබඳව ආරංචිලත් පිරිස් පැමිණ අලුතෙන් පැමිණිලි 79 ක් ඉදිරිපත් කරනු ලැබූ බව එම කොමිසමේ ලේකම් ඒ.ඩබ්ලිව්. ගුණදාස මහතා කීය.කෝපායි ප්‍රදේශයේ පැමිණිලි විභාග කිරීමට ජනාධිපති කොමිසන් සභාව විමර්ශන කටයුතු සිකුරාදා ආරම්භ කෙළේ එම ප්‍රදේශයෙන් ලැබී තිබුණ පැමිණිලි 66 ක් විභාග කිරීමට ය.ශ්‍රේෂ්ඨාධිකරණයේ විශ්‍රාමලත් විනිසුරු මැක්ස්වෙල් පරණගම මහතාගේ ප්‍රධානත්වයෙන් මෙම කොමිසම කෝපායිහි විමර්ශන කටයුතු පැවැත්වීය.මේ කොමිසම වෙත පැමිණිලි 15,000 ක් ලැබී තිබෙන අතර සිවිල් ජනයාගෙන් පැමිණිලි 10,000 ක් ද ඉතිරි 5000 හමුදා පවුල්වල සාමාජිකයන්ගෙන් බව ද වාර්තාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402161</link>
    <topic>යුරෝපා සංගමයේ අද ගොළු බිහිරි පිළිවෙත</topic>
    <author>උදයාංග වීරතුංග</author>
    <content>යුරෝපයේ මානව හිමිකම් කඩවීම් ගැන රුසියානු මානව හිමිකම් කොමසාරිස් කතා කරයිරුසියාවේ ශ්‍රී ලංකා තානාපති උදයාංග වීරතුංග මහතා රුසියානු විදේශ අමාත්‍යාංශයේ මානව හිමිකම් ප්‍රජාතන්ත්‍රවාදය හා නීතියේ ආධිපත්‍යය පිළිබඳ කොමසාරිස් කොන්ස්තන්තින් දල්ගොෆ් මහතා තානාපති නිල නිවසේදී හමුවිය.‍ වසර 2011 අප්‍රේල් මස අලුතෙන් පිහිටුවූ මෙම තනතුරට පත් කරන විට නිව්යෝර්ක් හි එක්සත් ජාතීන්ගේ සංවිධානයේ නියෝජ්‍ය රුසියානු නිත්‍ය නියෝජිත ලෙස සේවය කරමින් සිටි දල්ගොෆ් මහතා පළපුරුදුජ්‍යෙෂ්ඨ තානාපති නිලධාරියෙකි.මෙම නව තනතුර රුසියානු ජනාධිපති පුටින් මැතිතුමා විසින් ඇති කරන ලද්දේ ‍මානව හිමිකම් වල විශ්ව භාවයත් සියලු රටවලට එ‍කසේ සැලකීමත් එය දේශපාලන අවියක් සේ භාවිත නොකිරීමත් රැකෙන පරිදි ලොව පුරා මානව හිමිකම් රැකීමේ ප්‍රතිපත්තිය ප්‍රවර්ධනය කිරීමේ අදිටනිනි.දල්ගොෆ් මහතා 2012 සැප්තැම්බර් මස ශ්‍රී ලංකාවේද සංචාරය කළ අතර ත්‍රස්තවාදී යුද්ධය නිම වීමෙන් පසු ශ්‍රී ලංකාව අත් කරගෙන ඇති ප්‍රගතිය පිළිබඳ මනා අවබෝධයක් ඇත්තෙකි. මේ හමුවේදී දල්ගොෆ් මහතා ඔහුගේ සහභාගිත්වයෙන් මෑතදී මානව හිමිකම් ක්ෂේත්‍රයේ සිදු කෙරුණු කටයුතු පිළිබඳව විස්තර කළේ මෙසේය.පසුගිය කාලයේ සිදු කෙරුණු වැදගත් කටයුත්තක් වන්නේ යුරෝපා සංගමයට අයත් රටවල් 28 හි වසර 2013 මානව හිමිකම් තත්ත්වය ගැන විමර්ශනය කෙරෙන වාර්තාව නිකුත් කිරීමයි. පසුගිය ජනවාරි 14 දින නිකුත් කෙරුණු පිටු 153 කින් යුත් මෙම වාර්තාව ‍යුරෝපා සංගමයේ රටවලට පොදු මානව හිමිකම් තත්ත්වයට අමතරව සංගමයේ සාමාජික රටවල් 28 හි ම වසර 2013 දී මානව හිමිකම් තත්ත්වය හා මානව හිමිකම් කඩකිරීම් පිළිබඳ තොරතුරු වෙන වෙනම සවිස්තරව දක්වා ඇත.‍වෙනත් රටවල මානව හිමිකම් විමර්ශනය කෙරෙන වාර්තා එළි දැක්වීම රුසියාව විසින් අරඹන ලද්දේ වසර 2011 දෙසැම්බර් මස ඇමෙරිකා එක්සත් ජනපදයේ මානව හිමිකම් තත්ත්වය ගැන වාර්තාවක් නිකුත් කිරීමෙනි. වසර 2012 ඔක්තෝබර් මස නැවත ඇමෙරිකාවේ මානව හිමිකම් තත්ත්වය ගැන නව වාර්තාවක් ද 2012 දෙසැම්බර් මස යුරෝපා සංගමයේ මානව හිමිකම් වාර්තාවක් ද එළි දක්වන ලදී.දල්ගොෆ් මහතා මෑතක සහභාගි වූ අනික් කටයුතු අතර ඔහුගේ නායකත්වයෙන් යුත් රුසියානු දූත පිරිසක් ගුවන්තනාමෝ සිර කඳවුරේ සංචාරය කිරීම වැදගත් වේ. ඇමෙරිකා‍ව විසින් පවත්වාගෙන යන මෙම කඳවුරෙහි විවිධ ජාතීන්ට අයත් සිර කරුවන් ත්‍රස්තවාදයට උදවු කිරීමේ චෝදනාව යටතේ අවුරුදු ගණනක් තිස්සේ රඳවා ගනු ලැබ සිටිති.රුසියානු දූත පිරිසේ ප්‍රධාන අරමුණ වූයේ මොවුන් අතරේ වසර 12 ක් තිස්සේ කිසිම චෝදනාවක් හෝ නිසි අධිකරණ ක්‍රියාදාමයක් ‍අනුගමනය නොකර රඳවා ගෙන සිටින රුසියානු ජාතිකයෙක් යැයි සැක කෙරෙන පුද්ගලයෙක් මුණ ගැසී ඔහු රුසියානුවෙක් නම් නිදහස් කර ගැනීමට කටයුතු කිරීමයි.මොවුන් සිරකරුවන් නොව රැඳවියන් ලෙස සැලකිය යුතු වුව ද ඇමෙරිකානු බලධාරීන් ඔවුන්ට සලකන්නේ නීතියෙන් වරද කරුවන් වූ සිරකරුවන් ලෙසට බව ද රුසියානු ජාතිකයකු යැයි සැක කෙරෙන රැඳවියා දූත පිරිසට මුණ ගැසීමට ගෙන ආවේත් අත්වල මාංචුත් දෙපා වල දම්වැලුත් සහිතව බව දල්ගොෆ් මහතා කියා සිටියේ ය.එසේ ම එම පුද්ගලයා හා රුසියානු දූත පිරිස අතරේ සිදු කෙරුණු කතා බහ ඇමෙරිකන් බලධාරීන් පටිගත කළ බවත් දෙපිරිස අතර කතා බහ ක්ෂණිකව රුසියානු බසෙන් ඉංග්‍රීසි බසට පරිවර්තනය කර එයට සවන් දුන් බව ඇමෙරිකන් බලධාරීන් සඳහන් කළ බවත් දල්ගොෆ් මහතා කියා සිටියේ ය.ලෝකයේ අනිකුත් රටවල, විශේෂයෙන් දියුණු වෙමින් පවතින රටවල මානව හිමිකම් තත්ත්වය නිරතුරුව විවේචනය කරන සහ එම රටවල් විසින් මානව හිමිකම් සුරැකීම සඳහා ගත යුතු ක්‍රියා මාර්ග ගැන උපදෙස් දෙන බටහිර රටවල මානව හිමිකම් උල්ලංඝනය වන ආකාරය ගැන විමර්ශනය කෙරෙන මේ වාර්තාවන්ට අනුව මුළු ලෝකයේ ම මානව හිමිකම් සුරැකීමේ පුරෝගාමීන් ලෙස පෙනී සිටින මේ රටවල්, අනුන් හට ඔවා දෙන්නේ තමන් සම්මතෙහි පිහිටා නැතිව බව පැහැදිලි වේ.යුරෝපා සංගමයේ වසර 2013 මානව හිමිකම් තත්ත්වය ගැන රුසියාව නිකුත් කර ඇති වාර්තාවට අනුව යුරෝපා සංගමයේ සාමාජික රටවල ඇති ප්‍රධාන මානව හිමිකම් ප්‍රශ්න අතර ජාතිවාදය, නව නාසි වාදය, වර්ගවාදය, සුළු ජාතීන්ගේ හා සංක්‍රමණිකයන්ගේ අයිතීන් දරුණු ලෙස උල්ලංඝනය වීම, ළමා අයිතීන් නිසි ලෙස ලබා නොදීම, ලිංග භේදය මත සිදුවන අසමානතා, පොලිසිය විසින් බලතල ඉක්මවා ක්‍රියා කිරීම, රැඳවියන්ගේ හා ආදිවාසීන්ගේ අයිතීන් උල්ලංඝනය කිරීම, බන්ධනාගාරවල තදබදය, වෙනත් ආගම් හා ජනවර්ග නොඉවසීම ආදිය දක්වා ඇත.එසේ ම එම රටවල පෞද්ගලිකත්වයට ඇති අයිතිය හා භාෂණයේ හා ප්‍රකාශනයේ අයිතිය උල්ලංඝනය වීම අවධානයට ලක්විය යුතු කරුණක් බව වාර්තා පෙන්වා දෙයි. යුරෝපා සංගමයේ රටවල් වෙන් වෙන් වශයෙන් හෝ සංගමයේ මට්ටමෙන් සිය පුර වැසියන්ට රැකියා අවස්ථාවන්හි, අධ්‍යාපන ක්ෂේත්‍රයේ හෝ සෞඛ්‍ය ක්‍ෂේත්‍රයේ සමාන අවස්ථා උදා කර දී නැත. යු‍රෝපා සංගම් රටවල් බොහොමයක් ජාත්‍යන්තර මානව හිමිකම් ප්‍රඥප්ති යටතේ ඔවුන්ට පැවරී ඇති වගකීම් ඉටු කිරීමට මැළිකමක් දක්වන බව ද ඇතැම් වගකීම් ඔවුන් භාරගෙන ඇත්තේ ද වගකීම් නිශේධනය වන ආවරණ යටතේ බව ද මේ වාර්තාවේ සඳහන් වෙයි.වෙනත් රටවල විශේෂයෙන් ප්‍රජාතන්ත්‍රවාදයේ ආකෘති ලෙස පෙනී සිටින රටවල මානව හිමිකම් තත්ත්වය ගැන රුසියාව විසින් අවධානය යොමු කරන්නේ ඇයි යන පැනයට පිළිතුරු දෙන දල්ගොෆ් මහතා මානව හිමිකම් මුරදේවතාවන් ලෙස මෙම රටවල් ලෝකයට පෙන්වා සිටින ප්‍රතිරූපයට වෙනස්ව එම රටවල දරුණු මානව හිමිකම් උල්ලංඝනය වීම් සිදුවන බව පවසයි.මානව හිමිකම් වල විශ්වීය භාවය අප පිළිගන්නේ නම් ජාත්‍යන්තර ප්‍රජාවේ සියලු රටවල් වෙනසක් නොමැතිව මානව හිමිකම් රැකීම සිදු කළ යුතු බවත් මෙම වාර්තා නිකුත් කිරීම මඟින් රුසියාව බලාපොරොත්තු වන්නේ අදාළ රටවල අවධානය ඒ ගැන යොමු කිරීමට බවත් හෙතෙම සඳහන් කළේ ය.යුරෝපා සංගමය මුළු ලෝකයේම මානව හිමිකම් සුරකීමේ ප්‍රධාන නියමුවා ලෙස පෙනී සිටින නමුත් මෙම ක්ෂේත්‍රයේ ඔවුන්ගේ නෛතික ක්‍රියාකාරකම් එම භූමිකාව හා නොසැ‍ස‍ඳෙයි. යුරෝප‍ා සංගමය පිහිටුවීමේ ගිවිසුමේ 7 වන වගන්තිය අනුව සංගමය ගොඩනැඟී ඇත්තේ මානව අභිමානය, නිදහස, ප්‍රජාතන්ත්‍රවාදය, සමානාත්මතාව, නීතියේ ආධිපත්‍යය හා මානව හිමිකම් ගරු කිරීම මතයි. ඉහත වගන්තියට අනුව සාමාජික රටක් විසින් මෙම කරුණු උල්ලංඝනය කිරීම එම රටෙහි යු‍රෝපා සංගම් සාමාජිකත්වයේ යම් අයතීන් අත්හිටුවීමට හේතුවක් වුවද, යුරෝපා සංගමයේ ආයතන එම වගන්තිය ක්‍රියාවට නැංවීමට මැළිකමක් දක්වන බව ද එහි ප්‍රතිඵලයක් ලෙස මානව හිමිකම් වටිනාකම් රැකීම පිළිබඳ යු‍රෝපා සංගමයේ ප්‍රතිඥාවන් කඩදාසියට පමණක් සීමා වී ඇති බව ද වාර්තාව කියා සිටී. මේ වාර්තාවට අනුව යුරෝපා සංගමයේ මානව හිමිකම් පිළිබඳ රාජතාන්ත්‍රික කටයුතු හැම විටම එක දිසාවකට පමණක් ගමන් කරන ප්‍රවාහයක් වී ඇති අතර එම දිශාව හැම විටම යොමුවී ඇත්තේ සාමාජික රටවලින් පිටතට ය.මානව හිමිකම් කඩ කරන යු‍රෝපා සංගමයේ සාමාජික රටවලට එරෙහිව ක්‍රියා කිරීම සඳහා සංගමයට නිසි ක්‍රමවේදයක් නැත. මේ කරුණ සම්බන්ධයෙන් 2013 මාර්තු 6 දින ජර්මන්, නෙදර්ලන්ත, ඩෙන්මාර්ක් හා ෆින්ලන්ත විදේශ ඇමැතිවරු යුරෝපා සංගමයේ සභාපතිවරයාට ලිපියක් යවමින් සංගමයේ සාමාජික රටවල මානව හිමිකම් තත්ත්වය, ප්‍රජාතන්ත්‍රවාදය හා නීතියේ ආධිපත්‍ය පාලනය කිරීම සඳහා නිරීක්ෂණ ක්‍රමවේදයක් සකස් කරන ලෙස ඉල්ලමින් යු‍රෝපීය කොමිසමට මේ සඳහා බලය දෙන ලෙස යෝජනා කළහ. එහෙත් මේ යෝජනාවට සාමාජික රටවලින් ලැබුණු ප්‍රතිචාරය ඇල් මැරුණු එකක් විය.‍යුරෝපා සංගමය හා එහි සාමාජික රටවල් සිය නව ලිබරල් හර පද්ධතීන් අන්තර්ජාතික ප්‍රජාවේ අනිකුත් සාමාජිකයන්ට ආරෝපණය කිරීම ඉතා වැදගත් ප්‍රමුඛතාවක් සේ සලකා ක්‍රියා කරන බව ද, සමලිංගිකයන් වැනි ලිංගික සුළුතරයන්ගේ අයිතීන් ප්‍රවර්ධනය වෙනුවෙන් ඔවුන් දක්වන පුදුමාකාර උනන්දුව මේ බවට සාක්ෂියක් බව ද එහි සඳහන් වේ.ඇමෙරිකානු ජාතික ආරක්ෂක ඒජන්සියේ හිටපු නිලධාරි එඩ්වර්ඩ් ස්නොඩන් හෙළි කළ පරිදි එක් යුරෝපා සංගම් සාමාජික රටක්, එනම් මහා බ්‍රිතාන්‍යය, ඇමෙරිකාව විසින් කරන ලද ඇතැම් රටවල රාජ්‍ය නායකයන් ඇතුළුව ලොව පුරා මිලියන ගණනක් ජනතාවගේ විද්‍යුත් ඔත්තු බැලීමට කෙළින් ම සහභාගි වී ඇත.බ්‍රිතාන්‍යයේ ගාර්ඩියන් පුවත්පත ස්නොඩන් විසින් හෙළි කළ කරුණු පළ කළ විට, බ්‍රිතාන්‍ය බලධාරීන් විවෘතවම පුවත් පතේ සේවකයන්ට තර්ජනය කළ බව පුවත්පතේ කර්තෘ පවසා ඇති බව ද, මෙය භාෂණයේ හා ප්‍රකාශනයේ අයිතිය ගැන කෑමොර දෙන බ්‍රිතාන්‍ය බලධාරීන්ගේ දෙබිඩි පිළිවෙත පිළිබිඹු කරන්නක් බව ද වාර්තාව පෙන්වා දෙයි.අත්අඩංගුවට ගනු ලැබූ ඉරාක ජාතිකයන් 20 දෙනෙකු බ්‍රිතාන්‍ය සොල්දාදුවන් විසින් 2004 වස‍ෙර් අබු නජී හමුදා කඳවුරේදී මරා දැමීමත් තවත් 5 දෙනකුට ක්‍රෑර වධ හිංසා පැමිණවීමත් පිළිබඳ විමර්ශනය ඇරඹුණේ වසර 2013 බව ද, වසර 2004 දී තමා බ්‍රිතාන්‍යයේ සිට ලිබියාවට පිටුවහල් කිරීම අභියෝගයට ලක් කරමින් නඩු පැවරූ ලිබියා ජාතික සාමි අල් - සාදි එම නඩුව ඉල්ලා අස් කර ගන්නේ නම් පවුම් මිලියන 2.3 ගෙවීමට 2013 ජනවාරි මාසයේදී බ්‍රිතාන්‍ය බලධාරීන් තීරණය කළ බව ද වාර්තාව පවසයි. වධ හිංසාවට එරෙහි එක්සත් ජාතීන්ගේ කමිටුව ඉරාක යුධ සමයේ බ්‍රිතාන්‍ය හමුදාව සිරකරුවන්ට ක්‍රෑර ලෙස සලකා ඇති අවස්ථාවන් 40 පමණ ලේඛනගත කර ඇති අතර ඒවා විමර්ශනය කරන ලෙස බ්‍රිතාන්‍ය බලධාරීන්ගෙන් ඉල්ලා ඇත.ජර්මනිය, වෙනත් රටවලට බලපෑම් කිරීමට මානව හිමිකම් විෂය යොදා ගන්නා නමුත් සිය රටෙහි සිදුවන මානව හිමිකම් කඩකිරීම් පිළිගැනීමට ඉමහත් මැළිකමක් දක්වන බව වාර්තාව සඳහන් කරයි. ජර්මනියේ සිදුවන මානව හිමිකම් කඩකිරීම් වාර්තා වීම අවම කිරීමට හා ජනතාවගෙන් ඒවා වසන් කිරීමට ජර්මන් රජය විශාල ප්‍රයත්නයක් දරන බව එහි දැක්වේ.බාලාපරාධකරුවන් සම්බන්ධ අධිකරණ ක්‍රියාවලියේදී එහි මූලික අරමුණ විය යුත්තේ සමාජය අපරාධ වලින් බේරා ගැනීමට වඩා බාලාපරාධකරුවන් නැවත සමාජගත කිරීමය යන යුරෝපීය ප්‍රතිපත්තිය ජර්මනිය විසින් නොතකා හරිමින් කටයුතු කර ඇතැයි වාර්තාව සඳහන් කරයි.රුසියානු මානව හිමිකම් කොමසාරිස් කොන්ස්තන්තින් දල්ගොෆ් මහතා රුසියාවේ ශ්‍රී ලංකා තානාපති උදයාංග වීරතුංග මහතා සමඟ සාකච්ඡා කරද්දී.නාසි වාදය ජර්මනියේ නීතියෙන් තහනම් වුවද අන්ත දක්ෂිණාංශක හැඟීම් නූතන ජර්මන් සමාජයේ මුල් බස ගෙන ඇති අතර එන්න එන්නම ඒවා ඉවසන ස්වරූපයක් දක්නට ලැබේ. නව නාසිවාදී කොටස් විසින් යුදෙව් විරෝධය තවමත් පතුරුවන අතර 2012 වස‍ෙර් ජර්මනියේ ඇති යුදෙව් සොහොන් බිම් කඩා බිඳ දැමීම් 29 ක් වාර්තා වී ඇත.වසර 2010 දී ප්‍රංශය විසින් රුමේනියානු හා බල්ගේරියානු සම්භවයක් ඇති සුළු ජන කොටසක් හා අභිගුණ්ඨික ප්‍රජාවක් වන රෝමා ජනතාව සිය රටින් පලවා හැරීම ප්‍රධාන පුවතක් විය. යුරෝපා කොමිසම හා යුරෝපා කවුන්සිලය ප්‍රංශයේ මෙම ක්‍රියාව එම ජනතාවගේ යාමේ ඒමේ නිදහස උල්ලංඝනයක් ලෙස හෙළා දුටුවේ ය.එහෙත් ප්‍රංශය 2013 වස‍රේ ද ජූනි හා අගෝස්තු අතර දස දහසක් පමණ රෝමා ජනතාව සිය රටින් පලවා හැර ඔවුන්ගේ වාසස්ථාන විනාශ කළේ ය. මානව හිමිකම් පිළිබඳ රාජ්‍ය නොවන සංවිධාන උපුටා දක්වන රුසියානු වාර්තාව ප්‍රංශයේ සිදුවන රැඳවියන් සහ සැකකරුවන් වධ බන්ධනවලට ලක්වීම් හා ඇතැම් විට ඔවුන් අත් අඩංගුවේදී මිය යාම් ගැන සිදුවන විමර්ශන ඉතා මන්දගාමී සහ අපක්ෂපාත නොවන අයුරින් සිදුවන බව කියා සිටී‍.ප්‍රංශය නිරන්තරව ක්‍රෑර වධ හිංසාවට එරෙහි අන්තර්ජාතික සම්මුතිය කඩකර ඇත. එසේ ම වෙනත් යුරෝපීය රටවලට සාපේක්ෂව ප්‍රංශයේ බන්ධනාගාර හා රැඳවුම් ස්ථාන අධික ලෙස තදබදයෙන් යුක්ත වන අතර ඒවායේ සනීපාරක්ෂාව ඉතා පහත් මට්ටමක පවතී.ප්‍රංශයේ ජන මත සමීක්ෂණවල සහභාගි වූ 55% දෙනාට අනුව ප්‍රංශ මුස්ලිම්වරුන් ප්‍රංශ සමාජයෙන් පිටස්තර ජන කොටසකි. 69% ක් සිය රටෙහි අනවශ්‍ය ලෙස විශාල සංක්‍රමණික ජනතාවක් සිටින බවත්, 73% ක් සංක්‍රමණික ජනතාව සිය රටෙහි සමාජ ආරක්ෂණ ප්‍රතිලාභ ලබන පරපෝෂිතයන් බවත් විශ්වාස කරන අතර ප්‍රංශ ස්වදේශ කටයුතු අමාත්‍යාංශ දත්ත වලට අනුව වසර 2011 ට සාපේක්ෂව 2012 දී ප්‍රංශයේ ජාතිවාදී සිදුවීම් 23% කින් වැඩි වී ඇත.වෙනත් රටවලට අන්තර්ජාතික මානව හිමිකම් ප්‍රඥප්ති වලට පාර්ශ්වකරුවන් වන ලෙසට බලපෑම් කළ ද, යුරෝපා සංගමයේ සමහර රටවල් සමහර අන්තර්ජාතික මානව හිමිකම් ප්‍රඥප්ති පිළිගැනීමට මැළිකමක් දක්වන බව වාර්තාව උදාහරණ සහිතව දක්වයි.උදාහරණ ලෙස මහා බ්‍රිතාන්‍යය සිවිල් හා දේශපාලන අයිතීන් පිළිබඳ අන්තර්ජාතික ප්‍රඥප්තියේ පළමු වෛකල්පිත සන්ධානයට (පුරවැසියන්ට ජිනීවා මානව හිමිකම් කමිටුවට පෙත්සම් යැවීමට ඉඩ සලසන) අත්සන් කර ඇත. පෝලන්තය එම ප්‍රඥප්තියේම දෙවන වෛකල්පික සන්ධානය (මරණ දඬුවම අහෝසි කරන) අත්සන් කර ඇතත් බලාත්මක කර නැත.බෙල්ජියම, ග්‍රීසිය, අයර්ලන්තය, ලැට්වියාව ස්ලෝවැකියාව, හා ෆින්ලන්තය වධ හිංසාව හා වෙනත් ක්‍රෑර, අමානුෂික දඬුවම්වලට එරෙහි අන්තර්ජාතික ප්‍රඥප්තියේ වෛකල්පික සන්ධානයට (රැඳවුම් ස්ථානවලට එක්සත් ජාතීන්ගේ මානව හිමිකම් නිලධාරීන්ට ප්‍රවේශය ලබා දෙන) එක්කෝ අස්සන් කර නැත, නැතිනම් අස්සන් කර ඇතත් බලාත්මක කර නැති අතර, බල්ගේරියාව, මහා බ්‍රිතාන්‍යය, හංගේරියාව, ග්‍රීසිය, ඩෙන්මාර්කය, අයර්ලන්තය, ඉතාලිය, ලැට්වියාව, ලක්සෙම්බර්ගය, ෆින්ලන්තය, චෙක් ජනරජය හා ස්වීඩනය පුද්ගලයන් බලහත්කාරයෙන් අතුරුදහන් කිරීමට එරෙහි අන්තර්ජාතික ප්‍රඥප්තියට එක්කෝ අස්සන් කර නැත, නැතිනම් අස්සන්කර ඇතත් බලාත්මක කර නැත.ජනවර්ගය අනුව වෙනස්කම් වලට ලක්කිරීමට එරෙහි අන්තර්ජාතික ප්‍රඥප්තියෙහි 4 වන වගන්තිය පිළිබඳව ඇති ආවරණය ඉවත් කර ගන්නා ලෙස එම ප්‍රඥප්තිය නිරීක්ෂණය කරන එක්සත් ජාතීන්ගේ කමිටුව යුරෝපා සංගමයේ රටවල් වලින් නිරන්තරව ඉල්ලීම් කර ඇතත් එයට සාර්ථක ප්‍රතිචාරයක් ලැබී නැත.ප්‍රඥප්තියට පාර්ශ්වකරුවන් වන රටවල් වර්ගවාදී අදහස් පැතිරවීම අපරාධ වරදක් බවට දේශීය නීති සකස් කළ යුතු යයි කියවෙන මෙම වගන්තියට ආවරණ යොදා ගෙන ඇති රටවල් වන ඔස්ට්‍රියාව, බෙල්ජියම, කැනඩාව, අයර්ලන්තය, ඉතාලිය, මෝල්ටාව හා ප්‍රංශය එසේ වැළකී ඇත්තේ එසේ කළ හොත් ඒවා තම රටවල ඇති අදහස් ප්‍රකාශනයේ හා සාමකාමීව රැස්වීමේ නිදහස පිළිබඳ නීති සමඟ නොසැස‍ඳේ යන තර්කය මත මේ සඳහා වූ අපරාධ නීති සෑදීමෙන් වැළකීමට යැයි මෙම වාර්තාව කියා සිටී.යුරෝපා සංගමය මානව හිමිකම් දේශපාලන අවියක් ලෙස භාවිතා කරමින් රුසියාව හා වෙනත් රටවල් වලට මානව හිමිකම් ගැන දේශන පවත්වන නමුත් සංගමය ඇතුළත ඇති ප්‍රශ්න නොදුටුවා සේ සිටින බව දල්ගොෆ් මහතා කියයි. උදාහරණයක් ලෙස ලැට්වියාවේ සහ එස්තෝනියාවේ සුළුතර ජන කොටසක් වන රුසියන් ජාතිකයන්ගේ අයිතීන් උල්ලංඝනය කිරීම් ගැන හෝ යුරෝපයේ වෙනත් රටවල අන්තවාදී හා නව නාසි වාදී කොටස්වල කටයුතු පාලනය කිරීමට යුරෝපා සංගමයේ ආයතන අපොහොසත් වී ඇත.තවත් මෑත සිදුවීමක් විස්තර කළ දල්ගොෆ් මහතා එක්සත් ජාතීන්ගේ මානව හිමිකම් කවුන්සිලයේ සාමාජික රටක් වන එස්තෝනියාවේ පුරවැසියකු වන හිටපු නාසි නිලධාරියකු මෑතක දී මියගිය විට ඔහු දෙවන ලෝක යුද්ධයේ වීරයකු ලෙස සලකා දැනට සේවය කරන හමුදා හා රාජ්‍ය නිලධාරීන්ගේ සහභාගිත්වයෙන් ඔහුගේ මළගම උත්සව‍ශ්‍රීයෙන් සිදු කෙරුණු බව ද මෙවැනි ක්‍රියා දෙවන ලෝක යුද්ධයේ දී මිය ගිය විවිධ ජාතීන්ට අයත් අහිංසක ජනතාවට නිග්‍රහයක් මෙන් ම මානව හිමිකම් කවුන්සිලයේ සාමාජික රටක් ලෙස එස්තෝනියාවේ ජාත්‍යන්තර වගකීම් වලට නොගැළපෙන බව ද කියා සිටියේ ය.රුසියාව තම රටෙහි මානව හිමිකම් ප්‍රශ්න ගැන අවංකව සාකච්ඡා කිරීම කිසි විටෙකත් මඟ හරින්නේ නැත. වෙනත් ඕනෑම රටක මෙන් රුසියාවේ ද එවැනි ප්‍රශ්න පවතී. එහෙත් රුසියානු නායකයන් විසින් එම ප්‍රශ්න විසඳීමට ගෙන ඇති අවංක ප්‍රයත්නයන් කිසිවකුටත් නොසලකා සිටිය නොහැකි ය. නූතන රුසියාව ප්‍රජාතන්ත්‍රවාදී මඟට පිවිසියේ 1990 දශකයේ දී වැනි මෑත අතීතයේදී ය. එතැන් සිට වූ කෙටි කාලයේදී මානව හිමිකම් සුරැකීමේ ක්ෂේත්‍රය තුළ රුසියාව විශාල දුරක් ගමන් කර ඇති බව ද යමෙක් එය නොදකින්නේ නම් ඔහු හෝ ඇය අන්ධ තැනැත්තෙක් විය යුතු බව ද දල්ගොෆ් මහතා පැවසීය.උදයාංග වීරතුංගරුසියාවේ ශ්‍රී ලංකා තානාපතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402162</link>
    <topic>සංවාද මණ්ඩපය</topic>
    <author>සංවාද සටහන</author>
    <content>මැද කොළඹ ශ්‍රී.ල.නි.පසම සංවිධායක සහ එ.ජ.නි.ස කොළඹ දිස්ත්‍රික් අපේක්ෂිකාහිරුණිකා එරංජලී ප්‍රේමචන්ද්‍රඔබේ පියා කොලොන්නාව හිටපු ශ්‍රී.ල.නි.ප ආසන සංවිධායක වරයා. නමුත් ඔබට ලැබෙන්නේ මැද කොළඹ ආසන සංවිධායක ධුරයක්?මැද කොළඹ ආසනය කියන්නේ බහු ජන වර්ගයන් ජීවත් වෙන ආසනයක්. ඒ ව‍ගේම තමයි කොලොන්නාව වගේම මැද කොළඹ මගේ තාත්තීගේ ජන පදනමක් තිබුණු ආසනයක්. මරදාන සහ පිටකොටුව වගේ පැතිවල තාත්තීගේ විශාල පිරිසක් හිටියා.ඒ නිසා මං මැද කොළඹ වගේ ආසනයක් ලැබුණු එක ගැන සතුටු වෙනවා. ඒ නිසා මට දේශපාලන වශයෙන් යම් පදනමක් හදා ගැනීමේ පහසුව තියෙනවා. ඒ නිසා මා හිතන්නේ කොළොන්නාව අසනයේ වගේම මැද කොළඹ ආසනයෙන් මට ශ්‍රී.ල.නි.ප සංවිධාන කටයුතු කරන එක එතරම් අපහසු දෙයක් නෙමෙයි.ඔබ දේශපාලනයට ආපු වෙලාව හොඳයි කියලා හිතනවාද?මට තරුණ කාලයේදීම දේශපාලනයට එන්ඩ උවමනාව තිබුණත් තාත්තී කිව්වේ මගේ තරුණ කාලය ඉක්මවලා තව ටිකක් පරිණත වෙලා දේශාපාලනයට ආවොත් හොඳයි කියලා. ගෑණු ළමයෙක් වුණාම කසාද බැදලා දරුවෝ හදලා ඊට පස්සේ දේශපාලනයට එන්ඩ ඕනේ කියලා තාත්තා කිව්වේ.නමුත් තාත්තාගේ මරණයත් එක්කම ඒක ඉක්මන් වුණා. මොකද කොළොන්නාවේ ජනතාවට උවමනාවක් තිබ්බා තාත්තාගේ නම ගෙනියන්ඩ කෙනෙක් ඉදිරිපත් වෙන්ඩ ඕනේ කියලා. ඒ නිසා තමයි මට මේ තීන්දුව ගන්ඩ වුණේ.හිරුණිකා ඔයාගේ පියා ජනතාව වෙනුවෙන් කරපු සේවය ඔබට කරන්ඩ පුළුවන් කියලා හතන්නේ කොහොමද?මගේ වයස තවම අවුරුදු 26 යි. තාත්තගේ දේශපාලන කටයුතු නිමා වුණේ අවුරුදු පනහා පැන්නාට පස්සේ. තාත්තත් දේශපාලන කටයුතු පටන් ගෙන තියෙන්නේ අවුරුදු විසි පහේදී වගේයි. ඉතින් මං හිතනවා තාත්තත් ඒ කාලයේ ඉදලා පරිණත දේශපාලඥයන් එක්ක ගණුදෙනු කරලා තමයි අද්දැකීම් ලැබා ගත්තේ. ඒ විදියට තමයි තාත්තා ස්ථාවර වුණේ. මමත් ඒ විදියට අත්දැකීම් ලබා ගෙන දේශපාලන වශයෙන් පරිණත වෙලා ජනතාව වෙනුවෙන් තාත්තා කරපු මෙහෙය කරන්ඩ බලාපොරොත්තු වෙනවා.දැන් ඔබේ මහජන පක්ෂයේ සාමාජිකත්වයට මෙකද වෙලා තියෙන්නේ?-මෙහෙමයි මං මහජන පක්ෂයේ ඉන්නකොට තමයි අතිගරු ජනාධිපතිතුමා මුණ ගැහෙන්ඩ ගියේ. එතකොට එතුමා කිව්වේ ආසනයක් දෙනවානම් ශ්‍රි.ල.නි.ප යෙන් තමයි ආසනයක් දෙන්ඩ පුළුවන්. ඒ වගේම තාත්තා අපි අතරින් වියෝ වෙන කොට හිටියේ ශ්‍රී.ල.නි.ප යේ.ඒ වගේම එතුමා කිව්වේ ඔයාට ජන පදනමක් හදා ගන්ඩ පුළුවන් වෙන්නේ ශ්‍රී‍.ල.නි.ප යෙන් දේශපාලනය කළොත් විතරයි කියලා. ඒ නිසා මගේ දේශපාලන ගමන ආරම්භ කරන්ඩ ආරාධනා කරපු නිසා තමයි මැද කොළඹ ආසන සංවිධායකකම ගත්තේ. නමුත් මං මහජන පක්ෂයේ උදවිය එක්ක හිතවත්කම් පවත්වනවා. ඒ අය මේ වෙලාවේදීත් මට උදව් කරනවා.ඔබට පළාත් සභා මැතිවරණය අභියෝගයක්ද?ඕනෑම මැතිවරණයක් අභියෝගයක්. ඕනෑම තරඟකරුවෙකුට එහෙමයි. ඒ වගේම මෙවර කොළඹ දිසාවට මට වඩා බොහෝම දේශපාලන පලපුරුද්ද තියෙන අය තරඟ වඳිනවා. ඒ ව‍ගේම හිටපු පළාත් සභා මැති ඇමැතිවරුන්ට ජන පදනමක් තියෙනවා.මං පළමු වතාවට තමයි මගේ ජන පදනම ගැන බලය උරඟා බලන්නේ. ඇත්තටම අනිත් අපේක්ෂකයන් හතලිස් දෙනාම මට අභියෝගයක්. මේක මගේ පළමුවෙන් ඡන්දය. ඉතින් මේ මැතිවරණය විතරක් නෙමෙයි ඉදිරියට එන හැම මැතිවරණයක්ම මට අභියෝගයක්.ඔබත් පළාත් සභාවේ මන්ත්‍රීවරියක් විදියට කොටු වේවිද?නැහැ මගේ බලාපොරොත්තුවක් තියෙනවා ඊළඟ මහා මැතිවරණයට ඉදිරිපත් වෙන්ඩ. පළාත් සභා මැතිවරණය මගේ දේශපාලනයේ එක් පියවරක් විතරයි. නමුත් මං පළාත් සභා මන්ත්‍රීකමෙන් ජනතාවට සේවය කරනවා. ඒ සඳහා මට උගත්කම , බුද්ධිය සහ තවත් දේශපාලන අධිකාරියේ සහයෝගය මට ලබා ගන්ඩ පුළුවන් වේවි.පළාත් සභා මන්ත්‍රී කමෙන් ඇත්තටම ජනතා සේවයක් කරන්ඩ පුළුවන් කියලා ඔබ හිතනවාද?-සමාජයේ බොහෝ දෙනා පළාත්සභාව සුදු අලියෙක් කියලා හඳුන්වනවා. අද රටේ තියෙන ජාතික පාසැල් විසි ගණනක් හැර ඉතිරි සියළුම පාසැල් පළාත්සභා පාසැල්. සෞඛ්‍ය අංශය ගත්තත් වැඩි රෝහල් ගණනක් බෙහෙත් ශාලා අයත් වෙන්නේ පළාත්සභාවලට. රටේ බොහෝ අංශ ගත්තාම එහෙමයි. පළාත්සභා මන්ත්‍රීකමට පත් වෙලා වැඩ නොකරන එක තමයි අද ප්‍රශ්නය වෙලා තියෙන්නේ. වැඩ කරන කෙනාට පළාත්සභා මන්ත්‍රීකමෙන් වැඩ කරන්ඩ පුළුවන්. ඒ නිසා පළාත්සභා මන්ත්‍රීකමෙන් විශාල ජනතා සේවයක් කරන්ඩ පුළුවන්.පළාත් සභා මන්ත්‍රීවරයෙක් වෙන්ඩ ඔබට තියෙන සුදුසුකම් මොනවාද?මෙහෙමයි මං දේශපාලනයට එන්නේ දේශපාලන පවුලකින්. මං පොඩි කාලයේ ඉදලාම හැදුනේ වැඩුනේ දේශපාලනයත් එක්ක. මගේ පියා දේශපාලනය කළේ බිම් මට්ටමේ ජනතාව එක්ක. ඒ නිසා අනිවාර්යයෙන්ම ජනතාව එක්ක ඉන්ඩ ඕනේ කොහොමද කියන එක මං දන්නවා.අනිත් දෙය තමයි අපි දේශපාලනය අපි හැදෙන වැඩෙන මුදල් රැස් කරන ව්‍යාපාරයක් නොකර ගත යුතුයි. මගේ පියා කළේ මානව හිතවාදී දේශපාලනයක්. මගේ අරමුණත් තාත්තාගේ ප්‍රතිපත්ති ඉදිරියට ගෙන යන එකයි. ඒ නිසා මං හිතනවා මට පළාත් සභා මන්ත්‍රී කෙනෙක් වෙන්ඩ යම් සුදුසුකමක් තියෙනවා කියලා.නමුත් මං තරුවක් නෙමෙයි. මං අද මෙතැනට ආවේ මගේ පියාගේ මරණයත් එක්කම අයුක්තිය අසාධාරණය වෙනුවෙන් සටන් කරපු ක්‍රියාකාරිණියක් විදියට. මං මිනී මරන්ඩ ගිහින් නෑ. මගේ වයස එක්කම මට ඉදිරියට පරිණත දේශපාලඥයෙක් විදියට වැඩ කරන්ඩ පුළුවන් වේවි.දකුණු ආසියාවේ කාන්තා දේශපාලන චරිත මතු වෙන්නේ පුරුෂයාගේ හෝ පියාගේ දේශපාලන කදුළු මැදින්. ඔයාටත් තාත්තාගේ දේශපාලන කඳුළු මතින් විතරක් නැඟිටින්න පුළුවන්ද?මං හිතන්නේ නෑ තාත්තාගේ කඳුළු මැදින් නැතිනම් තාත්තාගේ ඝාතනය ගැන ජනතාවගේ තියෙන දුක නිසා මට තියෙන අනුකම්පාව විතරක් මට දේශපාලනය කරන්ඩ සුදුසුකමක් කියලා. ඉතින් මං දන්නවා මට මේ ලැබිලා තියෙන්නේ දේශපාලනයට එන්ඩ අවස්ථාවක් විතරයි. මට දේශපාලන වශයෙන් අවස්ථාවක් දිය යුතුයි කියලා ජනතාව එක් වරක් විතරයි හිතන්නේ. ඊළඟට මං මගේ පදනම හදා ගන්ඩ ඕනේ.ඔබ ජනතාව වෙනුවෙන් යමක් නොකළොත් ඔබ වැටෙන බව ඔබම දන්නවා?අනිවාර්යයෙන්ම වැටෙනවා. මේක අවස්ථාවක් විතරයි. තාත්තා නැති වුණා. ඒ නිසා මේ ළමයාව ඉදිරියට ගෙනියන්ඩ ඕනේ කියලා ජනතාවගේ අනුකම්පාවක් තියෙනවා. ඒ වගේම තාත්තාට වුණ අසාධාරණය ගැන කථා කළා කියලා ජනතාවගේ ආදරයක් තියෙනවා. ඒ ජනතාවගේ සහයෝගය මට ලැබෙන්නේ මේ වතාවේ විතරයි. ඒ නිසා මං ඔළුව උදුම්මාගෙන වැඩ කරන්නේ නෑ. මට හොඳට දේශපාලනයේ යා යුතු මාර්ගය ගැන අවබෝධයක් තියෙනවා.ඔබේ පියාට කොළඹ දිසාවේ ජනතාව ගැන තිබුණ හීණ හැබෑ කරන්ඩ ඔබට පුළුවන්ද? ඔබ ඒ ගැන දන්නේ මොනවද?-තාත්තා මට කිව්වේ ඔයා කොහේ ගියත් ඔයා ලබපු නිදහස් අධ්‍යාපනයේ ප්‍රතිලාබ මේ රටට දෙන්ඩ ඕනේ කියලා. මං අද දකින්නේ අපේ රටේ හොඳම මානව සම්පත් ඉතා වේගයෙන් පිටරටවලට ඇදි යනවා. මෙන්න මේ දේවල් වෙනස් කිරීමේ උවමනාව මගේ තාත්තට තිබුණා.ඒ විතරක් නෙමෙයි මේ සමාජයේ තැලෙන පොඩිවෙන මිනිස්සු වෙනුවෙන් මගේ තාත්තා පෙනී හිටියා. ඔවුන් වෙනුවෙන් හඩ නැඟුවා. තාත්තා ආගමික සහ ජාතික සමගිය වෙනුවෙන් පෙනී හිටියා. ඔහුට ඒ නිසා තමයි බොහෝ දෙනා ලකී අයියා කියලා කිව්වේ. ඒ ජනතාවගේ ඔහුට තිබුණ සෙනෙහස සහ බැදීම. මේ වගේ විශාල හීන තාත්තට තිබ්බා. ඒ වෙනුවෙන් මට හොඳ අවබෝධයක් තියෙනවා. මං ඒ වෙනුවෙන් පෙනී සිටිනවා. ඒ හීන හැබෑ කරනවා.පළාත් සභා මන්ත්‍රීකම ලැබුණට පස්සේ කොළඹ දිසාවට කළ යුතු සේවය ගැන සැලැස්මක් ඔබට තියෙනවාද?ඇත්තටම මට ඒ ගැන සැලැස්මක් තියෙනවා. ඒ සැලැස්මේ ප්‍රමුඛතාවයේ තියෙන වැඩ කටයුතු රාශිය අ‍තරේ තියෙන දෙයක් තමයි කොළඹ දිසාවේ ආගමික සහ ජාතිකමය වශයෙන් තව තවත් සහජීවනය වැඩි කරන්ඩ කැප වෙන එක. සිංහල ,දෙමළ සහ මුස්ලිම් මේ හැම දෙනාටම තියෙන්නේ සමාන අයිතීන්. ඒ හැම කෙනෙක්ගේම අයිතීන් වෙනුවෙන් හඩ නගන්ඩ මං සුදානම්. මං මැදකොළඹ සංවිධායකවරියක් විදියට සියළුම ජාතීන්ට සහ ආගම්වලට සමානව සලකන්ඩ කටයුතු කරනවා.කොළඹ දිස්ත්‍රික්කයේ ජනතාව ඔබට දක්වන පිළි ගැනීම මොන වගේද?ඉතාම හොඳ පිළිගැනීමක් තියෙනවා. මං හිතනවා ජනතාව මාව ආදරයෙන් බාර ගනීවි කියලා. මට බොහෝ දෙනා කැමැතියි කියලා මට කියලා තියෙන්නේ ඔයා බුද්ධිමත් , හොඳ දේශපාලන පසුබිමක් තියෙනවා, ඒ වගේම කෙළින් කථා කරනවා කියන දේවල්වලටයි.ලංකාවේ කාන්තා නියෝජනය පාර්ලිමේන්තුවේ සහ පළාත් සභාවේ ඉතාම අඩු ප්‍රථිශතයක් තියෙන්නේ. ‍මං සතුටු වෙනවා මෙවර කොළඹ දිස්ත්‍රික්කයෙන් කාන්තාවන් හතර දෙනෙක් එ.ජ.නි.සයෙන් තරඟ වදිනවා. ඒක හොඳ ප්‍රවණතාවයක්. ශ්‍රි.ල.නි.ප යේ විශාල පිරිස් දැන් මා වටා එක් වෙමින් සිටිනවා. ඒ නිසා මං බලාපොරොත්තු වෙනවා මගේ ජයග්‍රහණය විජයග්‍රහණයක් කරන්ඩ සියළු දෙනාම දායක වෙයි කියලා.හිරුණිකා යන දේශපාලන ගමන අති ධාවනකාරී කියලා කිව්වොත් මොකක්ද ඔබට තියෙන පිළිතුර?මං මගේ තාත්තා වෙනුවෙන් සටන් කළේ. එයාගේ මරණය වුණ හැටි කවුරුත් දන්නවා. ඒ අසාධාරණය ගැන ජනතාවගේ හදවතේ අදටත් තියෙන්නේ මං කරගෙන ආපු සටන නිසායි. මං කවදාවත් ඒ සටන අත් ඇරියේ නෑ. ඒ නිසාම තමයි ජනතාවගේ ඉල්ලීමක් තිබ්බේ මට මේ මැතිවරණයට තරඟ කරන්ඩ කියලා. මට තවම අවුරුදු 26 යි. මට ඕනේ නෑ ලාබාලතම දේශපාලඥවරිය වෙන්ඩ. කාන්තාවන් , දරුවන් සහ තරුණ ප්‍රජාව වෙනුවෙන් විශාල මෙහෙයක් කරන්ඩ මං බලාපොරොත්තු වෙනවා. මට තියෙන්නේ තරුණ ජවය.ඒ නිසා මං වැඩ කරන්ඩ කැමැතියි. මං කම්මැලි නැහැ. ඒ නිසා කාටහරි මගේ ගමන අති ධාවනකාරී කියලා හිතන්ඩ පුළුවන්. නමුත් එහෙම දෙයක් නෑ. මං ඇත්තටම නිහතමානී තරුණියක්.බස්නාහිර පළාත් මහ ඇමැතිකම ගැන ඔබට හීනයක් නැද්ද?ඇත්ත වශයෙන්ම නැහැ. මට වඩා ශ්‍රි.ල.නි.ප ය වෙනුවෙන් කැප වු උදවිය ඉන්නවා. මේ පක්ෂයේජ්‍යෙෂ්ඨයෝ බස්නාහිර පළාත්සභාවේ ඉන්නවා. ඒ නිසා මට ‍එහෙම හීනයක් නෑ. මට එවැනි මහ ඇමැතිකම වගේ හීනයක අතරමං වෙන්ඩ ඕනේ නෑ.පළාත් සභාවේ ඇමැතිකමක් ගැන ඔබට හීනයක් තියෙනවාද?මට ආරංචියක් තියෙනවා පළාත් සභාවට අලුතින් පත් වෙන කීප දෙනෙකුට පළාත් සභාවේ ඇමැතිකම් දෙන්ඩ යනවා කියලා. මගේ නමත් ඒ අතරේ කියවෙනවා. නමුත් මට ඒ ගැන එ.ජ.නි.ස යේ නැතිනම් ශ්‍රි.ල.නි.ප යේ කිසිම කෙනෙක් සහතික වෙලා නැහැ. ඒක ආරංචියක් විතරයි.නළු නිළියන් දේශපාලනයට ඒම ගැන ඔබේ අදහස මොන වගේද?ඒක ඉතින් පුද්ගල බද්ධ කාරණයක්. ඒ ගැන මං අදහසක් දැක්වීම සුදුසු නැහැ. නමුත් ඉතින් ක්ෂේත්‍ර දෙකක්. රංගනය සහ දේශපාලනය කියන්නේ දෙකක්. එකේ වෙනස තේරුම් ගන්ඩ ඕනේ. නමුත් දේශපාලනය කියන්නේ පුර්ණකාලීනව කළ යුතු දෙයක්. මන්ත්‍රීකම පාර්ට් ටයිම් ජොබ් එකක් කර ගත්තොත් ඒක ජනතාවට අහිතකරයි.ඔබට ජනාධිපතිතුමාගෙන් ලැබෙන සහයෝගය මොන වගේද?ඇත්තටම අතිගරු ජනාධිපතිතුමා අති විශාල සහයෝගයක් ලබා දෙනවා. මගේ වැඩසටහන් ගැන මං හැමදාම එතුමාව දැනුම්වත් කරමින් ඉන්නේ. මං යන යන තැන්වල ජනතාවගෙන් මට ලැබෙන සහයෝගය අපිට දැක ගන්ඩ ලැබෙනවා. ජනාධිපතිතුමා සහ එතුමාගේ පවුල්වල උදවියට මාව අමුත්තෙක් නෙමෙයි. මට ජනාධිපතිතුමාගෙන් ලැබෙන සහයෝගය ඉදිරියටත් ඒ විදියටම ලැබේවි කියලා මං බලාපොරොත්තු වෙනවා.ඔබේ පාර්ලිමේන්තු මන්ත්‍රීවරියක් වීමේ හීනය හැබෑ වේවිද?දැනට මගේ හීනය පළාත් සභා මන්ත්‍රීවරියක් වීම. ඉන් පසුව ලැබෙන ප්‍රතිපලයත් එක්ක ඊළඟ මැතිවරණයක් ගැන හිතනවා.සංවාද සටහනචන්දන බණ්ඩාරඡායාරූපයවිමල් කරුණාතිලකජවිපෙ බස්නාහිර පළාත්මහ ඇමැති අපේක්ෂකකේ. ඩී. ලාල්කාන්තආණ්ඩුව වෙනස් කරන හයිය ගන්න මේ පළාත් සභා ඡන්දය යොදාගන්නා බව ජනතා විමුක්ති පෙරමුණේ බස්නාහිර පළාත් සභා මහ ඇමැති අපේක්ෂක කේ. ඩී. ලාල්කාන්ත මහතා කියයි.සිළුමිණ සමඟ සම්මුඛ සාකච්ඡාවකට එක්වෙමින් මේ ප්‍රකාශය කළ ලාල්කාන්ත මහතා මේ ඡන්දයේදී තමන් කතා කරන්නේ පළාත් සභාවල බෝක්කු, පාලම්, පාරවල් ගැන නොව ජාතික දේශපාලනයේ වෙනස් කිරීම සඳහා බව කියා සිටියේය.එහිදී ඇසු ප්‍රශ්න කිහිපයකට ලාල්කාන්ත මහතා දුන් පිළිතුරු මෙසේ ය.ඔබත් ජවිපෙ නායකයා වෙයි කියල කතාවක් තිබුණා නේද?ජනමාධ්‍යවල එහෙම කතා තිබුණා. ජනමාධ්‍යවලින් සමහර බංකොලොත් දේශපාලකයෝ කියපුවා එළියට දාපු එක කළේ. නමුත් පක්ෂය ඇතුළේ එහෙම සාකච්ඡාවක් තිබුණේ නෑ. ගත යුතු තීරණ ගත්තා.ඔබටත් නායකයා වෙන්න අවස්ථාවක් තිබුණ ද?අපේ පක්ෂයේ ඕන කෙනකුට පක්ෂය පක්ෂයේ දේශපාලන මණ්ඩලය මොන වගකීමක් හෝ බාර දුන්නොත් ඒක කරන්න ඕන.නව පක්ෂ නායකයා ගැන කියන්නේ කුමක් ද?අනුර කුමාර සහෝදරයට පක්ෂයේ නායකත්වය පැවරී තියනවා. පක්ෂ සමුළුවෙන් ඒ තීරණය ගත්තා. පසුගිය කාලය තුළ විපක්ෂය විපක්ෂයක් ලෙස නඟා සිටුවන්න අනුර සහෝදරයා විශාල වැඩ කොටසක් කළා. ඔහු දක්ෂ නායකයකු ලෙස කටයුතු කරන බවට කිසිම සැකයක් නැහැ.ඔබ කොළඹ දිස්ත්‍රික්කයෙන් පළාත් සභාවට ඉල්ලීම ගැන කියන්නේ කුමක් ද?ඒක මගේ දේශපාලන ජීවිතයේ ගත් හොඳ තීරණයක් ලෙසයි මං සිතන්නේ. මේක මම වගේම පක්ෂයත් ගත් හොඳ තීරණයක්.ඔබ මීට කලින් අනුරාධපුරයෙයි දේශපාලනයට පය ගසා සිටියේ...?නමුත් මම පෞද්ගලිකව දේශපාලනය කළේ වැඩිපුර කොළඹ. 1996 ඉඳල කම්කරු පන්තිය ඒකරාශි කිරීමේ කටයුතු කළේ කොළඹ ඉඳලා. මේ රටේ කම්කරු පන්තිය කොළඹ කේන්ද්‍ර වෙලා ඉන්නේ. මේ කම්කරු පන්තිය එක් සටන් මධ්‍යස්ථානයකට එක්රැස් කිරීමේ අභියෝගයට පක්ෂය වෙනුවෙන් උර දී සිටින්නේ. එම කටයුතු හා මා කොළඹට ඉදිරිපත් වීමේ ගැළපීමක් තියනවා.කොහොම ද කොළඹ ප්‍රතිචාරය...?අපි ජනතාව හමුවී දැනුවත් භාවය ඇති කරමින් සිටිනවා. මෙතෙක් අප සමඟ එකතු නොවුණ පිරිසක් අපට ඡන්දෙ නොදුන්න පිරිසත් අප සමඟ එකතු වෙමින් සිටින බව පේනවා.කතා කරන්න ඕන තැන කතා කරන්නේ කෑගහන්න ඕන තැන කෑගහන්නේ අපියි කියල ජනතාව කියනවා. ඔබලා වගේ අය ඇතුළේ ඉන්න ඕන. අපරාදේ ඇතුළට යන්න බැරිවුණේ කියල එම ජනතාව කියනවා.ඔබ කියන්නේ ජනතාව දැන් ඔබ සමඟ එකතු වෙමින් සිටිනවා කියලයි?ඔව්. ඉතා හොඳ ප්‍රතිචාරයක් ජනතාව පැත්තෙන් තියෙන්නේ. මේ අනුව 2009 ප්‍රතිඵලයට වැඩි ඉහළ ප්‍රතිඵලයක් ජවිපෙට ලැබෙන බව පැහැදිලියි.වයඹදි නම් ජවිපෙ පසුබෑමටයි ලක්වුණේ?වයඹ, මධ්‍යම, උතුරු මැද හා සබරගමුවෙත් අපේ ඡන්ද වැඩිවුණේ නෑ. ලැබුණ ඡන්ද කලින් ඡන්දවලට වඩා අඩුවුණා. එතන ව්‍යතිරේකයක් වුණේ කුරුණෑගල දිස්ත්‍රික්කය පමණයි. එහි පමණයි අප ලැබු ඡන්ද වැඩි වුණේ. අනිත් දිස්ත්‍රික්කවල යම් පමණකට අඩු වුණා. දැන් ඒ තත්ත්වය වෙනස් වී හෝ වෙනස් වෙමින් තිබෙනවා.එහෙම වෙනසක් වෙන්න හේතුවක් දකිනව ද?මා හිතන්නේ වර්තමාන ආණ්ඩුවේ ක්‍රියාකලාපය ජනතාව හමුවේ හෙළිදරව් වීම හා ජනතාවට හානිදායක ආණ්ඩුවේ සැලසුම් එකින් එක ජනතාවට අනාවරණය වීම මේ තත්ත්වය ඇතිවීමට බලපාල තියනවා. එතනෝල්, මත්පැන් ජාවාරම ගැන ආණ්ඩුවේ දේශපාලකයන්ට ඊට ඇති සම්බන්ධතාවය කැසිනෝ ව්‍යාපාරය හා දුරාචාරය ආර්ථික සංවර්ධනයේ මාර්ග ලෙස යොදා ගැනීමට ආණ්ඩුව ගන්නා උත්සාහය කුඩු ජාවාරම හා ආණ්ඩුවේ දේශපාලකයන්ට ඊට ඇති සබඳතාවය හෙළිවීම නිසා දැන් ආණ්ඩුවේ නිරුවත හෙළිවෙමින් තිබෙන්නේ.මේවා චෝදනා පමණක් නොවෙයි ද?චෝදනා පමණක් වෙන්නේ ඒවා පරීක්ෂා කරන්න එපායැ. පරීක්ෂණ කරන්නේ නැත්නම් කොහොම ද ඔප්පු වෙන්නේ. අපි කියන්නේ පරීක්ෂණ කරන්න. ජීවන වියදම අද අහස උසට ඉහළ යමින් තිබෙනවා. පසුගිය අයවැයෙන් ජනතාවට සහනයක් ලැබෙනු ඇතැයි බලාපොරොත්තු වුණත් ඒව සම්පූර්ණයෙන්ම බිඳ වැටුණා.මේවා තුළින් ජනතාව තුළ ආණ්ඩුව ගැන තිබෙන විරෝධය අද එන්න එන්න වැඩිවෙමින් තිබෙන්නේ. අද විරෝධතා නැති දවසක් නැහැ. තැනින් තැන අද උද්ඝෝෂණ තුළින් ජනතාව වැඩ කරන පන්තිය වැඩි වැඩියෙන් පාරට බසිමින් සිටිනවා.ආණ්ඩුවට විරුද්ධව විරෝධය වැඩි වෙමින් තිබෙන්නේ. මං හිතන්නේ මේ සත්‍ය ආණ්ඩු පැත්තෙනුත් පිළිගන්නවා. යුද ජයග්‍රහණය ලබපු වෙලාවේ විපක්ෂයක් ගැන කතාවක් තිබුණේ නෑ. අද ජනතාව අහනව කෝ විපක්ෂය කියලා. ඒකෙන් පේන්නේ අද ජනතාවට විපක්ෂයක් ඕන වෙලා තියනවා.තවමත් විපක්ෂයට ජයග්‍රහණයක් ලබා ගත නොහැකිවයි තියෙන්නෙ?මං හිතන්නේ ඒ ඉතිහාසය හිතනවට වැඩිය ඉක්මනින් වෙනස් වෙනවා. විශේෂයෙන් නාගරික ප්‍රදේශවල ජීවන වියදම නිසා වන පීඩනය තවත් වැඩියි. ඔවුන් කරපිංච කොළෙත් ගන්නේ කඩෙන්. නාගරික ඡන්ද ආණ්ඩුව පැත්තට අඩුවෙමින් තිබෙනවා. කොළඹ හොඳටම අඩුයි. පසුගිය පළාත් පාලන ඡන්දයෙන් කොළඹ ආසන 5 ම ඡන්ද ආණ්ඩුවට අඩුවුණා. මොකද නාගරික පීඩනය වැඩියි. විපක්ෂයට ඡන්ද වැඩි වෙනවා. අපට ලැබෙන ඡන්ද ප්‍රමාණයත් ඉහළ යනවා.අද විපක්ෂයත් අසංවිධානාත්මක තත්ත්වයක තියනව ය කියල මං කිව්වොත්...?එජාපයේ බිඳ වැටීමක් තියෙනවා. ඒ පක්ෂය දුර්වල වෙලා අභ්‍යන්තර බෙදීම් නිසා. කලකිරිල ඉන්න එජාප පාක්ෂිකයන්ගෙන් කොටසක් අපටත් ඡන්දය දෙයි. තව කොටසක් ඡන්දය නොදා ඉඳී.පන්දමෙන් එන ප්‍රජාතන්ත්‍රවාදී පක්ෂය නිසා ජවිපෙ තුන්වැනි බලවේගයෙන් එහාට විසි වෙයි ද?අපිට විපක්ෂයේ පක්ෂ එක්ක අරගලයක් නැහැ.අපේ අරගලය ආණ්ඩුවත් එක්ක. අපි තමයි ආණ්ඩුවට තියෙන විකල්පය. ෆොන්සේකාගේ පක්ෂය විකල්පයක් නෙවෙයි ආණ්ඩුවට ආදේශකයක් විතරයි.ඔබලාගේ මැතිවරණ ව්‍යාපාරය සංවිධානය වෙන්නේ කොහොම ද?අපි කොළඹ දිස්ත්‍රික්කයේ ආසනයක් පාසා ලොකු කුඩා ඡන්ද රැස්වීම් සීයක් පවත්වනවා. අපේක්ෂකයන් 43 දෙනාට එතකොට එක ආසනයක් ඡන්ද රැස්වීම් 2/3 ක් සංවිධානය කරන්න වෙන්නේ.මොකක්ද ජේවීපී සටන් පාඨය?අපි ජනතාවට කියන්නේ “ජනතා හඬ සීනුව දිනවමු” කියලයි.ඔබ කිව්වා කලකිරීමෙන් ඉන්න යූඇන්පී කාරයොත් ජවිපෙට ඡන්දෙ දෙයි කියලා. එහෙම ජවිපෙට හැරෙන්න ප්‍රධාන පක්ෂවලට ඡන්දෙ දෙන ඡන්දදායකයා අදිමදි කරනව නේද?එක කාලයක් එහෙම තිබුණා. අද ජවිපෙ හැර හැරෙන්න වෙන විකල්පයක් නැහැ. අපේ සමුළුවේදී අපි ප්‍රතිපත්ති මාලාවක් වැඩපිළිවෙළක් අනුමත කරගත්තා.අද ඒ වැඩපිළිවෙළ ජනතාව ඉදිරියේ තියල තියෙන්නේ.ඡන්ද දායකයාට ඡන්දයේ දී දෙන පණිවුඩය මොකක්ද?අපි කියන්නේ මේ ඡන්දෙදි ආණ්ඩුව වෙනස් කරන මුල් පියවර තියන්න කියලයි. අපේ රටේ ඇමැති මණ්ඩලය අපි ව්‍යවස්ථාවෙන්ම විසිපහට සීමා කරනවා.1948 සිට මේ රටේ දේශපාලකයන් වංචාවෙන් දූෂණයෙන් හම්බ කළ මුදල් නැවත පවරාගන්න අපි නීති පනවනවා. විධායක ජනාධිපති ක්‍රමය වෙනුවට පාර්ලිමේන්තු ප්‍රජාතන්ත්‍රවාදී ක්‍රමය ගේනවා. අධ්‍යාපනය මුළුමනින්ම මොන්ටිසෝරියේ සිට විශ්ව විද්‍යාලය දක්වා රජයේ වගකීමක් කරනවා.පළාත් සභා ඡන්දයකින් ආණ්ඩු වෙනස් කරන්න බැහැ?අපි පළාත් සභා ඡන්දය යොදා ගන්නෙ බෝක්කු, පාලම් පාරවල් හදන්න කතා කරන්න නෙවෙයි. අපේ ඡන්ද ප්‍රමාණය වැඩි කරගෙන ආණ්ඩුව වෙනස් කරන හයිය ගන්නයි. මේ ගන්න ගැම්ම අනුව ජනාධිපතිවරණයකදී හෝ මහා ඡන්දයකදී ආණ්ඩුව වෙනස් කරන තැනට යා යුතුයි.ඔබලාගේ අලුත් වැඩපිළිවෙළේ නවීන සමාජවාදයක් ගැනත් කතා කරනවා.අපි කතා කරන්නේ නිෂ්පාදන ක්‍රියාවලියට ජනතාව සම්බන්ධ කර ගැනීමට. ඒ නිෂ්පාදනයේ ප්‍රතිලාභ ජනතාවට බෙදී යන්න සලස්වන්න ඕන. අපි කතා කරන්නේ අපේ රටටම ඔබින මේ රටට අනන්‍ය වූ සමාජවාදයක්. අපි කතා කරන සමාජවාදය රුසියාවේ චීනයේ කියුබාවේ හෝ වියට්නාමයේ තිබෙන සමාජවාදය නෙවෙයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402163</link>
    <topic>මේ ප්‍රශ්නයේදී සියලු පාර්ශ්ව එක්සත්වීම අත්‍යවශ්‍යයි</topic>
    <author>සංවාද සටහන</author>
    <content>ජ්‍යෙෂ්ඨ නීතිඥගෝමින් දයාසිරිජිනීවා අනතුර අද වෙනදාටත් වඩා භයානකව ඉදිරිපත්ව ඇති බැවින් තානාපති සේවයේ හා විදේශ සේවයේ දක්ෂයන්ට තැනදී වහා සතුරා මෙන් විධිමත්ව ක්‍රියාත්මක වීමේ අවශ්‍යතාවක් ඇතැයි ජ්‍යෙෂ්ඨ නීතිවේදී ගෝමින් දයාසිරි මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ගෝමින් දයාසිරි මහතා මේ ප්‍රකාශය කළේය.රට පිළිබඳ මෙවැනි ප්‍රශ්නයකදී පටු දේශපාලන බේද ඉස්මතු කර නොගෙන එක්සත්ව ක්‍රියා කිරීමේ අවශ්‍යතාවය ද දයාසිරි මහතා මෙහිදී පෙන්වා දුන්නේය.එම සම්මුඛ සාකච්ඡාවේදී මතු කළ ප්‍රශ්න කීපයක් හා ඒවාට දයාසිරි මහතා දුන් පිළිතුරු මෙසේය.* ඇමෙරිකාව ත්‍රස්තවාදය ජයගත් ලංකාව අන්තර්ජාතික යුද අපරාධ පරීක්ෂණයකට ඇතුළු කිරීමට බලවත් උත්සාහයක යෙදෙමින් සිටිනවා. දැනටමත් එරට සෙනෙට් සභාවට එවැනි යෝජනාවක් ඉදිරිපත් කර තිබෙනවා. ඔබ මේ අනතුර දකින්නේ කොහොමද?මෙවර ජිනීවා අභියෝගය වෙනදාටත් වඩා ඉතාම භයානක අඩියකට වැටී ඇත්තේ අපගේ විරුද්ධවාදීන් මෙවර ක්‍රමානුකූලව විධිමත් ආකාරයකට අපව ආක්‍රමණය කිරීමට විධිවිධාන යොදා ඇති නිසයි. එමෙන්ම අප මෙයට විරුද්ධව ගන්නා ක්‍රියාමාර්ගය අපට සතු‍රු පාර්ශවය කටයුතු කරන ආකාරයටම බුද්ධිමත්ව උපක්‍රමශීලීව නොකළහොත් අපට විශාල දුෂ්කරතාවයකට මුහුණ දීමට සිදුවනු නිසැකය.නමුත් ජනාධිපතිතුමා ඔහුගේ කැබිනට් ඇමැතිවරු දෙදෙනා වන ජී.එල්. පීරිස් හා මහින්ද සමරසිංහ මහත්වරුන් වෙනුවට කරුණු පහදාදීමේ කාර්යයට ලලිත් වීරතුංග ජනාධිපති ලේකම්වරයා තෝරා ගැනීම ඉතාම බුද්ධිමත් ක්‍රියාවක් සේ සැලකිය හැකියි.මක්නිසාද එතුමා ලෝකය ඉදිරියේ ඉදිරිපත් කළ තර්ක නිසායි. ඉන්දියානු හමුදාව ලංකාව තුළදී ගෙන ගිය යුද අපරාධ සම්බන්ධයෙන් කිසිම පියවරක් බටහිර රටවලින් හෝ දෙමළ ජාතික සන්ධානයෙන් නොගැනීම මුල්කර ගෙන ඉදිරිපත් කළ තර්ක අපගේ ස්ථාවරය ඉතාම ශක්තිමත් අඩියකට ගෙනගොස් ඇත.මන්ද ප්‍රභාකරන් අහිංසක මිනිසුන් අමු අමුවේ මැරුවත් ඔහු රජීව් ගාන්ධි හිටපු ඉන්දියානු අගමැතිවරයා මැරුවේ මෙරට තුළදී ඉන්දියානු හමුදාව සිදු කළ යුද අපරාධ නිසා බවත් එය සම්පූර්ණයෙන් ම බටහිර රටවල් හා දෙමළ ඩයස් පෝරාවත් දෙමළ ජාතික සන්ධානයත් අමතක කර දැමීම වීරතුංග මහතා ගෙනහැර දැක්වීමත් නිසා කිසිදාකට වඩා අපේ ස්ථාවරය ශක්තිමත් කිරීමට එය ‍හේතු වී ඇත.නමුත් එය ප්‍රමාණවත් නොවන්නේ අප මෙයට ක්‍රමානුකූලව හැම අංශයක් ම සලකා තර්කානුකූලව කරුණු ඉදිරිපත් කිරීමට සමත් නොවූ නිසාය. අපගේ මාර්ග සිතියම වන ක්‍රියාකාරී සැලැස්ම ශීඝ්‍රව ක්‍රියාත්මක කිරීමට ද අප අසමත් විය. නමුත් ජිනීවා සමුළුවේදී අප ක්‍රියාත්මක විය යුත්තේ එකම කණ්ඩායමක් වශයෙනි.අප අතර විවිධ විවේචන තිබුණත් ඒවා සියල්ල අමතක කර ආණ්ඩුව හෝ විපක්ෂය ලෙස නොසිතා සියල්ලට පෙර රට පෙරට තබා සියලු දෙනා ඒකරාශි විය යුත්තේ විදේශ සතුරා ඉදි‍රියේ අප එක්සත්ව එකට මුහුණදීම අවශ්‍ය බැවිනි.වෙනත් රටවල් තම රටට විරුද්ධව විජාතික සතුරෙක් ඉදිරියට ආවිට සියලු පාර්ශ්ව එක්සත්ව ක්‍රියා කරන්නේ. නමුත් අප රට විපක්ෂයත් ඔවුන්ගෙන් යැපෙන්නන් හා එන්ජීඕ නඩය සුදු ජාතික හමුදාවත් සමඟ පෙළ ගැසීම රටට අනතුරුදායකයි.* ජාතික ප්‍රශ්නයකදී රට පිළිබඳ ප්‍රශ්නයකදී සෑම ප්‍රජාතන්ත්‍රවාදී රටකම පාහේ පටු දේශපාලනය ඉස්මතු වීමට ඉඩ දෙන්නේ නැහැ...?එය ලංකාවේ ක්‍රියාත්මක නොවීමයි ප්‍රශ්නය. ඉන්දියාවට පාකිස්ථානයට හා චීනයට විරුද්ධව සටන් කිරීමට සිදුවූ විජාතික සතුරන් සිටි අවස්ථාවේ එරට සියලු පක්ෂ රජය සමඟ සිටි බව මතක තබා ගත යුතුයි. එසේම බ්‍රිතාන්‍ය ආර්ජන්ටිනාවට විරුද්ධ පෝක්ලන්තය සම්බන්ධ යුද්ධයට තීරණය කළ අවස්ථාවේ එරට සියලු පක්ෂ එදා සිටි බ්‍රිතාන්‍ය ආණ්ඩුව සමඟ එකට සිටියා.නමුත් මෙරට විපක්ෂය විදේශ සතුරා සමඟ එක්ව රට ලැබූ යුද ජයග්‍රහණය බාල්දු කිරීමට වෑයම් කරනවා. රජය හා විපක්ෂය දේශපාලනය අමතක කර රට වෙනුවෙන් කැප වී සිටිය යුතුය. රජය විවේචනය කළත් විජාතික හතුරා ඉදිරියේ සමස්ත ජනතාව එකාවන්ව නැගී සිටින බැවින් මෙවැනි අවස්ථාවකදී රටට විරුද්ධ වන පිරිසට ජනතාව ගේ ආශීර්වාදය නොලැබෙන බව සහතික වශයෙන් ප්‍රකාශ කළ හැකියි. මේ අවස්ථාවේදී රටට විරුද්ධ වන පාර්ශ්වයට සිදුවන්නේ ජනතාවගේ ක්‍රෝධයට ලක්වීම හා ඔවුන් වැඩි වැඩියෙන් මැතිවරණ පරාජයන්ට ලක්වීමත්ය.* ඇමෙරිකාව ලංකාවට විරුද්ධව මානව හිමිකම් කවුන්සිලයේ රටවලට කරන බලපෑම ගැන කියන්නේ කුමක් ද?ඇමෙරිකාව අපට විරුද්ධව ක්‍රියා කරන්නේ විධිමත් සැලැස්මක් යටතේයි. ඔවුන් උත්සාහ කරන්නේ සංහිඳියාව ගැන කතා කරමින් යුද අපරාධ ඉදිරියට ගෙන ඒමට නව්පිල්ලේ මහත්මියගේ මාර්ග සිතියම අනුව අපට විරුද්ධව ක්‍රියාදාමයක යෙදීමටයි.ඇමෙරිකාවේ ප්‍රමුඛතාව නිසා ඔවුන් ලෝකයේ දරන ආධිපත්‍යය හේතුකොටගෙන මානව හිමිකම් කවුන්සිලයේ අනෙකුත් රටවල් ඇමෙරිකාවට බයවී අපට විරුද්ධව ඡන්දය දුනහොත් අපට අවාසිදායක තත්වයක් මතුවීම වැළැක්විය නොහැකියි.මුලින්ම ආර්ථික සම්බාධකවලට භාජනය නොවුවත් අපට අභ්‍යන්තර පරීක්ෂණ පැවැත්වීමට දිගටම බලපෑම් එල්ල කළ හැකියි. එතනදි අපේ පරමාර්ථය ද එසේම විය යුතුය.අප කළ යුත්තේ අන්තර්ජාතික පරීක්ෂණවලින් දුරස්ථ වී අභ්‍යන්තර පරීක්ෂණවලට නිසි පියවර ගෙන ඔවුන්ගේ උගුල්වලින් ගැලවීමය. මෙය කල් දැමීම රජය කර ගන්නා අනවශ්‍ය අපහසුතාවන් කැඳවා ගැනීමක් වනු ඇත.* ගෙන ඇති පියවර ප්‍රමාණවත් නොවන බව නේද ඇමෙරිකාව කියන්නේ?අප සංහිඳියාව සම්බන්ධයෙන් ගත් පියවර ලෝකයේ කිසිම රටකට විවේචනය කළ නොහැක. එය සාර්ථකව ඉටුකර ගැනීමට බැරිවී ඇත්තේ අපේ විදේශ අමාත්‍යාංශයේත් විදේශ තානාපති සේවයේත් සුදුසුකම් ලැබූ පිරිස් නොමැතිවීම නිසා එය නිසි ලෙස මාකට් කර ගැනීමට නොහැකිවීම නිසයි.අපේ තානාපති සේවයේත් විදේශ අමාත්‍යාංශයේත් දක්ෂ පිරිස් සිටින ස්ථානවල අප ජයග්‍රහණය අත්කරගෙන තිබේ. විශේෂයෙන් ඕස්ට්‍රේලියාව හා නවසීලන්තය අපට සමීප කිරීම සම්බන්ධයෙන් එහි සිටින තානාපති තිසර සමරසිංහ මහතා කළ මහා සේවය අප අමතක නොකළ යුතුයි. එසේම එවැනි සේවයක් අනෙකුත් රටවල තානාපතිවරුන්ට කළ හැකි නම් අපට ජයග්‍රහණය කරා යාමට මාර්ගයක් සැකසීමට හැකියි. නමුත් අප නොයෙක් අවස්ථාවල කරන්නේ මෝඩ ක්‍රියාවන්ය.එම නිසා අපගේ ජිනීවා සහභාගිත්වය ලබන නියෝජිතයන් බුද්ධිමත් දූරදර්ශී ආකාරයෙන් සිතා ක්‍රියා කරන පිරිසක් විය යුතු බවයි මා නැවත නැවතත් කියා සිටින්නේ.* ශ්‍රී ලංකා රාජ්‍යයට විරුද්ධව ඇමෙරිකාව ඇතුළු බටහිර රටවල් ගෙනයන යුද අපරාධ චෝදනා ඉදිරියේ ලංකාව සංහිඳියාව ඇති කිරීමට ගත් පියවර කිසිලෙසකින් අගැයීමට ලක් නොවීමයි ප්‍රශ්නය. ඒ දැනුවත් භාවය අප ජාත්‍යන්තරට ගෙ යා යුතුයි?අප කොහොමත් මේ රටේ සංහිඳියාවට ගත් පියවර ඉතා ශක්තිමත් එකක්. එය බටහිර රටවල් අවතක්සේරුවට ලක් කිරීම කනගාටුවට කරුණක්. අප එල්ටීටීඊ සාමාජික සාමාජිකාවන්ට සමාව දී ඔවුන් නැවත සමාජයට වැඩදායී පුරවැසියන් ලෙස යොදා ගැනීමට කටයුතු කිරීම බෙහෙවින් ම පැසසිය යුතු කරුණක්.එල්ටීටීඊ ළමා සොල්දාදුවන් පුනරුත්ථාපනය කර දෙමාපියන්ට බාරදීමට ගත් පියවරත් ඒ වගේ ම වැදගත් පියවරක්. සාධාරණ මැතිවරණයක් සාර්ථකව උතුරේ පවත්වා රජය අන්ත පරාජයක් ලැබීමත් අප ලබා ගත් විශාල ජයග්‍රහණයක්. ඒ නිසා උතුරේ මැතිවරණය කිසිවකුට අසාධාරණ කූට මැතිවරණයක් ලෙස තර්ක කිරීමට අවස්ථාවක් ලැබී නැහැ.එම ප්‍රජාතන්ත්‍රවාදී පියවරේ වාසිය අප රටට ලබා ගත යුතුයි. එසේ ම අද රජයට විරුද්ධව කතා කිරීමේ නිදහස රට අවමානයට ලක් කිරීමේ අවස්ථාවක් ලෙස යොදා ගැනීම විග්නේෂ්වරන් මහතා හා දෙමළ ජාතික සන්ධානය විටින් විට ප්‍රදර්ශනය කරමින් සිටීම රටට අහිතකර වුවත් එය මේ රටේ ප්‍රජාතන්ත්‍රවාදී අයිතිය පවතින බවට මුළු ලෝකයට ම කියා පෑමක්.”මේ දක්වා දකුණේ කුමන රජයක් බලයේ සිටියත් දෙමළ ජාතික සන්ධානය හැර අනෙකුත් සුළුජාතික පක්ෂ තොණ්ඩමන් මහතා නායකත්වය දෙන ඉන්දියානු සම්භවයකින් යුත් දෙමළ ජනතාව, මුස්ලිම් පක්ෂ හා සුළු ජාතික දෙමළ කොටස් විවිධ රජයන් සමඟ එකට වැඩකර ආණ්ඩුවේ කොටස්කරුවන් වී ඔවුන්ගේ ජන සමාජයට විශාල වාසි ලබාගෙන තිබේ.නමුත් දෙමළ ජාතික සන්ධානයේ පුරෝගාමීන් උත්සාහ කළේ සිංහල දෙමළ වාර්ගික බේදයක් ඇති කර එයින් ඔවුන්ට පුද්ගලික ජයග්‍රහණයක් ලැබීම මිස සංහිඳියාව හෝ වාර්ගික ස‍හෝදරත්වයක් ඇති කිරීම නොවේ.ඒ නිසා විග්නේෂ්වරන් වැනි අය මොන වෙස් මුහුණු පැළඳ ගෙන ආවත් අවසානයේ කරනුයේ රට ජාත්‍යන්තරය ඉදිරියේ අවමානයට ලක් කිරීමයි. මෙවැනි කරුණු අපට ජාත්‍යන්තරය ඉදිරියේ ශක්තිමත්ව හෙළි කිරීමට හැකි තානාපති සේවයක් තානාපතිවරුන් හා ඇමැතිවරු පත් කිරීමෙන් රට බේරා ගැනීමට කටයුතු කළ යුතුයි.බ්‍රිතාන්‍යයට පත් කර ඇති ශ්‍රී ලංකා මහ කොමසාරිස්වරයා එම රටේ තිබෙන තත්ත්වය හඳුනාගෙන මෙහිලා ආදර්ශවත්ව රටට හිතකර ආකාරයෙන් ක්‍රියා කිරීම නිසා එයින් අපට සාර්ථක ඵල නෙළා ගැනීමට හැකිව ඇත.එම නිසා එවැන්නන් පත් කිරීමට රජය පියවර ගතහොත් එයින් සෙත සැලසෙන්නේ රටට ය. දැනට ජිනීවාහි සිටින ශ්‍රී ලංකා තානාපතිවරයා පෙර සිටි අය මෙන් නොව රට වෙනුවෙන් අගනා සේවයක් ඉටු කරමින් සිටී. රට තුළත් ඉන් පිටතත් සිටින රට ගැන වගකීමක් කැක්කුමක් ඇති ශ්‍රී ලාංකිකයන්ට අවස්ථාව සැලසීම අපගේ වගකීමය.* රට, රණවිරුවන් අවමානයට ලක්වන අන්තර්ජාතික පරීක්ෂණවලට ලංකාවට ඉඩ දිය නොහැකි සේම පවතින තත්ත්වය තුළ කිසිවක් නොකර සිටීමට ද ලංකාවට පුළුවන්කමක් නැහැ. ලංකාව කළ යුත්තේ කුමක් ද කියන එකයි අද තියන ප්‍රශ්නය?මෙදා ජයග්‍රහණය අමතක කළත් අප කළ යුත්තේ අනාගත ජයග්‍රහණය උදෙසා නිසි පියවර ගැනීමයි. එසේ කිරීමට නම් කළ යුත්තේ උගත් පාඩම් කොමිසම් වාර්තාවේ ක්‍රියාකාරී සැලැස්ම ශීඝ්‍රගාමීව ක්‍රියාත්මක කිරීමයි.දෙමළ ජනතාවගේ සාධාරණ දුක්ගැනවිලි 13 වැනි ස්ථාවරයෙන් බැහැරව ක්‍රියාත්මක වීමෙන් කෙසේ හෝ ඇමරිකාවෙන් එල්ල වන හතුරුකම් දුර්වල කිරීමට රාජ්‍ය තාන්ත්‍රික මට්ටමෙන් ක්‍රියාත්මක වීම අද බලගතු අවශ්‍යතාවක්ව පවතී.ලලිත් වීරතුංග මහතා හිලරි ක්ලින්ටන් මහත්මිය හමුවූ අවස්ථාවේ ඉදිරිපත් කළ එම ක්‍රියාකාරී සැලැස්ම එතුමියගේ ප්‍රසංසාවට ලක්වූ අතර එය නිසි ලෙස ක්‍රියාත්මක කිරීමෙන් ඇ‍මෙරිකා උගුලෙන් අපට ගැලවිය හැකි වනු ඇත. එසේ පියවර නොගැනිම නිසා අප මෙලෙස අවදානමට ලක්වී ඇත.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402164</link>
    <topic>ඉපදිලාත් නැති මිනිසුන්ගේ නම් ගම්පහ ඡන්ද ලැයිස්තුවේ</topic>
    <author>විජයානි එදිරිසිංහ</author>
    <content>බස්නාහිර පළාත් සභාව සඳහා ගම්පහ දිස්ත්‍රික්කයට නව සමසමාජ පක්ෂයෙන් නාමයෝජනා බාර දුන් නම් ලැයිස්තුවට ඇතුළත් නම් 43 න් 15 ක්ම ව්‍යාජ නම් බව අනාවරණය වී ඇත. මේ සඳහා මේ වන විට ගම්පහ පොලිස් විශේෂ විමර්ශන ඒකකය මඟින් පරීක්ෂණයක් සිදු කරගෙන යයි.එහිදී නව සමසමාජ පක්ෂ නායක ආචාර්ය වික්‍රමබාහු කරුණාරත්න මහතා ගෙන් ඒ සඳහා කට උත්තර ලබා ගැනීමට පසුගිය දිනක ගම්පහ පොලිස් විශේෂ විමර්ශන ඒකකය වෙත කැඳවා තිබු අතර එම දිනය වෙනස් වූයෙන් යළි ලබන 15 වැනිදා පොලීසියේ පෙනී සිටින ලෙස දැනුම් දී ඇත.වික්‍රමබාහු කරුණාරත්න මහතාට පමණක් නොව එම නාමයෝජනා පත්‍රයේ ඇතුළත් නම් සත්‍ය ඒවා බවට සහතිකය ලබා දුන් නීතිඥවරයකු සහ සාමදාන විනිශ්චයකාරවරයකු ද පොලිස් විශේෂ විමර්ශන ඒකකය වෙත කැඳවා ඇත.පසුගියදා වික්‍රමබාහු කරුණාරත්න මහතා ඇතුළු පිරිස ඔවුන්ගේ නාමයෝජනා පත්‍රය අදාළ මැතිවරණ කාර්යාලය වෙත ලබා දීමෙන් පසු ගම්පහ දිස්ත්‍රික් භාර සහකාර මැතිවරණ කොමසාරිස් පී. ඒ. එන්. සේනාරත්න මහතාට එම නාම යෝජනා පත්‍රයේ ඇතුළත් නම් පිළිබඳ සැකයක් ඇතිවී තිබිණි. ඒ මහතා ඉතාමත් සැලකිල්ලෙන් එම නාමයෝජනා පත්‍රය පිළිබඳ සොයා බැලීමේදී ඇත්ත වශයෙන්ම එහි ව්‍යාජ නම් ඇතුළත් බව හැඟී ගොස් තිබුණි. ඔහු ඒ පිළිබඳව එම පක්ෂයෙන් විමසීමක් කර නැත්තේ ඒ වන විටත් එම නාමයෝජනා පත්‍රය බාරගෙන අවසන්ව තිබු නිසාය.මැතිවරණ නීති රීතිවලට අනුව එහි නිලධාරියකුට මෙවැනි දෙයක් සම්බන්ධ සැකයක් ඇතිවූ විට ඒ සම්බන්ධව රහස් පොලීසිය හෝ වෙනත් එවැනි පරීක්ෂණ අංශයකට එය යොමු කිරීමට බලය තිබේ. ඒ අනුව සේනාරත්න මහතා ද මේ පිළිබඳව ගම්පහ කොට්ඨාස විශේෂ අපරාධ ඒකකයට ඉදිරිපත් කර තිබේ.ගම්පහ කොට්ඨාස විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක සේනානායක මහතාගේ අධීක්ෂණය යටතේ මේ පිළිබඳ පරීක්ෂණ ආරම්භ කෙරුණි.පසුව මේ පිළිබඳව පුද්ගල නාම ලේඛනයේ සිටි පුද්ගලයන් 12 දෙනකු කැඳවා ප්‍රකාශ ලබාගෙන ඇත. එහිදී අනාවරණය වූයේ එම 12 දෙනා අතරින් 08 දෙනකු සිය කැමැත්තෙන්ම නාම යෝජනාවලට ඉදිරිපත් වූ බවයි.එම පිරිස අතරින් සුජාතා අශෝකමාලා සහ සරත් කුමාර රාජපක්ෂ යන අයගේ නම් එම නම් ලැයිස්තුවට ඇතුළත්ව තිබුණේ ඔවුන්ගේ කිසිඳු දැනුවත් බවකින් තොරව බව ඔවුන්ගෙන් ලබාගත් කට උත්තරවලින් අනාවරණය වී ඇත. තව ද පසුගිය ජනවාරි 16 වැනිදා විදෙස්ගත වූ සී. එන්. ජයනෙත්ති නමැති අයගේ නම ද මෙම නාමයෝජනා පත්‍රයට ඇතුළු කර තිබී ඇත.එම නාමයෝජනා ලැයිස්තුවේ සඳහන් සමරසිංහ, උදයන්තිකා කෝදාවල යන අය ඇතුළුව තවත් පහළොස් දෙනකුගේ නම් ව්‍යාජ ඒවා වෙයි. එම නම්වලට අදාළ පුද්ගලයන් තවමත් මෙලොවට බිහිවී නැති අය වෙති. පොලීසිය පවසන ආකාරයට එහි ඇතුළත් තවත් නමක් මියගිය අයකුගේ යැයි සැක කෙරේ.වික්‍රමබාහු කරුණාරත්න මහතාගේ නව සමසමාජ පක්ෂයේ නම් ලැයිස්තුවේ එසේ සඳහන් නම්වලට අදාළව ලිපිනයන් ද සම්පූර්ණයෙන්ම ව්‍යාජ ඒවාය. එම ලිපිනවල එම නම් හෝ එවැනි පුද්ගලයන් නොමැත. පොලිස් නිලධාරීන් මේ සෑම ලිපිනයක්ම පරීක්ෂාවට ලක් කර තිබේ. එහිදී මේ බව අනාවරණය විය. ගම්පහ දිස්ත්‍රික්කයෙන් බස්නාහිර පළාත් සභාව සඳහා කණ්ඩායම් 22 ක් නාමයෝජනා බාර දී තිබුණි. පසුගිය 6 වැනිදා එම කණ්ඩායම් නාම යෝජනා බාර දී තිබු අතර නව සමාජ පක්ෂ කණ්ඩායම නාමයෝජනා පත්‍රය බාර දී තිබුණේ සියලු කණ්ඩායම් බාරදීමෙන් පසු අවසානයටයි.මේ නාමයෝජනා පත්‍ර සඳහා ඇතුළත් නම් එහි නායක වික්‍රමබාහු කරුණාරත්න මහතාගේ දැනුවත් බව ඇතිව ඇතුළත් වුණේ ද නැද්ද යන්නත් අදාළ නීතිඥවරයා සහ සාමදාන විනිසුරුවරයා ඒවා සහතික කළේ ව්‍යාජ ඒවා බව දැනගෙනම ද යන්න ඔවුන්ගේ ප්‍රකාශ තුළින් හෙළිකර ගැනීමට පොලීසිය බලාපොරොත්තු වෙයි.කෙසේ වුවද මැතිවරණ කොමසාරිස් කාර්යාලය පවසා සිටින්නේ එම පක්ෂයෙන් මැතිවරණයක් සඳහා නාමයෝජනා පත්‍රයක් සකස් කරන්නේ නම් අනිවාර්යයෙන්ම එම පක්ෂ නායකත්වය ප්‍රමුඛ එහි සෙසු නිලධාරීන්ගේ දැනුම ඇතිව සකස් කරන බවයි.වික්‍රමබාහු කරුණාරත්න මහතා විවිධ මාධ්‍ය ඔස්සේ ප්‍රකාශ කර තිබුණේ ව්‍යාජ නම් ඇතුළත් වී තිබීම කුමන්ත්‍රණයක් බවයි. එහෙත් එම නම් පිළිබඳව පක්ෂ නායකත්වය පෞද්ගලිකව දැන සිටිය යුතු අතර එම පුද්ගලයන් තෝරන්නේ ද පක්ෂ නායකයාගේ සහ සෙසු පිරිස සමඟ පැවැති සාකච්ඡාවලින් අනතුරුව බැවින් පක්ෂ නායකයා නොදැන යම් නමක් හෝ පුද්ගලයෙක් නාම ලැයිස්තුවට ඇතුළත් වී ඡන්දයකට ඉදිරිපත් වීම විස්මයට කරුණක් බවයි.කෙසේ වුවද මනාප අංක ලබාදීම සඳහා අකාරාදිය පිළිවෙළට ලේඛන සකස් කිරීමේදී නව සමසමාජ පක්ෂයේ ගම්පහ දිස්ත්‍රික් නාමයෝජනා පත්‍රයේ ව්‍යාජ නම් සහ ලිපිනයන් සඳහන් වී තිබීම හසුවීමෙන් පසු එය මැතිවරණ කොමසාරිස් කාර්යාලයට ගැටලු සහගත තත්ත්වයක් වුවත් පොලිස් පරීක්ෂණවලින් පසු ඒවා නියමාකාරයෙන්ම ව්‍යාජ ඒවා බව අනාවරණය විය යුතු බැවින් පිළිගත් එම නාම යෝජනා පත්‍රයේ ව්‍යාජ නම්වලට වුවද මනාප අංක ලබාදීම සිදුවිය.මේ පක්ෂයේ කණ්ඩායම් නායක කේ. අයි. වික්‍රමසිංහ මහතා පොලීසිය ඉදිරියේ ප්‍රකාශ කළේ එම ලැයිස්තුවේ ඇතුළත් නම් 43 න් 17 ක් සඳහා පමණක් ක්‍රියා කළ බවයි. සෙසු නම් එම කණ්ඩායමේ වෙනත් අයකු විසින් කටයුතු කළ බව ද හේ පවසයි.කෙසේ වුවද මෙසේ වංචනික ලෙස ව්‍යාජ නම් යොදා ඡන්ද නාම ලේඛනයක් සකස් කිරීම, ව්‍යාජ ඒවා බව දැනගෙන එය සහතික කිරීම, එය මැතිවරණ කොමසාරිස් වෙත ඉදිරිපත් කර පිළිගත් එකක් බවට පත්කිරීමට සූක්ෂම ලෙස හොර රහසේ කටයුතු කිරීම මැතිවරණ නීතිය අනුව බලවත් අපරාධයක් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා මෙම සිද්ධිය සම්බන්ධව අදහස් දක්වමින් ප්‍රකාශ කළේය.එපමණක් නොව රජයේ වගකිවයුතු නිලධාරීයෙකු වන මැතිවරණ කොමසාරිස්වරයා එවැනි කූඨ ලේඛන හරහා රැවටීම ඔහුට පමණක් නොව එම තනතුරට ද කරන වංචාවක් පමණක් නොව අගෞරවයක් බව මැතිවරණ කොමසාරිස් කාර්යාලයේ නිලධාරීන්ගේ මෙන්ම පරීක්ෂණ අංශවල ද පිළිගැනීමයි.මෙවැනි අපරාධයක් සැලසුම් සහගත ලෙස සිදුකළේ යැයි එම පරීක්ෂණවලදී අනාවරණය වුවහොත් එම වංචාවට සහාය දුන් සෑම සියලු කෙනකුටම අධිකරණයෙන් බරපතළ දඬුවම් නියම වනු ඇති බව ද පරීක්ෂණ අංශ සඳහන් කරයි.තව ද මෙරට මැතිවරණ ඉතිහාසයේ ව්‍යාජ ලෙස ඡන්දය පාවිච්චි කිරීම් ඇතුළු විවිධ වංචාවන් හසු වී ඇත. එහෙත් මෙරට තුළ ඉපදීවත් නැති පුද්ගලයන් විශාල පිරිසකගේ ව්‍යාජ නම් යොදා මැතිවරණ නාමයෝජනා පත්‍රයක් ඉදිරිපත් වීම ප්‍රථම වරට සිදුවී ඇත්තේ ආචාර්ය වික්‍රමබාහු කරුණාරත්න මහතාගේ නායකත්වයෙන් යුත් නව සමසමාජ පක්ෂයෙන් වෙයි.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402165</link>
    <topic>අහෝ දෙවියනි! ජයලලිතා ඉන්දියාවේ මීළඟ අගමැති වෙයි ද?</topic>
    <author>රෝහණ ආර්යරත්න</author>
    <content>මැයි මාසයේ පැවැත්වීමට නියමිත ලෝක් සභා මැතිවරණය ක්‍රම ක්‍රමයෙන් උණුසුම් වීම මෙන්ම පැටලිලි ස්වභාවයක් ඇතිවන ලකුණු පෙන්නුම් කරයි. අගමැති තනතුරට තරග කරුවන් රැසක් ඉදිරිපත් වීම මෙම පැටලිලි ස්වභාවය තව තවත් සංකීර්ණ තත්ත්වයකට පත් කරලීමට සමත්වීම ඇත. දැනට පවත්වා ඇති ජනමත සමීක්ෂණ තුළින් දේශපාලන පොර පිටියේ සත්‍ය තත්ත්වය හෙළි වීම සිදුවන්නේ ද යන්න සැක සහිත වෙතත් ඒවායින් බොහොමයකින්ම රජයක් පිහිටුවීම හා අගමැති තනතුර ලබා ගැනීම පිළිබඳ වැඩි වාසි නරේන්ද්‍ර මෝඩිගේ භාරතීය ජනතා පක්ෂයට හිමි වී ඇත.එහෙත් බලයේ සිටින කොංග්‍රස් පක්ෂයත් එහි අගමැති අපේක්ෂක ලෙස පිළිගනු ලබන රාහුල් ගාන්ධිත් තවමත් අති විශේෂ බලයක් ඉන්දියාව පුරා ස්ථාපනය කරගෙන ඇති බව අමතක කළ යුතු නැත. දැනට පවතින තත්ත්වය අනුව කොංග්‍රස් පක්ෂ බලවේගය මෝඩිගේ බිජේපිය සමඟ කරට කර සිටින බවක් පෙනේ.එසේම අරවින්ද් කෙජ්රිවාල්ගේ ආම් ආද්ම පක්ෂය දූෂණය ප්‍රධාන ජනතා විරෝධි කටයුතුවලට එරෙහි වන බලවේගයක් බවට පත්වෙමින් කොංග්‍රස් හා භාරතීය ජනතා පක්ෂයට (බීජේපී) දැඩි තර්ජනයක් බවට පත්වී ඇත.මේ අතර තවත් බලසම්පන්න චරිතයක් අගමැති තනතුර කෙරේ අවධානයක් යොමු කරන බව ඉන්දියාවෙන් ලැබෙන තොරතුරුවලින් පැහැදිලි වෙයි. ඒ අන් කවරකු නොව තමිල්නාඩුවේ මහ ඇමැතිනී ජයලලිතා ජයරාම්ය. මෙහිදී මුලින්ම ඇයගේ චරිතයට සම්බන්ධ වී ඇති විශේෂ කරුණු සලකා බැලීම අවශ්‍ය වේ. ඇය අපකීර්තියට ලක්වූ අයකු නොවීම විශේෂයෙන්ම ඇයගේ තුන්වැනි රාජ්‍ය සමයේදී ඇය ඉතා මැදහත් ලෙස ක්‍රියා කිරීම ඇයගේ චරිතය කෙරේ වාසිදායක ගුණාංගයකි.ශ්‍රී ලාංකික දෙමළ ජනතාව ගැන දැඩි ස්ථාවරයක් ගැනීම නිසා ඩීඑම්කේ හා එම්ඩීඑම්කේ පක්ෂ අතරමං වන තත්ත්වයට පත්කිරීමට සමත් වී ඇත.එසේම ජනතාවට ආහාරපාන සපයන “අම්මා කැන්ටිම්” වැනි සුබසාධක පියවර රැසක් ගැනීම නිසා ජනතාවාදී පාලකයකු ලෙස ප්‍රතිරූපය ගොඩනඟා ගෙන ඇත.මේ හැර වාමාංශික පක්ෂ සමඟ සන්ධානගත වෙමින් තමිල්නාඩුව තුළ බලය තර කරගැනීම සඳහා සූක්ෂම පියවරක් ගැනීම ද ඇයගේ චරිතය කැපී පෙනෙන තත්ත්වයට පත්කරලීමට සමත් වී ඇත.මෙම ජයලලිතා චරිතයේ ප්‍රතිරූපය මෙම හේතුන් කරණ කොට අතිවිශේෂ ස්ථානයකට පත්වීම නිසා ඈ ලෝක් සභා මැතිවරණයේදී කැපී පෙනෙන බලවේගයක් බවට පත්වී ඇත. මේ අතර කාගේත් අවධානය යොමු වන්නේ ලෝක් සභා මැතිවරණයේ ප්‍රධාන බලවේග එනම් කොංග්‍රස් හා භාරතීය ජනතා පක්ෂය වෙතටයි.ලෝක් සභාවේ අසුන් 550 න් වැඩි අසුන් ප්‍රමාණයක් විශේෂයෙන් බලය ස්ථාවර ලෙස වැඩි කලක් පවත්වා ගත හැකි අන්දමේ ආසන ප්‍රමාණයක් ලබා ගැනීම මෙම ප්‍රධාන පක්ෂ දෙකේම ප්‍රධාන අරමුණ වී ඇත.පසුගියදා සමාජ සංවර්ධනය පිළිබඳ අධ්‍යයන ආයතනය මඟින් පවත්වනු ලැබු ජනමත සමීක්ෂණයකට අනුව භාරතීය ජනතා පක්ෂය ප්‍රධාන ශීවසේනා පක්ෂය හා අකාලි ඩාල් පක්ෂය සහිත සන්ධානයට අසුන් 175 ක් හිමි වනු ඇත. එසේම ජාතික කොංග්‍රස් පක්ෂයත්, ජර්ඛාන්ද් මුක්ති මොර්චා පක්ෂයත්, රාෂ්ට්‍රිය ලෝකඩාල් පක්ෂයත් කොංග්‍රස් පක්ෂය සමඟ ඇති කරගෙන ඇති සන්ධානයට ආසන 138 ක් ලබා ගත හැකි වනු ඇත.මේ සමීක්ෂණ නිරතුරුවම වෙනස් වන ඉන්දීය දේශපාලන පොර පිටියේ යථාර්ථය පෙන්නුම් නොකරන නමුත් සාමාන්‍ය වශයෙන් මේ තත්ත්වය එසේ පවතිය හැකි බවට අනුමාන කළහොත් තුන්වැනි බලවේගයක් ඇතිවීමේ ප්‍රවණතාවය අද අත්‍යවශ්‍ය තත්ත්වයකට පත්වී ඇති බව කිව යුතු වේ.කිසිවකුට රජයක් පිහිටුවීමට නොහැකි තත්ත්වය උදාවුවහොත් තුන්වැනි බලවේගයේ සහාය ලබා ගැනීමට ප්‍රධාන තරගකරුවන්ට පැහැදිලි ලෙසම ක්‍රියා කළ යුතුව ඇත.මෙහිදී තුන්වැනි බලවේගය හැටියට ගත හැකි බලගතු ප්‍රාදේශීය පක්ෂ රැසක් ඇත. අරවින්ද් කෙජ්රිවාල්ගේ ආම් ආද්ම් පක්ෂය ප්‍රධාන පක්ෂවලට දැඩි බලපෑමක් එල්ල කළ හැක්කේ දූෂිත පාලන කටයුතු මෙන්ම ජනතා විරෝධි ක්‍රියාවන් මේ ප්‍රධාන පක්ෂ දෙකින්ම සිදුවී තිබීම නිසාය. ආම් ආද්මි පක්ෂය ජාතික දේශපාලන වේදිකාවේ කැපී පෙනෙන ස්ථානයක් ලබා ඇතත් ප්‍රධාන පක්ෂ දෙකේ විශේෂ අවධානය යොමු වී ඇත්තේ ප්‍රාදේශීය බලවේග දෙස වීම විශේෂිත කරුණකි.ජනමත විමසුම් ප්‍රධාන පක්ෂ දෙක අතර වාසි අවාසි දෝලනය වෙමින් පවතිද්දී ප්‍රාදේශීය පක්ෂවල නායකයින් ද අගමැති තනතුර කෙරේ අවධානයක යොමු කරමින් සිටින බව පෙනේ. ඉන් බිහාරයේ ප්‍රධාන ඇමැති නිතිෂ් කුමාර් හා තමිල්නාඩුවේ ප්‍රධාන ඇමැතිනි ජයරාම් ජයලලිතා ද මුල් තැනක් ගෙන ඇත. එසේම මුලායම් යාදව් ගේ සමාජවාදී පක්ෂය, කොංග්‍රස් හෝ බීජේපී පක්ෂ සමඟ එක්වීමට වඩා තුන්වැනි බලවේගයක් ගොඩනැඟීම කෙරේ අවධානය යොමුකර ඇත.ත්‍රිනාමුල් පක්ෂයේ නායිකා හා බටහිර බෙංගාලයේ ප්‍රධාන ඇමැතිනි මම්ටා බැනර්ජි ද මෙම අදහස අනුමත කර ඇත. ඔඩිෂා මහ ඇමැති හා බිජු ජනතා ඩල් පක්ෂයේ නායක නවීන් පට්නයික් ද තුන්වැනි බලවේගයක් ගොඩනැඟීම කෙරේ කැමැත්ත පළකොට ඇත.එසේම ඔවුන්ගේ ප්‍රාන්තවල ප්‍රධාන පක්ෂ දෙක අබිබවා යාමට හැකියාවක් මෙම ප්‍රාදේශීය පක්ෂවලට තිබීම ද තුන්වැනි බලවේගයක පිළිබඳ අදහස ව්‍යාප්ත වීමට හේතු වී ඇත.එවැනි වාතාවරණයක් දැනට ඉන්දියානු දේශපාලන පොර පිටියේ පැවතෙන නමුත් කුමන පක්ෂයක් වැඩි බලයක් ලබා ගනු ලැබුවත් අන්නා මුන්නේත්‍ර කඩාගම් (ඒඅයිඩීඑම්කේ) නායිකා හා තමිල්නාඩු ප්‍රධාන ඇමැතිනී ජයරාම් ජයලලිතා අතිවිශේෂ තැනක සිටීම නොවැළැක්විය හැකිය.ජයලලිතා කොමියුනිස්ට් පක්ෂ දෙක සමඟ සන්ධානගත වීම ඇයගේ බලය තව තවත් වැඩි කිරීමට හේතු වී ඇත. එසේම ඇයගේ පක්ෂයට තමිල්නාඩුවේ ආසන 39 ක් හා පොන්ඩිචෙරි ප්‍රදේශයේ එක් ආසනයක් ද කෙසේ හෝ ජය ගැනීමට හැකියාවක් පවතින බව ජනමත විමර්ශන වලින් පෙනී ගොස් ඇත. තමිල්නාඩුවේ ඩීඑම්කේ හා ඩීඑම්ඩීකේ (දේශීය මුර්පොක්කු ද්‍රවිඩ කසාගම්) පක්ෂ පවතින නමුත් ජයලලිතාගේ පක්ෂයේ බලය අබිබවා යන්නට ඔවුන්ට හැකියාවක් නැත. ඔවුන් ප්‍රධාන පක්ෂ දෙක සමඟ එකතු වුවත් එතරම් විශාල ඡන්ද ප්‍රමාණයක් ලබා ගැනීම සිදු නොවනු ඇත.එහෙත් ජයලලිතා සෙසු ප්‍රාදේශීය පක්ෂවලට වඩා බලවත් තත්ත්වයක සිටීමට ඇයට දිනාගත හැකි ආසන ප්‍රමාණය මෙන්ම ඈ විසින් නායිකාවක ලෙස ඉටුකර ඇති විශේෂ ක්‍රියාවලියන් හේතු වී ඇත. එම ක්‍රියාවලියන් අතර ලංකාවට එරෙහිව ගෙන ඇති ක්‍රියාමාර්ග ලෝකයේ බලගතු රටවල අවධානයට පවා ලක්වී ඇත. ඇමෙරිකානු රාජ්‍ය ලේකම්වරයා ලෙස කටයුතු කළ හිලරි ක්ලින්ටන් ඇය හමුවීමට විශේෂයෙන්ම තමිල්නාඩුවට පැමිණීම ඒ බව පැහැදිලි කරන සිදුවීමකි.ලංකාවේ පැවැති පොදු රාජ්‍ය මණ්ඩලයීය සමුළුවට ඉන්දියාව නොපැමිණීමට ප්‍රධාන හේතුවක් ලෙස ඇයගේ බලපෑම දේශපාලන විචාරකයින් විසින් පෙන්වා දෙනු ලබයි. මේ හැර බලගතු රටවල් සමඟ වෙළෙඳ සබඳතා ඇතිකර ගැනීම හා දේශපාලන සබඳතාවන් පවත්වාගෙන යාම අතින් ජයලලිතාට අතිවිශේෂ ස්ථානය නොඅනුමානව හිමි වනු ඇත.මෙසේ ජයලලිතාට ලබන ලෝක් සභා ඡන්ද පොර පිටියේ අති විශේෂ ස්ථානයක් හිමිව තිබෙන අතරතුර යම් හෙයකින් බීජේපීයට හා කොංග්‍රසයට ජයලලිතාගේ සහාය ලබා ගැනීමට සිදුවුවහොත් ඇය තම සහාය සඳහා අතිවිශේෂ ඉල්ලීම් රැසක් ඉදිරිපත් කරනු නොඅනුමානය. ඒවා අතර ලංකාවට එරෙහිව දැඩි පියවර ගැනීමට ඉල්ලීම ප්‍රධාන එකක් වනු ඇත.ඒ කෙසේ වෙතත් තවත් අතිවිශේෂ කරුණක් වන්නේ අගමැති තනතුර සඳහා තමිල්නාඩුවෙන් කෙනකු පත්කර ගැනීමේ යෝජනාවයි. ඒ සඳහා නිතැතින්ම ජයලලිතාගේ නම ඉදිරිපත් කිරීම දැනට දේශපාලන පොර පිටියේ දැකිය හැකි තවත් සිදුවීමකි.අගමැති තනතුර සඳහා ජයරාම් ජයලලිතා හැම අතින්ම සුදුසු බව ඇයගේ පක්ෂය ප්‍රකාශ කර ඇති අතර කිසිවකුට සමාන කළ නොහැකි අන්දමේ දේශ හිතෛෂි නායිකාවක් ලෙස ඇයගේ පක්ෂය විසින් හඳුන්වා දෙනු ලැබු අතර ඉන්දියාවත් ඇමෙරිකාවත් අතර බලශක්තිය පිළිබඳ ගිවිසුමට දැඩි ලෙස එරෙහි වීම, චීනය විසින් ඉන්දියාව ආක්‍රමණය කරනු ලැබීම පිළිබඳව දැඩි මතධාරියකු ලෙස කටයුතු කිරීමත් එසේම ද්‍රවිඩ ජනතාවට ශ්‍රී ලංකාවේදී සිදුවන අකටයුතුවලට එරෙහිව ගනු ලැබු ක්‍රියා පිළිවෙත් අනුව ඉන්දියාවේ නායකත්වයට ජයලලිතා හැම අතින්ම සුදුසු බව එම පක්ෂය ඉදිරිපත් කර ඇති යෝජනාවේ වැඩිදුරටත් සඳහන් වී ඇත.එහෙත් යම් හෙයකින් සමාජවාදී පක්ෂයේ මුලායම් යාදව් හා තෙලිගු දේසම් පක්ෂයේ චන්ද්‍රබාබු නායිදු සමඟ ජයලලිතා සන්ධාන ගතවුවහොත් ඉන්දියානු දේශපාලන සටන් බිමේ අතිවිශාල බලයක් මෙම තුන්වැනි බලවේගයට හිමි වනු ඇත. එවැනි තත්ත්වයකදී ආසන 40 ක් අතැති ජයලලිතාට අගමැති තනතුර ලබා ගැනීම කිසිවකුටත් නැවතිය නොහැකි වනු ඇත.දැනට පවතින දෝලනයන් සලකා බලන විට මැයි මාසය වන විට දේශපාලන පොර පිටියේ කුමකින් කුමක් වේ දැයි සිතීමට පවා අපහසු වනු ඇත.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402166</link>
    <topic>ගේට්ටු උඩින් මැතිවරණ පත්‍රිකා දාන්ඩ එපා</topic>
    <author/>
    <content> - ජනපතිගිය බ්‍රහස්පතින්දා දින අරලියගහ මන්දිරයට බස්නාහිර සහ දකුණු පළාත්වල ආසන සංවිධායකවරු සහ පළාත්සභා අපේක්ෂකයන් කැදවා තිබිණි. රාත්‍රි 7.15 ට පමණ ජනාධිපතිතුමා අරලියගහ මන්දිරයයේ රැස්වීම් ශාලාවට පැමිණියේය. රැස්වීම ආරම්භයේදීම දකුණු සහ බස්නාහිර පළාත්වල ආසන සංවිධායකවරු සහ පළාත් සභා අපේක්ෂකයන් ඇමැතූයේ ඇමැති නිමල් සිරිපාලද සිල්වා විසිනි." සියළුදෙනාම එක් වෙලා මේ මැතිවරණයට වැඩ කරන්ඩ ඕනේ. එකමුතු නොවුණොත් දිනන්ඩ බැහැ. අපේ ජනාධිපතිතුමා මැතිවරණ දිනන්නේ විශේෂ හේතු තුනක් නිසායි. පළවෙනි එක තමයි එතුමා ර‍ට ත්‍රස්තවාදීන්ගෙන් බේරා ගත්තා. දෙවෙනි එක තමයි ජනාධිපතිතුමාගේ තියෙන මනුස්සකම තුන්වෙනි හේතුව තමයි එතුමාගේ තියෙන එකමුතුව වැඩ කිරීමේ හැකියාව. ඒ නිසා එතුමාවත් ආදර්ශයට අරගෙන සියළුදෙනාම එක් වෙලා වැඩ කරන්ඩ." ඇමැති නිමල් සිරිපාලද සිල්වා කියා සිටියේය.ඉන් අනතුරුව අදහස් දැක්වුයේ ශ්‍රී.ල.නි.ප මහ ලේකම් මෛත්‍රීපාල සිරිසේන ඇමැතිවරයාය. " මං මේ මැතිවරණයට ඉදිරිපත් වෙන සියළුම අපේක්ෂකයන්ට විශේෂ උපදෙසක් දෙන්ඩ කැමැතියි. කරුණාකරලා තමන්ට තමන් බොරු කර ගන්ඩ එපා. එහෙම වුණොත් තමන්ගේ අඩුපාඩුවලට ජනතා හිනා වේවි.අනිත් දෙය තමයි හැමෝම එක් වෙලා වැඩ කරන්ඩ. ඒ වගේම තමයි හැමෝම උනන්දු වෙන්ඩ ප්‍රාදේශීය මට්ටමින් කොට්ඨාශ මට්ටමින් ගෙන් ගෙට ගිහින් තමන්ගේ මැතවරණ ව්‍යාපාරයේ නිරත වෙන්ඩ. තමන්ගේ පළාතේ තමන්ගේ මැතිවරණ කොට්ඨාශයේ ගෙයක් ගානේ නොයන අය ගැන ඉතා තදින් ක්‍රියා කරන්ඩ වෙනවා. එහෙම අය හිටියොත් මං මැතිවරණයට පස්සේ විනය පරීක්ෂණයක් තියලා ඒ හැමෝම පක්ෂයෙන් එළවලා දානවා. මේක ජනතාවගේ ඡන්දයක් විතරක් නෙමෙයි. මේක අපේ පක්ෂයේ ඡන්දයක්" ඇමැති මෛත්‍රීපාල සිරිසේන අපේක්ෂකයන්ට ඉතාම හොඳ උපදෙස් මාලාවක් නිකුත් කළේය." අනිත් දෙය තමයි තම තමන් මාධ්‍යවලට ප්‍රකාශ ලබා දෙනකොට ඉතාම පරිස්සමෙන් වැඩ කරන්ඩ. බොරු ප්‍රකාශ මාධ්‍යවලට දෙන්ඩ එපා. ඇත්ත දෙය හරි දෙය මාධ්‍යයට කියන්ඩ. විශේෂම දෙය තමයි තමන් විනයක් ඇතිව වැඩ කරන්ඩ ඉගෙන ගන්ඩ. කරුණාකරලා පිස්සු නටන්ඩ එහෙම අපේක්ෂකයෝ වැඩ කරන්ඩ එපා. ඒක ඉතා හොදින්ම මතක තියා ගන්ඩ" ඇමැති මෛත්‍රිපාල සිරිසේන උපදෙස් දුන්නේය.ඉන් අනතුරුව ජනාධිපතිතුමා දකුණු බස්නාහිර පළාත් එ.ජ.නි.ස අපේක්ෂකයන් ඇමැතුවේය. " මුලින්ම මේ නාමයෝජනා ලැබුණු සියළුම අපේක්ෂකයන්ට මගේ සුබ පැතුම් පිරිනමනවා. මේ සියළුම අපේක්ෂකයෝ මතක තියා ගන්ඩ හැමෝම ගෙයක් ගානේ යන්ඩ. තමන්ගේ මැතිවරණ පත්‍රිකා ගේට්ටු උඩින් දාලා යන එක නැතිනම් ගෙවල්වල ලියුම් පෙට්ටිවලට දාලා යන එක වහාම නවත්වන්ඩ. කරුණාකරලා මතක තියා ගන්ඩ මේ කාලයේ මිනිස්සු බුද්ධිමත්. ඒ නිසා ගෙවල් ගානේ ගිහින් මිනිස්සු එක්ක කථා කරන්ඩ.එයාලාගේ ප්‍රශ්න තියෙනවානම් ඒවා ගැන කථා කරන්ඩ. ඒවාට සවන් දෙන්ඩ. ගේට්ටු උඩින් කොළ විසි කරලා ගියාම තමන්ම තමයි නැති වෙන්නේ." ජනාධිපතිතුමා එ.ජ.නි.ස අපේක්ෂකයන්ට හොඳ පණිවිඩයක් දුන්නේය." ඒ විතරක් නෙමෙයි. සමහරු ගෙවල් ගානේ නොගියම සමහර මිනිස්සුන්ට තීරණයක් නැති නිසාම එක එක පක්ෂවලට ඡන්දය දෙනවා. ඒ නිසා අපේක්ෂකයෝ දැන ගන්ඩ ඕනේ ඒ ඡන්ද අපේ පක්ෂයට දාගන්ඩ. හැම දාම මං නිසා ඡන්ද දිනනවා කියලා හිතන්ඩ එපා. කොහොමත් මට ලැබෙන ඡන්ද ලැබෙනවා. ඒ ඡන්ද ඔයාලාට පෞද්ගලිකව දිනන්ඩ මදි‍. මට කොහොමත් ලැබෙන ඡන්ද ලැබෙනවා. ඒ නිසා ඔයාලා පරිස්සම් වෙලා වැඩ කරන්ඩ. එකිනෙකා එක් එක් කෙනාට මඩ ගහගන්න එක වහාම නවත්වා ගන්ඩ.මොනවාහරි අපේක්ෂකයන්ට ප්‍රශ්නයක් තියෙනවානම් ප්‍රශ්න තියෙන කෙනා එක්ක එයාගේ ගෙදරට ගිහින් ප්‍රශ්නය බේරා ගන්ඩ. එහෙම නැතිව පාරවල් ගානේ මඩ ගහ ගන්ඩ එපා. මෛත්‍රී ඇමැතිතුමා කිව්වා වගේම දැන් මිනිස්සු ‍බොහොම බුද්ධිමත්. ඒ වගේම තමයි මේ පාර කාන්තා අපේක්ෂකයන් වැඩි පිරිසක් අපේ එ.ජ.නි.ස ලැයිස්තුවට දාලා තියෙනවා. ඒ නිසා සෑම කාන්තා අපේක්ෂකයෙක්ම මේ මැතිවරණයේදි ජයග්‍රහණය කරන්ඩ ඕනේ. මොකද පළාත්සභාවල කාන්තා නියෝජනය අන්තිමයි. ඒ නිසා කාන්තා අපේක්ෂකයෝ කොහොමහරි ජයග්‍රහණය කරන්ඩ ඕනේ. " ජනාධිපතිතුමා අවධාරණය කළේය.ඉන් අනතුරුව ජනාධිපතිතුමා සියළුම අපේක්ෂකයන්ට තවත් වැදගත් උපදෙසක් ලබා දුන්නේය. "කරුණාකරලා තම තමන් ව්‍යාපාරිකයන්ගෙන් සහ විවිධ පුද්ගලයන්ගෙන් උදව් ලබා ගන්නකොට පරිස්සම් වෙන්ඩ. කසිප්පු මුදලාලිලා , කුඩු මුදලාලිලා වගේ සමාජයේ වැරැදි ව්‍යාපාර කටයුතු කරන අයගේ උදව් ලබා ගන්ඩ එපා. ‍අපි මේ වෙනකොට එවැනි මත් පැන් සහ මත් ද්‍රව්‍යා ව්‍යාපාරයේ යෙදෙන පිරිස් විශාල වශයෙන් විනාශ කරලා තියෙනවා. නමුත් තවමත් ආරක්ෂක අංශවලට වැලි ගහලා එවැනි ව්‍යාපාර කරන පිරිස් මේ සාමාජයේ සිටිය හැකියි.එවැනි අය මේ ව‍ගේ වෙලාවට අපේක්ෂකයන්ට උදව් කරන්ඩ ඉදිරිපත් වෙනවා. එවැනි අයගේ උදව් ලබා ගන්ඩ එපා. එතකොට තමන්ම තමයි ජනතාව අ‍තරේ පිරිහීමට පත් වෙන්නේ. හොඳ වැදගත් මිනිස්සු සමාජයේ ඉන්නවා. එවැනි නායකයන්ගෙන් උදව් ලබා ගන්ඩ. " ජනාධිපතිතුමා අපේක්ෂකයන් හමුවේ ඉතා තදින්ම අවධාරණය කොට සිටියේය. ඉන් අනතුරුව ජනාධිපතිතුමා කියා සිටියේ මැතිවරණ පැවැත්වෙන දිස්ත්‍රික්කවලින් සෑම දිස්ත්‍රික්කයකටම තමා සහභාගී වෙන ප්‍රධාන මට්ටමේ රැස්වීම් හතරක් හෝ පහක් ලබා දෙන බවයි.ඉන් අනතුරුව සියළුම අපේක්ෂකයන්ට ජනපති මැදුරේ රාත්‍රී ආහාරය ගැනීම සඳහා අවශ්‍ය කටයුතු සුදානම් කොට තිබිණි. ඒ සඳහා ජනාධිපතිතුමා සියළුම අපේකෂකයන්ට ඇරයුම් කළේය. මේ අතරතුර දෙහිවල ගල්කිස්ස නගරාධිපති ධනසිරි අමරතුංග ජනාධිපතිතුමා ළඟට ගොස් විමසා සිටියේ " සර් දෙහිවලටත් රැස්වීමක් දෙනවාද?" කියායි. " මෙහෙමයි ධනසිරි කොහොමත් දෙහිවල අපි දිනනවානේ. මොකදඔයා ඉන්නවානේ. දැන් ඊයේ පෙරේදා ඔයාගේ ගෙදරටත් මං ඇවිත් ගියානේ. ඒකත් දෙහිවල රැස්වීමක් වගේ තමයිනේ. මෙහෙමයි අපි ඔය රැස්වීම අපි දෙහිවල , ගල්කිස්ස සහ රත්මලාන අහුවෙන විදියට ඒ මැදට වෙන විදියට තියමු. හොඳම තැන තමයි ගල්කිස්ස හංදිය. ඔය කොහොමත් දෙහිවල ගල්කිස්ස නගරාධිපතිනේ. ඒ නිසා ගල්කිස්සේ නගරසභා මන්ත්‍රීවරුත් එකතු කරගෙන මේ රැස්වීම හොඳට තියන්ඩ ලෑස්ති කර ගන්ඩ " ජනාධිපතිතුමා දෙහිවල ශ්‍රී.ල.නි.ප සංවිධායක ධනසිරි අමරතුංගට උපදෙස් දුන්නේය.මෙවර දකුණු සහ බස්නාහිර පළාත්සභා මැතිවරණ සඳහා එ.ජ.නි.ස අපේක්ෂකයන්ගේ මැතිවරණ ප්‍රචාරක කටයුතු සඳහා පාර්ලිමේන්තුව නියෝජනය කරන තරුණ එ.ජ.නි.ස මන්ත්‍රීවරු පිරිස මේ වන විට මැතිවරණ ප්‍රචාරක කටයුතු සඳහා ඉදිරිපත් වී සිටිති. ඒ පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරයාගේ ප්‍රධානත්වයෙනි. ඒ අනුව සියළුම පළාත් සභා අපේක්ෂකයන් සඳහා එක් රැස්වීමක් බැගින් නාමල් මන්ත්‍රීවරයාගේ ප්‍රධානත්වයෙන් ලබා දීමට තරුණ පාර්ලිමේන්තු මන්ත්‍රීවරු පිරිස කටයුතු සුදානම්කොට තිබේ. මේ සඳහා වෙන වැඩපිළිවෙලක් නාමල් රාජපක්ෂ මන්ත්‍රීවරයා විසින් සකස් කොට තිබේ.ඒ අනුව ගිය සතියේදී තරුණ පාර්ලිමේන්තු මන්ත්‍රීවරු සිටියේ හම්බන්තො‍ට ප්‍රදේශයේය. හම්බන්තොට ග්‍රාම නිලධාරී වසම් තුනක් ආවරණය වෙන පිරිදි එක් මහජන හමුවක් බැගින් පැවැත්වීමට ගිය සතියේදී තරුණ පාර්ලිමේන්තු මන්ත්‍රීවරු කටයුතු කළහ.මේ අතරතුර හම්බන්තොට දිස්ත්‍රික් එ.ජ.නි.ස මැතිවරණ මෙහෙයුම් කාර්යාලය ගිය සතියේ ජනාධිපතිතුමාගේ ප්‍රධානත්වයෙන් විවෘත වීය. මේ විවෘත කිරීමේ අවස්ථාවට ජී.එල් පිරීස් ඇමැතිවරයා , පාර්ලිමේන්තු මන්ත්‍රිවරුන්වෙන නාමල් රාජපක්ෂ , ශාන්ත බණ්ඩාර , ඇතුළු හම්බන්තොට දිස්ත්‍රික්කයේ එ.ජ.නි.ස අපේක්ෂකයන් එක්ව සිටියහ.මේ අතරතුර හම්බන්තොට දිස්ත්‍රික් කාර්යාලය විවෘත කිරීමෙන් අනතුරව ජනාධිපතිතුමා විසින් තමන්ගේ පැරැණි මිත්‍රයකු වු ගුණසේකර මහතාගේ නිවෙසට යාමටද අමතක නොකළේය. එහි ගොස් ටික‍ වේලාවක් ගත කල ජනාධිපතිතුමා තම පැරැණි හිතවතා සමග කථා බහ කරමින් සිටියේ අතීතයේ දේශපාලන කටයුතුවල නිරතව සිටි හැටි ගැනය. අතීතයේ ජනාධිපතිතුමා සහ ගුණසේකර මහතා එක්ව පාද යාත්‍රා සංවිධානය කළ ආකාරය ගැන ආදී විස්තර රැසක් ජනාධිපතිතුමා සිහිපත් කළේය. මේ අවස්ථාවට නාමල් රාජපක්ෂ , ඇමැති ජොන්ස්ටන් ප්‍රනාන්දු , පාර්ලිමේන්තු මන්ත්‍රී ශාන්ත බණ‍්ඩාර සහ වයඹ පළාත්සභා මන්ත්‍රී ජොහාන් ප්‍රනාන්දු ඇතුළු පිරිසක් එක්ව සිටියහ.මේ අතරතුර ගුණසේකර මහතාගේ නිවෙසින් ජනාධිපතිතුමා ඇතුළු මැති ඇමැතිවරුන්ට බඩ ඉරිඟු තම්බා ලබා දුන්නේය. ජනාධිපතිතුමා ඇතුළු මැති ඇමැතිවරු බඩඉරිඟු අනුභව කොට ඉන් අනතුරුව පැමිණියේ තංගල්ල කාල්ටන් නිවෙස වෙතය.මේ අතරතුරු ගිය සතියේදී බස්නාහිර පළාත් එ.ජ.නි.ස අපේක්ෂක ඉසුර දේවප්‍රියගේ මැතිවරණ ප්‍රචාරක කටයුතු ආරම්භ කෙරුණේ ඔහුගේ මහරගම නිවේසේදීය. මේ අවසේථාවට පාර්ලිමේන්තු මන්ත්‍රී නාමල් රාජපක්ෂගේ ප්‍රධානත්වයෙන් ඇරඹිණි. පාර්ලිමේන්තු මන්ත්‍රීවරුන් වෙන ශාන්ත බණ්ඩාර , තාරානාත් බස්නායක , උදිත ලොකුබණ්ඩාර , අරුන්දික ප්‍රනාන්දු සහ දෙහිවල ගල්කිස්ස නගරාධිපති ධනසිරි අමරතුංග ඇතුළු පිරිසක් ඇමැතූහ.ශ්‍රීපාද උඩමළුවේ අළුතින් ඉදිකළ දොළොස්මහේ පහන සහ නව ඝණ්ඨාර කුළුණ පසුගිය දා විවෘත වූයේ ආරක්ෂක අමාත්‍යංශයේ ලේකම් ගෝඨාභය රාජපක්ෂ මහතා අතිනි.ඒ පසුගිය 07 වන සිකුරාදාය. ඊට පෙර දින පටන් නල්ලතන්නියේ බෞද්ධ මධ්‍යස්ථානයේ පිංකම් මාලාවක් සංවිධානය කර තිබිණී. ශ්‍රී පාදස්ථානාධිපති රත්නපුර දිසාවේ ප්‍රධාන සංඝනායක ඌව වෙල්ලස්ස විශ්ව විදයාලයේ කුලපති බෙංගමුවේ ධම්මදින්න නාහිමි පාණන් වහන්සේ එම උත්සව මාලාව සංවිධානය කර තිබිණි. මහනුවර දානපති ව්‍යාපාරිකයෙකු වූ තුසිත විජේසේන ගේ ධන පරිත්‍යාගයෙන් නිර්මානය වු ශෛලමය දොළොස් මහේ පහන කිලෝග්රැම් 7000 කට ආසන්න බරකින් යුක්තය.ඝණ්ඨාර කුළුනද එවන් අපුරු නිර්මාණයකි.මේ සියලු භාණ්ඩ නල්ලතන්නියේ සිට උඩමළුවට ගෙන යෑම සදහා හෙලිකොප්ටර් ගමන් වාර ගණනාවක් යෙදවීමට සිදුව තිබිණී. එම උත්සවයට සහභාගී වීමට ඇරයුම් ලද එකම දේශපාලඥයා වූ මහීපාල හේරත් මහ ඇමැතිවරයා නල්ලතන්නියට එදින සන්ධ්‍යාවේ කල්වේලා ඇතිව පැමිණි අතර මහානායක අනුනායක හිමිවරු සමග අතර පිළීසදරකට එක්විය. ආරක්ෂක ලේකම් ගෝඨාභය රාජපක්ෂ මහතා ,එම මැතිණිය යුධ හමුදාපතවරයා සහ ආරක්ෂක අංශවල ප්‍රධානීන් රැසක්ද එදින සන්ධ්‍යාවේ නල්ලතන්නියට පැමිණි අතර නල්ලතන්නිය පොලිසීය ඉදිරිපිට ඉදිවූ තාවකාලික ශාලාවක භික්ෂූන් වහන්සේ 500නමක් ජයපිරිත් දේශනාකරමින් ජනාධිපතිතුමාට ආරක්ෂක ලේකම්වරයාට සහ සමස්ථ රටවාසන්ට සෙත් පැතූහ.ගම්මන්පිලගේ මැතිවරණ ව්‍යාපාරය දියත් කිරීම පසුගිය 13 දා පදනම් ආයතනයේ අාරම්භ විණි. එමෙන්ම විද්වතුන්, වෘත්තීයවේදින් ඇතුළු විශාල පිරිසක් මේ උත්සවයට එක්ව සිටියේය.හිටපු පළාත් ඇමැති උදය ගම්මන්පිලගේ මෙවර මැතිවරණ තේමාව වන්නේ "හරි මග ගෙන යන උදය ගම්මන්පිල"යන්නයි. එදින උදය ගම්මන්පිලගේ ජනතා මෙහෙවර ගැන සුන්දර ලෙස නිර්මාණය වු සුනිල් ආර් ගමගේ විසින් රචිත දිනේශ් සුබසිංහ සංගීතය මුසු කළ මධු මාධව අරවින්ද ගායනා කළ "ජයෙන් ජය වේවා" ගීතයද එදින එළිදැක්විණි. එකී ගීතය ගම්මන්පිලගේ වෙබ් අඩවියේ සහ යූටියුබ් හරහා ද ඇසිය හැකිය. ඊට අමතරව මොබිටෙල් , ඩයලොග් ජංගම දුරකතන සඳහා රින්ගින් ටෝන් ලෙස ද භාවිතා කිරීමේ පහසුකම් සලසා තිබේ.ගිය සතියේ කොළඹ 02, කොම්පඤ්ඤ වීදියේ විතානගේ මාවතේ මහල් නිවැසියන් පෙර නොවූ විරූ සතුටකින් ඒකරාශී වී සිටියේය. ඒ වසර 39කට පසුව මුළුමනින්ම ප්‍රතිසංස්කරණය කරන ලද තම නිවාස සංකීර්ණය තමන් වෙත පත් කිරීමට ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ පැමිණෙන තෙක්ය.විමල් වීරවංශ ඇමැතිවරයා රබන් ගසමින් පිළිගත් වැඩිහිටි කාන්තා පිරිස ඇමැතිවරයාටද තමන් සමග රබන් ගැසීමට ආරාධනා කර සිටියහ. ‘‘අම්මලා රබන් ගහන්න මම බලා ඉන්නම්’’ කියමින් ඇමැතිවරයා ඇරයුම මගහැර යාමට සූදානම් වූවත් වැඩිහිටි කාන්තාවන් දෙදෙනකු ඔහුව අත් දෙකෙන් අල්ලාගෙන, කැඳවාගෙනවිත් රබානක් අසල වාඩිකර වූයේය. ‘‘බලන් ඉඳලා විතරක් මදි ඇමතිතුමා අපිත් එක්ක රබන් වයන්නත් ඕනෙ’’ කියමිනි. කාන්තා පිරිස, ‘‘උඩින් උඩින් වර පෙත්තප්පු’’ රබන් පදය වැයූ අතර ඉන් අනතුරුව ඇමැතිවරයාද අපූරුවට රබන් වයන අන්දම දැක ගත හැකි විය ‘‘කතාවට, වැඩට වගේම විමල් ඇමතිතුමා රබන් වයන්නත් දක්‍ෂයිනේ’’ එය දුටු නිවැසියන් බොහෝ දෙනකු කියනු ඇසිණි.මේ අතරතුර එක්සත් ජාතික පක්‍ෂ පාර්ලිමේන්තු මන්ත්‍රී සජිත් ප්‍රේමදාස පසුගියදා කියා තිබුණේ “ විමල් වීරවංශ ඇමැතිවරයා පැරණි මහල් නිවාසවල තීන්ත ටිකක් ගානවා ඇරෙන්ඩ වෙනත් දෙයක් කරන්නේ නෑ” කියාය වසර 39ක් පමණ පැරණි විතානගේ මාවත නිවාස සංකීර්ණය ප්‍රතිසංස්කරණය කළ ආකාරය ගැන සිහිපත් කරමින් එ.ජා.ප මන්ත්‍රී සජිත් ප්‍රේමදාසට විමල් ඇමතිවරයා එක්තරා ආරාධනයක්ද කළේය.‘‘අපි මේ මහල් නිවාස ප්‍රතිසංස්කරණය කරනකොට අවසන් කටයුත්ත ලෙසයි ගොඩනැගිලිවල තීන්ත ආලේප කරන්නේ. වහල අලූත්වැඩියාව, වැහිපීලි හා වැසි නල අලූත්වැඩියාව, මළ නාලිකා පද්ධතිය අලූත්වැඩියාව, ජල ටැංකි අලූත්වැඩියාව, ජල කාන්දු සැකසීම වගේම සියලූම කටයුතු අවසන් කළාට පස්සේ තමයි අපි ගොඩනැගිලිවල තීන්ත ආලේප කරන්නේ. ඉතිං මේ ප්‍රතිසංස්කරණ කටයුතු සිදු කෙරෙන ආකාරය ගැන තමන්ගේ දෑසින්ම බලා ගන්ඩ එන්ඩ කියලා අපි සජිත් ප්‍රේමදාස මන්ත්‍රීතුමාට ඇරයුම් කරනවා’’ ඇමැති විමල් වීරවංශ කියා සිටියේය. ජාතික නිදහස් පෙරමුණේ දේශපාලන මණ්ඩලය ගිය බ්‍රහස්පතින්දා සවස බත්තරමුල්ලේ පිහිටි එහි ප්‍රධාන කාර්යාලයේදී පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමැති විමල් වීරවංශ හා ප්‍රධාන ලේකම් ප්‍රියංජිත් විතාරණගේ ප්‍රධානත්වයෙන් රැස් විය.ගිය සතියේදී ජනාධිපතිතිමු ගාල්ල දිසාවේ විවෘත කිරීම් රැසකට එක්ව සිටියේය. ජනාධිපතිතුමා මුලින්ම පැමිණියේ අගලවත්ත ක්‍රීඩාංගනයටය. ඒ හෙළිකොප්ටරයකිනි. ඒ වෙන විට ජනාධිපතිතුමා පිළිගැනීමට පැමිණ සිටියෝ ජ්‍යෙෂ්ඨ ඇමැති පියසේන ගමගේ සහ දකුණු පළාත් හිටපු මහ ඇමැති ෂාන් විජයලාල්ද සිල්වාය.ඉන් අනතුරුව ජනාධිපතිතුමා ගි‍යේ විජය විද්‍යාලයේ විවෘත කිරීමකටය. අනතුරුව ජනාධිපිතුමා ගියේ පිටිගල පැලවත්ත ප්‍රදේශයටය. ඒ වෙන විටත් ජනාධිපතිතුමා පිළි ගැනීමට අති විශාල පිරිසක් පෙළ ගැසී සිටියහ. "මෙච්චර සෙනගක් ඉන්නැද්දි කථා නොකර යන්නේ කොහොමද? ඒක හොඳ නැහැනේ."එසේ කියමින් ජනාධිපතිතුමා මයික්‍රෆෝනය ගෙන ජනතාව ඇමැතීමට පටන් ගත්තේය. නමුත් ජනතාවට තමන් කියන දෙය නොඇසෙන බව තේරුම් ගත් ජනාධිපතිතුමා විමසා සිටියේ " මං කියන දෙය ඇහෙන්නේ නෑ නේද " කියාය.ජනතාව උස් හඩින් කිවේ " ඔව් සර් " කියාය. ඒ සමඟම ජනාධිපතිතුමා කීවේ " ඒක ඇත්ත මට ඒක ඔයාලාගේ මුණෙන්ම පෙණුනා " කියාය. ඒ සමඟම ජනාධිපතිතුමා කීවේ තමන් ආසන්නයේ සිටි පිරිසට වාඩි ගන්නා ලෙසටය. ඒ අතින් සංඥාවක් කරමිනි.ඉන් අනතුරුව නිශාන්ත මුතුහෙට්ටිගම නියෝජ්‍ය ඇමැතිවරයාගේ නිවෙසේ දිවා භෝජන සංග්‍රහයක් ජනාධිපතිතුමා ඇතුළු පිරිස වෙනුවෙන් සුදානම් කොට තිබිණි." මං උපදෙස් දුන්නා බස්නාහිර සහ දකුණ මැතිවරණවලදී නීතිය තදින්ම ක්‍රියාත්මක කරන්ඩ කියලා . නීතිය ක්‍රියාත්මක කරන ආයතනවලට අපි උපරිම සහයෝගය ලබා දෙන්ඩ ඕනෑ.උතුරුමැද පළාත් මැතිවරණයේදී මැතිවරණ ලේකම් කාර්යාලයේ නිලධාරියෙක් මං ඒ පළාතේ කරපු හැම කථාවක්ම ටේප් කරගෙන ගිහින් තියෙනවා. මං කොහේදී ‍හෝ එ.ජ.නි.ස යට ඡන්දය දෙන්ඩ කියයි කියලා සහසුද්දයෙන්ම ඒ අයට දැන ගන්ඩ ඕනේ වෙලා තියෙනවා. හොඳ වෙලාවට මං හැම තැනම කිව්වේ ඔබේ යුතුකම් නිවැරැදිව ඉටු කරනු ඇතැයි මං විශ්වාස කරනවා කියලායි" ජනාධිපිතුමා කීවේ සියළු දෙනාම සිනහගන්වමිනි.ඉන් පසුව ජනාධිපතිතුමා ගියේ ගාල්ල පනංගල ගංගාරාම විහාරස්ථානය අසළ මාර්ගයක් විවෘත කිරීමේ අවස්ථාවකට සහභාගීවීමටය. එම උත්සවයට පැමිණ සිටි මවකගේ අතේ සිටි කුඩා දරුවෙකු ජනාධිපතිතුම අතට ගියේය. කුඩා දරුවා ජනාධිපතිතුමා සමග සිනා සෙමින් ජනාධිපිතුමාට උණුසුම් හාදුවක් දෙමින් සිය මව දෙස බලමින් ඇයට ටටා කියමින් ජනාධිපතිතුමා සමග යන්නට සැරසුණේය. නමුත් ජනාධිපතිතුමා බොහෝ වෑයම්කොට කුඩා දරුවා මවට දෙන්නට කටයුතු කළේ දරුවාගේ නෙතේ කඳුලක් එක්ව තිබියදීය. "අනේ බබෝ මට යන්ඩ තියෙනවානේ. ඒ නිසා ඔයා අම්මා ලඟට යන්ඩ" ජනාධිපතිතුමා ආදරයෙන් දරුවාට කීවේය. ඉන් අනතුරුව ජනාධිපිතුමා ගියේ ගාල්ල මල්ලිකා විද්‍යාලයටය. එහි යන විට පාසලේ ගැහැණු දරුවන් පිරිසක් ජනාධිපතිතුමාගේ පැමිණීම දෙස බලා සිටි‍යේය. ජනාධිපතිතුමාද පාසල් දැරිවියන් පිරිස වෙත ගොස් විමසා සිටියේ " කොහොමද දරුවනේ" කියාය.ඉන් අනතුරුව ජනාධිපතිතුමා පාසැල් දැරිවියන් සමග කථා බහ කිරීමෙන් අනතුරුව එතැනින් ඉවත්ව යද්දී ජනාධිපතිතුමාට ඇ‍සුණේ පාසැල් දැරිවියක් තවත් දැරිවියකට කියන කථාවකි. " බලන්නකෝ අපේ ජනාධිපතිතුමා ටී.වී එකේ අපි දකිනවාට වඩා මාර ලස්සනයිනේ. ළඟට දකිනකොට මොනතරම් ලස්සනද? " පාසැල් දැරිවියගේ කථාව ජනාධිපතිතුමාටද ඇසුණු නිසා ජනාධිපතිතුමා යළිත් ආපසු හැරී එම දැරිවිය දෙස බලා සිනහවකින් පිළිතුරු දී යන්නට ගියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ab1402167</link>
    <topic>ජනහද හඳුනන...</topic>
    <author>රංජිත් සියඹලාපිටිය</author>
    <content>පසුගියදා ජනාධිපතිතුමාගේ සුරතින් මහජන බැංකුවේ බැංකු සහායක 600 දෙනකුගේ පත්වීම් ප්‍රදානය කරන ලදී. පළාත් සභා ඡන්දය තිබෙන ප්‍රදේශවල තවත් 400 දෙනෙකුට ඡන්දයෙන් පසු පත්වීම් ලැබෙනු ඇත. එතකොට සියල්ලේම එකතුව දහසකි.වාසනාවන්ත කථාවකි. විවෘත තරග විභාගයක් තියා ඉන් තේරුණ සමස්ත වශයෙන් දිවයිනේම හතර දිග් බාගයෙන්ම දරුවන් දහසකට එකවර බැංකු නිලධාරීන් වන්නට ලැබීම එම වාසනාවයි.1961 සිරිමාවෝ මැතිනියගේ රජය යටතේ එවකට වෙළෙඳ, ආහාර හා නාවික කටයුතු ඇමැති ටී.බී.ඉලංගරත්න මහතා විසින් 1961 අංක 29 දරන මහජන බැංකු පනත සම්මත කොට ඒ වස‍රේම ජූලි 01 වන දින මේ බැංකුව ආරම්භ කළේ පොදු ජනතාවට ගැළපෙන බැංකුවක අවශ්‍යතාවය සපුරාලීමටය.වසර 53කින් පසු ආපසු හැරී බලන විට අපට සතුටු විය හැක්කේ ඒ අරමුණු ආරක්ෂා වී තිබීම නිසාය. සිංහලෙන් සහ දෙමළෙන් වැඩ කිරීම, ගැමියාගේ එදිනෙදා අවශ්‍යතාවන් සපුරාලන උකස් සේවාව, පුංචි මිනිසුන්ට සුළු පරිමාණ ණය පහසුකම් සැපයීම, සමූපකාර ග්‍රාමීය බැංකු ක්‍රමවත්ව අරඹමින් මහජන බැංකුව තම ආරම්භකයින්ගේ අරමුණු මේ වන විට සපුරා ගෙන ඇත. දැයේ දරුවන්ට මෙම රැකියා අවස්ථා ලබාදීමෙන් ද තවදුරටත් එය සනාථ වේ.වසර 53 වන විට සේවක සංඛ්‍යාව 10,000කුත්, ශාඛා සංඛ්‍යාව 345කුත්, සේවා මධ්‍යස්ථාන 394කුත්, ඒ.ටී.එම්. යන්ත්‍ර 460කුත්, බිලියන 900ක මුළු වත්කමකුත්, ලක්ෂ 130ක ගනුදෙනුකරුවන් ප්‍රමාණයක් ද සමඟ තම ගමන ඉදිරියට යන්නට රාජ්‍ය බැංකුවකට හැකිවීම සුවිශේෂී තත්ත්වයකි.එසේ වුවත් මේවා මෙහෙම නොවන්නට පිඹුරුපත් හැදූ යුගයක් ද තිබුණ බව කල්පනා කළ යුතුය. මා විපක්ෂ මන්ත්‍රීවරයෙක් ලෙස 2003 ජූනි 18 ‘දිනකර’ පුවත්පතට තීරු ලිපියක් ලීවා මතකය. ලිපියට නම දැම්මේ “ජනහද හඳුනාගත් වරදට දං ගෙඩියට යැවීම” යන්නයි.එක්සත් ජාතික පක්ෂ ආණ්ඩුවේ වැඩ පිළිවෙළ වූ යළි පුබුදමු ශ්‍රී ලංකා වාර්තාවේ 71 වන පිටුවේ මහජන බැංකුව තනි ඒකකයක් ලෙස විකිණිය නොහැක්කේ නම් කොටස් කඩා ‍හෝ විකිණිය යුතු බවට සඳහන්ව තිබීමත් ඔවුන් 2001 අන්තර්ජාතික මූල්‍ය අරමුදල සමඟ ඇතිකර ගත් ගිවිසුමේ එම අදහස තවදුරටත් තහවුරු කර තිබීමත් ඒ සඳහා සූදානම් වීමත් මා එම ලිපිය ලිවීමට හේතුපාදක වූවා මතකය.වාසනාවට 2005 සිදුවූ වෙනසින් පසු මහින්ද චින්තනය තුළ රටේ ඇති වූ වෙනස මෙන්ම මහජන බැංකුවේ ඇති වී අති ප්‍රගතිය ද පෑදී දිය මෙන් පැහැදිලිය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402161</link>
    <topic>මේ වසරේ අපිටත් එල්නීනෝ එනවා</topic>
    <author>සංවාදය</author>
    <content>ජ්‍යෙෂ්ඨ කාලගුණ විද්‍යාඥ හා හිටපු කාලගුණ අධ්‍යක්ෂකේ. ආර්. අභයසිංහරෑට හීතලයි; දවල්ට රස්නෙයි. මේ දිනවල බොහෝ අය පවසන කතාවකි. මෙලෙස සිදුවන්නේ කාලගුණ වෙනසක් අපේ රටේ සිදුවන නිසා ද? ඒ සමඟම ඉදිරියට නියඟයක් එයි ද? ජල හිඟයක් එයි ද? අපි මේ පිළිබඳව ජ්‍යෙෂ්ඨ කාලගුණ විද්‍යාඥ හිටපු කාලගුණ විද්‍යා අධ්‍යක්ෂ ජනරාල් කේ. ආර්. අභයසිංහ සමඟ සාකච්ඡා කළෙමු. මේ ඒ සාකච්ඡාව ඇසුරෙන් ලියු ලිපියකි.මේ දිනවල ශ්‍රී ලංකාවට සුළං එන්නේ ඉන්දියාවේ උත්තර ප්‍රදේශයෙනි. එම මාර්ගයේ සුළං ගලා එන්නේ වැඩිපුර ගොඩබිම ආශ්‍රිතවය. මේ සුළංවල ජල වාෂ්ප නැත. ඒවායේ සාපේක්ෂ ආර්ද්‍රතාව සියයට 60 කට අඩුය.මේ නිසා මේ සුළංවල ස්වභාවය අනුව රාත්‍රියේදී අපේ ගතට සීතලක් ඇතිවේ. ඊට අමතරව මේ දිනවල රාත්‍රියෙහි සීතල ඇතිවීමටත් මල් තුහින ඇතිවීමටත් මීදුම ඇතිවීමටත් තවත් සංකීර්ණ හේතු ගණනාවක් අපේ වායුගෝලය තුළ සිදුවෙයි.මේ කාලයේ පහළ වායුගෝලයේ වියළි බව අධිකය. මේ නිසා තවත් අලුත් සංසිද්ධියක් හටගනී. මේ දිනවල අප ජීවත් වන්නේ සාපේක්ෂ ආර්ද්‍රතාවයෙන් අඩු පරිසරයකය. ඒ අනුව අපේ ශරීරයෙන් පිටවන දහදිය ඉතා ඉක්මනින් පහසුවෙන් වායුගෝලයට උරාගනී.පරිසරයේ මෙම භෞතික ලක්ෂණය ශරීරයට සිසිලසක් ඇති කිරීමට හේතු වී තිබේ. අපට මේ දිනවල රාත්‍රියට අධික සීතලක් දැනීමට තවත් හේතුවක් ඇත. අපේ රෝම කූප අසලින් නිකුත් වන දහදිය වාෂ්ප වී පරිසරයට නිකුත් වීම සඳහා අවශ්‍ය වන තාප ප්‍රමාණය හෙවත් වාෂ්පකරණයේ ගුප්ත තාපය අපේ ශරීරයෙන්ම ලබාගන්නා බැවින් අපට දැනෙන සීතල තවත් වැඩි වේ.මේ දිනවල අහසේ වලාකුළු නොමැත. දවල්ට මේ නිසා රස්නයක් ඇති වේ. නමුත් රාත්‍රිය සිසිල්ය. මේ තත්ත්වය තව සති 2 ක් පමණ පැවැතීමට ඉඩ තිබේ.මේ දිනවල අහස වලාකුළින් තොර නිසා භූ තලයෙන් නිකුත් කරන දිගු තරංග තාප විකිරණ කිරණ බාධාවක් නැතිව ඉහළ වායු ගෝලයට යයි. ඒ නිසා රාත්‍රියෙහි භූ විකිරණ නම් සංසිද්ධිය නිසා පෘථිවිය හා ඒ අවට වායු ගෝලය සිසිල් වේ.මෙසේ අඩුවන උෂ්ණත්වයත් වායු ගෝලයේ සිසිල් බවත් නිසා මේ දිනවල රාත්‍රියේ හා අලුයම කාලයේ අපේ ගතට සීතල බවක් ඇති වේ. මේ කාලයේ ඇතිවන මල් තුහින හා මීදුම ඇතිවන්නේ ද අලුයම වන විට පෘථිවිය අසල උෂ්ණත්වය සෙන්ටිග්‍රේඩ් අංශක 0 දක්වා පහළ බසින නිසාය.මේ උෂ්ණත්වය අඩුවීම නිසා අපේ පෘථිවිය හා ඒ අසල පරිවර්ති ගෝලයේ පහළ මට්ටම්වල උෂ්ණත්වය තුෂාරාංකය වඩා අඩු වේ. මේ නිසා සන්තෘප්ත බවට පත්වන වායු මට්ටම්වල කුඩා ජල බිංදු ඇති වේ. මෙම ක්‍රියාව දිගටම නොකඩවා සිදුවූ විට ජල බිංදුවල ඝනත්වය වැඩි වී පෘථිවිය අසල වලාකුළක් වැනි ස්තරයක් නිර්මාණය වේ. මීදුම ලෙස අප හඳුන්වන්නේ මේ සුදු ස්තරයයි. කඳුකර ප්‍රදේශවල මෙන්ම පහතරට පවා මේ දිනවල අලුයම මීදුම බහුල වී තිබේ.මේ සීතල නිසා නුවරඑළිය වැලිමඩ බණ්ඩාරවෙල ප්‍රදේශවල මල් තුහින ඇතිවීමේ ප්‍රවණතාවක් පවතී. ඒ මල් තුහින නුවරඑළියේ ‍ගෝල්‍ෆ් පිටිය වැනි ස්ථානවල දැඩි සුන්දරත්වයක් ඇති කළත් එය කඳුකර ප්‍රදේශවල තේ හා එළවළු වගාවලට විශාල හානියකි.මේ මල් තුහින නිසා තේ ගස්වල පුංචි අයිස් ස්තරයක් තැන්පත් වේ. ඒ සමඟම නුවරඑළියේ, බණ්ඩාරවෙල, වැලිමඩ යන ප්‍රදේශවල තේ පැළවලත් එළවළු කොළවලත් මල් තුහීන තැන්පත් වීම නිසා ප්‍රශ්න රැසක් ඇති වේ.මේ එළවළුවලත් තේ ගස්වල දලුවලත් ඇතිවන මල් තුහීන ඉර නගින විට ජලය බවට පත්වී ජල වාෂ්ප බවට පත්වෙයි. මේ සඳහා අවශ්‍ය තාපය ලබාගන්නේ අදාළ ගසෙන්ය. තේ වැනි පඳුරුවල පත්‍ර ගණනාවක් මේ තත්ත්වයට ලක්වෙන නිසා සම්පූර්ණ පැළයම මේ අවස්ථාවේ මැල වී යයි.මේ අනුව මල් තුහීන නිසා අමුතු ලස්සනක් ඇතිවුවත් එය විශාල ව්‍යසනයක පූර්ව ලක්ෂණයක් බව පෙනී යයි. මේ මල් තුහීන ඇති කාලයේදී අපේ ආර්ථික ප්‍රගතියට ද බලවත් හානි පැමිණෙන බව කිව යුතුමය.මේ අතර ඉදිරි මාස 6 - 7 ඇතුළත අපේ රටටම බලපාන පරිදි ලොවටම දරුණු එල්නීනෝ තත්ත්වයක් ඇතිවීමට ඉඩ ඇති බව ලෝක කාලගුණ විද්‍යා සංගමය පවසයි.ඒ අනුව එහි විද්‍යාඥයන් මෙන්ම නාසා ආයතනයේ විද්‍යාඥයන් කළ පර්යේෂණ අනුව දැනටම ෆැසිපික් සාගරයේ සුළං ප්‍රවාහවල වෙනසක් සිදුවෙමින් පවතී.විද්‍යාඥයන් පවසන පරිදි මේ එල්නීනෝ තත්ත්වයේ වෙනස්වීම නිසා අපේ රටට ඉදිරි නිරතදිග මෝසම් සමයේ ලැබෙන වැස්ස අඩුවීමට ඉඩකඩ තිබේ.කෙසේ වුවත් මේ වසරේ එල්නීනෝ තත්ත්වයක් පැමිණියහොත් එය ඉතාමත් දරුණු වීමට ඉඩ ඇති බවට ද ලොව ප්‍රබල කාලගුණ විද්‍යාඥයෝ අනතුරු අඟවා තිබේ.මේ පිළිබඳව අප කළ යුත්තේ අවධානයෙන් සිටීමයි. කෙසේ වුවත් දැනටමත් ජල හිඟයක් ඇතිවී ඇති බැවින් ජලය අරපරිස්සමෙන් පාවිච්චි කිරීම ඉතා උචිතය. මේ පිළිබඳව දැනටමත් ජාතික ජල සම්පාදන මණ්ඩලය, විදුලි බල මණ්ඩලය නැණවත් අයුරින් කටයුතු කරමින් සිටීම සතුටුදායකය. ඒ පිළිබඳවත් කවුරුත් දැඩි අවධානයෙන් පසු විය යුතු ය.සංවාදයනිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402162</link>
    <topic>සංචාරක 2016 අපේක්ෂිත අදායම ඩොලර් කෝටි 100</topic>
    <author/>
    <content>ආචාර්ය සරත් අමුණුගමඅන්තර්ජාතික මූල්‍ය සහයෝගීතාව පිළිබඳ ජ්‍යෙෂ්ඨ ඇමැතිනියෝජ්‍ය මුදල් ඇමැති,අන්තර්ජාතික රේගු දිනය නිමිත්තෙන් රේගු මූලස්ථානයේදී පැවැති දේශනයකදී අන්තර්ජාතික  මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය, මුදල් හා ක්‍රම සම්පාදන නියෝජ්‍ය අමාත්‍ය ආචාර්ය සරත් අමුණුගම මහතා පැවැත්වූ දේශනය ඇසුරින් සැකැසිණි.රජයේ සියලුම දෙපාර්තමේන්තුව කොටස් දෙකකට වර්ග කළ හැක. ඒවා මුදල් වැය කරන දෙපාර්තමේන්තුව හා රජයට මුදල් ලබාදෙන දෙපාර්තමේන්තු වේ. එබැවින්, රජයට මුදල් ලබාදෙන රේගු දෙපාර්තමේන්තුවේ දේශීය ආදායම් දෙපාර්තමේන්තුවේ හා සුරාබදු දෙපාර්තමේන්තුවේ උත්සවවලට සහභාගිවීමට ලැබීම සතුටට කරුණකි.මේ දෙපාර්තමේන්තුව විසින් රජයට ආදායම් ලබාදෙන හෙයින් රජයේ අනෙකුත් අමාත්‍යාංශවල කටයුතු කළ හැකි වේ. රජයේ අරමුදල් වැය කළ යුතු ආකාරය ගැන අනෙකුත් අමාත්‍යාංශවල බලධාරීන් තුළ විවිධ අදහස් ඇත. කරුණු එසේ වුවද රජයට ආදායම් ලබාදෙන අමාත්‍යාංශවලට කිසියම් ප්‍රමුඛත්වයක් දී ක්‍රියාකළ යුතු යැයි මගේ විශ්වාසයයි.ඒ සමඟම ආදායම් ඉලක්ක කරා යෑමට මා විසින් සඳහන් කළ දෙපාර්තමේන්තුවලට හැකිවීම ගැන රජය වෙනුවෙන් එම දෙපාර්තමේන්තුවලට ස්තූතිවන්ත වෙමි. එය හේතුකොට ගෙන රේගු දෙපාර්තමේන්තුව විසින් ඊට අදාළ කාර්යය නිසි ලෙස කරනු ලබන බව ජනතාවගේ සිත්සතන් තුළ නිසි හැඟීමක් ඇතිවී තිබේ.මෙම දෙපාර්තමේන්තු විසින් ශ්‍රී ලංකාවේ ආනයන හා අපනයන කටයුතු කිරීමට පහසුකම් සලස්වනවා පමණක් නොව නීති විරෝධී ලෙසට ආනයන හා අපනයන කටයුතු කර රට ව්‍යවසනයකට පත්වීම වැළැක්වීමට ද වෙහෙස දරයි. එබැවින් මේ සම්බන්ධව මම ඔබට ප්‍රශංසා කරන අතර, රජයට ලැබිය යුතු ආදායම් තවදුරටත් ලබාගත හැකි ලෙසට ක්‍රියා කරන මෙන් ඉල්ලා සිටිමි. විශේෂයෙන් නීති විරෝධී ලෙසට අප රටට භාණ්ඩ ආනයනය කිරීම නවත්වා ඔබේ රාජකාරි නිසි ලෙසට කරන මෙන් ඉල්ලා සිටිමි.ඔබ දෙපාර්තමේන්තුව විසින් ලබාගෙන තිබෙන විශිෂ්ට ප්‍රගතිය ගැන රජය හා අප රට මහජනයා විසින් අගය කරන බව මා විසින් සඳහන් කළ යුතුය. රජයේ අරමුදලින් තබා අප රට සුබසාධන කටයුතු පවත්වාගෙන යනු ලබන්නේ නිදහස් අධ්‍යාපන කටයුතුවලට, සමෘද්ධි වැඩපිළිවෙළට, පොහොර සහනාධාර ක්‍රමයට මේ ආදියට රජය විසින් කරනු ලබන ආයෝජනවලින් යම් යම් ප්‍රතිලාභ ලැබේ.එමෙන්ම රජයේ සේවකයින්ගේ වේතන හා අතිකාල ගෙවීමට ද හැකි වී තිබෙන්නේ ආදායම් ලැබෙන දෙපාර්තමේන්තු විසින් ලබාදෙන මුදල් වලිනි. නූතන ලොව එක් අංගයක් වනුයේ වාණිජ කටයුතුවල ව්‍යාප්තියයි. එබැවින් අප රට උපරීම මට්ටමින් නිෂ්පාදනය කළ හැකි භාණ්ඩ අප විසින් අපනයන කළ යුතුය.එමෙන්ම අප රට කර්මාන්ත දියුණු කළ හැකි භාණ්ඩ ආනයනය කළ යුතු වේ. අද රටකට අවශ්‍ය භාණ්ඩ සියල්ලම එම රට තුළම නිෂ්පාදනය කළ නොහැක. මෙලෙස ක්‍රියා කිරීමෙන් අපට පොහොසත් වීමට මඟ පෑදේ. එපමණක් නොවේ, අද “ගෝලීය ආර්ථිකය” රඳා පවතින්නේ වෙළෙඳාම් කිරීමෙනි. මෙයට කදිම උදාහරණය චීනයයි. චීනය, ඉන්දියාව හා ආසියාතික රටවල් කීපයක් ලොව ආර්ථිකය වර්ධනය කිරීමට මහෝපකාරී වී ඇත.ඇමෙරිකාව, යුරෝපා සංගමයට අයත් රටවල ආර්ථිකයන්හි කිසියම් පසුබෑම සිදුවී ඇති බව දන්නා කරුණකි. එහෙත් පසුගිය මාස කීපය තුළදී ඒවායේ නැවත වර්ධනය වීමේ ප්‍රවණතාවකට පත්වී තිබේ. දැන් ලෝක ආර්ථික වර්ධනය පවතින්නේ විශේෂයෙන් චීනය, ඉන්දියාව හා ඈත පෙරදිග රටවල්වල සංවර්ධන කටයුතු නිසාය.ශ්‍රී ලංකාව ද මෙයට දායක වී සිටී. චීනය පසුගිය වර්ෂ තිහක කාලය තුළ අපනයන භාණ්ඩ ඉහළම මට්ටමකින් පවත්වාගෙන යනු ලබන රටකි චීනය. විසිවෙනි හා විසි එක්වෙනි ශත වර්ස තුළ පවතින ආශ්චර්ය අතරින් චීනයේ සංවර්ධන කටයුතු ගැන විශේෂයෙන් සඳහන් කළ යුතුය.රටක් අපනයන භාණ්ඩ තුළින් සංවර්ධනය කිරීමට අපේක්ෂා කරන්නේ නම් එහි රේගු කටයුතු සුපිරි ආකාරයකට හා කාර්යක්ෂමව පවත්වා ගෙන යා යුතුය. රටේ දූෂණය හෝ ප්‍රමාද පවතින්නේ නම් අපේ අපනයන වර්ධනය කිරීමේ උත්සාහය කෙරෙහි දැඩි ලෙසට බලපෑම් සිදු වේ. අපේ අපනයන භාණ්ඩ ද දැඩි තරගයකට මුහුණපෑමට සිදුවී ඇති කාලයක් බව පෙන්නා දීමට කැමැත්තෙමි.අපේ තේ, රබර් අපනයන භාණ්ඩ මෙන්ම නිමි ඇඳුම් භාණ්ඩ ද සාර්ථකව කිරීමට නම් ඒවායේ නිෂ්පාදන ධාරිතාව වැඩි කිරීම අත්‍යවශ්‍ය වේ. අපේ අපනයන ක්ෂේත්‍රයට සම්බන්ධ සියලුම නිලධාරීන් හා සෙසු අය කල්පනාකාරී විය යුතුය. විශේෂයෙන් බැංකු කටයුතු, රේගු කටයුතු යනාදී සියල්ල සියයට සියයක්ම කාර්යක්ෂමව පවත්වාගෙන යා යුතු ය.අප දැන් උත්සාහ කරන්නේ ශ්‍රී ලංකාව කර්මාන්ත භාණ්ඩ අපනයනය කිරීමේ මූලස්ථානයක් බවට පරිවර්තනය කිරීමටය. අනියම් මාර්ගවලින් අපේ භාණ්ඩ ඉන්දියාවට ගෙන යෑමට ඉඩ ඇති හෙයින් ඒවා ඇහිරීමට අප විසින් පියවර ගත යුතුය. ඒ අතින් බලන විට අපනයන කටයුතුවල දී අපේ සේවා කාර්යක්ෂම ලෙසට පැවැත්විය යුතු බව නැවතත් පෙන්වා දිය යුතුය.අදෘෂ්‍යමාන අපනයන අතර සංචාරක කටයුතු ද වේ. දැන් වර්ෂයකට සංචාරකයින් දසලක්ෂයක් අප රටට පැමිණේ. 2016 වර්ෂය වන විට සංචාරකයින්ගේ සංඛ්‍යාව විසිපන්ලක්ෂයක් දක්වා වැඩිකොට ඇමෙරිකානු ඩොලර් බිලියනයක් පමණ ලබා ගැනීමට හැකිවේ යැයි අපේක්ෂා කරනු ලැබේ.ශ්‍රී ලංකාවේ දැනට තනාගෙන යනු ලබන සංචාරක හෝටල් ගැන බලන්න. ආයෝජන මණ්ඩලය විසින් මේ කාර්යය සඳහා අවශ්‍ය පහසුකම් ලබා දෙනු ලැබේ. මේවායේ තැනීම් කටයුතු ප්‍රමාද වුවහොත් අපේක්ෂිත සංචාරක හෝටල් තැනීමට ප්‍රමාද වුවහොත් අපේක්ෂිත ඉලක්ක කරා යෑමට අපට හැකි නොවේ.අදාළ කටයුතු කාර්යක්ෂමව කරනු ලබන්නේ ‍නම් විදේශීය ආයෝජකයින් මෙහි පැමිණෙනවා ඇත. විදේශීය ආයෝජකයින් අප රටට විදේශ විනිමය වැඩි වශයෙන් ගෙන එන බව පෙන්නා දිය යුතු වැදගත් කරුණකි. ආයෝජන ප්‍රවර්ධනය කිරීමේ කටයුතුවල දී එක් අවස්ථාවකදී මම ඇමැතිවරයා වශයෙන් කටයුතු කළෙමි.සිංගප්පූරුව හා මැලේසියාව හැරුණු විට අප කලාපයේ රටවල් අතරින් ශ්‍රී ලංකාව සංචාරක කටයුතු හොඳින් කරනු ලබන බව විදේශිකයන්ගේ මතයයි. එහෙත් ශ්‍රී ලංකාවේ සංචාරක කටයුතු තවත් දියුණු කිරීමට අවකාශ ලැබේ.එබැවින් අපි සියලු දෙනාම එකතු වී රේගු දෙපාර්තමේන්තුව මේ රටේ කාර්යක්ෂම ආයතනයක් ලෙසට පවත්වාගෙන යාමට කටයුතු කළ යුතුය. එවිට ශ්‍රී ලංකාව කිසිඳු බියක් හෝ චකිතයක් නැතිව මුදල් ආයෝජනය කිරීමට සුදුසු රටක් බව පිළිගන්නවා ඇත.ආසියාතික රටක එක් අංගයක් වනුයේ එම රටවල් සියල්ලම වාගේ එකම වර්ගයේ භාණ්ඩ නිපදවන රටවල් වීමය. උදාහරණයක් වශයෙන් තේ හා නිමි ඇඳුම් පෙන්නා දිය හැක. ඇත්ත වශයෙන්ම බැංකොක් වැනි නගරයක් විසින් අපිට වඩා නිමි ඇඳුම් නිපදවමින් ශ්‍රී ලංකාව අබිබවා යමින් සිටී.එහෙත් අප විසින් සපයන සේවා ඉතා ඉහළම මට්ටමකින් ශ්‍රී ලංකාව කරගෙන යන බව ප්‍රකාශ කිරීම ඉතා වැදගත් වන අතර, මේ ප්‍රවණතා ඉදිරියටත් අප විසින් ගෙන යා යුතුය. අතීතයේදී අප විසින් අනුගමනය කළ ක්‍රියාදාමයන් නවීන තාක්ෂණික ක්‍රම මාර්ගයක් තුළින් නොවීය. එහෙත් දැන් නූතන ලෝකයට ගැළපෙන ක්‍රම හා විධි අප විසින් අනුගමනය කළ යුතුය.රේගු දෙපාර්තමේන්තුවේ රාජකාරි කටයුතු සඳහා අවශ්‍ය තාක්ෂණික යන්ත්‍ර ගෙන්වීමට ක්‍රියා කළෙමි. මේ යන්ත්‍ර මඟින් පරීක්ෂා කර බලා අවශ්‍ය සහතික නිකුත් කළ යුතුය. විශේෂයෙන් මත්කුඩු හා අවි ආයුධ ජාවාරම් කරනු ලබන යුගයකි.මෙවැනි යන්ත්‍ර සූත්‍ර මඟින් කටයුතු කරන විට මේ කාර්යයන් නිවැරැදිව හා අඩුපාඩුකම්වලින් තොරව රේගු දෙපාර්තමේන්තුව කටයුතු කිරීමට පුළුවන් වේ. එමෙන්ම සන්නිවේදන මාර්ග ද මේ රාජකාරි කිරීමට උපයෝගී කරගත හැකි ලොව කුමන ආයතනයක් සමඟ හෝ ක්ෂණිකව සාකච්ඡා කර ප්‍රශ්න නිරාකරණය කරගත හැකි තත්ත්වයකට නවීන තාක්ෂණ මෙවලම් අපට උපයෝගී කරගත හැක.අද වන විට ශ්‍රී ලාංකිකයින් ලක්ෂ පහළොවක් විදේශ රටවල රැකී රක්ෂා කරනු ලැබේ. එමෙන්ම සංචාරකයින් ද ලක්ෂ ගණනක් ශ්‍රී ලංකාවට පැමිණේ. මේ පිරිස ඉතා සුහදව පිළිගැනීම සෑම ලාංකිකයකුගේම යුතුකමකි.එබැවින් සමස්තයක් වශයෙන් බලන විට රේගු කටයුතු, බැංකු කටයුතු, ගුවන් ගමන් සේවා, ආගමන හා විගමන සේවා යනාදිය යහපත් ලෙසට පවත්වාගෙන යා යුතුය. රටේ ප්‍රගතිය හා දියුණුවට මේවා අතිශයින්ම වැදගත් වේ.ගුවන් යානා මඟින් පැය දොළහක් හෝ පහළොවක් ගමන් කොට ශ්‍රී ලංකාවට පැමිණෙන අය ඉතා සුහදව හා මිත්‍රශීලීව අප විසින් පිළිගත යුතුය. එවිට ඔවුන් තම රටවලට ආපසු ගිය විට ශ්‍රී ලංකාවේ නිලධාරීන් හා අනෙකුත් පිරිස් ආගන්තුකයින්ට නිසි ලෙස සත්කාර කරන බව ප්‍රචලිත කරනු ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021611</link>
    <topic>උගන්ඩාවේ දරුවන් බලන්නට නෑගම් ගිය ජනාධිපති ආර්යාව</topic>
    <author>වෛද්‍ය ජයරුවන් බණ්ඩාර</author>
    <content>උගන්ඩාවේ පැවැත්වුණු වෛද්‍ය කඳවුරට සහභාගි වූ ලංකාවේ සහ උගන්ඩාවේ වෛද්‍ය කණ්ඩායමඋගන්ඩාව යනු සුපිරි පෙළැන්තියේ ජනප්‍රිය රාජ්‍යයක් නොවේ. කලෙකදී ඉඩිඅමින් නම් කුරිරු පාලකයාගෙන් බැට කෑ දරිද්‍රතාවයෙන් පෙළුණු එහෙත් වත්මන් ජනපති යුවේනි මුසවේනි මැතිතුමන්ගේ පාලනය හමුවේ හිස එසවීමට වෙරදරමින් සිටින අප්‍රිකානු කලාපයේ තවත් රාජ්‍යයකි.උගන්ඩාවේ සෞඛ්‍ය දර්ශක ඉතා අඩු අගයන්හි පවතී. එහි ජනගහන වර්ධන වේගය සියයට 3.4ට වැඩිය. දළ උපත් අනුපාතිකය 46.5කි. මාතෘ මරණ අනුපාතිකය උපත් ලක්ෂයකට 435කි. උපතේ දී ආයු අපේක්ෂාව වයස අවු 56කි. මීට අමතරව ප්‍රතිශක්තිකරණ ප්‍රතිශතය ඉතා අඩු අගයක පවතී.ශ්‍රී ලංකාවේ දක්නට නොමැති මැලේරියා රෝගය බහුල රටකි. ඒඩ්ස් රෝග ව්‍යාප්තිය සියයට 7කි. ක්ෂයරෝගය වෙනත් ආකාරයේ ‍බෝවන රෝග සහ මන්ද පෝෂණය බහුල වශයෙන් පවතී. බීමට ගන්නා ජලය විශාල ගැටලුවකි.ජනපති ආර්යා ශිරන්ති වික්‍රමසිංහ රාජපක්ෂ මැතිනිය සෙනෙහසේ දෑත් දිගු කළේ මෙවන් පරිසරයක පිහිටි අනාථ නිවාසයක වෙසෙන දරුවන් පිරිසකගේ සුබසාධනය වෙනුවෙනි.උගන්ඩාව යනු ශ්‍රී ලංකාවට හිතවත්ව කටයුතු කරන තවත් ලෝක දේශපාලනයේ ප්‍රබල රාජ්‍යයකි. එහි ජනපති යුවේනි මුසවේනි මැතිතුමන් විසින් ශ්‍රී ලංකා මහින්ද රාජපක්ෂ ජනාධිපතිතුමන් ගෙන් කළ එක් ඉල්ලීමක් වූයේ එහි පවතින සෞඛ්‍ය සේවාවේ ගුණාත්මක බාවය වැඩි දියුණු කර ගැනීම සඳහා ශ්‍රී ලංකා රජයේ සහයෝගය ලබා දෙන ලෙසයි.මහින්ද රාජපක්ෂ ජනාධිපතිතුමා මේ ඉල්ලීම සතුටින් බාරගත් අතර එහි ප්‍රතිඵලයක් ලෙස ප්‍රථම වතාවට ශ්‍රී ලංකාවේ වෛද්‍ය කණ්ඩායමක් උගන්ඩා රාජ්‍යයේ වෙස්කෝ දිස්ත්‍රික්කයේ මසුලිටා ග්‍රාමයේ පිහිටි ඒඩ්ස් ආසාධිත දරුවන් පිරිසක් මුල් කරගෙන වෛද්‍ය සායනයක් පැවැත්වීමට කටයුතු සංවිධානය කෙරිණි. මෙම මහඟු පුණ්‍යකර්මයේ ගෞරවනීය නායකත්වය උසුලන ලද්දේ ජනපති ආර්යා ශිරන්ති වික්‍රමසිංහ රාජපක්ෂ මැතිනිය විසිනිය.ජනපති ආර්යාව ලෙසට රාජකාරිමය වගකීම් රැසක් ඉසිලුවද දරුවන්, මවුවරුන් සහ ගිලන් වූවන් වෙනුවෙන් ජීවිතයේ වැඩි කාලයක් කැප කරන මෙම උතුම් කාන්තාවගේ සේවාවන් ගැන කෙටියෙන් හෝ සඳහන් කිරීම මගේ යුතුකමකි. උගන්ඩාවේ ඒඩ්ස් ආසාදිත දරුවන් වෙනුවෙන් ශ්‍රී ලංකා රජය මඟින් ඉදිකිරීමට යෝජිත වෘත්තීය පුහුණු මධ්‍යස්ථානයට මුල්ගල තැබූ අයුරු.ශිරන්ති රාජපක්ෂ මැතිනිය කාල්ටන් පෙර පාසල් සමූහයේ නිර්මාතෘ මෙන්ම පාලන අධ්‍යක්ෂිකාව ද වේ. එහි ඉ‍ෙගන ගන්නා දරුවන් සංඛ්‍යාව දහස් ගණනකි. ආරම්භයේ සිට පසුගිය කාලය තුළ දැයට දායාද කෙරුණු දක්ෂතා ඔප් නැංවූ දරුවන් ද දහස් ගනණකි. සිරිලිය සවිය ප්‍රජා සත්කාරක සේවාව හරහා උපකාර ලබන සහ ජීවිතය ගොඩනංවාගත් දැ‍යේ මවුවරුන් ගණන අතිමහත්ය.එමෙන්ම එම ඒකකයේ ක්‍රියාත්මක වන ගිලන් රථ සේවාව හරහා උපකාර ලබන සහ උපකාර ලැබ සුවපත් වූ රෝගීන් ගණන වයස් භේදයකින් තොරව දහස් ගණනකි. ලෝකයේ කුමන හෝ රාජ්‍යයක ජනපති මැඳුරක ගිලනුන්හට නේවාසික පහසුකම් සමඟ උපකාර සත්කාර කෙරේ නම් ඒ ශ්‍රී ලංක‍ාවේ ජනපති ආර්යාව විසින් කරනු ලබන සේවාව පමණි.මීට අමතරව පිළිකා රෝගීන්හට සත්කාර කිරීම ද අක්ෂි ආබාධ සඳහා උපකාර කිරීම, රෝහල් වෙත අත්‍යාවශ්‍ය උපකරණ පරිත්‍යාග කිරීම ද ප්‍රමුඛ ස්ථානයක් ගනී.ශ්‍රී ලංකාවේ මාර්ග පහසුකම් පවා නොමැති ඉතා දුෂ්කර ප්‍රදේශවල පසුගිය වසර කිහිපය තුළදී පවත්වා ඇති වෛද්‍ය සායන ගණන තිහකට වැඩිය. මෙම සේවා සලසන ලද්දේ ශිරන්ති රාජපක්ෂ ආර්යාවගේ සංකල්පයකට හා ම‍ඟ පෙන්වීමට අනුව නිර්මාණය කරන ලද කාල්ටන් සුව උදාන සෞඛ්‍ය හා සමාජ සත්කාරක සේවාව තුළිනි.විවිධ ‍ක්ෂේත්‍රවල විශේෂඥ වෛද්‍යවරුන් නවීන පරීක්ෂණ පහසුකම් සහ සේවා ඔස්සේ ප්‍රතිලාභ ලැබූ ජනතාව දහස් ගණනකි. එමෙන්ම මෙහිදී රෝද පුටු, කිහිලිකරු, අත්වාරු, කෘත්‍රිම පාද ලබා දීම මෙන්ම පාසල් සඳහා පරිගණක, ක්‍රීඩා භාණ්ඩ, සංගීත භාණ්ඩ, පොත්පත් හා අනෙකුත් උපකරණ ලබා දීම වැනි බොහෝ සමාජ සත්කාරක ක්‍රියා ද ඉටු කෙරේ.එමෙන්ම ලාංකේය නව ජන්ම ළදරු සත්කාරක සේවාවන් වෙනුවෙන් ද හෘද රෝගී දරුවන් ද තැලසීමියා රෝගයට ගොදුරු වූ දරුවන් සහ ඔටිසම් රෝගී දරුවන් වෙනුවෙන් ද උපකාර කිරීමට ආර්යාව පෙරමුණ ගෙන සිටින බව සඳහන් කළ යුතුය.දැයේ ප්‍රථම කාන්තාව මෙන්ම ඇය දේශයේ මාතාව ලෙස හැඳින්වීම ද අතිශයෝක්තියක් නොවේ. මෙම උතුම් චරිතය දැයේ ප්‍රථම කාන්තාව වීම ලක්වැසි අප ලද භාග්‍යයකි.ජනපති ආර්යා ශිරන්ති වික්‍රමසිංහ රාජපක්ෂ මැතිනියගේ උගන්ඩා සංචාරය ශ්‍රී ලංකාවට අතිශය කීර්තියක් ගෙන දුන් බෙහෙවින් සාර්ථක සංචාරයක් බව සඳහන් කළ යුතුය. මේ වෛද්‍ය සායනය සැලසුම් කිරීම ශ්‍රි ලංකාවේ සෞඛ්‍ය අමාත්‍යාංශය හා උගන්ඩා රජයේ සෞඛ්‍ය අමාත්‍යාංශය අතර ආර්යාවගේ මඟ පෙන්වීම අනුව සිදුවිය.සුහද කතාබහකවෛද්‍ය පහසුකම් ගැන විමසමින්ශ්‍රී ලංකා වෛද්‍ය කණ්ඩායම විශේෂඥ වෛද්‍යවරුන් පස් දෙනෙකු ඇතුළු නව දෙනෙකුගෙන් සමන්විත විය. පුරා දින දෙකක් ස්ථාන දෙකක දී සිදු කෙරුණු වෛද්‍ය කඳවුරුවලට පිරිස දෙදහස් පන්සියයකට ආසන්න ප්‍රමාණයක් සහභාගී වූහ. මෙහිදී ඒඩ්ස් ආසාධිත නව රෝගීන්, මැලේරියා රෝගීන්, ක්ෂයරෝගීන්, පෝෂණ ඌනතාව අධික දරුවන්, සංජානනීය ආබාධ සහිත දරුවන්, සංකූලතා ඇති ගැබිණි මවුවරුන් සහ අක්ෂි ආබාධ සහිත දරුවන් හා වැඩිහිටියන් සැලකිය යුතු ප්‍රමාණයක් හඳුනාගැනීමට හැකි විය.උගන්ඩා රජයේ සහයෝගය ඇතිව මේ සියලු රෝගීන් සඳහා පසු සොයා බැලීම් සහ පුනරුත්ථාපන කිරීම් ලබා දීමට කටයුතු සම්පාදනය කෙරිණ. ඉන් තෝරා ගැනුණු දරුවන් කිහිප දෙනකු සුවපත් කිරීම සඳහා අවශ්‍ය පහසුකම් ශ්‍රී ලංකාවේ රිජ්වේ ආර්යා ළමා රෝහලේ දී ලබා දීමට එකඟතාවයකට එළැඹිණ.මීට අමතරව ආර්යාවගේ විශේෂ අවධානය යොමු කෙරුණු කරුණක් වූයේ ආරක්ෂිත ළමා හා මාතෘ සංරක්ෂණ වැඩ පිළිවෙළක අවශ්‍යතාවයි. මේ සඳහා ශ්‍රී ලංකා රජයේ සහයෝගය ලබා දීමට මැදිහත්ව කටයුතු කිරීමට එකඟ විය.මේ වෛද්‍ය කඳවුරුවල කටයුතුවලට අමතරව එම අනාථ නිවාසයේ සහ ප්‍රජාවේ දරුවන්ගේ අනාගතය යහපත් කරනු වස් ශ්‍රී ලංකා රජයෙන් පරිත්‍යාග කෙරෙන වෘත්තීය පුහුණු මධ්‍යස්ථානය ඉදි කිරීම සඳහා මුල් ගල තැබීම ද ශ්‍රී ලංකාවේ ජාතික වෘක්ෂය වන නා ගසක පැළයක් රෝපණය කිරීම ද ආර්යාව විසින් සිදු කෙරිණ.මේ කඳවුර පැවැත්වුණු කාලය පුරා සෑම අවස්ථාවක දීම සියලු කටයුතු සඳහා උගන්ඩා රජයේ ප්‍රසාදය සහ සහයෝගය නොමසුරුව ලැබිණි. එහිදී විශේෂ ප්‍රකාශයක් සිදු කළ උගන්ඩා රජයේ ජනපති ආර්යා ජැනට් මුසවේනි මැතිනිය පැවසුයේ ශ්‍රී ලංකා රජයේ ජනපති ආර්යා ශිරන්ති වික්‍රමසිංහ රාජපක්ෂ මැතිනිය විසින් දරුවන් කෙරෙහි දැක්විය යුතු ආදරය කරුණාව හා සෞඛ්‍ය පිළිබඳ අවධානය කෙරෙහි උගන්ඩා ආර්යාවගේ දෑස් පාදන ලද බවත් ඒ මඟ පෙන්වීම පිළිබඳව ශ්‍රී ලංකා ජනපති ආර්යාවට ස්තුතිවන්ත වන බවත් ශ්‍රී ලංකා ජනපති ආර්යාවගේ පැමිණීම උගන්ඩාවේ දරුවන්හට ආශිර්වාදයක් වූ බවත්ය.උගන්ඩාවේ ශ්‍රී ලංකා තානාපති කේ.කණනාදන් මහතා ප්‍රකාශයක් කරමින් මෙම සත්කාරවල ප්‍රතිඵලයක් ලෙස දෙරට අතර අන්‍යොන්‍ය අවබෝධය හා සම්බන්ධතාව ඉතා දැඩි වූ බවත් මෙවන් වූ වෛද්‍ය කඳවුරු අප්‍රිකානු කලාපය පුරා ව්‍යාප්ත කළ යුතු බවත් ඒ තුළින් ශ්‍රී ලංකාව අප්‍රිකානු කලාපය තුළ ඇති බැඳීම තවදුරටත් වර්ධනය කළ හැකි බවටත් කරන ලද වෛද්‍ය කඳවුර තුළින් උගන්ඩා රජයට මහත් ප්‍රතිලාභ අත්වූ බවත් ප්‍රකාශ කරන ලදී.මේ සියලු කරුණු සලකා බැලීමේ දී ජනපති ආර්යා ශිරන්ති වික්‍රමසිංහ රාජපක්ෂ මැතිනියගේ උගන්ඩා සංචාරය අතිශයින් සාර්ථක රටට මහත් ප්‍රතිලාභ අත්කර දුන් මෙන්ම දරුවන් රෝගීන් සහ මවුවරුන් කෙරෙහි ආර්යාව ගේ කැපවීම අන්තර්ජාතිකව ඇගැයීමට ලක්වූ අවස්ථාවක් බව සඳහන් කරනු කැමැත්තෙමි.වෛද්‍ය ජයරුවන් බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402163</link>
    <topic>කුඩාම පොත ගැන ලොකු කතාවක්</topic>
    <author>සේයා රූ සහ විස්තර</author>
    <content>චන්දන ප්‍රේමරත්නලෝකයේ තිබෙන කුඩාම පොත අපේම රටේ දුෂ්කර ප්‍රදේශයක තිබෙන බව ඔබට අසන්නට ලැබුණොත් එයින් ඔබ පුදුමයට පත්වෙනු ඇත. පුංචිම පොතක් කොහොම මුද්‍රණය කරාද යන්න ඔබට ප්‍රශ්නයක් වෙනු ඇත. එහෙත් එවැනි පොතක් ළඟ තබා ගැනීම භාග්‍යයකි. සැබැවින්ම එය කෞතුක වස්තුවකි. මෙවැනි පොතක් ළඟ තබාගෙන සුරැකි වැල්ලවාය ඇල්ලපාර ගීත පහුව පුෂ්පමාලි වෙළෙඳ සැල ලිපිනයේ පදිංචි යාපාගේ චන්දන මහතා තමාට ලොව කුඩාම පොත ලැබීම ගැන මෙසේ අදහස් දැක්වීය.“මට හිතෙන්නේ මේ පොත රටට සම්පතක් කියලා. මේ පොත රාජ්‍ය නායකයකුට බාරදෙන්න ඇත්නම් එය ඉතාම වටිනවා. ලෝකයේ තිබෙන මේ කුඩාම පොත මා සතුව අවුරුදු පහළොවක් විතර වෙනවා. මට හිතෙනවා මේ වගේ පොතක් ජාතියටම සතු කරන්න පුළුවන් නම් එය මහඟු පිනක් කියලා.‍ෙම්ක අප්‍රසිද්ධියේ තියෙන්න ඕන පොතක් නෙවෙයි. ම‍ගේ ළඟ තිබුණ කියලා වැඩක් නැහැ. මේ වගේ දේවල්වලට ප්‍රසිද්ධියක් ලබා දෙන්න අවශ්‍යයි. මේ නිසාම තමයි මං මේ පොත ජනාධිපතිතුමාට පිරිනමන්න තීරණය කළේ. ඒක රටේම සම්පතක් කළහම බහුතරයටම මේ පොත වැදගත් වේවි.මේ පොත් පිංච චන්දන අතට පත්වූ සංවේදී මෙන් ම අපූරු කතා පුවතක් ද වේ. ගෙදර තිබුණ අගහිඟකම් නිසා මම රට රැකියාවකට යන්න තීරණය කළා. මම සෞදි අරාබියේ රැකියාවකට ගියේ ඒ අනුවයි. මගේ සේවා ස්ථානය වූයේ ‘ඇරේබියන් ඔයිල් කොම්පැණිය’ යි.එහි ‍ෙස්වා මුර අවසන් කර යද්දී එක්වරම ලොකු රෝදයක් පාර දිගේ වේගයෙන් එනවා මා දැක්කා. වේගයෙන් පෙරළී එන එය කන්ටේනරයකින් ගැල වුණ රෝදයක් බව මට තේරුණා.ඒ එක්කම ඉදිරියෙන් ආවේ පියෙක් හා පුතෙක්. ඔවුන් පෙරළී එන රෝදය දැක්කේ නැහැ. රෝදය එන වේගය අනුව මට ඔවුන්ට අයින් වෙන්න කියන්න වෙලාවක් නෑ. අනතුරක් වීමට පෙර මා ඒ දෙදෙනා තල්ලු කර දමා පැන ගත්තා. කිසිත් නොදත් ඒ තාත්තා එක වරම මට පහර දුන්නා. වැටුණ පුතා නැගිටවා බලන විට මුහුණ තුවාල වී තිබුණා. ඒ පියා වහාම දරුවා රෝහලට ගෙන ගියා.ඒ අතර ම එහි පැමිණි පොලිස් නිලධාරින් මා රෝහලට රැගෙන ගියා.මගෙන් කට උත්තර ගත්තා. පොලිසියෙන් කරදරයක් වුණේ නෑ. පසුව ඒ ළමයාගේ පියාට කරුණු දැන ගන්නට ලැබී සොයා බලා තියෙනවා.ඔහු ඉංජිනේරුවරයෙක් බව මා පසුව දැන ගත්තා. සිද්ධියෙන් පසු ඔහු නිතරම මෙන් මා හමුවුණා. කුළුපග වුණා. ඔහු තෙල් ගවේෂණය කරන ප්‍රංශ ජාතික ඉංජිනේරුවරයෙක්.නම අල්නීඩ් ලෙසයි මට මතක. මේ පොත මට තෑගි කළේ ඒ මහත්තයා. ප්‍රංශයේ පොත් වෙන්දේසියකදී පොත ඩොලර් 5000 ට ගත්තලු. එහි අඩංගු වී ඇත්තේ මානව හිමිකම් පිළිබඳ ජාත්‍යන්තර නීතියට සම්බන්ධ කරුණුයි. පොතේ දිග සෙන්ටිමීටර් 2 1/2 ක් වන අතර පළල සෙන්මීටර 1.11 ක්.උස සෙන්ටිමීටර 0.6 යි. පිටු ගණන 127 යි. අල් අල්නීඩ් මහත්තයා එදා මට කිව්වේ ලෝකයේ තිබෙන කුඩාම පොත මෙය බවයි. ලංකාවේදී පොත ගැන සැලවූ බොහෝ දෙනෙක් පොත බලන්න ගෙදරට ආවා. පොත පිළිබඳව මාධ්‍යයේ ද පළවුණා.ඒ අනුව ලේඛනාරක්ෂක දෙපාර්තමේන්තුවෙන් ද නිලධාරින් ආවා. එක් පුද්ගලයෙක් රුපියල් ලක්ෂ දෙකකට පොත ඉල්ලුවා. මා ඊට එකඟ වුණේ නෑ. මට මුදල නොවෙයි වටින්නේ පොතයි.මෙතරම් අගනා පොතක් ගෙදර පෙට්ටියක තියලා වැඩක් නෑ. එය වඩාත් ඵලදායී වස්තුවක් ලෙස සංරක්ෂණයටත් සැමට දැක බලා ගැනීමටත් හැකි වන සේ ජනාධිපතිතුමාට බාරදීමට මා බලාපොරොත්තු වෙනවා.ඒ චන්දනගේ අදහසයි.සේයා රූ සහ විස්තරවැල්ලවාය සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402164</link>
    <topic>ලී බඩු, සෙල්ලම් බඩු, කුළුබඩු, රත්රන් බඩු, බඩු කෝච්චිය...</topic>
    <author>විශ්‍රාම ලත් විදුහල්පති</author>
    <content>‘බඩු’ ගැන කතා කරන විට අසීමිත තොරතුරු මතකයට නැගේ. ගෙදර දොර ඇත්තේ ලී බඩු ය. කුස්සියේ කුළු බඩු ඇත. අපේ රටේ කුළු බඩු විදේශිකයන්ට රස වැටී, ඒ සම්පත නිසා ම විදේශිකයන්ට යටත් වන්නට අතීතයේ දී සිදු විය.දරුවන් සිටින ගෙවල් වල ‘සෙල්ලම් බඩු’ ගේ පුරා ම විසිරී පවතී. එහෙත් ඒවා පිළිවෙළකට තැබීමට ද පුරුදු පුහුණු කිරීම අනාගතයට හුරු කරවීමකි. අද කාලයේ නම් ප්ලාස්ටික්, ඉලෙක්ට්‍රොනික් ආදී නවීන තාක්ෂණයෙන් විවිධාකාර සෙල්ලම් බඩු ඇත.ඒ කාලයේ අප සෙල්ලම් කළේ, පොල් කටු, ඉරටු, ඇට වර්ග, රෙදි බෝනික්කන්, පොල් පිති ගොන්නු සහ කරත්ත වලිනි. කෙසේ වෙතත් දරුවන්ට දීමට නුදුසුසු වන්නේ තුවක්කු, පිස්තෝල, වැනි ආයුධ ආකෘති සහිත ක්‍රීඩා භාණ්ඩ වේ. මේවා හුරු කරන දරුවන් තුළ ආදරය, කරුණාව, මෛත්‍රිය, මිනිස්කම වැඩේවි ද? ඒවායේ අහිතකර ප්‍රතිඵල අද අපට අසන්නට දකින්නට ලැබේ.ගෙදර දොරේ කාන්තාවන්ට ඇත්තේ ‘රන් රිදී බඩු’ ය. දියණියක් වැඩිවියට පත් වූ දා පටන් ම අම්මලා කරන්නේ මේ බඩු දියණියට රැස් කිරීමකි. විවාහයේ දී මේවා දෙන්නේ දායාදයට ය. එසේ සමහර විට එහෙම දෙන රන් රිදී බඩු හදිසියකට උකස් කර මුදල් ගන්නා අයද සිටිති. එවිට ඒවා උකස් බඩු නමින් හැඳින්වේ. ඇතැම් අම්මලා තම දරුවා පාසලකට දා ගන්නත් කනකර උකස් තියන අවස්ථා ඇති බව කනගාටුවෙන් වුවද සඳහන් කළ යුතුය. මුදලට, බලයට, නිලයට, දරුවන් පාසල් වලට ඇතුළත් කිරීම වෙනුවට අපේ ගමේ පාසල්වල ප්‍රාථමික අංශ සවිබලකරණය කිරීම යුග අවශ්‍යතාවකි.කඩවල බඩු මුට්ටු විකිණීමට ඇත. යකඩ කඩේ ඇත්තේ යකඩ බඩු වන අතර අද ඒවා ‘හාර්ඩ් වෙයාර්’ නම් වෙයි. කාලයක් ගිය පසු යකඩ කඩේ මුදලාලි ‘යකඩයා’ යනුවෙන් කෙටියෙන් හඳුන්වන්නේ මිල මට්ටම් මඟින් අධික ලාබයක් ලබන විට දී ය.හොඳ බඩුවක් වූවොත් ඒවා ‘රට බඩු’ ය. මෙහෙම කියන්නට අපට පුරුදු වුණේ විදේශිකයන්ට යටත් වූ බැවිනි. රට දෙල්, රට කජු, රට බීම, රට අඹ, රට රෙදි, මෙන්ම රට ගොන්නු ද වෙති. මේ රට බඩුවලට ඇති ඇල්ම බැල්ම නැතිව අපේ දේශීය ආහාර, දේශීය රෙදිපිළි දේශීය නිපැයුම් පරිභෝජනයට හුරු කරවන්නට නොහැකිව ඇත‍්තේ විවෘත ආර්ථිකයේ බලපෑමෙන් යයි සමහරු කියති.පන්සල්වල ඇත්තේ ‘පූජා භාණ්ඩ’ ය. ඒවා සාංඝික හෙවත් සඟ සතු ය. වැරැදිලාවත් සාංඝික දේපොළක්, කෑමක් බීමක් නොගැනීමේ පුරුද්ද එදා බෞද්ධයන්ට තිබූ ආචාර ධර්මයකි.ඇතැමුන් අද නිදන් වස්තූන් ද සොරා ගැනීමට තරම් ‘අඳ බාලයින්’ වී ඇති සැටි පුදුමයකි.‘රජ බඩු’ තියෙන්නේ රජ මාලිගාවල ය. ඕනෑම හොඳ බඩුවක් රජතුමාට දීමේ සම්ප්‍රදායක් විය. රන් රිදී, මුතු මැණික්, කඩු, මුදු ඇත් දළ ආදිය පමණක් නොව පණ ඇති අසුන්, ඇතුන් ළඳුන් ද රජ සතු කරන්නේ ඇහැට කනට පේනවා නම් පමණි.රජ වුණත් සමහර කුමාරවරු මෝඩයෝ ය. වරක් රජ වූ කුමාරයා හමු වීමට පැමිණියේ බෙර නිෂ්පාදකයෙකි. ඉතා මිහිරි ලෙස වාදනය කරන බෙරයේ හඬ හොඳ නිසා රජතුමා ඉදිරියේ වාදනය කොට පෙන්නුවේය. සතුටට පත් රජතුමා රන්කරුවකු ගෙන්වා භාණ්ඩාගාරයෙන් මැණික් ගෙන බෙර බ‍ඳෙහි අල්වන ලදි. බෙරය වාදනය කළාට නැඟුණේ බොල් හඬකි. ‘හඬ නැත්නම් හැඩ කුමට ද?’ යනුවෙන් රජාගේ මෝඩකම් නිසා පිරුළක් ඇති විය.රජුන් සතු සමහර බඩු මඟුල් කඩුව, මඟුල් ඇතා, මඟුල් මඩුව, යනුවෙන් ද වහරයි. එහෙත් අද නම් ‘රජ බඩුවක්’ කියන්නේ වැඩට පළට දක්ෂ ශිල්ප ඥානය, තාක්ෂණය දන්නා වැඩ කාරයන්ටය.අරුමෝසම් බඩු, ඉමිටේෂන් බඩු ගෙනාවේ එදා තොරොම්බල් කාරයා විසිනි. අද නම් ගමට එහෙම තොරොම්බල් කාරයන් එන්නේ නැත. එහෙත් සංචාරක වෙළෙඳුන් සේ, රක්ෂණ නියෝජිතයන් සේ ගෘහ උපකරණ විකුණන්නෝ එමට පැමිණෙති.කාලයක් පාවිච්චි කළ විට ඒවා පරණ බඩු වෙයි. සමහර අය පරණ බඩු ලෙස වටිනා කෞතුක භාණ්ඩ ද රැස් කරනුයේ ආදායම් ලැබීමට බව පෙනේ. මේ කෞතුක භාණ්ඩ රැක ගැනීම අපේ වගකීමය.ගමනක් බිමනක් යන විට ගෙන යන්නේ ගමන් බඩු ය. ඉස්සර කාලේ වට වන්දනාවේ යන විට ඉවුම් පිහුම්, කර ගැනීමට අවශ්‍ය දේ පවා ගෙන ගියත් දැන් කාලේ ඒවා අවශ්‍ය නැත.ගස්වලින් මැද ගන්නේ පොල් රා තල් රා ‘ගහේ බඩු’ නම් විය. ගහේ බඩු බේරා ගන්නට බැරි උගුඩුවාගෙනි. හැලි අරක්කු, කසිප්පු වැනි විෂ මත් පැන් වර්ග ගමේ බඩු නම් විය. සාප්පු වලින් ගන්නා රට බීම රට බඩු ය. ගංජාකාරයා කියන්නේ ‘බඩු මිටි’ යනුවෙනි. මොන බඩු වුවත් මත්ද්‍රව්‍ය පානය නම් ඉක්මනට ම යම රජ්ජුරුවන් ළඟට යාමකි.‘බාල බඩු’ මිල අඩු අතර ගුණාත්මක බවින් හීනය. නියම ප්‍රමිතියට නැති බාල බඩු නොගෙන එස්. එල්. එස්. ලකුණ බලන්නට හුරු වීම යෙහෙකි.බඩු මල්ල යන වචනය හුරු පුරුදු වූයේ පන් වලින්, හෝ ඉඳි කොළ වලින් නිමැ වූ මලු භාවිත වුණු නිසා ය. අද ‘සිලි සිලි’ බෑග් නිසා අපේ පන් මල්ල ද අභාවයට ගිය නමුත් පන් මල්ල තරම් අනෙක් මලු සවි ශක්තියක් නැත. ගෙදරට ගෙනා බඩු මල්ල අස්පස් කරන්නේ ගෘහණිය විසිනි.‘හොර බඩු’ යනු අයිතිකරුගෙන් වංචනික ලෙස පැහැර ගත් බඩු ය. අඩු ගාණට ලැබුණත් හොර බඩු නම් මිල දී ගන්නට හොඳම නැත. හොරකු වනවා පමණක් නොව හොර බඩු ළග තබා ගත්තාට ද වරදකරු වී දඬුවම් විඳීමට ද සිදු වනු ඇත. බලපත්‍ර නොමැතිව කැලෙන් කපා ගන්නා දැව හොර ලී නම් වෙයි. එහෙම වුණත් හොරා කැපු ලී ‘හොර ලී’ නොව හොර ගසෙන් කැපූ ලී යයි කියා තම මිතුරා බේරා ගත් අඩවි වන නිලධාරියකු ගැන ද මා අසා ඇත.රත්නපුර පැත්තේ උදේට විදුලි පන්දමක් සාක්කුවේ දා ගෙන උඩ බලමින්, වට පිට බලමින් සිටින්නේ මැණික් මුදලාලිලාගේ තැරැව් කාරයන් ය. ‘බඩු හරි ද’ බඩු නැත්ද? යනුවෙන් ඔවුහු මැණික් සොයන්නේ ද ‘බඩු’ නමිනි.අපේ ගමේ වෙද මහත්මයා ලියන්නේ බෙහෙත් තුණ්ඩුවකි. බෙහෙත් බඩු කිරන්නේ සිංහල බෙහෙත් කඩේ වුවද ගමේ කැලෑවට ගියහ ම සේරම බෙහෙත් පැලෑටි සොයා ගන්නට හැකිය. කහඹිලියා, බැබිල, එරඬු, වැල් පෙනෙල, පිටවක්කා වැනි මේ ගෙවත්තේ වැවෙන බෙහෙත් ලඳු කැලෑවේ වැවෙන බේත් පැළෑටි, වල් නාශක, කෘමි නාශක නිසා වඳ වූ සෙයක් ද ඇත.වැඩට පළට දක්ෂ ශිල්පීන් ගැන කියන්නේ ද ‘මරු බඩුවක්’ ‘නියම බඩුවක්’ යනුවෙනි. පාසල් වල පමණට වැඩියෙන් දඟකාරයන් ද ‘දඟ මල්ල’, ‘විසේ බඩුවක්’ ලෙසින් හැඳින්වුවද, මොන තරම් වේවැල් පහර රස වින්ද ද, ලොකු මහත් වූ විට ගුරුවරුන් දුටු හැටියේ ම ළඟට ඇවිත් ආචාර කිරීම අප ලබා ඇති අත්දැකීමකි. දුම්රිය දෙපාර්තමේන්තුවට බඩු ප්‍රවාහනයට ඇත්තේ බඩු කෝච්චි ය. ඒවායේ බඩු පෙට්ටි ඇත. රෑ කාලයේ යන බඩු කෝචිචි එළිවන තුරුම දුම්රිය ස්ථානවලට බඩු බාර දෙනු ඇත.ලොරි වලින් බඩු ප්‍රවාහනය කරන විට බඩු වලට කියන්නේ ‘බඩු කෑලි’ කියාය. දඹුල්ලේ ආර්ථික මධ්‍යස්ථානයෙන් කොළඹට එන ලොරි වලින් කියන්නේ ‘රටලූනු කෑල්ල, කැරට් කෑල්ල, ගෝවා කෑල්ල නමින් වුවද ඒවා කෑල්ලක් නොව බඩු ගෝනියකි. නැතිනම් පෙට්ටියකි.‘බඩු ලැයිස්තුව’ ලියා ගෙන කඩේ යන්නට පුරුදු වූයේ මා ශිෂ්‍ය නිවාසයේ ආහාර කමිටුවේ සිටිද්දීය. ඒ පුරුද්ද අදටත් ඇත. බඩු ලැයිස්තුව සමහර වෙලාවට සැසඳුම් පතක් ද වෙයි. දැනුත් මා බඩු ලැයිස්තු ලියන විට අපේ ගෙදර බිරිය හා දරුවන් සිනා සෙනු ඇත. ලැයිස්තු මොකට ද? සේරම බඩු මගේ හිතේ යයි කියමින් අම්මලා දූලා නම් සේරම අවශ්‍ය බඩු ගෙනෙන හැටි මට එක්තරා විදියක පුදුමයකි.බඩු බාන්නේ ‘ක්ලීනර්ස්ලා’ ය. ලොරියේ ‘ගෝලයා’ යනුවෙන් කියන්නේ ද ඔහුට ය. එහෙම උනත් ඇමෙරිකාවේ ලොරි, ට්‍රක් වලට ගෝලයන් නැත. රියදුරාම වාහනය නවතා ‘ට්‍රොලිය'ට බඩු පටවා ගෙන බාර දෙයි. ඇතැම් වෙලාවට මේ ට්‍රක් රථ පදවන්නේ ද කාන්තාවෝය.රජයේ ආයතනවල බඩු වට්ටෝරු ගත කිරීමට පොතක් ඇත. මේවා වාර්ෂිකව තුලනය කළ යුතු අතර වගකිව යුතු නිලධාරියා විසින් පරෙස්සම් කළ යුතු ය. භාණ්ඩ සමීක්ෂණයකින් සෝදිසි කොට අබලි, ගර්හිත භාණ්ඩ ඉවත් කළ යුතු අතර මේවා හරියාකාරව නඩත්තු නොකළොත් විශ්‍රාම ගන්නා දාට කරදරයකි. බොහෝ විට බඩු ගබඩා පාලකවරුන් රජයේ ආයතනවල ඇත.බඩු ගබඩාවට ‘ගුදම’ යනුවෙන් ද කියයි. ගුදම විශාල පරිමාණයේ ගබඩාවකි. අද කාලයේ කියන්නේ ‘ගබඩා සංකීර්ණ’ යනුවෙනි. පමණට වැඩියෙන් රා බොන්නන්ට ගුදමක් ලෙස එදා ව්‍යවහාර කෙරුණි.මම ඔක්කම්පිටිය ජනපද පාසලේ සිටිද්දී ජීවිතයේ හාපුරා කියා තවලමක් දැක්කෙමි. කහම්බාන සිට හරකුන් දහයක් පහළොවක් පිටේ බඳින ලද කුරහන්, මෙනේරි, වී, ආදි දේ පටවා ගෙන එනු ඇත. නායක ගොනාගේ කරේ එල්ලන ලද ලීයෙන් තැනු ‘සොකඩයේ’ හඬට අනුව හරක් ඇවිත් සමූපකාරයේ වී මිල දී ගන්නා ස්ථානයේ පේළියට සිටින අපූරුව මම දුටුවෙමි. බඩු බා ගත් පසු නැවත ගෝනි පිටෙහි බැන්ද විට කෙළින් ම ආපසු යන්නේ කහම්බානට ය. මොවුන් දැක්කීමට ගෝපාලකයකු නොවීම ද විශේෂ ලක්ෂණයකි. බඩු මකන්නේ රන් රිදී ලෝකුරුවන් ය. එය ඉතා දක්ෂ මෙන්ම, හොඳ ශිල්පයකි. කෝවට දැමු රන් මැඩියා පණ ඇවිත් පැන ගිය කතාවක් ද ජන වහරේ ඇත. අපේ උරුමයක් වන මේ පාරම්පරික ශිල්පය රැක ගත යුතුය.ගත්ත බඩුව ගත්ත තැනම තියන්නයි අම්මලා උපදෙස් දෙන්නේ දරුවන්ට ‘ශ්‍රම සංස්කෘතිය’ ලබා දෙන්නට ය. එහෙම කියන කොට ‘එහෙනම් අම්මත් ආච්චිලගේ ගෙදර යන්න’ යයි කුඩා ළමයකු කීවේ කවුරුත් සිනහ ගන්වමිනි. අවශ්‍ය වෙලාවට, අවශ්‍ය තැනට, ගැළපෙන බඩුවක් නැති වූ විට අපහසුවට පත් වේ. ඒ නිසා ‘යුද්දෙට නැති කඩුව කොස් කොටන්න ද?’ පිරුළක් නිර්මාණය විය. බඩුව පමණක් නොව තවත් දේ එකට සමායෝජනය වූවොත් කාර්යය කෙරේ.‘දුන්න දුනු ගමුවේ - ඊතල කිතල ගමුවේ, රාළ මීගමුවේ, මුවෙක් ඇඬුවයි සබර ගමුවේ’ යයි කවියක් ඇත.‘බල්ලා ඇති විට පොල්ලක් නැත් තේ පොල්ලක් ඇති විට බල්ලා නැත් තේ බල්ලයි පොල්ලයි එක විට ඇත් තේ එතකොට බල්ලා වලව්ව වත් තේ’යයි ජන කවියක් ඇත. අපේ සමහර ව්‍යාපෘති අසාර්ථක වන්නේ මෙබඳු හේතු නිසා ය. එබැවින් කළමනාකරණය මැනැවින් දන්නා අප ශක්‍යතා අධ්‍යයනය කරමින් සම්පත් ගොනු කරමින් ඇස්තමේන්තු සකස් කරමින් ප්‍රගති සමාලෝචනය කරමින් යෙදැවුම්, නිමැවුම් සීහුම් කරමින් කටයුතු කරනු ඇත.බඩුත් හාමුදුරුවන්ගේ, නඩුත් හාමුදුරුවන්ගේ යයි කියන්නේ ආතක් පාතක් නැතිව අසරණ වූ විට හිත හදා ගන්නටය.‘ඔරිජිනල් බඩු’ යනු මුල් අවස්ථාවේ දීම තැනු හොඳ තත්ත්වයේ භාණ්ඩය. ගරාජයේ දී ඔරිජිනල් බඩු ‘ලෝකල් බඩු’ වලට මාරු වී ඇති බව දන්නේ කලක් ගියාට පසුවය.තෑගි දෙන්නට වෙනම ත්‍යාග භාණ්ඩ ඇත. ඒ නිසා සමහර කඩ තෑගි භාණ්ඩ දෙන ‘ගිෆ්ට් හවුස්’ නම් විය. උපන් දිනේට, විවාහයට, ස්ථාන මාරුවට, උසස් වීමට, විභාග සමත් වූ විට දෙන්නේ මේ තෑගි බඩුය. තෑග්ගට ලැබුණු අශ්වයාගේ දත් ගණන නොබලනු’ යයි කීවේ තෑග්ග උතුම් කොට සලකන නිසාය. සමහරුන්ට තෑග්ග දඬුවමක් වූ අයුරු ආර්. කේ. නාරායන්ගේ මල්ගුඩි දවසෙන් දැක්කෙමි.එහෙම වැඩක් අපටත් සිදු විය. මොනරාගල සිට නිවාඩුවට ගෙදර එද්දී මීපැණි, මුං ඇට, කුරහන්, මිරිස් හෙම ගෙන එන්නේ අම්මා සතුටු කරන්නටය. දවසක් ගෝලයෙක් මහා පරිමාණයේ වට්ටක්කා ගෙඩියක් එල්ලාගෙන යා හැකි පරිදි සකසා දුන්නේය.බස් එකෙන් බස් එකට මාරු වී යාමේදී මෙය හරිම කරදරයක් විය. අන්තිමේදී ගාල්ලේ දී බස් රියෙන් බිමට පෙරළී ගිය වට්ටක්කා ගෙඩිය පසු පසට ආ බසයකට යටවී පොඩි පට්ටම් වූ කතාව ගෙදර ගොස් කී විට ‘වට්ටක්කා ගෙඩිය ගෙදර ගෙනාව වගෙයි’ යනුවෙන් පවුලට සීමා වූ පිරුළක් නිර්මාණය විය.දෙවන ලෝක යුද සමයේ සිට බඩු බෙදා හැරීමේ සලාක ක්‍රමයක් විය. හැත්තෑ හත වන තුරු ම අපට හාල් පොතක් තිබුණි. එදා එය හැඳුනුම්පතක් සේ විය. සලාක ක්‍රමයට භාණ්ඩ බෙදා හරින විට කළු කඩ ද බිහි වේ. ඒ ඉල්ලුම සපුරා ගැනීමට කෙරෙන අනියම් ක්‍රමයකි.කළු කඩය බොහෝ විට එදා බිහි වූයේ ගමේ සමූපකාරයේ ‘මැනේජර්’ මහත්තයාගේ දැන හැඳුනුම්කම උඩ ය. සතොස මඟින් අත්‍යවශ්‍ය භාණ්ඩ බෙදා හැරිය යුගයෙක පෝලිමේ ගොස් බඩු ගැනීමට සිදුවිය. එකල විසි හැවිරිදි වියේ තරුණයකු වූ මම බලපිටියේ සතොස පෝලිමේ සිටියෙමි. හිටිවන කවි කියන, මැන්ඩිස් නම් කවියකු එක්වරම කවියක් කීවේ ය.“සතොසේ කඩේ පෝලිමෙ ඉන්නා ගෑනු දුකසේ කල් යවති හංගා ගෙන මූණු රිසි සේ ගන්න ආ මුත් අල රට ලූනු පස්සේ දොරෙන් කළු කඩයට යයි ලූනුබඩුත් සමඟ යෙදෙන පද ද රැසකි. බඩු පැටවීම, බඩු ගබඩා කිරීම, බඩු බෑම, බඩු හැදීම, බඩු විකිණීම, බඩු පැන්නීම, බඩු බාර ගැනීම, බඩු වෙන්දේසිය, බඩු ආරක්ෂාව, බඩු වට්ටෝරුව, බඩු බිඳීම්, බඩු අලෙවිය, බඩු අලුත්වැඩියාව, බඩු ඔප දැමීම, බඩු හුවමාරුව, යනාදි විවිධ පද සකස් වන ‘බඩු’ යන පදය අපේ ව්‍යවහාරයේ නැතිවම බැරි වදනක් සේ පෙනේ.විශ්‍රාම ලත් විදුහල්පතිඩී. සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402165</link>
    <topic>නාය යන ගමක වගා සටනක</topic>
    <author>ඉනෝකා සමරවික්‍රම</author>
    <content>ඔකදගල ගම්මානය ද මන්දාරම් නුවර මෙනි. එහෙත් මන්දාරම් නුවර ගැමියන්ගේ ජීවිත තරමටම ඔකදගල ගැමි ජීවිත සුන්දර නැත. ඉතා සරුසාර පසකට හිමිකම් කියන ඔකදගල ගැමියෝ මහ පොළොව සමඟ පොරබදා ජීවිත ජීවත් කරති. එනමුත් සොබාදහම ඔවුන්ට විටෙක එරෙහිව නැගී සිටියේය. ගම නාය ගියේය. කඳුවැටි කඩා වැටුණේය. ගැමියෝ ගම අත්හැර පොරමඩුල්ලට හා ඒ ආසන්නයට ගියහ. වගා කිරීම තම ජීවිතයම කරගත් ඔවුන්ට වගා බිම් නැතිව සිටීම අසීරු විය. ඔවුන් අතරින් සමහරෙක් යළි ඔකදගල ආහ. අනාරක්ෂිත බව මධ්‍යයේම ඔවුහු තවමත් තම කුටුම්බයන් රැකීමට ඔකදගල මහපොළව සමඟ පොර බදන්නාහ.අපි මන්දාරම් නුවර යද්දි තවත් ගමකට යාමට පිඹුරුපත් සකස් කළෙමු. ‘ඔකදගල’ නම් ගම්මානය පිළිබඳව අපට ‍තොරතුරු සොයා දුන්නේ රිකිල්ලගස්කඩ පී. බී. දිවාරත්න මහතාය.“ඔය ගම ඉස්සර ඉඳන්ම නාය යනවා. ගමේ මිනිස්සුන්ව අයින් කරලා තියෙන්නේ. දැන් ඒ ගමේ අයට ඡන්දෙවත් නැහැ. නමුත් ඒ මිනිස්සු ආයෙමත් මේ ගමට ඇවිත් වගා කරලා ජීවත් වෙනවා.”දිවාරත්න මහතා කියු තොරතුරු අනුව අපි ඔකදගල ගමට යන්නට තීරණය කළෙමු.‘ඔය වෑන් එකේ නම් යන්න බැහැ. පාර හරි නැහැ. අපේ වාහනේ යමු.’පදියපැලැල්ල ප්‍රාදේශීය සභා සභාපති අජිත් සිල්වා හා ඔහුගේ බාල සොයුරු සම්පත් අපත් සමඟ ගමනට එක්වූහ. මන්දාරම් නුවර පදියපැලැල්ල පාරේ ගිය අප මානකොළ පාරෙන් හැරි ඔකදගල ගම්මානය දෙසට ගියෙමු.මාර්ගයේ ආරම්භය පහසුය. එහෙත් ගම තුළට යන්නට යන්නට වංගු සහිත පාර බෙහෙවින් අඩමානය. මාර්ගයේ ඇති දුෂ්කර බව වඩ වඩාත් දැනෙන්නට වූයේ ඒ සමඟය. සම්පත් අජිත් දෙසොහොයුරන් හා නන්දන මිතුරා කියුවා නිවැරැදිය. මේ මාර්ගයේ සාමාන්‍ය වාහනයකට ගමන් කිරීම බෙහෙවින් අසීරුය. ඒ හිමිදිරිය නූන ද ඒ වන විටත් ඔකදගල ගම දැඩි සීතලෙන් වෙලාගෙන තිබිණි.මානකොළ හරහා ඔකදගල ගම්මානයට ඇති දුර කිලෝමීටර හතරකට පහකට වැඩිය. ඔකදගල ගම්මානයට යන අතරමඟ අපට දකින්නට ලැබෙන්නේ නුගේකදුරයි. නුගේකඳුරේ එතරම් සැඬ දිය පහරක් දකින්නට නොතිබුණ ද වැහි කාලයට නම් දවසක් හමාරක් යනතුරු ගම්මානයේ ජනතාවට එහා මෙහා යාම දුෂ්කරය.ඔකදගල පමණක් නොව අවට ගම්මානවලින් පැමිණෙන ගැමියෝ නුගේකඳුරට පැමිණ දියනා ගන්නා අතර රෙදි සේදීම ද කරති. නුගේකඳුර පසුකර බොහෝ දුරක් ගිය විට හමුවන්නේ ඔකදගල ගම්මානයයි.පිළිවෙළකට සැදු අලංකාර නිවෙස් දකින්නට නොතිබුණ ද ගරා වැටි ඇති නිවාස යටපත් කරගෙන කලකට පෙර මේ නිවෙස් ඉතාම සශ්‍රිකව තිබු අයුරු අපට මැවී පෙනෙයි. එක ළඟින් නිවෙස් දකින්නට නොතිබුණ ද ගමේ ඈතින් ඈතට වන්නට හදිසියට අටවාගත් තාවකාලික නිවාස දැකීමට හැකිය.“අපේ ගම නාය ගියා. අපේ ගෙවල් කැඩිලා බිඳිලා ගියා. අපේ අම්මලා තාත්තලාගේ කාලෙත් නාය ගිහින් තියෙනවා. ඊට පස්සේ තමයි නිලධාරීන් ඇවිත් අපිව ගමෙන් ඉවත් කළේ. ඒත් අපි කොහොම ද මේ ගම දාලා යන්නේ. අපි ජීවත්වෙන්න ඕනැ මේ ගමේ.”ඉදිරියට හමුවූ ගැමි ගැහැනියක පවසන්නේ දෑසෙහි කඳුළු පුරවාගෙනය.“මෙතැනින් එහාට යන්න බැහැ. මෙතැනින් තමයි ගෙවල් පටන් ගන්නේ.”කැබ්රියේ පසුපස නැඟ හුන් අපට ඇසෙන්නට සම්පත් කීවේ පටු පාරේ වාහනය නතර කරනවාත් සමඟය. උදෑසන ඇදහැළුන පොද වැස්සට ඔකදගල ගම තෙත බරිතය. ඈතින් මහා විශාලයට පෙනෙන්නේ ඔකදගලයි.ඔන්න ඔය ගල බලන්න ඇවිල්ලා රජ්ජුරුවෝ ඇහුවලු ඕකද ගල කියලා. ඕකඳගල කියන එක තමයි අද වෙනකොට ඔකඳගල වෙලා තියෙන්නෙ.අප ආ ආරංචියට වතුවල වැඩ කරමින් සිට පැමිණි ගැමියන් කිහිප දෙනෙකු අතරින් කෙනෙකු පැවැසුවේය.“මේ ගමේ එළවළු වගා කරන්නේ වෙළෙඳපොළට යවන්න නෙමෙයි. මේවා ඔක්කෝම වවන්නේ බීජ ගන්න. අතීතයේ සිට උපරීම බීජ නිෂ්පාදනය කරන ගමක් මේක.මෙහෙ ඉතාම සරුසාරයට එළවළු වර්ග වැවෙනවා. බෙහෙත් ගහන්නේ නැහැ. මේ පොළව ඉතාම සරුසාරයි. ඒත් අපිට මේ පොළව එක්ක හැප්පෙන්න බැහැ.මගෙ ගම මන්දාරම් නුවර. ඉස්සර නම් මේ ඔකදගල ගමට තරුණියන්ව ආවාහ විවාහ කරලා දුන්නේ නැහැ. එහෙම කළේ නැත්තේ මේ ගම ඒ තරමටම දුෂ්කර නිසයි. දැන්නම් ටිකක් පහසුකම් තියෙනවා. ඒත් ගම නායයෑමේ තර්ජනයට මුහුණ දීලා තියෙන්නේ.අපිට ගමට පිටින් ඉඩම් ලැබුණා. ඒ වුණාට ඒ ජීවිතේ අපිට හරියන්නේ නැහැ. අපි එදා ඉඳලම වගා කළේ මේ ඉඩම්වල. අපි බොහෝම දුක් විඳ මේ ජීවිත ගොඩනඟා ගත්තේ. නමුත් සැප සම්පත් ඇතිව අපි ගොඩනැ‍ඟෙන කොට තමයි ගම නාය යන්න පටන් ගත්තේ.ගමේ උදවිය පිට ගියාට මුකුත්ම කරකියාගන්න බැරි අය ආයෙමත් ගමට ආවා. දැන් අපි වගා කරනවා. කොයි වෙලේ නාය යාවි ද කියලා හිතේ ගින්දර නැතුවම නොවෙයි. අපිට මේ ගමේ අක්කර හයක් හතක් විතර තියෙනවා. අපි කවදාවත් කුලි වැඩට ගිහිල්ලා නැහැ.රිලවුන්ගෙන් ඌරන්ගෙන් ඉත්තෑවුන්ගෙන් වගාවට හානියි. ගමට හයියෙන් වහිනකොට යන්න හිතෙනවා. අපේ ජීවිතවල වගකීම ගන්න වෙලා තියෙන්නෙ අපට. ඒත් අනුන්ගෙන් බලාගෙන ඉන්නවට වඩා බඩගින්නේ ඉන්නවට වඩා මේ ගමේ ඉඳලා නාය ගිහිල්ලා මැරුණත් අපට සැපයි. නාය ගියොත් මැරෙන්නේ එක පාරනේ.හැට තුන් හැවිරිදි අබේමැණිකා පවසන්නේ හිත උපන් සංවේගයෙනි.ගමේ බොහෝ අය ඒ හිමිදිරියේම වගා බිම්වලට ගොස්ය. ඇතැමකු බඩු ගෙන ඒමට පදියපැලැල්ලට හෝ හඟුරන්කෙත නගරයට ගොස්ය. තවකෙක් බලා හිඳින්නේ නෙළූ අස්වැන්න රැගෙන යාමට මුදලාලි කෙනෙකු පැමිණෙනතුරුය.අපි අපේ ගෙවල්වල තිබුණ බඩුමුට්ටු ටික පොරමඩුල්ලට ඇද්දා. දැන් මේ ඉන්නේ තාවකාලිකව. මේ ගම දෙදහස් හත වසරේදී නාය ගියා. ඊට පෙර එක්දහස් නවසිය අසූහයේදී නාය ගියා. දෙදහස් හත වෙද්දි ගමේ පවුල් එකසිය පහක් විතර හිටියා. නමුත් ගම නාය ගියාත් එක්කම හුඟක් පවුල් අයින් වුණා.අපි හැමෝටම පොරමඩුල්ල ඩෝසන් වත්තෙන් ඉඩම් ලැබුණා. නමුත් අපි එහෙ ගිහිල්ලා මොනවා කරන්න ද? අපිට වගා කරන්නයි ඕන. අපි ආයෙම ගමට ආවා. උසස් නිලධාරීන් ඇවිත් කිව්වා එහෙනම් ඕගොල්ලෝ වගා කරන්න. හැබැයි අනතුරුදායකයි කියලා හැ‍ඟෙන විට යන්න කියලා. මහ වැස්ස වහින කාලෙට අපි ගමෙන් අයින් වෙනවා. පල්ලේගෙදර කරුණාරත්න පවසන්නේය.ඔවුන් හරියට නමක් ගමක් නොමැති මිනිසුන් සේය. ඔවුන්ගේ ජීවිතවල මුල් ඇත්තේ ඔකදගලය. ඔවුහු දිවි ගෙවා ගත්තේ ඔකදගලය. නමුත් අද ඔවුන්ට ඒ සියල්ල සොබාදහම විසින් ම අහිමි කර ඇත. එහෙත් ජීවිත‍යත් මරණයත් අතර සටනක යෙදෙන ඔකදගල ගැමියෝ මේ අන්තරාකාරී බව මතම දිවි ගෙවන්නේ කුසගින්න වෙනුවෙන් සටන් කිරීමටය.මගෙ දුව මෙහෙ ඉඳන් තමයි ඉස්කෝලේ යන්නේ. කිලෝමීටර තුනක් හතරක් විතර පයින් යනවා. මහ වැස්සක් වැහැලා නුගේකඳුරේ වතුර වැඩිවුණ දවසට නම් එහා මෙහා යන්න අමාරුයි. රුක්ගුඩ් වත්තෙන් තමයි නුගේකඳුර පටන් ගන්නේ. ඉඩම්පිටිය ගමට වතුර යන්නෙත් ඔය නුගේකඳුරෙන්මයි. කවුරු මොනවා කිව්වත් අපිට මේ ගම දාලා යන්න හිතෙන්නේ නැහැ. අපේ මුළු ජීවිතයම නැහුණේ මේ මහපොළව එක්ක.”ඥානවති අක්කා අප සමඟ පැවැසුවේ මෙවර වැඩි අස්වැන්නක් ලබාගෙන ඇති ගෝවා ගෙඩි සුද්ද කරමිනි.ඔවුන් වෙළෙඳාම සඳහා එළවළු වගා කරන්නේ සීමිත වශයෙනි. ඊටත් වඩා ඔවුන් ප්‍රධාන තැන දෙන්නේ බීජ නිෂ්පාදනය සඳහාය. නුවරඑළි දිස්ත්‍රික්කයේ වැඩිපුරම සාර්ථක බීජ නිෂ්පාදනයක් සිදු කරනු ලබන්නේ මෙම ඔකදගල ගම්මානයේ වීම සුවිශේෂීය. සෙනෙවිරත්න හා ලීලාවති යුවළ ද බොහෝ කල් සිට එළවළු වගා කිරීමෙන් දිවි රැකගන්නා තවත් ඔකදගල ජීවත්වන පවුලකි.“අපේ දැන් ගෙවල් තියෙන්නේ හේවාහැට. නමුත් අපිට හිත හදාගෙන මේ බිම දාලා යන්න බැරිවුණා. දරුවෝ මෙහෙ එක්ක ආවේ නැහැ. එයාලට ඉස්කෝලේ යන්න පහසු නිසා එහෙ නතර කළා. හදිසියට ඔය මොනවාහරි ගන්න ගමේ පොඩි කඩයක් තියෙනවා.නමුත් ඊට වඩා යමක් ගන්නවා නම් අපි පදියපැලැල්ලට රිකිල්ලගස්කඩට නැත්නම් හඟුරන්කෙතට හරි තමයි යන්න ඕන. මේ ගමේ ඉහළින්ම තියෙන්නේ පුස්වලපතන. ඒ ගමනම් දැන් අත්හැර දාලා තියෙන්නේ. අපි හදන බීජ නිෂ්පාදන වගේම එළවළුත් ගෙනියන්න එන්නේ අතරමැදියෝ. එහෙම වුණාම අපිට එතරම්ම ලාබයක් නැහැ.”තෙත බරිත පොළවේ කොළරොඩු අතරින් මතුව එන කූඩැල්ලන් පාදවල එල්ලෙන්නේ අපටත් නොදැනීමය. කවුරුත් සමඟ කතාබහ කළ ද ඒ හැම විටෙකම දෑස් යොමුවන්නේ පාද කෙරෙහිය. විටින් විට හමා යන සුළඟ සමඟ එන කුඩුපොද වැස්ස දහවලේදී වුවද සීතලක් දනවයි.ඈතින් පෙනෙන ඔකදගල කඳුයාය දැන් නම් සිටින්නේ නිසොල්මනේය. එහෙත් කලකට ඉහත නාය යෑම නිසා දැන් ගැමියෝ ඒ දෙස බලන්නටත් බියය. ගමේ දැන් සිටින්නේ පවුල් කිහිපයක් පමණි. එසේ වුවත් ඔවුන්ට මේ ගම අයිති උප්පැන්න සහතිකයට පමණි.දැන් ගම ඔවුන්ට අයිති නැත. ඉඳහිට තැපැල්කරු පැමිණිය ද ඡන්ද හිමි නාමලේඛනයේවත් මේ ගමේ ඇත්තන්ට ඡන්දය නැත. දැන් ඔවුන්ට ඡන්දය ඇත්තේ ඔවුන් අලුතින් පදිංචි වූ ස්ථානවලය. කෙසේ වුවත් කුමන දුක් කරදර පැමිණියත් මේ ගැමියෝ ඔකදගල ගම්මානය හැරදා යාමට මැළිකමක් දක්වන්නාහ. ජීවිතය රැක ගැනීමට තම අපේක්ෂා අරමුණු ඉටුකර ගැනීමට උරදෙන ඔකදගල මහපොළවට ඔවුහු ඉමහත් ලෙස ආදරය කරති.අපි ඔවුන් හැරදා එන්නට පිටත් වූයෙමු. තැනෙක අලුතින් ඉදිවන බෝංචි පාත්තිය. තවත් තැනෙක සරුසාරවට වැඩුණු කැරට් පාත්තිය. ගැමියෝ කවුරුන් ආ ගිය ද තම වගා කටයුතු කරන්නේ ජීවිතය රැක ගැනීම පිණිසය. මඟ දෙපස සරුසාරව වැඩුණ බෝංචි වැල් දුටු විට අපට සිතුණේ මේවායේ පලදාව නෙළන්නේ නැත්තේ මන්දැයි කියාය.ඕවා තමයි බීජ නිෂ්පාදනය සඳහා ගන්නේ. නන්දන අපට කීවේ ඔහු සොයා ගත් තොරතුරුය.අනාරක්ෂිත ගමක සිට බෝග වගා කරන්නන්ට බීජ නිෂ්පාදනය කරන ඔකදගල ගැමියෝ හා ඒ සුන්දර පරිසරය හැර දමා අපි යළිත් එන්නට පිටත් වීමු.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402166</link>
    <topic>ලෙබනන දියණියට කිරි අම්මා වූ අපේ සවිත්‍රි</topic>
    <author>ලීලානන්ද ඉහළගමගේ</author>
    <content>මේ තරුණ මව මට මුණගැසුණේ මා දිවා ආහාරය නිමවී මගේ කාර්යාල කාමරයට ඇතුළු වෙන විටය.තරුණ දමිළ කාන්තාවක් වූ ඇය සිඟිති දැරියක තුරුලු කරගෙන කිරි පොවන්නීය. ඇගේ හැඩරුව අනුව මේ දැරිය ඇයගේ දියණිය වන්නට බැරිය. ඇය දරුවකු සොරකම් කරගෙන පැන ආවේද?විනාඩි කිහිපයකින් එම තරුණිය මා සිටි කාමරයට ආවාය. පුංචි දැරිය ඇයට තුරුලුව දෑස පියාගෙන සිටියි. ඇය අතක බෑගයක් ද වූයේය.කිසිදු චකිතයකින් තොරව මා ඉදිරිපිට ඇති පුටුවකට බරදී හිඳගත් ඇය පුංචි දරුවාගේ හිස පිරිමදිමින් කතා කරන්නට වූවාය.“සර්... මම ගෙදරින් පැනල ආව. ඒ මැඩම් එක්ක වැඩ කරන්න බැහැ. හැම වෙලේම මට බණිනවා. අද උදේ මට කම්මුලට පාරක් ගැහුවා... ඇය නොනවත්වාම කියාගෙන යයි. පාටින් තලඑළළු ඇය කතාවෙන් ද දමිළ තරුණියක් බව මම තේරුම් ගතිමි. තරමක් ගොත ගැසූවද, සිංහල හොඳින් කතා කරයි.මම ඇගේ තොරතුරු විමසුවෙමි. ඇය සවිත්‍රිය.“එතකොට බබා...?”“මැඩම්ගෙ”“ඉතිං ඇයි සවිත්‍රි මේ ළමය අරගෙන ආවේ? ලොකු වරදක්නේ කරල තියෙන්නෙ. දැනටමත් පොලිසියෙන් ඔයාව හොයනව ඇති...”“නෑ.... මැඩම් එනකොට රෑ වෙනවා”“ඒ වුණාට ළමයො... ඔය බබා අනුන්ගෙ ළමයෙක්නෙ”ඇය පැවසූ පරිදි සවිත්‍රි ගේ උපන්ගම අවිස්සාවේල්ලය. වයස අවුරුදු 28කි. ඇයගේ මව ද, පියා ද ස්වාමි පුරුෂයා ද ඒ පළාතේම රබර් වතු යායක කුලී වැඩ කරති. ලෙබනනයේ නිවසක ගෘහ සේවිකාවක වශයෙන් ඒමට ප්‍රථම ඇය ද එම වත්තේ කුලී වැඩ කළාය. එහෙත් දිනෙන් දිනම උග්‍ර වූ පවුලේ අගහිඟතාවය නිසා ඇය විදේශගතවීමට තීරණය කළාය.සවිත්‍රිට දරුවන් දෙදෙනෙකි. වැඩි මහල් පුතාට වයස අවුරුදු හතක් වන විට දියණියට වයස අවුරුදු 3කි. ඒ දරුවෝ ඇ‍ෙග් මෑණියන් විසින් හදා වඩා ගනු ලබති. දරුවන් ගැන පවසද්දී ඇගේ දෙනෙතින් කඳුළු ගලා ආවේය. මුහුණ පාත් කරගත් ඇය ඉකි ගසමින් කතා කරයි.“මට මේ ගෙදරින් මාසෙ පඩිය වෙලාවට ලැබෙනවා. කන්න බොන්න දෙනවා. මැඩම්ගෙ තාත්තා මට හරි ආදරෙයි. මැඩම් හරියට සිගරට් බොනවා. කේන්ති ගියහම නවත්තන් නැතිව දිගටම සිගරට් බොනවා. එතකොට මැඩම්ගෙ අත පය වෙව්ලනවා. බලන්න බයයි.” සවිත්‍රි දිගටම කියාගෙන යයි.“මැඩම්ට තව ළමයි ඉන්නවාද?”“ඔව්.. ලොකු බබාට වයස දහයයි. අනික් ළමයට අවුරුදු පහයි. මෙයාට හරියටම අවුරුදු එකහමාරයි. ඒත් මාත් එක්ක තමයි ඉන්නේ. අනිත් බබාලත් මාත් එක්කමයි ඉන්නේ. මම මේ බබාට හරි ආදරෙයි. මට මගේ දරුවා මතක් වෙනවා.”ලෙබනන පොලිසියෙන් හෝ සවිත්‍රිගේ හාම්පුතාගෙන් ඇයට පසුවට කරදරයක් ඇතිවීමට බොහෝ දුරට ඉඩ ඇති බැවින්, මම ඇය දුන් දුරකථන ඔස්සේ ඇගේ නිවෙස් හිමිකාරිය සම්බන්ධ කර ගැනීමට උත්සාහ ගතිමි. කිහිප විටක්ම උත්සාහ ගත්තද එය නිෂ්ඵල විය.පුංචි දැරිය හඬන්නට පටන් ගත්තාය. සවිත්‍රි අත තිබූ බෑගයෙන් කිරි පිරවූ බෝතලයක් අතට ගෙන එය දැරියට පොවන්නට වූවාය. සිහින් කෙඳිරියක් මුවින් පිට කරමින් දැරිය බෝතලයෙන් කිරි උරා බොයි. සවිත්‍රි, තමා විසින් කරන ලද වරද පිළිබඳ ඇයට දැනුමක් නැතිවා සේය. නොමැති නම් ඕනෑම දේකට මුහුණ දෙන්නට තරම් ශක්තියක්, එඩිතර කමක් ඇය සිත තුළ ඇත.“ඔයා දැන් ටිකකට ඉස්සෙල්ලා මේ ළමයාට කිරි දුන්නා නේද?” මම ඇසුවෙමි.“නෑ... නෑ සර් ... මට කිරි නැහැ. ඒත් මේ බබා ඒකට පුරුදු වෙලා. අඬන කොට නළවගන්න හරි අමාරුයි. මැඩම් උදේ බැංකුවට යනවා රස්සාවට. මහත්තය බිස්නස් කරන්නෙ. ගෙදර ඉන්නෙ මමයි ළමයි දෙන්නයි. ලොකු බබත් ඉස්කෝලේ යනවා. මැඩම් තමයි අරගෙන යන්නේ. මේ ළමයි තුන් දෙනාම මට ආදරෙයි. ඒත්... මේ බබා මගෙන් කිරි බොන්න පුරුදු වුණේ..... දවසක් අඬනවා නළව ගන්න බැහැ. මට මගේ දුව මතක් වුණා. කිරි නැතත් මම මේ බබාව තුරුලු කරගෙන කිරි දුන්නා... එයා එතකොට අඬන එක නවත්වනවා. ඊට පස්සෙ නින්ද යනවා...” ඇගේ මුහුණෙන් පවසන්න යන දේ හොඳට පැහැදිලිය.මෙවැනි විදේශීය පවුල් යටතේ සේවය කරන අපේ කාන්තාවන්ගේ පිරිසුදුකම පිළිබඳව විශේෂ අවධානයක් යොමු කරන හාම්පුත්තු සමහර අවස්ථාවල අපේ තරුණියන්ගේ දිගු වරලස නොපෙනෙන අන්දමට විශේෂ රෙදි කඩකින් වසා තැබීමට කටයුතු කරති. ඒ කෙස් කැබැල්ලක් වුවද කෑමට වැටේය යන බියෙනි. ඉතා පිරිසුදුව අත පය සෝදා ඇඟපත පිරිසුදුව තබා ගත යුතුය. එවැනි පවුලක නිවැසි ධනවත් කාන්තාවක් තම කුසින් උපන් රෝස පාට පුංචි දියණියට දුප්පත් අහිංසක කිරි බිඳක් නොමැති තරුණියකගේ දෙතනින් කි‍රි බොන්නට අවසර දුන්නේ කෙසේද යන්න මා බලවත් කුතුහලයක් විණි.“දවසක් මේ බබා හොඳට අඬනවා. මැඩම්ට බැරි වුණා ඒ අඬන එක නවත්වන්න. මැඩම් බැරිම තැන ළමයා ගෙනත් මට දුන්නා. මම මැඩම්ට හොරෙන් කරපු දේ පේන්නට කළා. මැඩම් ඇස් දෙක ඇරගෙන බලා හිටියා. ළමයගේ හැඬීම නැවතුණා. මැඩම් මගේ දිහා ටිකක් වෙලා බලාගෙන හිටියා. ඒත් කිසිම දෙයක් කිව්වේ නැහැ. යන්න ගියා. මම හිතුවා මාව ගෙදරින් එළවයි කියලා. ඒත් අද වෙනතුරුත් මට මොකුත් කිව්වේ නැහැ. සර්ට පුළුවන් නම් මේ මැඩම්ව ගෙන්නල කියන්න මට බණින්න, ගහන්න එපා කියලා. තව අවුරුද්දයි මට ඉන්න තියෙන්නෙ මේ ගෙදර”. සවිත්‍රි ළඟට තුරුලු වූ දැරිය සුවසේ නිදාගෙන සිටී. තම මවගෙන් මෙවැනි උණුසුමක් ඇයට ලැබී නැතිවා සේය. තම මවගේ දෙතනින් මේ දැරිය කිසි දිනෙක කිරි උරා බී නැති බව මම පසක් කර ගතිමි.පැය කිහිපයක් ඇතුළත මට සවිත්‍රිගේ නිවසේ හිමිකාරිය දුරකථනයට සම්බන්ධ කර ගැනීමට හැකි විය. ඇය තම ස්වාමිපුරුෂයා සමඟ මා හමුවන්නට ආවාය. සවිත්‍රි කිසිම ගාණක් නැතිව දරුවා තුරුලු කරගෙ සිටී. කඩිමුඩියේ දුවගෙන ආ ලෙබනන කාන්තාව ඇගේ ස්වාමිපුරුෂයා සමඟ මගේ කාමරයට ඇතුළු වූවාය. සවිත්‍රි දෙස එකඑල්ලේ බැලූ ඇයගේ දෙනෙතින් කෝපය පිටවේ. ඇය තම අත තිබූ සිගරට්ටුව දල්වන්නට හැදූ විට මම එය නතර කළෙමි. දුම්පානය මෙහි තහනම් බව මම ඇයට කාරුණිකව පැවසුවෙමි. ඇගේ දෑත් වෙව්ලනවා මම දුටිමි. ඇය ඉතා වේගයෙන් හුස්ම ඉහළට පහළට දැම්මාය. ‍මම ඇය දෙස බලා සිටියෙමි. සිගරට්ටුවක් බොන්නට අවශ්‍ය නම් බැල්කනියට ගොස් සිගරට්ටුවක් බොන ලෙස මම ඇයට කීවෙමි. එසේ කළ ඇය යළිත් මගේ කාමරයට ආවාය. හිත සන්සුන් වූ පසුව ඇය සවිත්‍රි අතවූ දැරිය අතට ගත්තාය. අඩ නින්දෙන් අවදි වූ දැරිය හඬන්නට වූවාය. යළිත් දැරිය සවිත්‍රි අත තැබූ කාන්තාව දිගු සුසුමක් හෙළා මා දෙස බැලුවාය. ඇයට ද කියන්නට යමක් ඇත. එහෙත් ඇය දැන් තරමක් සන්සුන්ය.මම ඇයට සවිත්‍රි පිළිබඳ සියල්ල පහදා දුනිමි. ශ්‍රී ලාංකික කාන්තාවන්ගේ ජීවන රටාව ද තේරුම් කර දුනිමි. ඇය සියලු කරුණු හොඳින් අසාගෙන සිටියාය. වටහා ගත්තාය. එදින උදේ කිසියම් හේතුවක් මත සවිත්‍රිට කම්මුලට පහරක් ගැසූ බවත්, ඒ ගැන ඇය තම කාර්යාලයට ගිය පසුවත් දුක් වූ බවත් මා සමඟ පැවසුවාය. සවිත්‍රි ඉතා හොඳ ‍‍ෙස්විකාවක බවත්, තමා ශ්‍රී ලාංකික ගෘහ සේවිකාවන්ට ඉතා ආදරය කරන බවත් පැවසූ අතර, තම දරුවා රැගෙන ඒම පිළිබඳව ඇයට කිසිම ගැටලුවක් නොමැති බව ද, කෙසේ වුවද එම පණිවුඩය ලැබූ මොහොතේ දරුවා රැගෙන ගියේ සවිත්‍රි නම් ඇයට සැකයක් හෝ බියක් ‍හෝ නැති බව ද පැවසුවාය. එහෙත් දරුවාට ඇති ආදරය නිසා දරුවා රැගෙන ගියාද යන්න ඇයට සැකයක් මතු වුවත්, ශ්‍රී ලංකා තානාපති කාර්යාලයට ගිය නිසා ඒ බිය සහ සැකය දුරුවූ බවත්, උදේ ඇයට තමන් අතින් අත්වැරැද්දක් සිදුවීම මේ සියලු දේට මුල් වූ බවත් ඇය පිළිගත්තාය.එතැනට පැමිණි එවකට සිටි තානාපති ෆාරුක් මහතා දැරිය අතට ගත්තේය. සවිත්‍රි තමන් භාරයේ සිටින තාක් කල් ඇයට හොඳින් සලකන බවටත් මින් ඉදිරියට ඇගේ සිත රිදෙන කිසිම දෙයක් නොකරන බවටත් සහතික වී ලිපියක් ඉදිරිපත් කළ පසු අපි සවිත්‍රි යළිත් එම නිවස හිමි යුවළට බාර දුනෙමු.ලීලානන්ද ඉහළගමගේ(ලේඛකයා ලෙබනන් රටේ විදේශ සේවයේ නියුක්තව සිටියදී අත්දුටු සිදුවීමකි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402167</link>
    <topic>ආබාධිතයන් දෙදෙනෙක් ගමක්ම එකතු වී බලාගන්නා හැටි</topic>
    <author>සේමාලි කැල්ලපත</author>
    <content>සිය එකම සොහොයුරාගේ අතින් අල්ලාගෙන ඈත බලා සිටින ඇගේ දෑසේ වූයේ හිස් බැල්මකි. ඒ හිස් බැල්ම ඔවුන්ගේ ජීවිතය පිළිබඳ බොහෝ දේ කියාපායි. කලක් යසඉසුරින් පිරි ඔවුන්ගේ ජීවිතය කණපිට පෙරළුණේ ඔවුන් ද නොදැනුවත්වය. වැඩිහිටියන් වුවද අද ඔවුනට සිදුව ඇත්තේ කාගේ හෝ පිළිසරණෙන් ජීවත්වීමටය. වැඩක් පළක් කර දිවි රැක ගැනීමට තරම් වරම් නොලද ඒ සොයුරු සොහොයුරි දෙපළගේ පිහිටට ආවේ ගමේ ඇත්තන්ය.අනුන්ගේ දුකේ දී කරදරයකදී අහක බලන්නන් සිටින සමාජයක අනුන්ගේ දුක දැන සිත උණු වී දේවකාරියක් ලෙස සලකා ඔවුන් පෝෂණය කිරීමට පෙරමුණ ගන්නා ඇත්තන් සිටින එගම් වැසියෝ සැබැවින්ම පැසසුම් ලැබිය යුත්තෝය.එම්. ඇලිස් නෝනා මාතාව මාඹුල්ගොඩ ගමේ පැරැණි වැදගත් පවුලක සාමාජිකාවකි. ඒ පළාතේ ප්‍රථමයෙන්ම මෝටර් රථයක් තිබූ නිවෙස වූයේ ද ඇගේ නිවහනයි. වැදගත්කමින් මෙන්ම වත්පොහොසත්කමින් ද නොඅඩු පවුලක් වූ ඇලිස් නෝනා මාතාවගේ පවුලට එකල හිතවත්තු ද අඩුවක් නොවූහ. මාඹුල්ගොඩ රන්පොකුණ මාවතේ විසූ ඇලිස් නෝනා මාතාව කාලයාගේ ඇවෑමෙන් ජීවිතයේ තනි වූයේ දරු දෙදෙනා ද සමඟිනි.ඉන්න හිටින්න ගේ දොර පමණක් ඉතිරිව අන් සියලු දේ අහිමි වෙද්දී එතෙක් ඔවුන් වටා සිටි නෑසිය පිරිවර ද කොහේ ගියාදැයි සිතෙන තරමට ඔවුන් වෙතින් දුරස් වූහ. වයෝවෘද්ධ වුවද ඇලිස් නෝනා මාතාව ධෛර්යවත් කාන්තාවකි.“ඇලිස් නෝනා අම්මාගේ දුව ගේ විවාහය අසාර්ථක වීමත් එක්ක ඇගේ මානසික තත්ත්වය අයහපත් වුණා. ඒ නිසා මේ අම්මට තවත් බරක් එකතු වුණා. ජයරත්න පුතා උපතින්ම මන්ද බුද්ධික දරුවෙක්. ඒ දරුවා ලොකු මහත් වෙද්දී ඒ බරත් වැටුණේ ඇලිස් නෝනා අම්මාටයි.විවාහය අත්හැරී මානසික ලෙඩකු වූ දුවත් මන්දබුද්ධික පුතාත් නිවෙසේ තබා ඇලිස් නෝනා අම්මා ළඟපාත ගෙවල්වල වැඩක් පළක් කර කුලී වැඩක් කර හම්බවෙන දෙයකින් කාටත් අත පාන්නේ නැතිව වේලක් කාලා ජීවත් වුණා” මේ අසරණ පවුලේ කතාව අපට හෙළි කරමින් අසල්වැසියෙක් පැවැසීය.ඔත්පළව එක්තැන් වූ මවක හා යහපත් සිහියක් නොමැති වැඩිහිටි දරුවන් දෙදෙනකු ජීවත්වූ ඒ නිවෙස වැඩි කලක් ගත නොවී මිහිපිට අපායක් බවට පත්විය.“ගේ දොර විනාශ වෙලා මේ තුන්දෙනා ගෙදර ජීවත්වෙන හැටි දැකපු මේ පළාතේ ත්‍රීරෝද රථ සංගමය පහුගිය සිංහල අවුරුදු කාලයේ ගේ පිරිසුදු කරලා අලුතෙන් තීන්ත ගාලා කොට්ට මෙට්ට අස් කරලා පිළිවෙළක් කළා.”එතැන් පටන් මේ අසරණ පවුලේ පිහිටට ආවෝ අසල්වාසීහුය. ඔත්පලව සිටින මවට කැඳ හා සුප් සාදාගෙන විත් පොවමින් ඒ මව රැක බලාගත් ඔව්හු ඒ නිවැසියන් ද කොණ්ඩ කපා නහවා ඇඳුම් පැළඳුම් සෝදා දී පිරිසුදු කළහ.“හිරිපිටිය මාඹුල්ගොඩ සුබසාධක හා අන්‍යොන්‍යාධාර සමිතිය කියන්නේ අපේ ගමේ සමිතියයි. මෙහෙම ඉන්න අතරෙදි අපේ සමිතිය මේ පවුලේ කෑම ප්‍රශ්නය විසඳන්න පිළියමක් යෙදුවා. අවට පවුල් කීපයක් එකතු වී මේ පවුලේ අයට තුන්වේල කන්න දෙන්න ලෑස්ති කළා.ඒ අතරම මේ ගෙදර දියණිය මානසික වෛද්‍යවරයකු වෙතත් යොමු කළා. ඒ දිනවල අම්මා තමන්ට දුව අහිමි වේයැයි බියෙන් දුව ඉස්පිරිතාලෙ ගෙනියනවාට අකැමැති වුණා. ඒ තුන්දෙනා හරිම බැඳීමකින් හිටියේ. ඒත් අපි දුව වෛද්‍යවරයකුට පෙන්නුවා” මෙසේ කීවේ ඇලිස් නෝනා මාතාවගේ තවත් අසල්වැසියකු වන සුජීවා මහත්මියයි.ගමේ අයගේ උදව් උපකාර මත දිවි ගෙවමින් සිටි ඇලිස් නෝනා මාතාව පසුගිය ඔක්තෝබර් මාසයේ මිය ගියාය. ඉන් දරුවන් දෙදෙනා තවත් අසරණ වූහ. මෙවර ද ඔවුන්ට පිහිට වූයේ රන්පොකුණ මාවතේ නිවැසියන් හා අන්‍යොන්‍යාධාර සමිතියේ නිලධාරීන් සහ සාමාජික සාමාජිකාවන්ය.ඇලිස් නෝනා මාතාවගේ අවමඟුල් කටයුතු බර කරට ගත් ඔව්හු ගමේ විහාරස්ථානයේ දී ඇය වෙනුවෙන් සත්දින හා තුන් මාසයේ දන් පින්කම් ද කළහ. ඇය වෙනුවෙන් දානය දීමට ගමේ ගෙවල්වල පිසූ ආහාර බණ ගෙට රැගෙන ආහ.“අපි මේ ගේ දොර අලුත්වැඩියා කර සමිතිය මඟින් විදුලි එළිය අරන් දුන්නා. වැසිකිළිය හදලා දුන්නා. ඉන් පස්සේ ලයිස්තුවක් හදලා දෙදෙනාට කන්න ගෙනත් දුන්නා. ගමේ අය එය වරද්දන්නේ නැතිව කළා. වරින් වර මෙය අක්‍රමවත් වුණත් මේ දෙදෙනා බඩගින්නේ නොතබන්න ගමේ අය සැම විටම කටයුතු කළා” යැයි අන්‍යොන්‍යාධාර සමිතියේ සභාපති ජයන්ත ජයරත්න මහතා පැවැසීය.“මේ අයගේ නිවෙස ආසන්නයේ ඉන්න අසල්වැසියො නිතරම ඒ අය ගැන සොයා බලනවා. යන්තම් ශබ්දයක් ඇහුණු ගමන් මොන වැඩක් තිබුණත් දිවා රාත්‍රී නොබලා දුව ගෙන එනවා. තමන්ට කළ හැකි දෙයක් කර අනිත් අයට දැනුම් දෙනවා” යැයි කී ඔහු පෙර බවයේ කළ අකුසලයක් හේතුවෙන් අද මේ තත්ත්වයට පත්ව සිටින ඒ දෙදෙනාට මේ ආත්මයේ දී හෝ කිසියම් හෝ පිනක් කරගැනීම සඳහා ද උදව් උපකාර කරන බව ද පැවැසුවේය.ජීවිතයේ අන්ත අසරණ භාවයට පත්වූ මේ වැඩිහිටියන් දෙදෙනාගේ මානසික තත්ත්වය කෙතරම් අයහපත් වුවත් දෙදෙනා අතර ඇති සහෝදර බැම්ම දැඩිය. දෙදෙනා වෙන්ව ජීවත්වීම ඔව්හු ප්‍රතික්ෂේප කරති. අක්කා නොමැතිනම් මල්ලීට කෑමක් නොමැති තරම්ය.“මේ දෙදෙනා වැඩිහිටියන් වුවත් දැනුම් තේරුම් නැහැ. සමහර වේලාවට පිඟානට බෙදලා කෑම දුන්නම ඒ බත් පත කටට දාගන්න පෙර එය බල්ලො පූසො කනවා.අතට බිස්කට් එකක් දුන්නම ඒක අතේ තියාගෙන බලා ඉන්නවා. ඒ අතරෙදි අතේ තියෙද්දීම බිස්කට් එක පූසො කනවා. ඒ සත්තු එළවලා මල්ලිට කෑම දෙන්න තරම් තේරුමක් අක්කාට නැහැ” යැයි මේ දෙදෙනාගේ මානසිකත්වය පිළිබඳ අප හා පැවසුවේ සමිතියේ හිටපු සභාපති පියසේන පතිරණ මහතාය.සුජීවා, ජයවතී, කාන්ති, සන්ධ්‍යා ආදි කී නොකී මේ සැවොම ඔවුන්ගේ අසල්වැසියෝය. ඔවුන් ගැන හොඳින් දන්නෝය. මන්ද බුද්ධික තත්ත්වයේ පසුවන සොහොයුරු ජයරත්නගේ එකම ගැලවුම්කාරිය වී සිටින්නේ නයනා අක්කාය.ඔවුන්ගේ යහපත උදෙසා අසරණ සරණ නිවාසයකට යොමු කිරීමට උත්සාහ කළ ද ඒ අක්කා සිය මල්ලීගෙන් වෙන්වීමට අකැමැතිය. ඔහුට කවන්නේ පොවන්නේ කැතකුණු අතගාන්නේ ඇයය. එනිසා මේ දෙදෙනා වෙන් කර ඔවුන්ට යහපතක් සැලසිය නොහැකි බව අසල්වැසියෝ පවසති.පන්නිපිටිය මාඹුල්ගොඩ කන්දේගල පුරාණ විහාරස්ථානාධිපති දත්වරයායේ සමිත හිමියන්ගේ මඟ පෙන්වීම යටතේ එකමුතු වී මේ පවුලේ කුසගිනි නිවන ඒ ගමේ සැමගේ සමාජ සත්කාරය අගය කළ යුතුය. එසේම මේ සමාජ සද්කාර්ය තවත් ක්‍රමවත්ව ඉටුකිරීමට ඔව්හු දානපති ඔබ සැමගේ උපකාර අපේක්ෂා කරති.“මේ අහල පහල හැමෝම තම උපරීම ශක්තියෙන් මේ අයගේ ඕනෑ එපාකම් සොයා බලනවා. අද හැමෝම ගත කරන්නේ කාර්යබහුල ජීවිත. මේ අයට උදේ දිවා ආහාර වේල නොවැරදීම ලැබෙනවා. සමහර දාට රෑ කන්න නැහැ. කොතෙක් සොයා බැලුවත් යම් යම් අඩුපාඩු සිදුවිය හැකියි.දෙදෙනා අතර ඇති බැඳීම නිසා දෙදෙනා වෙන් කරන්නත් බැහැ. ඒ නිසා දෙදෙනා වෙන් නොකර උදව් උපකාර කිරීමට දානපතීන්ගේ ආධාර උපකාර අප බලාපොරොත්තු වෙනවා” යැයි ගමක් එකතුව කරන මේ මහඟු කාර්ය පිළිබඳව අප දැනුම්වත් කළ ජයරත්න මහතා පැවැසීය.සේමාලි කැල්ලපතසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402168</link>
    <topic>මහනුවර රෝහලේ සුපිරි වාට්ටුව</topic>
    <author>ඉ‍නෝකා සමරවික්‍රම</author>
    <content>ලෙඩක් දුකක් හැදුන විට කවුරුත් කැමැති සැප පහසු රෝහලක නතර වී ප්‍රතිකාර ලබාගැනීමටය. වර්තමානයේ අතමිට සරු ඇත්තෝ පෞද්ගලික රෝහල් කරා යොමුවීමට ප්‍රධාන හේතු සාධකය වී ඇත්තේ මෙයයි. එහෙත් අද රජයේ රෝහල්වල ද පෞද්ගලික රෝහල්වල සැපයෙන සේවාවන්ට සමාන ආකාරයෙන් සේවා සැපයෙන අවස්ථා ද නැතිවා නොවේ. එවැනි රෝහලක විශේෂ ප්‍රතිකාර ඒකකයක් පිළිබඳව ලැබුණ තොරතුරකට අනුව පසුගිය දිනෙක අපි එහි ගියෙමු.වයඹ පළාතේ පමණක් නොව උතුරු නැඟෙනහිර දෙපළාතේ රෝගීන් ද ප්‍රතිකාර ලබාගැනීම සඳහා බොහෝවිට පැමිණෙන්නේ මහනුවර ශික්ෂණ රෝහලටයි. මහනුවර ශික්ෂණ රෝහලේ හෘද රෝග ඒකකයේ පිහිටා ඇති “73 -74 ස්නායු ශල්‍ය ඒකක 2” පිළිබඳව අපි ඔබට කියන්නට යන්නේ අලුත්ම ආරංචියකි.කලකට පෙර ඉතාම අබලන් තත්ත්වයේ පැවැති මේ වාට්ටුව බැලූ බැල්මට පෞද්ගලික රෝහලක වාට්ටුවකැයි සිතෙන තරමට උසස් මට්ටමකින් පවත්වාගෙන යයි. ඒ මෙහි කටයුතු කැරෙන ආකාරයේ විශේෂත්වයයි. වාට්ටුවට ඇතුළත් වීමේදී දකුණු පසින් ඇත්තේ පැමිණෙන රෝගීන්ට, අමුත්තන්ට වාඩිවීමට ඇති පුටු පෙළකි.ඒ පුටු පෙළට ඉහළින් ඉදිරියේ ඇත්තේ රූපවාහිනී යන්ත්‍රයකි. මේ රූපවාහිනියෙන් විකාශය වන්නේ ටෙලිනාට්‍ය හෝ වෙනත් බහුබූත නොව කොඳු ඇට පෙළ, මොළය සම්බන්ධ රෝගාබාධ ශල්‍යකර්ම හා ශරීරයට වැලඳෙන රෝගාබාධ පිළිබඳව දැනුම ලබා දෙන සමාජයට යම්කිසි අවබෝධයක් ලබා දෙන තොරතුරුය.බිත්තියේ නිර්මාණය කොට ඇත්තේ බුදුන්වහන්සේ පූතිගත්තතිස්ස තෙරුන්ට උපස්ථාන කරන ආකාරය දැක්වෙන මියුරල් නිර්මාණයකි. එතැන පසුකර වාට්ටුවට ඇතුළත් වීමේදී ඉදිරියෙන්ම ඇත්තේ නෙත සිත පහන් කරවන සමාධි බුද්ධ ප්‍රතිමා වහන්සේය. රෝගීන් මෙන්ම රෝහල් කාර්ය මණ්ඩලය විසින් උදේ හවස මෙහි පහන් දල්වා මල් පූජා කර වන්දනාමාන කරනු ලැබීම ද සුවිශේෂීය.ස්නායු ශල්‍ය විශේෂඥ වෛද්‍ය ලෙස්ලි සිරිවර්ධන මහතාට බාර වී ඇති වාට්ටුව ඔහු විසින් පුනරුත්ථාපනය කරනු ලැබූවකි.ඕනෑම වයසක රෝගියකුගේ ජීවිත බේරා ගැනීමේ සටනට උරදී තිබෙන වෛද්‍ය සිරිවර්ධන මහතා ප්‍රතිකාර හා ශල්‍ය කර්ම වලින් බැහැර වූ විට තමා හමුවට පැමිණෙන රෝගීන්ට උපරිම සේවාවක් ලබාදීමට කැපවී කටයුතු කරන්නෙකි. ඔහු මීට මාසයකට පමණ සිදු කළ ශල්‍යකර්මයක් නිසා ජීවිතය අහිමි වීමට ගිය දරු සිඟිත්තියකට ජීවිතය හිමිව ඇත.පොලොන්නරුවේ උපන් මොහාජිනා උපතින්ම රෝගී දැරියකි. ඇගේ හිස් කබලේ ඇති සිදුරක් නිසා මොළයේ වතුර, පටල, සහ කැබැල්ලක් පිටට නෙරා ඒමෙන් ඇය සිටියේ ජීවිතයත් මරණයත් අතර සටනකය. ඉපදී දවස් තුනකින් පමණ ස්නායු ශල්‍ය විශේෂඥ සිරිවර්ධන මහතා හමුවට මේ රෝගී දැරිය ඉදිරිපත් කරනු ලැබීය.වෛද්‍ය නියමය වූයේ හැකි තරම් ඉක්මනින් ශල්‍යකර්මයක් සිදු කළ යුතු බවය. අවශ්‍ය කටයුතු සියල්ල සකස් කැරිණි. ශල්‍යකර්මය ඉතා සාර්ථකව සිදුවූයේය. දැන් දැරිය‍ගේ වයස මාස එකහමාරකි. දැරිය යහපත් සෞඛ්‍ය තත්ත්වයෙන් පසුවෙයි.කඩවත චමෝද් හේෂාන් හදිසි අනතුරකට ලක්වීමෙන් මොළයට ලේ ගමන් කිරීම නිසා අසාධ්‍ය තත්ත්වයට පත්වූයේය. මේ සැත්කම සිදුකිරීම සඳහා පෞද්ගලික රෝහලකින් නියම කළ මිල වූයේ රුපියල් ලක්ෂ අටකි. එහෙත් මේ සැත්කම මහනුවර මහ රෝහලේ ස්නායු ශල්‍ය ඒකකයේ දී නොමිලේ සිදුකැරිණි.මේ අතර තවත් රෝගී මවකගේ ජීවිතය ගලවා ගැනීම සඳහා මොළයේ සැත්කමක් සිදුකිරීමට තිබිණි. පෞද්ගලික රෝහලක මිල නියම කැරුණේ රුපියල් ලක්ෂ විස්සක් වශයෙනි. එනමුත් එම සැත්කම ද මහනුවර රෝහලේ දී සිදුකැරිණි එම මවගේ වයස අවුරුදු හැත්තෑ හතකි.ඇගේ උපන් දිනය සමරනු ලැබුවේ රෝහලේ වාට්ටු‍ෙව්දීය. භික්ෂූන් වහන්සේ නමක වැඩම කරවා ආශිර්වාද කර කිරිබත් සහ කේක් රස බලා ප්‍රධාන වෛද්‍යවරයා ඇතුළු හෙද හෙදි කාර්ය මණ්ඩලය රෝහල් වාට්ටුව තුළ දී රෝගී මවගේ උපන් දිනය සැමරීය.වෙදකම පමණක් නොව හෙදකම ද කරන 73 - 74 වාට්ටු සංකීර්ණයේ සිදුවීම් කිහිපයක් එසේය. මේ එහිදී අපි දුටු තවත් අමතක කළ නොහැකි සිද්ධියකි.“මට යන්න බෑ”ඒ අපට ඇසුණු හඬකි.“යමු. යමු..” සිංහලෙන් ද දෙමළෙන් ද කියනු ඇසිනි. වයසක රෝගියකු තම ඥාතියාගේ අත ගසා දමා යළිත් ඇඳට නැංගේය. පරීක්ෂණ කිහිපයකට රෝහලට ඇතුළත්ව සිටි එම රෝගියා එදින ටිකට් කපා ගෙදර යාමට නියමිතව සිටියේය. එහෙත් රෝහල් වාට්ටුවෙන් ලැබෙන ආදර සත්කාර හමුවේ ඔහු රෝහල දමා යාමට අකමැතිය. ඔහු පමණක් නොව බොහෝ රෝගීන් වාට්ටුව දමා යාමට අකැමැති සේය.අපි උදේ පහට හයට බැලුවත් ලොකු මහත්තයා මේ වාට්ටුවේ ඉන්නවා. රෑ දහයට එකොළහට බැලුවත් ‍ලොකු මහත්තයා වාට්ටුවේ රෝගීන් අතර සිටි එක් රෝගියකු පැවසුවේ සිය සතුට පළ කරමිනි.රෝගීන් මේ තරම් 73 - 74 වාට්ටුවේ නැවතී සිටීමට ප්‍රතිකාර ලබාගැනීමට කැමැති ඇයි? මෙය ඔබේ සිතට නැ‍ෙඟන ප්‍රශ්නයක් විය හැක.මම මේ රෝහලට ආවේ බදුල්ල රෝහලේ සිටයි. ඒ එන විට මම දුටු දෙයක් තමයි වාට්ටුවේ කිසිම පිළිවෙළක් නොතිබීම. මට ඕන වුණා වාට්ටුව, එහි තිබෙන වැසිකිළි කැසිකිලි ආදිය පිළිවෙළකට හදන්න. අද අපේ රෝගීන් බොහෝ විට පෞද්ගලික රෝහල් වලට යන්නේ මෙන්න මේ අපහසුකම් නිසා. මම මට හමුවන දානපතියන්ගේ උදව් උපකාර අරගෙන මේ වාට්ටුව ‍ගොඩනැඟුවා. මුලින්ම මට ඒ සඳහා උදව් කළේ ම‍ගේ ගුරුවරයා වන ශල්‍ය වෛද්‍ය විශේෂඥ සුනිල් පෙරේරා මහතායි.රෝහල් අධ්‍යක්ෂතුමා ‍වගේම ‍ෙබාහෝ අය මේ සඳහා උදවු කළා. දැන් මේ වාට්ටුවේ පහසුකම් ‍ෙබාහොමයක් තිබෙනවා. උස් පහත් කළ හැකි ඇඳන් මෙන්ම දැඩි සත්කාර ඒකකය, අධි සත්කාර ඒකකය බොහෝම හොඳට ‍ ක්‍රියාත්මක වෙනවා. අපට අවශ්‍ය මෙපමණයි රෝහල කරා එන රෝගීන්ට උපරිම සේවාවක් ලබා දීම.ඒ වගේම ඕනෑම කෙනෙකුට මේ වාට්ටුව සඳහා උදව් කිරීමටත් හැකියාව තිබෙනවා. අලුතෙන්ම ඉදිකරන ලද වැසිකිළි පද්ධතිය පිරිසුදු කිරීම සඳහා වෙනම කෙනෙක් පත්කර සිටිනවා. ඔහුගේ මාසික වැටුප ගෙවීමට අපට කාගේ හෝ උදව් ලැබෙනවා.”වෛද්‍ය සිරිවර්ධන පවසයි. සුළු සේවකයා ‍ෙග් වැටුප් ගෙවීම සඳහා මුදල් නොමැති වුවහොත් අඩුපාඩු තිබුණහොත් ඇතැම් විට එය පියැවෙන්නෙ වෛද්‍ය සිරිවර්ධන මහතාගේ පොකැට්ටුවෙනි.ඔහු සියල්ල පිළිවෙළකට කිරීමට කැමැතියි. ඔහුට දැන් අවශ්‍ය තමන් විසින් කරන ලද මෙහෙවර තමාගෙන් පසුව ද එලෙසින්ම ක්‍රියාත්මක වනු දැකීමය.“අපි විවිධ පරිත්‍යාගශීලීන්ගේ මුදල් උපකාරයෙන් තමයි මේ වාට්ටුව මේ තත්ත්වයට ගෙනාවේ. එකම අරමුණ මෙයයි. යම් දිනෙක මා මෙතනින් ගිය පසුවත් මේ වාට්ටුව මේ විදිහටම පිළිවෙළකට තිබිය යුතුයි. එහෙම පිළිවෙළකට තිබෙන්න නම් හොඳින් නඩත්තු කටයුතු සිදුවිය යුතුයි. මට අවශ්‍ය ඉදිරියේ දී මේ වාට්ටුව නඩත්තු කිරීමට කවුරු හෝ පරිත්‍යාගශීලීන්ගේ උදව් උපකාරයි.”මේ ස්නායු ශල්‍ය වාට්ටුවේ ප්‍රධාන හෙදිය මාරසිංහ මහත්මියයි. තිස්හය වසරක සේවා කාලයක් සපුරා ඇති ඇය ද වාට්ටුව ගොඩනැඟීම සඳහා ප්‍රධාන වෛද්‍යවරයාට උදව් වන තවත් අයෙකි.“අපේ වාට්ටුවේ හෙදියෝ 29 දෙනෙක් ඉන්නවා. අනෙකුත් සේවකයන් 24 දෙනෙක් ඉන්නවා. අපි හැමෝම බොහොම කැපවීමෙන් ප්‍රධාන වෛද්‍යවරයා ගේ කටයුතුවලට උදව් උපකාර කරනවා. අපේ වාට්ටුවේ සිටින කිසිම කෙනකුට සැරෙන් කතා කිරීම තහනම්. අපි හැම විටම බලන්නේ අසරණ වූ රෝගීන් ගැනයි.කිසි විටෙක රෝගියකු බලාගන්න ඔවුන්ගේ ඥාතීන් වාට්ටුවේ නතර කරගන්නේ නැහැ. නමුත් එහෙම වුණා කියලා අපි රෝගීන් අපිරිසිදුව තබන්නේ නැහැ. අපේ හෙදියන් කාර්ය මණ්ඩලය මේ අය ගෙදර අයටත් වඩා හොඳින් බලාගන්නවා. ඔවුන්ගේ රෙදි සෝදා නාවා පිරිසිදු කරනවා.මාරසිංහ මහත්මිය පවසන්නීය.ගොවියකු වූ තලගහගෙදර සෙනෙවිරත්න, ගසකින් ඇදවැටීම නිසා කොඳුඇටපෙළට හානි සිදුවීමෙන් ඇඳටම වැටී සිටින්නෙකි. දැන් ඔහුට හැරෙන්නට පෙර‍ෙළන්නට නොහැකිය. වෛද්‍යවරයාගේ අරමුණ මොහුට කකුල් නැවීමටත් වාඩිවීමටත් හැකි වන අයුරින් ශල්‍යකර්මයක් සිදුකිරීමය.“මේ අනතුර වුණ නිසා මං හරි අපහසුතාවට පත්වුණා. මගේ දුව මෙවර උසස් පෙළ විභාගයෙන් කලා අංශයෙන් මාතලේ දිස්ත්‍රික්කයෙන් අටවැනි තැන. අනෙක් දුවත් තවම පාසල් යනවා. මට මගෙ දරුවන්ට උගන්වන්න ඕන. දොස්තර මහත්තයගෙ පිහිට විතරයි මට තියෙන්නේ.”ඔහු වෛද්‍යවරයාගේ දෑතම අල්ලා ගනිමින් පවසයි. ස්නායු ශල්‍ය විශේෂඥ වෛද්‍ය ලෙස්ලි සිරිවර්ධන මහතා රෝගීන් හොඳින් ‍ෙත්රුම් ගෙන තම ප්‍රියයන්ගෙන් වෙන්ව සිට, කොළඹට පැමිණීමට හැකියාව තිබුණ ද ඈත දුෂ්කර ගම්මානවලින් පැමිණෙන අසරණ රෝගීන් වෙනුවෙන් කැපවීමෙන් කටයුතු කරන්නේය. විශේෂයෙන්ම ඔහු මුදල මත නොව සේවාව ගැන සිතා කටයුතු කරන්නේය.ඉ‍නෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af1402169</link>
    <topic>ලැව් ගිනි නිවන්න ගුවනින් සටන් වදින හෙලිකොප්ටර් බලගණය</topic>
    <author/>
    <content>පිට මූලස්ථානයෙන් සිද්ධිය ගැන දැනුම් දෙනකොට වෙලාව දවල් එක පහුවෙලා. අපි ඉක්මනින්ම යානය ගමනට සූදානම් කළා. බෙල් 416 හෙලිකොප්ටර් යානා වැඩි වශයෙන් යොදා ගන්නේ ප්‍රභූ ප්‍රවාහනය වෙනුවෙන්. ඒත් ඕනෑම හදිසි අවස්ථාවකට පැය බාගයක් ඇතුළත අපට යානය සූදානම් කළ හැකියි. එදත් අපි ඉක්මනින්ම ගමනට යානය සූදානම් කළා.වෙනත් අවස්ථාවක දී වගේ නෙමෙයි ගින්නක් නිවන්න යනකොට සුවිශේෂී උපකරණ කීපයක් ම අපට යානයට සම්බන්ධ කර ගන්න සිදු වෙනවා. ගින්නට වතුර දමන්න උපයෝගී කර ගන්නා බකට් එක එහෙම නැත්නම් බම්බි බකට් එක ඒ අතරින් විශේෂයි.බකට් එකේ වගේ ම බකට් එක යානයට සම්බන්ධ කරන කේබල්වලත් ක්‍රියාකාරීත්වය හරියට තියෙනවද කියලා ගුවන් ගත වෙන්න කලින් අපි පරික්ෂා කරලා බලනවා. එතනදී අපේ සහය කාර්ය මණ්ඩලයේ සේවය ඉතාම වැදගත් "ශ්‍රී ලංකා ගුවන් හමුදාවේ අංක හතර ප්‍රභූ ප්‍රවාහන බලඝනය හෙවත් බෙල් 412 බලඝනයේ ගුවන් නියමුවන් වන වින්ග් කමාන්ඩර් ප්‍රියමාල් ප්‍රනාන්දු සහ ස්කොඩ්‍රන් ලීඩර් සේනක කුරගම එළෙසින් කතාව අරඹති. ඔවුන් සමග ඔවුන්ගේ සහය කාර්ය මණ්ඩලය ද සාකච්ඡාවට සූදානම් ය.වියළි කාලගුණයත් සමග කඳුකරය නිතර ගිනි ඇවිලුණූ ගමන් ය. මේ ඇවිලෙන ගිනි දැල් නිවා දැමීමේ නිරන්තර මෙහෙයුම් දැන් නම් මේ පිරිසට සාමාන්‍ය රාජකාරියක් වී ඇත්තා සේ ය. සොබා දහම අකාරුණික වූ විට එයත් සමග සටන් වැදීම මිනිසාට අභියෝගයක් මය. මා ඉදිරියේ හිඳ සිටින මේ පිරිස එකී අභියෝගය සාර්ථකව ජය ගත්තේ අවස්ථා එකක දී දෙකකදී නොවේ. එකී අත්දැකිම් මා ඔවුන්ගෙන් සීරුවට තෝරා බේරා ගනිමි."දවල් දෙකයි දහය වෙනකොට අපි රත්මලානෙන් පිටත් වුණා. ඒ වෙනකොට අපි කවුරුවත් දවල් කෑම කාලා තිබුණෙත් නැහැ. ඒත් ඒ කිසිම දෙයක් අපි සැලකුවේ නැහැ. දෙකයි හතලිස් පහ වෙනකොට අපි නල්ලතන්නියට ආවා. සාමාන්‍යයෙන් ගිනි ගන්නා ප්‍රදේශයට උඩින් අපි එක වටයක් පියාසර කරනවා.ඒ ගමනේ දී ගින්න ගැන දළ අවබෝධයක් ලබා ගන්න අපට පුළුවන්. ඒ අවබෝධය නැතිව ගින්න නිවන්නට පටන් ගන්න බෑ. එතන දී අපි බලන්නේ ගින්නෙන් වඩාත් ම හානි වන ප්‍රදේශය හඳුනා ගන්නයි. මිනිස් වාසස්ථාන, ජනාකීර්ණ ප්‍රදේශවල‍ට ගින්න පැතිරෙමින් තිබෙනවානම් අපි ගින්න නිවීමේ දී ඒ ප්‍රදේශවලට මූලිකත්වය දෙනවා.එදා නල්ලතන්නියේ කඳු උඩින් පියාසර කරමින් ගින්න අපි ගින්න හොඳින් නැරඹුවා. ගින්න පැතිරෙමින් තිබුණේ නිවීමට වඩාත් අසීරු අන්දමකින්. කන්දේ දකුණු ප්‍රදේශය සම්පූර්ණයෙන්ම ඇවිලෙමින් තිබුණා. ඇත්තටම ඒක විශාල ගින්නක්. අනික් වැදගත් කරුණ වූනේ භූමියෙන් ගින්න නිවන්න ගිය පිරිසට ගින්න පැතිරෙමින් තිබෙන ප්‍රදේශයට ළඟා වීමත් අපහසු වීමයි. අපිත් දැනට නිවා දැමූ වැඩිම උසකින් පැතිරෙමින් තිබූ ගින්න තමයි මේ.කන්දේ දකුණු බෑවුම වසා ගනිමින් පැතිරෙමින් තිබූ ගින්න ක්‍රමයෙන් නල්ලතන්ති නගරය කරා ව්‍යාප්ත වෙන අන්දම අපි ගුවනේ දී හඳුනා ගත්තා. ඒ අනුව අපී තීරණය කළා නිවීමේ දී මූලිකත්වය දිය යුත්තේ නගරය කරා පැතිරෙමින් තිබෙන ගින්නට කියලා.අපි ඉන්පසුව කළේ යානය ගොඩ බැස්විමට පිට්ටනියක් සෙවීමයි. ජලය ගිනන කරා ගෙන යාමට යොදා ගන්නා බම්බි බකට් එක සවි කර ගැනීමට යානය ගොඩ බැස්විය යුතුයි. නල්ලතන්නියේ ගින්න පැතිරෙමින් තිබූ ප්‍රදේශයට කිලෝමීටර් දෙකක් පමණ දුරකින් පිට්ටනියක් තිබුණා. අපි ඒ පිට්ටනියට යානය ගොඩ බැස්සුවා. "ගින්න මතටම ජලයනල්ලතන්නිය ගිනි ගනිමින්බම්බියට ජලය පුරවමින්ප්‍රියමාල් සහ සේනක ගුවන් නියමුවන් ලෙස තමාන් කළ කාර්ය භාරය පවසති. ඒ අතරම යානයේ පිටුපස සිටිමින් තමන්ට අප්‍රමාණ සහයක් දැක්වූ සෙසු නිලයන්හි ගුවන් හමුදා භටයන් ගේ කාර්ය භාරය සිහිපත් කිරීමට ද අමතක නොකරති. සැබවින්ම ගින්නක් නිවීමේ දී යානය පැදවීම තරම්ම වැදගත් කාර්ය භාරයක් සෙසු සහය කාර්ය මණ්ඩලය ද සතුය.එය නිසි ආකාරව ඉටු නොවුණේ නම් සමස්ත ගමනින්ම ප්‍රයෝජනයක් ලැබෙන්නේ නැත. යානයට බම්බි බකට් එක සවි කර ගැනිම කියන තරම් පහසු කටයුත්තක් ලෙස පෙනේනේ නැත. ඒ සඳහා බකට් එක සමග එහි කේබල් බිමට බා ගත යුතු බව අතර ඒ මතට පණ ගැන්වුණු හෙලිකොප්ටර් යානය පදවාගෙන විත් පහත් කළ යුතුය.එවිට යානය සහ පොළව අතර දුර අඩි හයක් පමණ වේ. මේ අඩි හය අතර රැඳෙන කාර්මික ශිල්පියකු බම්බියේ කේබල් රැගෙන යානයේ රඳවනයේ සවි කළ යුතු ය. මේ කිසිවක් යානය පදවන නියමුවන් ට පෙනෙන්නේ නැත. එවිට ඔවුන් දැනුම්වත් කිරීම පැවරෙන්නේ ද සහය කාර්ය මණ්ඩලයටය.යානයට ඉදිරියෙන්, සහ පැත්තෙන් තරමක් ඈතට වන්නට රැඳෙන කාර්මික ශිල්පීන් දෙදෙනෙක් යානය සහ බම්බිය සවි කිරීම සම්බන්ධව කෙරෙමින් පවතින ක්‍රියාවලිය නියමුවන්ට දැනුම් දෙති. යානයේ බිම දිගා වී සිටින ගුවන් අවි කරුවන් ද මේ සමස්ත වේලාව පුරාම යානය යට සිදුවන දේ නියමුවන්ට දැනුම් දෙති.ගිනි නිවිමට හෙලිකොප්ටරයේ රැගෙන යන බම්බි බකට් එක සාදා ඇත්තේ ශක්තිමත් රෙක්සින් විශේෂයකින් යැයි ඔවුහු පවසති. එය කේබල් කිහිපයකින් යානයට සවි කරනු ලැබේ. ඒ අතරින් එක් කේබලයක් සිරුවෙන් මුදා හැරීමෙන් බකටය රැගෙන ආ ජලය ගින්න මතට මුදා හැරීම සිදු වේ.යානය තුළ රැ‍ඳෙන කාර්මික ශිල්පියකු මේ ජලය මුදා හැරීම සිදු කරයි. ජලය රහිත බකටයේ බර කිලෝ හැටක් පමණ වන අතර එයට ජලය ලීටර් 910ක් පිරවිය හැකිය. ජලය සහිතව ඉහළ අහසට එසවෙන බම්බි බකටයේ බර ‍ටොන් එකකි. ඒ නිසාම ජලය පිරවූ පසු ඉහළ නැගෙන හෙලිකොප්ටරයේ රැඳෙන්නේ කාර්ය මණ්ඩලයෙන් කිහිප දෙනෙක් පමණි.ඒ අවිකරුවෙන් දෙදෙනා සහ බම්බිය ක්‍රියා කරවන්නාය. ගින්නේ ජලය මුදා හැරිය යුතු ප්‍රදේශයට ඉහළින් යානය ගමන් කරන විට සීරුවට බකටය මුදා හරිමින් ජලය නිසි ස්ථානයට පතිත කරවීම බකටය ක්‍රියා කරවන්නේගේ වගකීම වේ." අපි මේ වගේ මෙහෙයුමකට යනකොට හෙලිකොප්ටරයේ දෙපැත්තේ දොරවල් දෙකම ගලවනවා. අපි යානයේ අතුලේ බිම දිගා වෙලා පහත බලා ගෙන ඉන්නවා. අපිට පැවරෙන ප්‍රධානම වගකීම නියමුවන් දැනුවත් කිරීම. නියමුවන්ට යානය පදවන අතර පහත සිදුවන සියල්ල බලා කියා ගන්න බැහැ. එවිට මෙහෙයුම සිදු විය යුතු ආකාරය සහ සිදුවන ආකාරය ගැන තොරතුරු ඔවුන්ට පැවසීමේ වගකීම අප සතු වෙනවා. "කෝප්‍රල් ඒකනායක, කෝප්‍රල් හේමචන්ද්‍ර, සැරයන් විජේසිරි, සැරයන් මානඋතුම්, බලලත් නිලධාරී විජේරත්න, කෝප්‍රල් ජයලත් කුමාර වරින් වර කතාබහට එක් වෙති. ඔවුහු පසුගියදා ඇති වූ නල්ලතන්නියේ ගින්න මෙන්ම මුතුරාජවෙල, හන්තාන ප්‍රදේශයේ ඇති වූ මහා ගිනි ජාලා ද නිවා දැමීමට දායක වුවෝවෙති. ගින්දර සමග සටන් ඔවුන්ට නම් සෙල්ලම් වැනි ය. ඇතැම් විට ඒ තරුණ ජවය ‍වන්නට ඇත. මා ඉදිරිපස අසුන් ගෙන සිටින බොහෝ දෙනා අවධානමට බිය නැති තරුණ වියේ බව දිස් වන්නේ ය." අපේ කාර්ය මණ්ඩලයේ පිරිස අතර වැඩිම වයස අවුරුදු හතලිහයි. ඒත් අපි හැමනාම සේවයේ දී අවධානම ගැන බයවෙන්නේ නැහැ. අපේ පුහුණුව සහ ආත්ම විශ්වාසය අපට වයස ගැන ගැටලු මතු කරන්නේ නැහැ. "මගේ පැණයට ඔවුහු එසේ පිළිතුරු දෙති. මම නියමුවන්ගේ වයස ගැන අසන්නට නොගියෙමි. ඒ වෙනුවට මා ඇසුවේ ගින්නක් නිවද්දී ඔවුන්ට මුහුණ දෙන්නට වෙන දුශ්කරතා ගැන ය." දුම සහ උස තමයි අපට වැඩියෙන් ම බාධා කරන්නේ. වැඩියෙන්ම අනතුරු සිදුවිමට ඉඩ ඇත්තේ මේ සාධක දෙක නිසයි. යානයේ එන්ජින් ක්‍රියාකාරීත්වයට ඔක්සිජන් අවශ්‍යයි. දුම කියන්නේ දැවී අවසන් වුණු වායුව. එහි ඔක්සිජන් නැහැ. යානයේ එන්ජින්වලට දුම ඇතුළු වීම ඒවාට ඔක්සිජන් ලැබීම වළක්වනවා.මේ නිසා යානයේ එන්ජින්වල ක්‍රියාකාරීත්ව නතර විමට පවා පුළුවන්. ඒ වගේම තමයි යානය ගමන් ගන්නා උස. වඩාත් වැඩි උසකින් ගමන් කරද්දී වාතයේ ඝනත්වය එන්ජින්වල දහනයට ගැටලු මතු කරන්න පුළුවන්. එදා නල්ලතන්නියේ දී මේ දෙකටම අපි මුහුණ දුන්නා.ඒ තමයි අපි ගින්නක් නිවන්න ගමන් කරපු වැඩිම උස. අනික එදා සුළං වැඩි දවසක්. ඒ හේතුවෙන් දුම අහස පුරා පැතිරෙමින් තිබුණා. මේ කරුණු දෙකටම අවධානය යොමු කරමින් ගින්න නිවන්න අපි උපරිම වෙහෙස ගත්තා‍. "ප්‍රියමාල් සහ සේනක තමන් මුහුණ දුන් අභියෝග මට එසේ පැහැදිලි කරන්නේ හැකි තරම් අවමයෙන් තාක්ෂණික වදන් භාවිතා කරමිනි. එදා යුද බිමේ සතුරාගේ හිසට ඉහළින් පියාසර අවි‍ හෙලූ ඔවුහු අද ගිනි සතුරා මතට ජලය හෙළීම කිසිසේත් බැරෑරැමේ ලෙස සලකන බවක් පෙනෙන්නට නැත. එහෙත් කුමක් කළ ද රාජකාරිය රාජකාරියමය. කරන සියල්ල එකසේ වැදගත් ය." බෙල් 412 යානයකට වරක් ඉන්ධන පුරවා ගත්තම පැය දෙකකුත් විනාඩි පහළවක් අහසේ රැ‍ඳෙන්න පුළුවන්. එදා නල්ලතන්යේ ගින්න නිවන්න අපි වතුර ගත්තේ මාඋස්සාකැලේ ජලාශයෙන්. එතන ඉඳන් එක වරකට බකට් එකට වතුර පුරවාගෙන ඇවිත් ගින්නට වත් කරන්න විනාඩි දහයක් විතර ගත වුණා.දැඩි අඳුර නිසා හවස පහයි හතලිස් පහට විතර අපි ආපහු එන්න පටන් ගත්තා. ඒ වෙනකොට වතුර බකට් දා සයක් ගින්නට වත් කරන්න අපට හැකියාව ලැබිලා තිබුණා. ගින්න නගරය කරා පැතිරීම අපි ට පාලනය කරන්න හැකියාව ලැබුණා. "මුතුරාජවෙල පැතිරුණු ගින්න නිවන්නට පියාසර කළ ප්‍රියමාල් පවසන්නේ එදා ඔහුට ගින්න මතට ජලය බකට් තිස් හයක් හෙළීමට අවස්ථාව ලැබුණු බවයි. පසුගිය වසරේ හන්තාන කඳුවැටිය ගිනිගත්දා එහි ගිය සේනක ගින්න නිවීමට ජලය ලබා ගත්තේ මහවැලි ගඟෙනි. කොතනින් කොහෙන් වුවද ඇවැසි දේ ලබා ගෙන අහිංසක මිනිසුන්ගේ ‍ජීවිත දේපළ සොයමින් ඇදෙන ගිනි රකුසා මට්ටු කිරීමට ගුවන් හමුදාවේ මේ දක්ෂ නිලධාරීහු කිසිසේත් පසුබට වන්නේ නැත." අපි විතරක් නෙමෙයි ගුවන් හමුදාවේ අංක හය සහ අංක හත බලගණ මේ වගේම ගිනි නිවීම්වලට දායකත්වය ලබා දීලා තිබෙනවා. මෙහිදී ඔවුන් කරන සේවය ගැනත් සඳහන් කරන්නම ඕනේ. ඒ වගේම රත්මලාන ගුවන් හමුදා කඳවුරේ වර්තමාන අණදෙන නිලධාරී ගෲප් කැප්ටන් ලසිත සුමනවීර මහතා මෙවැනි අවස්ථාවලදී අපට විශාල ශක්තියක් ධෛර්යක් ලබා දෙනවා. ඒ බවත් සිහිපත් කළ යුතුමයි. "මම ඔවුන් හා කළ කතාබහ නවතමි. එහෙත් කඳුකරය තවමත් අවදියෙනි. කිනම් මොහොතක ගිනි දළු අහසට නැඟේදැයි දන්නේ නැත. කිසිදා තමන් කරන සේවය වචනවලට ලඝු නොකළ මේ දක්ෂ මිනිසුන් හෙට දින ද අහසට නැගෙන ගිනි දළු යටපත් කර දමනු ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021610</link>
    <topic>පෙරහරේ යන අලි ඇත්තු කතා මවන්නට හපන් සත්තු</topic>
    <author>රමණී සුබසිංහ</author>
    <content>සිත්පහන් කළ කුඩා මිහිඳු පෙරහරකින් ඇරඹී තිස් හය වසරක් පුරා අඛණ්ඩව සංවිධානය කෙරෙන කොළඹ ගංගාරාමයේ නවම් මහ පෙරහර මෙවර ද පැවැත්වුණි. මේ ලිපිය නවම් පෙරහරට පැමිණෙන අලින්ගේ චර්යා පිළිබඳව ඔවුන්ගේ හාම්පුතුන් හා ඇත්ගොව්වන් සමඟ සාකච්ඡා කර සකස් කරන ලද්දකි.දහස් ගණනින් දෙස් විදෙස් ජනකායක ගේ සිත් ගන්නා සංස්කෘතික අංගයන් එක්තැන් කරමින් නවම් පෙරහර සංවිධානය කිරීම අතිශය බාරදූර වන්නේ ඉඩකඩ සීමිත මහා නගරයක් මැද වීදි සංචාරය කිරීමට සිදුවන බැවිනි.විශේෂයෙන් පෙරහරකදී බාල මහලු කාගේත් සිත් පැහැර ගන්නා, කවුරුත් නෙත් දල්වා බලා සිටින, අලි ඇතුන් දින ගණනාවක්, මේ මහ නගරයේදී හසුරුවා ගැනීම සැබැවින් ම පුදුම සහගත ය. වාර්ෂිකව ගංගාරාම නවම් පෙරහරට විසිතුරු ඇඳුමින් සැරසූ ලොකු කුඩා අලි ඇත්තු හැත්තෑවක් අසූවක් පමණ එක්වෙති. කොළඹට නුදුරු ගම්බිම්වලින් සේ ම දුර බැහැර පළාත් වලින් ද ඒ සඳහා අලි ඇත්තු ගෙන එති.කොළඹ විහාර මහා දේවි උද්‍යානය මෙන් ම ගංගාරාම විහාරස්ථානය අවට ඉඩකඩ ද පෙරහර දින කිහිපයේ අලි ඇතුන් ගේ නවාතැන් සඳහා වෙන්වේ.මෙවර විහාර මහා දේවි උද්‍යානයේ පිළිසකර කටයුතු නිසා පෙරහරට ගෙන එන අලි ඇතුන්ගේ නවාතැන් පොළ වූයේ ගංගාරාම විහාරස්ථානය ඉදිරිපස මුත්තයියා පාර දෙපස හා ඒ අවට බිම් තීරුවයි.විසල් තුරු සෙවණ නැතත්, කෘත්‍රිමව සැකසු ආවරණ මේ සද්ධන්තයින්ට සෙවණ දුනි. වයස අවුරුදු හත අට තරම් කුඩා අලි දරුවන් ගේ සිට මහා සද්දන්තයින් දක්වා තැන තැන පේළි ගැසුණ අලි ඇතුන්ගේ දඟකාරකම්, දඩබ්බරකම් මෙන් ම අපූරු හැසිරීම් ද ගෙන දුන්නේ අපූර්වත්වයකි.තැනෙක පොල් අතු ඉරුවක් දෙපසට අදින කුඩා අලි පැටවෙකි. තැනෙක කිතුල් කඳක් මත හිස තබා ගත් සද්ධන්තයෙකි. අලි දරුවන්ගේ කුස පුරවන්නට කිතුල් කඳන් කැබලි කරන ඇත් ගොව්වෝ තවත් තැනෙකය. දුර බැහැර ගෙවා ගෙන පැමිණ වාහන වලින් බසිනා ඇත් දරුවන්ගේ දාහය නිවන්නට උන් නහවන අය එක් පසෙකය.එකම බිම් තීරුවක හැත්තෑවකට අධික අලි ඇතුන් හසුරවමින් විසල් කාර්ය භාරයක් මෙසේ සිදු වෙද්දී කලකට පසු තම හිතවතුන් හමුවේ සතුටු සාමීචියේ යෙදෙන අලි හාම්පුතුන් මෙන් ම අත්දැකීම් බහුල ඇත් ගොව්වෝ ද දැකගත හැකි විය.මීට දස වසරකට පමණ එහා මොන තරම් දුර බැහැර වුව ද කොළඹට අලි ආවේ පා ගමනිනි. දින සති මාස ගෙවමින් එන මේ ගමනේ දී සතුන් මෙන් ම ඇත් ගොව්වන් ද අප්‍රමාණ වූ කටුක අත්දැකීම්වලට මුහුණ දුනි‍. තාර පාරට ඇතුන්ගේ පා ගෙවුණි.ගිනියම් අව්වේ රත්වෙන මහ පාරේ අඩිය තබන්නට මැළි වෙද්දී දහවල සිහිල් සෙවණක විඩා නිවා රාත්‍රියේ ගමන් කළහ. ඔවුන්ගේ ගමන ආලෝකවත් කළේ කුඩා ලාම්පු එළියකි. ගමන සෙමෙන් වුව ද පෙරහරට දින කිහිපයකට කලින් කොළඹට සේන්දු වන්නට ඔවුන්ට හැකි වුණි.එකල නවම් පෙරහරේ අලි ඇතුන් ගැන පුවත්පතකට විශේෂාංග ලිපියක් ලියන්නට තොරතුරු විමස‍ූ මාධ්‍යවේදියෙක් ඇත් ගොව්වකු අමතා “මේ සද්දන්තයන් අරගෙන මෙච්චර දුරක් පයින් ද ආවේ” යැයි අසා ඇත.“අනේ මහත්තයෝ! පයින් නෑවිදින් අලිය බස් එහෙක අරගෙන එන්න පුළුවන් දැ'යි එවිට ඇත්ගොව්වා ඇසුවේලු. ඒ එදා ය. එහෙත් අද කොළඹට අලි එන්නේ ලොරිවලිනි. වාහනයට නඟින්නට අකැමැති සද්දන්තයෙක් පමණක් පා ගමනින් පෙරහරට පැමිණේ. නැඳුන්ගමුවේ රාජා එවැන්නෙකි. සතාගේ විශාලත්වය, වටිනාකම හා වාහනයේ දී අනතුරක් වේය යන බිය නිසා නැඳුන්ගමුවේ රාජා ලොරියකට නංවන්නට හාම්පුතු ද අකැමැති ය.‍පාරම්පරික උරුමයඊයේ සහ පෙරේදා උත්කර්ෂවත් ලෙස පැවැති ගංගාරාම නවම් පෙරහර මෙවරද අලි ඇතුන් විශාල ප්‍රමාණයකින් ශෝභමාන වුණි‍. විවිධ විහාරාරාමාධිපති වහන්සේ සතු අලි ඇතුන් මෙන් ම රටේ විවිධ ප්‍රදේශවල හාම්පුතුන් සතු අලි ඇත්තු ද ඊට සහභාගි වූහ.ඒ අතර හොරණ කහටපිටියේ වරුණ කන්නන්ගර අලි තිදෙනකු ගේ හිමි කරුවෙකි. පරම්පරාගත අලි උරුමයෙන් සිව් වැනි තැන සිටින ඔහුගේ පියා මීට තිස් හතළිස් වසරකට පෙර ලංකාවේ වැඩිම අලි හිමිකරුවෙකි. එදා අලි 17 දෙනකු ඔහු සතු විය. දම්වැල් කඩාගෙන, කෝලාහල කරන නිදැලි අලි තොංඩු දමා ක්ෂණයකින් තමන්ගේ වසඟයට ගන්නා ඔහු දක්ෂ අලි මෙල්ලකරුවෙකි.ඒ 70 අවුරුද්දයි. එකල කුලප්පු වූ අලි නිර්වින්දනය කිරීමේ ක්‍රමයක් තිබුණේ නැත. එදා කහටපිටියේ රාජා කලබල කළේ ඇත්ගොව්වා ද මර‍ා දමමිනි. දින තුනක් තිස්සේ රාජා නිදැල්ලේ ය. ඉවක් බවක් නොමැතිව ඌ ගම විනාශ කරද්දී දිසාපති නියෝග කළේ තෙවැනි දිනයේ පෙරවරු එකොළහ හමාර වනවිට අලියා බැඳ ගත නොහැකි නම් වෙඩි තබා මරා දමන ලෙසට ය. බැහැරක ගිය කන්නන්ගර රාළහාමි ගම පැමිණියේද එදා ය. තවත් වැඩිපුර පැයක් ඉල්ලා ගත් ඔහු තොංඩු දමා රාජා මෙල්ල කළේ ය.උරුමක්කාරයන්පුතා අලි මෙල්ල කරන්නට හපනෙක් වුවද ඔහුගේ පියා, අලි උරුමක්කාරයින් ගේ පරපුරේ දෙවැන්නා මිය ගියේ ද අලියෙක් පහරදීමෙනි. එදා ගෙදර කාගේත් හුරතලා වූ ‘මහ ගමයා’ සද්දන්තයෙක් වුව ද තම හාම්පුතා හොඬවැලෙන් ඔසවා ගේ වටා ගියේ ආඩම්බරයෙනි.මේ සද්දන්තයා තම හාම්පුතාට විරුද්ධව කෙදිනකවත් හොඬවැල හෝ ඔසවා නොතිබුණේ ය. දිනක් මහ ගමයා බුලත්සිංහල ලී මෝලකදී කලබල කොට ඇත්ගොව්වා මරා දැමූ පුවත සැලවූ සැටියේ ම එහි ගිය හාම්පුතා ‘මහ ගමයා උඹ මේ අහිංසකයා මරා දැම්මද'? යි අසමින් චකිතයකින් තොරව ඌට සමීප විය. එහෙත් තම හාම්පුතා අල්ලා පොළොවේ ගසා මරා දමන්නට මහගමයාට ගෙවුණේ තත්ත්පර ගණනකි.එහෙත් පිය උරුමයෙ තවත් ඉදිරියට ගෙන ගිය කන්නන්ගර රාළහාමි තම පුතු වරුණටත් අලි උරුමය දායාද කළේ වරක් ‘රෝහණ’ නම් සද්දන්තයා තම දරුවා මරා දමන්නට කළ උත්සාහය පවා අමතක කරමිනි.දරු දුකඑක් අවස්ථාවක දෙමටගොඩ පෙරහරකට සහභාගි කරවන්නට ලොරියෙන් අලියකු ගෙන ගිය වරුණ අලියා ආපසු එන පමාවට ලොරිය නවතා තතිබූ අසල ගව ඝාතකාගාරයක් නරඹන්නට ගියේලු. රුධිරය තැවරුණු පා ගමනින් නැවත ලොරියට පැමිණි ඔහු අලියාගේ ගෙල බැඳි දම්වැල ලොරියේ ඇන්දට ගැට ගසන්නට ගොවුවාට උදවු කළේ ය.අලියා තම පා ඉව කරනු දැනුණු ඔහු මේ නම් යහපතකට නොවන බව දැන ක්ෂණයකින් ලොරියෙන් පැනීමට උත්සාහ කළත් ඔහුට වඩා අලි හිස ඉක්මන් වුණි. අඩි 20 - 30 ක් පමණ දුර ඔහු විසිවී වැටුණේ අතක් ද බිඳ දමමිනි.ඔහු බලන්නට රෝහලට ආ එවකට සරසවි මිතුරු මිතුරියන් විසින් ‘මාමේ’ දැන්වත් අලියා විකුණා දමනවා දැ'යි කන්නන්ගර රාළහාමිගෙන් ඇසූහ.ඔහු කීවේ අලියා නම් විකුණන්නේ නැති බව ය. ‘එහෙම නම් මාමට වටින්නේ දරුව ද, මේ අලිය ද?’ යි කෝපයට පත් මිතුරියක ඇසූවත් “මට වටින්නේ අලියා” යි ඔහු පිළිතුරු දුන්නේලු. මේ දරු දුක නැතිකම නොව තම උරුමය ආරක්ෂා කර ගැනීමේ අරමුණෙහි ව‍ූ ප්‍රබලත්වයයි.පෙරහරක දී අලි ඇතුන් දැක සැහැල්ලුවට සිතා සතුටට පත් වුව ද මේ සතුන් පිළිබඳ ඇතුළාන්තය බියකරු ය. හාම්පුතුන් මෙන් ම ඇත් ගොව්වන්, ගෝලයන් ද කොයි මොහොතක හෝ මේ සතුන් ගේ ප්‍රහාරයකට ලක් වීමට ඇති අවදානම ඉහළය. අලි බැලීම මොනතරම් බාරදූර වුව ද තම පරම්පරාවෙන් ලැබුණු උරුමය මතු පරම්පරාවටත් උරුම කර දීම හැම හාම්පුතුන්ගේ ම අරමුණ ය.“පේරාදෙණිය විශ්ව විද්‍යාලයේ ව්‍යාපාර අධ්‍යයනය පිළිබඳ උපාධියක් හිමි වුවත් මම රස්සාවක් නොකර ඉන්නේ මෙය ඉතා උතුම් කාර්යයක් ලෙස සලකන නිසයි. ලැබුණු අධ්‍යාපන සුදුසුකම් සමඟ ජීවිතේ අලුත් වීමක් ලැබුණේ නැතත් රටට‍ ණය නොවී අපි හෙමින් ගමනක් යනවා. මේ උරුමය පස්වෙනි පරම්පරාවටත් ගෙනයාමේ එකම අරමුණින්.”ඒ පිය උරුමය රකින වරුණ කන්නන්ගරගේ බලාපොරොත්තුවයි.‍ සාම්ප්‍රදායික පෙරහරක් සඳහා සාමාන්‍යයෙන් අලි හිමිකරුවකු සතු නිරෝගී අලි ඇතුන් සියලු දෙනා සහභාගි කරවීම සාමාන්‍ය සිරිත ය. එම කටයුතු කෙරෙන්නේ ද චාරිත්‍රයකට අනුව ය. එහිදී අලි ඇතුන් එවන ලෙස ආරාධනා කෙරෙන්නේ අදාළ විහාරස්ථානයේ ස්වාමීන් වහන්සේ නමක හා දායක කාරකාදීන් පැමිණ බුලත් හුරුල්ලක් පිළිගැන්වීමෙනි.ශ්‍රී දළදා මාලිගය, බෙල්ලන්විල රජ මහා විහාරය, කැලණිය, කෝට්ටේ, ගංගාරාමය ආදී විහාරස්ථාන මගින් සංවිධානය කැරෙන පෙරහරවලදී තවමත් මේ සිරිතට කටයුතු කෙරේ. එහෙත් සමිති සමාගම මඟින් කරන පෙරහරවලදී නම් බොහෝ විට කෙරෙන්නේ දුරකථනයක් මඟින් දැනුම් දීම ය. එහිදී තමන් සතු සියලු අලි ඇතුන් සහභාගි කරවන්නේ ද නැත.තෑගි බෝගසාම්ප්‍රදායික පෙරහර සඳහා ඇත් ගොව්වන් හෙවත් අලි බාස්උන්නැහේලා සූදානම් වන්නේ දින ගණනාවකට පෙර සිට ය. රටේ නොයෙක් දෙසින් එක් තැනකට රොක් වන ඔවුන්ට ඒ දින කිහිපය මංගල්‍යයක් මෙනි. විශේෂයෙන් ගංගාරාම පෙරහරට අලි ගෙන එන ඇත්ගොව්වන් වඩාත් සතුටු වන්නේ එහිදී ඔවුන්ට තෑගි බෝග ලැබෙන හෙයිනි.පෙරහරකට සහභාගි වන ඇතුන් වෙනුවෙන් ඇත්ගොවුවන්ට එසේ යම් මුදලක් හෝ ත්‍යාග ප්‍රදානය කෙරුණ ද අලි හාම්පුතුන්ට ඒ සඳහා දීමනාවක් ලැබෙන්නේ නැත. අලි ප්‍රවාහනය සඳහා පමණක් යම් මුදලක් වෙන් කළ ද එහි වැඩි කොටසක් වැය වන්නේ අලියා සමඟ යන එන අය ගේ ගමන් වියදම් වෙනුවෙනි.අලි හාම්පුතුන් තෘප්තිමත් වන්නේ තම සෙවණේ වැඩෙන හස්ති දරුවා තේජමානව පෙරහරේ ගමන් කරනු දැකීමෙනි. වර්තමානයේ නම් රූපවාහිනී තිරය ඔස්සේ දිස්වන තම හස්තියා ගේ රුව දැකීමෙනි. “මගේ අලියා බොහොම නිරෝගීව ඉන්නවා” යන සිතිවිල්ල හා දැකීමම අලි හාම්පුතුනට ප්‍රමාණවත් ය.පෙරහරකට ඇත්ගොව්වකු සමඟ පිටත් කරන හස්තියා හාම්පුතු විසින් ඇත් ගොව්වාට බාරදෙන මොහොත ද ඉතා සංවේදී ය. ඒ සෑම පෙරහරකටම අලි හාම්පුතුනට ද සහභාගිවීමට ඉඩ නැති බැවිනි. සැතපුම් ගණනක් දුර ගෙවා ගෙන, නොදන්නා දේශයකට යන අලි දරුවන් තම අඹු දරුවන් හා සරිවන බවත්, උන්ගේ ආරක්ෂාව වෙනුවෙන් කළ හැකි උපරිමය ඉටු කරන ලෙසත් ඔවුහු එහිදී අලි බාස්ලාගෙන් ඉල්ලා සිටිති.හස්ති රාජයා සමඟ මඟට බසින ඇත් ගොව්වා ගේ ආරක්ෂාවට ඇති උපකරණ තුනකි. හෙණ්ඩුව, කෝටුව සහ උල් පිහිය ඒ අතරවේ.මේවා භාවිතය හිංසාවට කරුණක් වන බවට ඇතැම් සත්ත්ව සංවිධාන හඬක් නඟන්නට උත්සාහ කළ ද මේවා ගෙන යන්නේ සතාගේත්, අලි බාස් උන්නැහේගේත්, නරඹන අයගේත් ආරක්ෂාවට ය. යම් හෙයකින් පෙරහරේ යන සතෙක් කලබල කළේ නම් පළමු හා දෙවන සිදුවීමක් වීමට ගතවන්නේ තත්පර කිහිපයකි. නිර්වින්දයෙන් ක්‍රියාත්මක වීමට පෙර අලියා ක්‍රියාත්මකය. සැණින් ක්‍රියාත්මක විය හැක්කේ ඇත් ගොව්වාට ය‍. හෙණ්ඩුව මෙන් ම කෝටුව ද එහිදී ප්‍රයෝජනයට ගනී.‍පලතුරු සහ කොළ අතු කපා වෙන් කරදීම පිණිස උල් පිහිය භාවිත කළ ද ඇතකු කලබල වී තම ගොව්වා පාගා මරා දමන්නට සැරසෙන විට හෙණ්ඩුව විසි වී යයි. එවිට ඉණ ගසා ඇති පිහියෙන් අලියාගේ නිලයක් තෙරපීමෙන් යම් තරමකට ජීවිත ආරක්ෂාව සලසා ගත හැකි ය.වරුණ කන්නන්ගර හාම්පුතා සිය අලි පැටවකු සමග‘සෝමරත්න’ අලි බාස් උන්නැහේ සතළිස් වසරකටත් එහා එසේ අලි බැලීම ගැන ප්‍රායෝගික අත්දැකීම් ඇත්තෙකි. සතුන්ට ආදරය කරුණාව ඉහළින් ම තිබුණත් උන් ගේ කෙනෙහිලිකම්වලට ලක් වූවෙකි. වරක් අලියෙක් පහර දීම නිසා එළියට පැමිණි බඩවැලෙන් කොටසක් ඉවත් කර ඔහුට මහා සැත්කමක් ද කර තිබේ. එදා පටන් අලි බලන්නන් අතර ඔහු ‘බඩවැල් සෝමේ’ ය.‘මේ සතුන් ගේ හැසිරීම හරියටම හඳුනා ගත්තොත් අපිට කරදරවලින් බේරිලා ඉන්න පුළුවන්. මොන තරම් අවදානම් වුණත් මේ සත්තු නාවලා, කවලා, පොවලා උස් මහත් කරන කොට දැනෙන්නේ තමන්ගේ ම දරුවෙක් බලා ගන්නවා වගේ. ඒ වගේමයි පෙරහරකට ගිහින් ගරු ගාම්භීරව ඇවිදගෙන යන කොට හිතට දැනෙන්නේ මොන තරම් සතුටක් ද?” ඒ සෝමරත්න ඇත් ගොව්වා ගේ හඬ ය.මේ සඳහා ඇත් ගොව්වාට මාසික වේතනයක් අලි හිමි කරුගෙන් ලැබෙන අතර පෙරහර සමයකදී නම් ලැබෙන ප්‍රතිලාභ සමඟ ඇත් ගොව්වන්ගේ ආදායම සරුවේ. යම් හෙයකින් පෙරහර කාලයේ දී තමන් ගේ ඇත් දරුවා මද කිපී සිටියේ නම් ඔවුන් කනස්සල්ලට පත් වන්නේ එම සුවිශේෂී අවස්ථාවට සහභාගි වීමේ අවස්ථාව අහිමි වීම පමණක් නොව කලෙකින් තම පරපුරේ ඇත්තන් මුණ ගැසී සතුටු සාමීචියේ යෙදෙන්නට ඇති අවස්ථාව ද අහිමි වීම නිසා ය.සැලකුම්ආදායමක් නැතත් අඩුපාඩුවකින් තොරව අලි ඇතුන් ආරක්ෂා කර ගන්නට අලි හාම්පුතුන් දරන්නේ අපමණ වෙහෙසකි. කෑම බීම බේත් හේත් සියල්ල කලට වේලාවට ලැබෙන්නේ දැයි බැලීම මෙන් ම ඇත් ගොව්වාගේ සැලකුම් නිසියාකාරව සිදු වේදැයි බැලීම ද හාම්පුතාගේ වගකීමකි.ඇත් දරුවන්ට අවැසි කෑම බීම සැපයීම බොහෝ විට විශාල ගැටලුවක් නොවන්නේ ඒ හා බැඳුණු සමාජ ක්‍රමවේදයක් ද ඇති හෙයිනි.තමන්ගේ ප්‍රදේශයේ කැපෙන ගහක කොළක අතුටික මේ සතුන්ගේ ආහාරය සඳහා ගෙනවිත් දීමට බොහෝ ගැමියෝ අමතක නොකරති. විශේෂයෙන් කොටස් කර විකිණෙන බිම් තීරුවලින් කැපෙන ගහකොළ නොමිලයේ ම ලැබේ.“සද්දන්තයෙක් වුණත් ලෙඩක් දුකක් හැදුණොත් මේ සත්තු පොඩි දරුවො වගේ. කෑම බීම ප්‍රතික්ෂේප කරනවා. දාපු කොළ අතු ටික කාලා රොඩු ටික ඉතිරි කරල නම් අපි දන්නවා සතාගෙ බඩ පිරුණා කියලා. බඩේ අමාරුවක් නම් සතා කරන්නේ අතුටික එහෙට මෙහෙට විසි කරල දාන එක විතරයි.” සාමාන්‍යයෙන් මාස තුනකට වතාවක් අපි අලියකුට පණු බෙහෙත් දෙනවා. පුංචි පුංචි ලෙඩ වලට දෙන්න බෙහෙත් ගුලි හදල ගෙදර තියාගෙන ඉන්නවා.” අලි හිමි කරුවෙක් වන මහරගම රොෂාන් මහතා පවසන්නේ එසේ ය. පුංචි මහත්තයා ලෙසින් අලි හිමිකරුවන් අතර ප්‍රසිද්ධ රොෂාන් ද පෙරහරවලට අලි ලබාදීමෙන් ලබන්නේ අපමණ තෘප්තියකි.මොනතරම් තාක්ෂණය දියුණුවුවත් අලි කලබල වූ මොහොතක තමන්ගේත් අවට සිටින අයගේත් ආරක්ෂාවට තමන් සතුව අලි මන්තර ඇති බව පවසන ඔහු ඒවා හාස්‍යයට ලක් කිරීම වරදක් ලෙස දකියි.(විශේෂ ස්තූතිය හුණුපිටිය ගංගාරාම විහාර වාසී පාලටුවේ ජිනරතන හිමියන්ට)රමණී සුබසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021612</link>
    <topic>මහ පෙරහරින් සුර ලොව වැඩිය මාතර ශ්‍රී ධර්මවංශ හිමියෝ</topic>
    <author>දෙනගම සිරිවර්ධන</author>
    <content>වලස්ගල පුණ්ණජි මයුරවංශ හිමිනිවෙස නෑ මිතුරන් ගෙන් පිරී තිබිණ. පිටුපස තැනුණු තාවකාලික මඩුවේ ගැහැනු අහර පිළියෙල කරති. කැවිලි සුවඳින්, ගෙවත්තම පිරී ගොස් ය. සිනා හඬින්, විහිළු තහළුවලින් ඉදිරිපස තාවකාලික මඩුව ද ගෙමිදුල ද පණ ලබයි. පුන්කලස, ගොක් අතු, පොල් මල්, ගහල කොළ සහිත මඟුල් පෝරුවක් ද ඉදිවී තිබේ.මේ මඟුල් ගෙයකි.උදෑසනම පිබිදුණ පුංචි සමරජීව ගෙය පිටුපස තාලියේ පුරවා තිබු වතුරෙන් මුහුණ කට සෝදාගෙන ගෙතුළට ගොස් පොතක් අතට ගත්තේය.“අදත් පාඩම් කරන්න ද හදන්නෙ?” නැන්දා කෙනෙක් ඇසුවාය.පිළිතුරු නොදුන් කුඩා සමරජීව පොතෙහිම සිතත් නෙතත් රැඳවීය.ඔහු කුස්සියට ගොස් කිරිබත් කැටයක් කා වතුර උගුරක් බී පාසල් ඇඳුම ඇඳගත්තේ, පොත් මිටිය ද ගෙන මිදුලට බැස්සේය.“මෙන්න මේ ළමයා අදත් ස්කෝලෙ යනවා...” නැන්දා කෑ ගසා කීවාය.“අද මේ ළමයගේ අක්කාගේ කසාද මංගල්ලෙ... මල්ලිට ඊට වඩා ලොකු වෙලා ස්කෝලෙ...” ඇය ගමට ම ඇසෙන්නට කීවාය.පුංචි සමරජිව වගේ වගක් නැතිව දැන් පාරේය. ඔහු දිව ගියේය. නතර වූයේ වේරගම්පිට පාසලේ ය. ගෙදර මඟුල ඔහුට අමතකය. සියල්ලටම වඩා ඔහුට ලොකු ඉගෙනීම ය. පන්තියේ දක්ෂම ශිෂ්‍යයා වූ සමරජීව ගුරු සිසු දෙපසේම හිත දිනුවේය.මේ මඟුල් දා පාසල් යාමේ පුවත පසු කලෙක පැදියකට නැඟිණ.සරණ මඟුල් දිනයෙහි සොහොයුරියක ගේ රැගෙන පොත් ගියෙමි මම පාසලට ම ගේ වරණ ගුණැති මගෙ පිය දැන් වසන ස ගේ කරුණ මෙම වැනූයේ රසබසිනි අ ගේමේ පැදිය ලියූයේ උතුම් යතිවරයෙකි. ඒ යතිවරයා බවට පත් වූයේ ඉගෙනීමට ම මුල් තැන දුන් පුංචි සමරජීවය. පසු කලෙක මාතර සිරිමංගල පිරිවෙන්පති හා ශ්‍රී ලංකා රාමඤ්ඤ නිකායේ මහා ලේඛකාධිකාරී, ත්‍රිපිටකවාගීශ්වරාචාර්ය රාජකීය පණ්ඩිත මාතර ශ්‍රී ධර්මවංශ නා හිමිපාණන් බවට පත් වූයේ ඒ පුංචි සමරජීවය.1885 දී මාතර, වල්පොළ, කීර්ති කුමාර මාවතේ හතර වන නිවසේ උපන් ඒ දරුවාගේ පියා දික්වැල්ලේ ගුරු ගෙයි සයිමන් සමරජීව මහතා ය. මව පරණ සිරිවර්ධන මුහන්දිරම් ගෙයි ජනෝහාමි මහත්මියයි.වලස්ගල පුණ්ණජි මයුරවංශ හිමිප්‍රකට කිවිවරයකු වූ පත්තායමේ ලේකම් සමරජිවයෝ මේ දරුවාගේ පියාගේ මුත්තණුවෝය. ප්‍රකට කිවිවරියක වූ ගජමන්නෝනා මේ දරුවාගේ මවගේ මිත්තණියයි.වේරගම්පිට පාසලට ඔහු ගියේ සිව් වසර පිරෙන්නට පෙරය. අක්කාගේ අතේ එල්ලී පාසලට ගිය ඔහු පන්තිවල උගන්වන දේ අසා මතක තබා ගත්තේය. අවුරුදු පහ පිරුණු පසු පාසලට නම ඇතුළු කරන විට ඔහුට ගාථා, කතා, ඉලක්කම් කට පාඩමෙන් කිව හැකි විය.පාසල් දරුවන් අතර ඔහු කැපී පෙනිණි. ඉගෙනුමේ සූරයකු මෙන්ම ගති පැවතුම්වල ශාන්ත, නිවුණු බව ද ඊට‍ හේතු විය. ළමයින්ට පන්සිල් දීමට, වන්දනා ගාථා කියවීමට දිනපතා උදෑසන මේ දරුවා ගුරුවරුන්ට අවශ්‍ය විය. පන්සලේ විහාර මන්දිරය ඔහුගේ ප්‍රියතම තැන විය. බුදු රුව ඉදිරියේ ඔහු අනිමිශ ලෝචනයේ යෙදුණේය. භික්ෂුන් අතර හැසිරීම ඔහුට සුවයක් විය.උන්වහන්සේ වාළුකාරාමාධිපති මැද උයන්ගොඩ සිරි සුමංගල හිමියෝ මේ දරුවාගේ නිවස අසල නිවෙසක වස් විසූහ. පුංචි සමරජීව ඒ නිවසට නිතර යන්නට එන්නට පටන් ගත්හ. සුමංගල හිමියන්ට අතේ ආබාධයක් ඇති විය. නිවැසියෝ හිමියනට ප්‍රතිකාර කළහ. මේ කුඩා දරුවා ද ඒ අසලට වී හිමියන්ට සත්කාර කෙළේය. අතේ තෙල් තැවැරීමට පවා දරුවා ඉදිරිපත් විය.සෙල්ලම් කරන ළමයින්ගේ කෑ කොස්සම පිටත ඇසෙද්දීත්, මේ දරුවා නිහඬව, සිනා මුසුව හිමියන්ට සත්කාර කරමින් සිටියේය.“මං කැමතියි මේ දරුවා සසුනට එකතු කරගන්න...”සුමංගල හිමියෝ වස් කාලය අවසන් වූ පසු කීහ. දෙමවුපියෝ සිය අසතුට ම පළ කළහ. එහෙත් පුංචි සමරජීවගේ මුත්තණුවෝ “මේ දරුවා පැවිද්දට සුදුසුයි... ඔහු සසුනට බාර දෙන්න...” යි කීය.සුමංගල හිමියන්ගේ ශිෂ්‍යයකු වශයෙන් පුංචි සමරජිව 1899 දී මාතර ධර්මවංශ නමින් පැවිදි බිමට පත්විය. සිය ඇදුරු හිමි පාමුල ධර්ම ශාස්ත්‍රය ද, වත් පිළිවෙත් ද, පාලි සංස්කෘත සිංහල භාෂා ද හදාරමින් තෙවසරක් ගත කළ අප ෂෙරණපාණෝ 1902 දී නිට්ටඹුවේ විද්‍යානන්ද පිරිවෙනට ඇතුළු වූහ. රාමඤ්ඤ නිකායේ මහා නායක මාතලේ සිරිධම්ම හිමියන්ගෙන් ධර්ම විනය සහ ශබ්ද ශාස්ත්‍ර හදාරා 1907 දී ප්‍රාචීන ප්‍රාරම්භ විභාගයෙන් ගෞරව සාමාර්ථයක් ලැබූහ.1909 දී උපසම්පදාව ලැබු අප හිමියෝ නිට්ටඹුව විද්‍යානන්ද පිරිවෙනේදීම ප්‍රාචීන මධ්‍යම විභාගයෙන් ද ප්‍රමුඛයා වී ගෞරව පන්ති සාමාර්ථය ලැබූහ. ඉන් පසු උන්වහන්සේ පහන්කතු ධර්මරත්න පඬිතුමාගෙන් අභිධර්මය සහ නෙත්ති ධර්මය ද පෑලියගොඩ විද්‍යාලංකාර පිරිවෙන්පති ශ්‍රී ධර්මාරාම හිමියන්ගෙන් තර්ක ශාස්ත්‍රය සහ පාණිනීය ද උගෙන 1917 දී ප්‍රාචීන පණ්ඩිත විභාගයෙන් උභයශේඛර ස්වර්ණ මුද්‍රිකාව සහිත ගෞරව පන්තියේ ප්‍රථම ස්ථානය ලබමින් සමත් වූහ.ප්‍රාචීන භාෂෝපාකාර සමිතිය පැවැත් වූ පරීක්ෂණයකට ඉදිරිපත් වූ භික්ෂුන්ගෙන් මුදලක් අය කිරීමට ඒ සමිතිය තීරණය කෙළේය. “මිල මුදල් පරිහරණය අකැප වූ භික්ෂුන්ට පරීක්ෂණයක් සඳහා මුදල් ගෙවන්නට බැහැ...” අප හිමියෝ ඊට විරෝධය පෑහ. සමිතිය උන්වහන්සේගේ මතය පිළිගත්තේ, මුදල් අය කිරීම නතර කෙළේය.ප්‍රාචීන පණ්ඩිත විභාගය සමත් වූ අවස්ථාවේ අප හිමියෝ ස්වර්ණ මුද්‍රිකාව ද ප්‍රතික්ෂේප කළහ. “ඒ වෙනුවට එහි වටිනාකමට දහම් පොත් ලබා දුන්නහොත් ගනිමි” යි කීහ.මාතර සිරිමංගල පිරිවෙන් විහාරාධිකාරී පණ්ඩිත වලස්ගල පඤ්ඤාසිරි හිමිඉංග්‍රීසි ආණ්ඩුකාරයා උන්වහන්සේට කන් දුන්හ. නිට්ටඹුව පිරිවෙනේ ශිෂ්‍ය භික්ෂුන්ට ධර්ම ශාස්ත්‍ර උගන්වමින් සිටි අප හිමිපාණන්ගේ ඉගැන්වීම් මග සරල විය. රසවත් විය. තුරුණු වුවද උන්වහන්සේගෙන් පළ වූ ශාන්ත තැන්පත් ගුණය නිසාම නිට්ටඹුව ප්‍රදේශයේ ජනතාවට ද උන්වහන්සේ අවශ්‍ය ම විය. එහෙත් අප හිමියන්ගේ ඇදුරු සුමංගල හිමිපාණෝ “දැන් ඉතින් ගමට එන්න. අපි මෙහෙත් පිරිවෙනක් පටන් ගනිමු” යි පණිවුඩයක් එවූහ.අප හිමියෝ 1919 දී නිට්ටඹුවෙන් සමු ගත්හ. මාතර සිරි මංගලාරාමයට වැඩියහ. විද්‍යා සාගර නමින් පිරිවෙනක් ඇරැඹූහ. එය 1927 දී සිරි මංගල පිරිවෙන නමින් රජයේ ලියාපදිංචි විය. ඒ අතර උන්වහන්සේ ගාල්ලේ වැලිවත්තේ විජයානන්ද පිරිවෙනේ ඉගැන්වීමේ ද යෙදුණහ.ආචාර්යවරයකු, ධර්ම දේශකයකු වශයෙන් උන්වහන්සේගේ කීර්තිය රට පුරා පැතිරිණ. මාතර සිරිමංගල පිරිවෙන ශිෂ්‍ය භික්ෂුන්ගෙන් පිරිණ. ලේඛකයකු වශයෙන් ද අප හිමියෝ බැබළුණහ. සිංහල, පාලි, සංස්කෘත තුන් බසින් ම උන්වහන්සේ ලියූහ.අභිධර්ම චන්ද්‍රිකාව, සිංහල විශුද්ධ මාර්ගය, පීයුෂ බින්දු දම්පියා කව, සිංහල හිතෝපදේශය, ඉතිහාස ගීතිකා, සාමනේර විනය, දම්සක් පැවතුම් සූත්‍ර වර්ණනාව, සුගති මාර්ගය, විශාඛා චරිතය, පරලොව, සඳැස් සයුර, සඳැස් පහන, බැති කුසුම්, විනය බින්දු, විනය චන්ද්‍රිකා, තර්ක බින්දු, තර්ක සංග්‍රහ විවෘත්ති, සිංහල විභෘග ප්‍රකර්ණය, සිංහල පුග්ගල පඤ්ඤත්තිය, සිහංල කථාවත්ථු නෙත්තිකලිකා, සද්ධාමාලනී, පාළි අභිනව දාඨාවංශ, සෝම දූතය, පද්‍ය කෞමදී සංස්කෘත කාව්‍යය, පාළි ව්‍යාකරණය, කව් මිණි සයුර හෙවත් පඬු අමා සිරිත, ආනන්ද චරිතය, පුණනිශතකය, ධර්මෝපදේශය, පාළි පදමාලිනී, සිංහල රාජවං‍ශෝ, ස්වභාෂා ව්‍යාකරණය, පෙතවත්ථු අටුවා විස්තර ව්‍යාඛභව, ඇතුළු අප හිමි ලියු පොත් රැසකින්, සිංහල, පාළි, සංස්කෘත භාෂා පෝෂණය විය. සාහිත්‍යය ද දහම ද පෝෂණය විය.උන්වහන්සේගෙන් බණ ඇසු, උන්වහන්සේ ගේ පොත් කියැවූ මහාචාර්ය ගුණපාල මලලසේකරයෝ උන්වහන්සේගේ අභිධර්ම දැනුම පිළිබඳව විස්මයට පත්වූවෝ අභිධර්මය පිළිබඳව සප්ත ග්‍රන්ථ ප්‍රකරණයෙන් එකක් වන විභංගප්‍රකරණය සිංහල බසට නඟන්නැයි ඇරැයුම් කළහ.ඇරැයුම පිළිගත් අප හිමියෝ “මේ මාතර දී නම් එය කළ නොහැකියි... විවේක ස්ථානයකට යමි” යි කියා අකුරැස්සේ මලිදුව රත්නගිරි විහාරයට වැඩම කොට විභංගප්‍රකරණය සිංහලට නැගූහ. ඒ සඳහා උන්වහන්සේට ගතවූයේ දින කීපයකි.අභිධර්ම චන්ද්‍රිකාව සහ සිංහල විශුද්ධි මාර්ගය උන්වහන්සේ ගේ පොත් අතර වඩාත් ජනප්‍රිය විය.‘සෝමදූතය’ නමින් උන්වහන්සේ පාළි භාෂාවෙන් සන්දේශ කාව්‍යයක් කළහ. දූතයා වූයේ කුරුල්ලෙක් නොවේ. තමාගේ ම ශිෂ්‍ය, අද සිරි මංගල පිරිවෙන් විහාරස්ථානයේ අධිපති වලස්ගල පුණ්ණජි මයුරවංශ හිමිය. සිය ඇදුරු මාතලේ ධම්මසිද්ධි හිමිපාණන්ට සෙත් පැතීම මේ සන්දේශ කාව්‍යයේ නිමිත්ත විය.උන්වහන්සේ හෙළ බස වෙනුවෙන් ද කැප වූහ.න, ණ, ල, ළ, අකුරු සිසුනට බරෙකි. එහෙයින් ණ සහ ළ සිංහල හෝඩියෙන් ඉවත් කළ යුතු යැයි හඬක් මතු විය. මේ පිළිබඳව පාණදුරේ මහා විවාදයක් පැවැත්විණ. අප හිමියෝ ද ඊට සහභාගි වූහ.“ලෝකයේ කිසිදු බසක අකුරු කැපු බවක්, කපන බවක් මා අසා නැහැ. අකුරු කප්පාදුව බසෙහි වැඩීමට නොවෙයි, බස නැසීමට උදව් වෙනවා. මෙසේ බසට විණ කරන්නට එපා... ඒක මහ පවක්.”උන්වහන්සේ මහ හඬින් කීහ. කප්පාදුකරුවෝ මැලවී ගියහ. බස් ලැදියෝ අත්පොළසන් දුන්හ.අප හිමියෝ ශිෂ්‍යයන් තැනීමේදී දැඩි සැලකිල්ලක් දැක්වූහ. දායකයන්ට, පින් කෙතක් වෙමින්, සංසිඳුණු ඉඳුරන්ගෙන් යුතුව මහණදහම් පුරන ලෙස අවවාද දුන්හ.ශීල විපත්තියෙහි ආදීනව උන්වහන්සේ සිය සිංහල විශුද්ධි මාර්ගයේ දැක්වූ පරිද්දෙන්, නිතර සිහි ගන්වමින් මෙසේ වදාළහ.“ගිනිකඳ වැලඳ ගැන්මෙන් වන දුකට වඩා අධික දුක් දෙන කටුක විපාක ඇති කාම සුඛය නොහරන දුශ්ශීල මහණ හට සැපයෙක් කොයින් ද?ද්‍රෘඨ වූ වල් රැහැනෙන් ගැසීමෙන් වන දුකට වඩා අධික දුකට හේතු වන වැඳුම් ඉවසීමේ දුශ්ශීලයා හට කවර නම් සුවයෙක් ද?ධර්මවංශ හිමි උපන් මේ කුටියෙහි උන්වහන්සේගේ මුනුපුරු යූ. අයි. මුතුකුමාරන මහතා පුස්තකාලයක් පවත්වයි.තියුණු අඩයටියෙන් පහරන දුකට වඩා අධික දුකට හේතු වන සැදැහැවතුන්ගේ ඇඳිලි ඉවසීමෙහි දුශ්ශිලයා හට කවර සැපෙක් ද?යමකු විසින් බොහෝ කලක් නිරයෙහි ගිනිගෙන යවට පහස් විඳිය යුතු ද ඒ දුශ්ශීලයාට චීවර පරිභෝග සුඛයා නම් කිම?යමකු විසින් බොහෝ කලක් ගිනිගෙන, දිලිසෙන, යවට ගිළිය යුතු ද ඒ දුශ්ශිලයාට මධුර වූ ද, පිණ්ඩපාතයා හළාහල විෂ වැන්නේ ය.කිසි බියකින් නොමිදුණු, සියලු අධිගම සුඛවලින් මිදුණු පියාලූ ස්වර්ගද්වාර ඇති - අපාය මාර්ගයට ආරූඪ වූ, කාරුණික ජනයාගේ කරුණාවට භාජනය වූ දුශ්ශිලයා බඳු අනෙකක් නම් කවරේ ද?”සිය සිසු පිරිස දුසිල්වත් වීමෙන් මුදා සුසිල්වතුන් බවට පත්කිරීමට අප හිමියෝ ආදර්ශයෙන් ද කැප වූහ.ඒ අනුව උන්වහන්සේගෙන් තුන්සියයක් පමණ වූ ශිෂ්‍ය පිරිසක් බිහි වූහ. ආභිධම්මික වේරගම්පිට සුමනසිරි හිමි, පණ්ඩිත පයාගල ශ්‍රී ආනන්ද හිමි, පණ්ඩිත බටුවිට නන්දාරාම හිමි, කැකුණේවෙල අරියමිත්ත හිමි, මඤ්ජු ශ්‍රී ධර්මපාල හිමි, පණ්ඩිත ගාල්ලේ ඤානෝභාස හිමි, පණ්ඩිත රන්සෑගොඩ රතනපාල හිමි, කඩවැද්දුව ශාසන තිලක හිමි, ඒ දීප්තිමත් ශිෂ්‍යයන්ගෙන් කීපනමකි.උන්වහන්සේගෙන් පැවිදි බව ලැබු පණ්ඩිත පොල්හේනේ සෝමවංශ හිමි, පණ්ඩිත මාතර වජිරවංශ හිමි, වලස්ගල පුණ්ණජි මයුරවංශ හිමි, රන්සෑගොඩ සුදස්සි හිමි, කිරින්දේ අරවින්දවංශ හිමි, අහංගම සුචීර චන්දවංශ හිමි සිය ඇදුරු හිමිපාණන් පෑදු ධර්ම මාර්ගයේම ගමන් කළහ.බුදු සසුනට උන්වහන්සේගෙන් සිදුවුණු මෙහෙය සලකා සිය නිකායෙහි අනුවිජ්ජක ධූරයට ද කාරක සභාවට ද උන්වහන්සේ ඇතුළත් කැරැ ගනු ලැබිණ. රාමඤ්ඤ නිකායේ මහ නායක හිමියන් ප්‍රමුඛ පාලක මහා සංඝ සභාවේ හා රාජ්‍ය මන්ත්‍රණ සභා නායක ඩී. ඇස්. සේනානායක ඇමැතිතුමන් සභාපති තනතුර දරන නිකායාරක්ෂක මහා සභාවේ සමානච්ඡන්දයෙන් පාලක මහා සංඝ සභාවේ මහා ලේඛකාධිකාරී ධුරය ද, ත්‍රිපිටක වාගීශ්වරනාචාර්ය උපාධිය ද අප හිමිපාණන්ට පිරිනැමිණ.හක්මණ බැන්ටිස් රණවීර කවියා එදා අප හිමියන් මෙසේ පිදීය.“සෙට හිමි සදිනි ඔබ ගුණ මිණි කිකිණි ග‍ඟේ මට පිහිනන්ට ඇඟපත පණ මදිය හැ‍ඟේ වැට බැඳ දුනත් සිරිලක් දිව වෙරළ දිගේ මට නැහැ ඔබේ ගොටු අතුමිට තරම අගේශ්‍රී සද්ධර්මය ප්‍රචාරයෙන් ද, සිල්වත් ගුණවත් සිසු පිරි‍සක් තැනීමෙන් ද පමණක් භික්ෂු ජීවිතය සම්පූර්ණ නොවන බව අප හිමියෝ නිතර සිතූහ.බුදු දහමේ ප්‍රායෝගික පැත්ත වූ විදර්ශනා භාවනාව සඳහා උන්වහන්සේ විටින් විට ආරණ්‍ය සේනාසනවලට වැඩම කළහ.අවසන් වරට උන්වහන්සේ වැඩම කළේ රදාවෙල ආරණ්‍ය සේනාසනයටයි. එහි අනුශාසක වූ රන්සෑගොඩ විමලසේන හිමියෝත්, දිද්දෙණිපොත වතුයායේ අධිපති එච්. දොන් ජේමිස් මහතාත් අප හිමියන් පිළිගෙන ඒ වස් කාලයම භාවනානුයෝගීව වැඩ විසීමට උන්වහන්සේට පහසුකම් සලසා දුන්හ. ඒ 1946 වර්ෂයයි.උන්වහන්සේ විදර්ශනාවේ යෙදෙන්නට පටන් ගත්හ. දිනක් බටුවිට නන්දාරාම පඬි හිමියෝ ද, වලස්ගල පුණ්ණජි මයුරවංශ හිමියෝ ද සිය ගුරු හිමියන් දක්නට ආරණ්‍ය සේනාසනයට වැඩියහ. අප හිමියන්ගේ නමට ලැබී තිබුණු ලිපි කීපයක් ද මදුරු දැලක් ද ඒ හිමිවරු සේනාසනයට ගෙන ගියහ.“මේ ලියුම් එවු අයට ලියුම් ලැබුණු බව, මා සුවයෙන් බව දැන්වූවාම ඇති. මා භාවනාවේ යෙදෙන බව කියන්න අවශ්‍ය නැහැ. මදුරු දැල ආපසු ගෙනියන්න. මට මදුරුවන්ගෙන් කරදරයක් නැහැ.” උන්වහන්සේ කීහ.ළදරු වියේ සිට එක මදුරුවකුට ද පීඩා නොකළ, සියලු සත්ත්වයන්ට මෛත්‍රිය දැක්වූ අප හිමියන්ට මදුරුවෝ ළං නොවූහ.වස් කාලය අවසන් වීමට පෙර උන්වහන්සේට උණ රෝගයක් වැලඳිණි. රෝගය නොසලකා භාවනාවේ ම යෙදී සිටි උන්වහන්සේ අසාධ්‍ය තත්ත්වයට ම පැමිණියහ.“අපේ ලොකු හාමුදුරුවෝ ප්‍රතිකාර ගන්න කැමැති නැහැ. භාවනාවේ ම යෙදෙනවා” පණිවුඩය මාතර සිරි මංගල පිරිවෙනට ලැබිණ. ඒ පුවතින් කම්පාවට පත් දායකයන් රදාවෙලට ගොස් අප හිමියන් මාතරට වඩමවාගෙන ආහ; මාතර කරුණාරත්න පෞද්ගලික රෝහලට ඇතුළත් කළහ.කේ. ඊ. කරුණාරත්න, ජී. ධර්මසේන යන වෛද්‍යවරු උන්වහන්සේට ප්‍රතිකාර කළහ. රෝගය උත්සන්න විය.තමා තවදුරටත් මෙලොව රඳවා ගැනීමට දායකයන්, වෛද්‍යවරුන්, ශිෂ්‍යයන් ගන්නා වෑයම අප හිමියනට පෙනිණ.“සබ්බේ සංඛාරා අනිච්චා... අපි කවුරුත්, එය දන්නවනේ. බුදු රජාණන් වහන්සේ වදාළ විධියට අප්‍රමාදව ධර්මයේ හැසිරෙන්න...”උන්වහන්සේ වදාළහ. ඉර බැස ගොස් පැයක් පමණ ගෙවිණ. උන්වහන්සේ සිය ශිෂ්‍ය වලස්ගල පුණ්ණජි මයුරවංශ හිමියන් දෙසට හැරිණ.“අර පෙරහර ඇවිල්ලා... සාදු සාදු හඬත් ඇසෙනවා. මා දැන් යන්න ඕනැ...”උන්වහන්සේගේ දෑස පියවිණ. යළි නොහැරිණ.ඒ මොහොතේ මුළු මාතර ම අඳුරු කරමින් විදුලි පහන් නිවී ගියේය. මිනිත්තුවකට පසු යළි දැල්විණ. ඒ අවස්ථාව මාතර කොමියුනිස්ට් නායක බී. වයි. තුඩාවේ මහතා කවියට නැඟුවේ මෙසේ ය.“අගතිසි සදිසි අබිදම් සමුදුර හමු වේ අග පඬි හිමි වෙතින් සිල් සුවඳ මැ හැමුවේ සග වැඩි මොහොත අද මගේ සිහියට යොමුවේ නගරේ විදුලි පහනුදු ඉකිබිඳ හැඬු වේ”මාතර නගරයේ ප්‍රධාන මාර්ග දෙකක් ධර්මවංශ මාවත, සිරි මංගල මාවත යනුවෙන් උන්වහන්සේට උපහාර පිණිස නම්කොට තිබේ. උන්වහන්සේ උපන් නිවස පිහිටි මාවත කුමාර කීර්ති පටුමගය. ඒ නිවසේ උන්වහන්සේ උපන් කුටිය නොවෙනස්ව අදත් පවතී. එය අප හිමියන්ගේ මුනුපුරකු වූ යූ. අයි. මුතුකුමාරණ මහතා සිය ධර්ම පුස්තකාලය වශයෙන් පාවිච්චි කරයි.උන්වහන්සේ පිළිබඳ සිහිවටනයක් ලෙස සමස්ත ලංකා අභිධර්ම පරීක්ෂණය වාර්ෂිකව පැවැත්වේ.දෙනගම සිරිවර්ධනඡායාරූප - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021613</link>
    <topic>ඥාතියකුගෙන්ම පින් නොලැබුණොත් ප්‍රේතාත්මයට ගැලවීමක් නෑ</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිහැන්දෑවේ නිවසට එන ධීවරයකු තම බිරියට මාළු කූඩයක් දී මුහුදු යන්නට නිවෙසින් පිටව ගියේය. රාත්‍රියේ ඒ ධීවර පැල්පතේ සිටියේ ඇය පමණකි. නින්දත් නොනින්දත් අතර සිටි ඇයට මුහුදෙන් නැ‍ඟෙන රළ හඬ මැදින් දොරට තට්ටු කරන හඬක් ඇසුණි. වරක් දෙවරක් නිහඬව සිට ඒ කවුදැයි ඇසුව ද කිසිවෙකු ගේ හඬක් නැත.වර්තමානයේ පවතින ජීවිතය අන්‍යයන්ගේ ම පිළිසරණින් සුවපත් බවට පත්කර ගත යුතු ය යන්න පරදත්ථුපම ප්‍රේත යන්නෙන් අදහස් කෙරේ. අප සමඟ ජීවත්ව සිට මියගිය පසු ද, නැවත අප ගැනම මතකයේ තබා ගෙන ඉන්නා මේ ප්‍රේත කණ්ඩායම ඥාතීන්ගෙන් ම යැපෙන්නට ඉන්නා පිරිසකි.භික්ෂුන් වහන්සේ නමක ගේ ජීවිතය දෙස අවධානය යොමු කරන්න. උන් වහන්සේට හොඳ කායික හා මානසික ශක්තියක් තිබේ. මහණ දිවියට ඇතුළත් කරන්නේ ම ජවසම්පන්න, ශාසනය පවත්වාගෙන යා හැකි, නිවෙසේ සිටිය ද හොඳින් වැඩපළ කළ හැකි දරුවෙකි. එහෙත් පැවිදි වූ පසු අතපය වෙහෙසවා වැඩපළවල නිරත වෙමින් තමන්ගේ ජීවිකාව ගෙන යා නොහැකිය. එය සම්පූර්ණයෙන් ම භික්ෂුන් වහන්සේ නමකට අදාළ කාර්යයක් නොවේ.දස ධම්ම සූත්‍රයේ දී බුදුරජාණන් වහන්සේ එය පෙන්වා දෙන්නේ,‘පරපටි භද්දාම් ජීවිකාති’ යනුවෙනි. ඒ භික්ෂුවක් අනිවාර්යයෙන්ම අන් අයගෙන් යැපිය යුතු බවය. යම් හෙයකින් ‘මම යමක් උපයාගෙනයි ජීවත් වන්නේ’, ‘මට ගුරු රැකියාවෙන් ලැබෙන වැටුප තිබෙනවා, විශ්‍රාම වැටුප තිබෙනවා’ යැයි පවසනවා නම් එතැන භික්ෂුත්වයක් නැත.පරද්ත්ථූප ජීවීන් ද මෙපරිදිය. ඔවුන් තමන් විසින් පවරා නොගත්ත ද, එවන් ආත්මයක උපත ලැබුවේ නම්, අතපය තිබුණ ද කිසිඳු ආකාරයකින් ජීවිතය පෝෂණය කරගත නොහැකිය.ඔවුන් බොහෝ විට ජීවත් වන්නේ මිනිස් හෝ තිරිසන් වාස සමඟය. ඒ ආහාර බහුලත්වය සමඟය. ආනන්ද හිමියන් දිනක් බුදුරජාණන් වහන්සේ අමතා ‘ස්වාමීනි, භාග්‍යවතුන් වහන්ස, මට ගාථා උච්ඡාරණය කරන මිහිරි හඬක් මේ ඡේතවනාරාමය අසලින් නිරන්තරයෙන් ශ්‍රවණය වන්නේ’ යයි පැවසූහ. එවිට බුදුරජාණන් වහන්සේ ‘ආනන්දය ඔබ ම කියන ගාථා ශ්‍රවණය කරමින් ඒවා උච්ඡාරණය කරන්නේ මේ අසබඩ ඉන්නා ප්‍රියංකර මාතාවන් හා ඇගේ පුත්‍රයා විසිනි’ යි පැහැදිලි කර දුන්හ. මේ අය ගේ හඬ ශ්‍රවණය වුවද රූපය දැකිය නොහැකි වූයේ ආනන්ද හිමියන් රහත් බව ලබා නොසිටි බැවිනි. ඔවුන් දෙදෙනා ප්‍රේතයින් ය. ආනන්ද හිමියෝ ඔවුන් වෙනුවෙන් අනුකම්පා කොට ගාථා කිහිපයක් මිහිරි ලෙස සජ්ඣායනය කළහ.ගාථාවන්හි අර්ථය නොදැන ගත්ත ද, අසාගෙන හිඳීම ම බලය කොට ගෙන මේ ප්‍රේතියට සහ ප්‍රේත දරුවාට යම් සුවයක් ලැබුණ බව දහමේ සඳහන් ය. ලේ ඥාතීන්ගෙන් පින් නොලැබ එසේ පහසුවෙන් වෙනස් විය හැකි වුවද ප්‍රේතයින් ගේ සිත ධර්මයට යොමු කරවීම ඉතාම අපහසු කටයුත්තකි. යමක් කමක් හරි හම්බ කොට, කෙනෙකුට දන් දී පිනක් කුසලයක් වඩා ගන්නට ද ප්‍රේතයකුට නොහැකිය. ඔවුන්ගේ ආත්මය යහපත් වීමට නම් කවදා හෝ ලේ උරුමය ඇති ඥාතියෙකු පින් අනුමෝදන් කළ යුතුය. ලේ උරුමය ඇත්තෙක් ම මෙසේ පින් අනුමෝදන් කරවිය යුතු වන්නේ ඇයි?මඳක් සිතන්න. දානමය පින්කමක දී ඔබට සිහිපත් වන්නේ කවුද? මියගිය තමන්ගේ අය හැර වෙනත් කෙනෙක් ඔබට සිහිපත් වනවා ද? යම් හෙයකින් දානයේ දී එළවළු ටිකක් ගෙනවිත් දුන්, අතපය වෙහෙසවා වැඩ කළ හිතමිතුරකු වෙනුවෙන් ඔබ ඔහුගේ මිය ඥාතින්ටත් මේ පින් අනුමෝදන් විය යුතු යැයි සිතන්නට පුළුවන. එහෙත් මියගිය වෙනත් අය සිහිපත් කිරීමක් එතැන දී සිදුවන්නේ නැත. ප්‍රේතයෙක් මානසිකව බැ‍ඳෙන්නේ ඥාති බැඳීම අනුවය. ඔවුන්ට පින් අත්වන්නේ ලේ උරුමය අනුවය. මියගිය තම ඥාති වර්ගයා වෙනුවෙන් පින් අනුමෝදන් කළ යුතුම යැයි බුදුරජාණන් වහන්සේ දේශනා කොට වදාළේ එහෙයිනි.දානමය පින්කමක් අවසානයේ ඔබගේ නමින් මියගිය අයගේ නම් සඳහන් කරමින් පින් අනුමෝදන් කරවීම සිරිතකි. ඉදින් එකම නමින් මියගිය අය බොහෝ ය. ඒ එකම නමින් යුතු අයට පින් අනුමෝදන් වනවා ද?ඔබට දුරකථන ඇමතුමක් ලැබෙයි. ඔබ ගේ නමින් ම විමසයි. එහෙත් ඒ ඔබ නොව එනමින් ම යුතු වෙනකෙක් පිළිබඳවය. ඔබ වහාම වැරැදි අංකයකුයි ඇමතුම විසන්ධි කරයි. තමන්ගේ ම නමින් යුතු වුවද තමන්ට නොවන බව දැනගත් පසු ඔබ ඒ ඇමතුම බාර ගත්තේ නැත. එසේම දානමය පින්කමක දී ද යම් නමකින් යුතු ඥාතියකුට ලබා දෙන පින් ඒ නමින් ම හිඳිනා පරදත්ථුප ප්‍රේත ආත්මයකට බාර ගත නොහැකිය. මේ නිසා ලේ ඥාති වර්ගයා විසින් ම පින්කම් සිදු කිරීම අනිවාර්ය වේ.පරද්ථුප ජීවීන්ට සුගතියක් ලබන්නට නම් පින් අත්‍යවශ්‍යමය. කවදා හෝ කල්ප ගණනකින් ම හෝ ලේ ඥාති සබඳකමක් ඇති කෙනෙක් පින් අනුමෝදන් කරවන තුරු ඔවුන්ගේ ආත්මය ක්ෂය වන්නේ නැත. මිනිසුන්ගේ ද තිරිසනුන් ගේ ද, සෙම, සොටු, කබ, මළ මුත්‍ර අනුභව කරමින් ප්‍රේතාත්මයේ ම දුක් විඳින්නට සිදු වේ. බුද්ධාන්තර කල්ප සතරක් ප්‍රේත භවවල දුක් විඳිමින් සිටි බිම්බිසාර රජුගේ ඥාති කණ්ඩායමකට රජු විසින් දානයක් දෙනතුරු සුගතියකට යා නොහැකි වූයේ එහෙයිනි.මියගිය පසු තමන් කළ කුසලාකුසල කර්ම අනුව පරදත්ථුපමයින් ලෙස උපත ලබන ප්‍රේතයන් තමන්ට පින් නොලැබෙන විට තම ලේ ඥාතීන්ට බලපෑම් කරන බව සමාජ සංසිද්ධීන් සමඟ පිළිගන්නට සිදුව තිබේ. අප එය සලකන්නේ කරදරයක් ලෙසිනි. යම් ප්‍රේතයෙක් තම ඥාතියකු ගේ මනසට සම්බන්ධ වී ඒ මානසිකත්වය වෙනස් කිරීම තුළ මෙලොව ජීවත්වන මනුෂ්‍යයාට ඒ මොහොතේ තමන් කරන කිසිඳු දෙයක් පිළිබඳව හැඟීමක් හෝ දැනීමක් නැත. නන්දොඩවන, මුර්ජා වන ස්වභාවයක් ඇතිවේ. එහෙත් දානමය පින්කමක් කොට පැන් වඩා මිය ගිය ඥාතීන්ට පින් අනුමෝදන් කළ පසු ආතුර වූ පුද්ගලයා පියවි තත්ත්වයට පැමිණේ. දුර්වල වූ මනසකට ඇතුළු වන තරම් බලසම්පන්න පරදත්ථුපම ජීවි ප්‍රේතයන් කෙනකු ගේ පින් ලබා ගැනීම සඳහා තමන් පෙර ජීවත්ව සිටි කාලයේ තිබූ ආදරය සමඟ එම ශරීරයට රිංගයි. ප්‍රලාප හෝ ආරංචි පමණක් ලෙස මේවා බැහැර කළ නොහැකිය. දානාදී පින්කම්වල දී අප්‍රමාණ වශයෙන් මෙවැනි සිදුවීම් දක්නට ලැබේ. පියවි සිහියට පත් වූ පසු එවැනි පුද්ගලයන්ට තමන් වෙනත් මනසකට සම්බන්ධ වීම නිසා කළ කී දේ මතක නැත. එවේලේ ඔහු හැසිරී ඇත්තේ ප්‍රේතයාට අවශ්‍ය පරිදිය.ප්‍රේතයකු පින් ගත්තා හෝ නොගත්තා හෝ, කරදර කළා හෝ නොකළා හෝ පින්කමේ දී තමන්ගේ මනසින්; පින්සිදු වුණා, ප්‍රේතාත්මයට සැනසීම ලැබුණා යන අදහසින් නැඟී සිටිය හැකිනම් එය මියගිය අය ගැන සිතමින් ජීවත්ව සිටිනා අයගේ මානසික සුවයට හේතුවකි. මනුෂ්‍යයන් මෙන් ම තිරිසන් සතුන් වාහකය කොට වසන ප්‍රේතයින් ද වේ. ගවයන්, ඇසුරේ ඉන්නා කපුටන්, මයිනන්, කණකොකුන් ඔබ කොතෙකුත් දැක ඇත. කිණිතුල්ලන්, මැක්කන් අහුලා ගැනීමට එන මේ සතුන් එක් ප්‍රේත පිරිසකි. ඊට අමතරව සතුන්ගේ ම සිරුර තුළ ද ප්‍රේතයන් ආරූඪ වී සිටි. එවිට ඒ තිරිසන් සතා කරන්නේ ද ප්‍රේතයාට ඇවැසි දේ ය. මේ අමනුෂ්‍යයන් යක්ෂාදීන් වීමට ද පුළුවන.සිතන්න, කටුස්සා අමුතුම චර්යා ඇති සතෙකි. සමහර විට පාර හරහා පනින්නේ ම මනුෂ්‍යයෙක් යන එන වෙලාවටය. පාර මාරු වන්නේ ද වැඩි වශයෙන් සැන්දෑ යාමයේය. එහා මෙහා යන්නේ ගොම්මන් වෙලාවටය. මේ කටුස්සන් සහ ප්‍රේතයින් අතර සම්බන්ධයක් ඇති බව ජන සම්මතය.මේ හා සම්බන්ධ අපූර්ව සිදුවීම් ද අසන්නට ලැබේ. මුහුදුකරේ චරිත සැම විටම මාළු සමඟ සම්බන්ධය. වෙරළට ගොස් මාළු මිලදී ගෙන පාපැදියෙන් වෙළෙඳාමේ යන නිල්වැල්ල ප්‍රදේශයේ මාළු වෙළෙන්දෙක් සිටියේ ය. මාළු විකුණා රෑ බෝ වී තනි පංගලමේ නිවසට එන මොහුට දිනක් සොහොන් බිමක් පසු කර යන විටෙක පිටුපස හිස් වූ මාළු පෙට්ටියෙන් කිසිවෙක් අදින බව දැනුණි. වරක් නොව දෙතුන් වතාවක් ම ඔහුගේ පාපැදිය නතර වුණි. නැවතී බැලුව ද කිසිවෙක් පෙනෙන්නට ද නොවීය. පෙට්ටියේ ඉතිරි වී තිබු මාළු හිස බිම දා කැබලිවලට කපා දමා පසුව ආපසු හැරී බැලුවේය. බල්ලෙක්, කපුටෙක්, පූසෙක් ආදි කිසිම සතෙක් වටපිට ද නොවූහ. එහෙත් මාළු හිසට වූ දෙයක් නැත. ඔහුට දකින්නට ලැබුණේ ඒ අසල හුන් කටුස්සෙක් පමණි. මෙය සත්‍ය සිදුවීමකි. මේ අමනුෂ්‍යයන් හා කටුස්සන් අතර සම්බන්ධයක් ඇති බවට ඉඟියකි.මෙවැනි අද්භූත යැයි සැලකෙන සිදුවීම් අතර තවත් පැත්තක් තිබේ. මේ ඊට නිදසුනකි. එය ද මුහුදු කරේ ආශ්‍රිතව සිදු වූවකි. හැන්දෑවේ නිවසට එන ධීවරයකු තම බිරියට මාළු කූඩයක් දී මුහුදු යන්නට නිවෙසින් පිටව ගියේය. රාත්‍රියේ ඒ ධීවර පැල්පතේ සිටියේ ඇය පමණකි. නින්දත් නොනින්දත් අතර සිටි ඇයට මුහුදෙන් නැ‍ඟෙන රළ හඬ මැදින් දොරට තට්ටු කරන හඬක් ඇසුණි. වරක් දෙවරක් නිහඬව සිට ඒ කවුදැයි ඇසුව ද කිසිවෙකු ගේ හඬක් නැත. දෑස් පියවීගෙන එද්දී ආයෙත් දොරට තට්ටු කරන හඬය. මේ නම් මනුෂ්‍යයෙක් නොව අමනුෂ්‍ය දෝෂයක් යැයි සිතන ඇය මාළුකූරියකු ගෙන කුඩා කවුළුවකින් එළියට විසි කළාය. ටික වේලාවක් නිශ්ශබ්දව ගෙවී ගියත් ආයෙත් දොරට තට්ටු කරන හඬ ඇසුණි. ඇය උපක්‍රමශීලීව පහන් වන තුරුම කවුළුවෙන් එළියට මාළුවන් විසි කළාය. පාන්දර දොර ඇර බැලු ඇයට දකින්නට ලැබුණේ ගෙදර ඇති කරන බලු පැටවාය. ගෙතුළින් එන මාළු පිළී ගඳ ඉව කළ බලු කුක්කා දොරට සමීප වී වලිගය වනන විට එය දොර පලුවේ වැදීමෙන් නැ‍ඟෙන හඬ ඇය සිතුවේ කිසිවෙක් දොරට තට්ටු කරනවා යනුවෙනි. ඇයට සත්‍ය අවබෝධ වූයේ ඉන් පසුවය. ප්‍රේත දෝෂ යැයි සැක සිතන බොහෝ සිදුවීම් පසුපස සියයට 99.9 ක් ඇත්තේ මෙවැනි ව්‍යාජයන් ය. සැබෑ සිදුවීම් ඇත්තේ සියයට දශම එකක් පමණි.අපේ ජන සමාජයෙන් වෙන් කළ නොහැකි තරමට මෙවැනි සිදුවීම අමනුෂ්‍ය දෝෂ හා බැඳී පවතින බව පෙනෙන්නේ දෛනික ජීවිතයේ විවිධ සිදුවීම් හා සසඳා බලන විටය. ගොම්මන් වෙලාවේ, ඉර මුදුන් මද්දහනේ, විශේෂයෙන් ගැමියා ගේ ඇතුළේ මිස ගෙයි එළිපත්තේ ආහාර ගන්නේ නැත. තිරිසන් සතෙක්, විශේෂයෙන් බල්ලෙක් බලා සිටින තැනෙක ආහාර ගන්නේ නැත. බැදගත් මස් මාළු හෝ කරවල අනුභවයෙන් පසු දෙහි කොළයක් පොඩි කොට අත කට පිස නොදමා තනිවම මඟට බසින්නේ නැත. ප්‍රේත තටු මත පුළුටු තබන්නේ ද මේ ආකල්පය නිසා ය.මෙවැනි සිතුම් පැතුම්වල වරදක් නොවූව ද හානිය වන්නේ මේවාට මුවා වී අහිංසක මිනිසුන් රවටා සැබෑ ප්‍රේත දෝස යැයි මවා පෙන්වමින් මුදල් හම්බ කරන මනුෂ්‍ය ප්‍රේතයන්ගෙනි. ජනතාව මේ ගැන දැනුම්වත් වීම අත්‍යවශ්‍ය වන්නේ ඔවුන්ට රැවටීමෙන් වැළකීම සඳහාය.අමනුෂ්‍යයන් මනුෂ්‍යයන්ට වරම් දීම හා ඒ වරම් ගැනීම පිළිබඳව දෙවොල් ඉදිරිපිට දී විශේෂයෙන් කතරගම පුදබිම වැනි තැන්වල දී විවිධ සිදුවීම් අප ඇස ගැටේ. දේවාලය ඉදිරිපිට ආරූඪ වී නටමින්, වැඳ වැටෙමින්, අපැහැදිලි වාක්‍ය කියමින් විවිධ රංගනයන් හි නිරත වන කාන්තාවන් මෙන් ම පුරුෂයන් ද ඔබ දැක ඇත. මෙහිදී අංශ දෙකක් පිළිබඳව අප ගේ අවධානය යොමු කළ යුතු වේ. මෙවැනි සිදුවීම් වලින් වැඩි ප්‍රමාණයක් හිස්ටීරියා වැනි මනෝ විද්‍යාත්මක ගැටලු නිසා සිදු වේ. එවැනි ගැටලුවක් නිසා කෙනෙක් තුළ මනෝ විකාරමය තත්ත්වයක් ඇති විය හැකිය. ඊට අමනුෂ්‍ය බලපෑමක් හේතු නොවේ.දෙවැන්න නම් මළගිය ඥාතියෙක් ජීවත්ව සිටිනා කෙනෙකුට උදව් කළ හැකි ය යන්න සම්පූර්ණයෙන්ම බැහැර කළ නොහැකි ය යන්නය. මීට හොඳම උදාහරණයක් බත්තරමුල්ල කොස්වත්ත ප්‍රදේශයෙන් පෙන්වා දිය හැකිය. එහි මෑණියකට තොටගමුවේ රාහුල හිමියන් ගේ බලපෑම ඇති බව කියැවේ. යම් දේව තත්ත්වයක හිඳිමින් ඇයට උදව් කරන බව පවසන අතර මේ විශ්වාසය හා සිදුවන සිදුවීම් අතර යම් සම්බන්ධතාවක් ඇති බව ද පෙනේ. ඇය තොටගමුවේ රාහුල හිමියන්ගේ සැළලිහිණි සංදේශය හෝ කිසිඳු කාව්‍ය කෘතියක් හෝ කියවා නැති තැනැත්තියකි. එහෙත් ආරූඪයෙන් පසු එම කාව්‍ය කෘතීන් හි එන ඕනෑම කවියක් ඇය කට පාඩමින් කියන්නීය. දේව වරමක් ලැබී ඇති බවට එකම සාධකය එයයි. එහෙත් මෙවැනි ආරූඪ කරුවන් හා අමනුෂ්‍ය බලපෑම් පිළිබඳව පර්යේෂණයක නියැළෙන මා ගේ අදහස ඊට වෙනස් වූවකි. මේ මෑණියන් ගේ පියා මිය ගොසිනි. ඔහු හිටපු විදුහල්පතිවරයකු වූ අතර සාහිත්‍ය රුචියකින් යුතු වූ අයෙකි. රාහුල හිමියන් ගේ ඕනෑම කාව්‍ය කෘතියක ඕනෑම කවියක් ඔහුට කට පාඩම් තිබී ඇත. තොටගමුවේ රාහුල හිමි සම්බන්ධ වනවාට වඩා ඇයගේ පියා ගේ යම් බලපෑමක් ඇති බව ප්‍රත්‍යක්ෂ කරගත හැකිය. තොටගමුවේ රාහුල හිමියන් ද ජීවතුන් අතර නොමැත. මෑණියන් ගේ පියා ද මිය ගොසිනි. මේ සිදුවීම් අනුව ප්‍රත්‍යක්ෂ වන්නේ කවුරුන් හෝ මියගිය කෙනෙක් අමනුෂ්‍ය වේශයකින් සම්බන්ධ වී ඇති බවයි.මේ ආකාරයේ බලවේග නොතිබේ යැයි විවේචනය කළ නොහැකිය. එහෙත් අප මේවා පිළිගත යුතු වන්නේ මතු පිටින් කියැවෙන දේ බැහැර කොට බුද්ධිමත්ව සිතා බැලීමෙනි.ලබන සතියේප්‍රේතාත්මයක් මනුෂ්‍ය ආත්මයකට බලපෑම් කරන්නේ පින් අපේක්ෂාවෙන් පමණ ද?රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021615</link>
    <topic>පිරිමියකුට වඩා ගැහැනියක ලෙස සිටීමට ප්‍රියකළ නියෝන්</topic>
    <author>කීර්ති මෙන්ඩිස්</author>
    <content>මොරටුව වෙරළ තීරයේ රැඳුණු හැඩිදැඩි පුද්ගලයකු පසුගියදා හෝමාගම පොලීසියේ අපරාධ විමර්ශන අංශය බාර ස්ථානාධිපතිවරයා විසින් සැකපිට අත්අඩංගුවට ගනු ලැබුවේය. ඒ ස්ථානාධිපතිවරයාට පෞද්ගලික ඔත්තුකරුවකු දුන් ඔත්තුවක් නිසාය. පොලීසියට ගෙන ගිය හැඩි දැඩි තරුණයාගෙන් ස්ථානාධිපතිවරයා දිගින් දිගටම ප්‍රශ්න කළේය. ඒ ඊට දින කිහිපයකට කලින් හෝමාගම පොලිස් වසම තුළ සිදුවූ අබිරහස් මිනිස් ඝාතනයක සුලමුල සොයා ගැනීමටය. මුලින් කිසිවක් නොකී ඔහු තදින් කළ ප්‍රශ්න කිරීම් හමුවේ තමා විසින් සිදුකළ මිනිස් ඝාතනයේ තොරතුරු හෙළි කළේය.ඒ පෙබරවාරි අටවැනිදාය. ගොරකාපිටියේ විජේසේන නමැත්තා හෝමාගම පොලීසියට පැමිණිල්ලක් කරමින් කියා සිටියේ තමා සේවය කරන හෝමාගම කටුවාන ප්‍රදේශයේ කර්මාන්ත ශාලාවේ ආරක්සක මුරකරු මරා දමා ඇති බවය. සිද්ධිය වහා හෝමාගම මූලස්ථාන පොලිස් පරීක්ෂකවරයා දැනුම්වත් කිරීමෙන් අනතුරුව ඔහු සිය අපරාධ විමර්ශන අංශය බාර චන්ද්‍රසේකර මහතා ද කැටුව සිද්ධිය වූ ස්ථානයට ගියේය.කර්මාන්ත ශාලාවේ කාමරයක නාන කාමරයේ පුද්ගලයකු මරා දමා තිබිණි. ඔහු උපාලි නයනානන්ද නමැත්තකු බව කර්මාන්ත ශාලාවේ පිරිස විසින් හඳුනා ගනු ලැබිණ. උපාලි කර්මාන්ත ශාලාවේ මුරකරු වුවද මියගොස් සිටියේ වෙනත් අයකුගේ කාමරයේ නාන කාමරයේ වීම පොලීසියට මහත් ප්‍රශ්නයක් විය.“කවුද මේ කාමරයේ ඉන්නේ...”ස්ථානාධිපතිවරයා එතැන සිටි අයගෙන් ප්‍රශ්න ‍ෙකළේය. කර්මාන්ත ශාලාවේ හිමිකරු ද ඒ මොහොතේ එතැනට පැමිණ සිටියේය. මේ කම්හලේ සිදු වූයේ කාඩ්බෝඩ් පෙට්ටි නිපදවීමය.උපාලි මරා දමා තිබු කාමරයේ නවාතැන් ගෙන සිටියේ නියෝන් නම් අයෙකි. ඔහු කර්මාන්ත ශාලා හිමිකරුගේ සොහොයුරියකගේ පුතෙකි.“දැන් කෝ නියෝන්”පොලීසියේ ඊළඟ ප්‍රශ්නය යොමු වූයේ පැමිණිලිකරු වෙතටය.“මම උදේ බලනකොට ගේට්ටුවත් ඇරලා දාලා... ලොරියකුත් නැහැ... ලියෝනුත් නැහැ...”පොලීසියේ සැකය නියෝන් වෙත එල්ල වූයේ ඉන් පසුවය. ඒ ඔහු ඒ වන විටත් කර්මාන්ත ශාලාවේ ‍නොසිටීම නිසාය. නියෝන් ලොරිය ද රැගෙන පලා යන්නට ඇතැයි පොලීසිය සැක කළේය.සිද්ධිය හෝමාගම මහේස්ත්‍රාත් වයි. ආර්. බී. නෙළුම්දෙණිය මහතාට දැනුම් දීමත් සමඟ එතැනට පැමිණි මහේස්ත්‍රාත්වරයා මහේස්ත්‍රාත් පරීක්ෂණය පැවැත්වූ අතර ඔහුගේ නියෝගය මත පශ්චාත් මරණ පරීක්ෂණය පැවැත්වීමට නියම විය. පසුව මියගිය මුරකරුගේ සිරුර කළුබෝවිල මෘත ශරීරාගාරය වෙත රැගෙන යන ලදී.නියෝන් පැහැරගෙන ගිය ලොරියපශ්චාත් මරණ පරීක්ෂණය කළුබෝවිල අධිකරණ වෛද්‍ය නිලධාරී කේ. ටී. ඩී. ඩබ්ලිව්. ආරියරත්න මහත්මිය විසින් පවත්වන ලද අතර ඉන් හෙළි වූයේ මොට ආයුධයකින් පහරදීම නිසා හිස්කබලට හා මොළයට වුණ හානිය නිසා ඔහු ජීවිතක්ෂයට පත්ව ඇති බවය.මරා දැමුණු උපාලි නයනානන්ද රඹුක්කන පදිංචිකරුවකු වුවද හෝමාගම කුලසිරි මාවතේ කුලී නිවෙසක ජීවත්වූ අයෙකි. උපාලිට අමතරව මුරකාර සේවයේ යෙදුණේ විජේසේනයි. හත්වනදා රාත්‍රී මුර සේවා කළේ උපාලිය. දෙදෙනා රාත්‍රී දහය වනතුරු කතාබහ කරමින් සිටි අතර පසුව විජේසේන නින්දට ගියේය. උපාලි මුර සේවයේ යෙදුණේය.උදෑසන පිබිදුණු විජේසේන සිය මිතුරා ගැන විමසද්දී උපාලි මරා දමා තිබු අයුරු දැක ගත හැකි විය.පොලීසිය ඊළඟට කළේ ඒ වන විටත් අතුරුදන්ව සිටි නියෝන් පිළිබඳ තොරතුරු සෙවීමය. ධනවත් පවුලක එකම පුතු ලෙස සිටි නියෝන් ජාත්‍යන්තර පාසලක ඉගෙනුම ලැබුවේය. චතුර ලෙස ඉංග්‍රීසි බස කතා කිරීමේ හැකියාවක් ඔහු සතුව තිබිණ.නියෝන්ගේ මවත් පියාත් විදේශ රටක පදිංචිව සිටියහ. ඉන්පසු මොහු රැකවරණය ලැබුවේ මවගේ සොහොයුරා වෙතිනි. ඔහු මවත් පියාත් නැති නියෝන් හොඳින් බලා ගත්තේය. ඒ නිසා තමන්ට අයත් කර්මාන්ත ශාලාවේ කාමරයක් ද ‍ඔහුට ලබා දුන්නේ පිටස්තරයන් ඇසුරු නොකොට කාමරයට වී සිටින්නට උපදෙස් ද දෙමින්ය.මෙලෙස නියෝන් ගැන තොරතුරු සොයාගත් පොලිස් පරීක්ෂකවරයා නියෝන් සොයා ගන්නට දැඩි වෙහෙසක් ගත්තේය.“මිනිහා කම්පැනියේ ලොරියකුත් අරගෙන ගිහින් තිබුණ නිසා අපි වාහන විකුණන තැන් කිහිපයකම ගිහින් සොයලා බැලුවා. ඔය අතරේ තමයි මට තොරතුරක් ලැබුණේ මෙන්න ඒ වගේ ලොරියක් මොරටුව මුහුද පැත්තේ කැරකෙනවා කියලා. ඉන් පස්සේ තමයි අපි මිනිහව ගිහින් ඉල්ලගත්තේ.”පොලිස් පරීක්ෂක චන්ද්‍රසේකර මහතා නියෝන් අල්ලාගත් හැටි එසේ විස්තර කළේය. නියෝන් මුරකාර උපාලි මරා දැමු අයුරු කීවේය.උපාලිට පහර දෙන්නට ගිය යකඩ පොල්ල ද සොයා ගැනීමට පොලීසියට හැකි විය.පසුදාම අධිකරණයට ඉදිරිපත් කොට ඔහු රිමාන්ඩ් බන්ධනාගාර ගත කිරීමට පොලීසිය සූදානමින් සිටියේය. ඒ අතරතුර පොලිස් පරීක්ෂක රණබාහු මහතාට හිතවත් අයකුගෙන් තොරතුරක් ලැබිණි.“මහත්තයා ඕකා මීට කලින් වුණු මර්ඩර් එකකටත් සම්බන්ධයි.”රණබාහු හිතවතාගෙන්් විමසුවේය.“ඔය මිනිහා පිරිමියෙක් නෙමේ ගෑනියෙක්.”පරිපාලන අංශය බාරව සිටි පොලිස් පරීක්ෂක රණබාහු මේ බව ස්ථානාධිපතිවරයාට කීවේය.පොලීසිය තවත් ඔහුගෙන් ප්‍රශ්න කරන්නට විය. අධිකරණය මඟින් ලබාගත් දින දෙකක කාලය තුළ ද ඔහුගෙන් ප්‍රශ්න කිරීම වේගවත් විය.“ඔය ප්‍රශ්න කරද්දී තමයි මිනිහා මීට අවුරුදු දෙකකට කලින් ඔය වගේම කරපු මිනීමැරුමක තොරතුරු කීවේ. හෝමාගම කර්මාන්ත ශාලාව හිමි පුද්ගලයා සතුව නුගේගොඩ සුනේත්‍රාදේවි පාරේ ද තවත් කර්මාන්ත ශාලාවක් තිබුණා. නියෝන් නතර වෙලා හිටියෙත් ඒකේ කාමරයක. ඒකේ හිටිය මුරකාරයෙක් බෙල්ල කපලා මරලා දාලා තිබුණා. පරීක්ෂණ පැවැත්වූයේ මිරිහාන පොලීසිය. එතැනදි නියෝන්වත් පොලීසිය සැකපිට අත්අඩංගුවට අරන් ප්‍රශ්න කළා... ඒත් නියෝන් ඒ මිනීමැරුම කළා කියලා ඔප්පු කරගන්න බැරිවුණා. නියෝන් නිදහස් වුණා.ඒත් අපිට නියෝන් ඒ කතාව කිව්වා. ඒ මුරකාරයා දැනගෙන තියෙනවා නියෝන්ට තියෙන්නේ ගෑනු ඇඟක් කියලා. මිනිහා බය වුණා. මේ ගැන මුරකාරයා අනිත් අයට කියාවි කියලා. ඒ නිසා බෙල්ල කපලා මුරකාරයා මරලා දාලා තිබුණා.”හෝමාගම පොලිස් නිලධාරීහු සිදුවූ මිනිස් ඝාතන දෙකටම චෝදනා නියෝන් වෙත එල්ල කළහ. ප්‍රශ්න කිරීම් මධ්‍යයේ අපරාධ විමර්ශන අංශයේ ස්ථානාධිපතිවරයා නියෝන්ගේ සිරුර පිරික්සන්නට ද අමතක කළේ නැත.“ගලවපන් බලන්න උඹේ ෂර්ට් එක...”මහ කොළඹනියෝජ්‍ය පොලිස්පති සුමිත් එදිරිසිංහහෝමාගම මූලස්ථාන පොලිස් පරීක්ෂක ලලිත් ලීලාරත්නඅපරාධ විමර්ශන අංශයේ ස්ථානාධිපති ටී. ජී. චන්ද්‍රසේකරස්ථානාධිපතිවරයාගේ නියෝගය මත ඔහුට හැඳ සිටි කමිසය ගලවා සිටිය නොහැකි විය. පුදුමයකි. පොලිස් පරීක්ෂක චන්ද්‍රසේකරගේ දෙනෙත් උඩ ගියේය.“මේ මොකද බං...?”නියෝන්ගේ උඩුකය තරුණියකගේ උඩුකයකට සමාන බවක් පෙනෙන්නට විය. ඉන් නොනැවතුණු ස්ථානාධිපතිවරයා ඔහුගේ මුළු සිරුරම පරීක්ෂා කර බැලුවේය. කිසිවක් කරකියා ගත නොහැකි ඔහු ස්ථානාධිපතිවරයා ඉදිරියේ සිය ඇඳුම් ලිහා දැම්මේය.“උඹ පිරිමියෙක් ද ගෑනියෙක් ද?”ස්ථානාධිපතිවරයා විමසුවේය. සිරුරේ සියලු අවයව ස්ත්‍රියකගේ සේ විය. ස්ථානාධිපතිවරයාට මෙය අදහාගත නොහැකි දර්ශනයක් විය. මූලස්ථාන පොලිස් පරීක්ෂකවරයා දැනුම්වත් කළ හෙතෙම ඒ පිළිබඳව නියෝන්ගෙන් ප්‍රශ්න කළේය.“මම බැංකොක් ගිහින් තමයි සර් මේ විදියට හදාගත්තේ...”නියෝන් ඇත්ත කතාව කීවේය. පුරුෂ ස්වරූපය වෙනස් කොට ස්ත්‍රී අවයව සැකසීම සඳහා රුපියල් ලක්ෂ පහක් වියදම් කළ බවත් ඒ සඳහා බැංකොක් රෝහලක ප්‍රතිකාර ගත් බවත් ඔහු කීවේය.“ඇයි උඹ එහෙම කළේ. උඹට පිස්සු ද?”“බැංකොක්වල ලස්සන ගෑනු හිටියා. මටත් ඒ අයත් එක්ක එකට ඉන්න ආස හිතුණා. පස්සේ මම මෙහෙම කරගෙන එයාලත් එක්ක හිටියා.”නියෝන් තමා බැංකොක්වල ජීවත්වූ ආකාරය එකක් නෑර හෙළි කළේය.2004 වසරේ ඔහු බැංකොක් නගරයට ගොස් තිබිණ. ගණිකාවක් වීමට දැඩි සේ ආශා කළ ඔහු ලිංගික සැත්කමෙන් පසු ගණිකාවන් සමඟ ඇසුරට පත් විය. බැංකොක් ගණිකාවන් නියෝන් හැඳින්වූයේ ‘ලීලා’ යන අනවර්ථ නමින්ය. ගෑනියක් සේ පියයුරු සකසා ගැනීමට ඔහු හෝමෝන එන්නත කර ගත්තේය. බැංකොක් හිදී ඔහු මත්කුඩු පානයට ද ඇබ්බැහි විය.ගණිකාවන් සමඟ මෙන්ම ඔහු පිරිමින් සමඟ ද යහන් ගත විය. වසර පහක කාලයක් බැංකොක්හි මෙවැනි ජීවන රටාවකට හුරු වූ නියෝන් ඉන්පසු යළි ලංකාවට ආවේය. කලක් යද්දී නියෝන්ගේ මවුපියෝ ද අකාලයේ මරණයට පත්වූහ.තමාගේ වෙනස් වූ අවයව කාටත් නොපෙනෙන නොදැනෙන ආකාරයෙන් ජීවත්වීමට ඔහු දැඩි වෙහෙසක් ගත්තේය. ඒත් කමිස අඳිද්දී ළැම ඉදිරියට නෙරා ඒම වසා ගන්නට ඔහුට දැඩි වෙහෙසක් ගැනීමට සිදුවිය.“නුගේගොඩ වැඩ පළේ මුරකාරයා දැනගත්තා මට තියෙන්නේ ගෑනු ඇඟක් කියලා. මිනිහා මට කරදරයක් වුණා. අන්තිමට මට කේන්ති ගියා...”තමාගේ සිහිනය සැබෑ කරගන්නට යාම නිසා ඇතිකර ගත් ස්ත්‍රී අවයව කාටත් නොපෙන්වා තබා ගැනීමට ඔහු මහත් උත්සාහයක් ගත්තේය. තමා දෙස බලනවාටත් තමා ගැන කවුරුන් හෝ හොයනවාටත් ඔහු කැමැත්තක් දැක්වූයේ නැත. එලෙස සිදුවීනම් ඔහු දැඩි කෝපයට පත්විය. අතට හසුවන දෙයින් පහර දීමට ඔහු පෙළඹෙන්නේ කෝපය පාලනය කරගත නොහැකිවය. නියෝන් අතින් පුද්ගලයන් දෙදෙනකුම ඝාතනය වන්නේ ඒ නිසාය.කේන්තිය නිවුණු පසු නියෝන්ට තමා කළ වරදේ බරපතළකම අවබෝධ විය. ඒත් පොලීසියට තමා හසුවූයේ නම් වන වින්නැහිය ඔහු හොඳින් දැන සිටි නිසා පොලීසියෙන් වහන් වීමට ඔහු බොහෝ උත්සාහ ගත්තේය. ආයතනයේ තිබු ලොරිය ද රැගෙන ගිය ඔහු ඉන් පසුව තමා කළ වරද ගැන මෙනෙහි කළේ ලොරිය අතහැර මුහුදු වෙරළේ ගල් පරයක් මත සිටය.බි‍ඳෙන නැ‍ඟෙන රළ දෙස බලා සිටිමින් ඔහු අතීතය සිහිපත් කළේය. තමා කළ වරදේ බරපතළකම ඔහුට පෙනුණේය. අපරාධයක් කොට කිසිදා සැඟව සිටිය නොහැකි බවට කියමනක් ඇත. පොලීසිය ඔහු පසුපස විය. පොලිස් පරීක්ෂක චන්ද්‍රසේකරට නියෝන් පිළිබඳ ඔත්තුවක් ලැබෙනුයේ ඒ අතරය. මුහුදු වෙරළේ ගල් පරයක් උඩදීම ඔහු පොලීසියට කොටුවන්නේ ය.හෝමාගම පොලීසියේ දී කරන ලද ප්‍රශ්න කිරීම් හමුවේ නියෝන් තම අතීතයේ සියලු දෑ හෙළි කළේය. ඒ අනුව නඩු අංක B/5315/2014 යටතේ සැකකරුව හෝමාගම ප්‍රධාන මහේස්ත්‍රාත් නෙළුම්දෙණිය මහතාට ඉදිරිපත් කළේය. එතුමාගේ නියෝග මත සැකකරු මේ මස 25 දක්වා රක්ෂිත බන්ධනාගාර ගත කෙරිණ.ජ්‍යෙෂ්ඨ නියෝජ්‍ය පොලිස්පති අනුර සේනානායක හා මහ කොළඹ බාර නියෝජ්‍ය පොලිස්පති සුමිත් එදිරිසිංහ යන මහත්වරුන්ගේ අධීක්ෂණය මත නුගේගොඩ කොට්ඨාස බාර ජ්‍යෙෂ්ඨ පොලිස් අධිකාරී මර්වින් වික්‍රමසිංහ සහකාර පොලිස් අධිකාරී ක්‍රිෂාන්ත යන මහත්වරුන්ගේ උපදෙස් මත හෝමාගම මූලස්ථාන පොලිස් පරීක්ෂක ලලිත් ලීලාරත්න මහතා ප්‍රමුඛ අපරාධ විමර්ශන අංශයේ ස්ථානාධිපති ටී. ජි. චන්ද්‍රසේකර, පරිපාලන අංශය බාර ස්ථානාධිපති අසෝක රණබාහු ඇතුළු කණ්ඩායමක් මේ පිළිබඳ පරීක්ෂණ පැවැත්වූහ.කීර්ති මෙන්ඩිස්පින්තූරචමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021616</link>
    <topic>අත පැන් වත්කොට මත්පැන් බීම</topic>
    <author>-කසුරි</author>
    <content>පසුගිය දිනෙක පුංචි පුතෙක් ටෙලිෆෝනයෙන් කතා කළේය. ඔහු මා දන්නා හඳුනන හෝ මින් පෙර කතා කර ඇති පුතකු නොවේ. නන්නාඳුනන පුතෙකි. ඔහු මගෙන් අපූරු ප්‍රශ්නයක් ඇසුවේය. හතරවැනි වසරේ ඉගෙන ගන්නා ඔහුට පන්තියේදී ඇතිවූ ගැටලුවක් මා වෙත ඉදිරිපත් කළා වන්නට ඇත. ඔහුගේ ප්‍රශ්නය පුංචි එකක් වුවද ඒ පිළිබඳව වැඩිදුර කරුණු සොයන්නට මා පෙලඹවූ එකක් විය.ඔහුගේ ප්‍රශ්නය, මත්පැන් ප්‍රශ්නයකි. එහෙත් එය කිසිසේත්ම ඔහුගේ පියා හෝ වෙනත් වැඩිහිටියකු හෝ මත්පැන් බීම නිසා ඇතිවූ ප්‍රශ්නයක් නම් නොවේ. භාෂා ව්‍යවහාරය පිළිබඳ ‍බොහෝ සියුම් ප්‍රශ්නයකි. ඒ ගැන වැඩිදුර සොයන්නට මට සිත් වූයේ ද ඒ නිසාමය.“කසුරි මාමේ අරක්කුවලට මත්පැන් කියල කියන එක හරිද?”මේ පුංචි පුතා කොහේ දෝ සිට මගෙන් ඇසුවේ බෙල්ල කඩලා යන ප්‍රශ්නයකි. මේ ප්‍රශ්නය ඇසීම සඳහා ඔහු මාවම තෝරාගත්තේ ඇයි ද යන්න වෙනම ප්‍රශ්නයකි.ඇතැම්විට ඔහු පියා හෝ මව මගේ නවකතාවක් කියවා තිබෙනවා විය හැකිය. ඒවායේ මගේ දුරකථන අංකය ද සඳහන් කොට ඇති හෙයින් පුංචි පුතාගේ ප්‍රශ්නය මගෙන් ඇසීමට පොලඹවන්නට ඇත.ඇත්තටම ‘මත්පැන්’ යන්න සුදුසු සහ නිවැරැදි යෙදුමක්ද?“පුතේ එහෙම තමයි ව්‍යවහාර කරන්නේ. හාමුදුරුවරු දේශනා කරන්නෙත් ගුරුවරු අපට කියාදෙන්නෙත් මත්පැන් බීමෙන් වළකින්න කියලනේ. හැබැයි පුතා අහනකොට මටත් ඒක ගැන ගැටලුවක් ඇතිවුණා. පුතා මට විනාඩි දහයක් දෙනවා නම් ඒ ගැන තව ටිකක් කරුණු හොයලා හිතලා කියන්ඩ පුළුවන්”ඒ පිළිතුරෙන් ඔහු සෑහීමකට පත්වී දුරකථනය තැබීය. පසුව මම විස්තර ටිකක් සොයාගෙන ඔහු දැනුම්වත් කළෙමි.පැන් කියන්නේ වතුරවලට බව සැබෑය. එහෙත් එය නිකම්ම නිකම් වතුරක් නොවේ. බීමට ගන්නා වතුරය. එනම් බොහෝ පවිත්‍ර වූ කිසිම ආකාරයකින් දූෂ්‍ය ‍ෙනාවූ වතුරය. මත්පැන් කියන්නේත් දියර වර්ගයක් බව සැබෑය. ඒ විද්‍යානුකූල අර්ථයෙනි. එහෙත් ආගමික හෝ සදාචාරාත්මක ආකල්පයකින් බලන විට නම් මත්පැන් යනු බොනවා තබා අහලකටවත් ගැනීමට සුදුසු දියර වර්ගයක් නොවේ. පැන් කියන්නේ බීමට සුදුසු වතුර නම් ‘මත්පැන්’ යන්න නිවැරැදි යෙදුමක්ද?අප ‘මත්පැන්’ කියා කියනවා මිසක ‘මඩ පැන්’ කියා කියන්නේ නැත.“වැසි ‍දිනෙක පාසල් මාවත මඩ පැනින් තෙත්වී තිබිණි” කියා අප ලියන්නේ ද නැත. එතැන ලියන්නේ මඩවතුර කියාය. එබැවින් ඩ්‍රැයිවර් අංකල්ලා ටිකක් පරෙස්සමින් රිය පදවන්නට ඕනෑය. නැතිනම් අර පුංචි සමනල් පැටවුන්ගේ සුදු පාට තටුවල මඩ තැවරෙනවාය. එසේම “පොල් අතු දමන වළෙන් එන පල් පැන් ගඳ ඉවසිය ‍ෙනාහැක” කියා අප ලියන්නේ ද නැත. එය පල්වතුරය. සිසිල් පැන් පොදින් තෙත් වෙන දිය කඩිත්තක් ළඟ පෙම් කළ හැකි නමුදු පල් වළක් ළඟ පෙම් කිරීම අපහසුය.එබැවින් ‘පැන්’ යන්න යෙදිය යුත්තේ යහපත් ආකල්ප මැවෙන තැන්වලදී පමණි. මංගල යුවළට අතපැන් වත් කරනවා මිසක අත වතුර වත් කරන්නේ නැත. එහෙත් ගැහැනු දරුවකු වැඩි විය පැමිණි විට වත් කරන්නේ වතුරය. එය වක්කිරීමක් නොව වත් කිරීමකි. හැබැයි දැන්නම් වැඩියෙන් මත්පැන් බොන්නේ එසේ අතපැන් වත් කරන දිනයේදීය. මල් වට්ටියකට පැන් ඉහිනවා මිසක වතුර ඉසින්නේ නැත. වතුර ඉසින්නේ මල් වට්ටිවලට නෙමේය. මල් ගස් වලටය. සමහර නෝනලා මහත්තුරු ඇඟට ඉසින්නේ සුවඳ වතුර නෙමේය. සුවඳ පැන්ය.පැන්තාලිය යනු මඟ තොට යන එන්නන් වෙහෙසට පත්වූ විට පානය කිරීමට තබා ඇති පැන් භාජනයටය. එබැවින් එකල්හි “බොමුද සීයෙ සීතල වතුර ටිකක්” කියා වෙළෙඳ දැන්වීම් දමන්නට අවශ වූයේ ද නැත. අනිත් එක බොහෝ වෙහෙසී දාඩිය පෙරාගෙන එන සීයා කෙනකුට සීතල වතුර වීදුරුවක් දෙන එක සෞඛ්‍යයට කොයිතරම් හොඳද යන්න වෙනම සලකා බැලිය යුත්තකි. ඒ ගැන අර පුංචි පුතා මගෙන් නොඇසූ හෙයින් කිසිවක් නොලියමි. එසේම මනුස්සකම ඉස්මතු කිරීම එහි පරමාර්ථය වී ඇති හෙයින් ද කිසිවක්ම නොලියමි. එහෙත් එය සීයාට කරන හොඳ දෙයක් දැයි වෛද්‍ය විද්‍යානුකූලව පහදාදීම වෛද්‍යවරුන්ගේ කාර්යයකි. නොදන්නා දේ ගැන ලියන්නට යාම වරදකි. එහෙත් පුංචි කාලේ අපේ ගුරුවරුන් අපට කියා දුන්නේ මහන්සි වෙලා ඇවිල්ලා එකපාරට වතුර බීගෙන බීගෙන යන්ඩ එපා කියලාය.පැන්තාලියෙන් පැන් ලබාගැනීම සඳහා “පැන්ළුවÓක් ඇත. එනම් හැන්දක් වැනි දෙයක් ඇත. හැම එකක්ම පැන්තාලියට දමා එහි ඇති පැන් අපවිත්‍ර කරන්නෙ නැත. පැන්ළුවකින් පරෙස්සමට පැන් ගන්නවා පමණය. මේ හැන්දට “කෙණෙස්ස” කියා ද කියති.එහෙත් දැන් පැන්තාලි නැත. සමහර තැන්වල ටැප් ඇත. ටැප්වලට පැන්ළුව අවශ්‍ය නැත. අත්දෙක තිබෙන හින්දාය. බොනවාට වඩා වතුර අහක යනවාය. කමක් නැතුවා වෙන්නට ඇත. ටැප්වලින් එන්නේ වතුර මිසක් පැන් නොවන නිසාය. එබැවින් ටැප් පැන් කියා යෙදුමක් නැත. එහෙත් පුංචි එකා අසන්නාක් මෙන් මත්පැන් ඇත. සමහර අයට ඒවා ටොප් පැන්ය. ටැප් පැන් නැතත් ටොප් පැන් තිබෙනවා කියලා කියන්නටත් පුළුවන්ය.එහෙත් සිසිල් පැන් දන්සල් වෙසක් පොසොන් මාසවලදී රටපුරාම දැකිය හැකිය. සිසිල් පැන් මිසක සිසිල් වතුර දන්සල් නැත. එසේම ඔසු පැන් දන්සල් ද ඒ දිනවලදී සමහර තැන්වල පවත්වයි.ශීතල වතුර දැන්වීම කෙසේ වෙතත් තැඹිලි දැන්වීම නම් කියලා වැඩක් නැත. ඒ තැඹිලි වලට කියන්නේ ‘පැන් ගෙඩි’ කියලාය. එසේම පැන් බත් ද තිබේ. සාමාන්‍යයෙන් ව්‍යවහාරයේ තිබෙන්නේ දියබත් කියලාය. මම දියබත් කා ඇත්තෙමි. මට කතා කළ පුංචි පුතා දියබත් කා තිබේදැයි මම නොදනිමි. එහෙත් බාල පරම්පරාවේ බොහෝ අයට ලූනු පෙති කිහිපයක් එහෙම දමා අම්මලා හදන දියබත් රස බලන්නට නොලැබෙන බව නම් මම දනිමි. එබැවින් පුතාලාට දූලට මා කියන්නේ ආච්චි අම්මලාට කියා දියබත් ටිකක් හදාගෙන රස බලන්න කියලාය. හැබැයි ඒකට ඉතින් මැටි වළං එහෙමත් ඕනෑය. ඇලුමිනියම් හට්ටිවල ඒ වැඩේ කරන්නට බැරි හින්දාය.පැන්තොට කියන්නේ බීමට වතුර ගන්නා තැනකි. එය කොළඹ බේරේ වැව වැනි තැනක් නොවේ. වන ගහන මැදින් ගලා හැලෙන ඇළක් දොළක් විය හැකිය. නිල්දිය පොකුණක් විය හැකිය. නළපාන ජාතකයේ බෝසත් වඳුරු නායකයා තම පිරිවර රැගෙන ගියේ එවැනි තැනකටය. පැන්තොට කියා තැනක් දැන් දකින්නට නැතත් පැන්ගොටු දැකිය හැක. ඇතැම් තේ පැන් ශාලාවලින් තේ පැන් ගොටු ලබාගත හැකිය. ඒ පොලිතීන් කවරවලටය. තේපැන් ගොටු පමණක් නොව පොල්තෙල් ගොටු ද තිබේ. එසේම සමහර තැන්වල මත්පැන් ගොටු ද තිබේ. ඒ හදිස්සිකාරයින්ටය. ඒවාට කියන්නේ මත්පැන් කියලා නෙමේය. කසිප්පු කියලාය. පොඩි ගොටු බීමටය. ‍ෙලාකු ගොටු ප්‍රවාහනයටය.“මත්පැන් තොට පෝයදාට වසා ඇත.” කියා අපට කියන්නට නොහැකිය. එහෙත් ‘මත්පැන්හල’ වසා ඇත කියා නම් කිව හැක. එකල සමාජයේ ‘පැන්සල්’ තිබිණි. දැනුත් පැන්සල් තිබේ. ඒ පුංචි එවුන්ට අකුරු ලියන්නටය. පැන් ලබාගත හැකි ශාලා දැන් නැත. එසේම පින්සල් යනු පින් ලබා ගත හැකි ශාලා යනුවෙන් වැරැදි භාෂා ව්‍යවහාරයකට එළඹීම නොකළ යුතුය. එකල පැන්සල් මෙන්ම පැන් මඩු ද තිබිණි. පැන් මෝරු යනු කිරි මුදවන විට ලැබෙන ඖෂධීය ගුණ ඇති අගනා දියර විශේෂයකි. බඩට හොඳය. පැන්බත් වගේමය.එහෙත් මේ සියලු පැන්වලට වඩා අති ගෞරවනීය වන්නේ පිරිත් පැන්ය. ආශිර්වාද ලබන්නට පිරිත් පැන් ඉසින්නේ පුවක් මල් කිනිතිවලින්ය.“සතර වරම් දෙව් රජ වරු සතර අතින් ඇවිදින්පිරිත් පැන් ඉසී පුතුනේ පුවක් මල් කිනිත්තෙන්”ඒ අති ගෞරවනීය පාරිශුද්ධ වතුර පොද වෙනුවෙන් යොදන ‘පැන්’ යන්න මත්වී පිස්සු නටන අරක්කුවලටත් යෙදිය හැකිදැයි පුංචි පුතා නඟන ප්‍රශ්නය දෙස අප බරපතළ අයුරින් සිතා බැලිය යුත්තේය.-කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021617</link>
    <topic>“තඹුත්තේගමදී හමුවූ උල්කා කැබලි ජීවය පිළිබඳ පර්යේෂණ වෙනත් මඟකට යොමු කරලා”</topic>
    <author>සකස් කළේ</author>
    <content>මහාචාර්ය චන්ද්‍රා වික්‍රමසිංහ මහාචාර්ය චන්ද්‍ර වික්‍රමසිංහ මහතා සහ ප්‍රියා වික්‍රමසිංහ මහත්මිය මහින්ද රාජපක්ෂ ජනාධිපතිතුමා අරලියගහ මන්දිරයේ දී හමු වූ අවස්ථාව. වෛද්‍ය පර්යේෂණායතනයේ ජ්‍යෙෂ්ඨ රසායන විද්‍යාඥ කීර්ති වික්‍රමරත්න ස්වාධීන තාරකා විද්‍යා ගවේෂක නදීක ගුණසේකර යන මහත්වරු ද මෙහි සිටිති.වසර 2012 දෙසැම්බර් 29 වැනිදා පොලොන්නරුවේ දිඹුලාගලට නුදුරු අරලගංවිල වෙල් යායකට සහ 2013 දෙසැම්බර් 8 වැනිදා අනුරාධපුර තඹුත්තේගම ඉකිරිවැව වෙල් යායකට ද වැටුණු උල්කා කොටස් පිළිබඳව සිදුකරන ලද විද්‍යාත්මක පරීක්ෂණ මඟින් ඒවායේ විශේෂ ක්ෂුද්‍ර ජීවින් සිටින බව තහවුරු වීම නිසා මුළු ලෝකයේම තාරකා හා තාරකා ජීව විද්‍යාඥයින්ගේ අවධානයත් ‍ඔවුන් මේ පිළිබඳව තවදුරටත් කරුණු හැදෑරීමටත් උනන්දු වී ඇත.ශ්‍රී ලංකාවේ මේ කතාවේ ආරම්භය සටහන් වන්නේ වර්ෂ 2012 නොවැම්බර් 14 වැනිදා මොනරාගල සෙවනගල ගමට වැටුණු රතු වැස්සත් සමඟය. මෙය ‘ලේ වැස්සක්’ ලෙසත් සමහරු හැඳින්වූහ.මින් පෙර කවරදාවත් එවැනි අත්දැකීමක් ශ්‍රී ලංකාවාසීන්ට ලැබී නොතිබුණි. එහිදී ශ්‍රී ලංකාවේ වෛද්‍ය පර්යේෂණ ආයතනයේ මූලිකත්වයෙන් ඇරැඹි පරීක්ෂණ පසුව ශ්‍රී ලංකා නිනිති (නැනෝ) තාක්ෂණ ආයතනය ද තවත් විදේශීය විශ්ව විද්‍යාලවල පර්යේෂණායතන දක්වා විහිදී ගියේය.වේල්ස්හි කාඩිෆ් විශ්ව විද්‍යාලයේ සහ බකිංහැම් විශ්ව විද්‍යාලයේ තාරක ජීව විද්‍යා අධ්‍යයන අංශයේ අධ්‍යක්ෂ තාරකා විද්‍යාව හා තාරකා ජීව විද්‍යා මහාචාර්ය චන්ද්‍රා වික්‍රමසිංහ සහ බොරැල්ල වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතාගේ ප්‍රධානත්වයෙන් මේ පරීක්ෂණවල ආරම්භය ඇති විය.එතැන් සිට මේ දක්වා සොයා ගත් කරුණු අනුව දෙස් විදෙස් ආයතනවල මේ රතු වැස්සේ සෛල පෘථිවියට ආවේණික නොවන සෛල බව තහවුරු කැරිණි.ඉන් පසුව නොයෙකුත් කහ, කොළ, කළු වැසි ප්‍රදේශ කිහිපයක ඇද වැටුණු අතර 2012 දෙසැම්බර් 29 වැනි දින පොලොන්නරුව අරලගංවිල කුඩා වැව ගම්මානයේ ටිකිරි බණ්ඩා ගොවි මහතාගේ කුඹුරට අහසින් උල්කාෂ්ම කොටස් කිහිපයක් ඇද වැටිණි.පරිලෝකිත ඉලෙක්ට්‍රෝන අන්වීක්ෂ මඟින් උල්කා කොටස් අභ්‍යන්තරයේ මතුපිට පරමාණු විසිරී ඇති අන්දමලොව පුදුමයට පත් කළ මේ සිදුවීම ආරම්භ වන්නේ එතැන් සිටය. බොරැල්ල රජයේ වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතාගේ මූලිකත්වයෙන් එහි වෛද්‍ය පර්යේෂණාගාර ජ්‍යෙෂ්ඨ තාක්ෂණ විද්‍යාඥ කීර්ති වික්‍රමරත්න මහතා විසින් වැඩිදියුණු කළ ආලෝක අන්වීක්ෂ හැදෑරීම් මේ උල්කා කොටස් ගෙන කරන ලදුව ඉන් අනතුරුව මේ පාෂාණ කැබලි බකිංහැම් සරසවියේ තාරකා විද්‍යා අංශයට මෙන්ම ඒ හරහා ජර්මනියේ ඉපැරැණි ගටින්ජන් විශ්ව විද්‍යාලයට ද ඇමෙරිකාවේ කැලිෆෝර්නියා විශ්ව විද්‍යාලයට ද ජපානයේ ‘චීබා’ විශ්ව විද්‍යාලයට ද වැඩිදුර පර්යේෂණ කටයුතු සඳහා ද යොමු කැරිණි.මෙමඟින් ලොව මවිත කළ විස්මිත සොයා ගැනීම් රැසක් හෙළි වුණි.මේ පාෂාණ කැබලි පැහැදිලිවම උල්කාපාත කොටස්ම බවත් ඒවා තුළ අන්තර්ගත ඉරිඩියම් (Iridiem - ppm ඒකක 7 ට වඩා වැඩිවීම නිසා) ප්‍රමාණය මත ඔප්පු විය.එසේම මේ තුළ තිබු ඩයටම ඇතුළු අනිකුත් ක්ෂුද්‍ර ජීව විශේෂ මඟින් පෘථිවියෙන් එපිට අනන්ත වූ මේ විශ්වය පුරා විහිදුණු ජීවයින් ඇති බව ද සාක්ෂි සහිතව ඔප්පු විය.ඔක්සිජන් සමස්ථානික පරීක්ෂණය මඟින් මේ පාෂාණ කොටස් කිසි ලෙසකින් පෘථිවි ජීවියේ ඇති පාංශු කොටස් අතර සමාන නොවන බව ද තහවුරු වී ඇත.මේ තොරතුරු ලෝක ප්‍රකට අන්තර්ජාතික අභ්‍යාවකාශ විද්‍යා සඟරාවලින් මෙන්ම ලෝක ප්‍රකට විද්‍යාඥයින් සහභාගිවන කැලිෆෝර්නියා SPIE නමැති විද්‍යා සමුළුවේදී ද ලොවට ඉදිරිපත් වූ අතර ඒවා සියලු විද්වතුන්ගේ විස්මයට හා අමන්දානන්දයට හේතු විණ. නැනෝ තාක්ෂණ ආයතනයේ දී මහාචාර්යවරයා සහ එහි ජ්‍යෙෂ්ඨ විද්‍යාඥවරියක් වන ඒ. බී. එම්. දමයන්ති මහත්මිය සමඟ උල්කා පිළිබඳ හැදෑරීමක යෙදී සිටි.තඹුත්තේගම ඉකිරිවැව කුඹුරට කඩා වැටුණ උල්කා කොටස් අසුලා ගත් පිරිසක්.අනුරාධපුර තඹුත්තේගම ඉකිරිවැව වෙල් යායකට පසුගිය වසරේ දෙසැම්බර් 08 වැනිදා වැටුණ උල්කා කැබලිවලින් ද විශ්වීය ජීව සාධක රැසක්ම තිබෙන බවට තවදුරටත් තහවුරු වී ඇති බව ද මහාචාර්ය චන්ද්‍රා වික්‍රමසිංහ මහතා ඒවා පිළිබඳ වැඩිදුරටත් පරීක්ෂා කිරීමෙන් තහවුරු කර තිබේ.මේ පිළිබඳව සවිස්තරාත්මක කරුණු ඔහු ලොව ප්‍රකට ජීව විද්‍යා සඟරාවක් වන ජර්නල් ඔෆ් කොස්මෝලොජි (Journal of Cosmology) සඟරාවේ පෙබරවාරි කලාපයේ සඳහන් කර ඇත.මහාචාර්ය චන්ද්‍රා වික්‍රමසිංහ මහතා ඉකුත් ජනවාරි මාසයේ ශ්‍රී ලංකාවේ සංචාරයක් සඳහා පැමිණි අතර ඔහු වෛද්‍ය පර්යේෂණායතනයේ ජ්‍යෙෂ්ඨ තාක්ෂණ විද්‍යාඥ කීර්ති වික්‍රමරත්න මහතා ද සමඟ ශ්‍රී ලංකා නැනෝ (නිනිති) තාක්ෂණ ආයතනයට ගොස් එහි ජ්‍යෙෂ්ඨ විද්‍යාඥවරියක් වන ඒ. ඩී. එම්. දමයන්ති මහත්මිය සමඟ ද මේ උල්කා කොටස් ගැන කරුණු හදාරා ඇත.මහාචාර්ය වික්‍රමසිංහ මහතා එංගලන්තයට ගොස් මේ පිළිබඳව තවදුරටත් පරීක්ෂණ පවත්වා ඒවා පදනම් කරගෙන ජර්නල් ඔෆ් කොස්මොලොජි තාරකා ජීව විද්‍යා සඟරාවේ තම පර්යේෂණයේ සවිස්තරාත්මක තොරතුරු එළි දක්වා තිබේ.මේ සඟරාවේ අඩංගු කරුණු පිළිබඳව ලෝ පුරා විද්‍යාඥයින්ගේ දැඩි විමසුමට හා සතුටට හේතු වී තිබෙන අතර මොවුන් සියලු දෙනාත් අනිකුත් විද්‍යාඥයන් ද විවිධ තරාතිරම්වල ලොව විද්වත්හු ද මේ පිළිබඳව විමසිල්ලෙන් මේ පුවතට දැඩි සැලකිල්ලක් යොමු කොට ඇත. අපේ රටෙන් සොයා ගත් මේ උල්කා කොටස් පරමාණු අංශුවල දත්ත දක්වා ලබා ගැනීමට විද්‍යාඥයන් සමත් වී ඇත. ඒ අධි තාක්ෂණ ක්‍රම භාවිත කරගනිමිනි.මෙහිදී මෙය මීට වසර බිලියන 1400 - 3200 අතර ප්‍රාග් කේන්ද්‍රීය යුගයේ ෆොසිලවල සිටි විශේෂිත ක්ෂුද්‍ර ජීවීන් මෙරටින් හමුවූ උල්කා කොටස්වල ද සිටි බව පැහැදිලිවම තහවුරු වී ඇතැයි විද්‍යාඥ කීර්ති වික්‍රමරත්න මහතා පවසයි.1969 ඕස්ට්‍රේලියාවේ මෙල්බර්න් හි මර්චිසන් නගරයට කඩා වැටුණ උල්කා කැබලි අංශුවල ලබාගත් ඡායාරූප ද තඹුත්තේගම උල්කා කොටස්වල පරමාණු අංශු ඡායාරූප ද එක හා සමාන වීමත් තවදුරටත් මේ පිළිබඳ කරුණු තහවුරු කර දෙයි. ‍මේ නව සොයා ගැනීම සමඟ ලෝකයේ උල්කා පිළිබඳ පැවැති පර්යේෂණ මෙන්ම ජීවය ඇතිවීම පිළිබඳ පර්යේෂණ වෙනත් අතකට යොමු වී තිබේ.විශ්වයේ තොරතුරු පිළිබඳව හා විශ්වයෙන් පතිත වූ උල්කා කොටස්වල ජීවින් සිටින බවට තහවුරු කරමින් එළිදරව් කළ මේ පර්යේෂණ නිසා ශ්‍රී ලංකාව විද්‍යා ලෝකයේ ඉහළට ඔසවා තැබීමට හැකිවීම ඉතිහාසගත සිද්ධියකි. .පොලොන්නරුවේ අරලගංවිල හා අනුරාධපුර තඹුත්තේගම උල්කා කොටස් හමුවීමත් ඒ පිළිබඳ මහාචාර්ය වික්‍රමසිංහ මහතා පැවැත්වූ පරීක්ෂණ මඟින් උල්කා කැබලිවලට පොලොන්නරුව හා අනුරාධපුර නම් යොදා ලොව ප්‍රචලිත කිරීමත් අපේ රටේ සශ්‍රීකව පැවැති රාජධානි දෙකකට කරන ලද ඉමහත් ගෞරවයක් ලෙස ද සැලකිය හැකිය.මෙය ශ්‍රී ලංකාවට ලබාදුන් අභිමානයකි.මේ විශ්වයේ හා පොළෝ තලයේ දියුණුව කොට්ඨාසයක් වශයෙන් ජීවත්වන්නේ මිනිස් සත්ත්වයා යැයි ඔබ මම කවුරුත් හිතාගෙන හිටියත් අප ජීවත්වන මේ පොළෝ තලයෙන් එපිට ඈත විශ්වයේත් ජීවින් සිටින බව දැන් තහවුරු වෙයි.ඒ ජීවින් අතර ද මනුෂ්‍යයන්ට වඩා දියුණු ජීවින් ද සිටින්නට පුළුවන. අවිද්‍යාවට වඩා විද්‍යාව ලොව ජයගන්නා නිසා මෙවන් විද්‍යාත්මක සත්‍යයන්ට අපේ අවධානය යොමු කළ යුතු යැයි මේ පිළිබඳව තොරතුරු සපයා ගැනීමේදී සහාය වූ බොරැල්ල වෛද්‍ය පර්යේෂණායතනයේ ජ්‍යෙෂ්ඨ විද්‍යාඥ කීර්ති වික්‍රමරත්න මහතා කියයි.සකස් කළේසුනිල් දයා අල්විස්ජනපතිගෙන් මහාචාර්යචන්ද්‍රා වික්‍රමසිංහට ඇරියුම්විද්‍යා පර්යේෂණ මඟින් රටට වැඩදායී ප්‍රතිඵල ගෙන දීමට සුදුසු සැලැස්මක් තමා වෙත ඉදිරිපත් කරන්නැයි වේල්ස් හි කාඩිෆ් විශ්ව විද්‍යාලයේ මහාචාර්ය හා බ්‍රිතාන්‍යයේ බකිංහැම් සරසවියේ තාරක විද්‍යා අධ්‍යයන අංශයේ අධ්‍යක්ෂ තාරක විද්‍යා හා තාරක ජීව විද්‍යා මහාචාර්ය චන්ද්‍රා වික්‍රමසිංහ මහතාට මහින්ද රාජපක්ෂ ජනාධිපතිතුමා ඇරයුම් කොට සිටී.මහාචාර්ය වික්‍රමසිංහ මහතා පසුගියදා ශ්‍රී ලංකාවේ සංචාරයක් සඳහා පැමිණි අවස්ථාවේදී මහින්ද රාජපක්ෂ ජනාධිපතිතුමා ද හමුවිය.මේ හමුවේදී මහාචාර්ය වික්‍රමසිංහ මහතා පසුගියදා ශ්‍රී ලංකාවෙන් හමුවූ උල්කා කොටස් හා එම උල්කා කොටස්වල ජීවීන් සිටින බවට ලොවට ප්‍රථම වරට අනාවරණය කරන ලද කරුණු විස්තර ජනාධිපතිතුමාට පැහැදිලි කර සිටියේය.මෙය මුළු ලෝකයටම වැදගත් සුවිශේෂී කරුණක් වන නිසා ශ්‍රී ලංකාවේ තාරක විද්‍යාව පිළිබඳව පර්යේෂණ කටයුතු සිදුකරගෙන යාමට සියලු පහසුකම් ලබා දෙන්නට සූදානම් බව ද ජනාධිපතිතුමා මහාචාර්ය වික්‍රමසිංහ මහතාට පවසා ඇත.අපේ දරු පරපුර අතරින් අනාගතයේදී වැඩි වැඩියෙන් විද්‍යාඥයන් බිහි කිරීමට ද පුළුල් සැලැස්මක් සහිත වැඩපිළිවෙළක අවශ්‍යතාවය ජනාධිපතිතුමා මෙහිදී මහාචාර්ය වික්‍රමසිංහ මහතාට පෙන්වා දී තිබේ.පොලොන්නරුවේ අරලගංවිල ප්‍රදේශයෙන් ප්‍රථම වරට හමුවූ උල්කා කොටස් හා එහි සිටි ජීවී කොටස් ගැන ද දෙවන වරට අනුරාධපුරයේ තඹුත්තේගම ‘ඉකිරිවැව’ ප්‍රදේශයෙන් හමුවූ උල්කා කොටස් සහ ඒවායේ සිටි ජීවී කොටස් ගැන ද ලොවට හඳුන්වා දී පොලොන්නරුව සහ අනුරාධපුර ඓතිහාසික නම්වලින් ම එම උල්කා හඳුන්වා දුන්නේ යැයි ද මේ නිසා ඉදිරි කාලයේ දී ලෝකයේ තාරකා විද්‍යාඥයන් සහ අනිකුත් විද්‍යාඥයන් ද ලොව විද්වතුන් ද මේ උල්කා කොටස් පතිත වූ පොලොන්නරුව හා අනුරාධපුර ප්‍රදේශවල මේ ස්ථාන නැරඹීමටත් අනිකුත් සංචාරයන් සේම පැමිණෙනවා නොඅනුමාන බව ද මහාචාර්ය වික්‍රමසිංහ මහතා ජනාධිපතිතුමාට පැහැදිලි කර සිටියේය.මේ තොරතුරු අසා දැන ගැනීමෙන් පසු ජනාධිපතිතුමා උල්කා කොටස් මුලින්ම පතිත වූ පොලොන්නරුව අරලගංවිල කුඹුරු කොටස් සංරක්ෂණය කරන ලෙස ද පොලොන්නරුව දිස්ත්‍රික් ලේකම්වරයාට ඒ මොහොතේම දුරකථනයෙන් දැනුම් දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021618</link>
    <topic>මම පදක්කම් දිනුවේ ජීවිතය පරදුවට තියලා</topic>
    <author>නිශ්මං රණසිංහ</author>
    <content>පෘතුගීසීන්ට යටත්ව තිබූ රටවල් අතර පැවැති ක්‍රීඩා උලෙළ ලුසෆෝනියා ක්‍රීඩා තරගාවලිය ලෙසෙ හැඳින්වෙන අතර බ්‍රසීලය වැනි ක්‍රීඩාවෙන් පෙරමුණගත් රටවල් පවා මීට සහභාගි වෙයි. මෙම ක්‍රීඩා තරගාවලියට ශ්‍රී ලංකාව නියෝජනය කරමින් සහභාගි වූ වූෂු ක්‍රීඩක ප්‍රභාත් මදුරංග රන් පදක්කම් තුනක් දිනා ගැනීමට සමත් විය. එක ක්‍රීඩා උලෙළකදී කුමන හෝ ක්‍රීඩා අංශයකින් රන් පදක්කම් තුනක් දිනා ගැනීමේ ප්‍රථම අවස්ථාව මෙයයි.පෘතුගීසීන් යනු පරංගින්ය.ලුසෆෝනියා ක්‍රීඩා උළෙල යනු පරංගින්ට යටත් ව තිබූ දේශයන් අතර කෙරෙන ක්‍රීඩා තරගාවලියය.මේ තරගාවලියට ලෝකයේ ක්‍රීඩාවෙන් බලවත් එළැ‍‍ඹෙන ඔලිම්පික් උ‍ෙල‍ෙළ් සත්කාර්යය පවා දිනා සිටින බ්‍රසීලය වැනි රටවල්ද සහභාගි වන අතර ඒ ආකාරයට මෙම ක්‍රීඩා උලෙළ නියෝජනය කරන රටවල් ප්‍රමාණය 17 කි.මෙවර තෙවන වරට ලුසෆෝනියා ක්‍රීඩා උලෙළ සංවිධානය වූයේ ඉන්දියාවේ ගෝවේ නුවර වන අතර එහිදී අප දිනාගත් පදක්කම් ප්‍රමාණය රන් 7ක්,රිදී 11 ක් සහ ලෝකඩ 13 ක් විය.එයින් රන් පදක්කම් තුනකම උරුමක්කාරයා වූයේ ශ්‍රී ලංකා වුෂු ක්‍රීඩක ප්‍රභාත් මනුරංග ය.ඒ ලුසෆෝනියා ක්‍රීඩා ඉතිහාසයේ කමන හෝ ක්‍රීඩා තරග අංශයකින් ක්‍රීඩකයෙක් පෞද්ගලිකව එක උළෙලක වැඩිම පදක්කම් ප්‍රමාණයක් දිනාගත් අවස්ථාව ලෙස ඉතිහාසයට එක් වන අතර ප්‍රථම වරට එක් ක්‍රීඩා උලෙළක රන් පදක්කම් තුනක් දිනීමේ දුර්ලභ අවස්ථාව උදාකර ගත් ක්‍රීඩකයා ලෙස ඔහුගේ නම සදාකාලිකව ලුසෆෝනියා ක්‍රීඩා ඉතිහාසය තුළ සටහන් වනු ඇත ශිල්පීය තාක්ෂණය ඉතාඉහළින්ම පැවතිය යුතු තරග ඉසව්වන් වන නන්ඩාවෝ (NAN DAO), නන් ගුන් (NAN GUN) සහ නන් ක්වෑන් (NAN QUAN) වැනි ඉසව් ත්‍රිත්වයකින් මෙම පදක්කම් දිනා ගැනීම ද විශේෂත්වයකි.ඔබ දක්ෂයෙක් ලෙස කැපී පෙණුන අවස්ථා වගේම ඒ කැපී පෙනෙන දක්ෂතා සදහා අවස්ථාවන් නැතුව විදවපු අවස්ථාත් ඉතිහාසයේ අප දැක තිබෙනවා.මේ අලුත් ජය ඒ ඉතිහාසය සම්බන්ධයෙන් ගත් විට කොයි විදිහටද හදුන්වන්න ප්‍රළුවන්.මොන දේ වුණත් මම ක්‍රීඩාවෙන් අයින් වුණේ නැහැ.ඒ වගේම පුහුණුව අත හැරියෙත් නැහැ.මම කවද හරි මගේ දක්ෂතාවය ලෝකය ඉදිරියේ පෙන්නා ජය ගන්නව කියන අධිෂ්ඨානයෙ හිටියා.ක්‍රීඩකයෙක්ට විශේෂයෙන් ලොකු ආත්ම ශක්තියක් තිබිය යුතුයි.නොපසුබස්නා වීර්යෙන් නොසැලී ක්‍රියා කිරීම ක්‍රීඩකයෙක්ට තිබිය යුතුමයි. විශේෂයෙන්ම සටන්කලාව හදාරන සහ එහි යෙදෙන කෙනෙක් තුළ ඒ ලක්ෂණ අනිවාර්යයි.මට ඒ දේ තිබුණා.ඒ නිසා මම මේ දේ කළා.දැන් තත්ත්වය කොහොමද?මම මේ දේ ලබා ගත්තෙ ජීවිතයම උගසට තියලයි.මම මාස ගණනක් මගේ පඩියට වඩා වියදම් කරා මේ පදක්කම වෙනුවෙන්.ඒ කැපවීමේ ප්‍රතිපලය හැටියට මට ක්‍රීඩා දක්ෂතා වෙනුවෙන් අමතක කරල දාපු මගේ පෞද්ගලික ජීවිතය හදා ගන්න පසුබිමක් හැදෙයි කියලා මම විශ්වාස කරනවා.මේක ‍ඓතිහාසික ජයග්‍රහණයක්.ලුසෆෝනියා ක්‍රීඩා උළෙල ඉතිහාසය හා සසඳද්දි මේ ජයග්‍රහණය ඒ තරග උළෙල හා බැදුණු ඉතිහාසයේ විශාලතම ජයග්‍රහණය.ශ්‍රී ලංකාවේ ක්‍රීඩා ඉතිහාසයටත් අමරණිය ජයක්.එහෙම දෙයක් කරපු ක්‍රීඩකයෙක් හැටියට මම මේ සා විශාල ගෞරවයක් රටට ලබා දෙන්න කළ කැපවීමට ඉහළ පිළිගැනීමක් ලැබෙයි කියලා විශ්වාස කරනවා.ඔබ කියන්නෙ යුද හමුදා ක්‍රීඩකයෙක් නිසා යුධ හමුදාවෙන් යම් යම් වරප්‍රසාද ලැබෙයි කියන විශ්වාසයෙන්ද?ඒකත් එකක්.එවැනි ජයග්‍රහණ ලැබුණම යුද හමුදාව වරප්‍රසාද ලබා දෙන තත්ත්වයක්තියෙනවා.මම ඒ ක්‍රමය දන්නෙ නැහැ.ඒත් මේ කරපු දේ විශාල දෙයක් නිසා ඒ ගැන විශාල බලාපොරොත්තුවකුත් තියෙනවා.ඒ වගේම අන්තර්ජාතික වශයෙන් ජය ගත්තම ක්‍රීඩා අමාත්‍යංශ්‍ය යම් සැළකීමක් දක්වනවා.මේක රටේ ක්‍රීඩාවේ ඉතිහාසය වෙනස් කළ අවස්ථාවක් කියලා දැනෙන කොට මම හිතනවා ක්‍රීඩා අමාත්‍යංශය වුණත් මගේ ජීවිතයට වැදගත් වන දෙයක් කරයි කියලා.ඔබ මේ කියන ජීවිත උගසේ කතාව පැහැදිළි මදි?රටේ සුන්දරම පරිසරයක් තියෙන නුවරඑළියෙ ඉපදිලා නිදහසේ අතපය දිග ඇරලා ජීවත් වෙන්න හැකියාවක් තියෙද්දි මම කොළඹට සින්න වෙන්නෙමත් වුෂු නිසා.පවුල සම්පූර්ණයෙන්ම අත හැරල දාලා වගේ ජීවත් වෙන්නෙ.අම්මා දැක්කම අඩනවා.මම මගේ පෞද්ගලික ජීවිතය ගැන හිතන්නෙ නැති බව කියලා.එයා දැක්කොත් මට දුක වැඩියි.ඒ නිසා අවුරුදු දෙකකින් මම අම්ම දැකල නැහැ.දකින්න ගෙදර ගිහිං නැහැ.හරියට ඇදුමක් පැළදුමක් ගන්න යන්න වෙලාවක් නැහැ.මහන්සි වෙලා කාමරය අස්සට රිංග ගත්තම ආයෙත් කරන්නෙ මම මනසින් ක්‍රීඩාව විදින එක.මේක තරුණයෙක් හැටියට ගත්තම ජීවිතය උගසට තැනීමක් නොවේද?දැන් ඔබ ඒ කළ උගසෙන් නිදහස් ද? ගෙදර මොකද කියන්නෙ?මම උගස් තිබ්බ දේ ප්‍රතිපලය රටට ලැබිල තියෙනවා.රට වෙනුවෙන් කළ දේ සහ ලබා දුන් දේ සුළු නොවන බව මගේ හෘද සාක්ෂිය දන්නවා. ඒ වගේම යුද හමුදා ලාන්ස් ක්‍රෝප්‍රල් වරයෙක් විදිහට මේ ජයග්‍රහණයෙන් හමුදාවටත් කීර්තියක් ලබා දෙන්න ලැබීම පිළීබදව මම සතුටු වෙනවා.මේ ජයග්‍රහණය වෙනුවෙන් මම විශාල පිපාසාවකින් කටයුතු කළේ. ඉතිං මගේ ක්‍රීඩා ගමන් මගේ ජයග්‍රහණ පිපාසාව මෙතනින් නවතින්නෙ නැහැ.මෙතනින් එහා ගිය ඔලිම්පික් ජයග්‍රහණයක් මගේ පිපාසාවේ තියෙනවා.ඒත් එවැනි දිය කඩිති සදහා යාමට මට මාර්ගය එළි පෙහෙලි කරල දෙන්න අවශ්‍යයි නේද?ගෙදර වුණත් බලා ඉන්නෙ මේ ජයග්‍රහණයත් එක්ක මගේ ජීවිතය වෙනස් වෙන බොහෝ දේ ලැබෙයි කියලා.ඔබ නිතරම ඔබේ ආයතනය ගැන කතා කරනවා.නමුත් ඔබ මේ ජයග්‍රහණයත් සමග නැවත මව්බිමට පැමිණෙද්දි යුධ හමුදාවෙන් ගුවන් තොටුපළට හෝ පැමිණ නොසිටි බව එම අවස්ථාවට එක් වූ මාධ්‍යවේදින් වෙතින් දැන ගන්නට ලැබෙනවා.නමුත් වෙනත් හමුදාවක ප්‍රධානියෙක් ඔබට ප්‍රවාහන පහසුකම් සළසනවා.මේ කතාව ඇත්තක් නේද?නැ මට හිටපු තරග මානසික මට්ටමත් එක්ක මගේ මව් බිමට පැමිණීම යුධ හමුදාවට දන්වන්නට නොහැකි වෙනවා.ඒ නිසා මට ඒ අවස්ථාව නොලැබී යන්න ඇති.ඒ වෙලාවෙ මට ගුවන් හමුදාපති තුමා දැක් වූ සහය විශාලයි.මම එතුමට බෙහෙවින්ම ස්තූතිවන්ත වෙනවා.එහෙනම් ඔබ මෙවැනි ජයග්‍රහණයක් ලබන්නෙ ඒක කැපවීම සහ අත්දැකීම් මත ලැබූ ජයක්.මම චීනයේ මෙන්ම වියට්නාමයේත් ලද පුහුණුව ඉතා වැදගත්.එහිදි ලෝක සූරයෝ තනන පුහුණුකරුවන්ගෙ දැණුම මට ලැබුණා.මම අදටත් ඒ අය සමග නිතර දුරකතන මාර්ගයෙන් අදහස් හුවමාරු කර ගන්නවා. ගැටළුකාරී තත්ත්වයක් ඇති වුණු වහාම.ඒ දැනුම ඉවහල් කරගෙන ඔබ මේ ජයග්‍රහණයට තනිවම සූදානම් වුණාද?නෑ මම කරන දේ නිවැරදිද බලන්න සහ ඊට එකතු විය යුතු දේ කියන්න මට හොද පුහුණුකරුවෙක් සිටියා.ඔහු නිරන්තරයෙන්ම හොද සහයක් ලබා දුන්නා.ඔහු රුචිර බෝධිනාගොඩ මහතා.ඒ වගේම තරගාවලියට නම් කළ අවස්ථාවෙ ඉදලම මට මේ ජයග්‍රහණය ලබන්න පුළුවන් කියලා දැඩි විශ්වාසයක් මා තුළ ගොඩ නගන්න කටයුතු කළ මානෙල් ධර්මකීර්ති මහතා තරගාවලිය පැවත්වෙන අවස්ථාවෙත් මට හැම වෙලේම කතා කරල කිව්වෙ දිනන්න පුළුවන් කියලා.ඒක මට ලොකු හයියක් වුණා.ඒ වගේම අපි ගැන විශ්වාසය තියලා ක්‍රීඩා අමාත්‍යංශය අමාත්‍යතුමාගේ මග පෙන්වීම මත ජාතික සංචිතය පවත්වා ගෙන යමින් අපට විශාල සහයෝගයක් ලබා දුන්නා.ඒ වගේම ක්‍රීඩා අමාත්‍යතුමා ගෙනත් දුන්න කෘතිම කාපට් එකේ පුහුණුව ලබන්න ලැබීම මේ ජයග්‍රහණයට විශාල ආශිර්වාදයක් වුණා.මේ ජයග්‍රහණය ලබන්න විශාල තරගකාරීත්වයකට මුහුණ දෙන්න වුණාද?ඔව්.මැකාවෝ කියන්නෙ චීනයට අල්ලපු රටක්.ඔවුන් සියල්ල චීනයෙ පුහුණුව ලබන අය.ඒ වගේම ඉන්දියාව කියන්නෙත් අපේ කළාපයේ ප්‍රබලයා.බ්‍රසීලය,පෘතුගාලය කියන්නෙ ක්‍රීඩා සංස්කෘතින් ඇති රටවල්/ඔවුන් අභිබවා ජය ගැනීම දුෂ්කර කාර්යයක්.ඒ වගේම මේ ඉසව්වලදි සළකා බලන්නෙ ඉදිරිපත් කිරීමේ ශිල්පීය ගුණාංග.ඉතිං එතනදි සියයට සියයක් සාර්ථක වී‍ම අත්‍යවශ්‍යයයි.අපි ප්‍රභාත් මනුරංගට ලබා දිය හැකි සියල්ල ලබා දෙනවායුද හමුදාපති මේජර් ජෙනරාල් දයා රත්නායකපළමුවෙන් කියන්න ඕනි වුෂු ක්‍රීඩාවට මේ වන විටත් අන් කිසිවෙක් දරන වියදමට වඩා අපි විශාල වියදමක් දරනවා.මීට පෙර ජාත්‍යන්තර මට්ටමේ ශූරතාවලියකදිත් හමුදාවෙ ගුණසේකර කියලා දරුවෙක් ජයග්‍රහණයක් ගෙනාවා.ඒක රන් පදක්කමක් නොවුණත් අපි ඒකත් අගයන්න ඕනි මනුරංගගෙ ජයග්‍රහණය ‍ඓතිහාසික එකක්.මේ තරගාවලිය යුධ හමුදාවෙ සහ ක්‍රීඩා අමාත්‍යංශය සළකන්නෙ කුමන මට්ටමේ තරගාවලියක් ලෙස ද කියන කාරණය අපි සළකා බලනවා.ඒ අනුව ඔහුට ලබා දිය යුතු සියළුම උසස්වීම් වරප්‍රසාද සහ මුදල් දීමනා ලබා දෙන්න අපි කටයුතු කරනවා.මේ රටේ ක්‍රීඩාවට සහ ක්‍රීඩකයාට විශාල වශයෙන්ම වරප්‍රසාද ලබා දෙන්නෙ යුධ හමුදාව.ඒ නිසා තමයි මේ රටට ක්‍රීඩාවෙන් ජාත්‍යන්තර කීර්තිය ගෙන දෙන වැඩිම පිරිසකගෙ ආයතනය බවට යුධ හමුදාව පත් වී තිබෙන්නෙ.එසේත් නැත්නම් එවැනි අය නගා සිටුවීම සදහා මූලිකත්වය ගෙන තිබෙන්නෙ යුධ හමුදාව.ඒ නිසා මනුරංග ලබා දුන් ජයග්‍රහණයටත් හමුදාවෙ තියෙන සීමාවන් යටතෙ උපරිමය ලැබෙනවා.ඒක සහතිකයි.නිශ්මං රණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021619</link>
    <topic>පහළොස් වතාවක් දළදාව වැඩම කළ සද්දන්තයාගේ අවසන් මොහොත</topic>
    <author>සමන්ති වීරසේකර</author>
    <content>මහනුවර ශ්‍රී දළදා මාළිගාවේ සධාතුක කරඬුව වැඩමවීම තරම්, කරඬුව ස්පර්ශ කිරීමට තරම් භාග්‍යයක් ලැබ‍ූ වෑවලදෙණියේ රාජා ඇතා ඉකුත්දා මිය ගියේ සියලු බැතිමතුන්ගේ හදවත් කම්පා කරවමිනි.සිරිලකට දායාදයක් ලෙස සොබාදහමෙන් උරුම වූ සද්දන්ත කුලයේ මංගල හස්තීන් අතළොස්ස අතුරින් එකකු වූ වෑවලදෙණියේ රාජා ඇතා ද බොදුජනයා ගෙන් පමණක් නොව අන් ආගම් බැතිමතුන්ගේ ගෞරවාදරයටත් වන්දනාමානයටත් පාත්‍රවූවෙකි.වසර 1974 අගෝස්තු 27 වැනි දින හම්බන්තොට අගුණපැලැස්ස රත්න ගොවිපොළ ආසන්නයේ මද්දකට හසුව‍ූ උස අඩි පහයි අඟල් එකොළහක් උසැති පැටවාට අඟල් හයක් දිග කුඩා දළ දෙකක් ඇති බව දැනගත් පැටවා අල්ලාගත් කිවුල්පනේ රණ්බණ්ඩා බෙහෙවින් කලබලව‍ූයේ, එවකට පැවැති නීති රීති අනුව දළ සහිත ඇතෙකු හෝ උස අඩි හය ඉක්මවූ අලි ඇතුන් ඇල්ලීම රජයේ අලි බලපත්‍රයෙන් තහනම් කැර තිබූ හෙයිනි.හැත්තෑව දශකයේ වරාය ගුවන් සේවා සහ සංචාරක අමාත්‍ය පී.බී.ජී. කලුගල්ල මහතා එකල වනජීවී දෙපාර්තමේන්තුව ද භාරව සිටියේ ය. ඔහු සමඟ කෑගල්ල දිස්ත්‍රික් මන්ත්‍රීවරයා වනජීවිය හරහා අලි ඇල්ලීමේ බලපත්‍ර නිකුත් කිරීමේ පු‍රෝගාමින්ව සිටි අතර මෙම අත්පැටවා පිළිබඳ කසුකුසුව ඔවුන්ට ද අසන්නට ලැබිණි.කෑගල්ල වෑවලදෙනිය මහින්දෝදය පිරිවෙන් විහාරයේ ප්‍රධාන දායකයාව සිටි කලුගල්ල අමාත්‍යවරයාගෙන්. මහින්දෝදය පිරිවෙන් විහාරාධිපති අපවත්වී වදාළ තාබුගල සෝරත නාහිමියෝ රණ්බණ්ඩා ඇල්ලූ ඇත්පැටවා විහාරයට භාර දෙන ලෙස ඉල්ලීමක් කළහ.විශේෂයෙන් සලකා බලන ලද සංශෝධිත විශේෂ බලපත්‍රයක් අනුව, රජයෙන් විහාරයට පූජා කිරීමට ඉඩ සැලැස්සූ කලුගල්ල ඇමැතිවරයා රාජාගේ භාරකාරත්වය සෝරත හිමියන්ට පැවරීය. එතැන් පටන් වෑවලදෙණියේ රාජා ලෙස නම් දරමින් රාජා විහාරය හා සංඝරත්නය ඇසුරෙහි හුරතල් වෙමින් හැඩි දැඩි විය.රාජා ඇතාගේ කුඩා කල සිට මියෙන තුරුම තොරතුරු දන්නේ, ශ්‍රී ලංකා හීලෑ අලිඇතුන් හිමියන්ගේ සංවිධානයේ ලේකම් ධම්සිරි බණ්ඩාර කරුණාරත්න මහතා ය.වසර 1986 දී පමණ එවකට සිටි දියවඩන නිළමේ නෙරංජන් විජේරත්න මහතා මහනුවර දළදා මාළිගාවට රාජා ගෙන්වා පෙරහර හුරු කරවූයේ ය.එතැන් පටන් සෑම වසරකම මහනුවර දළදා පෙරහරට රාජා සහභාගි විය. එපමණක් නොව, ගංගාරාමයේ නවම් මහා පෙරහර, කැලණිය දුරුතු පෙරහර, රත්නපුර සමන් දේවාල පෙරහර, අලුත්නුවර දැඩිමුණ්ඩ දේවාල පෙරහර, මාවනැල්ල වෙසක් මහ පෙරහර, කුඹල්දීවල, බෙලිගල, අරණායක, වැලිමත්ත, රඹුක්කන ඇතුළු විහාරාශ්‍රිත සියලු පෙරහරවලට රාජා සහභාගි වූවා පමණක් නොව කරඬුව ද වැඩමකර වූයේ ය. කතරගම, සබරගමු සමන් දේවාල සහ මහනුවර සතර දේවාල පෙරහරවල හා පිටිසර දේවාල පෙරහරවල රාජා දේව ආභරණ වැඩම කරවීය.රාජා රට පුරා ගමන් බිමන් යන්නේ පා ගමනිනි. ඉර මුදුන් වූ විට ගමන අපහසු නිසා රාත්‍රී ගමන රාජා ප්‍රිය කෙළේ ය.‍ වරක් ගංගාරාම විහාරයේ පෙරහරට සහභාගි වී යළි කෑගල්ලට එන ගමනේ දී රාජා බස් රථයක ගැටිණි. එය රාජාගේ දිවි ගමනට තරමක පසුබැස්මකට පත් කළේ ය. වරක් රාජා ත්‍රිකුණාමලයේ ජයසුමනාරාම‍ය වැඳපුදා ගැනීමට ගියේ ය‍.එම ප්‍රදේශවල වෙහෙර විහාරස්ථානවල අලි ඇතුන් බහුල නොවූ නිසා ම අවට සියලු විහාරවල සියලුම හිමිවරු රාජා බැලීමට වැඩියහ. සියක් නමකට අධික හිමිවරු පිරිසක් දුටු රාජා සතුටින් ඉපිල ගියේ ය. වහාම හිමිවරු සිටි දෙසට දිව ගිය රාජා දුටු හිමිවරු බිය වී ආපසු දිව ගියහ. එහෙත් ඉතා සුළු මොහොතකින් ම රාජාගේ හැසිරීම හඳුනාගත් හිමිවරු රාජාගේ ද‍ළෙහි එල්ලී ඔන්චිලි පැද්දේ සතුටු සිනා අත‍රේය.රාජාට කුඩා කල සිටම ඇසුරු කරමින් ආවතේව කළේ, පාතේගම ධර්මේ ඇත්ගොව්වා ය. ඔහු හා සමීප ඇසුරක් පැවැත්වූ රාජා ධර්මේට බෙහෙවින් ම කීකරු විය. රාජා මිය ගිය පුවත ඇසූ ධර්මේ සිටින්නේ හැඩූ කඳුලෙනි.අලුත්නුවර නිහාල්, පුවක්දෙණියේ බණ්ඩා, ගුණරත්න වැනි ඇත්ගොවුවන් ඇසුරෙහි හැඳී වැඩුණු රාජා අවසන් කාලයේ සිටියේ සේකර ඇත්ගොව්වා ඇසුරේ ය.පහළොස් වතාවක් මහනුවර දී දළදා කරඬුව වැඩම කළ රාජා ඇතා පෙරහර ගමනේ පාඩම් උගත්තේ හෙයියන්තුඩුවේ රාජාගෙනි. ඒ කරඬුව වැඩමවීමට පෙර වෑවලදෙණියේ රාජා හෙයියන්තුඩුවේ රාජා සමඟ දෑලේ ගිය කලය.සිරිලකට දායාද වූ පෙරහර කරඬුව වැඩම කළ හැකි ඇතුන් අද වනවිට සිටියේ රාජා ඇතුළුව හතර දෙනෙකි. රාජා මිය යාමෙන් අත්වූ පාඩුව සුළු පටු නොවේ. දැන් ඉතිරිව සිටින්නේ වයස අවුරුදු 55 ක් වන නැඳුන්ගමුවේ රාජාත්, වයස අවුරුදු 43 ක් වන කතරගම වාසනාත්, මාළිගාවේ ඉන්දි රාජාත් පමණි. දළදා මාලිගාවේ කරඬුව වැඩම වීමට සද්දන්ත ඇතෙකු අවැසි වන්නේ රන්සිවි ගෙය බැඳීමට නම්, කර පළල පිට පළල උදරය නෙරා ආ ඇතෙකුගේ බඳ පටි තරකොට බැදිය හැකි නිසාත්, රන්සිවි ගෙය ශක්තිමත්ව රඳවා තැබිය හැකි නිසාත් ය.ඉකුත් දළදා පෙරහර ‍කාලයේ රාජා දරුණු ලෙස රෝගාතුර වීය.‍ තාබුගල සෝරත හිමියන්ගේ අපවත්වීමෙන් පසුව ඇතාගේ භාරකාරත්වය හිමිව තිබූයේ, කෑගල්ල වෑවලදෙණියේ පරිවේණාධිපති, සතර කෝරළ මහා දිසාවේ ප්‍රධාන සංඝනායක හෙම්මාතගම ශ්‍රී සිද්ධාර්ථ හිමියන්ට ය‍.ඇ‍තාගේ විලාසය මැනවින් වටහාගත් වත්මන් දියවඩන නිළමේ නිලංග ප්‍රදීප් දෑල මහතා, සිද්ධාර්ථ හිමියන් සමඟ සාකච්ඡා කොට වැඩිදුර ප්‍රතිකාර සඳහා පල්ලෙකැලේ අන්තර්ජාතික බෞද්ධ මධ්‍යස්ථාන භූමියේ නතර කර යන ලෙස ඉල්ලා සිටියේ ය. ඒ අනුව, එතැන් සිට රාජා පල්ලේකැලේදී ප්‍රතිකාර ලබමින් සිටියේ ය.“වෑවලදෙණියේ රාජා අපට සම්පතක්. ඇත්තු අලි ඇසුරෙහිම සිටින මට රාජා මහත් වේදනාවකින් පෙළෙන බව ඉකුත් පෙරහර සමයේ තේරුම් ගියා. ඒ අනුව ප්‍රතිකාර ලැබිය යුතු ඇතෙක් නිසා පශු වෛද්‍යවරු සමඟ සාකච්ඡා කොට රාජාට දීර්ඝ කාලීනව ප්‍රතිකාර කිරීමට මට වුවමනා වුණා. ‍එහිදී සියලු බෙහෙත් ලබාදීමට මට හැකිවුණා” දියවඩන නිළමේ කියා සිටියේ ය.වෑවලදෙණියේ රාජා 2009 වසරේ සිට, ප්‍රතිකාර ලැබූයේ වෛද්‍ය අශෝක දංගොල්ල මහතා ඇතුළු පිරිස යටතේ ය. පේරාදෙණිය විශ්ව විද්‍යාලයේ පශු වෛද්‍ය පීඨයේ ජ්‍යෙෂ්ඨ කථිකාචාර්යවරයකු වන වෛද්‍ය දංගොල්ල මහතා, වරක් වෑවලදෙණියේ රාජා ඇතා පීඨයේ රෝහලට කැඳවා ගොස් නේවාසික ප්‍රතිකාර ලබාදුන්නේ ය. එහෙත් එය ව්‍යවර්ථ වූයේ රාජා එක දිගටම නින්ද ප්‍රතික්ෂේප කොට කනස්සල්ලෙන් පසුවන බවක් දැක්වූ නිසා ය.“රාජා අන්තිම දිනවලදී ආහාර ගත්තේම නැති තරම්. බොහෝ ම ශෝකාකූල ලෙස රාජා මිය ගියත්, අපට ඒ මරණය හරහා ඉගෙන ගන්න බොහොම දේවල් තිබුණා. ඇතාගේ මරණ පරීක්ෂණය අතිශය වැදගත් වන්නේ දැනට ජීවත්වන රාජා ඇසුරෙහි ජීවත්වූ අලි ඇතුන්ටයි. ඇත්ගොව්වන්ටයි, ඒ ඇසුරේ හුන් ස්වාමීන්වහන්සේලා ඇතුළු පොදු මහත් ජනතාවටමයි. මොකද ක්ෂය රෝගය බෝවෙන රෝගයකි. ඇතෙකුගේ කිවිසුමකින් කෙළ බිඳිති මොනතරම් ප්‍රමාණයක් පිට වෙනවාද?වෛද්‍ය අශෝක දංගොල්ල මහතා රාජා ඇතාගේ රෝගී තත්ත්වය පිළිබඳ තොරතුරු අපට හෙළි කළේ ය.වෑවලදෙණියේ රාජාගේ භාරකාරත්වය හිමිව තිබු හෙම්මාතගම ශ්‍රී සිද්ධාර්ථ හිමියෝ රාජා ගැන අදහස් දැක්වූයේ මෙසේ ය.“ඇතාට ප්‍රතිකාර කළාට වරදක් නැහැ. මේ සද්ධන්ත ඇතා කපනවා බලා ඉන්න මට බැහැ. ඇතා මේතාක් කල් ජීවත් වූ අයුරු අත්වින්දේ මමයි. ඇතාට සුව නොවෙන බඩඑළියේ යාමක් තිබුණා. අන්තිම කාලේ සුලැගිල්ල තරම් ලොකු පණුවෝ බඩඑළිය යද්දී එළියට ආවා. මේ පණුවෝ ඇතාගේ අක්මාව විනාශ කරලා කියලා වෛද්‍යවරුන් අනුමාන කළා. ඇතාගේ ලේ, මුත්‍රා, පණුවෝ සේරම පරීක්ෂණවලට යවලා තියෙන්නේ ඒ හරහා රෝගය සොයාගන්න පුළුවන් වේවි.”සද්දන්ත ඇතෙකුගේ අවසාන මොහොත ද සද්දන්ත විලාශයක් ගෙන තිබිණි. බැකෝ යන්ත්‍රවලින් හාරන ලද විශාල වළක වෑවලදෙණියේ රාජා මිහිදන් කිරීමට ස‍ූදානම් කර තිබුණි.රාජාට අවසන් ගෞරවය දැක්වීමටත් පාංශුකූලය දීමට හැත්තෑවක පමණ සංඝරත්නය වැඩම කර සිටියහ. මතක වස්ත්‍ර පූජා කොට “අනිච්චාවත සංඛාරා” අනිත්‍ය මෙනෙහි කරමින් ගාථා පාඨ සජ්ඣායනය කළ හඬින් සෙංකඩගල පුරය රැව්දුන් මොහොත සැබැවින් ම ශෝකාකූල විය.මේ මොහොතේ ශෝකය තුනී කරමින් ධර්ම දේශනා කළේ අස්ගිරි විහාරයේ ලේඛකාධිකාරි ආණමඩුවේ ධම්මදස්සී හිමියන් ය.“බුදුරජාණන් වහන්සේ සේම ගෞරවයෙන් රැ‍කගෙන සිටින කරඬුව ස්පර්ශ කිරීමේ උදාරතර භාග්‍ය හිමිව තිබෙන්නේ ‍මල්වතු අස්ගිරි මහානායක හිමිවරුන්ටත් තේවාව භාර හිමියන්ටත් ගිහියන් අතරින් දියවඩන නිළමේටත් පමණයි. එවන් දුර්ලභ අවස්ථාවක් වෑවලදෙණියේ රාජා ඇතාට ද හිමිව තිබූයේ පෙර ආත්මවලදී කළ පිං මහිමය නිසයි. මේ ආත්මයේ තිරිසනකු වෙලත් එපමණ උත්තරීතර භාග්‍යයකට හිමිකම් කී රාජා ඇතා ලබන ආත්මයේ මිනිස් ආත්ම‍යක් ලබනවා ඒකාන්තයි.”සමන්ති වීරසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021620</link>
    <topic>“පුතාගේ හීන ඔක්කොම වතුරේ හේදිලා ගියා”</topic>
    <author>අසේල කුරුළුවංශ</author>
    <content>නිශාන්තගේ බාප්පා වැලපෙයිආසියාවේ අති සුන්දර සරසවි අතරින් එකක් ලෙස ප්‍රකට පේරාදෙණියේ කීර්තිමත් නාමයට අවස්ථා කිහිපයකදී කළු පැල්ලම් එකතු වූයේ ඇතැම් නොහික්මුණු ජ්‍යෙෂ්ඨ සිසුන් දියත් කරන කෲරත්වයෙන් පිරුණු අමානුෂික නවක වද සිද්ධීන් කිහිපයක් හේතුවෙනි.මෙහි ආසන්නතම ගොදුර වූයේ මාතර පහළ විටියල පදිංචිව සිටි දික්ඕවිට කංකානම්ගේ නිශාන්ත නමැති සිසුවායි. පේරාදෙණිය විශ්ව විද්‍යාලයේ මාකස් ප්‍රනාන්දු ශාලාව පසුපස කිලෝ මීටරයක සමාන දුරකින් වන ලැහැබක ගසක ගෙළ වැලලාගෙන මියගොස් සිටි මේ සිසුවාගේ මළසිරුර හමුවූයේ ඉකුත් 10 දාය.බාලදක්ෂ සිසු පිරිසක් වන ලැහැබ තුළ ගවේෂණයක නිරතව සිටියදී සිරුර දැක විශ්ව විද්‍යාල ආරක්ෂක අංශය වෙත දැනුම් දී ඇත. ඒ වන විටත් බෙහෙවින් නරක් වී දුගඳ හමමින් තිබූ සිරුර හඳුනා ගැනීමට නොහැකි තත්ත්වයේ තිබිණි.ඒ වන විටත් දික්ඕවිට කංකානම්ගේ නිශාන්ත නමැති සරසවිය හැර ගිය සිසුවා ආගිය අතක් නොමැති බවට ඔහුගේ ඥාතීන් පොලීසියටත් පේරාදෙණිය විශ්ව විද්‍යාල බලධාරීන්ටත් දැනුම් දී තිබූ නිසා සිරුර හඳුනා ගැනීමට හැමෝම පැමිණෙන ලෙස පොලීසිය විසින් දැනුම් දී ඇත.එම දැනුම් දීමට අනුව පැමිණි ඩී. කේ. ගාමිණී (43) නමැති අය මළසිරුර නිශාන්තගේ බවට හඳුනා ගනු ලැබීය. ඒ නිශාන්තගේ පියාගේ සහෝදරයෙකි. “පුතා විශ්ව විද්‍යාලයට ඇතුළු වෙලා උසස් අධ්‍යාපනය ලබලා හොඳ රැකියාවක් කරන්න හීන දැක්කා... ඒ හීන ඔක්කොම වතුරට හේදිලා ගියා... .මාතර උපන් නිශාන්ත සිව්දෙනකුගෙන් යුත් පවුලේ දෙවැනියාය. පහළ විටියල කනිෂ්ඨ විදුහලේ 9 වන ශ්‍රේණිය තෙක් අධ්‍යාපනය ලද නිශාන්ත අනතුරුව හම්බන්තොට අඟුණකොළපැලැස්සේ තම නැන්දාගේ නිවසේ නතර වී මහානාග විදුහලට ඇතුළු වී අධ්‍යාපනය ලබා ඇත. එහි කීර්තිමත් ශිෂ්‍යයකු වූ ඔහු විදුහලේ ප්‍රධාන ශිෂ්‍ය නායකයා ද විය.උසස් පෙළ විභාගය සඳහා ඔහු ඒ සමාර්ථ 03 ක් සහිතව විභාගය සමත් වී ඇත්තේ හම්බන්තොට දිස්ත්‍රික්කයේ කලා අංශයේ විශිෂ්ට ප්‍රතිඵල ලාභීන්ගේ ලේඛනයේ තෙවැනි තැන හිමිකර ගනිමිනි.පේරාදෙණිය සරසවියේ කලා පීඨයට 2011 දී නිශාන්ත ඇතුළු වූයේ තම මාරයා විශ්ව විද්‍යාලය තුළ තමන් එනතුරු බලා සිටින්නේ යැයි මොහොතකටවත් නොසිතමිනි. විශ්ව විද්‍යාලය තුළදී ජ්‍යෙෂ්ඨ සිසු පිරිසගේ අනේකවිධ නවක වදයන්ට ලක්වන්නට සිදුවුවත් මෙම අමානුෂික වධ හිංසාවන් අද හෝ හෙට අවසන් වේ යැයි සිතා විඳ දරාගත්තේය.නවක වදය මුවාවෙන් මොවුන් දෙදෙනාට තදබල ලිංගික අතවර විදින්න සිදුවිය.අදාළ සිද්ධියෙන් දැඩි මානසික කම්පනයට පත් මෙම සිසුන් පේරාදෙණිය ශික්ෂණ රෝහලේ මානසික රෝග ප්‍රතිකාර ඒකකයට ඇතුළත් කිරීමත් සමඟ ඔවුන්ට සරසවි ජීවිතය ද එපා විය. අදාළ සිදුවීම් පිළිබඳ පොලිස් පරීක්ෂණ සිදුකර අධිකරණය ඉදිරියේ නඩුවක් පැවරුණේ රජිත ලක්ෂාන්ගේ පැමිණිල්ලකට අනුවය. සිද්ධියෙන් දැඩි සේ කලකිරීමට පත්ව සිටි නිශාන්ත පැමිණිල්ලක් පවා සිදුකිරීමට අකැමැති වූයේ ඒ වන විටත් එම සිද්ධියෙන් ඔහු කම්පනයට පත්ව සිටි නිසාවෙනි.නවක වදය මුවාවෙන් රජිත ලක්ෂාන් සිසුවාට වධ හිංසා පමුණුවා ලිංගික හිරිහැර සිදු කිරීමට අදාළ නඩුවේ ප්‍රධානතම සාක්කිකරු වූයේ නිශාන්තය. ඔහු කඩවත නැවතී බාප්පා සමඟ කොළඹ වරායේ කන්ටේනර් බහාලුම් ප්‍රවාහනය කරන ලොරියක ගෝලයකු ලෙස සේවය කර ඇත.මහනුවර මහාධිකරණයේ විභාග වූ නඩුවේදී සිසුන් තිදෙනකු අදාළ සිද්ධියට වරදකරුවන් වූ අතර අතවරයට ලක්වූ සිසුවාට රුපියල් 805000 ක මුදලක් වන්දි ලෙස ගෙවීමට එම සිසුන්ට නියම කෙරිණි. මෙයට අමතරව අත්හිටවූ සිර දඬුවම් ද ඔවුන්ට නියම කෙරිණි.මෙම සියලු සිදුවීම් අතීතයට එක්කරමින් කාලය ගතව යද්දී එක්වරම නිශාන්තගේ මළසිරුර මාකස් ප්‍රනාන්දු නේවාසිකාගාරය පසුපස වන ලැහැබකින් සොයා ගනු ලැබිණි.මෙය ඝාතනයක් ද නොඑසේනම් සියදිවි හානිකර ගැනීමක් ද යන බරපතළ ගැටලුව කා තුළත් ඇතිවිය. අධිකරණ වෛද්‍ය නිලධාරීන් වන අමල් වැදිසිංහ හා ප්‍රභාත් සේනසිංහ යන මහත්වරුන් සිදුකළ පශ්චාත් මරණ පරීක්ෂණයේදී නිශාන්ත ගෙළ වැලලාගෙන මියගොස් ඇති බව තහවුරු විය. තම ප්‍රේම සම්බන්ධය බිඳ වැටීමෙන් කලකිරී නිශාන්ත සියදිවි නසාගත් බවට අනුමාන කළ හැකි තොරතුරු ද ඒ අතර විය.නිශාන්ත සරසවි සිසුවියකට මුළු හදින් පෙම් කර ඇත. තම ජීවිතයම විනාශ කළ පාපතරයින් ගැවසෙන විශ්ව විද්‍යාලයට ඔහු සියල්ල අමතක කර පැමිණ ඇත්තේ පෙම්වතිය නිසා යැයි ද සමහරු කීහ.“අයියා ජනවාරි 26 දා නුවර ඇවිත් තියෙනවා. ඊට පසු දින කවුදෝ ගැහැනු ළමයෙක් අපේ අක්කගේ ෆෝන් එකට කතා කරලා අයියා මාකස් ප්‍රනාන්දු ශාලාව ළඟ ඉන්නවා කියලා, කියලා තිබුණා. ඒ අයියගේ පෙම්වතිය වෙන්න ඇති... මල්ලී කීය.මියගිය නිශාන්තගේ මුදල් පසුම්බියේ “මගේ මුළු ජීවිතයම ඔබයි සුදූ” යනුවෙන් ලියූ කඩදාසි කැබැල්ලක් ද තිබිණි. ජංගම දුරකථනය ද ඔහුගේ සාක්කුවක තිබු අතර රුපියල් 2000 ක මුදලක් ගිණුමකට තැන්පත් කළ පත්‍රිකාවක් ද විය. නිශාන්තගේ පෙම්වතිය යැයි කියන තරුණිය ඔහුගේ මළසිරුර හමුවී දින 03 ක් ගත වන තුරුත් නොපැමිණීම හේතුවෙන් ඔවුන් අතර වූ ආදරය බිඳ වැටී තිබුණේ ද යන සැකය ද මතු වේ.මෙම සිසුවාගේ මරණය විශ්ව විද්‍යාල පද්ධතිය තුළ ඔඩුදුවා ඇති නවක වදයේ ප්‍රතිඵලයක් බවත් මෙය පේරාදෙණිය විශ්ව විද්‍යාලයට පමණක් නොව සමස්ත විශ්ව විද්‍යාල පද්ධතියටම කැළලක් බවත් පේරාදෙණිය විශ්ව විද්‍යාලයේ උප කුලපති මහාචාර්ය අතුල සේනාරත්න මහතා පැවැසීය.නවක වදයේ බලපෑම් හේතුවෙන් පේරාදෙණිය විශ්ව විද්‍යාලයේ සිසුවකු මරණයට පත්වූ ප්‍රථම අවස්ථාව මෙය නොවන අතර එහි ප්‍රථම සිදුවීම වාර්තා වී ඇත්තේ 1975 වසරේදීය. අමානුෂික නවක වදය දරාගත නොහැකිව පේරාදෙණිය විශ්ව විද්‍යාලයේ කෘෂි පීඨයේ සිසුවියක වන රූපා රත්නසීලි (22) නමැති ඇය එම පීඨයේ ශාලාවක දෙවන මහලින් බිමට පැන්නේ 1975 වසරේදීය.ඉන් පූර්ණ කාලීන රෝගී තත්ත්වයට පත්වූ ඇය 1997 වසරේදී සියදිවි හානිකර ගත්තේ වසර 22 ක් පුරා හිත තුළ තද කරගෙන සිටි කම්පනය මුදා හරිමිනි. වර්ෂ 1997 දී පේරාදෙණිය විශ්ව විද්‍යාලයේ ඉංජිනේරු පීඨයට ඇතුළු වූ එස්. වරප්‍රකාෂ්ට (21) සිදුවූයේ ද නවක වදය නිසා මරු තුරුළට යන්නටය. ජ්‍යෙෂ්ඨ සිසුන්ගේ බිහිසුණු නවක වදයට ලක්ව ඔහුගේ වකුගඩු දුර්වල වීමෙන් මරණය සිදුව තිබිණි.සමස්ත ශිෂ්‍ය ප්‍රජාවටම කැළලක් වන සිද්ධියක් කළ පසු ඊට එරෙහිව නැඟී සිටීමට සිසුන්ට ශක්තියක් තිබිය යුතුය. නොඑසේනම් සිදුවන්නේ මෘග වෙස් ගත් සිසුන් කිහිප දෙනකු කරන්නා වූ අධම ක්‍රියාවන් සමස්ත විශ්ව විද්‍යාල ශිෂ්‍ය ප්‍රජාවම අනුමත කළා වැනි තත්ත්වයකි.නිශාන්තගේ සහෝදරයා මෙවර අපොස උසස් පෙළට පෙනී සිටින්නට සූදානමින් සිටියි. ඔහු සරසවි වරම් ලැබුවහොත් ඔහුගේ සහෝදරයාට අත්විඳින්ට සිදුවූ අමිහිරි සිද්ධීන් ඔහුට අත්විඳින්නට සිදු නොවන බවට සහතිකයක් ලබාදිය හැක්කේ කාට ද?අසේල කුරුළුවංශඋසස් අධ්‍යාපනඅමාත්‍යාංශයේ ලේකම්සුනිල් ජයන්ත නවරත්නමේ අවාසනාවන්ත මරණය පිළිබඳව උසස් අධ්‍යාපන අමාත්‍යාංශය සිය බලවත් කනගාටුව ප්‍රකාශ කර සිටිනවා. පසුගිය කාලයේ උසස් අධ්‍යාපන අමාත්‍යාංශය, විශ්ව විද්‍යාල සමඟ එක්ව මේ නවකවදය විශ්වවිද්‍යාල ක්ෂේත්‍රයෙන් තුරන් කරන්න සෑහෙන උත්සාහයක් ගත්තා.අපි ගත් ඒ පියවර සාර්ථක වුවත් සමහර විශ්ව විද්‍යාලවල එය යම් යම් තරමින් ක්‍රියාත්මක වුණා. මේ නිසායි පසුගිය වසරේ පේරාදෙණිය විශ්වවිද්‍යාලයේ මේ වගේ අවාසනාවන්ත සිද්ධියක් උද්ගත වුණේ.කිසිම ළමයෙක් කැමැත්තෙන් නවක වදයට එන්නෙ නැහැ. නවක වදයට යමකු විරුද්ධ වුවහොත් ඒ අයට විශ්ව විද්‍යාල තුළ අධ්‍යයන කටයුතු කළ නොහැකි වාතාවරණයක් ඇති කොට විශ්වවිද්‍යාල ජීවිතය එපා කරවීමටත් මේ අන්තවාදීන් කටයුතු කරනවා. මේ සිද්ධීන් හරහා යමින් ක්‍රියාත්මක වන්නේ දේශපාලනයයි. මේ දේශපාලන නතු කිරීම් හරහා ඔවුන් වසරක් විශ්වවිද්‍යාල පාලනය කරනවා.නවක වදයට ශිෂ්‍යයන් පෙලඹවීම, නවක වදයට ලක්කිරීම බරපතළ නීති විරෝධි ක්‍රියාවක්. නවක වද පනතට අනුව මේ අය අත්අඩංගුවට ගෙන සිරගත කරන්න පුළුවන්. මෙසේ සම්බන්ධ වුවහොත් අවසානයේ ඔවුනට උපාධියත් නොමැතිව හිරේ විලංගුවේ වැටිය හැකියි.මේ නිසා විශ්ව විද්‍යාල අධ්‍යාපනය ලබන කිසිම ශිෂ්‍යයෙක් නවක වදයට සහාය දෙන්න එපා. නවක වදය හරහා සුළු පිරිසක් උත්සාහ ගන්නේ ඔබ බිය ගැන්වීමයි. එසේම ඔවුන්ගේ දේශපාලන උවමනා එපාකම් පිරිමසා ගැනීමට යි. සරසවි අධ්‍යාපනය ලබන හැම සිසුවෙක්ම මේ තත්ත්වය නිසි ලෙස තේරුම් ගත යුතුයි.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021621</link>
    <topic>“පුතාගේ හීන ඔක්කොම වතුරේ හේදිලා ගියා”</topic>
    <author>සංවාදය</author>
    <content>ලක්සල නව සභාපති අනිල් කොස්වත්තවසර 50 ක් පමණ ගත කර ඇති ලක්සල ඉකුත් වසර කිහිපය තුළ දිගින් දිගටම පාඩු ලබන ආයතනයක් බවට පත්විය. ලක්සල ඇරඹුණේ 1964 දී රුපියල් ලක්ෂ 25 ක ප්‍රාග්ධනයෙනි. සිරිමා බණ්ඩාරනායක මැතිනිය එයට මඟ පෙන්විය. රටේ සාම්ප්‍රදායික කර්මාන්තකරුවන්ගේ නිෂ්පාදන සංචාරකයින්ට අලෙවි කිරීමට එය ආරම්භ විය. එය 1994 වන විට ද ලාභ ලබන තත්ත්වයක පැවතිණි. ත්‍රස්තවාදී කටයුතු උත්සන්නය විය. ලක්සල කාර්ය මණ්ඩලය සහ කළමනාකාරිත්වය අතර ප්‍රශ්න ඇති විය.වසර 2008 වන විට ලක්සල වැලේ වැල් නැති විය. 2009 වන විට පුහුණු අංශ ආදියට භාණ්ඩාගාරයෙන් දුන් මුදල් නැවතිණි. සේවක වැටුප් ගෙව්වේ කඩින් කඩය. අර්ථසාධක මුදල් සහ වැටුප් වර්ධක සේවකයින්ට හිමි නොවීය. 2010 වන විට ආයතනය වසා දමන තත්ත්වයකට තීරණය කර තිබිණි.සභාපතිවරයා ලෙස අනිල් කොස්වත්ත පත්වන්නේ 2011 ජනවාරි මාසේය. ලංකා බැංකුවේ රුපියල් මිලියන 100 ක ණයක් ලබාගෙන ලක්සල ගොඩනැඟීමේ දුෂ්කර අභියෝගයට සභාපති අනිල් කොස්වත්ත මුහුණ දුන්නේය. අද ලක්සල දෙපයින් නැගී සිටින ස්ථාවර ආයතනයකි. එයට හේතුව වූයේ සැපයුම්කරුවන් සහ පාරිභෝගිකයින් දෙපිරිසගේම අවශ්‍යතා සපුරාලීමය.සභාපති අනිල් කොස්වත්ත මහතා ලක්සලේ වත්මන් හා ඉදිරි කටයුතු පිළිබඳ සිළුමිණ සමඟ සංවාදයකට එක්වුණේ මෙසේ ය.රාජ්‍ය ආයතනයක් ලෙස පෞද්ගලික ආයතන සමඟ තරගකාරී වෙළෙඳ පොළට මුහුණ දීමේ අභියෝගය ලක්සල මෑතකදී භාරගත්තේ කෙසේ ද?තරගකාරි වෙළෙඳ පොළට සුදුසු ආකාරයටයි අපේ ප්‍රදර්ශනාගාර සහ කාර්යය මණ්ඩලය සකස්කර තිබෙන්නේ. යම් කිසි ආකාරයකින් වසරේ සෑම දිනකම ප්‍රදර්ශනාගාර විවෘත කරමින් උදෑසන 9 සිට රාත්‍රී 9 දක්වා විවෘතව තබමින් හොඳ පාරිභෝගික සේවාවන් පවත්වාගෙන යනවා. සමහර පෞද්ගලික ආයතනයන් මේ සම්බන්ධව අප්‍රසාදයට පත්වී තිබෙනවා.හස්ත කර්මාන්තය ප්‍රවර්ධනය කිරීමේ අරමුණින් පවත්වාගෙන යන ලක්සල ආයතනයට නීති විරෝධී ලෙස ඉදිකිරීම් කොන්ත්‍රාත් ලබා ගනිමින් එහි සභාපතිවරයා රුපියල් කෝටි 30 ක පමණ මුදලක් වංචා කර ඇති බවට දූෂණ විරෝධි සංවිධානය චෝදනා කරනවා. ඒ සම්බන්ධව ඔබේ අදහස කෙබඳු ද?පැහැදිලිවම මම මෙතැනදි සඳහන් කළ යුතු කරුණක් තිබෙනවා. දූෂණ විරෝධි සංවිධානය චෝදනාවක් කරනවා අමාත්‍ය මණ්ඩල පත්‍රිකාවක් සම්බන්ධයෙන් ද ඔවුන් චෝදනාවක් කරනවා. මේ ලක්සල ආයතනය කඩා වැටෙමින් පැවැති අවස්ථාවේදී රජය විසින් මෙම ආයතනය සතු භාණ්ඩ අලෙවි කිරීමෙන් සේවකයන් සඳහා යම් සහනයක් ලබාදීමට එවකට සිටි අදාළ ඇමැතිවරයා විසින් ඉදිරිපත් කර ඇති අමාත්‍ය මණ්ඩල පත්‍රිකාව සම්බන්ධයෙන් ඔවුන් ප්‍රශ්නයක් මතු කරනවා.ඒ ඉදිරිපත් කර ඇති අමාත්‍ය මණ්ඩල පත්‍රිකාවේ යම් යම් සංශෝධන කරලා රජයේ ආයතනවලට ව්‍යාපාර කර බවයි මේ අය චෝදනා කරන්නේ. මම වර්තමාන සභාපති ලෙස මගේ වගකීමක් තිබෙනවා. පසුගිය කාලයේ සිදුවූ අඩුපාඩුවක් වුවත් මා විසින් ආයතනය වෙනුවෙන් එහි වගකීම භාරගත යුතුයි. ඒ ආයතනය බිඳ වැටී ඇති අවස්ථාවේ ආයතනයේ සේවකයන්ට පඩි ගෙවා ගැනීමට නොහැකිව එම ක්‍රියාවලිය ඒ අවස්ථාවේදී සිදු කරන්නට ඇති.නමුත් මම ලක්සලේ සභාපති තනතුරට පත්වීමෙන් පසුව එම අමාත්‍ය මණ්ඩල පත්‍රිකාවෙන් යම් සහන ලබාගෙන තිබීමත් රාජ්‍ය ආයතනවලට භාණ්ඩ අලෙවි කිරීම් ආදිය සම්පූර්ණයෙන්ම නතර කිරීමට කටයුතු කළා.මේ වන විට අප ස්වයං ලෙස නැඟී සිටින ආයතනයක් බවට පත්වී අද වන විට ලාභ ලබන ආයතනයක් බවට පත්වී තිබෙනවා. මේ වන විට මොනම ආකාරයකවත් සහනාධාරවල අවශ්‍යතාවයන් නැති තත්ත්වයට අද අපි පත්වී තිබෙන බව කිව යුතුයි.2006 වසරේ භාණ්ඩ විකුණා වැටුප් ගෙවන තත්ත්වයට පත්වූ ලක්සල 2008 වසරේ අක්‍රීය රාජ්‍ය ආයතනයක් බවට පත් වුණා. එහෙත් 2010 වසර වන විට ප්‍රතිව්‍යුහගත කිරීමෙන් අනතුරුව ශිඝ්‍ර ප්‍රගතියක් කරා පැමිණීමටත් ලාභ ලබන ආයතනයක් බවට පත් වීමටත් හේතු වූ සාධක මොනවා ද?2009 වන විට ක්ෂමා ආයතනය යටතට පත් කිරීමත් සමඟ ප්‍රතිව්‍යුහගත කිරීමත් සිදු වීමත් සමඟ 2009. 05. 15 වන විට අතිවිශේෂ ගැසට් පත්‍රය මඟින් රාජ්‍ය ව්‍යවසාය කළමනාකරණ ආයතනය SEMA යට‍තට පත්කරන ලද අතර රාජ්‍ය ව්‍යවසාය කළමනාකරණ ආයතනයේ SEMA මාර්ගෝපදේශ යටතේ ශ්‍රී ලංකා හස්ත කර්මාන්ත මණ්ඩලය ලක්සල නමින් අලෙවිකරණයට පමණක් සීමා වූ ප්‍රධාන වාණිජ්‍ය ආයතනයක් ලෙස ක්‍රියාත්මක කිරීමට කළමනාකාරිත්වය විසින් තීරණය කළා.ආරම්භයේ සිට මෙම ආයතනය නොයෙක් අවස්ථාවලදී ආර්ථික වශයෙන් ශක්තිමත් හා දුර්වල අවස්ථාවලට මුහුණ දීමට සිදුවුණා. ඒ අනුව 2008 වසර වන විට රටේ පැවැති යුදමය තත්ත්වය හේතු කොටගෙන සංචාරක ව්‍යාපාරය කඩා වැටීමත්, ආයතන ව්‍යුහය ශක්තිමත් නොවීමත්, කාර්ය මණ්ඩලයේ ඵලදායිතාව අඩුවීමත්, අනවශ්‍ය තනතුරු අනාම උසස් වීම් හා කළමනාකාරිත්වයකින් තොර වීමත් යන කරුණු හේතු කොටගෙන මෙම ආයතනය අක්‍රීය රාජ්‍ය ආයතනයක් බවට පත්වුණා.විදේශික සංචාරකයන්ට භාණ්ඩ අලෙවි කිරීමත්, දේශීය නිෂ්පාදකයන්ගෙන් භාණ්ඩ මිලදී ගැනීමත් යන පරමාර්ථවලින් පරිබාහිරව අපි කාර්ය මණ්ඩලය ලෙස සේවකයන්ගේ පාර්ශ්වය පිළිබඳ පමණක් කල්පනා කළා.මේ හේතුවලින් අවසානයේ මේ ආයතනය අක්‍රීය රාජ්‍ය ආයතනයක් බවට පත්කිරීමත් සමඟ මේ සියලු කරුණු සැලකිල්ලට ගනිමින් 0/2322/349/015 දරන අමාත්‍ය මණ්ඩල සන්දේශයට අනුව 2008 වසරේදී අමාත්‍ය මණ්ඩලය විසින් එළඹෙන ලද තීරණයකට අනුව මෙම ආයතනය අක්‍රීය රාජ්‍ය ආයතනයක් ලෙස සලකා ප්‍රතිව්‍යුහගත කිරීමට තීරණය කරන ලදී. ඒ අනුව ශ්‍රී ලංකා හස්ත කර්මාන්ත මණ්ඩලය ජනාධිපති මහින්ද රාජපක්ෂ විසින් 2009. 05. 15 වැනි දින නිකුත් කරන ලද අංක 1601/34 දරන අති විශේෂ ගැසට් පත්‍රය මඟින් කළමනාකරණ ආයතනය SEMA යටතට පත්කරන ලදී.රාජ්‍ය ව්‍යවසාය කළමනාකරණ ආයතනයේ SEMA මාර්ගෝපදේශ අනුව ප්‍රතිව්‍යුහකරණය යටතේ අනුගමනය කරන ලද නව උපාය මාර්ගයන් හේතුවෙන් ලක්සල 2010 වසරේ රුපියල් මිලියන 6 ක් ද 2011 වසරේදී මිලියන 50 ද, 2012 වසරේදී මිලියන 73 ද වාර්තාගත ලාභයක් උපයන ලදී.ලක්සල නමින් අලෙවිකරණයට පමණක් සීමා වූ ප්‍රධාන වාණිජ්‍ය ආයතනයක් ලෙස ක්‍රියාත්මක කිරීම සඳහා කළමනාකාරිත්වය ගන්නා ලද පියවර මොනවා ද?විශේෂයෙන් තෑගි සහ සමරු භාණ්ඩ (Gifts and Souvenir) කාණ්ඩයට අයත් ඉතා උසස් තත්ත්වයේ මෙන්ම උසස් නිර්මාණවලින් යුක්ත භාණ්ඩ පෙළක් ලක්සල මඟින් පාරිභෝගිකයා වෙත ලබාදීමට දැන් සූදානම් කර තිබෙනවා. පෞද්ගලික අංශයට මෙන්ම අන්තර්ජාතික තත්ත්වයට ගැළපෙන ආකාරයට නවීකරණය කරන ලද ලක්සල අලෙවි ප්‍රදර්ශනාගාරය ස්ථාපිත කිරීම, පාරිභෝගිකයා ප්‍රමුඛයා සේ සලකා ඔවුන් තෘප්තිමත් වන පරිදි උපරීම සේවයක් ලබාදීම හා ඒ සඳහා ලක්සල කාර්ය මණ්ඩලය පෙළ ගැස්වීම ආදිය ලක්සල කළමනාකාරිත්වය විසින් මේ වන විට කරගෙන යනවා.මෙම වැඩපිළිවෙළ සම්පූර්ණ කරගෙන ඇති අතර ඒ යටතේ ලක්සල කාර්ය මණ්ඩලය වෙත විශාල කාර්ය භාරයක් පවරා තිබෙනවා. එමෙන්ම ලක්සල ග්‍රාමීය හස්ත කර්මාන්ත නිපැයුම් කරුවන්ගේ නිෂ්පාදන මිලදී ගැනීම් සඳහා 2010 වසරේදී මිලියන 119.17 ද, 2011 වසරේදී මිලියන 183.83 ද වැය කළා. එමෙන්ම මේ වසරේදී මේ වෙනුවෙන් වැය කළ මුදල රුපියල් මිලියන 532 ක් පමණ වේ.එමෙන්ම 2014 වසරේදී මිලියන 650 භාණ්ඩ මිලදී ගැනීමට සැලැසුම් කොට තිබෙනවා. මා සඳහන් කරන ලද ප්‍රතිව්‍යුහකරණ වැඩපිළිවෙළ තව දුරටත් ශක්තිමත් කිරීමට අප විසින් වාණිජ ආයතනයකට ගැළපෙන ආකාරයට සැලසුම් කිහිපයක් ක්‍රියාත්මක කිරීමට බලාපොරොත්තු වෙනවා.ඒ අනුව ව්‍යාපාර සැලැස්මට අනුව නව උපාය මාර්ග ස්වයං මූල්‍ය රාජ්‍ය වාණිජ්‍ය ආයතනයක් ලෙස ක්‍රියාත්මක කිරීම ද 207 වූ අනුමත සේවක සංඛ්‍යාවෙන් 40% ක් ස්ථිර සහ 60% කොන්ත්‍රාත් වශයෙන් පවත්වාගෙන යාම වැනි මූලික කරුණු ඇතුළු ඉදිරි සැලැසුම් රැසක් සඳහා අදාළ අනුමැතිය ලබාගෙන තිබෙනවා.පාඩු ලබමින් පැවැති දැනට ලාබ ලබන ආයතනයක් බවට පත්වී ඇති මෙම ආයතනය ඉහත නිර්නායකයන් යටතේ තව දුරටත් ප්‍රතිව්‍යුහගත කරමින් ඉදිරියට පවත්වාගෙන යාමේදී බඳවා ගැනීමේ හා උසස් වීමේ පරිපාටිය පිළියෙල කිරීම රාජ්‍ය ව්‍යවසායන් සඳහා වන පොදු මාර්ගෝපදේශයන් සැලැකිල්ලට ගනිමින් වාණිජ්‍ය ආයතනයකට ගැළපෙන සේ මේ වැඩපිළිවෙළ ක්‍රියාත්මක කිරීමට බලාපොරොත්තු වෙනවා.මෙම ආයතනයේ ඉදිරි සැලසුම් සහ අරමුණු මොනවා ද?තෑගි හා සැමරුම් භාණ්ඩ අලෙවි අංශයේ ප්‍රමුඛයා බවට පත්වීම රාජ්‍ය වාණිජ ආයතනයක් ලෙස උසස් පාරිභෝගික සේවාවක් සැපැයීම හරහා පාරිභෝගිකයා අතර විශ්වසනීයත්වය ආරක්ෂා කරමින් තත්ත්වයෙන් සහ උසස් නිමාවෙන් යුතු භාණ්ඩ අලෙවි කිරීම මෙන් ම එම භාණ්ඩ සපයන්නන්ගේ ආදායම වැඩි කිරීම තුළින් ග්‍රාමීය ආර්ථිකය ශක්තිමත් කිරීම අපේ ප්‍රධාන අරමුණු සහ සැලැසුම් වෙනවා.එමෙන්ම පාරම්පරික දේශීය කර්මාන්ත මෙන්ම සැමරුම් භාණ්ඩ සංචාරක ව්‍යාපාරය තුළ ප්‍රචලිත කිරීමට කෙටි හා දීර්ඝ කාලීන සැලැසුම් සකස් කොට තරගකාරි වෙළෙඳපොළ තුළ අලෙවිය හා ලාභදායිත්වය වැඩි කොට පාරිභෝගිකයා හා නිෂ්පාදකයා ප්‍රතිලාභියා සේ සලකා සැලැසුම් හා උපාය මාර්ග සකසමින් එම නිෂ්පාදන දේශීය මෙන්ම ජාත්‍යන්තර වෙළෙඳ පොළ දක්වා රැගෙන යාමට ද අප සැලැසුම් කර තිබෙනවා.මහින්ද චින්තන වැඩපිළිවෙළේ දිවි නැඟුම යටතේ අපේ පාරම්පරික කර්මාන්ත කරුවන්ට අවශ්‍ය ජාත්‍යන්තර වෙළෙඳ පොළ විවෘත කිරීමට පසුබිම සකස් කැරමින් පවතිනවා. සංචාරක ව්‍යාපාරය හරහා එහි ප්‍රතිලාභ ග්‍රාමීය ජනතාවට ගෙන යාමේ හොඳම අතරමැදියා ලක්සල යැයි මම ප්‍රකාශ කරනවා. ලක්සල ආයතනය අලෙවි කරන්නේ ග්‍රාමීය ජනතාවගේ නිෂ්පාදනයි. මේ භාණ්ඩ විදේශීය සංචාරකයා හරහා ජාත්‍යන්තරයට යා හැකි හොඳම මාර්ගය ලක්සලයි. අද පෞද්ගලික ආයතනයන්ට වඩා හොඳ ප්‍රදර්ශනාගාර, පාරිභෝගික සේවා පවත්වාගෙන යමින් යන ආයතනයක් ලෙස පෞද්ගලික අංශයන් සමඟ හොඳ තරගයක් දීමට ද මේ ආයතනයට හැකි වී තිබෙනවා.මේ වන විට දීප ව්‍යාප්තව ශාඛා පිහිටුවා තිබෙනව ද එහි ප්‍රතිලාභ ග්‍රාමීය ජනතාවට සෘජුවම ලැබෙනවා ද?පැහැදිලිවම එහි ප්‍රතිලාභ ග්‍රාමීය ජනතාවට ලැබෙනවා. මේ වන විට දීප ව්‍යාප්තව ශාඛා දහතුනක් තිබෙනවා. සංචාරකයන් බහුලව ගැවසෙන පින්නවල, ජාතික කෞතුකාගාරයේ, පේරාදෙණිය උද්භීද උද්‍යානයේ, වැනි ස්ථානවල ද අපේ ප්‍රදර්ශනාගාර විවෘත කර තිබෙනවා. 2020 වසර වන විට රුපියල් බිලියන දහයක පමණ භාණ්ඩ අලෙවියක් සඳහා සැලැසුම් සකස්කර තිබෙන අතර ඒ අනුව අපට බිලියන හයහමාරක පමණ භාණ්ඩ ග්‍රාමීය ජනතාවගෙන් මිලදී ගැනීමට හැකි වෙනවා.මේ ලක්සල ප්‍රදර්ශනාගාර විවෘත කිරීමෙන් සෘජුව සහ වක්‍රාකාරව කොපමණ රැකියා ප්‍රමාණයක් ලබාදීමට හැකි වී තිබෙනවා ද?ආයතනයේ කාර්යය මණ්ඩලය විශේෂයෙන් අලෙවියට සුදුසු කාර්ය මණ්ඩලයන් ද යන ගැටලුව අපට මතු වුණා. 2008 අමාත්‍ය මණ්ඩල පත්‍රිකාවෙන් ලක්සලට විශේෂ කාර්යයක් භාර දුන්නා. ග්‍රාමීය හස්ත කර්මාන්ත කරුවන්ට ව්‍යවසායකයන්ට මේ හරහා වක්‍රාකාරව රැකියාවන් රැසක් නිර්මාණය වී ඇති අතර මේ වන විට මෙම ප්‍රදර්ශනාගාර ආශ්‍රිතව සේවකයන් දෙසීයකට අධික සංඛ්‍යාවක් සේවය කරනවා.ඉදිරියේදී ඉතාමත් හොඳ ආර්ථික වශයෙන් ශක්තිමත් විය හැකි ලෙස හස්ත කර්මාන්ත හා සැමරුම් භාණ්ඩ නිෂ්පාදනයක් ඇතිවෙන බව නිර්මාණකරුවන් ව්‍යවසායකරුවන්ට අපි නොබියව කියනවා. මේ නිර්මාණවලට දායක වෙන්න කියලා සංචාරක ව්‍යාපාරය දියුණු වීම නිසා අනාගතයේදී කාන්තාවන්ට යුද්ධයෙන් පීඩාවට පත් ජනතාවට විශාල වශයෙන් මුදල් ලබා ගැනීමට නිවසේ සිට ස්වයං රැකියාවක් කර මුදල් උපයා ගැනීමේ හොඳම මාර්ගයක් ලෙස මෙම හස්ත කර්මාන්තයට ග්‍රාමීය ජනතාවට දායක වෙන්න යැයි මම ඉල්ලීමක් කරනවා.සංවාදයසුභද්‍රා දේශප්‍රියඡායාරූප- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=af14021622</link>
    <topic>ළමා වැඩසටහන්වලට මුල් තැන දෙන ජාතික රූපවාහිනිය</topic>
    <author>පත්මසිරි ප්‍රනාන්දු</author>
    <content>රූපවාහිනී මාධ්‍යය ශ්‍රී ලංකාවේ ස්ථාපිතවී වසර 30 කට අධිකය. මේ මාධ්‍ය විවිධ කාර්යයන් උදෙසා මෙම අවුරුදු 30 ක කාලය තුළ ප්‍රයෝජනයට ගත් බව අප දන්නා කරුණකි. විශේෂයෙන් විධිමත් නොවිධිමත් අධ්‍යාපන කාර්යයන් සම්බන්ධයෙන් එය විශාල සේවයක් කර ඇති අතර, එය තවත් දියුණු කළ හැකි බව ද අප දන්නා කරුණකි. ඒ අතර සමස්ත ළමා පරපුරට මෙමගින් අනුපමේය සේවයක් කළ හැකි බව ද පිළිගත යුත්තකි.ළමා සාහිත්‍ය කෘති මගින් ළමා සිතට සිදුවන කාර්යය, දෘශ්‍ය හා ශ්‍රව්‍ය මාධ්‍ය තුළින් ‍ළමා ලෝකය කේන්ද්‍ර ගත කරමින් තවදුරටත් ඉදිරියට ගෙන යාමට රූපවාහිනී ළමා වැඩසටහන් නිසා අපට අවස්ථාවක් ලැබී තිබේ. දැනට අපට දැන ගැනීමට ලැබී ඇති අධ්‍යයන තොරතුරු හා වෙනත් කරුණු අනුව රූපවාහිනී මාධ්‍ය පිළිබඳව ළමයින් තුළ ඇත්තේ විශාල ඇල්මකි.මෙම ඇල්ම නිසා ම රූපවාහිනී ක්ෂේත්‍රය තුළ ළමුනටම යොමු වූ වෙනම වැඩසටහන් මාලාවක් ද ළමා වැඩසටහන් නිෂ්පාදන රටාවක් මත ගොඩ නැඟී තිබේ. මේ ඔස්සේ ළමයින්ගේ සාහිත්‍ය රුචිකත්වය හා ඒ කෙරෙහි දක්වන සහජ කෞෂල්‍යය දියුණු කර ගැනීමට ළමයිනට යෝග්‍ය පරිසරයක් ඇති කරගත හැකි ය.රූපවාහිනිය ශ්‍රී ලංකාවේ ආරම්භවීමත් සමඟම මෙරට ජන ජීවිතයේ නොයෙකුත් වෙනස්කම් වලට හා පෙරළිවලට මූලික හේතුවක් විය. එදිනෙදා දෛනික ජීවිතයේ සිදුවීම් රූපවාහිනිය නිසා වෙනස් කරන්නට එසේත් නැත්නම් එයට හුරුවන්නට අපට සිදුවන බව නොරහසකි. මේ තත්ත්වය අනෙකුත් මාධ්‍යවලට මෙන් ම මෙරට සාහිත්‍ය ලෝකයට ද බලපෑවේය. රූපවාහිනිය ආරම්භ වීමට පෙරාතුව තැන තැන පල්වෙමින් පැවති සමහර මාධ්‍යන් මේ නිසා ලහි ලහියේ පිබිදී එන්නට පටන් ගැනිණි.1979 වසරේ දී අප්‍රේල් මස ලංකාවේ මුලින් ම රූපවාහිනි සේවයක් ආරම්භ වුවද එහි ළමයින් වෙනුවෙන් වෙන්කර තිබූ විකාශන කාලය ඉතා අල්ප විය. 1982 ඇරැඹි ජාතික රූපවාහිනිය එයට වඩා වැඩි අවධානයක් ළමා පරපුර වෙත යොමු කොට ළමා වැඩසටහන් සඳහා වෙනම ඒකකයක් පිහිටුවන ලදී. මෙය රූපවාහිනිය දියුණු වූ රටවල ද අනුගමනය කර ඇති අන්තර්ජාතික වැඩපිළිවෙළකි. සංවිධානාත්මක පසුබිමකින් යුක්තව ළමා මනසට ගෝචර වන සුදුසු වැඩසටහන් ඉදිරිපත් කිරීමට මේ ඒකකය දැඩි පරිශ්‍රමයක් දරා ඇත.ජාතික රූපවාහිනිය මෙරට ආරම්භ වීමත් සමඟ එවක ජනාධිපති ජේ.ආර්. ජයවර්ධන මැතිතුමන් ජාතික රූපවාහිනියේ සුක්කානම මෙරට පරිණත විශිෂ්ටතම සිවිල් සේවකයන් තිදෙනාගෙන් එක් අයෙකු වූ කෘතහස්ත රාජ්‍ය නිලධාරියකු වූ එම්.ජේ. පෙරේරා මහතා වෙත පැවරිණි.පෙරේරා මහතා තමන්ගේ ආයතනයේ සියලුම ඒකකවලට මෙරට සිටි කෘතහස්ත කලාකරුවන්, සන්නිවේදකයන් සම්බන්ධ කරගත්තේ ය.ඒ අනුව, නියෝජ්‍ය අධ්‍යක්ෂ ජනරාල් වැඩසටහන් තනතුරට එච්.එම්. ගුණසේකර ද නාට්‍ය ඒකක ප්‍රධානී ලෙස ධම්ම ජාගොඩ ද වාර්තා හා විචිත්‍රාංග ඒකකයේ ප්‍රධානී ලෙස මඩවල එස්. රත්නායකයන් ද ළමා ඒකක ප්‍රධානී ලෙස ආචාර්ය සාලමන් ෆොන්සේකා ද පත්කර ගනු ලැබිණි.1982 දී ශ්‍රී ලංකා රූපවාහිනී සංස්ථාවේ ආරම්භයේ සිට ම ශ්‍රී ලංකාවේ ළමා වැඩසටහන් පිළිබඳව වැඩි අවධානයක් යොමු කෙරිණි. දෛනික විකාශ කාලයෙන් ඉතා වැදගත් කාල පරාසයක් ළමා වැඩසටහන් සඳහා ලබා දෙන ලදී.ආචාර්ය සාලමන් ‍ෙෆාන්සේකා යටතේ ඉතා ශූර නිෂ්පාදක මඩුල්ලක් මඟින් කළ, මුතුහර, ගායනා, ළමා හුරුව, ළමා රඟමඩල, සැඳෑ රඟමඩල, රංගන වැනි සැලකිය යුතු දේශීය ළමා වැඩසටහන් රැසක් එකල කැපී පෙනිණි. ආචාර්ය ලලිතා සිරිබද්දන, සිසිර කොතලාවල, ශ්‍රීමතී ලියනගේ, ටී.ඇම්. සරත්චන්ද්‍රතිලක, රොහාන් වැලිවිට යන නිෂ්පාදක නිෂ්පාදිකාවන් අතින් ඒවා නිර්මාණය විණි. කලකට පසුව අනෝමා වත්තලදෙණියගේ සංකල්පනාවක් අනුව ළමා පුවත් වැඩසටහන ද එක් විය.ජාතික වගකීම උසුලමින්, ජාතියේ අනාගත නායකත්වයට සරිලන සංස්කෘතික පසුබිම, දැනුම, ආකල්ප වර්ධනය හා කුසලතා පූර්ණ පරපුරක් එළිදැක්වීමට කැප වුණු ජාතික රූපවාහිනියේ ප්‍රධාන වැඩසටහනක් වන ‘මුතුහර’ ආරම්භ කර දැනට වසර 30 ක් ඉක්ම ගොසිනි.ප්‍රථම මුතුහර වැඩසටහන මැදිරි අංක 1 හි 1982 මාර්තු 29 වන දින පටිගත කෙරුණු අතර, 1982 අප්‍රේල් 28 වන දින එය විකාශය විය. එදා සිට අද දක්වා ලංකාව පුරා ළමා සමාජ ලෙස ව්‍යාප්ත වෙමින්, අග්නි දිග ආසියාව සතු විශාලම ළමා සමාජ ජාලය ලෙස වැඩි දියුණුවී තිබේ. අද එය ඕස්ට්‍රේලියාව වැනි රටවල ද ක්‍රියාත්මකවේ. නුදුරු අනාගතයේදී එංගලන්තය හා ජපානය රටවල ද මුතුහර ළමා සමාජ ක්‍රියාත්මක වීමට නියමිත ය.රට පුරා විසිර ඇති මෙම ළමා සමාජවල දරුවන්ගේ ගායන, වාදන, නර්තන, රචනා, චිත්‍ර, නිර්මාණ වැනි බොහෝ කලා කුසලතාවන්ගේ එළිදැක්වීමේ වැඩපිළිවෙලක් ක්‍රියාත්මක වේ. දැනට ළමා ඒකකය තුළ ක්‍රියාත්මක කෙරෙන නව නායකත්වය යටතේ මේ ළමා සමාජවල සිටින දරුවන්ගේ අනෙකුත් කුසලතාවන් සැලකිල්ලට ගෙන, රූපවාහිනී කැමරාකරණය, සංස්කරණය හා වෙබ් අඩවි නිර්මාණය වැනි දක්ෂතා ද එළිදැක්වීමේ වැඩපිළිවෙළක් දියත් කිරීමට කටයුතු සම්පාදනය වෙමින් පවතී.ගීත සාහිත්‍යයක ඇරඹුම සටහන් කරමින් ආරම්භ කළ සිසිර කොතලාවලගේ ‘ගායනා’ වැඩසටහන ද ‘මොරගිරි ගමන’ ළමා ටෙලිනාට්‍යය ද මේ අතර කැපී පෙනේ. කැමරාවක් උපයෝගි කරගෙන බාහිරව ශ්‍රී ලංකා රූපවාහිනී සංස්ථාව නිෂ්පාදනය කළ ප්‍රථම ටෙලිනාට්‍යය ලෙස මෙය ඉතිහාසයට එක්වෙයි.රූපවාහිනි සංස්ථාව මගින් ළමා පරපුරට දෙනු ලබන නිර්මාණ අතරින් සෞන්දර්යාත්මක වැඩසටහන් බෙහෙවින් ජනප්‍රිය වී ඇත. එයින් නාට්‍ය, සංගීතය, නැටුම් සහ ක්‍රියාකාරකම් අඩංගු විශේෂාංග ළමා ප්‍රේක්ෂකයාට පිරිනමනු ලැබේ. රූපවාහිනී ළමා නාට්‍ය ඒකකය මගින් නාට්‍ය ඉදිරිපත් කිරීමේ දී ළමයින් විසින් ඉදිරිපත් කරන නාට්‍යවලට මෙන් ම ළමයා උදෙසා නිරූපණය කෙරෙන නාට්‍ය කෙරෙහි ද එක සමාන අවධානයක් යොමු කරයි.“ගී මුතු අප නිෂ්පාදනය කරන ප්‍රශස්ත වැඩසටහනක්. මේ වැඩසටහනින් අනාගත ගායකයා හෝ ගායිකාව රටට හඳුන්වා දීම වාණි‍ජ පරමාර්ථවලින් තොරව සිදුවන්නක්. මේ සඳහා ළමුන්/ මවුපියන් සංගීත ගුරුවරුන් දක්වන උනන්දුව ඉතා ඉහළයි. ඒ වගේ ම ඔවුන් ජාතික නාළිකාව පිළිබඳ දක්වන විශ්වාසයත්, ජාතික නාළිකාව තුළින් තම දරුවන්ගේ කල එළි මංගල්‍යය සිදුවීමත් භාග්‍යයක් කොට සලකනවා. එක් වරකට ළමුන් 12000 කට අධික සංඛ්‍යාවක් ඉල්ලුම්පත් එවීමෙන් මේ බැව් පැහැදිලි වෙන බව ගී මුතු වැඩසටහන් අධ්‍යක්ෂ සුරනිමල ජිනේන්ද්‍රසිංහ පවසයි.‘අපේ පැය’ අපේ නවතම ළමා වැඩසටහන් වලින් එකක් මෙහි විශේෂත්වය වන්නේ මවුපිය/ දූ දරු සියල්ලන්ම එකම වේදිකාවට ගෙන එමින් කිසියම් ආකල්පමය වෙනසක් ඔවුන් තුළ ඇති කිරීමයි. අභියෝග ජයගැනීම, සාමූහිකත්වය, නායකත්වය මෙහෙයවීම වැනි, අනාගත මිනිසා නිර්මාණය කිරීමට අවශ්‍ය සාධක මේ වැඩසටහන් තුළින් අප මතු කරනවා. ‘අපේ පැය’ අධ්‍යක්ෂ ලක්ෂ්මන් මුතුතන්තිරිගේ අදහසයි ඒ.‘පැහැසරණිය’ වැඩසටහන තුළින් මෙරට පාසල් දුවා දරුවන්ගේ සෞන්දර්යාත්මක හැකියාවන් ජාතික තලයට ගෙන ඒමේ විධිමත් සැලැස්ම ඉටු වී තිබෙනවා. ඒ වගේ ම ජාතික නාළිකාවට ස්ථිර ප්‍රේක්ෂක සංඛ්‍යාවක් මේ වැඩසටහන තුළින් එක් වී තිබෙනවා. ‘පැහැසරණිය’ අධ්‍යක්ෂ ගාමිණී අබේවික්‍රම පවසන්නේ එවැන්නකි. ‘මුතුහර’ දැනටමත් අග්නිදිග ආසියාවේ ජනමාධ්‍යයන් හා සබැඳි විශාලම ළමා සමාජ ජාලයයි. මේ වැඩසටහන තුළින් මෙරට ජනමාධ්‍යයට එකතු කරන ශිල්පීන් බොහෝයි. ඈත ගම් දනව් වල දූ දරුවනට ජාතික තලයට එන්නට අවශ්‍ය මාර්ගය එළි පෙහෙලි වී තිබෙනවා.“මුතුහර” අධ්‍යක්ෂ ‍උදාන්ත කමල් ගුණතිලක මහතා පවසයි.පත්මසිරි ප්‍රනාන්දු ආරම්භ කළ ‘පරිගණක පාරාදීසය’ වැඩසටහන මෙරට සියලුම නාළිකා අතර ළමුන් සඳහා වෙබ් අඩවියක් ඇති එකම වැඩසටහනයි.ජාතික අධ්‍යාපන ආයතනය හා සම්බන්ධව, ඔවුන්ගේ විෂය නිර්දේශයන්ට අනුකූලව නිෂ්පාදනය කරන ‘පෙර පාසල්’ විෂය සම්බන්ධ ‘හුරුබුහුටි’ අධ්‍යක්ෂණය කරන්නේ නාලනී ධර්මරත්නයි. 2013 වසරේ සුමති සම්මානයෙන් පිදුම් ලැබූ ‘මං ආසයි මට කියන්න’ දැනට වැඩසටහන් 64 ක් විකාශය කොට ඇත. මෙම වැඩසටහන් මාලාවේ පළමු අදියරේ දී අප අවට පරිසරය අසුරින් දරුවන් තුළ දැනුම, ආකල්ප, කුසලතා වර්ධනය කිරීමේ අරමුණින් ගහ කොළ, සතා සිවුපාවුන් හා මිනිස් සිරුරේ ඉන්ද්‍රිය පද්ධතිය, තාක්ෂණය වැනි දෑ ඉතා සරලව නාට්‍යානුසාරීව ඉදිරිපත් කර ඇති අතර ඉදිරියේදී දේශීය ජනවහරේ එන ජනශ්‍රැති, ප්‍රස්ථා පිරුළු හා ඓතිහාසික තොරතුරු පදනම් කරගනිමින් දරුවන්ගේ දැනුම වර්ධනය කිරීමේ අරමුණින් වැඩසටහන වඩාත් සංවර්ධනය කර ඉදිරිපත් කිරීමට කටයුතු යොදා ඇත.සාම්ප්‍රදායික ප්‍රවෘත්ති වාර්තාකරණයෙන් බැහැරව නිර්මාණාත්මක, එමෙන් ම එය ළමා මනසට වඩා හොඳින් ගෝචර වන අන්දමින් ප්‍රවෘත්ති වාර්තාකරණය සිදු කරනු ලබයි. විශේෂයෙන්ම ගවේෂණාත්මක ප්‍රවෘත්ති තුළින් ප්‍රවෘත්තියක පවත්නා තොරතුරු පිළිබඳ අවබෝධය ලබා දීමට කටයුතු කෙරේ. ළමුන්ගේ සහභාගිත්වයෙන් වාර්තාකරණය සිදු කෙරෙන අතර එය ප්‍රවෘත්ති සඟරාවක් ලෙස ඉදිරිපත් කිරීමට අදහස් කරන බව නිෂ්පාදිකා මාලතී වීරසිංහ පවසයි.මැලේසියාවේ A.B. U. ආයතනය සමඟ කලාපීය ළමා නාට්‍යය ප්‍රවර්ධනය කිරීමේ අරමුණින් ඉටු කරන ලද සමසාමූහික ළමා නාට්‍යය නිෂ්පාදන ව්‍යාපෘතිය සඳහා ශ්‍රී ලංකා රූපවාහිනී සංස්ථාවේ ළමා ඒකකය ඉදිරිපත් කළ ‘රත්තී’ ළමා ටෙලි නාට්‍යය 2008 ජර්මනියේ ප්‍රි ජුනෙස් අන්තර් ජාතික ළමා චිත්‍රපට උලෙළේ අවසාන වටය සඳහා තෝරා ගැනිණි. මෙය වසර 18 කට පසුව ළමා ඒකකය ලද අන්තර්ජාතික ජයග්‍රහණයකි. ‘රත්ති’ ආසියාවේ හොඳම ටෙලි නාට්‍ය හතර අතරට ද එම උලෙළේ දී එක් විය.අප වෙත ලැබුණු ලෝකයේ වෙනත් රටවල ළමා නාට්‍ය ‘ටිකිරි ටිකිරි ටිකිරි කතා’ නමින් සිංහලට උප ශීර්ෂ නංවා ශිරාන් රත්නායක විසින් මෙරට ළමා පරපුරට දායාද කරනු ලැබීය‍.2008 වර්ෂයේ පැවති සුමති සම්මාන උලෙළේ හොඳම කාලීන වැඩසටහන් 3 අතරට ළමා ඒකකයේ නිෂ්පාදනයක් එක් විය. සෞඛ්‍ය අධ්‍යාපන කාර්යාංශය සඳහා නිෂ්පාදනය කළ ‘උදා වූ වසන්තය’ වාර්තා රංග මාලාවේ ‘පි‍බිදෙන කැකුළක්’ වැඩසටහන වූ මෙය පර්සි ජයමාන්න මහතාගේ තිර රචනයකි. මෙම වාර්තා රංගනය 2006 වසරේ විශිෂ්ටතම ප්‍රජනක සෞඛ්‍ය පිළිබඳ ජනමාධ්‍යවේදියා ලෙස සම්මාන දිනා ගන්නට මෙම ලියුම්කරු සමත් විය.මෙතෙක් රූපවාහිනී ළමා වැඩසටහන් ක්ෂේත්‍රය වෙනුවෙන් කරන ලද සේවයට ඇගයීමක් වශයෙන් ළමා ඒකකයේ නිෂ්පාදක සුරනිමල ජිනේන්ද්‍රසිංහ උදාන්ත කමල් ගුණතිලක, නාලනී ධර්මරත්න සහ මේ ලියුම්කරු සම්මානයට පාත්‍ර විය. මෙම සම්මාන ඔවුන් වෙත පිරිනැමුණේ බොරැල්ල ළමා කුසලතා සංවර්ධන මධ්‍යස්ථානය මගිනි. රූපවාහිනී නාළිකාවන් වෙනුවෙන් ලබාදෙන ප්‍රශස්ත ඇගයීම් සම්මානය ද ඔවුන් මෙවර පිරිනැමුවේ ශ්‍රී ලංකා රූපවාහිනී සංස්ථාවට ය. එය ද රත්තී ලැබූ අන්තර්ජාතික ජයග්‍රහණය වෙනුවෙනි.2010 වසරේ 15 වන සුමති සම්මාන උලෙළේ හොඳම ළමා වැඩසටහන ‘අපේ පැය’ සහ 2010 වසරේ මත්ද්‍රව්‍ය හා දුම්කොළ භාවිතය අවම කිරීමේ හොඳම රූපවාහිනී නිෂ්පාදනය ලෙසත් සම්මාන දිනා ගැනීමට ලක්ෂ්මන් මුතුතන්තිරිගේ සමත් විය.සම්මානසතියේ සඳුදා සිට සිකුරාදා තෙක් ප.ව. 5.00 සිට ළමා ප.ව. 6.00 දක්වා ‘මිණි පහන් වැට’ ශීර්ෂය යටතේ ළමා වැටසටහන් ජාතික රූපවාහිනිය ඔස්සේ විකාශය වෙයි. ඉරිදා දිනවල ප.ව. 4.00 ට ළමා පුවත් හා ප.ව. 6.00 ට මුතුහර විකාශය වන අතර, සෑම පෝය දිනකම ප.ව. 3.30 ට සවනක් රැස් හා ප.ව. 4.00 සිට ප.ව. 5.00 දක්වා ‘දහම් බිම’ ළමා ආගමික වැඩසටහනක් විකාශය වේ.මේ සියලු ළමා වැඩසටහන් මෙරට ජාතික සම්මාන උලෙ‍ළවලදී සම්මානයට පාත්‍රව ඇති අතර 2013 වර්ෂය වෙනුවෙන් සුමති සම්මාන උලෙළේදී ‘මං ආසයි මට කියන්න’ වෙනුවෙන් ජානක සුජීව ජයකොඩි මහතා ද, රාජ්‍ය සම්මාන උලෙළේදී වාල් කෛයිල් කනක්කු (ජීවිතය ගණන්) වෙනුවෙන් හොඳම දමිළ ළමා වැඩසටහන වෙනුවෙන් ශිරාන් රත්නායක මහතා ද සම්මානයට පාත්‍ර විය.එදා මෙදා තුර ළමා ඒකකයට මග පෙන්වූවෝ ද මේ මොහොතේ මතක් කිරීම සුදුසුවේ යැයි සිතමි.අනාගත විශ්ව මිනිසා තැනීමේ කාර්යයට සහය ලබා දෙන්නට අප ද සූදානම් ය. 1982 වසරේ ළමා ඒකකය පිහිටවීමේ දී ආචාර්ය සාලමන් ෆොන්සේකා මහතා ඉතා ශූර නිෂ්පාදක මඬුල්ලකගේ සහය ලබා ගත්තේ ය.“හොදම දේ ළමයින්ටයි” යන වී.අයි. ලෙනින්ගේ ශ්‍රේෂ්ඨ කියමන සිත්හි දරා ගෙන ජින් පියා‍ජියෝ ගේ අර්ථ දැක්වීමකට අනුව ‘දරුවන් කුඩා වැඩිහිටියන් බවට පත් නොකර’ ශ්‍රී ලාංකීය දරුවනට අතිශය වැදගත් වන දේශීය වැඩසටහන් නිපදවීමේ කාර්යයේ නිරතව සිටිමු.පත්මසිරි ප්‍රනාන්දුසහකාර අධ්‍යක්ෂළමා වැඩසටහන් ඒකකයජාතික රූපවාහිනියs16fpd28කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=as1402161</link>
    <topic>ඉහළ අහසේ සිට කුරුලු ඇසින්  සිරිලක සුන්දරත්වය දකින සුරේන්</topic>
    <author>පීටර් කැනියුට් පෙරේරා</author>
    <content>ඉහළ අහසේ සිට කුරුලු ඇසින්  සිරිලක සුන්දරත්වය දකින සුරේන්සුරේන්ට අවශ්‍ය වූයේ ඉහළ අහසේ සිට කුරුල්ලකුගේ ඇසින් සිරිලක ස්වාභාවික සුන්දරත්වය දැකගැනීමය. එම සුන්දරත්වය සංචාරක ආකර්ෂණය සඳහා යොදා ගැනීමටය. එම මෙහෙය ඔහුට පැවරුණේ විදේශීය සංචාරක ප්‍රවර්ධන ආයතනයක් මගිනි.සුනාමියෙන් පසුව ලංකාවේ බිඳ වැටී තිබූ සංචාරක ව්‍යාපාරය දියුණු කිරීම සඳහා ලංකාවේ සුන්දරත්වය ලෝකයාට පෙන්වන එම ප්‍රවර්ධන වැඩසටහනට ඇමෙරිකානු ආධාර ආයතනයක් විසින් මුදල් සපයා තිබුණි. ඉන්දියාවේ JWT ආයතනයේ නිර්මාණ අධ්‍යක්ෂ සෙන්තිල් කුමාර් ලංකාවට පැමිණ සම්බන්ධීකරණ කටයුතු සිදුකළේය.වැඩසටහන හැඳින්වූයේ “Small Island Big Trip” යනුවෙනි.සුරේන් ඩි සිල්වාට අවශ්‍ය වූයේ කුරුල්ලෙකුගේ ඇසින් ශ්‍රී ලංකාවේ ස්වාභාවික සුන්දරත්වය විදේශිකයින්ට පෙන්වීමය. නමුත් හෙලිකොප්ටරයක් දොරක් විවෘත කර හෙලිකොප්ටරයේ වාඩි වී කැමරාවක් මෙහෙයවීමෙන් එය සිදුකරගත නොහැක. එහි දී ඡායාරූප ලබාගත හැක්කේ නිතරම එක් කෝණයකට පමණය. විඩියෝ කැමරාවකින් නොව සිනෙ කැමරාවකින් පටිගත කිරීම සිදුකර ගැනීම ඔහු අභිලාෂය විය.“මට ඕන වුණේ උඩ යට, හතර පැත්තම බලන්න පුළුවන් හෙලිකොප්ටරය යට සවිකරන්න පුළුවන් සිනෙ කැමරාවක්. හෙලිකොප්ටරය ඇතුළෙ ඉඳල ඒක මට මෙහෙයවන්න පුළුවන් වෙන්නත් ඕනෙ”, සුරේන් පවසන්නේ “ස්මෝල් අයිලන්ඩ් බිග් ට්‍රිප්” සංචාරක ආකර්ෂණ වැඩසටහන සඳහා අවශ්‍ය වූ ආම්පන්න පිළිබඳවය.ඔහු අන්තර්ජාලය ඔස්සේ එවැනි කැමරාවක මිල ගණන් සොයා බැලීය. අන්තිම අඩු කැමරාවක මිල ඇමෙරිකන් ඩොලර් ලක්ෂ පහක් විය. එවැනි මුදලක් වියදම් කිරීමට සුරේන්ට හැකියාවක් නැත. නමුත් කටයුත්ත ආකර්ෂණීය ලෙස කිරීමට නම් එවැනි උපකරණයක් අවශ්‍යය. සුරේන් තමන්ගේ සහායකයන් ද සහභාගී කරගෙන එවැනි කැමරාවක් නිර්මාණය කර ගත්තේය. ඔහුට වැය වූයේ රුපියල් හැට දහසක් පමණි. ගතවූයේ දින තුනකි.එම දැවැන්ත කටයුත්ත සඳහා සුරේන් තමන්ගේ වීඩියෝ ඉමේජ් ආයතනයේ සියලුම සම්පත්ධාරීන්ගේ සහාය ලබාගත්තේය.සෙන්තිල් කුමාර් ද සමඟ සාකච්ඡා කර සුරේන් චිත්‍රපටගත කර යුතු ස්ථාන පනහක් තෝරා ගත්තේය. කලා අධ්‍යක්ෂවරුන් තිදෙනකු සමඟ කණ්ඩායම් තුනක් ලංකාව වටේ ගොස් එම ස්ථානවල ඡායාරූප ගැනීමටත්, GPS තාක්ෂණය අනුව එම ස්ථානවල පිහිටීම පිළිබඳවත් නිශ්චිතව සටහන් කරගැනීමත් සිදුකර ගත්තේය.හෙලිකොප්ටර් යානය පැදවූයේ මි‍ලේනියම් එයාර් ලයින්හි කපිතාන් කපිල රත්නසේකරය. මෙම ගමනේ දී සුරේන්ට මුහුණ පාන්නට වූ එක් ගැටලුවක් වූයේ හෙලිකොප්ටරයෙන් ගෙන යා හැකි උපරිම බරය.ඔහු නිපදවාගත් ‘බෙලි කැමරාව’ කිලෝ තිස්පහක් බර විය. එනිසා ඉන්ධන රැගෙන ගිය හැකි ප්‍රමාණය සීමා සහිත විය. සුරේන්ද්‍ර භාවිතා කළ සිනෙ කැමරාවේ රඳවා ගත හැකි වූයේ විනාඩි හතරක කාලයක් සඳහා වන දළ සේයා පටි ප්‍රමාණයක් පමණි.විනාඩි හතරක කාලය ඉක්ම යෑමට පෙර නැවත කෑනයට දළ සේයා පටි සවිකර ගත යුතුය. කැමරාව සවිකර තිබුණේ හෙලිකොප්ටරයේ යටි කොටසේ නිසා දළ සේයා පට ඇතුළු කිරීමට නම් අනිවාර්යයෙන්ම හෙලිකොප්ටරය ගොඩබිම් ගත කළ යුතු විය. හෙලිකොප්ටරය ගොඩබස්වා තත්පර කීපයක් ඇතුළත දළ සේයා පටි සවිකරගත යුතුයි. එන්ජිම නතර කරගත‍හොත් එය නැවත පණගන්වා ගැනීමට විනාඩි තිහකට වැඩි කාලයක් ගතවෙයි.එසේම ඡායාරූප ගතකරන සමහර ස්ථානවල විචිත්‍රත්වය සහ සංස්කෘතික ආගමික වටිනාකම ඉස්මතු කරවීම සඳහා එම ස්ථානවල සමහර ක්‍රියාකාරකම් සිදුකිරීම ද සංවිධානය කළේය.පුංචි ‍ලෝකාන්තයෙහි දර්ශන පටිගත කරද්දී ලෝකාන්තය කෙරවලේ සිට නර්තනයෙහි යෙදෙන උඩරට නැටුම් කණ්ඩායමක් සංවිධානය කර ඒවා තම සෙලෝලයිඩ් පටියෙහි රඳවා ගත්තේය.පේරාදෙනිය උද්භිද උද්‍යානය සමීපයෙහි මහවැලි ගඟ හරහා ඇති සංගිලි පාලම පටිගත කරද්දී සංගිලි පාලම මතින් ගමන් කරන භික්ෂූන් වහන්සේ පිරිසකගේ දර්ශනයක් ද ඇතුළත් කර ගැනීමට සුරේන්ට අවශ්‍ය විය.“අප රට බෞද්ධ රටක්. දන්ත ධාතූන් වහන්සේ වැඩ සිටින නිසා මහනුවර නගරය බෞද්ධාගමික වශයෙන් වඩාත් වැදගත් නගරයක්. ඒ නිසා පේරාදෙණිය එල්ලෙන පාලම දර්ශනගත කරද්දී ඒ මතින් පියමං කරන භික්ෂූන් වහන්සේ පිරිසක් ඇතුළත්ව තිබීම හොඳයි කියල මට හිතුණා” සුරේන් පවසයි.එම සිද්ධිය දර්ශනගත කරද්දී සුරේන්ලාට අපූරු අත්දැකීමකට ද මුහුණ දීමට සිදුවිය. හෙලිකොප්ටරයෙන් සුරේන්ලා පැමිණෙන විට එල්ලෙන පාලමෙන් වඩිමින් සිටි භික්ෂූන් වහන්සේ හදිසියේම ‍නතර වූහ.දර්ශනය රූගත කිරීම සම්පූර්ණ වීමට නම් නැවතත් ගමනේ ආරම්භයේ සිට අඛණ්ඩව උන්වහන්සේ වැඩිය යුතුය. නමුත් එය නිසියාකාරව සිදුවෙන තුරු සුරේන්ලාට ඉහළ අහසේ වට කීපයක් රවුම් ගසමින් සිටීමට සිදුවිය.“හෙලිකොප්ටරය එද්දිම අපේ කලා අධ්‍යක්ෂ හිමිවරුන්ට පවසල තියෙනවා ඉස්සරහට වඩින්න කියලා. හෙලිකොප්ටරය ළඟට ආපු ගමන් උන්වහන්සේ ගේ ගමන නතර වුණා.“හාමුදුරුවනේ ආපස්සට වඩින්න” කියල කියන්නෙ කොහොමද කියල හිත හිත හිටිය නිසයි පරක්කු වෙලා තියෙන්නෙ” සුරේන් කියන්නේ පේරාදෙණිය සංගිලි පාලම මත සිදුවූ පමාව පිළිබඳවය.සිරීපාදය රූගත කර උඩවලව හරහා ආපසු එද්දී උඩවලව මහ කැලය මැද ගමන් කරන අලි රංචුවක් රූගත කර ගැනීමට හැකිවීම අති සුවිශේෂ සිද්ධියක් බව සුරේන් කියයි.ශ්‍රී ලංකාවේ තරම් සුන්දර දර්ශන ඇති රටක් ලෝකයේ කිසිම රටක නැති බව සුරේන් පවසයි. ඔහු පවසන ලෙස ඉහළ අහසේ සිට ඉතාමත් අවලස්සනට දර්ශනය වන්නේ ලංකාවේ නගරය.ඒවා පිහිටා ඇති අන්දම ඉතාමත් අවිධිමත්ය. එනිසා ඉහළ සිට බලන විට ඒවායෙහි අවලස්සන කැපී පෙනෙන බව ඔහු කියයි. ඉහළ අහසේ සිට දුටු නාගරික ප්‍රදේශ අතරින් සු‍රේන්ගේ වඩාත් සිත් බැඳගෙන ඇත්තේ ගාලු කොටුවේ දර්ශනයයි.කොළඹ රාජකීය විද්‍යාලයේ ඉගෙනුම ලැබූ සුරේන් ඩි. සිල්වා ඡායාරූපකරණයට යොමු වූයේ ඔහුගේ පහළොස් වන උපන් දිනයට තෑගි කළ කැමරාව නිසාය.“මම ඒ කැමරාවෙන් ගෙදර අයගෙ පොටෝ ගත්තා. නෑදෑයින්ගේ මංගල උත්සව පොටෝ ගත්තා” ඒ සුරේන් ඡායාරූපකරණයට අත්පොත් තැබූ ආකාරය.වයස අවුරුදු දහහතේදී සු‍රේන්ට ඔහුගේ පියා වීඩියෝ කැමරාවක් ලබා දුන්නේය.“වැඩේ සාරෙට ගියා. මගේ වියදමට ඕන සියලුම මුදල් මම වීඩියෝ කැමරාවෙන් ‍ෙහායාගත්තා.” විනෝදාංශයක්, ආර්ථික ඉපැයීමට භාවිතයට යෙදූ අන්දම සුරේන් පැවසුවේ එසේය.අවුරුදු දහ අටේදී ඔහු ටෙලිසිනෙ ආයතනයේ සහාය කැමරාශිල්පියකු ලෙස රැකියාවට එකතු විය. එහි වසරක් සේවය කළ සුරේන් ටෙලිසින් ආයතනයේ වසර හයක් එහි කළමනාකරු දක්වා විවිධ වෘත්තීන්හි නිරත විය. APTV ප්‍රවෘත්ති ඒජන්සියේ ශ්‍රී ලංකාවේ වාර්තාකරු වශයෙන් කටයුතු කළ ඔහු කොලොන්නාව තෙල් ටැංකිවලට එල්.ටී.ටී.ඊ.ප්‍රහාරය සිදුවූ අවස්ථාවේ මුල්ම කොටස් ඡායාරූපගත කළ එකම ශිල්පියා විය.එක්දහස් නමසිය අනූ දෙකේදී සුරේන් ඩි.සිල්වා තමන්ගේම ආයතනයක් ‘වීඩියෝ ඉමේජ්’ යනුවෙන් ආරම්භ කිරීමත් සමඟ ඔහුගේ නිර්මාණ කටයුතු පුළුල් වෙන්නට විය.යුද හමුදාවට අවශ්‍ය ගුවන් ඡායාරූප බොහෝ ප්‍රමාණයක් නිර්මාණය කරන්නේ සුරේන්ය. යුද හමුදාවේ හැටවන සංවත්සරය වෙනුවෙන් මාවිල්ආරු සිට වසර දෙකක යුද්ධ පිළිබඳ තොරුතුරු ඔහු ගොඩබිම සහ ඉහළ අහසේ සිට රූගත‍ කළේය.ආරක්ෂක අමාත්‍යාශයේ මෙහෙයවීමෙන් රටවල් එකසිය පනහක ආරක්ෂක ප්‍රධානීන්ගේ සහභාගීත්වයෙන් 2012 පැවැත්වූ සම්මන්ත්‍රණයට උතු‍රේ සිදුකෙරෙන සංවර්ධන කටයුතු ඉහළ අහසේ සිට දකින ආකාරයේ කෙටි චිත්‍රපටයක් නිර්මාණය කළේය. හෙලිකොප්ටරයක් ගමන් කළ නොහැකි පොළවට ඉතාමත් සමීපයෙහි ඡායාරූප ගතකිරීමට ඔහු පැරා ‍මෝටරයක් භාවිතා කළේය. පැරා මෝටරයක සිට ඡායාරූප ගත් ප්‍රථමයා ද සුරේන්ම විය හැක.ඉන්දීය නාවුක හමුදාවට ඩෝරා යාත්‍රා නිපදවා අලෙවි කරන බෝට්ටු නිෂ්පාදන ආයතනයක් වෙනුවෙන් ඩෝරා යාත්‍රාවල ගමනා ගමනය පිළිබඳව සුරේන් ඉහළ අහසේ සිට පටිගත කළ නිර්මාණය ද සුවිශේෂී එකකි.ආතර් සී.ක්ලාක් මහතා ඇවිදීමට නොහැකි තත්ත්වයට පත්වූ පසු නාසා ආයතනය සහ වෙනත් විදේශීය ආයතන චන්ද්‍රිකා තාක්ෂණය ඔස්සේ පැවැත්වූ රූපවාහිනී සාකච්ඡා ලංකාවේ සිට මෙහෙයවූයේ සුරේන්ය. ආතර් සී.ක්ලාක් මහතාට ඇමෙරිකානු ඇකඩමි සම්මානය හිමිවූ අවස්ථාවේ ඇමෙරිකාවේ සිට එය මෙහෙයවූයේ ඇමෙරිකානු නළු ටොම් හැන්කින්ය. ඇමෙරිකාවේ ඇකඩමි සම්මානය පිරිනමද්දී ආතර් සී ක්ලාක් මහතා එය ලබාගත්තේ ලංකාවේ සිටය.“ඇමෙරිකාවේ මට ඇකඩමි සම්මානය පිරිනමන වේලාව රාත්‍රියේ හතයි. ශ්‍රී ලංකාවේ සිට මා එය ලබාගන්නා වේලාව ඔබගේ හෙට උදයේ හතයි”, ආතර් සී. ක්ලාක් මහතා ත්‍යාග ප්‍රදාන වේදිකාවේ විද්‍යාමාන වූයේ එවැනි කවට වදන් පවසමින් බව සුරේන් ඩි.සිල්වා පවසයි.පෙට්ට්‍රල් මඟින් ක්‍රියාත්මක වන මෝටරයක ආධාරයෙන් පැරිෂුටයක් සහිත මිනිසෙකු ඉහළ අහසට නංවා, කුරුල්ලෙකු මෙන් හිස් අවකාශයේ එහා මෙහා පියාඹා යෑමේ තාක්ෂණය - පැරිෂුට් මෝටරින් හෙවත් පැරා මෝටරින් නමැති ත්‍රාසජනක ක්‍රීඩාව සුරේන් ඩි සිල්වා 2012 පුත්තලම පාලවිය ගුවන් හමුදා කඳවුරේ දී ප්‍රථම වරට ශ්‍රී ලංකාවට හඳුන්වා දුන්නේය. ඔහු ඒ පිළිබඳව විශේෂ පුහුණුවක් ජර්මනියේ සහ තායිලන්තයේ දී ලබාගෙන ඇත.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=as1402162</link>
    <topic>එංගලන්තයේ ළාබාලම සීයාට</topic>
    <author/>
    <content>එංගලන්තයේ ළාබාලම සීයාටඑංගලන්තයේ ෂෙම් ඩේවිඩ් එරට ළාබාලම මුත්තණුවන් ලෙස වාර්තා වෙයි. පසුගිය දිනක සිය අලුත උපන් මුනුපුරා බැලීමට රෝහලට ගිය ඔහුගෙන් හෙදියන් වයස අවුරුදු 16 ට වැඩි බව ඔප්පු කිරීමට සාක්කි විමසීමේදී ඔහු ලජ්ජාවෙන් රතුවිය.ෂෙම් 29 හැවිරිදිය. ඔහුගේ දියණියගේ වයස අවුරුදු 14 කි. මේ දියණියගේ අලුත උපන් දරුවා බැලිමට ගියවිට හෙදියන් සිතා ඇත්තේ ෂෙම් දියණියගේ සැමියා කියාය. ඉන් ඔහු ඉමහත් ලජ්ජාවට පත්වූ බවද වාර්තා විය. ‍‍ෂෙම් සහ ඔහුගේ සහකාරිය ප්‍රථම වරට දෙමවුපියන් වූයේ වයස අවුරුදු 15 දීය. ෂෙම් ගේ දියණිය 15 වැනි උපන්දිනය සැමරුවේ ද රෝහලේදීය. කෙසේ වෙතත් එංගලන්තය ලෝකයේ අඩු වයසින් මවුවරුන් වැඩිපුරම සිටින රට ලෙස වාර්තා තබා ඇත.රුසියාවේ වීදියක උදෑසන ඇවිදීමට ගිය පිරිසක් දිනක් පුදුමයට පත්වූයේ මහමඟදී දුටු දසුනකිනි. හිම මිදෙන ශීතලේ ඇවිදින්නට ගිය ඔවුන් දුටුවේ දම්වැලින් බැඳගත් විශාල වලසුන් දෙදෙනකු උදෑසන ව්‍යායාමය සඳහා ඇවිද්දවමින් සිටි දෙදෙනෙකි.වනයට සීමා වූ මේ වලසුන් ජනාකීර්ණ පෙදෙසක දී දුටු අය පුදුම වී ඒ දෙස බලා සිටියහ. රුසියාවේ වලසා සැලකෙන්නේ ශක්තියේ සංකේතයක් ලෙසිනි. රුසියානු කැලෑබදව අනන්තවත් වලස්සු සිටින අතර ඉඳහිට මිනිස් වාසස්ථාන ආසන්නයට ද පැමිණෙති.මේ ශීත සමයේදී කැලෑ වලස්සු සිසිර නිද්‍රාවට පත්වෙති. එසේ වුවද, මේ සතුන් එලෙස වනාන්තරයේ සිටින වලසුන් ලෙස නොපෙනුණේ උන් රැගෙන ආ පුද්ගලයන් උන් අතගාමින් සුරතල් කරන අයුරු දැකීමෙනි. ඒ අනුව පෙනී ගියේ මේ දැවැන්ත වලසුන් දෙදෙනා සුරතලට ඇති කරන වුන් බවය.මහ මඟදී උන් දුටු අයෙක් ඒ වලසුන් සේයාරුවට නැංවීය.ඉරානයේ ජාතික කාන්තා පාපන්දු කණ්ඩායමේ ‘සාමාජිකාවන්’ සිවු දෙ‍ෙනක් පසුගියදා කණ්ඩායමෙන් නෙරපා හරින ලදහ. කණ්ඩායමේ දක්ෂම ක්‍රීඩිකාවන් සිවු දෙනකු වූ ඔවුනට කණ්ඩායමෙන් යෑමට හේතු වූයේ ඔවුන් කාන්තාවන් වීම සඳහා ලිංගික සැත්කම්වලට මුහුණදීමට සිටින පිරිමින් බව හෙළිවීම නිසා ය.එසේ වුවත්, සැත්කම්වලින් පසු යළි කණ්ඩාය‍මට එක්වීමට ඔවුනට අවසර ලැබී තිබේ. මේ හේතුව නිසා දැන් ක්‍රීඩා සමාජ සඳහා ගිවිසුම් අස්සන් කිරීමට පෙර සෑම කාන්තා පාපන්දු ක්‍රීඩිකාවකටම ලිංගිකත්වය පිළිබඳ පරීක්ෂණයකට මුහුණදීමට සිදුව තිබේ. පුහුණුවීම් අතරතුරදී ද ඔවුන් අහඹු ලෙස පරීක්ෂණවලට භාජනය කෙරේ.මෙලෙස කරන ලද පරීක්ෂණවල ප්‍රතිඵලයක් ලෙස මේ වනවිට ක්‍රීඩිකාවන් සත්දෙනෙකුගේ ගිවිසුම් අවලංගු කර තිබේ. එලෙස ඉවත් කෙරුණු ක්‍රීඩිකාවන් පරිපූර්ණ ස්ත්‍රී හෝ පිරිමි ලක්ෂණ නොමැති අය බව ද වාර්තා විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=as1402163</link>
    <topic>එංගලන්තයට ගංවතුර</topic>
    <author>සේමාලි කැල්ලපත</author>
    <content>එංගලන්තයට ගංවතුරවර්ෂ 1760 දී එංගලන්තයේ ජෝර්ජ් රජුගේ පාලන කාලයෙන් පසු එනම් වසර 250කට පසු එරටට බලපෑ දරුණුතම ගංවතුරෙන් එංගලන්ත වාසීහු මේ දිනවල පීඩාවට ලක්ව සිටිති. පසුගිය නත්තල් කාලයේ සිට මේ දක්වා දැඩි ලෙස ගංවතුරින් පීඩා විඳින එරට ජනතාව පසුගියදා තවත් අපහසුතාවට පත්වූයේ පසුගිය බදාදා (12 දා) පැයට සැතපුම් 110ක වේගයෙන් හමා ආ දරුණු අත්ලාන්තික් කුණාටුව හේතුවෙනි. ඒ කුණාටුව ගැන රතු සංඥා නිකුත් කරමින් අනතුරු ඇඟවූ එංගලන්ත කාලගුණ දෙපාර්තමේන්තුව ඒ බදාදා දිනය හැඳින්වූයේ ‘නපුරු බදාදා’ ලෙසය. මාස දෙකක පමණ සිට මුහුදු රළ ඉහළ නැඟීම, ගංගා ජලය, පොළොව මතුපිට හා භූගත ජල මට්ටම ඉහළ යෑම යන මේ සියල්ල මදිවාට කුණාටු ද දැන් එරට ජනයා පීඩාවට පත්කරයි.අධික වර්ෂාපතනය හේතුවෙන් තේම්ස් නදිය දෙගොඩ තලා යද්දී එරට සුවිසල් මන්දිර සාප්පු සංකීර්ණ ගොවිබිම් ඇතුළු රට පුරා ප්‍රදේශ ගණනාවක් ගංවතුරෙන් යට විය. ඒ සියලු කරදර මධ්‍යයේ යළිත් සුළි කුණාටුව කඩාපාත්වීමෙන් එරට වැසියෝ තව තවත් පීඩාවට ලක්වූහ. මේ වට වැස්ස කෙතරම් දරුණු වීද යත් වර්ෂාපතනයේ සාමාන්‍යය අගය සියයට දෙසීයක් වෙද්දී එරට කාලගුණ දෙපාර්තමේන්තුවට කාලගුණ විද්‍යා සිතියම අලුතින් ඇඳීමට සිදුවී ඇතැයි වාර්තා විය.පසුගිය වසරේ දෙසැම්බර් 12 වැනිදා සිට ජනවාරි මස අග වෙද්දී නිරිත දිග ලන්ඩනයේ පමණක් ඇතැම් ප්‍රදේශවලට ලැබී ඇති වර්ෂාපතනය පුරා මාස පහක් තිස්සේ ඇදහැළෙන වර්ෂාපතනයකට සමාන කර ඇත. තේම්ස් නදිය පසුගියදා ඉවුරු කඩාගෙන දෙගොඩ තලා ගියේ එරට ඉතිහාසයේ මෙතෙක් සිදුවූ ඉතා දරුණුතම ගංවතුර ලෙස වාර්තා තබමිනි. සිය භූමි ප්‍රදේශ ගෙවල් දොරවල් ගංවතුරෙන් වළක්වා ගැනීම සඳහා ජනතාව මෙන්ම යුද හමුදාව ද යොදවමින් වැලි කොට්ට තබමින් පවුරු බැන්ද ද ඒ සියලු උත්සාහ නිෂ්ඵල කරමින් ගංවතුර ගලා ගියේ දහස් සංඛ්‍යාත ජනතාවකට උන්හිටි තැන් අහිමි කරමිනි. ඇතැම් විශාල ප්‍ර‍දේශවල ගංවතුර ගලා ගියේ මුළු පළාතේම ජනතාව වර්ග සැතපුම් 40ක පමණ කුඩා භූමි ප්‍රදේශයකට කොටු කරමිනි‍.එංගලන්තයේ සමර්සෙට් ප්‍රදේශය කෘෂිකාර්මික පළාතකි. ඉතා සරුසාර ප්‍ර‍ෙද්ශයක් වූ එම ප්‍රදේශය සැලකෙන්නේ ගොවියන්ගේ පාරාදීසය ලෙසිනි. එම ප්‍රදේශයේ ‍ෙගාවිබිම් බොහොමයක් ජලයෙන් යටවීම නිසා අනාගතයේ දී එරටට ආහාර බෝග හිඟයක් ද ඇතිවේ යැයි ද පැවසේ. මුළු මහත් ‍එංගලන්තය පුරා පැතිර ඇති මේ ‍ගංවතුර රාජකීයන් ළඟට ද කිට්ටු වී ඇති අතර එලිසබත් රැජනගේ වින්ඩ්සර් මාලිගාව අසලට ම ගංවතුර පැමිණියේ වින්ඩ්සර් උද්‍යානය ද ජලයෙන් යට කරමිනි. එහෙත් උස් බිමක පිහිටීම නිසා මාලිගය දැනට ගංවතුරට යටවී නැතැයි වාර්තා වේ. ගංවතුරින් ගම්බිම් හා ගොඩනැඟිලි ආරක්ෂා කර ගැනීම සඳහා හමුදාව යොදවමින් වැලි කොට්ට අතුරද්දී ඒ ප්‍රදේශ පෙනෙනුයේ සංග්‍රාම භූමියක් ලෙසිනැයි මාධ්‍ය වාර්තා කරයි.තේම්ස් නදිය පමණක් නොව එරට ගංගා ගණනාවක්ම පිටාර ගලන්නට වීම නිසා ඒ අසල ජනතාවට පාරිසරික ආයතන මඟින් රතු නිවේදන නිකුත් කර තිබේ. තේම්ස් ගංගාව පිටාර ගැලීමෙන් ලන්ඩනය බේරා ගැනීම සඳහා 1982 දී තනනු ලැබූ ‘තේම්ස් බැරියර්’ නමින් හැඳින්වෙන වේල්ල පසුගිය සති 10ක් තුළ දී 29 වතාවක් වසා දැමූ බව ද වාර්තා විය. එ‍සේ වුවද වෙනත් පළාත් රැසකදී තේම්ස් නදිය ඉවුරු කඩාගෙන ගියේය. දැනටමත් ගංවතුරින් යටවී ඇති ප්‍රදේශ අත්ලාන්තික් සැඩ සුළඟ නිසා තවත් ජලයෙන් යටවී ඇති අතර බටහිර එංගලන්තය දැනටමත් රටේ අනෙක් කොටසින් වෙන්වී ඇති බව මාධ්‍ය වාර්තා කළේය.ගංවතුර නිසා මෙතෙක් සිදුව ඇති ආර්ථික හානිය පවුම් මිලියන 730 ඉක්මවා ඇතැයි පැවසේ. දෙසැම්බර් 25 වැනිදා සිට මේ දක්වා සුළං හා ගංවතුර හානි වෙනුවෙන් රක්ෂණ සමාගම්වලට ගෙවන්නට සිදුව ඇති මුදල පවුම් බිලියනයකට ආසන්න වී ඇතැයි බ්‍රිතාන්‍ය රක්ෂණ සමාගම් සංගමය පවසයි. සුළං හා ගංවතුර නිසා සිදුවූ නිවාස, ව්‍යාපාර හා මෝටර් රථ හානි වෙනුවෙන් මේ වන විට ඉදිරිපත්ව ඇති රක්ෂණ අයදුම්පත් සංඛ්‍යාව ලක්ෂ දෙක ඉක්මවා ඇත. මේ වන විට පවුම් මිලියන ලක්ෂ ගණනක දේපළ ගංවතුර නිසා විනාශ වී තිබේ. මෙසේ තිබිය දී ඉදිරි දින කීපයේ ද රටේ කාලගුණ තත්ත්වය අයහපත් බවට කාලගුණ විද්‍යාඥයෝ අනතුරු අඟවති. ගංවතුර නිසා එරට භූගත ජල මට්ටමේ ද විශාල වැඩිවීමක් සිදුව තිබීම නිසා මේ ගංවතුර දැඩි අවදානම් තත්ත්වයක පවතින බව පැවසේ.මේ වැසි අද නතර වුවද භූගත ජල මට්ටම වැඩිවීම නිසා අවදානම් තත්ත්වය සමනය වීමට මැයි හා ජූනි මාස දක්වා කල්ගත විය හැකි යැයි කාලගුණ විද්‍යාඥයෝ අනතුරු අඟවති.එංගලන්තයේ වසර 250කට පසු එළැඹි මේ දරුණු ගංවතුර නිසා එරට අගමැති ඩේවිඩ් කැමරන් ගේ රජය ද ගංවතුරට ම සෝදාගෙන යාවී දැයි ඇතැමුන් මත පළ කරන්නේ විපතට පත් අයට සහන සැලසීමේ දී රජය දැක්වූ දුර්වලතා හේතුවෙනි. ගංවතුරෙන් පීඩාවට පත් ජනතාව කුපිත වීම නිසා ඇතැම් පළාත්වල පිහිටි පාරිසරික ඒජන්සිවල සේවකයෝ ද ඉවත් වූහ. අගමැති කැමරන් ගංවතුරෙන් විපතට පත් ප්‍රදේශවල සංචාරය කරද්දී ජනතාව ඔහුට විරෝධය පළ කළහ.මේ අතර එංගලන්තයේ ඩේලිමේල් පුවත්පත පෙත්සමක් අස්සන් කරමින් ඉල්ලනුයේ එංගලන්තය විදෙස් ආධාර ලෙස දෙන මුදල් ගංවතුර විපතින් අනාථ වූ ප්‍රදේශ ගොඩනැඟීම සඳහා සහ විපතට පත් ජනතාව වෙනුවෙන් යොදවන ලෙසය. එහෙත් අගමැතිවරයා පවසන්නේ සහන සැලසීම සඳහා මුදල් ප්‍රශ්නයක් නොවන බවය.පසුගිය දෙසැම්බර් මාසයේ සිට මේ දක්වා හට ගෙන ඇති අයහපත් කාලගුණය එංගලන්තයට පමණක් සීමාවී නැත්තේය. යුරෝපයේ බොහෝ රටවල ජනතාව මේ දිනවල අධික වර්ෂාව, සැඩ සුළං හා රළු මුහුදු රළ නිසා විපතට පත් වසිටිති. ඒ හැරුණු කොට ඇමෙරිකාව, වැනි රටවල දැඩි හිමපතනයක් සිදුවෙන අතර ඔස්ට්‍රේලියාව වැනි රටවල දැඩි රස්නය හේතුවෙන් ලැව් ගිනි ද හටගනී.ඔස්ට්‍රේලියාවේ බටහිර සිඩ්නි නුවර පදිංචි රෙනේ සහ සයිමන් සත්දරු මවුපිය යුවළකි. රෙනේ යළිත් වරක් ගැබ්ගත් අවස්ථාවේ ඔවුන් ප්‍රීතියට පත් ව ූයේ තමන් අටවැනි පරටත් පුංචි එකකුගේ මුහුණ බැලීමට වාසනාව ලැබූ හෙයිනි.සති කීපයකට පසු රෙනේ හා සයිමන් වෛද්‍යවරයා මුණ ගැසුණේ කුසහොත් දරුවාගේ තොරතුරු දැන ගැනීමටය. එහිදී වෛද්‍යවරයා රෙනේ ස්කෑන් පරික්ෂාවකට ලක් කළා.අනතුරුව වෛද්‍යවරයා පැවසූ දෙයින් ඔවුහූ තු‍ෂ්ණිම්භූත වූහ." ඔබේ කුසේ ඉන්න දරුවා දෙබිඩි දරුවෙක්. ඔහුට මුහුණු දෙකක් හා මොළ දෙකක් තිබෙනවා. ඒ මොළ දෙක ද පටලයකින් එකිනෙකට සම්බන්ධ වෙලා. එසේම මේ දරුවාට ඇත්තේ පා දෙකක් හා අත් දෙකක්. එක් ශරීරයකින් යු‍තු මේ දරුවාට ඉතා අත්‍යවශ්‍යවූ අවයව පිහිටා ඇත්තේ එක බැගිනුයි. ඒ වගේම මේ දරුවාට හොඳ ශක්තිමත් හදවතක් තියෙනවා."වෛද්‍යවරයාගේ මේ කතාවෙන් ඉමහත් කම්පාවට පත් මේ යුවළ ‍දරුවා සම්බන්ධයෙන් කළ හැකි යමක් ඇත්දැයි වෛද්‍යවරයා විමසූහ.'' මේ ආකාරයේ දරුවකු ඉපදුණහොත් ඒ දරුවා අඟපසඟින් ඉතා විකෘත වූ දරුවෙක් වෙනවා. ඒ නිසා දරුවා සමාජයේ සිනහවට ලක්විය හැකියි. මෙහිදී ගත හැකි යහපත්ම තීරණය වන්නේ දරුවා ගබ්සා කිරීමයි.''වෛද්‍යවරයා පැවසූ දෙයින් දැඩිසේ කම්පාවට පත් මේ මවුපිය යුවළ එකිනෙකා වැළඳ ගෙන වැලපෙන්නට වූහ. අවසානයේ ඔවුහූ තීරණයකට එළඹුණහ.''අපි මේ දරු ගැබ විනාශ කරන්නේ නැහැ. ඔහු මෙලොව උපත ලද පසු ඔහුට ආදරය කරන පිරිසක් සමඟ ඇති දැඩි වේවි.''‍ රෙනේ සහ සයිමන් අවසානයේ සිය තීරණය වෛද්‍යවරයාට දැනුම් දුන්හ.දරුවා විකෘති දරුවකු වුවද ඔවුන්ගේ විශාල පවුලේ සාමාජික පිරිස ඒ දරුවා ආදරයෙන් බලා ගනු ඇති බවට ඔවුහූ විශ්වාසය පළ කළහ.''මේ වගේ ශක්තිමත් හොඳින් වැඩෙන දරුවකු විනාශ කර දමන්නේ කොහොමද? අපේ අනිත් දරුවන් සත් දෙනා මේ දරුවා ආදරයෙන් බලා ගනීවී" ඔවුහූ පැවසූහ.රෙනේ ගේ දරු ගැබට මේ වෙද්දී සති 20කි. එසේම ඒ දරුවා ඉතා නිරෝගි දරුවෙකි. ඔහු‍ගේ හෘද ස්ඵන්දනය ඉතා ක්‍රමවත් බවත් වෛද්‍යවරු පවසති. එපමණක් නොව දරුවාගේ හිස් දෙකෙහිම ඇති මොළ දෙකම ඉතාමත් හොඳින් ක්‍රියාත්මක වන බවද වෛද්‍ය මතය වේ. ඉතා විරල ගණයේ දෙබිඩි දරු පිහිටීමක් වන මේ ආකාරයේ දෙබිඩි දරුවන් මෙතෙක් ලොව බිහිව ඇත්තේ 35ක් පමණි. එසේම ඉන් එක් දරුවකුවත් මෙතෙක් ජීවත්වීමේ භාග්‍යද නොලැබීය.‍ මෙවැනි දරුවන් උපතින් පසු ජීවත්වීමට වරම් නොලබන නමුත් ජීවත් වුවත් එවන් දරුවන් ජීවත් කරලීම සඳහාද විශාල වියදමක් දැරීමට සිදුවන බවත් වෛද්‍යවරු පවසති.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=as1402166</link>
    <topic>කියන තරම් යකා කළු නෑ</topic>
    <author/>
    <content>කියන තරම් යකා කළු නෑඅතු ඉති අතරින් රිංගා පොළව සිපගන්නා ළා හිරු කිරණින් නැහැවෙමින් නදී වටපිට බැලුවාය. සමන්පිච්ච මල් සුවඳ මුසු මඳනල ඇගේ හිසකේ අවුල් කරයි. නළල මත දඟ කරන කෙස් රොදක් අතකින් කීකරු කරගත් ඇය මඳ සිනාවක් පෑවාය. කඩුල්ල අද්දර ඇහැළ ගස් දෙක මලින් බරව කහ පැහැයෙන් බබළයි.“අනේ ‍මොන තරම් ලස්සනද..?Óයි තොල් මතුළ ඇය ඒ වෙත යන්නට පයක් එසෙව්වාය.“තාම ඉදල අල්ලලාවත් නෑ.. අනේ අනේ..”ගෝතමීගේ කර්කශ හඬින් ඇ තිගැස්සුණාය.“මෙලහට මිදුල් කීයක් අතුගාන්ඩ තිබ්බද..? හැඩ වැඩ බලන්ඩෝනා අතුපතුගාලා ඉවර වෙලා..”නදී හාත්පස සිසාරා බැල්මක් හෙලුවේ ඉදල කොයිදැයි සිතමිනි.“අත පය ඉස්සර කරගත්තෙ නැත්තං දවස ඉස්සර වෙනවා. අපි පහුවෙනවා. අපතේ ගිය දවස ආපිට ආයෙ කවදාවත් ලැබෙන්නෙ නෑ..”ගෝතමී කතා කරන්නේ මල් පඳුරුවලට වතුර දමමිනි.නදී සිය පුංචි අම්මා දෙස බැලුවේ විමසිල්ලෙනි. ඒ කතාව අපූරු බවක් මොහොතකට හැඟී ගියෙන් ඇයට පිළිසඳරකට ඉඩකඩක් වුවමනා විය.විවාහ වන වයස ඉක්මවා සිටින බවක් පෙනුණ ද ‍ගෝතමී කෙරෙන් කිසියම් සුන්දරත්වයක් දැකිය හැක. නිතර වැඩපළ කිරීමෙන් මනා හැඩයකින් යුත් සිරුරක් ලබා ගැනීමට ඇයට හැකි වී තිබේ. දිගු කොණ්ඩයට ද නදී ඇලුම් කළාය. සිය මව විවාහ වන විට ඇය කුඩා දැරියකව සිටින්නට ඇතැයි යුවතිය අනුමාන කළාය.“ඇයි පුංචි අම්මෙ ඔයා කසාද බැන්දෙ නැත්තෙ?Óයි අසන්නට නදී දිරිමත් වූවාය. එහිලා මියගිය මව පිළිබඳව මතකය ඇයට උපකාර කළා විය යුතුය.‍ගෝතමී හිස ඔසවා බැලුවාය. ඇ‍ගේ නිර්දය බැල්මෙන් හැකිලී යමින් වුව නදී මඳ සිනාවක් පෑවාය.“ඉස්සෙල්ලම අක්කා අපිව දාලා ගියා. ඊට පස්සෙ තාත්තා‍.. මාත් ගියොත් අම්ම තනිවෙනවා.. අම්මට තවත් දුක් දෙන්න බෑ..”යුවතියගේ අවිහිංසක බැල්මෙන් මොළොක් වූ සිත ගෝතමීගේ ස්වරයෙහි දයාන්විත බවක් තැවරූ වැන්න.“අන්තිමට අක්කා අපිව විතරක් නෙ‍මේ ලෝකෙම අතෑරලා යන්න ගියා. ඒ අකල් මරණෙ දුකක් වුණේ විමල් අයියටයි දූ පැටියටයි විතරක් නෙමේ. තාත්තා ලෙඩ වුණේ ඒ දුක ඉවසගන්න බැරුව. අම්ම දුක දරාගත්තෙ මං හින්දා. මං දුක දරාගත්තෙ මගෙ අක්කව මරා‍ගෙන උපන්න දරුවට වෛර කරලා..”නදී ගේ දෑසට කඳුළු නැඟිණ.“අනේ පුංචි අම්මේ..Óයි ඇය හැඬුම්බර හඬින් කෑගෑවාය.ගෝතමී හිස් බාල්දිය ද ඔසවාගෙන ආපසු හැරුණාය. යුවතියගේ මුහුණ බලන්නට තරම් ධෛර්යයක් ඇය වෙත නැත්තේය. කිසි කලෙකත් නොකියන්නට ඉටාගත් කතාවක් තම මුවින් පිටවීම පිළිබඳව ඇය පුදුමයට පත් වූවාය. උදාසන ශාන්ත සුන්දරත්වය හෝ සුපිපි මල් ගොමු ඊට හේතු වී දැයි ඇය නොදනියි. අනෙක් අතට සතුටු සාමීචියකට ලොබ කළ කෙල්ලට සත්‍යය හෙළි කළ යුතු යැයි ඇය ක්ෂණිකව තීරණය කළා විය යුතුය. ඇයත් තමාත් අතර සුහද සමාගමයක් කිසිකලෙකත් අපේක්ෂා කළ නොහැක. ඒ බව ඇය ද වටහාගත යුතුය.“ඔයාලා හැමෝටම වඩා අම්මව වුවමනා වුණේ මටයි. මට මගෙ අම්මව නැතිවුණේ මගේ වරදකින්ද? ඒකට මම පළිද? අනිත් එක අම්ම නැතිවෙලා කියල මම දැනගත්තෙත් මේ ළඟදි. හැම දෙනාම එකතු වෙලා මාව රවට්ටපු එක හරිද? මම මගේ අම්ම කියලා හිතාගෙන හිටපු කෙනා මගේ අම්මා නෙමේ. ඒක මොන තරම් දුකක් ද කියල ඔයාට තේරුම් ගන්න පුළුවන්ද පුංචි අම්මේ?”නදී හඬ නඟා කතා කළේ ශෝකයෙන් ද කෝපයෙන් ද කැකෑරෙමිනි.ගෝතමී ළිඳ වෙත ගියේ බිහිරි වූවක මෙනි.“එතකොට මං ද මේ හැමදේටම වරදකාරි..?Óයි අසමින් නදී අඹ මුලක් මත හිඳගත්තාය. හඬ නඟා හඬා වැලපෙන්නට ඇත්නම්! එසේ වුව ඇය යටි තොල විකා ගනිමින් හැඬුම් මැඬගත්තාය.“මං බැලුවා කව්ද කියලා.. මේ අපේ කොළඹ කෙල්ලනෙ.. මොකෑ අප්පේ මූණ කළු කරගෙන...?”සුනන්ද කඩුල්ල පැන්නේ සිනාමුසු මුහුණිනි. ඔහු අත මල්ලකි. එයින් විහිදෙන සුවඳ නදීගේ මුහුණේ අඳුර පලවා හැරියේ ද? එහි ලා වඩාත් බලපෑවේ සුනන්ද හෙලූ සෙනෙහෙබර සිනාවයි.“ඊයෙ රෑ මගෙ දුවට කිසි දෙයක් ගේන්ඩ බැරි වුණානෙ. ඕං අද ගෙනාවා මං දූට කන්ඩ ආප්ප ටිකක්Óයි කියමින් ඔහු මල්ල දිගු කළේය. ඇය නැඟී සිටියේ සිනාවක් නඟාගැන්මේ දුෂ්කර ව්‍යායාමයේ නිරත වෙමිනි.“මොකද? අපේ පොඩ්ඩි හිත රිදෙන්ඩ මුකුත් කිව්වද?”“න්..නෑ.. මාමේ..” සුනන්ද හඬ නඟා හිනැහුණේය.“නොකිව්ව නං තමා පුදුම. පොඩ්ඩිට තියෙන්නෙ කටක් නෙමේ... කතුරක්..”නදී මල්ල දෑතින්ම ගත්තේ “තෑන්ක් යූ මාමේ..Óයි පහත් හඬින් මුමුනමිනි.“පොඩ්ඩි මොනව කිව්වත් ගණන් ගන්ඩ එපා. යකා එච්චර කළු නෑ කෙල්ලෙ..Óයි කී සුනන්ද යුවතියගේ හිස අත ගෑවේය. ඇය බිම බලාගත්වනම සිටියේ සුවච කීකරු සිසුවියක මෙනි.“යස්ස මූණ දාගෙන හිටියට මොකද ඕකිට ඉක්මනට උණු වෙනවා. ඔය බොරු කරන්නෙ.. යස්සයා ආරූඪ වෙලා වගේ හිටියට මොකද ඇතුළෙ ඉන්නෙ දේවතාවියක්. ඇහුණද දුවේ... දුවටත් වැඩි දවසක් යන්ඩ කලින් තේරෙයි..”සුනන්ද පහත් හඬින් කතා කළේය. වටපිට බලන්නට ද අමතක ‍නොකළේ ය. ‍ගෝතමීට ඇසෙනු ඇතැයි සැකයෙනි. ඇය සමඟ අඬදබර කරගන්නට ඔහු කැමැති නොවෙයි. බොහෝ විට ඔහුට ඇය සමඟ වාද විවාද කරගන්නට සිදු වෙයි. ඒ ඇගේ විවාහය පිළිබඳව කතා කරන කල්හිය.“කසාද බඳින්ඩම ඕන කියල නීතියක් තියෙනවද?Óයි ගෝතමී අසන්නේ රළු හඬිනි. ප්‍රතිවාදියා සුනු විසුණු කළ හැකි බැල්මකුත් එක්කම ය.“ලෝ සිරිත තමා ඉතිං අඹු දරුවො රකින එක. කසාදයක් බැඳල දරු මල්ලො හදා ගත්තහම ඔය යස්සාවේසයත් නවතී..” සුනන්ද කියන්නේ නැඟණියගේ තියුණු දෙනෙත මඟ හරිමිනි.“අඹු දරුවො රකින්නෙ පිරිමි”“හරි හරි.. හොඳ තැනක් තියෙනවා මං කතා කරන්ඩද? මේ ගෙදරට පිරිමියෙක් ඕනැනෙ... මට පුළුවන්ද ගෙවල් දෙකක් බලන්ඩ..”“නෑ.. නෑ.. මේ ගෙදර බලන්ඩෝන්නෑ කිසි කෙනෙක්. අයිය අයියගෙ ගෙදර බලාගන්ඩ.. හරි වැඩක්නෙ.. ගෑනු දෙන්නෙකුට ඉන්ඩ බැරි නං ගෙදර.. මේක මොන විදියෙ රටක්ද...?”සුනන්ද මඳ සිනාවක් පායි.“අපෙ අම්මට සැනසිල්ලෙ ඇස් දෙක පියාගන්ඩ පුළුවන් වෙන්නෙ උඹ කසාදයක් බැඳල පිළිවෙළක් වුණොත් විතරයිනෙ නංගියේ”ඔහු කියන්නේ කරුණාබර හඬිනි.“ඇයි දැන් මං ඉන්නෙ පිළිවෙළකට නෙමේද..?”බණ්ඩාර මැණිකා මේ වාදයට මැදිහත් වන්නේ බැරිම තැනය.“අනේ උඹ කට පියාගනින් පුතේ.. මේකිට කියනවාට වඩා හොඳයි කට ගලක උලාගන්නවා.”ගෝතමී ඉවතට යන්නේ අම්මා සමඟ වාද කරන්නට අකැමැත්තෙනි.“මොකද මේ..? පොටෝ එකක් ගන්න වගේ? කැමරාකාරයෙක් එනකන්ද මාමයි දුවයි බලාගෙන ඉන්නෙ?”ගෝතමීගේ උස් හඬින් තිගැස්සුණ නදී වහා හිස එසෙව්වාය. සුනන්ද හිනැහුණේය.“යන්තම්පලාවෙ ඉන්නවලු ඉස්කෝලෙ මහත්තයෙක්.”ගෝතමී මුව ඇද කළාය.“එක ඉස්කෝලෙ මහත්තයා ද යන්තම්පලාවෙ ඉන්නෙ?”නදී සිනාව මැඬගත්තේ දෙ‍ෙතාල හකුලා ගනිමිනි.“මං මේ ආවෙ උඹත් එක්ක වාද කරන්ඩ නෙමේ පොඩ්ඩියේ. මේ කෙල්ලට ආප්ප ටිකකුත් දීල ඒ ඉස්කෝලෙ මහත්තයා ගෙන්නුවට කමක් නැද්ද අහල යන්ඩ..”“මෙහෙට ගෙන්නන්නෙ මොන එහෙකටද ඉස්කෝලෙ මහත්තුරු? මෙහෙ ඉන්නවැයි ළමයි ඉස්කෝලෙ මහත්තුරුන්ට උගන්නන්ඩ?”“ඒ මහත්තයා එන්නෙ උගන්නන්ඩ නෙමේ. උඹව කසාද බඳින්ඩ..Óයි කෝපයෙන් කී සුනන්ද ආපසු හැරුණේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=as1402167</link>
    <topic>දොස්තරට වැඩ අධිකැයි කියා බේතේ නම බාගෙට ලියලා</topic>
    <author>ඉනෝකා පෙරේරා බණ්ඩාර</author>
    <content>දොස්තරට වැඩ අධිකැයි කියා බේතේ නම බාගෙට ලියලාවැරැදි බේත බී රෝගියා මරුටහොරණ විසූ පද්මලතා දියවැඩියාවට සහ හතියට බෙහෙත් බොන්නේ කාලයක සිටය. 62 හැවිරිදි වියෙහි පසු වූ ඇය, හොරණ මූලික රෝහලේ දියවැඩියා සායනයට යන්න පටන් ගෙන ගත වී තිබුණේ තුන් මසක් වැනි කෙටි කාලයකි. සායනයේ හැමදාමත් එකම වෛද්‍යවරයා මුණ නොගැහෙන මුත් බෙහෙත් වට්ටෝරු ලියන පොත සහ රෝග නිධාන ලියන පොත රැගෙන යාම, සෙසු රෝගින් මෙන් ඇය ද අනුගමනය කළාය.සිය පුතු ද සමඟ අන්තිමට සායනයට ගිය දා සුපුරුදු පරිදි වෛද්‍යවරයෙක් ඈ පරීක්ෂා කළ අතර බෙහෙත් වට්ටෝරුව ලියා මුද්‍රාවද ගසා දුන්නේය. සාමාන්‍යයෙන් ඈ දියවැඩියාවට ගෙන තිබුණේ ‘මෙට්ෆොමින්’ (metformin) 500 mg ප්‍රමාණයේ පෙති දවසට දෙවරකි.නමුත් මෙවර වෛද්‍යවරයා, ‘metformin’ වෙනුවට ‘methor’ ලෙස කෙටියෙන් සහ අපැහැදිලි ලෙස බෙහෙතේ නම ලියා තිබෙනු පුතු දුටු මුත් එය කෙටි නාමයක් වන්නට ඇතැයි සිතා මුනිවත රැකීය.අම්මාව ගෙදරට ඇරලවූ පුතු මූණගම හන්දියේ ෆාමසියට ගොස් අවශ්‍ය බෙහෙත් ද රැගෙන යළි නිවෙස බලා ගියේ සැහැල්ලු සිතිණි. ෆාමසිය වෛද්‍යවරියකට අයත් එකකි. එහි සිටි තරුණිය බෙහෙත් තුණ්ඩුව දෙස දෙතුන් වරක් බලා හිඳ බෙහෙත් නිකුත් කළ බව දැනුණද ඒ පිළිබඳ ඔහුට සැකයක් නොවිණි.තමා භාරයේ තබාගෙන උදේ හවස අම්මාගේ බෙහෙත් ටික දුන් පුතුට දින දෙක තුනක් යන විට වෙනසක් දැනිණි.‘ඒ වෙන‍කොට මං අම්මට මෙට්ෆොමින් යැයි කියා දුන්, ඒ බෙහෙත් පෙති අටක් දී තිබුණා. ‘පුතේ මගේ උගුර රිදෙනවා. කෑම කන්නත් බැහැ....’ අම්මා කියන්න ගත්තා. ඉන් පස්සෙ ටික ටික අම්මගේ දෙතොල් ඉදිමෙන්න ගත්තා. තුන්වැනි දවසේ අම්මා බිවූ පෙතිත්, බෙහෙත් ලියූ පොතත් රැගෙන මං හොරණ මූලික රෝහලට ගියා. දියවැඩියා සායනයේ හිටි එම වෛද්‍යවරයාට ම සියලු විස්තරේ කිව්වා.‘කවුද දියවැඩියාවට මේ බෙහෙත් දුන්නෙ? වැරැදි බෙහෙතක්නෙ මේ දීලා තියෙන්නෙ...’ වෛද්‍යවරයා කීවම මාව ගැහෙන්න ගත්තා.මං අම්මව ඉක්මනටම රෝහල් ගත කළා. ෆාමසියට ආයේ ගියා. ෆාමසියේ අයිතිකරුට බෙහෙත් සහ පොත පෙන්නුවා. ඔහු බෙහෙත් නිකුත් කළ තරුණියට බැණ වැදුණා. ‘වැරැදි බෙහෙත්නෙ මේ ලෙඩාට දීලා තියෙන්නේ...’ කියමින්.මම යළිත් රෝහලට දිව්වා. එන්න එන්නම අම්මගෙ තත්වෙ හොඳ නැති වේගෙන එන නිසා, ඇය ජාතික රෝහලට මාරු කළා. ඈ ජාතික රෝහලේදී මිය ගියා.කොහොමටත් වෛද්‍යවරයා බෙහෙතේ නම ලියා තිබුණේ ඉතාමත් අපැහැදිලිව. ෆාමසියෙන් නිකුත් කර තිබුණේ metformin නම ළඟින් යන methotrexate නමැති බෙහෙතයි. එක වගේ නම් තිබෙන නිසා මටත් මේ ගැන එතරම් සැකයක් හිතුණේ නැහැ...’ මරණ පරීක්ෂණයේදී එසේ පුතු දුන් සාක්ෂි සටහන් කර ගත් අහංගම මහතා පරීක්ෂණයක් පවත්වන ලෙස නියෝග ලබා දුන්නේය.සායන පොත්, පාවිච්චි කළ බෙහෙත් මෙන් ම බෙහෙත ලියූ වෛද්‍යවරයා ද ඔහු කැඳවීය.මෙට්ෆොමින්වලට අමතරව රෝගියාට, captoppril, Digoxin, Aldacton සහ Lasix යන බෙහෙත් වර්ග ද විවිධ මාත්‍රා යටතේ මෙම වෛද්‍යවරයා විසින් නියමකොට තිබිණි.පරීක්ෂණයේ සාක්ෂි කැඳවන අවස්ථාවේ ඔහු කියා සිටියේ අපූරු කතාවකි.‘2012.01.04 වැනි දින මේ බෙහෙත් මා නියම කළා තමයි. මේවා මගේ අත් අකුරු. තිබෙන වැඩ නිසා බෙහෙතේ සම්පූර්ණ නාමය ලිවීමට අපහසුයි. බෙහෙත් වට්ටෝරුව අපැහැදිලි නම් මගෙන් විමසීමක් කළ හැකියි. රෝගියා හෝ ෆාමසියෙන් හෝ එවැනි විමසීමක් කළේ නැහැ.ඔවුන් දී තිබුණේ methotrexate නම් වෙනත් බෙහෙතක්. රෝගියාගේ පුතා නැවත ඇවිත් කී විට මමමයි ෆාමසියට ගිහින් කියන්න කිව්වේ. මේ බෙහෙත සාමාන්‍යයෙන් දෙනු ලබන්නේ සතියකට වරක් පමණයි. මේ මවට උදේ හවස පෙති දෙකක් දීලා...’වෛද්‍යවරයකු විසින් ‍පවසන ලද එම හාස්‍ය ජනක පිළිතුර මරණ පරීක්ෂණ වාර්තාවක සටහන් වූයේ එසේය.බෙහෙතක් ලියා දුන් පසු, එම වෛද්‍යවරයාම ඊළඟ ‘ක්ලිනික්’ දිනයේදීත් හමු වීම පවා රජයේ රෝහලකදී දුෂ්කර කටයුත්තක්ව තිබියදීත්, ‘මගෙන් අහන්නට තිබුණා...’ යැයි ඔහු පවසයි. එවැන්නක් පහදා ගන්නට රජයේ රෝහල් වෙත එන අසරණ රෝගින්ට සිය ජංගම දුරකථන අංකය ලබා දෙන ජීවකයන් තවම මෙලොව (ශ්‍රී ලංකාවේ) බිහි වී සිටී දැයි අපි නොදනිමු. ‘මට වැඩ තිබෙනවා...’ යැයි පවසා බෙහෙතක නමේ කෑලි ලිවීම වෛද්‍යවරයකුට තරම් නොවන වෛද්‍ය සදාචාරයට ද නිගා දෙන ක්‍රියාවකි.මේ හාස්‍ය ජනක පිළිතුරෙන් පසු අංහගම මහතා ෆාමසියේ තරුණිය ද කැඳවීය. ‘methor’ ලෙස කෙටියෙන් තිබූ නමට ගැළපෙන methotrexate බෙහෙතයි මා නිකුත් කළේ. මා පුහුණු වූයේ මෙම ෆාමසිය අයිති වෛද්‍යතුමියගෙන්...’දීර්ඝ විස්තරයකින් පසු තරුණිය පැවසීය. එසේ බලද්දී සුදුසුකම් නැති, ඖෂධවේදය පිළිබඳ නිසි පුහුණුවක් නැති කෙනකු ෆාමසි සේවයේ යොදවා, මෙම ෆාමසිය අයිති වෛද්‍යවරිය ද කර ඇත්තේ බරපතළ වරදකි.වෛද්‍යවරයා සැහැල්ලුවට ගෙන ‘නම් කෑල්ලක්’ පමණක් ලියූ බෙහෙත පිළිබඳ හරි විස්තරය ඇසූ විට කෙනකුට දහඩිය දමනු ඇත.“මෙම methotrexate නම් බෙහෙත නියම කරන්නේ, දරුණු පිළිකා රෝගින්ට නියම කරන බෙහෙත්, සිරුරට නොඅසන අවස්ථාවලදී යි.ඉන් බරපතළ හා අනතුරුදායක අතුරු ආබාධ ඇති කරන බැවින් වයසක දියවැඩියා රෝගින්ට කිසිසේත් මෙය නොදිය යුතු බෙහෙතක්.ශරීරයේ රක්තානු අඩු වන අතර පෙනහලු, අක්මාව, මුඛයේ කොටස්, හම, උදරයේ සහ බඩවැල් කොටස් ඉතා දරුණු ලෙස හානි කරවනවා. එය හම ගැලවී යන තරමට ක්‍රියා කරන අවස්ථාත් තිබෙනවා. සම මත දිය පට්ටා ඇතිවී බුබුළු ඇතිවී සම පුපුරා යන තරමට එය දරුණු විය හැකියි. දරුණු පිළිකා සෛල විනාශ කිරීමට නිපදවා ඇති නිසායි, මෙවැනි දරුණු අතුරු ආබාධ හට ගන්නේ. ඉතින් එවැනි දරුණු බෙහෙතක් තමයි මේ අසරණ රෝගියාට දී තිබෙන්නේ.අපේ රටේ රෝගීන් සහ ඔවුන්ගේ ‍බාරකරුවන් බොහොම නිවට නියාලු වැඩියි. තමන්ට ලියන බෙහෙත් පිළිබඳ විමසන්නට රෝගින්ට අයිතියක් තිබෙනවා. බෙහෙතේ නම විතරක් නෙවෙයි, එම බෙහෙත ගන්නේ මොන ලෙඩේටදැයි අනිවාර්යයෙන් වෛද්‍යවරයාගෙන් විමසන්න. නම් කෑලි ලියාගෙන ෆාමසි වලට අරන් යන්න එපා...”මේ රටේ සියලු දෙනාට ම අහංගම මහතා දෙන පණිවුඩය එයයි. මේ මරණ පරීක්ෂණය අවසානයේ ඔහු තැබූ සටහනින් මෙම ලිපිය අවසන් කරමි. ඒ තුළ ද ඔබට පණිවුඩයක් ඇති බැවිනි.'මිය ගිය අයට දී තිබෙන්නේ methotrexate නමැති බෙහෙතයි. එය වැරැදි බෙහෙ‍තකි. එම බෙහෙත විෂ වී ‍මරණය සිදුව ඇත. බෙහෙත් වට්ටෝරු පරීක්ෂා කිරීමේදී ඒවා අපැහැදැලිව ලියා ඇති බව පෙනේ. මේ බව වෛද්‍යවරයාගෙන් ඇසූ විට කියා සිටියේ ‘වැඩ අධික නිසා සම්පූර්ණ නම ලිවීමට නොහැකි වූ බවයි. එය නිදහසට කරුණක් නොවේ. වැඩ අධික නම් එයට විසඳුමක් සොයා ගත යුතුය. බෙහෙතේ නම අපැහැදැලි මදිවාට නම ද අසම්පූර්ණය.ශ්‍රී ලංකා වෛද්‍ය මණ්ඩලයට මේ පිළිබඳ ඥාතින් පැමිණිලි කළ යුතුය. ඒ වගේම වෛද්‍යවරියක් විසින් පවත්වාගෙන යන ෆාමසියේ බෙහෙත් විකුණා ඇත්තේ ද නුසුදුසු කෙනෙකි. ෆාමසියට එරෙහිව ද ඥාතින්ට පැමිණිලි කළ හැකිය.'ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=as1402168</link>
    <topic>නෙළුම්විල,</topic>
    <author/>
    <content>නෙළුම්විල,සති අන්තයේ උදයකි.මම ගෙමිදුල පිරිසිදු කරමින් සිටියෙමි.නිවෙස පිහිටියේ මහ පාරට මුහුණලා ය.නාඳුනන මිනිසකු පාරේ යනු දුටිමි. ඔහු ද මා දුටුවේ ය. එවිටම ඔහු කිසිවක් විමසන්නට මෙන් වහ වහා මවෙත ආයේ ය. මම ඔහු හඳුනා ගන්නට වෑයම් කළෙමි. ඔහු හිනා මුවින් මදෙස බැලුවේ ය.“මහත්තය වතුර ටිකක් දෙනවද?” ඔහු ඉල්ලුවේ ය.මම ප්‍රතිචාරයක් නොදක්වා සිටි ඉරියව්වෙන් ම ඔහු දෙස බලා සිටියෙමි‍.“හරි පිපාසෙ මහත්තයො. වතුර ටිකක් බොමු‍.”ඔහු කෙරේ මා තුළ පහළ වී තිබුණේ සැකයකි. මොහු හොරෙක් ද? වතුර ගෙන එනු පිණිස මා ගෙතුළට ගිය විට ඔහු කිසිවක් පැහැර ගෙන යනු ඇද්ද?ඔහු මා පිරික්සන්නට මෙන් මදෙස බලාගෙන සිටියි‍. මම ඔහු තේරුම් ගන්නට ඔහු දෙස බලාගෙන සිටිමි.“වතුර ටිකක් බොමු මහත්තයො.”ඔහු තුන් වැනි වරටත් වතුර ඉල්ලුවේ ය.“හ්ම්, ඔහොම ඉන්ඩ!”ගෙතුළට ගිය මම හැකි ඉක්මනින් දිය බඳුනක් රැගෙන ඉස්තෝප්පුවට ආවෙමි.ඔහු ගුඩු ගුඩු ගා දිය බඳුන හිස් කළේ ය. ඔහු දිය බඳුන හිස් කළ ආකාරයට මසිත ඔහු කෙරේ අනුකම්පාවක් පහළ විය.“පින් සිද්ධ වෙච්චාවෙ” ඔහු හිස් දිය බඳුන මවෙත පෑවේ ය.“කොහෙද මේ යන්නෙ” කවුද මේ‍?” මම හිස් දිය බඳුන ගතිමි.“මං මේ යමක් ඉල්ල ගන්ඩ යන ගමං මහත්තයෝ”“ආ එහෙමද?” යි කියමින් මම මගේ වැඩේට බැස්සෙමි.ඒ වුණාට මං හිඟන්නෙක් නෙමේ මහත්තයො”මම ආපසු හැරී ඔහු දෙස යළිත් බැලුවෙමි.‍මං එහෙම කෙනෙක් නෙමේ. දේව පූජාවකට ආධාර උපකාර හොයාගෙන යන කෙනෙක්”“දේව පූජාවකට?”“ඔව්, තරමක වියදමක් යනව. දැනටමත් රුපියල් දෙදහක් විතර හම්බ වෙලා තියනව. තව හත් අට දහක් එකතු කරගන්ඩ වෙනව.”ඒ කතාව මට ඇල්ලුවේ නැත. ඔහු හදන්නේ මා ගොනාට අන්දවන්නට ය.“මොකටද ඉතිං ඔය අතේ සල්ලිත් නැතුව දේව පූජාවක් කරන්ඩ යන්නෙ?”මම මිදුල් කෙළවර තණ බිස්සට උදලු පහරක් ගැසීමි. එය එහි හිරවිය.“ඇත්තම කියනව නං මහත්තයො මේකයි කතාව.”ඔහු වට පිට බලා මා ළඟට කිට්ටු කළේ ය.“කසාද බැඳලත් කලක් යනකං අපිට දරුවො හිටියෙ නෑ. නොයෙක් නොයෙක් දේවල් කෙරුවත් හරි ගියේ නෑ. අන්තිමට කතරගම ගිහිං දෙයියන්ට දුක කියල, කන්නලව් කරල බාරයක් වුණා. එතකොට තමයි දෙයියො බලල අපට පුතෙක් ‍උපන්නෙ. පුතාට දැං අවුරුද්දයි. බාරෙ ඔප්පු කරන්ඩ එපායැ. ඒත් ඊට කලින් බාරෙට යන වියදම උපය ගන්ඩ එපායැ. මං කුලියක් මලියක් කරල උපයගන්න දෙයින් ජීවත් වෙන කෙනෙක්. තුන් වේල කෑවට පස්සෙ ඉතුරුවක් කරගන්ඩ විදිහක් නෑනෙ. නොකා ඉන්ඩත් බෑනෙ. ගෙවල් දොරවල්වල වියදං ඉස්සර වගේ නෙමේනෙ. මහත්තයට ඒක අමුතුවෙන් කියන්ඩ ඕනෑ නෑනෙ. ඉතිං ඊට පස්සෙ තමයි මෙහෙම නාඳුනන පැත්තකට ඇවිල්ල කාරණේ කියල කීයක් හරි හොයා ගන්ඩ කල්පනාවක් ආවෙ.”මම ගල් ගැසී ඔහු දෙස බලා සිටියෙමි.ඔහු ද එක්තරා විදිහකට මා වැන්නෙකි. කසාද බැඳ වසර හත අටක් ඉක්ම ගිය ද අපට ද දරු සම්පතක් පහළ නොවී ය. අපිදු ශෝකයෙන් පෙළෙමින් සිටියෙමු. ඔහු මෙන් අපි ද නොයෙක් වෙදකම් කළෙමු. යාතු කර්ම කළෙමු. පලක් නොවී ය. අන්තිමේදී දළදා හාමුදුරුවන්ට බාරයක් වීමු. අපට ඉන්න එකම දරුවා ලැබුණේ ඉන් පසු ය.දරුවාට දැන් අවුරුදු දහයකි. අවුරුදු දහයක් ගතවීත් අපට බාරය ඔප්පු කරන්නට බැරි වුණේ අත මිට හිඟ නිසා ය. රනින් නෙළුමක් හදන්නට ලෙහෙසි නැත. එහෙත් කළ යුතුයි.ඔහුට මෙන් නොව මට ස්ථිර රැකියාවක් තිබේ. එහෙත් ගෙදර දොර වියදම් ගිය විට ඉතිරි කළ හැකි දෙයක් නැත. අතේ සල්ලි නැතත් අනුන්ගෙන් ඉල්ලා ගෙන හෝ හිතේ බර නිදහස් කර ගන්නට ඔහු හිතට හයියක් ගෙන‍ ඇත. ඔහු මට වඩා අවංක, හි‍තේ වීරිය තියන දෙවියන්ට බය අයෙකි.“මං මේ ඇත්තමයි කිව්වෙ මහත්තයො” ඔහු මා තේරුම් ගැනීමට නොහැකිව මෙන් මදෙස බලා සිටී. තමන්ගේ අවංකකම ගැන දිවුරයි.“ෂඃ ඔයා ආවෙ හරි වෙලාවකනෙ. මාසෙ පඩිය එන්ඩ ඔන්න මෙන්න කියල තියෙද්දී ගෙවල් දොරවල් හිස් කියල ඔයා දන්නවනෙ. අන්න එහෙම වෙලාවක තමයි ඔයා ආවෙ.”“අම්මප අතේ තිබුණ නං මං ඔයාට කීයක් හරි දෙනව. නැති එකේ මොකද කරන්නෙ? මම කීමි.“මට ඒක තේරුණා මහත්තයො” ඔහුට හිනාවක් ගියේ ය.“මොකද ඉතිං කරන්නෙ?”“කමක් නෑ මහත්තයො. මං ආයෙ වෙලාවක එන්නංකො. අතේ තිබුණොත් යමක් කරන්ඩකො” ‍ඔහු සමුගැනීමට සූදානම් වූයේ ය.“තාත්තේ” මපුතු මගේ අතින් ඇල්ලුවේ ය. මා හිතා සිටියේ ඔහු ගෙතුළට වී මව සමඟ සිටිනු ඇති බව ය. ඔහු අපේ කතාවට සවන් දෙමින් අප අතර ගැවසී ඇති බව දැනුණේ මෙවිට ය.“ඇයි පුතේ?” ඔහු යමක් කීමට හදනු දැනුණු හෙයින් මම නැමී ඔහුට කන් දුනිමි.“මගෙ කැටේ තියන සල්ලි මේ මාමට දෙමුද?”පුතුගේ වදනින් මම සැලී ගියෙමි.පුතු ගෙතුළට දිව ගියේ ය.මම කුස්සියට‍ ගොස් සිදු වී ඇති සංගෙඩිය ගැන බිරියට කීමි. දරුවකු ගේ බාරයක් ගැන කී විට ඇගේ පපුව ද හෝස් ගා දා ගියේ ය.මා යළි ඉස්තෝප්පුවට එන විට පුතු සිය කාසි කැටය අමුත්තාට දෝතින් දිගු කරගෙන සිටියේ ය.“ආ... මාමෙ මේකෙ සල්ලි තියනව ගන්ඩ!”අමුත්තා ගම්දෝ නොගම්දෝයි තීරණයක් නොගත හැකිව ‍මදෙස බැලුවේ ය.මම කැටය ගෙන ගෙපිලෙහි හිඳ ගතිමි. එය බැංකුවකින් ‘දුන් ප්ලාස්ටික්’ කැටයකි. මුදල් ගැනීමට නම් එය දෙපලු කළ යුතු ය. දෙපලු කරන්නට දුක සිතේ. එහෙයින් පිහියක් සොයාගෙන විත් කට පරිස්සමට කපා පළල්කොට කාසි ටික ගොඩකට හලා ගණන් කළෙමි. එතැන රුපියල් අටසිය ගණනක් විය. මුදල කවරයකට දමා ගැට ගැසූ මම එය පුතු ලවා අමුත්තාට දුනිමි. ඔහු පින් දෙමින් එය බාර ගත්තේ පෙගුණ දෑසිනි.මෙවිට ම බිරිය ද ගෙතුළ තැන තැන තිබූ කාසි එකතු කරගෙන තවත් මුලක් රැගෙන ආවා ය.“මෙතනත් රුපියල් දෙසීයකට ටිකක් වැඩිය තියනව‍. ඒකත් පුතේ මාමට දෙන්ඩකො.”බිරිය එය ද පුතුට දුන්නා ය. පුතු ඒ මුල ද අමුත්තාට දුන්නේ ය.‍ අමුත්තා එය බාර ගෙන පුතුගේ මුහුණ ඉම්බේ ය.“මං ආයෙ දවසක පුතාව බලන්ඩ එන්නංකො.” අමුත්තා අප දෙස බැලුවේ කඳුළු පිරුණ මුහුණිනි. ඔහු අපෙන් සමුගෙන පාරට යනවිට අප තිදෙන ද ඔහු පසු ගමන් කළේ ඉබේම ය. පාර දිගේ ගිය ඔහු ආපසු හැරී අප දෙස බලා අත ඔසවා වැනුවේ ය‍. අපිදු ඔහුට ප්‍රතිචාර දැක්වීමු.ඔහු ආවේ අමුත්තකු ලෙසිනි. එහෙත් සමුගත්තේ පවුලේ ඥාතියකු ලෙසිනි.දරු බැම්ම මිනිසත් වග එකට හිරකර වෙළයි.  අනන්‍යතාව සඟවා තැබීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.  චූටි දූ ඉගෙනුම ලබන්නේ හතර වැනි ශ්‍රේණියේය.පළමු වාර විභාගය අවසන් වූ දිනයේ ඇය ගෙදර ආවේ සතුට දෝරේ ගලනා මුහුණිනි.“අම්මේ, අද තමයි අපේ ලකුණු දුන්නෙ. මම සිංහලවලට 85යි, ගණිතෙට 98යි, බුද්ධාගමට 98යි, පරිසරයට 98යි, ඉංග්‍රිසිවලට 100යි, දෙමළවලට 100යි. මම මේ සැරේ තාත්තගෙන් හොඳම තෑග්ගක් ඉල්ලනවා.”“මොකක්ද දූ ඉල්ලන්නෙ?”“අමතක නොවෙන තෑග්ගක්”“ගොඩක් සල්ලි වියදම් වෙන තෑගි නම් තාත්තට අරන් දෙන්න අමාරුයිනේ”“ඒක මට හුඟක් වටින තෑග්ගක් අම්මෙ”“මොකක්ද?”“සල්ලි සතයක්වත් වියදම් වෙන්නෙ නෑ”“මොකක්ද? ඉතිං කියන්ඩකො”“ඒ තෑග්ග තමයි තාත්ත බොන්නෙ නැතුව ඉන්න එක”ඒ වචන ටික තාත්තාට කියන්නට ඇය තවමත් මඟ බලා සිටියි. එහෙත් ඇය එය කියන්නේ කෙසේද? හැමදාමත් ඔහු ගෙදර එන්නේ බීමතිනි.මේ පුංචි මල් කැකුළුවලට විකසිත වන්නට යහපත් පරිසරයක් ගොඩනඟාදීම මාපියන්ගේ පරම වගකීම වෙයි.  අනන්‍යතාව සඟවා සිටීමට කැමැති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.සිළුමිණ, නෙළුම්විල, ලේක්හවුස්,කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402162</link>
    <topic>විසිත්ත කාමරය වෙනුවෙන් විශාල ඉඩකඩක් වෙන් කළා</topic>
    <author>තුෂාරි නේරංජා වික්‍රමසිංහ</author>
    <content>විසිත්ත කාමරය වෙනුවෙන් විශාල ඉඩකඩක් වෙන් කළාකලා ක්ෂේත්‍රයේ ජනප්‍රියතම ගායක යුවළක් තමයි කපිල පූගල ආරච්චි සහ නෙලූ අධිකාරි කියන්නේ. ඔවුන් දෙපළ ගේ සොඳුරු නිවහනේ සුන්දරත්වය ගැන කතා බහ කරන්නට මෙවර ‘අපේ ගෙදර’ විශේෂාංගය වෙන්කරන්නට අපි හිතුවා.මාලබේ කොතලාවල විහාර මාවතේ නිස්කලංක පරිසරයක ඉදිවුණු නෙලූගේත් කපිලගේත් සොඳුරු කැදැල්ලට අපි ගොඩවැදෙන විට උදේ එකොළහට විතර ඇති‍. හිරු ගෙන් නොයෙකුත් පීඩා‍ ගතට සිතට දැනුන ද ඔවුන්ගේ ඒ නිවෙස තුළට ගොඩවැදෙන විට අපට දැනුණේ සිසිලසක්. හැමදාමත් හිනාවෙන්ට මුව සරසාගෙන ඉන්න නෙලූ අපිව පිළිගත්තෙ හරිම ආදරෙන්.ආගිය තොරතුරු විමසමින් ම නිවහනේ සොඳුරු ඉසව් ගැන කතා කරන්නට නෙලූ එක් වුණේ කපිල ටෙලිනාට්‍යයකට අත්‍යවශ්‍ය සංගීත නිර්මාණ කටයුත්තක් වෙනුවෙන් ඔවුන්ගේ ස්ටුඩියෝවේ සංගීත කටයුතුවල නිරත වන අතරවාරයේ යි‍.“මේ නිවෙස අපි ගොඩ නගන්න සැලැසුම් කළේ අපේ විශ්වවිද්‍යාල අධ්‍යාපන කටයුතු නිමවෙනවත් එක්කමයි. අපේ මුල් ගම්බිම් වුණේ මහවැව ප්‍රදේශය. නමුත් විශ්ව විද්‍යාල අධ්‍යාපනයෙන් අනතුරුව අපිට රැකියාව කරන්න සිදුවුණේ කොළඹ පරිසරය තුළයි.එනිසා කොළඹ ජීවත්වෙන්න අවශ්‍ය වුණා. අම්මලා තාත්තලා කොළඹට එක්කගෙන ඇවිත් රැකියා කරන ගමන් ම කපිලත් මමත් එකතු වෙලා මේ නිවෙස ගොඩනඟන්නට කටයුතු කළා. මෙය සැලැසුම් කරද්දී අපේ ගෘහ නිර්මාණ ශිල්පියාට අපි දෙදෙනාගේත් අදහස් යෝජනා ද එක් කළා. ඒ අනුව තරමක වැඩ කොටසක් අවසන් කර තිබෙද්දී වගේ මේ නිවෙසේ පදිංචියට අපි පැමිණියා. ඒ දැනට වසර දහයකට පමණ පෙරාතුවයි.”මහල් දෙකකින් සැදුම් ලත් නෙලූ - කපිල නිවහනේ පහළ මාලයේ ආලින්දයත්, විසිත්ත කාමරයත්, කෑම කාමරය හා පැන්ට්‍රියත්, කපිල - නෙලූ ගේ සංගීත ශබ්දාගාරයත් ස්ථාපිත වී තිබෙනවා‍. වැඩිමනත් ගෘහ භාණ්ඩ පිරී නොතිබුණ ද නිවෙසේ තිබෙන අවම ගෘහ භාණ්ඩවලින් විසිත්ත කාමරයේ චාම් බව හා නිස්කලංක බව දනවන්නේ නෙතට ප්‍රිය දර්ශනයක්.“මේ නිවෙස ගොඩ නගා තිබෙන්නේ පර්චස් දහයක වැනි ඉඩකඩක් සහිත ඉඩමකයි. එනිසා අපිට අවශ්‍ය වුණා තිබෙන ඉඩකඩින් උපරිම ප්‍රයෝජනය අරගෙන නිවෙස ඉදිකරන්න‍. අද වෙනකොට නම් හිතෙනවා මේ නිවෙස අපිට ‍ෙලාකු වැඩියි ද කියලත්. ඒ වුණත් මගේ ගෙදර විශේෂත්වය තමයි විසිත්ත කාමරය වෙනුවෙන් වඩා වැඩි ඉඩකඩක් වෙන්කර තිබීම. විශේෂයෙන් ම එයට බලපෑ හේතුව තමයි අපේ ගෙදරට වැඩි වශයෙන් සෙනඟ යන එන එක. අපේ නෑදෑයින්, යහළු යෙහෙළියන් හුඟදෙනෙක් නිතරම වගේ නිවෙසට එනවා. එනිසා අපි ටිකක් විශාලව විසිත්ත කාමරය නිර්මාණය කරන්න හිතුවා.”අලංකාර, සෝෆා කට්ටලයක්, පියානෝවත් නෙලූ ගේ විසිත්ත කාමරය වර්ණවත් කරයි. විසිත්ත කාමරයේ එක් කෙළවරක නෙලූ සහ කපිල ලැබූ සම්මාන සහිත විසිත්ත රාක්කය විසිත්ත කාමරයේ වටිනාකම තව තවත් වැඩි කරනවා.“සියලු ම සංගීත කටයුතු සිදු කෙරෙන ස්ටුඩියෝ එකත් පහළ මාලයේ තමයි නිර්මාණය කර තිබෙන්නේ. නිවෙසේ රැ‍ෙඳනවා නම් කපිලගේත් මගේත් කාලය වැඩි වශයෙන් වැය වෙන්නේ මේ සංගීත නිර්මාණ කටයුතු වලටයි.අනෙක මේ නිවෙස නිර්මාණය කරද්දී හුඟක් උසට තමයි බිත්ති නිර්මාණය කළේ. එයින් හොඳ සීතලක් නිවෙසට ලැබෙනවා. ඒ වගේ ම විසිත්ත කාමරයේ එක් පැත්තක වහළය වෙනුවට වා කවුළු යොදා අහස පෙනෙන ලෙස විවෘතව තැබුවා. (Open area) එකක් වගේ. වැහිදාට එයින් වතුර ගලා හැලෙනවා. හරිම ලස්සනයි. නමුත් කුඩා දරුවන් සිටින නිසා එය වසා දමා ඒ ඉඩකඩින් වෙනත් ප්‍රයෝජනයක් ගන්නට අපි සැලැසුම් කළා.”නෙලූ නිවෙසේ සුන්දර ස්ථාන ගැන පවසමින් අපට ඒ තැන් පෙන්වයි.නෙලූගේත් කපිලගේත් සොඳුරු කැදැල්ලේ ඉහළ මාලය වෙන්වන්නේ, ඔවුන්ගේත් මවුපියන්ගේත්, පුංචි සඳුනි හා හිරුන් ගේත් නිදන කාමර වෙනුවෙන්. ටී.වී. කාමරයත් මෙම කොටසේ ම නිර්මාණය වී පවතිනවා.ඉහළ මාලයේ බැල්කනිය තිබෙන්නේ පිටුපසට වෙන්නයි. එතැනට නානාප්‍රකාර කුරුල්ලන්, වඳුරන් එනවා. හිරුත් සඳුත් (නෙලූගේ පුංචි දුවයි, පුතයි) ඒ අය බලන්නෙ මෙතැන ඉඳන් තමයි. බැල්කනිය පෙන්වමින් නෙලූ පවසයි.නිවෙසේ වර්ණ සංයෝජනය ගැන කතා කළොත් සුදු පැහැති මුළු නිවස පුරාම දක්නට ලැබෙනවා.“මම සුදු පාටට හරිම ආසයි. සෞම්‍ය පැහැයක් එය. එනිසා මම සුදුපාටින් නිවෙසේ සියලු ම තැන් වර්ණ ගන්වන්නට හිතුවා.”නෙලූ ගේ නිවෙසට භාවිතා කර තිබෙන ටයිල් වර්ගය ද නිවෙසේ පැහැයට ගැළපෙන ලෙස චාම් කිරි පැහැයකින් යුතුව භාවිතා කර තිබෙනවා. එලෙස ම නිවෙස ඉදිරි පසින් වූ බිම් කොටසක එළවළු වගාවක් පවත්වාගෙන යාමට ද ඔවුන් අමතක කර නැහැ‍. නිවෙසට අවශ්‍ය එළවළු පලතුරු මෙමගින් ලබාගන්නට ඔවුන් කටයුතු කරනවා. මේ වගාව පවත්වාගෙන යන්නේ නෙලූ ගේ ආදරණීය පියයි.‍සාමාන්‍යයෙන් සඳුත් හිරුත් ඉස්කෝලෙ යන දවසට මම පාන්දර පහට නැගිටල ඔවුන්ව පාසලට සූදානම් කරනවා. ඒ ඇරෙන්න බොහෝ වෙලාවට ප්‍රමාදවෙලා නින්දට ගියොත් නැගිටින කොටත් ටිකක් ප්‍රමාද වෙනවා” නෙලූ පැවැසුවේ හිනාවෙන ගමන්. අපටත් නොදැනීම හෝරාවකට ආසන්න කාලයක් නෙලූගේ නිවෙසේ ගෙවී ගියා. ඡායාරූප ශිල්පී සුදම් ගුණසිංහ ඔහුගේ කැමරා නෙතට නෙලූ - කපිල නිවහනේ සොඳුරු ඉසව් හසුකර ගත්තා.තුෂාරි නේරංජා වික්‍රමසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402163</link>
    <topic>සැමියාගේ චිත්‍රපටවලට මට කතා කළේ නැහැ</topic>
    <author>ගාමිණී සුසන්ත</author>
    <content>සැමියාගේ චිත්‍රපටවලට මට කතා කළේ නැහැගයත්‍රි ඩයස්ගයත්‍රි ඔබ මොන වගේ වැඩත් එක්ක ද මේ දවස්වල කාලය ගත කරන්නෙ?මේ දවස්වල මම ප්‍රධාන වශයෙන්ම මගෙ කාලය වෙන් කරල තියෙන්නෙ මගෙ සැලෝන් එකේ වැඩවලට. ඊට අමතරව ජාතික රූපවාහිනිය වෙනුවෙන් මොහාන් පී. රංගනාථ නිර්මාණය කරන අලුත්ම ටෙලිනාට්‍යයට සම්බන්ධ වෙලා ඉන්නවා. ඊට අමතරව දරුවන්ගේ වැඩවලටත් වැඩි කාලයක් යොදවනවා.ඔබ කලක් කලා ක්ෂේත්‍රයෙන් දුරස් වෙලා සිටියා නේද?ඔව් අවුරුදු ගණනාවක්ම මම රඟපෑමෙන් ඉවත්වෙලා සිටියා. ඒ; මගේ දරුවන් දෙදෙනාගේ වැඩ කටයුතුවලට මගේ සම්පූර්ණ කාලය යොදවන්න තිබුණු නිසා.ඇයි ඔබට නැවත කලාවට එන්න හිතුණේ?කලාව කියන්නේ ඉතාම ගෞරවාන්විත දෙයක්. මම හරි ආශාවෙන් තමයි කලා ක්ෂේත්‍රයට සම්බන්ධ වුණේ. දරුවන්ගේ වැඩ නිසා කලාවෙන් ඉවත් වුණත් දරුවන් ලොකු මහත් වුණාම කලා ක්ෂේත්‍රයෙන් ලැබුණු ආරාධනා නිසා නැවත මට කලා ක්ෂේත්‍රයට එන්න ආශාවක් ඇතිවුණා. ඒ නිසයි මම නැවත කලා කටයුතු වලට සම්බන්ධ වුණේ.මෑතදී ඔබ රඟපෑ ‘යර්ස් මැඩම්’ ටෙලි නාට්‍ය මාලාව බොහෝ ප්‍රේක්ෂක පිරිසක් නැරඹුවා නේද?ඇත්තෙන්ම ඔව්; ලැබුණු ප්‍රතිචාරවලින් ඒ බව පැහැදිලි වුණා. විශේෂයෙන්ම එය හාස්‍යෝත්පාදක ටෙලි නාට්‍යයක් වීමත්, විජය නන්දසිරි, මානෙල් වානගුරු, කුසුම් රේණු වැනි ක්ෂේත්‍රයේ ප්‍රවීණ කලාකරුවන් පිරිසක් මෙම ටෙලි නාට්‍යයේ රඟපෑමත් ‘යර්ස් මැඩම්’ ටෙලි නාට්‍යයේ ජනප්‍රියත්වයට හේතු වුණා කියන්න පුළුවනි.පසුගිය කාලයේ ඔබ දායක වුණු නිර්මාණ මොනවා ද?සරත් ධර්මසිරිගේ ‘මිරිඟුදිය’, ශර්ලි පී. දෙලංකාවලගේ ‘සත්කුළු පව්ව’ සහ තවත් ටෙලි නාට්‍ය කීපයකටම දායක වුණා.සිනමාවට සම්බන්ධ වෙන්න අවස්ථාවක් ලැබුණේ නැත්ද?සිනමාවේ ලොකු දෙයක් කරන්න තවම මට අවස්ථාව ලැබිල නැහැ. උදයකාන්ත වර්ණසූරිය අයිය තමයි මට සිනමා නිර්මාණයක රඟපාන්න මුලින්ම ඇරයුම් කළේ. ඒ ‘ආසයි මං පියාඹන්න’ චිත්‍රපටයට. ඉන් පසුව මම චිත්‍රපට තුනක පමණ රඟපෑවා.ඔබේ සැමියා (චන්න පෙරේරා) නිර්මාණය කළ චිත්‍රපටවලට ඔබට කතා කළේ නැත්ද?නැහැ කතා කළේ නැහැ. ඒ; මට ගැළපෙන චරිතයක් ඒ චිත්‍රපටවල නොතිබුණු නිසා වෙන්න ඇති.කොහොම ද ඔබේ රූපලාවණ්‍යාගාරයේ කටයුතු?ඔව්, ඉතාම හොඳින් ඒ වැඩ කෙරෙනවා. මගේ රූපලාවණ්‍යගාරය අලුත් තැනකට ගෙනියන්න මම මේ දවස්වල සූදානම් වෙනවා. අවුරුදු 10 ක් විතර මම හිටියේ නුගේගොඩ පාගොඩ පාරේ ස්ථානයක. අලුතින් යන්න බලාපොරොත්තු වෙන්නෙත් ඒ ළඟ පාතටමයි. ළඟදීම මම අලුත් තැනට යනවා.රූපලාවණ්‍ය‍ය ශිල්පය කියන විෂය ඔබ කොතෙක් දුරට හදාරල තියෙනව ද?රූපලාවණ්‍ය‍ය ශිල්පය මම ඉගෙන ගත්තේ ලෝකය පිළිගත් ජාත්‍යන්තර මට්ටමේ ආයතනවලින්. රූපලාවණ්‍ය‍ය ශිල්පය කියන විෂය ඇතුළේ තවත් විෂයන් ගණනාවක්ම තියෙනවා. එම විෂයන් හදාරල ජාත්‍යන්තර මට්ටමේ ජයග්‍රහණ රැසක්ම මම ලබාගෙන තියෙනවා. ජාත්‍යන්තර මට්ටමේ ප්‍රදර්ශනවලටත් මම සහභාගි වෙලා තියෙනවා. ඒ අත්දැකීම් එක්කයි මම වැඩ කරන්නේ.රූපලාවණ්‍යාගාරයේ වැඩ කටයුතු සහ කලා කටයුතු ඔබ සමබරව කරගෙන යන්නේ කොහොම ද?මගේ දවසෙන් වැඩි කාලයක් මම යොදවන්නේ රූපලාවණ්‍යාගාරයේ වැඩවලට. මාසෙන් දින 10 ක් විතර රංගන කටයුතුවලට යොදවනවා. මේ වැඩවලට අමතරව ස්වර්ණවාහිනී නාළිකාවේ ඉරිදා දිනවල ‘චමත්කාර’ ඉරිදා වැඩසටහන මෙහෙයවනවා. කොහොමහරි කාලය සොයාගෙන මේ හැම වැඩක්ම සාර්ථකව කරගන්න උත්සාහ ගන්නවා.‘චමත්කාර ඉරිදා’ ඔබට හොඳ අත්දැකීමක් ද?ඔව්. විශාල අත්දැකීම් ප්‍රමාණයක් මට එයින් ලැබෙනවා. හොඳ ප්‍රේක්ෂක ප්‍රතිචාරත් මට ලැබෙනවා. මෙම වැඩසටහනෙන් මම කැඳවාගෙන එන්නේ ලංකාවේ ප්‍රවීණතම කලාකරුවන්. ඔවුන් බොහෝ දෙනෙක් මම ඉතාම ළඟින් ඇසුරු කළ අය. මෙම වැඩසටහනට සහභාගිවෙන බොහෝ ශිල්පීන්ගේ තොරතුරු සොයන්න මට ගොඩක් මහන්සි වෙන්න ඕන වෙන්නෙ නෑ. ඒ මම ඔවුන් ගැන හොඳින් දන්න නිසා. මම මේ වැඩසටහනේදී ආරාධිතයා සමඟ කතා කරන්නේ නි‍ෙවසට ආව අමුත්තෙක් එක්ක කතා කරනව වගේ. ඉතාම ආශාවෙනුයි මම ඒ වැඩසටහන ඉදිරිපත් කරන්නේ.ඔබ මීට පෙර රූපවාහිනී වැඩසටහන් ඉදිරිපත් කර තිබෙනවා ද?මීට අවුරුදු ගණනකට පෙර ජාතික රූපවාහිනිය වෙනුවෙන් රවින්ද්‍ර මුණසිංහ නිර්මාණය කළ “අභිනික්මන” වැඩසටහන ඉදිරිපත් කළා. ඉන් පසුව මම ස්වර්ණවාහිනියේ ‘රසසරණිය’ වැඩසටහන ඉදිරිපත් කළා.රංගන ක්ෂේත්‍රයේ ඔබට තවම දැනෙන යමක් කරන්න අවස්ථාව ලැබුණේ නෑ කීවොත්?ඔව් ඒක ඇත්ත. මම රංගන ක්ෂේත්‍රයට ඇවිත් කලක් ගත වුණත් නිර්මාණ ගණනාවකටම දායක වුණත්, තවම හොඳ රංගනයක් ඉදිරිපත් කරන්න අවස්ථාව ලැබිල නැහැ කිව්වොත් හරි. කේ. විජේරත්නගේ ‘නයනමිනි’ ටෙලි නාට්‍යයේ මම හොඳ රංගනයක් කළා. ඊට පසුව මකර විජිතය, හෝඩුවාව වැනි ටෙලි නාට්‍යවලට හොඳ රංගනයක් කිරීමේ අවස්ථාව මට ලැබුණා. මම හිතන විදියට මට හොඳ චරිතයක් කරන්න අවස්ථාව නොලැබුණේ මගේ හොඳම කාලයේදී මම රංගනයෙන් ඉවත් වෙලා සිටි නිසයි. එහෙම රංගනයෙන් ඉවත් වුණේ මගේ දරුවන්ගේ වැඩ කටයුතුවලට වැඩි කාලයක් යොමු කරන්න සිදුවුණු නිසයි කියල හිතෙන විට මට දුකක් දැනෙන්නේ නෑ.නමුත් ඉදිරියේදී හොඳ කලාත්මක සිනමා නිර්මාණයක රඟපාන්න ඔබට අවස්ථාව ලැබුණොත් ඔබ එය බාර ගන්නව ද?ඔව් ඇත්තෙන්ම මම බාර ගන්නවා. හැබැයි මම බොහෝ සීමාවන් තුළ ඉඳගෙන තමයි රංගනයේ යෙදෙන්නේ. ඒ සීමාවන් ඇතුළේ මගේ හැකි උපරීමය මම කරනවා.ඔබේ දරුවන් දැන් තරමක් ලොකුයි නේද?ඔව් ලොකු දුවට අවුරුදු 15 යි. එයා මියුසියස් විද්‍යාලයේ ඉගෙන ගන්නේ. දෙවැනි දුවට තවම අවුරුදු 8 යි. එයා රෝයල් ඉන්ස්ටිටියුට් එකේ ඉගෙන ගන්නවා. දරුවන්ගේ වැඩ කටයුතු බොහෝ වේලාවට කෙරෙන්නේ මගේ අතින්. නමුත් මගේ කාර්යබහුලත්වය නිසා දරුවන්ගේ වැඩ කටයුතු මඟ හැරෙන වෙලාවලුත් තියෙනවා.චන්නගෙන් ඔබේ වැඩ කටයුතුවලට ලැබෙන්නේ මොන වගේ උදව්වක් ද?හරියට බැලුවොත් අපි දෙන්නා ඉන්නේ ක්ෂේත්‍රයන් දෙකක. අපි දෙන්නම කාර්ය බහුලයි. ඒ නිසා අපි දෙන්නට උදව් කරගන්න අපිට අවස්ථාව ලැබෙන්නේ නෑ. අපි දෙන්නටම ලැබෙන ලොකුම උදව්ව තමයි, අපි දෙන්නගෙන් අපි දෙන්නට ලැබෙන නිදහස.ගාමිණී සුසන්තඡායාරූප - ත්‍රිශූල් ජිනේන්ද්‍රසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402164</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාමේ දෙව් මැදුරේපුදසුන අභියස...ගීතය අපේ රටේ ජනප්‍රියම ගීතයක්. මේ ගීතය ගායනා කරන ෂෙල්ටන් මුතුනමගේව නොදන්නා රසිකයෙක් රසිකාවියක් නැති තරම්. ෂෙල්ටන්ගේ ආදරණීය දියණිය වයංගා මුතුනමගේත් පියාගේ අඩි පාරේ යමින් කලා ලොවට අවතීර්ණව සිටිනවා‍. ඇය වෘත්තියෙන් මෝස්තර නිරූපිකාවක්. මේ වනවිට ටෙලිනාට්‍ය රංගන ශිල්පිනියක් වගේ ම ගායිකාවක ලෙස ද කලා ක්ෂේත්‍රයේ ඉදිරියට පිය ඔසවන්නට ඇය සූදානම් වෙලා.“මගේ පියාගේ අඩි පාරේ යමින් කලා ක්ෂේත්‍රයට පැමිණීමට හැකිවීම මට සතුටක්. මේ වනවිට ටෙලිනාට්‍ය කිහිපයකටම රංගනයෙන් දායක වීමට මට අවස්ථාව ලැබුණා. ඒ වගේ ම ගායනය ඇසුරින් යම් නිර්මාණ කටයුත්තකට දායකවීමේ බලාපොරොත්තුවක් තිබෙනවා. දැනට සංගීත ප්‍රසංග සම්බන්ධීකරණය කිරීමේ කටයුතුවල මම නිරත වෙනවා.මංජුලා කුමාරි කලා ක්ෂේත්‍රයේ ඉදිරියට ම ගිය රංගන ශිල්පිනියක්. මංජුලා ගේ රඟපෑම් පසුගිය කාලයේ අපිට දක්නට ‍නොලැබුණු තරම්. දිගු කාලයක් රංගනයෙන් ඈත්ව සිටි ඇය තම නිහැඬියාව බිඳ දමා යළිත් නවතම ටෙලිනාට්‍යයකින් ප්‍රේක්ෂකයන් හමුවට එන බව අපිට දැනගන්නට ලැබුණා. මේ නිසා ම මංජුලාව අපි සම්බන්ධ කර ගත්තා.‘‍සපුමලී’ ටෙලිනාට්‍යයෙන් පසුව ටික කලක් යනකම්ම මම රඟපෑමට එක් වුණේ නැහැ. නමුත් පසුගිය දවස්වල ‘බ්‍රහ්ම මූර්ති’ කියලා ටෙලිනාට්‍යයට දායක වුණා. නමුත් එය තවම විකාශය වුණේ නැහැ. කොහොමින් හෝ වසරකට ආසන්න කාලයක් පමණ ප්‍රේක්ෂකයින්ට මගේ රංගනයත් දැක බලාගන්නට නොහැකි වුණා. ඒ නිහැඬියාව බිඳ දමා යළිත් ශාන්ත සොයිසා මහතා අධ්‍යක්ෂණය කරන ‘වරා මල්’ ටෙලිනාට්‍යය හරහා ප්‍රේක්ෂකයන් අතරට පැමිණීමට මට අවස්ථාව ලැබී තිබෙනවා. එහි මම රඟන චරිතය ප්‍රේක්ෂකයාට අපූරු අත්දැකීමක් වෙයි කියා මම හිතනවා.නව පරපුර නියෝජනය කරන රංගන ශිල්පිනියන් අතර මේනකා මධුවන්තිගේ නමත් නිරන්තරයෙන් ම කතාබහට ලක්වෙනවා. මේනකා පිළිබඳ අලුත් ම පුවතක් අපිට දැනගන්නට ලැබුණා. ඒ ඇය ‘අජාසත්ත’ චිත්‍රපටයේ ‘බජිරවතී’ චරිතයට රංගනයෙන් දායක වන පුවත ‘බජිරවතී’ චරිතය රඟපාන්න ගිහින් මේනකාට විවිධ අත්දැකීම්වලට මුහුණ දෙන්න සිදුවුණා. ඒ ගැන මේනකා අපිත් එක්ක කතා කළේ මේ විදියට.‘බජිරවතී’ කියන්නේ ඒ කාලෙ ඉන්දියාවේ තිබූ කුල අතර ‘ශුද්‍ර’ කුලයේ යුවතියක්. එයා හරිම අහිංසක ගැහැනු ළමයෙක්. එයා යාළුවෙලා ඉන්නේ රජවාසලේ සේනාධිපති එක්ක. ඉතින් මේ චරිතය මට රඟපාන්න වුණේ සේනාධිපති චරිතයට දායක වෙන රොෂාන් රණවන එක්කයි. රොෂාන් එක්ක කැලේ දුවමින් විශාල කන්දක් තරණය කරන දර්ශනයක් රූගත කරන්න තිබුණා. මම රොෂාන් එක්ක ඒ දර්ශනය රූගත කරන්න දුවන්න පටන් ගත්තා. මගේ කකුලේ කට්ටක් ඇනුණා. මට කර ගන්න දෙයක් නැහැ. මොනවා කරන්නද වේදනාව දරාගෙනම කන්ද තරණය කළා. දර්ශනය හොඳට රූගත වුණා. මට ම හිතාගන්න බැහැ මම කට්ටකුත් කකුලේ ඇණ ගෙන කොහොම ඒ විශාල කන්ද දුවමින් නැග්ග ද කියලා.‍ෙයෟවනයේ ආකර්ෂණය දිනාගත් ජනප්‍රියතම නවකතාවක් තමයි ‘නූරි’ කියන්නේ. මේ නවකතාව රචනා කළේ ජනප්‍රිය ලේඛක කුමාර ජයතිලකයි. කුමාර ගේ ‘නූරි’ නවකතාව ඇසුරින් නවතම ටෙලිවෘත්තාන්තයක් නිර්මාණය කිරීමට සූදානම් වන පුවතක් අපට ආරංචි වුණා. මේ ටෙලිනාට්‍යය නම්කර තිබෙන්නේ ‘ආදරණීය නූරි’ නමිනුයි. මේ ටෙලි නිර්මාණයේ අධ්‍යක්ෂකවරයා ලෙස කටයුතු කරන්නේ ටෙලිනාට්‍ය රැසක් අධ්‍යක්ෂණය කළ තිස්ස විජේකෝන් ය. නිර්මාණය වීමට සූදානම් වන මේ නවතම ටෙලි නිර්මාණය ගැන ඔහුගෙන් ම විමසා බලන්නට අපි කටයුතු කළා.“නූරි නවකතාව පාඨකයන් අතර ජනප්‍රිය වූ ආදරණීය නවකතාවක්. අඩු කුලේ තරුණියකගේ පූජනීය ආදරය වටා‍ ගෙතෙන ආන්දෝලනාත්මක කතාවක් එය. මෙය අපූරු තේමාවකින් රචනා වී තිබෙනවා. මෙය ළඟදීම ප්‍රේක්ෂකයා හමුවට රැගෙන ඒමට අපි කටයුතු කරනවා. ඒ වගේ ම මම අධ්‍යක්ෂණය කළ ‘වසන්තයේ දවසක්’ ටෙලිනාට්‍යයත් මේ වනවිට සංස්කරණයේ පවතිනවා. ඒ වගේ ම තවත් ටෙලිනාට්‍යයක් වන ‘අඳුරට එළියක්’ නාට්‍යයේ මුහුරත් උලෙළත් පසුගියදා පැවැත්වූවා. මේ හැමදේම එක්ක නුදුරේදීම ප්‍රේක්ෂකයාගේ රසවින්දනය හමුවට මම එනවා.මහේෂ් රත්සර මද්දුම ආරච්චි මේ දවස්වල කා අතරත් ජනප්‍රියත්වයට පත් ලේඛකයෙක්, නවකතා රචකයෙක් වගේ ම ජනප්‍රිය ටෙලිනාට්‍ය රැසක තිරපිටපත් රචකයෙක්. ටෙලිනාට්‍ය කලාව තුළ අතිශයින් ජනප්‍රිය වූ ‘පබා’ ‘පබළු’ ටෙලිනාට්‍යවල තිරපිටපත් රචකයා වුණේ මහේෂ් රත්සර යි. පසුගිය දවසක මහේෂ් ගේ උපන්දිනය යෙදී තිබුණා. ඒ පෙබරවාරි 04 වැනිදා‍. ලක්වාසීන්ගේ නිදහස් දිනය. එදා මහේෂ් නොසිතපු ආකාරයේ සුවිශේෂී අත්දැකීමකට මහේෂ් මුහුණ පෑවා.“පෙබරවාරි 04 වැනිදා මගේ උපන් දිනය යෙදී තිබුණා. මට හිතාගන්නවත් බැහැ. එදා උදේ පාන්දරම මට මගේ උපන් දිනයට මුලින් ම සුබ පැතුම් එක්කරමින් දුරකථන ඇමතුමක් ලැබුණා. ඒ අපේ මහින්ද රාජපක්ෂ ජනාධිපතිතුමාගෙන්. එතුමා මටත් මගේ කලා ජීවිතේටත් සුබ පැතුම් එක් කළා. ගෙදර අයවත් මට සුබ පතලා තිබුණෙ නැහැ. අඩුම තරමේ මටවත් මගේ උපන් දිනය ගැන එතරම් මතකයක් තිබුණේ නැහැ. මට තවමත් හිතාගන්න බැහැ. ජනාධිපතිතුමා මට සුබපැතුම් පිරිනැමූ අයුරු. එය මට මගේ ජීවිතයේ මා ලැබූ සුවිශේෂ අත්දැකීමක් වුණා. කලාකරුවන් ගැන මේ විදිහට හිතන අපිට ආදරය කරන මෙවන් නායකයෙක් ලැබීම මොන තරම් වාසනාවක් ද කියලා මට හිතුණා. මම එතුමාට හදවතින් ම ස්තුතිවන්ත වෙනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402165</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නඅත්තනගල්ලේ විමලසේන හපුතන්ත්‍රිප්‍රශ්නය - කලා ක්ෂේත්‍රයේ ඉහළින්ම ආගන්තුක සත්කාරයේ යෙදෙන කලාකාරිණිය කවුද?පිළිතුර - ගායිකා මල්කාන්ති නන්දසිරි.ඉහළ තල්දූවේ ආනන්ද වික්‍රමආරච්චිප්‍රශ්නය - පැරණි චිත්‍රපටවල ශබ්ද පරිපාලකයකු වූ කේ. පී. කේ. බාලසිංහම් දැන් කෝ?පිළිතුර - ඔහු දැන් යාපනයේ නල්ලූර්වල පදිංචිව සිටිනවා.මාතලේ ධර්මා ඒකනායකප්‍රශ්නය - ‘පළගැටියෝ’ චිත්‍රපටයේ ධර්මසිරි ‍බණ්ඩාරනායකගේ නැගණිය ලෙස රඟපාන සුන්දර නිළිය කවුද?පිළිතුර - ගායිකා දමයන්ති ජයසූරිය.ගාල්ලේ විනීතා අතාවුදප්‍රශ්නය - පසුගිය දිනෙක සිටි එෆ්. එම්. නාළිකාවේ ‘සුභාවිත ගීතය’ වැඩසටහන ඉදිරිපත් කළ නිවේදක දිනේෂ් උපේන්ද්‍ර නමැත්තා ජෝති - ඇන්ජලින් ගයන ‘මා ප්‍රාර්ථනා ආශාවෝ’ ගීතය ‘දුලිකා’ චිත්‍රපටයේ බවත් ටී. එම්. ජයරත්න ‘පියුම් නීල විල’ ගීතයේ සංගීතය ප්‍රේමසිරි කේමදාසගේ බවත් සඳහන් කළා. මේක වැරදි නේද?පිළිතුර - ඔව්. නිවැරැදි පිළිතුර - ‘ළසඳා’ හා ක්ලැරන්ස් විජේවර්ධන. පණ්ඩිතයන්ට ඒදණ්ඩෙන් යන්න බැහැනේ විනීතා. ලැජ්ජාවට කාරණය එය කේමදාස ජන්ම දින අනුස්මරණයක් ලෙස ඉදිරිපත් කළ වැඩසටහනක් වීමයි.කෑගල්ලේ රණවීර ලියනගේප්‍රශ්නය - ‘ශූරයා’ චිත්‍රපටයට ධර්මදාස වල්පොල ගයන ‘මඟ බල බලා ඇතිය මගේ සුදා’ ගීතයට පෙනී සිටින නළුවා කවුද?පිළිතුර - ඒ ගීතය ‘ශූරයා’ චිත්‍රපටයේ නොව ‘රම්‍යලතා’ චිත්‍රපටයේයි. රඟපෑවේ අරුණ ශාන්ති.කපුගොඩ මාලිඳ සරත් රණසිංහප්‍රශ්නය - ‘සැමියා බිරිඳගේ දෙවියා ය’ යැයි කියැවුණත් සමහර කාන්තාවන් සැමියාගේ ඇඟට කඩා පනින්නේ ඇයි?පිළිතුර - සැමියා විතරනේ දෙවියා. භාර්යාව යක්ෂණියක් නම් මොකද කරන්නෙ?කඳානේ නාගොඩ නීටා අයි. ප්‍රනාන්දුප්‍රශ්නය - සුනිල් මාධව ප්‍රේමතිලක සිය පෑනෙන් වැඩ ගත් - ගන්නා තරම මදි නේද?පිළිතුර - ඔහු දැන් පුවත්පතක සේවයේ නැහැ. ඒ නිසා ඔහු මෙතෙක් වැඩ ගත් ප්‍රමාණය හොඳටම ඇති.අම්බලන්ගොඩ චන්ද්‍රා මාලිනි ද සිල්වාප්‍රශ්නය - දිලිප් කුමාර් පකිස්තාන් ජාතිකයෙක් ද? ඔහුගේ බිරිඳ කවුද?පිළිතුර - ඔව්. මුල් නම යුසුප් ඛාන්. උපන්නේ පේෂාවර්හී. ඔහුගේ බිරිඳ චිත්‍රපට නිළි සහිරා බානු.ගම්පහ පත්මාවෝ මහේශ්වරි හේරත්ප්‍රශ්නය - සුපර් ස්ටාර් තරගවල ද ළමයින් ප්‍රේම ගීත ගැයීම ගැන ඔබේ අදහස් දක්වන්න?පිළිතුර - ඒක වැරදි වැඩක්.කුලියපිටියේ ජයසේන අතපත්තුප්‍රශ්නය - විජයරත්න වරකාගොඩ මුලින්ම රඟපෑ චිත්‍රපටය කුමක් ද?පිළිතුර - සුහද දිවි පිදුමමරදානේ එච්. පී. සැමුවෙල්ප්‍රශ්නය - ‘ධූල් කා පූල්’ හින්දි චිත්‍රපටය ගැන යමක් කියන්න?පිළිතුර - බී. ආර්. චිත්‍රපට වෙනුවෙන් යෑෂ් චොප්රා අධ්‍යක්ෂණය කළ මේ චිත්‍රපටයේ අශෝක් කුමාර්, මාලා සිංහ්, රාජේන්ද්‍ර කුමාර්, නන්දා, සුෂිල් කුමාර්, ඩේසි අයිරාණි, ලීලා චිට්නිස් රඟපෑවා. සංගීතවත් කළේ එන්. දුත්තා.කොටුගොඩ දිසානෑගම තිස්ස කුමාරප්‍රශ්නය - ෆ්‍රෙඩි සිල්වා නම්වූ දක්ෂ ගායකයා ගැන ඔබේ අදහස් දක්වන්න?පිළිතුර - ඇත්තටම ඔහු අති දක්ෂ ගායකයෙක්. යූඩ්ලින් ශෛලියේ ගීත ගායනයට ඔහු සුවිශේෂ හැකියාවක් දැක්වූවා.මේ සතියේ පහත නම් සඳහන් අයත් ප්‍රශ්න එවා තිබුණා. ගම්පහ අඹන්විට සිරිවර්ධන, වත්තල හේකිත්තේ ලක්ෂ්මන් රණසිංහ, කඩුගන්නාවේ බී. පී. ගම්මුදලි, මීගමු කට්ටුවේ එම්. ඩී. විල්ෆ්‍රඩ්, කැටපල සමන් ගාල්ලගේ, ගල්කිස්සේ මාලිකා රයිගම, කන්දෙගෙදර කිත්සිරි ගුණසේන, ගෙලිඔය එස්. කේ. පෙරේරා, අත්තනගල්ලේ ජයතිලක අරඹෙවත්ත, පාණදුර දිනු ප්‍රසන්න, අතුල රම්‍යසිරි, රාගම අයිලින් සෝවිස්, රුවල්වැල්ලේ ජී. යූ. ජයසූරිය.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402166</link>
    <topic>සල්මන්ගේ විජයග්‍රහණය Jai Ho</topic>
    <author>කුමාර සිරිවර්ධන</author>
    <content>සල්මන්ගේ විජයග්‍රහණය Jai Ho2014 වසරේදී ඉන්දීය රුපියල් කෝටි සියයක ආදායමක් උපයා ගත් පළමු චිත්‍රපටය ලෙස සොහායිල් ඛාන් ගේ ‘ජායි හෝ’ සිනමා පටය වාර්තා පොත් අතරට එක් වී තිබේ. පසුගිය ජනවාරි 24 දා ලොව පුරා ප්‍රදර්ශනය ආරම්භ කළ ‘ජායි හෝ’ දින තුනක් ඇතුළත ඉන්දීය රුපියල් කෝටි සියය ඉක්මවූ ආදායමක් ලැබීම විශේෂයකි.බොලිවුඩයේ නිතර පවතින්නේ ඛාන් ත්‍රිත්වයේ සටනකි. ශාරුක් ඛාන් රැඟු ‘චෙන්නායි එක්ස්ප්‍රස්’ 2013 වසරේ ආදායම් වාර්තා පිහිටුවීය. අමීර් ඛාන් රඟන ‘ඩූම් - 3’ ප්‍රදර්ශනය වෙමින් තිබියදී ම සල්මන් ඛාන් රඟන ‘ජායි හෝ’ චිත්‍රපටය ප්‍රදර්ශනය වීම ඇරඹිණි. ‘ඩූම් - 3’ ද ආදායම් අතින් ඉහළ සාර්ථකත්වයක් ලබා තිබියදී බොහෝ දෙනා බලා සිටියේ සල්මන් රඟන ‘ජායි හෝ’ කෙබඳු ප්‍රේක්ෂක ප්‍රතිචාරයක් ලබාවි ද කියාය. ආදායම් වාර්තා අනුව දැන් පෙනී යමින් තිබෙන්නේ ඛාන්ලා තිදෙනාම කරට කර ප්‍රේක්ෂක ආකර්ෂණය ලබන බවය.ඉන්දීය හමුදාවේ හිටපු මේජර්වරයකු වූ ජායි අග්නිහෝත්‍රි ලෙස ‘ජායි හෝ’ චිත්‍රපටයේ සල්මන් රඟපායි. සොහායිල් ඛාන් ගේ මෙම චිත්‍රපටයට සල්මන් සමඟ තාබු ඩේසි ෂා, ඩැනි ඩෙන්සොන්ග්පා, නදීරා බාබර්, සුනිල් ෂෙට්ටි හා ජෙහෙලියා ඩි සෞසා වැනි නළු නිළියෝ රංගනයෙන් එක් වී සිටිති.පළමුව කට කතා පැතිර ගියේ සොහායිල් මෙම චිත්‍රපටය නිර්මාණය කරන්නේ ත්‍රිමාණ සිනමා පටයක් ලෙසින් බවය. එහෙත් එම කටකතා වැරැදි සහගතය. ‘ජායි හෝ’ චිත්‍රපටයේ කතාව ‘පේ ඉට් ෆෝවඩ්’ හොලිවුඩ් චිත්‍රපටයේ සහ ‘ස්ටාලින්’ නමැති තෙළිඟු චිත්‍රපටයේ කතාවන්ගේ ආභාසය ලබා නිමැවී ඇති බව විචාරකයන්ගේ අදහසයි. සොහායිල් 2012 වසර අගදී නිවේදනය කර තිබුණේ තමන් ‘ස්ටාලින්’ නමැති තෙළිඟු චිත්‍රපටයේ නව නිෂ්පාදනයක් කරනවා කියාය. එයට ‘මෙන්ටල්’ යන නම ලබා දී තිබු අතර 2013 මාර්තුවේ දී රූගත කිරිම් ඇරඹෙන විට ඔහු තම නවතම සිනමාපටයට ‘ජායි හෝ’ යන නම ලබා දී තිබිණි.සුනිල් ලූලා සමඟ එක්ව සොහායිල් නිෂ්පාදනය කළ ‘ජායි හෝ’ සඳහා වැය වී ඇති මුදල් ඉන්දීය රුපියල් කෝටි 65 කි. කෙසේ වෙතත් මෙය ව්‍යාජ පිටපත් නිසා එක අතකට පාඩු ලැබු චිත්‍රපටයක් ද වෙයි. ප්‍රදර්ශනය අරඹා දින හතරකට පසු පසුගිය ජනවාරි 28 දා අන්තර්ජාලයේ ‘යූ ටියුබ්’ වෙත ‘ජායි හෝ’ හි එතරම් හොඳ තත්ත්වයක නොපැවැති පිටපත් එක් කරනු ලැබ තිබුණේ ඩුබායිහි වෙසෙන්නකු විසිනි. පෙබරවාරි 1 දා එම පිටපත ‘යූ ටියුබ්’ වෙතින් ඉවත් කෙරෙන විට එම දින තුන ඇතුළත 1,08,151 ක් දෙනකු එය නරඹා තිබිණි. ඉවත් කළ පිටපත වෙනුවට හොඳ පිටපතක් පෙබරවාරි 2 දා ‘යූ ටියුබ්’ වෙත එක් කර තිබුණේ නිෂ්පාදකයන් විමතියට පත් කරවමිනි.ජායි හෝ පළමු දින තුන ඇතුළත ලැබූ ආදායම ශාරුක් ගේ ‘චෙන්නායි එක්ස්ප්‍රස්’ හා අමීර්ගේ ‘ඩූම් - 3’ ලබා තිබූ ආදායමට වඩා වැඩි විය. එයින් පෙනී ගියේ ඛාන්ලා තිදෙනා අතරින් සල්මන් වඩාත් ඉදිරියෙන් සිටින බවක් ද? දින දහයක් ඇතුළත ‘ජායි හෝ’ උපයා තිබු ආදායම ඉන්දීය රුපියල් කෝටි 135 ඉක්ම වීය. ලොව පුරා සිනමා ශාලා පන්දහසක මේ වන විට ‘ජායි හෝ’ ප්‍රදර්ශන වෙමින් තිබේ.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402167</link>
    <topic>මා කැමැතිම පිරිමි දහදෙනා...</topic>
    <author>තුෂාරි නේරංජා වික්‍රම</author>
    <content>මා කැමැතිම පිරිමි දහදෙනා... මෙවර මා කැමැතිම පිරිමි දහදෙනා විශේෂාංගයට එක්වන්නී ලංකාවේ උසම නෙට්බෝල් ක්‍රීඩිකාවයි. ඇය තර්ජිනී සිවලිංගම් ය. වෘත්තියෙන් බැංකු නිලධාරිනියක වන ඇයගේ සොඳුරු මතකයන් එකින් එක පෙළගැස්සූ මොහොතයි මේ.1. කැමැතිම නළුවා - ඉන්දියානු දෙමළ නළු විජයිවි‍ජයිගේ රංගන හැකියාවට මම වඩාත් කැමැතියි. ඔහුගේ සුන්දරත්වය, රංගනය තුළ ඉදිරිපත් කරන ක්‍රියාවන් ප්‍රකාශනයන් හරිම ලස්සනයි වගේම තාත්විකයි.2. කැමැතිම සංගීතඥයා -ඉලෛයරාජාඉලෛයරාජා ඉන්දියානු දෙමළ සංගීතඥයෙක් වගේම ගායකයෙක්. ඔහුගේ ගීත ඔහු ගායනා කරන හඬ ඉතාම සුන්දරයි. ඒ තුළ අපූර්වත්වයක් මම දකිනවා. ඒ වගේම ඔහු ප්‍රවීණ ගායකයෙක්. ගායනා ක්ෂේත්‍රය තුළ විශාල අත්දැකීම් ලද පරිණත ගායකයෙක්. ඔහු පැරැණි ගායකයෙක් වුණත් අදටත් අද සිටින පරම්පරාවටත් ඔහුගේ ගීත ඉතා හොඳින් ගැළපෙනවා. අද පරම්පරාවේ අයත් ඔහුගේ ගීතවලට හුඟාක් කැමැතියි.3. කැමැතිම ක්‍රීඩකයා - කුමාර් සංගක්කාරකුමාර්ගේ තිබෙන ක්‍රීඩා කෞශල්‍යය ව‍ගේම ඔහුගේ සිතුවිලිත් හරිම අර්ථවත්. එනිසා ඔහුට මම කැමැතියි. ඒ වගේම නිහතමානී මහත්මා ගති ඇති ක්‍රීඩකයෙක්.4. කැමැතිම ගුරුවරයා - මගේ පාස‍ෙල් විදුහල්පති ආර්.එස්.නඩරාජාමම පාසල් ගියේ යාපනය වයාවිලාන් විද්‍යාලයටයි. ඒ කාලෙ ඒ ප්‍රදේශයේ යුද්ධය තදින්ම පැතිර තිබුණා. අපේ පාසල පවත්වන්නට හරි ස්ථානයක් නොමැතිව ස්ථාන පහකට පස්වරක් විදුහල්පතිතුමා රැගෙන ගියා. ඒ වන විට එහි ශිෂ්‍ය ශිෂ්‍යාවන් 1005ක් පමණ අධ්‍යාපනය ලැබුවා. ස්ථාන පහකට මාරු වුණත් ඔහු කොහොම හරි අපේ පාසල රැකගත්තා. ඒ වගේම ඔහුට හොඳ ඉදිරි දැක්මක් තිබුණා.අදටත් අපේ පාසලට පාසල් අතර හොඳ ස්ථානයක් තිබෙනවා. ඔහු පාසලට අවශ්‍ය හැමදේම ගොඩනැඟුවේ ඔහු විසින්ම නිර්මාණය කළ නාට්‍ය පෙන්වීමෙන් ලබාගත් මුදලින්. ඒ වගේම ඔහුගෙන් අධ්‍යාපනය ලැබූ හැමදෙනාම වෛද්‍යවරුන්, ඉංජිනේරුවන් බවට පත්ව තිබෙනවා. මාව නෙට්බෝල් ක්‍රීඩාවට යොමුකර වීමට ඔහු මහන්සි වුණා. මගේ උසට නෙට්බෝල් හොඳට Play කරන්න පුළුවන් කියන එක ඔහු මට පෙන්වා දුන්නා.5. ජීවිතයට සමීපතම පුද්ගලයා - මගේ පියාගේ සහෝදරයා ටී.සිවපාලන්්‍මගේ බාප්පා පුංචි කාලෙ ඉඳලම මටයි මගේ සහෝදර සහෝදරියන්ටයි හරිම කිට්ටුවන්තයි. අපි පුංචි කාලෙ මොන දේ කළත් ඔහු හොඳ දෙයට අපිව ධෛර්යවත් කළා. ඕනම ප්‍රශ්නයකදී සතුටකදී ඔහු අපි ළඟින් නොසැළී ඉන්නවා. ඔහු සේවය කරන්නේ මහ නගර සභාවේයි. ඕනම ප්‍රශ්නයක් ගැන කතා කරන්න අ‍පේ හැම දෙයක් ගැනම තීන්දු තීරණ ගන්න විට ඔහුගේ අදහස් වගේම අපිව එයට යොමු කරවීමේ වගකීම් ඔහු දරන්නේ හරිම ආදරයෙන්.6. කැමැතිම නර්තන ශිල්පියා - කමල් හසන්ඔහු මුලදී රංගන ශිල්පියෙක් වුණත් ඔහු හොඳ නර්තන ශිලපියෙක්. ඔහුගේ ඇක්ෂන් ඩාන්ස්වලට මම හුඟාක් කැමැතියි. ඔහු ‍ෙහාඳ ප්‍රාසාංගික කලාකරුවෙක්. හුඟාක් දක්ෂයි. හැමදාමත් ඔහුගේ නර්තනයන් මගේ සිත ඇද බැඳ ගන්නවා. ඒ වගේම ඔහු චිත්‍රපට නිෂ්පාදකවරයෙක් ද වෙනවා.7. කැමැතිම ක්‍රීඩා මාධ්‍යවේදියා - සහන් වික්‍රමසිංහසහන් හුඟක් වේලාවට විදේශීය ක්‍රීඩකයන් ගැන ලියන ලිපි මම කියවනවා. ඔහු බොහෝ වෙලාවට ලියන ලිපි වලින් ක්‍රීඩක ක්‍රීඩිකාවන් විදිහට අපේ ජීවිතයේ පැනනඟින ගැටලුවලට විසඳුම් සොයාගන්න පුළුවන්. හුඟාක් පොසිටිව් විදිහට තමයි ඔහු ලිපි ලියන්නේ. අපි මානසිකව ක්‍රීඩා කටයුත්තකදී කඩාගෙන වැටුණත් ඔහු විදේශීය ක්‍රීඩකයන් පිළිබඳ ලියා ඇති ලිපි කියවීමෙන් අපේ හිතට ධෛර්යය ශක්තිය ගෙන නැඟී සිටින්නට අපිට පුළුවන් වෙනවා.8. කැමැතිම නිවේදකයා - ලෝෂන් වාමදේවන්ඔහු සූර්යන් එෆ්.එම්. නිවේදකයෙක්. ඔහුගේ හඬ ශ්‍රවණය කරමින් තමයි මම උදේම අවදිවෙන්නේ. පුංචි කාලෙ ඉඳලම එහෙමයි. උදේට ඇහෙන ඔහුගේ සාරවත් සිතුවිලි අපේ මනස ප්‍රබෝධවත් කරනවා. ඉතාම පුංචි දෙයක් වුණත් ඉතාම ගැඹුරු විදිහට අපේ දැනුමත් වැඩිවෙන ලෙස ශ්‍රාවකයන් වන අපට ලබා දෙන්න ඔහු හරිම දක්ෂයි. ඔහුට හොඳ දැනුමක් ඉතා සිතගන්නා සුළු හඬක් තිබෙනවා.9. කැමැතිම රාජ්‍ය නායකයා - නෙල්සන් මැන්ඩෙලාජනාධිපතිවරයෙක් විදිහට ඔහු අයත් ජාතිය පිළිබඳව අපි, ලෝකයේ බහුතරයක් දැනගත්තේ ඔහු නිසයි. තමන්ගේ ජනතාව වෙනුවෙන් ඒ ජනතාවම සමඟ එක්වී අරගල කරලා සිරගත වෙලා, හොඳ දැනුමක් උගත්කමක් ලබලා ජනතාව වෙනුවෙන්ම සේවය කර ජනතාව වෙනුවෙන්ම ජීවත් වූ නායකයෙක් තමයි ඔහු. අප්‍රිකානු ජාතිකයන් බොහෝ දුක් විඳි පිරිසක්. ඒ දුක් විඳි පිරිස ඉදිරියට ගෙන ආවේ ජනාධිපතිවරයා ලෙස ඔහුයි. ඔහු වැනි නායකයකුට මම හරිම කැමැතියි.10. කැමැතිම වෛද්‍යවරයා - වෛද්‍ය ලාල් ඒකනායකඔහු ක්‍රීඩා අමාත්‍යාංශයේ සේවය කරන වෛද්‍යවරයෙක්. ඉතාම නිහතමානී, හරිම සරලව ජීවත්වන පුද්ගලයෙක්. අපි ක්‍රීඩා කරන අවස්ථාවලදී අපව ආබාධයට ලක් වූ විට ඔහු නිරන්තරයෙන්ම අපට උදව් උපකාර කර ක්‍රීඩාව වෙනුවෙන් තව තවත් සෙල්ලම් කරන්න ධෛර්යවත් කරනවා. මානසිකව වැටුණු වෙලාවට මනස ඒකාග්‍රතාවයට පත්කරන්න ඔහු ලබා දෙන සහයෝගය ඉතාම විශාලයි.තුෂාරි නේරංජා වික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402168</link>
    <topic>ආටිගල සරත්චන්ද්‍ර ගුණ සමරු උලෙළ 20 දා කොළඹ දී</topic>
    <author>ඉසවි</author>
    <content>ආටිගල සරත්චන්ද්‍ර ගුණ සමරු උලෙළ 20 දා කොළඹ දීප්‍රවීණ ගීත රචක ආටිගල සරත්චන්ද්‍ර හයවැනි ගුණ සමරු උලෙළ සහ දේවිකා දර්ශනී ආටිගල විසින් සංස්කරණය කරන ලද ‘සිරිපාදේ සමනල කන්ද පෙනේ’ කෘතිය එළිදැක්වීම මෙම 20 දා සවස 3.00ට ගුවන් විදුලි සංස්ථාවේ ආනන්ද සමරකෝන් මැදිරියේදී සංස්කෘතික හා කලා කටයුතු ඇමැති ටී.බී.ඒකනායක මහතාගේ ප්‍රධානත්වයෙන් පැවැත්වේ.ඔහු මිය ගියේ මීට වසර අටකට පෙරය. එනම් දෙදහස් අට වස‍ෙර් පෙබරවාරි මස 20 දාය. සරත්චන්ද්‍ර ආටිගල යැයි කියූ සැණින් වර්තමාන පරම්පරාට නම් ඔහු කවුදැයි එකවර සිහිපත් නොවනු ඇත. නම ගම නොදත්ත ද මීට බොහෝ කලකට පෙර සරත්චන්ද්‍ර ආටිගලයන් විසින් සිංහල ගීත ක්ෂේත්‍රයට දායාද කළ ‍මේ ගීත ඔබට සිහියට නැ‍‍ඟෙනු ඇත.සිරිපා‍දේ සමනල කන්ද පෙනේ, උඩරට කඳුකර සිරියා පරදන, පෙම්බර මාතා, දුන්හිද හැලෙනා, නුවර පෙරහැරේ, බෙල්ලන්විල රමණි, ලොවේ සැමදා තණ්හා ආදී වූ ගී රැසක් සරත්චන්ද්‍ර ආටිගලයන් විසින් රචිත ගී අතර වේ. එකල බෙහෙවින් ගී පද රචකයන් වූ ආනන්ද සමරකෝන්, යූ.ඩී.පෙරේරා, සී.වීරසේකර, විජයසිරි වෙද මහත්තයා, මර්සලීනු ජයකොඩි පියතුමා, සරත් විමලවීර, විමල් අභයසුන්දර, කරුණාරත්න අබේසේකර ආදී නිර්මාණකරුවන් අතර එකපෙළට සිටි අයෙකි සරත්චන්ද්‍ර ආටිගලයන්. ඔහු ලියූ බොහෝ ගීවල ඇත්තේ පරිසර වර්ණනා.සරත්චන්ද්‍ර ආටිගලයන්ගේ දියණිය වන දේවිකා දර්ශනී ආටිගල තම පියා ‘උඩරට කඳුකර’ ගීතය ලියූ අන්දම මෙසේ කීවාය.“තාත්තාගේ හොඳම යහළු‍වෙක් තමයි පී.එල්.ඒ.සෝමපාල. තාත්තා දවසක් සෝමපාල මහතාගේ මෝටර් රථයේ නැඟී යන විට ගීත කිහිපයක් රචනා කර දෙන ලෙස සෝමපාල මහතා තාත්තාගෙන් ඉල්ලා තිබෙනවා. ඒ බව ඇහුවම තාත්තා එතැන තිබූ ලියුම් කවරයක් අරගන තිබෙනවා කුමක් හෝ නිර්මාණයක් එහි ලිවීමේ අදහසින්. ඒ ලියුම් කවර‍යේ අලවා තිබූ මුද්දරයේ තිබිලා තියෙන්නේ තේ දලු නෙළනා ගැහැනියකගේ රුවක්. ඒ චිත්‍රය අනුව තමයි තාත්තා ‘උඩරට කඳුකර සිරියා පරදන තේ දලු නෙළන ළඳේ’ ගීතය ලියල තියෙන්නේ.අපේ තාත්තා පුදුමාකාර විදිහට පරිසරය විඳි කෙනෙක්. ඔහු වින්ද පරිසරය අත්දැකීම් කරගෙන තමයි බොහෝ ගී ලියැවී තිබෙන්නේ. ඒ වගේම තාත්තා බොහෝ වෙහෙර විහාර වැඳපුදාගෙන තිබෙනවා. ඔහු මේ වෙහෙර විහාර පිළිබඳවත් තමන් විඳි පරිසර අත්දැකීම් ආදියත් එකතු කර තමයි ගීත ලියා තිබෙන්නේ. මට මතකයි තාත්තා ලියූ ‘පුන් සඳ පායලා’ ගීතයෙන් හග්ගල මල්වත්ත ගැනත් ‘දුර පෙනෙන තැනිතලා’ ගීතයෙන් අනුරපුරය ගැනත් ‘සිරිපාදේ සමනොළ කන්ද පෙනේ’ ගීතයෙන් සිරිපාදය ගැනත් ලියැවී තිබෙනවා.”ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av1402169</link>
    <topic>වතු අධිකාරිගේ දුවගේ ඉල්ලීමට විජය 'ගඟ අද්දර' සින්දුව කිව්වා</topic>
    <author>වේහැල්ලේ පියතිලක</author>
    <content>වතු අධිකාරිගේ දුවගේ ඉල්ලීමට විජය 'ගඟ අද්දර' සින්දුව කිව්වාසිංහල සිනමාවේ අප දුටු ලස්සන ම මුහුණචිත්‍රපටය ‘මීදුම් සිහින’ අංක දෙක ‘මධු සිහිනය'. ප්‍රවීණ සිනමා ශිල්පී දයා විමලවීරගේ නිර්මාණයකි. චිත්‍රපට 160 ක පමණ සංගීතවත් කළ සරත් දසනායකගේ දෙවන නිෂ්පාදනයයි.රූ ගැන්වූයේ නුවරඑළිය දිස්ත්‍රික්කයේ හැටන් නගරයේ ශ්‍රී පාද අඩවිය පේනතෙක් මානයේ ය.චිත්‍රපටයේ අවසන් දර්ශනය රූ ගතවීමට නියමිතව තිබුණේ 1988 පෙබරවාරි මස 13 වනදා ය.පසුවදාට රූගත කිරීම සූදානම් කර තිබිණ. 12 දා රූගත කිරීම් කල් ඇතිව නිමා විය. අප නැවතී සිටියේ වතු බංගලාවක ය. අපි බංගලාවට පැමිණියෙමු.කොපමණ වැඩ රාජකාරි තිබුණත් තම අම්මාට දිනකට දෙවතාවක්වත් දුරකථනයෙන් කතා කිරීම විජයගේ සිරිත ය.විජය නා අවසන් වනවිට සවස පහ පමණ විය. ඔහු අම්මාට දුරකථනයෙන් කතා කළේ ය.මේ අතරතුර වත්තේ අයිතිකරු කොළඹ සිට පැමිණ සිටියේ ය. ඔහු සරත් හා දයා හමුව ඉල්ලීමක් කළේ ය.“මට ඕන අද රාත්‍රි කෑමක් විජේ මහත්තයට දෙන්න.”විජය කිසිවෙකුගේ ආරාධනාවක් බැහැර ලන අයෙකු නොවේ. ඔහු ද කැමැති විය. බංගලාවෙන් මඳක් ඈත පිහිටි ස්ථානයක සාදය පැවැත්විණ.සංගීත කණ්ඩායමක් සාදය ඇරඹූහ.‍“විජේ මහත්තය අර ‘ගඟඅද්දර’ චිත්‍රපටයේ ‘ඔබෙ රුව ඡායා’ කියන ගීතය කියනවද? මගේ දුවගෙ ජනප්‍රියම ගීය ඒක” යි වතු හිමියා ඉල්ලීමක් කළේ ය.“අනේ ඒක කියන්නකෝ” වතු හිමියාගේ දුව ඇවිටිලි කළා ය‍.“චතුරානි අක්ක‍ත් ඉන්නව නේ. ‘ගඟඅද්දර’ වගේ දෙන්න එක්ක රඟපාල කියන්න ඕන” වතු හිමියාගේ දුව ඉල්ලීමක් කළා ය.අසල වූ වසන්ති චතුරානි ද විජේට එක් වූවා ය. ‘ගඟඅද්දර’ මෙන් රඟපාමින් ගීය ගැයූහ.එදින සාදය අවසන් වනවිට රාත්‍රි එකොළහ පමණ විය. ආපසු බංගලාවට පැමිණි පිරිස නිදා ගැනීමට සූදානම් ව‍ූහ.“විජේගේ දුරකථනය නාද විය. ඔහු රිසිවරය ගත්තේ ය. හෙට හවස තුනට නොමැරී හිටියොත් එනවා.” රිසිවරය තැබූ වි‍ෙජ් කල්පනා කරන්නට විය.ඇදෙන් නැගිටගත් විජේ බරාදයේ කතා කරමින් සිටි දයා විමලවීර හා සරත් දසනායක අසලට ගොස් වාඩි විය.“ඇයි වි‍ෙජ් සරත් දසනායක ඇසී ය.“මඟ අරින්න බැරි ප්‍රශ්නයක්... අම්ම කතා කළේ. එච්.ආර්. ජෝතිපාලගෙ සොහොන් කොතට බොරැල්ලෙ කනත්තෙදි හෙට හවස 3 ට මුල්ගල තියනවා. සංවිධායක ගොල්ල ඇවිල්ල අම්ම හමුවෙලා. ජෝති නැති වෙනකොට ඒ වෙලාවෙ මං හිටියේ රුසියාවෙ තරුණ සම්මේලනයක. මට එන්න බැරි වුණා. තරහ වෙන්න එපා. මේකට නං මට යන්න ඕන. මුල්ගල තියන්න වෙලා ඇත්තේ මට” යි විජය කීය.“හෙට තියෙන්නෙ ක්ලයිමැක්ස් සීන් එක” යි දයා විමලවීරට කියවිණ.‍“සුමාන දෙකකින් අම්ම දැක්කෙත් නෑ. අම්මවත් බලල උත්සවයට යන්න අඩුම තරමින් උදේ පහටවත් මෙහෙන් යන්න ඕන” විජය කීය.අන්තිම දර්ශනය සෙට් එකක් ගසා කොළඹදී කිරීමට තීරණය විය.මඳ වෙලාවකට පසු දසේ” (සරත්) අල්ලපු කාමරයේ සිටි මා හමු විය. ඔහු සිටියේ බලවත් කලකිරීමකිනි.“ඇහුනද අපේ කතාව. කොළඹ ගිහිල්ලා මේක කරන්න විජේගෙන් දවසක් ගන්න එක ලේසි නෑ. වේහැල්ලේ අයිය ගිහිල්ල විජේත් එක්ක කතා කරල බලන්න” කී දසේ බලාපොරොත්තු සුන් වූවෙකු සේ ඇදේ හාන්සි විය.“මොකද වේහැල්ලේ අයියා තාම නිදි නැද්දැ” යි මා දුටු සැණින් විජය ඇසීය.“හෙට ෂූටින් කැන්සල්වෙන එකට දසේට හිතට හරි අමාරුයි” මම කීමි.මේකට නම් මළත් නොගිහිල්ල බෑ. ජෝතිගෙ මළගමටත් ඉන්න බැරි වුණා. මේක නම් මඟ හරින්න බෑ” යි විජය කීය.“විජේ මහත්තයට මෙහෙන් උදේ 9 ට ගියාම මදිද? මම ඇසීය.“නවයට යන්නෙ කොහොමද?” යි ඔහු ඇසීය.“මේක හිමිදිරි පාන්දර දර්ශනයක්. ටිකක් අඳුර තිබුණට කමක් නෑ. අපි ෂූටින් පටන් ගනිමු උදේ පහට විතර. ෂ‍ූටින් ඉවර වුණත් නැතත් අපි විජේ මහත්තය නිදහස් කරනවා” මම කීමි.විජය අනිත් ඇලයට හැරුණේ ය. මගේ යෝජනාවට එකඟ විය.පසුවදා 13 වනදා පාන්දර 4 ට විජය වේෂ නිරූපණ කාමරයට පැමිණ නියමිත ඇඳුම් කට්ටලය ඇඳ ගත්තේ ය. රෝහන් මුදන්නායක වේෂ නිරූපණ ශිල්පිය වෙස් ගැන්වීම ඇරඹීය.“වෙන ආලවට්ටම් එපා. කන දෙපැත්තෙ කෙස්ස සුදු කළාම ඇති” විජය කියනු ඇසිණි.කැමරා කණ්ඩායම සොහොන් පසුතලයට එක්වූහ. ශ්‍රීපාදය නගින සැදැහැවතුන්ගේ සාදු නාදය ඈතින් ඇසිණි‍.සොහොන් කොත හරහා ආලෝක ධාරාවක් පතිත විය. දැවැන්ත නාගයෙක් සොහොන හරහා ඇදී පෙනයකර අතුරුදන් විය. රාජු මිහිදුම් සිහින චිත්‍රපටයේ වීණාගේ (මාලිනි) පුතා (ජීවන් කුමාරතුංග) සොහොනේ පහනක් දැල්වීය‍. පහනට ඉහළින් පෙනය පිප්පූ නාගයා නොපෙනී ගියේ ය. විජය (පෙරියදොරේ) සොහොනට එයි.“මාත් සොහොනට පහනක් පත්තු කරන්නද?” පෙරියදොරේ රාජුගෙන් අසයි. ඔහු කැමැත්ත දක්වයි. විජය පහනක් දල්වයි. නයා පෙනේ කොට ඇදී යයි.“පෙරියදොරේ... පණ පිටින් ඉද්දි දෙන්න බැරිවූ ආලෝකය දැන් දීල මොකටද පෙරිය දොරේ “වචන පිටතින් ඇසේ. සින්නා ‘මිහිදුම් සිහිනයේ’ රාජුගේ හදාගත් තාත්තා. (රෝයි ද සිල්වා පසෙක දැක්වේ. විජේ විපිළිසරව නැඟිටී.“අප්පච්චි ඇයිද පෙරිය දොරේට එහෙම කතා කරන්නේ” රාජු කියයි.“ඔය පෙරිය දොරේලගෙ මනුෂ්‍යකම තියෙන්නේ මුදල් හදල්. ඇඳුම් පැලඳුම්, යාන වාහනවල විතරයි. අඩා රාජු උඹ නොහිටිය නම් මං කතා කරන්නේ වෙන විදියකට” සින්නා කියයි.විපිළිසර වෙන විජය දැක්මෙන් ඉවත් වේ.ඒ විජය තම නළු ජීවිතයේ රඟපෑ පද සමාප්ත දැක්මයි.ඒ වනවිට වෙලාව උදේ 8.30 විය. පසුතලයෙන් ඉවත්වූ විජය සස්ගා ඇඳුම් ඉවත් කර වෙනත් ඇඳුමකින් සැරසිණි. සියල්ලට ආයුබෝවන් කීය. ඔහු කොළඹ යෑමට කාරය ළඟට ආවේ ය.විජය මට අතින් කතා කළේ ය. මම ඔහු ළඟට ගියෙමි.“වේහැල්ලේ අයිය ලෝකෙ කොහේ හිටියත් එන 24 වැනිදා නව නගර සභාවට එන්න ඕන. සියලු ම වමේ පක්ෂ එකතුවෙලා අපි අලුත් වමේ පෙරමුණ හදනව. අපි එකතු වෙලා වැඩ කරමු” කී විජය මගේ කරට අත දැම්මේ ය.ගතවූයේ මොහොතකි. වාහනයට නැගගත් විජය මිහිදුම් සළුවේ නොපෙනී ගියේ ය.ඒ ඔහුගේ සිනමා ජීවිතයේ අවසන් රංගනය විය.13 වැනිදා කොළඹ ගිය විජය නම් බෝධි සත්ව මිනිසා ජෝතිගේ සමරු කොතට මුල්ගල තැබීය.‍24 දා පිහිටුවන ලබන වාමාංශික පෙරමුණේ වැඩ කටයුතුවලට 14 වනදා වෙහෙස නොබලා කටයුතු කළේ ය. 15 වනදා ඒ සඳහා ම පුත්තලම ප්‍රදේශයට ගොස් ඇත.16 වනදා කටයුත්තක් සඳහා‍ බැහැර යෑමට ගෙදර මිදුලට පැමිණියේ ය. පසුගිය දින කීපයක සිට ඔහු පිටිපස ගිය මරුවා එදා ජය ගත්තේ ය.වසන්තයේ සමනලයාගේ මූණට වෙඩි තැබූ මිනීමරුවා බිම වැටුණු සිනමාවේ සිහින කුමාරයා උඩුබැලි අතට පෙරළා සිනමාවේ ලස්සනම මුහුණ කීතු කීතු වනතුරු ම වෙඩි තැබීය.වේහැල්ලේ පියතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021610</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමපළාත් බබාලා බබීලා වෙන්න ‍කොලිෆිකේෂන්ස් කාටද තියෙන්නෙ කියලා තිබිච්ච ඉන්ටවීව්ස් ඔක්කොම ඉවරයිනේ. ගීතා, නදීෂා, අනර්කලී ලක්කාරියො වුණාට, රුවන්තිට, ජින්ජර්ට, ගයේෂට වෙච්ච දේ ගැන විජේ මල්ලි ඉන්නෙ ෆුල් සෝකෙන්. එක්කනෙක් මිස් ශ්‍රී ලංකා විතරක් නෙවි ෆ්ලයින් ෆිෂ්ල එක්කත් ඩිරෙක්ටර්ට ඕන විදියට ඇක්ට් කළා කියන්නෙ. එහෙම තමයි හොඳ නිළියො. ඩිරෙක්ටර් කියන්නෙ ඇඳුම් ඇඳගෙන ඉන්නද බාගෙට ඇඳගෙන ඉන්නද එහෙමත් නැත්නම් මොකුත්ම නැතුව බර්ත්ඩේ කිට් එකෙන්ම ඇට් කරන්නද, යර්ස්, නෝ ප්‍රොබ් කියලා ඇක්ට් කරන්න ඕන.විජේ මල්ලි ඒ වගේ ඇක්ට්‍රසස්ලට කැමැතියි. හැබැයි ෆිල්ම් ස්ක්‍රිප්ට් එකේ එහෙම සීන් එකක් ඕන වෙලා තිබුණොත් විතරයි. විජේ මල්ලි හැත්තෑ ගණන්වල ආසාවෙන් බලපු ඩේවිඩ් ලීන්ගෙ රයන්ස් ඩෝටර් වගේ ෆිල්ම් එකක් ගමුකො නිකමට. සාරා මිලෙස්ගෙ නියුඩ් සීන්ස් තිබුණෙ නියමෙට. ඒ කාලෙ සෙන්සර් බෝඩ් කට්ටිය රයන්ස් ඩෝටර්වත් කතුරට අල්ලන්න හැදුව කියල කතාවකුත් තිබ්බ වගේ මතකයි. ඒ වුණාට පෙන්නපු ෆිල්ම්ස් එකේ නියුඩ් සීන්ස් ගාණට හැඩට තිබුණා.සිලෙක්ෂන් බෝඩ් එකෙන් වීසිවෙච්ච ෆ්ලයින් ෆිෂ්වල මාළු කෑල්ල ඇරුණම තව හිටියෙ දෙන්නෙක්. එක්කෙනෙක් සින්දු කියනව කියන්නෙ ස්ටේජ් දෙක වෙන්න. අනිත් එක්කෙනාත් ටෙලිවල ඇක්ට් කරනවලු. විජේ මල්ලිගෙ මීටරේට නම් ඔය තුන්දෙනාම අහුවෙන් නෑ. සිලෙක්ෂන් කොමිටියට කියන්න තියෙන්නෙ ගුඩ් ජොබ් ඔන් කියලයි. මේ කට්ටිය පළාත් බබීල වුණා නම් කනක් ඇහිල ඉන්න නැතිවෙයි. ඒ ගොල්ලො කියන බයිලා අහගෙන ඉඳලා. පේන්නෙ නැද්ද මාතර පැත්තෙ සීන් එකට එන්ටර් වෙච්ච නංගිලා දෙන පොර ටෝක්ස්.විජේ මල්ලිත් බලාගෙන ඉන්නෙ ඉංගිරිස් ටිකක් හරි ඉගෙන ගන්නෙ කොහොමද කියලයි. මේ කට්ටිය විතරක් නෙවි, අපේ ටෙලි ෆීල්ඩ් එකේ, ෆිල්ම් ෆීල්ඩ් එකේ අලුත් ස්ටාර්ස්ල හිතාගෙන ඉන්නෙ ඒ ගොල්ලො තමයි මේ ෆීල්ඩ්ස්වල කැප්ටන්ල කියලා. හැබැයි ඒ පැත්තට මේ පැත්තට හැරෙන්න මිසක් ඇක්ටින් කියන මෙලෝ සංසාරයක් මේ සෙට් එකෙන් කීයෙන් කීදෙනෙක් දන්නවද කියන එක තමයි විජේ මල්ලිට නම් තියෙන ප්‍රොබ්ලම් එක.අපේ හුඟාක් ආර්ටිස්ට්ලා ආර්ට් එක කියල හිතාගෙන ඉන්නෙ සරස්වතී ලොජ් එකේ හරි ග්‍රීන්ලන්ඩ්ස්වල හරි ‍තෝසෙ හදනව වගේ ක්වික් ජොබ් එකක් කියලා. එහෙමත් නැත්නම්, කොල්ලුපිටියෙ පිලාවුස්වල කොත්තු රොටි හදනව වගේ ඊසි ගේම් එකක් කියලයි. ආර්ටිස්ට්ලා කිව්වම අපේ පොත් ලියන මහත්තුරුත් නෝනාවරුත් මේ ‍ෙගාඩට අයිතියි. සින්දු ලියන සින්දු කියන ඩ්‍රාමා හදන කට්ටිය. පොත් ලියන්න දැන් මරු සෙට් එකක් ඉන්නවා. කවි ද, සින්දු ද, කතා ද නවකතා ද කොලම්ස් ද විචාර ද ඕනම එකක් ඒගොල්ලන්ට සිම්පල් ඩොට් කොම්. හැබැයි අපිට නම් සොරි ඩොට් කොම්. ෆ්‍රී ට්‍රේඩ් සෝන් එකේ ගාමන්ට් ෆැක්ටරිවලින් එක්ස්පෝර්ට් ඕඩර්ස්වල ඩෙඩ් ලයින් මීට් කරන්න ඇඳුම් හදනව වගේ කවි, කතා, සින්දු ලියන්න පුළුවන් නම්, කට්ටිය මාරයිනේ.විජේ මල්ලිලාට බැරිවුණාට එහෙම කරන්න පුළුවන් ආර්ටිස්ට්ලා හෝගාලා. ඒගොල්ලන්ට අවුරුද්දට එක බැගින් වුණත් නිෂ්පාදනේ කරන්න පුළුවන් කියන්නෙ. හැබැයි නිර්මාණය නම් බොරු ඕන්න නොකිව්වයි කියන්න එපා. ආර්ටිස්ට් කෙනෙකුගෙ ටැලන්ට් එක පේන්න, ඇක්ට් කරන පික්චර් ලිස්ට් එක ලියන කියන පොත් සෙට් එක දික්කරගන්න එකවත් සතේකට වැදගත් නෑ. රියල් ආර්ටිස්ට් කෙනෙකුගෙ එක පර්ෆෝමන්ස් එකක් එක පොතක් සින්දුවක් ඇති ඒගොල්ලන්ගෙ ක්‍රියේටිව් පවර් එක දකින්න. විජේ මල්ලිට මතක් වෙනවා පළඟැටියෝ ෆිල්ම් එකේ රන්ජන් මෙන්ඩිස් එක්ක පට්ට සෙක්ස් සීන් එක කරපු දම්මි ෆොන්සේකා. දම්මිලගෙ ඇක්ටින්වලට අහලගන් හතකටවත් එන්න දැන් ඉන්න නංගිලා මොනතරම් ඇඳුම් නැතුව හිටියත් කිට්ටුවෙන්න බෑ. දම්මි ගැන විජේ මල්ලි‍ට මතක් වුණේ පළඟැටියෝවල රන්ජන් එක්ක කරපු සීන් එක අමතක වෙන්නෙ නැති නිසා.ඒ වගේම ඊයෙ පෙරේදා සිළුමිණේ උපාලි සමරසිංහ දම්මිගෙ ට්‍රැජඩි එක ගැන ලියපු නෝට් එක කියෙව්වාට පස්සෙ අපේ ෆ්‍රෙන්ඩ ධර්මසිරි බණ්ඩාරනායක, දම්මිගෙ මර්ඩර් එක ගැන අපිත් එක්ක කියල තිබුණත් සිළුමිණට ලියපු එක තමයි වටින්නෙ. දමමිලා වගේ ටැලන්ටඩ් ලේඩීස්ලට තමුන්ගෙ ආරක්ෂාවට තුවක්කුවක් තියාගෙන හිටියත් මරණෙන් ගැලවෙන්ඩ බැරිවෙලා. ඒක එහෙම තමයි ජීවිතේ. ඒත් කවුරුවත් දම්මිගෙ නියුඩ් සීන් ඇක්ටින් ගැන වැරැද්දක් දැක්කෙ නෑ. වාසනාවට ඒ දවස්වල අද තියන ජාතියෙ ඊනියා සුචරිතවාදී හක්කෙ දඩමස්- බොක්කෙ බුදුරැස් ගෲප් තිබුණෙ නැති නිසා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021611</link>
    <topic>විජයගේ වගතුග</topic>
    <author>ජෝජ් රොබ්සන් ද සිල්වා</author>
    <content>විජයගේ වගතුග මානව හිතවාදී කලාකරු විජය කුමාරතුංගයන් අප අතරින් වියෝ වී අදට වසර 26කි. එහෙත් රඟපෑ විසිතුරු සිනමා සිත්තම් සහ ගායනා කළ රසබර ගීත සමඟින් අපගේ අමතක නොවන මතක අතර සැමදා ජීවමානව හිඳින ඔහුගේ වගතුග සොයන (විජය වියෝ වූ පසු උපන්) “රසඳුන” පාඨකයින්ගේ දැනගැනීම පිණිස අපි මෙම සටහන අකුරු කරමු.* සම්පූර්ණ නම - කෝවිලගේ විජය ඇන්ටන් කුමාරණතුංග* තැපැල් හැඳුනුම්පතේ නම - කෝවිලගේ විජය කුමාරණතුංග* භාවිතා කළ නම - විජය කුමාරතුංග* උපන් දිනය - 1945 ඔක්තෝබර් 09 (රාගම රෝහ‍ෙල් දී)* ඉගෙන ගත් පාසල - සීදූව මහා විද්‍යාලය, කඳාන දමැසනද් විදුහල සහ කොටහේන ශාන්ත බෙනඩික් විද්‍යාලය* පියාගේ නම - කෝවිලගේ බෙන්ජමින් කුමාරණතුංග* පියාගේ රැකියාව - ගම්මුලාදෑනි* මවගේ නම - බියට්‍රිස් කුමාරණතුංග* සහෝදර සහෝදරියන් - 03යි. (සිඩ්නි, විවියන් සහ රූපා)* මිතුරන් ඇමතූ නම - විජේ* බිරියගේ නම - චන්ද්‍රිකා බණ්ඩාරනායක කුමාරතුංග* විවාහ වූ දිනය - 1978 පෙබරවාරි 20* දරුවන් 02යි (යශෝධරා සහ විමුක්ති)* මුල්ම රංගනය - ‘සිතිජය’ ගීත නාටකය* රඟපෑ මුල්ම චිත්‍රපටය - ‘හන්තානේ කතාව’* ගීත ගැයූ මුල්ම චිත්‍රපටය - ‘පාරදිගේ’ (‘පාවෙලා යන පාර වටේ’ ගීතය)* නිෂ්පාදනය කළ චිත්‍රපට - ‘වරදට දඬුවම’ සහ ‘සමාව’* රඟපෑ ඉංග්‍රිසි චිත්‍රපට - ‘ද ගෝඩ් කිං’* ලැබූ සම්මාන - 1975 හත්වැනි විචාරක සම්මාන උලෙළ කුසලතා සහතික (‘අහස් ගව්ව’)රංග කුසලතා (මහ ගෙදර) 1983 සරසවියජනප්‍රිය නළුවා 1983 - සරසවිය සම්මානජනප්‍රිය නළුවා 1984 - සරසවිය සම්මානජනප්‍රිය නළුවා 1985 - සරසවිය සම්මානජනප්‍රිය නළුවා 1986 - සරසවිය සම්මානජනප්‍රිය නළුවා 1987 - සරසවිය සම්මාන‍හොඳම සහාය නළුවා 1987 - ජනාධිපති සම්මාන (‍'දෙව්දුව’)ජනප්‍රිය නළුවා 1988 - සරසවිය සම්මානරණ තිසර සම්මානය - 1988හොඳම ගායකයා සරසවිය සම්මානය - 1990(‘සහරාවේ සිහිනය’ චිත්‍රපටයේ ‘වලාකුළක් ගෙන’ ගීතය)නිර්මාණශීලී රංග කුසලතා 1990 (‘කැඩපතක ඡායා’) - OCIC සම්මාන‍ෙහාඳම නළුවා (‘කැඩපතක ඡායා’) ස්වර්ණ සංඛ සම්මාන -1990හොඳම ගායකයා 1991 - සරසවිය සම්මාන(දොළොස් ම‍හේ පහන චිත්‍රපටයේ ‘සරා ගුවන විදා’ ගීතය)* සිනමාවට සම්බන්ධ ඔහුගේ ඥාතීන් - සිඩ්නි කුමාරණතුංග (සො‍හොයුරා)ජීවන් කුමාරතුංග (සො‍ෙහායුරාගේ පුත්‍රයා)රන්ජන් රාමනායක ( ඥාති පුත්‍රයා)* රඟපෑ චිත්‍රපට සංඛ්‍යාව - සියයකට වැඩියි* අවසන් වරට රඟපෑ චිත්‍රපටය - ‘මිහිදුම් සිහින’ - අංක 2(මිය යාමට දින දෙකට කලින් මස්කෙළියේ මෙම චිත්‍රපටයේ රූපගත කිරීම් සඳහා සහභාගි විය.)* ක්‍රියාකාරී දේශපාලනයට එක්වීම - 1977 ශ්‍රීලනිප ට එක්වීමෙන් මහ මැතිවරණයට ඉදිරිපත් වීම.* නැක්සලයිට් චෝදනාව මත අත්අඩංගුවට ගැනීම - 1982 නොවැම්බර් 19* සිරභාරයෙන් නිදහස් වීම - 1983 ජනවාරි 18* විජය තරග කළ මැතිවරණ හා ලද ඡන්ද ප්‍රමාණය -1977 මහ මැතිවරණය (කටාන ආසනය) විජය කුමාරතුංග (ශ්‍රීලනිප) - 197381983 අතුරු මැතිවරණය (මහර ආසනය) විජය කුමාරතුංග (ශ්‍රීලනිප) - 248991984 අතුරු මැතිවරණය (මින්නේරිය ආසනය)විජය කුමාරතුංග (ශ්‍රීලමප) - 10568* දැරූ නිලතල - ශ්‍රී ලංකා මහජන පක්ෂයේ නායක* පදිංචි වී සිටි ලිපිනය - 4/4, පොල්හේන්ගොඩ පාර, කොළඹ 05.* පාවිච්චි කළ වාහනය - ඩබල් කැබ්* සංචාරය කළ රටවල් - එංගලන්තය, නෝර්වේ, ස්වීඩන්, ඩෙන්මාර්ක්, ප්‍රංශය, ජර්මනිය, ඉන්දියාව, සිංගප්පූරුව, රුසියාව, ස්විට්සර්ලන්තය, පකිස්ථානය, ඉතාලිය, ක්වේට්, ඕලන්දය, බෙල්ජියම.* විජයගේ අවසාන පුවත්පත් සාකච්ඡාව - ප්‍රේම් දිසානායක සංස්කරණය කළ ‘කලා’ 1988 (සුනිල් මිහිකුල සමඟ).* විජය පුවත්පතකට ලියූ අවසාන ලිපිය - 1988 පෙබරවාරි 14 වැනිදා ‘සිළුමිණ’ පත්‍රයේ පළ විය. (ශීර්ෂ පාඨය - “අර්බුදය විසඳන්න ගිවිසුම පමණක් මදි”)* මිය ගිය දිනය - 1988 පෙබරවාරි 16 (දහවල් 12.20ට පමණ)* අවමඟුල් උත්සවය - 1988 පෙබරවාරි 21 වැනි දින කොළඹ නිදහස් චතුරශ්‍රයේ දී.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021612</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsජනප්‍රිය නිළි, එලිසබෙත් හර්ලේ සහ ඇමෙරිකාවේ හිටපු ජනාධිපතිවරයකු වූ බිල් ක්ලින්ටන් අතර අනියම් හාදකමක් පැවතුණේ යැයි ජනප්‍රිය නළු ටොම් සිස්මෝ පසුගියදා ප්‍රකාශ කළා. සිස්මෝ, එලිසබෙත් සමඟ කලකට ඉහත දී පෙමින් වෙළී සිටියා. ඔහු පවසන්නේ 1998 දී ‘සේවින් ප්‍රයිවට් රයන්’ නම් වූ චිත්‍රපටයේ විශේෂ තිරගත කිරීමක් ධවල මන්දිරයේ දී පැවැත්වුණු දා හර්ලේ, ජනාධිපතිවරයා සමඟ මුල් වරට කතාබහ කළ බවයි.තමන්, ඒ කා‍ලයේ දී තදින්ම මත්ද්‍රව්‍ය භාවිතයට ඇබ්බැහිවී සිටි බව පිළිගන්නා සිස්මෝ, එක් අවස්ථාවකදී ක්ලින්ටන් ජනාධිපතිවරයා පෞද්ගලික ගුවන් යානයකින් හර්ලේව ඔහු වෙතට ගෙන්වා ගත් බවත් පවසනවා.එහෙත්, සිස්මෝ ගේ කතාව දැඩිව ප්‍රතික්ෂේප කරන හර්ලේ පවසන්නේ මෙය සිනහ උපදවන මෝඩ ප්‍රබන්ධයක් බවයි.පිලිප් සේමර් හොෆ්මාන්, ඔස්කා සම්මානලාභී ප්‍රතිභාපූර්ණ නළුවෙක්. පසුගියදා ඔහු, තම ජීවිතයෙන් සමුගත්තේ ඉතාම කනගාටුදායක අයුරින්. ඒ වන විට 46 වැනි වියෙහි පසුවූ ඔහුගේ ප්‍රාණය නිරුද්ධ වූ සිරුර සොයා ගැනුණේ සිය නිවසෙහි නාන කාමරයේ තිබියදීයි. ඇමෙරිකාවේ චයිනාටවුන් දිස්ත්‍රික්කයේ මෑන්හැටන් ප්‍රදේශයේ පිහිටි ඔහුගේ නි‍ෙවස වෙත පොලිසිය පැමිණියේ නාඳුනන අයකු විසින් දෙන ලද දුරකතන ඇමතුමක් නිසයි. පොලිස් නිලධාරීන්ට දැක ගත හැකිවුණේ හොෆ්මාන්ගේ සිරුර අසල සිරින්ජරයක් සහ ප්ලාස්ටික් බෑගයක දැමූ කිසියම් මත්ද්‍රව්‍ය ප්‍රමාණයක් වැටී ඇති ආකාරයයි.ඒවා හෙරොයින් වන්නට ඇතැයි පොලිසිය සැක කරනවා. මරණයට හේතුව ලෙස ප්‍රකාශයට පත්වුණේ හොෆ්මාන් අධික ලෙස තම සිරුරට මත්ද්‍රව්‍ය එන්නත් කරගෙන තිබීමයි. ඔහුගේ මරණයෙන් පසුව මත්ද්‍රව්‍යවලට ඇබ්බැහිව සිටි බවට සැක කෙරෙන පුද්ගලයන් හතර දෙනකු ද පොලිස් අත්අඩංගුවට පත්වුණා. ඔවුන් හොෆ්මාන් ඇසුරු කරන්නට ඇතැයි සැක කෙරෙනවා.හො‍ෆ්මාන්ගේ බිරිය, මිමි ඔඩොනෙල. මේ දෙපළට දරුවන් තිදෙනකු සිටිනවා.ජනප්‍රිය යොවුන් ගායිකා සෙලිනා ගෝමස් පසුගිය සති 2ක කාලයක් තිස්සේ පුනරුත්ථාපන මධ්‍යස්ථානයක ගතකළා. මත්ද්‍රව්‍යවලට ඇබ්බැහි වූවන් එයින් මුදවා ගන්නට කටයුතු කරන මේ පුනරුත්ථාපන මධ්‍යස්ථානයට සෙලිනා ඇතුළත් වුණේ ඇයි? එම හේතුව, මත්ද්‍රව්‍ය භාවිතයට යොමු වූ ඇයට එයින් මිදෙන්නට අවශ්‍ය වීමයි.සෙලිනා පැවසුවේ තමන් මෙවැනි අයහපත් චර්යාවකට යොමු වූයේ තම පෙම්වතා වූ ජනප්‍රිය ගායක ජස්ටින් බීබර්ගේ පෙලඹවීම නිසා බවයි.“සෙලීනාට දැන් තේරිලා තියෙනවා, එයා ජස්ටින් බීබර් නිසා කොයිතරම් කරදරයකට පැටලුනා ද කියලා. බීබර්, සෙලිනාව බලෙන්ම මත්ද්‍රව්‍ය ගන්න පුරුදු කළාද කියල අපි දන්නෙ නැහැ. හැබැයි, බීබර් ගේ යාළුවෝ නම් මේවා පාවිච්චි කළ බව අපි දන්නවා. සමහරු නම් කියන්නෙ බීබර් සෙලිනාත් එක්ක මරිජුවානා ගත්තාය කියලයි.” මේ කාරණය හෙළිදරව් කළේ බීබර් සහ සෙලීනා දන්නා හඳුනන අයෙක්.නළුවකුට හෝ නිළියකට රසික රසිකාවන් සිටීම සාමාන්‍ය දෙයක්. ඒත් සුපිරි නිළියක් රජ පවුලක සාමාජිකයකුගේ රසිකාවක් බවට පත්ව සිටීම නම් අසාමාන්‍ය කාරණයක්. මේ අසාමාන්‍ය රසිකාව තමයි, සුපිරි නිළි ලින්ඩ්සේ ලෝහන්. ඇගේ ප්‍රියතම ‘තරුව’ බවට පත්ව සිටින්නේ එංගලන්ත රජ පවුලේ හැරී කුමරුයි.ලින්ඩ්සේ දැන් හැරී කුමරුගේ රසිකාවක් බවට පත්වෙලා. හොලිවුඩ් පුර ආරංචිවලට අනුව නම්, ලින්ඩ්සේ, හැරී කුමරුට ‘පිස්සු වැටිලා'ලු. ඉතාම ඉක්මනින් හැරී කුමරු හමුවී කතාබස් කරන්න ලින්ඩ්සේ ඇඟිලි ගනිමින් සිටිනවාලු.‘ලින්ඩ්සේට හැරී ගැන පුදුමාකාර උනන්දුවක් තියෙනවා. හැරී කුමාරයා ටී.වී.එකේ දැක්කත් එයාට ඇති. ඒ වෙලාවට එයා හිනාවෙවී ඒ දිහා බලන් ඉන්නවා. හැරී කුමාරයා කතා කරන හැටි, ඇවිදින හැටි, අඳින පළඳින හැටි ලින්ඩ්සේ හොඳින්ම බලාගෙන ඉන්නවා. හැරී තමන්ට අයිතිකර ගන්න පුළුවන් නම් ලින්ඩ්සේ ඒකත් කරනවාට සැකයක් නැහැ. ළඟදීම හැරීව මුණගැහෙන්න හිතාගෙන ලන්ඩන් යන්නලු ලින්ඩ්සේ බලාගෙන ඉන්නෙ.”මෙලෙස කීවේ ලින්ඩ්සේ ගේ සමීප මිතුරෙක්.    ‘මිෂන් ඉම්පොසිබල්’ කතාමාලා රැගත් චිත්‍රපට සහ ටෙලි වෘත්තාන්ත රසික පරපුර අතර ඉතාම ජනප්‍රියයි. (ශ්‍රී ලාංකික රසික පිරිසට ‘මිෂන් ඉම්පොසිබල්’ මුලින්ම සමීප වූයේ ‘80 දශකයේ මැදභාගයේ දී ස්වාධීන රූපවාහිනියෙන් එනමින් විකාශය වූ ටෙලිනාට්‍ය මාලාවෙන්.)පසුගියදා මේ කතා මාලාවේ එක් කථාංගයක් ඇතුළත් චිත්‍රපටයකට එරෙහිව නඩුවක් පැවරුණා. ‘මිෂන් ඉම්පොසිබල් : ඝෝස්ට් ප්‍රොටෝකෝල්’ නමින් නිර්මාණය වූ මේ චිත්‍රපටයේ ප්‍රධාන චරිතයක් රඟමින් නිෂ්පාදනයට ද හවුල් වූ ටොම් කෲස්ට එරෙහිවයි මේ නඩුව පවරා ඇත්තේ. නඩුව පැවරූ එහි කතා රචකයා වන තිමති පැට්‍රික් මැක්ලැනහැන් මෙලෙස ප්‍රකාශ කළා.“මේ චිත්‍රපටයේ කතාව මම 1996 දී ‘හෙඩ් ඔන්’ යනුවෙන් රචනා කළා. ඉන්පස්සෙ ඒ කතාවට ඇමෙරිකාවෙ ප්‍රකාශන හිමිකම් ආයතනයෙන් ප්‍රකාශන හිමිකමත් ලබාගත්තා. ටොම් කෲස් මගේ අනුදැනුමක් නැතිව මේ කතාව අර‍ෙගන ‘මිෂන් ඉම්පොසිබල් : ඝෝස්ට් ප්‍රොටෝකෝල්’ කියල චිත්‍රපටයක් නිෂ්පාදනය කරලා. මේ නිසා මට සිදුවුණු අලාභය වෙනුවෙන් මම ඩොලර් බිලියනයක වන්දියක් ඉල්ලලා නඩුවක් දැම්මා.”සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021613</link>
    <topic>තෝරා බේරා නොගෙන පෙම් කළ නළුවා</topic>
    <author/>
    <content>තෝරා බේරා නොගෙන පෙම් කළ නළුවාරාජ් කපූර් හින්දි හා ඉංග්‍රීසි භාෂාවනට අමතරව දෙමළ, තෙළිඟු, මලයාලම් හා රුසියානු ආදි භාෂා රාශියක් දැන සිටියේය.“මම හුඟාක් භාෂා ඉගෙන ගත්තේ නිදි යහනේදීයි” වරෙක රාජ් පවසා තිබිණි.එහි අදහස ඔහු එම භාෂා උගත්තේ තම පෙම්වතියන් ගෙන් බව ද? රාජ්ගේ පෙම්වතියන් වූයේ නර්ගීස් හා වෛජන්තිමාලා පමණක් නොවේ. පද්මිණි, සිම් ගරේවාල්, සීනත් අමාන්, මන්දාකිනී මෙන්ම ‘මේරා හාම් ජෝකර්’ චිත්‍රපටයේ රඟපෑ රුසියානු නිළිය ක්සෙතියා ර්යබින්කිනා ද ඔහුගේ පෙම්වතියන් වූ බව කියැවෙයි. අනෙක් නළුවන් තෝරා බේරාගෙන පෙම් කළත් තමන් එසේ නොවන බව රාජ් කපූර් වරෙක හැඟවූයේ මේ ආකාරයෙනි.“දිලිප් කුමාර් ඌරු මස් කන්නේ නැහැ. දේව් ආනන්ද් හරක් මස් කන්නේ නැහැ. මම නං ඒ දෙජාතියමත් තවත් ජාතිත් කනවා.”රාජ්ගේ දියණිය රිතු නන්දා වරෙක පවසා තිබුණේ තම පියා චිත්‍රපටයකට අලුත් නිළියක තෝරා ගත් බව දැනගත් වහා තම මව ඔහු හා ආරවුල් ඇති කරගත් බවය.“ඒ නිළිය යොදාගෙන චිත්‍රපටය කරගෙන යද්දී ආරවුල් දිග්ගැස්සෙනවා. අම්මා පුංචි අපිවත් අරගෙන එයාගේ මහ ගෙදරට යනවා. තාත්තා එහේ එනවා. අම්මා එක්ක කතා නැහැ. හැබැයි තාත්තා අපිව යාළු කරගෙන ඒ හරහා අම්මාවත් යාළු කරගෙන ආපහු අපිවත් අම්මාවත් එයාගේ ගෙදරට එක්කරගෙන එනවා.”තමාට බෙහෙවින් පෙම් කළ තමා ද බෙහෙවින් පෙම් කළ නර්ගීස් තම ජීවිතයෙන් ඈත්වූයේ තමාට ඇය හා විවාහ විය නොහැකි නිසා බව රාජ් දැන සිටියේය. ආර්. කේ. චිත්‍රපට සමාගමෙන් ඉවත්වූ නර්ගීස් ගියේ මෙහෙබුබ් ඛාන් ගේ ‘මදර් ඉන්ඩියා’ චිත්‍රපටයේ රඟන්නටය. එම චිත්‍රපටයේ බිර්ජු ගේ චරිතය රඟපෑමට දිලිප් මහත් කැමැත්තකින් සිටින බව එකල හින්දි සිනමාවේ රහසක් නොවීය. නර්ගීස් හා දිලිප් ඊට පෙර වෙනත් චිත්‍රපටවල පෙම්වතුන් මෙන් රඟපා තිබිණි. ඒ දිනවල ඇය රාජ්ගේ පෙම්වතිය බව දිලිප් දැන සිටියේය. රාජ් තරමටම පෙම් කුරුල්ලකුව සිටි දිලිප් තමාගෙන් වෙන්වූ නර්ගීස්ව දැලේ දමා ගනීවි ද යන බිය රාජ්ගේ සිතේ තිබිණි. අවසානයේ දිලිප් මහත් බලාපොරොත්තු තබාගෙන සිටි ‘බිර්ජු'ගේ චරිතය ඔහුට නොලැබී ගියේය.“මගේ පෙම්වතා හැටියට කාලයක් රඟපෑ දිලිප් කොහොම ද මගේ පුතාට රඟපාන්නෙ? ප්‍රේක්ෂකයන් එය පිළිගන්නා එකක් නැහැ.” යනුවෙන් දිලිප් එම චරිතයට තෝරා ගන්නවාට නර්ගීස් එරෙහි වූ බවත් අවසානයේ ‘මදර් ඉන්දියා’ අධ්‍යක්ෂ මෙහෙබුබ් ඛාන් එම විරෝධතාව පිළිගත් බවත් එකල ප්‍රකට විය. කෙසේ වෙතත් ‘මදර් ඉන්දියා’ වෙතින් හා නර්ගීස් වෙතින් දිලිප් ඈත් කිරීමේ කුමන්ත්‍රණය පසුපස සිටියේ රාජ් කපූර් බව ද ප්‍රකට රහසක් වූයේය.කෙසේ වෙතත් දෛවය ක්‍රියාත්මක වන්නේ කිසිවකු නොසිතා නොපතන ආකාරයටය. අවසානයේ නර්ගීස් විවාහ වූයේ දිලිප් කුමාර් ආසා කළ බිර්ජු චරිතයට පණ දුන් සුනිල් දත් සමඟිනි.වෛජන්තිමාලා මෙන්ම භරත නර්තන ශිල්පිනියක වූ පද්මිණී 14 හැවිරිදිව සිටියදී 1948 දී මුලින්ම රඟපෑවේ ‘කල්පනා’ නමැති හින්දි චිත්‍රපටයේය. එහෙත් පසුකාලීනව ඇය වැඩියෙන්ම රඟපෑවේ දෙමළ චිත්‍රපටවලය. රාජ්ට පද්මිණී මුලින්ම හමුවී ඇත්තේ ඔහු නර්ගීස් හා පෙමින් බැඳී සිටියදීය. රාජ් ‘චෝරි චෝරි’ චිත්‍රපටය රූගත කරද්දී එම චිත්‍රාගාරයේම වෙනත් පසුතලයක පද්මිණී රූගත කිරීම්වලට සහභාගි වීමට පැමිණ තිබේ. ඇය ඒ අවස්ථාවේ නර්ගීස් හා රාජ් යන දෙදෙනා සමඟම මිතුරු වී ඇත. එම මිත්‍රත්වය ඉතා සමීප මිත්‍රත්වයක් දක්වා වර්ධනය වී ඇත්තේ කෙටි කලක් ඇතුළතය.රාජ්ගේ ජීවිතයේ නර්ගීස් පරිච්ඡේදය අවසන් වීම ඔහුට දැනී ඇත්තේ ජීවිතයෙන් කොටසක් බිඳ වැටීමක් ලෙසිනි. නර්ගීස් මොස්කව් බලා ගිය විට දැඩි ලෙස රෝගාතුර වූ රාජ්ට සාත්තු සප්පායම් කර ඇත්තේ පද්මිණී ය.“මම පද්මිණීට ප්‍රධාන චරිතය දීලා ‘ජිස් දේශ් මෙයින් ගංගා බේති හේ’ හැදුවේ නර්ගීස් ඈත්වුණාම රිදුණු මගේ සිතත් ගතත් දෙකම හදන්නට පද්මිණී සමත් වූ නිසායි” වරෙක රාජ් පවසා තිබිණි.රාජ් කපූර් ‘ජිස් දේශ් මෙයින් ගංගා බේති හේ’ චිත්‍රපටයට පද්මිණී තෝරාගත් බව ආරංචි වෙද්දී ඔහුට මෙන්ම පද්මිණීට ද තර්ජනාත්මක ලිපි ලැබිණි. පසු කලෙක අනාවරණය වූයේ බොලිවුඩයේ රාජ් - නර්ගීස් යුගයක් මෙන් රාජ් - පද්මිණී යුගයක් නිර්මාණය වී පද්මිණී තමන්ට අහිමිව යතැයි බිය වූ දෙමළ, තෙළිඟු හා මලයාලම් චිත්‍රපට නිෂ්පාදකයන් එසේ තර්ජනාත්මක ලිපි එවුවා කියාය.‘ජිස් දේශ් මේන් ගංගා බේති හේ’ 1960 වසරේදී තිරගත වූයේය. එතුවක් සිය සිනමා පට හරහා භාවමය හැඟීම් ඉස්මතු කිරිමට වෙහෙසුණු රාජ් නර්ගීස් ගෙන් වෙන්වීමෙන් අනතුරුව සිනමාවට ශෘංගාරය ගෙන ඒමට උත්සුක වන බව එම චිත්‍රපටයෙන් පැහැදිලිව පෙනිණි. පද්මිණි ප්‍රධාන චරිත රඟපෑ එම චිත්‍රපටයේ මෙන්ම ‘මේරා නාම් ජෝකර්’ (1970) සිනමා පටයේ ද පද්මිණී ගේ ශරීර හැඩයන් හරහා ශෘංගාරය හා ලිංගිකත්වය ඉස්මතු කර ඇති බව දැනගත හැකි වූයේය.ජිස් දේශ් චිත්‍රපටයේ ‘ඔ මෙයින් ප්යාර් කියා’ ගීතමය ජවනිකාවේ පද්මිණී පොකුණකට පැන පිහිනද්දී රාජ් කපූර් ඇගේ රුසිරු දක්වන රූප රාමු ඔස්සේ ශෘංගාරය මතුකර වූයේය. එම චිත්‍රපටය බොක්ස් ඔෆිස් වාර්තා බිහි කළ අතර නර්ගීස්ගේ වෙන්වීම නිසා රාජ් කපූර් විඳි විරහ වේදනාව ඔහු වෙතින් ඈත්ව තිබිණි. 1961 දී පද්මිණී ඇමෙරිකාවේ පදිංචිව සිටි රාමචන්ද්‍රන් නමැති දෙමළ වෛද්‍යවරයා හා විවාහ වී සිනමාවෙන් ඈත්ව ඇමෙරිකාවේ පදිංචියට ගියාය.කෙසේ වෙතත් විවාහ වී අට මසක් ගත වෙද්දී ඇය පළමු දරුවා ප්‍රසූත කළ අතර හින්දි සිනමාව ගිනි ගත්තේ ඒ දරුවාගේ පියා රාජ් කපූර් ය යන කට කතාවෙනි. විවාහයට පෙර ඇය රාජ් හා රඟපෑවේ ‘ආෂික්’ චිත්‍රපටයේය. නමුත් වෛද්‍යවරුන් පැවසුවේ ඇමෙරිකාවට පැමිණීමෙන් පසු ද ඇය නර්තනයේ නියැළීම නිසා දරු ප්‍රසූතිය ඉක්මන් වී ඇති කියාය.පද්මිණී ගේ දුරස් වීමෙන් පසු රාජ්ගේ ජීවිතයට වෛජන්තිමාලා සමීප වූ අතර ඒ පෙම් හබය ගැන අපි මීට පෙර සඳහන් කළෙමු. රාජ් නැවතත් පද්මිණීව යොදා ගත්‍තේ 1970 තිරගත වූ ‘මේරා නාම් ජෝකර්’ චිත්‍රපටයටය. හින්දි සිනමාවට ජාත්‍යන්තර වෙළෙඳ පොළ දොරටු හැරදීමේ පුරෝගාමියා වූ රාජ් කපූර් වරින් වර තම චිත්‍රපටවලට එක්වූ කතා නායිකාවන් හා පෙමින් බැඳුණ ද ඔහු ආත්මීයව බැඳුණේ නර්ගීස්ට බව ඉතා පැහැදිලිය.රාජ්ගේ අනෙකුත් ප්‍රේමයන් සියල්ල සාමාන්‍ය ශාරීරික ආශ්‍ර බව නිවැරැදිය.ලබන සතියේදිලිප් - මධුබාලා පෙම් හබයකුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021614</link>
    <topic>19 න් පහළ ලෝක කුසලාන තරගයකදී ලෝක වාර්තාවක් තිබ්බා</topic>
    <author>ඉඳුනිල් වීරරත්න</author>
    <content>19 න් පහළ ලෝක කුසලාන තරගයකදී ලෝක වාර්තාවක් තිබ්බා-ජීවන් මෙන්ඩිස්ඔහු 2010 වසරේ ජූනි පළමුවැනිදා සිම්බාබ්වේ කණ්ඩායමට එරෙහිව තරග වැදෙන්නට බුලවායෝ හි ක්වීන්ස් පාක් ක්‍රීඩාංගණයට පිවිසියේ ශ්‍රී ලංකාව වෙනුවෙන් එක්දින වරම් ලබාගත් 145 වැනි ක්‍රීඩකයා ලෙස ක්‍රිකට් ඉතිහාසයට එක්වෙමින්.පා දඟ පන්දු යවන්නකු, පිතිකරුවකු මෙන්ම පිටියේ පන්දු රකින්නට දක්ෂයකු වූ නිසාම කණ්ඩායමට ඇතුළත් වුණු අඩි 4 අඟල් 8 උසැති මේ හුරුබුහුටි ක්‍රීඩකයාගේ දස්කම් ඒ වන විට ජාත්‍යන්තරයේ ප්‍රචලිතව තිබුණේ නැත.ශ්‍රී ලංකා කණ්ඩායමේ නායකයා ‍මුලින්ම පන්දු රකින්නට තීරණය කර තිබූ අතර අජන්ත මෙන්ඩිස් යැවූ තරගයේ 7 වැනි ඕවරයේ තුන්වැනි පන්දුවේදී හොඳින් ක්‍රීඩා කරමින් සිටි ග්‍රෙග් ලෑම්බ් එල්ල කළ පහරක් උඩ පන්දුවක් ලෙසින් රැක ගනිමින් ඔහු නරඹන්නන්ගේත් විචාරකයින්ගේත් අවධානය දිනාගත්තේය.ඉන්පසු පන්දු යැවීමට ලැබුණු අවස්ථාවෙන් උපරිම ප්‍රයෝජන ලබාගන්නා ඔහු එල්ටන් චිගුම්බුරා ගේ කඩුල්ල පන්දුව කෙළින්ම කඩුල්ලට යොමු කර බිඳ දමමින් එක ලකුණකට දවා ගත්තේ 5 වැනි කඩුල්ල ලෙසිනි. සිම්බාබ්වේ ඉනිම ලකුණු 118කට සීමා කරමින් පොස්පර් උට්ෂියා ලකුණු 2කට දැවී යන්නේ ද ඔහුගේ පන්දුවක් හමුවේ කඩුලු රැකි දිනේෂ් චන්දිමාල් ස්ටම්ප් කිරීම නිසාවෙනි.එම තරගයේ සිය ඉනිමේදී එක් කඩුල්ලක් පමණක් දැවී ලකුණු 119ක් ලබා ශ්‍රී ලංකා ක්‍රීඩකයන් ජයගන්නේ ඔහුට සිය මංගල තරගය සිහිවටන තිළිණයක් බවට පත් කරමින්.ඔහු ශ්‍රී ලාංකේය ක්‍රීඩා ලෝලී කොයි කවුරුත් ආදරය කරන ජීවන් මෙන්ඩිස්. මෙවර අපගේ ‘කෙළිබිමේ තරුව’ ඔහුයි.දියවන්නාව සිපගෙන හමන සිසිල් සුළ‍‍ඟෙන් ගත නිවී යන ගහකොළ පිරි සොඳුරු බිමක පිහිටි (Birds Park) නිවහනේ විවේකීව සිටින මොහොතක ජීවන් හමුවන්නට අපට හැකි වුණේ ඔහු මේ දිනවල ශ්‍රී ලංකා කණ්ඩායමේ බංග්ලාදේශ සංචාරයට ඇතුළත්ව නොමැති නිසා.“මේ දවස්වල මම ක්ලබ් මැචස් සෙල්ලම් කරනවා. මේ වෙනකොට තරග 3ක් ක්‍රීඩා කළා. එයින් පළමු තරගයේ ලකුණු 143කුත්, දෙවැනි තරගයේ ලකුණු 11කුත් ලබාගත්තා. තුන්වැනි තරගයේ දී බ්ලූම්ෆීල්ඩ් කණ්ඩායමට එරෙහිව කඩුලු 9ක් ලබාගත්තා”අප හා පිළිසඳරට එක්වෙමින් ජීවන් කතා බහ ආරම්භ කළේ එලෙසින්. මේ වන විට ඔහු එක් දින, 20යි 20 කණ්ඩායම් දෙකටම ඇතුළත්ව නැහැ.“මට මේ දවස්වල සෑහෙන විවේකයක් තියෙනවා. මම ඒක ප්‍රයෝජනයට අරගෙන මගේ අඩුපාඩු දුර්වලතා හදාගෙන ඉදිරියට යන්න අවශ්‍ය පුහුණුවීම් කරනවා. අනූෂ සමරනායක, හේෂාන් ඩි මෙල්, රුවින් පීරිස්, ලංකා ද සිල්වා සහ පියල් විජේතුංග යන පුහුණුකරුවන් සමඟ මම හැමදාම තනිවම පුහුණුවීම්වල යෙදෙනවා.”කතාබහ අතරතුර ලෙදර් බෝලයක් සහ පුංචි බැට් එකක් අරගෙන එතැනට පැමිණි ජීවන්ගේ ලොකු පුතා ඔහුට ක්‍රීඩා කරන්න එන්නැයි කරදර කරයි.“මේ මගේ ‍ලොකු පුතා. ජේඩ්න්. වයස අවුරුදු තුනයි. පොඩි පුතා ජොශුවා. එයාට මාස 6යි. මගේ වයිෆ් වනේසා. ක්‍රිකට් හැරුණාම මගේ ජීවිතේ ගෙවෙන්නෙ මේ අය එක්ක. පහුගිය අවුරුදු 3ක් හතරක් එක දිගටම තරග සංචාර, පුහුණුවීම් තිබුණු නිසා කිසිම විවේයක් තිබුණෙ නැහැ. ඒත් දැන් මට කාලය උපරිමයෙන් තිබෙනවා මේ අය එක්ක ඉන්න. ගෙදරට වෙලා මේ තුන්දෙනා එක්ක ඉන්නකොට කාලය ගතවෙනවා දැනෙන්නෙ නැහැහරිත පැහැයෙන් පිරුණු ජීවන්ගේ පුංචි ගෙවත්තේ මල් පිරී තිබේ.“මම විවේකය ගත කරන්නෙ බිරියයි දරුවොයි එක්ක. ඒ නිසා කොහෙවත් යැවෙන්න නෑ. ගෙදරටම වෙලා තමයි ඉන්නෙ. මගේ විනෝදාංශය ගාර්ඩිනින්. ඒ නිසා මල්වලට සාත්තු කරලා ගෙවත්ත ලස්සනට තියාගන්න මම ආසයි.”ජේඩ්න් පුංචි වුණත් ලෙදර් බෝලය හරි අපූරුවට අල්ලා දඟ කවයි. මම ඒ දෙස බැලීමි. එය වටහාගත් නිසා ජීවන්ගේ කතාවත් වෙනස් වෙයි.“පුතා ක්‍රිකට්වලට හරිම කැමැතියි. ලෙදර් බෝලෙට පොඩ්ඩක් වත් බය නෑ. එයා ඉදිරියේ දී ක්‍රිකට් සෙල්ලම් කරාවි. ඒත් මම පුතාල දෙන්නටම ක්‍රිකට් සෙල්ලම් කරන්න හරි එපා කියල හරි කිසිම බලපෑමක් කරන්නෙ නෑ. ඒ අය කැමැති ක්ෂේත්‍රයක යන්න උදව් කරනවා.මොකද මම අද මෙතැන ඉන්නෙ මටත් කැමැති දෙයක් තෝරාගන්න ‍ඉඩ ලැබුණු නිසා. මගේ තාත්තා ජගත් මෙන්ඩිස්. අයියා තරිඳු මෙන්ඩිස්. මම කුඩා කාලයේ තාත්තලා අයියලා ගෙදර ක්‍රිකට් සෙල්ලම් කළා. ඒ නිසාම මමත් ක්‍රිකට් ක්‍රීඩාවට ආසා කළා.අයියා සීසීසී ක්ලබ් එකට සෙල්ලම් කළා. දැන් එයා කැනඩාව, ඩුබායි ව‍ගේ රටවල් වල ක්ලබ්වලට ක්‍රිකට් සෙල්ලම් කරනවා. තාත්තා අපට කැමැති ක්ෂේත්‍රයක් තෝරාගන්න අවස්ථාව දුන්නා. ඒකට උදව් කළා.”ඕනෑම ක්‍රීඩකයකුට මූලික අඩිතාලම වැටෙන්නේ විදුහල් මවගෙනි. එය ජීවන්ටත් පොදු වූවකි.“මම ඉස්සෙල්ලම ගියේ සුසමයවර්ධන විදුහලට. ඉන් පස්සෙ ගල්කිස්ස ශාන්ත තෝමස් විද්‍යාලයට ඇතුළත් වුණා. එහි 13න් පහළ 17න් පහළ කණ්ඩායම්වලට ක්‍රීඩා කළා. ඒ එක්කම 17න් පහළ ශ්‍රී ලංකා කණ්ඩායමට මාව තේරුණා. පාකිස්ථානයේ පැවැත්වුණු 17න් පහළ ආසියානු කුසලාන තරගාවලියට හොඳින් ක්‍රීඩා කළ නිසා තරගාවලියේ වීරයා වුණා.ඒ වගේම 19න් පහළ ලෝක කුසලාන තරගාවලියෙ වැඩිම ලකුණු හා කඩුලු ලබාගන්න මට පුළුවන් වුණා. නවසීලන්තයේ පැවැත්වුණු මෙම ලෝක කුසලාන තරගාවලියේ දී සිම්බාබ්වේ කණ්ඩායමට එරෙහිව ලකුණු 17කට කඩුලු 7ක් මම දවා ගත්තා. එය ලෝක වාර්තාවක්. 19න් පහළ සෙල්ලම් කරන කොට තමයි මට ජාතික කණ්ඩායමේ කඳවුරට ඇතුළත් වෙන්න අවස්ථාවක් ලැබුණෙ. ඒත් මට ජාතික කණ්ඩායමට ඇතුළත් වෙන්න බැරිවුණා.”එහෙත් ජීවන් අපේ ජාතික කණ්ඩායම නියෝජනය කිරීමට තරම් වාසනාවන්තවූ අයෙකි.“ඇත්තටම මම පොඩි කාලෙ ඉඳලම A ටීම් එකට ගහනකම්ම සෙල්ලම් කළේ නො 04 වගේ තැනක. ඒක නිසා මට ජාතික කණ්ඩායමට එන්න අවස්ථාවක් තිබුණෙ නෑ. ඉතින් මම තේරුම් ගත්තා ජාතික කණ්ඩායමට එන්න නං ඕල් රවුන්ඩර් කෙනෙක් වෙන්න ඕන. 6, 7 වගේ තැනක බැටි කරන්න පුළුවන්. බෝලිංවලින් යමක් කරන්න පුළුවන් කෙනකුට තමයි කණ්ඩායමේ තැනක් තියෙන්නෙ කියල මම දැනගත්තා. ඒ වෙ‍නකොට මම අවුරුදු 6ක්ම SSC එකට සෙල්ලම් කරල තිබුණා. ඒත් ඒකෙ දක්ෂයො අතර මට පන්දු යවන්න අවස්ථාවක් ලැබෙන්නෙම නෑ. ඒ නිසා මම ටැමිල් යූනියන් ක්ලබ් එකට ගියා. ඒකෙදි මට බෝල් කරන්න අවස්ථාව ලැබෙනවා. ඊට පස්සෙ මම අවුරුදු දෙකක් ඇතුළත ක්ලබ් මැචස්වල එක්දින සහ තුන්දින තරගවල තරගාවලී වීරයා සම්මාන පවා දිනාගත්තා. එයින් පසුව තමයි මට ජාතික කණ්ඩායමේ දොර ඇරෙන්නෙ. අද මම හිතනවා එදා ඒ මම ගත්තෙ ඉතාම හොඳ තීරණයක් කියලා.ජීවන් පාදඟ පන්දු යවන්නෙක්. ඒ වගේම පීඩනයක් ඇති අවස්ථාවක කෙසේ හෝ ලකුණු ලබා ගනිමින් ඉක්මනින් ලකුණු රැස් කරන ක්‍රීඩකයෙක්.“මම ක්‍රීඩා කරන ස්ථාන අනුව බොහෝ වෙලාවට පීඩනයක් සහිතව තමයි ක්‍රීඩා කරන්න තියෙන්නෙ. එක්කෝ අඩු පන්දු ගණනකින් වැඩිපුර ලකුණු ගන්න ඕන. නැත්නම් කඩුලු 5ක් 6ක් දැවී ගිහින් විකට්ටුව ආරක්ෂා කරගෙන ලකුණු ගන්න ඕන. ඉතින් මම කල්පනා කළා මම විදේශීය ක්‍රීඩකයින් වගේ එතරම් උස මහත කෙනෙක් නෙමෙයිනෙ. ඒත් මමත් ඔවුන් ලබාගන්න ලකුණු ගණනම ගත යුතුයි. ඒ නිසා උපක්‍රමශීලීව රිවස් ස්වීප් වැනි පහරවල් වලින් ලකුණු ගන්න මම පෙලඹුණා. එක බෝලයක් වත් නාස්ති කරන්නෙ නැතුව ඉක්මනින් ලකුණු ගන්න නම් වේගවත් පාරවල්වලට ගියා. ඒ ක්‍රමය සාර්ථක වුණා.”ජීවන් යළිත් අපට ජාතික කණ්ඩායමේ දකින්නට ලැබේවිද? මේ ප්‍රශ්නය මම ඔහුගෙන් ඇහුවේ නොඅසාම බැරි නිසා.“දකුණතින් පාදඟ පන්දු යැවීම තමයි මගේ පන්දු යැවීමේ ඉරියව්ව. ලංකාවේ පමණක් නොවෙයි ලෝකයේම ගත්තත් මෙහෙම ක්‍රීඩකයන් අඩුයි. ඒ නිසා මට අවස්ථා‍වක් ලැබේවි කියා මා හිතනවා. පන්දු යැවීමෙන්, පිතිකරණයෙන් මගේ දුර්වලතා හදාගන්න මේ දිනවල කැපවෙලා පුහුණු වෙනවා. මගේ දස්කම් අනුව ඉදිරිය තීරණය වේවි.”ජීවන්ගේ පොඩි පුතු ජොශුවා ඔහු අතට එන්නට පොරකයි. නිතරම මුව අයා සිනාසෙන ජොශුවා සහ ජේඩ්න් ජීවන්ටත් වනේසාටත් මැදිව හිඳ සුරතල් වෙයි. කිරි සිනා දෝරගලා යන ඒ සොඳුරු කැදැල්ලෙන් අපි සමුගතිමු.ඉඳුනිල් වීරරත්නඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021615</link>
    <topic>‘රම්බරි’ නොහිටින්න ‘ලා සිංඤෝ’ නැහැ</topic>
    <author>ටානියා මෝසස්</author>
    <content>‘රම්බරි’ නොහිටින්න ‘ලා සිංඤෝ’ නැහැලහිරු + මනුරංගමේ ලහිරු පෙරේරා. ඔහු මනුරංග විජේසේකර. රම්බරීගෙන් නොම්බරේ අසා ගෙන කරළියට පැමිණි මේ දෙපළ රම්බරී ඔස්සේ සංගීත ක්ෂේත්‍රයේ ‍කිසි යම් පෙරැළියක් ඇති කළ තාරුණ්‍යයේ සුසංගයෝගයක් කීවෝත් නිවැරැදියි. තම නිර්මාණ ඔස්සේ හැම විටම කිසියම් වෙනසක් කරන්නට උත්සාහ කරන ලහිරු සහ මනු තමන්ගේ මීළඟ පෙරැළිකාර වෙනස ගැන කතා කරන්නට අප හා එකතු වුණා.ලහිරු ‘ලා සිංඤෝ’ වුණේ ඇයි?ඒක අහඹු සිදුවීමක්. “පොඩි සිංඤෝ මරං” කියලා සින්දුවක් අපි ඉස්සරහට කරන්න ඉන්නවා. ඒකේ කියැවෙන්නේ මොඩර්න් ආරච්චිලා කෙනෙක් ගැන. ඉතින් සින්දුව එන්න කලින්ම මේ ‘ආරච්චිලා’ කියන ‘කන්සෙප්ට්’ එක අපේ රසිකයන් අතරට ගෙනල්ලා එයාලට අදහසක් දෙන්න තමයි මේ ආරච්චිලා කලඑළි බැස්සේ. මගේ පෙනුම වෙනස් වෙනකොට නමත් වෙනස් වුණොත් හොඳයි කියල හිතුණා. ලහිරු පෙරේරා කියන නම පිටරටකට බ්‍රෑන්ඩ් කරන්න අමාරුයි. මොකද ලංකාවෙන් පිටතට අපි මොනවා හරි දෙයක් කරන්න ඕනේ කියන අදහසත් ආවෙත් මේ කාලෙමයි. ඉතින් අපේ මේ හැම සංකල්පයක් ම එකිනෙකට හොඳට මැච් වුණු නිසා ලහිරු ලා සිංඤෝ වුණා.ලා සිංඤෝ වුණා කියලා ජාත්‍යන්තරයට යන්න පුළුවන් වේවි කියලා හිතනවාද?ඔව් මම හිතනවා. ලා සිංඤෝ කියන්නෙත් කන්සෙප්ට් එකක්නේ. ඉතින් ඒ කන්සෙප්ට් එක ක්‍රියාත්මක කරන්න අවශ්‍ය කටයුතු දැන් කරගෙන යනවා.ඔය දෙන්නගේ ගීත ‘මාර්කට්’ කරන්නේ කාටද?ලහිරු :- ‘මාර්කට් කරනවා කියලා දෙයක් අපි දන්නේ නෑ. ඒක තමයි අපේ විශේෂත්වය. අපි කැමැති දේ තමයි අපි කරන්නේ. ඉතින් ඒක මාර්කට් කිරිල්ලක් වෙන්නේ කොහොමද? ‘රම්බරි’ ඇතුළු මේ වෙනකන් අපි කරපු කිසිම ගීතයක් මාර්කට් එකට හරියන්න කෙරුවේ නෑ. අපිට ඕන වු‍ෙණ් හැම නිර්මාණයකටම විශේෂත්වයක් දීම පමණයි.මනුරංග :- මගේ ගීත නිර්මාණයේ කොතැනකවත්, කොටින්ම මගේ ශබ්ද කෝෂයේ වත් ඔය ‘මාර්කට්’ කියන වචනේ නැහැ. ගීත නිර්මාණයේදි වෙනසක් කරන්න ඕනේ කියලා හිතලා නිර්මාණය කරනවා. ඒ වෙනස හරහා පිරිසක් එකතු වුණාම ඒ නිර්මාණයට වෙළෙඳ පොළක් ඉබේම නිර්මාණය වීම ස්වාභාවිකයි. ඒ පිරිස තවත් වැඩි වුණාම තමයි ඒක රැල්ලක් බවට පත්වෙන්නේ.සින්දු හදන්නේ රිංගිං ‍ටෝන්ස් වලටද?මනුරංග :- ඒක නම් අමූලික බොරුවක්. රිංගිං ටෝන්ස්වලට අඩුවෙන්ම යන්නේ අපේ ගීත.ලහිරු :- මගේ ගීත අතරින් රිංගිං ටෝන්ස් වල වැඩියෙන්ම අලෙවි වුණේ ‘සුදු ගවුම’ ගීතය. නමුත් හැමෝම හිතුවේ ‘රම්බරී’ රිංගිං ටෝන්ස් වලට දීලා හොඳ ගාණක් හම්බ කරගත්තා කියලා. මගේ ගීත අතරින් අඩුවෙන්ම රිංගිං ටෝන්ස් වලට ගියේ ‘රම්බරි'. මොකද ‘රම්බරී’ ආරේ ගීත රිංගිං ටෝන්ස් වලට ගැළපෙන්නේ නෑ.රිංගිං ටෝන්ස් රැල්ලට උ‍ඩගෙඩි දීලා ඔබ දෙපළ අසාධාරණයක් කළා කීවොත්?මනුරංග :- ‘රම්බරී’ කාලේ තමයි රිංගිං ටෝන්ස් හඳුන්වලා දුන්නේ නැතුව ඒක අපි හඳුන්වලා දුන්න දෙයක් නෙමෙයි. අපිත් ඒකට එකතු වෙලා වෙනසක් කළා විතරයි. අනෙක අපේ කලාකරුවන්ට ඇල්බම් එකකින් ලැබෙන ආදායම ප්‍රමාණවත්ය කියලා මම නම් හිතන් නෑ. මේ රටවල අයගේ මානසිකත්වයක් තියෙනවා කලාව විකුණන්න බෑ කියලා. නමුත් මම නම් කියන්නේ කලාව තමයි වැඩිම ගාණකට විකිණිය යුතු දේ කියලා. ඉතින් රිංගිං ටෝන්ස් අපේ රටේ කලා කරුවන්ට හොඳ සාධාරණයක් ඉටු කරනවා.ලහිරු :- ඇල්බම් කරන එක හරිම පාඩුයි. මොකද ඒ හරහා ගීත රචකයාටයි, සංගීතඥයාටයි, නිර්මාණයට තියෙන ඍජු අයිතිය නැති වෙලා ‘රෙකෝඩ් ලේබල්’ එක තමයි නිර්මාණයට අදාළ ලාබය හරි ආදායම හරි ලබන්නේ. අපිවත් ඒ උගුලෙන් ‍ෙබ්රගන්නේ දිල්රුක්. සංගීතඥයා, ගී පද රචකයා කියන්නේ බුද්ධිය වෙහෙසවලා වැඩ කරන පිරිසක්. වෙන රටවල වැඩිම මුදලක් ගෙවන්නේ ඒ අයටයි. නමුත් ලංකාවේ එහෙම ක්‍රමයක් නැහැ. ඉතින් රිංගිං ටෝන්ස් නිසා අද අපේ අයගේ ජීවිතේ ගැටගහ ගන්න පුළුවන් වෙලා තියෙනවා නම් මොකක්ද ඒකේ තියෙන අසාධාරණය.* තේරුමක් නැති සින්දු ජනප්‍රිය කිරීමේ අරමුණ?මනුරංග :- අපි කරපු තේරුමක් නැති ගීත මොනවද? ‘රම්බරී’, ‘සුදු ගවුම’, ‘රතු රට කජු’ ‘දෑසින් පෑ’ ඇතුළු මෙතෙක් කරපු ගීත සියල්ලෙහි ම නොතේරෙන තැනක් තියෙනවා නම් මම දැන ගන්න කැමැතියි. මගේ ඕනෑම නිර්මාණයකට තේරුමක් දෙන්න මට අවශ්‍ය නැහැ. ඕනම කෙනෙකුට ගීතය රස විඳලා ඒකට ඔවුන්ගේ ම විවරණයක් දෙන්න පුළුවන්. හැබැයි අපේ නිර්මාණවලට අනිවාර්යයෙන් ම තේරුමක් දෙන්න හෝ දිය යුතුයි කියන තැන නම් අපි නැහැ. මොකද මේ හැම ගීතයක්ම මම කෘත්‍රිමව හිතලා ගස් ගල් යටට වෙලා ලියපු දේවල් නෙමෙයි. ප්‍රශ්නේ තවම ‘රම්බරී’ තරාදියෙන් ම අපේ අනෙක් හැම ගීතයක්ම කිරන එකයි.ලහිරු :- ඔය චෝදනාව තියෙන්නේ ‘රම්බරී’ ගීතයට විතරයි. ඇත්තටම ‘රම්බරී’ ට තේරුමක් නැහැ. ආයිත් ඒකේ කිසිම තර්කයක් නැහැ. ‘රම්බරි’ වර්තමානයක් හෝ අතීතයක් නැති එ වෙලේ ඇතිවුණු අව්‍යාජ සංකල්පයකින් බිහි වුණු ගීතයක්. ඒකේ එක අකුරක්වත් කපලා කොටලා නැහැ.‘රම්බරී’ නැත්නම් ඔය දෙන්නා අද නැහැ කිව්වොත්...?ලහිරු :- සහතික ඇත්ත. ‘රම්බරී’ නැත්නම් අපි දෙන්නත් නැහැ. ‘ලා සිංඤෝ කියලා කෙනෙක් බිහි වෙන්නෙත් නැහැ.මනුරංග :- ‘රම්බරී’ තමයි මම කරපු විශිෂ්ටතම නිර්මාණය. මගේ සාර්ථකත්වයේ අනන්‍යතාව. ඒකේ කතා දෙකක් නැහැ. අපි තාමත් රම්බරීට යටත්....‘රම්බරී’ තරම් ඔබ දෙපළගේ වෙන කිසිම ගීතයක් තවම හිට් වුණේ නෑ...ලහිරු :- අනිවාර්්‍යයෙන්ම පිළිගන්නවා. අපි ගොඩ ගියේ ‘රම්බරි’ නිසා. ‘ලා සිංඤෝ’ ස්ටේජ් එකට නැගලා මොන සින්දුව කිව්වත් ‘රම්බරි’ නොකිව්වොතින් මිනිස්සු මට ගහයි.මනුරංග :- ‘රම්බරී’ ගී‍‍තයේ හැම පදයකම සතුට කැටිවෙලා තියෙනවා. කවුරු හරි ගීතයකින් සතුට හොයනවා නම් ‘රම්බරී’ ඒකට උපකුලකයක්. ලංකාවේ විචාරකයන්ට අහු වුණු හොඳම ගල් කැටේ තමයි ‘රම්බරී'. මොකද සාහිත්‍ය කෑවා කියන තැන පටන් ගන්නෙම ‘රම්බරී’ ගෙන් නේ... ඒ නිසා ‘රම්බරී’ කවදාවත් මැරෙන්නේ නැහැ. මට ‘රම්බරී’ තරම් දේකුත් නැහැ.මනුරංග පොත් ලියන්නේ පොරක් වෙන්නද?නෑ සමහරවිට මේක මගේ පළමු සහ අවසාන පොත වෙයි. සින්දු ලියන එක පට්ට ලේසියි. නමුත් ‘රම්බරි මනුගේ අප්සට් ලයින් එක’ කියන මේ පොත එළි දක්වන්නත් විශේෂ හේතු තියෙනවා. සින්දු ලියන එකත් ඒකාකාරී වැඩක්. මිනිස්සුන්ට තම අදහස් සම්ප්‍රේෂණය කරන්න තවත් මාධ්‍යයක් අවශ්‍යයි. ඒක මටත් දැඩි ලෙස අවශ්‍ය වුණා. පොතක් කියන එක මම මගේ අවශ්‍යතාව උදෙසා හොයා ගත්තා ඒක හරහා ඉඩක් හැදුණා මගේ අදහස්, අවශ්‍යතා මිනිසුන්ට කියන්න. ඉතින් මං පොත් ලියන්න ගත්තා. ඒ කරන්නේ පොරක් වෙන්නද කියලා අහනවා නම් ඒකට උත්තරෙ ඔව්.“හවසක මා” මොනවගේ වෙනසක් කරයිද?මනුරංග :- ‘හවසට මා’ තමයි ලහිරුගෙයි මගෙයි අලුත්ම ගීතය. මේකත් අපේ ගීත බැංකුවේ තිබුණු ගීතයක්. අලුතින්ම නිර්මාණය කළා නෙමෙයි. නමුත් ලහිරු සංගීත අධ්‍යක්ෂණය කරන ‘රූපාන්තර’ කියන චිත්‍රපටය වෙනුවෙනුයි මේ ආදර ගීතය කළේ.ලහිරු, ගුරුවරයෙක් වෙන්න ජනප්‍රියත්වය යොදා ගත්තා කියලා චෝදනා කළොත්?ලහිරු :- නෑ ජනප්‍රිය වුණේ නැතත් මම ශබ්ද පරිපාලනය ගැන උගන්වන්න පටන් ගන්නවා මීට කලින්ම. මම ඉගෙන ගත්ත විෂය තමයි ඒක. ඉතින් දැන් නිරෝෂා විරාජිනි, ශේන් සිං, රුවන් හෙට්ටිආරච්චි වගේ ජනප්‍රිය තරු මගේ ශිෂ්‍යයෝ.රියැලිටි වැඩසටහන් විනිශ්චයට යන්න කැමැති නැද්ද? නැත්නම් ආරාධනා ලැබුණේ නැද්ද?ලහිරු :- ආරාධනා කළා. නොගිය හේතු දෙකක් තියෙනවා. එකක් මගේ මුදල ඔවුන්ට ගෙවන්න බැරි වුණා. අනෙක විනිශ්චයට නුසුදුසු අය සමඟ මට වාඩි වෙන්න වුණ එක. සමහර අයව මිනිස්සු දැන ගන්නෙත් ඒ මනුස්සයා ඒ වැඩසටහනට ආවට පස්සේ. කරපු දේකුත් නෑ. කියපු සින්දුවකුත් නෑ, සින්දුවක් කියන්න පුළුවන්ද කියලා දන්නෙත් නෑ. මම මේ රටේ ජනතාවගෙන් ඉල්ලන්නේ පොඩ්ඩක් මොළේ කල්පනා කරලා මේ වගේ අයගේ විනිශ්චය ගැන තීරණය කරන්න කියලයි.වඩාත් කැමැති වර්ණනාවටද? විවේචනයට ද?මනුරංග :- සමහර විවේචන නිසා තමයි අපි මෙච්චර කල් ඉස්සිලා ඉන්නේ. මට නම් විවේචනය කිරීම කිසිම අවුලක් නැහැ. හැබැයි විචාරයට මම ඊට වඩා කැමැතියි. මේ අදහස් රැඩිකල් කියලා නම් හිතන්න එපා. අපි රැඩිකල් නැහැ. ඇ‍ඟේවත් නැහැ.ජනප්‍රියත්වය උදෙසා ලහිරුගෙන් මනුත්, මනුගෙන් ලහිරුත් යැපෙනවයි කියලා චෝදනා කළොත්...ලහිරු :- ඔව් ඉතින් ඒකේ අවුලක් නැහැ නේ. අපි සහයෝගයෙන් වැඩ කරනවා. යැපීම කියන වචනයක් එතනට ගැළපෙන්නේ නැහැ.මනුරංග :- එහෙම සුසංයෝගයක් බිහි වීම වරදක් නැහැනේ.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021616</link>
    <topic>ලතින් නාමය නිසා ලොව පුරා ජනප්‍රිය වුණු Audi</topic>
    <author>වසන්ත ජයසිංහ ආරච්චි</author>
    <content>ලතින් නාමය නිසා ලොව පුරා ජනප්‍රිය වුණු Audiපසුගිය සතියේ අපිට රිය අංගණය පැත්තේ එන්න වුණේ නැතත් යළිත් මේ පැත්තට එන්න ඕන කියලා හිතුවේ බලන් ඉන්න ගමන් රිය අංගණයට එකතුවෙන මෝටර් රථ ප්‍රමාණය දැක්කමයි. වර්තමානයේ නවීන පන්නයේ අපූරු තාක්ෂණයත් සමඟ නවතම මාදිලියේ මෝටර් රථ පාරතොටේ නිතර දකින්න පුළුවන් වෙන්නේ ලෝකයේ අපූරු නිපැයුම් සිදුවෙනවාත් සමඟම අපේ රටටත් එම මෝටර් රථ ඉක්මනින්ම පැමිණෙන නිසයි. අද කවුරුත් කැමැති සුඛෝපභෝගී මෝටර් රථයක් පාවිච්චි කරන්න. හැබැයි පාවිච්චි කරනවා වගේම ඕනෑම මෝටර් රථයක පෙළපත දැනගන්න එකත් අපි කාට කාටත් වැදගත් හින්දා මෙදා පාර අපි හිතුවේ අවුඩි (Audi) මෝටර් රථය ගැන ඔබට කියන්න.ජපානය මෝටර් රථ කර්මාන්තයේ ප්‍රසිද්ධිය උසුලන රට වුවද අවුඩි මෝටර් රථයත් අරගෙන ඒ ඉතිහාසය හාරා අවුස්සන්න අපි යන්නේ ජර්මනිය පැත්තට. අවුඩි මෝටර් රථයේ ඉතිහාසය ආරම්භ වෙන්නේ 1899 අගෝස්තු මාසයේ. ඒ ‘ඔගස්ට් හෝර්ච්’ නමැති ජර්මන් ජාතිකයා නිසා. ජර්මන් කර්මාන්තයේ තිබෙන අවුඩි මෝටර් රථය වොක්ස් වැගන් කාණ්ඩයේ එක් කොටසක් විදිහටයි නිර්මාණය වුණේ.කොහොම වුණත් මෝටර් රථය (නම) බිහිවීමේ කතාවත් හරිම අපූරුයි. අවුඩි මෝටර් රථය නිර්මාණය වුණේ ජර්මන් ජාතික හෝර්ච් නිසා බව අපි මුලිනුත් කිව්වා. හෝර්ච් ගේ නම ලතින් භාෂාවෙන් පරිවර්තනය වුණේ අවුඩි කියලයි. එය ජර්මන් භාෂාවෙන් හැඳින්වෙන්නේ ඇහුම්කන් දීම යන්නයි. ඒ නිසාම ලතින් භාෂාවේ නම ‍මෝටර් රථයට වාසනාවන්ත නමක් වෙයි කියලයි හෝර්ච් සිතුවේ. සිතු පමණින්ම අදටත් ලෝකයේ ජනප්‍රිය වගේම සුඛෝපභෝගී මෝටර් රථ අතර අවුඩි මෝටර් රථය ඉදිරියෙන් ම ඉන්න වග අද කවුරුත් දන්නවා.‍‍කොහොම වුණත් 1909 අ‍‍ගෝස්තු 16 දින ඔගස්ට් හෝර්ච් ඔටෝ මොබයිල් වර්ක් ආයතනය ජර්මනියේ ආරම්භ කරන්නේ මහා කර්මාන්තයකට මග එළි පෙහෙළි කරමින්. නමුත් ඉතාම කෙටි කලකින් හෝර්ච් ගේ මේ කර්මාන්තය නාමික වෙනසක් සිදු කරන්නේ අවුඩි චමෝ මොබයිල් වර්ක් විදිහටයි.1932 දී අවුඩි මෝටර් රථ කාණ්ඩ දෙකක් යටතේ නිර්මාණය වෙන්න ගන්නවා. ඒ DKW හා WANDERER වර්ග දෙකයි. අදටත් අවුඩි මෝටර් රථයක් දුටු සැණින් එය අවුඩි කියා හඳුනා ගන්නේ මේ මෝටර් රථයේ ලාංඡනය නිසයි. වළලු හතරක් ආකාරයට නිර්මාණය වුණු ලාංඡනය අදටත් එදා වගේම කාටත් මතකයි.මේ වළලු හතරෙන් ප්‍රකාශයට පත්වුණේ අවුඩි මෝටර් රථයේ නිෂ්පාදන කාණ්ඩයි. ‘DKW හෝර්ච්, WANDERER හා අවුඩි’ යන්නයි. නමුත් ජර්මන් ලෝක යුද්ධයට පෙර මෙම ලාංඡනය පමණක් මෝටර් රථයට එක්කාසු වුණත් යුද්ධයෙන් පසු මේ මහා කර්මාන්තයේ අභිවෘද්ධියට තවත් සාමාජිකයින් කොටස්කරුවන් ලෙස එකතු වුණේ යුද්ධයෙන් ඇදවැටුණු කර්මාන්තය නැවත ගොඩනැගීමේ අරමුණින්. ඒ නිසාම මෙතෙක් වළලු හතරේ ලාංඡනයට අමතරව තවත් ලාංඡන අවුඩි මෝටර් රථයට එක්කාසු වුණේ මේ සාමාජිකයින්ව දිරිගැන්වීමක් විදිහටයි.මේ වෙනස්කම් එක්ක 1949 අවුඩි මෝටර් රථ කර්මාන්තය වෙනස් වෙන්න ගන්නවා.මීට පෙර අපි ඔබට කියූ බෙන්ස් මෝටර් රථය ගැන මතකය ඔබට ඇති. බෙන්ස් මෝටර් රථ කර්මාන්තය ‍ෙලාවට ගෙනා ගොටිල්බ් ඩෙබ්ලර් සිය ව්‍යාපාරික ඥානය තවත් ව්‍යාප්ත කරමින් අවුඩි මෝටර් රථ කර්මාන්තයේ ද කොටස් මිලදී ගන්නවා.ඒ 1958 සිට 1965 දක්වා අවුඩි මෝටර් රථය හිමිකාරිත්වය ඩෙබ්ලර්ට පැවැතුණා. මේ අතරතුර 1980 අවුඩි මෝටර් රථය තවත් පෙරළියක් සිදු කරන්න ගන්නවා. ඒ අවුඩි කොටාරෝ ස්පෝට් කාර් එක හඳුන්වා දීමත් එක්ක. ස්විට්සර්ලන්තයේ ජිනීවා වල මෝටර් රථ ප්‍රදර්ශනයේ පළමු වරට හඳුන්වා දුන් කොටාරෝ මෝටර් රථය එතෙක් ලොව උසස් ම හා වේග ධාවනයෙන් යුත් මෝටර් රථය හැටියට කා අතරත් ජනප්‍රිය වෙන්න ගත්තේ ඉතාම ඉක්මනින්. මීට පෙර එවන් ධාවන සැලැස්මක් තිබුණේ ට්‍රක් රථ හා සෆාරි වර්ගයේ මෝටර් රථ සඳහා පමණයි.මීට පෙර රිය අංගණයෙන් ඔබට බෙන්ස් මෝටර් රථය ගැන කිව්වා මතක ඇති. බෙන්ස් මෝටර් රථ කර්මාන්තයේ භාවිතා ව‍ූයේ ට්‍රක් රථ හා සෆාරි වර්ගයේ මෝටර් රථ සඳහා පමණයි. කො‍හොම වුණත් එදා ලොව පුරා මෝටර් රථ ධාවකයින් අතර ජනප්‍රියතම හා වේගවත්ම මෝටර් රථය බවට පත්වූයේ අවුඩි කොටාරෝ මෝටර් රථයයි. ඒ නිසාම අනෙකුත් අවුඩි මෝටර් රථ වලටත් වඩා වැඩි ඉල්ලුමක් කොටාරෝ මෝටර් රථයට ගලා එන්න පටන් ගත්තේ එහි පැවැති සුපිරි බව නිසයි.මේ අතරතුර 1985 නැවත අවුඩි මෝටර් රථ කර්මාන්තය අවුඩි AG නමින් වෙනස් වෙන්න ගත්තේ ජර්මනියේ වෙනත් ස්ථානයකට මේ කර්මාන්තය රැගෙන යමින්. එදා සිට අද දක්වා අවුඩි මෝටර් රථ ලෝකයට බෙදා හැරෙන්නේ අන්න ඒ නිෂ්පාදනාගාරයේ සිට බවත් ඔබට කියන්න ඕන. මේ සියල්ල අතරේ අද අපේ රටෙත් අවුඩි මෝටර් රථ එදා වගේම අදටත් දකින්න පුළුවන්. අන්න ඒ උදවියටත් මෝටර් රථ වලට පෙම්බදින උදවියටත් අවුඩි මෝටර් රථයේ පෙළපත ගැන වැටහීමක් දැනෙන්න ඇති කියලා රිය අංගණයෙන් අද සමුගන්නේ ලබන පාර රිය අංගණයෙන් කොරියාව පැත්තට යන බලාපොරොත්තුව ඇතිව.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=av14021617</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSඉන්දියාවේ ජම්මු කාශ්මීර් ප්‍රාන්තයේ පිහිටි පැරණි ශ්‍රී නගර් ප්‍රදේශයේ දී අලුත්ම බොලිවුඩ් චිත්‍රපටයක දර්ශන කීපයක් රූගත වුණේ විශාල පිරිසක් බලා සිටිද්දීයි. ප්‍රවීණ අධ්‍යක්ෂ විශාල් බාරද්වාජ් නිර්මාණය කරන මේ චිත්‍රපටය, ‘හෙඩර්'. ‍ෙශ්ක්ස්පියර්ගේ ‘හැම්ලට්’ නාට්‍යයේ කතා තේමාව අනුව නිර්මාණය වන මෙම චිත්‍රපටයේ ප්‍රධාන චරිත රඟන්නේ ශාහිඩ් කපූර්, ශ්‍රද්ධා කපූර්, තාබු සහ ඉර්ෆාන් ඛාන්.මෙහි එක්තරා දර්ශනයක ශාහිඩ් සහ ඉර්ෆාන් රඟන දර්ශනයක් රූගත වෙද්දී සිදුවුණේ කිසිවකු අපේක්ෂා නොකළ දෙයක්. චිත්‍රපටයේ රූගත කිරීම් නරඹමින් සිටි පිරිස අතරේ සිටි පුද්ගලයකු ශාහිඩ්ට සහ ඉර්ෆාන්ට ගල්අඟුරු අඩංගු භාජනයකින් දමා ගැසුවා. විසිවූ ගල්අඟුරු නිසා එතැන පුරාම දැඩි දුමාරයක් පැතිරී ගියා. මේ සමඟම එම ස්ථානයේ ඇතිවුණේ කලබලකාරී තත්ත්වයක්. මේ හේතුවෙන් එතැනට පොලි සිය කැඳවන්නට ‘හෙඩර්’ චිත්‍රපට කණ්ඩායමට සිදුවුණා. පොලිස් නිලධාරීන් පැමිණියත් තවදුරටත් එම ස්ථානයේ රූගත කිරීම් නොකරන්නට තීරණය කළ අධ්‍යක්ෂවරයා, ශ්‍රී නගර් හි වෙනත් ස්ථානයකට තම චිත්‍රපට කණ්ඩායම රැගෙන ගියා. ඔවුන් සමඟ ‍ෙපාලිස් නිලධාරීන් රැසක් ද ආරක්ෂාව සඳහා පිටත්ව ගිය බවයි පැවසෙන්නේ.‘හෙඩර්’ චිත්‍රපටයට මෙවැනි ප්‍රහාරයක් එල්ල වීමේ හේතුව තවමත් හෙළිදරව් වී නැහැ. ප්‍රහාරය සිදුවෙද්දී එය දුටු අයකු එම සිද්ධිය මෙලෙස විස්තර කළා... “චිත්‍රපටයේ දර්ශනයක් රූගත කරගෙන යද්දි සෙනඟ අතර හිටපු කවුදෝ කෙනෙක් එකපාරටම ගල්අඟුරු පුරවපු භාජනයක් විසිකළා. ඒක එල්ල වුණේ ඉර්ෆාන්ගෙ පැත්තට. ඒ එක්කම එතන අළුවලින් පිරුණා. ඉර්ෆාන් ගෙ වගේම ශාහිඩ්ගෙත් ඇ‍ඟේ අළු විසිරුණා. මේ සිද්ධියෙන් පස්සෙ තරුණයන් කීප දෙනෙක් දර්ශන තලය ළඟ රැ‍ඳෙමින් ඉන්දීය විරෝධී සටන් පාඨ වගයක් කිව්වා.”‘හෙඩර්’ චිත්‍රපටයේ රූගත කිරීම් ඇරඹුණේ පසුගිය වසරේ නොවැම්බර් 8දායි. ඒ අවස්ථාවේදී කාශ්මීර් විශ්වවිද්‍යාලය තුළ දර්ශන කිහිපයක් රූගත කෙරෙද්දී එහි සිටි සිසුන් පිරිසක් ඊට විරෝධය පාමින් උද්ඝෝෂණයක් සිදුකර තිබෙනවා. කොහොම වෙතත්, මේ උද්ඝෝෂණ සහ ප්‍රහාරවලින් ‘හෙඩර්’ චිත්‍රපටයේ වැඩ කටයුතු නතර නොවන බවයි අධ්‍යක්ෂ විශාල් භාරද්වාජ් පවසන්නේ.රූසිරියෙන් අගතැන්පත් තවත් යොවුන් තරුවක බොලිවුඩ්පුරය බබළවමින් පායා එන අපූරුව... උපතින්ම සිනමා රංගනය උරුම කරගත් මේ යෞවනිය ශ්‍රද්ධා කපූර්. ඇගේ මව ශිවන්ගි කෝලාපූර් කපූර්. පියා, ශක්ති කපූර්. 1992 මාර්තු 3දා උපන් ශ්‍රද්ධා, අධ්‍යාපන කටයුතු නිම කිරීමෙන් පසුව කලා ලොවට එක්වුණේ නිරූපණ ශිල්පිනියක හැටියටයි. ඉන්පසුව ඇය බොලිවුඩ් සිනමා ලොවට එක්වුණේ 2010 දි තිරගත වූ ‘ටීන්පාට්’ චිත්‍රපටයේ රඟපෑමෙන්. සිනමා රංගනයට යොමු වන්නට නළු නිළි යුවළක් වන ඇගේ මවු පිය දෙපළගෙනුත් සිනමා ලොව සහ ගායන ක්ෂේත්‍රයේ ජය කෙහෙළි නැංවූ නෑදෑ පරපුරෙනුත් ඇයට දිරියක් ලැබෙන්නට ඇති. ජනප්‍රිය නිළියන් වන පද්මිණී කෝලාපූර් සහ තේජස්විනී කෝලාපූර්, ශ්‍රද්ධා ගේ මවගේ සොහොයුරියන්. භාරත ගීත කෝකිලා ලතා මංගේෂ්කර් සහ ජනප්‍රිය ගායිකා ආශා බෝස්ලේ ද ඇගේ සමීපතම ඥාතීන්.ශ්‍රද්ධා, ‘ටීන් පාටි’ චිත්‍රපටයේ ඉදිරිපත් කළ කුලුඳුල් රංගනයට ‘ෆිල්ම් ‍ෙෆයාර්’ සම්මාන උලෙළේ දී 2010 වසරේ හොඳම නැඟී එන නිළියට හිමිවන සම්මානයට යෝජනා වී සිටියා. ඇය, සිනමා රසික රසිකාවියන් අතර වඩාත්ම ජනප්‍රිය වූයේ 2011 දී තිරගත වූ ‘ආශිකි-2’ චිත්‍රපටයේ ප්‍රධාන චරිතයක් රඟපෑමෙන්. මේ රංගනයට ඇගේ නම එම වසරේ හොඳම නිළියට හිමිවන ෆිල්ම් ෆෙයාර් සම්මානය සඳහා ‍යෝජිතව තිබුණා. පසුගිය දිනවල රූගත වූ ‘හෙඩර්’ චිත්‍රපටයේ ඇය මාධ්‍යවේදිනියක ලෙස ප්‍රධාන චරිතයක් රඟපෑවා.ශ්‍රද්ධා, ගැන රසික පරපුර තවමත් කතාකරන්නේ ‘ආශිකි -2’ චිත්‍රපටයේ රංගනය සිහිපත් කරමින්. එහි ඇය තවත් නවක නළුවෙකු වන ආදිත්‍ය රෝයි කපූර් සමඟ රඟපෑ අයුරු බොහෝ දෙනෙකුගේ අවධානය දිනාගන්නට සමත් වෙලා. මේ දෙදෙනා ‘ආශික්වි - 2’ චිත්‍රපටයේ පෙම්වතුන් ලෙස රඟපෑ නිසා ඔවුන් දෙදෙනා කටකතාවලටත් හොඳ මාතෘකාවක් වෙලා. බොලිවුඩ්පුරයේ උකුසු නෙත් යොමා සිටින ඇතැමුන් පවසන්නේ ආදිත්‍ය සහ ශ්‍රද්ධා සැබැවින්ම එකිනෙකාට පෙම් කරන බවයි. මේ කතන්දරයේ ඇත්තක් ඇති බව ඕපාදූප පතුරන්නන්ට තහවුරු කරගත හැකි සිද්ධියක් ද මෑතකදී සිදුවුණා. ඒ, ‘හෙඩර්’ චිත්‍රපටයේ රූගත කිරීම් සිදුවෙද්දීයි. මේ චිත්‍රපටයේත් ශ්‍රද්ධා, ආදිත්‍ය සමඟ රඟපානවා. මෙහි රූගත කිරීම් කිහිපයක් නිමවූ එක්තරා දිනයකදී ශ්‍රද්ධා, මුම්බායි නුවරට පැමිණියේ ‘හසී තෝෆසී’ නම් වූ අලුත්ම චිත්‍රපටයේ විශේෂ දර්ශනයක් නරඹන්නයි.මේ ‍මොහොතට ආදිත්‍ය ද පැමිණ තිබෙන බව කාටත් දැනගන්න ලැබුණා. ඔවුන් දෙදෙනා චිත්‍රපටය නරඹන්නට එකට නොපැමිණියත් චිත්‍රපටය නැරඹුවේ සමීපව අසුන්ගෙන බවයි පැවසෙන්නේ. චිත්‍රපටය අවසන් වීමෙන් පසු ශ්‍රද්ධා සහ ආදිත්‍ය දෙස අවට සිටි අය හොඳින් බලද්දී, කැමරා ශිල්පීන් ක්‍රියාත්මක වෙද්දී දෙදෙනා ඉක්මනින්ම සිනමා ශාලාවෙන් ඈත් වුණා. පසුව මිතුරියක සමඟ කතාවට පැටලුණු ශ්‍රද්ධා පැවසුවේ තමන් මුම්බායි නුවරට පැමිණියේ චිත්‍රපටය නරඹන්නටම නොවන බවයි. මුම්බායි ගුවන් තොටින් ඩුබායි බලා යන්නට තමන් කලින් සැලසුම් කරගෙන තිබූ බවත් ඇය පැවසුවා.කොහොම වෙතත් සමහරුන් කියන්නේ ආදිත්‍ය, ශ්‍රද්ධාගේ හිටපු පෙම්වතා කියලයි. ඇය සැබැවින්ම පෙම් කරන්නේ චිත්‍රපට අධ්‍යක්ෂ ඩේවිඩ් ධාවන්ගේ පුත්‍රයා වන වරුන් ධාවන්ටලු. ශ්‍රද්ධා, වරුන්ව හඳුනන්නේ පාසල් වියෙහි පටන්මලු.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=am1402161</link>
    <topic>නිතර නිතර මුත්‍රා දැවිල්ල හැදෙනවා නම් ලේවල සීනි පරික්ෂා කරගන්න</topic>
    <author>සාකච්ඡා කෙළේ - රමණී සුබසිංහ</author>
    <content>නිතර නිතර මුත්‍රා දැවිල්ල හැදෙනවා නම් ලේවල සීනි පරික්ෂා කරගන්නවිශේෂඥ වෛද්‍යආරියසේන යූ. ගමගේඅවහිරතාවකින් තොරව සාමාන්‍ය ලෙස මුත්‍රා පහ කිරීමේ දී කෙනෙකුට දැනෙන්නේ සහනදායී හැඟීමකි. එහෙත් මුත්‍රාශයේ ඇතිවන විෂබීජ ආසාදන හෝ වෙනත් අවහිරතා නිසා කෙනෙකුට මුත්‍රා පිට කිරීමේ දී යම් වේදනාවක්, ඇති විය හැකියි. මුත්‍රා දැවිල්ල ඉන් ප්‍රධානයි. අද ඔබ දැනුම්වත් ‍කෙරෙන්නේ මුත්‍රා ආසාදන හා ඉන් වැළකී සිටින්නේ කෙසේද යන්න පිළිබඳවයි.වියළි කාලගුණික තත්ත්වය හා මුත්‍රා දැවිල්ල අතර සම්බන්ධතාවක් තිබෙනවා ද?‍වියළි කාලගුණය මුත්‍රා දැවිල්ලට හේතුවක් නොවෙයි. එහෙත් එවැනි තත්ත්වයක දී පරිසරයේ ආර්ද්‍රතාව අඩුවීම, ශරීරයෙන් වැඩිපුර දහඩිය පිටවීම ආදී හේතු නිසා සිරුර විජලනයට පත්විය හැකියි. එවැනි අවස්ථාවක ශරීරයට ප්‍රමාණවත් තරම් ජලය නොලැබුණහොත් මුත්‍රා දැවිල්ල ඇති වෙන්නට පුළුවන්. මේ නිසා වියළි කාලගුණික තත්ත්වයක දී වැඩිපුර ජලය පානය කිරීම වැදගත්.කිවුල් සහිත ජලයට මුත්‍රා දැවිල්ල සැදෙනවා ද?කිවුල් ජලය පානය කළාට මුත්‍රා දැවිල්ල හට ගන්නේ නැහැ. එහෙත් කිවුල් ජලයේ කැල්සියම් වැඩි නිසා එම ජලය පානය කරන අයගේ මුත්‍රාගල් ඇතිවිය හැකියි. බොහෝ විට සිදු වන්නේ කිවුල් ජලය පානය කිරීමට ඇති අකැමැත්ත නිසා බොන වතුර ප්‍රමාණය අඩු කිරීමේ හේතුවෙන් මුත්‍රා දැවිල්ල ඇති වීමයි.මුත්‍රා දැවිල්ල ඇති හැම අවස්ථාවක ම විෂබීජ ආසාදනයක් තිබිය හැකි ද?නෑ. විෂබීජ ආසාදනයක් නැති තත්ත්වයක දී වුවද මුත්‍රා දැවිල්ල ඇතිවිය හැකියි. ඇතැම්විට මුත්‍රා ගල් නිසා මුත්‍රා මාර්ගය සීරීමක දී, මුත්‍රාවල සාන්ද්‍රණය වැඩි වීමක දී රසායනික ද්‍රව්‍ය ප්‍රමාණය වැඩි නිසා දැවිල්ලක් ඇති වීමට පුළුවන්. එම සාන්ද්‍රණමය ස්වභාවය අඩු කිරීමට වැඩිපුර ජලය පානය කිරීම මෙන් ම, තැඹිලි, කුරුම්බා වතුර ආදියත් ගුණදායකයි.ඇතම් සමාජ රෝග නිසා මුත්‍රා දැවිල්ල හට ගන්නවා කියන කතාව ඇත්ත ද?ඔව්. විශේෂයෙන් ම පිරිමින්ට සමාජ රෝග වැලඳීමෙන් මුත්‍රා දැවිල්ල තදින් ඇති විය හැකියි. ගොනෝරියා වැනි සමාජ රෝග ඇති කරන බැක්ටීරියාව ආසාදනය වී ඇති කාන්තාවක සමඟ ලිංගිකව එක් වී දින කිහිපයක් තුළ අදාළ පුරුෂයාගේ මුත්‍රා මාර්ගයෙන් අධික දැවිල්ලක් හට ගැනීමටත්, සැරව පිටවීමටත් පුළුවන්. මීට අමතරව Non specific urethrits නැමැති ක්ලැමිඩියා වර්ගයට අයත් විෂබීජ ආසාදනය වීම නිසාත් මුත්‍රා දැවිල්ල ඇතිවිය හැකියි. ශරීර සෞඛ්‍යයට ඉතා අහිතකර මෙම රෝගී තත්ත්වයන්ගෙන් හා අපහසුතාවන්ගෙන් මිදීමට ඔබ කළ යුතු වන්නේ විශ්වසනීය නොවූ අය සමඟ ලිංගික සම්බන්ධතා පැවැත්වීමෙන් වැළකී සිටීමයි.විෂබීජ ආසාදනයකින් තොරව මුත්‍රා දැවිල්ල ඇතිවිය හැකි තවත් අවස්ථාවක් තිබෙනවා ද?ඔව්. කලාතුරකින් කෙනෙකුට විෂ බීජ ආසාදනයකින් තොරව වරින් වර මුත්‍රා දැවිල්ල ඇතිවිය හැකියි. විශේෂයෙන් කාන්තාවන්ට නම් ආර්තවහරණයෙන් පසුව එවැනි තත්ත්වයක් ඇති වෙන්නට පුළුවන්. ඊට බලපාන්නේ ස්ත්‍රි හෝමෝනවල අඩුවීමක්. ඊස්ට්‍රජන් අඩංගු ක්‍රීම් වර්ග යෝනි මාර්ගයේ ආලේප කිරීමෙන් මේ තත්ත්වය වළක්වා ගත හැකියි. වෛද්‍ය උපදෙස් අනුව එම ප්‍රතිකාර ලබාගත යුතුයි.මුත්‍රාශයේ මුත්‍රා සුළු ප්‍රමාණයක් පිරුණු පමණින් ම මුත්‍රාශය දැඩි ලෙස හැකිළීම හා මුත්‍රාශය සිහින් වීම නිසාත් (Urethrel Syndrom නම් රෝගී තත්ත්වයේදී) විෂබීජ නැතිව මුත්‍රා දැවිල්ල ඇතිවිය හැකියි. මෙවැනි රෝගී තත්ත්වයක දී විශේෂඥ වෛද්‍ය ප්‍රතිකාරවලට යොමු වීම ඉතා වැදගත්.ගැබිනි මවුවරුන්ට මුත්‍රා ආසාදන ඇතිවී‍ෙම් ඉඩකඩ වැඩියි කියන කතාව ඇත්ත ද?ගර්භණී මවුවරුන්ට මුත්‍රාශයේ ආසාදන ඇතිවීමේ ඉඩකඩ වැඩි බව ඇත්ත. ඊට හේතුව සිරුරේ ඇතිවන හෝමෝන විපර්යාසයන්. එසේ වුවද ගැබිනි මවක් මුත්‍රාශයේ ආසාදනයක් ඇති වුවහොත් අනිවාර්යයෙන් ම වෛද්‍ය ප්‍රතිකාර සඳහා යොමු විය යුතුයි. ඊට හේතුව මුත්‍රාශයේ ඇතිවන ආසාදනය ගර්භණී සමයේ දී පහසුවෙන් ම ඉහළට ගමන් කොට වකුගඩු ආසාදන ඇති කිරීමයි.මාස තුනට අඩු මවුවරුන්ට නම් මුත්‍රා ආසාදන නිසා ගබ්සාවන් පවා සිදුවිය හැකියි. ඒ වගේ ම අඩු වයස් දරු උපත් ඇතිවීමටත් ඉඩ තිබෙනවා.එහෙත්, ප්‍රතිජීවක ඖෂධ ගැනීම ගැබිනි මවකට අහිතකරයි නේද?ගර්භණී කාලයේ දී මුත්‍රා ආසාදනයක් ඇති වුවහොත් ලබා දිය යුතු වන්නේ දරුවාට අනතුරක් නොවන ප්‍රතිජීවක ඖෂධ පමණයි. ඇම්පිසිලින්, ඇමොක්සසිලින් හා සෙප ලොස්පොරීන් වැනි ප්‍රතිජීවකවලින් දරුවාට වැඩි බලපෑමක් නෑ. එහෙත් ටෙට්ට්‍රසයික්ලින්, ක්ලෝරැම්පෙනිකෝල් සහ කෝට්‍රයිමොක්සසෝල් වැනි ප්‍රති ජීවක ඖෂධ කළලයට හානිකර විය හැකියි. හොඳම දේ වෛද්‍යවරයකු හමු වී නිවැරැදි ප්‍රතිකාරවලට යොමුවීමයි.දියවැඩියාවෙන් පෙළෙන රෝගීන්ට මුත්‍රා ආසාදන ඇති වීමේ ඉඩ වැඩිද?ඔව්. දියවැඩියාව රෝගීන්ට ඉතා ලෙහෙසියෙන් ම මුත්‍රා ආසාදන ඇතිවෙනවා. එවිට මුත්‍රා දැවිල්ල ඇතිවී අපහසුතාවයට පත්විය හැකියි. නිතර නිතර මුත්‍රා දැවිල්ල හැදෙන හැම කෙනෙක් ම මුත්‍රා සහ ලේවල සීනි පරීක්ෂා කරවා ගැනීම නුවණට හුරුයි.මුත්‍රා ගල් නිසාත් මුත්‍රා ආසාදන ඇති වෙනවාද?ඔව්. මුත්‍රාගල් නිසා තුවාල වූ මුත්‍ර මාර්ගයට විෂබීජ ඇතුළු වුවහොත් මුත්‍රා ආසාදනයක් ඇතිවිය හැකියි. මුත්‍රා ගල් නිසා වකුගඩුවල සහ මුත්‍රා මාර්ගයේ යම් ආකාරයක තුවාල සිදුවීමට ඉඩ තිබෙනවා. ඒ වගේ ම මේ මුත්‍රා ගල් මුත්‍රා මාර්ගයේ සෙමින් ගමන් කරන විට කෙනෙකුගේ උදරයේ ඉවසිය නොහැකි තරම් වේදනාවක් ඇති වීමට පුළුවන්. එම වේදනාව ක්‍රමයෙන් කොන්දේ සිට ඉකිලි කරා ගමන් කරනවා සේ දැනෙන්නට පුළුවන්. මුත්‍රා පරීක්ෂණයකින්, උදරයේ එක්ස්රේ ඡායාරූපයක් ගැනීමෙන් හා අල්ට්‍රා සවුන්ඩ් ස්කෑනින් පරීක්ෂණය මඟින් මුත්‍රගල් හඳුනාගත හැකියි.පිරිමින්ට වඩා කාන්තාවන් අතර මුත්‍රා දැවිල්ල සුලබ ඇයි?ඊට හේතුව මුත්‍ර මාර්ගයේ පිහිටීම. කාන්තාවක ගේ මුත්‍ර මාර්ගය පිරිමින් ගේ මුත්‍ර මාර්ගය මෙන් දිගට පිහිටා නැති අතර කෙටි සහ පළල්ව පිහිටා තිබෙනවා. ඒ වගේ ම මුත්‍රා මාර්ගයේ පිටත මුත්‍රා විවරය පිහිටා තිබෙන්නේ යෝනි මාර්ගය විවරය හා ගුද විවරය ආසන්නයේ. එම පිහිටීම නිසා ම විෂබීජවලට යෝනිය හා ගුදය අසල සිට ඉතා ලෙහෙසියෙන් මුත්‍රා මාර්ගයට ඇතුළු වී මුත්‍රාශය කරා ගමන් කළ හැකියි. කාන්තාවන් වැඩියෙන් මුත්‍රා ආසාදනවලට ගොදුරු වන්නේ ඒ නිසයි.සනීපාරක්ෂාව ගැන ඉතා සැලකිලිමත් වීමෙන්, හැකිතාක් දුරට කපු රෙදිවලින් මැසූ පිරිසුදු යට ඇඳුම් ඇඳීමෙන් මේ තත්ත්වය බොහෝ දුරට වළක්වා ගත හැකියි.මත්පැන් හා දුම්පානය කරන අයට මුත්‍රා දැවිල්ල ඇතිවීමේ ඉඩ වැඩි ද?මත්පැන්, දුම්පානය වැනි පුරුදු හා මුත්‍රා දැවිල්ල අතර සම්බන්ධතාවක් නෑ. එහෙත් මත්පැන් බොන අයගේ ශරීරයෙන් මුත්‍ර මඟින් ජලය වැඩි ප්‍රමාණයක් පිටවන නිසා සිරුර ඉක්මනින් වියළීමට පුළුවන්. එවැනි අයට ප්‍රමාණවත් තරම් හෝ වැඩිපුර ජලය පානය නොකර සිටියේ නම් මුත්‍රා දැවිල්ල ඇතිවිය හැකියි.මවුකිරි පමණක් බොන බිලිඳු දරුවකුටත් මුත්‍රා ආසාදන ඇතිවිය හැකි ද?එවැනි තත්ත්වයක් ඇති වන්නේ ඉතා ම කලාතුරකින්. උපතින් ම මුත්‍රා මාර්ගයේ අවහිරතාවක් තිබුණොත් බිලිඳු දරුවෙකු එවැනි රෝගී ලක්ෂණයක් පෙන්නුම් කළ හැකියි.කුඩා දරුවෙකුට මුත්‍රා දැවිල්ලක් හැදුණොත් එය දැන ගැනීම අපහසුයි නේද?ඒක ඇත්ත. සමහරවිට කුඩා දරුවන්ට හට ගන්නා මුත්‍රා ආසාදනය වෛද්‍යවරුන්ට පවා හඳුනා ගැනීම අපහසු විය හැකියි. මුත්‍රා කරන විට හෝ මුත්‍රා කළ විගස දරුවා හඬනවා නම්, දරුවාට යම් මුත්‍රා ආසාදනයක් ඇති බවට සැක කළ හැකියි. සමහරවිට නිතර නිතර උණ හට ගැනීම සහ දරුවාගේ වැඩීම බාල වීම මුත්‍රා ආසාදනය නිසා සිදු වන්නට පුළුවන්. දරුවා ගේ මුත්‍ර පරීක්ෂා කර බැලීමෙන් ඒ තත්ත්වය හඳුනා ගත හැකියි.නාන තටාකයක දී විශේෂයෙන් ගැහැනු දරුවකුට මුත්‍රා ආසාදන ඇති වීමේ ඉඩ වැඩියි කියන කතාව ඇත්තද?නාන තටාකය නිවැරැදි ලෙස පාලනය කරනවා නම්, ජලය පිරිසුදු කරනවා නම් එවැනි තත්ත්වයක් ඇති වන්නේ නෑ. එහෙත් නාන තටාකයකින් ඉන්නෝ, ගල්තැලුම් වැනි දෙයක් බෝවීමට ඉඩ තිබිය හැකියි.මුත්‍රා තද කරගෙන වැඩි වේලාවක් සිටීම නිසාත් මුත්‍රා දැවිල්ල ඇති වෙනවාද?ඔව්. මුත්‍රා තද කරගෙන සිටීම මුත්‍රාශය තුළ බැක්ටීරියා වර්ධනය උත්තේජනය කරනවා. එවිට ආසාදනමය තත්ත්වයක් ඇති විය හැකියි. රාත්‍රී නින්දට යාමට පෙර මුත්‍රා පහකර නින්දට යාමත් හොඳ පුරුද්දක්.මුත්‍රා ආසාදනයකට නියමිත ප්‍රතිකාර නොලැබීම රෝගය නිදන්ගත තත්ත්වයට පත්වීමට හේතුවක් ද?ඔව්. මුත්‍රාශයේ ආසාදනයක් ඇති වුවහොත් කලට වේලාවට, නියමිත මාත්‍රාවන්ගෙන්, නිවැරැදි ප්‍රතිජීවක ඖෂධ ලබා ගැනීම ඉතාම වැදගත්. නිසියාකාරව ප්‍රතිජීවක ඖෂධ ලබා නොදීමෙන් රෝගය නිදන්ගත තත්ත්වයට පත්විය හැකියි. මුත්‍රා දැවිල්ල මෙන් ම කලක් තිස්සේ වරින්වර මතුවන ඇ‍ඟේ උණ ගතිය සහ වමනය රෝග ලක්ෂණ ලෙස පෙන්නුම් කළ හැකියි.ඒ වගේ ම මුත්‍රාශයේ ආසාදනය ඇති කළ විෂ බීජය මුත්‍රා නාළ දිගේ වකුගඩු දෙසට ගමන් කළේ නම් වකුගඩු පවා ආසාදනයට ලක්විය හැකිය. ‘පයලොනෙෆ්රයිට්ස්’ නමින් හඳුන්වන්නේ එවැනි තත්ත්වයයි. කොන්දේ අධික වේදනාව මෙහි රෝග ලක්ෂණයක්.මුත්‍රා දැවිල්ලෙන් වැළකී සිටීමට සාමාන්‍යයෙන් දිනකට කොපමණ ජලය ප්‍රමාණයක් පානය කළ යුතුද?අඩු තරමින් දවසට වතුර වීදුරු අටක්වත් බොනවා නම් මුත්‍රා දැවිල්ල ඇති වීමට තිබෙන ඉඩ අවමයි. හොඳින් ජලය පානය කරන කෙනෙකුට හොඳින් මුත්‍රා පිටවෙනවා. අඩුවෙන් වතුර බොන අයට මුත්‍රා පිටවෙන්නේත් අඩුවෙන්. එවැනි තත්ත්වයක දී මුත්‍රාශයේ බැක්ටීරියා වර්ධනය වීමෙන් ආසාදනමය තත්ත්වයන් ඇති විය හැකියි. දියවැඩියාව ඇති රෝගීන්ට මේ තත්ත්වය වැඩියෙන් බලපානවා. සීනි වැඩි නිසා බැක්‍ටීරියා වර්ධනය වීමට ඇති ඉඩ වැඩිවීම ඊ‍ට හේතුවයි.මලපහ මගින් මුත්‍රාශයට විෂබීජ පැතිරීම වළක්වා ගන්නේ කොහොමද?මෙහිදී වඩාත් සැලකිලිමත් විය යුතු වන්නේ කාන්තා පාර්ශ්වයයි. මලපහ කිරීමෙන් පසු සෝදන විට ජලය ඉදිරිපස සිට ගුදය දෙසට ගලා යාමට සලස්වන්න. පිටුපස සිට ඉදිරියට සේදීමෙන් විෂබීජ මුත්‍රා මාර්ගය දෙසට ගමන් කරනවා. ඒ වගේම ලිංගික හැසිරීමකින් පසු ආශ්‍රිත ප්‍රදේශ හොඳින් සෝදා පිරිසුදු කිරීමෙන් විෂබීජ වර්ධනය වීම වළක්වා ගත හැකියි.සාකච්ඡා කෙළේ - රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402161</link>
    <topic>මගේ සංතෝෂයට බිහිකරන නිර්මාණවලට රසිකයො වටිනාකමක් දෙනවා</topic>
    <author>පීටර් කැනියුට් පෙරේරා</author>
    <content>මගේ සංතෝෂයට බිහිකරන නිර්මාණවලට රසිකයො වටිනාකමක් දෙනවාප්‍රවීණ චිත්‍ර ශිල්පී ගුණසිරි කොළඹගේගුණසිරි කොළඹගේ ප්‍රවීණ චිත්‍ර ශිල්පියාගේ චිත්‍ර 104ක් ඇතුළත් ‘ජීව රටා” සිතුවම් දැක්ම මේ දිනවල කොළඹ ජේ. ඩී. ඒ. පෙරේරා කලාගාරයේ පැවැත්වෙයි. පන්සල් චිත්‍ර මෝස්තර රටාවන් නවීන චිත්‍ර සංකලනයෙන්, සරල සුන්දර අලුත් තලයකින් සරල භාව චිත්‍ර බවට පත්කිරීමට කළ උත්සාහය එම චිත්‍රවලින් ප්‍රකට වන බව ගුණසිරි කොළඹගේ පවසයි. එම ප්‍රදර්ශනයට සමගාමීව ඔහුගේ “Devil's Palette” යන ග්‍රන්ථය ද එළිදැක්වීමට නියමිතය. එම නිමිත්ත අරභයා ගුණසිරි කොළඹගේ ජ්‍යෙෂ්ඨ චිත්‍රශිල්පියා සමඟ කළ සම්මුඛ සාකච්ඡාවක් ඇසුරෙන් මෙම ලිපිය සකස් කර ඇත.දෙදහස් දොළහ වසරේ වෙසක් උත්සවය වෙනුවෙන් කොළඹ ගංගාරාම විහාරය ආශ්‍රිත වෙසක් කලාපය ඉතාමත් අලංකාරවත්ව පැවැත්වුණි. එයට සමගාමීව ගංගාරාමයේ පැවැත්වුණ බුදුන් වහන්සේ පිළිබඳව පැවැත්වුණු චිත්‍ර ප්‍රදර්ශනයක් ද පැවැත්වුණි. එය නැරඹීමට පැමිණි බැතිමත්හු බුද්ධාලම්භන ප්‍රීතියෙන් ඔද වැඩී දොහොත් මුදුන් දී බුදුන් වහන්සේ ගේ එම සිතුවම්වලට වැඳ නමස්කාර කළහ. එයින් නොනැවතුන සමහර වියපත් උවැසි උවැසියන්, එම සිතුවම් නිර්මාණය කළ සිතුවම් ශිල්පියාට ද දෙඅත් බැඳ ආචාර කළේ තමන්ගේ සිතෙහි ජනිත වූ ශ්‍රද්ධාව නිසාය.“බුද්ධ රාජ” යනුවෙන් හැඳින්වුණ එම සිතුවම් නිර්මාණය කර තිබුණේ කෘතහස්ත චිත්‍ර නිර්මාණ ශිල්පියකු වූ ගුණසිරි කොළඹගේය.“බුද්ධ රාජ චිත්‍ර ප්‍රදර්ශනයේ එම සිතුවම් නරඹලා. සමහර බැතිමතුන් මට දෙඅත් එක් කරලා ආචාර කරද්දි මගෙ ඇස්වලින් කඳුළු කඩාහැලුනා. මොකද එහෙම ප්‍රතිචාරයක් මගෙ ජීවිතයේ කවදාවත් අත්විඳලා නැහැ.” ශ්‍රී ලංකාවේ පමණක් නොව විදේශයන්හී ද අපමණවත් චිත්‍ර ප්‍රදර්ශන පවත්වා ඇති ප්‍රවීණ චිත්‍ර ශිල්පී ගුණසිරි කොළඹගේ කොළඹ හුණුපිටිය ගංගාරාමයේ පැවැති “බුද්ධ රාජ” චිත්‍ර ප්‍රදර්ශනයේ අත්දුටු දෑ සිහිපත් කළේ එසේය.ගුණසිරි කොළඹගේ බුදුන්වහන්සේ සහ බුදු දහම දුටු අන්දම ප්‍රකාශ කරන සිතුවම් හතළිස් අටක් “බුද්ධ රාජ” සිතුවම් දැක්මට ඇතුළත් විය.“එහි එක් සිතුවමක මම ඇන්දෙ බුදුන් වහන්සේගේ දෙනෙත් සහ නැහැය පමණයි. එයට ඉහළින් බෝ පත්‍ර හතක් සිතුවම් කළා. බුදුන්වහන්සේගේ සත් සතිය සංකේතවත් කරන්නයි ඒ බෝ පත්‍ර හත සිතුවම් කළේ. ටිකක් සංකේතාත්මක වුණත් අපේ බැතිමතුන් එම සිතුවම් අවබෝධ කරගත්තා” ගුණසිරි කොළඹගේ පවසන්නේ නිරන්තරව පන්සල් විහාර සිතුවම් නැරඹීමෙන් වන්දනා කිරීමෙන් පරිණත වූ අපේ බෞද්ධ උවැසි උවැසියන්ගේ කලා රසඥතාවය පිළිබඳවය.බණ්ඩාරගම, රමුක්කන උපත ලද ගුණසිරි කොළඹගේ ඉතාමත් කුඩා වියේ පටන් චිත්‍ර ශිල්පය ‍කෙරෙහි ඇල්මක් දැක්වීය. එම ඇල්ම කුඩා කාලයේම පරිණත බවට පත්වූයේ රජයේ කලායතනයේ කථිකාචාර්යවරයකු වූ එච්.බී.පෙරේරාගෙන් චිත්‍ර ශිල්පය හැදෑරීමේ දුර්ලභ අවස්ථාව උදාවීම නිසාය.“එච්.බී.මහත්තයා හිටියෙ අපේ ගමේ රමුක්කන. එයා තාත්තගෙ යාලුවෙක්. ඒක නිසා මට අවුරුදු අටේ නමයෙ ඉඳලම ලංකාවෙ හිටිය දක්ෂම චිත්‍ර ගුරුවරයකුගෙ උපදෙස් ගුරුහරුකම් ලබාගැනීමේ වාසනාව ලැබුණා.” පෙත්තෙන් දෙපෙත්තෙන් හැදුන ගස සාරවත් වූ අන්දම ගුණසිරි විස්තර කරන්නේ එලෙසය.ඉගෙනීමේ දක්ෂයකු වූ ගුණසිරිට පාසල් සමයේ දී ‍ෙදවරක්ම ද්විත්ව සාමාර්ථ ලැබු‍ෙණ්ය. එනිසාම ඔහුට ඉතාමත් අඩු වයසින් ජ්‍යෙෂ්ඨ විභාගය සමත්වීමට හැකියාව ලැබුණි. එනිසා 1956 දී ඔහු රජයේ ලලිත කලායතනයට ඇතුළත් විය. ඔහු ඇතුළත් වූ මුල් සමයේ එහි පීඨාධිපති ඩේවිඩ් පේන්ටර් වුවත් ටික කලකින් ස්ටැන්ලි අබේසිංහ එහි පීඨාධිපති විය. රජයේ ලලිත කලායතනයේ ඔහුගේ ගුරුවරුන් වුයේ ඔහුගේ ගමේ ගුරුවරයා වූ එච්.බී.පෙ‍රේරා සහ ස්ටැන්ලි අබේසිංහය.එම ආයතනික අධ්‍යාපනයෙන් පසුව ඔහු රේඛා චිත්‍ර පිළිබඳව සුසිල් ප්‍රේමරත්න ගෙන් ද දිය සායම් චිත්‍ර පිළිබඳව ජී.එස්.ප්‍රනාන්දුගෙන් ද හදාරනු ලැබීය.පසුව ඔහු එක්දහස් නමසිය හැත්තෑ එක වසරේ දී ලංකා කලා සංගමය මෙහෙය වූ තෙල් සායම් චිත්‍ර තරගයේ දී ප්‍රථම ස්ථානය ලබාගෙන අග්‍රාණ්ඩුකාර තිළිණය හිමිකර ගැනීමට සමත් විය.එම චිත්‍ර තරගයට ගුණසිරි කොළඹගේ ඉදිරිපත් කළ චිත්‍රය නම් කර තිබුණේ “මව මළ පසු” යනුවෙනි. පියෙකු එක් දරුවෙකු වඩාගෙන සිටින අතර තවත් දරුවන් තිදෙනෙක් ඔහු සමීපයෙහි ශෝකයෙන් සිටින අන්දම එම චිත්‍රයන් නිරූපණය විය. වර්ණ සංකලනයෙන් පාළුව ඉස්මතු කිරීමට ඔහු උත්සාහ දැරීය.“මගෙ අම්ම මැරුණෙ මට අවුරුදු පහමාරෙදි. මමයි නංගියි විතරයි අපේ පවුලෙ හිටියෙ. ඒක නිසා අම්මා නැති අරුමෙ මම හොඳට අත්දැකලා තිබුණා. ඒ වගේම 1969 දි මගෙ නෝනගෙ තාත්ත මැරුණා. අපි දෙන්නත් හරි සමීපව හිටියා. නෝනගෙ තාත්තව සොහොන් කරල ගෙදර ආවම මට හරිම පාළුවක් දැනුණා. එයින් කෙනෙකුගෙ වි‍යෝවීම නිසා ඇතිවන පාළුව විරහව මගෙ පපු කුහ‍රයෙ පිරිලා තිබුණා. ඒක නිසා “මව මළ පසු” චිත්‍රය හුඟාක් හෘදයාංගමව නිර්මාණය කරන්න පුළුවන් වුණා.” ගුණසිරි ඒ පසක් කරන්නේ කලාකරුවකුගේ හද සසලවීම ඔහුගේ නිර්මාණ කෙරෙහි කෙතරම් දැඩිව බලපාන්නේ ද යන්න පිළිබඳවයි.එම චිත්‍ර තරගයේ තවත් අපූරු අතුරු කතාවක් ද ගුණසිරි හෙළිකළේය. ලංකා කලා සංගමය මෙහෙය වූ එම තෙල් සායම් චිත්‍ර තරගයේ විනිශ්චය මණ්ඩලයේ සභාපති වූයේ මහගම සේකරය.“මගෙ යාළුවෙක් තමයි කතාව කිව්වෙ. මහගම සේකර කිව්වලු මගෙ චිත්‍රයට ප්‍රථම ස්ථානය දෙන්නෙ නැතිනම් විනිශ්චය මණ්ඩලයෙන් අයින් වෙනවය කියලා” ගුණසිරි කියන්නේ මහගම සේකර ද පාළුව අත්දැක තිබූ අයෙකු නිසා තමන්ගේ සිතුවම් නිර්මාණය මැනවින් ග්‍රහණය කරගත් බවය.ආයතනික හැදෑරීම්වලින් පසුව එක්දහස් නවසිය හැට ගණන්වල ප්‍රථම කාලයේ ගුණසිරි ජේ. වෝල්ටර් තොම්සන් දැන්වීම් ආයතනයේ චිත්‍ර අධ්‍යක්ෂවරයා වශයෙන් කටයුතු ‍කළේය. පසු කාලයක ඔහු ග්‍රාන්ට් දැන්වීම් ආයතනයේ ද චිත්‍ර අධ්‍යක්ෂවරයා වශයෙන් කටයුතු කළේය.“සයිරස් ඩබ්ලිව්.සුරේන්ද්‍ර තමයි ඒ කාලෙ කොපි රයිටර්. ආනන්ද තිස්ස ද අල්විස්, ජෙරී කන්දප්පා තමයි ලොක්කො” ගුණසිරි අතීතය සිහිපත් කරයි. පසු කාලයක ඔහු ඕස්ට්‍රේලියාවේ බ්‍රිස්බේන් හි දැන්වීම් ආයතනයක නිර්මාණ අධ්‍යක්ෂවරයා වශයෙන් ද කටයුතු කළේය.ශ්‍රී ලංකාවේ පුවත්පත් මුද්‍රණ තාක්ෂණයට ද ගුණසිරි කොළඹගේ පෙර ගමන්කරුවෙකි.“ලංකාවෙ මුල් කාලයෙ ඉඳල කාලයක් යන තුරුම පත්තර මුද්‍රණයේ දී අනුගමනය කළේ ‘ලඩ් ලෝ’ ක්‍රමයට අකුරු අමුණල. පරිගණකය භාවිතා කරල මුද්‍රණය කරන්න ලංකාවෙ මුලින්ම කළේ දිවයින පත්තරේ 1981දි. ඇමෙරිකාවෙ වෙරිටයිපර් ආයතනයට තමයි මූලික කාර්යය භාර වුණේ. ඔවුන් ඒක මට පැවරුවා. ලඩ් ලෝ ක්‍රමයට අකුරු අමුණද්දි සිංහල අකුරු 259 අවශ්‍ය වුණා. නි, නී, නු, නූ ඔය විදියට. පරිගණකයෙ ඔය අකුරු ප්‍රමාණය ගොඩාක් අඩුකරගන්න ඕන වුණා. මම කටුගෙට ගිහිල්ල මුල්කාලෙ ඉඳල සිංහල අකුරු අධ්‍යයනය කරල අකුරු 80කින් පරිගණකයට සිංහල අකුරු හදල දුන්න. ලංකාවෙ මුල්වරට පරිගණකයකින් සිංහල පත්තරය හදද්දි ඒකට ඕන වුන අකුරු නිර්මාණය කරල දුන්නෙ මම.”එක්දහස් නවසිය හැටහයේදී ඔහු “සිතට කියූ කවි” යනුවෙන් චිත්‍ර ප්‍රදර්ශනයක් පැවැත්වීය. එය එකල ප්‍රකට කවීන්ගේ කවි පන්තියක අරුත ගෙන තමන්ගේ කියවීම එම සිතුවම් තුළින් පැවසීමට ඔහු උත්සාහ කළේය.එකල මීමන ප්‍රේමතිලක කවියා තමන‍්ගේ එක් පුතෙකු මියගිය විට ලියූ කවියක් අරබයා ගුණසිරි සිතුවම් කළේ වර්ණවත් මිනීවළක් තුළින් මතුවෙන කුඩා රෝස පාට නටු කැබැල්ලක්ය. එම නටු කැබැල්ල මත ඔහු සැටින් රෙදි කැබැල්ලකින් කුඩා ළමුන් අඳින අන්දමේ පෙති පහේ මලක් කපා ඇලෙව්වේයදුප්පතුන්ගේ ශ්‍රමයෙන් ධනවතුන් පොහොසත් වන බව කියැවෙන කවියකට ඇන්දේ ස්ත්‍රියක් රබර් කිරි කපන අතර, මුදලාලි කෙනෙකුගේ අතට කිරි වෙනුවට සල්ලි වැටෙන අන්දමය.අපි කොළඹ යන්නෙමු හවසට ගෙදර එන්නෙමු හෙටත් අපි යන්නෙමු මෙසේ යන්නෙමු නැවත එන්නෙමු“ලිව්වෙ කවුද කියල මට දැන් මතක නැහැ. ඔළුවට තොප්පියක් දාලා ටසෝ කලිසම් කෝට්වලින් සැරසුන පුද්ගලයකුගේ කිහිල්ලෙ ඩේලි නිවුස් පත්තරේ තියෙනවා. අනික් අතේ එළවුළු මල්ලක් එල්ලෙනවා. ඒකෙ පසුබිමට මම ඇන්දෙ රේල් සීසන් ටිකට් එකක්” ගුණසිරි අතීත නිර්මාණ මතකයන් සිතට ගළපා ගැනීමට උත්සාහ කරයි.එක්දහස් නවසිය අසූහතේ දී ගුණසිරි “යුද්ධයට එරෙහිව” යනුවෙන් චිත්‍ර ප්‍රදර්ශනයක් කොළඹ දී පැවැත්වීය. සමස්ත ලෝකය පුරා පැතිර යන යුද වියරුවෙහි භීෂණය පැහැදිලි කිරීම එම චිත්‍ර ප්‍රදර්ශනය පැවැත්වීමේ අරමුණ විය.“අපි කොළඹ නගර සභාවෙන් අවසර අරගෙනයි යුද්ධයට එරෙහිව කියල ලියල අපේ ප්‍රදර්ශනය ගැන බැනර් ගැහැව්වෙ. ඒ කාලෙ එල්.ටී.ටී.ඊ. යුද්ධෙ මුල් කාලෙ. නගර සභාව අපේ බැනර් එක ගැන වැරදියට හිතල කොළඹ තිබුණ යුද්ධයට එරෙහිව හැම බැනරයක්ම කපලා තිබුණා” ඒ ගුණසිරි කොළඹගේ අත්දුටු අමුතු අත්දැකීමකි.අඩි විසිහතරක් දිග අඩි අටක් පළල ඕකිඩ් මල් හයක් ඔහු සිතුවම් කළේ බ්‍රිතාන්‍යයේ ස‍ෙර්හි ආබාධිත ළමුන්ගේ නිවසකය. එලිසබෙත් රැජන පදනම මඟින් පාලනය වන එම ස්ථානයෙහි 2007 දී ඔහු එම සිතුවම නිර්මාණය කළේ සම්පූර්ණයෙන් නොමිලයේය.මාලදිවයිනේ බොහෝ ස්ථාන ද ගුණසිරිගේ නිර්මාණවලින් ආලෝකවත් වී ඇත. 1986 දී ඔහු මාල දිවයිනේ හෝටලයක බිත්තියක අඩි හතළිස් අටක් දිග මූර්ති නිර්මාණයක් තඹ සහ පිත්තල භාවිතා කර නිර්මාණය කළේය. මාලදිවයිනේ “මාලේ එයාර් ටැක්සි” සේවයේ පර්යන්ත ගොඩනැඟිල්ලේ අඩි විසිඅටක් දිග බිත්ති සිතුවමක් ඇතුළු එහි සියලුම අලංකරණ කටයුතු සිදුකළේ ගුණසිරිය.දිය සායම්, තෙල් සායම්, ඇක්‍රලික් ඔහු තම සිතුවම් නිර්මාණය සඳහා භාවිතා කරයි. දර්ශන සිතුවම් කිරීමේ දී ඔහු අනිවාර්යෙන් භාවිතා කරන්නේ දිය සායම්ය. ගුණසිරි‍ෙග් චිත්‍රවල විශේෂත්වයක් වනුයේ වර්ණ වැඩිපුර භාවිතා කිරීමය. “අවශ්‍ය තැනට වැඩියෙන් යොදනවා” ඔහු කියයි.පාන්දර හතරට අවදි වී නිර්මාණ කරණයෙහි යෙදෙන ගුණසිරි දින ගණනාවක් ‍නොනවත්වා එම ධ්‍යානයෙහි සමවැදී සිටියි. එය නතර වූ විට ඔහු මාස ගණනාවක් කිසිවෙකුත් නොකර නිශ්චලත්වයෙහි ගැලී සිටියි.“මම අඳින්නෙ කවුරුවත් වෙනුවෙන් නොවෙයි. මගේම සංතෘෂ්ටියට. මගේ සංතෘෂ්ටිය සඳහා බිහිවෙන නිර්මාණවලට රසිකයො වටිනාකමක් හිමිකර දෙනවා.” ජීවිත කාලය පුරාම සුන්දර නිර්මාණ ක්‍රියාවලියෙහි නිරතව සිටින ගුණසිරි කොළඹගේ තම නිර්මාණ කරණය කෙරෙහි අරුත් දක්වන්නේ එලෙසය.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402162</link>
    <topic>මාකේස් ගේ අලුත්ම නවකතාව දුර්වල කෘතියක්</topic>
    <author>සමන් වික්‍රමාරච්චි</author>
    <content>මාකේස් ගේ අලුත්ම නවකතාව දුර්වල කෘතියක්Memories of my Melancholy Whores මගේ දුක්ඛදායක සුන්දරියෝ පිළිබඳ මතකමගේ දුක්ඛදායක සුන්දරියන් පිළිබඳ මතක යනුවෙන් විදුර ප්‍රභාත් මුණසිංහ සිංහලට නඟා ඇත්තේ ගබ්‍රියෙල් ගාර්ෂියා මාකේස් දැනට අවසන් වරට ලියා ඇති Memories of My Melancholy Whores. (2004) නමැති කෙටි නවකතාවය. මාකේස් යයි කී විට අපට සිහියට නැගෙන්නේ One Hundred Years of Solitude (1967), Love in the Time of Cholera (1985) සහ The General in His Labyrinth (1989) වැනි විශිෂ්ට නවකතා ලියූ ලතින් අමෙරිකානු මහ ගත්කරුය. එහෙත් ඔහුගේ මේ අලුත් කෘතියෙන් ඔබට එබඳු මාකේස් කෙනෙකු හමු නොවන බව අනතුරු ඇඟවිය යුතුව ඇත.මෙම නවකතාව ආරම්භ වන්නේ පුවත්පත් තීරු ලිපි රචකයකු වූ එක්තරා මහලු මිනිසෙක් (ඔහුට නමක් නැත.) සිය අනූවන උපන් දිනයේදී ළාබාල කන්‍යාවක සමඟ යහන් ගත වීමේ ආශාවක් ප්‍රකාශයට පත් කිරීමෙනි. ඔහුගේ එම අපේක්ෂාව සඵල වෙතත් ඔහුට මුණ ගැසෙන්නේ නිද්‍රා ජනක ඖෂධයක් දීමෙන් තද නින්දකට පත් කළ තරුණියකි. කතාවේ ඉතිරි අඩ එම තරුණිය කෙරේ වූ ඔහුගේ ලාලසාව පිළිබඳ වාගාලංකාරයක් වී ඇත.ඇත්ත. මාකේස් මෙහිලා ඔහුගේ වෙනත් විශිෂ්ට නවකතා සමඟ සම අසුන් ගත හැකි නවකතාවක් නොලියයි. කන්‍යාවක සමඟ යහන් ගත වීම මහල්ලන්ට දීර්ඝායුෂ ලබා දෙන බවට වූ මිත්‍යාමතික විශ්වාසය ප්‍රස්තුත කර ගත් නවකතා ඇති පදම් ලියවී ඇත. තෝමස් මාන් ගේ The Death in Venice නවකතාව මාකේස් ට බෙහෙවින් බලපාන්නට ඇති බව නිසැකය. මාන්ගේ නවකතාවට ප්‍රස්තුත වන්නේ ළාබාල රූමත් ගැටවරයකුට පෙම් කරන පනස් වියැති මිනිසකු පිළිබඳ කතාවකි.තෝමස් මාන් ගේ නවකතාවටත් වඩා මාකේස්ට බලපා ඇත්තේ යසුනරි කවබතා ගේ The House of the Sleeping Beauties නමැති කෙටි කතාවයි. එම කතාවට ප්‍රස්තුත වන්නේ නිද්‍රාවට පත් කළ රූමත් කන්‍යාවන් නිරුවත් කර ප්‍රදර්ශනය කරනා ගණිකා මඩමක් පිළිබඳවය. එහි යන අයට එම කතුන් අසලින් රැය පහන් වන තෙක් නිදා ගැනීමට අවසර ලැබෙතත් කිසිම අයුරක නරක දෙයක් කිරීමට ඔවුනට ඉඩ නැත. නිදා සිටින යුවතියන්ගේ මුවට ඇඟිල්ලක් දැමීම හෝ එබඳු කිසිවක් කිරීමට උත්සාහ කිරීමට ඔවුනට අකැප විය. මාකේස් ගේ මේ නවකතාව මාන් සහ කවබතාගේ නවකතා හෝ එම ෂානරයේ (genre) වෙනත් එබඳු නවකතා සමඟ ගත් කලද හොඳ නවකතාවක් නොවේ.එසේ ද වුවත් මෙම නවකතාව පිළිබඳ වෙනත් කියවීමක් අපට යෝජනා කළ හැක. එනම් මාකේස් මෙහි ලා තමාගේ නිර්මාණ පෞරුෂය පිළිබඳ දෘෂ්ටාන්තමය යළි කියවීමක යෙදෙන බවය. දැනට 86 වියැති පිලිකාවකින් පීඩා විඳින මාකේස් 2003 දී Living to tell the tale යනුවෙන් තම ස්වයං චරිතාපදානයේ මුල් අදියර පිටු 500 ක් දිගට ලියුවේය. අසම්පූර්ණ වූ තම ජීවන කතාවට ඔහු අතිරේකමය ලිවීමක් ලෙස මෙම පොත ලියා ඇත්තාක් මෙනි.අනූ වියැති මහල්ලකු තම උපන් දිනය දා කන්‍යාවක සමඟ යහන් ගත වීමට ඇති ආශාව ප්‍රකාශයට පත් කිරීම තුළ ප්‍රක්ෂේපණය වන්නේ මාකේස් ම නොවන්නේද? සැබවින් ම එලෙස කන්‍යාවක සමඟ යහන් ගත වීම සඳහා අවස්ථාව ඉල්ලා සිටින්නේ මෙහි එන නමක් නොමැති මහල්ලා නොව මාකේස්මය. ඔහු මෙහි ලා ප්‍රකාශයට පත් කරන්නේ ලේඛන කලාව විෂයෙහි තමා තුළ වන තරුණ ජවය පිළිබඳ විශ්වාසයයි. ඒ පිළිබඳ අභිමානයයි.සිංහල පරිවර්තකයා Melancholy Whores යන යෙදුම දුක්ඛ දායක සුන්දරියන් ලෙස හැඳින්වීම කෙනෙකුට ගැටලුවක් වීම වෙනම කරුණකි. කෙසේ වෙතත් ඊඩිත් ග්‍රොස්මන් (Edith Grossman) එය ස්පාඤ්ඤ බසින් Melancholy Whores යනුවෙන් ඉංග්‍රිසියට නගා ඇත. එම යෙදුම තුළ මාකේස් තම සමස්ථ නිර්මාණ ජීවිතය ම ෆ්‍රොයිඩියානු ලුබ්ධිමය (Libidinal) කියවීමක් බවට පත් කරයි. ඉන් කියවෙන්නේ ඔහු ගැහැණුන් සමඟ නිදි වැදුන බව නොවේ. එය වූ කලී ඔහුගේ ජව සම්පන්න නිර්මාණ ජීවිතය පිළිබඳ දෘෂ්ටාන්තමය (allegerically) කියවීමකි. මේ පොත එලෙස කියවිය නොහැක්කේ නම් වැදගැම්මකට නැති අසභ්‍ය පොතක් ලෙස බැහැර කිරීම අසාධාරණ නැත.ගාර්ෂියා මාකේස් මේ කතාව ලිවීමෙන් නව ජවයකින් යුතුව ලිවීමට තමා තුළ පැලහි පැලහී නැගෙන ආශාව පළ කරන්නාක් මෙනි. කන්‍යාව කෙරේ වූ ලාලසාව නිසාම ප්‍රේමාන්විත වූ සිතිවිලි වලින් ආතුර වන මේ මහලු ලේඛකයාගේ තීරු ලිපි ලියවනේනේ ආදර හසුන්වල ශෛලියෙනි. ඔහු තමා හඳුන්වා ගන්නේ මහල්ලකු ලෙස සිතීමේ පුරුද්දක් නැති අනු වියැති මිනිසකු ලෙසය. (බලන්න සිංහල පරිවර්තනයේ 56 පිටුව) ඔහු මෙම කතාව නිම කරන්නේ තම සියවැනි උපන් දිනය වන විටත් තම නිර්මාණ ජවය වියැකී නොමැන්නේ යයි ඉඟි කරමින් නොවන්නේ ද?කන්‍යාව ඔහුට පිස්සුවෙන් ආලය කරන බව ගණිකා නිවාසයේ හිමිකාරිය වූ රෝසා කැබරකාස් ඔහු සමඟ පැවසීම තුළ පළ වන්නේ තවමත් නිර්මාණ ශක්තිය තමා කෙරේ වන බවය. කන්‍යාව එම කාරනයේ ලා සංඥමය රූපකයක කාර්යභාරයක් ඉටු කරයි. ලේඛකයකුගේ ඕනෑම ලියවිල්ලක ඔහු සැඟව කරයි. ලේඛකයකුගේ ඕනෑම ලියවිල්ලක ඔහු සැඟව සිටීම නොවළැක්විය හැක. එහෙත් තමාම ප්‍රස්තුත කොට ගනිමින් ස්වයං චරිතාපදානයක් ලියන්නා නොදැනුවත්වම ඉන් බැහැර වෙයි. එහෙත් තමාගේ ජීවිතය දෘෂ්ටාන්තයක් ලෙස ලිවීමෙන් ඔහු තමා දෙස තමාට ම බැලිය හැකි ක්‍රමයක් නිර්මාණය කරයි. මාකේස් මෙහි ලා කරන්නේ එයයි.ගාර්ෂියා මාකේස් මෙම නවකතාව තුළ නිර්මාණශීලී බව පුරුෂ ලිංගමය සංඥාවක් ලෙස කියවයි. මෙහි එන කතා නායකයාට විශාල පුරුෂ ලිංගයක් ඇති බව කියවේ. ගණිකා නිවාසය අයිතිකාරිය පමණක් නොව ඔහු සමඟ පෙර විසූ ගැහැනුන් පවා අශ්ලීල ලෙස එම පුරුෂ ලිංග සංඥාව තොරොම්බල් කරයි. මාකේස් තම නිර්මාණ ජවය පුරුෂ ලිංගමය සංඥාවක් ලෙස හඳුන්වා දෙන්නේ එලෙසය.පරිවර්තන යනු දේශීය සාහිත්‍යකලාලය පුළුල් කරනා වෙනම සාහිත්‍ය ෂානරයක් ලෙස සැලකීමේ පුරුද්දක් අපට නැත. මේ නිසා පර බස නොදත් පාඨකයාට පරිවර්තන විශ්ව සාහිත්‍යය ට පිවිසීමේ දොරටුවක් බවට පත්ව ඇත. ඊටත් වඩා ඉන් ලේඛයකු වීමේ පහසු ක්‍රමයක් ද සකස් කර දෙයි. මේ නිසා දැන් පරිවර්තනය නොවුන විදේශීය කෘති අතර තිබෙන්නේ රුෂ්ඩිගේ පන්නයේ දුෂ්කර නිර්මාණ පමණකි. මා ඒ ටික ලිව්වේ මෙම පරිවර්තනය අරබයා නොවන බව කරුණාවෙන් සලකන්න.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402163</link>
    <topic>වෙනස්වීම</topic>
    <author>සරා මාලනී දහනායක</author>
    <content>වෙනස්වීමකරුණාවෙන් සවන් දෙන්න. හතරවන වේදිකාවේ නවතා තිබෙන ශීඝ්‍රගාමී දුම්රිය තව සුළු මොහොතකින් මහනුවර බලා පිටත්වේ. එය මරදාන, රාගම, ගම්පහ, වේයන්ගොඩ, අලව්ව, පොල්ගහවෙල.... යන දුම්රිය ස්ථානවල නතර කරනවා ඇත.” කොටුව දුම්රිය වේදිකාවේ බංකුවක් උඩ වාඩිවී සිතුවිලි සමුදායක් තුළ අතරමංවී සිටි ඉන්දුමතී කඩිමුඩියේ නැඟිට්ටාය. කුඩා හම්බෑගය අතට ගත් ඇයගේ අරමුණ වූයේ හැකි ඉක්මනින් ගොස් අසුනක් අල්ලා ගැනීමටයි. සෙනඟ පීරාගෙන ගිය ඇය තෙවන පන්තියේ මැදිරියකට ගොඩවී කවුළුව අයිනේ අසුනක් අල්ලා ගත්තේ අපහසුවෙනි.දුම්රිය සෙමෙන් ඉදිරියට ඇදී ගොස් වේගය කෙමෙන් කෙමෙන් වැඩි වෙද්දී ඇයගේ සිත ද දස අතේ දුවන්නට ගත්තාය. දඩ-බඩ-බඩ, දඩ-බඩ-බඩ නඟමින් ගොරහැඩි ලෙසින් පාලම්, කෙත්වතු, ගම්, නගර පසුකරමින් දුම්රිය හැල්මේ දුවගියාය. ඉන්දුමතීගේ හදවත ද ඒ හා සමඟම ගැහෙන බවයි ඇයට දැනුණේ. ඇයට ඊයේ රාත්‍රි සිදුවූ සිදුවීම සිහිපත් වූවාය.“මීට පස්සෙ මගේ ගෙදර හතර මායිමේ නාවට කමක් නෑ. යන දේවාලයක ගිහිල්ල හොඳින් ඉන්න. අපිට අපේ පාඩුවේ ඉන්න දීල” සිය දියණියගේ කුරිරු වදන් ඇයගේ හදවතට යවුලකින් අනින්නාක් මෙන් ඇයට දැනුණාය. දවස් කිහිපයක් තිස්සේ සිය දියණිය‍ත් සමඟ ඇතිවූ කතාබස්වලින් පසු වේල්ල කැඩුවාක් මෙන් ඇයගෙන් පිටවූ මේ වදන් ඉන්දුමතී කිසිසේත් බලාපොරොත්තු වූ දෙයක් නොවීය. මේ සියලු කාරණාවලට මුල් වූයේ සිය දියණිය සහ බෑණා තමන්හට ගෙනා යෝජනාවට ඇය අකමැති වූ නිසා බව ඇයට සිතුණි. ඉන්දුමතී සියල්ල එකින් එක ‍මෙනෙහි කළාය.දිනක් හදිස්සියේම සුමිත්‍රාත්, සිසිරත් කුඩා පුතු පැටියත් එක්ක ඔවුන්ගේ නවීන පන්නයේ වාහනයෙන් ඉන්දුමතීගේ නිවසට පැමිණියාය.“අම්මෙ, ජේන් ගෙදර ගිහිල්ල එන්න ගියා ආපහු එනවයි කියල. ඒත් තවම ආවෙ නෑ. මට හිතෙන්නෙ එන පාටක් නෑ වගෙයි. මේ දවස් ටිකෙත් සිසිරගෙ අක්ක කෙනෙක් තමයි දරුව බලා ගත්තෙ. මට හරිම ප්‍රශ්නයක් දරුව දාල යන්න කෙනෙක් නැතිකම. කවුරුහරි හොයා ගන්නකන් අම්මට බැරිද ටික කාලෙකට ඇවිත් ඉන්න. උයන පිහන ඒව මං කරන්නම්. අම්මට තියෙන්නෙ පුතාව බලාගෙන ඉන්න එක විතරයි.”“අනේ, මන්දන්නෙ නෑ දුවේ ගිහිල්ලත් බෑ. නොගිහිල්ලත් බෑ. මං ගියොත් ගේ පාළුවට යාවි. ඒත් දරුවගේ කීම අහක දාන්නත් බෑනෙ. හොඳයි මං කවුරුහරි හොයා ගන්නකන් හරි ඉන්නම්කො. බූලත් මගෙ පස්සෙන්මයි. දරුවෙක් ව‍ෙග් ඉන්නෙ. අනේ, ඌට සාංකාව වගේ තියේවි.”“අම්ම කල්‍යාණි නැන්දට යතුර දීල යන්න දොර, ජනෙල් ඇරල ගේ අතුගාල තියන්න කියලා. නැන්දයි, නංගියි බූලට කන්න දීල හොඳට බලා ගනීවි. ජයන්ත මාම වත්ත පිටිය එයාලගෙ වගේම බලාගනීවිනේ.”“හරි එහෙනම් කෙනෙක් හොයාගන්නකන් මං එන්නම්කො”“ඔන්න පැටියො ඔයාට දැන් පාළු නෑ. අත්තම්ම ළඟ ඉන්නවනෙ”එදා දියණියගේ වචනයට පිටුපාන්නට අකමැති වූ ඉන්දුමතී ඇයත් සමඟ කොළඹ පැමිණියේ එතරම් කැමැත්තකින් නොවෙයි. මුලදි මුලදි සුමිත්‍රා සියලු වැඩට උදව් කළත් පසුව ටිකෙන් ටික මඟහරින්න ගත්තා. “අද මගේ ඔළුව හරිම කැක්කුමයි අම්මෙ”, “අද මට ඉස්කෝලෙ වැඩ ගොඩක් තියෙනව අම්මෙ”, “අද නම් මට හරිම මහන්සියි. මේ ළමයින්ට කෑගහලම”. මෙවැනි වදන් ඇයගේ මුවින් නිතරම පිටවූවාය. ඉන්දුමතීටත් දියණිය එසේ කියන කොට දුක හිතෙනවාය.“කෝ ඉන්න මං ඔළුවට තෙල් ටිකක් දාල අතුල්ලන්න”, “දුව ගිහිල්ල ටිකක් ඇලවෙලා වි‍ෙව්ක ගන්න”, ඒ වැනි වෙලාවට එසේ කියන ඉන්දුමතී දියණියට විවේකීව ඉන්න සැලැස්සුවාය. දුවත්, බෑණාත් වැඩට ගියාට පසු ඉන්දුමතී තෙහැවිරිදි මුනුපුරත් බලාගෙන, ගෙදර සියලු වැඩපල කළමනාකරණය කරගෙන සිටීම සුමිත්‍රාට නම් ලොකු පහසුවකි. පුංචි පුතා අම්මටයි, තාත්තටයි වඩා එකතු අත්තම්මාටය. උකුල උඩ තියාගෙන ලස්සන කවි, කතන්දර කියල දෙනකොට චූටි පැටිය ඉන්නෙ හරිම සන්තෝසෙන්ය. දරුව රෑට ඉන්දුමතීගෙ තුරුලෙම නින්දට වැටුණම සුමිත්‍රා ඇවිත් අරගෙන යනවාය.මාසෙකට දෙකකට වරක් කෝච්චියෙන් සෙනසුරාදා උදෙන්ම ගමට යන ඉන්දුමතී ගේ දොර අතුපතු ගා වත්තෙ පිටියෙ ඇවිද, කල්‍යාණිලත් එක්ක වෙල්යාය ඉස්මත්තෙන් ගලා යන ඔයෙන් දිය නා ආපහු ඉරිදා හැන්දෑ‍වට කොළඹ එන්නට පුරුදු වූවාය. ඒ එනකොට වත්තෙ ගහකින් කපාගන්න කෙසෙල් ඇවරි තුන හතරක්, කොහිල අල දලු ටිකක්, උගුල ගත් කිරි අල ටිකක්, කතුරුමුරුංගා, ගොටුකොළ වැනි පලා වර්ග ටිකක් ගේන්න අමතක කළේ නැත.කල්‍යාණි ඉන්දුමතීගෙ නෑනා ය, ඇගේ දුව ගීතා හා සැමියා ජයන්තය. ඉන්දුගෙ ගේ දොර වත්ත පිටිය බලාගත්තෙ තමන්ගෙම එකක් ලෙසිනි. සමහර විට ඉන්දුමතී සිය දියණියට “දුවේ කවුරුහරි ඉක්මනට වැඩට හොයාගත්තොත් හොඳයි නේද? තාත්තා නැතිවෙලා අවුරුදු තුනකුත් පිරෙන්න එනවනේ. මං හිතාගෙන ඉන්නෙ ගමේ පන්සලේ හාමුදුරුවරුන්ට සාංඝික දානයක් දෙන්න. ඒ වගේම ගේ දොරත් පාළුවට යනවනෙ” යැයි කීවාය.“අනේ අම්මට තියෙන හදිස්සිය. ගේ දොර කල්‍යාණි නැන්දල බලා ගන්නවනෙ. අපි තාත්ත වෙනුවෙන් මෙහේ පන්සලකට දානයක් දෙමුයි කියන කොට මඟ අරිනවාය. දිනක් දුව සහ බෑණා විවේකීව ඉන්න වෙලාවක සුමිත්‍රා අම්මට මේ යෝජනාව ගෙනාවාය.“අම්මෙ කැමැති නැද්ද ඔය ගේයි, ඉඩමයි විකුණල දාල අපේ ළඟට එන්න. ඉස්සරහට අම්මව බලා ගන්නවත් කෙනෙක් නැතිවෙනවනේ. ඔච්චර දුරක ඉන්න නිසා අපටත් අම්මව බලන්න එන්න ‍ෙවලාවක් නැහැනෙ. ඒක නිසා ඕව විකුණලා දාල අපේ ළඟට ඇවිල්ල ඉන්න.”“අනේ දුවේ, මං ඒක මොන හිතකින් කරන්නද? තාත්තයි, මායි අමාරුවෙන් හදාගත්තු ගේ විකුණල දාන්න මං නම් කොහෙත්ම කැමැති නෑ. දුවගෙ කීම අහක දාන්න බැරි හින්දයි මං මෙච්චර කාලයක් හිටියෙ. අනේ, දුවේ, කවුරුහරි ඉක්මනට හොයාගන්න. මං කැමැති මගේ ගෙදරට වෙලා නිවී හැනහිල්ලෙ පිනක් දහමක් කරගෙන ඉන්න.”“තාත්ත ගේ හැදුව කියල ‍කෝ යනකොට අරන් ගියාය. අම්මත් තණ්හාව අතෑරල ඒ ගැන හිතන්න. ඇරත් අම්මල වුණාම දරුවන්ගෙ දේවල් කරන එක යුතුකම්. අම්ම වයසට ගියහම බලාගන්න වෙන්නෙත් අපටමනේ. පිට මිනිස්සු එන්නෙ නැහැනේ අම්මව බලාගන්න.”“ඒක ඇත්ත දුවේ. ඒත් මං කැමැති මැරෙනකන්ම මගේ ගෙදර ඉන්න. කල්‍යාණි නංගිලාට ගේ දොර බලාගන්න එක හැමදාම කරන්නත් බැහැනෙ. ඒ ගේ දොර හොඳට තියාගත්තොත් කවදහරි දුවලට ඇවිත් පදිංචි වෙන්න පුළුවන්. එහෙම නැත්නම් මං නැති දවසක විකුණාගන්න හරි පුළුවන්.”“අපිට එච්චර කල් බලාඉන්න බෑ. සිසිර කැමැති නෑ ඔය හද්ද පිටිසරට ගිහිල්ල ජීවත් වෙන්න. එයා කීප දවසක් කිව්ව අම්මට කියන්න ඕක විකුණල දාල අපි ළඟට එන්න කියල. ඇරත් මං සිසිර බඳින කොට අම්මලා මට දෑවැද්දටය කියල මොකවත් දුන්නෙ නෑනේ.පොතට දාපු සල්ලි ටිකක් ඇරෙන්න.”ඉන්දුමතීට සියල්ල තේරුම් ගන්න වැඩි වෙලාවක් ගියේ නැත. “දැනුයි බළලා මල්ලෙන් එළියට පැන්නේ” ඇයට හිතුණාය. දුවට ඉඩකඩම් දෑවැද්දට නොදුන් බව ඇත්තය. ඒත් කාලයක් පුරා හරිම අරපරෙස්සමෙන් ඉතිරි කළ මුදල් සුමිත්‍රාගෙ ඉතිරි කිරීමේ ගිණුමෙ තැන්පත් කළේ ඇයට දායාදය වශයෙනි. සුමිත්‍රා බඳිනකොට එහි ලක්ෂ දෙකක පමණ මුදලක් ඉතිරි කර තිබුණාය. තමන් කොතරම් අරපරෙස්සමෙන් ඒ මුදල ඉතිරි කළේ ද යන්න දියණිය ද හොඳින්ම දන්නා දෙයකි. සැමියාගේ විශ්‍රාම වැටුපෙන් තම මුනුපුරා නමින් ගිණුමක් අරඹා මුදලක් නැත්පත් කරන්නත් ඇය අමතක කළේ නැත. ඉන්දුමතීගෙ ඇස් දෙකෙන් කඳුළු කැට කඩා හැලුණාය. අවසානයේ දී ඇය මෙහෙම තීරණයකට ආවා.“හොඳයි මං දෑවැද්දට දුවගෙ නමට ගේ ලියල දෙන්නම් මං ජීවිත බුක්තිය තියාගෙන. හැබැයි මං ජීවත්ව ඉන්නතුරු මං ඒක විකුණන්නෙ නෑ.“අනේ අම්මගෙ ගේ අම්ම තියාගන්න. හැබැයි මීට පස්සෙ මගේ ගෙදර පස් නොපෑගුවාට කමක් නෑ. යන දේවාලයක ගිහිල්ල හොඳින් ඉන්න. අපි අපේ පාඩුවෙ ඉන්නම්.”එසේ කියූ සුමිත්‍රා සිසිරත්, දරුවත් සමඟ කෑම මේසයට ගොස් කෑම කන්න පටන් ගත්තාය. නිකමටවත් ‘අම්මෙ බත් කන්න’ කියන්න තරම්වත් කාරුණික වූයේ නැත. පොඩි එකත් බිරන්තට්ටු වෙලා බලා සිටියේය. ඉන්දුමතීට හරිම දුකය. “දෙයියනේ මං මේ ආදරෙන් හදාපු, ඇහැක් වගේ ආරක්ෂා කරපු දරුවද මේ.” එකම කෙලී නිසා ලොකු මහත් වෙනකම්ම වැඩක් පලක් කරන්න දුන්නේ නැත. ඉන්දුමතී කාමරයට ගිහිල්ල ඇ‍ෙඳ් දිගාවුණේ “අනේ මගේ දරුව වෙනස් වුණ ඉක්මන” කියල හිතාගෙනය. ඇය නින්දත් නොනින්දත් අතර රැය පහන් කළාය.“කඩලේ.. කඩලේ.. කඩලේ” තම්බාපු කඩල භාජනය අතේ තබාගත් කොලුවා දුම්රිය මැදිරියේ කෑ ගසමින් එහාට මෙහාට යනු දුටු ඉන්දුමතී ඔහුට කතා කළාය. පෙර දින රෑ සිට කෑමක් නැති නිසා ඉන්දු සිටියේ බඩගින්නේය. බැදපු මිරිස් කරල්, පොල් කෑලි සමඟ කලවම් කර තිබූ කඩල වලින් එන පුසුඹ ඇයගේ බඩගින්න වැඩි කළාය. රුපියල් විස්සක් දී ගත් කඩල ගොටුවේ රස බලන ගමන් ඇය නැවතත් අතීතයට පියමැන්නාය.රජයේ සේවකයකු වූ ඉන්දුමතීගෙ සැමියා වන ජයදේව ඉතාමත් අපහසුවෙන් ඉතිරි කරගත් මුදලින් ඔවුහු පර්චස් අසූවක ඉඩම මිලයට ගත්හ. ඉතා සුන්දර ගැමි පරිසරයක පිහිටි ජයදේවගේ ගම්පියසින්ම ඉඩම් කැබැල්ලක් මිලයට ගැනීමට ලැබීම කාලයක සිට ඔහුගේ සිතේ වූ සිහිනයක් සැබෑ වීමකි. එහි නිවස තනාගත්තේ ජයදේවගේ මහ ගෙදරම ඉඳගෙන නිවාස ණයකුත් අර‍ගෙන හරිම අමාරුවෙනි. එදා ඔවුන් දෙදෙනාගේ ඊළඟ අරමුණ වූ‍යේ තම එකම දියණිය සුමිත්‍රාට හොඳින් උගන්වා රජයේ රැකියාවකට යොමු කිරීමය.ඔවුන්ගේ නොපසුබස්නා උත්සාහයත්, සුමිත්‍රා ඉගෙනීමට දක්ෂ නිසාත් ඒ උත්සාහයේ මල්ඵල නෙළා ගන්නට ඔවුනට හැකි විය. එහි අවසාන ප්‍රතිඵලය වූයේ සුමිත්‍රාට විශ්වවිද්‍යාලයට ඇතුළත් වීමේ වාසනාව ලැබීමය. වැඩිකලක් නොගොස්ම ඇයට උපාධිධාරී ගුරුවරියක් ලෙස පත්වීමක් ලැබුණේ හැමෝගෙම සිත්වල බලාපොරොත්තු දල්වමිනි. විශ්වවිද්‍යාලයේදී ඇතිවූ ප්‍රේම සබඳතාවයක් පිළිබඳ සොයා බැලූ ඔවුන් දෙදෙනා තම දියණියටත්, අනාගත බෑණාටත් ආශිර්වාද කළෝය. එදා ඉඳන් ජයදේවත් ඉන්දුත් ඒ ගෙදර තනිවූහ. ඔවුන්ගේ තනි නොතනියට හිටියෙ ගෙදර සුරතලේට ඇති කරපු බූලා පමණයි. ඌ හරියට දරුවෙක් වගේ කීකරුය.මේ අතර අරක්කු පොදක් තොලගාන්නෙ නැති, කිසිම දිනෙක දුම්වැටියක් පානය නොකළ ජයදේව හදිසියේ ඇතිවූ හෘදයාබාධයක් නිසා රෝහල් ගතවන්නට සිදුවිය. මේ හේතුව නිසාම ඔහු රජයේ සේවයෙන් කැමැත්තෙන්ම විශ්‍රාම ගත්තේය.දවසක් ජයදේව ඉන්දුමතීට කතා කළේය. “ඉන්දු ම‍ගේ මේ ලෙඩේ ගැන මට ඒ තරම් විශ්වාසයක් නෑ. ඒ හින්ද මේ ගේයි, ඉඩමයි ඔයාගෙ නමට ලියන්න ඕනෙ කියල මං තීරණය කළා. මං හදිස්සියෙ මැරුණොත් ඔයාට කරදරයක් නැතිව කාටත් අත නොපා ජීවත්වෙන්න ඕන. මොකද අද කාලෙ දරුවෙක් වුණත් විශ්වාස කරන්න අමාරුයි. කසාද බැන්දයින් පස්සෙ ඒ අය වෙනස් වෙන්න ඉඩ තියෙනවා.”“අනේ, ජයේ, ඔයා ඔය අවකැපෙන කතා කියනකොට මට බයත් හිතෙනවා. ඔයාට දෙයියන්ගෙ පිහිටෙන් එහෙම කරදරයක් වෙන්නෙ නෑ.”“නෑ මං කිව්වෙ වෙනවට ‍නෙවෙයි. අපි යථාර්ථයට මුහුණ දෙන්න ඕන නිසා.”“මං හිතන්නෙ අපේ දුව අපට කවදාවත් වෙනස්වෙන එකක් නෑ”“ඒව ගැන අපිට දැන්ම අනාවැකි කියන්න බෑ ඉන්දු”පසුව ජයදේව ඉන්දුගේ නමට ගෙයත් ඉඩමත් ලියලා දුන්නේ ඇයගේ අකමැත්ත පිටය.ජයදේව පැවසූ ලෙසම අවුරුදු දෙකක් යන්නටත් පෙර හදිසියේ ඇතිවූ හෘදයාබාධයකින් ඉන්දුව සදහටම තනිකර ගියේය.ඉන්දුමතී ආයෙමත් ඊයෙ සිදුවීම සිහිපත් කළාය. උදෙන්ම නැඟිටලා ඇය දුවට කතාකළත් ඇය ‍ෙනාවෙයි කාමරයෙන් එළියටවත් ආවෙ. හයක් හතරක් නොතේරෙන පුතු පැටියගෙ මූණ ඉඹල යන්න හිතුණත් ඒකට ඉඩක් ලැබුණේ ද නැත. හිතේ කැකෑරෙන වේදනාව හිර කරගෙන ඇය ඇඳුම් බෑගය අතින් අරන් එළියට බැස්සාය. පාරට පිවිසි ඇය ත්‍රීවීලරයකින් කොටුව ස්ටේෂමට ගියේ උදේ 9.30 නුවර බලා යන කෝච්චිය අල්ලාගැනීමටය.ඈත ‍ලෝකයක කල්පනාවේ නිමග්නව සිටි ඉන්දුමතීට පොල්ගහවෙල ස්ටේසමේ කෝච්චිය නවත්තපු බැව් හැඟුණේත් මොහොතකින්. කඩිමුඩියේ කෝච්චියෙන් බැසගත් ඇය බෑගයත් අතින් අරන් වෙල්යාය මැදින් වැටී ඇති ගුරුපාර දිගේ හෙමින් හෙමින් පියමැන්නාය. ගතට විඩාව මහන්සිය දැනුණත් හදවතේ තිබුණු වේදනාව යටපත් වෙලා සිතට සැහැල්ලුවක් දැනෙමින් තිබුණාය. වෙල ඉස්මත‍්තේ ගේ දකින කොට ඇයට සියලු දුක් යටපත් වූවාය. ඉන්දුමතී ඇඳුම් බෑගයත් අරන් ගෙදරට ගොඩවෙනු දුටු අල්ලපු ගෙදර නංගිගෙ දුව ගීතා දුවගෙන ආවාය.“හානේ, නැන්ද හදිස්සියෙම?”“ඔව් දුවේ, මට එන්න හිතුණා. ඉතිං මං ආවා; කෝ දුවේ අම්මා?”“කොච්චර හොඳද නැන්දෙ ආ එක. දවල්ට කෑම උයල තියල අම්ම ගියා පොළට ගිහිල්ල එන්න. නැන්දට මහන්සිත් ඇතිනේ. ඉන්න මං ඉක්මනට තේ ටිකක් හදාගෙන එන්නම්. පස්සෙ කෑම කමු.”“හොඳයි දුවේ, අපි අම්මත් ආවම කෑම කමු”එසේ කියූ ඉන්දුමතී දොර ඇරගෙන ගේ ඇතුළට ගියාය. බූලා දුවගෙන ඇවිත් ඉන්දුගෙ පාමුල ලැග වල්ගය වනමින් කකුල ලෙවකන්න පටන් ගත්තාය.“කොහොමද මගෙ පැටියො” උගේ හිස අතගාන ගමන් ඇය ඇසුවාය.සරා මාලනී දහනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402164</link>
    <topic>අගමැති බණ්ඩාරනායක  සමඟ පටිගත කිරීමක</topic>
    <author>මහාචාර්ය සුනන්ද මහේන්ද්‍ර</author>
    <content>අගමැති බණ්ඩාරනායක  සමඟ පටිගත කිරීමකගුවන්විදුලි රඟමඬලට ගැළපෙන නාට්‍යයක් ලිවීම මම නොතිත් ආශාවකින් ඉටු කළෙමි. පී.වැලිකල මහතා කෙමෙන් මගේ හිතවතකු බවට පත්විය. ඔහු ගුවන්විදුලියේ නාට්‍ය අංශය බාරව සිටියේය. පී.වැලිකල මහතා ඉතා සමීප ඇසුරක් පැවැත්වූ පුද්ගලයා වූයේ මහාචාර්ය එදිරිවීර සරච්චන්ද්‍රයන්ය. මහාචාර්යතුමා තමන්ගේ සුප්‍රකට නාට්‍යයක් වූ ‘පේමතෝ ජායතී සෝකෝ’ කෘතිය මුලින් සැකසුවේ ගුවන්විදුලි නාට්‍යයක් ලෙසිනි. එය ගුවන්විදුලි නාට්‍යයක් ලෙස නිෂ්පාදනය වන අයුරු බලා මම විස්මයෙන් ඇළලී ගියෙමි.හැන්දෑ කාලයේ කතා බහ කරමින් සිටීමට මගේ ප්‍රියාදර ගුරුතුමා වූ තිලක් රත්නකාර මහතාගේ පිටකෝට්ටේ නිවහනට ගොඩවදිමි. රත්නකාර ගුරුතුමාගේ බිරිය වූ ශ්‍රියා රත්නකාර මහත්මිය අපට සැලකුවේ මවක ලෙසිනි. ඇය එකල ටයිම්ස් මන්දිරයෙන් පටන්ගත් නවතම කාන්තා පුවත්පත වූ ‘වනිතා විත්ති’ පත්‍රයේ ප්‍රධාන කතුවරිය වූවාය. රත්නකාර මහත්මිය අප ලවා කවි, කෙටිකතා හා විශේෂ ලිපි ලේඛන ලියවා ගනිමින් ඒවාට මුදලක් ද දීමට වග බලා ගත්තාය. පසුකල ජනප්‍රිය නිවේදකයන් බවට පත්වූ බණ්ඩාර විජයතුංග ද මගේ හවුල්කාරයකු බවට පත්වී සිටියේය. ඔහු ආනන්දයේ මට වඩා පන්තියක් හෝ දෙකක් පහළින් සිටි කෙනෙකි. ඔහු පසු කල ‘බණ්ඩාර විජේතුංග’ යනුවෙන් පෙනී සිටිය ද ඔහුගේ මුල් නම වූයේ ආනන්ද කේ. විජයතුංග යන්නයි.ඌව පළාතේ ගුරු පවුලකින් පැවැත ආ ආනන්ද, හේමපාල මුනිදාස මහතාගේ බෑණා කෙනකු බව මම දැනගත්තෙමි. එසේ වූයේ එක් වතාවක් ආනන්ද සමඟ මාත් මුනිදාස මහතා එකල වාසය කළ පොල්හේන්ගොඩ පැත්තේ නි‍ෙවසට ගිය විටදීය. එකල මුනිදාස මහතා ‘සිංහලේ’ පුවත්පතේ කතුවරයා වී සිටියේය. මුනිදාස මහතා මුණගැසීම මට ඉමහත් ප්‍රීතියට හේතුවක් විය. ඒ මන්ද යත් ඒ වන විට මම ඔහු ලියූ ‘රන්කැට’ හා ‘කින්නර පිස්සුව’ යන කෙටිකතා සංග්‍රහ දෙකම කියවා තිබූ බැවිනි. එකල ‘කින්නර පිස්සුව’ කෘතිය මහත් ආන්දෝලනයක් ඇති කළේය. කෙමෙන් සාහිත්‍ය ලෝකයේ සභ්‍ය අසභ්‍ය වාදය යනුවෙන් සංකල්පයක් ඇති බව ද වටහා ගැනීමට එමඟින් මඟ පෑදිණ. එහෙත් අපේ ගුරුවරුන්ට අනුව සෝමපාල මුනිදාස මහතා සූර කෙටිකතාකරුවකු විනා අල්පශ්‍රැතියන් පිනවූ අසභ්‍ය කතා ලියූ කෙනෙක් නොවීය. ඔහු අතින් පසු කළ අපූරු කෘති රැසක් බිහිවිය. ඉන් එකක් වශයෙන් නම් කළ හැක්කේ ‘පංචතන්ත්‍රය'ය.හේමපාල මුනිදාස මහතා සිය නිවසේ හාන්සි පුටුවක ඈඳිගෙන සංස්කෘත පොතක් පෙර‍ළා‍ කියවයි. එය ඔහු සිංහලට පරිවර්තනය කරන අතර ඒ සටහන් පිටපත් කරන්නේ ඔහුගේ දියණිය වූ චින්තා නැමැත්තියකි. මගේ මිත්‍ර ආනන්ද, ඇය ඇමතුවේ ‘චින්තක්කා’ යනුවෙනි. හේමපාල මුනිදාස මහතාට පුතණු කෙනෙක් ද වීය. ඔහු සුජීව නමැත්තෙකි. ඔහු ද අපේ හිතවතකු බවට පත්වී සිටියේය.ආනන්ද, අප පාසලේ ඉගෙනුම ලත් දක්ෂතා රැසකින් හෙබි කෙනකු විය. ඔහුට චිත්‍ර ඇඳීම මැනවින් හුරුවී තිබිණි. ඊට අතිරේකව කවි ලිවීමත් පරිවර්තන කාර්යයත් යන දෙක්හිම නිපුණත්වයක් ලැබ තිබිණ. පසුකල ඔහු වඩාත් නැඹුරු වූයේ ගුවන්විදුලියටය. ගුවන්විදුලි ගීත රචකයකු වශයෙන් ඔහු පෙනී සිටියේය. ගුවන්විදුලි රඟමඬල රූපණ ශිල්පියකු ලෙසත් වෙළෙඳ ප්‍රචාරකයකු ලෙසත් තමන්ටම හුරු ශෛලියකින් පෙනී සිටියේය.ආනන්ද කලක්ම නතර වී සිටියේ නුගේගොඩ කන්දවත්තේ නිවසකය. ඔහුගේ කාමරයට ඔහු හමුවීමට මා යාමට ඒමට පටන්ගත්තේ එකල අපේ මිතුරු කැලක්ම ඒ කාමරයට ඒමට පුරුදු වී තිබූ බැවිනි. මේ මිතුර කැලට දැන් සුප්‍රකට ‍ගේය පද රචකයකු ලෙස පසිඳු වී සිටින අජන්තා රණසිංහත්, කළුබෝවිල සිට පැමිණි කරුණාරත්න අමරසිංහයනුත් එක්වී සිටියහ. අප හැම කෙනකුටම සිත් සේ හැන්දෑ වරුව ගතකිරීමට ස්ථාන කීපයක් තිබිණ. ඉන් එක් තැනක් වූයේ සරසවි පොත් හලේ මූලාරම්භක ස්ථානය පිහිටි කුඩා ගොඩනැඟිල්ලේ කෙළවර පිහිටි තේ පැන් හලය. දෙවැන්න නම් අපේ රත්නකාර ගුරුතුමන්ගේ පිටකෝට්ටේ නිවහනය. අප මේ ගමන්-බිමන් ගියේ පයින්මය. ඒ කාලයේ පාරේ තොටේ ඒ තරම් වාහන තදබදයක් නොතිබිණි.මම, එක් දිනක් හැන්දෑවේ තරමක් රෑ බෝවී ඒ. පී.ගුණරත්න මහතාගේ නිවෙසට ගොඩවැදුනෙමි. එවිට ගුණරත්න මහතා තරමක් තලතුනා මහත්මයකු සමඟ සාකච්ඡාවක් පවත්වමින් සිටියේය.“මම ආවාට කමක් නැද්දැයි මම ගුණරත්න මහතාගෙන් ඇසුවෙමි.“එන්ට එන්ට - මේ මහත්මයවත් අඳුනගන්නයි කියමින් ගුණරත්න මහතා මට අමුත්තා හඳුන්වා දුන් අයුරු මතකය.“මේ තමයි මායාරංජන් මහත්මයා. අහල තියෙනවද?” ගුණරත්න මහතා ඇසීය.“ඔව්. මම මායාරංජන් මහත්මයාගේ පොත් කියවල තියෙනවා” මම කීමි. මායාරංජන් මහතාගේ මුහුණේ කිසියම් ආලෝකයක් මතුවෙනු මට පෙනිණ. මම, ඉන්පසුව මා කියවූ මායාරංජන් මහතාගේ පොත්වල නම් කීවෙමි. “මගේ රාජ්‍යය”,“පිටිසර සිරිසර”, “දිගාමඬුල්ලේ ආශ්චර්යය”, “සිහිනෙන් ගෑ සුවඳ”.මායාරංජන් මහතා සන්තෝසයෙන් ඉපිලෙන අයුරු මට හැඳිනගත හැකි විය. මම, එකල මායාරංජන් ගේ හැම පොතක්ම ආශාවෙන් කියෙව්වෙමි. ඔහු කවුරුන්දැයි මට පසුකලෙක වඩාත් මැනවින් හඳුනාගැනීමට හැකිවිය. ඔහුගේ නියම නම ඇම්.රාජපක්ෂය. ඔහු වෘත්තියෙන් ගුරුවරයකු සේ කලක්ම දුෂ්කර ප්‍රදේශවල කල්ගෙවූ කෙනෙකි. ඔහු දිගාමඬුල්ලේ ජනතාවගේ සුවදුක් මැනවින් හැඳින සිටි කෙනෙකි. කලකට උඩදී ඉන්දියාවේ ද ගවේෂකයකු ලෙස කල්ගත කොට ඇති රාජපක්ෂ ගුරුතුමා එහි සිට ‘දිනමිණ’ පුවත්පතට ලිපි එවා ඇත. එහෙත් ඒවා එක්තැන් කොට පොතක් පළ කළේ ද යන්න මම නොදනිමි. පසුකලෙක මම මායාරංජන් පිළිබඳව මගේ මිත්‍ර පියසේන කහඳගමගේ මහතාට විස්තර සැපයුවෙමි. දෙදෙනා මුණගැසීමට එය ප්‍රමාණවත් වන්නට ඇත.මායාරංජන්ගේ ‘මගේ රාජ්ජය’ කෘතිය ගුවන්විදුලි නාට්‍ය මාලාවක් වශයෙන් සකස් කිරීමට ඒ.පී.ගුණරත්න මහතා තුළ තිබූ බලවත් ඇල්ම මට සිහිපත් වේ. එහෙත් එය ඉටුවූයේ යයි මම නොසිතමි. මෙකල පෙනුමෙන් මෙන්ම හරයෙන් ද වෙනසක් ඇති කළ පොත් රැසක් බිහිවූයේ අලුතින් ගොඩනඟන ලද මහරගම සමන් මුද්‍රණාලයෙනි. මෙහි ප්‍රකාශනය සඳහා ලැබෙන බොහෝ පොත්පත් සමීක්ෂණය කළේ ගුණරත්න මහතාය. බාගදා ගුණරත්න මහතා හා මායාරංජන් අතර සබඳතාව ගොඩනැ‍ඟෙන්නට ඇත්තේ ඒ අනුව විය යුතුය.මහත දෙහෙත සිරුරකින් යුතු ගුණරත්න මහතා එකල ඔහුගේ ඇඟපතටම ගැළපෙන පරණ පන්නයේ විශාල මෝටර් රථයක් පැදවීමට පුරුදුව සිටියේය. ඊට අතිරේකව බයිසිකල‍යත් පැදවීය. නුගේගොඩ නාවල පාරේ තරුණ බෞද්ධ සමිතියට ද සම්බන්ධව ඉරිදා දිනවල දී දහම් පාසලේ ඉගැන්වූයේය.එක් දවසක් ගුණරත්න මහතා තම මෝටර් රථය සෙමෙන් පදවාගෙන එමින් සිටියේය. මෝටර් රථය හැරවීමට අවශ්‍ය වන එක්තරා තැනකදී ඔහුට කරදරයක් වූයේ එකල බහුලව භාවිතයේ පැවැති වැසිකිළි බාල්දි පුරවාගෙන යන ලද අත්කරත්තයක් පාර හරහා තිබීමය. තම රථයේ නළාව ශබ්ද කරනු වෙනුවට වටපිට බලා වැසිකිළි කරත්ත කරුවා නුදුටු ගුණරත්න මහතා, තම රථයෙන් බැස වැසිකිළි කරත්තය පැත්තකට තල්ලු කරගෙන ගියේය. පාරේ ගමන් කරමින් සිටි මට මෙය මගේ ඇස්පනාපිටම දැකගත හැකි විය. එහෙත් ගුණරත්න මහතා එබඳු වැඩක් කළ බවක් මා කීපදෙනකුට කී නමුදු ඔවුන්ගෙන් එකෙකුදු එය විශ්වාස නොකළ බව මට මතකය. මා සැබැවින්ම දුටු දේ මගේ මිතුරන්ගේ හිනාවට පමණක් සීමා විය.සුප්‍රකට ගුවන්විදුලි ප්‍රවෘත්ති නිවේදකයකු මෙන්ම වැඩසටහන් සම්පාදකවරයකු වූ තිලක සුදර්මන්ද සිල්වා මට මුණගැසුණේ ද මේ වකවානුවේ විය යුතුය. ඔහු ම‍ගේත් කරුණාරත්න අමරසිංහයන්ගේත් ගජයකු බවට පත්වීමට ඒ හැටි කාලයක් ගතවූයේ නැත. සුදර්මන් විවේක කාලය ගත කළේ විනෝදයෙනි. ඔහු අප කැඳවාගෙන ගොස් ගීත ඇසීමට සලස්වයි. කන්නට බොන්නට අරන් දෙයි. අපි ඔහුගේ දෙහිවල හිල් වීදියේ පිහිටි නිවෙසට ද යාමට ඒමට පුරුදු වුයෙමු. සුදර්මන් බෙහෙවින් පොත්පත් කියවීමට පුරුදුව සිටියේය. ඔහුගේ පියා පාරම්පරික වෙද මහත්මයකු විය. වෙදමහත්මයා කියන ඇතැම් රසකතා අසා සිටීමට අමරසිංහත් මාත් ප්‍රිය කළෙමු. ඔහු වතාවක් හමේ හටගන්නා කුෂ්ට රෝග නිවාරණයට බෙහෙතක් ආලේපනයක් සාදා එය වෙළෙඳපොළට දැමීමට සුදුසු නමක් සොයමින් සිටියේය. බෙහෙවින් කල්පනා කොට ඔහු ඊට යොදා ඇත්තේ ‘ජික්සැම්බික්'.එබඳු නමක් යොදා ඇත්තේ මන්දැයි අපි විමසුවෙමු. එවිට ඔහු කීවේ දද රෝග ඉංග්‍රිසියෙන් හඳුන්වන්නේ ‘ජක්සිම්’ යනුවෙන් බවත් ඒවා ඉවත් කරන සිංහල ‘බික්’ වර්ගයක් මේ බෙහෙතට මුසුකර ඇති බැවින් වඩාත්ම ගැළපෙන නාමය ‘ජික්සැම්බික්’ බවයි. හිනාවෙන් ‍තොරව සුදර්මන් ගේ පියා කී ඒ කතාව එකල අපට විකට කතාවක් වශයෙන් පෙනුණද එය හැබෑවක් බව සුදර්මන් කීය. කතාවෙන් බහෙන් පිනා ගිය මොහොතක සුදර්මන් තම ගැඹුරු හඬින් ගීයක් ගැයීමට අමතක ‍නොකළේය.“වීර මලේ රොන් ගෙන යන්නා - බමරා..වීර මලේ රොන් ගෙනියන්නාරුන් රුන් රුන් ‍රුන් ගාලා..”බණ්ඩාරනායක අගමැති ඝාතනය සිදුවීමට මාස හයකට පමණ උඩදී සුදර්මන් මට මුණගැසිණ.“කැමතිද රොස්මිඩ් ප්ලේස් පැත්තේ යන්ට?” ඔහු ඇසීය.“ඇයි - මොකටද?”“රෙකෝඩින් එකක් තියෙනවා. බලා ඉන්න කැමැතිද?”“කැමතියි”“එහෙමනන් හෙට උදේ පාන්දරම මාත් එක්ක යන්ට පුළුවන්”මා මෙබඳු කාර්යයක් දුටු ප්‍රථම වතාව එය විය. ප්‍රවෘත්ති අංශයේ අවශ්‍යතාවකට අනුව සුදර්මන්ට සිදුවූයේ සිංහලෙන් හා ඉංග්‍රිසියෙන් පටිගත කිරීම් දෙකක් රැගෙන ආපසු කාර්යාලයට පැමිණ නියමිත වෙලාවට ප්‍රචාරය කිරීමය. සුදර්මන් මාද කැටුව එස්.ඩබ්ලිව්.ආර්.ඩී.බණ්ඩාරනායක මහතා දුම් පයිප්පය උරමින් කල්පනා කරමින් ඇවිදින තැනට ගමන් ගත්තේය. ඒ මා පළමු වරට අගමැති බණ්ඩාරනායක මහතා දුටු දාය. ඔහු තමන් සමඟම සිනාසෙමින් මෙන් ඔබ මොබ ඇවිදින්නට පටන් ගත්තේ කරදාසි කැබැල්ලක් ගෙන කුමක්දෝ සටහන් කළේය. යළිත් ඇවිදින්නට පටන්ගත්තේය. අපට සිදුවූයේ ඔහුගේ ඒ ඉරියව් දෙස බලා සිටීමය. එහෙත් ඔහු අපට තමන්ගේ කල්පනාව නතරකොට පටිගත කිරීමට සංඥාවක් නිකුත් කර නැත. එවක අප සමඟ හුන් ඉංග්‍රිසි අංශයේ කෙනකු ඔහු හා සමඟ යමක් පැවැසීමට බලා සිටින සෙයක් පෙනිණ. අගමැතිතුමා ඔහුගේ මුහුණ බලා සිටිනු පෙනිණ. අප මිතුරා එවිට මෙසේ ඇසීය.“What Can we do for you?”(අපෙන් මොනවද කෙරෙන්න ඕන?)“Just one thing”(එකම එක දෙයක්)“What's that Sir?”(මොකක්ද සර් ඒ?)“Just be silent for a moment”(නිශ්ශබ්දව ඉන්න මොහොතක්)දැඩි නිශ්ශබ්දතාවක් හටගත්තේය. යළිත් අගමැතිතුමා ඔබ මොබ ඇවිදින්නට පටන් ගත්තේය. මුහුණේ හිනාවක් මතුවිය. තවත් දුම් පයිප්ප උගුරක් ඉරිණ. අප දෙස බලා මෙසේ කීය.“දැන් මම සූදානම්”අගමැතිතුමා, දිය ඇල්ලක් ගලන්නා සේ වචන ගලපා ඉතා මැනවින් පළමු කතාව සිංහලෙන් පැවසුවේය. එය පටිගත කෙරිණ. ඉන්පසුව එයම ඉතා නිවැරැදි ලෙස ඉංග්‍රිසියෙන් පැවැසිණ.මට මෙය පුදුමාකාර අත්දැකීමක් මෙන්ම අභ්‍යාසයක් ද විය. එහෙත් ඉන්පසුව මට කිසිදාක බණ්ඩාරනායක මහතා දැකගත නොහැකි විය. බණ්ඩාරනායක අගමැතිවරයා පිළිබඳ ලියැවෙන කියැවෙන තැන්වලදී මේ සිද්ධිය මගේ සිහියට නැ‍ඟේ.මහාචාර්ය සුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402165</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්දුම්කොළ92 වැනි උපන් දිනය නිමිත්තෙන් මට දූ දරු ආදීන්ගෙන් ලැබුණු බුලත් අත් ගණනාවෙකි. ඒ බුලත් අත් බොහොමයක කැපී පෙනුණේ එකට ඇඹරූ හොඳ දුම්කොළය බැගිනි.සමහරුන් ඒ බුලත් දීම හැඳින්වූයේ ‘බුලත්-දුම්කොළ දීම’ යනුවෙනි.ඒ දුම්කොළයෙන් බුලත් අත අලංකාර කැරුණත් මා නම් කිසි විටෙක දුම්කොළ හපන්නේ නැත. දුම්කොළ වර්ගවලින් සාදන ලද සුරුට්ටු සිගරැට් උරන්නේ නැත. ඉඳ හිට බුලත් විටක් හැපුව ද ඒ දුම්කොළ කෑල්ල අයින් කැරලාය.වහරේ දී දුම්කොළ කොන් කළත් මට දුම්කොළ හා සමඟ ලොකු සබැඳියාවක් ඇත. ඒ, මා, දුම්කොළ ව්‍යාපාරිකයකුගේ පුතකු වූ හෙයිනි.දුම්කොළ වර්ගමෙරට වගා කැරෙන දුම්කොළ තුන් වර්ගයක් වේ. දුම්බර පළාතේ වගා කැරෙනුයේ සිගරැට් දුම්කොළ ය. ඒවා සියල්ලම පාහේ සිගරැට් කොම්පැනියට දෙනු ලැබේ.මෙරට වැසියන් පාවිච්චියට ගන්නේ හිරියාලේගොඩ පෝර දුම්කොළ හා නාවක්කඩුවේ රට පෝර දුම්කොළ ය. ගොම පෝර දුම්කොළ වෙසෙසින් වගා කැරෙනුයේ හිරියාල දිස්ත්‍රික්කයේ පළාත් කීපයෙක ය. හරකුන් බැඳ සරුසාර කැරගන්නා නවදැලි හේන්වල ය. ඒවාට දිය දැමීමක් සිදු නොවේ. වැවෙන්නේ වැසි දියෙනි.රට පෝර දුම්කොළඅනෙක් ප්‍රධාන වර්ගය රට පෝර දුම්කොළ ය. ඒවා ප්‍රධාන වශයෙන් වගා කැරෙන්නේ නාවක්කඩුව වැනි තලවිල ප්‍රදේශයේත් හා මී‍ගොමු දිස්ත්‍රික්කයේ යම් යම් තැන්වලත් තලාහේන, දුම්ගාල්පිටිය වැනි බස්නාහිර පළාතේ යම් යම් ප්‍රදේශවලය.හිරියාලේ දුම්කොළවලට මෙන් නොව රට පෝර දුම්කොළ වගා කිරීමට ලොකු වියදමක් දරන්නට සිදුවේ. රට පෝර ගැනීමට දරන්නට සිදුවන වියදම තරම් ම බැරෑරුම් වන්නේ ඒ දුම්කොළවලට දිනපතා උදේ සවස යහමින් දිය දමන්නට සිදුවීම ය. එය කුලීකරුවන් විසින් දිනපතාම කරනු ලැබිය යුතුය. ළිඳට බැස කළගෙඩි දෙකක් එකවර පුරවාගෙන ආ හැකි වන පරිදි හැම දුම්ගාලකම විශේෂ ළිං කපනු ලැබේ.මෙසේ ඉතා වෙහෙසකර අන්දමින් වගා කරන දුම් පැළ යථා තත්ත්වයට පත් වන කල්හි හීන් නටුවකුත් සිටින පරිදි කොළ කඩා පැදුරුවල අතුරා පදමට වේළනු ලැබේ. ඒ දුම්කොළ පදමට වේළීම ද එක්තරා ශාස්ත්‍රයකි. නියමිත පරිදි නියමිත ප්‍රමාණයට අව්ව ලබා දී පදමට වේළාගන්නා දුම්කොළ තොග වශයෙන් විකුණන්නට ගෙන යනු ලබන්නේ පෙරියමුල්ලේ තොග වෙළෙඳ පොළටය.දුම්කොළ තේරීමතොග වෙළෙඳපොළට ගෙනියන්නට පෙර පදමට වේළුණු දුම්කොළ වර්ග කරනු ලැබේ. එය හැඳින්වෙන්නේ ‘දුම්කොළ තේරීම’ කියාය. ඒ වූ කලි හැම දෙනටම කරනු බැරි විශේෂඥ රැකියාවෙකි. ‘දුම්කොළ තෝරන්නෝ’ යනුවෙන් හැඳින්වෙන ඒ ඇත්තෝ බහුල නොවෙති.දුම්කොළ ගොඩක් බාරගන්නා තැනැත්තා ඒවා එකිනෙක ගෙන අතපත ගා, උඩට ඔසොවාත් බලා වෙන වෙනම ගොඩවල් ගසයි.තෝරනු ලබන ඉස්තරම්ම වර්ගය අලගු නම් වේ. දෙවැනි තැනට තේරෙන වර්ගය හැඳින්වෙන්නේ ‘ දුම්කොළ’ නමිනි. තෝරන ඔක්කොම දුම්කොළ වුවද තේරෙන දෙවැනි වර්ගය හඳුන්වන්නේ ද ‘දුම්කොළ’ නමිනි.ඊළඟට තේරෙන තුන්වැනි වර්ගයේ නම ‘තුනිය'යි. තුනිය ළඟට ඇත්තේ ‘සිවෙල්’ ය. අන්තිම වර්ගය ‍'කෙටි’ නම් වේ. ඇත්තවශයෙන්ම ඒවා කෙටිය. සමහරුන් මේ ‘කෙටි’ හඳුන්වන්නේ ‘රොඩ්ඩ’ කියාය.මෙසේ තෝරනු ලබන දුම්කොළ පනහ පනහ බැගින් ගෙන කර ළඟින් මිටි බැඳිනු ලැබේ. ඒ දුම්කොළ පනහේ මිටිය හඳුන්වනු ලබන්නේ ‘කට්ටය’ කියාය.මේ දුම්කොළ කට්ටා 40ක් හෝ 60ක් පැදුරක අඩුක් කරන්නේ නැටි දෙපැත්තට සිටින පරිදිය. ඉන්පසු ඒ පැදුර රෝල් කරන්නේ බැරලයක් සේ පෙනෙන පරිද්දෙනි. එසේ රෝල් කර පැදුර රඳවන්නේ හීන් කෝටු කෑලි දෙක තුනක් ගැසීමෙනි.ප්‍රවාහනය සඳහා මෙසේ රෝලක් මෙන් බැඳගන්නා දුම්කොළ තොගයක් හඳුන්වනු ලබන්නේ ‘සිප්පම’ කියා ය.මේ සිප්පම් සඳහා එදා වැඩිපුර ගත්තේ පොල්කොළ පැදුරු ය. ඒ එකක් එදා සත දහයකි.මෙසේ සිප්පම් බඳිනු ලබන වියළි දුම්කොළ වාහනයකින් ගෙන යනු ලබන්නේ පෙරියමුල්ලටය.‍පෙරියමුල්ලපෙරියමුල්ල යනු අද ලංකාවේ දුම්කොළ බජාරය පිහිටි ප්‍රදේශයයි. පෙරියමුල්ල පිහිටියේ මීගොමු නාගරිකයේය. එහි තොග ගණනේ දුම්කොළ අලෙවි කරන කඩ පනහක් හැටක් පමණ‍වේ. එයින් එකක් මපියාට ද අයත් වූවේය.හිරියාලේ හෝ නාවක්කඩුවේ වගා කරවන ලද දුම්ගාල් කපා දුම්කොළ වේළා ගැනීමෙන් පසු අලෙවි කිරීම සඳහා මපියා සතියකට සදිනක් එහි යන්නේය. ඒ කුරණ පිහිටි ගෙදර සිට ය. කුරණ සිට පෙරියමුල්ලට මයිල තුන හතරක් වේ.උදේ සවස තාත්තා එහි ගියේ ඇවිදගෙනමය.තාත්තා මසකට වරක් කොළඹ යන සනිදාට දුම්කොළ කඩයට යන්නේ මා ය.පෙරියමුල්ලේ අපේ කඩේට අල්ලපු කඩේ පදිංචි වෙලාම හුන්නේ අවිවාහකයකු වූ කොළඹ සන්ත බස්තියමේ සිල්වා මුදලාලි ය. ඔහු ඒ.ඊ.ගුණසිංහ මහතාගේ ඥාතියෙකි. ඔහුගේ කටේ නිතොර රැව් දුන් සින්දුවක මුල හරිය මෙසේ ය. “ලක්මවගේ එකම පුතා, ගුණසිංහ අපෙ මැතිඳා”මා දුම්කොළ කඩයකට ගිය එක් සනිදාවෙක සිල්වා මුදලාලි හමුවීමට කොලු පැංචෙක් පැමිණ සිටියේය. ඒ තමාගේ බෑණා කෙනෙකැයි මට ඒ කොලු පැංචා හඳුන්වා දුන්නේය. එහෙත් මම ඔහු වැඩි ගාණකට නොගත්තෙමි.කාකි කොට කලිසමක් හා සුදු කමිසයක් ඇඳ පටි සපත්තු දෙකක් දමාගෙන සිටි ඒ කළු පැංචාගේ නම කුමක්දැයි ඇසුවේ වැඩි ඕනෑකමක් නැතිවය.පිළිතුරු දුන්නේ සිල්වා මුදලාලිය. “ප්‍රේමදාසÓයි කී සිල්වා මුදලාලි “මෙයාගෙ කේන්දරේ නම් බොහොම බලගතුයි” ද කීයේය. ඒ හාදයා මා දෙස බලා පෑවේ නිහතමානී සිනාරැල්ලකි.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402166</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.බුද්ධදාස ගලප්පත්තිඔබේ ප්‍රියතම ප්‍රබන්ධ කෘතිය...මහාචාර්ය එදිරිවීර සරච්චන්ද්‍රගේ ‘මළවුන්ගේ අවුරුදු දා.’ප්‍රබන්ධ නොවන කෘතිය...මහගම සේකරයන්ගේ ‘ප්‍රබුද්ධ’මේ දිනවල ඔබ කියවන්නේ...ලියනගේ අමරකීර්ති රචනා කළ ‘කුරුලු හදවත’ නවකතාව. එය ගුවන් විදුලි ශ්‍රාවකයකු වටා ගෙතුණු රසවත් නවකතාවක්.කෙනකුට කියවන්න යැයි ඔබ නිර්දේශ කරන කෘතීන් තුනක්...ශාරිකා කරුණාතිලක ලියූ ‘සෝන්දර බංගලාව'. පශ්චාත් සුනාමි අත්දැකීමක් පාදක කොටගත් මා කියැවූ පළමු නවකතාවත් මෙයයි. සුනාමිය එක්තරා පවුලකට කළ බලපෑම ඔස්සේ ඈ සමස්ත ඛේදවාචකය පිළිබඳ අපූරු විග්‍රහයක් ගෙන හැර පානවා. සුනාමියේ අමිහිරි බව වුවත් ඈ ඉදිරිපත් කර ඇත්තේ ඉතාමත් ම රසවත්ව.ඊළඟට මහාචාර්ය ඒ.වී. සුරවීරයන් පරිවර්තනය කරන ලද ‘ලියෝ ටෝල්ස්ටෝයි - කලාව යනු කුමක්ද’ කෘතිය. ටෝල්ස්ටෝයි චින්තනය සහ ඔහුගේ කලා භාවිතාව පිළිබඳව කතා කරන මේ කෘතියෙන් පොදුවේ කලාව පිළිබඳ අර්ථයක් විග්‍රහයක් ලබාගත හැකියි. කුමන හෝ කලාවක් රස විඳිනා මිනිසුන් හැටියට මෙය කියවා තිබිය යුතුම කෘතියක්.මහාචාර්ය සරච්චන්ද්‍රයන්ගේ ‘සිංහබාහු නාටකයේ පෙළත් කෙනෙක් කියැවිය යුතුමයි.වේදිකාවේ දකිනවා හැරෙන්නට එය කියවා රසවිඳිය හැකි ගුණය බොහෝ අය වටහාගෙන නැති තරම්. පිය පුතු ගැටුම හා මවකගේ දාරක ස්නේහය අතර දෝලනය වන මේ කතාව ඕනෑම පරම්පරාවකට සම්බන්ධයි. ජීවිතයේ කොටසක් සමඟ හෝ බැඳී පවතිනවා. සොයාගෙන හෝ කියවන්නට වටිනා සදාතනික වටිනාකමක් ඇති කෘතියක් එය.පොතක ඔබ වඩා වැදගත්කොට සලකන්නේ රචනා ශෛලිය ද? අන්තර්ගතය ද? නැත්නම් අවසානය ද?අන්තර්ගතය පිළිබඳවයි මා පළමුව සැලකිලිමත්වන්නේ. හැබැයි, එය ඉදිරිපත් කරන භාෂාවත් මට ඒ තරම්ම වැදගත්.ඔබ ළමා කාලයේ කියැවූ හොඳම පොත...ටී‍.බී. ඉලංගරත්නගේ ‘අඹ යාළුවෝ'. එවකට මා මාතර, ශාන්ත සර්වේෂන් විදුහලේ පස්වැනි පන්තියේ සිසුවෙක්‍.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද?ඔව්. ඒ, ලොව ශ්‍රේෂ්ඨ මිනිසුන්ගේ චරිත කතා සහ ඔවුන්ගේ ගවේෂණ පිළිබඳ කියැවීමට. උදාර මිනිසකුගේ ධෛර්යවන්ත ගමනක් තුළ අපගේ ජීවිතයට ද ගත හැකි දෑ බොහෝයි.මෙතෙක් ඔබ කියැවූ පොත්වලින් ජීවිතයට ලැබුණු දේ...ජීවිතය පිළිබඳ යළි යළිත් සිතන්නට පුරුදු වීම. ඒ වගේ ම ජීවිතයේ මුහුණ දෙන්නට වන අනේකවිධ අත්දැකීම් හමුවේ නොසැලී සිටින්නටත් අනපේක්ෂිත සිදුවීම්වලදී ඒවා ප්‍රතිනිර්මාණයක් බවට පත් කරගන්නටත් හැකියාව ලැබුණේ පොත් කියැවීමේ පුරුද්දෙන්.ඔබට අනුව පොතකින් තැනුණු හොඳම චිත්‍රපටය...කෙටිකතාවකින් නම් ජී.බී. සේනානායකයන්ගේ ‘නිධානය’ කෙටිකතාවෙන් ලෙස්ටර් සූරීන් තැනූ ‘නිධානය’ චිත්‍රපටය.නවකතාවකින් නම්, මාර්ටින් වික්‍රමසිංහයන්ගේ විරාගය නවකතාවෙන් තිස්ස අබේසේකරයන් හැදූ විරාගය. මේ චිත්‍රපට දෙකටම මං එක වගේ කැමැතියි.ඔබ ඉහළින් ම අගයන කතුවරයා...මහාචාර්ය එදිරිවීර සරච්චන්ද්‍රඔබේ ප්‍රියතම සම්භාව්‍ය කෘතිය...ජාතක පොත‍.ඔබේ ප්‍රියතම පරිවර්තන කෘතිය...චිංගිස් අයිත්මාතව්ගේ ‘ගුරු ගීතය'.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402167</link>
    <topic>කව් සිළුමිණ</topic>
    <author>සංස්කරණය - රත්න ශ්‍රී විජේසිංහ</author>
    <content>කව් සිළුමිණසංස්කරණය - රත්න ශ්‍රී විජේසිංහසට­හන : අපූරු පරි­ක­ල්ප­න­ය­කින් උප­ල­ක්ෂිත මේ කව, සැපි­න්න­කගේ දුව මවට යවන ලියු­මකි. එසේ වුව, ඒ සත්ත්ව අභි­ධාන ඉක්මවා අනුන් සතුටු කරන ව්‍යාජ රැඟුම් රඟන සියලු සැපිනි මවුන්ට කළ ඇම­තු­මකි. මානව සමාජ ජීවි­ත­යේම විවිධ භූමි­කා­ව­ලට සැපින්න (කුඩා) පර­ත්ව­රෝ­ප­ණය කෙරෙන අයුරු නඳුන්ගේ ප්‍රති­භාව විශද කරයි.අම්මේ ඉතින් නුඹ රැඟු­වත් දුර නගරේ තුන් වේල­ටම දුක පම­ණයි නිර­න්තරේ නළා හඬක් ඇසු­ණොත් ළඟ වනා­න්තරේ නැට­වෙනු වුණත් නුඹ සිහිවී හිත පෑරේ දළත් බිඳී අබ­ලන් වී විෂත් හැලී තාත්තගේ හද­වත පන අදියි පෙළී බේත් හේත් ණය­ටයි තුඹ­ස­ටත් කුළී දිවත් පෙනේ කර යයි ගැර­ඬි­නුත් වෙළී රැයක් දවා­ලක් නැත වැඩ­පළේ මට දඩ­යම් වලට පොඩි ගාණයි පොඩි අපට නාකි මුගටි සිකු­රිටි පෙම් නුරා මට පාටි­ව­ලට අඬ­ග­හ­නව මහ රෑට කැලේ තියෙන ගස් එක දෙක අඩු වෙනවා හාවුන් මුවන් වුව සර්ක­ස්වල යනවා මාත් නට­න්නට පන්ති­ය­කට යනවා දළත් කඩා ඔහෙ එන්නට හිත දෙනවානදුන් යසිත දස­නා­යක  අනේ! මහ­තුනේ මගෙ ගේ කිරිල්ලී මදන මතින් ආවා නොව ඉගිල්ලී බඩේ බිජු බරින් බර­වුණ හිත හෙල්ලී උදේ රැයින් ආවේ බස­යක එල්ලී සිඟිති හොට අයා පැට­වුන් රෑ තිස්සේ උණු­සුම සොයද්දී මගෙ අත්තටු අස්සේ තටු තෙමි තෙමී ඉගිලී විත් මහ වැස්සේ හිරු­ටත් පෙරා­තුව අද පාරට බැස්සේ මාරුව ගන්ට පෝලිම් වල ගියාදෝ කාරිය කරන මහ­තුන් හමු­වු­ණාදෝ වීරිය අරන් යහ­නක ගොඩ උණාදෝ සාරියෙ මලුත් කඳු­ළට දිය උණාදෝ!සුහ­ර්ෂිණී ධර්ම­රත්න  කටු­සර පොළොව විනි­විඳ උල්ප­තක් ලෙස ඉපිලි ඇවිත් දුප්පත් පැල්ප­තක් අස ලෝබ නැතිව දිය දුන් නිව­මින් පවස බෝම සිහිල සකි නුඹ පැන් තොටක් මිස පෑන් හොටෙන් ඇණ ඇණ ලිපි ගොනු අතර හීන් හිනා හඬ නන්වාලු නිතර කාන්සි­යට දොඩ­මළු වන මුව තඹර යාන්ත­මින් වත් අම­තක නෑ මිතුර පාන්ද­රින් ඇවි­දින් දොර­කඩ පිපිණු සාංසාර ගම­නට අත්වැළ බැඳුණු කාන්තාර මනු­සත් විල ගුණ පිරුණු පාන් තාර­කා­වක් විය මඟ නිවුණුගාමිණි නිශාන්ත කරු­ණා­රත්න  වට්ටියේ කැර­කෙන අත් වාසියේ ගුණ පින් මද කමට බැණ ඉගි­ළුණා ඉව­තට පැන අම­තන මර­ණ­යට දෝනාවෙ රිංගන කොට බිය දැනුණෙ නෑ බොට ගෙදර උන්ගේ කුසේ ගින්නට ඉල්ලං­කූර ඇනිලා පපුවෙ මැද බලලා දුක් කඳුළු අනලා ඇඹි­ණි­යට පැට­වුන්ට කවලා නාම්ඹුව මුද­ලා­ලිගෙ ගල් බොරළු මඩ උඹ­ලගෙ පසිං­ග­ල­යක් වගෙ හීන විත­ර­මයි තිබුණෙ ඇගෙ තිබු­ණට හිතේ එඩි පතලෙ ගැඹු­රට වැඩි මිස ලැබුණ උඩ­ගෙඩි යමක් ලැබුණ ද අත­මි­ටට වැඩි උඹේ දහ­ඩිය වල ගඳට සුව­ඳට ඉව කළ උන් ඉහළ තැන්වල යටය තිබු­ණේම උඹේ පින් බලරුවන් ඩී. අළු­බෝ­මු­ල්ලගේ  ලොවේ ළඳු­නගෙ නෙතේ කඳු­ළට නිබද සසල වූ නුඹේ පන්හිඳ මගේ නෙත රැඳි කඳුළු අබි­යස කිමැයි ගොළු වී කියන් නිම්සඳ බිලි­න්දන් නළ­වන්න ලියූ ගී ගුව­න්ත­ලයේ පාව එන සඳ කිමැයි හිමි­යනි : නොසි­තුවේ නුඹ මවක නොවු නුඹෙ පති­නි­යගෙ දුක රුවන් දහ­සින් පිදුම් ලද නුඹ දැයේ “මහ කිවිඳ” යයි නම් ලද කිවිඳු පති­නිය මාය නොදනී නුඹ වටා රැඳි සුර ළදුන් කැළපද්මිණි පෙරේරා  යල් පිනු සමරු පල­කය දැළි දැවටි හෙයින් කිසි­වෙක් නොස­ල­කති එහි ඇති අගය නයින් කළ සේව­යක නට­බුන් ගැට කිනිති එයින් පෙන්වූ නමුදු වන පල­යක් වෙතිද මෙයින් ටැඹ මත රැඳුනු හෝරාවේ යතුරු ඇණ නිස­ලව තිබේ කාලය මළ බැඳුනු තැන දියවී ඉරි­තලා වූ විය­ස­නය ගැන සල­කුණු කියයි කළ මෙහෙ­වර නොතක මින බැ‍ඳෙමින් දිය සෙවෙල් යට­ගිය පුවත මතු පෙන්වයි නිසා­කල බලු කැණ­හි­ලුන් සතු නිව­හන එදා ගිම් හැර ‘අම්බ­ලම’ නතු සැළ­කුම් ලබයි අද ‘වේ පස්’ දුඹුටු මුතු වැර­දුනු තැනෙක පැර­දුනු බව හිතට ගෙන ගැර­හුම් වලින් ඇති­වන වෙන පලද බොන අද ජය ගැනුම - හෙට පැර­දුම වැලඳ ගෙන ඇත - පැර­දුම ද වේ ජය­මග හසුරු වනසිරි­පාල කුරු­ගල  සොයමි ගම රට සැම අත හඟිමි ඇති බව ගගන්ත දකිමි අඩු­වක් කවි­කෙත මවමි ඔබ රුව පිටු මත ගමයි, මහ­ගම ඉපැ­දුණ රජුයි කවි ලොව බැබ­ළුණ නමයි සේකර හඳු­නන අදයි දිනු දින සම­රණතිස්ස කුමාර කෝරා­ළගේ  කවි­යක් ඇතුළේ සිටියා ඔබ මා හෝරා ගණ­නක් එක ඉරි­ය­ව්වක, දෙදෙන ඉසු­රු­මුණි පෙම් යුව­ළගෙ රුව පරදා ඉර බැස යන්න හදන සඳ එකම සුසු­ම­කින් හුස්මක් ගෙන එක ආත්ම­යක් වී සමු ගෙන යන හැටි බලා සිටී මල් කිසි දා මට ඔබ නොකී කතා­වක් කීමට සැර­සෙද්දී කළු­වර වියකේ. පී. ඩබ්ලිව්. ප්‍රියන්ත ජය­ලත්“පුංචි දිය දහර, පුංචි දිය දහර, ගල­නුයේ කොහේට ද ඔබ?” “ගංගාව වෙත­ටයි මගේ ප්‍රිය­තම” “නිද­නව ද ඔබ කවදා හෝ, දකි­නව ද සිහින කෙදි­නක හෝ කවදා හෝ” “නැහැ කිසිදා මම නැහැ යන්නේ නින්දට”ග්‍රිගෝර් වීරු - මොල්දා­වි­යාව පරි­ව­ර්ත­නය : කරු­ණා­ති­ලක හඳු­න්ප­ති­රණග්‍රිගෝර් වීරු - කවියා ගැන : Grigore Vieru1935 දී මොල්දා­වි­යාවේ බ්‍රිචනි දිස්ත්‍රි­ක්කයේ පෙරෙ­රිමා නම් ගම් පෙදෙ­සෙහි උපන් මේ කවියා ලෙනින් කොම­සෝ­මෝල් ත්‍යාග ලාභි­යෙකි. 1958 දී ශික්ෂණ විද්‍යා අධ්‍යා­පන ආය­ත­නයේ උපාධි ලත් ඔහුගේ ප්‍රථම කෘතිය 1954 දී එළි­දැ­ක්වුණි. කාව්‍ය සංග්‍රහ කීප­යක් ම මේ වන විට මුද්‍ර­ණය කරවා පළ කර ඇති අතර ඉන් කීප­යක් ම ළම­යින් සඳහා ය වූ ඒවා ය. කිෂි­නෙ­ව්වල පදිං­චිව සිටී.සෙන්ට් ජේම්ස් වතු යායට ඉර ඇහැ­රෙන හෝරා­වට රන් තේ දළු යාය මැදින් දුව­ගෙන එන්න සරූ­බිනී මං ආසයි වංගු ගැහෙන පාර දිගේ නුඹෙ අත ගෙන ඇවි­දන් යන්න මල් වැටිච්ච සල්වා­රය මලේ රුවට දැව­ටු­ණාම පිච්ච මලින් දිය නෑ වර­ලස සර­සන්න සිකු­රාදා හැන්දෑ­වට කදි­රේ­ශන් කෝවිලේ දි දෙය්යො වඳි­න­කොට එන්නම් නුඹ දැක ගන්න ළඟ එන තෛපොං­ගල් දා පොංගල් බත් රසට උයලා තල් හකු­රුත් එක්ක අනලා කටක් කවන්න අම්මා අප්පා මග බැලු­වට යාල්පා­න­මට බස­යෙන් නුඹට හැකි ද මා තනි­කර ගම රට යන්නමේධා දර්ශනී මාන­වඩු  දෙනෝ දහ­සක් සෙනඟ ගංගාව ගලා යන හත­රමං හන්දි­යක මානා ඇති සිව් දිසාව ම පෙනෙන ඇතු­ළට ද සිව් දිසා­වම පෙනෙන ටැලි­පෝන් කූඩු­වක හිර­වෙලා මිනි­හෙක් දොර අගුළු ඉබේ­ටම වැහිලා ඇතුළ සිට ඔහු බියෙන් කෑග­සයි හැම දෙනාට අත වනයි; එහෙත් එය නෑසේ ය නොපෙනේ ය කිසි­වෙ­කුට. බස්, කාර්, බයි­සි­ක­ල්වල නැගී මගීහු ඉගි­ල්ලෙති පයින් යති තවත් අය කල­බ­ලෙන් රැවුල ගිනි­ගත් ලෙසින් තමන්ට ම සීමාවූ අර­මු­ණක් ඇති ය ඒ හැම දෙනට තම හිසට තම අතම සෙව­ණැල්ල වන නිසා මහා නග­ර­යක් තුළ මහා ජන ගඟක් මැද ටැලි­පෝන් කූඩු­වක එක් අයෙක් හිර­වෙලාසිරි­නි­මල් ලක්දු­සිංහකර්තෘ : පිය­න්කා­රගේ බන්දුල ජය­වීර ප්‍රකා­ශ­න­ය: ගොඩගේ ප්‍රකා­ශ­න­යකිසිය කවි­යෙහි අරුත ම ප්‍රමුඛ කොට­ගත් බන්දුල ජය­වීර, එහි සෙසු අඟ පසඟ ගැන දැක්වූ අල්ප උන­න්දු­වත්, බහි­ර්වර්තී අත්දැ­කීම් ලෝල­යත් අත්හළ සේ පෙනෙන කෘති­යකි, සීමා­ස­හිත පවුල සහ සමා­ගම. මේ බන්දුල ගේ තෙවන කාව්‍ය සංග්‍ර­හ­යයි. මේ කෘතියේ අත්දැ­කීම් වඩාත් අන්ත­රා­වර්තී ඒවා බව සැබෑ මුත් ඔහුගේ කවි මඟ දැඩි ලෙස සමා­ජ­ගත වූවක් බව සඟ­වනු නොහැ­කිය.‘රූප පහ­රන නාළි­කා­වක පිහිට ලැබ වැඩි මනා පෙන් සුපිරි තරු වී එක රැයින් කඩ­පොළේ පින්තූර විකි­ණෙන පැඟිරි පුත­නුව’ ඔහු මෙසේ අම­ත­මින්, සිහි­පත් කොට දෙන්නේ එක රැයින් කලා­වෙහි පාර­ප්‍රාප්ත වන තරු පර­පු­රට කෙටි මං නොමැති බවයි. ‘රූප පහ­රන’ යන කදිම සංකල්ප රූප­යෙහි විද්‍යුත් මාධ්‍යයේ අව­භා­වි­තය කදි­මට පිළි­බිඹු වේ. බන්දුල සංකල්ප රූප­යෙන් වැඩි­පුර යැපෙන කවි­යකු නොවන මුත්, දැන් දැන් හෙතෙම ඉන් තම කවි­යට නව රුවක් ලබා දෙන්නට සමත් වෙයි. සිනා­වක දත් සැලුණු පසු­වත් එහි දෙතොල් ඉරි තැලුණු පසු­වත් නීල නෙතු ‘සුද’ වැසූ පසු­වත් සියො­ළ‍ඟෙහි කෙස් ලොම් හැලුණු පසු­වත්...’ ආදි වශ­යෙන් මේ රූප­කාරී සමූ­හ­නය කොට බන්දුල කියන්නේ, ඒ සියල්ල ම අහිමි වූ පසුත් ඉතිරි වන යමක් වේ නම් ඒ ප්‍රේමය බවයි. ගෙට යටවූ කවියා, ධර්ම රාජ්‍යය, මපි­යඹ දුර බැහැර කය, දුක් යහන් කවි, කවි­යක්, රැයක්, මිතුරු මීවිත, නීති විරෝධී රාත්‍රිය ආදි කවි රැසක් ම අප සිත් ගනි­මින් මේ කෘත්‍රිය සර­සයි. ‘කොන්දො­ස්තර පෙම් කඳුළ’ නමින් බන්දුල ලියා ඇති, යාන්ත්‍රී­කෘත ප්‍රේම­යක සුසි­නි­ඳුව මෙබ­ඳුය: මිනි­සුන් නොව ‘කුලි’ ගණිකා ලෝක­යක පෙමට කෝ ඉඩක් පොල් පැටවු රියක සෙනඟ තද­බ­දය තුළ ටිකට් කඩ­මිනි නුඹ සඳ මුහුණ මොහො­තක් මගෙන් ගිලි­හුණී පෙර මා අතැර සඳ නුඹ බැස ගිය ලෙසිනී අත­ර­ම­ඟින් නුඹ බස­යෙන් බැස තිබුණීඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=cr1402168</link>
    <topic>පොත් පුවත්</topic>
    <author/>
    <content>පොත් පුවත්කර්තෘ - පූජ්‍ය හිත්තැටියේ උදිත ස්ථවිරමිල - රු. 460ප්‍රකාශනය - සමයවර්ධන පොත්හලබුදු දහමේ දැක්වෙන ත්‍රිපිටකය එනම් විනය සූත්‍ර අභිධර්ම යන විෂයයන් සම්බන්ධව කෙරෙන විනිශ්චයක් ලෙස ගිණිය හැක. එහි සඳහන් සමහර දහම් කරුණු සම්බන්ධව ගැටලු පවතින බවත් ඒ සඳහා සුදුසු වාතාවරණයක් ඇතිවිය යුතු බවත් පවසන කතු හිමියෝ ඒ සම්බන්ධ ගැටලු මේ කෘතියෙන් සාකච්ඡා කරයි.කර්තෘ - නිශ්මං රත්නසිංහමිල - රු. 250ප්‍රකාශනය - කර්තෘ ප්‍රකාශනයක්.බොක්සිං ක්‍රීඩක මංජු වන්නිආරච්චි ගේ බොක්සිං ජීවිතය අළලා ලියැවුණු කෘතියකි. තහනම් උත්තේජක ගැනීම නිසා කරදරයට පත් ඔහුගේ ජීවිත ගමනේ විවිධ මංතලාවන් මතු කරගන්නට ගත් උත්සාහයකි.කර්තෘ - විවේකා සමරසිංහමිල - රු. 280ප්‍රකාශනය - ගුණසේන සමාගමබොහෝ දෙනෙකු ආශා කරන උතුරු ඉන්දීය මේ විවිධ වූ ආහාර වර්ග ගණනාවක් ම පිළියෙල කරන අයුරු මේ කෘතියෙන් දැක්වේ. බටහිර හා පෙරදිග ලෝකයේ සම්මානයට පාත්‍රවූ භාරතීය බොජුන් සැකසීම ද එක්තරා කලාවකි. ගෘහණියන්ට පමණක් නොව සූප ශාස්ත්‍රවේදීන්ට වැදගත් වන කෘතියකි.කර්තෘ - ආරියසේන බ්‍රාහ්මණගේප්‍රකාශනය - කර්තෘ ප්‍රකාශනයකි.ස්වීඩනයේ වෙසෙන ශ්‍රී ලාංකිකයෙකු විසින් එතෙර දී ලියන ලද පැදිවැල් ගණනාවක එකතුවකි. එතෙර වෙසෙන අයෙකුට පහළ වන සිතිවිලි මේ නව නිර්මාණයන්ට වස්තු වී ඇත.කර්තෘ - ඩී.එම්. අනුර දිසානායකමිල - රු. 250ප්‍රකාශනය -ඈපා පොත්හල සහ මුද්‍රණ සමාගමඑකම මවු කුසින් බිහිවූ සහෝදර සහෝදරියන් ඇතැම් අවස්ථාවලදී සිත් අමනාපකම් ඇති වුව ද සහෝදර බැඳීම් කවදා හෝ ඉස්මතු වෙයි. නිවුන් සහෝදර සහෝදරියන් ශරීරයෙන් වර්ණයෙන් හැඩ රුවින් එක සමාන වුවද අදහස් අතින් බොහෝ දුරට වෙනස් වෙයි. මේ කතාව ද එවන් නිවුන් සහෝදරයන් දෙදෙනකු හා යුවතියක වටා ගෙතී ඇති කතාවකි.කර්තෘ - සුමින්ද කිත්සිරි ගුණරත්නමිල - රු. 175ප්‍රකාශනය - ෆාස්ට් පබ්ලිෂන් ප්‍රයිඩ් ලිමිටඩ්නව කවි සිතිවිලි ඇතුළත් කාව්‍ය නිර්මාණ එකතුවකි. ජීවිතයේ විවිධ කම්කටොළු හා දුක් දොම්නස් පිළිබඳ කාව්‍ය නිර්මාණ කීපයක් ම වෙන්වී තිබීම විශේෂයකි.කර්තෘ - සේනාරත්න ආනන්දමිල - රු. 395ප්‍රකාශනය - කර්තෘ ප්‍රකාශනයකි.ජීවිතය එකලස් කරගත නොහැකි ව‍ූ පුද්ගලයකු ගේ හා කාන්තාවක පිළිබඳ යථාර්ථය පිළිබිඹු කරන කතාවකි. ගෙදර ඉදෙන එකට වැඩිය අනුන්ගේ බත් සොයා යාමේ විපාකය අර්ථ ගන්වයි.ප්‍රකාශනය - කර්තෘ ප්‍රකාශනමිල - රු. 585ශ්‍රී ලංකාවේ පවත්වනු ලබන රාජ්‍ය පරිපාලන සේවා විභාගය, අධ්‍යාපන පරිපාලන සේවා විභාගය, නීති ප්‍රවේශය, රාජ්‍ය බැංකු සහ කළමනාකරණ සේවා විභාගය, ලිපිකාර සේවා‍, ග්‍රාම නිලධාරි, රේගු නිලධාරි ආදි සියලුම තරග විභාග වලට වඩාත් හොඳින් මුහුණදීමේ හැකියාව මෙම පොත පරිශීලනය කිරීමෙන් වර්ධනය වෙයි. ගණිතයේ රසමුසු ගැටලු ආදිය හඳුන්වාදී ඇත.පරීක්ෂණය 1 පිළිතුරුමිල - 275ඉහත සඳහන් අභියෝගතාව සහ බුද්ධි පරීක්ෂණය ගැටලු වලට පිළිතුරු මේ ග්‍රන්ථයේ සඳහන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ay1402164</link>
    <topic>රික්ෂෝවෙන් ගේන පඩි සල්ලි කොල්ල කන්න ප්ලෑනක් ගැහුවා</topic>
    <author>සුනිල් මිහිඳුකුල</author>
    <content>ඒක හරි ගියා නම්මං අද මංකොල්ලකාරයෙක්බාලා තම්පෝඅධිනීතිඥ බාලා තම්පෝ දැනට සිටින පැරණිම වාමාංශික නායකයෙකි. වෘත්තිය සමිති ක්‍රියාධරයෙකි. ඔහු 1948 දී පිහිටුවා ගැනුණු ලංකා වෙළෙඳ කාර්මික සහ පොදු කම්කරු සංගමයේ (CMU) ප්‍රධාන ලේකම්වරයා ලෙස තවමත් කටයුතු කරයිඔබේ සම්පූර්ණ නම?ෆිලිප්ස් බාලේන්ද්‍ර තම්පෝඋපන්නේ?1922 මැයි 23ඔබේ ගම?මට ගමක් නැහැ. උපන්නේ නම් මීගමුව කුඩාපාඩුවේ. අපේ පරම්පරාව යාපනයේ.පියාගේ නම?ෆ්‍රැන්සිස් තම්පෝ ෆිලිප්ස්.මොකද්ද පියාගේ වෘත්තිය වුණේ?එයා සුරාබදු පරීක්ෂකවරයෙක්. වැඩ කළේ ඉන්දියාවේ.මව?බියට්‍රිස් තංගම්මා සවරිමුත්තු.චිත්‍රපට අධ්‍යක්ෂ රොබින් තම්පෝ ඔබේ ඥාතින් ද?ඔව්. රොබින්ගේ සීයයි, මගේ ආච්චියි සහෝදර සහෝදරියෝ.ඔබේ පවුලේ කී දෙනෙක් හිටිය ද?හය දෙනයි. තුන්දෙනෙක් පොඩි කාලේම මැරිලා. අනෙක් තුන්දෙනාගෙන් අක්කයි; නංගියි හොඳ ආයුෂ භුක්ති විඳ මියගියා.ඔබ පාසල් ගියේ?මීගමුව නිවුස්ටඩ් විදුහලේ පළමුවැනි පන්තියේ හිටියා. ඊට පස්සෙ කොළඹ රෝයල් කොලේජ් එකට ගියා.ආගම?ක්‍රිස්තියානි. හැබැයි මෙතෝදිස්ත නෙමෙයි, ඇන්ග්ලිකන්.ඔබ විශ්ව විද්‍යාල කොලිජියේ මුල් කාලීන ශිෂ්‍යයෙක්? ඔව්. මම 1939 දී යුනිවර්සිටි කොලේජ් එකට ගියා. උපාධියට කළේ උද්භීද විද්‍යාව. මම එහි විද්‍යාවේදී (ගෞරව) උපාධිධරයෙක්.ඔබ කොහොම ද සමසමාජ පක්ෂයට බැඳුණේ?විශ්ව විද්‍යා‍ලයේ මගේ යාළුවෝ දෙන්නෙක් හිටියා. එක්කෙනෙක් රිචඩ් (ඩිකී) ආටිගල. අනෙක් කෙනා ට්‍රෙවර් ඩ්‍රීබර්ග්. මේ කියන්නේ 1941 දී විතර. එතකොට පක්ෂය තහනම් කරලයි තිබුණේ. එන්. එම්., කොල්වින්, පිලිප් සහ එඩ්මන්ඩ් සමරක්කොඩි අත්අඩංගුවට අරන් බෝගම්බර හිරගෙදර හිටියේ.ඔවුන්ට හිරෙන් පැන එන්න ඔබත් උදව් කළයි කියලා අපි අහලා තියෙනවා?හිරෙන් පනින්න උදව් කළේ නැහැ. නමුත් ඔවුන් ඉන්දියාවට යවන්න මමත් උදව් කළා. මම මේ හතර දෙනා බලන්න ‘කුරුප්පු’ කියන ආරූඪ නමින් බෝගම්බරට ගියා. ඔවුන් හිරෙන් පනින දවස මම දැනගෙන හිටියා. කොටින්ම මමත් කොළඹ ආවේ ඔවුන්ගේ කාර්වලින්. මම හිටියේ පිලිප්ගේ කාර් එකේ. අපි ඇවිල්ලා නතර වුණේ බම්බලපිටියෙ ඩොරික් ද සූසාලගෙ ගෙදර. ඉන්දියාවට යන්න ප්ලෑන් කළේ එතැන ඉඳන්.කොහොම ද ගියේ?මුලින්ම අනුරාධපුරයට ගියා. ඔවුන් එන්න කලින් මම අනුරාධපුරේට ගිහින් ගෙයක් කුලියට ගත්තා. ඒ දවස්වල අනුරාධපුරේ කොලරා වසංගතය පැතිරිලා තිබුණා. යාපනයේ හොර බඩු ජාවාරම්කාරයන්ට සල්ලි දීලා තමයි ඉන්දියාවට පැන්නේ. මුහුද වටේම බ්‍රිතාන්‍ය නාවික හමුදාව. ඒත් කොහොමහරි පැන්නා.රස්සාවක් විදියට ඔබ මොනව ද කළේ?මම 1944 දී පේරාදෙණියේ කෘෂිකර්ම දෙපාර්තමේන්තුවේ කථිකාචාර්යවරයෙක් විදියට බැඳුණා. ඒ උද්භීද විද්‍යාව හා උද්‍යාන විද්‍යාව පිළිබඳව.එතකොට CMU එක (ලංකා වෙළෙඳ කාර්මික සහ පොදු කම්කරු සංගමය) පටන් ගත්තේ?1948 දියි මම ලේකම් ධුරයට පත්වුණා. ඒ වන විට හිටියේ සාමාජිකයන් 500 ගාණක් විතරයි.දැන් කී දෙනෙක් ඉන්නව ද?35 දාහක් ඉන්නවා. ජනාධිපතිතුමත් අපේ සංගමයේ සාමාජිකයෙක්ව හිටියනේ.ඒ කොහොම ද?ශ්‍රී ජයවර්ධනපුර විශ්ව විද්‍යාලය තුළ ලංකා වෙළෙඳ සේවක සංගමයේ ශාඛාවක් ආරම්භ කළ අවස්ථාවේ තමයි එතුමා මට මුණ ගැහුණේ. ඊට පස්සේ කම්කරු හා වෘත්තිය පුහුණු ඇමැතිවරයා වුණාට පස්සේ එතුමාත් එක්ක මං ළඟින් ඇසුරු කළා. එතුමා මට විශේෂ ගෞරවයක් දක්වන කෙනෙක්. CMU එකට 50 වසරක් පිරුණු උත්සවයට එතුමා ආවා. මේ ළඟදි අලවි මවුලානා මහතාගේ උත්සවය වෙලාවෙත් මට එතුමා මුණ ගැසුණා.ඔබ CMU එකේ ලේකම් වුණු කාලේදි නේද රජයේ සේවකයන්ගේ මහ වැඩ වර්ජනයක් තිබ්බේ?ඒ ඊට අවුරුද්දකට කලින් (1947 දි) ඒ වෙනකොට මං යූනියන්වලට බැඳිලා නැහැ. නමුත් වැඩ වර්ජනයේ සැලකිය යුතු කොටසක් මා ඉටුකළා. ටී. බී. ඉලංගරත්නත් ඊට මූලික වූ කෙනෙක්. රජයේ සේවකයන්ට වෘත්තිය සමිති හා දේශපාලන නිදහස ඉල්ලලයි අපි වැඩ වර්ජනය කළේ. වර්ජනයට සහභාගි වුණු නිසා මට රජයේ සේවයේ රස්සාව නැතිවුණා.මුල්ම නිදහස් උත්සවය එහෙම ඔබ දැකල ඇති?මං හිතන විදියට මුල්ම නිදහස් උත්සවය දැකපු අය අතරින් ජීවත්ව ඉන්න දෙතුන් දෙනා අතරින්කෙනෙක් මම. මුල්ම නිදහස් උත්සවය තිබුණේ වික්ටෝරියා පාක් එකේ. දැන් කියන්නේ විහාරමහා දේවි උද්‍යානය කියලනේ. ඉංග්‍රිසි කොඩිය පහතට දාලා සිංහ කොඩිය උස්සනවා මං දැක්කා.පසු කලෙක ඔබ ලංකා සමසමාජ පක්ෂයෙන් ඉවත් වෙනවා?ඒ 1964 දී. එතකොට මං මධ්‍යම කාරක සභාවේ ශ්‍රී ලංකා නිදහස් පක්ෂයට සහයෝගය දෙන්න කියන යෝජනාව ආපු වෙලාවේ මම ඊට විරුද්ධ වුණා. 1964 දී ශ්‍රී ලංකා - සමසමාජ සභාග රජයක් පිහිටෙව්වා. සමසමාජ පක්ෂයේ දෙන්නකුට උප ඇමැති පදවි පිරිනැමුණේ එතැනදි.ඔබ වරක් මහ මැතිවරණයකටත් තරග කරනවා.ඒ ඊට කලින් (1960 දී) ඒ තරග කළෙත් මගේ වුවමනාවකට නෙමේ. මැද කොළඹට ආසන තුනක් තිබුණා. ඒක බහු ආසනයක් නිසයි මම තරග කළේ. මම හතරවැනියා. තුන්වැනියා වුණේ ආර්. ප්‍රේමදාස.අපේ වාමාංශික නායකයන් රටේ සංස්කෘතිය දැන හිටියේ නැහැයි කියලා චෝදනාවක් තිබෙනවා.ඔව්. මේක සිංහල බෞද්ධ රටක්. තියෙන්නේ සිංහල බෞද්ධ සංස්කෘතියක්. වමේ අය ඒක අවබෝධ කරගත්තේ නැහැ කියන එක අපිට අද පිළිගන්න සිද්ධ වෙනවා.ඔවුන් අඩුම ගාණේ මාර්ටින් වික්‍රමසිංහයන්ගේ පොත්වත් කියවල නැහැ. ඔබ කියවලා තියෙනව ද ඔහුගේ පොත්?මගේ ලොකුම දුර්වලකමක් තමයි සිංහලෙන් කියවන්න බැරිකම. ඒ ගැන අද මං කනගාටු වෙනවා.ඔබට හොඳට දෙමළ පුළුවන් ඇති?අපොයි සිංහල තරම්වත් බැහැ. වචන දෙක තුනක් විතරයි කතා කරන්න පුළුවන්. මොකද මගේ භාෂාව වුණේ ඉංග්‍රිසිනේ.වාම ව්‍යාපාරය විප්ලවයේ තීරක බලවේගය ලෙස දැක්කේ කම්කරු පන්තිය. පිලිප් හැරුණුකොට ඇයි අනෙක් අය ලාංකේය ගොවිජනයා කෙරෙහි අවධානය යොමු නොකළේ?කාර්මික රටවල ඉන්න කම්කරු පන්තිය වගේ පන්තියක් නෙමෙයි අපේ රටේ ඉන්නේ. දවල්ට කම්කරුවා හැන්දෑවට ගමේ ගිහින්, ගෙදර ගිහින් කුඹුරු වැඩ කරනවා. ඒක තමයි යථාර්ථය.CMU එක නිර් - දේශපාලන සංගමයක්?අපි කිසිම දේශපාලන පක්ෂයක එල්ලිලා නැහැ. වෘත්තීය සමිති කියන ඒවා ස්වාධීන වෙන්න ඕනැ කියන ස්ථාවරයෙයි අපි ඉන්නේ.ඔබ 71 කැරැල්ලේ තරුණයන් වෙනුවෙන් පෙනී සිටියා.ඔව්. ඒත් කැරැල්ල පිළිබඳ මගේ වෙනම විග්‍රහයක් තිබෙනවා. මොකද විජේවීර රැඩිකල් වුණාට විප්ලවීය හැඟීමක් ඔහුට තිබුණට නියම මාක්ස්වාදියෙක් නෙමෙයි. මාක්ස් කතා කළේ කම්කරු පන්තිය ගැන. මේ අය කතා කළේ නිර්ධන පන්තිය ගැන. 71 කැරැල්ල මම දකින්නේ තරුණයන්ගේ කැරැල්ලක් විදියට නෙමෙයි. ඒක ළමයින්ගේ කැරැල්ලක්.ලෝක පරිමාණයෙන් ගත්තම අද සමාජවාදය බිඳ වැටිලා?ඒක ඇත්ත. අද වාමාංශික ව්‍යාපාරයක් නැහැ; සමාජවාදයක් නැහැ.නමුත් ඔබ තවමත් සමාජවාදය විශ්වාස කරන ස්වල්ප දෙනාගෙන් කෙනෙක්?අද ගෝලීය ධනේශ්වර ක්‍රමයේ අර්බුදයක් තියෙන්නේ. ධනේශ්වර ක්‍රමයට තවදුරටත් ඉදිරියට යන්න බැරිවෙලා තියෙනවා. මේ ක්‍රමය කඩා වැටෙනවා. හරියට සබන් පෙන බෝලයක් වගේ. ඒක ටික ටික ලොකුවෙලා පුපුරලා යනවා. අනාගත සමාජය ඇතිවන්නේ සමාජවාදි විදියටයි. ඒක මගේ ජීවිත කාලය තුළ වෙන දෙයක් නොවෙන්න පුළුවන්. නමුත් වෙනවා.ඔබ අපේ ර‍ෙට් ඉන්න ජ්‍යෙෂ්ඨතම අධිනීතිඥවරයෙක්. අපි ඒ පැත්ත කතා කළේ ම නැහැ.නීතිඥ වෘත්තියට මාව ඇදලා දැම්මේ මහාචාර්ය ඔස්මන්ඩ් ජයරත්න. එයා අපේ පක්ෂයේ හිටපු කෙනෙක්නේ. අධිකරණ ඉතිහාසය ගැන ලියද්දි මගේ නම සඳහන් නොකර බැරිවෙන තැනක් තියෙනවා. මම තමයි අධිකරණ භාෂාව ඉංග්‍රිසි වුණු යුගයක සිංහලෙන් නඩු කතා කළේ. සිංහල නීතිඥවරුන් ඒකට එදා විරුද්ධ වුණා. ඔවුන් කීවේ තමන්ට එය කළ නොහැකි බවයි. ඒ ගොල්ලන්ගේ මවු භාෂාව සිංහල. මගේ මවු භාෂාව නම් ඉංග්‍රිසි. හැබැයි මට පුළුවන් වුණා. ඔවුන් බැහැ කිව්වා.ඔබ වැඩවර්ජන රැසකටම නායකත්වය දුන්නා. නමුත් ඔබ 80 වැඩවර්ජනය පාවා දුන්නා කියලයි කොමියුනිස්ට් පක්ෂයේ එල්.ඩබ්ලිව්. පණ්ඩිත චෝදනා කළේ?80 වැඩ වර්ජනය අසාර්ථක වුණේ පැහැදිලි සංවිධානයක්, ක්‍රමවත් සැලැස්මක් නොතිබුණු නිසයි. අන්තිමට ජේ.ආර්. ඒක පොඩි පට්ටම් කරලා දැම්මා. ඔව් මං වර්ජනය පාවා දුන්නා කියලා එල්.ඩබ්. පණ්ඩිත හයිඩ් පාක් එකේ තිබුණු රැස්වීමකදී කිව්වා. ඒක වැරදි චෝදනාවක්.* ඔබ ඉන්න මේ බිල්ඩින් එක කෝටි ගාණක් වටිනවා?මේක විදේශාධාර නැතුව, බැංකු ණය නැතුව හදපු මූලස්ථානයක්. මෙතැන පර්චස් 59 ක් තිබෙනවා. අපි CMU එක පටන්ගත්තේ කොටුව බේලි වීදයේ එක දොරක් එක ජනේලයක් විතරක් තියෙන කාමරයකින්. ඉතිං මට අද ආඩම්බරයි මේ මූලස්ථානය ගැන. මේක තනිකර වැඩකරන ජනතාවට අයිති තැනක්. මේක කැපකරලා තියෙන්නේ සූරාකෑමට හා මර්දනයට එරෙහිව සටනේ යෙදී සිටින්නන් හා එම සටනේදී ස්වකීය ජීවිත හෝ ජීවන මාර්ගය අහිමිවූවන් සඳහායි.* ඔබේ ජීවිතේ මොනවද තියෙන අමතක නොවන සිදුවීම්?අපොයි හරියට තියෙනවා. මම එකක් කියන්නම්. වමේ හිටපු ප්‍රබලයෙක් බැංකු මංකොල්ලයකට ප්ලෑන් එකක් ගැහැව්වා. ඒ තමයි කොළඹ විශ්ව විද්‍යාලයට පඩිගෙවන්න බැංකුවෙන් ගේන සල්ලි මංකොල්ල කන එක. රැජින වීදිය දිගේ රික්ෂෝ එකකින් තමයි ක්ලාක් කෙනෙක් බැංකුවෙන් සල්ලි ගේන්නේ. මට තිබුණේ සිග්නල් එක දෙන එක. අපේ පක්ෂයේ ඩ්‍රයිවර් කෙනෙක් හිටියා. මිනිහා පිස්තෝලයක් පෙන්වල රික්ෂෝ කාරයාවයි ක්ලාක්වයි බය කරනවා. අපි එතනට ඇවිත් බෑග් එක උදුර ගන්නවා. නමුත් වාසනාවකට ඒක ක්‍රියාත්මක වුණේ නැහැ. හේතුව ඩ්‍රයිවර් ගැන පොඩි සැකයක් මතු වුණා. එතැනින් ම ප්ලෑන් එක නවත්වලා දැම්මා. ඒක ක්‍රියාත්මක වුණා නම් අපි මංකොල්ලකාරයෝ වෙනවා.* ඔබේ බිරිය?මට කසාද දෙකයි. මුල්ම බිරිය නැන්සි කොතලාවල. ඒක මෝඩකමට කරගත්තු විවාහයක්. ඇය අම්බලන්ගොඩ පැත්තේ කෝරලේ මහත්තයකුගේ දුවක්. ඊට පස්සේ මම අපේ වෘත්තිය සමිති ව්‍යාපාරයේම හිටපු මේ වික්‍රමසූරියව කසාද බැන්ඳා. ඇය පොලිස් අධිකාරීවරයකුගේ දුවක්.ඔබේ දූ දරුවන්?මට දුවයි පුතයි. දුව ශ්‍යාමා. පුතා දිරේශ්. ඒ දෙන්නම දැන් ඇමෙරිකාවේ ඉන්නේ. මගේ මුල් බිරිය හිටියේ පිටරට. ඇය 1985 දී යළි ලංකාවට ආවා. දුව මට ඇයව භාර දුන්නා. මමයි භාර ගත්තේ. 1993 දි ඇය මිය ගියා.ඔබ විනෝදයට මොනවද කරන්නේ?DVD මගින් චිත්‍රපට බලන එක තමයි මගේ ලොකුම විනෝදාංශය. මම බලන්නේ සම්භාව්‍ය ගණයේ චිත්‍රපට. මගේ ළඟ DVD තුන් සීයක් විතර තියෙනවා. ඒ හැරුණුකොට මං ශ්‍රේෂ්ඨ පුද්ගලයන්ගේ ජීවන චරිත කියවන්න හරි කැමැතියි.දැන් ඔබේ වයස අවුරුදු 91 ක්. තවමත් ඔබේ වාහනය පදවන්නේ ඔබමයි; ඒ මදිවට ඔබ කොම්පියුටරයක් පාවිච්චි කරනවා?මම හැමදාමත් අනුන් වෙනුවෙන් වැඩකරන කෙනෙක්. මම ක්‍රියාශීලියි. මං මට වැඩක් කරගන්න කෙනෙක් නෙමෙයි. මං පරාර්ථකාමියි. නිතරම වැඩකරනකොට අපි වයසට යනවා කියලා අපිට දැනෙන්නේ නැහැ.ඔබ ඩ්‍රින්ක් එකක් එහෙම ගන්නවද?මහන්සි වුණු දවස්වලට බ්‍රැන්ඩි පොඩ්ඩක් බොනවා. මං වැඩවර්ජන කළාට මත්පැන් වර්ජනය කරලා නැහැ.සුනිල් මිහිඳුකුල‍ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ay1402161</link>
    <topic>දිවි-ගෝන  හැබැහින් දැක්කේ හඳපාන විල්ලුවේදී</topic>
    <author>සටහන - අරුණි මුතුමලී</author>
    <content>පුංචි කාලේ සිටම අලි ඇතුන්ට දැක්වූ ආදරය නිසා ම සිය වෘත්තිය ලෙස පශු වෛද්‍ය විද්‍යාව තෝරා ගත් ඔහු රජයේ පශු වෛද්‍ය නිලධාරියකු ලෙස ද සේවය කළේ ය. පේරාදෙණියෙන් පශ්චාත් උපාධිය ලෙස සංසන්දනාත්මක කායික විද්‍යාව හදාරා ‘රසායන ඖෂධ මගින් අලි ඇතුන් නිර්වින්දනය කිරීමේදී මතුවන ගැටලු’ මැයෙන් ඔහු කළ නිබන්ධනය එම විෂයය පිළිබඳ මෙරට මෙතෙක් බිහිවූ එකම වාර්තාව බව සඳහන් වේ. “අලි ඇතුන්ගේ සැඟවුණු ලෝකය ‘ඔබ සහ ඔබේ සු‍රතලා’ ආදී වශයෙන් ග්‍රන්ථය කිහිපයක් නිකුත් කර ඇති ඔහුගේ ඊළඟ කෘතිය වන්නේ ‘මැකී යන අලිමංකඩ ඔස්සේ ය. වනජීවී සංරක්ෂණ දෙපාර්තමේන්තුවේ නියෝජ්‍ය අධ්‍යක්ෂවරයකු ලෙස සේවය කරමින් උඩවලව ‘ඇත් අතුරු සෙවණ’ නිර්මාණය කළේ ද ඔහු ය. මේ වනවිට විශ්‍රාමික සුවයෙන් සිටිය ද ජපානයේ සත්ත්ව උද්‍යානයක අලි සම්බන්ධ උපදේශකයකු ලෙස කටයුතු කරන අතර ම සිය හිත මිතුරන්ගේ සුරතලුන්ටත් මෙරට හීලෑ අලින්ටත් අසනීපයක දී උදව් කරන්නට ඔහු අමතක කර නැත. සතුන් වෙනුවෙන් ම සිය කාලය ගත කරන පරිසරවේදියකු ලෙස සිය අත්දැකීම් හා බැඳුණු ලස්සනම තැන ගැන අද අපට අදහස් දක්වන ඔහු වෛද්‍ය නන්දන අතපත්තු ය.අලි පිළිබඳ වෛද්‍ය නන්දන අතපත්තු කෙතරම් උනන්දු වූයේ ද යත් කුඩා කල සිට ඔහු අලින්ගේ ශබ්දයට පවා ප්‍රිය කරමින් අලින්ගේ හඬ අසන්නට පැය ගණන් බලා සිටියේ ය. ඒ ගැන ඔහු පවසන්නේ මේ අයුරිනි.“අලින්ගේ සද්දෙට විතරක් නෙවෙයි අලි බෙටිවලට පවා මම ආසයි. ඒවා දැක්කාම වුණත් මට අමුතු සතුටක් දැනෙනවා. ඒ නිසා හැමෝ ම හිතනවා මම අලි ගැන විතරයි උනන්දු කියලා. මම කැමතිම සත්ත්වයා අලියා නිසා එහෙම කීවත් කමක් නෑ. නමුත් අනෙක් සතුන් ගැනත් මම උනන්දුයි.”මේ උනන්දුව නිසා ම ඔහු වන අලි පැටවකු අතරමං වූ විට කවා පොවා ඇති දැඩි කර යළි වනයට මුදවා දැමිය හැකියැයි සිතුවේ ය.‍ එහෙත් එය අන් අයට විස්මයට කරුණක් විය.“ඇත්තෙන් ම හුඟක් අය පුදුම වුණා අලි පැටියකුට අතින් කවලා පොවලා ආයේ කැලේට අතාරින්න පුළුවන් කියා කීවාම. නමුත් මම නියෝජ්‍ය අධ්‍යක්ෂ ලෙස වනජීවී දෙපාර්තමේන්තුවේ කටයුතු කරද්දී විෂය භාර ඇමැතිවරයා ලෙස පත් වුණු අය හරි හොඳයි. ඔවුන් අනවශ්‍ය ඇඟිලි ගැසීම් නොකළ නිසා මට පුළුවන් වුණා ඒ කතාව ඇත්ත බව ‘ඇත් අතුරු සෙවණ’ පිහිටුවලා ම ඔප්පු කරන්න.”අලින් පිළිබඳ ඒ තරම් විශ්වාසනීය දැනුමක් තිබූ ඔහු වරක් මාදුරුඔය ප්‍රදේශයේ අලි මෙහෙයුමකට සම්බන්ධ වී සිටියේ ය.“ඒ මෙහෙයුමේ නිවාඩු දවසක් ලැබුණා පෝයක් ආව නිසා. ඉතිං අපි තීරණය කළා ඒ ‍දවස කොහේ හරි නිස්කලංක තැනක කඳවුරු ‍ගහගෙන නිදහසේ ඉන්න. එහෙම හිතලා තමයි හඳපාන විල්ලුවට අපි ගියේ.”ඔහු දුටු ලස්සනම තැනකදී ලද අත්දැකීම ගැන කියන්නට පටන් ගත්තේ විල්ලුවක් යනු කුමක්ද කියන පැනය ද පහදමිනි.“මේ හඳපාන විල්ලුව මහවැලි ගඟට සම්බන්ධයි. මහවැලි ග‍ඟේ පිටාර තැනි 36 ක් තිබෙනවා. ඒ හැම පිටාර තැන්නක් ම වසරේ එක් කාලයකදී විල්ලුවක් බවට පත් වෙනවා.‍ විල්ලුවක් කියන්නේ ජලය රඳා පවතින පොකුණු වැනි තැන් සහිතවත් ඒ හා සම්බන්ධ තණ පිටි ආදියත් සහිත ප්‍රදේශයක්. මහවැලි ග‍ඟේ පිටාර තැනි සියල්ලක් ම අතරින් මේ හඳපාන විල්ලුවේ තිබෙන විශේෂත්වය තමයි වසරේ එක් කාලයක් වෙනුවට වසර පුරාම විල්ලුවක තිබිය යුතු අංග සියල්ල පැවතීම.”“ජලය රඳා පවතින නොගැඹුරු ජලාශ, එය වට කර තැනුණු තෙත් බිම් ඇවිදින විට වතුර ගතිය සහිත තණබිම් වගේ ම වියළි තත්ත්වයේ තණ බිම් මෙහි හැමදාම තිබෙනවා. ඒ එක්කම ලඳු කැලෑව, රූස්ස කැලෑව, කඩොලාන ආදී විවිධ පද්ධති ඒ ආශ්‍රිතව දකින්න පුළුවන්. මේ නිසා ම පරිසර පද්ධති රැසක් මුහුවූ ස්ථානයක් හැටියට හඳපාන විල්ලුව හඳුන ගන්න හැකියි. ඒ වගේ ම මෙවැනි තැනක ජෛව විවිධත්වය ඉතා ම ඉහළයි.”ඉන් පසු ඔහු විස්තර කරන්නට වූයේ විල්ලුවක දකින්නට ලැබෙන ජලජ පක්ෂීන්. මත්ස්‍යයන්, ක්ෂීරපායින්, උරගයින් ආදීන් පිළිබඳව ය.‍'මේ පොකුණු වගේ ජලය පිරුණු තැන් ආශ්‍රිතව සේරා කිරලා, සියැක්කාරයා, නයි කුරුල්ලා, පෙලිකන්, පිළිහුඬුවන්, දිය කාවුන්, උකුස්සන්, රාජාලියන් වගේ නානා ප්‍රකාර ජලජ කුරුල්ලන් නරඹන්න කැමැති අයට මේ හොඳ තෝතැන්නක්.”“අනෙක් අතට දිය බල්ලා, කිඹුලා, කබරගොයින්, තලගොයින්, පිඹුරන් වැනි උරග වර්ග හොඳින් දකින්න පුළුවන්.“බුලත් හපයා, ලූලා, මඩයා, කණයා, වගේ මාලු වගේ ම අපට අලුතෙන් හඳුන්වා දුන් තිලාපියාත් මේ ජලයේ ඉන්නවා.‍ හැබැයි තිලාපියා අපේ මත්ස්‍ය සමතුලිතතාව නැති කරන්න හේතුවන නිසා එය විශාල පහරක්.අලි ඇතුන්, දිවියා, වලසා, වල් මීමා, වල් ඌරා, ගෝනා, මුවා, ඕලු මුවා වගේ නිතර දකින්නට නැති සිව් පාවුන් මේ පෙදෙසේ වාසය කරනවා. සතුන් වගේ ම ගහ කොළ දකින්න ආස අයටත් ජලජ භෞමික හා ඒ දෙකටම අයත් නොවන ආදී වශයෙන් වූ විවිධ ශාක වර්ග හඳපාන විල්ලුවේදී බලන්න පුළුවන්.එසේ වටපිටාව ගැන හැඳින්වීමක් කළ වෛද්‍ය නන්දන අතපත්තු ඉන්පසු කීවේ ඔහු හඳපාන විල්ලුවේදී රාත්‍රිය ගත කළ ආකාරයයි.“ඉතිං මහවැලි සී කලාපයේ පොළොන්නරුව දිස්ත්‍රික්කයේ‍. මාදුරුවැව වනෝද්‍යානය අසල වීරාන කියන ප්‍රදේශයේ පිහිටි මේ හඳපාන විල්ලුවේ කඳවුරු බැඳගෙන ඉන්න අපට එක පැත්තකින් මහවැලි ග‍ඟ ගලාගෙන යන හැටි පේනවා. අනෙක් පැත්තෙන් කාලයක් කොටි ත්‍රස්තවාදීන්ගේ විශාල කඳවුරක් තිබුණු තොප්පිගල කන්ද අනෙක් පැත්තෙන් දුෂ්කර ගමක්. ඉතිරි පැත්තේ මහවැලි කලාපවල සංවර්ධිත බිම්.”“අපි මහන්සි නිවා ගන්න දිය කඩිත්තකට පැනලා ඇඟපත හෝදා ගත්තා.‍ වනජීවී නිලධාරීන්ට දඩ මස් තහනම්. ඒත් මාලු තහනම් නෑ. ඉතිං ලූල් මාලු එක්ක කැලේ සරුවට හැදෙන බිම් හතු එළබටු තුඹ කරවිල වගේ දේවල් තමයි කෑමට ගත්තේ. කැලේ කරපිංචා හරිම සුවඳයි. කූඩාරමේ ඇතුළේ මදුරුවන්ට මදුරුතලා අතු ටිකක් අතුරලා ආලෝකය ගන්නයි ආරක්ෂාවටයි මදුරු වදයටයි ඔක්කෝටම හරියන්න අපි ගිනි මැලයක් අවුලගෙන ව‍ෙට් ඉඳගෙන රාත්‍රී කෑමට පුළුස්සපු ලූල් මාලු කන්න පටන් ගත්තා.”එසේ විස්තර කරගෙන යන ඔහු එක පාරටම ඇහි බැම උඩ තබමින් ගැඹුරු කල්පනාවක නිමග්න වූ ලෙසක් දක්වමින් රහස් හඬින් මෙසේ කියන්නට විය.“එක පාරටම කැලේ පෙරලනවා වගේ හඬක් ඇහුණා. අපි ඔක්කොම බලාගෙන හිටියා දැන් මොකද වෙන්නේ කියලා. හිටි හැටියේ විදුලි වේගයෙන් ගුලියක් කැලෙන් මතු වෙනවා වගේ පෙනුණා. ඒ ගුලිය අපි හිටිය පැත්තට දුවගෙන ඇවිත් එක පාරටම ගිනි මැලය මඟ හැරලා ඈතින් දිව්වා. තණකොළ පිටිය පැත්තට. බලන කොට විශාල අං තට්ටුවක් තිබෙන ගෝනෙක්.”ඔහු එයින් සැනසුම් සුසුමක් හෙළති'යි සිතුවද ඊළඟ හුස්ම ඊටත් වඩා තදින් ගෙන ඉතා අඩු හඬකින් කතාව දිගටම කියන්නට වූයේ ය.“අපි බලාගෙන හිටියේ ගෝනාගේ අං තට්ටුවේ ලස්සන ගැන එහෙමනේ. ඒ අතර තවත් සද්දයක් කැලේ පැත්තෙන් ආවට අපට ඒ ගැන එච්චර දුරට හිතුණේ නෑ. ඒත් මොහොතකින් ළඟ ළඟම එන ශබ්දය දිහා බලද්දී විශාල දිවියෙක් ගෝනා පැමිණි තැනින් ම කැලෙන් මතු වුණා. ඒ දිවියා ගින්දරට බය වුණෙත් නෑ. අපි ළඟින් ම ගිනි මැලයට උඩින් පැනලා ගෝනා පස්සෙන් දුවන්න ගත්තා. අපට හිතන්නවත් වෙලාවක් තිබුණේ නෑ.” සාමාන්‍යයෙන් හොඳට වැඩුණු ගෝනකුව දිවියකුට මරන්න බෑ. මොකද ඉස්සරහින් ආවොත් සටනෙදි අංතට්ටුවේ ඇමිණෙන්න පුළුවන්. නැත්නම් පිටිපස්සෙන් ගාත් දෙකෙන් ගැහුවොත් විසිවෙන්න පුළුවන්. නමුත් වෙලාව කියන්නේ ‍ගෝනා දිව්වේ මඩ සහිත තණ පිටියට. ඒ නිසා ඌගේ පසුපස කකුල් දෙකම මඩේ එරුණා. ඒ නිසා වේගය අඩු වුණා. ජවය මදි වුණා. ඒත් සටන අතහැරියේ නෑ. අං තට්ටුව එහෙ මෙහෙ කරමින් දිවියා එළවගන්න හැදුවා.”එසේ කියූ ඔහු පසුව බිම බලාගෙන කල්පනා කරන්න විය.“ඒත් දිවියාට තේරුණා ගෝනාට පසුපස ගාත්වලින් ගහන්න බැරිවෙන බව. ඒ පාර පිටිපස්සෙන් පිටට පැනලා ගෝනාගේ බෙල්ලේ බල නහර දෙක උගේ දත්වලින් හපාගෙන හිටියා. ටිකින් ටික ගෝනා අඩපණ වෙලා වගුරේ ඇද වැටුණා. අපට දුකයි. ඒත් කරන්න දෙයක් නෑ. ඒ තමයි සොබාදහම.”ඔහු සුසුමක් හෙළුවේ ය. ඉන්පසු ඉතිරි කතාව පටන් ගත්තේ ය.“දිවියා හොඳට ගෝන මස් කෑවා. ඒත් ඌට සතියකින්වත් ඉවර කරන්න බැරි තරම් ගෝනා ලොකුයි. දිවියාගේ සිරිත තමයි තමන්ගේ දඩයමට ඉහඳ පණුවන් ගැහුවත් සැරෙන් සැරේ ඇවිත් කන එක. ඒ වගේ ම ගොදුර වල් ඌරන් උකුස්සන් නරින් වගේ සතුන්ගෙන් බේරගන්න ගහක අත්තක් උඩට ගෙනිහින් එල්ලන එක. ඒ වුණාට මේ ගෝනාගේ සිරුර දිවියාට උස්සාගෙන යන්න බැරි තරම් ලොකුයි. උත්සාහ දරලා - දරලා බැරි තැන ඒ අදහස දිවියා අතහැරියා. පස්සේ ගොරව ගොරව ගියා.”සොබා දහමේ අපූරුව! බලවතා දුබලයා ආහාරයට ගන්නා බව රහසක් නොවේ.‍ එහෙත් එය බලා සිටින්නට වේදනාකාරී විය හැකි ය. සතුන්ට ආදරය කරන වෛද්‍ය නන්දන අතපත්තු එහිදී ගත යුත්තේ දිවියාගේ පැත්තද? ගෝනාගේ පැත්තද? සොබා දහම දෙස බලා සිටිනවා හැර අපට කළ හැක්කේ කුමක්ද? ඔහු කතාවේ ඉතිරි කොටස කීවේ කතා රසය වඩවමිනි.“දිවියා ගියා විතරයි අපට බෂ බෂ ගාලා ශබ්දයක් ඇහෙන්නට ගත්තා. බලද්දී වතුරෙ හිටිය කිඹුල්ලු හය දෙනෙක් විතර ගෝන මස් කන්න එනවා. කිඹුල්ලු කෑමට ආශාවේ පිඹිනවා. තලු ගහනවා. අපි ගොඩක් වෙලා නිදියනතුරුත් එහෙමමයි.”“වෙනදාට උදේ ඇහැරෙන්නේ කුරුලු ගී හඬට. ඒත් පසුවෙනිදා උදේ අපිට ඇහැරුණේ කිඹුල්ලුන්ගේ පොරකන පිඹින සද්දෙට එකතු වුණු දිවියාගේ ගෙරවිලි හඬට. පුරුදු පරිදි දිවියා ගොදුර සොයාගෙන ආවත් කිඹුල්ලු කිට්ටු වෙන්නවත් දුන්නේ නෑ. ඒ ගැනත් ඉතිං අපට දුකයි. ඒත් ඒ සොබා දහම තමයි. ඒ අපූරු සිද්ධිය කවදාවත් අමතක වන්නේ නෑ මට.”ඉන්පසු ඔවුන්ට යළි අලි මෙහෙයුමට යන්නට සිදු වූ බව ද ඔහු පැවැසුවේ තවදුරටත් ඒ සිදුවීම අධ්‍යයනයට අවස්ථාව නොලැබීම ගැන කනගාටුවෙනි. ඒ සමඟම වෛද්‍ය නන්දන අතපත්තු මෙසේ ද පැවසුවේ ය.“සඳගල, සඳතැන්න ආදී වශයෙන් බොහෝ නම් යෙදී තිබෙන තැන්වල මම ඉඳලා තිබෙනවා. ඒත් හඳපාන විල්ලුව වගේ හඳ එළියේ විචිත්‍රත්වය නමට ගැළපෙන විදිහට දැකලා නෑ. හඳඑළියට ගස් අතු රිදී පාටින් නෑවිලා මහවැලිය රිදී කඳක් වගේ ගලනවා. පුදුම ලස්සනක් මම මේ කියන්නේ මීට අවුරුදු දහයකට විතර කලින් තිබුණු හැටි. අදත් එතන එහෙමම ඇති. ඒ නිසයි මම පැහැදිලිව යන තැන නොකියන්නේ. අපේ විස්තර අනුව හොයාගෙන යන අයට වුණත් මම කියන්නේ මේ තැන් රස වින්දට කමක් නෑ. හැබැයි බෝතල් පොලිතින්, ප්ලාස්ටික් දාලා විනාශ කරන්න එපා. මෙතැන අලි මංකඩක්. ඒ වගේ ම රජ කෙනකුගේ ශීත මාලිගාව තිබුණෙත් මෙතැන දූපතක. ජලස්නානය කරන අලියකුගේ ගලින් නෙළූ රූපයක් මහවැලියට යටවෙලා තියෙනව. මෙතැනට නෛතික ආරක්ෂාව ලැබිලා නෑ. ඒවා ලැබෙන්න ඕන. අනෙක අපේ හදවතින් ම අපි මේ දේවල් රැකගන්න ඕන.සටහන - අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ay1402162</link>
    <topic>සම්මුඛ පරීක්ෂණයේදී කකුලක් පිට කකුලක් දාගෙන හිටිය නිසා රස්සාව ලැබුණා</topic>
    <author>ඉනෝකා සමරවික්‍රම</author>
    <content>බාලවියේ සිටම චිත්‍ර ඇදීමට ප්‍රියකළ ඔහු තම වෘත්තිය ජීවිතය ඇරඹුවේ ද චිත්‍ර ශිල්පියකු ලෙසිනි. දැන්වීම් ආයතන කිහිපයකම සේවය කළ සම්බුද්ධත්ව ජයන්ති ලාංඡනයේ හිමිකරුවාය.ඔහු රක්ෂණ සංස්ථාවේ ලාංඡනය නිර්මාණ කිරීමට ද දායක විය. පරිසරය, චිත්‍රය, සොබාදහම මගින් ජීවිතය සොයන, ජීවිතය විඳින ඔහු කෝලිත සමරසුන්දර නම් වන්නේ ය.ලාංඡන නිර්මාණ ශිල්පීන් පිළිබඳව ‘වෙළෙඳ ලකුණ විශේෂාංග මාලාවක පුද්ගලයන් සොයා ගිය ගමනේ දී හමුවූ තවත් නිර්මාණකරුවෙකි කෝලිත සමරසුන්දර. කළුතර පයාගල ගමේ උපන් ඔහු මූලික අධ්‍යාපනය ලද්දේ පොතුවිල මහා විද්‍යාලයේ ය. පසුව වැඩිදුර අධ්‍යාපනය සඳහා කොළඹ රාජකීය විද්‍යාලයට ද චිත්‍ර හා මූර්ති කලාව පිළිබඳව හැදෑරීමට කැලණිය සෞන්දර්ය විශ්ව විද්‍යාලයට ඇතුළත් වූයේ ය.දැනුම් තේරුම් ඇති වියේ සිට ම චිත්‍ර ඇඳීමට විශේෂ දක්ෂකමක් පෙන්වූ ඔහුට මව ගෙන් හා පියාගෙන් ඊට නොමද සහායක් ලැබිණි.“මගේ මව සෝමවතී සමරසුන්දර. තාත්තා එඩ්වින් සමරසුන්දර මේ දෙන්නම විදුහල්පතිවරු. එහෙම වුණා කියලා අම්මවත් තාත්තවත් මගේ එකම සහෝදරයා ජයන්තයි මමයි ගමන් ගත්ත මඟ වෙනස් කරන්න හැදුවේ නැහැ. මම පුංචි කාලේ ඉඳලම චිත්‍ර අඳිනවා. ගෙයි බිම පවා අඳිනවා‍.දවසක් මම බිම මිනිසෙක්ගේ රූපයක් ඇන්දා. නමුත් ඒකේ ‍කකුල් අඳින්න ඉඩ නැහැ. මොකද ඉතිරි ටික අඳින්න වෙන්නේ බිත්තියේ. ඊළඟට කරන්නේ මොකක්ද කියලා හිතමින් හිටියේ. ඒත් මං චිත්‍ර අඳින දිහා බලාගෙන හිටපු තාත්තා මට කිව්වා ඉතිරි ටික බිත්තිය දිගට අඳින්න කියලා.තව දවසක් මට මතකයි තාත්තා මාව පාර දිගේ එක්කගෙන ගියා. ඒ ගිහිල්ලා කණ්ඩියට නැඟලා ඊට ඉහළින් තියෙන සිල්පර කොට අස්සෙන් මට ඈතින් එන කෝච්චිය පෙන්නුවා. තාත්තා එහෙම කළේ මාව සිල්පර කොට දක්වා ඉහළට ඔසවලා. මට එතකොට පේනවා ඈතින් එන කෝච්චිය මගේ ඉස්සරහට එනවා වගේ.ඒක අපි පැත්තකින් ඉඳන් කෝචිචිය දිහා බලනවට වඩා හරි වෙනස්. කෝච්චිය ළඟට එනවත් එක්කම තාත්තා මාව පහළට ගත්තා.අපේ තාත්තා හරි කැමැතියි අපි අභියෝග බාරගන්නවට. මම පුංචිම කාලේ චිත්‍රයක් ඇන්දා. ඒ චිත්‍රයේ තිබුණේ පාරේ තියෙන කාර් එකක්. නමුත් ඒ කාර් එක අස්සෙන් පේන විදිහට මම ඉර ඇඳලා තිබුණා. මම ලොකු කාලේ තාත්තා මේ චිත්‍රය කොහේ දෝ අරන් තිබිලා අරගෙන මට පෙන්නුවා. මම කිව්වා හානේ කාර් එක යටින් ඉර ඇඳලා කියලා. ඒත් තාත්තා කිව්වේ නැහැ ඔයා පොඩියි. ඒ කාලේ ඔයා දැක්කේ එහෙමයි කියලා. තාත්තා අම්මා තමයි මට කලාවට ආදරය කරන්නට ඉගැන්නුවේ. අපි පරිසරය වින්දේ ඔවුන්ගේ ලැබුණ ආදර්ශය අනුවයි.”බාලවියේදී තම කලා හැකියාවන් ගොඩනැඟීම පිළිබඳව කෝලිතට ඇත්තේ පැහැදිලි මතකයකි. විටෙක ඔහු ඒ මතකයන් අවුස්සා බලන්නේ බොහෝ සතුටිනි. තවත් විටෙක ජීවතුන් අතර ‍නැති තම මවත් පියාත් පිළිබඳව දෙනෙතට නැ‍ඟෙන කඳුළු ඔහු වළකා ගන්නේ බොහෝ වැර වෑයමෙනි.“මම මගේ අම්මව දකින්නේ මේ ලෝකේ ඉන්න ඉතාම අහිංසක ගැහැනිය හැටියට. ඇය ඒ තරමටම අපේ ජීවිතවලට සමීපව හිටියා. අද මා යම් තැනෙක ඉන්නවා නම් ඒ ඔවුන්ගේ ආශිර්වාදය මත.‍‍උසස් පෙළ විභාගය අවසන් වූවාට පසුව මට හිතුණා රැකියාවක් කරන්න ඕන කියලා. තාත්තා ඊට අකමැති වුණේ නැහැ. ඒ කාලේ මම ගල්කිස්සේ දිමුතු ප්‍රඩක්ට් කියන ආයතනයේ නිෂ්පාදනය කරන කවකටු පෙට්ටි සඳහා චිත්‍ර ඇන්දා. කවකටු පෙට්ටියේ උඩු පියන මත චිත්‍ර අඳිනවට සත විසි පහක් ගෙව්වා. මම දිනපතා පයාගල ඉඳලා ගල්කිස්සට එනවා යනවා. මාස 9 ක් විතර එතැන වැඩ කරන්න ඇති . මම අර ලැබුණ සත විසිපහ එකතු කරලා අම්මට සාරියකුත් අ‍රගෙන දුන්නා.”අතීතය හාරා අවුස්සන ඔහු විටෙක බොහෝ හැඟීම්බරය. නෙත නැඟි කඳුළක් එහිම දියකර හරින්නට වෑයම් කරන්නේ ය. කෝලිත කවකටු පෙට්ටිවල චිත්‍ර ඇඳීම අතහැර දමා විශ්ව විද්‍යාලයට ඇතුළත් විය. විශ්ව විද්‍යාලයේ ඉගෙනුම අවසන් කිරීමෙන් පසුව ප්‍රතිඵල ලැබෙන තුරු නොසිට ඔහු රැකියාවකට යාමට ඉටා ගත්තේ ය. ගමට ගොස් අම්මාගෙන් රුපියල් 60 ක් ද ගෙන කොළඹ පැමිණි කෝලිත දැන්වීම් ආයතන බොහෝමයකට යමින් රැකියා අවස්ථා ඇතිදැයි සොයා බැලුවේ ය.දැන්වීම් ආයතන බොහෝමයකට ගිය ද ඔහුගේ අරමුණ ඉටු නොවිණි. ඇතැම් දැන්වීම් ආයතන සම්මුඛ පරීක්ෂණය සඳහා යැයි කියා එදා දවසේ චිත්‍ර ඔහු ලවා අන්දවා ගත්තේ ය. මෙයින් ඔහුට ලැබුණු ආර්ථික වාසියක් ද නැත‍.“අම්මා අතට දුන්න සල්ලිත් ඉවරයි. කරන්න දෙයකුත් නැහැ. මම අන්තිමට ගියේ ග්‍රාන්ට් එකට. ඒ කාලේ ඒක තිබුණේ ගෝල්ෆේස් එක හරියේ. ඇවිදලා ඇවිදලා හරිම මහන්සියි. ග්‍රාන්ට් එකේ පිළිගැනීමේ අංශයේ හිටියේ සෝමා මිහිරිපැන්න මහත්මිය. ඇය කලාකරු බැසිල් මිහිරිපැන්න මහතාගේ බිරිය.මම ඒ වෙනකොට ග්‍රාන්ට් හිමිකරු රෙජී කන්දප්පා මහතා දැක තිබුණේ නැහැ. මම කිව්වා මට ලොකු මහත්තයා හමුවෙන්න අවශ්‍යයි කියලා. මම එතැනට යනවිට උදේ දහය මාරයි. ‍දවල් එක හමාර වනතුරු හිටියත් මට ඔහු හමුවීමට බැරි වුණා. එක පාරටම සෝමා මහත්මිය මට කිව්වා කන්දප්පා මහත්මයා කෑමට ගියා කියලා. මම හිතාගත්තා ඔහු නැවත පැමිණි පසු හමුවෙනවා කියලා. පාරෙ පෙට්ටි කඩේකින් තේ එකකුත් බීලා ඇවිත් මං ආ‍ෙයමත් වාඩිවෙලා හිටිය. මං පිළිගැනීම් නිලධාරිනියගේ දිහාම බලාගෙන හිටියා. ඇයටත් දුකයි මට සිදුවූ දෙයට.‍කන්දප්පා මහත්මයා එනවිට තුන පහුවෙලා‍. ඒ වෙනකොට මගෙ තොලකටත් වේලිලා. බඩගින්නත් වැඩියි. කන්දප්පා මහත්මයා කියන්නේ ඒ කාලේ ලොකු චරිතයක් දැන්වීම් කලාවේ හිටපු. මට ඔහු ළඟට යන්න අවස්ථාව ලැබුණා. ඔහු මගේ චිත්‍ර බැලුවා. ඔහු ඔහුගේ දියණියට ඒවා පෙන්නුවා. ඉන් ටිකකට පසුව කන්දප්පා මහතා මගෙන් ඇහුවේ කවද ඉදන් ද එන්න පුළුවන් කියලා. මම ගොළු‍ෙවලා හිටියේ. ඊළඟට ඔහු ඇහුවා රුපියල් තුන් දහස් පන්සියයක් පඩි දෙන්නම් හෙට ඉදලා එනවද කියලා. ඒ වෙනකොට මගේ කටේ කෙළ හිදිලා තිබුණේ. නමුත් මම කෙළ ගිල්ලා. එදා මම ගෙදර ගිහිල්ලා අම්මවයි තාත්තවයි බදාගත්තා. මම ඒ සතුට පුදුම විදියට වින්දා.”කෝලිත අදත් ඒ අතීතය සිහි කරන්නේ සතුටිනි. ඔහු ග්‍රාන්ට් ආයතනයේ චිත්‍ර ශිල්පියකු වූයේ එලෙසිනි. චිත්‍ර ඇඳීම පමණක් නොව දැන්වීම් කලාවේ බොහෝ දේවල් ඔහු එහිදී ඉගෙන ගත්තේ ය.“මම අවුරුදු පහක් ඒ ආයතනයේ හිටියා.‍ ඔය අතර තමයි අපිට රක්ෂණ සංස්ථාව සඳහා ලාංඡනයක් නිර්මාණය කිරීමට පැවැරුණේ. ඇත්තම කිව්වොත් මේක එක් අයෙකුගේ නිර්මාණයක් නොවෙයි. අපි කට්ටියම වටවෙලා ඒ ගැන කතා කළා. මීමැස්සා මී වදය ඒවා අපි හැමෝගෙන් ම ආපු අදහස්.මී මැස්සා පුංචි වුණත් මී පැණි එකතු කිරීම යන තේරුම තමයි අවසානයට එතැනට ආවේ. ඒ නිර්මාණය තමයි අදත් රක්ෂණ සංස්ථාවේ ලාංඡනය වෙලා තියෙන්නේ. මං කියන්නේ මේ නිර්මාණය කරන වෙලාවේ එතැනට සුළු සේවකයෙක් ඇවිත් අපට තේ එකක් ගෙනැත් දුන්නත් ඔහුත් මෙයට සම්බන්ධ යි. මොකද ඔහු මට දැක්ව‍ූ සහාය නිසයි අපට මේ දේ කරගන්න පුළුවන් වුණේ කියන අදහස මට තියෙනවා.”වසර පහකට පමණ පසුව කෝලිත රංජිත් ජයසූරියගේ දැන්වීම් ආයතනයට ගියේ ය. එකල දැන්වීම් ආයතනයකින් තවත් ආයතනයකට යන විට ඒ සඳහා වෙනමම ක්‍රියා පටිපාටියක් තිබිණි.නමුත් තමන් ළඟට පැමිණෙන ලෙස කෝලිතට ආරාධනය ලැබුණේ රංජිත් ජයසූරියගෙන් ම ය. ඔහු එහි එනදා ආවේ බියෙනි. චකිතයෙනි.“මං කොච්චර කැලඹිල්ලකින් හිටිය ද කීවොත් ජයසූරිය මහතා ඉදිරියේ අසුන් ගත්තේ කකුලක් පිට කකුලක් දාගෙන.මම ග්‍රාන්ට් එකේ හිටියේ චිත්‍ර ශිල්පියෙක් හැටියට. නමුත් මෙහිදී මට කලා අධ්‍යක්ෂ තනතුර ලැබුණේ. රංජිත් ජයසූරිය මට රුපියල් 10,000 වැටුප ලෙස දෙන බව කිව්වා. එහි අධ්‍යක්ෂ කෙනෙක් වෙලා හිටිය අර්නි අල්මේදා කිව්වා තමුසෙත් කකුලක් පිට කකුලක් දාගෙන හිටිය නිසා තෝරාගත්තා කියලා. මට එහිදී හොඳ සහයෝගයක් ලැබුණා. මා යටතේ පිරිසක් හිටියා කොහොම හරි කන්දප්පා මහත්මයා රංජිත් ජයසුරියට කියලා තියෙනවා මාව හොඳට බලාගන්න කියලා.ඉන් කාලෙකට පස්සේ මම ආනන්ද තිස්ස අල්විස් මහතාගේ ආයතනයක් වූ ක්‍රියේටිව් සර්විස් එකට ගියා. එහි හිටිය හර්මන් ගුණසේකර මහතා මට බොහෝ උදව් කළා. ඒ අවස්ථාවෙත් කන්දප්පා මහතා ඔවුනට කියලා තිබුණා කෝලිතව හොඳින් බලාගන්න කියලා‍. ඉන් කාලෙකට පසුව තමයි මට මංචි ආයතනයේ නන්දන වික්‍රමගේ මහතා හමුවීමට ලැබුණේ.”කෝලිතගේ දක්ෂතා දැන හඳුනා ගත්තෝ ඔහුගේ සේවය පැතූහ.කෝලිත බොහෝ ආයතන වල නිෂ්පාදන ජනප්‍රිය කරවීම සඳහා ලාංඡන නිර්මාණ කළේ ය. මංචි ආයතනයේ රසහරි, රසමික්ස් වෙජි සෝයි, මාළු සෝයි ඔහුගේ නිර්මාණය. දේශීය නිෂ්පාදන ආයතනවලට පමණක් නොව දේශීය නිෂ්පාදකයන්ගේ විදේශීය නිෂ්පාදන සඳහා ද තේ නිෂ්පාදන සඳහා කවර නිර්මාණය කිරීම ද එදා මෙදා තුර ඔහු අතින් නිමවී ඇත්තේ ය. මීට අමතරව කෝලිතට සම්බුද්ධත්ව ජයන්ති සැමරුව වෙනුවෙන් ද ලාංඡනයක් නිර්මාණය කිරීමට අවස්ථාව ලැබුණේ ය.“මට මේ අවස්ථාව ලැබුණේ ජගත් සුමතිපාල මහතා නිසයි. ඔහු මට කිව්වා සම්බුද්ධ ජයන්තිය වෙනුවෙන් ලාංඡනයක් නිර්මාණය කරන්න කියලා. මං ඒ නිර්මාණය කළා. මට අදත් එවැනි දෙයකට සම්බන්ධවීමට ලැබීම ගැන සතුටුයි. ජීවිතයේ දුෂ්කර වන්දනාවක යෙදුණ ඔහු අභියෝග ජය ගැනීමට ඕන ශක්ති ය ඇත්තෙකි.බාලවියේ සිට ම චිත්‍ර ඇඳීමට උපන් හපන්කම් පෑ ඔහු තම මව මියගොස් වසරකට පසුව චිත්‍ර ප්‍රදර්ශනයක් පැවැත්වූයේ ය. මවගේ මිය යාමත් සමඟ බොහෝ තැවුලට පත්වූ ඔහු ඒ දුක නිවාගත්තේ චිත්‍ර ඇඳීමෙනි. සුනාමියට ගසාගෙන ගොස් කැඩී බිදී ගිය මහ ගෙය එසේ තිබෙනු දකින්නට වසර තුනකට පමණ පෙර ඔහු ගරා වැටුණ මහගෙයි බිත්ති ගඩොලින් ගඩොල ඇන්දේය.“මං දන්නෑ මේ චිත්‍රයේ ගඩොල් කොච්චර තියෙනවද කියලා. නමුත් මගෙ කාර්යාල කාර්ය සහායක ඒ බව දන්නවා. අම්මාගේ මිය යාමෙන් රිදුණ සිත හදාගන්නයි මම මේ චිත්‍රය ඇන්දේ. ‍මම මූඩ්ස් ඇන්ඩ් මූඩ්ස් චිත්‍ර ප්‍රදර්ශනය පළමු දා එහි එන්න කියලා තාත්තට ඇඳගෙන එන්න අලුත් කමිසයක් ගෙනිහින් දුන්නා.නමුත් තාත්තා එදා ආවේ පුස්කාපු කමිසයක් ඇ‍ඳගෙන. එදා තාත්තා තමයි ඒ උත්සවයේ ආරාධිත අමුත්තා. මම තාත්තගෙන් ඇහුවා ඇයි මේ කියලා. එතකොට තාත්තා කියනවා පුතේ මේ කමිසය අම්මා අරගෙන දුන්න එකක් කියලා.”කෝලිත බොහෝ සංවේදී සිතක් ඇත්තෙකු සේ ය. ඔහු ගහට වැලට මලට කුරුල්ලන්ට සතා සිවුපාවාට බෙහෙවින් ළෙන්ගතු ය. ව්‍යාපාරික කටයුතු සඳහා කොළඹ පදිංචිව සිටිය ද ඔහු හිදින්නේ නුවර කොබ්බෑකඩුව නම් ගමේ ය. ස්වාභාවික ගහකොළට මැදිවෙමින් තමන්ගේ ම ලෝකයක් එහි ගොඩ නගාගෙන ඇති ඔහු තෙලිතුඩට හා කැන්වසයට අපමණ පෙම් බදින්නේ ය. ඔහු කොළඹ පැමිණි විට ඒ සියල්ල රැක බලා ගත්තේ ඔහුගේ බිරිය ය. ප්‍රසිද්ධිය සොයා නොයන කෝලිත තම දැනුම මෙන් ම නිර්මාණ හැකියාව මඟින් ලෝකය හඳුනා ගන්නට වෙර දරන්නේ ය.“මම චිත්‍ර ශිල්පියකු නොවූවේ නම් මගේ ජීවිතේ වැඩක් නැහැ. අපි බොහෝ නිර්මාණ කළේ ග්‍රාන්ට් එකේ ඉන්දැද්දි. ඒ නිර්මාණ තනිකරම මගේ කියන්න මට අයිතියක් නැහැ. මොකද ඒක සාමූහික ප්‍රයත්නයක් නිසා. කුඩා කාලයේ මා හැදුණු වැඩුණු පරිසරය තමයි අදත් පරිසරයට ආදරය කරන්න මාව හුරු කරලා තියෙන්නේ.ඔහු වයිල්ඩ් එලිෆන්ට් නම් දැන්වීම් ආයතන පවත්වාගෙන යන අතරේම ඉඩක් ලැබෙන හැම විටෙකම චිත්‍ර නිර්මාණය කරන්නේ ය. ඒ ඉදිරියේ දී පැවැත්වීමට නියමිත චිත්‍ර ප්‍රදර්ශනය වෙනුවෙනි.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=ay1402163</link>
    <topic>‘ඒෂියා ඇසට්‘ ස්ථාවරය රැක ගනී</topic>
    <author/>
    <content>ආරම්භක සඳුදා වෙළෙඳ පොළ ගනුදෙනු 6112 ක් දක්වා ඉහළ ගොස් තිබුණි. ඒ පෙර සතිය අවසන් සිකුරාදා වූ 7 වැනිදා දැක්වුණු ගනුදෙනු 5969 සැලකිය යුතු ලෙසින් පහළ යාමකි. සඳුදා මිලියනය ඉක්මවා කොටස් අලෙවි වූ සමාගම් අතර බ්ලූ ඩයමන්ඩ් ඡන්ද බලය රහිත (1000289), ඩයලොග් (27364078), එක්ස්පෝ ලංකා (1813296), එස්. එම්.බී. ලීසිං( 1561516), එස්. එම්.බී. ලීසිං (ඡන්ද බලය රහිත) - 2241426, ටෙක්ස්ටර්ඩ් ජර්සි (1708301), අමානා ටකාෆුල් (1346385), එෆ්. එල්. සී. හෝල්ඩින්ග්ස් (3581137), ඔරියන්ට් ගාමන්ට් (8528512), ඒෂියා ඇසට් (20738744), ටච්වුඩ් (1500265) සමාගම් විය.දිනයේ කැපී පෙනෙන සිදුවීම වූයේ ස්වදේශී කොටසක මිල රුපියල් 4000 කින් පහළ යාමයි. ඒ පෙර කොටසක් අලෙවි වූ දින රුපියල් 19000 ක් වූ කොටසක මිල රුපියල් 15000 ක් බව එදින පෙන්වමිනි. එහෙත් එම සමාගමේ අලෙවි වූයේ එක් කොටසක් පමණක් වීමද විශේෂ සිදුවීමකි.මිල ඉහළ ගිය සමාගම් අතර සී අයි ටී (6.90), මිරමාර් (7.60) කැපී පෙනුණි. මිල පහළ ගිය සමාගම් අතර කැපී පෙනුණේ ඉන්ඩස්ට්‍රියල් ඒ. එස්. පී. එච්. (13.00), සෙරන්ඩිබ් ඉංජිනියරින් (13.60) සමාගම් ය.පසු දින එනම් 11 වැනිදා ගනුදෙනු යළි පහළ ගියේය. ඒ ගනුදෙනු සංඛ්‍යාව 5832 ක් බව පෙන්වමිනි. දිනයේ මිලියනය ඉක්මවා කොටස් අලෙවි වූ සමාගම් ගණන 13 කි. එම සමාගම් අතර ඩයලොග් (2390717), එක්ස්පෝ ලංකා (2018390), එච් එන් බී (1099337), ජනශක්ති ඉන්ෂුවරන්ස් (1166643), ජේ.කේ.එච් (5318856), ජේ .කේ. එච් (ඩබ් සී -2016) -1324374, ලංකා අයිඕසී (2962647), පිරමල් ග්ලාස් (2974545), රිචඩ් පීරිස් (2078634), එස් එම් බී ලීසිං (1904992), ටෙක්ස්ටර්ඩ් ජර්සි (1846480), ද ෆිනෑන්ස් ඉන්ෂුවරන්ස් - ඡන්ද බලය රහිත (1722887), විදු ලංකා (9612753), සමාගම් විය.දිනයේ මිල ඉහළ ගිය සමාගම් අතර ඒ අයි ඒ ඉන්ෂුවරන්ස් (9.80), ඔටෝඩ්‍රොම් (7.00), කැපී පෙනුණි. මිල පහළ ගිය සමාගම් අතර කැපී පෙනුණේ ෆින්ලේස් කළම්ඹු (44.90) සමාගමයි.බදාදා (12) වන විට වෙළෙඳ පොළ ගනුදෙනු තවත් අඩු විය. ගනුදෙනු සංඛ්‍යාව වාර්තා වූයේ 4539 ක් ලෙසිනි. එසේ වුවද ඒෂියා ඇසට් කොටස් පන්කෝටි පහළොස් ලක්ෂ තිස්දහස් දෙසිය හැත්තෑදෙකක් (51530272) අලෙවි විය. එය කැපී පෙනෙන ගනුදෙනුවක් විය.දිනයේ මිල ඉහළ ගිය සමාගම් අතර එලායන්ස් (40.50) සමාගම කැපී පෙනුණි. මිල පහළ ගිය සමාගම් අතර සිලෝන් ටුබැකෝ (20.40), සිලෝන් බෙවරේජස් (20.00), හන්ටර්ස් (11.00), ටී. සර්විසස් (30.00) කැපී පෙනුණි. දිනයේ මිලියනය ඉක්මවා කොටස් අලෙවි වු සමාගම් වාර්තා වුණේ 5ක් පමණි. ඒෂියා ඇසට් සමාගමද ඇතුළුව බ්ලූ ඩයමන්ඩ් ( 1446316), ජේ .කේ. එච් (ඩබ් සී -2016) - 1480925, රේණුකා ඇග්‍රි (1126962), එස් එම් බී ලීසිං (1291827), සමාගම් විය.සමස්ත කොටස් මිල දර්ශකය පෙර සතියේ සිකුරාදා දැක්වුණේ ඒකක 6141.72 ක් ලෙසිනි. එය ආරම්භක සඳුදා දැක්වුණේ ඒකක 6110.27 ක් ලෙසිනි. අඟහරුවාදා එය දැක්වුණේ ඒකක 6113.15 ක් ලෙසින් වන අතර බදාදා එම අගය දැක්වුණේ ඒකක 6084.48 ලෙසිනි. එස් ඇන්ඩ් පී එස් එල් දර්ශකය පෙර සතියේ සිකුරාදා දැක්වුණේ ඒකක 3369.30 ක් ලෙසිනි. එය ආරම්භක සිකුරාදා දැක්වුණේ ඒකක 3354.43 ලෙසින් වන අතර අඟහරුවාදා එම දර්ශකය 3349. 35 ක් ලෙසත් බදාදා එම දර්ශකය ඒකක 3386.96 ලෙසත් දැක්වුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402161</link>
    <topic>ජ'පුර වන සහ පාරිසරික සමුළුවට සදාහරිත අනුග්‍රහය</topic>
    <author/>
    <content>ජ'පුර වන සහ පාරිසරික සමුළුවට සදාහරිත අනුග්‍රහය2014 පෙබරවාරි 5 වන දින ශ්‍රී ජයවර්ධනපුර විශ්ව විද්‍යාලයේ වන හා පාරිසරික විද්‍යා අධ්‍යයනාංශය සංවිධානය කළ ජාත්‍යන්තර වන සහ පාරිසරික සමුළුව සඳහා ප්‍රධාන අනුග්‍රාහකත්වය ලබා දෙමින් ඊට සවිබලය ලබා දීමට සදාහරිත වැවිලි සමාගම පියවර ගත්තේ ය. මෙම ජාත්‍යන්තර සමුළුව පාරිසරික හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතාගේ ප්‍රධානත්වයෙන් තුල්හිරිය මාස් ෆැබ්රික් පාර්ක් හිදී පසුගියදා පැවැත්විණි.සදාහරිත වැවිලි සමාගම තිරසාර ආර්ථික සංවර්ධනයක් වෙනුවෙන් උපරිම ලෙස කැපවී සිටින අතර මෙබඳු ජාත්‍යන්තර සමුළු සඳහා තම දායකත්වය ඉහළින් ලබාදීම තුළ හරිත ආර්ථිකයක් ගොඩනැංවීම වෙනුවෙන් වූ සමාගමේ කැපවීම මනාව පිළිබිඹු කෙරේ.සමාගමේ ප්‍රධාන විධායක අධ්‍යක්ෂ එච්.කේ. රෝහණ මහතා පැවසුවේ “වන වගා සහ වැවිලි සමාගමක් ලෙස නිරන්තරයෙන් හරිත ආර්ථිකයක වටිනාකම සමාජයේ විවිධ ප්‍රජා වෙත ගෙන යෑමට උත්සාහ දරන අතර සංවර්ධිත රටවල් විසින් නිෂ්පාදනයේ දී පිට කරන කාබන් උරා ගනිමින් ස්වභාවික වනාන්තර විසින් මිහිතලයට සිදු කරන දායකත්වයත්, තිරසාර ලෙස පාරිසරික සම්පත් ප්‍රයෝජනයට ගැනීමේ වැදගත්කම පිළිබඳවත් මෙබඳු ජාත්‍යන්තර සමුළු තුළ විස්තීර්ණව සාකච්ඡා කෙරෙනවා. එමෙන් ම විකල්ප බලශක්ති, අපද්‍රව්‍ය පාලනය දේශගුණික විපර්යාසයන් පිළිබඳව නව ලොව දැනුම මෙහිදී සාකච්ඡා කෙරෙන බැවින් ශ්‍රී ජයවර්ධනපුර සරසවිය මඟින් සංවිධානය කරන මෙම සමුළුවට අනුග්‍රාහකත්වය දැක්වීම අප විසින් සිදුකළ යුතු කර්තව්‍යක් ලෙසට මෙම ප්‍රධාන අනුග්‍රාහකත්වය ජයවර්ධනපුර සරසවියට ලබා දුන්නා” යනුවෙනි‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402162</link>
    <topic>මොබිටෙල් JASTECA සම්මාන රැසකින් පිදුම් ලබයි</topic>
    <author/>
    <content>මොබිටෙල් JASTECA සම්මාන රැසකින් පිදුම් ලබයිශ්‍රී ලංකා ටෙලිකොම් මොබිටෙල් ආයතනය Taiki Akimoto 5S සම්මානය සහ විදුලි සංදේශ ක්ෂේත්‍රය (මහා පරිමාණ) තුළ වඩාත් විශිෂ්ට ලෙස 5S සංකල්පය ක්‍රියාත්මක කළ ආයතනය ලෙස සම්මාන හිමිකර ගනිමින් මෙරට අතිශය සාර්ථකම සහ ශක්තිමත් ව්‍යාපාරයක් ලෙස සිය ස්ථාවරත්වය තවදුරටත් තහවුරු කරගනී. මොබිටෙල් ආයතනය මෙසේ සම්මානයන්ට පාත්‍ර වූ‍ෙය් ජපන් ශ්‍රී ලංකා තාක්ෂණික හා සංස්කෘතික සංගමය විසින් පවත්වන ලද සම්මාන උලෙළේදීය.එම සම්මාන උලෙළ මෙරට ව්‍යාපාර අතර දැඩි තරගකාරිත්වයක් නිර්මාණය කරලීමට සමත් වනවා මෙන්ම මෙවර 5S සම්මානය සඳහා පමණක් සමාගම් 104ක් අයදුම් කරන ලදී. එම සම්මානයට අමතරව නිපැයුම්, සේවා, වෙළෙඳ, බැංකු, ඇඟලුම්, විදුලි සංදේශ සහ ජල විදුලි ව්‍යාපෘති ආදී ලෙස විවිධ කාණ්ඩයන් යටතේ ද සම්මාන පිරිනැමේ.5S සංකල්පය ක්‍රියාත්මක කිරීමෙන් අපගේ සේවක පිරිස‍ගේ මුහුණුවර, ඵලදායීතාව සහ ආකල්පවල ප්‍රබල වෙනසක් ඇති කරලීමට හේතු වුණා වගේම එය සමස්තයක් ලෙස අපගේ සමාගම තුළින් ද නිරූපණය වුණා. ඒ වගේම 5S සංකල්පය ක්‍රියාත්මක කිරීම තුළින් අපගේ සේවක පිරිස තුළ වන චිත්තධෛර්යය මෙන්ම විශ්වාසනීයත්වය තවදුරටත් වර්ධනය වීමක් සිදුවුණා.” යයි මොබිටෙල් සමාගමෙහි ප්‍රධාන මුල්‍ය නිලධාරි නිශාන්ත වීරකෝන් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402163</link>
    <topic>Architect 2014 19දා සිට</topic>
    <author/>
    <content>Architect 2014 19දා සිටශ්‍රී ලංකා වාස්තු විද්‍යාඥයින්ගේ ආයතනයෙහි වාර්ෂික සැසිවාරය Architect 2014 මේ 19 වැනිදා සිට 23 වැනිදා දක්වා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වේ. දින පහක් පුරාවට පැවැත්වෙන මෙම වාර්ෂික සැසියෙහි සමස්ත තේමාව වන්නේ ‘වාස්තු විද්‍යාව අනාගත සංකල්පනයට’ යන්නයි.ප්‍රමුඛ පෙළේ ආරාධිත කථිකයින්ගේ දේශන ආදිය ඇතුළත් මෙම සැසිවාරයේ දී වාස්තු විද්‍යා ක්ෂේත්‍රයට සාධනීය සේවයක් කර ඇති වාස්තු විද්‍යාඥයෝ ගෞරවයට පාත්‍ර කරනු ලබති. මෙහි සමාරම්භක උලෙළෙන් පසුව 31 වැනි වසරට ද පවත්වනු ලබනා සාමාජිකයින්ගේ නිර්මාණ හා වෙළඳ ප්‍රදර්ශනය ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා විසින් විවෘත කිරීමට නියමිතය. පෙබරවාරි මස 23 වැනිදා තෙක් පැවැත්වෙන මෙම ප්‍රදර්ශනය, ‍ෙගාඩනැඟිලි ක්ෂේත්‍රයේ නිෂ්පාදිතයන් සහ සේවාවන් ප්‍රදර්ශනය කරනා ප්‍රදර්ශන කුටි 294කින් සහ වාස්තු විද්‍යාඥයින්ගේ සහ සිසුන්ගේ නිර්මාණ එළිදැක්වීමට පවතින වෙනම අංශයකින් සමන්විතය.“සෑම වසරකම අපගේ වාර්ෂික සැසිවාරයන්වලදී වාස්තු විද්‍යාඥයින් වන අප යම් කරුණක් හෝ තේමාවක් පිළිබඳ සහ වාස්තු විද්‍යාවේ සැලසුම් සහගත දැක්ම සහ අනාගතය පිළිබඳ සාකච්ඡා කරනවා” යනුවෙන් ශ්‍රී ලංකා වාස්තු විද්‍යාඥයින්ගේ සංගමයේ සභාපතිනිය, වරලත් වාස්තු විද්‍යාඥ මහාචාර්ය චිත්‍රා වෙඩික්කාර වාර්ෂික සැසිවාරයන් සම්බන්ධයෙන් අදහස් දක්වමින් පැවසීය. “මම විශ්වාස කරනවා නිර්මිත පරිසරය ‍නම් ප්‍රහේලිකාවේ විශාලතම කොටස වන්නේ වාස්තු විද්‍යාඥයින් බව. ඔවුන් නොමැතිව ප්‍රහේලිකාවේ කොටසක් අසම්පූර්ණයි. මෙම වසරේ තේමාව වන්නේ ‘වාස්තු විද්‍යාව අනාගත සංකල්පනයට’ යන්නයි. මෙහිදී අපට අවශ්‍ය වන්නේ ශ්‍රී ලංකාවේ සංවර්ධන කටයුතුවලදී අනාගතය නිර්මාණය කරනා ප්‍රධානතම අංගය වන්නේ වාස්තු විද්‍යාව බව ජනතාවට තහවුරු කිරීමයි” යනුවෙන් ඇය වැඩිදුරටත් පවසා සිටියාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402164</link>
    <topic>ඉහළම ආරක්ෂාවට ඇල්ෆා Night Drop සේප්පු</topic>
    <author/>
    <content>ඉහළම ආරක්ෂාවට ඇල්ෆා Night Drop සේප්පුශ්‍රී ලංකාවේ ප්‍රධාන පෙළේ ගෘහභාණ්ඩ නිෂ්පාදන ආයතනයක් වන ඇල්ෆා ඉන්ඩස්ට්‍රීස් විසින් විශේෂයෙන් රාත්‍රි කාලයේ මුදල් ගනුදෙනු කරන ව්‍යාපාරවලට මුදල් තැන්පත් කිරීම සඳහා ඉහළ ආරක්ෂාවක් සපයන Night Drop සේප්පු පෙළක් ඇල්ෆා සමාගම වෙළෙඳ පොළට හඳුන්වා දී ඇත. මුදල් තැන්පතු සඳහා ඉහළ ආරක්ෂාවක් සපයන ඇල්ෆා එම සේප්පු ඉන්ධන පිරවුම්හල් සඳහා මනාව ගැලපේ. ඒවා නිර්මාණය කර ඇත්තේ එක් පැත්තක් ගොඩනැඟිල්ලෙන් ඉවතට විවෘත වන ආකාරයට බැවින් ඉතාමත් පහසුවෙන් මුදල් තැන්පත් කළ හැකිය. තැන්පත් කරන මුදල් ඉතාමත් සුරක්ෂිතව ගොඩනැඟිල්ල තුළ සවිකර ඇති ප්‍රධාන සේප්පුවට වැටේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402165</link>
    <topic>Stone-n-String සමඟ ආදරය සමරන්න</topic>
    <author/>
    <content>Stone-n-String සමඟ ආදරය සමරන්නආදරයේ සහ සතුටේ සැබෑ ආශ්වාදය ඉස්මතු කරමින්, දිවයින පුරා පවතින Stone-n-String අලෙවිසල්වලට පිවිසෙන පාරිභෝගික ඔබව කුල්මත් කිරීමට මේ දිනවල ක්‍රියාත්මක වන Blow Me A Kiss අලෙවි ප්‍රවර්ධන වැඩසටහන සමත් වී ඇත.කැරට් 22කේ රනින් නියම රන්වලින් ලියවූ සුබ පැතුම්පත්, සුවිශේෂී සිහිවටනයක් සේ නිරන්තරයෙන් ඔබ ළඟම තබාගත හැකි අයුරින් අනර්ඝ ලෙස කුඩාවට නිර්මාණය කර ඇති අතර, මේ ආදරවන්තයින්ගේ සමයේ තෑගි කළ හැකි ප්‍රියතම තෑග්ග වන්නේ, තම ආදරවන්තයාගේ නම හෝ ඡායාරූපයක් එක් වූ ත්‍යාගයකි. ඒ සඳහා Stone-n-String වෙතින් විවිධ ආකාරයේ තෑගි රැසක් එක් කර ඇත.තමන්ගේ නම හෝ සුවිශේෂී පණිවුඩයක් Engraving කළ හැකි ලෙස නිර්මිත රිදී හා කැරට් 10 රනින් නිමැවූ මුදු කට්ටල, එමෙන්ම ඔහුට හා ඇයට ඡායාරූපයක්, තමාගේ අත් අකුරින් පණිවුඩයක් සටහන් කළ හැකි Couple Mug, තමන්ගේ හදවත තුළ ඇති ආදරය පෙන්වන සේ Heart හැඩයට නිර්මාණය කළ හැකි ආභරණ ද නිල් මැණික්, රතු මැණික් එක් කළ විවිධ ආභරණ ද මෙම සුවිශේෂී කාලයේ ඔබ වෙනුවෙන්ම නිම කර ඇත. මේ සමයේ දී ඔබ ඇණවුම් කරනා රු.2000ට වැඩි ඕනෑම ඇණවුමක් සඳහා ඔබගේ හෝ ඇයගේ නිවසට, කාර්යාලයට City Pack මඟින් නොමිලේම බෙදාදීමේ පහසුකම ද සලසා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402166</link>
    <topic>සෙලාන් බැංකුවෙන් ජංගම ATM රථයක්</topic>
    <author/>
    <content>සෙලාන් බැංකුවෙන් ජංගම ATM රථයක්සෙලාන් බැංකුවේ සාමාන්‍යාධිකාරි / ප්‍රධාන විධායක නිලධාරි කපිල ආරියරත්න මහතා සෙලාන් බැංකු‍වේ පළමු ජංගම ATM රථය හඳුන්වා දුන් අවස්ථාව. ලංකා ක්ලියර් හි සභාපති ප්‍රියන්ති ලියනගේ හා සෙලාන් බැංකුවේ ජ්‍යෙෂ්ඨ නියෝජ්‍ය සාමාන්‍යාධිකාරී (සාමාන්‍ය බැංකු සේවා) තිස්ස නානායක්කාර යන මහත්ම මහත්මීහු ද මෙහි වෙති.තම ‍ෙස්වා වැඩිදියුණු කිරීමේ හා පුළුල් කිරීමේ ප්‍රතිඵලයක් ලෙසින් සෙලාන් බැංකුව සිය බැංකු ඉතිහාසයේ පළමු වතාවට ජංගම ATM රථයක් හඳුන්වා දෙයි.ජංගම ATM රථය හඳුන්වා දීමේ උත්සව අවස්ථාව බත්තරමුල්ල දියත උයනේ දී පැවැත්වුණු අතර සෙලාන් බැංකුවේ සාමාන්‍යාධිකාරි / ප්‍රධාන විධායක නිලධාරි කපිල ආරියරත්න මහතා ‍එම අවස්ථාවට ප්‍රධාන ආරාධිතයා ලෙසින් සහභාගී විය. එසේම මෙම ජංගම ATM යන්ත්‍රය හරහා කරන ලද පළමු ගනුදෙනුව සිදුකරන ලද්දේ ද ආරියරත්න මහතා විසිනි.දිවයින පුරා ව්‍යාප්තව ඇති 160ක් වන සෙලාන් බැංකු ශාඛා සියල්ල සමඟ එසැණින් සම්බන්ධ වී තිබෙන මෙම ATM යන්ත්‍රය මුදල් තැන්පත් කිරී‍ෙම් පහසුකමින් ද යුක්තය. එසේම සීමිත බැංකු සේවා කිහිපයක් ද මෙම ජංගම රථය හරහා ලබාගැනීමේ අවස්ථාව සෙලාන් බැංකුව විසින් සිය ගනුදෙනුකරුවන් වෙත උදා කර දී තිබේ.සෙලාන් බැංකුවේ විකල්ප බැංකු සේවා පිළිබඳ නියෝජ්‍ය සාමාන්‍යාධිකාරී රංජිත් ෆොන්සේකා මහතා මෙසේ කියා සිටියේය. “ශ්‍රී ලංකාව තුළ මෙවැනි හඳුන්වාදීම් සිදු කිරීමේ පුරෝගාමියා ලෙසින් සෙලාන් බැංකුව හැඳින්විය හැකියි. අපගේ වර්ධනය වෙමින් තිබෙන ගනුදෙනුකාර සේවා හමුවේ මෙවැනි ජංගම සේවාවන් මගින් ඔවුන්ට සැලසෙන්නේ ඉමහත් සුවපහසුවක්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402167</link>
    <topic>ඇම්.ඩී.ගුණසේන ශිෂ්‍ය කෙටිකතා ජයග්‍රාහකයන් අගයයි</topic>
    <author/>
    <content>ඇම්.ඩී.ගුණසේන ශිෂ්‍ය කෙටිකතා ජයග්‍රාහකයන් අගයයි‍එම්.ඩී.ගුණසේන සමාගම විසින් සම්පාදිත ශිෂ්‍ය කෙටිකතා එකතුව එළිදැක්වීමේ උත්සවය පසුගියදා එම්.ඩී.ගුණසේන සමාගමේ ශ්‍රවණාගාරයේ දී පැවැත්විණි. එහි ප්‍රධාන ආරාධිත අමුත්තා ලෙස සබරගමුව පළාත් ආණ්ඩුකාර වි.ජ.මු.ලොකු බණ්ඩාර මහතා සහභාගී වූ අතර මහාචාර්ය කුසුමා කරුණාරත්න සහ ජ්‍යෙෂ්ඨ ලේඛිකා කැතලින් ජයවර්ධන යන මහත්මීහු ද එම්.ඩී.ගුණසේන සමාගමේ කළමනාකාරිත්වය ද මෙම උත්සවයේ විශේෂ ආරාධිතයින් ලෙස සහභාගී වූහ.පසුගිය වසරේ එම්.ඩී.ගුණසේන සමාගම සිය ශත සංවත්සරය සැමරූ අතර ඒ වෙනුවෙන් සමස්ත ලංකා අන්තර් පාඨශාලීය කෙටිකතා තරගයක් සංවිධානය කරන ලදී. ඒ සඳහා දිවයින පුරා පාසල්වලින් කෙටිකතා 65කට අධික සංඛ්‍යාවක් ලැබී තිබුණි. ඒ අතරින් හොඳම කෙටි කතා 15 කෙටිකතා එකතුවට ඇතුළත් කරන ලදී.මෙම ව්‍යාපෘතියේ අරමුණ පිළිබඳ අදහස් දැක්වූ එම්.ඩී.ගුණසේන සමාගමේ සහකාර කළමනාකාර අධ්‍යක්ෂ රජීව් ගුණසේන මහතා කියා සිටියේ වසර සියයක් පුරා ජාතියට කියවීමේ අගය හුරු කළ තම සමාගම නැඟී එන ලේඛක පරපුර දිරිමත් කිරීමේ අරමුණින් මෙම ව්‍යාපෘතිය දියත් කළ බවය. එසේම නැගී එන ලේඛක පරපුර වෙනුවෙන් වේදිකාවක් තනා දී ඔවුන්ට අතහිත දීම තුළින් අනාගත පරපුරේ සාහිත්‍ය කුසලතා සහ රසවින්දන හැකියාව ඉහළ නැංවිය හැකි යැයි තමා විශ්වාස කරනා බව ද ඒ මහතා අවධාරණය කර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402168</link>
    <topic>යාපනයේ ජගත් වෙළෙඳ ප්‍රදර්ශනයට මෙවරත් ඩිමෝ අනුග්‍රහය</topic>
    <author/>
    <content>යාපනයේ ජගත් වෙළෙඳ ප්‍රදර්ශනයට මෙවරත් ඩිමෝ අනුග්‍රහයසාම්ප්‍රදායික කර්මාන්ත හා කුඩා ව්‍යවසාය අමාත්‍ය ඩග්ලස් දේවානන්ද මහතා පාරිභෝගිකයකු හට නවතම ටාටා රථයක යතුරු භාර දෙමින්. අනුර විජේසිංහ, සතිෂ් විස්වරත්නම් සහ නවාස් මරික්කාර් මහත්වරු ද මෙහි වෙති.යාපනය ජාත්‍යන්තර වෙළෙඳ ප්‍රදර්ශනය පසුගියදා යාපනය දොරේඅප්පා ක්‍රීඩාංගණය් දී පැවැත්විණි. අඛණ්ඩව පස්වන වසරට ද පැවැත්වුණු එම උලෙළට සුපුරුදු අයුරින් මෙවරත් ප්‍රධාන අනුග්‍රාහකත්වය ලබා දීමට ඩීමෝ සමත් විය.සම්ප්‍රදායික කර්මාන්ත හා කුඩා ව්‍යවසාය අමාත්‍ය ඩග්ලස් දේවානන්ද, යාපනයේ ඉන්දීය කවුන්සිල් ජනරාල් වී.මහලිංගම්, යාපනය නගරාධිපතිනි යෝගේෂ්වරී පත්ගුණරාජා සහ යාපනය වාණිජ මණ්ඩලයේ සභාපති කේ.පූර්ණචන්ද්‍රන් මහත්වරුන්ගේ අනුග්‍රහයෙන් පැවැත්වූ මෙහි සමාරම්භක උත්සවයට ප්‍රධාන රාජ්‍ය නිලධාරීහු බොහෝ දෙනෙක් සහභාගි වූහ. ඩීමෝ නියෝජනය කරමින් සමාරම්භක උත්සවයට සමූහ ප්‍රධාන විධායක නිලධාරි ගහනාත් පණ්ඩිතගේ මහතා සහභාගි වූ අතර ප්‍රදර්ශනය සඳහා අධ්‍යක්ෂක චන්න වීරවර්ධන, අධ්‍යක්ෂ සුරේෂ් ගුණරත්න, ප්‍රධාන මෙහෙයුම් නිලධාරි විජිත බණ්ඩාර සහ ජ්‍යෙෂ්ඨ කළමනාකරුවෝ පිරිසක් සහභාගි වූහ.මෙම ප්‍රදර්ශනයේ දී විශාලතම එළිමහන් සහ ගෘහස්ත ප්‍රදර්ශන කුටි ඩීමෝ වෙතින් ඉදිරිපත් කර තිබිණි. එළිමහන් ප්‍රදර්ශන කුටියේ දී ටාටා වෙළඳ වාහන මාදිලිය. ටාටා මඟී වාහන මාදිලිය, තෝරාගත් මර්සිඩීස් බෙන්ස් රථ වාහන සහ මහින්ද්‍රා ට්‍රැක්ටර්ස් ප්‍රදර්ශනය කෙරුණි. ටාටා වෙළෙඳ වාහන කුටියේ දී විශේෂ යතුරු භාරදීමේ උත්සවයක් ද සංවිධානය කර තිබූ අතර මෙහිදී කිහිපදෙනෙක් ඩග්ලස් දේවානන්ද මහතා අතින් සිය රථයේ යතුර භාරගත්හ. යාපනයේ දී සිය නවතම සහ අංගසම්පූර්ණ ශාඛාවක් ඉදිරි මාස කිහිපය තුළදී විවෘත කිරීමට ඩීමෝ බලාපොරොත්තු වේ. යුද්ධයෙන් පසු යාපනයේ ප්‍රථම රථ වාහන අලෙවි සැලක් සහ පුහුණු පාසලක් ආරම්භ කළ ප්‍රථම සමාගම වන්නේ ද ඩීමෝය. සිය පාරිභෝගිකයින්ට ඉහළ තත්ත්වයේ නිෂ්පාදිතයන් සහ සේවා විසඳුම් සපයන ඩීමෝ ශාඛා සහ ප්‍රදර්ශනාගාර 35ක් මේ වන විට දිවයින පුරා ව්‍යාප්තව පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj1402169</link>
    <topic>ෆැෂන් බග් සමාජ සත්කාරයෙන් වෘත්තීය මාර්ගෝපදේශක වැඩමුළු</topic>
    <author/>
    <content>ෆැෂන් බග් සමාජ සත්කාරයෙන් වෘත්තීය මාර්ගෝපදේශක වැඩමුළුෆැෂන් බග් හි අධ්‍යාපනික ආයතනික සමාජ සත්කාරක ව්‍යාපෘතිය වන ‘සිසු දිරිමග’ යටතේ තවත් සමාජ සත්කාරක ව්‍යාපෘතියක් පසුගියදා ක්‍රියාවට නැංවීය.මධ්‍යම පළාත් අධ්‍යාපන කාර්යාලය සමඟ එක්ව මහනුවර කලාපයේ අපොස උසස් පෙළ විභාගය සඳහා පෙනී සිටින සිසුන් වෙනුවෙන් වෘත්ත‍ීය මාර්ගෝපදේශ වැඩමුළුවක් සංවිධානය කරන ලදී. මහනුවර රන්බිම රාජකීය විද්‍යාලයේදී පැවති මෙම වැඩමුළුව සඳහා පාසල් 9 ක සිසුහු සහභාගි වූහ. කොළඹ විශ්වවිද්‍යාලයේ වෘත්තීය උපදේශක අජිත් ජයවර්ධන මහතා මෙම වැඩමුළුවේ සම්පත් දායකයා ලෙසින් සහභාගි විය. මීට අමතරව කලාප අධ්‍යාපන අධ්‍යක්ෂ එම්‍.ඩබ්‍. විජේරත්න මහතා, මහනුවර කලාප අධ්‍යාපන කාර්යාලයේ නියෝජ්‍ය අධ්‍යක්ෂ පරිපාලන එස්. සූරියආරච්චි මහත්මිය සහ ඉසුරුපාය අධ්‍යාපන අමාත්‍යාංශයේ උපදේශන පිළිබඳ නියෝජ්‍ය අධ්‍යක්ෂ ඩී‍.එම්. ජයවර්ධන මහතා ද මෙහිදී පැමිණ සිටි සිසුන් ඇමතූහ.ෆැෂන් බග් හි අධ්‍යක්ෂ සබීර් සුබේන් මහතා මෙහිදී අදහස් දක්වමින් මෙ‍සේ කියා සිටියේ ය. “දූරදර්ශී අරමුණුවලින් තොරව ක්‍රියාත්මක වන නානාප්‍රකාර ව්‍යාපෘතීන්වලට වඩා තිරසාර දැක්වීමකින් යුතු එක් ආයතනික සමාජ සත්කාරක වැඩසටහනක් දියත් කරලීම අපේ අරමුණයි‍. එහිදී වගකිව යුතු ආයතනික පුරවැසියකු ලෙසින් ෆැෂන් බග් විසින් මුල පුරනු ලැබූ සිසු දිරිමග වැඩසටහන පැහැදිලි සමාජ සත්කාරක අනන්‍යතාවයක් ගොඩනඟා ඇති බව මෙහිදී අවධාරණය කළ යුතුයි. එසේ ම විවිධ වූ ජාතික අවශ්‍යතාවයන් හිදී අප ගනුදෙනුකරුවන් තෘප්තිමත් කරලීමටත් මෙම වැඩසටහන උපකාරී වූ බව කිව යුතුයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj14021610</link>
    <topic>ඒෂියන් එලායන්ස් නව ශාඛාව මහියංගණයේ</topic>
    <author/>
    <content>ඒෂියන් එලායන්ස් නව ශාඛාව මහියංගණයේමහියංගණය ප්‍රාදේශීය සභා සභාපති ඩබ්ලිව්. එම්. සුනිල් ඒෂියන් එලායන්ස් රක්ෂණ සමාගමේ මහියංගණය ප්‍රාදේශීය බෙදාහැරීම් කළමනාකාර ඩී.එම්. වික්‍රමසිංහ, අලෙවි කළමනාකාර (මීගමුව) මිහිලාල් නිශාන්ත, ඒෂියන් එලායන්ස්හි ප්‍රධාන විධායක නිලධාරි/ අධ්‍යක්ෂක රමාල් ජාසිංහ සහ ප්‍රධාන මෙහෙයුම් නිලධාරි (ජීවිත රක්ෂණ) චූලා හෙට්ටිආරච්චි මහත්වරුන් නව ශාඛාව විවෘත කළ අවස්ථාව.ඒෂියන් එලායන්ස් රක්ෂණ සමාගම ශාඛා ජාලය තවදුරටත් පුළුල් කරමින් සිය නවතම ප්‍රාදේශීය කාර්යාලය 102 සී. පදියතලාව පාර, මහියංගණය යන ස්ථානයේදී පසුගියදා සුබ මොහොතින් විවෘත විය.නව කාර්යාලය ශීඝ්‍රයෙන් දියුණු වන ප්‍රදේශයේ රක්ෂණ අවශ්‍යතා සඳහා සිය සේවා සැපයීමේ අරමුණෙන් පළපුරුදු කාර්ය මණ්ඩලයක් හා නවීන තාක්ෂණ සේවා පහසුකම් රැසක් ද සහිතව ස්ථාපනය කර ඇත.එමඟින් ඒෂියන් එලායන්ස් රක්ෂණ සමාගමට සුපුරුදු රක්ෂණ ක්ෂේත්‍රයේ ඉහළම වෘත්තීය සේවා උපදේශනයක් සිය පාරිභෝගිකයන්ට ලබාදීම සමාගමේ අරමුණයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj14021611</link>
    <topic>ජීවිත රක්ෂණ සතිය ඇරැඹේ</topic>
    <author/>
    <content>ජීවිත රක්ෂණ සතිය ඇරැඹේසෙලින්කෝ ලයිෆ් විසින් පෙබරවාරි මාසයේ දී හත්වන වරටත් පවත්වන ජීවිත රක්ෂණ සතියේ මෙවර තේමාව වන්නේ අනතුරු වැළැක්වීම යන්නයි. මෙම ජීවිත රක්ෂණ සතියේ දී සෙලින්කෝ ලයිෆ් සියලුම වෙළෙඳ බළකාය මහ මඟට පිවිස රක්ෂණයේ ඇති වැදගත්කම පිළිබඳව දිවයින පුරා ජනතාව දැනුවත් කිරීමට නියමිතය.පසුගිය වසරවලදී මෙන්ම මෙවරත් පෙබරවාරි 11 වැනිදා සිට 17 වැනිදා දක්වා 5000කට ආසන්න රක්ෂණ වෘත්තිකයින් පිරිසක් දිවයිනේ සියලුම දිස්ත්‍රික්ක නියෝජනය වන පරිදි නිවාස, කාර්යාල, පාසල් සහ අනිකුත් පොදු ස්ථානවලට ගොස් ජීවිත රක්ෂණයේ තිබෙන වැදගත්කම පිළිබඳව දැනුවත් කිරීමට සූදානම් වේ.මෙවර ජීවිත රක්ෂණ සතිය වෙනුවෙන් අනතුරු වැළැක්වීම පිළිබඳව දිවයිනේ ප්‍රධාන නගරවල සංවිධානය කර තිබෙන සෙලින්කෝ ලයිෆ් සාමාජිකයින් ද සම්බන්ධ වන දැනුවත් කිරීමේ වැඩසටහන් ඇතුළු සමහර ක්‍රියාකාරකම් සිදුකිරීමට ශ්‍රී ලංකා පොලිසියේ සහයෝගය ලැබේ. මෙම දැනුවත් කිරීමේ වැඩසටහන්වලදී රියදුරන්ට, පදිකයින්ට ආරක්ෂක උපදෙස්, මාර්ග නීති මෙන්ම ජීවිත රක්ෂණයේ වැදගත්කම පිළිබඳව දැනුවත් කිරීමට සැලසුම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aj14021612</link>
    <topic>මන්චි සමඟ ගමට සරණ: දෙස් විදෙස් සම්මාන 3 ක්</topic>
    <author/>
    <content>මන්චි සමඟ ගමට සරණ: දෙස් විදෙස් සම්මාන 3 ක්සිලෝන් බිස්කට්ස් සමාගමේ ප්‍රමුඛතම ආයතනික සමාජ වගකීම් වැඩසටහන වන මන්චි සමඟ ගමට සරණ වැඩසටහන පසුගිය වසරේදී දෙස් විදෙස් සම්මාන ත්‍රිත්වයක් හිමිකර ගැනීමට සමත් විය.මෙම ප්‍රජා සත්කාරක වැඩසටහන ජපාන ශ්‍රී ලංකා තාක්ෂණික සහ සංස්කෘතික ආයතනය මගින් වාර්ෂිකව සංවිධානය කරන JASTECA සම්මාන උලෙළෙහිදී රජත (සම) සම්මානයකින් පිදුම් ලැබීය.2013 ස්ලිම් සම්මාන උලෙළෙහි දී වසරේ ආයතනික සමාජ වගකීම් සම්මානයත්, ශ්‍රී ලංකා වාණිජ මණ්ඩලය මගින් වාර්ෂිකව සංවිධානය කරනු ලබන 2013 ආයතනික පුරවැසි සම්මාන උලෙළෙහිදී විශිෂ්ටතම තිරසාර ව්‍යාපෘති කාණ්ඩයේ වසරේ විශිෂ්ටතම දිගුකාලීන ආයතනික සමාජ වගකීම් ව්‍යාපෘතියට හිමි සම්මාන හිමිකර ගැනීමට මන්චී සමඟ ගමට සරණ ප්‍රජා සත්කාරක වැඩසටහනට හැකි විය.2008 වසරේ දී ආරම්භ කරනු ලැබූ මන්චී සමඟ ගමට සරණ වැඩසටහන ඔස්සේ යටිතල පහසුකම් සංවර්ධනය සහ භෞතික සම්පත් සම්පාදනය සිදු කරනු ලබන අතර මේ වනවිට උතුරු නැගෙනහිර ඇතුළු රටේ සියලු දිස්ත්‍රික්කයන් ආවරණය වන ලෙස ප්‍රජා වැඩසටහන් දියත් කිරීමට මන්චි ගමට සරණ වැඩසටහන සමත්වී ඇත.මෙම වැඩසටහන ඔස්සේ මේ වනවිට ව්‍යාපෘතීන් හැත්තෑවකට ආසන්න සංඛ්‍යාවක් ඔස්සේ ලක්ෂ 4 කට ආසන්න පිරිසකට සෙත සැලසී ඇති අතර මෙම වැඩසටහන් සඳහා මන්චි විසින් වැය කළ මුදල රුපියල් දෙකෝටි පනස් ලක්ෂයකට ආසන්නවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>16</day>
    </date>
    <link>http://www.silumina.lk/2014/02/16/_art.asp?fn=aw140216</link>
    <topic>මේ රටේ ළමයි නැති ගෑණු ඕනතරම් ඉන්නවා</topic>
    <author>මතුගම මහින්ද විජේතිලක</author>
    <content>“මම වයස අවුරුදු විසිහතරෙන් කසාද බැන්දේ. ඒ කාලෙ බන්දු මට හරිම ආදරෙන් හිටියේ. අපි කොයි තරම් සතුටෙන් සැහැල්ලුවෙන් ජීවත් වුණා දැÓයි ප්‍රීතිකා සිය සැමියා සමඟ ගෙවූ ආනන්ද ජනක අතීතය සිහිපත් කරමින්, පපු මඬල පිරී පැවතුණ දුක්ඛ වේදනාවේ සුසුම විශ්වයට පිට කැර හැරියා ය.“ඇයි ඒ සතුටට මොනවාද වුණේ?” ආධ්‍යාත්මීය ගවේෂකවරයා ඇගෙන් ප්‍රශ්න කළේ ය.“මට ළමයි නැහැ මහත්මයා. දැනට අට වතාවක් ගබ්සා වුණා” යි ඇය දෝතින් මුහුණ වසා‍ ගෙන ඉකි බිඳින්නට වූවා ය.ඇයට අඬන්නට ඉඩ තබා බන්දු කතාව පටන් ගත්තේ ය.“මහත්තයා අපේ ආදරයට ප්‍රශ්නයක් වෙලා නෑ. ඒත් මෙයා ගෙ අසනීපය මුළු පවුලට ම ප්‍රශ්නයක්. ප්‍රීතිකා කිව්වා වගේ දැනට අට වතාවක් ලැබෙන්න ආ දරුවෝ නැති වුණා. එහෙම අමාරු වුණා ම මෙයාව ඉස්පිරිතාලෙ එක්ක ගෙන යනවා. ආපහු ගෙදර ආපු ගමන් දිව අඟල් හතරක් විතර එළියට දාගෙන අසිහියෙන් වගේ දෙපැත්තට ඔලුව වනනවා. ඇදුරෙක් ගෙන්නලා ආරක්ෂා නූලක් දැම්මා ම සනීප වෙනවා. ආයෙත් මාසෙකින් හමාරකින් ගැබ් ගත්තා ම නැවතත් අර විදිහට ම අසනීප වෙනවා. දැන් ඇඟපත වේදනාව හීනෙන් බියට පත්ව කෑ ගසාගෙන අවදිවීම, යටි බඩේ වේදනාව නිසා දුක් විඳිනවා.”ආධ්‍යාත්මීය උපදේශකවරයා ප්‍රීතිකා වෙත ශක්ති කිරණ එල්ල කළේ ය.ප්‍රීතිකා අඟල් හතරක් පමණ දිගට දිව එළියට දමා, දෑස් ලොකු කැර උගුරෙන් ගොරහැඩි හූ හඬක් කියා ගෙන සිහිසුන්ව වැටුණා ය.දින විසි එකක් ගමේ පන්සලට ගොස් බෝධි පූජා විසි එකක් පවත්වා එන්නැයි උපදෙස් ලැබුණි. බෝමළුවට ගොස් මළුව ඇමද පිරිසුදු කොට මල් අසුන් සෝදා පිරිසුදු කොට ඉතා සද්ධාවෙන් මල් පහන් ගිලන්පස පූජා කොට වන්දනා කරන ලෙසත්, අවසානයේ පැන් බඳුනක් අතට ගෙන සබ්බ පාපස්ස ගාථාවේ අදහස මෙනෙහි කරමින් එකසියඅට වරක් සජ්ඣායනා කොට බෝධීන් වහන්සේ පැදකුණු කර නහවා දෙවියන්ටත් මළ ගිය ඥාතීන්ටත් පින් අනුමෝදන් කරන ලෙස ද උපදෙස් දුන්නේ ය.ප්‍රීතිකා අහංගම ප්‍රදේශයේ පදිංචිකාරියකි. මේ අද්භූත රෝග තත්ත්වයට විවිධ ප්‍රතිකාර කළත් සුවයක් නොලද බැවින් “සිළුමිණ” පත්‍රයේ පළවන “පියවි ඇසින් ඔබ්බට” විශේෂාංගය කියවා ඇතුල්කෝට්ටේ ගුප්ත ගවේෂණ මධ්‍යස්ථානය කරා සිය සැමියා සමඟ පැමිණ ප්‍රතිකාර පැතුවා ය. ලැබුණු උපදෙස් පරිදි බෝධි පූජා අවසන් කොට ඔවුහු නැවත පැමිණියහ.එදින ද ඇය දිෂ්ටි ගැන් වූ කල හූ කියන්නටත් දඟලන්නටත් වූවා ය. කෑ ගැසීමත් දැඟලීමත් පාලනය කළ ආධ්‍යාත්මීය උපදේශකවරයා ඇගෙන් ප්‍රශ්න කරන්නට විය.“කවුද මේ දිව එළියට දාගෙන හූ කියන්නේ?”“මම මල්කාන්ති” යි භූතාත්මය කීවාය.“කවුද මේ මල්කාන්තියි කියන්නෙ?”“මේ කෙල්ලගෙ නැන්දා. මාමගෙ බිරිය.”“ඔබට මොනවද වුණේ?”“අවුරුදු හතකට ඉස්සෙල්ලා එල්ලිලා මැරුණා.”“ඇයි එහෙම කැර ගත්තේ?”“මට මගේ ජීවිතේ එපා වුණා මහත්තයා. එපා වුණා නොවෙයි මේකිගෙ අම්මා මට ජීවිතේ එපා කළා.”“ඇයි එහෙම කළේ?”“මහත්තයා මට අවුරුදු තිහෙන් වින්සන්ව කසාද බැන්දේ. අපි දෙන්නා ආදරෙන් හරි ම සන්තෝසෙන් ජීවත් වුණා. ඒත් මට ළමයි ලැබුණේ නෑ මහත්තයා. ප්‍රතිකාර වත් පිළිවෙත් කළත් හරි ගියේ නෑ. වැඩක් වුණේ නෑ. ඒත් අපි ලස්සනට ඉන්න ඕනැයි කියලා උත්සාහයෙන් ජීවත් වුණා. වින්සන් හරි හම්බ කරන දේ මදියි කියලා මම රට රස්සාවකට ගියා. මම එවපු සල්ලිවලින් ඉඩමක් අරගෙන ලස්සනට ගෙයක් හැදුවා. බස් එකකුත් ගත්තා. දැන් ඉතින් නිදහසේ ඉන්න ඕනැ කියලා ආපහු ලංකාවට ආවා.මම ආපහු එනකොට මගේ මිනිහා වෙන ගෑනියෙක් එක්ක යාළු වෙලා. ළමයෙකුත් ඉන්නවා. මට දරා ගන්න බැරුව ගියා. ඒ හොර මඟුල්වලට උදව් කළෙත් මේකිගෙ අම්මා.”“ඇයි වින්සන් දික්කසාද නූනේ?” යි ගවේෂකවරයා ඇසීය.“ඌ කපටියා. දික්කසාද වුණොත් මගේ දේපළ ඌට නැතුව යනවනෙ. ඒ දේපළ අර ගත්තේ මගේ නමට. එහෙම නූනා නම් මුන් මාව මහමඟට දානවා. මේකිගෙ අම්මා තමයි ඔක්කොම වින්නැහි සිද්ධ කළේ.”“ඒකි නිතර ම අපේ ගෙදර එනවා. උඹ වඳ ගෑනි. උඹෙන් වැඩක් නෑ. අපේ පරම්පරාව ගෙනියන්න දරුවෙක් දෙන්න උඹට බැරි වුණා. මූසලී. මගේ මල්ලිව විනාශ කළා. උඹ පලයං. උඹෙන් වැඩක් නෑ කියලා මට අපහාස කළා. අන්තිමට මේ ගෑනි ඈත එනවා දැක්කා ම මම හැංගුණා. නෑදියන් ගේ වුවමනා උත්සවත් මම මග හැරියා. මේ ගෑනි ඒ වගේ තැන්වලදිත් මට වෙනස්කම් කළා. වඳ බඩ්ඩක් ඇවිත් ඉන්නෙ කියලා මට අපහසා කළා. ඒ නිසා මම නෑදෑයින්ගේ උත්සවයකටත් සහභාගි වුණේ නෑ. මේ ගෑනිගෙ නපුරු කමට නෑයොත් කැමති නැහැ. මේ ලෝකෙ ළමයි නැත්තේ උඹට විතරක් නොවෙයි නංගියේ, උඹ ඕවා ගණන් ගන්න එපා කියලා සමහරු මගේ හිත හැදුවා. ඒ වුණත් මගේ මිනිහත් ඒ වෙලාවට දෙකොන වහගෙන මට අපහාස කරන්න අක්කට ඉඩදීලා හිටියා. ඌටයි උගේ අක්කාටයි ඕනෑ වුණේ මාව ගෙදරින් පන්නලා හොර ගෑනිවයි ළමයවයි මගේ ගෙදරට ගේන්න.ඉවසලා ඉවසලා බැරිම තැන මට ජීවිතේ එපා වුණා. ළමයි නැති මට වඩා මුන්ටයි ප්‍රශ්නය වුණේ. මමත් කල්පනා කරලා මුන්ට හොරෙන් මගේ නමට තිබුණු දේපළ, ගේ දෙ‍ාර, බස් එක, මගේ මල්ලි නමට ලියුවා. ඊට පහුවෙනිදා පාන්දර ළිඳට දාන කඹය අරගෙන එල්ලිලා මැරුණා. මේකිත් අර අම්මට ම හරියන ගෑනි. මේකිට ළමයි හැදෙන්න මම ඉඩ දෙන්නේ නෑ. මට කරපු අපරාදෙට මම පළිගන්නවා.”“ඔබ මොනවද කරන්නේ?”“මම මේකිගෙ බඩට රිංගලා පිළිසිඳ ගන්නා ළමයින්ගෙ යුෂ ලේ උරා බොනවා.”තවත් බෝධි පූජා හතක් පවත්වා නැවත එන ලෙස ද එදිනට අම්මාත් මාමාත් කැඳවා ගෙන එන ලෙස ද ගවේෂකවරයා නියම කළේ ය.ඊළඟ දිනයේ ප්‍රීතිකාත් ඇගේ සැමියාත්, ප්‍රීතිකාගේ මවත් මාමාත් ගුප්ත ගවේෂණ මධ්‍යස්ථානය වෙත පැමිණයහ. ගවේෂකවරයා කතා කළේ ය.“දැන් මේ අම්මයි මාමයි දෙන්නා ප්‍රීතිකාට වෙලා තියෙන කරදරයට, විපතට, හේතුව ‍දන්නවා නේද?”“ඔව් මහත්තයා සම්පූර්ණ විස්තරය මේගොල්ලන්ට මම කිව්වා.” යි බන්දු නිහැඬියාව බින්දේය.“ඉතින් මොකද කිව්වේ?”“ප්‍රීතිකාගෙ අම්මා කිව්වා මල්කාන්ති නැන්දගෙ ආත්මය බැඳලා මූදෙ දාමු කියලා. මම හොදට ම දොස් කිව්වා. කරපු අපරාධ මදි නිසා ද තවත් අපරාධ කරන්නේ. අම්මලා කරපු වැරදි නිසා දැන් දුව දුක් විඳිනවා. දැන් ප්‍රීතිකා ඉන්නෙත් එදා මල්කාන්ති නැන්දා හිටපු වේදනාවෙන්. ඇයි මේ තරම් නපුරු වැඩ කළේ. තවත් නපුරු වැඩ කරන්න කියන්නේ කියලා.”“ඔව් බොහොම හරි, රටේ ලෝකේ ළමයි නැති අම්මලා ඕනෑ තරම් ඉන්නවා. මල්කාන්ති විතරක් නොවෙයි දැන් ප්‍රීතිකාත් ඒ තත්ත්වයට පත්වෙලා. අම්මලා කරන අපරාධ ළමයින්ටත් ගෙවන්න වෙලා. සහෝදරයො පවුල් කන කොට අම්මලා අක්කලා ඒ ජීවිතවලට ඇඟිලි ගහන්න යන වරදේ බරපතළකම දැන් වැටහෙනවා නේද? දෙන්නෙක් විවාහ වුණා ම ඒ දෙන්නට නිදහසේ ජීවත් වෙන්න ඉඩ දෙන්න ඕනෑ, පපුව හොඳ නැති නැන්දම්මලා නෑනලා නිසා පවුල් කොයිතරම් අවුල් වෙනවාද’ යි කී ගවේෂකවරයා ප්‍රීතිකාට යළි දිෂ්ටි ගැන්වීය. මල්කාන්තිගේ භූතාත්මය අවදි වී ආවාය.“මම අහගෙන හිටියේ මහත්තයා කියපු ටික. බොහොම හරි. මේ ගෑනි තමයි ඔක්කොම කළේ.”“ඔව් මල්කාන්තිට විශාල අසාධාරණයක් සිද්ධවෙලා තියෙන බව පැහැදිලිව පෙනෙන්න තියෙනවා. ඒත් මල්කාන්තිත් කල්පනා කරන්න සංසාර ගමනෙදි කරපු පව් නිසා තමයි දරුවන් නොලැබී ගියේ. ඒක පෙර අකුසල කර්ම විපාකයක් කියලා හිතන්න. මේ ප්‍රීතිකා ගෙ අම්මාටත් සංසාර ගමනෙදි ඔය විපාකය ආත්ම දහස් ගණනාවක් විඳින්න වේවි. වඳ ගෑනියෙක් වෙලා උපදින්න වේවි. වඳ ගෑනි - වඳ ගෑනි කියලා අපහාස විඳින්න වේවි. අම්මා කරපු අපරාධ නිසා දැන් දුව දුක් විඳිනවා. ඒ මදිවාට තවත් කතා කරන්නේ මල්කාන්තිගේ භූතාත්මය අල්ලා බැඳලා මූදෙ දාන්න. කොයි තරම් නපුරු අදහසක් ද? ඒ වගේ ම වින්සනුත් අක්කගෙ කීමට වැඩ කරන්න ගිහින් අමාරුවෙ වැටුණා. ළමයි නැති වුණත් වින්සන්ටයි මල්කාන්තිටයි හොඳට කාලා ඇඳලා ලස්සනට ජීවත් වෙන්න තිබුණා. දැන් ඒකත් අහිමි වෙලා. ගේ දොර ඉඩම, බස් එක මල්කාන්තිගෙ මල්ලිට අයිති වුණා. බිරිඳ නැති වුණා. මේ හැම දේකට ම වගකියන්න ඕනෑ වින්සන් ගෙ අක්කා. අපට කරන්න දෙයක් නෑ. අසරණ වෙලා ප්‍රතිකාර ‍ෙහායා ගෙන එන නිසා ප්‍රීතිකාට උදව් කරන්න පුළුවන්” යැයි කී ගවේෂකවරයා යළිත් භූතාත්මය ඇමතුවේ ය.“මල්කාන්ති ඔබට අපි මල්කාන්ති කියලා ඇමතුවාට ඇත්තට ම ඔබ මල්කාන්ති නොවෙයි. මරණ මොහොතේ චේතනාව හේතු කොට ගෙන උපන්න මළ යක්ෂණියක්. ඒ වුණාට ඔබ ළඟ හොඳ ගතිගුණත් තිබෙන බව පෙනෙනවා. ඔබේ කර්ම විපාක ගෙවුණාම ඉදිරි භවවලදී ඔබට දරුවන් ලැ‍ෙබ්වි. මෙන්න නෑනා ඇවිත් ඉන්නවා. ටිකක් එයා එක්ක කතා කරන්න. ඕනෑ නම් බණින්නැÓයි ගවේෂකවරයා භූතාත්මයට කීවේ ය.භූතාත්මය අඬන්නට වූවා ය. ඉන් පසු කතා කළාය. “ඇයි අක්කේ ඔයා මට මෙහෙම කළේ. මට මගේ ජීවිතය එපා කළේ?”“අනේ! නංගි මට සමාවෙන්න. මම කළවැරැද්ද මට දැන් තේරුම් ගියා. මේ මහත්තයා කියන දේවල් අහගෙන හිටියා ම මට මම කළ වැරදි මැවි මැවී පෙනෙනවා. මට සමාවෙන්න නංගී” යි ප්‍රීතිකාගේ මව කීවාය.“දැන් ඉතින් වින්සන් එක්ක කතා කරන්න.”“මට ඌ එක්ක කතාවක් නෑ. මහත්තයාට ඕනෑ දෙයක් ඌට කියන්න. මම කැමති නෑ ඌ එක්ක කතා කරන්න. හරියට ඉන්න හිටින්න තැනක් නැතුව ඉන්න කොට මම මූට මාලිගා හදලා දුන්නා. වාහන අරන් දුන්නා. මූ අක්කගෙ කීමට රැවටිලා මෙච්චර ආදරෙන් හිටපු මට හතුරුකම් කළා. ඌ උගේ අලුත් ගෑනිත් එක්ක දරුවවත් හදාගෙන හිටපු දෙන්. දැන් මුගේ අතේ සතේ නැති හින්දා ඒ ගෑනිටත් එපා වෙලා ඇති.”“ඉතින් මල්කාන්ති දැන් මට සවන් දෙන්න. මල්කාන්තිට වෙච්ච අසාධාරණ ඔක්කොම මම පිළිගන්නවා. ඒ වුණාට මේ අම්මා කරපු වරදට දුවෙගන් පළිගන්න එක නම් හරි නෑ. ප්‍රීතිකාට ඒවාට කරන්න දෙයක් නැහැනෙ. ඒ වගේ ම මේ බන්ධුත් සාධාරණ පුද්ගලයෙක්. ඒ නිසා ප්‍රීතිකාගෙන් පළි නොගෙන ඉවත් වෙලා යන්න. මම මේ අයට කියන්නම් සාංඝික දානයක් පිරිනමා මල්කාන්තිට පින් අනුමෝදන් කරන්න කියලා.” යි ඒ අනුව සාංඝික දායක් දෙන්නට උපදෙස් දුන‍්නේ ය.සාංඝික දානයෙන් පසු ඔවුහු නැවත පැමිණියහ. එදින ද භූතාත්මය ආවිෂ්ට වී කතා කළාය.“මහත්තයාට පින් සිදු වේවා. මමත් පින් අනුමෝදන් වුණා. මම මගේ හිත හදා ගත්තා. පළිගැනීමේ අදහස් දැන් මගේ ළඟ නෑ මහත්තය. මම ආයෙත් ප්‍රීතිකාගේ ඇඟට එන්නේ නෑ. දැන් මේ අය අහංගම යන කොට මමත් ඒ වාහනෙන් ම ගිහින් කළුතර බෝධීන් වහන්සේ ළඟ නතර වෙනවා.” යි කීවා ය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402231</link>
    <topic>මත්ද්‍රව්‍ය-අපරාධ-පාතාලය මඬින්න</topic>
    <author>කීර්ති මෙන්ඩිස්</author>
    <content>කීර්ති මෙන්ඩිස්දිවයින පුරා පිහිටි පොලිස් වසම් තුළ සිදුවන මත්ද්‍රව්‍ය ජාවාරම් අපරාධ හා පාතාල කල්ලිවල ක්‍රියාකාරකම් හා අල්ලස් දූෂණ වංචා වැනි සමාජ විරෝධී ක්‍රියා මුලිනුපුටා දැමීම සඳහා සෑම පොලිස් වසමකම විශේෂ කාර්යාංශ පිහිටුවීමට පොලිස්පති එන්. කේ. ඉලංගකෝන් මහතා අදහස් කර ඇතැයි පොලිස් මූලස්ථානය සඳහන් කරයි.මේ අනුව දැනට පොලිස් මූලස්ථානයට අනුයුක්තව පොලිස්පතිවරයා යටතේ පවතින විශේෂ කාර්යාංශයේ කටයුතු සෑම පොලිස් වසමකටම අදාළ වන පරිදි ව්‍යාප්ත කෙරෙනු ඇත.විශේෂ කාර්යාංශය සඳහා අලුතින් දහසක පොලිස් නිලධාරීන් සංඛ්‍යාවක් බඳවා ගැනීමට අපේක්ෂිතය. පොලිස් කොස්තාපල් තනතුරේ සිට ජ්‍යෙෂ්ඨ පොලිස් අධිකාරී තනතුර දක්වා ඇති නිලතල සඳහා මේ බඳවා ගැනීම් සිදු කෙරේ. දැනටමත් මේ ඒකකයේ දහසකට වැඩි නිලධාරීන් සංඛ්‍යාවක් සේවය කරති.මේ ඒකකය භාරව නව නියෝජ්‍ය පොලිස්පති මහේෂ් පෙරේරා මහතා පත්කර ඇති අතර නියෝජ්‍ය අධ්‍යක්ෂ ලෙස ජ්‍යෙෂ්ඨ පොලිස් අධිකාරී සුදත් නාගහමුල්ල මහතා පත්කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402232</link>
    <topic>යන හැටි කියා දෙන්න ගුරුවරුන්ගේ සහාය</topic>
    <author>සුභාෂිණී ජයරත්න, රූපාන්ති බුලත්සිංහල</author>
    <content>සුභාෂිණී ජයරත්න, රූපාන්ති බුලත්සිංහලපාසල් සිසුන් ෆේස්බුක් හා අන්තර්ජාලය පරිහරණය කිරීමේදී ඒ පිළිබඳව ශිෂ්‍යයන්ට නිසි දැනුමක් ලබාදීමට හා ඇතිවන ගැටලු තත්ත්වයන් පාලනය කිරීමට විධිමත් වැඩපිළිවෙළක් වහාම ක්‍රියාත්මක කිරීමට අධ්‍යාපන අමාත්‍යාංශය තීරණය කර ඇත.අධ්‍යාපන අමාත්‍යාංශය මේ තීරණය ගෙන ඇත්තේ පසුගියදා ෆේස්බුක් පරිහරණය සම්බන්ධයෙන් ඉතා අවාසනාවන්ත ලෙස මරණයට පත්වූ පාසල් සිසුවියන්ගේ මරණ දෙකක් වාර්තා වීමත් සමඟය.මේ අතර ෆේස්බුක් සම්බන්ධයෙන් වාරණයක් පැනවීම හෝ පාලනය කිරීමක් කළ නොහැකි බවත් කළ හැක්කේ එය සංයමයෙන් යුක්තව භාවිතයට ගැනීම සඳහා දරුවන් හැඩගැස්වීම බවත් පරිගණක විශේෂඥයෝ කියා සිටිති. වර්තමානයේ උද්ගත වී ඇති තත්ත්වය පිළිබඳව ජනතාව දැනුම්වත් කිරීමේ වැඩ පිළිවෙළක් ක්‍රියාත්මක කිරීමට විදුලි සංදේශ නියාමන කොමිෂන් සභාව තීරණය කර ඇති බව ද එහි නියෝජ්‍ය අධ්‍යක්ෂිකා (නීති) ගෞරී මොරගොඩ මහත්මිය පැවසුවාය.‘ශ්‍රී ලංකා පරිගණක හදිසි ප්‍රතිචාර සංසදය’ (SLCERT) සමඟ එක්ව ලබන මස මුල සිට පළාත් මට්ටමින් ගුරුවරු 20 දෙනා බැගින් තෝරා ගෙන අන්තර්ජාල භාවිතය, ෆේස්බුක් ආරක්ෂාකාරී ලෙස භාවිතය, ඒවායේ පවතින අනාරක්ෂිත භාවය ඇතුළු කරුණු රැසක් පිළිබඳ අවබෝධයක් එම ගුරු පිරිසට ලබාදීමට නියමිතය.මේ මූලික දැනුවත් කිරීම්වලින් අනතුරුව ඒ ගුරුවරු මඟින් අනිකුත් පාසල් ගුරුවරු හා ශිෂ්‍යයන් දැනුවත් කිරීමට අධ්‍යාපන අමාත්‍යාංශය බලාපොරොත්තු වෙයි.මීට අමතරව සෑම පාසලකම පාසල් විනය කමිටුව හා පාසල්වල ඇති තොරතුරු තාක්ෂණ සංගමය (ICT) එක්ව අන්තර්ජාල පරිහරණය සම්බන්ධ දැනුම්වත් කිරීමේ වැඩපිළිවෙළකට අවශ්‍ය චක්‍රලේඛයක් ද ඉදිරියේදී අධ්‍යාපන අමාත්‍යාංශය මඟින් පාසල් ප්‍රධානීන් වෙත යැවීමට ද නියමිතය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402233</link>
    <topic>මැතිවරණ  පැමිණිලි 234 ක්</topic>
    <author>සුනිල් දයා අල්විස්</author>
    <content>සුනිල් දයා අල්විස්මැතිවරණ නීති රීති උල්ලංඝනය කිරීම් 234 ක් ගැන සිකුරාදා පෙරවරුව වනවිට මැතිවරණ පැමිණිලි විමර්ශන මධ්‍යස්ථානයට ලැබී තිබේ.‍මෙයින් පැමිණිලි 8 ක් වෙඩි තැබීම්, පහරදීම්, වදහිංසා පැමිණවීම ආදී ප්‍රචණ්ඩ ක්‍රියා ය.රජයේ වාහන යොදා ගැනීම, ඡන්ද දායකයන්ගේ තොරතුරු එක්රැස් කර ගැනීම, බාධා කිරීම, බැණ වැදීම, පෝස්ටර් ඉරා දැමීම ආදී විවිධ චෝදනා සම්බන්ධ‍යෙනි. මෙවැනි පැමිණිලි 218 ක් ඉදිරිපත් කර තිබේ.කොළඹින් මෙවැනි පැමිණිලි 65 ක් ද ගම්පහින් පැමිණිලි 21 ක් කළුතරින් පැමිණිලි 30 ආදී වශයෙන් ගාල්ල මාතර හම්බන්තොට ඇතුළුව බස්නාහිරට හා දකුණට අදාළ ප්‍රදේශවලින් මේ පැමිණිලි ලැබී තිබේ.මේ පැමිණිලි නිරීක්ෂණය කිරීම සඳහා වූ කරුණු සම්බන්ධයෙන් ලබන 24 වැනිදා මැතිවරණ කොමසාරිස්වරයාගේ ප්‍රධානත්වයෙන් සාකච්ඡාවක් ද ‍පැවැත්වීමට නියමිත ය.ඒ හැරුණු කොට අනෙකුත් සියලුම පැමිණිලි ‍දේශපාලන බලපෑම් රජයේ නිලධාරීන් යොදා ගැනීම, කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402234</link>
    <topic>තවත් ගල් අඟුරු බලාගාරයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට වැඩිවන විදුලියබල ඉල්ලුම සපුරනු පිණිස ජපන් රජයේ ආධාරයෙන් පරිසර හිතකාමී නව ගල් අඟුරු බලාගාරයක් ඉදිකිරීමට කටයුතු යොදා ඇතැයි විදුලිබල හා බලශක්ති අමාත්‍යාංශ ලේකම් එම්. එම්. සී. ෆර්ඩිනැන්ඩු මහතා සිළුමිණට කීය.මෙගා වොට් 300 බැගින් වූ විදුලි බලාගාර දෙකකින් සමන්විත මේ බලාගාරය දකුණු පළාතේ ඉඳිකිරීමට යෝජිතය.පරිසර හිතකාමී මේ බලාගාරයන් ඉඳිකිරීමට එහි ශක්‍යතා අධ්‍යයනයක් සිදු කෙරෙන බව ද කීය. මේ බලාගාරය සඳහා ඇමෙරිකන් ඩොලර් මිලියන 1450 ක මුදලක් ආධාර වශයෙන් ජපානයෙන් ලැබීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402235</link>
    <topic>ගම්මන්පිලට ලක්ෂ 19 ක්</topic>
    <author>චන්දන බණ්ඩාර</author>
    <content>චන්දන බණ්ඩාරමැතිවරණ ව්‍යාපාරයේ වියදම් පියවා ගැනීම සඳහා රුපියල් සියය බැගින් ලබා දෙන්නැයි මහජනතාවගෙන් කළ ඉල්ලීමට අනුව ගිය සතියේ අඟහරුවාදා වෙන විට රුපියල් ලක්ෂ 19 ක මුදලක් තමන්ට ලැබී තිබුණු බව බස්නාහිර පළාත් හිටපු ඇමැති නීතිඥ උදය ගම්මන්පිල මහතා “සිළුමිණට” කීය.මැතිවරණ කටයුතුවලට ව්‍යාපාරිකයන්ගේ මුදල් ලබා නොගනිමින් පෝස්ටර්, මත්ද්‍රව්‍ය සහ රතිඤ්ඤාවලින් තොර මැතිවරණ ව්‍යාපාරයක් සඳහාත් යහපාලනය පිළිබඳ නැවුම්  සංකල්පයක් ඉදිරිපත් කිරීම සඳහාත් රුපියල් සියය බැගින් තම මැතිවරණ ව්‍යාපාරය වෙනුවෙන් ලබා දෙන ලෙස කළ ඉල්ලීමට ජනතාවගෙන් ලැබුණු ප්‍රතිචාරයට ගෞරව කරන බවද හිටපු ඇමැතිවරයා කීවේය.ඒ අනුව කොළඹ දිසාවේ ජනතාවගෙන් 190,000 කට ආසන්න පිරිසක් තමන්ට රුපියල් සියය බැගින් ලබා දී තිබෙන බවත් ගම්මන්පිල මහතා කීය. තම මැතිවරණ ව්‍යාපාරයේ අත් පත්‍රිකා සහ රූපවාහිනී සහ ගුවන්විදුලි දැන්වීම් සඳහා තවදුරටත් ජනතාවගෙන් රුපියල් සියයක සහයෝගය අපේක්ෂා කරන බවත් මැතිවරණ අවසානයේ සියලු වියදම් පිළිබඳ අය වැයක් ඉදිරිපත් කරන බවත් හිටපු ඇමැතිවරයා කීය. කොළඹ දිස්ත්‍රික්කයෙන් එ.ජ.නි.ස යටතේ ජාතික හෙළ උරුමයේ අපේක්ෂකයකු ලෙස හෙතෙම මෙවර බස්නාහිර පළාත් සභාවට තරග වදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402236</link>
    <topic>පළාත් සභා දෙකම අපටයි</topic>
    <author>වජිර අබේවර්ධන</author>
    <content>වජිර අබේවර්ධන දකුණු පළාත් සභාව සහ බස්නාහිර පළාත් සභාව සඳහා පවත්වන මැතිවරණයෙන් එක්සත් ජාතික පක්ෂය ජයගන්නා බව එ.ජා.ප කෘත්‍යාධිකාරි සභික හිටපු ඇමැති වජිර අබේවර්ධනමහතා පවසයි. කොටස් වශයෙන් මැතිවරණ පවත්වා ආණ්ඩුව දිනන්න උත්සාහ ගන්නා අතර අපේ ඡන්ද ප්‍රතිශතය ඉහළ නංවා ජයග්‍රහණය ලබාගන්න ක්‍රියා කරන බව අබේවර්ධන මහතා සඳහන් කරයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402237</link>
    <topic>රජයට තරගයක් නැහැ</topic>
    <author>ජොන්ස්ටන් ප්‍රනාන්දු</author>
    <content>ජොන්ස්ටන් ප්‍රනාන්දුරජයට බස්නාහිර හා දකුණු පළාත් සභා බලය ලබා ගැනීම කිසිදු අපහසුවක් නැති බවත් මේ ඡන්දයෙන් ගිය වරටත් වඩා විශිෂ්ට ජයග්‍රහණයක් සන්ධානය ලබා ගන්නා බවත් සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.ජනතාව දැනටමත් ඒ ජයග්‍රහණය අපට ලබා දීමට ලබන මස 29 වැනිදා තෙක් පුල පුලා බලා සිටින බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402238</link>
    <topic>එතෙර චැනලයකින් ප්‍රචාර</topic>
    <author>සාගරිකා දිසානායක</author>
    <content>සාගරිකා දිසානායකප්‍රංසයේ ජනප්‍රිය රූපවාහිනී නාළිකාවක් වන ‘එම් 6’ රූපවාහිනී නාළිකාව මඟින් සංචාරක ගමනාන්තයක් ලෙස ශ්‍රී ලංකාව තෝරාගෙන තිබේ. එම නාළිකාව මඟින් පවත්වනු ලබන ජනප්‍රිය රියැලිටි වැඩසටහනක් වන ‘පීකිං එක්ස්ප්‍රස්’ වැඩසටහනේ ලෝකයේ සුන්දරතම සංචාරක ගමනාන්ත තෝරා ගෙන අවම වියදමකින් එම රටවල සංචාරය කරමින් ඒ ඒ රටවලට අනන්‍ය සංස්කෘතීන්, සමාජයීය හා ජනජීවිතය ඇසුරින් සාර්ථකව සංචාරය නිම කරනු ලබන සංචාරක යුවළ තේරීම මෙම ත්‍රාසජනක සංචාරක රියැලිටි වැඩසටහනේ තේමාව ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa1402239</link>
    <topic>විකල්ප බලශක්ති වැඩි කිරීමට පියවර</topic>
    <author/>
    <content>ශ්‍රී ලංකා ඉතිහාසයේ ප්‍රථම වරට බෞද්ධ ධර්මාචාරය විභාගය සමත් දහම් පාසල් ගුරුවරුන් 1000 කට ගුරු සහායක පත්වීම් ලිපි ප්‍රදානය කිරීම මහින්ද රාජපක්ෂ ජනාධිපතිතුමාගේ ප්‍රධානත්වයෙන් පසුගියදා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්විණි. මෙහිදී ජනාධිපතිතුමා පැවසුවේ උපාධිධාරී ධර්මාචාර්යවරුන්ට ස්ථිර ගුරු පත්වීම් ලබා දෙන ලෙසයි.අධ්‍යයන පොදු සහතික පත්‍ර උසස් පෙළ විභාගය සමත්, ධර්මාචාරය විභාගය සමත් හා වසර 5 ක් නොකඩවා දහම් පාසල් ගුරුවරයකු ලෙස ස්වේච්ඡා සේවය කළ අයට මේ සඳහා අයදුම් කිරීමට අවස්ථාව ලැබුණු අතර එහිදී මූලික සුදුසුකම් සම්පූර්ණ කළ අයදුම්කරුවන් සඳහා ලිඛිත පරීක්ෂණයක් පැවැති අතර එහිදී ඉහළම ලකුණු ලැබූවන්ට සම්මුඛ පරීක්ෂණයක් පැවැත්වීමෙන් පසු මෙම බඳවා ගැනීම් සිදු කර තිබේ.මෙම ගුරු සහායකයින් සේවයේ යෙදී සිටින අතරතුරදී වසර 5 ක් ඇතුළත බුද්ධ ධර්මය විෂයට අදාළව අධ්‍යාපන අමාත්‍යාංශය විසින් පිළිගනු ලබන ගුරු පුහුණුවක් හෝ විශ්ව විද්‍යාල ප්‍රතිපාදන කොමිෂන් සභාව පිළිගනු ලබන අදාළ විෂයයට උපාධියක් ලබාගත් පසු අදාළ සහතිකය වලංගු දින සිට ශ්‍රී ලංකා ගුරු සේවයේ 3 වැනි පන්තියේ 1 ශ්‍රේණියට අන්තර්ග්‍රහණය කොට සේවය ස්ථිර කරනු ලැබේ.ශ්‍රී ලංකා අමරපුර මහා නිකායේ උත්තරීතර මහා නායක පූජ්‍ය දවුල්ලෙන ඥානිස්සර, විද්‍යාලංකාර පරිවේනාධිපති, කැලණිය විශ්ව විද්‍යාලයේ කුලපති ආචාර්ය පූජ්‍ය වැලමිටියාවේ කුසලධම්ම නායක හිමිපාණන් වහන්සේ ප්‍රමුඛ මහා සංඝරත්නය ද, අධ්‍යාපන අමාත්‍ය බන්දුල ගුණවර්ධන, උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක, අධ්‍යාපන නියෝජ්‍ය අමාත්‍ය මොහාන් ලාල් ග්‍රේරු, අධ්‍යාපන අමාත්‍යාංශයේ ලේකම් අනුර දිසානායක යන මහත්වරු ඇතුළු පිරිසක් මෙම අවස්ථාවට එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aa14022310</link>
    <topic>විකල්ප බලශක්ති වැඩි කිරීමට පියවර</topic>
    <author>ධනුෂ්කා ජයවීර</author>
    <content>ධනුෂ්කා ජයවීරපුනර්ජනනීය බලශක්ති භාවිතය 2016 දී 38% කින් ඉහළ නැංවීමට රජය අපේක්ෂා කරයි. එය ප්‍රධාන තිරසාර සංවර්ධන ඉලක්කයක් බව බලශක්ති සංසදය කියයි.2030 දී පරිසරයට කාබන් මුදා හැරීම අවම කිරීමටත් 2050 දී මුළුමනින් ශ්‍රී ලංකාව කාබන් වියුක්ත රටක් බවට පත් කිරීමටත් කටයුතු කරන බව බලශක්ති විධායක සංසදයේ අධ්‍යක්ෂ අශෝක අභයගුණවර්ධන මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ab1402231</link>
    <topic>අන්තර් ජාතික පරීක්ෂණයකට කිසිදු ඉඩක් නෑ</topic>
    <author>සංවාද සටහන</author>
    <content>වැවිලි කර්මාන්ත ඇමැතිමහින්ද සමරසිංහජිනීවාවල කෙරෙන්නේ ත්‍රස්තවාදය ජයගෙන සාමය උදාකළ රටට විරුද්ධ කුමන්ත්‍රණයකැයි අවුරුදු අටක් ජිනීවා සමුළුවේ ශ්‍රී ලංකා කණ්ඩායමට නායකත්වය දුන් වැවිලි කර්මාන්ත ඇමැති මහින්ද සමරසිංහ මහතා කියයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් මේ ප්‍රකාශය කළ ඇමැතිවරයා බලගතු රටවල් ලෝකයේ ස්වාධීන රටවලට මෙවැනි අසාධාරණ බලපෑම් නොකළ යුතු බවට දැන් ලෝක දේශපාලන තලයේ මතයක් ඇතිවෙමින් තිබෙන බව ද කීය.එම සම්මුඛ සාකච්ඡාවේදී ඇසු ප්‍රශ්න කිහිපයක් හා ඒවාට ඇමැතිවරයා දුන් පිළිතුරු මෙසේ ය.ජිනීවා අභියෝගය ගැන අද රටම කතා කරද්දී දෙමළ ඩයස්පෝරාව බටහිර රටවල් සමඟ අපේ රටට විරුද්ධව යෝජනාවක් ගේන්න අනලස්ව ක්‍රියා කරමින් සිටින බව පේනවා. මුලින්ම මේ අභියෝගය ජයගත හැකි ද කියල පැහැදිලි කළොත්...?එහෙම යෝජනාවක් ගේන බව දැනගෙන අපිත් එතෙන්ට යන්නේ පරදින්න බලාගෙන නෙවෙයිනේ. අපිත් යන්නේ ජයග්‍රහණය අත්කරගන්න බලාගෙනයි. ඉස්සෙල්ලම අපි බලමු මේ රටවල් ගෙන එන යෝජනාව මොන වගේ එකක් ද කියලා. තාම එහෙම යෝජනාවක් දකින්න නැහැ.ඊළඟට බලමු පොදු මතයක ඉඳල කොහොම ද ඒ යෝජනාව පරාජය කරන්නේ කියලා. මගේ අත්දැකීම් එක්ක කිව යුත්තේ අපි තනියෙන් හිතල නෙවෙයි එවැනි අවස්ථාවක තීරණ ගන්න ඕනැ. අපිට කලින් සහාය දුන් අය ඉන්නවා. මෙවර තවත් අය එකතු වෙලා ඉන්නවා අපට සහාය දෙන්න.අප සමඟ ඉන්න සියලු රටවල් එක්ක සාකච්ඡා කරල පොදු වැඩපිළිවෙළක් ක්‍රියාත්මක කරන්න අපි බලාපොරොත්තු වෙන්නේ. ඒ වැඩපිළිවෙළ සාර්ථක කරගන්නයි අපි ක්‍රියාත්මක වෙන්නේ. මම කියන්නේ 2009 අපි ජිනීවා ජයගත්ත ඔය බලගතු රටවල් පරදවලා.මානව හිමිකම් සමුළුවේ රටවල් 47 න් බටහිර රටවල් ඉන්නේ 13 යි. අනෙක් සියලුම රටවල් ආසියා අප්‍රිකා ලතින් ඇමෙරිකානු අපේ මිත්‍ර රටවල්. මේ රටවල් ඇමෙරිකාවේ බලපෑම්වලට නතු වුණොත්...?පොදු රාජ්‍ය මණ්ඩල සමුළුව ලංකාවේ පැවැත්වූ අවස්ථාවේදී ජගත් මානව හිමිකම් සමුළුවේත් සාමාජිකත්වය දරන රටවල් 10 ක් 11 ක් පමණ එයට සහභාගි වුණා. ඒ සමහර රටවල රාජ්‍ය නායකයොත් ආව. තවත් රටවල විදේශ ඇමැතිවරු ආවා. ඒ අයට අවස්ථාව ලැබුණා කෙටි කාලයක් තුළ යුද්ධය අවසානයේ අපි කරල තියන වැඩ කොටස ගැන අවබෝධයක් ලබාගන්න.ඔබ කියන්නේ ඇතැම් රටවල් බලගතු රටවල බලපෑමට යටත් කළත් සියලු රටවල් ඒ බලපෑමට යටත් කරන්න බැහැ කියල ද?අවුරුදු හතර හමාරක් වැනි කෙටි කාලයක කරපු දේ ඔවුන් ඇස්වලින් දැක්කා. ඊට අමතරව පසුගිය අවුරුදු දෙක තුනේ අපි රජයක් හැටියට විදේශ සබඳතා නොතිබු රටවල් ගණනාවක් එක්ක විශේෂයෙන් අප්‍රිකාවේ රටවල් කීපයක් එක්ක ඒ සබඳතා දැන් ඇති කරගෙන තියනවා.ඒ වගේම අපේ ඇමැතිවරු උසස් නිලධාරීන් ඒ රටවලට ගිහිල්ලා හොඳ සබඳතා ඇති කරගන්න විවිධ අංශවලින් පියවර අරන් තියෙනවා. මේ සියලු පියවරවල ප්‍රතිඵලයක් ලෙස අන්තර්ජාතික තලයේ දැන් මතයක් ඇති වෙමින් තිබෙනවා.මේ වගේ දේශපාලන න්‍යාය පත්‍ර අනුව මානව හිමිකම් ප්‍රශ්න යොදා ගනිමින් ලෝකයේ ස්වාධීන රටවලට බලපෑම් නොකළ යුතු ය මෙවැනි පියවරවලට විරුද්ධ විය යුතු ය කියලා මතයක් ඇතිවෙලා තියෙනවා.මෙදත් ඉන්දියාව අහක බලා ගනීවි ද?ඉන්දියාවට ඡන්දයක් ඉදිරියේ තියාගෙන මෙදා තීරණය ගන්න වෙලා තියෙන්නේ. ඉන්දියාව ඒ තීරණය ගන්න ඕන. අපි අසල්වාසි රටක් විදියට බලාපොරොත්තු වෙනවා ඉන්දියාව ඇත්ත වටහා ගෙන නිවැරැදි පියවරක් ගනී කියලා.හැබැයි අපිට ඉන්දියාවට කියන්න බැහැ ඒ ගොල්ලො කොහොමද ඡන්දය දිය යුත්තේ කියලා. ඒ ගොල්ලො ගන්න පියවර අනුව ඇතිවන ඵල විපාකවලටත් ඒ අයටම තමයි මුහුණ දෙන්න වෙන්නේ කියලත් මේ වෙලාවේ කියන්න වෙනවා.ඔබ කලින් මෙන් මෙවර ජිනීවා යන කණ්ඩායමේ නායකයා නෙවෙයි...?මම නායකත්වය හොයාගෙන යන මිනිහෙක් නෙවෙයි. නායකත්වය නැත්නම් මම යන්නේ නැහැ කියන ජාතියේ මිනිහෙකුත් නෙවෙයි. ජිනීවා සමුළුවේ දී පසුගිය අවුරුදු අටේ ශ්‍රී ලංකා කණ්ඩායම් නායකත්වය දැරුවා පමණක් නෙවෙයි මම ඒ කාලේ මානව හිමිකම් කොමිසම කාලෙ 1983 ඉඳන් එහි නිලධාරියෙක් වෙලා හිටපු කාලෙ සිට එහි ක්‍රියාකාරිත්වය ගැන මට අත්දැකීම් තියෙනවා. 1983 දී අපට විරුද්ධව යෝජනාවක් ආව වෙලෙත් අපි ක්‍රියාත්මක වුණා.මේ වගේ කුමන්ත්‍රණ පරාජය කරන්න වඩ වඩා අත්දැකීම් තියෙන පිරිසක් තමයි අපට ඕන. මාව ජිනීවා සමුළුවට යවන්න ගත්ත තීරණයේදී ඒ අත්දැකීම් පිළිබඳව රජය ජනාධිපතිතුමා පැත්තකින් හිතන්න ඇති.නායකත්වය ලැබුණොත් යනව කියල නෙමේ මං හිතන්නේ. මං හැම වෙලාවෙම හිතන්නේ කණ්ඩායම් හැඟීමෙන්. රට ප්‍රධාන කරල හිතන්නේ. අපේ මාතෘ භූමිය අපේ රට වෙනුවෙන් යමක් කරන්න පුළුවන්නම් මම ඒක සතුටින් කරනවා. යුද්ධය හමාර වුණ වෙලාවේ 2009 ඔය සමුළුවේදී නවිපිල්ලේ මැතිනිය ඉස්සරහම අපි ජයග්‍රහණය කරන වෙලාවේත් මම ශ්‍රී ලංකා කණ්ඩායමට නායකත්වය දුන්නා.ඒ වෙලාවෙත් මම ලංකාවට ඇවිල්ලා කිව්වේ නැහැ මේක මං නිසා වුණ දෙයක් කියලා. අපේ කණ්ඩායමේ හා රජයේ ජයග්‍රහණයක් විදියට එදා අපි ඉදිරිපත් කළේ. පසුගිය වසර දෙකේ බලගතු රටවල සතුරුකම් මැද්දෙත් මම ශ්‍රී ලංකා කණ්ඩායමට නායක්තවය දුන්නා ඒ කණ්ඩායම් හැඟීමෙන්.හොඳයි. ඇමෙරිකාව, බ්‍රිතාන්‍යය බල කරන අන්තර්ජාතික පරීක්ෂණයට මුහුණදිය යුතු ද නැද්ද?කොහොමත් අපි අන්තර්ජාතික පරීක්ෂණවලට විරුද්ධයි. මොකද එබඳු පරීක්ෂණ ස්වාධීනව ක්‍රියාත්මක වෙයි කියන විශ්වාසයක් අපේ නැහැ. කවදාවත් එහෙම වෙලත් නැහැ. වෙනත් රටවල අත්දැකීම් වගේම අපේම අත්දැකීම්නුත් ඒ ගැන තියෙනවා. මම මානව හිමිකම් ඇමැතිවරයා ලෙස ඉන්න කොට උදලාගම කොමිසම පත්කරල කොහොම ද ඒ කොමිසම ක්‍රියාත්මක වෙන්නේ කියල බලන්න අන්තර්ජාතික කණ්ඩායමකුත් පත්කළාට පස්සේ ඒ කණ්ඩායම ලංකාවට ඇවිල්ලා විශාල පක්ෂපාතීත්වයක් දක්වා දේශපාලන ඇඟිලි ගැසීමක් කළාට පස්සේ ඒ අයට අකුලගෙන යන්න සිදුවුණේ.ඒ අන්තර්ජාතික කණ්ඩායමේ නායකයා හැටියට කටයුතු කළේ ඉන්දියාවේ හිටපු අගවිනිසුරුවරයකු වන බගවතී මහත්මයා. අන්තිමේ ඉන්දියාවට ගිහිල්ලා මට ඒ ඉන්දියාවේ හිටපු අගවිනිසුරු තුමාගෙන් ලිපියක් ගේන්න සිදුවුණා. ඒ කණ්ඩායමේ හිටපු අනෙක් අය දේශපාලන වශයෙන් කටයුතු කළා කියලා.ඒ නිසා බගවතී හිටපු විනිසුරුවරයටත් ඒ වැඩපිළිවෙළින් ඉවත් වෙන්න සිදුවුණා. ඒ කණ්ඩායමත් විසිරිලා ගියා. ඒ වගේ ම අපි දන්නව දරුස්මාන් කොමිසම කොයිතරම් පක්ෂපාතීව කටයුතු කළා ද කියලා. ඒ වාර්තාව ලිව්වේ ඇත්තටම දරුස්මාන්ල නොවෙයි අපිට විරුද්ධ වෙන ඔය රටවල්මයි කියල කවුරුත් දන්නවා.ඒ අය තමයි ඒ වාර්තාව ලියලා දරුස්මාන්ට දුන්නේ. අන්තර්ජාතික පරීක්ෂණයක් ගැන අපේ කිසිම විශ්වාසයක් නැහැ. ඒ වගේ ම දේශීය වශයෙන් අපි පරීක්ෂණවලට පියවර අරන් තියෙනවා මේ කෙටි කාලය තුළ, ගෙවී ගිය කාලය තුළ අපි සංහිඳියාව ඇති කරන්න ලොකු වැඩ කොටසක් කරල තියනව වගේ ම කරන්න තියන වැඩ සඳහා අපිට තව කාලය අවශ්‍යයයි කියන තැන අපි ඉන්නවා.රජය ගෙන තිබෙන පියවර ප්‍රමාණවත් නොවන නිසා අන්තර්ජාතික පරීක්ෂණයකට යා යුතු බවයි මේ අපට බලපෑම් කරන බලගතු රටවල් කියන්නෙ?ඒ කතාව අපි පිළිගන්නේ නැහැ. පිටරටින් කට්ටියක් ගෙනත් මෙහෙ පරීක්ෂණයක් කරනවා ද නැත්නම් මෙහෙ ස්වාධීන පිරිසක් හරහා තීරණයක් ගන්නවා ද නැද්ද කියනකොට ලෝකයේ ඕනම රටක් දේශීය වැඩපිළිවෙළට යන්නේ. අපි රජයෙන් කියන්නේ නැහැ දේශීය පරීක්ෂණ මේ විදියට මේ විදියට කරන්න ඕන කියලා.කොමිෂන් පත්කරල ඒ අයට සම්පත් දෙනව නිදහස දෙනව ඇත්ත හොයල දෙන්න කියලා. එතකොට උගත් පාඩම් කොමිසම පත් කරනකොට ඔය බටහිරට රටවල්ම කිව්වා කොමිසමේ ප්‍රධානියා රජයට පක්ෂයි. පත් කරල තියන අනෙක් අයත් රජයට පක්ෂයි කවදක්වත් වාර්තාව ස්වාධීන වෙන්නේ නැහැ කියලා. වාර්තාව ඉදිරිපත් කළාට පස්සේ විවේචන කරපු අයම කිව්වා උගත් පාඩම් කොමිසමේ වාර්තාව හුඟක් හොඳයි කියලා.ඇත්තට අපි ලෝකෙට පෙන්නුවා අපට ස්වාධීන කොමිසමක් ක්‍රියාත්මක කරන්න වුවමනාවක් තියනවා කියලා. ඒ උගත් පාඩම් කොමිසමේ වාර්තාව අරගෙන අපි ක්‍රියාකාරී සැලැස්මක් හදල තියනවා. ඒ ක්‍රියාකාරී සැලැස්ම අපි දැන් ක්‍රියාත්මක කරල විශාල දුරක් ඇවිල්ලා තියනවා.ළඟදී ජනාධිපති ලේකම් ලලිත් වීරතුංග මහත්තයත් ජිනීවා ගිහින් ඒ තානාපතිවරු හමුවෙලා ඒ අයට පෙන්නල දුන්නා අපි කොයිතරම් දුරක් ඇවිල්ලා තියනව ද කියලා. හැබැයි අපි දන්නවා ජිනීවාවල අපි කොයිතරම් කරුණු සාධාරණව පෙන්නල දුන්නත් අන්තිමේ තීරණ ගන්නේ දේශපාලන මට්ටමෙන්.එතන පැහැදිලිව අභියෝගයක් තියෙන්නේ. කොයිතරම් හොඳට ක්‍රියා කළත් ඒ අයට යටත් වෙලා ඒ රටවල ඉඳල අපව පාලනය කරන්න පුළුවන් තත්ත්වයක් ඇති නොවුණොත් ඒ ගොල්ලො දරන ස්ථාවරය තමයි අන්තර්ජාතික පරීක්ෂණයක් ඕන කියල බල කිරීම.දේශපාලන න්‍යාය පත්‍රයක් තනිකරම මෙතන ක්‍රියාත්මක වෙන්නේ. ඒක වටහා ගන්න ඕන මේක රටේ ජනතාවට විරුද්ධ කුමන්ත්‍රණයක්, අන්තර්ජාතික දෙමළ ඩයස්පෝරාව තමයි මේ බටහිර රටවල්වලට බලපෑම් කරන්නේ. ඔවුන් පුරවැසිකම් ලබා ගනිමින් කැනඩාව වගේ රටවල පාලන තන්ත්‍රවලටත් ඇතුළු වෙලා තියනවා.ඒ රටවල පාලන තන්ත්‍ර ආක්‍රමණය කරන්න පටන් අරන් තියනවා. තව පැත්තකින් අපේ විදේශ ප්‍රතිපත්තිය දිහා බලා සමහරු හිතනවා අපි ස්වාධීන වැඩියි කියලා. චීනය සමඟ සම්බන්ධය වැඩී කියලා. පාකිස්තානය, රුසියාව එක්ක සම්බන්ධය වැඩී කියලා. ඒක ඒ ගොල්ලන්ට අල්ලන්නේ නැහැ. ඒ නිසා මෙහේ අස්ථාවර තත්ත්වයක් ඇති කරන්න හදනවා. රජය පෙරළන්න හදනවා. මේ වගේ දේවල් තමයි ක්‍රියාත්මක වෙන්නේ. ඒවට අපි මුහුණ දෙන්න ඕනැ.අපිට ඕන තරම් අන්තර්ජාතික තලයේ නිදසුන් තියෙනවා. ඊජිප්තුවේ සෝසල් මීඩියා ෆේස්බුක්, ට්විටර්, නවීන තාක්ෂණ ක්‍රම හරහා එතන මතයක් ගොඩනඟල හොස්නි මුබාරක් ජනාධිපතිවරයා ඉවත් කරල දැම්මා. අද බලන්න ඒ රටේ අදත් විශාල අවුලක් තියෙන්නේ.ලිබියාවට ගිහිල්ලා ගඩාපිව විතරක් නෙවෙයි ලිබියාවත් විනාශ කරල දැම්මා. ටියුනීසියාවේ මේක මුලින්ම කළා. මෙතැනදි මම දකින්නේ ඒ රටවල ජනතාව ඒ පාලන තන්ත්‍රත් එක්ක ඒ වෙනකොට හිටියේ නැහැ.ලංකාවට මැදපෙරදිග වසන්ත සංකල්පය අදාළ කරගත නොහැකි බවයි ඔබ කියන්නේ.මේ රටේ ජනතාව මුළුමනින් ජනාධිපතිතුමා සමඟ ඉන්නවා. එහෙම නොවූ නිසා තමයි මේ අයට පුළුවන් වුණේ අර ස්වාධීන රටවල්වලට ගිහින් ඇඟිලි ගහල ඒ පාලන තන්ත්‍ර පෙරළන්න. ඒ ජනාධිපතිවරු අහක් කරල දාන්න. හැබැයි මේ රටේ ඒ ගොල්ලන්ට ඒක කරන්න බැහැ.මොකද මේ රටේ ජනතාව පැහැදිලිවම ඉන්නේ මහින්ද රාජපක්ෂ ජනාධිපතිතුමා එක්ක හා මේ ආණ්ඩුවත් එක්කයි. අපි ඒක පෙන්නල තියනව නිදහස් සාධාරණ මැතිවරණ හරහා. ඉතින් ඒ නිසා තමයි අපි කියන්නේ මේ වගේ මැතිවරණ තියන අවස්ථාවල රට පළවැනි තැනට තියල ජනතාව ගිහිල්ලා බුලත් කොළේට ඡන්දය ප්‍රකාශ කරල අපිට අවස්ථාවක් දෙන්න කියල අපිට ජාත්‍යන්තරයට ගිහිල්ලා කියන්න ඊජිප්තුවේ, ලිබියාවේ, ටියුනීසියාවේ ඒ වගේම දැන් සිරියාවේ වෙන දේවල් මෙහේ කරන්න තමුන්නාන්සේලාට බැහැ ඒවට ඉඩ දෙන්නේ නැහැ කියල කියන්න.මොකද මේ රටේ ජනතාව ඔය රටවල් මොනව කිව්වත් මානව හිමිකම් කොමිසම මොනව කිව්වත් එක්සත් ජාතීන්ගේ සංවිධානයට ගිහිල්ලා මොනව කිව්වත් අන්තර්ජාතික සමුළුවල මොනව කිව්වත් මොන වැඩ පිළිවෙළක් ක්‍රියාත්මක කරන්න හැදුවත් මේ රටේ ජනතාව ඉන්නේ අපේ රජය එක්ක.මේ රටේ ජනතාව අපේ රට පාවා දෙන්න සූදානම් නැහැ. අපේ රණවිරුවන් පාවා දෙන්න සූදානම් නැහැ, අපි බොහොම අමාරුවෙන් දිනාගත්ත මේ රටේ ස්ථාවර භාවය අඩපණ කරල අස්ථාවර තත්ත්වයක් මේ රටේ ඇති කරන්න සූදානම් නැහැ.අපි ඉඩ දෙන්නෙත් නැහැ කියන පණිවුඩය කියන්න මේ රටේ රටට ආදරය කරන ජනතාව පෙළ ගැහෙන්න ඕන කියන එකයි මා මේ වෙලාවේ කියන්නේ. ඔය කොච්චර කුමන්ත්‍රණ ක්‍රියාත්මක කරන්න හැදුවත් මේ රටේ ඕක ක්‍රියාත්මක කරන්න බැහැ, අපි වැඩ කරනකම් අපි සංවර්ධනයට යනකම් ඒ වගේ ම මේ රටේ ජනතාවට තමන්ගේ අයිතිය අයිතිවාසිකම් ලබා දෙනකම්.උතුරෙන් හමුදා ඉවත් කරන්න, ත්‍රස්තවාදී පනත ඉවත් කරන්න වැනි කරුණු 74 ක් ඇතුළත්ව නවනීදන් පිල්ලේ මානව හිමිකම් කොමසාරිස්වරිය ඉදිරිපත් කර ඇති වාර්තාව ගැන කියන්නේ කුමක් ද?ඒ වාර්තාව අපි හෙළා දකිනවා. ඒ වාර්තාව අපි බලාපොරොත්තු වුණා වගේම බොහොම රටේ සතුරන්ට පක්ෂපාතීව ඉදිරිපත් කළ අන්තවාදී වාර්තාවක්. මම ඒ වාර්තා කියෙව්වා මේ වෙනකොට ඒ වාර්තාව වෙනුවෙන් රජයක් ලෙස අපි පිළිතුරු යවලා තියෙනවා.ඒ පිළිබඳ සාකච්ඡා කරන අවස්ථාවේදී ඔය වචනවලින්ම ඒ වාර්තාව පිළිබඳව අදහස් ප්‍රකාශ කරන්න මම සූදානමින් ඉන්නවා. මං මීට කලිනුත් නවනීදන් පිල්ලේ ගැන කියන දේ ඇයව ළඟින් වාඩි කරවගෙන කියල තියනවා. ඒක මේ රටේ ජනතාවත් දැක්ක එතන ජිනීවාවල අදහස් දක්වනකොට.නවනීදන් පිල්ලේ මහත්මිය ඇයි ඇත්ත නොදකින්නෙ?එයා වෙනස් කරන්න බැහැ. එයා දැන් ඉල්ලන දේවල් යුද්ධය හමාර වුණ අවස්ථාවෙත් ඉල්ලුවා. ඔය අන්තර්ජාතික පරීක්ෂණයක් ඕන කියල ඉල්ලුවා එතකොට දේශීය පරීක්ෂණයක් ආරම්භ කරල තියන අවස්ථාවකදී නැවත වරක් ජාත්‍යන්තර පරීක්ෂණයක් ඉල්ලන එකේ මොකක්ද තියන සාධාරණත්වය අර්ථය.මොකද ජාත්‍යන්තර පරීක්ෂණයක් ඉල්ලන්න ඕන දේශීය පරීක්ෂණයක් ක්‍රියාත්මක කරල. අවසානයට ගියහම ඒ පරීක්ෂණයෙන් සාධාරණයක් ඉටුවුණේ නැහැ කියල හිතනවනම්. හැබැයි මෙයා දේශීය පරීක්ෂණයක් පවත්වන්න ඉස්සෙල්ලා 2009 ත් ජාත්‍යන්තර පරීක්ෂණයක් ඉල්ලපු කෙනෙක්.එතකොට පේනවා මෙයාගේ ස්ථාවරය මොකක්ද කියලා. මෙයා අන්තවාදීව බටහිර රටවලට පක්ෂපාතීත්වයකින් ක්‍රියා කරන්නේ. එයාගේ ඇජෙන්ඩා එකක් න්‍යාය පත්‍රයක් තියනවා ඒ න්‍යාය පත්‍රයට යන්න මේ වාර්තාව හරහා එය ක්‍රියා කරලා තියනවා, අපි ඒ වාර්තාවට එකින් එක පිළිතුරු දෙනවා.මේ රටේ අභ්‍යන්තර පරිපාලනය කෙසේ විය යුතු ද කියලයි ඇය අපට උගන්වන්න හදන්නෙ?එතුමියට කිසිසේත් අයිතියක් නැහැ ස්වාධීන රටකට ගිහිල්ලා කියන්න අපේ ආරක්ෂාවට රටේ ආරක්ෂාවට අපි පිහිටුවලා තියෙන ඒ ව්‍යුහයන් ඉවත් කරන්න කියලා කියන්න. එයා එහෙනම් ඒක ඇමෙරිකාවටත් කියන්න ඕන. එයා ගිහිල්ලා බ්‍රිතාන්‍යයටත් කියන්න ඕන. ස්විස්ටර්ලන්තයටත් කියන්න ඕන.ඇයි ස්විට්සර්ලන්තයෙත් හැම තැනම ආරක්ෂක කඳවුරු තියනවනේ. කඳුවල කඳු හාරලත් හමුදා කඳවුරු ස්ථාපිත කරල තියනවා. ගුවන් යානා පවා ඒවයේ රඳවා තියෙනවා. ස්විට්සර්ලන්තයට තියන තර්ජනය මොකක්ද. ස්විට්සර්ලන්තය දෙවන ලෝක යුද්ධ කාලෙත් ස්වාධීනව කටයුතු කරපු රටක්. හැබැයි ඒ අයගේ ජාතික ආරක්ෂාවට හමුදා කඳවුරු ඒ රටේ හැම තැනම තියනවා.ජිනීවාවල ඉඳල අපට කියනවනම් අපේ රටේ හමුදා කඳවුරු ඉවත් කරන්න ඕන කියලා එයා මුලින්ම කියන්න ඕන එයා ඉන්න රටට හමුදා කඳවුරු ඉවත් කරන්න කියලා. ඉරාකයට ඇෆ්ගනිස්ථානයට හැම රටකටම ගිහින් ඇමෙරිකාවේ හමුදාව ඒ රටවලිනුත් ඉවත් කරන්න කියලා, නවනීදන් පිල්ලේ නෝන ඇමෙරිකාවටත් කියන්න ඕන.ඇගේ ප්‍රකාශය ලංකාවටත් හානිකරයි...?ඇත්ත වශයෙන් මේක බොහොම අන්තවාදී ප්‍රකාශයක්. එයා ඉන්න තැන මේ ප්‍රකාශනවලින් හොඳින්ම පැහැදිලියි. ඒ වගේ කෙනෙක් එක්ක ගනුදෙනු කරන්නේ කොහොම ද කියන ප්‍රශ්නත් තියෙනවා. ඉස්සෙල්ලාම එයා නිවැරැදි වෙන්න ඕන. එයා අපක්ෂපාතීව කටයුතු කරනවා කියලා.ඇය අපව නිවරද කරන වේශයකිනුයි මේ රටට විනාශකාරී යෝජනා ඉදිරිපත් කරන්නෙ?මෙතැන තියෙන්නේ එක පැත්තකින් ඊර්ෂ්‍යාවක්, මොකද අවුරුදු හතරහමාරක් පහක් තුළ යුද්ධය ඉවර කරල අතිවිශාල සංවර්ධනයක් අපි මේ රටේ කරල තියෙනවා. මේක දැක්කම සමහරුන්ගේ ලේ නටනවා. ඒ ගොල්ලන්ට වෙනින් රටවලට ගිහින් ඒ රටවල් ආක්‍රමණය කරලත් කරගන්න බැරි වුණ දේ සීමිත සම්පත් ප්‍රමාණයක් උපයෝගී කරගෙන අපි කරල අපි තවත් සාර්ථක කරගන්න යන ගමන අඩපණ කරන්න ඊර්ෂ්‍යාව මුල් කරගෙනයි මේ කටයුතු කරන්නේ.අදත් ඇෆ්ගනිස්ථානයේ ඉරාකයේ ඇමෙරිකාව ඩොලර් බිලියන ගණන් වියදම් කරල නවීන ආයුධ යොදාගෙන යුද්ධ කරලත් අදත් බෝම්බ පුපුරනවා. අපි තමයි මේ නව සහශ්‍රකයේ පළමු දශකයේ මුළුමනින්ම කුරිරු ත්‍රස්තවාදයක් අතුගා දමා සාමය උදාකර ගත් එකම රට.ත්‍රස්තවාදීන්ට ඉඩ නොදෙන්න නම් නව පරපුරට සාමකාමී ලෝකයක් උදාකර දෙන්න නම් සාමය ගැන කතා කරන මේ රටවල් කළ යුත්තේ ලංකාවට දඬුවම් කරන්න යෝජනා ගෙන එන එක නෙවෙයි ලංකාව අපේ ජනාධිපතිතුමා ගත් ක්‍රියාමාර්ග ආදර්ශයට ගැනීමයි කියන එක මේ වෙලාවේ කිව යුතුමයි.සංවාද සටහනසරත් පෙරේරාඡායාරූපය - රුවන් සිල්වා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ab1402232</link>
    <topic>දෙමළ ජනතාවට සලකනවාට ‍ෙබාහොම ස්තූතියි</topic>
    <author>චන්දන බණ්ඩාර</author>
    <content>අමිර්තලිංගම් - ජනපතිට කියයිදේශීය චිත්‍රපට කර්මාන්තයට ඩිජිටල් තාක්ෂණය හදුන්වා දීම නිමිත්තෙන් ගිය සතියේ අරලියගහ මන්දිරයේදී සිදු වීය. එදින දේශීය කලා කරුවන්ට ජනාධිපතිතුමා සමග සුහද ලෙස අදහස් හුවමාරු කර ගැනීමටද හැකි වීය. දේශිය චිත්‍රපට කලාවට නව එළියක් එක් වු මේ අවස්ථාවේදී ජනාධිපතිතුමා කලාකරුවන් සමග පැය දෙකකට ආසන්න කාලයක් සුහද ලෙස කථා බහ කරමින් සිටීමට කාලය වෙන් කොට ගෙන තිබිණි.ජනාධිපතිතුමා එදින කලාකරුවන් අතරට යමින් ඔවුන් සමග සුහද ලෙස අදහස් හුවමාරු කරගනිමින් සිටින විට ජනාධිපතිතුමා ගියේ මෙරට විකට නළුවන් ලෙස නමක් දිනා ගෙන සිටන බන්දු සමරසිංහ සහ ටෙනිසන් කුරේ කලාකරුවන් සිටි ස්ථානයටය. ජනාධිපතිතුමා බන්දු සහ ටෙනිසන් යන කලාකරුවන් දෙදෙනාගෙන් යමක් විමසන්නට පෙර ඔවුන් කියා සිටියේ " සරු බොරු නෙමෙයි. ශ්‍රීලංකාව නියම රටක්. අපිට කිසිම කරදරයක් නෑ." කියාය.ඉන් අනතුරුව ජනාධිපතිතුමා ගියේ චම්පා කල්හාරි ගායිකාව ඇතුළු කලා කරුවන් පිරිසක් සිටි තැනටය. ජනාධිපතිතුමා චම්පා කල්හාරි කලාකාරියගෙන් තොරතුරු විමසද්දී ඇය කීවේ එක්තරා විදියක දුග්ගැනවිල්ලකි. " සර් ඔබතුමා පොඩි දරුවන් වඩා ගන්නවා දැකලා මගේ පුතාටත් සර්ගෙන් හාදුවක් ගන්ඩ ඕනේ කියලා මට කරදර කරනවා. මගේ පුතා සර්ගෙන් හාද්දක් ගන්ඩ බලාගෙන ඉන්නේ. " කියාය. ඉන් අනතුරුව ජනාධිපතිතුමා චම්පා කල්හාරි ගායිකාවගේ පුත්‍රයාගේ හිස පිරිමදිමින් හාද්දක් දුන්නේ දරුවන්ට ජනාධිපතිතුමාගේ ඇති සෙනෙහස යළි යළිත් සිහිපත් කරමිනි.මෙ අතරතුරු ජනාධිපතිතුමා ගියේ නෝමන් පලිහවඩන නම් වු ප්‍රවීණ මාධ්‍යවේදීයා ඇතුළු කලාකරුවන් සිටි ස්ථානයටය. " සර් කලාකරුවන්ටත් විශ්‍රාම වැටුපක් හඳුන්වා දුන්නොත් නරකද? " කියාය. " හොඳයි නෝමන්‍. නමුත් ඒක සංකීර්ණ ප්‍රශ්නයක් යැයි කීය. හැබැයි කලාකරුවන්ට රක්ෂණ ක්‍රමයක් හදුන්වා දුන්නොත් ඊට වඩා අර්ථවත්" ජනාධිපතිතුමා කීය. නොමන් පලිහවඩන මාධ්‍යවේදීයා ඒ සමගම කීවේ" ඒකත් හොඳයි සර්" කියාය.ගිය සතියේදී මෙරට සිටි ප්‍රකට දේශපාලඥයකු වු අමිර්තලිංගම්ගේ පුත්‍රයකු වු බගීදරන් අමිර්තලිංගම් ජනාධිපතිතුමා හමු වී තිබිණි. ඒ ඇමැති ඩග්ලස් දේවානන්දා සමගය. " සර් යුද්ධය නිමා කරලා මේ තරම් ඉක්මනට රට ගොඩ නැගුවේ කොහොමද කියලා හිතා ගන්ඩත් බෑ" බගීදරන් අමිර්තලිංගම් කීවේය. ඊට පිළිතුරු දෙමින් ජනාධිපතිතුමා කීවේ " රජයේ සැලසුම් අනුව අපි ඒක කලා. සමහරුන්ට ඒක තේරෙන්නේ නෑ. සමහරුන්ට ඒ ගැන අගයක් නෑ" කියාය." නෑ සර් ඒ‍කේ අගය අපිට තේරෙනවා. ඔබතුමා දෙමළ ජනතාව වෙනුවෙන් කරන සේවයට බොහොම ස්තුතියි" බගීදරන් අමිර්තලිංගම් කියා සිටියේය. " මේ රජය කරන දේවල් අගයන අය නැහැ. අපේ රජය කරන දැවැන්ත සංවර්ධනය සමහරු අගයන්නේ නෑ. බොහෝ දෙනා එය අවතක්සේරු කරනවා. නමුත් එක් අයෙක් හරි එය අගය කිරීම ගැන සතුටු වෙනවා. " ජනාධිපතිතුමා කියා සිටි‍යේ.ගම්පහ දිස්ත්‍රික් ශ්‍රි.ල.නි.ප නායක ඇමැති බැසිල් රාජපක්ෂ මහතාගේ ප්‍රධානත්වයෙන් ගම්පහ දිස්ත්‍රික් ආසන සංවිධායකවරුන්ගේ හමුවක් ගිය සතියේදී පැවැත්විණි. ඒ ගම්පහ දිස්ත්‍රික් ශ්‍රී.ල.නි.ප කාර්යාලයේදීය. එම සාකච්ඡාවට මෙවර බස්නාහිර පළාත් සභා මැතිවරණයේදී ගම්පහ එ.ජ.නි.ස මැතිවරණ ව්‍යාපාරය බාරව සිටින ඇමැති අනුර ප්‍රියදර්ශන යාපා, ඇමැතිවරුන් වෙන මිල්රෝයි ප්‍රනාන්දු ,නන්දිමිත්‍ර ඒකනායක , එස්.එම් රංජිත් , නෙරන්ජන් වික්‍රමසිංහ යන මැති ඇමැතිවරුන්ද එක්ව සිටියහ.මේ සාකච්ඡාව ආරම්භයේදීම ඇමැති බැසිල් රාජපක්ෂ ඉතා දීර්ඝ ලෙස අදහස් දක්වමින් කියා සිටියේ මෙවර පළාත් සභා මැතිවරණයේදී දකුණු සහ බස්නාහිර යන පළාත් දෙකෙන්ම එ.ජ.නි.ස ය අති විශිෂ්ට ජයග්‍රහණයක් ලබන බවය. " මේ පාර ගම්පහ දිස්ත්‍රික්කයේ ජයග්‍රහණය ඉතිහාසගත වෙනවා. " ඇමැති බැසිල් කීවේය." ප්‍රසන්නව දිනවන එක අපේ වගකීම. එයා වයඹ රෙකෝඩ් එක කඩන බව සහතිකයි. ඒකට අපි හැමෝම උදව් කරන්ඩ ඕනේ‍. " බැසිල් රාජපක්ෂ ඇමැතිතුමා කීවේය. බැසිල් රාජපක්ෂ ඇමැතිතුමා එසේ කියන විට මැතිවරණ ව්‍යාපාරයේ නියැලෙමින් සිටි බස්නාහිර හිටපු මහ ඇමැති ප්‍රසන්න රණතුංග ශාලාවට පැමිණියේය.ඔහු දුටු බැසිල් රාජපක්ෂ ඇමැතිතුමා කී‍වේ " ආ මේ එන්නේ අපේ මහ ඇමැතිතුමා." යැයි කී‍වේය. හිටපු මහ ඇමැති ප්‍රසන්න රණතුංග දුටු ගම්පහ දිස්ත්‍රික් ආසන සංවිධායකවරු සහ පළාත් පාළන නියෝජිතයෝ අත්පොලසන් දුන්හ.මේ අතරතුරු මෙවර මැතිවරණයේදී එ.ජ.නි.ස ජයග්‍රහණය උදෙසා මිනුවන්ගොඩ ආසනය භාරව කටයුතු කරන උතුරුමැද පළාත් මහ ඇමැති එස්.එම් රංජිත් සහ කුරුණෑගල දිස්ත්‍රික් පාර්ලිමේන්තු මන්ත්‍රී නෙරන්ජන් වික්‍රමසිංහ ඇතුළු කණ්ඩායමක් ගිය බ්‍රහස්පතින්දා හිටපු මහ ඇමැති ප්‍රසන්න රණතුංගගේ නිවෙසට පැමිණියේය. ඒ ඔහුට උපකාර කිරීම උදෙසාය. මේ මැති ඇමැතිවරු පිරිසට දිවා ආහාරය පිළියෙළ කොට තිබුණේද හිටපු මහ ඇමැතිවරයාගේ නිවෙසේය.පසුගිය දා කොස්වත්තේ පැවැති ජනහමුවක දී ගම්මන්පිල පිලිගනු ලැබුවේ රුපියල් සීයේ නෝට්ටු සීයකින් හැදූ මාලයක් පැළැඳ වීමෙනි. ගම්මන්පිල සිය කතාවේ දී ඉඳිකටුවකින් විද හෝ මුදල් නෝට්ටුවකට අලාභ හානි කිරීම දඬුවම් කළ හැකි වරදක් බව පෙන්වා දුන්නේය. බොහෝ ස්ථාන වලදී ගම්මන්පිල පිලි ගන්නේ බුලත් අතක් මත සීයේ නෝට්ටු තබාය. තවත් තැනක පිලිගන්නේ සීයේ නෝට්ටු වලින් සැරසූ හෙප්පුවක් පිරිනැමීමෙනි.සිය අත්සන තබා සීයේ නෝට්ටුව නිකුත් කරන මහ බැංකු අධිපති ද පසුගිය බ්‍රහස්පතින්දා ගම්මන්පිලගේ රුපියල් සීයේ මැතිවරණ ව්‍යාපාරයට දායක විය. එහිදී අජිත් කබ්රාල් ගම්මන්පිලට පොඩි උපදෙසක් ද දුන්නේය. "ඔබතුමාට මේ දිනවල තොග ගණනින් රුපියල් සීයේ නෝට්ටු එකතු වෙන බව ආරංචියි. ඒවා ඉක්මනින්ම වියදම් වෙන්නේ නැතිනම් ළඟ තබා ගන්නේ නැතුව බැංකුවක තැන්පත් කරන්න. නැතිනම් සීයේ නෝට්ටු හිඟයක් ඇති වෙලා මාවයි අමාරුවේ වැටෙන්නේ".අජිත් නිවාඩ් කබ්රාල් කියා සිටියේය.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා සවස බත්තරමුල්ලේ පිහිටි එහි ප්‍රධාන කාර්යාලයේදී පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ සහ ප්‍රධාන ලේකම් ප්‍රියංජිත් විතාරණගේ ප්‍රධානත්වයෙන් රැස් වීය.දේශපාලන මණ්ඩලයේ මුලින්ම අවධානයට යොමු වූයේ මාර්තු ජිනීවා මානව හිමිකම් සමුළුව හමුවේ විපක්‍ෂයේ කාර්යභාරය කෙසේ විය යුතුද? යන්නය. ‘‘අපේ ආරක්‍ෂක හමුදාව යුද්ධය අවසන් කාලසීමාවේ කිසිම විදියක යුද අපරාධ සිදු කළේ නැහැ කියලා වගකීමෙන් ජාත්‍යන්තර ප්‍රජාවට කියන්න විපක්‍ෂයට බැරි ඇයි? එහෙම යුද අපරාධ සිදු කළේ නැහැ කියලා වගකීමෙන් විපක්‍ෂයේ සියලූ නායකයන්ගේ අස්සනින් ලියැවිල්ලක් ජාත්‍යන්තර ප්‍රජාවට ඉදිරිපත් කරන්න බැරි ඇයි?"විපක්‍ෂයේ සමහර නායකයන් කියපු සමහර කතා අල්ලාගෙන දෙමළ ඩයස්පෝරාවත් බටහිර අධිරාජ්‍යවාදී බලවේගයත් අපේ රටට පහර ගහනවා. දශක තුනකට අධික කාලයක් සිංහල, දෙමළ, මුස්ලිම් සියලූ ශ්‍රීලාංකික ජනතාව දැඩි සේ පීඩාවට පත් කරපු බෙදුම්වාදී කොටි ත්‍රස්තවාදය වීරෝදාර රණවිරුවන් විසින් සහමුළින්ම පරාජයට පත් කළේ ආණ්ඩුව වෙනුවෙන් නැත්නම් රාජපක්‍ෂවරුන් වෙනුවෙන් නොවෙයි. දිවි පරදුවට තබා ඔවුන් ඒ උතුම් කාර්යය ඉටු ක‍ෙළ් සමස්ත හ්‍රී ලාංකික ජනතාව වෙනුවෙන්. ඔවුන් යුද වැදුනේ තමන්ගේ මාතෘභූමිය වෙනුවෙන්. ඒ නිසා දේශපාලනයේදී පටුවාදභේද අමතක කරලා ඉටු කළ යුතු වගකීම් හා යුතුකම් කොටසක් තියෙනවා. එහෙම හිතන්න අපේ විපක්‍ෂයට බැරි ඇයි?" ඇමැති විමල් ප්‍රශ්න කර සිටියේය."අපි කවුරුත් දන්නවා ශ්‍රි ලංකාවේ යුද අපරාධ සිදු වුණේ නැහැ කියලා. එහෙම නම් බෙදුම්වාදී බලවේග එවැනි ප්‍රචාරයක් ගෙන යද්දී අපට කට ඇරලා කියන්න බැරි ඇයි. එහෙම යුද අපරාධ ලංකාවේ සිදු වුණේ නැහැ කියලා. රණවිරුවන් සාමය උදාකර දුන්නේ ආණ්ඩු පක්‍ෂය, විපක්‍ෂය කියා භේදයකින් තොරව මුළුමහත් රටටමයි. වෙන ප්‍රශ්නවලදී කෙසේ වුවත් මේ ප්‍රශ්නයේදී සියලූ පක්‍ෂවලට එකතු වී කටයුතු කරන්න බැරි ඇයි? දැන් වසර කිහිපයක් තිස්සේ රටට හතුරු න්‍යාය පත්‍රයක් ඔස්සේ ඉදිරියට ඇදෙන ‘ජිනීවා කුමන්ත්‍රණය’ පැරදවීමට ඇති හොඳම අවස්ථාව මේ අවස්ථාව වෙන්න පුළුවන්’’ ජානිපෙ නායක ඇමැති විමල් වීරවංශ පෙන්වා දුන්නේය.----"මේ යුද අපරාධ වුණා කියලා කරන බොරු චෝදනා බොරු විමර්ශනවලින් තහවුරු කර ගෙන දඩුවම් දෙන ක්‍රියාවලියක් ආරම්භ කළොත් ඒකට මුණ දෙන්ඩ වෙන්නේ ජනාධිපතිතුමාටත් ආරක්‍ෂක ලේකම්තුමාටත් විතරද? බොරු චෝදනා එල්ල වූ රණවිරුවන් සියලූ දෙනා එහි ගොදුරු බවට පත් වෙනවා" දේශපාලන මණ්ඩල සභික හිටපු ඇමැති පියසිරි විජේනායක කීවේය.පින්නවල අලි අනාථාගාරයට වසර 39 ක් පිරීම නිමිත්තෙන් ගිය 16 වන දා එහි උත්සවයක් සංවිධානය කර තිබිණි. 1975 දී සංචාරක කටයුතු අමාත්‍ය පී.බී.ජී.කළුගල්ලගේ අදහසක් අනුව ඇරැඹි කළ පින්නවල අලි අනාථාගාරය මේ වන විට ලෝක ප්‍රසිද්ධ සංචාරක කේන්ද්‍රස්ථානයක් බවට පත්ව තිබේ.39 වන සංවත්සරය නිමිත්තෙන් පැවති උත්සවයට මහ ඇමති මහීපාල හේරත් උද්භිද උද්‍යාන සහ පොදු විනෝදස්වාද කටයුතු ඇමැති ජයරත්න හේරත් සහ කෑගල්ල දිසත්‍රික් පාර්ලිමේන්තු මන්ත්‍රී කනක හේරත් එක්ව සිටියහ. 39 වන සංවත්සරය සැමරීමට දෙස් විදෙස් සංචාරකයෝ මෙන්ම පින්නවල අලි ඇතුන් ද එක්ව සිටියහ. ඒ සදහා ම යෝධ කිරිබතක් ද පිළියෙළ කර තිබිණි. අතර ඊට අමතරව උග්ගස් ඇතුළු පළතුරු වට්ටි රැසක්ද අලි කෑම වේල උදෙසා පිළිවෙලකට අසුරා තිබිණි.මැති ඇමති හේරත්වරුන්ම තිදෙනෙකු අතින් යෝධ කිරී බත බුක්ති විදීමට අලි ඇතුන් අතර පැවතියේ තරගකාරීත්වයකි. උත්සවය නම් කර තිබුණේ කුංචනාද නමිනි. දැන් ඉතින් කුංච නාදයක් ඇහුණොත් කකුල් හතරෙ අලින්ගෙන් විතරක්මයි. දෙපා අලින්ගෙන් නම් ඇහෙන්නේ කෙදිරියක් විතරයි. කුංචනාදය ලෙස නම්කර තිබූ පුවරුව දෙස බලමින් මහ ඇමතිවරයා කීය.පසුගිය දා හම්බන්තොට රුහුණු මාගම්පුර ජාත්‍යන්තර සම්මන්ත්‍රණ ශාලාවේ එම දිස්ත්‍රික්කයේ ශ්‍රීලනිප ක්‍රියාකාරීන් දැනුවත් කිරීමේ සම්මන්ත්‍රණයක් පැවැත්විණි. ඒ ජනාධිපතිතුමාගේ ප්‍රධානත්වයෙනි. මෙවර දකුණු පළාත් සභා මැතිවරණයේ හම්බන්තොට දිස්ත්‍රික්කයේ එජනිස මැතිවරණ කටයුතු මෙහෙය වීම අමාත්‍ය ජී.එල් පීරිස්, සබරගමුව මහ ඇමති මහීපාල හේරත් හා අමාත්‍ය ජොන්ස්ටන් ප්‍රනාන්දු යන අමාත්‍යවරුන්ට පැවරී තිබේ.සබරගමු මහ ඇමතිවරයා එදින උදෑසන රුහුණු මාගම්පුර සම්මන්ත්‍රණ ශාලාවට පිවිසියේ සබරගමු පළාත් ඇමැති අතුල කුමාර රාහුබද්ධ , සබරගමු පළාත් මන්ත්‍රී රංජිත් බණ්ඩාර , රඹුක්කන ප්‍රාදේශියසභා සභාපති සහ රත්නපුර ප්‍රාදේශීයසභා සභාපති ඇතුළු සබරගමුවේ පක්ෂ ක්‍රියාකාරීන් පිරිසක් ද සමගය. කතානායක චමල් රාජපක්ෂ ,නිමල් සිරිපාල ද සිල්වා, මහාචාර්යය ජී.එල් පිරිස්, අනුර ප්‍රියදර්ශන යාපා, සුමේධා ජයසේන, සාලින්ද දිසානායක, ජගත් පුෂ්පකුමාර , ජොන්ස්ටන් ප්‍රනාන්දු, මහින්ද අමරවීර , නිරූපමා රාජපක්ෂ යන මැති ඇමතිවරු මෙන්ම නීතීඥ නාමල් රාජපක්ෂ, කමලා රණතුංග යන පාර්ලිමේන්තු මන්ත්‍රීවරු හා මන්ත්‍රීවරියන් ද එම සම්මන්ත්‍රණයට සහභාගී වූහ.ජනාධිපතිතුමා සහ පාර්ලිමේන්තු මන්ත්‍රී නීතීඥ නාමල් රාජපක්ෂ සභා ගැඹට පිවිසුනේ පාක්ෂිකයින්ගේ උණුසුම් ප්‍රතිචාර මැදය. එහිදී ජි.එල් .පීරිස් අමාත්‍යවරයා සදහන් කළේ දැවැන්ත ජනතා ශක්තියකට ඕනෑම දෙස් විදෙස් කුමන්ත්‍රණයක් පරාජයට පත් කළහැකි බවය."මහජනතාවගේ කැමැත්තෙන් වත්මන් රජය පරාජයට පත්කළ නොහැකි බව දන්නා විදෙස් බලවේග දැන් දැන් කුමන්ත්‍රණකාරී වැඩපිළීවෙලකින් රජය පෙරළන්ඩ බලනවා. මේ තීරණාත්මක පැයේ රජය හුදෙකළා නොකර ජාතියක් විදියට සමස්ත ලාංකිකයින්ම රජය වටා එක් වීමේ විමේ අවශ්‍යයි" ඇමැති ජී.ඇල් අවධාරණය කළේය.දිස්ත්‍රික් ක්‍රියාකාරී හමුවෙන් පසු රුහුණු මාගම්පුර සම්මන්ත්‍රණ ශාලාවේ මැතිවරණ කොට්ටාශ මට්ටමින් ක්‍රියාකාරීන් හමුවක් ද කමිටු ශාලාවල පැවැත්විනි. ඒ අනුව තංගල්ල මැතිවරණ කොට්ටාශයේ මැතිවරණ ක්‍රියාකාරී කමිටුව රැස්වූයේ සබරගමුව මහ ඇමති මහීපාල හේරත්ගේ ප්‍රධානත්වයෙනි. මහින්දානන්ද අමරවීර අමාත්‍යවරයා සහ සබරගමුව පළාත් අමාත්‍ය අතුල කුමාර රාහුබද්ධද එම කමිටු ශාලාවේ අදාළ කටයුතු වල නිරතව සිටින අතර පාර්ලිමේන්තු මන්ත්‍රී නාමල් රාජපක්ෂ එහි පිවිසියේ සුපුරුදු සිනාවෙන් මුළු රැස්වීම් ශාලාවම ආකර්ෂණයට ගනිමිනි. උදිත ලොකුබණ්ඩාර මන්ත්‍රීවරයාද නාමල් රාජපක්ෂ මන්ත්‍රීවරයා සමග වීය.එහිදී නාමල් රාජපක්ෂ මන්ත්‍රීවරයා කීවේ මෙවර පළාත් සභා මැතිවරණයේ දී හම්බන්තොට දිස්ත්‍රික්කයෙන් රජයට ජයග්‍රහණයක් නොව විජයග්‍රහණයක් ලැබෙන බවය. මේ වන විටත් මහින්ද අමරවීර අමාත්‍යවරයා සමග තංගල්ල මැතිවරණ කොට්ඨාශයේ මැතිවරණ කොට්ඨාශ මට්ටමින් සියලු රැස්වීම් අවසන් කර ඇති බව කී නාමල් රාජපක්ෂ මන්ත්‍රීවරයා ඡන්ද දායකයින් මුණ ගැසීමට ඉදිරි කාළය තුළ ගෙන් ගෙට යන බව ද කීය.හම්බන්තොට දිස්ත්‍රික්කයේ පසුගිය පළාත් සභා මැතිවරණ ප්‍රතිඵල විග්‍රහ කරමින් සබරගමුව මහ ඇමති මහීපාල හේරත් කීවේ පසුගිය පළාත් සභා මැතිවරණයේ දි හම්බන්තොට දිස්ත්‍රික්කයේ පැවති මන්ත්‍රීධූර 12 මෙවර 14 දක්වා වැඩිවී තිබෙන බවය. ගියවර මන්ත්‍රීධූර 12න් 09ක් එජනිසයට දිනා ගන්ඩ හැකි වුණා.මෙවර වැඩිවී ඇති මන්ත්‍රී ආසන 02ත් සමග ආසන 14න් ආසන 10ක් අනිවාර්යයයෙන් අපි දිනා ගන්නවා මහීපාල හේරත් කීය.ප්‍රාදේශීය සභා මන්ත්‍රීවරු පුවත් මැවීමට රුසියෝය. අවාසනාවකට මෙන් ඔවුන් මවන බොහෝමයක් පුවත් ඇසීමට දැකීමට අප්‍රසන්න පුවත් වෙති.එය එසේ තිබියදී ප්‍රාදේශිය සභා මන්ත්‍රීවරු දෙදෙනෙකුට සම්බන්ධ මානුෂීය පුවත් දෙකක් කෑගල්ල දිස්ත්‍රික්කයේ ස්ථාන දෙකකින් වාර්තා විය.මින් එක් ප්‍රාදේශීය සභාවක එ.ජ.නි.ස මන්ත්‍රිවරයෙකු තම සිරුරට ගිනි තබාගනෙ මිය යාමය. ණයතුරුස් නිසා එසේ දිවිනසාගත් මන්ත්‍රීවරයා එජනිසයේ ලංකා සමසමාජ පක්ෂය නියෝජනය කළ මන්ත්‍රීවරයෙකි. පසුගිය දිනෙක අරණායක හත්ගම්පල විද්‍යාලයේ පැවති උත්සව සභාවක මුලසුන හෙබවූ සබරගමු මහ ඇමති මහීපාල හේරත් අමතමින් නියෝජ්‍ය අමාත්‍ය ලලිත් දිසානායක මේ මරණය හා බැදි තවත් සංවේදී පුවතක් හෙළිදරව් කළේය.මියගිය ප්‍රාදේශිය සභා මන්ත්‍රීවරයා දෙදරු පියෙක්. ඔහු හරි හම්බකළ දෙයක් නැහැ. එදා අපි අවමගුලට සහභාගී වීමට යන අතරතුර හිතහිතා ගියේ පුතුන් දෙදෙනෙකු ඇතුළු අසරණ වුණු දරු පවුලට අපි පිළිසරණක් වෙන්නේ කොහොමද කියලායි.මම එදා උදේ පාන්දර එහි යනකොට අපේ මහ ඇමති මහීපාල හේරත් මරණ ගෙදරට ඇවිත් තිබුණා.ඒ විතරක් නොමෙයි අපි හිත හිතා හිටපු කාරණය ඉටු කිරිමටත් එතුමා කටයුතු කර තිබුණා. දිවිනසාගත් මන්ත්‍රීවරයා ලංකා සමසමාජ පක්ෂය නියෝජනය කළ අයෙක් .ඒත් අපේ මහ ඇමතිතුමා පක්ෂ බේද නොතකමින් සැමියාගේ මරණයෙන් අසරණ වූ ප්‍රාදේශීය සභා මන්ත්‍රීවරයාගේ බිරියට රැකියාවක් දීමට ඒ වන විටත් තීරණය කර තිබුණා. නැත්නම් දරුපැටව් දෙන්නෙක් එක්ක ඒ පවුල මහ පාරට වැටෙනවා. මහීපාල හේරත් කියන්නේ පෙරහැරේ යන්න විතරක් නෙමෙයි. ඕනම බරක් අදින්නත් සූදානම් සද්ධන්තයෙක්. කෑගල්ල දිස්ත්‍රික්තයේ මේ වන විට එජනිස ගොඩනගා ඇති යෝධ ශක්තිය පසුපස එතුමාගේ දැවැන්ත කැපවීම සහ සංවිධාන ශක්තිය ලොකුම සාධකය බව අපි කාටවත් රහසක් නෙමෙයි. ලලිත් දිසානායක ඇමැතිවරයා කීය.ප්‍රාදේශීය සභා මන්ත්‍රීවරයෙකු දිවුරුම් දීම පසුගිය දා කෑගල්ල දිස්ත්‍රික්යේ එක්තරා ප්‍රාදේශීය සභාවක පැවත්විණි. ඔහු එජනිසයේ ප්‍රාදේශීය සභා මන්ත්‍රීවරයෙකි. දිවුරුම් දීමේ උත්සවය අවසන් වීමට ඔන්න මෙන්න තිබිය දී එහි වැඩසිටි භික්ෂූන් වහන්සේ නමක් මහ ඇමති මහීපාල හේරත්ගේ කනට කර යමක් කෙදිරීය.අනතුරුව යළි මයික්‍රෆෝනය වෙත ගිය මහ ඇමතිවරයා දිවුරුම් දුන් නවක මන්ත්‍රීවරයාගේ දෙමාපියන්ටත් බිරිදටත් වේදිකාවට ගොඩවෙන්න යැයි ඇරයුම් කළේය. වියපත් දෙමාපියෝ පළමුව වේදිකාවට ගොවු අතර නවක මන්ත්‍රීවරයාගේ තරුණ බිරිද ද අනතුරුව වේදිකාවට එක්වීය. අපේ හාමුදුරුවන්ගෙන් මට පොඩි පැමිණිල්ලක් ලැබුණා.මේ අලුුත් මන්ත්‍රීවරයා හැන්දෑවට අරවා පොඩ්ඩක් කට ගා ගන්නවා කියලා. මහජන නියෝජිතයෙකුට ඒක කිසිසේත් යහපත් පුරුද්දක් නොවෙයි ඒ නිසා මේ හාමුදුරුවන්ටයි,දෙමාපියන් දෙන්නටයි දණ ගහලා වැදලා මින් මත්තේ අර ජරාව කට ගාන්නේ නැතැයි දැන් මන්ත්‍රීතුමා දිවුරලා පොරොන්දු වෙන්න ඕනි.මොහොතකට පෙර මන්ත්‍රීවරයෙකු ලෙස දිවුරුම් දුන් නවකයා අනතුරුව තමන් මින්මතු කිසිදාක නරක ජාතියක් තොල නොගානා බවට භික්ෂූන් වහන්සේ හා දෙමාපියන් ඉදිරියේ දණගසා දුන් ප්‍රතිඥාවට එවර එහි රැස්ව සිටි පිරිසෙන් ලැබුනේ පෙර දිවුරුම් දුන් අවස්ථාවට වඩා උණුසුම් ප්‍රතිචාරයකි.චන්දන බණ්ඩාරchandananewspolitic@gmail.com කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ab1402233</link>
    <topic>ශ්‍රී ලංකා නිදහස් පක්ෂ‍ෙය් පුරෝගාමියකු වූ රාජනීතිඥ එච්.ශ්‍රී නිශ්ශංක</topic>
    <author>වංශනාථ විජේසිංහ</author>
    <content>මෙරට බ්‍රිතාන්‍යයන්ගේ පාලනයට යටත්ව තිබූ සමයේ අප රටේ ප්‍රභූ පවුල්වල ඇතැම් පිරිස් සවස් යාමයේ විනෝදය හා ශාරීරික ව්‍යායාම පිණිස කොළඹ ගාලුමුවදොර පිටිය හරහා අසුපිටින් ගමන් කිරීම දෛනික සිරිතක් කරගෙන තිබුණි. ඩී.එස්.සේනානායක, සර් ජෝන් කොතලාවල, සොලමන් ඩයස් බණ්ඩාරනායක (දිවංගත අගමැති බණ්ඩාරනායකගේ පියා) මේ අතර එච්.ශ්‍රී.නිශ්ශංක මහතා ද දිනක් සුපුරුදු පරිදි තම අශ්වයා ගාලු මුවදොර හරහා වේගයෙන් පැන්නවීය. මෙකී දර්ශ‍නයෙන් කෝපයට පත් මේජර් විල්ටන් නමැති බ්‍රිතාන්‍ය ජාතික බන්ධනාගාර අධිකාරිවරයා නිශ්ශංකයන්ගේ මඟ හරස්කර කවුදැයි මෙතරම් වේගයෙන් අශ්වයා පැන්නවීමට අවසර දුන්නේ යැයි තර්ජනාත්මක ස්වරූපයෙන් විමසීය.මෙයින් වඩාත් කෝපයට පත් ශ්‍රී නිශ්ශංකයන් ක්ෂණයකින් තම දබර ඇඟිල්ල විල්ටන් මහතා දෙසට දිගු කරමින් ප්‍රකාශ කළේ මගේ මවුබිමේ ඕනෑම වේගයකින් අසු පිට යාමට කාගෙන්වත් අවසර ඕනෑ නෑ. ඔබ වැනි කෙනකුට මෙය නොරුස්සන්නේ නම් අසල තිබෙන මුහුදට පැන පලා යා හැකි බවයි.එතුමා ළමා වියේදීම අධිරාජ්‍ය විරෝධී අරගලයේ සැබෑ කොටස්කාරයකු වී තමාට පෙර රට යන්න ආදර්ශ පාඨය පෙරට තබා කටයුතු කළ දේශප්‍රේමියෙකි.මෙරට කීර්තිමත් වීරවරයින්ගේ පුණ්‍යවන්ත නිජබිමක් වූ දකුණුලක බලපිටිපුරවරයේ ගරු මුණි වලව්වේ දී වර්ෂ 1898 ජනවාරි 17 දී උපත ලද හර්බට් ශ්‍රී නිශ්ශංක මෙන්ඩිස් කොළඹ ආනන්ද විද්‍යාලයෙන් හා කොළඹ රාජකීය විද්‍යාලයෙන් අධ්‍යාපනය ලැබීය.ශ්‍රී ලංකා නිදහස් පක්ෂය නමැති දැවැන්ත වෘක්ෂය ගොඩනැඟීමේ සැබෑ පුරෝගාමියා රාජ නීතිඥ එච්.ශ්‍රී නිශ්ශංක මහතාය. බුදු දහමින් පෝෂණය කරගත් මනසින් යුක්තව සමාජ ප්‍රජාතන්ත්‍රවාදය තේමා කරගෙන රටට අවැසි ගම්බද ජනයාට සමීප විය හැකි ලෙස පක්ෂ ව්‍යවස්ථාව සකසා තමාගේ නමට යෙදෙන ශ්‍රී.නි. යන්න යොදාගෙන ශ්‍රී ලංකා නිදහස් පක්ෂය ලෙස ද වර්ණය, නිල්පාට ද, ලාංඡනය අත‍ ලෙස ද යෝජනා කරමින් තමා සමඟ එකට එංගලන්තයේ ඔක්ස්ෆඩ් සරසවියේ ඉගෙනගත් කළණ මිතුරු බණ්ඩාරනායකට සඟ, වෙද, ගුරු, ගොවි, කම්කරු පංච මහා බලවේගය ඉදිරියට ගෙනයාම බාර කළේය.බල තණ්හාවෙන් තනතුරු වරප්‍රසාද ගැන ‍ෙනාසිතා බෝධිසත්ව ගතිගුණ ප්‍රදර්ශනය කරමින් කළ මේ කැප කිරීම පක්ෂය ගොඩනැඟීමේ ආරම්භය පිළිබඳ ලිපිගොනු සේයා සටහන් සොයා නිශ්ශංකයන්ගේ දිනපොත් පිරික්සීමේ දී පැහැදිලි ලෙස දැකගත හැකිවිය.එසේම ශ්‍රී ලංකා නිදහස් පක්ෂය පිහිටුවීමට සාකච්ඡා කළ මේසය, පුටු හා අස්සන් කළ පෑන පවා තවමත් නිශ්ශංක මහතාගේ යමුණා මන්දිරයේ (වර්තමානයේ යමුණා සදහම් ආශ්‍රමයේ) දක්නට ඇත. මේවා සංරක්ෂණය කර අනාගත පරපුරට දැක බලා ගැනීමට ඉඩ ප්‍රස්ථාව සැලසීම වගකිවයුතු සැමගේ යුතුකමය.එක්තරා වකවානුවක බුරුම සම්ප්‍රදායට අනුව පැවිදිව එරට වැඩම කරවා ඉතා ගැඹුරින් ත්‍රිපිටකය හා භාවනා ක්‍රම පිළිබඳ හැදෑරුවේය. පසුව තම දෙමවුපියෝ රෝගාතුරව ගත කරන බව සැලවී ලංකාවට වැඩම කරවා මහා සංඝයා රැස්කර කරුණු වටහා දී උපැවිදි වූහ.උපන්ගෙයිම ධෛර්යවන්ත නායකත්ව ලක්ෂණ පෙන්නුම් කළ මෙතුමා වැඩි දුරටත් නීතිය හැදෑරීම සඳහා එංගලන්තයේ ඔස්ක්ෆඩ් සරසවියට ඇතුළත් විය. ලංකාවෙන් ගොස් එම සරසවියේ නීතිය හැදෑරූ එස්.ඩබ්ලිව්.ආර්.ඩී. බණ්ඩාරනායක හමුවන්නේය. දෙදෙනා නොබෝ දිනකින්ම ළෙන්ගතු මිතුරෝ වූහ. බුදු දහමේ ඇති යථාර්ථවාදී බව හෙළ සංස්කෘතියේ වටිනාකම ගැන ඉඩ ලද හැම මොහොතකදීම බණ්ඩාරනායකට පහදා දෙමින් ශ්‍රී නිශ්ශංකයන් දැනුම බෙදා හදා ගත්හ. නීති ක්ෂේත්‍රයේ දැනුම පුළුල් කරගෙන 1924 ලංකාවට පැමිණ තම වෘත්තියේ කටයුතු කිරීම ඇරැඹීය.වර්ෂ 30 - 40 දශකවල අපරාධ නඩු සම්බන්ධ මෙරට විසූ අති දක්ෂතම නීතිවේදියා මෙතුමාය. තියුණු තාර්කිකත්වය, ව්‍යක්ත කථිකත්වය, ප්‍රසන්න බව නිසාම යසස රට පුරා පැතිර ගියේය. සිංහල, ඉංග්‍රීසි, පාලි, සංස්කෘතික, බුරුම, හින්දි ආදී භාෂා පිළිබඳව නිපුණත්වය තුළින් උපරිම ලෙස තම දක්ෂතා විදහා දැක්වීමට මෙවළමක් කර ගත්තේය.ජාතිවාදී අරගල, ආගම්වාදී අරගල මෙතුමාගේ සමාජ මැදිහත්වීම තුළින් විසඳාගැනීමට හැකිවූ අවස්ථා බොහෝය. අපේ ලංකා, එංගලන්ත ඉතිහාසය, ලංකා දණ්ඩ නීතිය, සල්ගල පුදබිම වැනි ග්‍රන්ථවල කතුවරයා ද හෙළදිව, සංඛ නාදය නමැති පුවත්පත්වල කතුවරයා ලෙස ද චිත්‍ර ශිල්පියකු ලෙස ද විවිධ දැනුම පෙන්වීමට සමත්විය.නිදහසින් පසු කුරුණෑගල පළාත නියෝජනය කරමින් පළමු පාර්ලිමේන්තුවේ මන්ත්‍රීවරයකු ලෙසින් ද කොළඹ - වැල්ලවත්ත කොට්ඨාසයේ නිතරග මන්ත්‍රිවරයකු ලෙසින් ද තේරී පත්වීම ද සුවිශේෂය.සුවඳැති මල් ඉක්මනින් පරවී යන්නා සේ 56 ජනතා අරගලයේ සැබෑ ආශ්වාදය විඳ ගැනීමට දැක ගැනීමට පෙර 1954 පෙබරවාරි 26 තම යමුණා මන්දිරයේ බුදුරුව දෙස බලාගෙනම එතුමා අවසන් හුස්ම හෙළීය. ඒ වන විට එතුමාගේ වයස 54කි. එදා සුප්‍රසිද්ධ යමුණාව යමුණා සදහම් ආශ්‍රමය බවට පත් කරමින් ඥාති පිරිස එය මහා සඟරුවන වෙත පුජා කර තිබේ.පෙබරවාරි 26 යෙදෙන මේ යුග පුරුෂයාගේ 60 වන ගුණ සමරුව වෙනුවෙන් නිශ්ශංක සමරු සංසදය මඟින් විශේෂ ආගමික වැඩසටහන් හා අඩු ආදායම්ලාභී පාසල් දරු දැරියන්ට පාසල් උපකරණ බෙදා දීමත් කොළඹ දෙමටගොඩ නාගදීප ශාඛා මහා විහාරස්ථ දහම් මන්දිරයේ පැවැත්වේ.වංශනාථ විජේසිංහශ්‍රී නිශ්ශංක පදනමේ අනුශාසකජනාධිපති සම්බන්ධීකරණ ලේකම් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ab1402234</link>
    <topic>සංවාද මණ්ඩපය</topic>
    <author>සංවාද සටහන</author>
    <content>බස්නාහිර පළාත් හිටපු එජාප මන්ත්‍රීනීතිඥ ශිරාල් ලක්තිලකපක්ෂයෙන් ඉවත් කළත් තමන් තවමත් එක්සත් ජාතික පාක්ෂිකයෙක් බවත් එජාප වේදිකාවට ගොඩවන තමන්ව එජාප පාක්ෂිකයන් ආදරයෙන් වැලඳ ගන්නේ ඒ නිසා බවත් බස්නාහිර පළාත් සභාවේ හිටපු එජාප මන්ත්‍රී නීතිඥ ශිරාල් ලක්තිලක මහතා කියයි. සිළුමිණ සමඟ සම්මුඛ සාකච්ඡාවකට එක්වෙමින් මේ ප්‍රකාශය කළ ශිරාල් ලක්තිලක මහතා එජාප අනාගතය අද දුර්වර්ණව තිබුණත් ජනතාවට ආණ්ඩුවට ඇති එකම විකල්පයත් එජාප පමණක් බව ද කීය.එම සම්මුඛ සාකච්ඡාවේදී ඇසු ප්‍රශ්න කිහිපයකට ලක්තිලක මහතා දුන් පිළිතුරු මෙසේ ය.රනිල්ගේ නායකත්වයට විරුද්ධ වුණ ඔබටත් මෛත්‍රී ගුණරත්න දකුණු පළාත් සභා හිටපු මන්ත්‍රීවරයටත් එජාප නායකත්ව මණ්ඩලයෙන් ඉල්ලීමක් කරලත් නාමයෝජනා ලැබුණේ නැහැ නේද?මේ නායකත්ව මණ්ඩලයට කිසිඳු බලයක් නැති බවට අප ඉදිරිපත් කළ මතය අපට නාමයෝජනා නොදීමෙන්ම ඔප්පු වුණා. අපට නාමයෝජනා නොදුන්නේ රනිල් පැහැදිලිව තීරණය කළා අපට නාමයෝජනා නොදෙන්න. අපට නාමයෝජනා දෙන්න නම් රනිල් අබිබවා යන බලයක් ඕනැ කරනවා. එවැනි බලයක් ඔය නායකත්ව මණ්ඩලයට නොලැබුණ නිසා අපි දෙන්නට නාමයෝජනා ලැබුණේ නැහැ.සිළුමිණට මෛත්‍රී ගුණරත්න මහතා දුන් සම්මුඛ සාකච්ඡාවක් නිසා නාමයෝජනා නොලැබී ගිය බවට කතා පළවුණා?එහෙම සිළුමිණට සම්මුඛ සාකච්ඡාවක් දුන් නිසා තමන්ට මෛත්‍රී ගුණරත්න මහතා වෙනුවෙන් පෙනී සිටින්න තත්ත්වයක් නැති බව කරු ජයසූරිය මහතා ඔහු හමුවූ වෙලාවේ කියා තිබුණා. අපට නාමයෝජනා නොලැබුණේ අප සමඟ සාකච්ඡා කළ නායකත්ව මණ්ඩලයට එහෙම නාමයෝජනා ලබා දෙන්න කිසිඳු බලයක් නොතිබීම නිසයි.රනිල්ට ඕනැ අයට විතරයි නාමයෝජනා ලැබුණේ. දැන් එජාප පාක්ෂිකයන්ගේම විරෝධයක් තියෙනවා අපට නාමයෝජනා නොදීම ගැන. අපට නාමයෝජනා නොදීම රනිල්ගේ තීරණයක්.ඔබ දේශපාලන න්‍යාය වාදියෙක් ලෙසයි ගණන් ගන්නේ. ඔබ නේද රනිල් පක්ෂ නායකත්වයෙන් ඉවත් කරන්න බැරි තැන නායකත්ව මණ්ඩලයක් ගැනත් යෝජනා ඉදිරිපත් කළේ...?හැබැයි අපි ඉදිරිපත් කළ නායකත්ව මණ්ඩලය නායකයා සතු සියලු බලතල පැවරෙන නායකත්ව මණ්ඩලයක්. එහෙම බලයක් රනිල් වික්‍රමසිංහ මහතා මේ නායකත්ව මණ්ඩලයට දුන්නේ නැහැ. නායකත්ව මණ්ඩලය අපි යෝජනා කළේ රනිල් නායකත්වයෙන් ඉවත් වෙන්නේ නැති තැන පක්ෂය ගොඩගන්න තාවකාලික විසඳුමක් විදියට. දැන් කරල තියෙන්නේ රනිල් වික්‍රමසිංහ මහතා නායක බලතල සියල්ල දරන ගමන්ම නායකත්ව මණ්ඩලයක් ද පත්කිරීමයි.මෙවැනි නායකත්ව මණ්ඩල ලෝකයේ කොහෙවත් තියනව ද?අපි දකිනවා මාක්ස්වාදී පක්ෂවල, වඩා දියුණු පක්ෂවල මධ්‍යම කාරක සභාවට අමතරව පොලිටි බියුරෝවක් තියෙනවා. මධ්‍යම කාරක සභාව ගන්නා තීරණ ඒ පොලිටි බියුරෝවෙන් තමයි ක්‍රියාත්මක කරන්නේ. පක්ෂය මෙහෙයවන්නේ ඔවුන්. මෙතැන වෙලා තියෙන්නේ බලය නැති මණ්ඩලයක් තමයි නායකත්ව මණ්ඩලය කියල පත්කරල තියෙන්නේ.ඔබ දෙපළ සජිත්ගේ වේදිකාවට නඟිනවා?ඔව්. අපි එදත් සජිත් සමඟ හිටියා අදත් ඉන්නවා. හෙටත් ඉන්නවා, අපි ඉවත් කළේ රනිල්ගේ කෘත්‍යාධිකාරී මණ්ඩලය. එජාප පාක්ෂිකයන් අප ඉවත් කරලා නැහැ.මොකද අප නියම එජාප පාක්ෂිකයන් නිසා. යන යන තැන එජාප පාක්ෂිකයන් අප ආදරයෙන් වැලඳ ගන්නවා. අපි එජාප පාක්ෂිකයන් නොවෙයි නම් ඒ අය සැබෑ පාක්ෂිකයා අපිට ගල් ගහල හූ කියල එළවන්න එපායැ. රනිල්, කරූවත් ගියේ නැති බෙලිඅත්තේ තංගල්ලේ, ලුණුගම්වෙහෙර එජාප පාක්ෂිකයන් අපි ඇමතුවා.එජාපයට පේන තෙක් මානයක බලය ලබා ගන්න බැරි බව පෙනෙද්දිත් එපා කියද්දිත්, එජාපයටම ඔබ හේත්තු වෙන්න යන්නේ ඇයි?අද ආණ්ඩුවට විකල්ප බලවේගයක් අවශ්‍යයි. ඒ විකල්ප පක්ෂය තමයි රටපුරා අතුපතර දාගිය එක්සත් ජාතික පක්ෂය. එජාපයේ ප්‍රශ්නය නායකත්වය විතරයි. පාක්ෂිකයා එහෙමම ඉන්නවා. මේ මූලික සාධකය වෙනස් කළොත් පක්ෂය යථා තත්ත්වයට එනවා. ජවිපේ හෝ ෆොන්සේකා මහතාගේ පක්ෂය ආණ්ඩුවට විකල්පයක් නොවෙයි.ආර්ථිකය මෙහෙයවීමේදී වෙළෙඳපොළ බලවේග පිළිගන්න නමුත් සාධාරණත්වය මත බල පවත්වන ක්‍රමයකට යන්නත් කතා කරන පක්ෂයත් එජාපය තමයි. ජවිපෙ සාධාරණත්වය පිළිගත්තත් වෙළෙඳපොළ බලවේග පිළිගන්නේ නැහැ. ෆොන්සේකා මහතාගේ පක්ෂයේ ආර්ථිකය ගැන කිසිඳු මතයක් නැහැ. ලිබරල් ප්‍රජාතන්ත්‍රවාදය එජාපය පිළිගත්තත් ආණ්ඩුව ඒක පිළිගන්නේ නැහැ.ඔබ කියන ඔහොම දර්ශනයක් අද තියන එජාපයට තියනව ද?ඒ ප්‍රතිපත්ති හැංගිලා තියෙන්නේ. 1946 පාම්කෝට් මන්දිරයේ දී ඩී. එස්. සේනානායක මහතාගේ ප්‍රධානත්වයෙන් සම්මත කරගත් ඒ විශිෂ්ට ප්‍රතිපත්ති සමුදාය නැවත එළියට අරන් එජාපය තුළ මතු කරන්න ඕන.ඔබ කොහොම කිව්වත් අද එජාපයට තියෙන්නේ ඩී. එස්.ල, ජේ. ආර්.ල ගැන කතා කරන අභිමානවත් අතීතයක් විතරයි කියල මා කිව්වොත්...?මා කියන්නේ අපි ප්‍රතිපත්තියක පිහිටා සිටීම අත්‍යවශ්‍යයි. ශ්‍රී ලංකා දේශපාලකයෝ වරප්‍රසාද නැතිනම් මුදලට විකිණෙනවා. හැබැයි කාටහරි කියන්න පුළුවන් ප්‍රතිපත්ති මත පිහිටා සිටීම මෝඩකමක්. ප්‍රතිපත්ති මත පිහිටා සිටීමයි මෝඩකමයි අතර තියෙන්නේ කොස් ගහක වෙනසක්. ප්‍රතිපත්ති මත පිහිටා සිටීමේ ආදර්ශය අපි මිශ්‍ර ලංකා සමාජයට ලබා දෙනවා.මේ ආණ්ඩුකරණය අභියස ආණ්ඩුවක් පිහිටුවන්න පුළුවන් එකම පක්ෂය එජාපය පමණයි. හැබැයි ඒක රනිල්ට බැහැ, මංගලටත් බැහැ.මංගල කියනව නේද එජාපයට බස්නාහිර හා දකුණ පළාත් සභා දිනන්න බැහැ කියලා?ඒකම ඇතිනේ මේ අයගේ හැකියාව තේරුම් ගන්න. එයා එජාපයේ සන්නිවේදන බළකායේ ප්‍රධානියා. පක්ෂයේ රනිල් ළඟට දෙවැනියා.එයාට කැක්කුමක් නැහැ එජාපය දිනවන්න. මංගල එජාපයේ ඉන්නේ අම්බලමක ඉන්නව වගේ. චන්ද්‍රිකා නැවත බලය ගන්නකම් මංගල එජාප අම්බලමට වෙලා බලා ඉන්නේ. ඒ සඳහා එජාපය පාරුවක් විදියට විතරයි එයා ප්‍රයෝජනයට ගන්නේ.මංගල කියන්නේ ප්‍රජාතන්ත්‍රවාදයේ විරෝධියෙක්. සදාචාර විරෝධියෙක් බලන්න රනිල් කියනවා ජනමාධ්‍යවේදීන්. අරක්කු බෝතලයකට ගන්න පුළුවන් කියලා. ඒ සමඟ ප්‍රජාතන්ත්‍රවාදී අයිතිය ගැනත් කතා කරනවා.තවමත් එජාපයට අනාගතයක් තියෙනව කියල ඔබ කියනව ද?අදට අනාගතය දුර්වර්ණයි. හැබැයි අපට අනාගතය පිළිබඳ පැහැදිලි අදහසක් තියෙනවා. මේ යන විදියට මේ ආණ්ඩුවට තව අවුරුදු දෙක තුනකට වඩා යන්න බැහැ.ආර්ථික සංවර්ධනය ඉහළ මට්ටමක තියෙද්දි එහෙම කියන්නේ කොහොම ද?ආර්ථික සංවර්ධනය කියන්නේ පාරවල් හැදීම ද පාරවල් කාපට් කිරීම ද? සංවර්ධනය කිව්වට පල්ලෙහාට සල්ලි කාන්දු වන්නේ නැහැ.අමුණුගම ඇමැතිවරයා කියනව සියයට 7 - 8 ක සංවර්ධනයක් තිබුණත් ජනතාවට ප්‍රතිලාභ යන්නේ නැත්තේ රටේ විශාල කළු ආර්ථිකයක් තියනව කියලා.ඔබ කියන්නේ සජිත් ප්‍රේමදාසට නායකත්වය දෙන්න කියල ද?ඔව්. සජිත්ට ගමේ සහාය තියෙනවා. එතුමාට මේ ගමන යන්න පුළුවන්. මහින්ද රාජපක්ෂ මහත්තයටත් 2005 වෙනකොට ගමේ සහාය තිබුණ නිසයි චන්ද්‍රිකාට ජනාධිපති අපේක්ෂකකම දෙන්න වුණේ.සජිත්ට පක්ෂයේ බලය අල්ලන්න බැරුව තියෙද්දි රටේ බලය ඇල්ලීමක් ගැන කතා කරන්නේ කොහොම ද?එජාපයේ තියෙන්නේ ප්‍රජාතන්ත්‍රවාදී මාදිලිවල ඔලිගාකියක් කියනවා. ඒ කියන්නේ පක්ෂ නායකයා විසින් පක්ෂය තුළ තම තීන්දු තීරණ ක්‍රියාත්මක කරමින් තමන්ගේ තීරණ අනුව පක්ෂය හසුරුවනවා.කෘත්‍යාධිකාරී මණ්ඩලය ජන පදනමක් නැති තමන්ගේ අය පත් කරනවා. ඒ අයට ජන පදනමක් තිබුණානම් මේ නායකත්වය වෙනස් කරනවා.ඒ කෘත්‍යාධිකාරී මණ්ඩලයට මාතර පළමුවැනියා බුද්ධික පතිරණ නැහැ කොළඹ ජනප්‍රිය සුජීව සේනසිංහ, රෝසි සේනානායක නැහැ. මේ කෘත්‍යාධිකාරී මණ්ඩලය රටපුරා විසිර සිටින පාක්ෂිකයාගේ මතය නියෝජනය කරන්නේ නැහැ.මේක හැමදාම කරන්න බැහැ. ජනමතය සමාජගත වූ දවසට මේක බිඳ වැටෙනවා.ලෙඩා මැරෙන්න දෙන්නේ නැහැ. ලෙඩාට කාලයක් දෙන්න ඕන.සංවාද සටහනසරත් පෙරේරාකොළඹ දිස්ත්‍රික් එ.ජ.නි.ස අපේක්ෂක හිටපු පළාත් ඇමැති නිතීඥඋදය ගම්මන්පිලඔබ රුපියල් සියය බැගින් මැතිවරණ ව්‍යාපාරයට ලබා දෙන ලෙස ජනතාවගෙන් ඉල්ලා සිටියා. මේක මාධ්‍ය සන්දර්ශනයක්ද? මොකක්ද මේකේ තේරුම?උඩින් බැලුවොත් මේක මාධ්‍ය සන්දර්ශනයක් විදිටය පෙනේවි. නමුත් මේ තුළ ගැඹුරු දේශපාලනයක් තියෙනවා. අපි දන්නවා ලංකාවේ තියෙන මැතිවරණ ක්‍රමයේ වැරැද්දෙන් මැතිවරණ ජයග්‍රහණයට කෝටි සංඛ්‍යාත මුදලක් අවශ්‍ය වෙනවා. . මේ අධික මැතිවරණ වියදම නිසා දේශපාලකයා ජාවාරම්කාර ව්‍යාපාරිකයාගේ සිරකරුවෙකු බවට පත්ව තිබෙනවා.මං ගිය වතාවේ මැතිවරණයේ දී දැක්කා මැතිවරණයට වැය වෙන අධික වියදම. ඇමැතිකම දරනකොට දැක්කා දේශපාලකයන් ව්‍යාපාරිකයන් ඉදිරියේ අසරණ වෙන ආකාරය. මේ රටේ යහපාලනය ස්ථාපිත කිරීමට නම් දේශපාලකයා ව්‍යාපාරිකයාගේ ග්‍රහණයෙන් මුදාගෙන ස්වාධීන කළ යුතුයි.එය කළ හැකි හොඳම ක්‍රමය වෙන්නේ ඡන්ද දායකයන් විසින් දේශපාලකයාගේ මැතිවරණ ව්‍යාපාරයේ බර පැන දැරීමයි. එමඟින් ජනතාවට පමණක් වග කියන දේශපාලකයන් බිහි කර ගන්ඩ පුළුවන්. මොකද දේශපාලකයන් තමන්ට ඡන්දය දුන්නේ කවුදැයි හඳුනන්නේ නෑ. හැබැයි මුදල් ආධාර ලැබෙන්නේ අතට. ඒ නිසා ඡන්දය දුන් ජනතාව අමතක කර මුදල් දුන් ව්‍යාපාරිකයන් සතුටු කිරීමට පෙ‍ලඹෙන්ඩ පුළුවන්. එය වෙනස් විය යුතුයි.ඒ නිසා තමයි යහපාලනය පතන සෑම පුරවැසියෙකුම මාගේ මැතිවරණ ව්‍යාපාරයට රුපියල් සියයක දායකත්වය ලබා දී තිබෙන්නේ.මේ වෙනකොට රුපියල් සියය බැගින් කොපමණ මුදලක් එකතු වී තිබෙනවාද?ඊයේ වෙන විට ( 18 දා අඟහරුවාදා) රුපියල් ලක්ෂ 19කට ආසන්න මුදලක් ලැබී තිබෙනවා.ඔබත් ව්‍යාපාරික කටයුතුවල නියළී ඉන්න කෙනෙක්. ඇයි ඔබ මහජනතාවගේ මුදල් එකතු කරන්නේ?මේ මම සල්ලි නැති නිසා කරන දෙයක් නෙමෙයි. මං උසස් අධ්‍යාපනය ලැබුවේ ඕස්ට්‍රේලියාවේ. මං පරිගණක ඉංජිනේරුවරයෙක්. ඒ වගේම සමාගම් අධ්‍යක්ෂකවරයෙක්. මට මුදල් සොයා ගන්ඩ ඕනෑ තරම් ධනවත් යාළුවෝ ඉන්නවා. මා මේ උත්සාහ කරන්නේ මේ රටේ යහපාලනය පිළිබද නැවුම් සංස්කෘතියක් ගොඩ නඟන්ඩ.පසුගිය පළාත් සභා මැතිවරණය වෙලාවේ මං ස්වෙච්ඡාවෙන් වත්කම් බැරකම් ප්‍රකාශ හෙළි කළා. ඒ හරහා ඇතිවු සාකච්ඡාවේ ප්‍රතිඵලයක් හැටියට මේ වෙන විට සෑම අපේක්ෂකයෙකුටම වත්කම් බැරකම් ප්‍රකාශ බාර දීම අනිවාර්ය වෙලා තිබෙනවා.ඒ වගේම මැතිවරණ වියදම් පිළිබදව නැවුම් කථිකාවක් ඇති කිරීම තමයි මේ ව්‍යාපාරයේ අරමුණ. අපි දන්නවා ඉන්දියාවේ සෑම අපේක්ෂකයෙකුම තමන් රැස් කළ මුදල් ප්‍රමාණය හෙළි කළ යුතුයි. ඇමෙරිකාවේ තවත් ඉදිරි පියවරක් ලෙස මුදල් දුන්නේ කවුද කියාත් හෙළි කළ යුතුයි.පෝස්ටර් සහ පොලිතින් නැති ඔබේ දේශපාලනයට මොනවට ද මුදල් එකතු කරන්නේ?මැතිවරණ ව්‍යාපාරයක දී අපිට ගෙයින් ගෙට යන්ඩ වෙනවා. පත්‍රිකා, කාඩ්පත් මුද්‍රණය කරන්ඩ ඕනේ. ඒ වගේම ලිපි සහ විද්‍යුත් තැපෑල මගින් පණිවිඩ යවන්ඩ වෙනවා. ඒවට වියදම් යනවා. ඒ වගේමයි ඉදිරියේදී මුදල් ලැබෙන ආකාරය අනුව මාධ්‍යවල ප්‍රචාරාත්මක දැන්වීම් දාන්ඩ වෙබ් අඩවිවල ප්‍රචාරක කටයුතු කරන්ඩත් මුදල් අවශ්‍ය වෙනවා.තවදුරටත් ඔබ රුපියල් සියය බලාපොරොත්තු වෙනවාද?මා ගැන ජනතාව තබා තිබෙන විශ්වාසය මට ලැබිලා තියෙන රුපියල් සියයේ ප්‍රමාණයෙන් තේරුම් ගන්ඩ පුළුවන්. මං දැන් කළුබෝවිල රෝහලට ගියා මං පඩිපෙළ නඟින විට කෙනෙක් මට මේ රුපියල් සියය දුන්නා. ( සාක්කුවෙන් ගෙන පෙන්වයි) මගේ කාර්යාලය ඉදිරිපිට මං ඉන්න විට පාසල් යන දරුවන් මට රුපියල් සියය මිට මොළවලා යනවා. එයින් පැහැදිලි වෙන්නේ මේ රටේ ජනතාව යහපාලනය ගැන දක්වන උනන්දුවයි. මා ගැන ජනතාව තබා තිබෙන විශ්වාසය එයින් පැහැදිලියි.ඔබතුමා පළාත් සභාව නිර්දය විදියට විවේචනය කරනවා. මේ රටට අවශ්‍ය නැති බව කියනවා. එහෙම කියන ගමන් මෙවරත් පළාත් සභාවට ඉදිරිපත් වීම විහිළුවක් නේද?කිසිසේත්ම විහිලුවක් නෙමෙයි. තේරුම් ගන්ඩ බැරි අයට තමයි විහිලුවක් විදියට පේන්නේ. මේ රටේ ව්‍යවස්ථාවේ අධ්‍යාපනය , සෞඛ්‍ය , කෘෂිකර්මය , කර්මාන්ත සහ පළාත් පාලනය ආදී වශයෙන් අතිශයින්ම වැදගත් විෂයන් ගණනාවක් පළාත් සභාව වෙත පවරා තිබෙනවා.මේ වැදගත් විෂයන් හරහා ජනතාවට සේවය කළ හැක්කේ පළාත් සභාවේ හිටියොත් පමණයි. ඒ නිසා තමයි පළාත් සභාවලට විරුද්ධ වෙමින් පළාත් සභා අහෝසි කළ යුතුයි කියන හඬ නඟමින් පළාත් සභා අහෝසි කරන තුරු ඒ තුළ ඉන්නේ.නමුත් ඔබ කරන්නේ විහිළුවක් නෙමෙයිද? ඔබ පළාත් සභාවේ වරප්‍රසාද ලබමින් නේද ඔහොම කතා කරන්නේ?මේක අලුත් දෙයක් නෙමෙයි. මේ සමාජය ධනපති ක්‍රමයට විරුද්ධයි. හැබැයි අපි සමාජවාදය ගොඩ නඟන්ඩ හදන්නේ ධනපති ක්‍රමයේ සිටිමින්. දෙමළ ජාතික සන්ධානය ඒකීය රාජ්‍යයට විරුද්ධයි නමුත් ඒකීය රාජ්‍යයේ පාර්ලිමේන්තුවේ සිටිමින් තමයි ඔවුන් ඒකීය රාජ්‍යය විනාශ කරන්ඩ දේශපාලනය කරන්නේ.මේ සංසාරයෙන් මිදිලා නිවන් දකින එක බෞද්ධයන්ගේ අරමුණ, නමුත් එහෙමයි කියලා කවුරුත් සිය දිවි නසා ගන්නේ නෑ. සංසාරයේ සිටිමින් තමයි සංසාරය කෙළවර කරන්ඩ පිං එකතු කළ යුතු වෙන්නේ. ඒ නිසා මාත් එහෙමයි. නමුත් මා පළාත් සභාවේ වරප්‍රසාද ලබා ගත්තා කියලා පළාත් සභාව ගැන මගේ ස්ථාවරය වෙනස් වෙන්නේ නෑ.ඔබ බස්නාහිර පළාත් සභාවේ ඇමැතිවරයෙකු ලෙස කටයුතු කළා. ඒ කාලසීමාවේ දී ඔබ මොනවද පළාතේ ජනතාව වෙනුවෙන් කරලා තියෙන්නේ?රජයේ කාර්යාලයකින් වැඩක් කර ගන්ඩ ගියාම ජනතාවට රස්තියාදු වෙන්ඩ වෙනවා කියන චෝදනා නැ‍ඟෙනවා. රජයේ කන්තෝරුවක ලිපියක් එක මේසයකින් තවත් මේසයකට යන්ඩ සතියකට වඩා යනවා. ඒ නිසා අපේ අමාත්‍යාංශයේ ලිපි යැවීම නතර කරලා විද්‍යුත් තැපෑල හරහා ලිපි ගනුදෙනු කිරීමේ ක්‍රමවේදය හදුන්වා දුන්නා.විද්‍යුත් තැපෑල මගින් ලිපි ගනුදෙනු කරන ලංකාවේ එකම අමාත්‍යාංශය මා වැඩ කරපු අමාත්‍යාංශය . ලංකාවේ පළමු වතාවට රාජ්‍ය නිලධාරීන්ට පරිගණකය මඟින් වැඩ පැවැරීමේ කටයුතු අපි පටන් ගත්තා. ඒ හයිඩෙලිකේඩ් කියන මෘදුකාංගය මඟින්. පැසල් ලී බඩු ප්‍රතිසංස්කරණය කරන බිදුණු සිතට දෑතේ සවිය හඳුන්වා දුන්නා.අවරුදු විසි පහක් ගියත් කිසිම පළාත් සභාවක් අන්තර්ජාතික සංවිධානයක සමාජිකත්වය අරගෙන තිබුණේ නෑ. ඒ අත්දැකීම් ලංකාවට අරගෙන ආවා. ඒ නිසා තමයි 2012 ඵලදායිතා විශිෂ්ට සම්මානය අපේ අමාත්‍යාංශයට ලැබුණේ. 2013 දී ISO 9001 අන්තර්ජාතික සම්මානය හිමි වු එකම අමාත්‍යාංශය අපේ අමාත්‍යාංශය .ඒ වගේම උදලු තලයේ සිට ට්‍රැක්ටරය දක්වා සියලු උපකරණ අපි ගොවීන්ට ලබා දී තිබෙනවා.බස්නාහිර පළාත් සභාවේ අඩුපාඩු විදියට ඔබ දකින්නේ මොනවාද?මේ ලෝකයේ කිසිම ආණ්ඩුවක් නෑ ජනතාවගේ ප්‍රශ්න සියල්ලම විසඳා තිබෙන. ඒ වගේම නවීන සන්නිවේදන ක්‍රම රාජ්‍ය යාන්ත්‍රණයට එකතු කළ යුතුයි. ඒ වගේම තොරතුරු තාක්ෂණය මීට වඩා පළාත් රාජ්‍ය සේවයේ පරිපාලනයට ගෙන ආ යුතුයි. පිළියම් යෙදීමට නොහැකි වු කසළ කඳු කීපයක් බස්නාහිර පළාතේ තිබෙනවා. ඉදිරි වසර පහ ඇතුළත ඒ ප්‍රශ්න විසඳිය යුතුව තිබෙනවා.ජිනීවා මානව හිමිකම් කවුන්සලයේ දී ඔබතුමා හිතන විදියට මොනවා වේවි ද?ලංකාවට දඬුවම් කිරීමට අමෙරිකාවට උවමනා වුවත් ඒ සඳහා ලංකාවට විරුද්ධව පාවිච්චි කරන්ඩ නිල ලේඛනයක් නෑ. තිබෙන එකම ලේඛනය තමයි දරුස්මාන් වාර්තාව. ඒ නිසා මෙවර ලංකාවට එරෙහිව තොරතුරු වාර්තා කිරීමට වාර්තාකරුවෙකු පත් කිරීමේ ඉඩකඩ තිබෙනවා. ඒ නිසා යම් නියෝජිතයෙක් අනවශ්‍ය ලෙස ලංකාවට ඇඟිලි ගැසීමට ඉඩකඩ තිබෙනවා. ඒ වාර්තාකරුට තිබෙන්නේ දැනටමත් ඇමෙරිකාව සකස්කොට තිබෙන වාර්තාවට අස්සන් තබා සැප්තැම්බර් මානව හිමිකම් සමුළුවට ඉදිරිපත් කිරීමයි. එහිදී ලංකාවට විරුද්ධව යෝජනාවක් සම්මත වීමට ඉඩ තිබෙනවා.ජිනීවා නුවර දී මොන යෝජනාව සම්මත වුවත් එය ලංකාවේ ක්‍රියාත්මක විය යුතුයි. හැබැයි මේ ආණ්ඩුව තිබෙනාතුරු කුමන සංවිධානයකට හෝ ලංකාවේ රණවිරුවන්ට අත තියන්ඩ ඉඩක් නෑ. ඇමෙරිකාවේ අණට අකීකරු වුණොත් ඒ ආණ්ඩු පෙරළා දාන්න ඇමෙරිකාව කටයුතු කරනවා.නමුත් ලංකාවට අත නොතියන්ඩ හේතුවක් තිබෙනවා. ජනතාව අතර ජනප්‍රිය ආණ්ඩු පෙරළන්ඩ ඇමෙරිකාව බයයි. ඒ නිසා ජිනීවාවල මාර්තු 28 යෝජනාවක් සම්මත වුවත් ‍මාර්තු 29 ඡන්දයෙන් හොඳ පණිවිඩයක් දුන්නොත් ඇමෙරිකාව ලංකාවට අත තියන්ඩ එන්නේ නෑ. ඒ නිසා ජනතාව මේ රට වෙනුවෙන් තමන්ගේ වගකීම ඉටු කළ යුතුයි.ඔබ හිතන විදියට ජිනීවා සටනට ආණ්ඩුව සුදානම්ද?යුද්ධයේ අවසාන භාගයේ දී ඇමෙරිකාව අපේ රටට කිව්වා සටන් විරාමයකට යන්ඩ කියලා. නමුත් ඒක ඉටු නොකිරීමේ පාපය තමයි අද අපි ගෙවමින් ඉන්නේ. එහෙනම් අපි ගෙවන්නේ කොටි ත්‍රස්තවාදය මේ ර‍ටින් අවසන් කිරීමේ වන්දියයි. මානව හිමිකම් කොමිසමේ අපි මොන තරම් තාර්කිකව කරුණු දැක්වුවත් ලංකාවට දැනුවත් කිරීමේ ඇමෙරිකාවේ තීරණය වෙනස් වෙන්නේ නෑ.ඇමෙරිකාව යම් යෝජනාවක් ගෙන ආවොත් ලංකාවට අවාසි දායක වීම වළක්වන්ඩ බැරිද?ඇමෙරිකාව යම් යම් රටවලට බලපෑම් කරන්නේ එක් අතකට කඩුවත් අනෙත් අතට කැරට් අලයක් නැතිනම් තෑගි මල්ලක් අරගෙනයි. ඒ නිසා ඇමෙරිකාව සහනාධාර දීම සහ සම්බාධක පැනවීම පදනම් කරගෙන මානව හිමිකම් සමුළුවේ ඡන්දය කොල්ල කන්ඩ ඉඩ තිබෙනවා.ඔබ ලංකාවේ මෑත කාලීනව ජාතික ව්‍යාපාරයේ යම් වැඩ කොටසක් කළ කෙනෙක්. මොකක්ද මේ වෙලාවේ ජාතික ව්‍යාපාරයේ වගකීම?ඇමෙරිකාව ලෝකයේ මොන තරම් බලවත් රටක් වුවත් ඔවුන් අපේ රටේ අභ්‍යන්තරයට ඇඟිලි ගහන්නේ නෑ අපේ රටේ සමඟියක් තිබේ නම්. මේ නිසා ජාති ආගම් පක්ෂ භේදයකින් තොරව රණවිරුවා රැක ගැනීම උදෙසා සියලු බලවේග ආණ්ඩුව සමඟ පෙළ ගැස්වීම තමයි ජාතික ව්‍යාපාරයේ වගකීම වෙන්නේ.ඒ වගේම පසුගිය වසර කීපයේ කොටි ත්‍රස්තවාදය අවසන් කිරීමේ ප්‍රතිලාභ අපි ලබා ගත්තා. ඒ නිසා රණවිරුවන් රැක ගැනීමට ඕනෑම දුෂ්කරතාවක් විඳගැනීමට ජාතිය පෙළ ගැස්වීමත් ජාතික ව්‍යාපාරයේ වගකීමක් වෙනවා.ඔබතුමාලා ජිනීවා පෙන්වලා ඡන්දය ගන්ඩද හදන්නේ ?ඒක තමයි තිත්ත ඇත්ත. අපි මේ කියන්නේ සුරංගනා කතාවක් නෙමෙයි. මහපොළොවේ තියෙන ඇත්ත. ඇමෙරිකාව ඉරාකයේ සදාම් හුසේන් සහ ලිබියාවේ ගඩාෆි ඝාතනය කළාද නැද්ද? මේ කියන මහපොළොවේ තියෙන යථාර්ථය අපි කියන්නේ. අපි ජනතාව සුරංගනා ලෝකවල ජනතාව තනි කරන්නේ නෑඔබතුමාලා ජිනීවා ගැන භීතියක් මවනවා කියලා විපක්ෂය චෝදනා කරනවා?ඇයි අපට ජිනීවා පෙන්වන්ඩ පුළුවන් වෙලා තියෙන්නේ ඇමෙරිකාව වසරක් පාසා මේ යෝජනා ගෙන එන නිසායි. එ.ජා.ප ය කියනවා යුරෝපා රටවල් ඔවුන් සමඟ මිතුරුයි කියලා. එහෙනම් ජිනීවාවලට ඇමෙරිකාව ගේන යෝජනාව නවත්වන්ඩ පුළුවන්නේ. ආණ්ඩුවට මැතිවරණ දිනන්ඩ ඔබාමා යෝජනා ගේනවා. එහෙනම් ඇමෙරිකාවේ ජනාධිපතිද මේ ආණ්ඩුවේ හොදම මිතුරා. මේවා විහිළු කථා.බස්නාහිර සහ දකුණ පළාත් සභා මැතිවරණයේ දී මොනවා වේවිද?ඉස්සර තමයි මැතිවරණය ගැන ඔට්ටු ඇල්ලුවේ. දැන් එහෙම ඔට්ටු අල්ලන්ඩ දෙයක් නෑ. මේ රටේ විපක්ෂයක් නෑ. ඒ නිසා එ.ජ.නි.ස යේ ජයග්‍රහණය ස්ථිරයි. ඒ ගැන අමුතුවෙන් තර්ක විතර්ක කරන්ඩ දෙයක් නෑ.අවසාන වශයෙන් බස්නාහිර පළාත් ජනතාවට ඔබ දෙන පණිවිඩය මොකක්ද?ඒ නිසා මා බස්නාහිර පළාතේ ජනතාවගෙන් ඉල්ලා සිටින්නේ අඳුරට සාප කරමින් සිටිනවාට වඩා එක් පහනක් හෝ දල්වන්න අප සමඟ එක් වෙන්න කියායි.සංවාද සටහනචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ab1402235</link>
    <topic>ලක්ෂ 40ක අභියෝගය</topic>
    <author>රංජිත් සියඹලාපිටිය</author>
    <content>දැයට කිරුළ ගැන පොතක් ලියන්න සිතුවෙමි. ඒ අවුරුදු හතක අත්දැකීම් සම්බන්ධ කරගෙන අටවැනි දැක්මේ නැවුම් සැලසුම් ද සමඟය. පිටු 200කට සීමා කරන්නට සිතාගෙන ඇරඹූ පොත පිටු 250ත් පැනලාය.ඒ තරම්ම අභියෝගය, ගැටලුය, ජයග්‍රහණය අරවා මේවාය. හරියටම මහින්ද චින්තන ඉදිරි ගමනේ එක් පැත්තක කැඩපතක් වාගේය. ජනාධිපතිතුමාට අවශ්‍ය වූයේ විවිධ ක්‍රමවලින් ජාතිය ධෛර්යවත් කරන්නට ඔහුගේ ආදි මුතුන් මිත්තන්ගේ එඩිතරකම ගැන මතක් කර දෙන්නටය. වර්තමානයේ සුබවාදී සිද්ධි අසුබවාදී දේ පරදවමින් පෙන්වා දෙන්නටය. අනාගතයේ සිහින නොවන අපේ බලාපොරොත්තු ධනාත්මක යැයි පෙන්වා දෙන්නටය.නමුත් පළමු ප්‍රදර්ශනය ඇරැඹීමට කැඳවූ ප්‍රථම අනුග්‍රාහක කණ්ඩායමේ ප්‍රබලයකුගේ ප්‍රශ්නය වූයේ.“ඇමැතිතුමා 10 දෙනකු කැඳවාගන්නට බැරි රටේ ප්‍රදර්ශන කරන්නේ කොහොමද කියාය”ඔහුට දොස් කීමට බැරිය. ඒ එදා මේ රටේ බහුතරයක් සිතන්නට පුරුදු වී සිටි අයුරුයි. ජනාධිපතිතුමන්ගේ එඩිතර නායකත්වය සමඟ පළමුවැනි ප්‍රදර්ශනයට ලක්ෂ 10ක් ජනතාව කැඳවා ධෛර්යයේ පණිවුඩය ලබාදීමට හැකි විය.සෑම මිනිසකුටම, සෑම පවුලකටම, සෑම ආයතනයකටම, සෑම ජාතියකටම පැහැදිලි ඉදිරි ගමනක් යාමට නම්, අතීත ජයග්‍රහණ නැවත නැවත සිහිපත් කළ යුතුය. වර්තමානය දෙස ධනාත්මකව බලා එඩිතරකම ඇතිකර ගත යුතුය. අනාගත සැලසුම් පිළිබඳ අවබෝධයක් ඇති කර ගත යුතුය. ඒ වාගේම ඒ අලුත් වැඩ සඳහා නව ජවයක්, ක්‍රමවේදයක්, තල්ලුවක්, විශේෂත්වයක් ඇති කර ගත යුතුය. අද “දැයට කිරුළ” සපයන්නේ එකී ජාතියේ අවශ්‍යතාවයයි.ප්‍රථම දැයට කිරු‍ෙළ් දී 10 දෙනකු කැඳවා ගන්නේ කෙසේදැයි විමසීමට භාජනය කළ භීම සමය දැන් නිමා වී ඇත. පසුගිය 21 වැනිදා ජනාධිපතිතුමන් අතින් ඇරඹුණ 08 වැනි දැයට කිරුළ ප්‍රදර්ශනය සංවිධායක මණ්ඩලයේ ප්‍රබලතම අභියෝගය වූයේ, ලක්ෂ 40 ජනතාවක් සතියක් තුළ අක්කර 150ක භූමියක ගැවසෙන්නට අවශ්‍ය පහසුකම් සලසා දීමයි. මේ අවුරුදු 7කට පෙර 10 දෙනකු එකතු වීමට බිය වූ රටයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ab1402236</link>
    <topic>තමිල්නාඩු තීන්දුවෙන් ඉන්දියාවම අර්බුදයක</topic>
    <author>රෝහණ ආර්යරත්න</author>
    <content>තමිල්නාඩු මහ ඇමැතිනි ජෙයරාම් ජයලලිතා ඉන්දියානු දේශපාලන පොරපිටියට පසුගියදා තවත් ගිනි ගෙඩියක් එවීමට සමත් වූවාය. ඒ ඉන්දීය අගමැතිවරයකු වූ රජීව් ගාන්ධි ඝාතකයන් නිදහස් කිරීමට තීරණය කිරීමෙනි. ඉන්දියාව හා ශ්‍රී ලංකාව පමණක් නොව මුළුමහත් ආසියාව පුරා මේ පුවත මහත් ආන්දෝලනයකට තුඩු දුන් අතර පාලක කොංග්‍රස් පක්ෂයේ දැඩි විරෝධයට ද හේතුවිය.ඉන්දීය අගමැති මන්මෝහන්සිං පැවසුවේ තමිල්නාඩුවේ මේ තීරණය නීත්‍යානුකූලව කළ නොහැකි බවත් සියලුම නීතිමය ප්‍රතිපත්තිවලට මෙය පටහැනි නිසා ක්‍රියාත්මක නොකළ යුතු බවත්ය.රජීව් ගාන්ධි ඝාතනය ඉන්දියාවේ ආත්මය වෙත එල්ල කළ ප්‍රහාරයක් ලෙස හැඳින්වූ අගමැති මන්මෝහන් සිං ත්‍රස්තවාදයට එරෙහිව අප ගෙනයන සටන මොට්ට කිරීම කිසිදු රජයකින් හෝ පක්ෂයකින් නොකළ යුතු බව තරයේ කියා සිටියේය.මධ්‍යම රජය විසින් ජයලලිතාගේ මේ තීරණය ලජ්ජා සහගත ලෙස නීතිය උල්ලංඝන කිරීමක් ලෙස සඳහන් කරමින් එය ක්‍රියාත්මක කිරීම වළක්වන ලෙස ශ්‍රේෂ්ඨාධිකරණය ඉල්ලීමක් කරන ලද අතර එය පිළිබඳව සලකා බැලූ ඉන්දීය නීතිපති පී. සතාසිවම් නීතිමය ක්‍රියා මාර්ග පිළිබඳව අඩු ලුහුඬුකම් හේතුකොට එම තීරණය නැවත සලකා බලන තෙක් එම මිනීමරුවන් නිදහස් කිරීම වළක්වන ලෙස තමිල්නාඩු රජයට ආඥාවක් නිකුත් කළේය.මීට පෙර ‍ශ්‍රේෂ්ඨාධිකරණය මඟින් රජිව් ගාන්ධි මිනීමරුවන්ට එරෙහිව පනවා තිබූ මරණ දණ්ඩනය වෙනස් කරමින් ජීවිතාන්තය දක්වා සිරගෙට යැවීමට තීරණය කර තිබිණි. එයට හේතුව ලෙස ‍ෙපන්වා දී තිබුණේ එම චුදිතයන් විසින් මරණ දඬුවම ලිහිල් කරන ලෙස ඉල්ලා උසාවියට ඉදිරිපත් කර තිබූ පෙත්සම් සලකා බැලීම කලින් කල පත්වූ ජනාධිපතිවරුන් අතින් 11 වසරක කාලයක් පමාවීම ගැන සලකා බලා මරණීය දණ්ඩනය ලිහිල් කරමින් ජීවිතාන්තය දක්වා සිරගෙට යැවීමට තීරණය කළ බවයි.එහෙත් එම තීරණය නිකුත් කොට පැය කිහිපයක් ගතවීමට පෙර විශේෂ කැබිනට් රැස්වීමක් රැස්කරනු ලැබූ ජයලලිතා වසර 23 වැනි දිගු කාලයක් සිරබත්කෑම සලකා බලා අපරාධ නීති සංග්‍රහයේ 432 වගන්තිය ප්‍රකාර තමිල්නාඩු රජයට පැවරී ඇති බලතල යටතේ එම චුදිතයන් නිදහස් කිරීමට තීරණය කළ බව ප්‍රකාශ කළාය.එම තීරණය මධ්‍යම රජයට දන්වමින් ඒ පිළිබඳ මධ්‍යම රජයේ තීරණය දින තුනක් ඇතුළත තමාට දන්වන ලෙසත් දන්වා සිටියාය.‍‍එහෙත් 435 වගන්තියට අනුව යම් අපරාධයක් මධ්‍යම රජයේ ඒජන්සියක් වන මධ්‍යම පරීක්ෂණ ආයතනය (CBI) මඟින් ත්‍රස්තවාදී මර්දන නීතියට (TADA) අනුව පරීක්ෂණ පවත්වා ගනු ලබන තීන්දුවක් වෙනස් කිරීමේදී මධ්‍යම රජය සමඟ සාකච්ඡා පවත්වා තිබීම අත්‍යවශ්‍ය බව නීති විශාරදයින් විසින් පෙන්වාදී ඇත. එහෙත් ඒ ගැන සලකා බලා තම තීරණය ගැන මධ්‍යම රජයට දන්වා ඇති අතර දින තුනක් ඇතුළත පිළිතුරක් නොලැබුණහොත් තමා මෙම අපරාධකරුවන් සියලුදෙනාම නිදහස් කරන බවද ජයලලිතා ප්‍රකාශ කිරීමත් සමඟ තමිල්නාඩු රජයත් මධ්‍යම රජයත් අතර ව්‍යවස්ථාමය ගැටුමක් නිර්මාණය වී ඇත.එල්ටීටීඊ යට දැඩි ලෙස විරෝධය දක්වන භාරතීය ජනතා පක්ෂයේ ආචාර්ය සුබ්‍රමනියම් සාමි ජයලලිතාගේ තීරණ නීතියට පටහැනි බවත් දින තුනක් කාල පරිච්ඡේදයක් සඳහන් කිරීම ද හිස් වචන පමණක් බවත් ප්‍රකාශ කළේය. මධ්‍යම රජය මේ තීරණය ප්‍රතික්ෂේප කළහොත් “අනේ මම හරියට මහන්සි වුණා.” කියා ජය ලලිතාට ජනතාවට පෙන්වීමට හැකි බවත් සුබ්‍රමනියම් සාමිගේ ප්‍රකාශයේ සඳහන් වී තිබිණ.මධ්‍යම රජය මඟින් ඉදිරිපත් කරනු ලැබූ පෙත්සම යළි සලකා බැලීමට ශ්‍රේෂ්ඨාධිකරණය විසින් මාර්තු 8 වැනි දින නියම කරන ලදි.මේ අතර ජයලලිතාගේ මේ දරදඬු තීරණය ගැන දැනගත් රජිව් ගාන්ධිගේ පුත් කොංග්‍රස් පක්ෂයේ අගමැති අපේක්ෂක රාහුල් ගාන්ධි තමා මින් මහත් සේ කම්පාවට හා ශෝකයට පත් වන බව පවසමින් “අගමැතිවරයකු ඝාතනය කළ අපරාධකරුවන් මෙලෙස නිදහස් කරනු ලබන්නේ නම් “සාමාන්‍ය මිනිසකුට කුමන අන්දමේ අධිකරණ සාධාරණත්වයක් ගැන බලාපොරොත්තු තබා ගත හැකිද?” යි ප්‍රශ්න කළේය.ජයලලිතා විසින් ගනු ලැබූ තීරණය දේශපාලන ගැටයක් ලෙස හඳුන්වනු ලබන දේශපාලන විචාරකයින් අතීත කටයුතු හා ප්‍රකාශ නැවත ඉදිරිපත් කිරීමට යුහුසුළු වූහ.ජයලලිතා එල්ටීටීයට දැඩි ලෙස එරෙහි වුණු චරිතයක්ව සිටියාය. කොංග්‍රස් පක්ෂය සමඟ සම්බන්ධව සිටි අවදියේ රජිව් ගාන්ධි ඝාතකයින්ට දැඩි දඬුවම් ලබාදීම කළ යුතු බවත් ඇයත් කරුණානිධිත් තරයේ ප්‍රකාශ කර තිබිණ.දැන් ඇය තුළ ඇති වී තිබෙන අනුකම්පාව දේශපාලන වාසියක් ලබා ගැනීමේ උප්පරවැට්ටියක් බව මුළු ඉන්දියාව වටහාගෙන තිබෙන කරුණකි. තමිල්නාඩු දේශපාලන ක්ෂේත්‍රයේ සිටින කරුණානිධිගේ ඩී.එම්.කේ. පක්ෂයත් විජයකාන්ත් ගේ සිං ඩිඑම්ඩිකේ පක්ෂයත් අතරමං කොට තම ඡන්ද ගොඩ වැඩිකර ගනිමින් තමිල් නාඩුවේ පවතින අසුන් 40 ක් ම ජය ගැනීම ඇයගේ ප්‍රධාන අරමුණ බව ලොවම දන්නා කරුණකි. එසේ ම ශ්‍රී ලංකා රජයට එරෙහිව ජයලලිතා ගේ දැඩි බලපෑම නිසා චොගම් සමුළුවට ඉන්දියන් අගමැති නොපැමිණීම, ධීවර කටයතු පිළිබඳ ඇය විසින් ලංකාවට එරෙහිව ගනු ලැබූ දැඩි තීරණ හා ලාංකික හමුදාවන්ට පුහුණුව ලබාදීම වැළැක්වීම වැනි ක්‍රියා මාර්ග නිසා තම ජනප්‍රියත්වය මහත්සේ වැඩි කර ගෙන සිටි ජයලලිතා මෙම අධිකරණමය ක්‍රියා මාර්ගය මඟින් ඉන්දියාව පුරා තම ශක්තිය ව්‍යාප්ත කර ගැනීමටත් එමඟින් ලෝක සභාවේ “රජුන් හදන තත්ත්වයකට” පත්වීමට තැත් කිරීම කෙසේ සිදුවන්නේ ද යන්න ඉදිරියේදී කාගේත් අවධානයට ලක්වන කරුණක් වෙයි.දේශපාලන විචාරකයින් පවසන අන්දමට මේ තීරණය ජයලලිතා විසින් ගනු ලැබූ අතිශයින් අවදානම් පියවරක් වන්නේ ය. ඔවුන් පවසන අන්දමට ත්‍රස්තවාදය මහත් සේ ප්‍රතික්ෂේප කරනු ලබන තමිල්නාඩු මධ්‍යම පංතිය ජයලලිතාට ‍එරෙහි වීම වැළැක්විය නොහැකි බව ජවහර් ලාල් විශ්වවිද්‍යාලයේ කථිකාචාර්යවරයකු වන එම්.එස්.එස්. පාන්ඩියන් පෙන්වා දෙයි.කෙසේ වෙතත් රජිව් ගාන්ධි ඝාතනය කළ එල්ටීටී හිතවාදී ඝාතකයින් නිදහස් කිරීමට ජයලලිතා විසින් ගනු ලැබූ තීරණය ත්‍රස්තවාදය සමඟ එකතු වී දේශපාලන සටනට සූදානම් වීමක් ලෙස විචාරකයින් පෙන්වාදී ඇත.මේ අතර කොංග්‍රස් පක්ෂය ඇතුලු ‍ඉන්දීය දේශපාලන පක්ෂ රැසකින් ජයලලිතා ගේ තීරණය දැඩි දෝෂ දර්ශනයට ලක් වී ඇති බව වාර්තා වේ.මධ්‍යම රජයේ කාන්තා හා ළමා සංවර්ධන ඇමතිනි ක්‍රිෂ්ණ ටිරාත් මේ ක්‍රීඩා පිළිවෙත ප්‍රාන්ත රජයක් මඟින් කරනු ලැබූ දැඩි අසාධාරණයක් බවත් කිසිම ප්‍රාන්ත රජයක් මඟින් මෙබඳු පියවරක් නොගත යුතු බව තරයේ ප්‍රකාශ කළාය. තවත් කොංග්‍රස් පක්ෂ මන්ත්‍රිවරයකු වන හනුමන්ත් රාවෝ පාර්ලිමේන්තු මැතිවරණය ඉලක්ක කරගෙන ජයලලිතා විසින් රජිව් ගාන්ධි මරා දැමූ අය නිදහස් කරනු ලැබූ බවත් සාමාන්‍ය ජනතාව මරා දැමූ මිනීමරුවන්ට කුමක් සිදුවිය හැකි ද? යනුවෙන් ප්‍රශ්න කළේය.එසේ ම ජනතා ඩාල් පක්ෂයේ නායක ෂරාද් යාදව් “මම මෙම තීරණයට එකඟ වෙන්නේ නෑ. අධිකරණ ක්‍රියාවලිය ක්‍රියාත්මක කිරීමට කල්ගතවීම සාමාන්‍ය දෙයක්. ඒත් හැම දෙනාට ම එකම නීතියක් තිබිය යුතුයි. අෆ්සාල් ගුරුටත් පංජාබයේ අපරාධකරුවන්ට එකම නීතියක් තිබිය යුතුය.” යනුවෙන් කීවේය.ශිවසේනා නායක සන්ජේ රවුත් මෙම තීරණයට හැමගේම අවධානය යොමු විය යුත්තේ රජිව් ගාන්ධි රාහුල් ගේ පියා පමණක් නොව අපේ රටේ සිටි අගමැති තුමෙක්. එහෙයින් මෙවැනි අවස්ථාවලදී වගකීමෙන් තොරව ක්‍රියා නොකළ යුතු බව ප්‍රකාශ කළේය. රාෂ්ට්‍රිය ජනතා ඩාල් පක්ෂයේ නායක රාම්කිර්පාල් යාදව් “සාමාන්‍ය මිනිසකු මරා දැමූ මිනී මරුවන් පවා නිදහස් නොකළ යුතුයි. ඒ හැමටම වඩා මෙම ක්‍රීයාවට සම්බන්ධ වී සිටින්නේ අපගේ රටේ හිටපු අගමැති තුමකු බව අමතක නොකළ යුතු” යැයි කීවේය.මේ අතර සමාජවාදී පක්ෂයේ නායක රාම් ගෝපාල් යාදව් ප්‍රශ්නයක් මතු කරමින් පසුගිය 20 වසර තුළ සිරගෙට නියම වී සිටින සිරකරුවන් ගේ ඉරණම කුමක් විය යුතු දැයි ඇසීය. මේ තීරණය අනුව ඒ අයව ද මේ අයුරින් ම නිදහස් කළ යුතු බව ප්‍රකාශ කළේය.කෙසේ වෙතත් කොංග්‍රස් පක්ෂයේ ප්‍රධාන පෙළේ නායකයෙකු වන මනි ශංකර් අයියර් මේ බඳු ප්‍රකාශයක් කර සිටී.“මේ තීරණය ලබන ඡන්දයේදී තමා‍ෙග් වාසියට හරවා ගැනීමට ජයලලිතා මාන බලන නමුත් ඇයගේ මෙම ක්‍රියා පිළිවෙත මඟින් ඇය සිහින දකිමින් සිටින අගමැති තනතුරට ඇය නුසුදුසු බව හොඳින් පෙන්නුම් කොට ඇත.”මේ කරුණු සලකා බලන විට ශ්‍රේෂ්ඨාධිකරණ මඟින් තහනම් නියෝගයක් ප්‍රකාශ කිරීමත්, ඇය අදහස් කළ දේශපාලන වාසිය අහිමිවීමේ ලකුණු පෙන්නුම් කරන බව කිව යුතුය. එසේම ඉන්දියාව පුරා ඇයගේ තීරණයට එරෙහිව ගොඩනැ‍ඟෙමින් පවතින දැඩි විරෝධය ඇයගේ අවාසියට හේතුවන බව කිව යුතුය.ඒ අනුව ඇය හිස වටා කරකවා වහස් බස් දොඩා ඇත්තේ දෙපැත්ත කැපෙන පිහිතලයක් භාවිත කරමින් බවත් අනාගත සභා ඡන්දයේදී ඇයට බලාපොරොත්තු සුන් කැර ගැනීමට සිදුවන වාතාවරණයක් උදාවෙතියි අපේක්ෂා කළ හැක.ඒ සමඟම ඉන්දියාවේ අගමැති වීමේ ඇගේ සිහිනය ද ක්‍රමයෙන් බොඳවීම ද සිදුවිය හැකිය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402231</link>
    <topic>ජාතික සටනට උරදුන් පත්තර මහගෙදර ආදි කතුවරයාණෝ</topic>
    <author>පාලිත ධර්මරත්න</author>
    <content>ලේක්හවුස් ආයතනයේ ආදි කර්තෘ ඩී.ආර්. විජයවර්ධන ශ්‍රීමතාණන්ගේ 128 වැනි ජන්ම සමරුව අදට යෙදී ඇත. මේ නිමිත්තෙන් ලේක්හවුස් බෞද්ධ සංගමයේ මෙහෙය වීමෙන් එතුමාට පින් අනුමෝදන් කරවීමට පිණිස ඊයේ (22) රාත්‍රිය මුළුල්ලේ ආයතන පරිශ්‍රයේ සර්ව රාත්‍රික පරිත්‍රාණ ධර්ම දේශනයක් පැවැති අතර අද (23) දහවල් සපිරිකර සංඝගත දක්ෂිණාවක් පිරිනැමේ. මේ පත්තර මහගෙදර තැනූ විජයවර්ධන ශ්‍රිමතාණන්ගේ ගුණ සමුදායෙන් බිඳක් සිහිපත් කිරීම පිණිස ගන්නා උත්සාහයෙකි.‘මම කොළඹ කොටුවේ ඩී.ආර්. විජයවර්ධන මාවත ඔස්සේ ඇවිද එන්නෙමි. පත්තර මහගෙදර යන විරුදාවලිය ලත් ලේක්හවුස් ආයතනයෙන් නැ‍ඟෙන හේවිසි බෙර ඈ පංච තූර්ය නාදයට සවන් දෙන්නෙමි.වෙනදා පුවත්පත් මුද්‍රණයේදී එකාකාරව නැ‍ඟෙන යෝධ මුද්‍රණ යන්ත්‍රවල හඬ අබිබවා හේවිසි හඬ නැ‍ඟෙන්නේ වෙන කිසිවක් පිණිස නොවේ. ඩී.ආර්. විජයවර්ධන ශ්‍රීමතාණන්ගේ 128 වැනි ජන්ම සමරුව නිමිත්තෙන් අද පැවැත්වෙන සපිරිකර සංඝගත දක්ෂිණාව වෙනුවෙනි.නෙළුම් මල් මෝස්තර, පළාපෙති ඇතුළු සාම්ප්‍රදායික දේශීය කැටයම්වලින් අලංකාර වූ ඒ විසල් ගොඩනැඟිල්ල දෙස බලා සිටින්නෙමි. ඩී.ආර්. විජයවර්ධන ශ්‍රීමතාණන් අනුරාධපුර හා පොළොන්නරු ගෘහ නිර්මාණ ශිල්පයේ ආභාසය ලබා ගනිමින් නිර්මාණය කළ මේ ගොඩනැඟිල්ල කොළඹ කොටුව ප්‍රදේශයේ ප්‍රෞඪත්වයට ආභරණයකි.නිවහල් රටක්මෙරට නිවහල් රටක් නිවහල් දේශයක් කරන්නට අමිල මෙහෙවරක් ඉටු කළ මේ දක්වා එකී මෙහෙය ඉටු කරන්නට ලේක්හවුස් ආයතනය කැපවී ඇති ආකාරය සිහි කරන්නෙමි.ජාතිකත්වය හා නිදහස මෙරට ජනතාවගේ සිත් සතන් තුළ මූර්තිමත් කිරීමට මේ විසල් ආයතනයෙන් ප්‍රකාශයට පත් කැරැණු පුවත්පත් කෙතරම් උපකාරී වන්නට ඇද්දැයි සිතා ගැනීම අසීරු නොවේ.මෙරට ජාතික නිදහස් සටනේ පතාක යෝධයකු ලෙස හැඳින්විය හැකි ඩී.ආර්. විජයවර්ධන ශ්‍රීමතාණන් සමරන දිනයෙක එතුමාගේ මෙහෙවර මෙසේ සැකෙවින් සටහන් කරන්නෙමි.යටත් විජිත වාදය1880 පෙබරවාරි 23 වැනිදා සේද වත්තේදී මෙලොව එළිය දුටු ඔහු මෝදර ශාන්ත තෝමස් විදුහලෙන් මූලික අධ්‍යාපනය ලබා උසස් අධ්‍යාපනය ලැබීමට එංගලන්තයේ කේම්බ්‍රිජ් විශ්ව විද්‍යාලයට ඇතුළත් විය. බැරිස්ටර්වරයකු ලෙස සමත්ව මෙරටට පෙරළා පැමිණියේ 1912 දී ය. එතුමා මෙරටට පැමිණි අවදියේ නීතිඥවරයකු ලෙස මුදල් උපයමින් අති සුඛෝපභෝගී දිවි පෙවෙතක් ගත කිරීමට හැකියාව තිබුණද යටත් විජිත වාදයෙන් මිරිකී තිබූ තම මවු රට විදේශික ආධිපත්‍යයෙන් මුදා ගැනීමට එතුමාගේ පරම පවිත්‍ර චේතනාව විය.ඒ සඳහා අවශ්‍ය කරන්නේ මෙරට ජනතාවගේ සිත් සතන් තුළ ප්‍රබල ජන මතයක් ගොඩ නැංවීම බව තරුණ විජයවර්ධනයන්ගේ සිත් සතන් තුළ රැව් දුන්නේ ය.ජනතාව අතර මුල් බැස ගෙන තිබූ පරගැති චින්තනය නැති කිරීමට ප්‍රබල ජනමතයක් ගොඩනැංවිය යුතු යැයි එතුමා කල්පනා කළේය.එතුමාට සිය විශ්ව විද්‍යාල සගයකු වන ඊ.එච්.එම්. කෝබට්ගේ උපදෙස් බෙහෙවින් උපකාරි වූයේ ඉන්දීය නිදහස් සටන ඇගැයූ කෝබට් මිතුරා ශ්‍රී ලංකාවේ ජන මතය ගොඩනැංවීමට පුවත්පතකින් විශාල මෙහෙයක් කළ හැකි බවට විජයවර්ධනයන්ට පෙන්වා දී තිබූ හෙයිනි.සිළුමිණඑච්.එස්. පෙරේරා මහතා ආරම්භ කළ ‘දිනමිණ’ 1914 දී මුලින්ම මිලදී ගත් විජයවර්ධන මහතා 1930 ‘සිළුමිණ’ පුවත්පත ද 1932 ‘තිනකරන්’ පුවත්පත ද 1948 දී ‘වාර මංජරී’ පුවත්පත ද ආරම්භ කොට දකුණු ආසියාවේ ප්‍රමුඛ පෙළේ පුවත්පත් ආයතනය බවට පත් කිරීමේ පදනම දැමුවේය.සිළුමිණ පුවත්පත් මෙරට භාෂාවේ මෙන් ම සාහිත්‍ය පුනර්ජීවනයේ ද පුරෝගාමී පුවත්පත බවට පත් කිරීම සඳහා ඩී.ආර්. විජයවර්ධන ශ්‍රීමතාණන් සැම විටෙකම වෙහෙසුණේ ය. දිනමිණ කන්තෝරුවෙන් ප්‍රකාශයට පත් සිළුමිණ සත දහයේ විශ්ව විද්‍යාලය යන අන්වර්ථ නාමය ලැබුණේ එතුමාගේ අප්‍රතිහත ධෛර්යයේ ප්‍රතිඵලයක් වශයෙනි.සිළුමිණ පුවත්පතේ කතු පදවිය හෙබැවූ ප්‍රවීණ කතුවරුන් අතර සුවිශේෂ තැනක් හිමිවන මාර්ටින් වික්‍රමසිංහ මහතා ඩී.ආර්. විජයවර්ධනයන් හඳුන්වනුයේ සෑම විටෙක ම යමක් අලුතින් කළ තැනැත්තකු ලෙසය. ජාති හිතෛෂියකු වනුයේ සැබෑ දේශ ප්‍රේමියකු බවත් විජයවර්ධන චරිතයේ ඒ ලක්ෂණ පැහැදිලිවම දක්නට ලැබෙන බවත් වික්‍රමසිංහ මහතා සඳහන් කැර ඇත.නිර්මාණශීලිත්වයබේලි වීදියේ කුඩා ගොඩනැඟිල්ලක පවත්වාගෙන ගිය පුවත්පත් කාර්යාලය එතුමා විසින් කොටුවට ගෙන එන ලද්දේ වඩාත් කාර්යක්ෂමව පුවත්පත් ප්‍රකාශනයට අදාළ කටයුතු කරනු පිණිසය. බේරේ වැව අසල පිහිටි නිසා ලේක්හවුස් නමින් හැඳින්වුණු මේ ආයතනය‍ මෙරට විශිෂ්ට ගණයේ මාධ්‍යවේදීන් හා කතුවරුන් බිහි කරන තක්සලාවක් බවට පත් කරන්නට විජයවර්ධන මහතා ක්‍රම ක්‍රමයෙන් පියවර ගත්තේය.විජයවර්ධන මහතා සිය පුවත්පත් වලට මාධ්‍යවේදීන් හඳුන්වා දීමේදී ප්‍රමුඛත්වය දුන්නේ ඔවුනගේ නිර්මාණ ශීලීත්වයට ය. රටේ අනාගතය හැඩ ගැස්වීමට හැකි මෙහෙවරක් සිය පුවත්පත් මඟින් ඉටුවිය යුතුය යන ස්ථාවරයේ ඔහු පසු විය. ඒ නිසාම විජයවර්ධනයන් හඳුන්වා දිය හැක්කේ පුවත්පත් කලාවේ ගමන් මාර්ගය සකස් කළ නියමුවාණන් ලෙසය.ඔහු අපෙන් වියෝ වී දශක ගණනක් ගතවූ පසුව ලේක්හවුස් ආයතනය ලබා ඇති දියුණුව දැක බලා ගැනීමට මම ඒ විසල් ගොඩනැඟිල්ලේ විවිධ අංශ ඔස්සේ පිය නඟන්නෙමි.මට පෙනී ගියේ පුවත්පත් සැකසුම කර්තෘ මණ්ඩලයීය කටයුතු පුවත්පත් ලබා ගැනීමේ ක්‍රමවේදයේ මෙන් ම පුවත්පත් වලට ලියන ආකාරයේ ද විශාල වෙනසක් වී තිබෙන ආකාරයයි.ලාංඡනයඒ සියල්ල අතරින් ලේක් හවුස් ආයතනයට ආවේණික වූ පහන ලාංඡනය දෙසට මගේ නෙත යොමු වෙයි. මේ පහන අදත් ලේක්හවුස් ආයතනයේ ලාංඡනය ලෙස භාවිත කැරේ.21 වැනි සියවසේ දියුණුව පුවත්පත් කලාව හා මුද්‍රණ ශිල්පයේ දියුණුවට ද බලපා ඇති ආකාරය ගැන සිතමින් ලේක්හවුස් ආයතනයෙන් ඉවතට පැමිණි මම විජයවර්ධන ශ්‍රීමතාණන් නිර්මාණශීලී ලේඛක පරපුරකට අත දුන් ආකාරයට ම රටේ ඕනෑ එපාකම්වලට සරිලන ආකාරයෙන් අධ්‍යාපනය සකස් කිරීමේ මහා කාර්යයට උර දුන් ආකාරය සොයා බලන්නට පේරාදෙණිය විශ්ව විද්‍යාල භූමියට යා යුතු යයි තීරණය කළෙමි.තරුණ පරපුරමේ දිස් වන්නේ දහස් සංඛ්‍යාත උපාධිධාරීන් බිහි කළ හෙක්ටයාර් 700 ක භූමි භාගයක පැතිර ඇති පේරාදෙණිය විශ්ව විද්‍යාලයයි. පේරාදෙණිය විශ්ව විද්‍යාලයේ ප්‍රථම උපකුලපති ශ්‍රීමත් අයිවර් ජෙනිංස් සඳහන් කැර ඇත්තේ ලොව කිසිම විශ්ව විද්‍යාලයක නැති අලංකාරයක් එම විශ්ව විද්‍යාල භූමියේ දක්නට ඇති බවයි.විජය වර්ධන ශ්‍රීමතාණන් මෙරට තරුණ පරපුර ගැන විශාල උනන්දුවකින් පසු වූ අතර ඔවුනට උසස් අධ්‍යාපනය ලබා ගැනීමේදී තමන් අධ්‍යාපනය ලැබූ බ්‍රිතාන්‍යයේ ඔක්ස්ෆර්ඩ් සරසවිය මෙන් නේවාසික පහසුකම් ඇති විශ්ව විද්‍යාලයක් මෙරට පිහිට විය යුතුය යන අදහස දැරුවේය.විද්‍යායතනයක තිබිය යුතු සියලු අංගෝපාංග හා පහසුකම් ගැන එතුමා තුළ වූ හැඟීම නිසා විශ්ව විද්‍යාලයක් පිහිට විය යුත්තේ නාගරික ජීවිතයේ කලබලකාරී බවින් බැහැර වූ පරිසරයක යන මතය මස්තක ප්‍රාප්ත කැර ගැනීම එතුමාගේ සිතේ පැවැති අදිටන විය.ඔහු සිය පුවත්පත් මඟින්ද මේ අරමුණ ජනතාව අතරට ගෙන යාමට දැඩි උත්සාහයක් දැරීය. පේරාදෙණිය විශ්ව විද්‍යාලය ප්‍රමුඛ විද්‍යායතනයක් ලෙස නිර්මාණය වීමේ වැදගත්කම එම ලිපි වලින් කියැවිණි.මෙබඳු නේවාසික විශ්ව විද්‍යාලයක් පිහිටුවීම මඟින් ශාස්ත්‍රෝද්ග්‍රහණය කරන ශිෂ්‍යයන්ට ඔවුනගේ අධ්‍යයන කටයුතු පහසුවෙන් කළ හැකි බව එතුමා පෙන්වා දුන්නේය.පේරාදෙණිය සරසවියපේරාදෙණිය විශ්ව විද්‍යාලයේ විසල් ගොඩනැඟිලි අතර විජයවර්ධන ශාලාව නමින් තෙමහල් ගොඩනැඟිල්ලක් වෙයි. විජයවර්ධන ශාලාව මෙරට උසස් අධ්‍යාපනයේ ප්‍රගමනය වෙනුවෙන් විජයවර්ධනයන් සතුව පැවැති චින්තනය කියා පාන සංකේතයක් බඳුය. ඉන් නොනැවතී විශ්ව විද්‍යාලයට ඇතුළත් වන ශිෂ්‍ය භික්ෂූන් වහන්සේලා වෙනුවෙන් ඉදි කැරැණු සංඝාරාමය ද විජයවර්ධන ශ්‍රී මතාණන්ගේ දේශප්‍රේමී ලක්ෂණයන්ට තවත් උදාහරණයක් පමණකි.ඉන් නොනැවතුණු එතුමා තමන් සතු වටිනා ඓතිහාසික ග්‍රන්ථ රැසක් මෙන් ම ඉපැරණි භූමි සිතියම් ද විශ්ව විද්‍යාලයට පරිත්‍යාග කෙළේය. වටිනා පුස්කොළ පොත් රැසක් සංඝාරාමයට පවරා දුන්නේය.කැලණි විහාරයේ චිත්‍ර ‍කැලණි විහාරයේ දක්නට ලැබෙන චිත්‍ර කර්මාන්තය පසුපස විජයවර්ධන මහතා සිටින බව ඇතැම් විට ඔබ නොදන්නවා විය හැක. සෝලියස් මෙන්ඩිස් චිත්‍ර ශිල්පියාගේ නිර්මාණශීලි දායකත්වයෙන් කැලණි විහාරයේ චිත්‍ර කර්මාන්තය නිම කරවන්නට දායක වී ඇත්තේ එතුමාය.ඩී.ආර්. විජයවර්ධන ශ්‍රී මතාණන්ගේ මෙහෙය මෙරට නිදහස, ජාතික චින්තනය භාෂාව, සංස්කෘතිය, අධ්‍යාපනය, කලාව ආදී සෑම ක්ෂේත්‍රයකම පැතිර ඇතැයි කිව හැකිය.ඩී.ආර්. විජයවර්ධන ශ්‍රී මතාණන්ගේ පුරෝගාමීත්වයෙන් ගොඩ නැඟුණු ලේක් හවුස් ආයතනය මේ වන විට සෑම වයස් කාණ්ඩයකටම සරිලන පුවත්පත් මෙන් ම විවිධ ක්ෂේත්‍ර වෙනුවෙන් ම කැප වුණු පුවත්පත් හා සඟරා ගොන්නක් ප්‍රකාශයට පත් කරයි. සිය මාර්ගෝපදේශකත්වයෙන් ඇරැඹුණු ලේක්හවුස් ආයතනයෙන් අදත් සිදුවන අමිල මෙහෙය ගැන එතුමාට සියල්ලන්ගේ කෘතවේදීත්වය හිමි විය යුතුය.පාලිත ධර්මරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402232</link>
    <topic>දැයට කිරුළෙන් පිබිදෙන කෑගල්ල</topic>
    <author>මහීපාල හේරත්</author>
    <content>දැයට කිරුළ ජාතික සංවර්ධන වැඩපිළිවෙළට කෑගල්ල දිස්ත්‍රික්කය ඇතුළත් කර ගැනීමත් 66 වැනි ජාතික නිදහස් සමරු දින උලෙළ පැවැත්වීමට කෑගලු පුරවරය තෝරාගැනීමත් ජනාධිපති මහින්ද රාජපක්ෂ මැතිතුමා සබරගමුවේ කෑගල්ල ජනතාවට ලබා දුන් අමිල වරප්‍රසාදයන් බව පළමුව සඳහන් කිරීමට කැමැත්තෙමි.මෙවර දැයට කිරුළ ආරම්භයේ දීම ජනාධිපතිතුමා තවත් ජනහිතකාමී තීරණයකට එළඹ තිබිණි. එනම් දැයට කිරුළ ක්‍රියාත්මක දිස්ත්‍රික්කවල ග්‍රාම නිලධාරි වසම් මට්ටමින් ජංගම සේවා පැවැත්වීමේ තීන්දුවයි. එතුමා එය කාර්යශූර, විශිෂ්ට අමාත්‍යවරයකු වන බැසිල් රාජපක්ෂ මහතාට පැවරීය.එම කටයුත්ත ජනාධිපතිතුමාගේ නියමයෙන් ආර්ථික සංවර්ධන අමාත්‍ය බැසිල් රාජපක්ෂ මහතා අප දිස්ත්‍රික්කය තුළ අකුරටම ක්‍රියාත්මක කළ බව එතුමාට ගෞරව පිණිස මෙහි සටහන් කිරීමට කැමැත්තෙමි.දැයට කිරුළ යනු තවත් එක් විසූක දස්සන සැණකෙළියක් නොව ජන සෙතට කැපවුණු සක්‍රිය ජනහිතකාමී වැඩපිළිවෙළක් බවට පත්කිරීමට එකී ජංගම සේවා සමත් විය.කෑගල්ල දිස්ත්‍රික්කයේ පමණක් ග්‍රාම නිලධාරි වසම් 573ක් පුරා ගමින් ගම යමින් පැවැත්වූ මෙම ජංගම සේවා වලදී වසර ගණන් ඇදෙමින් පැවැති ජනතා ගැටලු නිරාකරණය කිරීමට මෙන්ම තම ගම් දනව්වල අත්‍යවශ්‍ය සංවර්ධන කටයුතු පිළිබඳව ජනතාවගෙන්ම අසා ජනතා සහභාගීත්වයෙන්ම ඉටුකිරීමට මංපෙත පෑදිණි.කෑගල්ල දිස්ත්‍රික්කයේ පැවති එම දැයට කිරුළ ජංගම සේවා 573 දිස්ත්‍රික්කයේ ජනතාව ලද සුවිශේෂ වරප්‍රසාදයකැයි මම විශ්වාස කරමි. පැවති ජංගම සේවාවන්ට ගැටලු ලක්ෂ 3ක් පමණ ඉදිරිපත් විය. ඉන් ලක්ෂයකට ක්ෂණික විසුම් ලබාදීමටත් අවශේෂ ගැටුවලට මැතිවරණ කොට්ඨාස මට්ටමින් පැවැති ජංගම සේවාවන් වලදී විසඳුම් ලබාදීමටත් අප කටයුතු කළෙමු.රාජ්‍ය ආයතනයකට පැමිණ වරු ගණන් දින ගණන් ගෙවා ඉටුකර ගැනීමට නොහැකි වූ දස දහස් සංඛ්‍යාත ගැටලුවලට තම තම ගම්වලට පැමිණි නිලධාරීන්ගෙන් ඒ මොහොතේම විසඳුම් ලබාගැනීමට හැකිවීම දැයට කිරුළ ජංගම සේවාවලට අනන්‍ය වූ විශේෂත්වයක් විය.එම ජංගම සේවා අතරතුර ජාතික හැඳුනුම්පතේ පටන් අක්ෂි ශල්‍ය කටයුතු දක්වා පුද්ගල බද්ධ වූ සේවාවන් මෙන්ම මාර්ග, විදුලිය, පානීය ජලය වැනි පොදු ගැටලුවලට විසඳුම් ලබාගැනීමට කෑගලු දිසාව පුරා හුදෙකලා ගම්මානවල ජනී ජනයාට ඉඩකඩ ලැබිණි.කෑගලු දිස්ත්‍රික්කයේ පළාත් බද මාර්ග, කාපට් මාර්ග බවට සංවර්ධනය කිරීමට පමණක් 2011 සිට වැය කර ඇති මුදල රුපියල් මිලියන 750 ඉක්මවයි. 2012 - 2013 මාර්ග 84ක් කාපට් කර ඇති අතර ආර්ථික සංවර්ධන අමාත්‍ය බැසිල් රාජපක්ෂ මහතාගේ මඟපෙන්වීම මත කෑගල්ල දිස්ත්‍රික්කයේ මාර්ග කි.මී. 254ක් නවීකරණය කිරීමට අපට හැකිවිය.මීට අමතරව දැයට කිරුළ වැඩසටහන යටතේ කෑගල්ල දිස්ත්‍රික්කයේ මාර්ග සංවර්ධනයට රුපියල් මිලියන 3300ක් අපට ලැබී තිබේ.ජාතික සවිය ගම නැඟුම 2006 - 2012 කාලය තුළ දිස්ත්‍රික්කය තුළ ක්‍රියාත්මක වූ සංවර්ධන ව්‍යාපෘති සංඛ්‍යාව 5616කි. වැය වූ මුදල රුපියල් කෝටි 300 ඉක්මවයි.සබරගමු අරුණාලෝකය යටතේ 2012 වසර තුළ ව්‍යාපෘති 560ක් රුපියල් මිලියන 162ක වියදමින් ක්‍රියාත්මක විය. එක ගමකට එක වැඩක් යටතේ තවත් ව්‍යාපෘති 514කට රුපියල් මිලියන 514ක් වැය කරන ලදී.කෑගල්ල දිස්ත්‍රික්කයේ සෑම මැතිවරණ කොට්ඨාසයකටම අති නවීන මාතෘ හා ළමා සායන මධ්‍යස්ථාන 04 බැගින් මධ්‍යස්ථාන 36ක් ඉදි කෙරේ. මෙම එක් මධ්‍යස්ථානයකට රුපියල් ලක්ෂ 120ක් පමණ වැය කෙරේ. ඒ අතරින් බොහොමයක් ඉදිකිරීම් කටයුතු දැන් නිමා වෙමින් පවතී.දැයට කිරුළ ජංගම සේවාව හරහා කෑගල්ල දිස්ත්‍රික්කය තුළ දැවැන්ත සමාජ, ආර්ථික සහ ආධ්‍යාත්මික පෙරළියක් සිදුවුණු බව නොරහසකි.දැයට කිරුළ ජංගම සේවය සේම දිවිනැඟුම වැඩසටහන ද කෑගලු දිස්ත්‍රික්කයේ ගමින් ගම සමාජ ආර්ථික මෙන්ම ආධ්‍යාත්මික පෙරළියකට ද මඟ හෙළි කළේ ය. එම ජනහිතකාමී වැඩපිළිවෙළ හරහා ජනතාව තුළ සැඟව පැවති කුසලතා හැකියා සහ ශ්‍රම අභිමානය පෙරට ගෙන ඒමට සමත් විය.විශේෂයෙන් දැයට කිරුළ ජංගම සේවා හරහා කෑගලු දිස්ත්‍රික්කයේ රාජ්‍ය හා පළාත් රාජ්‍ය සේවයේ දසදහස් සංඛ්‍යාත නිලධාරි සේවක මහතුන් තුළ මහජන සේවය සඳහා වඩාත් සුබවාදී ආකල්ප වර්ධනයක් සිදු වූ බව ඔවුන්ට ගෞරව පිණිස මෙහි සටහන් කරමි. ජංගම සේවා පැවති ඇතැම් දුෂ්කර ගම්මානවලට එම නිලධාරීන් හිමිදිරි පාන්දර පැමිණියේ එය හුදෙක් රාජකාරියක් පමණක් නොව තමන් විසින් ඉටුකළ යුතු යුතුකමකැයි යන හැඟුමෙනි.අමිතිරිගල වැසී ගොස් තිබූ එක් ග්‍රාමීය පාසලක් යළි විවෘත කරන්නැයි එහි පැවැති ජංගම සේවයේ දී ජනතාව තුළින් මතු වූ එවන් එක් ඉල්ලීමකි. දින කිහිපයක් ඇතුළත එම ඉල්ලීම සපුරාලීමට අපට හැකිවිය.කරවනැල්ල බස්නැවතුම්පොළ ගරා වැටුණු අම්බලමකට නොදෙවෙනි විය. ජනතාව වෙතින් මතුවූ එම දුක්ගැනවිල්ලට කන්දෙමින් අප එම ස්ථානයේ මේ වන විටත් නවීන පොදු බස් නැවතුම්පොළක් ඉදිකරමින් සිටිමු. ඒ රුපියල් ලක්ෂ 500ක පමණ වියදමිනි.ජංගම සේවා 573ට ඉදිරිපත් වූවන් අතුරින් 1300කට වැඩි පිරිසක් ඇසේ සුද ඉවත් කිරීමේ ශල්‍ය කර්මයට භාජන කළ යුතු බව හඳුනා ගැනිණි.අප එම 1300 දෙනාගේම අක්ෂි ශල්‍යකර්ම නොමිලේ සිදු කිරීමටත් ඒ සඳහා අවශ්‍ය කාචයේ පටන් ප්‍රවාහන අවශ්‍යතා දක්වා සපුරාලීමටත් කටයුතු අරඹා ඇත්තෙමු. මේ සඳහා අප වැය කරන මුදල රුපියල් ලක්ෂ 650කි.රටක සංවර්ධනය සඳහා දේශපාලන ස්ථාවරත්වය යම් සේ වැදගත් වන්නේ ද පළාතක සංවර්ධනයට දේශපාලන අධිකාරියේ සමඟිය ද ඒ සා වැදගත් වේ. 2014 දැයට කිරුළ සහ 66 වන ජාතික නිදහස් දින සමරුව කෑගලු පුරවරයේ අති සාර්ථකත්වය පසුපස ඇත්තේ ද දිස්ත්‍රික්කයේ දේශපාලන අධිකාරියේ සමඟිය බව ‍ෙනාරහසකි.දැයට කිරුළ වැඩපිළිවෙළ කෑගල්ල දිස්ත්‍රික්කය තුළ 2014 වසරට සීමා නොවේ. ජනාධිපති මහින්ද රාජපක්ෂ මැතිතුමාගේ ආශිර්වාදය හා අමාත්‍ය බැසිල් රාජපක්ෂ මහතාගේ මඟපෙන්වීමත් මත දැයට කිරුළ ජනහිතකාමී දර්ශනය හා වැඩපිළිවෙළ අඛණ්ඩව ඉදිරියට අප පළාත තුළ ක්‍රියාත්මක කිරීම අපේ බලාපොරොත්තුව සහ පිළිවෙත වේ.මහීපාල හේරත්සබරගමු මහ ඇමැතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402233</link>
    <topic>වයඹට කිරුළු පලඳන‍ දැයට කිරුළ</topic>
    <author>තාරක වික්‍රමසේකර</author>
    <content>වයඹ පළාතට මිලියන 50000කට අධික වියදමක් දරමින් යෝධ සංවර්ධනයක් සිදු කරන ලද දැයට කිරුළ ‘අසිරිමත් සාමයෙන් ඉසුරුමත් දේශයක්‘ ප්‍රදර්ශනය පසුගිය සිකුරාදා මහින්ද රාජපක්ෂ ජනාධිපතිතුමා අතින් විවෘත කෙරුණි. 27 වැනිදා දක්වා පැවැත්වෙන දැයට කිරුළ ප්‍රදර්ශනය කුරුණෑගල, පුත්තලම, හා කෑගල්ල දිස්ත්‍රික්ක තුනෙහි පාසල් දරු දැරියන් ඇතුළු ලක්ෂ සංඛ්‍යාත ජනතාවට නැරැඹීමට හැකි වනු ඇත.කුරුණෑගල දිස්ත්‍රික්කයේ සංවර්ධනයට කෝටි 2000 ක්, පුත්තලම ට කෝටි 1000 ක් හා කෑගල්ලට කෝටි 2000 ක් වශයෙන් දිස්ත්‍රික්ක තුනෙහි ලක්ෂ තිස් තුනක ජනතාවට සෙත සැලසුණු අතර එහිදී මාර්ග, විදුලිය, පානීය ජලය හා නිවාස සඳහා මුල් තැනක් ලැබී ඇත.කුලියාපිටිය සරසවි බිම කේන්ද්‍ර කර ගනිමින් පැවැත්වෙන මෙවර ප්‍රදර්ශන භූමිය ස්ථාන කිහිපයක් මුල් කර ගෙන ඉඳි කර ඇත. ප්‍රදර්ශන කුටි සියයකට අධික සංඛ්‍යාවකින් යුක්ත දැයට කිරුළ මෙවර ප්‍රදර්ශනයේදීද ජනතාවගේ වැඩි අවධානයක් ත්‍රිවිධ හමුදා ප්‍රදර්ශන භූමි වෙත යොමු වනු ඇතැයි අපේක්ෂා කෙරේ.විශේෂයෙන් යුද හමුදාව මඟින් අල්ලා ගන්නා ලද ත්‍රස්තවාදීන්ගේ අවි ආයුධ ඇතුළත් ප්‍රදර්ශන කුටිය මෙන්ම යුද හමුදාවේ සෙසු යුද ටැංකි මෙන්ම අවි ආයුධ කෙරෙහිද ජනතාව වැඩි අවධානයක් යොමු කරනු ඇත.එමෙන්ම ගුවන් හමුදාවේ ප්‍රදර්ශන කුටියද මෙවර අවධානය යොමු කර ගනු ලබන තවත් ප්‍රදර්ශන කුටියකි. ශබ්දයේ වේගයටත් වඩා වැඩි වේගයකින් ගමන් කළ හැකි කෆීර් යානා මෙන්ම මිග් ප්‍රහාරක යාත්‍රාද ඒ යාත්‍රා හා සම්බන්ධ ත්‍රස්තවාදී නාශක උපකරණද මෙම ප්‍රදර්ශනයේ අන්තර්ගතය. ගුවන් හමුදාව විසින් යුද්ධයෙදී භාවිතා කරනු ලබන සෙසු අවි ආයුධද මෙහි අන්තර්ගතය.එමෙන්ම අලංකාර වැවක් අසල ඉදි කර ඇති නාවික හමුදාවේ ප්‍රදර්ශන කුටියද ඉතා අලංකාරය. එහි ඇති කුඩා යාත්‍රා ඇතුළු ප්‍රදර්ශන භූමිය ඉතා අලංකාරය.මෙරට මාධ්‍ය ඉතිහාසය විදහා දැක්වෙන ලේක්හවුස් ආයතනයේ මාධ්‍ය කුටිය කොළඹ ප්‍රධාන කාර්යාලයේ අනුරුවක් ලෙසින්ම ඉඳි කර ඇත. විශේෂයෙන් ලේක්හවුස් පුවත්පත් සමඟ පළ කෙරෙන සියලු අතිරේක ඡායාරූප සමඟින් එහි අන්තර්ගතය.නරඹන්නන්ට මාධ්‍ය අතීතය මෙන්ම පුවත්පතක මුද්‍රණය සිදු කෙරෙන ආකාරයද මෙම මාධ්‍ය කුටි මගින් නැරැඹිය හැකිය. පැරැණි වයර්ලස් රේඩියෝව සිහි ගන්වන ගුවන්විදුලි සංස්ථා ප්‍රදර්ශන කුටිය මෙරට අතීත ගුවන් විදුලිය මෙන්ම වර්තමාන ගුවන් විදුලි සේවය ගැන ජනතා දැනුවත් කිරීම පිණිස කටයුතු යොදා ඇත.කෘෂිකර්ම අමාත්‍යාශය හා අනුබද්ධ දෙපාර්තමේන්තු විසින් සකස් කර ඇති කෘෂිකර්ම කුටිය ගමේ හේනක සිරිය ගන්වයි. වැල් දිගේ එල්ලී ඇති කරවිල,පතෝල, වැටකොළු ඇතුළු බව භෝග මෙන්ම බඩ ඉරිඟු , බටු වැනි ගස්ද ඵලදාවෙන් පිරී ඉතිරී ඇත. මඳ වේලාවක් ඒ තුළ ගත කිරීමේදී මෙය ප්‍රදර්ශන කුටියක් බව අමතක ව යයි. එය එතරම්ම ස්වභාවිකය. තාත්ත්විකය. බන්ධනාගාර රැදිවියන් ගේ කෘෂිකර්ම ප්‍රදර්ශනයද ඒ හා සමාන ලෙසින් ඉඳි කර ඇත.මීට අමතරව ඉඳි කර ඇති ප්‍රදර්ශන කුටි සියල්ලම ජනතාව දැනුවත් කිරීම උදෙසා ඉඳි කර ඇති බව පෙනේ.ජනතාවට සෙත සැලසීම මෙන්ම කාලයක් තිස්සෙ නොවිසඳී තිබෙන ගැටලු විසඳා ගැනීම සඳහා ජනාධිපකි ලේකම් කාර්යාලය මෙන්ම අග්‍රාමාත්‍ය කාර්යාලයත් රජයේ සෙසු සියලු අමාත්‍යාංශ මඟින් ඉඳි කර ඇති අමාත්‍යාංශ කුටි ඉවහල් වනු ඇත.කොළඹ නගරයට පැමිණ එක් අමාත්‍යාංශයක් සෙවීමට කොල්ලුපිටිය බම්බලපිටිය දෙසටත් තවත් අමාත්‍යාංශයක් සෙවීමට සෙත්සිරිපායටත් ගිය ජනාතාවට දැයට කිරැළේ ප්‍රදර්ශන භූමි මඟින් සියලු කරුණු දැන ගත හැකිය.ප්‍රවාහන අමාත්‍යාංශ කුටියේ ද කැලණිවැලි මාර්ගයේ ධාවනය වූ දුම්රිය එන්ජිමන් ඇතුළු දුම්රිය එන්ජින් රැසක්ද 1958 මෙරටට ඉතාලියෙන් ගෙන්වන ලද ලංගම බස්රියක්ද මෙම ප්‍රදර්ශන කුටියේ දී දැක බලා ගත හැකිය.පොදුවේ ගත් කළ දැයට කිරුළ ප්‍රදර්ශන සැණකෙළියක් නොවේ. ‘දැයට කිරුළ‘ නිසා කොළඹ සහ වවුනියාව අතර නගරාන්තර දුම්රියක්ද 2012 වසරේදී අරඹන ලදි. අදටත් ඒ දුම්රිය කොළඹ සහ කිළිනොච්චිය අතර ඉතා හොඳින් ධාවනය කෙරේ.මෙවන් ආකාරයට මංමාවත් මෙන්ම සියලු පහසුකම් දැයට කිරුළ නිසා හිමිවන්නේ දැයට කිරුළ ප්‍රදර්ශනය පැවැත්වෙන ප්‍රදේශයට පමණක් නොවේ. එය සමස්තයක් ලෙස රටේම ප්‍රගතියක් ලෙසින් හැඳින්විය හැකිය. කුලියාපිටිය කලක් දුෂ්කර ප්‍රදේ්ශයක්ලෙස සැලකුණද මේ වන විට දැයට සෙවණ සදන ප්‍රදේශයක් ලෙසින් සංවර්ධනය වී ඇත.කොළඹ සිට ගමන් කරන්නෙකුට නම් මීගමුව, දංකොටුව පන්නල හරහා කුලියාපිටියට ළගා වීමට ගත වන්නේ පැය දෙකකට මඳක් වැඩි කාලයකි. ප්‍රදර්ශන භූමි ස්ථාන කිහිපයක තිබුණද ඒ සෑම ප්‍රදර්ශන කුටියකටම ඇස් යොමු කිරීමට හැකියාවක් ඇත්නම් එය මහඟු වාසනාවක් වනු ඇත.දැයට කිරුළට ප්‍රදර්ශන කුටි ඉඳි කරනු ලබන සියලු නිලධාරීන් තම හැකියාවන් උපරිම ලෙසින් ඒ සඳහා යොදවා ඇති බව පෙනේ. රටේ සමස්ත ජනතාවට සෙත සලසනු ලබන මෙවන් ප්‍රදර්ශනයක් කෙරෙහි එවන් සැබෑ උනන්දුවක් අත්‍යවශ්‍ය වනු ඇත.(දැයට කිරුළ සංචාරයකින් පසු)තාරක වික්‍රමසේකරසේයාරූ - විමල් කරුණාතිලක ලේක්හවුස් ප්‍රචාරක කුටියත්‍රස්තවාදීන්ගෙන් අල්ලා ගන්නා ලද අවි ආයුධයුද හමුදා ප්‍රදර්ශන කුටියනාවික හමුදා ප්‍රදර්ශන භූමියපරණ වයර්ලස් සිහි ගන්වන ගුවන් විදුලි සංස්ථා කුටියගුවන් හමුදා කෆීර් යානාවක්ප්‍රවාහන අමාත්‍යාංශයේ ඉතිහාසය දක්වමින්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402234</link>
    <topic>සූදු පිටියක් තනියම වැටලු නිරායුධ පොලිස් කාන්තාව</topic>
    <author>ඡායාරූප සහ සටහන</author>
    <content>සැරයන් කල්‍යාණිපොලිස් නිලධාරීන් 80000 කගෙන් සමන්විත සියවසක් සමරන පොලිස් දෙපාර්තමේන්තුවේ පොලිස් සැරයන් වරියක් තනියම සූදු පිටියක් වටලා සැකකරුවන් දෙදෙ‍ෙනකු අත්අඩංගුවට ගෙන පොලිස් දෙපාර්තමේන්තුවට ගෞරවයක් අත්කර දීමට සමත් වී ඇත.මේ සුවිශේෂී කථාවේ කථානායිකාව අන් කවරෙක්වත් නොව හික්කඩු‍ව තිරානගම පදිංචි වැලිගම පොලිස් ස්ථානයේ පරිසර ඒකකයේ කාන්තා පොලිස් සැරයන් 1187 ඩී.ජී.ඩී. කල්‍යාණි මහත්මියයි.‍හික්කඩුව ශ්‍රී සුමංගල මැදි විදුහලේ සිසුවියක් වශයෙන් පාසලේ සිසුවියන් අතර නායකත්වය උසුලමින් ක්‍රීඩා තරගවලදී මැරතන් තරගවලින් පළමුවෙනි ස්ථානය ලබමින් පාසල් මාතාවට ගෞරවයේ සළු පැලඳවූ ඇය තම අනාගතය උදෙසා රැකියා ස්ථානය වශයෙන් තෝරා ගන්නේ පොලිසියයි.1990 මහනුවර පොලිස් අභ්‍යාස විද්‍යාලයෙන් පුහුණුව ලැබූ ඇය ගාල්ල කළුතර වැනි පොලිස් කොට්ඨාසවල සේවය කරමින් 1997 සිට 2006 දක්වා උතුරු ප්‍රදේශයේ රාජකාරි කරමින් ත්‍රස්තවාදීන්ගෙන් මවුබිම නිදහස් කර ගැනීමේ සටනට නොබියව එක් විය.වවුනියාව, තාන්ඩිකුලම, චාවාකච්චේරිය යන ප්‍රදේශවල ළමා හා කාන්තා කාර්යාංශයේ ස්ථානාධිපති සහ මත්ද්‍රව්‍ය නාශක අංශය, මානව හිමිකම් යන අංශවල සේවය කොට එම ප්‍රදේශයේ තරුණ තරුණියන් අපචාර වලින් සහ මත්ද්‍රව්‍යයවලින් මුදවා ගැනීමට සිදුකළ මෙහෙවර උදෙසා යාපනයේ දිසාපති ගනේෂ් මහතාගෙන් සම්මාන සහතික පවා ලැබීමට සමත් වී ඇත.මෙම කාලය තුළ ඉංග්‍රීසි දෙමළ ඩිප්ලෝමාධාරිනියක් වශයෙන් අන්‍ය භාෂාවන් ගැන දැනුම ප්‍රගුණ කරගත් ඇය ලේඛිකාවක් වශයෙන් උදයන්, වීරකේෂරී යන පුවත්පත්වලට ලිපි ලියමින් තරුණ පරපුර මත්ද්‍රව්‍ය උවදුරෙන් මුදවා ගැනීමටත් තරුණ තරුණියන් ලිංගික අපචාරවලින් මුදවා ගැනීමටත් කරන ලද සේවයට උතුරේ ජනතාවගෙන් ලැබුවේ ඉමහත් ප්‍රසාදයකි.උතුරු ප්‍රදේශයේ නීතිය හා සාමය ආරක්ෂා කිරීමට අමිල සේවයක් කළ කල්‍යාණි. 2009 වර්ෂයේ නැවත ගාල්ල, අහංගම, හබරාදුව යන පොලිස් ස්ථානවල සේවය කොට අවසාන වශයෙන් වැලිගම පොලිස් ස්ථානයේ පරිසර ඒකකයේ ස්ථානාධිපති වශයෙන් සේවා කටයුතු භාරගැනීමට සිදුවිය.මෙසේ රාජකාරි කටයුතු කරගෙන යන අතර වාරයේ පසුගිය 11 වන දින ඇයට පැවරී තිබුණේ දුම්රිය හරස් මාර්ගවල බම්බු ගේට්ටු ක්‍රියාකරුවන් එම ස්ථානවල නිසි ලෙස රාජකාරි කරන්නේ ද? යනුවෙන් සොයා බැලීමයි.ඇය මෙම රාජකාරි කටයුතු නිරීක්ෂණය සඳහා වැලිගම හෙට්ටිවීදියේ දෙවන පටුමග රේල් ගේට්ටුව නිරීක්ෂණය කරන අවස්ථාවේ වයස 12 ක පමණ ළමයකු ඇය පසුකර යමින් ‘අදත් අතන වැඩ’ යනුවෙන් මුමුනමින් ගොස් ඇත්තේ කල්‍යාණි සැරයන් වරියට කුතුහලයක් ඇති කරමිනි.ඇය මෙම අවස්ථාවේ මහත් කුතුහලයෙන් යුක්තව කුඩා ළමයාගේ මුවින් පිටවුණු වැකියේ බරපතළකම තේරුම් ගෙන වටපිට බලන අවස්ථාවේ ලඳු කැලෑවක අඹගසක් මුල කිහිපදෙනෙකු වාඩිවී බූරුවා ගසන බව දැක වැලිගම පොලිස් ස්ථානාධිපති පොලිස් පරීක්ෂක භද්‍රදී කාලිංග පොලිස් පරීක්ෂක ප්‍රසන්න, සිවිල් ආරක්ෂක කමිටුවේ සභාපති ඉමිටියස් යන මහත්වරුන්ට දුරකථන ඇමතුම් දී සිද්ධිය පිළිබඳව දැනුම් දී ඇත.මෙම අවස්ථාවේ ස්ථානාධිපති භද්‍රදී කාලිංග මහතාගේ උපදෙස් අනුව පොලිස් කණ්ඩායමක් එනතෙක් වැටලීම කිරීමට කල්‍යාණිට පැවරුණි.රාජකාරිය දේවකාරිය කරගත් කල්‍යාණි සැරයන් වරිය පොලිස් දෙපාර්තමේන්තුවෙන් ලැබුණු පුහුණුව, පාසලින් ලැබූ ක්‍රීඩා ජවය, නීතියේ ශක්තිය අවියක් කරගෙන සූදු පිටියට කඩා වැදුණේ සිංහ ධේනුවක් ලෙසයි.ඇය සූදු පිටිය තම අණසකට යටත් කරගෙන එකෙක්වත් දුවන්න එපා කියා අඩි පොළවේ ගස්වාකෑගැසුවේ සූදු පිටියේ සිටි සූදුඅන්තුවන් සය දෙනා අන්දමන්ද කරමිනි.මෙම අවස්ථාවේ සූදු අන්තුවන් සීසීකඩ දිවීමට ගිය අතර ඇය රේල් පාර දිගේ දිවීමට ගිය 30 හැවිරිදි තරුණයකුගේ බෙල්ලෙන් අල්ලා ගත්තේ ඇයගේ අයෝම ශක්තිය විදහා පාමිනි. මෙම අවස්ථාවේ තවත් තරුණයකු රේල් පාර හරහා දිවයන දුටු සැරයන්වරිය පළමුවෙන් අල්ලාගත් සැකකාර තරුණයා ද ඇදගෙන ඔහු වෙත කඩා පැන්නේ ‘යකෝ මම කල්‍යාණි’ දුවන්න එපා යනුවෙන් පවසමිනි.මෙම අවස්ථාවේ ඇයගේ ප්‍රතාපවත් හඬින් සසලවූ 29 හැවිරිදි තරුණයා ද ඇයගේ ග්‍රහණයට හසු විය. මෙම අවස්ථාවේ සැරයන් වරියගේ ග්‍රහණයෙන් බියට පත් තරුණයින් දෙදෙනා දහඩිය මුගුර හෙලමින් අනේ! මැඩම් තවත් අපි බූරුව ගහන්නේ නැහැ වැරදි වැඩ කරන්නේ නැහැ. අපිට යන්න දෙන්න යැයි ආයාචනාත්මක ඉල්ල‍ීමක් කළහ.මේ අවස්ථාවේ සැරයන් වරිය ගෙදර යනවද උසාවියට යනවද යනුවෙන් තීරණය කරන්නේ අපේ ස්ථානාධිපති භද්‍රජී කාලිංග සර්. හා හා යමු පොලිසියට කියන බයිලයක් පොලිසියේ දී කියාගන්න එකයි ඇත්තේ කියමින් ඔවුන් දෙදෙනා රේල් පාරෙන් අනිත් පැත්තට ගන්නා විට වැලිගම පොලිසියෙන් පැමිණි සැරයන් සුමනසේන, පො.කො. ඉමිටියාස් යන පොලිස් නිලධාරීන් දෙදෙනාට සැකකරුවන් බාරදී සිටියේ පොලිස් නිලධරයන්ගෙන් ඉටු විය යුතු රාජකාරියක් අකුරට ම ඉටුකර දෙමිනි.චිත්‍රපටියක එන ත්‍රාස ජනක ජවනිකාවක් දෙස මෙන් මේ සිද්ධිය විශ්මයෙන් සහ මවිතයෙන් බලා සිටි අවට ජනතාව තම ජීවිතය පවා පරදුවට තබා රාජකාරි කරන මෙවන් පොලිස් නිලධාරිනියන් සිටීම පොලිස් දෙපාර්තමේන්තුවට මහත් අභිමානයක් යැයි පැවසීය.පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මහතාගේ මෙහෙයවීමෙන් දකුණු පළාතේ අපරාධ සිදුකරන අපරාධකරුවන් ක්ෂණිකව අල්ලා ගෙන මහ ජනතාවට සාමකාමී දිවි පෙවෙතක් ගත කිරීමට දරන ප්‍රයත්නයට අනුකූලව, ගාල්ල, තංගල්ල, මාතර කොට්ඨාස භාර නියෝජ්‍ය පොලිස්පති මැකාර්ති පෙ‍රේරා, මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන්, වැලිගම පොලිස් ස්ථානාධිපති පො‍.ප. භද්‍රජී කාලිංග යන මහත්වරුන්ගේ මඟ පෙන්වීම සැරයන් කල්‍යාණිට ඉමහත් ශක්තියක්ව ඇත.ඡායාරූප සහ සටහනඩබ්.පී. ධර්මසේනමාතර සමූහ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402235</link>
    <topic>නැති ලෙඩ ඇති කරන සුදු වෙන්න ගාන</topic>
    <author>තුෂාරි නේරංජා වික්‍රමසිංහ</author>
    <content>- ප්‍රමිති ආයතනයේ අධ්‍යක්ෂිකා සතරසිංහ- පරිසර විද්‍යාඥ හේමන්ත විතානගේ - මහාචාර්ය අනුර තිසේරාසැබෑම සුන්දරත්වයට කවුරුත් ප්‍රියයි. දුටුවන් නෙත් සිත් ඇඳ බැඳ තබා ගැනීමට ශරීරයේ සුන්දරත්වය මහෝපකාරී වෙනවා. “ඔයා අද හරිම ලස්සනයි” මේ විදිහට අහන්න අපි කවුරුත් කැමැතියි. ලස්සන වෙන්න කවුද අකැමැති. ඒත්... ලස්සන ගැන තැවෙන බොහෝ යුවතියන් කාන්තාවන් වගේම පිරිමින් පවා අද සමාජයේ සිටිනවා. තමාගේ හමේ පැහැය ඔපවත් කරගන්න හැඩ වැඩ වෙන්න මේ නිසාම මොවුන් විවිධ රූපලාවණ්‍ය උපාංගවල සහාය පතන එක දිනෙන් දින වැඩි වන බව මිසක අඩු වන බවක් නම් පේන්නෙ නෑ.ලස්සන වෙන්න උත්සාහ දරන හුඟ දෙනෙකුටම තිබෙන ප්‍රධාන ගැටලුවක් තමයි සමේ පැහැය පිළිබඳ ප්‍රශ්නය. උපතින්ම තමන්ට ලැබුණු සමේ පැහැය ඉතාමත් කෙටි කලකදී වෙනස් කළ හැකි ද? එසේ කළ හැකිනම් එය සමට හිතකර ද? මෙය අද බොහෝ දෙනෙකුට ගැටලුවකි. අද වන විට සමාජයේ සම සුදු පැහැ ගැන්වීම ලස්සන වීමේ ප්‍රධාන අංගයක් ලෙස සලකා කටයුතු කරන පිරිස බොහෝය. ඒ සඳහා භාවිත කරන සම සුදු වීමේ ආලේපන පිළිබඳව දෙවරක් නොව තුන් වරක් සිතා බැලිය යුතු කාලය එළැඹ ඇත.ඒ එයට නිදසුන් සමාජයෙන්ම සපයන බැවිනි. තම මුහුණ පැහැපත් කර ගන්නට රූපලාවණ්‍ය සත්කාරයක් සිදුකර ගැනීමට මීගමුව රූපලාවණ්‍යාගාරයකට ගිය වයස තිස් තුනක තරුණ ගුරුවරිය ඇගේ මුහුණ සුදු කිරිමට ගැල් වූ ක්‍රීම් වර්ග විෂ වී අවාසනාවන්ත ලෙස මියගියේ පසුගියදාය.මෙම රූපලාවණ්‍ය ද්‍රව්‍ය හා සත්කාරක සේවා කටයුතු එය සිදුකරන වෙළෙඳුනට ධන උල්පතක් සැපයුව ද පාරිභෝගිකයනට මරු කැඳවූ අවස්ථා ගණනාවක්ම පසුගිය කාලයේ අසන්නට ලැබිණි. සම සුදු කිරීමේ ආදීනව පිළිබඳව යළිත් වරක් කතාබහට ලක්කළ යුතු කාලය එළැඹ තිබේ. එනිසාම ඒ පිළිබඳ කටයුතු කරන පාර්ශ්වයන් කීපයකින් මේ පිළිබඳව අදහස් විමසා බැලීමට අපි කටයුතු කළෙමු.ශ්‍රී ලංකා ප්‍රමිති ආයතනයේ අධ්‍යක්ෂිකා එස්. එන්. සතරසිංහ මහත්මිය මේ පිළිබඳව දරන්නේ මෙවැනි අදහසකි.“ජාත්‍යන්තර පර්යේෂණයන්ට අනුව දෙස් විදෙස් රූපලාවණ්‍ය නිෂ්පාදන සඳහා භාවිත කරන අමුද්‍රව්‍ය අතුරින් භාවිතයට ගැනෙන අමුද්‍රව්‍ය 420 ක් පමණ මිනිස් ශරීරයට අහිතකර ඒවා බව ඔප්පු වී තිබෙනවා. අද වන විට එම තත්ත්වය වැඩි වී තිබුණොත් මිස අඩු වී නොමැති බවක් මේ හරහා අනතුරු ඇඟවෙනවා.රූපලාවණ්‍ය සම්බන්ධ කොස්මෙටික්ස් ලංකාවට ගෙන්වනවානම් හෝ ලංකාවේ නිෂ්පාදනය කරනවානම් ඒ පිළිබඳව (CDDA) විලවුන් සහ ඖෂධ අධිකාරියේ එම රූපලාවණ්‍ය ද්‍රව්‍ය ගෙන්වන, නිෂ්පාදනය කරන පුද්ගලයා හෝ ආයතනය සාමාජිකත්වය (රෙජිස්ටර් වීම) ලබාගත යුතුය.”“එහිදී ඔවුන් ජාතික ප්‍රමිතීන් භාවිතයට ගෙන මේ දේවල් පරීක්ෂා කර රෙජිස්ටර් කිරීම සිදු කරනවා. ශ්‍රී ලංකා ප්‍රමිති ආයතනය වශයෙන් ජාතික ප්‍රමිතීන් සම්පාදනය කිරීමයි ප්‍රමිති ආයතනය මඟින් සිදුවන්නේ. මෙය අපි තනිව සිදුකරන දෙයක් නෙවෙයි. ජාත්‍යන්තර පිළිගත් ක්‍රමවේදයන් මතයි ඒ ක්‍රියාවලිය සිදුවන්නේ.එහි දී අදාළ පාර්ශ්වයන් ගෙන් සැදුම්ලත් කමිටු හරහා ඒ ද්‍රව්‍යයන් පරීක්ෂා කොට අදාළ ප්‍රමිතීන් සාකච්ඡා කිරීමෙන් සකස් කෙරෙනවා. මේ සියලු දේ අවසානයේ එම ද්‍රව්‍ය, සේවාව පිළිබඳ මහජන අදහස් ලබා ගැනීමේ පියවරක් ද අප අනුගමනය කරනවා. ඉන්පසු විශේෂඥයින් ගෙන් සැදුම්ලත් මණ්ඩලයක් මඟින් අදාළ භාණ්ඩය, ද්‍රව්‍යය ප්‍රමිතිගත කෙරෙනවා. එලෙස සැකසු ප්‍රමිතීන් 2000 ක් පමණ තිබෙනවා. භාණ්ඩ සඳහා භාවිත සංග්‍රහයත් රූපලාවණ්‍ය ද්‍රව්‍ය සඳහා SLS 457 ප්‍රමිතියත් මේ අනුව අපි හඳුන්වා දී තිබෙනවා. එහි කොටස් 2 ක් අන්තර්ගත වෙනවා.”“ඉන් පළමුවැන්න වර්ණක ද්‍රව්‍ය භාවිත කරන ආලේපන සඳහා සුදුසුයි කියා හඳුනාගත් වර්ණක මොනවා ද යන්න. දෙවැන්න, වර්ණක හැර භාවිත කරන අනෙකුත් අමුද්‍රව්‍ය මොනවා ද? එහිදී භාවිත නොකළ යුතු දේවල් මොනවා ද යන්නත්ය. භාවිත කරනවානම් යම් යම් තත්ත්වයන් යටතේ භාවිත කළ හැකි ද්‍රව්‍ය පිළිබඳවත් දැනුවත් කර තිබෙනවා.මේ ප්‍රමිතීන් පිළිබඳ කාරණාවත් රූපලාවණ්‍ය ද්‍රව්‍ය නිෂ්පාදනය කරන සහ ගෙන්වන අය දැන සිටීම ඉතාම වැදගත් වෙනවා. එහිදී අවසානයේ එම භාණ්ඩය, ද්‍රව්‍ය පරිහරණය කරන පාරිභෝගිකයාට එම ද්‍රව්‍යය විශ්වාසයෙන් යුතුව ලබා ගැනීමට අවස්ථාව උදා වෙනවා. ප්‍රමිතීන් පිළිබඳව වැඩි විස්තර www.slsi.lk වෙබ් අඩවියෙන් තොරතුරු ලබා ගන්න පුළුවන් නැතිනම් ප්‍රමිති ආයතනයට දුරකථනයෙන් කතා කර දැනගැනීමට හැකියාව තිබෙනවා.”ශ්‍රී ලංකා පරිසර යුක්ති කේන්ද්‍රයේ (CEJ) විධායක අධ්‍යක්ෂ හේමන්ත විතානගේ මහතා හම සුදු කිරීමට යොදා ගන්නා ක්‍රීම් වර්ග පිළිබඳව දරන්නේ මෙවන් අදහසකි.“අපි ආයතනය මඟින් පසුගිය දෙසැම්බර් මාසයේ මාධ්‍යයට නිකුත් කළ, රූපලාවණ්‍ය සඳහා භාවිත කරන හම සුදු වීමට ආලේප කරන ක්‍රීම් වර්ගවල රසදිය අඩංගුයි කියන වාර්තාව. අපි තායිලන්තය, චීනය, පිලිපීනය, තායිවානය වගේ රටවල නිෂ්පාදනය කර මෙරටට ගෙන්වන හම සුදු කිරිමට භාවිත කරන ක්‍රීම් වර්ග සහ ලංකාවේ නිපදවන ක්‍රීම් වර්ග පරීක්ෂාවට ලක්කළා.විශේෂයෙන් පිටරටින් ආනයනය කරන ක්‍රීම් වර්ග තුළ භාවිතයට නුසුදුසු ලෙස වැඩි වශයෙන් රසදිය අඩංගුව පවතින බව එහිදී අනාවරණය වුණා. මේ පිළිබඳව මාධ්‍ය හරහා අපි ජනතාව දැනුවත් කළා. ඒ අනුව ඖෂධ හා විලවුන් අධිකාරියට එන්තරවාසියක් ද නිකුත් කිරිමට අපි පියවර ගත්තා.මෙය බොහොම ආන්දෝලනයක් ඇතිකළ පුවතක් බවට පත්වුණා. හම සුදු කරන ක්‍රීම් වර්ග සාම්පල් 46 ක් පරීක්ෂා කර බැලු විට එයින් 25 කම රසදිය විශාල වශයෙන් අඩංගුව තිබුණා. ඒවායේ මිලියනයකට රසදිය කොටස් 30000 ක් වෙනකම් තිබෙන ක්‍රීම් වර්ග හමුවුණා. ඒවා සඳහා විලවුන් හා ඖෂධ අධිකාරියෙන් වසර 4 ක කාලයක් සඳහා අනුමැතිය ලබා දී තිබුණා. පරීක්ෂාවකින් තොරවයි එලෙස අවසර ලබා දී තිබෙන්නේ.”“ඒ වගේම, මේ ආකාරයට සම පැහැපත් කර ගන්නට වෙළෙඳපළේ තිබෙන ආලේපන වර්ගවල බැර ලෝහ විශාල වශයෙන් අන්තර්ගත වෙනවා. ඒවා ශරීරයේ හම මතුපිට ආලේප කළ විට විවිධ රෝගාබාධයන්ට ගොදුරු වීමේ ඉඩකඩ වැඩියි.මේ ආලේපන සඳහා යොදාගන්නා අමුද්‍රව්‍යවල රසදිය, ඊයම්, ආසනික් සහ කැඩ්මියම් වැනි බැර ලෝහ අන්තර්ගත වෙනවා. මේවායේ කොපමණ ප්‍රමාණයක් ක්‍රීම්වල අඩංගු විය යුතු ද යන්න සොයා බැලීමේ ක්‍රමවේදයක් තවමත් අප රටේ නැහැ. ඇමෙරිකාව වැනි රටක් ගත්තොත් එරටට ගෙන එන ඕනෑම ද්‍රව්‍යයක්, භාණ්ඩයක්, ආහාරයක් ඉතා හොඳින් පරීක්ෂාවට භාජනය කරලා මිනිස් ශරීරයට සුදුසු ද කියන එක මත තමයි ජනතාවට එම දේ මුදා හරින්නේ.අපේ රටේ විලවුන් හා ඖෂධ අධිකාරිය මේ සඳහා ප්‍රමිතියක් හදලා තිබුණත් තවමත් ඒවා නීතිගත කරලා නැහැ. ඩ්‍රාෆ්ට් එකක් පමණයි තිබෙන්නේ. කොහොම නමුත් හම සුදු කිරිම සඳහා භාවිත කරන, මෙරටට ගෙන්වූ ක්‍රීම් වර්ග පිළිබඳ අපි කරන ලද පරීක්සණ ඔස්සේ ලබාගත් තොරතුරු පිළිබඳව වැඩි විස්තර දැනගැනීමට www.ejustice.lk වෙබ් අඩවිය හරහා ඕනම අයකුට බලා ගන්න පුළුවන්.ඒ වගේම, අපේ හමට කරනු ලබන ප්‍රතිකාරයන් ශරීරයේ හැමදේටම බලපානවා. බොහොම ඉක්මනින් ඒවා ශරීරගත වෙනවා. යම් හෙයකින් මේ බැර ලෝහ ලේවලට ලේ විෂ වුණහොත් හමේ ආසාත්මික තත්ත්වයන් ඇතිවීමට ඉඩකඩ පවතිනවා.එසේ නැතිනම් ස්නායු පද්ධතියට ඇතුළුවීම මේ ආලේපන ගැල්වීමෙන් උදාකර ගන්නා නරකම අවස්ථාවයි. ඕනෑවට වඩා රසදිය ශරීරයට ඇතුළු වුණොත් අතපය වෙව්ලීම, ශරීරය දුර්වල වීම, මතකය හීනවීම, හමේ රෝග, වකුගඩු ක්‍රියාකාරිත්වය දුර්වල වීම සිදු වෙනවා.”ගම්පහ වික්‍රමාරච්චි ආයුර්වේද වෛද්‍යායතනයේ මහාචාර්ය අනුර තිසේරා මහතා මේ පිළිබඳව අදහස් දක්වා සිටියේ මෙසේයි.ආයුර්වේදය තුළ හම සුදු වීමට බෙහෙත් වර්ග නැහැ. සම පැහැපත් කරන බෙහෙත් තමයි තිබෙන්නේ. ආයුර්වේද බෙහෙත් හරහා හම සුදු කරනවා කියන එක බොරු මිථ්‍යා විශ්වාසයක් පමණයි. ආයුර්වේදයේ අඩංගු රූපලාවණ්‍ය බෙහෙත් ද්‍රව්‍යවලින් සමේ පැහැපත් බව රැකගැනීමට පමණයි උපකාර කරන්නේ. හම සුදු වෙන්නත් පුළුවන් කළු වෙන්නත් පුළුවන් පැහැපත් බව රැකගත හැකියි.අද රුව වඩන වෙළෙඳ භාණ්ඩ සඳහා ආයුර්වේදයේ නම යොදාගෙන ජනතාව මුළා කරන බව පෙනෙනවා. ආයුර්වේදයේ සම පැහැපත් කරන අමුද්‍රව්‍ය කිහිපයක් එකතු කරලා ආලේපන හදලා තිබෙන්න පුළුවන්. නමුත් ඒ විදිහට එකතු කළ පමණින් ආයුර්වේද නිෂ්පාදනයක් හෝ ඖෂධයක් බව කීම නිවැරැදි නැහැ.ආයුර්වේද ඇතිවුණේ ඉන්දියාවේ. උතුරු ඉන්දියාවේ සිටින හුඟ දෙනකුගේ හම පැහැපත්. ඉන්දියානු ආයුර්වේදයේ පවා ඇත්තේ සම පැහැපත් කිරීමේ ද්‍රව්‍ය පමණයි. හම සුදු කරනවා කියන දේ බොරු. හම සුදු කරනවා කියා වෙළෙඳපළට එන ආලේපන පරිහරණය කිරීම තුළින් සිදුවන්නේ සමට හානිකර විෂ ද්‍රව්‍ය මඟින් අපේ ශරීරයේ තිබෙන උඩු හම ඉවත් කිරීමයි. එය ශරීරයට බොහෝ දුරට හානි වෙන්න පුළුවන්.සාමාන්‍යයෙන් අපි පැහැපත් සමක් කියන්නේ, හම රැලි වැටී නොතිබීම සහ මලානික බවකින් තොර වීමයි. ඡවි කල්‍යාණය රැකගැනීම මෙයින් අපි අර්ථවත් කරනවා.මේ නිසා සමේ වර්ණය කියන දේ අපි උපතින්ම ලබනවා. ශරීරයේ ප්‍රකෘතීන් කියා දෙයක් තිබෙනවා. එක් එක් පුද්ගලයාගේ ශරීරයට ආවේණික ශරීර ප්‍රකෘතීන් තිබෙනවා. ඒ ප්‍රකෘතීන් අනුව තමයි අපේ ශරීරයේ වර්ණය තීරණය වන්නේ.ඒ නිසා එම ශරීර ප්‍රකෘතියට බෙහෙත් කරන්නට යාම හරියට මම නම් දකින්නේ පරිසරය වෙනස් කරලා එයින් පීඩා විඳින්නට සිදු වෙනවා වගේ දෙයක් ලෙසයි. ඒ වගේ තත්ත්වයක් තමයි ශරීරය සුදු පැහැ ගැන්වීම කියන කාරණය. ඕනම කෙනකුගේ හිත පිරිසුදු නම් ඔවුන්ගේ හම නිරතුරුවම පැහැපත් වෙනවා.”තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402236</link>
    <topic>ෆේස් බුක් මිනී මරනවා ද?</topic>
    <author>ටිරෝනි වෑවලගේ</author>
    <content>තම තොරතුරු සහ ඡායාරූප ෆේස් බුක් මගින් මිතුරු මිතුරියන් ද දැන ගැනීමට සහ දැක ගැනීමට සැලැස්වීම ආරම්භයේ දී හුදෙකලාව නැති කර ගැනීමට සහ සමාජ සම්බන්ධතා පැවැත්වීමට රුකුලක් වුව ද ක්‍රමයෙන් එය විලාසිතාවක් විය. තමා කියවන පොත, අඳින ඇඳුම පමණක් නොව කන ආහාර පවා ඡායාරූප ගත කර ෆේස් බුක් පිටුවට යොමු කරන අයද සිටින බව පුදුමයට කරුණක් නොවන්නේ ය.ශ්‍රී ලංකාවේ ෆේස් බුක් භාවිතය එසේ වන විට නොවැළැක්විය හැකි ලෙස අපරාධ ද ඒ සමගින්ම වාර්තා වීම ඇරඹෙන්නේ ය. මීට පෙර කොළඹින් බැහැර ප්‍රදේශයක එක් දරු මවක් සිය දිවි හානි කර ගන්නේ ෆේස් බුක් හේතුවෙන් ගොඩ නැඟුණු අනියම් සම්බන්ධයක් සැමියාට හසු වී ඒ සමග ඇති වූ ගැටුම් හේතුවෙනි. මීළඟ බිල්ල වූයේ කුරුණෑගල වෙනුෂා ය.පොලිස් මාධ්‍ය ප්‍රකාශකවරයාගේ ෆේස් බුක් ප්‍රකාශයත් සමග සමාජ ජාලය අප සමාජය භාවිත කරන අන්දම නැවත කියවිය යුතුව ඇතැයි සිතේ. සැබවින් ම ෆේස් බුක් ඔය කියන තරම් භයානක වන්නේ ද? පිළිතුර ලෙස කිව යුතු වන්නේ නැත කියා ය.ගැටලුව ඇත්තේ එය භාවිත කරන අන්දම සම්බන්ධයෙනි. අප වෙසෙන්නේ ඌණ සංවර්ධිත සමාජයක ය. බටහිර රටවල් තරමට අපේ ආර්ථීකය හෝ සමාජය සංවර්ධන වී නැත. එබැවින් අප සැමදා කළේ බටහිරින් ඇරැඹී ලෝකය පුරා ව්‍යාප්ත වන බොහෝ දේ ඌණ ලෙස භාවිතා කිරීම පමණක්මය. ඒවායේ හර පද්ධතීන් හෝ අපේ ම සංවර්ධනය සඳහා යොදා ගත හැකි යහ ලක්ෂණ හෝ අප භාවිතා කරන්නේ අවමයෙනි. නැතහොත් භාවිතා කරන්නේ ම නැත.විනාඩි කිහිපයක් ෆේසු බුක් හි සැරිසැරීමෙන් ලබා ගත හැකි දැනුම විශාලය. ඒ අතර ඇතැමුන්ගේ චරිත ලක්ෂණ ද ‍හොඳින් තේරුම් ගැනීමට හැකියාව ලැබෙන්නේ ය. වැඩි දෙනෙක් තම ෆේස් බුක් පිටුව භාවිතා කරන්නේ තමාවම උඩ දමා ගැනීමට ය. පිටුවේ මුලටම යොදන තම ඡායාරූපය හැබෑ ස්වරූපයට වඩා හාත්පසින් ම සුන්දර ය.ඇතැමුන් ෆේස් බුක් පිටුවට එක් නමකුත් භාවිතයට එක් නමකුත් යොදා ගන්නේ ඇතැම් දේ හෙළිදරව් වීම වැළැක්වීමටය. ඇතැමුන්ට ෆේස් බුක් ගිණුම් රාශියකි. ඒ විවිධ නම්වලිනි. අරමුණූ විවිධ ය. සමාජයේ අප්‍රසිද්ධ මෙන්ම ප්‍රසිද්ධ බොහෝ දෙනා ෆේස් බුක් පිටුවේ අමුණන ඡායාරූප පෙන්වා දෙන්නේ ඔවුන්ගේ බොළඳකම් ය. නැතහොත් ඔවුන් පෙළන හුදෙකලාවයි. ප්‍රශංසාව පමණක් ඇසීමට දක්වන ලැදියාවයි‍.මේ අතර නිර්භය අදහස් දැක්වීම් පමණක් නොව ඉතාම නිර්මාණාත්මක නායක පාලක විවේචනද ෆේස් බුක් හි නැතුවා නොවේ. එය එක් අතකින් අතීතයේ අපේ ගැමියන් ගොයම් කපා පාගා ගත් පසු කමතේ ඉදිරිපත් කළ කෝලම් සිහි ගන්වන්නේ ය. එදා ඔවුහු විවේචනය කළ නොහැකි දේ හාස්‍යයට ලක් කිරීමෙන් විනෝද වූහ. අද ද ෆේස් බුක් එදා කමත මෙන් ක්‍රියා කරනු එහි පිටු අතර සැරසරමින් රස විඳිමින් වටහා ගත හැකි ය.කුරුණෑගල වෙනුෂා සිදුවිම ගැනද යමක් කිව යුතු ය. පාසල් දරුවන් අද ෆේස් බුක් ගිණූම් පවත්වාගෙන යනු අරුමයක් නොවේ ය. පරිගණකය අද ගෘහස්ථ භාණ්ඩයකි. එහෙත් පාසල් දරුවන් පරිගණකය විශේෂයෙන් ම අන්තර්ජාලය භාවිතයේ දී මවුපියන්ගේ අවධානය නම් අත්‍යවශ්‍ය ය.අපේ ඉතා බහුතරයක් වැඩිහිටියන් අන්තර්ජාල සම්බන්ධය සහිත පරිගණයක් ඉදිරියේ හුදෙකලා වූ ගමන් ලිංගික දර්ශන සොයන බව රහසක් නොවේ. වැඩිහිටියන් ගේ චර්යාව එසේ නම් කුතුහලයෙන් පිරුණු ළමුන් ගැන කුමක් නම් කිය යුතු ද? අනික් අතට ෆේස් බුක් ගිණූමක් පැවතීම පාසල් වියේ දරුවන්ට එක් අතකින් කිසියම් සුදුසුකමක් සම්පූර්ණ කිරීමක් වැනිය. මම ෆේස් බුක් ඉන්නවා යැයි ආඩම්බරයෙන් පැවසීමට හැකිය. ‍ඒ සමගම කිව යුත්තේ අපේ බොහෝ වැඩිහි‍ටියන් ද තවමත් ඒ මට්ටමේ සිටින බවය.දරුවෝ ඉක්මනින් ම අන්තර්ජාලයේ ආකර්ෂණීය දේ ග්‍රහණය කර ගන්නෝ ය. එය දරුවන්ගේ හැටි ය. ඔවුන්ට දරුවන් යැයි කියන්නේ ඒ නිසාය. දරුවන් සිටින්නේ වැඩිහිටියන්ගේ මග පෙන්වීම යටතේ ය. ඔවුන්ට හරි වැරැද්ද කියා දීම වැඩිහිටියන්ගේ වගකිම ය. යුතුකමය.ආකර්ෂණීය දේ පමණක් නොව එතුළ ඇති හර පද්ධතීන් ද ග්‍රහණය කර ගනිමින් අන්තර්ජාලය භාවිත කිරීමට දරුවන් යොමු කිරීම වැඩිහිටියන් විසින් කළ යුතු ය. එහෙත් ගැටලුව ඇත්තේ අන්තර්ජාලය නිසි පරිදි භාවිතා කිරීමට අද වැඩිහිටියන් පවා දැනුම්වත් ද යන්නයි.කුරුණෑගල වෙනූෂා ද ෆේස් බුක් ගිණුමක් පවත්වාගෙන ගියා ය. ඒ සම්බන්ධව විදුහල්පතිට යම් යම් දේ ආරංචි විය. කණට වැටුණු දේ හරි වැරැද්ද සොයා බැලීමකින් තොරව දරුණූ වචන යොදමින් ඔහු වෙනූෂාට බැණ වැදුණේ ය. වෙනූෂා අවසන් වශයෙන් ලියා තිබූ දේඅනුව විදුහල්පති ඇයට බැණ වැදිමට භාවිතා කළ වචන ඉතා බැරෑරුම් ය.පාසල් දරුවකුට නොව පොදුවේ කාන්තාවකට කළ හැකි උපරිම අපහාසය එහි අඩංගු ය. විදුහල්පති නියම වැඩිහිටියකු ලෙස ක්‍රියා කළේ නම් ඔහු කළ යුතුව තිබුණේ කණට වැටුණු දේ සත්‍ය දැයි තමා ම සොයා බැලීමය. නැතහොත් ‍වෙනූෂා ගේ ෆේස් බුක් ගිණූමට පිවිස ඇත්ත නැත්ත දැන ගැනීමය.එහෙත් ඔහු එසේ කළේ නැත. ඇතැම් විට විදුහල්පති අපේ බොහෝ වැඩිහිටියන් මෙන් ෆේස් බුක් පරිහරණය කිරීමට නොදන්නවා විය හැකිය. එසේ නම් එය වෙනූෂා ගේ නොව විදුහල්පතිගේ දැනුමේ අඩුවක් ය. එහි දී විදුහල්පති සිටින්නේ වෙනූෂාටත් පහළින් ය.වෙනූෂාගේ විදුහල්පති පමණක් නොව කණගාටුවට මෙන් අපේ බොහෝ විදුහල්පතිලා, ගුරුවරු මෙන්ම වැඩිහිටියෝ ද තාක්ෂණික දැනුම අතින් සිටින්නේ අපේ තරුණ පරම්පරාවට බොහෝ පිටුපසින් ය. එවැනි වැඩිහිටියන් සමග ගැටීමට වඩා සිය දිවි නසා ගැනීම හොඳ යැයි කෙනනෙකුට සිතෙන්නට වුව ද පුළුවන. කළ යුත්තේ වෙනූෂා වැනි දරුවන්ට හෝ ෆේස් බුක් සමාජ ජාලයට බැණ වැදීම නොව වැඩිහිටියන් තම අඩුව පුරවා ගැනීම ය.ටිරෝනි වෑවලගේහිමිදිරිය හෝරා කිහිපයකින් ඉක්මවා ගොස් තිබුණද හාත්පස පරිසරය තවමත් සිසිලසය. අතුරු සිදුරු නොමැතිව එක දිගට ඒ‍ මේ අත දුවන වාහන පෙළ අතුරින් අලුත්ගම නගරය කරා ඇදෙන බස් රථය පිටිගල බස් නැවතුමේ නතර විය.බස් රථයට ගොඩවන්නට ‍ෙපාදිකන මඟීන් අතුරින් දිනේෂාත් බස් රථයට ගොඩවූවාය. අලුත්ගම නගරය දක්වා වේගයෙන් ඉදිරියට ඇදෙන බස් රථය කවුළුවෙන් ඇය පිටත බලා සිටියාය. දැඩි වියළි සුළඟින් සහ දුහුවිල්ලෙන් ඇගේ වත දැවටී තිබිණි.උසස් පෙළ සඳහා දෙවන වරටත් පෙනී සිටිය යුතු හෙයින් විභාග අයදුම් පතක් රැගෙන ඒමට ඇය පාසල දක්වා පියනැඟුවාය. උසස් පෙළ විභාගයට තව එතරම් කාලයක් ඉතිරි වී නැත. ඕ ජීව විද්‍යා අංශයෙන් පළමු වර විභාගයට පෙනී සිට විශ්වවිද්‍යාලයට යෑමට ප්‍රමාණවත් ලකුණු නොලැබූ හෙයින් දෙවැනි වරටත් ඇය උසස් පෙළට සූදානම් වූවාය. පොකුණුවලකඩ පාර කන්නන්ගර කෝරලගේ දිනේෂා තිලක්ෂි පිටිගල මන්නගොඩ උපන්නාය. ඇය ගාල්ල ජනප්‍රිය පාසලක උගැනුම ලැබුවාය. වෛද්‍යවරියක වීම ඇගේ සිහිනය විය.දිනේෂා නිහඬය. ඉගැනුමට දක්ෂය. ඒ වගේම හරිම අහිංසකය. ඒ හෙයින් ගුරුවර ගුරුවරියෝ ද පාසලේ මිතුරියෝ ද ඇයව ප්‍රිය කළහ. උසස් පෙළ පළමු වරට ලිවීමෙන් අනතුරුව හුදකලාව නිවසේ ගෙවන ජීවිතය දිනේෂාට නීරස විය.භද්‍ර යෞවනයේ සිටි නිසාම තම ජංගම දුරකථනයෙන් ෆේස් බුක් සමාජ වෙබ් අඩවියට යාමට සිතුවාය. ඇයට ඒ හරහා මිතුරු මිතුරියන් රැසක් හමුවිය. ඒ අතුරින් කෙදිනක හෝ දැක නැති තරුණයකුට ඇගේ සිත ඇදී ගියේය. ඇය රහසින් ඔහුට පෙම් ක‍ළාය. එය ඇගේ කුළුඳුල් ප්‍රේමය විය. එම තරුණයා ද ඇගේ කතාබහට ප්‍රිය කළේය. දෙදෙනාගේම ප්‍රේමය කාලයත් සමඟ දලු ලා වැඩෙන්නට විය.දිනක් ඔහු ඇයට ආරාධනයක් කළේය. ඒ ඇගේ රුව තවමත් නොදුටු ඔහුට එය දැක ගැනීමට සලස්වන ලෙසය. වෙබ් අඩවිය හරහා දුටු ඔහුගේ රුව ඉතාමත් කඩවසම්ය. ඒ රුවට ඇය දැඩි සේ ප්‍රිය කළාය. පෙම්වතාගේ ඇවිටිල්ල නිසාම ඇය රුවැති තරුණියකගේ රුවක් ෆේස් බුක් හරහා ඔහුට දැකගැනීමට සැලැස්සුවේ ඒ පිළිබඳ දුර දිග නොසිතමිනි.ඇය මුවැත්තියක මෙන් ඔහුගේ ආදරය, උණුසුම සෙව්වාය. ජීවිතේ නොලැබුණු අඩුව ඇය ඔහුගෙන් බලාපොරොත්තු වූවාය. කුඩා කල පටන් මවත් සහෝදරියන් දෙදෙනාත් සමඟ ගෙවූ ජීවිතය බොහෝ දුක්කම්කටොලු වලින් යුතු වුවද ඇය ‍මවට කිසිවක් ඉල්ලා කිසිදු දින ඇවිටිලි නොකළාය.ෆේස් බුක් හරහා දුටු ඔහු‍ෙග් රුව හැබැහින් දැකීමට ඇය ප්‍රිය කළාය. එහෙත් මවට නොකියා හොර රහසේ ඔහු මුණගැසීමට ඇය කිසිදු දිනක නොසිතුවාය. ‍ෙම් අතර ෆේස් බුක් හරහා දුටු සුරූපිනිය හැබැහින් දැකීමට ඔහුට ද ඕනෑ විය. ඔහුගේ සිතේ ඇය කෙරේ උපන් ප්‍රේමය ෆේස් බුක් රුව දැකීමෙන් තව තවත් දලු ලා වැඩිණි. ඇගේ සැබෑ රුව දැකගැනීමට ඔහු නොඉවසිල්ලෙන් පසුවිය.ඇය හමුවිය යුතු බව ඔහු කිහිප විටක් පැවැසූ නමුත් ඒ සෑම අවස්ථාවක්ම ඇය මඟහැරියාය. එහෙත් එදින නම් ඔහු පැමිණීම ඇයට කෙසේවත් නතර කරන්නට නොහැකි විය. දිනය පසුගිය 19 වැනිදාය. ඇය දෙවැනි වර උසස් පෙළ සඳහා අයදුම්පතක් රැ‍ගෙන ඒමට පිටිගලින් ගාල්ල බලා පාසලට යන බව ඔහුට පැවසුවාය. ෆේස් බුක් හරහා සය මසක් පෙම් කළ පෙම්වතිය දැකැගැනීමට ඔහු දුරු කතර ගෙවාගෙන අලුත්ගම නගරයට පැමිණියේය.ඇය කෙරේ උපන් ප්‍රේමය ඇය අභිමුවෙහි කියා පෑමට ඔහු නොයිවසිල්ලෙන් බලා සිටියේය. එය සඳ ඉල්ලා හඬා වැටෙන තරම් නිෂ්ඵල අපේක්ෂාවක් යැයි ඔහු කිසිවිටෙකත් නොසිතුවේය. මේ හමුවීම නොපැහැදිලි අඳුරු සේයාවක් සේ බොඳවී යන සිහිනයක් වෙතැයි ඔහු කිසිවිටෙකත් නොසිතුවේය. ඇය අවිහිංසකය. ඔහු ඒ බව හොඳින් දැන සිටියාය.ඇය කිසිවිටෙකත් තමා නොරවටන බව දැන සිටි ඔහු ඇය එන පෙරමඟ බලා සිටියේය. හෝරාවෙන් හෝරාව ගෙවී ගියද ඇය පැමිණියේ නැත. වියළි සුළඟින් සහ දූවිල්ලෙන් පරිසරය කෙඩෙත්තු වී ගොස්ය. ඔහුගේ දෑස් විඩාබර වී ගොස්ය. ඇය අයදුම්පත රැගෙන ඔහුට නොකියාම නැවත පිටිගල බලා පිටත් වූවාය. ඇය දහස්වර සිතින් හැඬුවාය. ඔහු මුණගැසීමට ඇගේ සිතත් නොඉවසිල්ලෙන් බලා සිටි මුත් ඇය ඒ අවස්ථාව මඟහැර ගියාය.බටහිර අහසේ සැඳෑ හිරු බැසයමින් තිබිණි. එහෙත් ඔහු තවමත් අපේක්ෂා සහගතව ඇය එනතුරු බලා සිටියේය. තම පුතු තවමත් නිවසට නොපැමිණියේ මන්දැයි ඔහුගේ දෙමාපියෝ මඟ බලමින් සිටියහ. ඔහුගේ ජංගම දුරකථනයට ඇමතුමක් ලබා දුන් දෙමාපියන්ට ඔහු පැවසුවේ දිනේෂා හමුවී මිස තමා නිවසට නොපැමිණෙන බවයි. එයින් කලබලයට පත් ඔහුගේ දෙමාපියෝ තම පුතු සමඟ ඇය සොයා ගියෝය.ඔවුන්ගේ හදිසි පැමිණීම නිසා පියා සිටින ‍ප්‍රදේශයෙන් වහාම පියා කැඳවීමට දිනේෂාගේ මව උත්සුක වූවාය. පියා පැමිණීමෙන් පසුව එතෙක් වේලා නිවසේ කාමරයක් තුළ දොර අගුල් දාගෙන සිටි ඇය පිටතට ගෙන්වාගත් පියා තරුණයාටත් තම දියණියටත් පැවසුවේ දෙදෙනාගේ කැමැත්ත ඇත්නම් ඔවුන්ගේ ආශිර්වාදය ඔවුන්ට ලැබෙන බවය. එහෙත් ෆේස් බුක් හරහා දුටු ඒ සුරූපිණියගේ රුවට වඩා වෙනස් වූ දිනේෂා ගේ රුවට තරුණයා අකමැති නොවූවේය. එහෙත් ඔහුගේ දෙමාපියන් අතර යම් කතාබහක් ඇතිවූ නිසා දිනේෂාට කිසිසේත් එය දරාගත නොහැකි විය.හිතේ තදකර උන් වේදනාව ඇය නිවසේ කිසිවෙකු‍ත් නොමැති වනතුරු ඉවසා සිටියාය. ඇය ඉකිබිඳ හැඬුවාය. තම මව ඇය සිතින් මතක් කර ගත්තාය. ඇය බොඳ වූ කඳුළු අතුරින් බිත්තියේ එල්ලා ඇති වෛද්‍යවරියක‍ෙග් රුව දෙස බැලුවාය. ඇය පෑනක් ගෙන සිතේ තදකරගෙන සිටි වේදනාව ලීවාය.ඇය මවගෙන් සහ පියාගෙන් දහස් වරක් සමාව ගත්තාය. තමා කළ වරද නිවැරැදි කර ගැනීමට ඉඩ නොලැබුණ බව ඇය ලියා තැබුවාය. ෆේස් බුක් හරහා තරුණියන්ගේ රූපය දැකීම දැකීමට සැලැස්වීමෙන් වන අකටයුතුකම් නිසා ඇය ඇගේ රුව ඒ හරහා දකින්නට නොසැලැස්සූ බව කීමට ඇයට ඉඩ ලැබුණේ නැත.“දුව ෆේස් බුක් එකේ තියෙන ගෑනු ළමයින්ගේ රූප අරගෙන කරන වැරැදි වැඩවලට බයේ එයාගේ රූපේ දාල නැත්තේ. ඒ වෙලාවේ ඒ දරුවා වරදක් කළා යන හැඟීමෙන් පිරිමි ළමයාගේ දෙමාපියෝ කතා කිරීම නිසා සමහර විට ඒ දරුවාට ලැජ්ජ හිතෙන්න ඇති. අම්මයි තාත්තයි ඒ නිසා අපහසුතාවයකට පත්වුණා කියලා දුව දුකෙන් ඉන්න ඇති. මම කිව්වේ ඔය දෙන්නට දෙන්න කැමැති නම් තීරණයක් ගන්න කියලයි. ඇගේ පියා කේ.කේ. සුමතිරත්න පැවැසීය.එහෙත් මේ සිදුවීම් පෙළත් එක්ක ඇය කාටත් හොරා ජීවිතයේ අවසන් තීන්දුවට එළැඹී සිටියාය. මවගේ සාරියක් ගෙන ඇය ගෙල වැළලා ගත්තාය. මුවැත්තියක මෙන් අහිංසක ඇය මෙවැනි තීරයකට එළඹුණේ ඇයි? තම කුළුඳුල් ප්‍රේමයට ඇය දැඩිව අවංක වූවාය. ඇ‍ෙග් ජීවිතය තරම් ඇය ඔහුට පෙම් බැන්දාය.ඇගේ නිසල දේහය ඔහු එනතුරු තබා ගෙල වැළලාගත් සාරි පොටේ ගැටය ලිහා දමන්න යැයි ඇය ලියා තැබුවාය. ඇගේ මවගේ සිහින සියල්ල බොඳ කරමින් ඇය මෙළොව හැර ගියාය. තමා නිසා දෙමාපියන්ට වූ වරද නිවැරැදි කිරීමට ඇය ගත් තීරණය කිසිවෙකුටත් අනුමත කළ නොහැකිය.දරුවන් කරනු ලබන ඕනෑම වරදකට සමාව දීමට ‍මවුපියන් මැළිවන්නේ නැත. එහෙත් තමන් උස් මහත් කර සමාජයේ ඉහළ තැනකට ඔසවා තැබීමට වෙහෙසන අම්මාවරුන්ට දුකක් නොදීමට දූ දරුවන් වග බලාගත යුතුය.“ජංගම දුරකථන හරහා මෙවැනි දේවල්වලට යොමුවෙන්න දරුවන්ට ඉඩ දෙන්න එපා. කිසිම අම්මා කෙනෙකුට මෙවැනි දුකක් වෙන්න එපා”. ඒ දිනේෂාගේ මවගේ ඉල්ලීම විය.කෙසේ වෙතත් දරුවන්ට ජංගම දුරකථන භාවිතය අත්‍යවශ්‍ය කරුණකදී හැර මෙවැනි සමාජ වෙබ් අඩවි හරහා පිවිසීමට කිසිසේත් සුදුසු නොවන බව එච්.ඩබ්ලිව්.උදයකාන්ත පිටිගල පොලිස් ස්ථානාධිපති වරයා ද අප සමඟ පැවසු‍ෙව්ය.සුභද්‍රා දේශප්‍රියඡායාරූප - පසුබිම් කතාවඩී.ජේ.විජේසිංහකැලණිය විශ්වවිද්‍යලයේ සමාජ ජාල පිළිබඳ බාහිර කථිකාචාර්යශ්‍රියානන්ද රත්නායක"ෆේස් බුක් පිළිබඳ වාරණයක් කරන්න බැහැ. අවුරුදු 13 න් පහළ අයට ඇතුළත් වෙන්න බැහැ කිව්වට අද පුංචි දරුවෝ පවා ඇතුළත් වෙනවා. මේ නිසා දෙමව්පියෝ දරුවන්ගේ සදාචාරාත්මක ගුණ දහම් වඩවන්න ඕනේ. එහෙම නැතිව මේ සමාජීය මාධ්‍ය ජාල වලට දොස් පවරලාවැඩක් නැහැ.අසභ්‍ය වෙබ් අඩවි තහනම් කළා කියලා අද ඒවා වෙනත් මුහුණු වරකින් පැමිණිලා තියෙනවා. හැම දෙයක්ම හොඳ ක්‍රියාවන් සඳහා යොදාගන්නත් පුළුවන්. නරක ක්‍රියා සඳහා යොදා ගන්නත් ප්‍රළුවන්. මං දකින විදිහට ෆේස් බුක් මඟින් මිනිසුන්ගේ ආත්ම අභිමානය අඩු කරනවා.මේ නිසා මිනිසුන්ගේ ඊර්ෂ්‍යාව වර්ධනය වෙනවා. ඇත්තටම අනිත් අයගේ දේවල් දැකලා මිනිසුන්ට පසුතැවිල්ලක් ඇති වෙනවා. මේ නිසා ෆේස් බුක් එකේ අහිතකර ප්‍රතිඵල තියෙනවා. නමුත් ෆේස් බුක් ඉවත් කරන්න බැහැ. එහි හොඳ දේ පමණක් දරුවන්ට ගන්න පුරුදු කරන්න ඕනේ.රූපාන්ති බුලත්සිංහල ජ්‍යෙෂ්ඨ තොරතුරු ආරක්ෂක ඉංජිනේරු රොෂාන් චන්ද්‍රගුප්තෆේස්බුක් එකෙන් යහපත් ප්‍රතිඵල අත්කරගන්න පුළුවන්. ඒත් සමහර අය එක වැරැදි විදිහට පාවිච්චි කරනවා. මේ නිසා දෙමව්පියන් අවධානයෙන් සිටීම වඩාත් වැදගත්්‍. මං කියන්නේ දෙමව්පියන් මේ ෆේස්බුක් එකට ඇතුළත් වීම අවශ්‍යයි. ඒ වගේම ඒ සම්බන්ධයෙන් දැනුවත් වීමත් අවශ්‍යයි.එතකොට දරුවන්ට මේ වගේ වැරැදි වැඩ තරන්න බෑ‍. ඒ විතරක් නෙවෙයි මං කියන්නේ ගුරුවරුත් ෆේස්බුක් එකට ඇතුළත් වෙලා ඒ සම්බන්ධව දැනුමක් අවබෝධයක් ලබා ගන්න අවශ්‍යයි. එතතොට දරුවන්ට මේ වගේ වැඩ වලට යොමු වෙන්න බැහැ.තමන් ගේ පවුලේ නෑදෑයන් සමඟ වුණත්ෆේස්බුක් එකෙන් සම්බන්ධ වෙන්න පුළුවන්. එතකොට පවුලේ සමූහික සහභාගිත්වයකුත් තියෙනවා. දරුවා බොරු කරන්නවත්,වැරැදි වැඩ කරන්නවත් බෑ. මේ නිසා මං කියන්නේ වැඩිහිටියන් වුණත්, මේ සඳහා දායක වෙන්න ඕනේ.එහෙම වුණේ නැති වුණහම තමයි මේ හැම ප්‍රශ්නයක්ම.අනික්දේ තමයි.වැද්දක් කළ දරුවක්ට දඬුවමක් කරන ක්‍රමවේදයක් තියෙනවා. තැලුන කෙනෙක් තවත් තලන්න හොඳ නෑ.දරුවාගේ වැරැද්ද ආදරයෙන් අව‍බෝධ කරලා දෙනවා නම් මේ වගේ ප්‍රශ්න ඇති වෙන්නෙත් නෑ. දරුවන් සිය දිවිහානි කරගන්නෙත් නෑ.මේ ප්‍රශ්නයෙන් වෙන්නේ ෆේස්බුක් වලටත් වඩා දරුවන්ට දඬුවම් කරන ක්‍රමවේදයේ වරදින්.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402237</link>
    <topic>එතෙර යන ඔබට අත්වැලක්</topic>
    <author>සකස් කෙළේ -සුනිල් දයා අල්විස්</author>
    <content> ශ්‍රී ලංකා විදේශ සේවා නියුක්ති කාර්යාංශයේ නි. සාමාන්‍යාධිකාරි හා මාධ්‍ය ප්‍රකාශක මංගල රන්දෙණියලෝකයේ රටවල පවතින දියුණු ක්‍රමවත් හා නවීනක්‍රම අනුව පිටරට සේවා සඳහා යන ශ්‍රී ලාංකික ශ්‍රමිකයන් පුහුණුවක් පළපුරුද්දක් හා අත්දැකීම් ලබා සිටීම අවශ්‍යය.පිටරට සේවයේදී තමන් සේවයට ගිය වෘත්තීයේ කාර්යක්ෂම බව භාණ්ඩ පරිහරණය කිරීමේ ඇති පළපුරුද්ද පුහුණුව හා අත්දැකීම් ද වැදගත් වෙයි.පිටරට රැකියා අවස්ථා අපට වැඩි වැඩියෙන් සපුරා ගත හැක්කේ අපේ ජාතික මට්ටම අන්තර්ජාතික මට්ටම දක්වා මෙලෙස වර්ධනය කර ගැනීමෙනි.විදේශ රැකියා අපේක්ෂකයන් ශ්‍රී ලංකාව තුළ විදේශ රැකියාවන්ට සරිලන මට්ටමේ වෘත්තීය පුහුණුවක් ලබා ගැනීම වැදගත්වේ. ඒ සමඟ අන්තර්ජාතික භාෂා දැනුම ලබා ගැනීමත් මෘදුකාංග කුසලතා දියුණුකර ගැනීමත් කළ යුතුය.වසරකට 2,75,000 පමණ ශ්‍රී ලාංකිකයන් පිරිසක් විදේශ රැකියා සඳහා පිටත්ව යති. මෙයින් හරි අඩකට මදක් වැඩියෙන් පිරිමි ද ඉතිරි පිරිස කාන්තාවන් ද වෙති.විදේශ රැකියාවක් තෝරා ගැනීම බොහෝවිට සිදුවන්නේ රජයේ ලියාපදිංචි විදේශ රැකියා නියෝජිතායතනයක් මඟිනි. මේ හැර ඇතැමුන් පිටරටක සිටින තම ඥාතියකු හෝ හිතවතකු මඟින් ද තවත් සමහරු තමන්ම සොයාගත් රැකියාවක් සඳහා ද විදේශගත වෙති.රැකියා නියෝජිතායතන මඟින් සියයට 70 ක් විදේශ රැකියා සැපයීමට සිදුවේ.කම්කරු වෘත්තී‍ෙය් සිට තාක්ෂණික ශිල්පය දක්වා කාර්යාල සේවාව තුළ සැම වෘත්තීන් මෙන් ම නිපුණතා සහිත වෘත්තීන් හෝටල් ක්ෂේත්‍රය, මෝටර් රථ වාහන ක්ෂේත්‍රය වැනි ක්ෂේත්‍ර ගණනාවකට අයත් රැකියා අවශ්‍යතා සඳහා ශ්‍රී ලංකා ශ්‍රමිකයන්ට පිටරටින් ඉල්ලුම් ල‍ැබේ.දැයට කිරුළ ප්‍රදර්ශනයට සමගාමීව කුරුණෑගල දිස්ත්‍රික්කයේ වාරියපොළ දී රටවිරුවන් වෙනුවෙන් ඉදිකරන ලද නිවෙස්වලින් නිවෙසක් විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා පීත්ත පටියක් කපා විවෘත කළ අවස්ථාව. ජ්‍යෙෂ්ඨ අමාත්‍ය ඇස්.බී. නාවින්න මහතා ද මෙහි සිටී.රැකියා 10 ක් සඳහා අවස්ථාව උදාවන විට රැකියා ලබා ගත හැකි වනුයේ තුන් දෙනකුට පමණි. ඊට හේතුව අදාළ සුදුසුකම් නොමැතිවීමයි. විදේශ රැකියාවකට සරිලන මට්ටමේ වෘත්තීය පුහුණුවක් ලබා ගැනීම අවශ්‍ය වන්නේ ඒ නිසාය.විදේශ රැකියාවක් සඳහා යාමට සැරැසෙන කාල සීමාවේදී තමාම ඒ සඳහා සූදානම් වීම ප්‍රථමයෙන්ම වැදගත් කාරණයකි. එහිදි වැදගත් වන අනෙක් කරුණ නම් තමාට විදේශීය රටක රැකියා අභියෝගය මෙන්ම එහි ජීවත් වීමේදී මුහුණ දීමට සිදුවන එදිනෙදා ජීවිතයේ අභියෝග සාර්ථකව ජය ගැනීමට සූදානම් වීමයි.වෘත්තීය ජීවිතයේ අභියෝග තුළ නිවැරැදි කුසලතා ලබා ගැනීම මෙන්ම වෘත්තීය තුළ ඉදිරියට යාමත් වැදගත්වේ. ශ්‍රී ලාංකික ශ්‍රමිකයින් විදේශ රටවල්වලදී වැඩිදුර පුහුණුව ලැබූ අවස්ථාවන් අපට හමුවන්නේ ඉතා කලාතුරකිනි. එහෙත් එය වැදගත්ය. එසේම තමා විසින් කරනු ලබන වෘත්තියේදී ලබන පළපුරුද්ද තක්සේරු කර ගැනීමට ශ්‍රමිකයා මහන්සි විය යුතුය. ඒ සඳහා සුප්‍රසිද්ධ RPL (Recognition of Prior Learning) ක්‍රමයට ඔහු අනුගත විය යුතුය. වෘත්තීය සංවර්ධනයක් ලබා ගැනීමට නම් තම නිපුණතාව තක්සේරු කරගෙන ඒ සඳහා පිළිගත් සහතිකයක් ලබා ගැනීම අනිවාර්ය වේ. (ජාතික වෘත්තීය නිපුණතා සහතික ක්‍රමය මත මෙසේ විදේශ රැකියාවල සිට ආපසු පැමිණි අය සඳහා ඇගැයීම් ක්‍රමයක් ශ්‍රී ලංකා විදේශ සේවා නියුක්ති කාර්යාංශය මඟින් පවත්වාගෙන යයි. එය නිපුණතා සංවර්ධන අමාත්‍යංශය සමඟ එක්ව පවත්වාගෙන යනු ලැබේ.විදේශ රැකියාවක් සඳහා පිටත්වන කෙනෙක් කළ යුතු ප්‍රධාන දෙයක් වන්නේ එම RPL තත්ත්වයට අවශ්‍ය වාර්තා තබා ගැනීම සඳහා සම්මත දින පොතක් පවත්වාගෙන යාමයි ඒ සඳහා උපදෙස. එම දිනපොතේ ආදර්ශ එවැනි අයෙකුට NITA හෝ VTA ආයතන වලින් ලබාගත හැකිය.විදේශ රැකියා වැඩ බිමක් තුළ අභියෝග ජය ගැනීම සඳහා ශ්‍රමිකයෙක් ප්‍රගුණ කළ යුතු එසේම අවබෝධයක් ලබාගත යුතු පොදු නිපුණතා රැසක් ඇත.පෞද්ගලික පෙනුම, සේවා ස්ථානයක වෘත්තීමය හැසිරීම, කළමනාකරණය හා වැඩ සැලසුම් කිරීම හා වෘත්තීමය සෞඛ්‍ය, තම පෞද්ගලික සෞඛ්‍ය හා ආරක්ෂාව පිළිබඳව අවබෝධයකින් රැකියා කරන අයෙක් බවට ශ්‍රමිකයා පත්විය යුතුය.විදේශ රැකියාවක් අපේක්ෂා කරන තරුණ තරුණියන් දැනගත යුතු වැදගත්ම කරුණු කාරණය වන්නේ නීත්‍යනුකූල ලෙස විදේශ රැකියාවක් සොයා ගන්නා ආකාරය පිළිබඳව දැන ගැනීමයි.විදේශ සේවා නියුක්ති කාර්යාංශයේ ලියාපදිංචිය ඇති බලපත්‍රයක් සහිත විදේශ රැකියා නියෝජිත ආයතනවලට විදේශ රැකියා ඇබෑර්තු ලංකාවට ගෙන ආ හැකි අතර පුද්ගලයින් ඒ සඳහා බඳවා ගැනීම කළ හැක්කේ එම ආයතනයකට පමණි. එසේ ගෙනෙන රැකියා ඇබෑර්තු කාර්යාංශයට පෙන්වා අනුමැතිය ගත යුතුය. එසේම නව ක්‍රමවේදයට අනුව රැකියා ඇබෑර්තුවට අදාළ වන රටේ ශ්‍රී ලංකා තානාපති කාර්යාලයට එම ඇබෑර්තු පෙන්වා අනුමැතියක් ගත යුතුය. මේ මඟින් රැකියා ඇබෑර්තුවල ඇති අව්‍යාජ බව සහතික කරයි. මෙවැනි අව්‍යාජ රැකියා ඇබෑර්තුවක් සඳහා ප්‍රචාරයක් ලබා ගැනීමට කාර්යාංශ අනුමැතිය අවශ්‍ය වේ. මෙම සියලු විධිවිධාන යොදා ඇත්තේ මෙම ක්ෂේත්‍රයේ සිදුවන අක්‍රමිකතා, වංචා සහ මිනිස් වෙළෙඳාම වැනි ජාත්‍යන්තර අපරාධ වළක්වාලීම සඳහායි.විදේශ රැකියා සඳහා යන අයෙක් කාර්යංශයේදී රැකියා ගිවිසුමක් අස්සන් කිරීම අනිවාර්ය වේ. ඒ මඟින් රැකියා අයිතිවාසිකම් ආරක්ෂා කරගැනීමට හැකියාවක් ලැබේ.සකස් කෙළේ -සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402238</link>
    <topic>තාත්තේ අම්මා එන්නේ කවදාද දරුවො අහනවා දෙන උත්තරේ මොකක්ද?</topic>
    <author>සුනිල් දයා අල්විස්</author>
    <content>මේ ශෝචනීය කතා පුවතකි. මෙහි කතා නායිකාව මේ වනවිට ජීවිතයෙන් සමුගෙන ඇත. ඇය මිය ගියේ ස්වාමි පුරුෂයාට පවුලේ නෑදෑයන්ට හිතමිතුරන්ට අසල්වාසීන්ට ඇගේ මරණය ප්‍රශ්නාර්ථයක් ඇති කරවමිනි.පිත්තාශයේ කරන ලද සුළු සැත්කම ඇගේ ජීවිතයේ අවසානයට හේතුව වේ යැයි ඇය සිහිනෙන්වත් නොසිතන්නට ඇත.මේ ඛේදජනක ඉරණමට මුහුණපෑවේ මොරටුවේ කටුකුරුන්දේ මහනුගවෙල පදිංචි 34 හැවිරිදි තිදරු මවක් වන නුෂානි මාලිමා පෙරේරා ය.නුෂානිගේ වැඩිමල් දියණිය මහේෂි වයස අවුරුදු 4 කි. පුතු කවීෂ වයස අවුරුදු 2 කි. පවුලේ බාලදරුවා කෙයාරා තවමත් කිරි බොන වයසේ මාස ගණනක කුඩා දැරියකි.රජයේ ලියාපදිංචි ජ්‍යෙෂ්ඨ ඖෂධවේදිනියක් ලෙස පිළිගත් ආයතන කිහිපයක සේවය කර ඇති ඇය ආසිරි රෝහලේ ‍ඖෂධවේදිනියක් ලෙස මිය යන අවස්ථාවේද සේවයේ නිරතව සිටියාය.නුෂානි මාලිමා පෙරේරාට මෙවැනි අකල් මරණයකට මුහුණදෙන්නට සිදු වූ කතාව ඇගේ ස්වාමි පුරුෂයා වන ඩී. රවිනාත් සංජීව පීරිස් මහතා කියන්නේ මෙසේ ය.“මම වැඩ කරන්නේ බහරෙන් හෝටල් ක්ෂේත්‍රයේ ආහාරපාන කළමනාකරුවකු ලෙසයි.මගේ බිරිය නුෂානි පිත්තාශයේ සුළු සැත්කමක් සඳහා ජාතික රෝහලට ඇතුල් වෙන බව මම දැන හිටියා.පසුගිය 10 වැනිදා මම එයාට බහරෙන් සිට දුරකථනයෙන් කතා කළා. ජාතික රෝහලේ 29 වැනි වාට්ටුවේ නතර වන බව ඇය මට දැනුම් දුන්නා.8 වැනිදා සායනයට ගිහිල්ල 11 වැනිදා වාට්ටුවේ නතර වෙන්න එන්න කියා ඇයට දැනුම් දී තිබුණා. ඇයට කරන සැත්කම සුළු එකක් බය වෙන්න එපා කියලත් ඇය මට කිව්වා. එයා මේ සැත්කම ගැන අවබෝධයකින් හිටියේ.රෝහලේ නතර වෙන්න එයාගෙ තාත්තත් සමඟ ගොස් තිබුණේ බස් රථයෙන්. ඒ අමාරුවක් නැති නිසයි. නමුත් එයා අන්තිමට රෝහලෙන් ගෙදර පැමිණියේ පෙට්ටියකින්.මේ මරණය මට වාවන්නේ නැත්තේ ඒකයි. එයාට මැරෙන්න තරම් ලොකු අමාරුවක් තිබුණේ නැහැ‍‍. ඒ නිසා මම කියන්නේ මගෙ බිරියගෙ මරණය සැත්කමේදී සිදුවූ වරදක් නිසා ම ඇති වුණ මරණයක් කියලයි‍. මගේ වැඩිමල් දුවත් පුතාත් අම්මා කෝ දැන් එයිද කියලා අහනවා.‍ මට දෙන්න හරි උත්තරයක් නැහැ. මම අසරණ වෙලා දරුවන් ඉදිරියේ.11 වැනිදා වාට්ටුවේ නතර වෙන්න යන දවසට කලින් 10 වැනිදා එයාට මම කතා කළා. 12 වැනිදා සැත්කමට 11 වැනිදා රාත්‍රි නිරාහාරව සිටින නිසා නිදා ගන්නවා කතා කරන්නේ නැහැ. ෆෝන් එක ඕෆ් කරනවා 12 වැනිදා රෑට නැවත කතා කරන්නම් කිව්වා. මරණය ගැන දැනිලද දන්නේ නැහැ. එදා අන්තිමවරට මට හොඳින් ඉන්න (Take Care) කියන SMS කෙටි පණිවුඩයක් ද සඳහන් කර එවා තිබුණා.පොඩි දුව හම්බ වුණා ට පසුව වරින් වර බිරියට කොන්දෙ අමාරුවක් ඇති වුණා. පෞද්ගලික රෝහලකට ගිහිල්ලා ඒ පිළිබඳ විශේෂඥ වෛද්‍යවරයකුට පෙන්නා තිබුණා.එතුමා ‘එන්ඩෝස්කොෆි’ පරීක්ෂණයක් සිදුකර නුෂානිගේ පිත්තාශයේ හැකිලීමක් තිබෙන බව කියා එය අරන් දමමු මේක පොඩි ඔපරේෂන් එකක් උදේ ආවොත් සමහර විට හවසට ගෙදර යන්නත් පුළුවන් කියලා දැනුම් දී තිබෙනවා.එයා ඔපරේෂන් එක කරගන්න ගියෙත් බබාට මාස හයක් ගියාට පස්සෙ බබාට අම්මගෙ කිරි වගේ ම සුළු වශයෙන් ඝන ආහාරත් දෙන්න පුළුවන් කාලෙ මාස හයෙන් පසුව නිසයි.සැත්කම කරපු දවසෙත් මම ගෙදරට කතා කළා. එදින උදේ නුෂානි ඇගේ තාත්තා සමඟ හොඳට කතා බහ කර තිබුණා. වතුරත් ඉල්ලා තිබුණා. ඔපරේෂන් කළ ලෙඩෙක් නිසා තාත්තා එක පාරටම වතුර දෙන්නෙ නැතිව වාට්ටුවේ දොස්තර මහත්තයගෙන් වතුර ටිකක් නුෂානි ඉල්ලනවා දෙන්න ද කියලත් අහලා තියෙනවා. දොස්තරගේ අවසරය ඇතිවයි තාත්තා ඇයට වතුර ටිකක් පොවලා තියෙන්නෙ.ලෙඩා ළඟ කවුරු හරි නතර කරන්න පුළුවන් දැයි තාත්තා දොස්තර මහතාගෙන් ඇහැව්වම ඕනෑ නැහැ අපි බලා ගන්නවනෙ මේක පොඩි ඔපරේෂන් එකක් ලෙඩා හොඳින් ඉන්නවනෙ කියලත් වාට්ටුවේ දොස්තර මහත්තයා කියා තියෙනවා‍.මම බහරෙන් හිටියට බිරියගේ ඔපරේෂන් එක ගැන කල්පනාවෙන් හිටියෙ. මට 12 වැනිදා කතා කරනවා කිව්වත් ඇය කතා කළේ නැති නිසා ගෙදරට කතා කළා. ගෙදරත් පිළිතුරක් නැති නිසා අල්ලපු ගෙදරට කතා කර අම්මාගෙන් ඇය ගැන තොරතුරු දැන ගත්තේ.කොහොම වුණත් 13 වැනිදා එළිවෙන කොට හොඳට හිටපු නුෂානිට අමාරුයි කියල ගෙදරට මුලින් ම පණිවුඩයක් ද තවත් සුළු වේලාවකින් නුෂානි මැරුණා කියල පණිවුඩයක් ද රෝහලෙන් ලැබී තිබෙනවා. මේවා මම දන්නේ නැහැ.13 වැනි රාත්‍රි මට පණිවුඩයක් ලැබුණා නුෂානිට අමාරුයි කොහොම හරි එන්න ඉක්මනට කියලා. මම හෝටලයේ ඉහළ කළමනාකාරිත්වයේ අයට මේ තත්ත්වය කිව්වා. ඒ අනුව යෙදුණ වැඩ කටයුතු අනුව 13 වැනිදා රාත්‍රි බහ‍රේන් සිට ලංකාවට පැමිණියා. ලංකාවට පැමිණියේ 14 වැනිදා අලුයම 5.45 ට යි.ගුවන් තොටුපළේ සිට ‍රැගෙන යන්නට යාලුවෙක් පැමිණ සිටියා. ඔහු මගේ බිරිය මිය ගිය බව දැනුම් දුන්නේ ගෙදරට ආසන්න වෙද්දීයි. මට ඒ පුවත අදහා ගන්න බැරි ආරංචියක් වුණා වාගෙම දරා ගන්න බැරි කම්පනයක් ඇති කරන පුවතක් වුණා.මිය ගිය නුෂානි මාලිමා පෙරේරා නුෂානිගේ සැමියා සංජීව පීරිස් මහතා දරුවන් තිදෙනා සමඟමම ගෙදරට එනකොට ඉස්පිරිතාලෙ කටයුතු සිදු කර නුෂානිගෙ සිරුර ගෙදර ගෙනැවිත්. වෙනද මට කතා කරන නුෂානි එදා නිසොල්මනේ / උඩු අතට පෙට්ටියක සිටියා. අනේ... මම මේ විපත්තිය කොහොම ඉවසන්න ද?නුෂානිත් මාත් අතර යුග ජීවිතයේ හැම දෙයක් ම මොහොතක් පාසා මට මැවී පෙනෙනවා. දරුවො ගැන මතක් වෙන කොටයි නුෂානි නැති ජීවිතයේ බැරෑරුම්කම වැ‍ටහෙන්නෙ.මගෙ පුංචි ම දුවට තාම මාස හයයි. එයා අම්මගෙ තුරුළේ කිරි බොන දරුවෙක්. ඒ දරුවාට අම්මගෙන් කිරි බොන්න තිබුණ අයිතියත් උදුරා ගෙන.දරුවො තුන් දෙනාම තවමත් පොඩියි. අම්මා නැති මේ දරුවො මම හදාගන්නෙ කොහොමද? මම දැන් රස්සාවට යනවද දරුවන් හදා ගෙන ගෙදර ඉන්නවද. ගෙදර ඉන්න මටත් දරුවන්ටත් ජීවත් වෙන්න ආදායමක් ද තියෙන්නත් ඕනෙ. නුෂානිගෙ අම්මයි තාත්තයි වයසයි. නුෂානි පවුලෙ එකම දරුවා. එයාගෙ අම්මට තාත්තට මගෙ දරුවො තුන්දෙනා තනියෙන් හදන්න අමාරුයි. මගේ ඉදිරියේ තියෙන්නෙ විසඳුමක් නැති ප්‍රශ්නයක්. මං කොහොම විසඳුමක් හොයන්නද?.ඇයි දෙයියනේ යසට හිටපු මගේ බිරියගේ ජීවිතය මරුවාට බිලිදෙන්න කටයුතු සිදුවුණේ ඔපරේෂන් එකෙන් පස්සෙ ලෙඩා ගැන වාට්ටුවේ දොස්තරවරු හෝ හෙදියන් කවුරුවත් හරි හැටි පරීක්ෂා කිරීමක් හෝ අවධානයකින් ඉඳලා නැති බවයි පේන්නේ. දැඩි සත්කාර ඒකකයකට හරි එයා යවන්න කටයුතු කරලා නැහැ. ඇය කොහොමද මැරුණෙ කියලා ඇහැව්වම වාට්ටුවෙන් දෙන්න උත්තර නැහැ. අපෙන් මරණ සහතිකේ මොකක්ද ලියල තියෙන්නෙ කියලා ඒ රිපෝට් එක ඉල්ලනවා. මමත් කලකට පෙර පෞද්ගලික රෝහලක විධායක ශ්‍රේණියේ වැඩ කරපු කෙනෙක්. බිරි‍යගේ මරණය ගැන රෝහල බොරු ගොඩක් කියා ඇඟ බේරා ගන්න හදනවා.මරණයට හේතුව නුෂානිගෙ තාත්තා ඇහැව්වාම ලෙඩාට දියවැඩියාව අධි රුධිර පීඩනය, ඇදුම ති‍ෙයනවා කිව්වලු. ඇයට එවැනි කිසි ලෙඩක් තිබුණේ නැහැ.ලොකු දොස්තර මහත්තයා විශ්වාස කරගෙනයි අපි නුෂානි මහ රෝහලට ඇතුළත් කළේ. ඇගේ ඔපරේෂන් එක සිදු කළේ කවුරුදැයි දැන ගැනීමේ අයිතියක් අපිට තියෙනවා. රෝහලේ 29 වාට්ටුව ඒක කියන්නේ නැහැ.13 වැනිදා ටිකට් කපා ගෙන ගෙදර එන්නත් එදින පොඩි දුව රෝහලට ගෙන එන ලෙසත් ගෙදර ඇවිත් දුවට කිරි දෙනවට වඩා රෝහලේ සිට ගෙදර එනතුරු ම දුවට කිරි දෙන්නත් පුළුවන් බවයි බිරිය කියා තිබුණේ. එයාගෙ මොනතරම් බලාපොරොත්තු තිබුණ ද අද ඒ ඔක්කොම සුන්වී ගිහිල්ලා.”පසුගිය ඉරිදා (16) නුෂානි ගෙ අවසන් කටයුතු මොරටුවේ රාවතාවත්තෙ පොදු සුසාන භූමියේ දී සිදු කැරිණි. නුෂානි ඖෂධවේදිනියක් ලෙස මොරටුවේ ෆාමසියක් කලක් පවත්වා ගෙන ගිය නිසා එම ප්‍රදේශයේ ඇයට බොහෝ හිතවත්තු වූහ. ඒ නිසා ඇගේ මරණයට විශාල පිරිසක් සහභාගි වී ඇත.මේ මරණය සැක කටයුතු මරණයක් නිසා මරදාන පොලිසියේ දී ඉකුත් 18 වැනිදා විභාගයක් කරන ලෙස ඉල්ලා සංජීව පීරිස් මහතා පැමිණිල්ලක් ද කර තිබේ.මරණයට හේතුව වශයෙන් දක්වා තිබෙන්නේ සැත්කමෙන් පසු ශරීරයේ අභ්‍යන්තරයේ රුධිරය වහනය වීම නිසා ඇති වූ කම්පනයෙන් ඇය මිය ගිය බව ය.මේ මරණ හේතුව ප්‍රතික්ෂේප කරන සංජීව පීරිස් සැත්කමේදී සිදුවූ අත්වැරැද්දක් නිසා බිරියගේ මරණය සිදුවූ ආකාරය පිළිබඳ සම්පූර්ණ පරීක්ෂණයක් කරන ලෙස පොලිසියෙන් ඉල්ලා සිටී. නීතියේ පිළිසරණ ඔහු අපේක්ෂා කරයි.නුෂානි මාලිමා පෙරේරා නමැති තිදරු මවගේ මරණය පිළිබඳව ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා පරීක්ෂණයක් පැවැත්වීමට නියම කර ඇත.මේ මරණය පිළිබඳව රෝහලේ තම නියෝජ්‍ය අධ්‍යක්ෂ වෛද්‍ය සිරිල් ද සිල්වා මහතාට මූලික පරීක්ෂණයක් සිදුකර තමා වෙත වාර්තාවක් ඉදිරිපත් කරන්නැයි ද ලිඛිතව දැනුම් දුන් බව වෛද්‍ය අනිල් ජාසිංහ මහතා ‘සිළුමිණ’ ට කීය.මුද්‍රිත මෙන් ම විද්යුත් මාධ්‍ය මඟින් ඉකුත් 18 වැනිදා මේ මරණය ගැන පළ කළ පුවත් තමා දැක බලා ගත් බවත් ඒ අනුව මේ පරීක්ෂණය පැවැත්වීමට පියවර ගත් බව ද ජාසිංහ මහතා කීය.කුඩා දරුවන් දෙදෙනකුගේ මවක වන ඇගේ මරණය ‍කනගාටුවට කරුණක්. රෝහල් වෛද්‍යවරු හෝ හෙදියන් කිසිදු රෝගියෙක් හිතා මතා මරණයට පත් කරන්නේ නැති බවත් සෑම රෝගියකුටම කිසිදු බේදයකින් තොරව සත්කාර කිරීම රෝහලේ මූලික කාර්යය බව රෝහල් අධ්‍යක්ෂවරයා පැවැසීය.මරණය පිළිබඳව අධිකරණ වෛද්‍යවරයා නිකුත්කර ඇති වාර්තාවේ ශල්‍යකර්මයෙන් පසු ශරීරයේ අභ්‍යන්තරයේ රුධිර වහනය නිසා ඇති වූ කම්පනය හේතු කොට ගෙන මරණය සිදුවී ඇති බව ප්‍රධාන අධිකරණ වෛද්‍ය නිලධාරි වෛද්‍ය අජිත් තෙන්නකෝන් මහතා සඳහන් කර ඇත.සුනිල් දයා අල්විස්ඡායාරූප - දුෂ්මන්ත මායාදුන්නෙකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af1402239</link>
    <topic>කිරිඳිවිට නිපුනා මරා දැම්මේ මායිම් වැටේ ආරාවුලට ද විරහ වේදනාවටද?</topic>
    <author>අජිත් මදුරප්පෙරුම</author>
    <content>ඝාතනය වූ නිපුනා නිශ්ශංකමිය යන හැටි යම් අවස්ථාවලදී මිනිසුන්ට අමතකවේ. එසේ හෙයින් කරන නපුරුකම්වල සීමාවක් නැත. ආදරය කරුණාව හොරු අරගෙන ගියා සේ විටක සිත මහත් පීඩාවට පත් කරයි. ජීවිතය ජීවත් කිරීමට උත්සාහ දරන මිනිසුන් අතර රංඩු සරුවල් ගහ මරා ගැනීම් ඉවරයක් නැත. තමන්ගේ මඩිය තර කර ගැනීමට දරන උත්සාහයේ කෙළවරක් නැත. වෙරළු ගෙඩිය හත් කඩකට කපා ගෙන කෑවෝද අතීතයේ සිටිය බව නොරහසකි. මායිම් වැටට. ගසකට රංඩුවීමේදී ඒ මායිම හෝ ගස අනිත් කෙනාට පවරා සමගි වන්නෝ ද සමාජයේ නැත්තේ ම ‍නොවේ.එහෙත් ආවේගයට කුපිත වී මිනී මරණ සමාජයකට දහම් දෙසන්නට කාලය පැමිණ ඇත. ඒ දහම ද පිට හැරවූ කළයට දිය වත් කරන්නා සේ වීද? පිළිපදින්නන්ගේ අඩුවක් ඇති බව ද අපට ප්‍රත්‍යක්ෂ වේ. තම ආදරණීය අම්මාව අසල ගෙදර මාමා කපා කොටා දමනු සියැසින් දුටු පුතෙක් ගේ විලාපය ගම්පහින් වාර්තාවේ. ඒ විලාපය මායිම් වැටක් නිසා සිදුවූවක් ද ආදරයේ බලාපොරොත්තු සුන්වීම නිසා ඇති වූවක් දැයි අපට නොතේරේ.අල්ලපු ගෙදර මාමා තම ආදරණීය අම්මාගේ අත් පා කැපී වෙන්වන සේ පිහියකින් කොටනු පුංචි සශීන් දුටුවේ ය. “අනේ අම්මේ” කියා කෑ මොර දෙනවා හැරෙන්නට ඔහුට කර කියාගත හැකි දෙයක් නොවීය. ගතවූයේ විනාඩි දෙක තුනකි. තාත්තාගේ සෙනෙහස ද අහිමි ව තිබූ ශෂින්ට අම්මා ද සදහටම අහිමි කිරීමට ඒ සුළු කාලය ප්‍රමාණවත් විය.ගම්පහ - කිරිඳිවිට පදිංචි නිපුනා නිශ්ශංක නැමැති 37 හැවිරිදි එක් දරු මව කපා කොටා ඝාතනය කිරීමේ සිද්ධියෙන් මුළුමහත් ප්‍රදේශයම ශෝකයෙන් ඇළලී ගොස් තිබේ. මිය ගිය කාන්තාවගේ හත් හැවිරිදි දරුවා වන ශෂීන් නිශ්ශංක මේ සිද්ධියෙන් දැඩි කම්පනයට පත්ව සිටී.වැලිකඩ පදිංචිව සිටි එන්.ඒ. නිපුනා නිශ්ශංක පස් දෙනෙකුගෙන් යුත් පවුලක සිව්වැනියා ය. ඇගේ පියා විශ්‍රාමලත් විදුහල්පතිවරයකු වන අතර ඇයට පොලිස් විශේෂ කාර්ය බළකායේ හා නීතිඥ වෘත්තියේ තවත් සොහොයුරියන් දෙදෙනෙකු ද සිටිති.වේයන්ගොඩ ජනාධිපති විදුහලේ ඉ‍ගෙනුම ලබා උසස් පෙළ ද හැදෑරූ නිපුනා යම් යම් ප්‍රශ්න නිසා සැමියාගෙන් දික් කසාද වූවා ය. ඇගේ සැමියා ද පසුව වෙනත් විවාහයක් කරගෙන ඇත. පුංචි ශෂීන් සමඟ ඇය තනිවම ජීවත් වූවා ය‍.දික්කසාද වූ සැමියා විසින් ඔවුන් දෙදෙනාට ජීවත්වීමට නිවසක් මිලට ගෙන දුන්නේ ය. ඒ නිවස පිහිටා තිබුණේ ගම්පහ - ජාඇල 265 බස් මාර්ගයට මුහුණලා කිරිඳිවිට හන්දිය ආසන්නයේ ය. ඒ නිවසට යාව පිහිටා තිබූ නිවසේ සිටියේ මව, පියා සහ දරුවන් දෙදෙනකු ජීවත් වූ නිවසකි.ඒ නිවසේ ඉදිරිපස වෙළෙඳ සැලක් ද පවත්වාගෙන ගියේ ය. මේ නිවසේ අඹුසැමියන් අතර ද නිතර නිතර ගැටුම් පැවැති බව කියැවෙයි. මේ නිසා ගෙහිමි කාන්තාව පුරුෂයා පමණක් ‍නිවසේ දමා තම දරුවන් ද රැගෙන ඇගේ මහ ගෙදරට ගිය වාර ගණන ද අනන්තය.මේ නිසා නිපුනා අල්ලපු නිවසේ ජීවත් වනවිට යාබද නිවසේ පුද්ගලයා ද බොහෝ විට සිටියේ තනිවම ය. මේ නිසා ඔහුට ද නිපුනා පිළිබඳව සිතක් පහළ වන්නට පටන් ගත්තේ ය. ඇගේ සිත දිනාගන්නට ඔහු විශාල උත්සාහයක් ගත්ත ද එය ව්‍යවර්ථ වී ගොස් ඇති බව නිපුනා නිශ්ශංකගේ පාර්ශ්වයේ අදහසයි. ඇය මේ පිළිබඳව තම ඥාතීන් දැනුවත් කර තිබුණාය. නිපුනා ද ඉක්මනින් කේන්ති යන අයකු බව ද කියැවේ. මේ නිසා ඇය අල්ලපු ගෙදර පුද්ගලයාට කිහිප වරක් ම බැණ වැදී තිබේ.මීට වසරකට පමණ පෙර මෙම ගැටුම පැමිණිල්ලක් ලෙස ගම්පහ පොලිසියේ ලියැවී තිබේ. දෙපාර්ශ්වයම පසුව පොලිසියේදී සමථයකට පත්ව තිබේ‍.සිද්ධිය වූ පසුගිය ඉරිදා (16) ශෂීන් පුතාට සෙම් රෝගය උත්සන්න වී තිබුණි. නිපුනා ගම්පහ නගරයට ගොස් පුත්‍රයාට බෙහෙත් ගත්තා ය. ගම්පහදී නිපුනාගේ අක්කා ද ඇයට හමු විය. පසුව අක්කා ද එන ගමන් නිපුනාගේ ගෙදරට ගොඩ වැදුණේ ය. එහිදී කෙසෙල් ඇවරි කීපයක් ද නිපුනා තම සොහොයුරියට දුන්නා ය. පසුව අක්කා වැලිකඩ පිහිටි නිවසට ආවා ය. ඒ වනතුරු එදින නිපුනා කිසිදු ගැටලුවකට මුහුණදී සිටියේ නැත.එහෙත් එදින හවස 5.30 ට පමණ නිපුනා මාකේවිට - වැලිකඩ පදිංචි තම මෑණියන් වන කල්‍යානි මහත්මියට දුරකථන ඇමතුමක් දුන්නා ය.“අම්මේ අල්ලපු ගෙදර කුමාර ලොකු පිහියක් අතේ තියාගෙන මට බනිනවා. අද එළිවෙන්න කලින් මාව මරනවා කියලා බනිනවා. අම්මේ ඉක්මනට එන්න” යනුවෙන් එයින් කියවිණි.“පුතේ ඉක්මනට පොලිසියට කෝල් කරන්න මම එන්නම්” අම්මා කීවා ය. කිරිඳිවිටත්, වැලිකඩත් නිවෙස් දෙක අතර තිබුණේ කිලෝමීටර් තුනක පමණ කෙටිදුරක් වුව ද වයෝවෘද්ධ මව එතනට යන්නට පැය භාගයක් පමණ ගතවී තිබුණි. ඒ වනවිටත් සියල්ල සිදුවී හමාර ය.එකම මායිමකින් වෙන්වූ නිපුනාගේ නිවස හා සැකකරුගේ නිවස හා වෙළෙඳ ‍සලනිපුනාගේ ශරීරය කොස් ගෙඩියක් ‍පළු ගසන්නා මෙන් කපා තිබුණි‍. පුංචි ශෂීන් විලාප නඟමින් සිටියේ ය. ඒ වනවිට ද නිපුනා නිශ්ශංක මහත්මිය තම පුංචි පුතා පමණක් නොව මුළු ලෝකයම හැරදා ගොස් තිබුණා ය.“මගේ දරුවාට කාලයක් තිස්සේ ඔය පුද්ගලයාගෙන් බලපෑම් තිබුණ එයා ඒවාට අකමැති වුණ නිසා දරුවාට මරලා දැම්මා. පුතාට හොඳට උගන්වන්න තමයි එයා මහන්සි ගත්තේ.කාටවත් කරදරයක් නැතිව දුවයි, පුංචි පුතයි ඒ ගෙදර ජීවත් වුණා. දැන් මේ චූටි දරුවාට අම්මා කෙනෙක් නැතිව ගියා” ඇය ඉකිබිඳිමින් කියන්නී ය.මේ සිද්ධියේ සැකකරු පොලිසියේ කලක් සේවය කර ඉන් ඉවත්වූ පුද්ගලයෙකි. මේ පුද්ගලයාගෙන් එල්ල වූ බලපෑම් නිසාත්, එකම මායිම් වැටකින් වෙන්ව ඇති නිවාස දෙකක් නිතර ගැටුම් පැවැති නිසාත් නිපුනා තම වැට මායිමේ සීමාවට ඉටි රෙද්දක් දමා සැකකරුගේ නිවස නොපෙනෙන සේ වසා තිබුණි.ඇය ඝාතනය කරන්නට සැකකරු පැමිණ තිබුණේ එම ඉටිරෙද්ද ද කඩා ගෙන ය. ඒ වනවිට නිපුනා සිට ඇත්තේ මායිමේ පිහිටි ගස්වල අතු කපා දමමිණි. නිවාස දෙක අතර පිහිටි වැට මායිම ද ඔවුන්ගේ ගැටුම්වලට හේතු වූ බවද කියති.සිද්ධියෙන් පසුව සැකකරු සිය දිවිහානි කරගන්නට උත්සාහ දරා ඇතැයි පොලිසිය පවසයි. හත් හැවිරිදි දරුවා ද මේ ඝාතනය වනවිට අසල සිට ඇතත් ඔහුට කිසිදු තුවාලයක් සිදුව නැති බව ද පොලිසිය කියයි.සැකකරු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කොට තිබේ.අජිත් මදුරප්පෙරුමහෙනරත්ගොඩ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022310</link>
    <topic>අපේ තාත්තා විනාශ වුණේ දේශපාලන අතකොළුවක් වෙච්ච නිසයි</topic>
    <author>උපාලි සමරසිංහ</author>
    <content>ගෝනවල සුනිල්ගේ දියණිය කමිලා කියයිගෝනවල සුනිල් පිළිබඳ මට කිසිඳු අමනාපයක් තරහක් නැත. ඔහු මියගොස් දැන් වසර 26 කි. ජීවත්වන කාලයේදීවත් මම ඔහු නොදැන සිටියෙමි. එහෙත් සුනිල් ගැන තොරතුරු සොයන්නට කැලණිය, ගෝනවල හා ඒ අවට ගවේෂණය කරන විට මට ඔහු පිළිබඳ බොහෝ දේ ගැමියෝ කියති. හංසයකු තිරෙන් දිය පෙරා ගන්නාක් මෙන් ඒවා එකිනෙක හරිහැටි ගළපා ගන්නට මම නොවෙහෙසෙමි. රට කැලඹු සුවිශේෂ පුද්ගලයකුගේ වතගොත පැතිකඩ කිහිපයකින් ලිවීමෙන් පාඨක ඔබට කැමැති තීන්දුවක් ගත හැකිය. ඒ හරහා ඔහුගේ වත්මන් කතාව ලිවීම ද මගේ අරමුණය.මා මුලින්ම ගමන් ගන්නේ ඔහුගේ මහ ගෙදරටය. ගෝනවල සුනිල් තෙල් සුනිල් නමින් අලුතින් නම්වර ලන්නේ ඒ ගෙදර නිසාය. ඒ ගෙදර ජීවත්වූ ෂෙල්ටන් නමැත්තා ඔහුගේ තෙල් මැනේජර් වූ බව කෙනෙක් කියති.සපුගස්කන්දේ සිට කොළොන්නාව දක්වා වැටී ඇති තෙල් නළ ගමන් කරන්නේ මේ නිවෙස පිටුපසිනි. අද මේ නිවෙසේ සිටින්නේ ෂෙල්ටන්ගේ බිරිය හා දරුවන්ය. පුෂ්පා රංජනී ෂෙල්ටන්ගේ බිරිය මා හා සම්මුඛ වූවාය.සුනිල් මල්ලි ඉතා හොඳ කෙනෙක්. කාටත් උදව්වක් කළා මිසක් වරදක් කළ කෙනෙක් නොවෙයි. සුනිල් මල්ලිව නාඳුනන පිරිසක් මරා දැම්මේ 1987 ජුලි 25 වැනිදා. මගේ මහත්මයා ෂෙල්ටන් පැහැරගෙන ගියේ හරියටම ඊට අවුරුදු දෙකකට පස්සේ 1989 ජුලි 26 වැනිදා. එදා මගේ පුතාට අවු. 14 යි.දෙවැනි පුතාට අවුරුදු 5 යි. මගේ දූ පැටියට මාස 11 යි. ෂෙල්ටන්ගේ තාත්තා රේන්ද මුදලාලි නමින් මේ ගමේ ප්‍රසිද්ධයි. එයාට අයත් කිරි හරක්, එළුවන් ආදිය හිටියා. ඉන් ලැබෙන ආදායමින් තමයි මං දරුවන් ලොකු මහත් කළේ.සුනිල්ගේ පවුලේ අනෙත් සාමාජිකයන් කවුරුන් ද? මම අසමි.පළමුවැන්නා පියදාස. ඊළඟට සෑම්. ඊට පස්සෙ වයලට්. ඊළඟට වින්සන්. පස්වැන්නා සිරිල්, හයවැන්නා අම්පාර පැත්තෙ හිටියෙ හැරිසන්. ඊළඟට මගෙ මහත්මයා ෂෙල්ටන්. ඊළඟට තමයි ඔය සුනිල්. බාලයා ටියුඩර්. මේ දරුවන් අතරින් අද ජීවතුන් අතර ඉන්නේ වයලට් හා සිරිල් විතරයි.මං මේ පවුලට එකතු වෙලා දැන් අවුරුදු 40 ක් වෙනවා. සුනිල් මැරුණට පස්සෙ අනෙත් අය අතරින් කීප දෙනෙක් අතුරුදන් වුණා. මහත්මයාවත් ඒ අයවත් සිහි කරලා මං හැම අවුරුද්දෙම දාන මාන දෙනවා. වෙන මොනවා කරන්ඩ ද? මහත්මයාගෙ තාත්තාට අයිති කුඹුරු තිබුණත් ඒවායේ අද වැඩ කරන්න බෑ. ඒවායේ තියෙන්නෙ තෙල් මිශ්‍ර මඩ තට්ටුවක්. ඒ නිසා යායම අදත් නිකම්ම තියෙන්නේ.සුනිල් මල්ලි කාටත් හිතවත්. එයාව විනාශ කළේ දේශපාලකයෝ. දේශපාලකයන්ගෙ හිතවත්කමට ගියේ නැත්නම් අද එයත් මගේ මහත්මයත් පවුලේ අනෙත් අය අතරින් මරා දැමුණු ටියුඩර් මල්ලිත් ජීවත් වෙනවා.මගේ මූලික අරමුණ සුනිල්ගේ සහෝදරයාගේ බිරිය සමඟ කතා කිරීම නොවේ. ගෝනවල සුනිල්ගේ එකම දුව කමිලාගේ කතාව ඔබට ලිවීමය. ඇය මා හා කතාවට සම්බන්ධ කැරගැනීම අතිශය දුෂ්කර කටයුත්තක් වුව මම ඉන් ජය ගතිමි. සපුගස්කන්ද හන්දිය ළඟ ‘බියුටි සැලෝන්’ එකක් කරන කමිලා ඒ පසුපසම ගෘහයේ නිවෙසන්නීය.මගෙ තාත්තා මරා දානකොට මට යම්තම් අවුරුදු 9 පිරුණා විතරයි. දැන් අවුරුදු 26 ක් ගතවෙලත් තවමත් තාත්තා අප ළඟ ජීවත් වෙනවා වගෙ දැනෙනවා. මගෙ ලෝකයේ එකම වීරයා තාත්තා. තාත්තා මරා දාන කොට මගෙ මල්ලියාට වයස මාස පහයි. අපේ තාත්තා හුඟාක් හොඳ කෙනෙක්.මට මතකයි මට අවුරුදු 5 ක් පමණ කාලෙ මං තාත්තට කිව්වා තාත්තෙ මටනම් තට්ටු දෙකේ ගෙයකයි ඉන්න ඕනේ... කියලා. ඒ එදා මගෙ පුංචි මානසිකත්වය. පළාතේ කවුරුත් එයාට ආදරෙයි. එයා තට්ටු දෙකේ ගෙවල්වල නැති සාමයක් දුප්පත් ගෙයක තියෙනවා පුතේ කියලා මට කිව්වා.එයා මාව එක්කගෙන ගියා පොල්අතු ගෙයකට. ඒ ගෙදර උදවිය මට කූල් ඩ්‍රින්ක් එකක් දුන්නා. කොහෙන් ගෙනාව ද දන්නෙ නෑ. ඒ අයට ප්‍රිජ් තියෙන්නත් නැතිව ඇති. මං ගත් කටටම මට මෙහෙන් මුකුත්ම බොන්ඩ බෑ කියලා ප්‍රතික්ෂේප කළා. තාත්තා මා දිහා රවලා බලලා ඕක බොන්ඩ කියලා සැර කළා.මං බයට බොන්ඩ ගත්තත් බීගන්ඩ බැරි වුණා. තාත්තා කෙළින්ම මාවත් අරන් ගෙදරට ආවා කාරෙකෙන්. ඇවිත් කිව්වා පුතේ ඔහොම දුප්පත් අය දිහා බලන්ඩ එපා. උඹේ තාත්තත් ඉස්සර හරිම දුප්පත් කියලා. එයාට ඒ වගේ දර්ශනයක් තිබුණෙ. තාත්තා මාව හැදුවෙ කෙල්ලෙක් විදියට නොවෙයි කොල්ලෙක් විදියට.ඒ කාලෙ ඩෝබි කෙනෙක් වුණත් ගෙදරට ආවාම ආච්චි එළිපත්තේ බංකුව තියලා වාඩි කරවනවා. තාත්තා එයාටත් පුටුවක් දීලා කතා කරන්නෙ. තමන්ගෙ අම්මයි තාත්තයි තමන් ඉදිරිපිටම වෙඩි කාලා මැරුණු වේදනාකාරී අත්දැකීමක් ලබපු මං වගෙ දරුවො ලෝකෙ නැති තරම්. අපේ තාත්තාව දේශපාලකයො එයාලගෙ වැඩ කරවගන්ඩ පාවිච්චි කළා කියලයි මට හිතෙන්නෙ.ඒ කාලෙ රනිල් වික්‍රමසිංහ මහත්මයාට තාත්තා නැතිවම බෑ. හිටපු ජනාධිපති ජේ. ආර්. ජයවර්ධන මහත්මයා වුණත් ඕනෑම වෙලාවක හම්බ වෙන්ඩ පුළුළුන්කම අවසරය දීලා තිබුණෙත් තාත්තාට විතරයි. මේවා මා අද කියන්නෙ ආඩම්බරයට නෙවේ. අද පක්ෂයේ කවුරුවත් අප දිහා බලන්නෙවත් නෑ. ඒකයි.මිනිස්සු එදා අපේ ගෙදර පිරිලා හිටියා. හැම කෙනෙක්ටම කෑම දුන්නෙ අපෙ අම්මා. සේවකයොත් අපට හිටියා. දේශපාලකයො පොලීසියේ අය, දාමරිකයො මේ හැම දෙනාම නිතර තාත්තා හමුවෙන්න ආවා. ඒ වෙලාවට තාත්තා මට එළියට එන්ඩ දෙන්නෙම නෑ. එයා මගෙ නමින් කමිලා ට්‍රාන්ස්පෝට් සර්විස් කියලා ලොරි වගයක් නම් හයර් කළා.වැඩබිම් කොන්ත්‍රාත් ගත් බවක් මා දන්නේ නෑ. දෙල්ගොඩ ගොවිජන සේවා මධ්‍යස්ථානය හදන්ඩ නම් තාත්තා මහප්පාගෙ නමින් කොන්ත්‍රාත් අරන් තියෙනවා. තාත්තා හදපු විශාල ගෙය මහජන බැංකුවට උකස් කළේ ඒ ගොවිජන සේවා මධ්‍යස්ථානය හදන්ඩ. තාත්තාත් අම්මත් වෙඩි තබලා මැරුවට පස්සෙ බැංකුව ඒ ගෙය මුස්ලිම් කෙනෙකුට වික්කා.ඒ වෙලාවෙ තාත්තා අතේ තිබුණු සියලු දේ වියදම් කරලා අර ගේ හදලා තිබ්බෙ. ගොවිජන සේවා මධ්‍යස්ථානයේ හදපු සල්ලි ලැබුණෙ පස්සෙ කාලෙක. ඒ වෙලාවෙ මහප්පා ඒ සල්ලි ගත්තත්, මටවත් මල්ලිටවත් පිච්චියක්වත් ලැබුණේ නෑ. තාත්තා මුලින් අරන් තිබුණු ගල් වළක කොටස් විකුණලයි මේ පදිංචි ඉඩමෙ ගේ පවා හදා ගත්තෙ. කිරිබත්ගොඩ සමනළ රෙස්ටොරන්ට් එකේ අයිතිය තියෙන්නෙත් තාත්තට. සිංගප්පූරු සරත් මාමා ඒකෙ කුලිය මල්ලිට ගෙවනවා.පස්සෙ කාලෙකදි ගෝනවල සුනිල් අපේ තාත්තා කියලා මල්ලිටත් මටත් සමහර තැන්වලින් කෙණහිලිකම් ආවා. දිනුෂ්ක පෙරේරා මගෙ මල්ලිගෙ නම. තාත්තාගෙ ඔරිජිනල් පුතා ඉන්දැද්දි සමහර ඩුප්ලිකේට්ලා බොරු පාට් දාගෙන සමහර තැන්වල තාත්තගෙ නම විකුණලා එයාල පුතා විදියට පෙනී සිටින්ඩත් ගත්තා. ඒ නිසා මං රූපලාවන්‍ය වැඩවලින් හම්බ කළ හා තාත්තාගේ ගල් වළේ කොටස් විකුණා ලබා ගත් මුදලින් කොහොමහරි මල්ලිව එංගලන්තයට යැව්වා. එයා අද එහෙ ඉගෙන ගනිමින් රක්ෂාවක් ද කරනවා.තාත්තා අලුත් ගේ හදනකන් අපි හිටියේ පල්ලිය පාරේ. සුරංජිත් මාමාට අයිති නිවසක. මට ඒ අඳුරු දිනය තවම මතකයි. ඒ වෙලාවේ තාත්තාට කියලා ඉස්කෝලෙකට ළමයෙක් දාගන්න පොලීසියෙ මහත්තයෙක් එයාගේ නෝනාත් එක්ක ඇවිත් හිටියා. තාත්තා අම්මත් එක්ක පුංචි මතභේදයක් ඇතිවෙලා යාළු වෙච්ච මොහොත.ඒ දෙන්නා හරි ආදරෙන් හිටියේ. තාත්තා ඇහැව්වා අද රෑට කන්නෙ මොනවා ද කියලා. අම්මා ආප්ප හදන්න සූදානම් වුණා. එකපාරම රතිඤ්ඤා පුපුරනව වගේ හඬක් ආවා. අම්මා චූටි දුවේ කියාගෙන බෆල් එක ගාව ඇදගෙන වැටුණා. ඇගේ සිරුරින් ලේ විදිනවා. තාත්තා කෑගහගෙන වාඩිවෙලා හිටි පුටුවෙන් නැගිට්ටා විතරයි ඔහුටත් වෙඩි වරුසාවක් ආවා.එයා ලේ විදගෙන වැටෙනකොට තමයි මං දැනගත්තේ කවුදෝ අපිට වෙඩි තියන බව. මගේ යටි බඩටත් අතටත් වෙඩි වැදුණා. මට තේරුණා මගේ බඩවැල් උදරයෙන් එළියට ඇවිත් කියලා. විනාඩි දහයක් ගියේ නැහැ චිත්‍රපටයක සටන් ජවනිකාවක් වගේ ඔක්කොම ඉවරයි. මගේ තාත්තා දේශපාලකයින්ගේ පව්වලට කර ගහලා නිකරුණේ මැරුණා.මගේ අම්මත් ඒකටම ගොදුරු වුණා. මට හිතට දුක තාත්තා ළමා අපචාර කරපු ස්ත්‍රී දූෂකයෙක් ලෙස හංවඩු ගහන එකයි. එයා එහෙම කෙනෙක් නෙවෙයි. ශ්‍රීපති සූරියාරච්චි එකපාරක් උපන් දිනය දවසක මා ගත් පින්තූරයක් ෆෝස්ටරයට දාලා ළමා අපචාර පිටු දකිමු කියලා හැම තැනම අලවලා තිබුණා. මං ඒවා ගෙනල්ලා මිදුලේ ගොඩගහලා පිච්චුවා. තාත්තාට මුලින්ම ඒ චෝදනාව දේශපාලන වේදිකාවේ කළේ චන්ද්‍රිකා බණ්ඩාරනායක කුමාරතුංග. මේවා තාත්තාට බොරුවට හදපු නඩු. ඒ කාලෙ වෙන අය කරපු වැරදිත් තාත්තගේ ගිණුමට වැටුණා.මම ලොකු ළමයෙක් වුණේ අවුරුදු අටේදී. එදා තාත්තා අම්මාට කිව්වා මං ඔය කිසිම දේශපාලන කොන්ත්‍රාත්තුවක් මීට පස්සේ කරන්නේ නැහැ මට දැන් ලොකු දුවක් ඉන්නව කියලා. එහෙම කියලා මාස හයයි ගියේ. එදා මම ලොකු ළමයෙක් වුණහම තාත්තාට මාව බලන්න බැරි නිසා අඳුරු කාමරයේ සිටි මට ජනේලයෙන් අත් එළියට දාන්න කියලා එයා එළියෙ ඉඳගෙන මගෙ අත් බදාගෙන අඬල සිපගත්තා.එයා හොඳ මිනිහෙක් මහත්මයෙක් එහෙම ජීවත් වෙන්න හදනකොටම එයාව නැති කළා. මොකද? තාත්තා තමයි දේශපාලනඥයන්ගෙ රහස් දන්නෙ. ජනතා විමුක්ති පෙරමුණ එක්කත් තාත්තාට ප්‍රශ්න තිබුණා. ඒ නිසා තාත්තව මැරුවේ ජවිපෙන් කියලයි ප්‍රසිද්ධ වුණේ. ඒත් ටී 56 මුල් වරට ඝාතනවලට ආවේ තාත්තාගේ ඝාතනයත් එක්කයි. මැෂින් ගන් - ටී 56 මා දන්නා හැටියට ඒ කාලෙ පාතාලයන්ට තිබුණේ නෑ.සුනිල් මල්ලිව නාඳුනන පිරිසක් මරා දැම්මේ 1987 ජුලි 25 වැනිදා. මගේ මහත්මයා ෂෙල්ටන් පැහැරගෙන ගියේ හරියටම ඊට අවුරුදු දෙකකට පස්සේ 1989 ජුලි 26 වැනිදා.ෂෙල්ටන්ගේ බිරිය පුෂ්පා රංජනීසුනිල් ආවෙ විජයව මරන්ඩකියලා ආරක්ෂක අංශවලට ගියේ. අන්තිමට අපිට 4 වැනි තට්ටුවටත් යන්ඩ වුණා. බේරිලා ආවෙඅමාරුවෙන්.රෝහණ තිලකරත්නඔය කියන රැස්වීම තිබුණු දා තමයි සුනිල්ගේ කණ්ඩායම කෑවෙ. ජේවිපීකොල්ලො හා හාමුදුරුවරු රැස්වීම කඩාකප්පල් කරන්ඩ ආපු සුනිල් ලාටඑරෙහිව හිටියා. මෙතැන යුද්ධයක් වගේ.ආරියසේන මුදලාලිමට දුක තාත්තට මැරිලත් නිදහසක් නැති එකයි. එයාගෙත් අම්මගෙත් සොහොනට ගත්තේ අර තාත්තා හදපු ගෙදර ඉඩමෙ කොටසක් නොවේ. එහා වත්තෙ කොටසක්. ඒක මහප්පලාගේ චණ්ඩිකමින් කරපු වැඩක්. තාත්තා හිටියානම් කවමදාවත් ඒ වගේ පහත් වැඩ අනුමත කරන්නේ නැහැ.මහප්පලත් මේ ටික කරලා තියෙන්නේ තාත්තාගේ අලුත් ගේ හා ඉඩම කොල්ල කන්න හිතාගෙන. ඒක උකස් කරල තිබුණ බව දන්නේ නැහැ. අම්මයි තාත්තයි දෙන්නම නැති හින්ද අපිව හදාගත්තේ අජිත් මාමා. අම්මගේ මල්ලී. තාත්තාගේ ලොරි සහෝදරයෝ බෙදාගෙන තිබුණා. අවුරුදු තුන හතරකට පස්සෙ දරුවන්ට ඒ දේපළ අයිතිය තීන්දු වෙන කොට අර ලොරි හොඳටම අබලන්.මං හලාවතට ගිහින් අබලන් ලොරියක් ගෙනාව මතකයි. තාත්තා අම්මා වෙනුවෙන් මං අවුරුදු 26 ක් නොවරදවාම දානය දෙනවා. ඒත් ඒ සොහොන් කොත තවමත් අනුන්ගේ ඉඩමක. මං ඒ ගෙදර අය එක්ක කතා කළා.ඒ සොහොන් කොත දෙන්න මං මගේ පෞද්ගලික ඉඩමක ඒක තැන්පත් කරන්නම් කියලා. එහෙම නැතිනම් සොහොනක තැන්පත් කරන්නම් කියලා. ඉඩම අයිතිකාරයෝ ඒකට උසාවියට පෙනී හිටිනවානම් මං තාත්තගේ අම්මාගේ සොහොන් කොත් ගන්න ලෑස්තියි.දුවක වශයෙන් ඇයගේ මාපිය සෙනෙහස මිණිදැදිරිව විකසිත වූ කුසුමක් මෙන් සුවඳ දෙවන්නකි.රෝහණ තිලකරත්න පුංචි සන්දියේ සිටම සුනිල්ගේ යාළුවාය. ඔහුට කියන්නට ද යමක් තිබේ.සුනිල් මා හඳුනන්නෙ අවුරුදු 13 - 14 කාලෙ පටන්. ඒ කාලෙ හිටන් ඔහු අයුක්තිය අසාධාරණය නොඉවසන්නෙක්. හැබැයි! ඔය පාතාලෙ කියන කට්ටියට සුනිල් අයිති නෑ. එයා තුවක්කු පිස්තෝල අරන් ගිහින් පිටුපස්සෙන් පිහියෙන් අනින ජාතියෙ කෙනෙක් නොවේ. ප්‍රශ්නයක් නම් ෆේස් ටු ෆේස් මුහුණට මුහුණ ගහගත්තා. ඒ වගේ කෙනෙක්.මට මතකයි විජය කුමාරතුංගට නැක්සලයිට් චෝදනාවට ලක්වෙච්ච වෙලාවෙ කොළඹ 18 වාට්ටුවටත් ගෙනාවා. සුනිල් රනිල් මහත්මයාට කියලා මාත් එක්ක ගියා විජය බලන්ඩ. විජය එයාගෙ යාළුවා. අපි යනකොට මෙන්න? සිරිමාවෝ මැඩම් එනවා. සෙනඟ පිරිලා. අප ටිකක් හැංගිලා බලන් හිටියා එතුමිය යනකම්. කොහොම හරි මැඩම්ගෙ පොලිස්කාරයො ‘සුනිල් ඉන්නවා’ කියලා තියෙනවා. සුනිල් ආවෙ විජයව මරන්ඩ කියලා ආරක්ෂක අංශවලට ගියේ. අන්තිමට අපිට 4 වැනි තට්ටුවටත් යන්ඩ වුණා. බේරිලා ආවෙ අමාරුවෙන්.සුනිල් මාත් එක්ක අම්පාර ගංගා නිම්න සංවර්ධන මණ්ඩලයේ තැනක රාජකාරි කළා ටික දවසක්. එයාගෙ අයියා වින්සන් තමයි ඒ තැන අප දෙන්නට ලබා දුන්නෙ. අප එහි ක්‍රීඩා සමාජයක් ක්ලබ් එකක් පවා කළා. එයා උතුම් යාළුවෙක්. යාළුවෙක් වෙනුවෙන් ජීවිතය දෙන්ඩ වුණත් එයා සූදානම්.විජය කුමාරතුංග ඡන්ද අපේක්ෂකයකු ලෙස ඉදිරිපත් වූ කටාන ආසන ඡන්දයේදී ඒ ඡන්ද පෙට්ටි හොරකම් කළේ ගෝනවල සුනිල් බව ඇතැම්හු කියති. පොලීසියේ ඕ. අයි. සී. ගේ පුටුවේ සිට සමහර විට දේශපාලකයන්ගේ පුටුවල සිට ඔහු අණ පණත් පැනැවූ බව ද සමහරු කියති.කමිලා පෙරේරා (සුනිල්ගේ දියණිය) කී යමක් මට හදිසියේ සිහිපත් වෙයි.විජය අන්කල් තාත්තගෙ යාළුවෙක්. එයා ආවාම කෝ අර සුදු කෙලී පොඩ්ඩි කියලා මාව හොයනවා. මට හරිම ආදරෙයි. තාත්තත් කවරදාවත් විජය අන්කල්ට විරුද්ධව කතා කළේවත් නෑ. ඒත් තාත්තා මැරුණු වෙලාවෙ ඒ ආරංචිය දුන්නු අපේ ඥාතියකුට ඒ අන්කල් කියා තිබෙන්නෙ “සුනිල් හොඳ යාළුවෙක්. එයාගෙ මරණය ගැන කනගාටුයි. ඒත් එයා තමයි මට රජ වෙන්ඩ තිබුණු අවස්ථාව නැති කළේ කියලා. අපේ තාත්තා විජය අන්කල්ට කළ වරද මොකක්ද? ඇය අපෙන් ඇසුවාය.මේ ගවේෂණයේදී තවත් අපූරු සිදුවීම් රැසක් අපට දැනගන්නට හැකි විය. ඒවා හෙළි කරන ඇත්තෝ තම නම්ගම් නොලියන්නැයි මගෙන් ඉල්ලා සිටියහ.මහත්තයො එදා හිටපු දිසා ඇමැති ටියුඩර් ගුණසේකරට අයිති හෙයියන්තුඩුවෙ ඇතා පිට තියාගෙන සුනිල්ව ගෙනිච්චෙ. බාල අපචාර චෝදනාවකින් සුනිල් නිදහස් වෙලා ගෙදර එන වෙලාවෙ නාගහමුල ඉඳන් ගෝනවලටම ඒ ඇතා පිට තමයි සුනිල් ගියේ. අනෙක ජනාධිපති සමාව යටතේ අවුරුදු 15 කට අඩු සිරකරුවන් නිදහස් කරන්ඩ ජේ. ආර්. මහත්මයට සිද්ධ වුණෙත් සුනිල්ගෙ කාල සීමාව අවුරුදු 15 ක් වෙලා තිබු නිසයි.ඒක ඒ කාලෙ සුනිල් සමාව නමිනුත් ප්‍රසිද්ධ වුණා. ඒ කාලෙ මුල්කිරිගල කටාන ඔය වගේ මැතිවරණවල ප්‍රධාන චණ්ඩියා සුනිල්. එයා තමයි දේශපාලකයන්ගේ කොන්ත්‍රාත් අනුව ඡන්ද පෙට්ටි ඉස්සුවෙ. දෙල්ගොඩට විජේවීර එන වෙලාවෙ එයාට ගහලා කොළ පාට නාවලා ජේ වී පී එක ගහලා තිබු වේදිකාවට ගෙනිහින් යූ එන් පීයට ජය වේවා! කියලා කියවන්ඩ එදා සුනිල් අරමුණු කරලා හිටියෙ.ඒත් විජේවීර ආවෙ බලාපොරොත්තු වූ පාරෙන් නොවෙයි. වෙනත් පාරකින්. ඇවිත් ඔහු වේදිකාවට ගොඩ වුණා. සුනිල් වේදිකාවට පහර දෙන්න ගත්තා මේක තමයි ජේ. ආර්.ගෙ ආණ්ඩුවෙ ප්‍රජාතන්ත්‍රවාදෙ කියලා විජේවීර කෑගහනකොට එතැනත් මහා කලබගෑනියක් ඇතිවුණා. ගෝනවල සුනිල්ගේ ගෝලයෝ එදා හොඳටම ජේවිපෙන් ගුටි කෑවා. හැබැයි! රැස්වීමත් නැවතුණා. කොටින්ම මීගහවත්තෙ එදා හිටපු පොලිස් ලොක්කා වෙල දිගේ දුවලා තියෙන්නෙ.ඒ පෙදෙසේ වැසියෝ තවත් බොහෝ දෑ කියති. ඒ සියල්ල මෙහි ලිවීමට බැරිය. ඒත් ඒ රැස්වීම එදා සංවිධානය කළ දෙල්ගොඩ ලීබඩු සාප්පුවේ මුදලාලි ආරියසේන මහතාගෙන් යමක් අසා දැන ගත යුතුය.ඒ කාලෙ මට අවුරුදු 19 ක් විතර ඇති. ජවිපෙ කියා දෙයක් දන්නෙ නැති කාලෙක මාව අල්ලගෙන එදා ආණ්ඩුව හිර කළා. පුනරුත්ථාපන කඳවුරුවලදි තමයි මං පක්ෂය ගැන දැනගත්තෙ. ඊට පස්සෙ මං ඒකෙ ක්‍රියාකාරිව හිටියා.ඔය කියන රැස්වීම තිබුණු දා තමයි සුනිල්ගේ කණ්ඩායම කෑවෙ. ජේවිපී කොල්ලො හා හාමුදුරුවරු රැස්වීම කඩාකප්පල් කරන්ඩ ආපු සුනිල් ලාට එරෙහිව හිටියා. මෙතැන යුද්ධයක් වගේ. විජේවීර සහෝදරයා අල්ලාගෙන වධ දෙන්නයි සුනිල් එදා සූදානම් වුණේ.සුනිල් සමාදාන විනිශ්චයකාරවරයෙකි. ඒ වරම ඔහුට ලබා දුන්නේ ද දේශපාලකයන්ය. ඒ අතර ග්‍රාමෝදය සභාපතිකමක් ද ඔහුට තිබිණ.සුනිල් හරි ද වැරැදිදැයි සෙවීම මගේ කාරිය නොවේ. ඒත් සුනිල් මියගියේ 1987 දීය. ඊට වසර දෙකකට පසු ඇතිවූ බටලන්ද වධකාගාරයට සෙනඟ අරගෙන ගියේ සුනිල් බව පවසන කතාව වැරැදි බව තතු දන්නෝ පවසති.සුනිල්ගේ දුව කමිලා කී වචන මට නැවත සිහි ගැන්වෙයි.මගේ තාත්තාට බටලන්ද වධකාගාරය ගැන කියන කතා අමූලික බොරු. එතකොට තාත්තා මැරිලා. රනිල් මහත්මයාගෙන් අපේ ගේ සින්න වෙච්ච වෙලාවෙ අපි ගෙයක් ඉල්ලා සිටියා. එතකොට එතුමා අගමැති. එයා සුනිල් මාගම්මනට බොරුවට වැඩේ පැවැරුවා.ඒ ගැන කවරදාවත් එයා කතා කළේවත් නෑ. දේශපාලකයො කරන්නෙ පුළුවන් තරම් වැඩ අරගෙන අන්තිමේ ඒ අයව විනාශ කරන එකයි. දේශපාලකයන්ගේ අතකොළු නොවී ස්වාධීනව වැඩ කරන්ඩයි මං කැමැති. මට මගේ අම්මගෙ තාත්තගෙ සොහොන් කොත් මගේ ඉඩමට ගන්ඩවත් උදව් කරන්න ඔය කවුරුවත් ආවෙ නෑ.උපාලි සමරසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022311</link>
    <topic>ගලෙවෙලටම කිරි බෙදන දිරිය තරුණ ජෝඩුව</topic>
    <author>කේ.කේ. ආරියදාස</author>
    <content>කිරි ගොවි යුවළරටේ බොහෝ දෙනෙකුගේ අවධානයට ලක් කර ඇත්තේ පිටිකිරි මිල ඉහළ යෑම දැවෙන ප්‍රශ්නයක් බවට පත් කරමිනි. නාගරික ජනතාවට මෙය ඉමහත් ජීවන ගැටලුවක් බවට පත්ව ඇති වුවද ගලේවෙල ප්‍රාදේශීය ලේකම් කොට්ඨාසයේ සෑම අයකුටම දිනපතා අවශ්‍ය දියර කිරි ලබාදීමට තමාට හැකි බව ගලේවෙල පශු වෛද්‍ය ඒ.ජී. බෝදාහේවා මහතා ප්‍රකාශ කර තිබීම කිරි පානය කරන කාටත් සුබදායක ආරංචියකි‍. එම වාසනාවන්ත පුවත ගැන තොරතුරු සොයා බැලීමට ගලේවෙලට ගිය අපට එම පශු වෛද්‍යවරයා කියා සිටියේ දියර කිරි අභියෝගය තමන් ජයගනු ලැබුවේ ප්‍රදේශයේ තවත් ජීවිත රැසක ගේ ආර්ථිකය සංවර්ධනය කරමින් බවයි. ඒ පිරිස අතරින් සමාජයට ආදර්ශයක් ලබාදෙන තරුණ යුවළක් ගැන වෛද්‍යවරයා අපේ අවධානය යොමු කළේ ය.පශු වෛද්‍යවරයා කීවේ මෙවර හොඳම කිරි ගොවියා ලෙසත් හොඳම තෘණ වගාවටත් හොඳම යොවුන් ගොවියාත් හොඳම කිරි එළදෙන යන සම්මාන රැසක් දිනා ගැනීමට එම යුවළට හැකි වී ඇති බවය. ඒ අනුව ප්‍රාදේශීය සභා මන්ත්‍රී දුමින්ද බණ්ඩාරනායක මහතාගේ මඟ පෙන්වීම මත මෙම ආදර්ශවත් යුවළ සොයා අපි ගලේවෙල හොම්බාව ගම්මානයට ගි‍ෙයමු.ආර්.ඩී. වසන්ත ලාල් ප්‍රේමරත්න, තවමත් තිස් එක් වැනි වියේ පසුවන තරුණයෙකි. ඔහුගේ ආදරණීය බිරිය වූ‍යේ සමන්ලතා අතපත්තු ය. (29) ඔවුන් දෙදෙනා මීට වසර කීපයකට පෙර කටුනායක ඇඟලුම් හලක සේවය කරමින් සිටියදී එකිනෙකා හඳුනාගෙන ඇත.ජීවිතය ගැන බලාපොරොත්තු පොදි බැඳගෙන හමුවෙන සෑම අවස්ථාවේදීම අනාගතය සුබදාය කැර ගන්නට දෙදෙනා කතාකැර ගත්හ. වැඩි කාලයක් නොගොස් විවාහවූ වසන්තත් සමන්ලතාත් ඇඟලුම් ශාලාවේ සේවයට සමු‍දීමට තීරණය කළේ ඉන් ලැබෙන මුදල ජීවත් වීමට ප්‍රමාණවත් නොවන නිසාත් තමන්ටම කියා යමක් කැර ගැනීමේ අරමුණ ඇතිව ය. දෙදෙනාගේ මාසික වැටුපෙන් පැටවකුත් සමඟ කිරි එළදෙනකු ලබාගත්තේ කිරි ගොවි වගාව ආරම්භ කිරීමේ අරමුණෙනි.වත්මනෙහි අයාලේ ඇවිදිමින් අරමුණක් නැතිව කල් ගෙවන තරුණ තරුණියන්ට තම ජීවිතය ජය ගැනීමට මෙන් ම දැනට විවාහ දිවිය ගත කරන අඩු ආදායම් ඇති ඕනෑම අයකුට මේ යුවළ මහත් ආදර්ශයකි.එක් කිරි ‍එළදෙනක් මිලදී ගෙන කිරි ගොවි පාලනය ආරම්භ කළ මෙම යුවළට දැන් දෙනුන් 30 ක් සිටිති. ගේ දොර යාන වාහන මෙන් ම දරුවන් දෙදෙනකු ද සමඟ සතුටින් දිවි ගෙවන මේ දෙදෙනා රටටම ආදර්ශයකැයි අපට ද හැඟිණ. මෙම දෙපළගේ ජීවිත සාර්ථකත්වයේ පිටුපස යෝද ශක්තිය වී ඇත්තේ ගලේවෙල පශු වෛද්‍ය ඒ.පී. බෝදාහේවා මහතා ය.තමන් ඇති කරන සතුන් පවුලේම කොටසක් බවට පත්ව ඇති බව වසන්ත කියයි. මේ අතර සමන්ලතාට ගොවි පොළේ විශේෂ කාර්යයක් පැවරී ඇත. එනම් තම සතුන්ට ලැබෙන පැටවුන්ට නම් තැබීමයි.හදයා, ටිකිරි, දඟයා, සඳා, ලොක්කි, රත්ති, මැණිකේ, සුදු අම්මා, ආදී නම්වලින් සතුන් හඳුන්වති. එම නම්වලින් කතා කරන විට සතුන් ද තමන්ට ඇඟලුම් පාන බව සමන්ලතා කියයි.දිනකට කිරි ලීටර් තුනකින් ආරම්භ කළ කිරි අස්වැන්න දිනකට ලීටර් 100 ක් දක්වා වැඩි කැර ගැනීමට ඔවුන්ට හැකි වී ඇත. ඊට අමතරව තණ වගාවෙන් ආදායමක් ලබා ගැනීමටත් බයෝ ගෑස් නිපදවා ගැනීමටත් යන්ත්‍රාණු සාරයෙන් කිරි ගැනීමටත් මොවුන් සමත් වී ඇත. මේ අතර කිරි දෙනුන් සිටින ගාල ඉතා පිරිසිදුව පවත්වාගෙන යෑමට ද මේ දෙදෙනා අමතක නොකරති. නිරහංකාර සිනාවෙන් අප පිළිගත් සමන්ලතා තම අතීතය ගැන මතකය අවදි කළේ මෙසේ ය.සමන් - ලතා ගවයන්ට සාත්තු කරමින්ගව ගෙය“අපි දෙන්නම කටුනායක ගාමන්ට් එකක වැඩ කළේ. එහිදී හඳුනාගත් අපි අනාගතය ගැන ගොඩක් සිහින මැව්වා. අපි දෙන්නම දුප්පත් නිසා අපි රටට ආදර්ශවත් යුග දිවියකට යමු කියලා කතා කරගත්තා.ගාමන්ට් එකෙන් අස්වෙලා ඇවිල්ලා ඉතිරිකැරගත් මුදලින් කිරි එළදෙ‍නක් අරගෙන එයා හදාගන්නේ කොහොමද කියලා දැනගන්න ගලේවෙල පශු වෛද්‍ය තුමා හමුවෙන්න ගියා. එදා තමයි අපේ හොඳම දවස. අපි දෙන්නට ඒ දොස්තර මහත්තයා අනාගතයේ ‍බලාපොරොත්තු ඉටු කැර ගන්න හැටිත් කිරි ගව පාලනයෙන් ලැබෙන ආර්ථික වාසි ගැනත් කියලා දුන්නා. අපි එතුමා කියන විදිහට එතුමාගේ උදව් ඇතිව. රජයේ උදව් ඇතිව ගව පාලන කටයුතු කරගෙන ගියා. දැන් අපිට ජීවිතේ අඩුපාඩුවක් නැති තරම්. අපි දෙන්නා එකා වගේ වැඩ ටික කැරගෙන දරුවෝ දෙන්නා හදාගෙන ඉන්නවා.”ආර්.ඩී. වසන්ත ලාල් ප්‍රේමරත්න අප සමඟ කීවේ අප තුළ ද දිරියක් ඇති කරවන විදිහේ සවිමත් කතාවකි.“මම ජීවිතයේ පරදින්න කැමැති නැහැ‍. අපි දෙන්නා ජීවිතේ හොඳින් අවබෝධ කරගෙන මේක පටන්ගත්තෙ. අද රැකියා නැතිව ඉන්න තරුණ තරුණියන්ට මම කියන්නේ මේ වගේ රැකියා තෝරා ගන්න කියලයි. අද රටේ දැවෙන කිරි ප්‍රශ්නයට යම්කිසි හෝ සනයක් ලබාදී අපේ ජීවිතත් ආර්ථිකයත් සරුකැර ගන්න පුළුවන්. මම දැන් කිරි ගව පාලනයට අමතරව කුකුළු ගොවි පොළක් ආරම්භ කිරීමවත් ස්ථිර මුරුංගා වගාවටත් යොමු වෙලා තියෙනවා. මගේ සාර්ථකත්වයේ පිටුපස ඉන්නේ මගේ ආදරණීය බිරියත් අපිට හැමදාමත් ආදරයකරන උපදෙස් ලබාදෙන ‍ගලේවෙල පශු වෛද්‍ය බෝදීහේවා මහත්තයත් දෙන්නයි.”“බිරිය සතුන්ට නම් තිබ්බම ඒ නම එයාලට හොඳට මතක තියෙනවා. ලොක්කිට කතා කළාම ලොක්කි විතරයි එන්නේ. වෙන අය එන්නේ නැහැ. මේ සත්තු දැන් අපේ පවුලේ අයවගේ. අපි ගාලේ වැඩ කරන්නේ විහිළු තහළු කරමින්. අපි දෙන්නට පුංචි ප්‍රශ්නයක් ආවොත් අපි අපේ ලොක්කිට හරි රත්තිට හරි කියනවා. එතකොට ආයෙත් දෙන්න හොඳයි.”කිරි ගව පාලනය මේ යුවළට හුරුකරමින් ඔවුන් සම්මානයට ලක් කිරීමේ උදාරතර කටයුත්තට උරදුන් ශ්‍රී ගලේවෙල පශු වෛද්‍ය ඒ‍.පී. බෝදහේවා මහතාගෙන් තොරතුරු විමසීමට ද අපි අමතක නොකළෙමු.“මේ දෙන්නා දවසක් මගේ කාර්යාලයට ඇවිත් ගව පාලනය ගැන උපදෙස් පැතුවා. මට තේ‍රුණා මේ දෙන්න ඒ ගැන හරිම උනන්දුයි කියලා. අවශ්‍ය තාක්ෂණික දැනුම සියල්ල ම දුන්නා. ඇත්තටම මම සතුටු වෙනවා. මේ දෙන්නා මේ වගේ දේකට ‍උනන්දුවීම පිළිබඳව.එයාල සම්මාන ලබාගනිද්දී වැඩියෙන් ම සතුටු වුණෙත් මම. මේ වගේ ගවපාලනයට කැමති අයකුට මම කියන්නේ එන්න අපේ කාර්යාලවලට සෑම පැත්තකින් ම අපි උදව් කරන්න කැමැතියි” බෝදාහේවා මහතා කීවේ ඒ සඳහා අපව ද උනන්දු කරවන හැඟීමකිනි.කේ.කේ. ආරියදාසසීගිරිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022312</link>
    <topic>දුකම සතුට කරගත් අංජලී</topic>
    <author>ලීලානන්ද ඉහළගමගේ</author>
    <content>ලෙබනන ශ්‍රී ලංකා තානාපති කාර්යාලයේදී මා අංජලී දුටු පළමු දිනයේ ඇය වයස අවුරුදු දහනවයක තරුණියකි. සිත්ගන්නාසුලු තරුණියක වූ ඇය සිහින් සිරුරක් ඇත්තියකි. කියන්නට බොහෝ දේ ඇතැයි ඒ නෙත්වලින් පවසයි. ඒ ඇය භද්‍ර යෞවනයේ පසුවන්නියක් නිසාම නොව ඇයට අත් විඳින්නට සිදුවූ දෛවෝපගත සිදුවීම් මාලාවක් නිසාය.අංජලී ගේ පියා රාමචන්ද්‍රන් ඉන්දියානු ජාතිකයෙකි. මව ලීලාය. ඇය සිංහල ගැහැනියකි. ලීලා තරුණ වියේදීම ලෙබනනයට ආවේ ගෘහ සේවිකාවක් ලෙසය. ඇයට රාමචන්ද්‍රන් මුණ ගැසුණේ ඇය සේවය කළ නිවසේ හිමිකරුගේ ඇපල් වත්තේදීය. වසරක කෙටි ඇසුරකින් පසු රාමචන්ද්‍රන් සහ ලීලා විවාහ වූහ. විවාහයෙන් පසු අංජලී ඔවුනට දාව ඉපැදුණි. රාමචන්ද්‍රන් තම පණටත් වඩා අංජලීට ආදරය කළේය.තමන්ගේ මව උපන් ලංකාව හෝ ගමක් හෝ පිළිබඳව අංජලී කිසි දෙයක් නොදනී. එහෙත් ලංකාවට ඇය රැගෙන යන ලෙස ඇය කිහිප වතාවක්ම ඇවිටිලි කළාය. රාමචන්ද්‍රන්ට අවශ්‍යව තිබුණේ ලීලා සහ අංජලී ඉන්දියාවට රැගෙන යෑමටය. රාමචන්ද්‍රන් ලීලාට දයාබරව සැලකුවේය. ඔහු අංජලීට මහත් සේ ආදරය කළ පියෙක් විය. හැමදාම සවසට තමන් ජීවත් වූ පුංචි කාමරයට එන විට ඇපල් ගෙඩි දෙක තුනක් රැගෙන ඒම රාමචන්ද්‍රන්ගේ සිරිතය.දුප්පත් පවුලක වුවද අංජලී සුබ අනාගතයක් පිළිබඳව සිහින මැව්වාය. ඇය ලෙබනනයේ ජාත්‍යන්තර පාසලක ඉගෙනුම ලැබුවාය. ඒ සඳහා උදව් කළේ රාමචන්ද්‍රන් සේවය කළ ඇපල් වත්තෙ හිමිකරු සීමන් මහතාය. ඔහු ලෙබනන ජාතිකයෙකි. ඔවුහු අංජලීට තමන්ගේම දියණියකට මෙන් සැලකූහ. භද්‍ර යෞවනයේ ගත කළ අංජලීට ජීවිතය කොතරම් සුන්දරදැයි සිතුණි. එහෙත් දෛවයේ සරදමකටදෝ ඇය නොසිතූ දේවල් බොහෝ සිදු වෙමින් පැවැතිණි. ඒ දෙදහස් හයේ වර්ෂයයි. ඊශ්‍රායලය ලෙබනනයට විරුද්ධව යුද්ධ ප්‍රකාශ කළේය.බෝම්බ තැනින් තැන වැටෙන විට, ලෙබනන ජාතීහු අල්ලපු රට වූ සිරියාවට පලා ගියහ. තවත් අය ඇමෙරිකාව, ජර්මනිය, ඕස්ට්‍රේලියාව වැනි රටවලට තාවකාලිකව පදිංචියට ගියහ. තවත් අය ලෙබනනයේ කඳු ශිඛර පිහිටි ජබාල් වැනි ප්‍රදේශ කරා ආරක්ෂාව පතා ගියහ. ලෙබනනයේ පැරැණියෝ කඳු ශිඛරවල ජීවත් වූහ. තවමත් අතරින් පතර ගල් ගුහාවල එ‍ඬේර මිනිස්සු ජීවත් වෙති.යුද සමයේ ලෙබනනයේ ශ්‍රී ලංකා තානාපති කාර්යාලයට පැය විසිහතර පුරාම රාජකාරිවලින් අඩුවක් නොවීය. ආරක්ෂාව පතා හා එහි රැකවරණය පිණිස පහළොස් දහසක් පමණ තරුණ කාන්තාවෝ මෙන්ම වසර විසිපහ තිහ එහිම ජීවත්වන ශ්‍රී ලාංකික කාන්තාවෝ ද පැමිණ සිටියහ.ආරක්ෂාව සඳහා කොහේවත් නොයන ලෙසට අංජලීගේ දෙමවුපියන්ට එම වත්ත අයිතිකරු සීමන් මහතා උපදෙස් දී එම පවුලේ සැම දෙන ඕස්ට්‍රේලියාව බලා පිටත්ව ගියහ. එහෙත් හිතේ බය නිසා අංජලීගේ මව සහ පියා අංජලී ද රැගෙන රාත්‍රි කාලයේ මහපාරට අවතීරණ වූහ. මහ මඟ යාන වාහන නොමැති වුවද ඉඳ හිට කුලී රථ ගමන් කරයි. ඔවුන් අධික මුදලක් ඉතා කෙටි දුරටත් ලබා ගත්හ. අවාසනාවකට මෙන් ඔවුන් ගමන් කළ කුලී රථය අතරමඟදී බෝම්බයක් පොළවට පහත් වීම නිසා බියට පත් රියැදුරු අතින් මහ මඟ විදුලි කණුවක වැදුණි. රියැදුරු එතැනම මිය ගියේය. සිහිසුන් නැති අංජලී කරපින්නා ගත් රාමචන්ද්‍රන් බියපත්ව අසරණව සිටි ලීලා ද රැගෙන කඳුකරයට පලා ගියේය.ජබල්හි කඳු ශිඛරයක ගල් ලෙනක සැඟවුණු ඔවුහු එදා රාත්‍රිය එළිවනතුරු එහිම ගත කළහ. අංජලීට ඒ මූසල රාත්‍රිය කිසි දිනක අමතක නොවේ. ඔවුන් සතුව තිබූ ආහාර දින තුන හතරකට ප්‍රමාණවත් විය. දින හත අටක් මෙසේ ගෙවී යද්දී රාමචන්ද්‍රන් තීරණයක් ගත්තේය. අංජලී තම මවට තුරුලු වී මරණ බියෙන් පසුවිය. රාමචන්ද්‍රන් වන වදුලු තුළින් නොපෙනී ගියේය. “අපිට එම්බසියට යන්න පුළුවන් ක්‍රමයක් මම හොයාගෙන එන්නම්” යැයි කියා අංජලීගේ හිස සිප ගත්තේය. ඒ ඔවුන් දෙදෙනා රාමචන්ද්‍රන් දකිනා අවසාන දවස බව කිසිවෙක්වත් නොසිතූහ. රාමචන්ද්‍රන් යළි කිසි දිනෙක පැමිණියේ නැත.දින දෙකක් ගෙවී ගිය පසු ලීලා තමන් සතු ශක්තිය මැන බැලුවේය. සිතට ධෛර්ය ගත් ඇය “පුතේ... අංජලී, මම තාත්තා බලන්න යනවා. ඉක්මනට එන්නම්. තාත්තා මතක් වෙනකොට මට බය හිතෙනවා...” ලීලා අංජලී සිප ගත්තාය. ඇය ද වන වදුලු අතරින් නොපෙනී ගියාය. එහෙත් සවස අඳුර වැටීගෙන එත්දී අංජලීට මහත් සහනයක් රැගෙන ලීලා කෑම, බීම සහ තවත් ඇඳුම් කිහිපයක් ද රැගෙන තාවකාලික සෙවණ අසලට ආවාය.එදා මහ පාර දිගේ සෙමින් සෙමින් ගමන් කළ ලීලාට පහළ පහත් බිම් ප්‍රදේශයක නිවසක ලෙබනන ජාතික යුවළක් මුණ ගැසුණි. ලීලාගේ කතාව ඇසූ ඔවුන් දින කිහිපයකට සෑහෙන්න කෑම බීම දුන් අතර, ඇඳුම් කිහිපයක් ද දී තිබුණි. අංජලී ද රැගෙන රාත්‍රි කාලයේ හැකි ඉක්මනින් ඔවුන් සිටින නිවසට එන ලෙසට ලීලාට උපදෙස් දුන්හ.දින දෙකකට පසු ලීලා අංජලීව ගල් ලෙනේ නවතා යළිත් ලෙබනන යුවළ හමුවීමට ගියාය. තම දියණිය තනිවම යන්නට එපා යැයි හඬත්දී ඇය තනිවම ගියාය. එහෙත් ලීලා යළිත් පැමිණියේ නැත. මේ සිදුවන්නට යන්නේ කුමක්දැයි ඇය හදවතින් විලාප තැබුවාය. ඒ අංජලීගේ ජීවිතයේ දෙවැනි මූසල රාත්‍රියයි. අංජලී හඬනා හඬ ඒ කිසිවකුටත් ඇසුණේ නැත. එදා එළිවනතුරු නොනිදා පහන් කළ ඇයට තනි නොතනියට ඇසුණේ බකමූණන් හා රැහැයියන්ගේ නාදය පමණි. ඉඳ හිට බෝම්බ හඬ කොහේදෝ ඈතක සිට ඇසුණේය. කෑලි කැපිය හැකි ගන අඳුර තුළින් සර්පයින් මතුවේයැයි ඇය සිතුවාය. වග වලසුන් නැති වුවද කඳුකරයේ සර්පයින් බහුලය. ගල් ලෙන්වල සැඟවී සිටිති.ලංකාවේ මෙන් සියොතුනට පින්සිදු වන්නට ලෙබනනයේ ද සමහර කැලෑවල පලතුරු ගස් තිබේ. මිදි, ඇපල්, දොඩම් තැන තැන ඇත. පසුවදා කැලයට වැදුණු ඇය පලතුරුවලින් කුස පුරවා ගත්තාය. අම්මා, තාත්තා, ඇයගේ ඉදිරියේ සිටිනවා ඇයට දැනෙන්නට විය. අහසට දෑත් දිගු කොට දෙවියන්ගෙන් දෙමවුපියන් යළි ලබා දෙන ලෙස ඇය ඉල්ලා සිටියාය. කැමරා සවිකළ කුඩා පැරෂුට් අහසේ පා වෙනවා දුටු අංජලී ඒවාට හසු නොවන්නට ඔලිව් පඳුරු යට සැඟවුණාය.එදා රැය ද එසේම ගත කළ ඇය, පසුවදා සිතට ධෛර්යය ගෙන සෙමින් සෙමින් කැලෑ රොදින් එළියට ආවාය. මහමඟ දිගේ තම අම්මාට හමුවූ නිවස ඇයට හමුවේ යැයි සිතා කඩිනමින් ඉදිරියටම ගියාය. එහෙත් ඈත කන්ටේනරයක් බෝම්බයක් පතිත වීමෙන් ගින්නෙන් දැවෙනු දුටු ඇය යළි දුවගොස් වනගත වූවාය. මහත් තෙහෙට්ටුවෙන් සිටි ඇය ගල් ලෙනෙහි බිම වැතුරුණාය.දෛවෝපගත සිදුවීමකින් මෙන් ඇය යළිත් නෙත් විවර කොට බලන විට නන්නාඳුනනා ලෙබනන් යුවළ ඇය ළඟ සිටියහ. ඒ අම්මාට උදවු කළ අය බව ඇයට තේරුම් ගැනීමට එතරම් වේලාවක් ගතවූයේ නැත. අංජලී තුරුලු කරගත් ඔවුහු එදින රාත්‍රියේ අංජලී තම බාරයට ගත්හ. එම නිවසේ හිමිකරු ලෙබනන් හමුදාවක විශ්‍රාමික නිලධාරියෙකි. සතියකට පමණ පසු එම ලෙබනන ජාතිකයා අංජලීට සුබ ආරංචියක් ගෙන ආවේය. එනම් ඇයගේ පියා රාමචන්ද්‍රන් කඳවුරක ජීවත්වෙන බවය. ඉපිලී ගිය සතුටකින් පිනා ගිය ද අංජලීට මව පිළිබඳව කිසිඳු තොරතුරක් නොලැබුණි. එදා රාමචන්ද්‍රන් තම එකම දියණිය බදාගෙන හඬන්නට වූවාය. ඔහු තම බිරිය ලීලා සොයා දෙන ලෙස ලෙබනන ජාතිකයාට වැඳ වැටී ඉල්ලා සිටියේය.කෙසේ වුවද, ලීලා ගැන තොරතුරක් නොලද හෙයින් රාමචන්ද්‍රන්ට උවමනා වූයේ තම දියණිය අංජලී ද රැගෙන ඉන්දියාවට යෑමය. ඇයට වීසා ලබා ගැනීමට ලෙබන ජාතික විශ්‍රාමික හමුදා නිලධාරියා තම උපරීම උදව් තානාපති කාර්යාලයට ලබා දුනී. එම මාස කිහිපය අංජලී සහ පියා සමඟ ලෙබනන ජාතිකයාගේ නිවසේ ගත කළහ.යුද්ධය මාස කිහිපයකින් අවසන් විය. රටවැසියන්ගේ සිත් තුළට සහනයක් දැනුණි. දිනක් තම ගමන් බලපත්‍ර සමඟ මා වෙත ආ අංජලී සහ රාමචන්ද්‍රන් ගේ දෑස්වල කියා ගන්නට බැරි බොහෝ දේවල් පිරී තිබුණු බව මම දිටිමි. කඳුළු පිරි දෙනෙතින් අපගෙන් අංජලී සමුගන්නා ‍මොහොතේ “අංජලී එතකොට අම්මා...” යැයි මා ඇසූ විට “තාත්තා වගේම අම්මත් මට ලැබෙනවා....” ඇය පිළිතුරු දුන්නාය.මසක් පමණ ගතවූ පසු අංජලීගේ මව සහ පියා සේවය කළ ඇපල් වත්ත හිමිකරු සීමන් මහතා තම බිරිය සමඟ මා හමුවන්නට ආහ. අංජලීගේ පවුලේ තොරතුරු ඇසූහ. මම සියල්ල ඔවුනට පැවසුවෙමි. ඔවුන් මාගෙන් අංජලීගේ ලිපිනය ඉල්ලුව ද මා සතුව එය නොතිබුණි. ඉන්දියානු මහ කොමසාරිස් කාර්යාලයට යන ලෙස මම ඔවුනට උපදෙස් දුනිමි.එදා ඉන්දියානු මහ කොමසාරිස් කාර්යාලයට ගිය සීමන් මහතා අංජලී ගේ තොරතුරු ලබාගෙන ඉන්දියාවට ගොස් අංජලී එහි විශ්ව විද්‍යාලයකට ඇතුළත් කොට ඇගේ අධ්‍යාපනය සඳහා සියලු වියදම් දැරීමට කටයුතු කර ඇත. බුදු දහම අනුව මෙය සංසාරයේ පතාගෙන එන බැඳීමක්දැයි මට සිතුණි.ලීලානන්ද ඉහළගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022313</link>
    <topic>රුහුණු සිංහයාට ධර්මය ඉගැන්වූ කෝදාගොඩ ශ්‍රී ඤාණාලෝක හිමියෝ</topic>
    <author>දෙනගම සිරිවර්ධන</author>
    <content>පණ්ඩිත බඩබද්දේ චන්දරතන හිමියෝඇල්ගිරිය පුරාණ විහාරයේ කුටියකින් බැණ ගන්නා හඬක් ඇසිණ. හොරගොඩ ගුණරතන, මාරගොඩ පියරතන හිමිවරුන්ගෙනි ඒ හඬ. පුංචි සෙනෙවිට ගෙදර සිහි විය. අම්මාත්, තාත්තාත් රණ්ඩු වෙති. මහ ගෙදර ද සිහි විය. මුත්තණුවෝ සහ ආත්තම්මා ද රණ්ඩු වෙති. පන්සලට ආවේ පැවිදි වෙන්නයි. එතනත් රණ්ඩු. ඔහු උස් හඬින් මෙසේ කීවේය.“අම්මත් අප්පත් රණ්ඩු වෙතේ ආත්තත් මුත්තත් රණ්ඩු වෙතේ හොරය, මාරයා, රණ්ඩු වෙතේ රණ්ඩුවලින් තොර තැනක් නැතේ”මෙය ඇසු දෙපැවිද්දෝ ලජ්ජාවට පත්ව රණ්ඩුව නතර කළහ.විහාරාධිපති දෙහිගස්පේ ගුණානන්ද හිමියන්ට මේ කවිය ඇසිණ.“කවුද ඒ?” හිමියෝ ඇසූහ.“අර මහණ කරන්න ය කියල කෝදාගොඩින් ගෙනාපු ළමය” භික්ෂුවක් පිළිතුරු දුන්නේ ය.1915 පුංචි සෙනෙවි දෙහිගස්පේ ගුණානන්ද හිමියන්ගේ ශිෂ්‍යයකු වශයෙන් ඤාණාලෝක නමින් පැවිදි විය. ඊට පසුදා ම ඒ හිමියෝ සිය ශිෂ්‍යයා වැලිගම කුඹල්ගම ජිනේන්ද්‍රාරාමාධිපති පරදුව ජිනරතන හිමියන්ට බාර දුන්හ.කෝදාගොඩ ඤාණාලෝක පොඩි හාමුදුරුවන්ට මහණකමට වඩා කොලුකම අගය විය. ගමේ කොල්ලන් සමඟ සෙල්ලමට මිස ලොකු හාමුදුරුවන් දෙන ගාථා කට පාඩම් කිරීමට උන්වහන්සේ රිසි නොවූහ. මේ නිසා ලොකු හාමුදුරුවන්ගෙන් කෝටු පාර කෑමට දිනපතා සිදුවිය. එහෙත් එක් දිනෙක උන්වහන්සේට සිත දැඩි කරගත්තේ උදේ වරුවේ ගාථා 50 ක්ද, සවස් වරුවේ ගාථා 50 ක්ද කට පාඩම් කර ගත්හ. හැන්දෑවේ ගාථා 100 ම ලොකු හාමුදුරුවන්ට පාඩම් දුන්හ. ලොකු හාමුදුරුවන්ට මෙය ඇදැහිය නොහැකි තරම් විය.යළි පාඩම් කිරිම අතපසු කළ පොඩි හාමුදුරුවන්ට කෝටු පාර කෑමට සිදුවිය. උන්වහන්සේ වාර හතක්ම සිවුරු හැර ගියහ. ඉගෙනීමට මේ තරම් දක්ෂ කෙනෙක් මා දැක නැහැ. කෙසේ හෝ සිවුරේ රඳවා ගනිමි” යි කියමින් පරදුව ජිනරතන හිමියෝ පොඩි හාමුදුරුවන් යළි පන්සලට කැඳවා ගත්හ.ගුරු හිමියන්ගෙන් බැට කෑමට සිදු වුව ද මේ කෝදාගොඩ ඤාණාලෝක නම් වූ පොඩි හාමුදුරුවන් බාලාපමරධිහි, පාළි නිඝන්ඩුව, සාරස්වතය, කාව්‍යා දර්ශය, වෘත්තරත්නාකරය, රඝුවංශය, මේඝදූතය, කච්චායනය, බාලාවතාරය, සිදත් සඟරාව, මොග්ගල්ලායනය, පදසාධනීය, වැනි ග්‍රන්ථ රාශියක් කට පාඩමින් කිව හැකි විය. ඒ පොත්වල අරුත් ද වටහා ගනිමින් ඉගෙනීමේ යෙදෙන විට ගමේ කොල්ලන් සමඟ සෙල්ලමට යාමට තුබුණු කැමත්ත මඟ හැරී භාෂා ශාස්ත්‍ර සහ බුද්ධ ධර්මය හැදෑරීමට ආශාවක් ඇතිවිය.සිංහල, පාළි, සංස්කෘත කාව්‍ය සේවනය තුළින් පොඩි හාමුදුරුවන්ගේ සිත රස පිරි ලොවකට පිවිසිණ. කාලිදාස, ගුරුළු ගෝමි, විද්‍යා චක්‍රවර්ති, වැනි මහා කවීන් ලේඛකයන් ඒ ලොව තුළ දී උන්වහන්සේ හඳුනා ගත්හ.පරදුව ජිනරතන නා හිමියන්ගේ ශිෂ්‍යයකු වශයෙන් සය වසරක්ම ඤාණාලෝක පොඩි හාමුදුරුවෝ කුඹල්ගම ජිනේන්ද්‍රාරාමයේ අධ්‍යයන කටයුතුවල යෙදුණහ.අධ්‍යයන කටයුතුවලින් ගුරුන් සිත් දිනු උන්වහන්සේ විනීත ගති පැවතුම්වලින්. සහ හුරු බුහුටි පියකරු පෙනුමෙන් දායක දායිකාවන් ද දිනා ගත්හ.* * *පණ්ඩිත බඩබද්දේ චන්දරතන හිමියෝඅනගාරික ධර්මපාල තුමාගේ ලිපි අඩංගු පුවත්පත් කුඹල්ගම පන්සලට නිතර ලැබිණ. ඤාණාලෝක පොඩි හාමුදුරුවෝ ඒවා කියවීමට රිසි වූහ. බ්‍රිතාන්‍යයට යටත් රටක් වූ ලංකාව යළි නිදහස් කරනු පිණිස ද, සුද්දන්ට ගැති ලාංකිකයන්ගේ සිතිවිලි වෙනස් කරනු පිණිස ද, ඔවුන්ට බුදු දහම පිළිබඳ දැනුම ලබා දී බුද්ධාගම යළි නගා සිටිනු පිණිස ද ධර්මපාල තුමා ගෙන ගිය ව්‍යාපාරය පොඩි හාමුදුරුවන්ට සතුටක් විය.“ධර්මපාල තුමා දකින්න ආසයි” දිනක් උන්වහන්සේ ගුරු හිමියන්ට කීහ.ධර්මපාල තුමන්ගේ කොල්ලුපිටිය නිවසට ජිනරතන හිමියෝ සිය ශිෂ්‍යයා ද සමඟ වැඩියහ. ධර්මපාල තුමා සිටියේ තවත් භික්ෂුවක සමඟ යමක් සාකච්ඡා කරමිනි. එතුමෝ මේ ගුරුගෝල දෙනම දැක නැඟිට අසුන් පිළිගන්වා යළි සාකච්ඡාව ඇරඹූහ.“මොන පොතේ ද මේ ගාථාව තියෙන්නෙ” එතුමා අර භික්ෂුවගෙන් යළි ඇසීය. භික්ෂුව පොතක නමක් කියයි. ඒ පොත පෙරළා බලන ධර්මපාල තුමා “කෝ ඒ ගාථාව මේ පොතේ නැහැ” යි කියයි. පොඩි හාමුදුරුවෝ ගුරු හිමියන්ගේ කනට යමක් කොදුළහ.“ධර්මපාල තුමනි, මේ පොඩි නම ඔය ගාථාව තියෙන තැන දන්නවලු” ගුරු හිමියෝ කීහ.“දන්නවනම් කියන්න”“ඔය ගාථාව තියෙන්නෙ අංගුත්තර නිකායෙ පංචම නිපාතෙ”පොඩි හාමුදුරුවෝ පිළිතුරු දුන්හ.“අපි ඒකත් බලමු” ධර්මපාල තුමා ඒ පොත ද ගෙන පෙරළා බැලීය. එතුමන්ගේ මුහුණ සතුටින් පිරිණ. සිනාවක් ද ඇඳිණ.“පැය දෙකක් ම මේ රාජකීය පණ්ඩිත හාමුදුරුවන් එක්ක මේ ගාථාව සොය සොයා පොත් පෙරළුවා. පොඩි හාමුදුරුවෝ බොහොම දක්ෂය. ගාථාව තියෙන තැන හරියටම කිව්වා. පොඩි හාමුදුරුවන්ගේ වයස කීය ද?”“දාහතයි”“තව අවුරුදු හැටක් විතර ජීවත් වෙන්න ඕන... හොඳ පඬිවරයෙක් වෙලා බුද්ධාගමට, භාෂාවට, රටට, සේවය කරන්න ඕන...” ධර්මපාල තුමා කීය.අනගාරික ධර්මපාල තුමාගේ වචන කෝදාගොඩ පොඩි හාමුදුරුවන්ගේ දෙසවන රැවුදිණ. උන්වහන්සේ වඩාත් උනන්දුවෙන් ධර්ම ශාස්ත්‍ර හදාළහ.අවුරුදු 17 දී ප්‍රාචීන ප්‍රාරම්භ විභාගය සමත් වූහ.ඉන්පසුව පරදුව ජිනරතන හිමියෝ සිය ශිෂ්‍යයා පෑලියගොඩ විද්‍යාලංකාර පිරිවෙනට ඇතුළු කළහ. දෙමටගොඩ ධර්ම ප්‍රාසාදයෙහි නතර කළහ. ඒ ධර්ම ප්‍රාසාදයේ වැඩ විසූ පණ්ඩිතාචාර්ය මාදෝවිට සිරි ඤාණානන්ද හිමිපාණන් ඇසුරේ අප හිමියෝ අධ්‍යයන කටයුතුවල යෙදුණහ. විද්‍යාලංකාර පිරිවෙනේ නම තිබුණ ද උන්වහන්සේ ඉගෙන ගත්තේ තනිවමය. මාදෝවිට හිමි ඇසුරෙන් සංස්කෘත භාෂා ව්‍යාකරණයේ ගැඹුරු දැනුමක් අප හිමියනට ලැබිණ.කුඹල්ගම සහ ඇල්ගිරිය පන්සල්වල ඇතිවූ ප්‍රශ්න කීපයක් නිසා පොඩි හාමුදුරුවන්ට වියදමට මුදල් නොලැබ ගියේය. යැපෙන්නට සිදුවූයේ පිණ්ඩපාතයෙනි. පොත්පත්, ලිපි ද්‍රව්‍ය මිලට ගැනීම ද අපහසු විය. එහෙත් එතුමෝ ඉගෙනීම නතර නොකළහ. කුසගිනි ඉවසමින් ම පාඩම් කළහ.සංඝ නායක පදවිය පිදුණු දා මල්වතු මහා විහාරයේදී... අග්‍රාණ්ඩුකාර විලියම් ගොපල්ලව මහතා ද මෙහි සිටී.දෙමටගොඩ ධර්මාරාම මාවතේ ඒ. එල්. එම්. පෙරේරා මහතා පොඩි හිමියන්ගේ දුෂ්කර ජීවිතය දැක පිහිට වූයේය.“මම දානෙ ගෙනත් දෙන්නම්. පිණ්ඩපාතේ වඩින්න එපා. ඉගෙනීමේ වැඩට මම මුදලුත් දෙන්නම්...” ඔහු කීය. කී අයුරින් සියල්ල ලැබිණ.ලුණුපොකුණේ ධම්මානන්ද නා හිමියෝ සිය ශිෂ්‍යයාට සංස්කෘත ඉගැන්වීමට ඉන්දියාවෙන් බමුණකු ගෙන්වූහ. ඔහුගෙන් ඉගෙනීමට අප හිමියෝ ද ඉදිරිපත් වූහ. එහෙත් ලුණුපොකුණේ හිමි ඒ සඳහා ඉඩ නුදුන්හ.ධනවත් ආරාමවල අධිපතිවරු සිය ගෝලයන්ට ඉහළ සැප ලබා දෙමින් උසස් අධ්‍යාපන පහසුකම් සලසන හැටිත්, දිළිඳු ආරාමවල භික්ෂුන් දුක් විඳින හැටිත් ඤාණාලෝක පොඩි හාමුදුරුවෝ දුටහ. උන්වහන්සේගේ සිත දැඩි විය. තනිවම සංස්කෘත භාෂාව හැදෑරූහ. විභාගයේදී ඤාණාලෝක පොඩි හාමුදුරුවෝ විශිෂ්ට සාමාර්ථයක් ලැබූහ. ලුණුපොකුණ හිමිගේ ගෝලයා අසමත් විය.අපේ පොඩි හාමුදුරුවෝ ‘සාමණේර කෝදාගොඩ ඤාණාලෝක’ නමින් පුවත්පත් සඟරාවලට ලිපි ලියන්නට වූහ. සම්භාවනීය ලේඛකයන්ගේ ලිපිවල දොසක් දැක්වීම වරදක් විය. එහෙත් උන්වහන්සේ මහ උගතුන් හා වාදාභිමුඛව ලිපි ලියූහ. එසේ යවන ලිපි ඇතැම් පුවත්පත් කතුවරු මෙසේ කියමින් ප්‍රතික්ෂේප කළහ.“උගත් ස්ථවිරයන් නමක් හා වාදාභිමුඛව කෝදාගොඩ ඤාණාලෝක තැන විසින් ලියන ලද්දකි. අව්‍යක්ත හෙයින් ප්‍රතික්ෂිප්තයි.”“සිදත් සඟරා කතු තුමන් වෙනුවෙන් පෙනී සිටීමට පොඩිනම වැනි තෙරණුන් ඉදිරිපත් වීම සෑහේදැයි පොඩිනමම සිතා බැලිය යුතුයි. මින් පසු මෙසේ ඉදිරිපත් වීම ආචාර්යවරයන්ගේ අවසරයක් ඇතිවම කටයුතු බව අවවාද වශයෙන් කරුණාවෙන් කියම්හ...”එසේ අභීතව ලිවීම නිසා ද, විවිධ ප්‍රදේශවල ධර්ම දේශනාවලට වැඩීම නිසා ද පොඩි හාමුදුරුවෝ වයසට වැඩි කීර්තියක් ලැබූහ.උන්වහන්සේ ප්‍රාචීන පණ්ඩිත විභාගය ඉදිරිපත් වූයේ වයස අවුරුදු විස්සේදීය. 1928 දී උපසම්පදාව ලැබූහ.උපසම්පදා වන විට අෂ්ටක ප්‍රබන්ධයක් ඉදිරිපත් කළ යුතුය.“මම ප්‍රබන්ධයක් සකස් කළේ නැහැ. මම පාළි හෝ සංස්කෘත ප්‍රබන්ධයක් කරන්නම්... මාතෘකාවක් දෙන්න.”අප හිමියෝ ඉල්ලූහ. පරීක්ෂක මණ්ඩලයේ නා හිමිවරු ඔවුනොවුන්ගේ මුහුණු බලා ගත්හ.“අෂ්ටක ලියාගෙන ආ අය බොක්කේ” පෝය ගෙයි මිදුලේ සිටි අයෙක් කෑ ගැසීය.උන්වහන්සේට උපසම්පදාව ලැබිණ.ප්‍රාචීන පණ්ඩිත විභාගයෙන් අති විශිෂ්ට සාමාර්ථයක් ලැබු කෝදාගොඩ ඤාණාලෝක හිමිපාණෝ සිංහල, පාලි, සංස්කෘත හා තර්ක යන විෂයන්ට හිමිවන සියලු ත්‍යාග දිනූහ. පණ්ඩිත විභාගය සඳහා උන්වහන්සේ ‘ප්‍රාකෘත මඤ්ජරී’ නමින් ව්‍යාකරණ ග්‍රන්ථයක් ලියා ඉදිරිපත් කළහ. එය 1939 දී මුද්‍රණය විය. ප්‍රාකෘත පිළිබඳව මුලින් ම පළ වූ සිංහල ග්‍රන්ථය එයයි.සාමණේර වියේදීම කීර්තිමත් වූ කෝදාගොඩ හිමියන් ආර්ථික අපහසුතා මැද ජීවත්වනු පණ්ඩිත වැලිවිට සෝරත හිමියන්ට අසන්නට ලැබිණ.“එන්න විද්‍යෝදයට, හැබැයි දෙවුර වහලා සිවුරු අඳින්න ඕන... ආර්ථික ප්‍රශ්න මං බලා ගන්නම්.” සෝරත හිමියෝ කීහ.“දෙවුර වහන්න නම් බැහැ...” කෝදාගොඩ හිමියෝ කීහ.රත්මලාන පුරාණ විහාරයේ ධර්මාරාම ප්‍රාචීන විද්‍යාලයේ ප්‍රධානාචාර්ය තනතුර කෝදාගොඩ හිමියනට ලැබිණ.මේ අතර මුල්ගිරිගල රජමහ විහාරාධිපති මොදරවානේ සිරි සෝමානන්ද හිමියෝ පිරිවෙනක් ඇරැඹූහ. පිරිවෙන්පති තනතුර සඳහා කෝදාගොඩ හිමියන්ට ආරාධනා කළහ. දෙහිගස්පේ ගුණානන්ද හිමියෝ ද ඒ ඇරයුම් පිළිගන්නැයි සිය ශිෂ්‍ය කෝදාගොඩ හිමියන්ට කීහ. 1932 දී කෝදාගොඩ හිමියෝ මුල්ගිරිගල පිරිවෙන්පති වූහ.රුහුණේ සිංහයා නමින් ප්‍රකට වූ රාජ්‍ය සභා මන්ත්‍රී ඩී. එම්. රාජපක්ෂ මහතා මුල්ගිරිගල පිරිවෙනේ ප්‍රධාන දායකයා විය. තරුණ පිරිවෙන්පති හිමියන්ගේ සිල්වත්, ගුණවත්, නැණවත් බව, සුහද ප්‍රියමනාප බව, රාජපක්ෂ මහතාගේ සිත දිනූයේය. එතුමාගේ ගති පැවතුම් පිරිවෙන්පති හිමියන්ගේ ප්‍රසාදයට හේතු විය. දේශපාලන බලය ලැබීමත් සමඟ ම තමා වෙත ධනය ගලා එන ක්‍රම එතුමා සතු නොවීය. දේශපාලනයට බැසීමට පෙර ඉඩම් හිමියකුව සිටි ඔහු මියගියේ මහ පො‍ළොවෙන් බිම් අඟලක්වත් නැතිවය.එතුමා නිතර පිරිවෙනට පැමිණ කෝදාගොඩ හිමියන් සමඟ සංවාදයේ යෙදුණේය. ධර්ම ශාස්ත්‍ර පිළිබඳව ප්‍රශ්න කෙළේය. මා බුදුදහම දුටුවේ ඔබවහන්සේගෙනුයි කීවේය. එතුමාගේ පුත් ජෝජ් රාජපක්ෂට නැකතට අකුරු කියැවූයේ ද අප හිමියෝය.කුමරතුඟු මුනිදස්හු ‘ලක්මිණි පහන'ට ලියන්නැයි අප හිමියනට ඇරැයුම් කළහ.‘ඇ’ උන්වහන්සේගේ මුල් මැ ලක්මිණි පහන් ලිපියයි.‘ඇ’ කාරය සිංහලයේ යෙදෙන ආකාරය පිළිබඳව එබඳු සවිස්තර ලිපියක් ඉන් පෙර නොපළවිණි. කටයුතු බහුල වුවද කෝදාගොඩ හිමියෝ දිගටම ලක්මිණි පහනට ලියූහ.“ළඟ දිනෙක මුල්ගිරිගලට එමි”හස්නක් කුමරතුඟුවන්ගෙන් ලැබිණ. සතියකට පසු කුමරතුඟුවෝ මුල්ගිරිගලට නැංගහ. සිංහල වියරණය පිළිබඳව ගැඹුරු සාකච්ඡාවක් එදා සිදුවිය. ඒ දෙතුන් පැය මුල්ගිරිගල පිරිවෙන රසාකරයක් විය. ඉන් පසු ද කුමරතුඟුවෝ කීප විටක්ම අප හිමි දක්නට මුල්ගිරිගලට නැංගහ.ශ්‍රීමත් ඩී. බී. ජයතිලකයෝ ද ඩී. ඇම්. රාජපක්ෂයන් සමඟ හිමි දක්නට ආවේය.එස්. ඩබ්ලිව්. ආර්. ඩී. බණ්ඩාරනායක මහතා ද වාර කීපයක්ම හිමි හමුවීමට ආයේ බුද්ධඝෝස හිමි සහ අටුවා ගැන ප්‍රශ්න මතු කළේය.හිමියන්ගේ පිළිතුරු හරිම ශාස්ත්‍රියයි. නිවැරැදිය” බණ්ඩාරනායක මහතා කෝදාගොඩ හිමියන්ගේ මත ඇගැයීමට ලක් කෙළේය.දඹදිව විසූ සමයේ දී දක්නට ලැබුණු පැරණි බුද්ධ ප්‍රතිමාවල ද ලංකාවේ පැරණි ප්‍රතිමාවල ද සිවුරු පෙරවී තිබුණු ආකාරය පරීක්ෂා කළ අප හිමියෝ වර්තමානයේ භික්ෂුන් සිවුරු පොර වනුයේ වැරැදි ආකාරයකයි සිතූහ. අටුවා පාඨවලින් ද සිය මතය තහවුරු වන බව පෙනිණ.‘පාරුපන පාලි’ නමැති පාලි ග්‍රන්ථය බිහිවූයේ උන්වහන්සේ ගේ ඒ අවබෝධයේ ප්‍රතිඵලයක් වශයෙනි. තලවාකැලේ හේමචන්ද්‍ර සමාගම හිමි එම්. වයි. හේමචන්ද්‍ර මහතා 1934 දී ඒ පොත පළ කැරවූයේය.පොත කියවූ භික්ෂුහු කැලඹුණහ.සිවුරේ ප්‍රමාණය සහ සිවුර පෙරවීමේ ක්‍රමය පිළිබඳව ඒ පොතේ දැක්වෙන කරුණු සදොස් බව සිරි විමල නමැති හිමිනමක් ලක්මිණි පහනට ලීවේය. තලපිටියාගම උපතිස්ස හිමි පාරුපන පාලි නිවැරැදි බව දක්වමින් ඊට පිළිතුරු සැපයීය. වාදයක් ඇවිළිණි. වසර එකහමාරක් ම වාදය පැවැතිණි.කුමරතුඟුවෝ මුල දී කෝදාගොඩ හිමියන්ගේ මතයට එරෙහි වූහ. එහෙත් පසුව අටුවා මත පළ වන විට කෝදාගොඩ හිමියන්ගේ මතය නිවැරැදි බව පිළිගත්හ.බළංගොඩ ආනන්ද මෛත්‍රිය හිමියෝ ද ‘පාරුපන පාලි’ අනුමත කළහ.1937 දී මුල්ගිරිගල ද මැලේරියාවට ගොදුරු විය. කෝදාගොඩ හිමියෝ ද මැලේරියා මදුරුවාට ගොදුරු විය. උන්වහන්සේ උණෙන් පෙළෙන සිය ශිෂ්‍යයන්ට සාත්තු කරමින් ම රෝග දුක ඉවසූහ. දෙවන වරට ද මදුරුවා දෂ්ට කළේය. උණ සෑදී බැස ගිය ද යළි මදුරුවා උණ දුන්නේය. හිමියෝ බලවත් ලෙස රෝගාතුර විය. යහන අසලට පැමිණ ගොළුවකු සේ ඉවත්ව යන ඩී. ඇම්. රාජපක්ෂ මහතාගේ ඡායාව උන්වහන්සේගේ දුබල දෑසට පෙනිණ.පරදුව ජිනරතන හිමියන්ට සිය ශිෂ්‍යයා මැලේරියාවට ගොදුරු වී සිටින බව අසන්නට ලැබිණ. උන්වහන්සේ වහා පැමිණ ඩී. ඇම්. රාජපක්ෂ මහතා හමුවී කෝදාගොඩ හිමියන් කුඹල්ගමට කැඳවාගෙන යා යුතු බව කීහ. ඩී. ඇම්. රාජපක්ෂ මහතාට කළ හැකි දෙයක් නොවීය. එතුමා දුක්මුසුව නිහඬව සිය කලණ මිතුරු හිමියන් රැගත් මෝටර් රිය ඈත නොපෙනී යනතුරු බලා සිටියේය.අප හිමිපාණෝ අහංගමට වැඩියහ. එම්. වයි. හේමචන්ද්‍ර මහතා අහංගම දිගරැද්දේ පිහිටි සිය ඉඩමක් පිරිවෙනක් ඇරැඹීම සඳහා පිදුවේය. ඒ ඉඩමේ පොල් අතු මඩුවක විද්‍යාචන්ද්‍ර පිරිවෙන ඇරැඹිණ.කෝදාගොඩ ඤාණාලෝක හිමියෝ පිරිවෙන්පති වූහ. ඉන්පසු උන්වහන්සේගේ නිත්‍ය වාසය වූයේ විද්‍යාචන්ද්‍ර පිරිවෙන ය. සුළු කලෙකින් පොල්අතු මඩුව ඉවත්ව අංග සම්පූර්ණ ගොඩනැඟිලි රැසකට ඉඩ දුනි. පිරිවෙන්පති හිමියන්ට දෙමහල් මැදුරක් ඉදිකරනු ලැබිණ. පිරිවෙනේ සියලු වියදම් දැරිය යුත්තේ හේමචන්ද්‍ර සමාගම බව එම්. වයි. හේමචන්ද්‍ර මහතා කීය. එතුමාගේ පුත් සී. හේමචන්ද්‍ර මහතා ද පියා මෙන් ම පිරිවෙන රැක බලා ගත්තේය.ගිහි පැවිදි මහ පඬිවරු විද්‍යාචන්ද්‍රය සොයා පැමිණියහ. හිමියනට ලිවීමට ද ඉඩ මඳ විය. කුමරතුඟු මුනිදස්හු ද ඔවුන්ගේ හිතවත්තු ද නිබඳ එහි ආහ.අප හිමියෝ පාණදුරේ, ගොරකානේ, හෙවණේ දී කුමරතුඟු නිවසේ දී දහවල දන් වළඳා දෙසුමට වැඩියහ.දෙසුම ලිපියක් වී සුබසේ පළ විය. කුමරතුඟුවෝ ඒ ලිපිය පිළිබඳ අදහස් දක්වා සුබසට ලියූහ. සංවාදයක් හටගනී. අවසන හිමියන්ගේ ලිපියක් අග “මෙහි එන අග වැකිය අප නිහඬ කරයි” යනුවෙන් ලියා කුමරතුඟුවෝ නිහඬ වූහ. “සිය වරද දුටු තැන නිහතමානීව පිළිගන්නා උතුමෙක් ඔබ” හිමියෝ කුමරතුඟුවන්ට කීහ.කුමරතුඟුවන් මුල් ව ඇරැඹුණු හෙළ හවුලට මුල සිට ම ළැදි ව සිටි කෝදාගොඩ නා හිමියෝ පසුව එහි මුළු නයු තනතුර ලැබූහ.2500 බුද්ධ ජයන්තිය නිමිතිකොට පාළි ත්‍රිපිටකය සිංහලයට නැඟීම පිණිස 1955 දී රජය උගත් භික්ෂුන් වහන්සේ කීප නමක් තෝරා ගත්හ.කෝදාගොඩ හිමියන්ට “කථාවත්ථුප්පකරණය” බාර කැරිණ. එහි මුල්ම කාණ්ඩය 1957 මුද්‍රණය කොට පළ කැරිණ. සෙසු කාණ්ඩ ද පළකොට අවසන් ය.ත්‍රිපිටක පරිවර්තනයේදී සංඝයා වහන්සේ පස් නමකගෙන් යුක්ත උත්තරීතර මණ්ඩලයක් විය. අප හිමියෝ ඒ මණ්ඩලයට අයත් වූහ. ඒ මණ්ඩලයේ සභාපති වූයේ ද උන්වහන්සේ ය. ත්‍රිපිටක පරිවර්තන මණ්ඩලයේ ප්‍රධාන සභාපති තනතුර ද උන්වහන්සේට ලැබිණ.බුරුමයේ පැවැති සයවන ධර්ම සංගායනාවෙන් සංශෝධිත ග්‍රන්ථවල ඇතැම් පදවල සදොස් තැන් අංගුත්තර නිකාය සංග්‍රහයෙන් උන්වහන්සේ හෙළි කළහ. පේරාදෙණිය විශ්ව විද්‍යාලයේ පර්යේෂණ අංශයේ සේවය කළ අප හිමියෝ 1957 ඇරැඹුණු විද්‍යාලංකාර විශ්ව විද්‍යාලයේ කථිකාචාර්ය තනතුරක් දැරූහ. ගිහි පැවිදි සරසවි ශිෂ්‍යයෝ අප හිමියෝ මහ බැතියෙන් පිදූහ. සිසු දියුණුවම දක්නා රිසි ගුරු උතුමකු වූ හෙයිනි ඒ.කෝදාගොඩ හිමියෝ සාමණේර වියේදී අමාවතුර සංස්කරණවල දුබල තැන් දැක සිය ඇදුරු මාදෝවිට ඥානානන්ද හිමියන්ගෙන් ප්‍රශ්න ඇසූහ. ඇදුරු හිමියෝ ගැට තැන් ලිහා දැක්වූහ. මතු දිනෙක අමාවතුර නිවැරැදි සංස්කරණයක් කරමියි එදා උන්වහන්සේ අදිටන් කැරැ ගත්හ. එය එසේ ම විය. උන්වහන්සේ බොහෝ වෙහෙසී අමාවතුර සංස්කරණයක් කළහ. එය ඥානාලෝක සංස්කරණය නමින් ප්‍රකටය.1959 පළ වූ හොඳම පොතට හිමි සම්මානය ශ්‍රී ලංකා සාහිත්‍ය මණ්ඩලයෙන් අමාවතුර ඥානාලෝක සංස්කරණයට ලැබිණ.1960 පෙබරවාරි 28 වැනි දා කෝදාගොඩ නා හිමියෝ දක්ෂිණ ලංකාවෙහි ප්‍රධාන සංඝනායක ධුරයට පත්වූහ. 1965 දී උන්වහන්සේ ශ්‍රී ලංකා සාහිත්‍ය මණ්ඩලයේ ගෞරව සාමාජිකත්වයකින් පිදිණ. ඒ වර්ෂයේදීම අප හිමියෝ සම්මත සිංහල කමිටුවට ද පත්වූහ. 1970 දී කෝදාගොඩ නා හිමියන්ට මල්වතු මහා විහාරයෙන් ත්‍රිපිටක වාගීශ්වර උපාධිය පිරිනැමිණ. සිදත් සඟරාවේ ගැටලු තැන් නිරවුල් කොට අප හිමියන් පළ කළ “සිද්ධාන්ත ප්‍රදීපයÓට ද 1971 හොඳම කෘතිය ලෙස ශ්‍රී ලංකා සාහිත්‍ය මණ්ඩලයේ සම්මානය හිමි විය.අනුරාධපුර බුද්ධශ්‍රාවක ධර්ම පීඨාධිපති වශයෙන් අප හිමියෝ 1975 දී පත්වූහ. සම්බුදු සිරිපා පහස ලැබු, පිවිතුරු බිමෙක, ගෙවූ ඒ සිව් වසර, සමාධියක සිටි කාලයක් මෙන් හිමියනට දැනිණ. රෝගී තත්ත්වයක් මතු වූ හෙයින් උන්වහන්සේ 1979 දී ආපසු අහංගමට වැඩම කළහ.මොග්ගල්ලාන ව්‍යාකරණයට ලියූ පරිවාර ග්‍රන්ථයක් වන පයෝග සිද්ධි නම් ව්‍යාකරණ ග්‍රන්ථය සංශෝධනය කළ කෝදාගොඩ නා හිමියෝ 1976 දී එය පළ කළහ. 1976 උසස්ම ග්‍රන්ථ සංස්කරණයට ලැබෙන සාහිත්‍ය සම්මානය ඒ කෘතියට හිමි විය. උන්වහන්සේ සිය ජීවිතයෙන් වැඩිම කාලයක් ගෙවූයේ ලිවීමට ය. ලියන දෙයක ශාස්ත්‍රීය අගය මිස මුදල් අගය ගැන උන්වහන්සේ නොසිතූහ.සැත්තෑ පස්වන ජන්ම දිනයෙන් පසු අප නා හිමියන් ශාරීරික වශයෙන් පිරිහෙන ලකුණු පෙනිණ. උදරාබාධ, අධි රුධිර පීඩන, වැනි රෝගාබාධයෝ හිමියන් වෙත ළං වූහ.“පන් සැත්තෑ වසක් ජීවත් වූයෙමි. මට ඒ පමණි. බුදු සසුනටත්, හෙළ බසටත් සතුටු විය හැකි තරමේ මෙහෙයක් මගෙන් සිදුවිණියි මම සිතමි. සැහැල්ලු සිතින් ජීවිතයෙන් සමුගැනීමට මට හැකියි”නාහිමියෝ සිය ශිෂ්‍යයන් දෙනමක වන පණ්ඩිත බඩබද්දේ චන්දරතන හිමියනට සහ ශාස්ත්‍රපති පනන්වෙල ඤාණාලංකාර හිමියනට පැවසූහ.වෙවුලන අතින් තව දුරටත් ලිවීමට උන්වහන්සේ වෑයම් කළහ. සංස්කෘත ශබ්ද කෝෂයක් වූ අමරකෝෂයට විස්තර කතා ලිවීමට හිමියෝ පෑන අතට ගත්හ. ලියැවුණේ පිටුවකි. එය ද ඉතා අපැහැදිලි අකුරෙනි. අත අප්‍රාණිකව ගියේය. දිනකට හත් අට පැයක් කීකරුව සිතෙහි ඇති දෑ කඩදාසියක තැබු පෑන දැන් අකීකරුය. හිමියෝ පෑන කනප්පුව මත තබා කවිච්චිය මත සැතපුණහ. අමරකෝෂ විස්තර වර්ණනාව ලියැවුණේ සිතේ පමණි. ගිලන් බව ලේඛනයෙහි වූ සපන්කම යට කළේය. අනතුරුව එය දේශනයේ සපන්කම ද යට කෙළේය. විටින් විට අප හිමියනට රෝහල් ගත වීමට සිදු විය.තලවකැලේ සී. හේමචන්ද්‍ර මහතා ඇතුළු දායකයෝ ද දේශීය වෛද්‍ය ඇමැති වි. ජ. මු. ලොකු බණ්ඩාර මහතාණෝ ද කෝදාගොඩ නා හිමියන් සුවපත් කැරැ ගැනීමට මහ වෙහෙසක් දැරූහ. ජනාධිපති ජේ. ආර්. ජයවර්ධන මහතා ගිලන් වැ සිටි අප හිමියන් ‘කලාමාන්‍ය’ උපාධියෙන් පිදීය.1988 මාර්තු 19 වැනිදා, උන්වහන්සේගේ 82 වැනි උපන් දිනය දා ‘කෝදාගොඩ නාහිමියෝ’ නමින් අප හිමියන්ගේ චරිතාපදාන කෘතිය උත්සවාකාරයෙන් උන්වහන්සේට පිළිගන්වනු ලැබිණ. අප්‍රාණික අත මත පොත තබා ගත් හිමියෝ සප්‍රාණික අතින් පිටු පෙරළනු දුටු දායක දායිකාවෝ හඬන්නට පටන් ගත්හ. හරියට ම එයින් තෙමසකට පසු අප නා හිමියෝ සම්මා සතියෙන් යුතුවම මෙලොවින් සමු ගත්හ.දෙනගම සිරිවර්ධනඡායාරූප - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022314</link>
    <topic>ප්‍රේතයාට තනිව කිසිවක් කරන්න බැහැ</topic>
    <author/>
    <content>ශාස්ත්‍රපති දොඩම්පහළ ශ්‍රී රාහුල හිමිස්ත්‍රියකගේ සිරුරට ලොල්ව, රාගී සිතින් ඇය පසු පසම ගිය පුද්ගලයකු මිය ගිය පසු ප්‍රේතාත්මයක් ලබා නැවත ඇය සොයා එන්නට පුළුවන්ද? වෙනත් කිසිවකුට ඇයට සමීප වීමට ඉඩ නොදේ ද? මෙය මායාවක් ද? එසේ නොවේ නම් සැබෑවක් ද?මිය ගිය කෙනෙක් ජීවත්ව සිටිනා කෙනකුට බලපෑමක් කරනවා නම් තවත් ආත්මයක් කෙරෙහි බැඳීමකින්, ලෝලිත්වයකින් එන්නට හැකියාව තිබෙන තැනක ඉපදිය යුතුමය. සාමාන්‍යයෙන් ‍ප්‍රේත ලෝකය හඳුන්වන්නේ එවැනි තැනක් ලෙසය. ප්‍රේතාත්මයක් මිනිස් ජීවිතයකට බලපෑම් කිරීමට තරම් බලවත් වන්නේ මරණ මොහොතේ ඔවුන් ගේ සිත වූ ‍ෙච්තනාවන්හි බලවත්කම අනුවය.පුනර්භවය ගැන ‍කියන චරිත පිළිබඳව මොහොතකට සිතන්න. එවැනි බොහෝ අය මනුෂ්‍යයෙක් ලෙස නැවත ඉපදී තිබෙන්නේ රිය අනතුරකින් හෝ වෙනත් හදිසි අනතුරකිනි. ඔහුට හෝ ඇයට නැවත පෙර බවයේ දෙමවුපියන් ගැන, උන් හිටි තැන් ගැන, කළ කී දේ ගැන කියන්නට ශක්තිය ලැබී තිබෙන්නේ මරණයට පත් වූ මොහොතේ පැවැති, චිත්තාවලියේ ප්‍රබලත්වය නිසාය. මෙවැනි අය පෙර ආත්මයේ මිය පරලොව ගොස් තිබෙන්නේ තරුණ වයසේ දී ය. ජීවිතය විඳිමින් සිටි වයසේ දී ය. ආදරය කරන ආදරය ලබන අතරතුර දී ය. අම්මට, තාත්තට ළැදි, බිරියට සැමියාට ළැදිව මිය ගිය ඔවුන්ට ඒ ළැදිකමත් සමඟ ලැබුණු මනුෂ්‍යාත්මයේ සිදුවීම් මතකයට නැ‍ඟේ. මරණ මොහො‍ෙත් ඇතිවූ සිතිවිලිවල ප්‍රබලත්වය හා පිරිසුදුකම ඔවුන්ගේ ඊළඟ ආත්ම බවයට බලපා තිබේ.යම් හෙයකින් එම සිතිවිලි අපිරිසුදු වූවා නම් මනුෂ්‍යාත්මයක් ලැබෙන්නේ නැත. රාගාදී සිතිවිලිවලින් සිත කැලඹී තිබුණා නම් බොහෝ විට උපත ලබන්නේ ප්‍රේතාදී තතත්වයකය. ස්ත්‍රීන්ට, ධනයට, ඉඩ කඩම්වලට ලොල් වනවා යනු ලෝභී බවයි. මේ ලෝබයත් සමඟ ඇති වන්නේ අකුසලයකි. එහි ප්‍රතිඵලය, අපායගාමී වී දුක් විඳින්නට තරම් හේතුවක් නොවේ නම් මනුෂ්‍යාත්මයක් නොලැබීම සහ ප්‍රේත තත්ත්වයක් ලැබීමය. එවැනි ලෝලත්වයක් තිබුණා නම්, ප්‍රේත තත්ත්වයේ සිට පැමිණ අනිවාර්යයෙන්ම මනුෂ්‍යයකුට බලපෑම් කළ හැකිය. එහෙත්, මෙහි දී හොඳින් සිහියේ තබා ගත යුතු වන්නේ ඒ ‍ප්‍රේතයාට ළංවීමට පසුබිම නිර්මාණය කර දෙන්නේ මනුෂ්‍යයාම පමණක් වන බවය.ප්‍රේතයකු ආරූඪ වී දඟලන පුරුෂයකුට හෝ ස්ත්‍රියකට අවධානය යොමු කරන්න. එවැනි අවස්ථාවක,“කවුද උඹට මේ ආරූඪ වෙලා ඉන්නේ?” ඇදුරා අසයි.“මට අසුවලා වැහිලා ඉන්නවායැයි ආතුරයා කියයි.“ඇයි? උඹ මේ අහිංසකයට කරදර කරන්නේ? දැන් උඹ මේ ලෝකෙන් ගිහිල්ලයි ඉන්නේ” ඇදුරා ආරූඪ වූ ප්‍රේතයාට තරවටු කරයි. එහෙත් ප්‍රේතයා ඇය අතහැර යන සෙයක් නොපෙනේ.“මට මේකිව දාල යන්න බෑ. මේකි කාටවත් අයිති වෙනවා මට බලාගෙන ඉන්න බෑ.”ප්‍රේතාරූඪ වී ඉන්නා ආතුරයා කියවාගෙන යයි. ප්‍රේත හා භූතාත්ම පිළිබඳ තොරතුරු දැක්වෙන කතා පුවත්වල මෙවැනි දෙබස් ඕනෑතරම් දකින්නට ලැබේ. ආරූඪයක් දෙස බලා සිටින අය හෝ එවැනි සිදුවීම් ගැන අසන කියවන අය සිතන්නේ මේ නම් ප්‍රේතාත්මයේ ම හඬ බවයි. එහෙත් එසේ වචනවලට පෙරළෙන්නේ ප්‍රේතයා ගේ නොව අදාළ මනුෂ්‍යයා ගේ ම සිතිවිලිය.තමාට ප්‍රේතයකු ආරූඪ ‍වන තැනට සිතිවිලි දුර්වල කරගෙන ඇත්තේ මේ කාන්තාව විසින්මය. මිය යන්නට පෙර අදාළ පුද්ගලයා තමන්ට සැලකූ සැටි, ආදරය කළ සැටි, ලොල්ව සිටි අයුරු වඩාත් හොඳින් දන්නේ ඇයය.අනෙක් අතට ස්ත්‍රී ‍ලෝලියකුට අවම වශයෙන් සිත් ගන්නා රූපයක් තිබිය යුතුය. කායික බලයක් ‍නොවේ නම් ධන බලයක් තිබිය යුතුය. එසේ නොමැතිව කාන්තා ලෝලී වුවද කාන්තාවන් ඇසුරු කිරීම අපහසුය. ඔහු මියගිය පසු ඇසුරට පත් වූ කාන්තාව ඔහු ගේ ධනය නැති වූ නිසා දුක් වේ. රූපය අහිමි වූ නිසා දුක් වේ. එසේත් නොවේ නම් ඔහුගෙන් ලැබුණු ගේ දොර ආදී වෙනත් සම්පත් නැතිවීම ගැන දුක් වේ. එසේ නිරන්තරයෙන් දුකෙහි ගැලී සිටිනා විට, ඔහු ගැනම සිහිපත් කරන විට ප්‍රේත මනසක් තිබුණා නම් අනිවාර්යයෙන්ම ඒ මනස ඇයට සම්බන්ධ වේ. එමෙන්ම ජීවත්වන පුද්ගලයා මිය ගිය තැනැත්තා කෙරෙහි මොන තරම් දුකට පැමිණිය ද, දිවා රෑ සිහිපත් කරමින් හඬා වැටුණ ද මැරුණ කෙනා ඇයට තවදුරටත් ලොල් නොවේ නම් ඒ මනසට සම්බන්ධ වන්නේ නැත.මෙහිදී දෙදෙනාගේම සම්බන්ධය ඇවැසි අතර එසේ ප්‍රේත හා මනුෂ්‍යයා අතර සිදුවන මානසික ක්‍රියාවලිය ඉතා ප්‍රබලය. ඒ ප්‍රබලත්වය ගොඩනැ‍ඟෙන්නේ දෙදෙනාගේම සම්බන්ධයෙනි. ප්‍රේතයකු තනිව සිටිද්දී කිසිදු බලයක් නැත. කිසිවකුට බලපෑමක් කිරීමට ද නොහැකිය. ප්‍රේතයා බලවත් වන්නේ මිනිස් මනසකට රිංගා ගත්තේ නම් පමණි. ප්‍රේතාරූඪ නිසා හිස කරකවමින්, සිරුර සලිත කරමින් දඟලන අය ඔබ කොතෙකුත් දැක ඇත. ශක්තිමත් මිනිසුන් තුන්හතර දෙනකුටවත් ඔවුන් මෙල්ල කළ නොහැකිය. කෙසඟ, දුර්වල ශරීරයක් ඇති අයට පවා මේ සා ශරීර ශක්තියක් ලැබුණේ කෙසේද? එය ප්‍රේත මනස හා මිනිස් මනස සම්බන්ධ වී නිර්මාණය වූ බලයකි. ප්‍රේතාරූඪය දුරු කළ පසු අදාළ පුද්ගලයා කෙරෙන් ඒ ශක්තිය ගිලිහී යයි.යම් ‍ප්‍රේතාත්මයක් මෙසේ ආරූඪ වී තමන් ප්‍රිය කරන ඒ ස්ත්‍රී රූපය අතහැර යා ‍නොහැකි යැයි කියනවා නම් අප කළ යුතු වන්නේ ඇය ගේ මනස ශක්තිමත් කිරීමය. තොවිලය හා මනෝ විද්‍යාත්මක ප්‍රතිකාර එවැනි මානසික ප්‍රබලත්වයක් ඇති කළ හැකි සාර්ථක ක්‍රමවේදයන්ය.තොවිලයක දී ආරූඪ වන ආතුරයා දත්මිටිකමින්, සිරුර සලිත කරමින් “මට මිනිස් බිල්ලක් දියව්” “මට ලේ ගොටුවක් දියව්” ආදී වශයෙන් නර බිලි ඉල්ලීමට පුළුවන. මේ නම් බලගතු ප්‍රේතයකු යැයි බලා සිටින ඔබ ද බියපත් වනු ඇත. එහෙත් නර බිල්ලකින්, ලේ ගොටුවකින් කුකුල් බිල්ලකින් ප්‍රේතයාට ඵලක් නැත. ප්‍රේතයාට අවශ්‍ය වන්නේ සෙම, සොටු සැරවය. ඒ තුළ අදාළ පුද්ගලයා මුහුණ ක‍ට නොසේදීම, පිරිසුදු නොවීම, සිරුරේම මළපහ කර ගැනීම ආදිය කළ හැකිය. සිහි විකල තත්ත්වයක්, සෙම් සොටු මළ මුත්‍ර කැවීමක් කළ හැකිය.බිලි ගැනීමේ, රුධිරය බීමේ සංකල්ප ආරූඪ වූ ආතුරයාගේ මනසට කාවද්දා තිබෙන්නේ සමාජයයි. අතීතයේ පටන් මුතුන්මිත්තන්ගෙන් අසා ඇති, ප්‍රේතයකු එළවන්නට නම් මිනිස් බිල්ලක්, කුකුළු බිල්ලක් දිය යුතුම යැයි වන ජනප්‍රවාද කතා මේ මනසට කා වැදී ඇත. ආරූඪයකදී ප්‍රේතයාගේ අවශ්‍යතා ලෙස එළියට එන්නේ ඒ සංකල්ප මිස සැබෑ ප්‍රේත අවශ්‍යතාවන් නොවේ. මේ පිළිබඳව ඔබ දැනුවත් කරන්නේ ප්‍රේතාරූඪවලින් නිදහස පතා විවිධ ආයතන පසුපස යමින් තව තවත් ජීවිතය අඳුරට ඇද දැමීමෙන් වැළකීමටය. සත්‍ය හා මායාව කුමක්දැයි තෝරා බේරා ගැනීමටය.මෙය කොළඹට නුදුරු ප්‍රදේශයක සිදුවූ සත්‍ය සිදුවීමකි. ප්‍රේත භූත දෝෂ දුරලනවා යි කියන බොහොමයක් ඇදුරන් කරන‍්නේ ප්‍රේතාත්මය සුවපත් කරවනවා වෙනුවට ඔවුන්ට තව තවත් වධ හිංසා දීමය. බෝතල්වල දැමීම, කටු ගැසීම, කොන්ක්‍රීට් වළවල්වල දැමීම, මුහුදේ අතහැරීම ආදී දේය. එහෙත් මෛත්‍රී සිතින් එවැනි ප්‍රේතාත්ම ද සුව කොට ඔවුන් ගේ බලපෑම් ලද මනුෂ්‍ය ජීවිත ද සුව කරන මා දන්නා ස්වාමීන් වහන්සේ නමක් සිටී. දිනක් උන්වහන්සේ හමුවීමට ආවේ තරුණ විය ද ගෙවා දමන වයසේ යුවළකි. විවාපත් වී වසර 12ක් පමණ ඉක්ම ගිය ද ඔවුන්ට දරුවන් නැත. ඊට හේතුව අදෘෂ්‍යමාන බලවේගයක් පැමිණ ඔවුන් දෙදෙනා දෙපසට කිරීමය. එහෙත් මේ හැම අවස්ථාවකම කාන්තාවගේ වස්ත්‍ර යම් ද්‍රාවණයකින් අපිරිසුදු වී තිබුණි. කොතරම් බලි තොවිල් කළ ද වසර 12ක් ඉක්මවන තුරුත් මේ සිදුවීම ඒ අයුරින්ම සිදුවුණි. ආශිර්වාදය හා සැනසුම පතා විවිධ ආයතන වෙත ගොස් කළ යාග කර්මවල ද අඩුවක් නොවීය. අවසානයේ ඔවුහු මේ ස්වාමීන් වහන්සේ වෙත පැමිණියහ. උන්වහන්සේ අවශ්‍ය ආරක්ෂාව සැලසූ පසු ඔවුන් සුවපත් විය. දරුවකු ද ලැබුණි. අප පිළිගනු ලැබූවත් නැතත් මෙවැනි දේ අපි ජීවත්වන සමාජයේ අසන්නට දකින්නට ලැබේ. මේවා බොරු යැයි බැහැර කළ නොහැකිය. එහෙත් මෙහි දී වැඩි බලපෑමක් නිර්මාණය කරගන්නේ ප්‍රේතයා නොව අදාළ මනුෂ්‍යයා විසිනි.මේ සිදුවීම් පිළිබඳ පසු විපරම් කිරීමේ දී හෙළි වූ තොරතුරුවලට අනුව මේ කාන්තාව විවාහයට පෙර යම් තරුණයකු සමඟ ප්‍රේම සම්බන්ධතාවක් පවත්වා තිබුණි. ඔහු මිය ගියේ ද ප්‍රේමය අහිමි වීම නිසාය. එදා පටන් ඇය තම මිය ගිය පෙම්වතා ගැන බොහෝ දුක් වූවාය. මගෙන් අසාධාරණයක් වූවාය යන හැඟීමෙන් ගැළවෙන්නට ඇයට නොහැකි විය. මගේ ජීවිතයේ පළමු අවස්ථාව ඔහුට දිය යුතුය යන සිතිවිල්ල නිරන්තරයෙන් ඈ සිත තුළ විය. ප්‍රේතයාගේ සම්බන්ධය හා ස්වාමි පුරුෂයා ඇය වෙතින් ඇද දැමීම සිදු වන්නේ මේ සිතිවිලි දාමයත් සමඟය.එහෙත් අපගේ අඩුවක්, දුබලකමක් නොවන්නට මෙසේ ‍ප්‍රේතයකුට අප වෙත ළං විය නොහැකිය. මියගිය අය ගැනම සිතමින් දුක් නොවී සිත ශක්තිමත් කර ගැනීම තුළ කිසි කලෙකත් අමනුෂ්‍ය දෝෂයකට අපට බලපෑම් කළ නොහැකිය. ඔවුන් අප ශරීරයට ඇතුළු වන්නේ අප මනසින් දුර්වල වූයේ නම් පමණි.බුදුන් දවස එක්තරා උපසපන් භික්ෂූන් වහන්සේ නමක් ගං ඉවු‍රකින් ගොඩවෙන අවස්ථාවක එහි ගසක අත්තක් අල්ලා ගත්හ. ගං ඉවුරෙන් ගොඩ වෙනවාත් සමඟම ඒ අත්තේ කොළයක් ද කැඩුණි. තමන් වහන්සේ අතින් ඇවැතක් විණැයි (උපසම්පදා භික්ෂූන් වහන්සේ නමක් ගසක කොළයක් කැඩීම ඇවැතකි) ඒ ගැනම සිතන්නේ අපවත්වීමෙන් පසු ඒ ගං ඉවුරේම නාගයෙක් ව උපන්හ. ඒරකපත්ත නමින් හැඳින්වූයේ ඒ නාගරාජයායි. මෙතරම් සිල්වත් භික්ෂූන් වහන්සේ නමක් එසේ නාගයෙක්ව උපන්නේ ඇයි? තමන් අතින් සිදුවූ වරද පිළිබඳ කලකිරී ඒ ගැනම සිතීම නිසාය. ඇවැතක් වූවා නම් එය නිදොස් කර ගන්නට උන්වහන්සේට අවකාශය තිබුණි. එහෙත් කලකිරීම, පසුතැවීම, තුළම ජීවත් වීම නිසා එවැනි දුක්ඛදායක ඉරණමක් අත්වුණි. එහෙත් බුදුරජාණන් වහන්සේ දේශනා කොට වදාළේ ‍මේ කලකිරීම තුළ ජීවිතය අලුත් කර ගන්නා ලෙසටය. සාරාසංඛ්‍ය කල්ප ලක්ෂයක් පෙරුම් පිරූ ‍බෝධිසත්වයන් වහන්සේ සතර පෙර නිමිති දැකීමෙන් කලකිරීමට පත්වූහ. එහෙත් උන්වහන්සේ කලකිරීම තුළ අලුත් වූහ. සම්මා සම්බුද්ධත්වයට පත්වූහ. ජීවිතය පටන් ගත යුතු වන්නේ කලකිරෙන තැන සිටය. අප අලුත් වන විට අපිරිසුදු අයට අප ළඟ සිටිය නොහැකිය.ඔබ ගේ සැමියා පිළිබඳ දරුවන් පිළිබඳ කලකිරුණා නම් ඔබ කළ යුතු වන්නේ ඒ කලකිරීමේ ම ගැලී දුකෙන්, සන්තාපයෙන් ජීවිතය එපා වූ සැටියෙන් ජීවත් වීම නොවේ. වෙනදාටත් වඩා ආදරයෙන් ඔවුන්ට සමීප වීමය. ආදරය කිරීමය. අධ්‍යාපනය ලබන දරුවෙක් නම්, විභාගය අසමත් ‍වුවා නම් අධ්‍යාපනය හැර යනවා වෙනුවට අලුත් ආරම්භයක් දී උත්සාහයෙන් කටයුතු කළ යුතුය. වෙනදාට වඩා උනන්දුවෙන් පොත පත අධ්‍යයනය කරන ඔබ කෙරෙන් කලකිරීම දුරුවූ ජයග්‍රාහී පුද්ගලයකු බවට පත්වේ.යම් කරදරයකදී විපතකදී, අප වෙතින් සිදු වූ අඩුපාඩුවක දී, පශ්චත්තාප විය යුතුය. එහෙත් එය කළ යුතු වන්නේ අලුත් වීමටය. බුදුරජාණන් වහන්සේ උගන්වන්නේ පශ්චත්තාප වීම තුළ ක්‍රමවේද දෙකක් ක්‍රියාත්මක විය යුතු බවය. පළමුවැන්න සිදුවූයේ වරදක් බව අවබෝධ කරගැනීමය. දෙවැන්න එතැනින් අත්මිදීමය. කලකිරීම නැමැති වචනය විග්‍රහ වන්නේත් එලෙසිනි.ලබන සතියේ - මියගිය දරුවා නැවත තමන් වෙතම ගෙන්වා ගත හැකිද?කර්තෘට ලියන්න | මුද්‍රණය සඳහා</content>
  </post></root>