<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=as1003146</link>
    <topic>සංරක්ෂණයට ලක් නොවුණු ලංකාවේ මහතම ගස!</topic>
    <author>විස්තර හා ඡායාරූප</author>
    <content>අඩුම වයසින් රාජකාරියට පත්වූ කොරනෙල් රාලහාමිමගේ ඇස් ඉතාම ලස්සනයි අම්මා හැමදාම කීවෙ එහෙමයිනැති වූ දරු සොවින් වනපෙතේ සරනා යක්කුරුලු ආත්මයනෙළුම් විලඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවාසංරක්ෂණයට ලක් නොවුණු ලංකාවේ මහතම ගස!අපේ රටේ දේශගුණය කාලගුණය හා පස නිසාම විවිධ ගහ කොළ බහුලව වැඩේ. ඇල්ගී වල සිට කාෂ්ඨිය ලීයක් ඇති අති විශාල ගස් දක්වා විවිධ ප්‍රමාණවල ශාක විශේෂ ගණනාවක් අප රට ඇතුළත විවිධ පාරිසරික කලාප ඇතුළත දක්නට ඇත.මේ අතුරින් අපේ රටේ ලොව පැරැණිම වෘක්ෂය ලෙස හඳුන්වන ශ්‍රී මහා බෝධින් වහන්සේ ද වැඩ වසති. ඊට අමතරව සිංහරාජයේ තවත් ලෝක ප්‍රසිද්ධ යෝධ නවද ගසක් ද තිබේ.දැන්වීම් පුවරුවඅපේ රටේ මල් හටගන්නා (සපුෂ්පක) ශාක විශේෂ 3771 ක් වාර්තා වන බව වන සංරක්ෂණ දෙපාර්තමේන්තුව පෙන්වා දෙයි. ඉන් විශේෂ 926 ක් ශ්‍රී ලංකාවට ආවේණික වේ. තවත් ශාක විශේෂ 1414 ක් ඖෂධීය ශාක ලෙස නම්කර තිබේ. ඉන් විශේෂ 79 ක් වඳ වී යෑමේ තර්ජනයකට ලක්ව ඇති ශාකය.ගහ කොළ බහුල අපේ රටේ ඇති තවත් අති විශාල යෝධ වෘක්ෂයක් පිළිබඳව වගකිවයුත්තන්ගේ අවධානය යොමු විය යුතුමය. මෙහි අතීතය ඕලන්ද යුගය කරා දිවයයි. 1477 වසරේදි මේ ගස සිටුවා ඇති බව වාර්තා වෙයි.මෙය පිහිටා ඇත්තේ උතුරු පළාතේ මන්නාරම ප්‍රදේශයේයි. මෙය අපේ රටේ මහතම හා පළලින් වැඩිම ගස ලෙස හඳුන්වනු ලැබේ. මේ ගස බයෝ බැබ(Biobab ) නමින් හඳුන්වයි. ගසේ කඳ වට අඩි 65 කි. (මීටර් 19.51) උස අඩි 35 කි. (මීටර් 7.5) ක්. මේ මහා වෘක්ෂය මෙරට විශාලතම ගස ලෙසත් ඇතැම් අය හඳුන්වති. මෙයට අලියා ගස යන නම භාවිත කරන බව ද පේරාදෙණිය උද්භිද උද්‍යානයේ අධ්‍යක්ෂ ආචාර්ය සිරිල් විජේසුන්දර මහතා පවසයි.මන්නාරමේ පාලම ඔස්සේ ගොස් තලෙයි මන්නාරම පාරෙන් දකුණට හැරි පල්ලිමුණේ පාරේ කිලෝමීටර් 2 ක් පමණ යන විට මේ යෝධ ගස දැක ගත හැකිය.ආචාර්ය සිරිල් විජේසුන්දර මහතා පවසන්නේ ද මෙය ශ්‍රී ලංකාවේ මෙතෙක් සොයාගෙන ඇති පළලම ගස ලෙස හැඳින්වීම වඩා නිවැරැදි බවයි. මෙතරම් විශාල ගස් මෙරට ඉතාම විරල බව ද ඔහු කියයි.යෝධ බයෝබැබ් ගසපල්ලිමුණේ ගමේ ද්‍රවිඩ ජාතිකයන් බහුලය. ඔවුන්ගේ පැරැණි අය පවසන්නේ අතීතයේ අශ්වයන්ට කෑමට මෙම ශාකයේ කොළ දෙන ලද බවයි.අඩි 15 ක් දක්වා උසට යෝධ තනි කදක් ලෙස වර්ධනය වී අතු බෙදී ඇති මේ සුවිශේෂ ගස සංරක්ෂණයට විධිමත් වැඩ පිළිවෙළක් දකින්නට නැත.පසුගියදා මේ ගස නැරැඹීමට ගිය අප දුටුවේ ඒ ගස අවට ගවයන් බහුලව රංචු ගැසී සිටින අයුරුය.ගස අභියස දැන්වීම් පුවරුවක් තිබුණත් එය තවත් විස්තර සහිතව සිංහල දෙමළ ඉංගී‍්‍රසි යන භාෂා තුනෙන්ම තිබුණා නම් දේශීය සංචාරකයන්ට ද ප්‍රයෝජනවත් වේ. මේ සුවිශේෂ යෝධ ගස සුරැකීමට පුරාවිද්‍යා හා වන සංරක්ෂණ දෙපාර්තමේන්තු විධිමත් වැඩපිළිවෙළක් ක්‍රියාවට නැංවිය යුතුය.විස්තර හා ඡායාරූපනිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av1003142</link>
    <topic>තෘප්තිමත් විය හැකි ගමනක් මම ඇවිත් තියෙනවා</topic>
    <author>තුෂාරි වික්‍රමසිංහ</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුඉන්දිකා උපමාලි‘සඳ පහන් රැයේ’ ගීත එකතුව සහ ‘කුවේණි’ ප්‍රසංගය 18 වැනිදා එල්ෆින්ස්ටන්හිදී’සංගීතය ඇගේ ආත්මය හා බැඳුණකි. එයින් ඇය ජීවිතය සොයා යන්නීය. ගීතය, ගායනය දිවිය කොටගත් ඇයට රංගනය ද අභියෝගයක් නොවේ. සංගීතය සේ ම එය ද ජයගන්නට ඇය සමත්වී හමාර ය.සඳ පහන් රැයක එකී සඳ මඬල ලෙස ම කලා ලොවට විකසිත වන්නී ඉන්දිකා උපමාලි නම් මේ සොඳුරු කලා ශිල්පිනියගේ කලා දිවියට දැන් විසි වසරකි.කලා ලොවේ නිහඬ මෙන් ම අර්ථවත් ගමනක යෙදෙන ඉන්දිකා, ඇගේ කුලුදුල් සංයුක්ත ගී තැටිය සහ කැසට් පටය වන ‘සඳ පහන් රැයේ’ ගීත එකතුව දොරට වැඩීමේ උලෙළ සහ ඇගේ සිසුවියන් පිරිස එක්ව ඉදිරිපත් කරන ‘කුවේණි’ ප්‍රාසාංගික ව්‍යායාමය මේ මස 18 වැනිදා සවස 6.30 ට එල්ෆින්ස්ටන් රඟහලේ දී ඉදිරිපත් කිරීමට බලාපොරොත්තුව සිටියි. ‘රසඳුන’ සතුටු සාමීචියට ගොඩවැදුණු ඉන්දිකා ඒ පිළිබඳව අප සමඟ තොරතුරු බෙදා හදාගත්තේ මේ අයුරින්.ඉන්දිකා ඔයාගෙ කලා දිවියට දශක දෙකක් සම්පූර්ණ වෙනවා. කලා ජීවිතේ ආරම්භ කරපු තැනින් ම අපේ කතා බහත් අරඹමු නේද?1989 අවුරුද්දේ තමයි මම කලා ක්ෂේත්‍රයට අවතීර්ණ වුණේ. ඒ ආචාර්ය ප්‍රේමසිරි කේමදාසයන් ගේ ‘මානසවිල’ ඔපෙරාව හරහා එය 1990 වර්ෂයෙ දි තමයි වේදිකාගත වුණේ. මගේ සංගීත ජීවිතයේ ආරම්භය එ තැන කිව්වොත් එය නිවැරදියි. මේ වෙනකොට මම ක්ෂේත්‍රයට අවතීර්ණවෙලා විසි වසරක් වෙනවා.කලා ක්ෂේත්‍රයට ප්‍රවිෂ්ට වෙලා විසි වසරකට පසුවයි ඔබ ඔබේ කුලුදුල් ගීත එකතුව ඇතුළත් සී.ඩී. තැටිය එළිදක්වන්නේ. එයට මෙතරම් කාලයක් ගත වුණේ ඇයි?හුඟ දෙනෙක් මගෙන් අහන ප්‍රශ්නයක් තමයි ඕක. මම මේ ක්ෂේත්‍රයේ හෙමින් ගමනක් යන්නේ ඇයි ද කියන එක හුඟ දෙනකුට ප්‍රශ්නයක්. ඇත්තටම වෙලාවකට මට මේ ගැන කනගාටුවකුත් ඇති වෙනවා. මේ වසර 20 ට මට තෘප්තිමත් වෙන්න පුළුවන් ගමනක්, දුරක් කලා ක්ෂේත්‍රයේ මම පැමිණ තිබෙනවා. මම වසර ගණනාවක් කේමදාස මාස්ටර් ළඟ සංගීතය හැදෑරුවා. මට මතකයි එහිදී මාස්ටර් නිතරම කියන දෙයක් තමයි සංගීතය කියන්නේ වචනවලින් එහාට ගිය දෙයක් කියලා.ඒ වගේ ම එතුමා කියනවා ලංකාවේ අද සරල ගීතය කියන එකට සංගීතය කොටුවෙලා කියලත්. මම සී.ඩී. තැටියක් කැසට් පටයක් නොකළාට ගායන ශිල්පිනියක ලෙස මම සංගීත ක්ෂේත්‍රයේ සෑහෙන දුරකට ඇවිත් කියල මට හිතෙනවා. මොකද සිනමා සංගීතය තුළ හොඳම ගායිකාව ලෙස මම සම්මානයට පාත්‍ර වුණා.ඒ වගේ ම ටෙලිනාට්‍ය තුළත් හොඳම ගායිකාව ලෙස සම්මාන දිනාගත්තා. කලා ක්ෂේත්‍රයට සිදු කළ මෙහෙවර වෙනුවෙන් බුන්කා සම්මාන යෙන් පවා මම පිදුම් ලැබුවා. සෞන්දර්ය විශ්ව විද්‍යාලයේ පළමු පන්තියේ සාමාර්ථයක් ඇතිව උපාධිය සමත් වුණා. මේ නිසා කවුරු චෝදනා එල්ල කළත් මම මගේ කලා ජීවිතේ හුඟක් දේවල් මේ වසර 20 තුළ ඉෂ්ට කරගෙන තිබෙනවා. අද ලංකාවේ ගායක ගායිකාවන් මනින්නේ ඔවුන් කරල තියෙන සීඩි ප්‍රමාණය මතයි. ඇත්තටම මෙය කනගාටුවට කාරණයක්.ඔබ මේ වනවිට සෞන්දර්ය විශ්වවිද්‍යාලයේ සංගීත අංශයේ කථිකාචාරිණියක් ලෙස සේවය කරනවා. විශ්වවිද්‍යාලය තුළ සංගීත ක්ෂේත්‍රය කෙරෙහි සිසු දරුවන්ගේ ආකල්පය මොනවගේ ද?ඇත්තටම අද සෞන්දර්ය විශ්වවිද්‍යාලයේ සංගීතය හදාරන විද්‍යාර්ථීන්ට සංගීතය පිළිබඳව පුළුල් ලෙස දැන ගැනීමට හැකියාව ලැබී තිබෙනවා. විශේෂයෙන් ම සංගීත විෂය ධාරාව පුළුල් ක්ෂේත්‍ර ඔස්සේ බෙදී ගොස් තිබෙනවා. බටහිර සංගීතය, ඔපෙරා, ජෑස්, පොප්, කම්පියුටර් ආදී වශයෙන් විවිධ විෂය පරාසයන් කරා දරුවන්ට තම ශිල්ප ඥානය දියුණු කරගන්න පුළුවන්. ඒවා ගැන හදාරන්න පුළුවන්. කථිකාචාර්යවරියක් විදිහට සිසු දරුවන්ට අත දෙන්න පුළුවන්වීම ගැන ඇත්තටම හිතේ තියෙන්නේ සතුටක්.ඔබ රංගන ශිල්පිනියක ලෙසත් රසික ජනතාව අතර ජනප්‍රියයි. මේ ගැනත් කතා කරමු.මේ සී.ඩී. තැටිය එළිදක්වන වැඩකටයුතුත් එක්ක මගේ රංගන කටයුතුවලට යම් තරමක විරාමයක් තබන්න මට සිදුවුණා. ඒ වුණත් මම රංගනයෙන් ඉවත් වන්නේ නැහැ. මම රංගනයට අවතීර්ණ වුණේ ‘ධවල කේතු’ ටෙලිනාට්‍යය හරහා මේ වෙනකොට ටෙලිනාට්‍ය සහ චිත්‍රපට කීපයකටම රංගනයෙන් සහ ගායනයෙන් මම දායකවෙලා තිබෙනවා. සම්මානයට පවා පාත්‍රවෙලා තිබෙනවා.ගායිකාවක ලෙසත් නිළියක ලෙසත් කටයුතු කරන ඔබට රසිකයන්ගෙන් ලැබෙන ප්‍රසාදය මොන වගේද?ඇත්තටම එක වගේ ම මේ දෙ අංශයටම යහපත් ප්‍රතිචාර ලැබෙනවා. ඒ ගැන මට දැනෙන්නේ අසීමිත සතුටක්.මේ දවස්වල ඔබ විශාරද නන්දා මාලිනිය සමඟ ගායනා කරන ගීතයක් රූපවාහිනි නාලිකා ඔස්සේ විකාශය වෙනවා. ඒ ගැන කතා කරමු ද?  සඳ එළිය වෙලා ඔබ ඇවිදින්දුක අහස වගේමයෙ අහසට අම්මේ...මේ ගීතය ආසියාතික දියණියක සහ මවක අතර තිබෙන බැඳීම ගැන කියවෙන ගීතයක්. දියණියක විවාහ වෙලා ගෙදරින් ගියාට පස්සේ මොන තරම් ආදරේ වුණත් අම්ම කෙනෙක් දික්කසාද වෙලා නැවත ගෙදරට එන්න කියලා කියන්නේ නැහැ.ඕනම ප්‍රශ්නයකට මුහුණ දෙන්න ජීවිතයට ශක්තිය ගන්න, ඔයාට කවදාක හරි කඳුළු මතින් හිනාවෙන්න පුළුවන් කියන එකයි අම්මා කෙනෙක් තමාගෙ දුවට කියන්නේ.ඒ වගේ ඉතාම සංවේදී ඔවදනක් දෙන ගීතයක් මේක. මේ ගීතය අහලා මාලනී අක්කා (මාලනී ෆොන්සේකා) ඇඬුවා. ඒ තරම් සංවේදී ගීතයක්. අද රසිකයන් අතර මේ ගීතය හරිම ජනප්‍රියයි.ඔයාගෙ අනාගත බලාපොරොත්තු ගැන දැනගන්නත් අපි කැමැතියි?බලාපොරොත්තු කිහිපයක් ම ඉෂ්ට කරගන්න තිබෙනවා. එයින් පළමු වැන්න තමයි ලබන 18 වැනිදා එල්ෆින්ස්ටන් රඟහලේදී ප්‍රසංගය සාර්ථකව පැවැත්වීම.මේ උලෙළ නන්දා මාලිනිය සහ සෞන්දර්ය විශ්ව විද්‍යාලයේ උපකුලපති මහාචාර්ය ජයසේන කෝට්ටේගොඩ ගේ ප්‍රධානත්වයෙන් පැවැත්වෙනවා. මගේ අලුත් ගීත, සම්මානයට පාත්‍ර වුණු පැරණි ගීත, කේමදාස මාස්ටර් නිර්මාණය කරපු ගීත ප්‍රාසාංගිකව විදගන්න රසිකයන්ට මෙහිදී අවස්ථාව ලැබෙනවා.මේ සඳහා මට නර්තනයෙන් චන්න විජේවර්ධනත් සංගීතය මෙහෙයවීමෙන් සමන්ත පෙරේරාත් සහාය වෙනවා. මේ ප්‍රසංගය නොමිලේ පවත්වන්නක්. මේ අවස්ථාවට සහභාගි වෙන්න කියලා මගේ රසිකයන්ගෙන් ඉතාම ආදරයෙන් මේ අවස්ථාවේ දී ඉල්ලා සිටිනවා.ඒ වගේ ම ඉදිරියේ දී වේදිකාවට සම්බන්ධව ප්‍රාසාංගික නිර්මාණයක් ඉදිරිපත් කිරීමටත් මම බලාපොරොත්තු වෙනවා. එහි මූලික සැලසුම් මේ දිනවල සිදු කරමින් සිටිනවා.ඔබේ පෞද්ගලික ජීවිතය ගැනත් රසිකයන් දැනගන්න කැමැත්තෙන් ඇති?මම විවාහකයි. මගේ සැමියා ව්‍යාපාරිකයෙක්. ඔහුගේ නම රොහාන් චින්තක. ඔහුගෙන් මගේ කලා කටයුතු වලට ඉතා විශාල සහයෝගයක් ලැබෙනවා. ඒ වගේ ම මගේ අම්මා තාත්තාගෙන් ලැබෙන සහයෝගයත් මේ වෙලාවේදී මම මතක් කළ යුතුමයි.  ඉන්දිකා ගේ ලිපිනය: - නො. 70/ 17/ ඒ,අන්දිරිස් මාවත, රත්නපිටිය.තුෂාරි වික්‍රමසිංහඡායාරූප-සිසිර විජේතුංග</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av1003143</link>
    <topic>ඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකට</topic>
    <author>ටානියා</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩු‘The Hurt Locker’ සම්මාන 6යි. ‘Avatar’ සම්මාන 3යිකැතරින් බිගලව්පසුගිය 8 වැනිදා හොලිවුඩ් පුරයට විශේෂිත වූ දිනයක් වූයේ හොලිවුඩ් පුරයේ නළු නිළියන්ගේ දස්කම් ඇගයෙන ඔස්කාර් සම්මාන උළෙල පැවැති දිනය වූ නිසයි.82 වැනි වරට පැවැති මෙම ඔස්කාර් සම්මාන උලෙළ උදාවන තෙක් හොලිවුඩ් නළු නිළි කැල බලා සිටියේ ඉතාමත් නොඉවසිල්ලෙනි.ඇමරිකාවේ ලොස් ඇන්ජලීස් නුවර කොඩැක් රංග ශාලාව එදින සැරසි තිබුණේ සුරලොවක් මෙනි. මෙවර ඔස්කාර් සම්මාන උලෙළේ විශේෂත්වය වූයේ ඔස්කාර් ඉතිහාසයේ ප්‍රථම වතාවට හොඳම අධ්‍යක්‍ෂණය සඳහා සම්මානය කාන්තාවකට හිමිවීමයි.බොහෝ දෙනා අනුමාන කළ බොක්ස් ඔෆිස් වාර්තා තැබූ ‘ඇවටර්’ (Avatar) චිත්‍රපටය අභිබවා එම චිත්‍රපටයේ අධ්‍යක්‍ෂණය කළ ජේම්ස් කැමරන් ගේ කලින් බිරිය වූ කැතරින් බිගලව් අධ්‍යක්‍ෂණය කළ ‘ද හර්ට් ලොකර්’(The Hurt Locker) චිත්‍රපටය මෙම සම්මානය දිනාගත් අතර ‘ඇවටර්’ (Avatar) චිත්‍රපටයට දිනා ගත හැකි වූයේ සම්මාන තුනක් පමණි.හොඳම නිළිය සැන්ඩ්‍රා බ්‍රලොක්කැතරින් බිගලව් ගේ 'The Hurt locker’ හොඳම අධ්‍යක්‍ෂණයට හිමි සම්මානයත් සමඟ සම්මාන 06 දිනා ගැනීමට සමත් විය. හොඳම තිර රචනය, හොඳම ශබ්ද මිශ්‍රණය, හොඳම ශබ්ද පරිපාලනය හා හොඳම චිත්‍රපට පරිපාලනය අනෙක් සම්මානයි.ඉරාක යුද්ධය හා ඉරාකයට යවනු ලැබූ ඇමෙරිකානු සෙබළුන්ට එරටේදී මුහුණ දීමට සිදුවන යුදමය තත්ත්වයන් හමුවේ ඔවුන් ආරක්‍ෂිතව නැවතත් තමාගේ් රටට පැමිණෙයි ද යන්න තේමා කර ගනිමින් ‘ද හර්ට් ලොකර්’ චිත්‍රපටය නිර්මාණය වී තිබුණි.”මාගේ ජීවිත කාලය තුළ වචනයෙන් විස්තර කර ගැනීමට බැරි මොහොතක්” දෝරේ ගලා යන සතුට කැතරින්ගේ මුවින් වචනවලට පෙරැළුණේ එලෙසිනි. මින් පෙර පැවැති ඔස්කාර් සම්මාන උළෙලයන්හි හොඳම අධ්‍යක්‍ෂණය සඳහා කාන්තාවන්ගේ නම් නිර්දේශ වී තිබුණද සම්මානය දිනා ගැනීමට තරම් වාසනාවන්ත වුණේ කැතරින් බිගලව්ටය.හොඳම නළුවාට හිමි සම්මානය හිමි වූයේ ජෙෆ් බ්‍රිජස්ටය ඒ ඔහු රංගනයෙන් දායක වුණු “ක්‍රේසි හාර්ට්” (Crazy heart) චිත්‍රපටයෙහි දැක්වූ කුසලතාව හේතුවෙනි. ‘ද බ්ලයින් සයිඩ්’ චිත්‍රපටයේ රංගනයෙන් දායකවූ සැන්ඩ්‍රා බුලොක් හොඳම නිළිය ලෙස සම්මානයෙන් පිදුම් ලැබුවාය.හොඳම නළුවාට හිමි සම්මානය දිනා ගත් ජෙෆ් එම මොහොත ඔහුගේ නැසී ගිය දෙමාපියන් සිහිපත් කිරීමට අමතක නොකළේය.හොඳම නළුවා ජෙෆ් බ්‍රිජස්”අම්මේ, තාත්තේ, ඔබට ස්තූතියි මා හට මෙවැනි මාර්ගයක් තනා දුන්නාට” ජෙෆ් ඔහුගේ දෙමාපියන් ගෞරවයෙන් සිහි කළේ එලෙසිනි.හොඳම සහාය නළුවාට හිමි සම්මානයෙන් මෙවර පිදුම් ලැබුවේ ඔස්ට්‍රියානු ජාතික ක්‍රිස්ටෝප් වෝල්ට්ස් ය. ඒ ඔහු නාසී නිලධාරියකු ලෙස රඟපෑ ඉන්ග්‍රෝරියස් බාස්ටර්ඩ්ස් (Ingrourious Basterds) චිත්‍රපටය වෙනුවෙනි.කළු ජාතික මෝ නිකියු හොඳම සහාය නිළියට හිමි සම්මානයෙන් පිදුම් ලැබුවේ මේ සම්මානයෙන් පිදුම් ලැබූ පස්වැනි කළු ජාතික කාන්තාව ලෙසිනි. ඇයට එම සම්මානය හිමිවූයේ (Precious) චිත්‍රපටයේ දැක්වූ කුසලතාව හේතුවෙනි.නිල් පැහැති දිගු ගවුමකින් සැරසී සිටි ‘මෝ’ සම්මානය අතැතිව මෙසේ පැවැසුවාය. “මීට පෙර මෙම සම්මානය මුල්වරට දිනා ගත් කළු ජාතික නිළිය වූ ‘හැටීයි මැක්ඩැනියෙල්’ මහත්මිය සම්මානය හිමි කර ගනිද්දී ඇය සැරසී සිටියේ ද මෙවැනි ඇඳුමකින්, මෙය අවස්ථාවක් කර ගන්නවා ඇයව ආදරෙන් සිහිපත් කිරීමට.’ඔවුන්ගේ දෑස් තුළ රැඳුණු රහස’ යන තේරුම ඇති El secreto de sus (The secret in their eyes) නමැති ආර්ජන්ටිනා චිත්‍රපටය මෙවර හොඳම විදේශීය චිත්‍රපටය ලෙස ඔස්කාර් සම්මානයෙන් පිදුම් ලැබීය. මෙම චිත්‍රපටය අධ්‍යක්‍ෂණය කරනු ලැබුවේ ජුවන් ජෝස් කැම්පනෙල්ලා (Juan Jose campanella) නමැති අධ්‍යක්‍ෂකවරයායි.ටානියා</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av1003144</link>
    <topic>තරු හෝටලයක ඉදිවූනුග ගම මේනුග ගම.</topic>
    <author>ඉනෝකා පෙරේරා බණ්ඩාර</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුරාත්‍රි කාලයේ නුග ගමමේ නුග ගම.ගමට නම හැදුණෙ අවුරුදු 200 ක් විතර ඉපැරැණි නුග ගහ හින්දා.ගහක්ය කිව්වට එකකට එකක් බැඳීච්ච විසල් අතු මුල් බවට පත්වෙලා හැදුණු ගස් තුන හතරක් ම.අවුරුදු 200ක් තිස්සෙ කොළඹ නගරය වෙනස්වන හැටි බලා හිටි මේ නුග රුක්, අන්තිමේ තමන්ගෙ බල ප්‍රදේශය හද්දා පිටිසර ගමක් වූ එක ගැන නම් සතුටු වෙනව ඇති.අමරනාත් උද්‍යාන කළමනාකරුමිනිසුන් - සතුන්ට වාගේම ගහ කොළ වලටත් සතුට - සැහැල්ලුව මේ බිමේ අඩු නැති හින්ද.දන්නවද...ගමට පාර තියෙන්නෙ ‘සිනමන් ග්‍රෑන්ඩ්’ හෝටලය මැද්දෙන්.තරු පහේ හෝටලයක සිරි අසිරි මැදින් ඇවිත් අපිත් දැන් නුග ගමට ඇතුළුවන ඉදිකඩ ළඟ.පුදුමයක්... රුක්මණී දේවියගෙ හඬ. ඒ මදිවට වෑර්ලස් එකකින්.සිරි බුද්ධගයා විහාරේ... වඳිමු මෝක්‍ෂ පතාලා....කඩුල්ල ළඟ ඉඳගෙනම මං ඈත මෑත බැලුවෙ සිද්ධ වෙන දේ හරියටම දැන ගන්න.ගී හඬ එන්නෙ ගමේ තේ කඩෙන්. කොහු, ඉදල්, මැටි වළං විතරක් නෙවෙයි, පුංචි කාලෙ දැකපු නාරාං බික්, කොට්ට උර, බුල්ටො පුරවපු බෝතලුත් පේළියට තබල.ලැවරියා, රෝස් පාන්, පාන් – බනිස් දමන වීදුරු පෙට්ටියක. හුළං විස්කෝතු බෝතලය වගේම ගමේ තේ කඩේක දකින්න පුළුවන් තේ බොයිලේරුවකුත් ඉස්සරහම.පැහිච්චි ගෙඩි තුන හතරක්ම එල්ලෙන ලබු වැල, කරල් හැදුණු බණ්ඩක්කා, බටු - මිරිස් පාත්ති, වට්ටක්කා වැල් පහුකරගෙන තේ කඩේට එන අඩි පාරෙ අම්බලමකුත්.ගමට එන කෙනෙකුට ගිමන් හරින්න හදාපු අම්බලමෙ ගල් පඩිය ළඟ වතුර පිංතාලියකුත් තබලා.කඩමණ්ඩියතේ කඩේ ළඟ පුංචි හන්දියක්. හන්දියෙන් දකුණට ගං මායිමේ වනරොද.මල් ගොබ පීදෙන්න ළඟ පුවක්යාය පිරුණු පුවක් අරඹ, අංකෙන්ද මී, රණවරා, කාබරංකා, කොරකහ, කොහු කිරිල්ල, කීන දං කැබැල්ල වගේ පලතුරු - ඖෂධ ගස් - වැල් පිරීගත් කැලෑ රොදෙන් ඔබ්බට වෙල් යාය. නිල්ල පීදුණු ගොයම රකින පඹයෙකුත් වෙලේ.වනරොද පහු කරල ගමට ඇතුළු වෙන්නෙ පස් පියුම් පිපි ඔය හරහා දමාපු ඒදණ්ඩෙන්. ඉලුක් හෙවිල්ලපු ගම ගෙදර මිදුලෙ ඉඳන් බලපුවම ඇහැ ගැටෙන හැම දේම ගම්මානෙක සිරි මිස තරු හෝටලයක ලකුණකුදු නැති තරම්.මට මතක් වුණේ ‘කේයස්’ හෙවත් සාගර පලන්සූරිය කවියාගේ ‘සුදෝ සුදු’ කවි පන්තියට පසුබිම් වුණු කටුරොද ගම්මානෙ.ගොඩ මඩ දෙකම සරු සාරය පල බරයකටුරොද ගම්මානෙ තරමක් පිටිසරයඑගම මැදින් ගලනා ගඟ මනහරයකඩ මණ්ඩිය පිහිටියේ ගම කෙළවරයමේ කියන හැම ලකුණකින්ම අඩු නැති නුග ගම, නගරෙ මැවුණු කටුරොද ගම්මානෙද කියලත් මට හිතුණ. අම්බලමකොළඹ තරු පහේ හෝටලයක මෙහෙම ගමක් යථාර්ථයක් බවට පත් කරන එක තරමක අමුතු අසීරු දෙයක් වුණත් සිනමන් ග්‍රෑන්ඩ් හෝටලයට මේ හැම දෙයක්ම සමීප දෑ කියලයි, තාරිකා කියන්නෙ.තාරිකා සිනමන් ග්‍රෑන්ඩ් හි මහජන සම්බන්‍ධතා නිලධාරිනි. කලෙක ඈ ‘ඩේලි නිවුස්’ පුවත්පතේ උන් අප සහෝදර මාධ්‍යවේදිනියක්. අද ඈ පත්තර ජීවිතේ අතැර හෝටල් ක්‍ෂේත්‍රය තෝරාගෙන. අපේ සංස්කෘතිය ලොවට ගෙන යා හැකි අලුත් දෑ සංචාරක හෝටල් ක්‍ෂේත්‍රය හරහා හඳුන්වා දෙන්නයි ඇගේ උවමනාව.”අතීතෙ පටන් කුරුඳු නිසා අපේ රට මහත් කීර්තියක් ලැබුව. ‘සිනමන් ග්‍රෑන්ඩ්’ නමත් අපිට ඒ වගේ. ඒ ආඩම්බරය නිකම්ම කිය කියා ඉන්නවට වැඩිය මෙහාට එන ලෝකෙ බහුතරයක් සංචාරකයන්ට ඉතිහාසය ප්‍රතිනිර්මාණය කර පෙන්වන්න අපි හිතුවා.වැවයි – දාගැබයි – පන්සලයි කියන සංකල්පයයි මේ ගමේ තේමාව. ඇත්තටම මේ නුග ගස්වලට අවුරුදු දෙසීයක විතර ඉතිහාසයක් තියෙනවා. මේ කොටස ඉස්සර තිබුණෙ හෝටලේ බඩු ගබඩාව හැටියට. නුග රුක් ඇසුරේ ගම ඉදිකරන්නත්, ‘නුග ගම’ ලෙස ගම නම් කරන්නත් හිතුවෙ එකකට එකක් බැඳුණු මේ හේතු නිසා.ගම ගෙදර, වී අටුව, සාලාව, කුස්සිය මේ හැම දේම වරිච්චි බිත්තියෙන් ගොම – මැටි පිරියම් කරල හැදුවෙ එයාකාරයටමයි. ඒවටම දක්‍ෂ ගං වල උදවිය ගෙන්වලයි ඒවා හැදුවෙ.ගමේ කුස්සියෙ උයන්නෙ අම්මෙලා හය දෙනෙක්. ඒ අය ලංකාවේ පැති හයකින් විවිධ රසට උයන අය...”රෑ බතට මිරිස් බැදෙන සුවඳත් තාරිකාගෙ කතාව අතරෙම හමා එනව. ළඟ ළඟ බැඳුණු ලිග්ගල්වල හොදි වෑංජන පැහෙන්නෙ සුවඳ දිදී. දර ලිපේ ඉදෙන දෙල් මාළුව, ඇඹුල් තියල, නෙළුම් දඬු ඇඹුල, අල කොළ මාළුව, කරවල – මිරිස් බැදුම, පලා මැල්ලුම මැටි හැලි වළං පිටින්ම ‘බුෆේ’ එකට එන්නෙ දුම් දම දමා. ඊ.ඩී. ප්‍රේමතිලකදුමේ කට්ටා කරවලයෙක්. ලබු කට්ටක්, පැණි මුලක්, බඩ ඉරිඟු කරල් හත අටක් සහ මෝරපු වැටකොලු කරල් කිහිපයකුත් ඒ දුමේම එල්ලීගෙන වේළෙනව.ගැමියො නාද්දි ඇඟ ඇතිල්ලුවෙ දුමේ එල්ලලා හදාගත්තු වැටකොලු කොස්සකින්. එහෙම වේළන වැටකොලු කරලක ඇට අලුත් බීජ හැටියටත් වගාවෙදි යොදනව.ඔවුන්ගෙ ස්වභාවික කෘෂිකාර්මික ක්‍රියාවලිය සහ ගැමි ජීවිතවල සරල ශාන්ත බව කියාපානා හැම දේම නුග ගමේදි ඇහැ ගැටෙන්නෙ එයාකාරයටම.කිසි කලබලයක් නැතිව ඇහිඳ කකා ගං කුකුළු ජෝඩුවකුත් මේ වෙලාවෙම එහා මෙහා යන හැටි.“ගං බිත්තර විතරක් නෙවෙයි, තාරා සහ වටු කුරුලු බිත්තරත් අපිට තියෙනව. ඒ මේ ගමේම ඇති කරන සතුන්ගෙන්.කෙනෙකුට ඕනෙ නම් ඒ බිත්තර එවෙලේම හදල දෙන්නත් අම්මලා සූදානම්. කොස් ඇට, හැඬැල්ලො, මයියොක්කා තැම්බුම නුග ගමේ ඉස්තරම්ම කට ගැස්මවල්. තිබ්බටු හාල් මැස්සන් බැදුම, තුඹ කරවිල වෑංජනේ, කිරි කොස්, පොළොස්, කුරහං තලප, ඕලු බත්, සාරණ මාළුව, කලවම් පලා මැල්ලුමට හොඳ ඉල්ලුමක් තියෙන්නෙ.සමාජෙ ඉහළ තලයෙ උදවිය, ලෝකෙ වටෙන් ආපු සංචාරකයො අපේ රටේ මේ වෑංජනවලට වහ වැටිල. ඔය කලවම් පලාවට යොදන්නෙම, මේ ගමේ කොරටුවෙ වවාපු පලා වර්ග. මේ අම්මෙලා තුනපහ මිරිස් ටිකත් හදාගන්නෙ මේ කුස්සියෙදිමයි. කෑමවල නියම ගමේ ගතිය එන්නෙ ඒ නිසා...”සුපවයිසර්වරයකු වන ඊ.ඩී. ප්‍රේමතිලකට පැවරී තිබෙන්නෙ නුග ගමේ කුස්සිය පිළිබඳ වගකීම. ඔහු කියන විදියට හැන්දෑවෙද්දි කජු ලෙලි - කොහොඹ කොළ සහ මදුරු තලා දුමක් ගස්සවන එක නුග ගමේ සිරිත. ඒ ගැමියො මෙන් ඔවුනුත් ගමට එන මදුරුවන් පලවා හරින විදිය.බෙහෙත් නෙල්ලි, අඹරැල්ලා, සියඹලා, යකි නාරං නුග ගමේදි කෙනෙකුට තිබහ නිවාගන්න ලැබෙන බීම වර්ග. එහෙමත් නැතිනම් පොඩි අසෝක වීදුරුවකට ලැබෙන ඉඟුරු කහට එක.ගම පුරා ඇවිදපු මහන්සිය නිවුණෙ අපිත් අසෝක වීදුරුවෙ බීපු ඉඟුරු කහට එකෙන්.ගමේ පිල් කඩ ඉඳන් දුම් දමන කහට එක. රස විඳින ගමන් ඇස් මානයෙ පෙනෙන්නෙ වරිච්චි බිත්තියෙ එල්ලෙන ඔළිඳ පෝරු දෙක. ලොකු දොදොල් හැන්දකුත් ඒ බිත්තියෙම එල්ලෙනව.නෙක විසිතුරු ඡායාරූප - සිත්තම් වෙනුවට වරිච්චි බිත්ති හැඩ වුණෙත් ගම ගෙදරකට ආවේණික මෙහෙම දේවලින්.ලණු ඇඳ, හාන්සි පුටුව, නගුල තැටි පෝරුව මතු නොව ගම ගෙයි මිදුලෙ දඬු කඳකුත්. එළවළු කොරටුවත් කුඹුරු කෑල්ලත් ගේ පිල්කඩටම මුහුණ ලා ගෙන.කෙකටියා - නිල් මානෙල්, ඕලු, නෙළුම් පිපි විලේ කුමුදු මල් පූදින්නෙ රෑ පින්නට. රෑ කාලෙදි ගමට එළිය ලැබෙන්නෙ තැන තැන දල්වපු කොප්පරා ලාම්පුවලින්.ගම ගෙදර ළිඳෙන් ගලා යන දිය කඩිත්ත ළඟ කීර කොටුවක්. ගමේ සිරිතට ළිං පඩිය ළඟ දෙළුම් සහ පාවට්ටා හිටවල.හිරිකනයා – කාවයියා - ආඳා – ලූලා - බුලත් හපයා සහ දණ්ඩි පැටව් නුග ගමේ දිය කඩිත්ත රජ දහනක් කරගෙන.මේ හැම දේ එක්තරා විදියක උසස් තලයේ උද්‍යාන අලංකරණ ක්‍රියාවලියක්. අමරනාත් චÁද්‍රසිරි නුග ගමේ විතරක් නෙවෙයි, සිනමන් ග්‍රෑන්ඩ් හෝටලයෙත් උද්‍යාන කළමනාකරු. මහ පොළොවට – ගහට කොළට ඇති කැමැත්ත නිසාම නුග ගම මවද්දි තණකොළ පිඩැල්ලක් පවා ඔහු හිටෙව්වෙ අර්ථයක් ඇතිව.රණවරා, බෙලි, බිං කෙසෙල්, රම්ප – කරපිංච, සේර, බුලත්, මිරිස්, බිලිං, ඇහැළ, කුරුඳු, කිරි හැන්ද, ආඩතෝඩා, පාවට්ට, සේපාලිකා, ගජ මදාරා, අංකෙන්ද, මී, කොහු කිරිල්ල, ඇත්තෝර, පෙතිතෝර, කෝමාරිකා, රත් කෙසෙල්, අළු කෙසෙල්, නේත්‍රාපලම්, ගිරි තිල්ල, සුවඳැල් මෙකී නොකී බෙහෙත්, පලතුරු, එළවළු පලා හැම ශාකයක්ම නුග ගමේ පැළ වුණේ අමරනාත්ගෙ සැලසුමට.කෘෂිකර්ම ඩිප්ලෝමාධාරියකු වන අමරනාත් වගාවට අවැසි පොහොර ටික හදාගත්තෙත් ස්වභාවික ක්‍රමයට. ඒ ඔහුටම ආවේණික සුවිශේෂි ක්‍රම වලට.රාත්‍රි කාලයේ කොප්පරා එළියෙන්මැවෙන ගමේ සිරිය මැද සාලාවෙදි නෘත්‍ය ගීත ගැයෙනව. නාඩගං නෘත්‍ය ගී සඳහා ම වෙන් වුණු සාලාව ගම ගෙදරට ඔබ්බෙන් පිහිටියක්.”මෙතැන යම් යම් සංස්කෘතික උත්සවත් පැවැත්වෙනවා. විශේෂයෙන් ළමයින්ට පැවැත්වෙන වැඩමුළු වගේ දේ. අපි ළඟ ලියාපදිංචි වෙලා ළමයින්ට පුළුවන් ඒ සංස්කෘතික වැඩසටහන්වලට නොමිලයේ සහභාගි වෙන්න...”තාරිකා ඒ ආරංචිය දුන්නෙ විශේෂයෙන් ළමයින්ට.කිරි වැල්, පෝටා වැල්, තිත්ත වැල් සහ බෙලි පට්ටා වලින් එකිනෙක බැඳුණු සීගිරියෙන් ගෙනා ඉලුක් වලිනුයි නුග ගමේ හැම වහලක්ම හෙවිල්ලා තිබෙන්නෙ. ඒ ඉලුක් පඳුරු පවා ගමේ වවන්නට අමරනාත් කටයුතු කරලා.10% ක් මෝරපු මල් පිපුණු ඉලුක්, හත් දවසක් වේළපුවම හත් අවුරුද්දක් තියා ගන්න පුළුවන් ය කියල අමරනාත් කියූ ගැමි කතාවත් ඔළුවෙ තියාගෙන නුග ගමින් පිටවෙද්දිත් ඇහුණෙ වෑර්ලස් එකේ රුක්මණී දේවි ගයන හඬ.  ’ගලා කන්දේහි මතු වෙනා -දොළකී මේ පී‍්‍රති ජීවිතේ...ගලා වී... දොළ සේමා පී‍්‍රති ජීවිතේ...’ඉනෝකා පෙරේරා බණ්ඩාරඡායාරූප – චමින්ද හිත්තැටිය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av1003146</link>
    <topic>දරුණු ස්නායු රෝගයකින් පෙළෙන රවිඳු පුතා බේරගනිමු</topic>
    <author>වසන්ත ජයසිංහ ආරච්චිගේ</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුමොනතරම් ගිනි ගහන අව්වක් වැටුණත් ස්වර්ණලතාගේ දෙපාවලට ඒ උණුසුම නොදැනෙන තරම්. තම ආදරණීය පුතාගෙත් දුවගෙත් ජීවිතවල සියලු දේ හිතේ දරාගෙන ජීවිතේ ගැටගහගන්න ස්වර්ණලතාට හරි හරියට මේ මහපොළවත් එක්ක ගැටෙන්න සිද්ධ වෙලා. එහෙම වුණෙත් වෙන හේතුවක් නිසා නෙමෙයි මීට මාස අටකට උඩදී මේ රත්තරන් දරු පවුල අතහැර ස්වර්ණලතාගේ සෙනෙහෙබර සැමියා ජීවිතයෙන් ම සමුගෙන ගිය නිසයි. ඒත් මේ සියල්ල හමුවේ අසරණ වුණ දරු දෙදෙනාත් එක්ක අද ස්වර්ණලතා ජීවිතය ගෙනයන්න නොවිඳිනා දුකක් නැති තරම්.මේ අද දවසේ ස්වර්ණලතාගේ පවුලේ ජීවිතය ගතවෙන ආකාරය පිළිබඳ සාරාංශය යැයි අපි ඔබට කියනවා. ඒත් ස්වර්ණලතා ළඟින් ම ඉන්න දුවත් පුතත් අද මේ පවුලට ශක්තියක්ව ඉන්නවා වගේ ම අවාසනාවකට අද අපිට ‘හදවතක වේදනාවේ’ හෙළිදරව්වත් මේ අසරණ දරු පවුල වෙනුවෙන් වෙන්කරන්න සිදුවෙලා. ඒ ඇයි කියන කාරණාව මෙතැන් සිට අපි ඔබට හෙළි කරන්නේ හැකිනම් සරණක් වෙන්න කියන ආරාධනාවත් ඔබට කරමින්.“දෙවැනි දරුවා විදිහට මට ලැබුණේ මේ පුතා. මමයි මහත්තයයි ලොකු බලාපොරොත්තු තියාගෙන හිටියෙ දුව ලැබුණට පස්සේ පුතෙක් ලැබෙයි කියලා. ඒක ඒ විදිහට ම ඉෂ්ට වුණා. ඒත් මහත්තයෝ අපිට මේ වුණ දේ හිතාගන්නවත් බැහැ. මම නම් කියන්නේ මගේ පුතාට මේ වුණ දේ උප උපන් ජාති ජාතිවත් කිසිම කෙනකුට වෙන්න එපා කියලයි.”ඔව් අද අපි ඔබට කියන රවිඳු ලක්ෂාන් අවුරුදු අටක පුංචි පුතෙක්. 2003 මාර්තු මාසේ 05 දා මෙලොව එළිය දැකපු රවිඳු පුතා අද දවසේ ගෙවන්නේ අන්ත අසරණ ජීවිතයක් බව ඔබට වැටහේවි. මේ වනවිටත් කිසිදු දෙයක් නොතේරෙන කිසිදු විදිහකින් පාලනය කළ නොහැකි මේ පුංචි පුතා දරුණු ස්නායු රෝගයකින් පෙළෙමින් සිටිනවා.“පුතා උපදිනකොට කිසිම වෙනසක් තිබුණේ නැහැ. මාස තුනක් විතර යනකොට පුතාගේ වෙනසක් අපි දැක්කා. පුතාගේ ශරීර ප්‍රමාණයට වඩා ඔළුව බර වැඩියි විශාලයි. පස්සේ අපි පුතාව එක්කරගෙන රිජ්වේ ළමා රෝහලට ගියා. එතැනදී පුතාව පරීක්ෂා කරලා බලලා කිව්වේ ලොකු වෙනකොට හරියයි කියලයි. ඒත් අපිට පුතාගේ වෙනස එන්න එන්නම තේරුණ නිසයි බිම්සර සේනානායක දොස්තර මහත්තයා ළඟට අරගෙන ගියේ. පස්සේ අපි දැනගත්තා පුතාගේ මොළයේ සම්බන්ධ ස්නායු අඩපණ වෙමින් තියෙනවා කියලා.ඒ නිසා කුඩා අවදියේ පටන් ම අතපය පණ නැතිව යන එක වගේ ම වලිප්පුව හැදෙන එකත් මේ පුතා තුළ නිරන්තරයෙන් ම දකින්නට ලැබෙන දෙයක්. මෙවැනි දරුණු ඛේදවාචකයකට මේ රත්තරං පුතා මුහුණ පා ඇත්තේ රෝහලේදී ම සිදුවුණ වරදක් නිසාවෙන් යැයි සමහර වෛද්‍යවරුන් මේ මවට කියා තිබෙනවා.එහෙත් එහි ඇත්ත නැත්ත සොයා බලා තීරණයක් ගන්න වෙලාවක් නෙමෙයි මේ. එමෙන් ම ඒ ගැන සොයා බැලුවත් දැන් පලක් නැහැ. ඒ වගේ ම කාගේ කාගේත් යුතුකම විය යුත්තේ තවදුරටත් මෙවැනි ඛේදවාචක දරුවන්ට අත්නොවන්නට තම වගකීම නිසි අයුරින් ඉටු කිරීම බව අපි මතක් කරනවා. කොහොම වුණත් දැන් රවිඳු ලක්ෂාන් පුතාට සියල්ල සිදුවී හමාරයි.“මම මේ දරුවත් එක්ක ජීවිතේ ගෙනයන්නේ හරිම අමාරුවෙන් මහත්තයෝ. කිසිම තේරුමක් නැහැ පුතාට . දැන් මට මගේ දුවත් එක්ක තනිවෙලා මේ හැම දේටම මුහුණ දෙන්න වෙලා තියෙන්නේ. මේ වෙනකම් රෑ තිස්සෙම හරි හමන් නින්දක් නැහැ. පුතාට මොන වෙලාවේ වලිප්පුව හැදෙයි ද කියන්න බැහැ. ඒ බය නිසා හරියට ඇස් දෙක පියාගන්නවත් විදිහක් නැතුව ඇහැරලා ඉන්නයි මට සිද්ධ වෙලා තියෙන්නේ.”“ඇගේ ඇස්වලින් කඩා වැටුණ කඳුළු කැට මේ සියල්ලේ අසරණකම අප ඉදිරියේ කියාපෑවා. 2005 වර්ෂයේ උඩහමුල්ල ඩිපෝවේ රියැදුරකු ලෙස සිය රැකියාව කළ ස්වර්ණලතාගේ සැමියා මිය පරලොව ඇදුණෙත් කලක් තිස්සෙම තම දරුවා විඳින දුක නිසා ම හිත තුළ තිබුණු වේදනාව ද තුරුළු කර ගනිමින්. මේ නිසා ම අද ස්වර්ණලතාට මේ අසරණ රවිඳු පුතා විඳින දුක වගේ ම පීරංගි අප්සරා වැඩිමහල් දියණිය වෙනුවෙනුත් නොවිඳිනා දුක් විඳින්නට වෙලා.“මේ දරුවා කිරි විතරයි බොන්නේ. දවසකට හය පාරක් විතර කිරි පිටි දෙන්න ඕන. දවසකට රුපියල් එකසිය හැටක බෙහෙත් දෙන්න ඕන. ඒත් එහෙම මුදල් හොයාගන්න විදිහක් නැතිකමට මහත්තයෝ පුතාට මම බෙහෙත් දෙන්නෙක් සතියකට දවස් තුනක් විතර. වටාපිටාවේ අය තමයි මට ගොඩක් උදව් කරන්නේ. මට කියලා බර වැඩක් කරන්න බැහැ මහත්තයෝ. අනෙක මට මේ දරුවව ගෙදර තනියම දාලා දුරකට යන්නත් බැහැ. ඇත්තටම මමත් ආබාධිතයෙක්.මීට වසර කිහිපයකට පෙර දරුණු රිය අනතුරකට ලක් වුණ ස්වර්ණාටත් ශරීරයේ ආබාධ රැසකට මුහුණ දෙන්න සිදුවුණා. ඒ නිසා ම බිඳී ගිය අතපය නැවත ශක්තිමත් කරන්නත් ඇයට කළ සැත්කම්වල සලකුණු තවමත් දකින්නට ලැබෙනවා. කොහොම වුණත් සිය දරුවන් වෙනුවෙන් ඇය හැකි වෙර වීරියක් ම ගන්නේ කෙසේ හෝ ඔවුන්ට සුබදායි අනාගතයක් තිළිණ කර දීමේ අරමුණින්.“පුළුවන් හැමදේම මම කරනවා. පුතාගේ වෙලාවත් අරගෙන ගිහින් බැලුවා බෝධි පූජා තියනවා. දැන් මට කරන්න පුළුවන් ඒ දේවල් විතරයි. දුව දැන් ඉන්නේ නවය වසරේ. දුව ගොඩක් දක්ෂයි ඉගෙන ගන්න. ඒ වගේ ම ක්‍රීඩාවලට, චිත්‍රවලට දුව ගොඩක් දක්ෂයි. ඒ දේවල් වුණත් මම කරන්නේ මට පුළුවන් විදිහට මහත්තයෝ.”මේ වනවිටත් දරුණු ස්නායු රෝගයකින් පෙළෙන රවිඳු පුතාගේ ජීවිතය බේරාගත හැකි කෙනෙක් ඉන්නවා නම් මේ පවුලට එක ලොකු ශක්තියක් වේවි. ඒ වගේ ම මසකට රුපියල් හය දහසක පමණ මුදලක් මේ අසරණ පුතා වෙනුවෙන් ස්වර්ණා සොයා ගත යුතුම වෙනවා. එහෙත් මේ වනවිටත් සිය සැමියාත් අහිමිව අන්ත අසරණව ජීවිතය ගෙවන ස්වර්ණාට එය දරාගත නොහැකි බරක් කියන එක අපිට ඇස්පනාපිටම දකින්නට ලැබුණා.කොහොම වෙතත් මේ වනවිටත් ස්නායු රෝගයෙන් විටින් විට වලිප්පුව හැදී ඇද වැටෙන රවිඳු පුතා ගෙවන කටුක ජීවිතයෙන් ඔහුව ගලවා ගත හැක්කේ පින් සිත් ඇති දයාබර ඔබට විතරමයි. හැකිනම් ඔබේ දෑත් මේ අසරණ පවුල වෙනුවෙන් දිගු කරන්නට සුදුසුම කාලයකයි ඔවුන් ඔබෙන් සරණක් බලාපොරොත්තු වෙන්නේ. ඒ අසරණකමට ඔබට පිහිටක් විය හැකි නම් ස්වර්ණටත් රවිඳු පුතාටත්, පීරංගි දියණියගේ ජීවිතවලට ආලෝකය ගලා එන්න ඉර පායාවි. එහෙම වුණොත් ඒක ලොකු පිනක් නේද?ලිපිනය - නො. 215/ 2, පිංවල පාර, කැටකෑල්ලගහවත්ත, වෑකඩ, පාණදුර.දුරකතනය - 0774 - 282698වසන්ත ජයසිංහ ආරච්චිගේඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av1003147</link>
    <topic>නන්දා පතිරණ ගෙන් ‘ලන්ද දිගේ’</topic>
    <author/>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුකාලාන්තරයක් පුරා ගී ලොවේ රැඳී සිටින ප්‍රවීණ ගායිකාවක වන නන්දා පතිරණ ගේ ජනපි‍්‍රයතම ගීත ඇතුළත් ‘ලන්ද දිගේ’ සංයුක්ත තැටිය හා කැසට් පටය ‘ටොරානා’ ලේබලයෙන් පසුගියදා එළිදුටුවේය.‘ලන්ද දිගේ’ - ‘බිංදු බිංදු මල් වැස්සේ’ - ‘මගේ දෑස’ වැනි නන්දාගේ ජනපි‍්‍රයතම ගී 16 ක් ඊට ඇතුළත්ය.අචිනි කලණි කුමාරිගේ නර්තන රටාවෙන් කුමාරි දිසානායකගේ නිෂ්පාදනයෙන් පැරැණි සිංහල චිත්‍රපට ගී ඇතුළත් නර්තන ප්‍රසංගය ‘මතක මන්දිර’ ප්‍රවීණ සිනමා නිළි ශි‍්‍රයානි අමරසේනයන්ගේ ප්‍රධානත්වයෙන් අද (14) සවස 4.00 ට බොරැල්ල වයිඑම්බීඒ හිදී පැවැත්වෙයි.හොරණ තක්ෂිලා මධ්‍ය මහා විද්‍යාලයීය 1994 උසස් පෙළ ශිෂ්‍ය කණ්ඩායම එක්ව ‘94 කණ්ඩායම’ නමින් නව සංවිධානයක් පිහිටුවා ගෙන ඇත. මේ සංවිධානයේ නිලධාරී මණ්ඩලය මෙසේ ය. සභාපති: සමුද්‍ර වෙත්තසිංහ, ලේකම්: අනුෂා ශිරන්ති, සංවිධායක: හසිත ගුණවර්ධන, භාණ්ඩාගාරික: හේමාල් අබේනායක, උප සභාපතිවරු: බෝධික ජීවන්ත, අජිත් කුමාර, උප ලේකම්: ඕෂධී රාජකරුණා, කාරක සභාව: නිපුන කෝශල, කපිල, නිශ්ශංක, නිලන්ත පීරිස්, දීප්තික දිවාකර, ගනේෂ් ජයතිලක, දුලීකා පද්මිණි, ඉන්දිකා දුලානි, රේණුකා මහවත්ත.ලංකා ළමා හා යොවුන් රඟහල පදනම ඉදිරිපත් කරන Gladiator  පේ‍්‍රමය’ නාට්‍යය මේ මස 19 සවස 3.30 සහ 6.45 ට බොරැල්ලේ පුංචි තියටර් හිදී රඟ දැක්වෙයි. ජාත්‍යන්තර කාන්තා දිනය සියවන සංවත්සරය සැමරීම සඳහා කාන්තාව හා මාධ්‍ය සාමූහිකය සංවිධානය සමඟ එක්ව මෙම නාට්‍ය දර්ශනය පවත්වනු ලැබේ.රවීන්ද්‍ර ආරියරත්න රචනය කොට අධ්‍යක්‍ෂණය කරනු ලැබූ “බල්ලොත් එක්ක බෑ” නාට්‍යයේ 50 වැනි විශේෂ දැක්ම මේ මස 20 වැනිදා පස්වරු 6.45 ට බොරැල්ල නාමෙල් මාලනී පුංචි තියටර්හිදී පැවැත්වේ.හෙන්රි ජයසේනයන්ගේ රාජ්‍ය සම්මාන දිනූ “කුවේණි” නාට්‍යය සමුද්‍රා ජීවනී කරුණානන්දගේ අධ්‍යක්‍ෂණයෙන් මේ මස 22 වැනිදා පෙරවරු 8.30 ට සහ 11.00 ට මරදාන එල්ෆින්ස්ටන්හිදී වේදිකාගත කිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av1003148</link>
    <topic>තරගකරුවන් මානසිකව වට්ටන එක හොඳ නෑ</topic>
    <author>හේමාලි විජේරත්න</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුචන්ද්‍රිකා සිරිවර්ධනරියැලිටි වැඩසටහන් සමඟ නැවත වතාවක් අපේ රූපවාහිනී නාලිකා රැසක් මේ දිනවල තරගකාරී ස්වරූපයකින් හැසිරෙන ආකාරය ඔබට දැකගන්නට ලැබෙනවා ඇති. මේ වැඩසටහන් අතර සිරස සුපර් ස්ටාර් තරගයට හිමිවෙන්නේ සුවිශේෂී තැනක්. විශේෂයෙන් ම මෙම තරගයේ විනිශ්චය මණ්ඩලය අතර ඇතිවන උණුසුම් වාද විවාද බොහෝ දෙනාගේ කතා බහට ලක්වෙනවා. ඒ නිසා ම පසුගිය දිනක එහි විනිශ්චය මණ්ඩල සාමාජිකත්වය දරන විශාරද චන්ද්‍රිකා සිරිවර්ධන සමඟ කතා බහකට එකතු වුණා.කලකට ඉහත අපි ඔබ හඳුනා ගත්තේ ගායන ශිල්පිනියක්. සංගීත ගුරුවරියක් විදියට. අද වෙනවිට චනද්‍රිකා සිරිවර්ධන වන ඔබ අපි හඳුනාගන්නේ කොහොමද?රසිකයන් මා හඳුනාගත්තේ 70 දශකයේ සංගීත ක්ෂේත්‍රයට බොහෝ ගීත තිළිණ කළ ගායිකාවක් විදියට. නමුත් දැන් බොහෝ දෙනෙක් මාව හඳුනා ගන්නේ තරග විනිසුරුවරියක් විදියට. මම අවංකව කියන්න ඕන, මගේ අලුත් ගීත රසිකයන් අතරට ගියේ නෑ.ඒවට මාධ්‍යයෙන් නිසි තැන ලැබුණේ නෑ කිව්වොත් නිවැරදි යි. කාලයාගේ ඇවෑමෙන් හිමිහිට හිමිහිට මාව ගායිකාව කියන තැනින් අමතක වෙලා ගියා.නැවත ඒ ගායිකාව පිළිබඳ මතකයක් හරි ඇති වුණේ සිරස සුපර් ස්ටාර් විනිසුරු වරියක් විදියට වාඩි වුණාට පස්සේ.ඔබ පසුගිය අවුරුදු කිහිපයම ගෙවා දැමුවේ රියැලිටි වැඩසටහන් සමඟ නේද?ඔව්. අවුරුදු 04 ක් විතර. මේ කාලය ඇතුළත මගේ නිර්මාණ කරල මාධ්‍ය හරහා හෝ සංයුක්ත තැටියක් කරල උත්සවයක් මගින් හරි ඉදිරිපත් කරන්න උත්සාහයක් නොගන්නේ ඇයි කියලා මටම හිතාගන්න බෑ. දැන් තියන සංගීත රැල්ල, ප්‍රබෝධය අමුතු යි. සින්දු අහනවට වඩා සින්දු බලනවා.මේ වගේ තත්වයකදී මම මොකක්ද කරන්න ඕන කියන අවිනිශ්චිත තත්ත්වයක තමයි මම ඉන්නේ.එක දිගටම මෙවැනි වැඩසටහනක් සඳහා සම්බන්ධවීම කොයි තරම් සාධාරණ ද? එකම දේ කියද්දී කරද්දී නීරස නැතිද?ඇත්තටම මම හරියට සතුටු වෙනවා විනිසුරුවරියක් හැටියට කටයුතු කරන්නට ලැබීම ගැන. ඒකෙන් මට දරුවන්ගේ දක්ෂතා බොහොමයක් හඳුනා ගන්න ලැබුණා.ඒවට ඒ දරුවන්ට නිසි යුතුකමක් මගෙන් ඉෂ්ට වුණා කියලා මට හිතෙනවා. එකම දේ නේද වෙන්නෙ කියන ප්‍රශ්නෙ දී මට කියන්න තියෙන්නෙ මෙතෙන්ට එන හැම කෙනාම එන්නෙ ගායනා කරන්න මිසක් වෙන දෙයක් කරන්න නොවෙයි. මේක හරියට අපේ ප්‍රධාන ආහාරය බත් වගේ. කොච්චර කළත් එපා වෙන්නේ නෑ.ඔබ මේ තරගකරුවන් ගේ හොඳ මිසක දොසක් දකින්නේ නැත්තේ ඇයි?නෑ. එහෙම දෙයක් වෙන්නේ නෑ. මම බොහෝ වෙලාවට දුර්වල තැන් පෙන්වා දෙනවා. ඒ අතරම 90% ක් හොඳනම් දුර්වලකම් ගැනම කියව කියව ඉන්න තරම් කුහක වෙන්නෙ නෑ මම.මේ තරගයට සහභාගි වෙන සියලු දෙනා ම නවකයන්. ඕනවට වැඩිය මේ අය වර්ණනා කිරීම ඔවුන්ගේ ඉදිරි ගමනට හොඳයි ද?මෙතෙන්ට සහභාගි වෙන්නේ අවුරුදු 5, 6, 7, 8 දරුවන් නෙමෙයි. එහෙම අයට නම් එවැනි ඔටුනු දෙන්න හොඳ නෑ. නමුත් මෙතනට එන්නේ වැඩුණු අය.ඒ අයට ධනාත්මක අදහස් ප්‍රකාශ කිරීමෙන් මානසිකව වැටෙන්නේ නෑ. ඔවුන් ගේ ගායනයට තව තවත් එළිය වැටෙනවා. මානසිකව වට්ටන එක තරගකරුවකුට හොඳ දෙයක් නොවෙයි. ඒක මම ගුරුවරියක්, මවක්, ගායන ශිල්පිනියක් හැටියට හොඳටම අදහන දෙයක්. සමහරුන් ඉන්නවා මානසිකව වැටුණම මුළු ජීවිතයම කඩා බිඳගන්න අය. ඉතින් ගායනයක් වගේ දෙයකදි උසාවියක් ඉදිරියට ගෙනල්ල වගේ වරදකරුවන් කරන්න අවශ්‍ය නෑ අපි.විනිශ්චය මණ්ඩලයේ ඔබ කිහිප දෙනා අතරත් විවිධ මත ගැටුම් ඇතිවෙනවා අපි දකිනවා. ඒවා ප්‍රසිද්ධියේ සිද්ධවීම සුදුසුයි කියලා ඔබ හිතනවාද?රියැලිටි වැඩසටහනක් කියන්නේ යථාර්ථවාදී රූපවාහිනී වැඩසටහනක්. එතනදි හොඳ හෝ නරක පෙන්වනවා. සමහර අවස්ථා මගේ සිතට අකැමැති වෙන්න පුළුවන්. එහෙම අකැමැති වෙච්ච අවස්ථාත් තියනවා. නමුත් කිහිප දෙනෙක් එක්ක වැඩ කරද්දී එහෙම එකඟ වෙන්න වෙන වෙලාවල් තියනවා.සමහරුන් කියනවා මේක පිටපතකට අනුව සිද්ධ වෙන ව්‍යාජ රඟපෑමක් කියලා.කවදාවත් නෑ. එහෙම නම් ඔස්කා සම්මානය දෙන්න ඕන ඒ රඟපෑමට. මේව සැබෑවට ම වෙන දේවල් සමහර වෙලාවට අනේ මොකටද මෙහෙම වෙන්නේ කියන තරමට උද්වේගකරයි. නමුත් එතනින් නැගිටින කොට හොඳට කතා කරල නැගිටින්න මම පුරුදුවෙලා ඉන්නවා. මොකද මම එතැන ඉන්න වැඩිහිටියා. සමිතා, අමල් ගත්තොත් ඒ දෙන්න මගේ දරුවන් වගේ. ඒ නිසා දුර ගෙන යාමක් නෑ.විනිශ්චය මණ්ඩලයේ ඔබත් සමඟ තර්ක කරන අමල් පෙරේරා වැනි කෙනෙක් මෙවැනි තරග විනිශ්චයක් සඳහා කොයි තරම් දුරට සුදුසුයි කියලද ඔබ හිතන්නේ?අමල් මගේ දරුවෙක් වගේ. බොහෝ වෙලාවට මට කතා කරන්නේ නැන්දා කියලා. අමල් කියන්නේ හොඳ කනක් තියෙන කෙනෙක්. ඒ සුදුසුකම ඇති ඔහුට.විනිශ්චය මණ්ඩලය අතිශය හැඟුම්බර වෙන අවස්ථා සුදුසුයිද?අපි විනිශ්චය මණ්ඩලය හැටියට කටයුතු කළාට අපිත් හැඟීම් දැනීම් දැනෙන සංවේදී මිනිසුන්. මාස ගණනක් අපිත් එක්ක එකට සිටිය දරුවෙක් තරගයෙන් ඉවත් වෙන කොට කඳුළක් එනවා. ඒක මානුෂීය ස්වභාවය. ඒක වළක්වන්න බෑ.එතකොට ගීයක රිද්මයට විනිශ්චය මණ්ඩලයත් තාල් අල්ලන එක ගැළපෙනවද?නොගැළපීමක් නෑ. මෙතන ඉන්නේ හොඳට සංගීතය ගැන දන්න තාලය, රිද්මය ඇඟේ තියන ප්‍රවීණ ශිල්පීන්. ලස්සනට තාලයට ගීතයක් ගයනකොට අපේ ඇඟටත් ඒක ඉබේම එනවා.විනිශ්චය මණ්ඩලයේ ඉන්න අයගේ ගීත ගැයීම සාධාරණ ද?ඔව්. මෙතන ඉන්න හැමෝම ජනප්‍රිය වුණු හොඳ ගීත ගැයූ අය. ඒ අයගේ ගීතයක් ගැයුවොත් එහි ගුණදොස් වඩා හොඳින් කියන්න පුළුවන්. ඒකෙ අසාධාරණයක් මම නම් දකින්නේ නෑ.සිරස සුපිරි තරුව වැඩසටහන ආරම්භයේ සිටම මේ දක්වා විනිසුරු මඬුල්ලේ සාමාජිකයකු ලෙස කටයුතු කිරීමට මට අවස්ථාව ලැබුණා. මේ වැඩසටහන මා දකින්නේ ගායන හැකියාව ඇති ගායන ක්‍ෂේත්‍රයට පිවිසීමට දැඩි ආශාවකින් සිටින ආධුනිකයන්ට හොඳ මාවතක් ලෙසයි.සමිතා මුදුන්කොටුවඅපේ ක්ෂේත්‍රයේ නවකයෝ අඩු නිසා දක්ෂතා ඇති තරුණ තරුණියන්ට සුපර් ස්ටාර් තුළින් ඉදිරියට පැමිණීමට අවස්ථාවක් ලැබෙනවා. නවකයන් මේ ක්ෂේත්‍රයට ආ යුතුයි. එය මං හැමවිටම අදහස් කරන දෙයක්. ඔවුන් ගේ කුසලතාවයේ මේ ක්ෂේත්‍රය හැමදාම බැබළේවි.අමල් පෙරේරාසුපර් ස්ටාර් සීසන් 01, සීසන් 02 නැරඹූ සමහර අවස්ථාවලදී මට හැඟුණු දෙයක් තමයි ‘මම එතැන හිටියා නම්’ කියා. සිතු පරිදිම සුපර් ස්ටාර් 3 වැනි තරගයෙහි විනිශ්චය සඳහා මට ආරාධනාවක් ලැබුණා. මා එය සතුටින් බාර ගත්තා මක්නිසාද මෙම වැඩසටහන ආධුනිකයන්ට හොඳ තරගයක් දෙන්න පුළුවන් වැඩසටහනක්, ඒ වැඩසටහන තුළ සුදුස්සාට සුදුසු තැන හිමි කර දීමට විනිශ්චයකරුවකු ලෙසට මටත් හැකි වී තිබෙනවා.කමල් අද්දරආරච්චිසිරස ‘සුපර් ස්ටාර්ස්’ වැඩසටහනෙන් අපේ රටේ සිටින ප්‍රවීණ ගායන ශිල්පීන්ගේ ගීත නැවතත් ලාංකේය රසිකයන්ට රසවිඳීමේ වාසනාව ලැබී තිබෙනවා. නැවතත් අපේ ප්‍රවීණයන්ගේ දක්ෂතා ඇගැයීමට අවස්ථාවක් ලැබී තිබෙනවා.ඊට අමතරව කුසලතාවලින් හෙබි අපේ රටේ සිටින තරුණ තරුණියන්ට කරළියට ඒමට සුපිරි තරු මාවත අත්වැලක් වී තිබෙනවා. හොඳ ගායකයකු තුළ තිබිය යුතු ගුණාංග මොනවාදැයි යන්න පිළිබඳ හොඳ අවබෝධයක් ලබාගන්නට පුළුවනි. මෙය හොඳ ප්‍රවණතාවක්.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031410</link>
    <topic>පිස්සු හැ‍ඳෙන සඳ</topic>
    <author>- එඩ්වඩ් චන්ද්‍රසිරි</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුහොරකු මහ රෑ නිවෙසක් බිඳ එහි තිබූ වටිනා බඩු මුට්ටු ගෝනියක දමාගෙන නිවසින් පිට වීමට සැරසෙද්දී හදිසියේම මල් බඳුනක් මහ හඬක් නඟමින් බිම වැටුණි.ඒ හඩින් පිබිදුණු නිවසේ අයිතිකරුහට කිසිවකු පැනදුවන හඬ ඇසුණි. හේ ප්‍රකට ධාවන ශූරයෙකි. වහා ඇඳෙන් බිමට පැනගත් හේ හැර දමා තිබූ දොරෙන් එළියට පැන, ඈත දුවන සොරා දැක ඒ දෙසට වේගයෙන් දුවන්නට විය.ටිකෙන් ටික වේගය වැඩි කරමින් සොරා හඹා ගිය හෙතෙම එක්වරම වේගය වැඩිකරමින් සොරා පසුකර දුවන්නට වූයේ ඔහු වෙත සමච්චල් සිනාවක් පාමිනි.”මේ පාර නං හාමිනේ ගෙදර ආවම මුදලාලි හොඳ ජල්ලියක් අල්ලයි” මදුරාවතී තම සැමියා සමඟ කිව්වේ රෑ කෑම කමින් සිටියදීය.”ඇයි ඔයා එහෙම කියන්නේ?” සෝමපාල ඇසුවේ තම බිරිඳගේ කථාවේ දිගක් පළලක් නොදත් නිසාවෙනි.”ඇයි වදේ මුදලාලි දැන් මාසයක් තිස්සේ කඩේ දොරකඩ බෝඩ් ලෑල්ලක් එල්ලලා තියෙනවා දැක්කෙ නැද්ද ‘කොල්ලෙක් ඕනෑ’ කියල’”ඉතින්?” සෝමපාල යළිත් ඇසුවේ ඇගේ ප්‍රහේලිකාව නොතේරුණු බැවිනි.”ඉතින් කියන්නේ? ඊයේ හවස ඉස්පිරිතාලෙදි මුදලාලිගෙ හාමිනේට හම්බු වෙලා තියෙන්නෙ කෙල්ලෙක්නෙ”මදුරාවතී පිළිතුරු දුන්නාය.’තමුසෙට මේ පුංචි මැඩල් එක හම්බවුණේ මොනවටද?’මෙගා ස්ටාර් තරගයකින් අවසන් වටයට පැමිණි ගීත කුමාරගේ නිවසට පැමිණි ඔහුගේ මිතුරකු වූ පුෂ්පකුමාර ඇසුවේ සාලයේ රඳවා තිබූ කුඩා පදක්කමක් දෙස බලමිනි.’මෙගා ස්ටාර් තරගයේ අවසන් වටයට සින්දු කිව්වට’ ගීත කුමාර පිළිතුරු දුන්නේ තරමක ආඩම්බරයකිනි.’එතකොට මේ ලොකු මැඩල් එක?’ පුෂ්පකුමාර ඇසුවේය.’සින්දු කියන එක නැවැත්තුවට’ ගීත කුමාර කීය.පීටර් අශ්වයා පිටින් බිමට ඇද වැටුණේ පිට්ටනියේ රවුමක් යමින් සිටියදීය. අශ්වයා සැණෙකින් දණ බිම ඇන, තම හාම්පුතා කටින් ඔසවා ඉතා අසීරුවෙන් තම පිට මත දමාගෙන ගෙදර ගෙනැවිත් ඇඳෙහි තබා, වහා දුව ගොස් දොස්තර කැඳවාගෙන ආවේය.’හරි මොළේ තියෙන සතෙක්’ ලෙඩා බැලීමට පැමිණ අශ්වයා ඉටු කළ වැඩ කොටස ගැන ඇසූ සෝමවංශ කීය.’මොන පිස්සුද? ඒ සතා එක්කගෙන ඇවිත් තිබුණේ අස්සයන්ට වෙදකම් කරන දොස්තරවනෙ.’ පීටර් කීවේ කෙඳිරි ගාමිනි.- එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031411</link>
    <topic>අපිට අභියෝගයක් නෑ</topic>
    <author>ටානියා මෝසස්</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුසිරස නාලිකා ප්‍රධානී සුසාර දිනාල්අවසන් වටයේ 12 දෙනාලාංකේය රූපවාහිනියට ආවේණික නොවුණත් රියැලිටි වැඩසටහන් මාලා අද ප්‍රේක්ෂකයන් අතර ඉමහත් ජනප්‍රියත්වයක් ලබා තිබෙනවා. ඒ නිසා ම මෙවර අපි ‘සිරස සුපර් ස්ටාර්’ සහ ‘දෙරණ ඩ්‍රීම් ස්ටාර්’ ප්‍රධානීන් ගෙන්ඒ පිළිබඳ අදහස් විමසුවා.අපේ කතාබහට මුලින්ම එක් කරගත්තේ ලාංකේය ප්‍රේක්‍ෂකයාට රියැලිටි වැඩසටහන් හඳුන්වා දීමේ පුරෝගාමියා වූ සිරස නාලිකාවේ ප්‍රධානී සුසාර දිනාල් .විශාල මුදල් ප්‍රමාණයක් වැය කොට ‘සුපර් ස්ටාර්ස්’ වැනි වැඩසටහන් කිරීමෙන් සිරස නාලිකාව බලාපොරොත්තු වෙන්නේ මොනවාද?අපේ රටේ විවිධ දක්‍ෂතා තිබෙන තරුණ තරුණියන් රැසක් සිටියත් ඔවුන්ට එම දක්‍ෂතා ඔපමට්ටම් කර ගනිමින් ඉදිරියට යන්න තිබෙන හැකියාව සීමිතයි.මේ විවිධ හැකියාවන් අතරිනුත් ගායන හැකියාවන් තිබෙන තරුණ තරුණියන් ගෙන් කී දෙනාටද එම හැකියාව දියුණු කරගෙන ජාතික හෝ ජාත්‍යන්තර තලයට යාමට හැක්කේ? මේ නිසා මාධ්‍ය්‍ය ආයතනයක් හැටියට අපි හිතුවා මේ කර්තව්‍යයට අත ගසන්නට. අපට අවශ්‍ය ගායන හැකියාව තිබෙන තරුණ තරුණියන් එක්කාසු කොට ගෙන ඔවුන් අතරින් ජයග්‍රහණය ලබන ගායකයාට හෝ ගායිකාවට හුදෙක් සම්මානයක් හා සහතික පතක් පිළිගන්වා එතැනින් අහවර කරනවා වෙනුවට ඔවුන් වෘත්තීය මට්ටමක් කරා රැගෙන යෑමයි අපි සිරස සුපර්ස්ටාර්ස් වෙතින් බලාපොරොත්තු වෙන්නේ.මෙතෙක් පැවතුණු සිරස සුපර් ස්ටාර්ස් තරගාවලියේදී ජයග්‍රහණය කළේ ගායකයන්, මෙයට විශේෂිත වූ හේතුවක් තිබෙනවාද? කාන්තා නියෝජනය අඩු ඇයි?සුපර් ස්ටාර් සම නිෂ්පාදක එස්. එම්. මරික්කාර්සුපර් ස්ටාර්ස් පළමු තරගාවලියේදී අවසන් දොළොස් දෙනා අතරට තේරුණේ ගායකයන් පමණයි. එම නිසා දෙවන තරගාවලියේදී අවසන් හතළිස් අටදෙනාගේ සිට ගැහැනු පිරිමි අනුපාතය සමානුපාතික කිරීමට කටයුතු කළා. එනම් අවසන් 48 දෙනාට තේරුණේ ගැහැනු ළමයි 24 යි පිරිමි ළමයින් 24 යි. මෙය අප මේ තරගයේ තීව්‍රතම ස්ථානය වන තෙක් අනුගමනය කළා.එනම් අවසන් දොළොස් දෙනා අතරින් පිරිමි ළමයින් සය දෙනෙක් සහ ගැහැනු ළමයින් සය දෙනෙක් ලෙසටයි. එම නිසා අවසන් තිදෙනා තෙක් ගායිකාවක් එම තරගයේ රැඳී සිටියා. අවසන් දොළොස් දෙනා අතරට තරගකරුවන් තේරී පත් වූ පසු එතැන් සිට ඔවුන් එකිනෙකා ඔවුනොවුන්ට ආවේණික වූ ප්‍රතිරූපයක් ප්‍රේක්‍ෂකයා අතර ගොඩ නගා ගන්නවා. මා මේ සඳහන් කළ කාරණයද සමහරවිට හේතුවක් වෙන්න පුළුවනී. එතැනදී අසාධාරණයට ලක් වෙනවා කියන මතයට මම එකඟ නෑ.සීසන් 3 තරගයේදී ඉවත් වුණ තරගකරුවන් නැවත තරගයට ගෙන ඒමට උපක්‍රමයක් යොදා ගත්තා. මෙවැනි දෙයක් කිරීමට සිතුණේ ඇයි?සිරස සුපර් ස්ටාර්ස් වැනි තරගයන්හි ආකෘතිවල කලින් කලට පුංචි පුංචි වෙනස්කම් සිද්ධ වෙනවා. තරගයක් ඉදිරියට ගලාගෙන යන විට එහි තිබෙන ගුණාත්මක භාවය රැකගැනීම සඳහා එමෙන්ම සුවිශේෂිභාවය රඳවා ගැනීම සඳහා විවිධ උපක්‍රම, විවිධ ක්‍රියාවලීන් අනුගමනය කරනවා. මෙවර සීසන් 3 තරගයේදී අපි අනුගමනය කරපු සුවිශේෂි උපක්‍රමයක් තමයි මේ ඉවත්ව ගිය තරගකරුවන් නැවත තරගයට එක් කර ගැනීමේ ක්‍රමය. මෙය බොහොම සමාන්තරව සිදු වුණා.අප සිතනවා අප යොදා ගත් මෙම උපක්‍රමය වඩාත් සාර්ථකයි කියා. එහෙත් එම උපක්‍රමය පිළිබඳ අප කලින් නිවේදනය නොකළේ තරගයේ තිබෙන උණුසුම් බව හා හැමවිටම තරගයේ තිබෙන අවිනිශ්චිත භාවය රැකගත යුතු නිසයි.වර්තමානයේදී අනෙකුත් නාලිකා මඟිනුත් මෙවැනි “තරු” බිහි කිරීමේ වැඩසටහන් බොහොමයක් විකාශනය වෙනවා. මෙය සුපර් ස්ටාර්ස් වැඩසටහන හා සිරස නාලිකාවට අභියෝගයක් නෙමෙයිද?මේ කිසිම වැඩසටහනක් අපට අභියෝගයක් නෙමෙයි. හේතුව මෙම වැඩසටහන් කරන අය මුල සිට අග දක්වාම අපව අනුකරණය කිරීමයි සිදුවෙන්නේ. අනුකරණය කිරීමෙන් බිහිවන්නේ් හැම විටම අපිට වැඩිය දෙවැනි නිෂ්පාදනයක්. එම නිසා මම හිතන්නේ නැහැ මෙම වැඩසටහන් කිසිම අයුරකින් අභියෝගයක් වී ඇති බව. එය සුපර් ස්ටාර්ස් නරඹන ප්‍රේක්‍ෂකයනුත් පිළිගන්නා දෙයක්.මෙතෙක් පැවැති තරගවලදී ‘සුපිරිම තරුව‘ බවට පත් වූ තරගකරුවනට වඩා පසු පෙළ සිටි තරගකරුවන් ප්‍රේක්‍ෂකයා අතරට ගොස් තිබෙනවා.එයට බලපාන හේතු කීපයක් තිබෙනවා. උදාහරණයක් ලෙස අප ප්‍රදීප් රංගන ගැන සඳහන් කළහොත් ඔහුට වෘත්තීය මට්ටමින් ගායකයකු ලෙස රැඳී සිටීමට හැකියාවක් නැහැ, හේතුව ඔහු වෛද්‍ය ශිෂ්‍යයෙක් වන නිසා. ගී ගැයීමට, ගීත පටිගත කිරීම්වලට වේලාව වෙන් කර ගැනීමේ ගැටලුවක් ඔහුට තිබනවා.අප අජිත් බණ්ඩාර සහ ශිහාන් මිහිරංග ගැන සඳහනක් කළොත් ඔවුන් දෙදෙනාගෙන් බෙහෙවින් ජනපි‍්‍රය අහවලා යැයි කියා සඳහන් කිරීමට අමාරුයි. එතැනදි වෙන්නේ මෙවැනි දෙයක්, ඔවුන් පෙරට ඇවිත් ජයග්‍රහණය කළ පසු සංගීත ක්ෂේත්‍රය නමැති මහ සාගරයේ ඔවුනොවුන්ට අවශ්‍ය පරිදි ඔරු, පාරු, රුවල්, නෞකා සාදා ගන්නවා. ශිහාන් ගේ ගායන ශෛලිය හා අජිත් ගේ ගායන රටාව එකිනෙකට වෙනස්, අජිත් ගේ ගීතවලින් ඔහු ආමන්ත්‍රණය කරන්නේ එක් රසික කොට්ඨාසයකට, ශිහාන්ට සිටින්නේ තවත් රසික කොටසක්, ඒ අනුව අජිත් ශිහාන්ට වඩා ප්‍රසිද්ධියෙන් අඩුයි යැයි යමකු පැවසුවොත් එය වැරදියි. අජිත්ට විශාල වශයෙන් විදේශ සංචාරවලට ඇරියුම් ලැබෙනවා. ඔහු විදේශීය රටවල ජනපි‍්‍රය ගායකයෙක්. මේ වැඩසටහනේ තිබෙන ගුණාත්මක භාවය තමයි විවිධ ශෛලීන් වලින් හෙබි ගායකයන් බිහි කිරීමට හැකි වීම.එස්.එම්.එස්. ක්‍රමයේ විනිවිද භාවයක් තිබෙනවාද? කොතරම් දුරට මේ ක්‍රමය සාධාරණද?ඔව් මෙම ක්‍රමයේ අසාධාරණයක් මම දකින්නේ නැහැ. නමුත් අප එය තරගකරුවන්ට පෙන්වීමෙන් වැළැකී සිටිනවා. හේතුව අප එස්.එම්.එස් සංඛ්‍යාව පෙන්වුවහොත් එහි තිබෙන සුවිශේෂිභාවය නැති වී යනවා. එහෙත් මෙම එස්.එම්.එස් සංඛ්‍යාවේ නිරවද්‍ය භාවය රැක ගැනීමට අප අභ්‍යන්තර විගණනයක් කරනවා. යමෙකු කිසියම් මොහොතක අපට බරපතළ චෝදනාවක් කර අධිකරණය දක්වා ගියහොත් කිසිම ගැටලුවක් නොමැතිව මෙම වාර්තාවල නිරවද්‍ය භාවය සනාථ කිරීමට හා පෙන්වීමට හැකියාවක් තිබෙනවා. එක් එක් තරගකරුවන් ලබා ගත් එස්.එම්.එස් සංඛ්‍යාව නොපෙන්වීම තුළිනුයි මෙම තරගයේ බලාපොරොත්තු සහගත බව, අවිනිශ්චිත භාවය, ආන්දෝලනාත්මක බව යන සියලු දේ රඳා පවතින්නේ.සුපිරි තරු මාවතේ අවසන් දොළොස් දෙනාට තේරී පත් වන තරගකරුවනුත් ඔබ ආයතනයත් සමඟ ගිවිසුමකට එළැඹෙනවා. මේ තුළ ඔවුන්ගේ යම් කිසි සීමාවක් නිර්මාණය වෙනවා නේද?ඔව්. මෙතෙක් පැවැති සුපිරි තරු වැඩසටහන් තුනේදීම එවැනි ගිවිසුමකට එළැඹි තිබෙනවා. නමුත් මෙය ගැඹුරින් අත්හදා බලා සකස් කළ ගිවිසුමක්. ඒ තුළ කිසි විටෙකත් කිසිම තරගකරුවකුට හෝ තරගකාරියකට අසාධාරණයකට ලක් වීමට අප ඉඩ තබා නැහැ. කිසියම් තරගකරුවකුට අවශ්‍ය වුණා නම් ගිවිසුමෙන් පිට ගොස් කටයුතු කරන්න අප ඔහුගේ හෝ ඇයගේ් ඉල්ලීම කිසි විටෙකත් නොසලකා හැරලා නැහැ. මෙහි තවත් පැතිකඩක් පිළිබඳ ඔබේ අවධානය යොමු කිරීම අවශ්‍යයි.අපි මිලියන ගාණක් වියදම් කොට අපේම නිර්මාණ බිහි කොට තරගකරුවන්ගේ පැවැත්ම සඳහා ගී නර්මාණ කර දී ඔවුන් යම් කිසි සාර්ථකත්වයක් කරා ගෙන විත් තිබෙනවා. අප එම ගිවිසුමේදි පැහැදිලිව ප්‍රකාශ කර තිබෙනවා, අනෙක් ප්‍රවීණයන්ගේ ගීත තරගයෙන් පිටතදී මුදල් ඉපැයීම සඳහා ගායනා නොකරන ලෙසට. ඉතින් ඔවුන් මේ තත්ත්වයට ගෙන ඒමට කැපකිරීම් කරපු අපට පුංචිම හෝ අයිතියක් නැතිද යම් කාලයක් යන තෙක් ඔවුන්ගේ ගීත ප්‍රචාරය විය යුත්තේ සිරස නාලිකාවේ පමණක් යැයි ඉල්ලීමට.’සුපිරි තරු’ තරගාවලියේදී බොහෝවිට ප්‍රවීණයන්ගේ ගීත ආධුනික ශිල්පීන් ලවා ගායනා කරනවා, මේ ගීත සඳහා එම ගී වල මුල් ගායන ශිල්පීන්ට / ශිල්පිනියන්ට ගෙවීමක් කරනවාද?අපි ඔවුන්ට ගෙවීමක් (Royality Payment) කරනවා. අප සංගීත සම්මාන උළෙලක් පවත්වනවා. සිරස එෆ්.එම්. ආයතනයෙන් එම චෙක්පත ඔවුන්ට ලබා දෙනවා. මෙවැනි ගෙවීම් ක්‍රමයක් මීට කලකට පෙර තිබුණත් එය කාලයකදී නැතිවී ගොස් තිබෙනවා. මෙම කර්තව්‍යය නැවත ආරම්භ කළේ අප ආයතනයයි.එස්.එම්.එස්. සීමා කරලාද තියෙන්නේ?ඔව්. ඒක දුරකතන අංකයකින් උපරිම වශයෙන් එස්.එම්.එස්. එවිය හැක්කේ දහයක් පමණයි.විනිසුරු මඩුල්ල හොබවන ප්‍රවීණ ගායක ගායිකාවන්ගේ ගීත තරගකරුවන් ගායනා කිරීම කොතරම් දුරට සදාචාරාත්මකද?අපට සිටින්නේ ඉතාමත් සාධාරණ අපක්‍ෂපාති විනිසුරු මඬුල්ලක්. ඔවුන්ගෙන් කිසිම බලපෑමක් ඇති වෙන්නේ නෑ.ටානියා මෝසස්ඡායාරූප – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031412</link>
    <topic>වැරැදි පෙන්වා දියයුතු ක්‍රමයක් තියෙනවා</topic>
    <author>හේමාලි විජේරත්න</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුදෙරණ සභාපති ලක්සිරි වික්‍රමගේඅවසන් වටයේ 7 දෙනා‘දෙරණ’ රූපවාහිනී ආයතනයේ සභාපති ලක්සිරි වික්‍රමගේ දැක්වූ අදහස් ”මූලික වශයෙන්ම කියන්න ඕන රියැලිටි කියන එක ලංකාවේ හදාගත්ත දෙයක් නොවන බව. ඒකට සම්මත ආකෘතීන් තිබෙනවා. අපි දිනපතා පුවත්පතක් උදාහරණයට ගත්තත් එයට සම්මත ආකෘතියක් තිබෙනවානේ. ඒ වගේ තමයි රූපවාහිනියෙත්.’දෙරණ ඩ්‍රීම් ස්ටාර්’ එතැනින් වෙනස් වෙන්නේ කොහොමද?ඒ වෙනස ගැන කතා කරන්න කලින් ඉස්සරලම එක චෝදනාවකට උත්තර දීලා ඉන්න ඕන. ඒ තමයි මේ රියැලිටි වැඩසටහන් ඉස් ඉස්සරලම අපි පටන් ගත්තේ නෑ නේද කියන එක. ඒක හරියට පස්සෙ ඉපදුණ කෙනාට ඉස්සරින් ඉපදුණු කෙනා ඔයාට කලින් මම ඇවිද්දෙ කියන්න වගේ කතාවක්. ලංකාවේ රියැලිටි ආකෘතිය පටන්ගන්න කොට කොටින්ම ‘දෙරණ’ ආයතනයවත් තිබුණෙ නෑ.අද අපිට තිබෙන චෝදනාව ලංකාවේ හෙට පත්තරයක් පටන් ගත්තම ඒ අයට කලිනුයි අපි පත්තර කළේ කියනව වගේ කතාවක්. ඒ නිසා ඒ පටන් ගත්තේ අපි නොවෙයි කියන චෝදනාව අපට කරන්න එපා.‘දෙරණ ඩ්‍රීම් ස්ටාර්’ අනෙක් රියැලිටි වැඩසටහන්වලින් වෙනස් වෙන්න හේතු කිහිපයක්ම තිබෙනවා. මූලිකම දේ තමයි අපි මේ වැඩසටහනට ගන්නේ අවුරුදු 16-25ත් අතර තරගකරුවන් පමණයි. ඒකට හේතුව අපි බිහිකරන තරුවට බැබළෙන්න කාලයක් තිබෙන්න ඕන නිසා.තරගකරුවන් තරගකාරියන් කොපමණ ප්‍රමාණයක් මේ සඳහා අයදුම් කර තිබුණද?මේ පාර තරගය සඳහා 41,000ක පමණ අයදුම්පත්‍ර ප්‍රමාණයක් යොමුකර තිබුණා. වයස් සීමාවක් ඇතුව ඉදිරිපත් කිරීම නිසා යොමු කරන අයදුම්පත් ප්‍රමාණයත් අඩුවෙනවා. නැතිනම් අපිටත් ඉතින් කියන්න පුළුවන් ලක්ෂ ගණනක් අයදුම් පත් ලැබුණා කියලා. නමුත් අපි එහෙම කියන්නෙ නෑ.පළමු තරගයට වඩා දෙවැනි තරගය ප්‍රේක්ෂකයෝ අතර ජනප්‍රියයි කියලා ප්‍රතිචාරවලින් දැනෙනවද?විශාල වශයෙන් දැනෙනවා. ගිය අවුරුද්දේ ප්‍රේක්ෂකයන්ට ‘ඩ්‍රීම් ස්ටාර්’ අල්ලලා ගියේ අන්තිම සති දෙකේදි. මේක කිසියම් ප්‍රමිතියකට කරන දෙයක් කියලා ඔවුන්ට අවබෝධ වුණා. ඒ නිසාම ඔවුන් දෙවැනි තරගය මුල ඉඳන්ම බලන්න පෙලඹුණා.දෙරණ රූපවාහිනිය දිවයින පුරා ආවරණය වන ආකාරයෙන් පවතිනවද?ඔව්. දිවයිනේ සෑම ප්‍රදේශයකම දෙරණ පෙනෙනවා. සීමාසහිත පිරිසකට නොපෙනුනොත් ඒ භූගෝලීයමය සාධක නිසාවෙන් පමණයි. ඒ කියන්නේ කන්දක් පාමුල ඉන්න කෙනෙකුට වගේ. ඒත් එක්කම කියන්න ඕන අදටත් අපි අපේ ආවරණ කලාප පිළිබඳ උනන්දුවෙන් කටයුතු කරනවා. මේ ළඟදිත් අපි නුවර ස්ටේෂන් එකක් ආරම්භ කළා.තරගකරුවන් තෝරා ගැනීමේ ප්‍රමිතිය කෙබඳුද?අපි විනිශ්චය මණ්ඩලයට ස්ක්‍රිප්ට් හදල දීලා ඒ අනුව කටයුතු කරන්න කිව්වෙ නෑ. ඒ අය අතර මත ගැටුම් ඇතිතරගන්න කිව්වෙ නෑ. අනිත් පැත්තෙන් ටවුන්වල ඉන්න පිස්සො ගෙනත් තරගයට දාලා Comedy කරන්න ගියෙත් නෑ. Comedy වුණා නම් වුණේ ඇත්තටමයි. ජාත්‍යන්තර ආකෘතියේ ප්‍රමිතිය ඒ ආකාරයෙන්ම අපි රැකලා තිබෙනවා.විනිශ්චය මණ්ඩලයේ ප්‍රමිතිය ගැන මොනවද කියන්න තිබෙන්නේ?අපේ තරගයට දරුවන් එවන්න මව්පියන් වැඩියෙන් උනන්දු වෙනවා. විශේෂයෙන් මේ සඳහා උසස් පෙළ කරපු දරුවන් සම්බන්ධ වෙනවා. මවුපියන් විශේෂයෙන් මෙතනට එවන්න කැමැති වෙන්නේ මෙතන ඉන්න අය කවදාවත් තරගකරුවන්ව මානසිකව වට්ටවන්නේ නැති නිසා. අපි යමක් කරන්න ඕන අපේ සංස්කෘතියට ගැළපෙන අන්දමට. කවුරුහරි චිත්‍රයක් ඇඳලා පෙන්නුවම අපි කෙළින්ම කියන්නෙ නෑ ඒක හොඳ නෑ කියලා. අපි කියන්නේ නරක නෑ කියලයි. වැරැද්ද නියම තැනදි පෙන්නල දෙන්න ඕන. නමුත් ඒක කියන ක්‍රමයක් තිබෙනවා.තරගයේදී ආධුනිකයන් කියන්නේ පැරැණි ජනප්‍රිය ගීත. මේක විකාශය කරන්නේ අවසර ඇතුවද?ලෝකෙ ඕන තැනක ආධුනික ගීත තරගයකට ආධුනිකයකුට පුළුවන් ඕනෑම ගීතයක් ගායනා කළාට කිසිම ප්‍රශ්නයක් නෑ. ඒ අය ආධුනික මට්ටමින් එහාට ගිහින් ඒ ගීත ගායනා කරනවා නම් ඒක සම්පූර්ණ වැරැදියි. අපේ මේ තරගයේ තවත් සුවිශේෂ දෙයක් වෙන්නේ එක සින්දුවක් හරි තැටිගත කරල විකාශය වුණු කෙනෙකුට මේ තරගයට එන්න බෑ. අපේ පසුගිය තරගවල හිටපු අය මේ තරගයට එන්න ඉල්ලීම් කළා. ඒක අපි ප්‍රතික්ෂේප කළා.සම නිෂ්පාදක වරුන්මාධව ගනේගොඩචමින්ද ලාල්තරගකරුවන් ගායනා කරන ජනප්‍රිය ගීත නැවත නැවත ඔබලා විකාශය කරනවද?නැවත නැවත පාවිච්චි කරන්නේ තරගයේ ප්‍රචාරක කටයුතු සඳහා පමණයි. ඉන් එහාට අපි පාවිච්චි කරන්නේ නෑ.එස්.එම්.එස්.වල විනිවිදභාවය පිළිබඳ ඔබට කියන්න තියෙන්නේ මොනවද?එස්.එම්.එස්.සම්පූර්ණයෙන්ම වෙනම ’ඔඩිට්’ කරන්නේ. ඒ ගැන සම්පූර්ණයෙන් වග කියන්න පුළුවන්. එස්.එම්.එස් ප්‍රමාණය අපි පෙන්වන්නේ නැත්තේ කෙනෙකු අපහසුතාවයට පත්වෙයි කියලා.දෙරණ ඩ්‍රීම් ස්ටාර් සහ සිරස සුපර් ස්ටාර් වැඩසටහන් දෙකම විකාශය වන්නේ එකම වෙලාවට. ඒක ඔබලාට අවාසියක් නොවෙයිද?නෑ. ඒක අපට ලොකු වාසියක්. හේතුව තමයි අපට කලින් රියැලිටි වැඩසටහන් තිබුණු නිසා ඒ ප්‍රතිරූපත් එක්ක අපට වැඩකරන්න සිද්ධ වුණා. ඇත්තටම ප්‍රතිරූපයයි යථාර්ථයයි අතර වෙනසක් තිබෙනවා. ඒ නිසා තමයි අපට වාසියක් වෙන්නේ. දැන් ප්‍රේක්ෂකයින්ට පුළුවන් දෙපැත්ත දාලා හොඳ එක තෝරගන්න. අපිට ෂුවර් අපේ එක තමයි හොඳ කියලා. ඒ නිසා අපි බය වෙන්නේ නෑ එකම වෙලාවට විකාශය වුණාට.විනිශ්චය මණ්ඩලය ගැන සෑහීමකට පත්වෙනවද?ඔව්. අපේ විනිශ්චය මණ්ඩලය මාරුවෙලා නෑ. ඒකට හේතුව අපි සෑහීමකට පත්වෙලා ඉන්න එකනේ. පැති තුනකින් දක්ෂයන් තුන්දෙනෙක් අපි එකතු කරගෙන ඉන්නේ. නිරෝෂා විරාජිනී කියන්නේ අදටත් ලංකාවේ ජනප්‍රියම ගායිකාව. රෝහණ බෝගොඩ කියන්නේ අත්දැකීම් රැසක් තිබෙන සංගීතඥයෙක්. කීර්ති පැස්කුවල් කියන්නේ බටහිර සංගීතයත්, පෙරදිග සංගීතයත් හොඳින් ප්‍රගුණ කරපු කෙනෙක්. අපේ තරගයේ ඉන්නවා rock style ගීත ගායනය කරන තරගකරුවනුත්. ඒ නිසා මේ විනිශ්චය මණ්ඩලය හොඳ එකතුවක්.විනිශ්චය මණ්ඩලයේ අයගේ ගීත ගායනා කිරීම හොඳයිද?ඒකෙ දෙපැත්තක් තිබෙනවා. සමහර විට දැඩි ලෙසම විවේචනයට භාජනය වෙන්නත් පුළුවන්.සිරස සුපර් ස්ටාර්වල නම් මේ තරු ඉදිරියට රැගෙන යාමට වැඩපිළිවෙළක් තිබෙනවා. දෙරණෙත් එවැනි වැඩපිළිවෙළක් තිබෙනවාද?ඔව්. මීට ප්‍රථම අයගෙන් අපි CD එකක් නිකුත් කළා. ඉදිරියේදිත් තරගය හරහා බිහිවන අයට අත දෙන්න අපි සූදානමින් ඉන්නේ.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031413</link>
    <topic>නවකයන් අගය නොකරනවා නම් ඒක අපේ කුහකකමක්</topic>
    <author>තුෂාරි වික්‍රමසිංහ</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුනිරෝෂා විරාජිනීවත්මන් රූපවාහිනී මාධ්‍ය කලාවේ වැඩි ඉඩකඩක් රියැලිටි වැඩසටහන් වෙනුවෙන් වෙන්කර ඇති බව පැහැදිලි කරුණකි. ගායක - ගායිකා සුපිරු තරු බිහිකිරීම සඳහා පවත්වන රියැලිටි වැඩසටහන් සුවිශේෂි වී ඇත්තේ එයට උණුසුම් තරගකාරිත්වයක් ද එක් කරමිනි. රූපවාහිනී රියැලිටි වැඩසටහන් අතර ‘දෙරණ ඩ්‍රීම් ස්ටාර්ස්’ වැඩසටහන ද අද ප්‍රමුඛ ස්ථානයක සිටී. තරගකරුවන් හා සමානව පේ‍්‍රක්ෂක අවධානයක්, ආකර්ෂණයක් දිනා සිටින ‘දෙරණ ඩ්‍රීම් ස්ටාර්ස්’ විනිශ්චය මණ්ඩලයේ කැපී පෙනෙන විනිශ්චයකාරිණිය වන ජනපි‍්‍රය ගායන ශිල්පිනි නිරෝෂා විරාජිනී සමඟ පසුගිය දිනෙක ‘දෙරණ ඩ්‍රීම් ස්ටාර්’ පිළිබඳව අපි කතාබහ කළා. ඒ පිළිබඳ ඇගේ අදහස් දිග හැරුණේ මේ විදිහටයි.ගායන ශිල්පිනියක් ලෙස රසික ජනතාව අතර ජනපි‍්‍රය වූ ඔබ අද වන විට ගායන තරග විනිශ්චයකාරිණියක්. මේ තත්ත්වය ඔබට දැනෙන්නේ කොහොම ද?මම එදා වගේම අදත් ගායන ශිල්පිනියක්. ඒක එසේමයි. බොහෝ වෙලාවට ගායනය වෘත්තීය මට්ටමින් කරන නිසාම එයට සම්බන්ධ විවිධ අවස්ථාවලට අපිට සම්බන්ධ වෙන්න සිදුවෙනවා. මම විනිශ්චයකාරිණියක් විදිහට කටයුතු කරන්නේ සංගීතය කියන වෘත්තිය තුළ ඉඳගෙනයි. මම විතරක් නෙමෙයි ඕනෑම කෙනෙක් කාලීන අවශ්‍යතා අනුව තමාගේ වෘත්තියට අදාළව වෙනත් අවස්ථාවලට සම්බන්ධ වෙනවා. ‘දෙරණ ඩ්‍රීම් ස්ටාර්’ කියන්නෙත් මගේ සංගීතමය වෘත්තියට අදාළව මම කටයුතු කරන වැඩසටහනක්.ඔබ ළඟකදී ඔබේ නවතම ගීත නිර්මාණ එකතුවක් එළිදැක්වූයේ නැහැ. ඒ ඔබ තරග විනිශ්චයටම කොටු වී සිටින නිසා ද?නැහැ. ඇත්තටම එහෙම කියන්න බැහැ. මොකද මම ‘දෙරණ ඩ්‍රීම් ස්ටාර්ස්’වල විනිශ්චය මණ්ඩලයේ කටයුතු කළත් එය කිසිම වෙලාවක මගේ ගායන වෘත්තිය සමඟ පටලවාගෙන නැහැ. සතියේ දින හතෙන් ඒ වෙනුවෙන් මම වැය කරන්නේ දින දෙකයි. ඉතිරි දින පහම මගේ ගායන ක්ෂේත්‍රයේ අනෙකුත් වැඩ කටයුතු වෙනුවෙන් වැය කරනවා. විශේෂයෙන්ම මගේ නවතම ගීත නිර්මාණ එකතුවක් ළඟකදී මට එළිදක්වන්නට බැරි වුණේ කැසට් නිෂ්පාදකවරුන්ගේ ගැටලු සහ කැසට් මාකර්ට් එකේ පවතින ගැටලු නිසා. එහෙම නැතිව විනිශ්චය මණ්ඩලයක විනිශ්චයකාරිණියක විදිහට කටයුතු කළා කියලා මම මගේ ගායන වෘත්තිමය කටයුතු අතපසු කරගෙන නැහැ. ඒ වගේම මම කොතරම් කාර්යබහුල වුණත් ඉගෙනීමේ වැඩ කටයුතුත් සමබරව කරගෙන යනවා.‘දෙරණ ඩ්‍රීම් ස්ටාර්ස්’ හි විනිශ්චයකාරිණියක ලෙස වසර කිහිපයක සිට ඔබ කටයුතු කරනවා. මේ තත්ත්වය ඔබට ඒකාකාරී නැත්ද?ඕනෑම දෙයකට යම් කාල සීමාවක් තියෙනවා. ‘දෙරණ ඩ්‍රීම් ස්ටාර්ස්’ කියන්නේ විවිධත්වයෙන් යුතු වැඩසටහනක්. විශේෂයෙන්ම ගායන සංගීත වැඩසටහන් කිසිම වෙලාවක ඒකාකාරී වෙන්නෙ නැහැ. හැමදාම විවිධත්වයෙන් යුතු ගීත ඇහෙන්නේ. මේ නිසා එතුළ නීරස වීමක්, ඒකාකාරීත්වයක් මට දැනෙන්නේ නැහැ. අනෙක මෙයට මම වැය කරන්නේ සතියට දින දෙකයි. ඉතිරි දින මගේ වෙනත් නිර්මාණ සමඟ මම ගැවසෙන නිසා මට ඒකාකාරී බවක් දැනිල නැහැ.‘දෙරණ ඩ්‍රීම් ස්ටාර්ස්’ තුළ නවක ගායක ගායිකාවන් පමණට වඩා අගය කිරීම ඔවුන්ගේ ඉදිරි ගමනට හානිකර දෙයක් නේද?මෙහෙමයි. නවක ගායක ගායිකාවන් අගය කළ යුතු තැන අගය කළ යුතුයි. එහෙම නොකරනවානම් මම හිතන්නේ අපි කුහකයි. මමත් ගායිකාවක්. මේ ක්ෂේත්‍රයට මම අවතීර්ණ වුණෙත් නවකයෙක් විදිහට. අද මම මේ ක්ෂේත්‍රයේ නිරෝෂා විරාජිනි විදිහට ඉදිරියට ඇවිත් තිබෙන්නේත්, ඉතා හොඳ පන්නරයක් ලබල තියෙන්නේත් මට ලැබුණු අගය කිරීම් නිසා. අගය කළ යුතු තැන අපි ඒ ආධුනික ගායකයා හෝ ගායිකාව අගය කළ යුතුයි. අතිශයෝක්තියෙන් නෙමෙයි. අගය කළ යුතු ක්‍රමයක් තිබිය යුතුයි. ඒ විදිහට අගය කළාම ඔවුන්ගේ අනාගතයට හානියක් නැහැ කියන තැනයි මම ඉන්නේ.විනිශ්චය මණ්ඩලයේ විවිධ මත ගැටුම් ඇති වෙනවා. ඒ ගැන ඔබ හිතන්නේ කුමක් ද?මෙහෙමයි. විනිශ්චය මණ්ඩලයක කිහිප දෙනෙක් කටයුතු කරන්නේ විවිධ මත ප්‍රකාශ කිරීම සඳහා තමයි. විනිශ්චය මණ්ඩලයක විවිධ මත පැවැතිය යුතුයි. විනිශ්චය මණ්ඩලයේ එක් අයෙක් පමණක් කටයුතු කළොත් එතැන දි නිවැරැදි මතයක් ප්‍රකාශ වෙන්නේ නැහැ. කිහිප දෙනෙක් හිටියොත් තමයි හරිම දේ ප්‍රකාශ වෙන්නේ. එවිට අදාළ තරගකරුවාට අසාධාරණයක් සිද්ධ වෙන්නෙ නැහැ.‘දෙරණ ඩ්‍රීම් ස්ටාර්ස්’ තුළත් විනිශ්චය මණ්ඩලයේ සාමාජිකයන් අතර මත ගැටුම් ඇති වෙනවා ද? ඒවා සමාජයට පෙන්වන එක සදාචාරාත්මකයි කියා ඔබ හිතනවා ද?‘දෙරණ ඩ්‍රීම් ස්ටාර්ස්’ කියන්නේ ඉතාම සාමකාමීව සංයමයකින් ඉදිරිපත් කරන රියැලිටි වැඩසටහනක්. එහි විනිශ්චයකරුවන් විදිහට කටයුතු කරන අපි කිහිප දෙනා අතර රණ්ඩු සරුවල් ඇතිවෙන්නෙ නැහැ. අපි අපේ අදහස් අන්‍යයන්ට ගරු කරමින් ඉතාම සාමකාමීව ඉදිරිපත් කරනවා. එහිදී අපි අපිට හැඟෙන දේ ප්‍රකාශ කරනවා. එතන දී මගේ අදහස් සමඟ අනෙක් අයගේ අදහස් නොගැළපෙන්න පුළුවන්. ඒ වුණත් කිසිම කෙනකුට බාධාවක් නොවන ආකාරයට අපි අපේ විනිශ්චය ලබා දෙනවා. මේ වගේ රියැලිටි වැඩසටහන් ලෝකයේ අනෙක් රටවලත් නිර්මාණය වෙනවා. විනිශ්චය මණ්ඩලවල ඇතිවෙන මත ගැටුම් සමහර වෙලාවට පේ‍්‍රක්ෂක අවධානය, ආකර්ෂණය වැඩසටහනට ඇතිකර ගන්නටත් සමහර නාලිකා කටයුතු කරනවා. සමහර වෙලාවට වැඩසටහන රසවත් කරගැනීමේ අරමුණිනුත් මේ වගේ අවස්ථා උපයෝගී කරගන්නවා. මේවා කොතරම් සදාචාරාත්මක ද කියන එක පේ‍්‍රක්ෂකයා තීන්දු කළ යුතුයි. මොකද මේ වැඩසටහන් පේ‍්‍රක්ෂකයා මත තීරණය වන නිසා.බොහෝ විට තරගකරුවන් තරගයෙන් ඉවත් වූ විට විනිශ්චය මණ්ඩලයේ සාමාජිකයන් අතිශය හැඟුම් බර වන අවස්ථා අපි දකිනවා. මේ තත්ත්වය තරගයකට සුදුසුයි කියා ඔබ සිතනවා ද?ඇත්තටම හැඟීම්බර වෙන එක අපි කාටත් පොදුයි. මොකද දක්ෂ තරගකරුවෙක් හෝ තරගකාරිණියක් තරගාවලියෙන් කලින්ම ඉවත් වුණොත් ඒක අපේ හදවතට දැනෙන අවස්ථා තියෙනවා. මේ වැඩසටහන්වල ඉදිරියට යවන්න ඕන කවුද කියල තීන්දු කරන්නේ පේ‍්‍රක්ෂකයා. එහිදී තවදුරට යන්න ඕන දරුවෙක් කලින්ම ඉවත් වුණොත් අපිට එය දැනෙනවා. මොකද අපි කලාකරුවන්. සංවේදීත්වය අපි තුළ වැඩියි. අපි සජීවීව හැමදේම දකිනවා. පිටින් ඉඳන් බලනවා නෙමෙයි. අපි ඒ වැඩසටහන සමඟ ජීවත් වෙනවා. ඒ හින්දා හැඟීම් බර වෙන අවස්ථා අපි හැමෝටම පොදුයි. එය නරක විදිහට තේරුම් ගත යුතු නැහැ.විනිශ්චය මණ්ඩලයේ සාමාජික සාමාජිකාවන්ගේ ගීත තරගකරුවන් ගායනා කිරීම සුදුසුයි කියා ඔබ සිතනවා ද?ඕනම තරගකරුවෙකුට ඕනෑම ගායක ගායිකාවගේ ගීතයක් ගැයීමට අවසර තිබෙනවා. එහි නරකක් මම දකින්නේ නැහැ. මේ ලෝකෙ කොහේවත් නැහැ වෙනත් අයෙකුගේ ගීතයක් නොගයපු කෙනෙක්. ගීත ගායනා කරමින් මුදල් හම්බ කිරීමක් මෙහි දී සිද්ධ වෙන්නෙ නැහැ. මෙය තරගයක් පමණයි.මේ තරගයේ තරගකරුවන් ඉදිරියට යන්නේ එස්එම්එස් මඟින්. විනිශ්චයකරුවකු ලෙස මේ ක්‍රමය ඔබ අනුමත කරනවා ද?එස්එම්එස් කියන්නේ මේ තරගයේ ස්වභාවය. ඒ මතයි තරගකරුවා ඉදිරියට යන්නේ. එහි වගකීම පැවරෙන්නේ වැඩසටහන නරඹන පේ‍්‍රක්ෂකයා වෙතයි. එහිදී විනිශ්චය මණ්ඩලයෙනුත් තරගකරුවාට සේවයක් සිදුවෙනවා. ඒ තමයි අපේ අදහස්, අගය කිරීම් මත පේ‍්‍රක්ෂකයාට තීන්දු කරන්න පුළුවන් මේ තරගකරු ඉදිරියට යවනවා ද? නැත්ද? කියන එක. අපි තරගකරුවකුට හෝ තරගකාරියකට හොඳයි කියපු දවසට ඔහු හෝ ඇය වැඩි ඡන්දයෙන් ඉදිරියට ගිය අවස්ථාත් අඩුපාඩු පෙන්වා දුන් විට අඩු එස්එම්එස් ප්‍රමාණයක් ලැබුණු අවස්ථාත් අපි දැක තිබෙනවා. ඇත්තටම මම කැමැති නැහැ මේ ක්‍රමය සාධාරණයි හෝ අසාධාරණයි කියල කියන්න. එයත් පේ‍්‍රක්ෂකයා තීන්දු කළ යුතුයි.විනිශ්චය මණ්ඩලයේ කටයුතු කරත්දී ආධුනික ගායක ගායිකාවන් ගයන ගීතවලට තාලය, රිද්මය ඇල්ලීම විනිශ්චයකරුවන් අතින් බොහෝ විට සිදුවෙනවා අපි දකිනවා. මෙය සදාචාරාත්මක ද?ඇත්තටම ඒක අපි හිතල මතල කරන දෙයක් නෙමෙයි. අපි ජීවත් වෙන්නේ සංගීතය සමඟ. ඒක ස්වභාවිකව වෙන දෙයක්. දැන් බලන්න ඕනම තැනකදී කවුරුහරි ගීතයක් ගායනා කරනවා නම් සංගීත භාණ්ඩයක් හරි වාදනය කරනවානම්, අපි නොදැනුවත්වම අපේ කකුලක් හරි ඇඟිල්ලක් හරි ඒ තාලයට නැටවෙනවා. ඒ තත්ත්වය නම් ස්වභාවිකව සිදුවන දෙයක්.තුෂාරි වික්‍රමසිංහඡායාරූප – ටෙනිසන් එදිරිසිංහරෝහණ බෝගොඩඅද රියැලිටි වැඩසටහන් සෑම රූපවාහිනී මාධ්‍යයක් හරහාම විකාශනය වෙනවා. ‘දෙරණ ඩ්‍රීම් ස්ටාර්ස්’ මේ සියල්ලටම වඩා තරමක් වෙනස් වැඩසටහනක් ලෙස හැඳින්විය හැකියි. විනිශ්චය මණ්ඩලයක් ලෙස බොහෝ විට මේ ආධුනික ගායක ගායිකාවන්ට ඔවුන්ගේ අඩුපාඩු, දුර්වලකම් පිළිබඳ උපදෙස් ලබා දෙනවා. අපේ පළපුරුද්ද ඔවුන් සමඟ බෙදා ගන්නවා.’ඩ්‍රීම් ස්ටාර්’ කියන අර්ථයට මා බෙහෙවින් ම කැමැතියි. කිරුළ ගැන සිහිනයක් මෙම තරගයට සහභාගී වන සෑම තරගකරුවකුටම තිබෙන්නේ. බහුතරයක් නරඹන වැඩසටහනක් ලෙසයි ‘දෙරණ ඩ්‍රීම් ස්ටාර්’ වැඩසටහන මා දකින්නේ. බොහෝ පේ‍්‍ර‍්‍රක්ෂකයන්ගේ ප්‍රශංසාව අපට හිමි වෙනවා.කීර්ති පැස්කුවල්රියැලිටි වැඩසටහන් සියල්ලම ඉදිරියට එන දක්ෂතා ඇති අයට අත දෙනවා. දෙරණ ‘ඩ්‍රීම් ස්ටාර්’ මේ අතරින් සුවිශේෂ වෙන්නේ අවුරුදු 16- 25 ත් අතර නියම තාරුණ්‍යය හිමි තරුණ තරුණියන්ට ඉදිරියට එන්නට අත දෙන නිසයි. මේ වයසේදී ක්‍ෂේත්‍රයට ආපු කෙනෙක් විදියට මම දන්නවා ඒ වයස ඉතාම සුදුසුයි ඉදිරියට යන්න. ක්ෂේත්‍රයේ යමක් කරන්න. අත්දැකීම් විඳින්න හොඳ කාලයක් මේ අයට ඉතිරි වෙනවා.අමිල අබේසේකරදැනට තිබෙන රියැලිටි වැඩ සටහන් අතරින් සුවිශේෂී ස්ථානයක් දෙරණ ඩ්‍රීම් ස්ටාර් වැඩසටහනට හිමිවෙනවා. ඔවුන් මේ වැඩසටහන නියම ප්‍රමිතියකින් යුතුව කරගෙන යන්නට හැම මොහොතකම වග බලා ගන්නවා.විශේෂයෙන්ම ඔවුන් ඩ්‍රීම් ස්ටාර් හරහා අවුරුදු 16 – 25ත් අතර නියම තාරුණ්‍යයට මේ ක්‍ෂේත්‍රයේ ඉදිරියට යන්නට අවස්ථාව සලසා දෙමින් වේදිකාවක් නිර්මාණය කර දී තිබෙනවා. ඒ වගේම තමයි ඉන් බිහිවෙන තරු තුළින් ද අපට දක්නට ලැබෙන්නේ හැම පැත්තකින්ම පරිපූර්ණ දක්ෂතා ඇති පිරිසක් එළියට දාන්න උත්සාහ කරන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031414</link>
    <topic>ක්‍රිකට් ලොවේ උන්මාදය IPL</topic>
    <author>ඉඳුනිල් වීරරත්න</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුලෝකයටම ක්‍රිකට් උණ වැළඳෙන අයි.පී.එල් තරගාවලිය(Indian Premier League)ඇරැඹිලා. ක්‍රිකට් ක්‍රීඩා කරන රටවල් අතරින් ලොව බලවත්ම රටක් ලෙස සැලකෙන ඉන්දියාව සිය රටේ ක්‍රීඩකයින්ගේ දක්‍ෂතා වැඩිදියුණු කර ගැනීම සඳහාම නිර්මාණය කර ගත් IPLතරගාවලිය මේ වන විට මුළු ලෝකයේම අවධානය දිනා ගැනීමට සමත් වෙලා.2008 වසරේ මුලින්ම ආරම්භ කෙරුණු IPLතරගාවලිය කෙරෙහි ලෝකයේම කතාබහට ලක්වන ලෙස ආරම්භ කිරීමට ඉන්දීය බලධාරීන් කටයුතු යොදා තිබුණු අතර ඉන්දියාවේ ජනපි‍්‍රය නළු නිළියන් මෙන්ම කෝටිපති ව්‍යාපාරිකයින් සහභාගි වීමෙන් මෙහි උණුසුම වැඩිවුණා. ෂාරුක් ඛාන්, පී‍්‍රටි සින්ටා, ෂිල්පා ෂෙට්ටි මේ අතරින් ප්‍රධානයි. කොල්කටා නයිට් රයිඩර්ස්, රෝයල් චැලෙන්ජර්ස් බැංගලෝර්, කිංග්ස් ලෙවන් පන්ජාබ්, චෙන්නායි සුපර්කිංග්ස්, ඩෙකෑන් චාජර්ස්, මුම්බායි ඉන්ඩියන්ස්, රාජස්තාන් රෝයල්ස්, දිල්ලි ඩා ඩෙවිල්ස් ලෙස කණ්ඩායම් 8 ක් තරග වදිනවා.ඕවර 20 යි 20 ලෙස මෙහි තරග පැවැත්වෙන අතර ඉන්දීය ක්‍රිකට් පාලක මණ්ඩලය මෙය සංවිධානය කිරීම සඳහා ඇමරිකා ඩොලර් බිලියන 107 ක් යොදවා තිබෙනවා. එම මුදල මෙම තරගාවලිය විකාශය කිරීමේ රූපවාහිනී අයිතිය සහ අන්තර්ජාලයට මුදා හැරීමේ අයිතිය විකිණීම තුළින් ඔවුන් උපයා ගෙන තිබුණා.2008 වසරේ පළමු තරගාවලියට ක්‍රීඩකයින් තෝරා ගැනුණේ වෙන්දේසියකින්. මේ අනුව වැඩිම මිලකට අලෙවි වුණේ ඉන්දීය කණ්ඩායමේ නායක මහේන්ද්‍ර සිං දෝනි.ඉන්දීය සිමෙන්ති සමාගම අනුග්‍රහය දක්වන චෙන්නායි සුපර් කිංග්ස් කණ්ඩායම සඳහා ඇමරිකන් ඩොලර් මිලියන 1.5 දෝනිට හිමිවුණා. ඔහුගේ මූලික තක්සේරු මුදල වුණේ ඇමරිකන් ඩොලර් ලක්‍ෂ 4 ක්. ඊළඟට වැඩිම මිල වූ ඇමරිකන් ඩොලර් මිලියන 1.35 ට වෙන්දේසි වුණේ ඕස්ට්‍රේලියාවේ ඇන්ඩෘ සිමන්ඩ්. ඔහු මිලදී ගැනුණේ ඩෙකෑන් චාජර්ස් පිලෙන්. මේ අනුව පළමු වටයේදී ඕස්ට්‍රේලියාවේ ඇඩම් ගිල්ක්‍රිස්ට් ඇමරිකන් ඩොලර් ලක්‍ෂ 7 කටත් වෙන්දේසි වුණා.IPL තරගාවලිය අපට වැදගත් වෙන්නේ අපේ සුපිරි ක්‍රිකට් තරු රැසක්ම මේ සඳහා ක්‍රීඩා කරන නිසයි. මේ අනුව මහේන්ද්‍ර සිං, දෝනි, සහ ඇන්ඩෘ සිමන්ඩ්ස්ට පසු වැඩිම මිලකට අලෙවි වුණේ ජයසූරිය. ඔහුට හිමිවුණු මුදල ඇමරිකන් ඩොලර් 9,75000 ක්. (නම ලක්‍ෂ හැත්තෑපන් දහසක්) මුරලි (ලක්‍ෂ හයයි) මහේල (හාරලක්‍ෂ හැත්තෑපන් දහසයි) කුමා සංගක්කාර (ලක්‍ෂ හතයි) මහරූෆ් (දෙලක්‍ෂ විසිපන්දාහයි) ඩිල්ෂාන් (දෙලක්‍ෂ පනස් දහසයි) චමින්ද වාස් (ලක්‍ෂ 2 යි) චාමර සිල්වා (ලක්‍ෂයයි) ලෙස එහිදී අපේ ක්‍රීඩකයින් වෙන්දේසි වුණු අතර, ලසිත් මාලිංග, අජන්ත මෙන්ඩිස්, නුවන් කුලසේකර, චමින්ද වාස්, නුවන් සොයිසා, , ඇන්ජලෝ මැතිව්ස්, තිලාන් තුෂාර, තිසර පෙරේරා සමඟ අයි.පී.එල් තරගාවලියට අපේ රටේ ක්‍රීඩකයින් විශාල ප්‍රමාණයක් සහභාගි වනවා.සචින් ටෙන්ඩුල්කාගේ නායකත්වයෙන් යුත් මුම්බායි ඉන්ඩියන් පිලට ක්‍රීඩා කරන ලසිත් මාලිංග තරග 13 කදී කඩුලු 18 ක් ලබාගෙන දස්කම් දක්වා ඇති අතර දෝනිගේ නායකත්වයෙන් යුතු චෙන්නායි සුපර් කිංග්ස් කණ්ඩායම ක්‍රීඩා කරන මුරලි තරග 13 කදී කඩුලු 14 ක් ලබාගෙන කැපී පෙනුණා.ඩිල්ස්කූප් පහර එල්ල කරමින් ලොව වඩාත් කතාබහට ලක්වූ ඩිල්ෂාන් දිල්ලි ඩා ඩෙවිල්ස් කණ්ඩායමට ක්‍රීඩා කරමින් තරග 14 කදී ලකුණු 418 ක් රැස්කර ගත්තා. පී‍්‍රටි සින්ටා හිමිකාරිත්වය දරන කිංග්ස් ලෙවන් පන්ජාබ් කණ්ඩායමේ විකට් රකින්නා වූ කුමාර සංගක්කාර තරග 14 කදී ලකුණු 332 ක් රැස් කරගෙන ඇති අතර යුවරාජ් සිං එහි නායකත්වයෙන් ඉවත්කර මෙවර තරගාවලිය සඳහා කුමාර සංගක්කාරට නායකත්වය බාර කෙරුණා.පළමු IPL තරගාවලියේ සූරතාව රාජස්තාන් රෝයල්ස් කණ්ඩායම දිනාගත් අතර, ඔවුන් වෙතින් ලකුණු 3 කින් පරාජය වෙමින් චෙන්නායි සුපර් කිංග්ස් කණ්ඩායම අනු ශූරතාව දිනා ගත්තේය. දෙවැනි IPL තරගාවලියේදී බැංගලෝර් රෝයල් චැලේන්ජර්ස් කණ්ඩායම ලකුණු 6 කින් පරදවමින් ඩෙකෑන් චාජර්ස් පිල ශූරතාව හිමිකරගත් අතර රුපියල් කෝටි 32 ක මුදලක් ත්‍යාග මුදල ලෙස හිමිවිය.2010 තරගාවලිය ඩෙකෑන් චාජර්ස් සහ කොල්කටා නයිට් රයිඩර්ස් කණ්ඩායම් අතර මෙම 12 දා ඇරැඹි අතර තරගමාලාවේ අවසන් තරගය අපේ‍්‍රල් 25 වැනිදා පැවැත්වෙයි. ඒ දක්වා තරග 58 ක් පැවැත්වීමට නියමිත අතර, අපේ‍්‍රල් 21 සහ 22 දෙදින අර්ධ අවසන් තරගත්, 24 වැනිදා 3 වැනි ස්ථානය සඳහා තරගයත් පැවැත්වෙයි.මෙවර තරගාවලියේදී ද අපේ රටේ ක්‍රීඩකයින් වඩාත් කැපී පෙනෙනු ඇති බව විචාරකයින්ගේ මතය වී තිබේ. කුමා සංගක්කාර පිතිකරුවකු ලෙසත්, විකට් රකින්නකු ලෙසත් ලොව අති විශිෂ්ට නමක් දිනාගත් ක්‍රීඩකයකු වන නිසාම ඔහුගේ නායකත්වය යටතේ තරග වදින කිංග්ස් ලෙවන් පන්ජාබ් කණ්ඩායම කෙරෙහි සෑම දෙනෙක්ම බලාපොරොත්තු දල්වා සිටිති.ලොව සිටින සුපිරි ක්‍රීඩකයකු වන සනත් ජයසූරිය සචින් ටෙන්ඩුල්කා සමඟින් මෙවරත් මුම්බායි ඉන්ඩියන් පිලේ ඉනිම ආරම්භ කරනු ඇති අතර සනත් මෙවර මහ මැතිවරණයට ඉදිරිපත්වීම නිසාද ඔහු පිළිබඳව වඩාත් කතා බහට ලක්වනු ඇත.ලෝකයේ ඕනෑම පන්දු යවන්නකුට එරෙහිව වඩාත් සාර්ථක පිතිකරුවකු ලෙස තම ස්ථාවරය ගොඩනගා ගත් දිල්ලි ඩාඩෙවිලිස් කණ්ඩායමට ක්‍රීඩා කරන ඩිල්ෂාන්ද ප්‍රබල වෙනසක් කරා තම පිල ගෙන යනු ඇත.ලොව වැඩිම එක්දින සහ ටෙස්ට් කඩුලු ලාභියා වන මුරලි ද සිය දඟ පන්දුව හමුවේ බොහෝ ක්‍රීඩකයින් අසරණ කරන අයුරුද මෙවරත් දැක බලා ගත හැකි වනු ඇත. අයි.පී.එල් තරගාවලියේ එක් සුවිශේෂී සටහනක් තැබිය යුතුය.ඒ මෙම තරගාවලියට ක්‍රිකට් ක්‍රීඩාවෙන් විශ්‍රාම ගත් ක්‍රීඩකයින් සහ වයසින් වැඩි ක්‍රීඩකයින් රැසක්ම ක්‍රීඩා කිරීමයි. මේ අතරින් ෂේන් වෝන්, මැතිව් හේඩන්, සනත් ජයසූරිය, සචින් ටෙන්ඩුල්කා, ඒ බී ඩිවිලියර්ස්, ඇඩම් ගිල්ක්‍රිස්ට්, අනිල් කුම්බ්ලේ, මුරලිදරන්, ගංගුලි වැනි ක්‍රීඩකයින් කැපී පෙනේ.මෙතෙක් කණ්ඩායම් සංයුතිය තිබුණේ ප්‍රවීණ ඉන්දීය ක්‍රීඩකයින් හතර දෙනකු, නවක ඉන්දීය ක්‍රීඩකයින් තිදෙනෙකු අනිවාර්යයෙන් ක්‍රීඩා කළ යුතු අතර ඉතිරි ස්ථාන 4 සඳහා විදෙස් ක්‍රීඩකයින් ලෙසිනි.එහෙත් මෙවර එම සංයුතිය වෙනස් කිරීමට කණ්ඩායම් අයිතිකරුවනට හැකියාව තිබේ. මේ හේතුවෙන් විදෙස් ක්‍රීඩකයින් වැඩි ප්‍රමාණයක් මෙවර පිටියේ දැකගත හැකි වනු ඇත.එසේම පසුගිය තරගවාර වලදී ඉන්දීය ක්‍රිකට් ක්‍රීඩාවේ අයිකනයන්(ICON) ලෙස සැලකෙන සුපිරි ක්‍රීඩකයින් වූ සචින්, රාහුල්, ගංගුල,ි ෂෙවාග් සහ යුවරාජ් හට සියයට 15 ක අමතර ගෙවීමක් සිදු කළ අතර, මෙවර එය අහෝසි කර ඇත.ලොව පුරා කෝටි සංඛ්‍යාත ක්‍රිකට් ලෝලීන්ගේ දෑස් අභියස ක්‍රිකට් ක්‍රීඩාවේ විස්මය රැගෙන එන අයි පී එල් තරගාවලියේ අවසන් දිනය වන තෙක් ම අපේ රටේ ද මේ උණුසුම පවතිනු ඇත.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031415</link>
    <topic>සුපිරි තරු අතර තරග වදින පත්තර සගයා</topic>
    <author>තිස්ස කරුණාසේකර</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුකලා තොරතුරු කියවන කොයි කාටත් හොඳට හුරු පුරුදු නමක්. පත්තර මහගෙදර ලේක්හවුස් ආයතනයේ ‘සරසවිය’ පුවත්පතේ සේවය කරන අසංක දේවමිත්‍ර අපේ පත්තර සහෘදයෙක්. අසංකගේ ලිපි කියැවූ පාඨකයින්ට දැන් ඔහු දැක බලාගන්නට විතරක් නෙමෙයි ඔහුගේ මධුර හඬ අසා ගන්නටත් අවස්ථාවක් උදාවෙලා.ස්වර්ණවාහිනියෙන් මේ දිනවල විකාශය වන ‘මෙගා ස්ටාර්’ ප්‍රාසාංගික ගායනා තරගයේ සුපිරි තරු අතර තරග වදින පත්තර සගයෙන් අතරින් ඔහුත් කෙනෙක්. මේ නිසා ම අසංක ගේ නම පත්තර මිතුරන් අතර පමණක් නොව පාඨක ප්‍රේක්ෂක සැම දෙනා අතරත් බොහෝ විට කතා බහට ලක්වෙනවා.ඉතින් අපි හිතුවා මේ ගැන අසංකත් එක්ක පුංචි කතා බහක යෙදෙන්නට.අසංක කොහොමද මේ අවස්ථාව උදා වුණේ.‘මෙගා ස්ටාර්’ සඳහා ස්වර්ණවාහිනියෙන් 36 දෙනෙකු ගේ නම් යෝජනා වී තිබුණා. ඒ අය අතර මගේ නම ද තිබෙන බව දැන ගන්නට ලැබුණා. මට තරග වදින්නට වෙන්නේ ජනප්‍රිය සුපිරි සිනමා තරු රැසක් සමඟ. රසිකයන් මාව හඳුනන්නේ පත්‍ර කලාවේදියකු ලෙසට. ඉතින් දෙවරක් ඒ ගැන හිතන්න වුණා. බිරිය සහ සමීප හිතමිතුරන් ගෙන් අහල බැලුවා. ඒ සියලු දෙනාම තරගයට යන්න කියලා මාව දිරිමත් කළා.ඔබට ගී ගැයීම අලුත් අත්දැකීමක් නේද?විද්‍යුත් මාධ්‍යයෙන් ගී ගයලා තියෙනවා. ‘හත්දින්නත් තරු’, ‘චැට් ඇන්ඩ් මියුසික්’ වගේ වැඩසටහන්වලින් ගී ගයා තියෙනවා. මනෝජ් පීරිස් තමයි ‘චැට් ඇන්ඩ් මියුසික්’ සඳහා මට අවස්ථාව උදා කළේ. නමුත් ඒ වගේ නෙමෙයි ‘මෙගා ස්ටාර්’ කියන්නේ ප්‍රාසාංගික අත්දැකීමක්. විනිශ්චය මඬුල්ලක් ඉදිරියේ කරන තරගකාරී ඉදිරිපත් කිරීමක්. එළිමහන් ප්‍රසංගවලදීත් ගී ගයා තියෙනවා. පසුගිය ‘දැයට කිරුළ’ ප්‍රසංගයේදී ගීත දෙකක් ගයන්න අවස්ථාව ලැබුණා.ඒ කියන්නේ ඔබේ ගායන කුසලතාවයට යම් ඉතිහාසයක් තියෙනවා.ඔව්. මා ඉගෙන ගත් වේයන්ගොඩ ශාන්ත මරියා මහ විදුහලේ විවිධ ප්‍රසංග උත්සවවලදී ගීත ගායනා කර තිබෙනවා. පන්ති බාර ගුරුතුමිය ඒ කාලේ මා ලවා විවිධ අවස්ථාවලදී ගීත ගායනා කරවනවා. ගායකයකු ලෙස පාසලේ ප්‍රසිද්ධව හිටියා. 1987 ඔක්තෝබර් 11 දා ඒකපුද්ගල ප්‍රසංගයක් පැවැත්වූවා ‘මධු සංඛ’ නමින් වේයන්ගොඩ වේටෙක්ස් රඟහලේදී. සී.ටී. ප්‍රනාන්දු කලාකරුවාණන්ට උපහාර පිණිස ඔහුගේ ගීත තමයි ගැයුවේ.ඔබේ හඬට වඩාත් උචිත වන්නේ සී.ටී. ගේ ගීත කියලා කිව්වොත්.ඔව්... ඔහු විශිෂ්ට කලාකරුවෙක්. දක්ෂ තනු නිර්මාපකයෙක්. පරිසර සුන්දරත්වය, ප්‍රේමය, සෙනෙහස, පිළිබඳ ව ඔහු ගැයූ ගීත වලට මම වඩාත් ඇලුම් කරනවා.එදා සිට අද දක්වා කොතෙක් දක්ෂ ජනප්‍රිය ගායකයින් බිහි වුණත් සී.ටී. හඬ කෙරේ මගේ ඇල්ම තාමත් එහෙමමයි.ඒත් එච්.ආර්. ජෝතිපාල, මිල්ටන් මල්ලවආරච්චි, අමරදේව, ඩෙස්මන් ද සිල්වා වැනි ගායකයින් ගැයූ ගීතත් මා ගයනවා.නමුත් සී.ටී. ගේ ගීත වලින් තමයි මම රසිකයන් අතරට ගියේ. එ තුළින් මට හුඟාක් ප්‍රතිචාර ලැබුණා. මට විශ්වාසයක් තියෙනවා ඉදිරියට යන්න පුළුවන් වෙයි කියලා. තීරණය රසික ජනතාව සතුයි.MS  හිස්තැනක් 29 සඳහන්කර ඕනෑම දුරකතන මාර්ගයකින් 775ට ඉරිදා උදේ 9.00 වන තෙක් SMS යැවීමෙන් අසංකගේ ඉදිරිගමනට දායකවන්න ඔබටත් පුළුවන්. ඔහුගේ දුරකථනය 0773986756තිස්ස කරුණාසේකරප්‍රවීණ ශ්‍රී ලාංකේය චිත්‍ර ශිල්පී ජයසිරි සේමගේ ගේ ඒක පුද්ගල චිත්‍ර ප්‍රදර්ශනයක් මේ මස 27 වැනිදා මැලේසියාවේ ක්වලාලම්පුර් නගරයේ, බ්‍රික්පීල්හි, බෞද්ධ මහා විහාර ප්‍රධාන ශාලාවේදී විවෘත වෙයි. මෙම ප්‍රදර්ශනය සංවිධානය කරනු ලබන්නේ, මැලේසියාවේ බ්‍රික්ෆිල්ඩ්හි, බෞද්ධ මහා විහාරයේ ශ්‍රී ලාංකේය සංවිධානය මඟිනි.මෙවර පැවැත්වෙන මෙම චිත්‍ර ප්‍රදර්ශනයට, තෙල් සායමින්, ඇක්‍රලික්සායමින්, දිය සායමින් ඇඳි චිත්‍ර 40 ක් පමණ ඇතුළත් වෙනු ඇත.’සන්දනායක’ නම මෙරට ගීත ලෝලීන්ට හොඳින් හුරු පුරුදු නාමයකි. පැරැණි ගුවන්විදුලි ගී මතකයට නැඟෙන කල වසන්තා සන්දනායක ජ්‍යෙෂ්ඨ ගායන ශිල්පිනිය අපට නිතැතින්ම සිහියට නැඟේ.ඇය සමඟ හවුල් ගායනයෙහි යෙදුණු ඇගේ පුතු ද පසු කලෙක ගායන ශිල්පියකු ලෙස ජනහදවත් අතරට යන්නට සමත් වුණා. ඔහු පිළිබඳව කෙටි සටහනක් තබන්නට අරඹන මේ මොහොතේ ජනප්‍රිය ගී පදවැලකින් ඔහු පිළිබඳ ඔබේ මතකය මෙසේ අවදිකරමි.මඳ සීත නළරැල්ල දැඟලිල්ල පා කැළඹිල්ල දී දසත විසිරී ගියාමීට දසක ගණනාවකට කලින් ගුවන්විදුලියෙන් සිය මව වූ වසන්තා සන්දනායක සමඟ ‘ඔන්න පුතේ ඔය නාමල නෙළා වරෙන්’ ගීතයට ගායනයෙන් සහාය වෙමින් ගායනා දිවියට පිළිපන් ඔහු සරත් සන්දනායක කලාකරුවා ය. ඉහත ගීය ඔහු ගැයුවේ නැගණිය වන දයා හේමන්තා අබේසේකර සමඟය.සරත් සන්දනායකගේ ගී ප්‍රසංගය – ‘ගී රස ගංගා’ පසුගියදා පැවැත්වූයේ දෙවැනි වතාවටයි. එහි මංගල ප්‍රසංගය 2009 වසරේ අගෝස්තු මාසයේ පැවැත්වුණේ ඔහු වෙසෙන බණ්ඩාරගම ප්‍රදේශයේ දී. මෙවර ‘ගී රස ගංගාව‘ට සත්සර මුසුව සරත් සේනාරත්න මෙහෙයවන යුද හමුදා පෙරදිග වාද්‍ය වෘන්දයෙන්. යුග ගායනයෙන් ශශිකා නිසංසලා සමඟ යමුනා විනෝදනී සහාය වෙනවා. ඊට අමතරව සිය සොහොයුරියන් වන රංජනී පෙරේරා සහ දයා හේමන්තා අබේසේකර සහ පුතු වන තුෂාර සංජය සන්දනායක ගේ සහාය ද සරත්ට ලැබුණා.සරත් සන්දනායක ගායන ශිල්පියකු පමණක් නොව ගීත රචකයකු ද වෙයි. ඔහු චිත්‍රපට 6ක පමණ ගී ද ලියා තිබේ. චිත්‍රපට 17ක පමණ පසුබිම් ගී ගයා ඇති අතර ‘වහල් දූපත’ චිත්‍රපටයට දයා හේමන්තා අබේසේකර සමඟ ආර්.මුත්තුසාමි ගේ සංගීතයට ගැයූ ‘මද සීත නළරැල්’ මෙන්ම ‘බඩුත් එක්ක හොරු’ චිත්‍රපටයට ගැයූ ‘අහසේ තරු ගණින්න වෙයි ද දන්නෙ නෑ’ ගීයද ‘සිහින හතක්’ චිත්‍රපටයේ එන ‘සක්වල ලෝකයක් කළා’ ගීයද රසික හදවත් තුළ මතකයන් ලෙස නිධන්ගත වූ ඒවා යැයි කීම වඩාත් නිවැරැදිය.’ගී රස ගංගා’ ප්‍රසංගයේ දී සරත් ගේ ජනප්‍රිය ගීත අඩංගු ගී පොතක් ද නිකුත් කෙරුණු අතර ඔහු ගයා ජනාදරය දිනූ ‘අක්කෙ ටිකක් ඉන්නකෝ’ ගීතය නමින් ගී පොත නම්කර ඇත. එහි සංස්කරණය ලලිත් ප්‍රියංකරගෙන් වන අතර ප්‍රකාශනය ඇස්.ගොඩගේ සහෝදරයෝ වෙතිනි.-තිස්සමැජික්, ලොව පුරා ප්‍රචලිත ලොකු කුඩා කොයි කවුරුත් ඉතාමත් පි‍්‍රය කරන විනෝදාත්මක කලාවක්. මැජික් කලාවේ නියැලෙන ජනපි‍්‍රය ශිල්පීන් අතර මාස්ටර් මැජික් බරූවා ඉදිරියෙන්ම කියැවෙන නමක්. බංග්ලාදේශ ජාතිකයකු වුවත් හොඳීන් සිංහල බස කතා කරන 28 හැවිරිදි මාස්ටර් මැජික් බරූවා, බංග්ලාදේශ ජාතික ජාත්‍යන්තර ප්‍රසිද්ධ මැජික් ශිල්පී Sudatta Mutsuddi ගුරුවරයා වෙතින් මැජික් කලාව ප්‍රගුණ කළ ශිල්පියෙකි.ITN, TNL යන රූපවාහිනී නාලිකා තුළින් සිය හැකියාවන් රැගෙන අපේ ආලින්දයට පැමිණ ඇති මොහු, කාගිල්ස් මැජික්, රන්කැකුළු වැනි ප්‍රවර්ධන වැඩසටහන් වල මැජික් ශිල්පියා ලෙස කටයුතු කරයි. සිංහ සමාජය සංවිධානය කරන දීපව්‍යාප්ත වැඩසටහන් සහ දැයට කිරුළ වේදිකාවල සුවිශේෂී මැජික් සංදර්ශන පවත්වන මාස්ටර් මැජික් මේ වන විට අධ්‍යාපන අමාත්‍යාංශයේ අනුමැතිය ලබා රට පුරා පාසල් වල මැජික් සංදර්ශන පවත්වමින් අතිශයින් ජනපි‍්‍රය වී සිටී.බංගලි, ඉංගී‍්‍රසි, ජපන්, හින්දි, උර්දු, කොරියා සහ සිංහල ඇතුළු භාෂා 7 කින් කතා කළ හැකි මාස්ටර් මැජික් මේ වන විට බංග්ලාදේශය, ශ්‍රී ලංකාව, ජපානය, ගී‍්‍රසිය, ඉන්දියාව ඇතුළු රටවල් ගණනාවක ජාත්‍යන්තර මට්ටමේ සංදර්ශන පවත්වා ප්‍රසාදයට පත්ව තිබේ.”මැජික් කියන්නේ ඉතා උසස් කලාවක්. මැජික්වල උපත සිදුවී ඇත්තේ ඉන්දියාවේ. ඒ කියන්නේ ආසියාවේ. අපිට ආසියාතිකයින් හැටියට ඒ පිළිබඳව ආඩම්බර විය හැකියි. එහෙත් මේ වන විට එය අතිශයින් ජනපි‍්‍රය වෙලා තියෙන්නේ බටහිර රටවල. බටහිර මැජික් ශිල්පීන් මෙම කලාවේ ප්‍රවීණයන් වෙලා. මම එවැනි ලෝක ප්‍රසිද්ධ මැජික් ශිල්පීන් සමඟ සම්බන්ධ වෙලා කටයුතු කරනවා. එවැනි විටෙක ආසියාවේ අපට ඇයි ලෝක ප්‍රකට මැජික් ශූරයින් වෙන්න බැරි කියන එක හිතට එනවා. තවම මෙම මැජික් කලාව ශ්‍රී ලංකාවේ දැවැන්ත ලෙස ජනපි‍්‍රය වී නැහැ. එයට එක හේතුවක් තමයි ලංකාවේ බොහෝ මැජික්කරුවන් ශිල්පය (ටෙක්නික්) දැනගත්තාට එය නිර්මාණශීලී ලෙස ඉදිරිපත් කිරීමට නොදන්නා කම.අනිත් කාරණය තමයි මැජික් ඉදිරිපත් කිරීමට අවශ්‍ය වන උපකරණ ලබා ගැනීමේ අපහසුකම. මේ නිසා මම තීරණය කළා ලංකාවේ මැජික් කලාව නැංවීම සඳහා වැඩ පිළිවෙළක් දියත් කරන්න. මැජික් සංදර්ශන පැවැත්වීමත්, මෙය ඉගෙන ගැනීමට කැමැති අයහට මම දන්නා ශිල්පය ඉගැන්වීමත් මෙහි අරමුණයි. මේ සඳහා World Magic Training Institiute නමින් ආයතනයක් මම පිහිටුවා තිබෙනවා. පාසල් වියේ කෙනකු ගේ සිට ඕනෑම තරාතිරමක අයකුට මැජික් ඉගැන්වීමට මම සූදානම්. ඒ සඳහා ජාත්‍යන්තරව පිළිගත් සහතිකයක් පිරිනමන අතර, මැජික් ඉදිරිපත් කිරීමට අදාළ උපකරණ පවා මෙමඟින් ලබා ගත හැකියි.”මාස්ටර් මැජික් අදහස් දැක්වූ අයුරුයි ඒ. ඔහු වසර 18 ක් ක්‍ෂෙත්‍රයේ අත්දැකීම් ඇත්තෙකි.මේ මැජික් ඉතාමත් හොඳින් කැපවෙලා පුහුණු වුණොත් පමණයි කරන්න පුළුවන්. ඉතින් මේ දේවල් වලට ආශාවක් උනන්දුවක් දක්වන අයට කියලා දෙන්න මම සූදානම්. කියන්න සතුටුයි මේ වන විටත් ලංකාවේ උගත් බුද්ධිමත් පිරිසක් දැන් මැජික් ඉගෙන ගැනීමට යොමුවෙලා ඉන්නවා.”babla.master.world.magic@qmail.com යන විද්‍යුත් ලිපිනයෙන් හෝ 0779279092 දුරකථන අංකයෙන් ඔබටත් මාස්ටර් මැජික් ඇමතිය හැකියි.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031416</link>
    <topic>කාලේ තරුණ තාලේ නවතම රේඩියෝව YOUTH</topic>
    <author>වසන්ත ජයසිංහ ආරච්චිගේ</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩු‘කාලේ තරුණ තාලේ YOUTH  රේඩියෝ. දේශීය ගුවන් විදුලි නාලිකා අතරට එක්වුණ අලුත් ම හඬයි ඒ. මව්බිමේ අනන්‍යතාවයට මූලික තැනක් දෙමින් තාරුණ්‍යයේ ජවය එකතු කරමින් YOUTH   රේඩියෝව දෙස් විදෙස් ශ්‍රාවකයින් අතරට එක්වුණේ මීට මාස හයකට පෙරදියි. කොළඹින් බැහැරව සොඳුරු ඉසව්වක සිට සිය විකාශන කටයුතු බෙදාහරිමින් සිටින මොහොතේ පසුගිය දවසක අපට එම ඉසව්වට ගොඩවදින්නත් අවස්ථාව උදාවුණා.කස්සප සෙනරත්ගාමිණී වර්ණකුලසූරියයුවන්තක තේනුවරකාලේ තරුණ තාලේ මොකක්ද මේ YOUTH   රේඩියෝ.“හදවතින් තරුණ ඕනෑම කෙනෙකුට අහන්න විඳින්න පුළුවන් රේඩියෝවක් විදිහටයි YOUTH  රේඩියෝව අපි පටන්ගත්තේ. ඇත්තටම බොහෝ නාලිකාවන්ට වඩා අපට අවශ්‍ය වුණේ නැහැ පුළුල් ප්‍රචාරණයක් දීලා මෙහි විකාශන කටයුතු ආරම්භ කරන්න. අපට අවශ්‍ය වුණේ නිහඬවම මේ ගමන යන ගමන් අපේ හැඩය, අනන්‍යතාව හදාගන්නයි. මම විශ්වාස කරනවා මාස හයක් වැනි කෙටි කාලයකදි අපේ අසන්නන්ම ඒ හැඩය අපට නිර්මාණය කර දී තිබෙනවා කියලා.”YOUTH  රේඩියෝ නාලිකා ප්‍රධානි මෙන් ම විස් මාධ්‍ය ජාලයේ සාමාන්‍යාධිකාරි කස්සප සෙනරත් සිය හඬ අවධි කළ අයුරුයි ඒ. නමුත් මේ වනවිටත් ඔබට අපට ශ්‍රවණය වන එෆ්.එම්. නාලිකා ගණනාවක් අතරYOUTH  රේඩියෝව තවත් නාලිකාවක් විතරක්මද?“අපේ ගුවන් විදුලි නාලිකාව හරහා බලාපොරොත්තුවක් නැහැ මහා ලොකු සංකල්පවාදීන් වෙන්න. තව කාවවත් අනුගමනය කරන්නත් අපේ බලාපොරොත්තුවක් නැහැ. නමුත් පියවරෙන් පියවර යන ගමනක ස්වාධීනතාවක් ගොඩනඟා ගන්නයි අපට ඕන. මූලිකම දේ අපේ YOUTH  රේඩියෝවේ බලාපොරොත්තුව දේශීය සංස්කෘතියට ගැලපෙන රේඩියෝවක් කරන එක. ඒ සඳහා හිඩැසක් මේ රටේ තියෙනවා කියන දේ අපි දැක්කා.ඒ හිඩැස පුරවන ගමන් යහ සංවර්ධනයකට සමාජය ගෙන යන්නයි අපි උත්සාහ කරන්නේ. ඒ සඳහා අවශ්‍ය මානව සම්පත් වගේ ම භෞතික සම්පත් ඇත්තටම අප සතුව තියෙනවා. ප්‍රවීණ මාධ්‍යවේදීන් වගේ ම දේශයට ආදරය කරන පිරිසකගේ ශක්තිය අපට තියෙනවා. ඉතාම සීමිත තරුණ පිරිසක් මේ වටා ඉන්නේ. නමුත් ඒ තරුණ ජවයෙන් සාර්ථක රේඩියෝ නාලිකාවක් කරන එකයි අපේ බලාපොරොත්තුව.මෙතරම් කාලයක් අපි නිහඬව මේ විකාශන කටයුතු කරගෙන ගියේ එය ශ්‍රාවකයින්ට කුමන අයුරින් ගෝචර වෙයිද කියන කාරණය දැනගන්න. ඇත්තටම සතුටුයි කියන්න අපිට යම් යම් වැඩසටහන් ඔවුන්ගේ ප්‍රතිචාර අනුව වෙනස් කරන්න සිදුවුණා. ඒ වගේ ම අලුත් වැඩසටහන් පටන් ගන්නත් සිදුවුණා. මේ සියල්ල සිදුවුණේ ශ්‍රාවකයින් අප වටා ඉතාම ඉක්මනින් එක්වුණ නිසයි.”“මෙය මෙතනින් පමණක් සීමාවෙන දෙයක් නෙමෙයි. දෘශ්‍ය මාධ්‍යයටත් අපි ඉතාම ඉක්මනින් ළඟාවෙන බවත් කියන්න ඕන. ඇත්තටම එය අලුත් ආරක අත්දැකීමක් වෙයි කියලා අපි විශ්වාස කරනවා. සරලව ම කිව්වොත් ආසියාවේ ආර්ථික, දේශපාලන, සමාජීය, සංස්කෘතික අත්දැකීම් දෘශ්‍ය මාධ්‍ය ඔස්සේ ලාංකේය ප්‍රේක්ෂකයන්ට ලබාදෙන්නයි අපි උත්සාහ ගන්නේ.”ප්‍රථම වරට ලංකාවේ ගුවන් විදුලියක විවිධ රටවල ගීත ප්‍රචාරය කිරීමත් YOUTH   රේඩියෝව හරහා ලබාදෙන අලුත් අත්දැකීමක්. වැඩසටහන් අංශ ප්‍රධානී පාලන චමිල ගලේවෙල වගේ ම වැඩසටහන් අංශ ප්‍රධානි නිර්මාණ තාරක මඩවතවිතානත් ඒ පිළිබඳ දරන්නේ මෙවන් මතයක්.YOUTH  රේඩියෝව සිංහල, දෙමළ, මුස්ලිම් ආදී සියලු ජනවර්ගයකටම අවශ්‍ය නාලිකාවක් විදිහටයි අපි පවත්වාගෙන යන්නේ. ඒ නිසා ම වැඩසටහන්වලින් ඒ වෙනස්කම ඇති කරමිනුයි විකාශන කටයුතු කරගෙන යන්නේ. ඇත්තටම සිංහල, දෙමළ, ඉංග්‍රීසි ගීත වගේ ම ප්‍රංශ, ජපන්, අරාබි, හින්දි ගීතත් අපි මේ නාලිකාවේ ප්‍රචාරය කෙරෙනවා. ඒ සඳහා ලැබෙන ප්‍රතිචාරත් ඉතාම ඉහළයි. ඒ වගේ ම ලංකාවේ ගුවන් විදුලි වැඩසටහනකින් ජංගම දුරකතන සඳහා රීලෝඩ් ක්‍රමය හඳුන්වා දුන්නේ අපි. මේ කාලය වෙනකොට එය අනෙකුත් ගුවන් විදුලිවලින් දකින්න පුළුවන්.ඒ වගේ ම මේ වනතෙක් ඇගයීමට ලක් නොවුණ කලාකරුවන් අප සම්බන්ධ කරගෙන ඔවුන් වෙනුවෙන් වැඩසටහන් කිහිපයක් ම නිර්මාණය කරලා තියෙනවා. මේ වෙන කොටත් බොහෝ ගුවන්විදුලිවල ක්‍රීඩා වැඩසටහන් සඳහා යම් කාලයක් වෙන් කරලා තියෙනවා. YOUTH  රේඩියෝවේදී ක්‍රීඩා වැඩසටහන් සඳහා විශාල ඉඩකඩ ප්‍රමාණයක් අපි වෙන් කළේ ග්‍රාමීය ක්‍රීඩා වැඩසටහන් සඳහා ද පුළුල් ප්‍රචාරයක් ලබාදෙමින්. ඇත්තටම හදවතින් තරුණ ඕනම කෙනෙකුට ගෝචර වන අයුරිනුයි අපි මේ සියලු වැඩසටහන් නිර්මාණය කරන්නේ.කාලේ තරුණ තාලේ සන්නිවේදකයන්මේ වෙනකොටත් සියයට හැත්තෑවක පමණ ආවරණ කලාපයක් හසුකර ගනිමින් YOUTH  රේඩියෝව විකාශන කටයුතු කරගෙන යන අතර දේශීය සම්ප්‍රදායට ගෝචර ගුවන් විදුලියක් නිර්මාණය කිරීමයි ඔවුන්ගේ එකම බලාපොරොත්තුව. “තරගයක් ඇති කරගෙන යන්න අපට අවශ්‍යතාවයක් නැහැ.නමුත් වෙළෙඳ ගුවන් විදුලියක් විදිහටත් යම් යම් උපක්‍රම අපි නිර්මාණශීලීව භාවිතා කරනවා කියන එකත් කියන්න ඕන. YOUTH   රේඩියෝ වෙළෙඳ හා ප්‍රවර්ධන අංශ ප්‍රධානියා යුවන්තක තේනුවරයි. මූල්‍ය සම්බන්ධයෙන් ධනුෂ්කි ජිනදාසත් ඔවුන්ට ලොකු ශක්තියක්.“ඇත්තටම ලංකාවේ පළමු වතාවට දකුණෙන් ගුවන් විදුලියක ප්‍රවර්ධන වැඩසටහන් පටන් ගත්තේ අපි. අපිට ලංකාවේ අංක එක වෙන්න අවශ්‍ය නැහැ. තාරුණ්‍යයේ ජවය එක්කරගෙන ලංකාවේ සංස්කෘතියට යහපත් දෙයක් ලබාදෙන්නයි අපේ බලාපොරොත්තුව. සමහර නාලිකා පටන් ගන්න කොටම කඩාගෙන වැටුණේ ඔවුන්ට මේ මව්බිම ගැන දැනුමක් නොතිබුණ නිසයි.අපි කතා කරන විදිහ පවා සාමාන්‍ය සමාජයට සරිලන අයුරිනුයි අපේ වැඩසටහන්වල නිවේදක නිවේදිකාවන් හුරු කරලා තියෙන්නේ. අපි විශ්වාස කරනවා මේ හේතු නිසයි ඉතාම ඉක්මනින් අපට ශ්‍රාවකයින් අතරට යන්න අවස්ථාව උදාවුණේ කියලා. විශේෂයෙන් අපේ ප්‍රධාන විධායක නිලධාරි නරෙන්ද්‍ර සීලනාත ඔහුගෙන් ලැබෙන මග පෙන්වීමත් ප්‍රධාන ඉංජිනේරු හා පරිපාලන නිලධාරි ගාමිණී වර්ණකුලසූරියත් මේ මොහොතේ සිහිපත් කළ යුතුයි.”චතුරි, ලක්ෂානි. ශ්‍යාමලි, ඉෂාන්, කසුන්, නිපුන, පසිඳු, කුසල්, රේණුකා ඇතුළු නවක මෙන් ම ප්‍රවීණ පූරකයින්ගෙන් සමන්විත YOUTH රේඩියෝවේ හැඩය අත්විඳින්න නම් ඔබේ ගුවන්විදුලියට කොළඹින් 107.9 නුවරින් 104.4 උතුරු මැද හා නැඟෙනහිරින් 104.8 දකුණින් 100.7 ත් හසුකරගත යුතුම වෙනවා.වසන්ත ජයසිංහ ආරච්චිගේඡායාරූප -විමල් කරුණාතිලකප්‍රවීණ සිනමා නළු සනත් ගුණතිලක පසුගිය කාලයේ ඔහුට ලැබුණු අලුත්ම සිනමා පටයේ රංගනය සඳහා එක්වී සිටියා. ඒ නිරෝෂන් දේවපි‍්‍රයගේ ‘විසිරුණු මල්’ චිත්‍රපටය. ඒත් හදිසියේම ඔහුට නිවසේදී සිදුවූ අනතුරක් නිසාවෙන් කකුලේ ඇඟිල්ලක් ආබාධයට ලක් වුණා.වෛද්‍යවරුන් පැවසුවේ ඇඟිල්ලේ ආබාධය සුවවෙනතුරු විවේක සුවයෙන් නිවෙසේ රැඳෙන ලෙසයි. ඒ නිසාම මේ දිනවල ඔහු විවේක සුවයෙන් නිවෙසේ රැඳී සිටිනවා. ඔහු නිසා ‘විසිරුණු මල්’ රූගත කිරීම් නතර කිරීමට සිදුවීම පිළිබඳව නම් ලොකු කනගාටුවකින් ඉන්නේ. නෘත්‍ය නිපුන් වෙරෝනිකා දසනායක ඉදිරිපත් කරන ‘ගුරු අභිනන්දන්’ කථක් නර්තන ප්‍රසංගය අද (14) දින සවස 4.00 ට මහනුවර හින්දු සංස්කෘතික මධ්‍යස්ථාන ශාලාවේදී පැවැත්වෙන අතර දෙවන ප්‍රසංගය මේ මස 21 වන දින සවස 4.00 ට මරදාන එල්පින්ස්ටන් ශාලාවේදී ජනාධිපති ආර්යාව ශිරන්ති රාජපක්ෂ මැතිනියගේ ප්‍රධානත්වයෙන් සහ ප්‍රවීණ කලාකරුවන් රැසකගේ සහභාගිත්වයෙන් පැවැත්වේ. පේ‍්‍රමරංජිත් තිලකරත්නගේ ‘අමන විමන’ වේදිකා නාට්‍යයේ පෙළ, මුද්‍රිත පොතක් ලෙස එළිදැක ඇත. මෙය ඔහු ඉංගිරිසියෙන් ලියු ‘කිංඩම් ඔෆ් ලයර්ස්’ නාට්‍යයේ සිංහල පරිවර්තනයයි. ‘අමන විමන’ 63 කණ්ඩායමේ’ ප්‍රකාශනයකි. ‘ත්‍රිමාන’ සඟරාවේ විශේෂ ද්විත්ව කලාපය පසුගියදා (05) එළිදුටුවේය. මෙවර කලාපයට දේශපාලන, සමාජ හා සංස්කෘතික ලිපි රැසක් අඩංගු වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031417</link>
    <topic>මේ දවස්වල තරහ යනවා වැඩියි</topic>
    <author>ගාමිණී සුසන්ත</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුමේ දිනවල පරිසරයේ පවතින්නේ අධික උණුසුමක්. මෙම තත්ත්වය මැයි මස අග පමණ වන තෙක් පවතින බවයි, කාලගුණ විද්‍යාඥයින්ගේ මතය වන්නේ. වැසි රහිත ස්වභාවය, අප්‍රේල් මාසයේ ශ්‍රී ලංකාවට ඉර මුදුන්වීම වැනි කරුණු පරිසරයේ උෂ්ණාධික බවට හේතුවී තිබෙනවා. මෙම උෂ්ණාධික බව ලෙඩ රෝගවලට අතවැනීමක් වැනියි. අද ‘සුවමඟ’ මඟින් මේ පිළිබඳව සාකච්ඡා කිරීමට අදහස් කළා. ඒ සඳහා අදහස් දක්වන්නේ කොළඹ ‘ද සොයිසා’ කාන්තා රෝහලේ ජ්‍යෙෂ්ඨ නේවාසික වෛද්‍ය නිලධාරි ජයරුවන් බණ්ඩාර මහතායි.මේ දිනවල පවතින උෂ්ණාධික කාලගුණය නිසා වැඩිවශයෙන් ඇතිවිය හැකි රෝගාබාධ මොනවාද?උෂ්ණාධික කාලගුණයක් පවතින විට වර්ෂාව අඩුයි. ඒ නිසා ජලය අඩුයි. එහි ප්‍රතිඵලය වන්නේ අප අවට පරිසරයේ දූවිලි අංශු ප්‍රමාණය වැඩිවීමයි. දූවිලි සහිත පරිසරයක් යනු සැමවිටම විෂබීජ සහිත පරිසරයක්. පරිසරයේ දූවිලි අංශු (විෂබීජ සහිත) වැඩි නිසා ආහාර ද්‍රව්‍ය ඉතා පහසුවෙන් අපිරිසුදු වීමේ හැකියාවක් තිබෙනවා. ආහාර ද්‍රව්‍ය අපිරිසුදුවීම විවිධ රෝගාබාධවලට අතවැනීමක්. විශේෂයෙන්ම ආමාශය ආශ්‍රිත ආබාධ.එමෙන්ම දූවිලි අංශු අප අවට පරිසරයේ සෑම තැනකම පැවතිය හැකි ද්‍රව්‍යයක්. ඒ නිසා ඒවාට ඉතාම පහසුවෙන් අපගේ ස්වසන මාර්ගය දිගේ ගමන් කළ හැකියි. ඒ නිසා මේ දිනවල කැස්ස සෙම්ප්‍රතිශ්‍යාව, උගුරේ ආබාධ, හතිය (ඇදුම) වැනි ස්වසන පද්ධතිය ආශ්‍රිත රෝගාබාධ ඇතිවීමේ හැකියාව වැඩියි. මේ දිනවල තිබෙන බොහෝ ස්වසන පද්ධතිය ආශ්‍රිත ආබාධ බැක්ටීරියා ආසාදන නිසා ඇතිවන ඒවායි. මේ සඳහා ප්‍රතිකාර කිරීමට ප්‍රතිජීවක ඖෂධ වැඩියෙන් නියම කිරීම වෛද්‍යවරුන්ට සිදුවෙනවා.වෛද්‍ය උපදෙස්වලින් තොරව ප්‍රතිජීවක ඖෂධ ගැනීම කිසි විටෙකත් නොකළ යුතුයි.අධික උෂ්ණත්වයේ තවත් ප්‍රතිඵලයක් වන්නේ ශරීරය පුරා දහදිය බිබිලි ඇතිවීමයි. විශේෂයෙන්ම ගෙල, කිහිලි, ඉකිළි, කාන්තාවන්ගේ පියයුරු ආශ්‍රිත ප්‍රදේශය වැනි ස්ථාන දහදියෙන් පෙඟී පවතිනවා. දහදිය මත දූවිලි අංශු තැන්පත්වීමේ හැකියාව වැඩියි. එසේ විෂබීජ සහිත දූවිලි අංශු සම මත තැන්පත් වීමේ ප්‍රතිඵලයක් වන්නේ දද, කුෂ්ඨ, දිලීර ආසාදන සම මත ඇතිවීමයි. එසේම මේ දිනවල පවතින අධික හිරු රශ්මිය නිසා සම පිළිස්සී දුර්වර්ණ වීමේ හැකියාවක් තිබෙනවා. දෙතොල් මුහුණ, වැනි ප්‍රදේශ නිතරම පවතින්නේ වියළි ස්වභාවයෙනුයි. මෙය බාහිර පෙනුමට විශාල බාධාවක්.කාන්තාවන්ට මෙම තත්ත්වය වැඩි වශයෙන්ම බලපානවා. මේ දිනවල පවතින අධික රශ්මියක් සහිත හිරු කිරණවල පාරජම්බුල කිරණ බොහෝ සෙයින් අඩංගුයි. මෙම කිරණවලට අසාත්මික තාවයක් දක්වන පුද්ගලයින්ගේ සම මතුපිට විවිධ චර්ම ආබාධ ඇතිවීමේ හැකියාව වැඩියි.(චර්ම පිළිකා වුවත් ඇතිවීමේ හැකියාවක් තිබෙනවා.) මේවායින් බේරීමට සම මත ආලේප කිරීමට ඇති ක්‍රීම් විශේෂයක් (Sun Cream) භාවිතා කිරීම සුදුසුයි. මෙම පාරජම්බුල කිරණ සහිත හිරු එළිය නිසා අපගේ ඇස්වලට ද බාධා ඇතිවීමේ හැකියාව තිබෙනවා. ඒ නිසා දහවල් කාලයේ මහාමාර්ගයේ ගමන් කරන විට නියම ප්‍රමිතියෙන් යුතු අව්කණ්ණාඩියක් භාවිතා කිරීමත් ඉතාම වැදගත්.පරිසරයේ ඇති මේ උෂ්ණාධික බව අපගේ ශරීරයේ ප්‍රතිශක්තිකරණය අඩුවීමට ප්‍රබල හේතුවක්. එහි ප්‍රතිඵලය වන්නේ බොහෝ රෝගාබාධවලට ගොදුරුවීමේ හැකියාව ඇතිවීමයි.කොළඹ ‘ද සොයිසා’ කාන්තා රෝහලේ ජ්‍යෙෂ්ඨ නේවාසික වෛද්‍ය නිලධාරි ජයරුවන් බණ්ඩාරහෘදයාබාධ, අධිරුධිර පීඩනය, මානසික පීඩනය, විෂාදය, මානසික ආතතිය වැනි රෝගාබාධවලින් පෙළෙන පුද්ගලයින්ට වෛද්‍යවරුන් උපදෙස් දෙන්නේ සෞම්‍ය දේශගුණයක් සෞම්‍ය පරිසරයක් ඇති ප්‍රදේශවල ජීවත්වන ලෙසයි. ඒ; අප ජීවත්වන පරිසරය අපගේ ශරීරයට මෙන්ම අපගේ මනසට ද සෘජුවම බලපෑම් කරන නිසයි. මේ දිනවල පවතින අධික දහදිය පිටවීම, අධික පිපාසය, අපගේ ශරීරයට මෙන්ම මනසට ද බලපෑම් ඇතිකරන නිසා වෙනදාට වඩා මානසික අසහනකාරී ස්වභාවයක් ද තරහ මතුවීමේ ස්වභාවයක් ද ඇතිවීමේ හැකියාව තිබෙනවා.කුමන අන්දමේ රෝගාබාධ සහිත පුද්ගලයින් මේ දිනවල වැඩියෙන් පරිස්සම් විය යුතුද?විශේෂයෙන්ම ඇදුම රෝගයෙන් පෙළෙන උදවිය මේ දිනවල පරිස්සම් විය යුතුයි. ඒ; දූවිල්ල, ඇදුම රෝගය උත්සන්න වීමට හේතුවන නිසයි. එමෙන්ම ශරීරයේ ප්‍රතිශක්තිකරණ හැකියාව අඩුකරන දියවැඩියාව වැනි රෝගාබාධවලින් පෙළෙන උදවිය විශේෂයෙන් පරිස්සම් සහගතව සිටීම වැදගත්. ඔවුන්ට සමේ ආසාදන ඇතිවීමේ හැකියාව වැඩි නිසා පිරිසිදුව සිටීම ඉතා අවශ්‍යයි. දිනකට කීපවතාවක් සබන් ගා ඇඟ සේදිය යුතු බව එයින් අදහස් වන්නේ නෑ. දිනකට කීපවරක් සබන් ගෑම, අහිතකර ක්ෂුද්‍රජීවීන් මෙන්ම හිතකර ක්ෂුද්‍රජීවීන් විනාශ වීමට ද හේතුවක්. හිතකර ක්ෂුද්‍රජීවීන් විනාශවීම විවිධ ආසාදන ඇතිවීමට හේතුවක්.උෂ්ණාධික කාලවලදී අපගේ ශරීරයෙන් දහදිය වැඩියෙන් පිටවීම, ශරීරය වියළීම වැනි හේතූ නිසා විජලනයට ලක්වීමේ හැකියාව වැඩියි. විශේෂයෙන්ම කුඩා දරුවන් වැඩි වශයෙන් විජලනයට ලක්වෙනවා. ඒ නිසා කුඩා දරුවන්ට දිනකට ජලය ලීටරයක් හෝ එකහමාරක් පමණ දිය යුතුයි. පමණට වැඩියෙන් ජලය පානයට දීමත් සුදුසු නෑ. විශේෂයෙන් ම කුඩා දරුවකු මේ දිනවල උණ රෝගයෙන් පෙළෙයි නම්, පරිසරයේ ඇති උෂ්ණාධික බවත්, ශරීරයේ ඇති උණුසුම් බවත් නිසා ඉතා වේගයෙන් දරුවා විජලනයට ලක්විය හැකියි. ඒ නිසා එවැනි දරුවන්ගේ ජලය පානය පිළිබඳව සැලකිලිමත් වීම වැදගත්.මේ දිනවල පරිසරයේ ජලය මඳකමත්, විෂබීජ වැඩිකමත් නිසා ජලය අපිරිසුදු වීමේ ප්‍රවණතාව වැඩියි. ඒ නිසා වඩාත් සුදුසු වන්නේ උණුකර නිවාගත් ජලය පානය කිරීමයි. එමෙන්ම ශරීරරයේ ප්‍රතිශක්තිකරණ හැකියාව අඩු වකුගඩු රෝගීන්, ගර්භණී මව්වරුන් වඩාත් පරිස්සම්වීම වැදගත්. ඒ ඔවුන් රෝගාබාධවලට ගොදුරුවීමේ හැකියාව වැඩි නිසයි. ඇදුම රෝගයෙන් පෙළෙන පුද්ගලයින් දූවිල්ලෙන් ආරක්ෂාවීම සඳහා මුඛය සහ නාසය ආවරණය කරන වැස්මක් භාවිතා කිරීම වැදගත්. මේ දිනවල වෙළෙඳසල්වල ඇති ආහාර පාන විෂබීජ නිසා අපිරිසිදු විය හැකියි. ඒ නිසා රැකියාවලට යන පුද්ගලයින් නිවසෙන් ආහාර ගෙන යාම ලෙඩ රෝග ගණනාවකින් ආරක්ෂාවීමට කදිම පියවරක්. එමෙන්ම නිවෙසේ වුවද ආහාර පාන දූවිලි නොයන සේ වසා තැබීම ද වැදගත්.දහදිය බිබිලිවලට පුයර යෙදීම සුදුසුද?දහදිය බිබිලි වළක්වන පුයර වර්ග තිබෙනවා. එසේ වුවත් දහදිය දමන ස්ථානවලට නිතර පුයර දැමීමෙන් සිදුවන්නේ දහදිය පුයර සමඟ මිශ්‍රවී පේස්ට් එකක් මෙන් තට්ටුවක් ඇතිවීමයි. ඒ මත බැක්ටීරියා වර්ධනය විය හැකියි. එය ශරීරයට අහිතකරයි. වැඩිහිටියන්ගේ නම් වැඩියෙන් දහදිය ගලන ස්ථානවල (Deodorant ඩියෝඩ්‍රන්ට් වර්ගයක් ආලේප කිරීම සුදුසුයි. කුඩා දරුවන්ගේ, පිරිසුදු ජලයෙන් සෝදා තෙත ඉවත් කිරීම සුදුසුයි.මේ දිනවල ඇඳුම් භාවිතය කෙසේ විය යුතුද?විශේෂයෙන් කෘත්‍රිම ඇඳුම් භාවිතා කිරීමෙන් දහදිය උරාගන්නේ නැතිව සමේ විවිධ ආබාධ ඇතිවීමේ අවධානම වැඩිවෙනවා. විශේෂයෙන්ම යට ඇඳුම් ලෙස දහදිය උරාගන්නා කපු ඇඳුම් භාවිතා කිරීමයි සුදුසු. සෑම දිනකම සෝදා පිරිසුදු කරගන්නා ලද ඇඳුම් ඇඳීම මඟින් සමේ ඇතිවිය හැකි ආබාධ බොහොමයකින් වැළකී සිටීමේ හැකියාව ලැබෙනවා.මේ දිනවල කුඩා දරුවන්ගේ ශරීරයේ ඇතිවන දහදිය බිබිලි පිළිබඳව සැලකිලිමත් වීම වැදගත්. බොහෝවිට දහදිය බිබිලි සමඟ සැරව බිබිලි ඇත්නම්, ඒවා කසනවා නම්, ඒවා අවට රතු පැහැගැන්වී ඇත්නම්, දරුවා අපහසුතාවයකින් පෙළෙන බව පෙනෙයි නම්, එය බොහෝ විට දහදිය බිබිලි මත බැක්ටීරියා ආසාදනය නිසා ඇතිවූ තත්ත්වයක් විය හැකියි. එවැනි අවස්ථාවක පුයර වර්ග යොදා දහදිය බිබිලි වසා දැමීම සුදුසු නෑ. වෛද්‍යවරයකු හමුවීමයි වඩාත් සුදුසු වන්නේ. කුඩා දරුවන්ගේ සමේ ඇතිවන ආසාදන තත්ත්වයන් පිළිබඳව විශේෂ සැලකිල්ලක් දැක්විය යුතුයි. ඒ; සමේ ආසාදන වකුගඩු ආබාධ ඇතිවීමට හේතුවක් විය හැකි නිසයි.මේ දිනවල රාත්‍රියට විදුලි පංකා දැමීම සුදුසුද?මෙය ඉතාම සැලකිලිමත් විය යුතු කරුණක්. අපි දන්නවා පොළොවේ තිබෙන රත්වන ද්‍රව්‍ය ඉහළට ගමන් කරන බව. ඒ නිසා පොළොවේ තිබෙන දූවිලි අංශු ඉහළට ගමන් කරනවා. එවිට ඉහළින් සිවිලිමේ විදුලි පංකාවක් කරකැවේනම්, ඉහළට ගමන් කරන දූවිලි අංශු ඉහළට නොගොස් කාමරය පුරා කරකැවීමට පටන් ගන්නවා. (සිවිලින් විදුලි පංකාවල අධික ලෙස දූවිලි බැඳී ඇති ආකාරය ඔබ දැක ඇති. ඒ; පහළින් ගමන් කරන දූවිලි අංශු එහි බැඳීම නිසයි) එවිට අපට ආග්‍රහණය කිරීමට සිදුවන්නේ අපිරිසුදු දූවිලි අංශු සහිත වාතයයි. ඒ නිසා මේ දිනවල නිදන කාමර තුළ සිවිලින් විදුලි පංකා භාවිතා කිරීම සුදුසු නෑ.මේ දිනවල වඩාත් සුදුසු වන්නේ රත් වූ වාතය තමාගෙන් ඉවතට ගමන් කරන විදුලි පංකාවක් භාවිතා කිරීමයි. එසේ නොමැති නම් වඩාත් සුදුසු වන්නේ බිම සිටුවිය හැකි (Pedestal) විදුලි පංකාවක් භාවිතා කිරීමයි. එය තැබිය යුතු වන්නේ තමන්ගේ ඇඟ හරහා තමන්ගෙන් ඉවතට වාතය ගමන් කරන ආකාරයෙනුයි. එවිට තමන් අසල රත්වූ වාතය ඉවත් වෙනවා. මේ දිනවල පමණක් නොව ඕනෑම අවස්ථාවකදී සිවිලින් විදුලි පංකාවක් දමාගෙන නිදාගැනීම ස්වසන රෝග බහුලවීමට හේතුවක්.තෙත රෙද්දක් නිදන කාමරය තුළ බිම දමා ඇත්නම් හෝ එල්ලා ඇත්නම්, එහි ජල අංශු වාතය සමඟ මුසුවී ඉහළට ගමන් කරනවා. එවිට කාමරයේ සිසිල් ස්වභාවයක් ඇතිවෙනවා. ඇතැමුන් නිදන කාමරය තුළ ජල භාජනයක් තැබීමට පුරුදු වී සිටිනවා. එසේ කරන්නේ නම් එම ජල භාජනය බේසමක් වැනි විශාල කටක් සහිත භාජනයක් විය යුතුයි. ඇතැමුන් අධික රශ්නය නිසා රාත්‍රී 1ට 2ට ඇඟ සේදීමට පෙලඹී සිටිනවා. එහි වරදක් නැති වුණත් නින්දට යා යුත්තේ හොඳින් පිසදා ශරීරයේ තෙත ඉවත් කරගැනීමෙන් පසුවයි.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031418</link>
    <topic>ගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැ</topic>
    <author>තුෂාරි වික්‍රමසිංහ</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුසමන්ත හේරත්මාධ්‍යවේදියකු, ගත්කතුවරයකු, කවියකු, ගීත රචකයකු, ග්‍රන්ථ විචාරකයකු ලෙසයි කොළඹ විශ්ව විද්‍යාලයයේ ජනසන්නිවේදන අංශයෙහි ජ්‍යෙෂ්ඨ කථිකාචාර්ය සමන්ත හේරත් අප සැම හඳුනන්නේ. ඔහු විසින් රචිත නවතම කෘතීන් පහක් විද්වතුන් රැසකගේ ප්‍රධානත්වයෙන් මේ මස 17 වැනිදා සවස 3.30 ට ශ්‍රී ලංකා පදනම් ආයතනයේ දී එළිදැක්වීමට නියමිතයි. සමන්ත සමඟ යෙදුණු මෙම සංවාද සටහන ඒ නිමිත්තෙනි.ඔබ විසින් රචනා කරන ලද නවතම ග්‍රන්ථ පිළිබඳව පළමුව කතාබහ කරමු.මෙහිදී සන්නිවේදන විෂයට අනුගතව මම රචනා කරන ලද ග්‍රන්ථ තුනකුත් ගීත සාහිත්‍යයට අදාළව රචනා වූ ග්‍රන්ථ දෙකකුත් එළිදැක්වෙනවා. සන්නිවේදන විෂයට අදාළව ‘සන්නිවේදන අධ්‍යයන ඉතිහාසය’, ‘ගෝලීයකරණය සංස්කෘතිය හා සන්නිවේදනය’, ‘විල්බර් ශ්‍රාම් : සන්නිවේදන අධ්‍යයනයෙහි පීතෘවරයාය’ කියන කෘති තුනත් ගීත සාහිත්‍ය කලාවට අදාළව ‘ගීත විචාර සංහිතා’, ‘ගීත සංගීත සංකතිකා’ කියන කෘති දෙකත් මම රචනා කර තිබෙනවා.‘සන්නිවේදන අධ්‍යයන ඉතිහාසය’ කෘතියේ අන්තර්ගතය ඔබ පාඨකයාට හඳුන්වා දෙන්නේ මොන ආකාරයෙන් ද?මේ කෘතියෙහි අන්තර්ගතය ඔස්සේ සන්නිවේදනය කියන විෂය සමාජ ශාස්ත්‍රයක් විදිහට ලෝකයේ වර්ධනය වුණු ආකාරය විස්තරාත්මකව ඉදිරිපත් කරනවා. ඒ වගේ ම එතැන දී සන්නිවේදනය කියන විෂය ආරම්භ වූ ආකාරය, එම විෂය විද්‍යාත්මක ශාස්ත්‍රයක් ලෙස ලොව පුරා ස්ථාපනය වූ අන්දම, එම විෂය විශ්ව විද්‍යාල මට්ටමින් සහ පාඨමාලා අනුසාරයෙන් විකාශනය වූ ආකාරය ඉතා සරලව පැහැදිලි කරනවා.මේ පොතේ අඩංගු තවත් වැදගත්ම කාරණයක් තමයි සන්නිවේදන අධ්‍යයන ඉතිහාසය විෂය ගොඩනැගීමට දායක වුණු විශිෂ්ටතම පුද්ගලයන් සිවු දෙනකු පිළිබඳ තොරතුරු ඇතුළත් පරිච්ඡේද හතරකින් සමන්විත වීම. ඒ අනුව හැරල්ඩ් ඩී. ලැස්වෙල්, පෝල් ලැසස් වෙල්ට්, කර්ට් ලෙවින්, කාල් හවුලන්ඩ් කියන විශිෂ්ටයන් හතර දෙනා පිළිබඳව තොරතුරු මේ කෘතියේ අන්තර්ගත වෙනවා.සන්නිවේදනය කියන විෂය ක්ෂේත්‍රය සමාජ ශාස්ත්‍රයක් විදිහට අද සමාජය තේරුම් ගෙන තිබෙනවා කියා ඔබ සිතනවා ද?මෙහෙමයි. මම දකින්නේ අද ලංකාවේ විශ්ව විද්‍යාල සහ අනෙකුත් සන්නිවේදන අධ්‍යයන ආයතන තුළ තිබෙන මූලික ගැටලුව තමයි සන්නිවේදනය කියන විෂයය සමාජ ශාස්ත්‍රයක් ලෙස තේරුම් නොගැනීම. ජනමාධ්‍ය අධ්‍යයනය කරන ළමයි විශාල පිරිසක් අවුරුදු පතා විශ්ව විද්‍යාල, සන්නිවේදන ආයතන හරහා සන්නිවේදන විෂය හදාරනවා. නමුත් ඔවුන් හදාරනවාට, හිතනවාට වඩා ලොකු අවකාශයක්, විෂය පරාසයක් සන්නිවේදනය විෂයට තිබෙනවා. එතැන සිට අපි මේ විෂය දිහා බැලිය යුතුයි.‘විල්බර් ශ්‍රාම් සන්නිවේදන අධ්‍යයනයෙහි පීතෘවරයා ය’ යන කෘතිය රචනා කිරීම ඔස්සේ ඔබ බලාපොරොත්තු වුණේ කුමක් ද?සන්නිවේදන අධ්‍යයනයේ පුරෝගාමියා ලෙස හඳුන්වන්නේ මහාචාර්ය විල්බර් ශ්‍රාම්ව. ලෝකයේ සන්නිවේදන විෂය ස්ථාපිත කිරීමත් එය විද්‍යාත්මක ශික්ෂණයක් ලෙස ආයතන ගත කරන්නත් පෙරමුණ ගත්තේ ඔහු. විශේෂයෙන්ම සන්නිවේදන විෂය විශ්ව විද්‍යාල පාඨමාලාවන්ට ඇතුළත් වන්නේ ශ්‍රාම් ගේ මැදිහත් වීමෙන්. සන්නිවේදනය දෘෂ්ටි අධ්‍යයන මාර්ගයක් බවට පත් කරන්නේ ශ්‍රාම්. ලෝකයේ සන්නිවේදනය පිළිබඳ පළමුවන ආචාර්ය උපාධි පාඨමාලාව විශ්ව විද්‍යාල මට්ටමින් ආරම්භ කරන්නේ ඔහු.ඒ වගේ ම පළමුවැනි සන්නිවේදන පර්යේෂණ ආයතනය ස්ථාපිත කරන්නේ විල්බර් ශ්‍රාම්. ලෝකයේ පළමු වතාවට සන්නිවේදනය පිළිබඳ මහාචාර්ය පදවිය ලබන්නේ විල්බර් ශ්‍රාම්. ඔහුගේ මේ අසාමාන්‍ය දායකත්වය නොවන්නට අද අපට සන්නිවේදන විෂය පිළිබඳ කතා කරන්නට හැකියාවක් නැහැ. මේ නිසා සන්නිවේදනයට සිදුකළ අමිල මෙහෙවර වෙනුවෙන් ශ්‍රාම් ගැන විමර්ශනාත්මක විශ්ලේෂණයක් සහිත කෘතියක් වෙනමම රචනා කිරීමට මම අදහස් කළා.‘ගෝලීයකරණය, සංස්කෘතිය සහ සන්නිවේදනය’ කෘතිය ඔස්සේ ඔබ සමාජයට කියන්නට අදහස් කරන්නේ කුමක් ද?ලංකාවේ නොයෙක් තලවලදී විශේෂයෙන් දේශපාලනික, ආර්ථික, සමාජීය, සංස්කෘතික, ආගමික, මෙකි නොකී සෑම තැනකදීම ගෝලීයකරණය කියන වචනය නිරන්තරවම කතාබහට ලක්වෙනවා.නමුත් ගෝලීයකරණය යනු කුමක් ද? කියල ඇහුවොත් ගෝලීයකරණය කියන සංකල්පය නිවැරැදිව තේරුම් අරගත්තු කිසිවෙක් ලංකාවේ නැහැ කියන එක තමයි මගේ විශ්වාසය. ඇත්තටම ගෝලීයකරණය කියන දේ තේරුම් ගැනීමට අවශ්‍ය මූලික ප්‍රවේශය මම මේ කෘතිය ඔස්සේ ලබා දෙන්නට උත්සාහ ගන්නවා.ගෝලීයකරණය විවිධ ක්ෂේත්‍ර ඔස්සේ අපේ රටට බලපාන ආකාරය, ඒ ආක්‍රමණය අපිට, අපේ සංස්කෘතියට එල්ල වන ආකාරය ගැනත් මේ ඔස්සේ කතාබහ කෙරෙනවා. ඒ වගේ ම ගෝලීයකරණ සංකල්පය කෙරෙහි වන අර්ථකථන පිළිබඳ විශේෂ විග්‍රහයකුත් මෙයට ඇතුළත්.ඔබත් ගීත සාහිත්‍ය කලාව අතරත් අත්‍යන්ත සහසම්බන්ධයක් අප දකිනවා. මෙවර ඔබේ නවතම ගීත සාහිත්‍ය කෘති තුළ ඇති අන්තර්ගතය පිළිබඳ ඔබ දරන්නේ මොන වගේ ආකල්පයක් ද?‘ගීත විචාර සංහිතා’ කෘතියට ඇතුළත් වෙන්නේ ගීතය පිළිබඳව මම කලකට ඉහත දී ලියු විචාර ලිපි එකතුවක්. ගීතය සහ අපේ සිංහල ගීතයේ අභිවර්ධනයට දායක කාරක වූ සංගීතඥයන්, ගීත රචකයින් ඇතුළු නිර්මාණකරුවන් පිළිබඳ වරින් වර ලියවුණු විචාර ලිපි සමුදායක් මෙයට ඇතුළත්. ‘ගීත සංගීත සංකතිකා’ කෘතිය ඔස්සේ මෑතක දී මම ගීතය පිළිබඳ ලියූ පර්යේෂණාත්මක ලිපි මාලාවක් ඉදිරිපත් වෙනවා.ගීතය කියන කලා මාධ්‍යයේ තථ්‍ය ස්වරූපය ශාස්ත්‍රීයව සාකච්ඡා කරන්නට මෙහි දී මම උත්සාහ දරා තිබෙනවා. කිසියම් ආකාරයකට ගීතය යනු කුමක් ද? කියන ප්‍රශ්නයට පිළිතුරක් ලබා දෙන්නට උත්සාහ කර තිබෙනවා. ඒ වගේ ම ගීතය තුළ තිබෙන සංගීතය සහ සාහිත්‍යය කියන සංරචක දෙකේ සමායෝගය කිසියම් ආකාරයකට න්‍යායාත්මකව පැහැදිලි කරන්නට උත්සාහ කොට තිබෙනවා. ගීතය සංගීතමය අභිව්‍යක්තියක් ප්‍රකාශනයක් හැටියට විග්‍රහ කිරීමට උත්සාහ දරා තිබෙනවා. ඇත්තටම මේ කෘති ද්වය ගීතය සහ කවිය පිළිබඳව මා තුළ ඇති පෞද්ගලික ශාස්ත්‍රකාමය නිසා බිහි වූ කෘති ලෙස හඳුන්වන්න පුළුවන්.අද සාහිත්‍ය ප්‍රබෝධයක් විශ්ව විද්‍යාල ආචාර්යවරුන් අතරත් විද්‍යාර්ථීන් අතරත් දක්නට නොලැබෙන තරම්. මේ තත්ත්වය ඔබ දකින්නේ මොන ආකාරයෙන් ද?ඇත්තටම අද යුගයේ විශ්ව විද්‍යාල තුළ සාහිත්‍ය, ශාස්ත්‍රීය කටයුතු කෙරෙහි ආචාර්ය ශිෂ්‍ය දෙපක්ෂයේ ම තිබෙන උද්යෝගය අඩුයි. විශ්ව විද්‍යාල විද්‍යාර්ථීන්ට කිසියම් විෂයක් සම්බන්ධයෙන් පොතපත හොයන්න, කියවන්න කිව්වොත් ළමයින්ගෙන් එයට යහපත් ප්‍රතිචාරයක් ලැබෙන්නෙ නැහැ. අපේ කාලයේ නම් විශේෂ උපාධියක් හදාරන පන්තියක හිටියා ඒ විෂය පිළිබඳව කාගෙන, ගැඹුරින් ගවේෂණය කරන අය.අද අයට අවශ්‍ය විභාගය කොහොම හරි සමත්වීම පමණයි. ශාස්ත්‍ර ගවේෂණය අද විෂය මට්ටමින්වත් නැහැ. ආචාර්යවරුන් ගත්තොත් ශාස්ත්‍ර ගවේෂණය, නව දැනුම සොයා යාම, දැනුම බෙදා හැරීම ඔවුන් අතින් ඉටුවිය යුතු වැදගත් ම කාර්යයන්. එයත් අද ඉෂ්ට වෙන්නේ බොහොම අඩුවෙන්. මෙය ඉතාම කනගාටුදායක තත්ත්වයක්.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031419</link>
    <topic>ක්ෂණික ආහාරවලින් දරුවන් ඈත් කරමු</topic>
    <author/>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුලොව දිනන්නේ දරුවන්ය. සෑම දෙමව්පියන්ගේම බලාපොරොත්තුව සිය දරුවන්ගේ ජයග්‍රහණයයි. ඒ සඳහා ඔවුන්ට නිසි පෝෂණයක් ලබාදීම වැඩිහිටියන්ගේ වගකීමයි. මේ පිළිබඳව නිවැරැදිව දැනුම්වත්වීමට අපි ආහාර හා පෝෂණ විශේෂඥ එන්. එම්. සංජය හෙට්ටිගෙදර මහතා මුණගැසුණෙමු. මේ සංවාදයෙන් හෙළිවන තොරතුරු ඔබටත් වැදගත් වේවි.පෝෂණය යනුවෙන් අදහස් කෙරෙන්නේ කුමක් ද?ආහාරවලින් ලැබෙන පෝෂණයට පමණක් මෙහිදී අවධානය යොමුකළ නොහැකියි. දරුවන් කායික, මානසික හා සමාජීය ලෙස පෝෂණය වීම වැදගත්. කායික හා මානසික පෝෂණය සඳහා පෝෂ්‍යදායි ආහාර ලබාගැනීම වැදගත්. පත පොත කියවීමෙන් යහපත් මිතුරන් ඇසුරු කිරීමෙන් සහ වැඩිහිටි ඔවදන් පිළිපැදීමෙන් සමාජීය වශයෙන් දරුවන් පෝෂණය වෙනවා.ලංකාවේ දරු පරපුර හා පෝෂණය අතර ඇති සබැඳියාව කෙබඳු ද?මෙරට දරු පරපුර ප්‍රධාන වශයෙන් නාගරික හා ග්‍රාමීය ලෙස කොටස් දෙකකට බෙදෙනවා. මේ කාණ්ඩ දෙකේ පෝෂණ මට්ටම අතර වෙනසක් දකින්න පුළුවන්. වැඩිහිටියන්ගේ දැනුම, මිලදී ගැනීමේ හැකියාව, පවුලේ සාමාජිකයන් ගණන අනුව දරුවන්ගේ පෝෂණ මට්ටමේ වෙනස්කම් දකින්න පුළුවන්.දරුවන්ට සමබල ආහාර වේලක් ලබා දීමේ වැදගත්කම කෙබඳු ද?බොහෝ වැඩිහිටියන් හිතන්නෙ මස්, මාළු, බිත්තර වැනි දෑ දරුවන්ගේ ආහාර වේලට එක් කළ විට එය පෝෂ්‍යදායී ආහාර වේලක් කියා. සත්ත්ව ප්‍රෝටීන් පමණක් සමබල ආහාර වේලකට ප්‍රමාණවත් නැහැ. සමබල ආහාර වේලක විටමින් ඛණිජ ලවණ වැනි පෝෂ්‍යපදාර්ථත් අඩංගු විය යුතුයි. ධාන්‍යමය ආහාර සහ පලා වර්ගත් සමබල ආහාර වේලකට එක් කළ යුතු වන්නේ ඒ නිසා.දරුවන්ගේ වර්ධනයත් ඔවුන්ගේ ආහාර අතරත් ඇති සබැඳියාව කෙබඳු ද?ඒ වයස් කාණ්ඩ අනුව දරුවන්ට පෝෂ්‍යදායි ආහාර වේලක් ලබාදීම ඉතා වැදගත්. ප්‍රධාන ආහාර වේල් තුන අතරෙහි අමතර ආහාර ලබාදීම යෝග්‍යයි. දරුවන්ගේ ප්‍රතිශක්තිය හා මනස වර්ධනයට මෙසේ පෝෂ්‍යදායි ආහාර ලබාදීම වැදගත්. අතුරුපස ලෙස ඉදුණු පලතුරු දරුවන්ට ලබාදිය හැකියි. එය ඔවුන්ගේ නිසි පෝෂණයට උපකාරී වෙනවා. මීට දරුවන් හුරු පුරුදු කිරීම දෙමාපියන්ගේ හා ගුරුවරුන්ගේ වගකීම.වත්මන් දරු පරපුර ක්ෂණික ආහාර වර්ගවලට ආකර්ෂණය වීමක් දකින්න පුළුවන්. මේ තත්ත්වය ගැන යම් පැහැදිලි කිරීමක් කළොත්?ක්ෂණික ආහාර බොහෝ විට කලින් පිසින ලද ඒවා. සොසේජස්, ටින් කෑම, නූඩ්ල්ස් වර්ග වැනි දේ මීට උදාහරණ. මෙවැනි ආහාර වර්ගවලින් දරුවන්ට නිසි පෝෂණය ලබාගැනීම අපහසුයි. මේවා නිතර ආහාරයට ගැනීමෙන් දරුවන් විවිධ රෝග තත්ත්වයන්ට මුහුණ දෙනව. දරුවන් ක්ෂණික ආහාරවලින් ඈත්කර ස්වභාවික ආහාරවලට හුරුකළ යුතුයි.දරුවන් වැරැදි ආහාර පුරුදුවලට යොමුවන්නේ ඇයි?දෙමාපියන්ගේ කාර්යබහුලත්වය මීට හේතු වෙන්න පුළුවන්. ඒ වගේම විවිධ වෙළෙඳ ප්‍රචාරක දැන්වීම් මඟින් ආහාර හා පෝෂණය පිළිබඳව වැරැදි වැටහීමක් ඇති වෙනව. මෙමඟින් දරුවන් වැරැදි ආහාර පුරුදුවලට ආකර්ෂණය විය හැකියි. නමුත් දෙමාපියන්ගේ වගකීම වන්නේ මෙම වැරැදි ආහාර පුරුදුවලට දරුවන් යොමුවීම වැළැක්වීම. කාලය නිසි සේ කළමනාකරණය කළොත් දරුවන්ට සමබල ආහාර වේලක් සකසා දීම කාර්යබහුල වැඩිහිටියන්ට වුණත් ගැටලුවක් නොවේවි.සමබල ආහාර වේලකට දරුවන් ආකර්ෂණය කරන්නේ කොහොම ද?මෙහිදී මූලික වන්නේ ආහාරවල පි‍්‍රයමනාප බව වැඩි කිරීම. ඒ සඳහා එකම ආහාරය විවිධ ලෙස සැකසීම වැනි දේ කළ හැකියි. නිදසුනක් ලෙස ගොටුකොළ ගතහොත් එය මැල්ලුමක් හෝ සලාදයක් ලෙස ආහාරයට ගන්න පුළුවන්. මෙලෙස සකනස ලද ආහාරයන්ට දරුවන් වැඩි කැමැත්තක් දක්වාවි. එමෙන්ම ස්වභාවික ආහාරවලට ප්‍රමුඛත්වයක් ලබා දිය යුතුයි. ආහාරවල ප්‍රමාණාත්මක බව වගේම ගුණාත්මක බව පිළිබඳව සලකා බැලීම වැදගත්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=av10031420</link>
    <topic>ආබාධිත රසිකාවකගෙන් සල්මන්ට නඩු</topic>
    <author>සුජීව තේවහෙට්ටිගේ</author>
    <content>කව්ද දන්නෙ මේ ඔයාගෙ ඉරණම්කාරයාද කියලා (රසදුන නව කථාව)තෘප්තිමත් විය හැකි ගමනක් මම ඇවිත් තියෙනවාඔස්කාර් සම්මාන ඉතිහාසයේ ‘හොඳම අධ්‍යක්‍ෂණය’ සම්මානය ප්‍රථම වරට කාන්තාවකටතරු හෝටලයක ඉදිවූ නුග ගමපොතකින් පිටුවක්දරුණු ස්නායු රෝගයකින් පෙළෙන රවිඳු පුතා බේරගනිමුනන්දා පතිරණ ගෙන් ‘ලන්ද දිගේ’තරගකරුවන් මානසිකව වට්ටන එක හොඳ නෑපිච්චර් පිස්සාපිස්සු හැ‍ඳෙන සඳඅපිට අභියෝගයක් නෑවැරැදි පෙන්වා දියයුතු ක්‍රමයක් තියෙනවානවකයන් අගය නොකරනවා නම් ඒක අපේ කුහකකමක්ක්‍රිකට් ලොවේ උන්මාදය IPLසුපිරි තරු අතර තරග වදින පත්තර සගයාකාලේ තරුණ තාලේ නවතම රේඩියෝව YOUTHමේ දවස්වල තරහ යනවා වැඩියිගෝලීයකරණය ගැන හරිහැටි දන්න කෙනෙක් තවමත් අපේ රටේ නැහැක්ෂණික ආහාරවලින් දරුවන් ඈත් කරමුආබාධිත රසිකාවකගෙන් සල්මන්ට නඩුසුපිරි නළු සල්මන් ඛාන් ඇතැම් විට දඩබ්බර වැඩවලටත් පෙලඹෙනවා. ඒ වුණත් ඔහු රසික රසිකාවකගෙන් දැඩි ලෙස ආදරය කරන, ඔවුන් සමඟ ඉඩ ලද මොහොතකදී සුහදව කතාබහ කරන්නට නොපැකිලෙන නළුවෙක්. සල්මන් තුළ රැඳී තිබෙන මේ සමාජශීලීත්වය ඔහුට ම හරහට හිටි අවස්ථාත් තිබෙනවා. මේ, එවැනි සිදුවීමක්...මේ සිද්ධියට මුල පිරුණේ 2009 වසරේ අපේ‍්‍රල් මාසයේදීයි. එදා මේ සුපිරි රංගන ශිල්පියා මුම්බායි හි පිහිටි සුප්‍රකට මෙහ්බූබ් චිත්‍රාගාරයෙහි ‘වීර්’ නම්වූ චිත්‍රපටයේ රූපගත කිරීමකට එක්වී සිටියා. සල්මන් මෙම චිත්‍රාගාරයේ රැඳී සිටින බව දැනගත්ත එක්තරා රසිකාවියක් එම ස්ථානයට පැමිණ, සල්මන් මුණගැසෙන්නට අවශ්‍ය බව පැවසුවා.පූල්බානු බක්ෂි ෂීක් නම්වූ වයස අවුරුදු 30 ක්වූ ආබාධිත තරුණියක වූ ඇයගේ ඉල්ලීමට ඉඩ නොදුන් චිත්‍රාගාර සේවකයකු පැවසුවේ සල්මන් කාර්ය බහුලව සිටින නිසා ඔහු හමුවීමට ඉඩ දිය නොහැකි බවයි.නමුත් පූල්බානු පසුබැස්සේ නැහැ. ඇය අවධාරණයෙන් පවසා සිටියේ තමන් සල්මන් මුණ නොගැසී මිස ආපසු හැරී නොයන බවයි. එසේ කියූ ඇය චිත්‍රාගාරයෙන් පිටත රැඳී සිටියේ උපවාසයකට සූදානම් වන විරෝධතාකාරියක විලාසයෙන්. විනාඩි කිහිපයක් යද්දී මේ තැනැත්තිය පිළිබඳ විස්තර සල්මන්ට දැනගන්නට ලැබුණා.ඔය අතරේදී පූල්බානුගේ මිතුරියන් දෙදෙනකු ද එම ස්ථානයට පැමිණියේ ‘උපවාසය’ට සහයෝගය දක්වන්නට වගෙයි. කොතරම් කාර්ය බහුල වුණත් තමන් හමුවෙන්නට පැමිණි රසිකාවිය සමග වචන කිහිපයක් කතා කරන්නට තීරණය කළ සල්මන්, මෙහ්බූබ් චිත්‍රගාරයෙන් පිටතට පැමිණියා. දැන් පූල්බානුට හරි සතුටුයි. භාරතයේ පමණක් නොවෙයි ලොව පුරා ජනපි‍්‍රයත්වයට පත්වී සිටින සුපිරි නළු සල්මන් ඛාන් දැන් ඇය ඉදිරියේ.ඇය සල්මන් සමග දැඩි සතුටකින් කතාබහ කළා. ඇයගේ මිතුරියන් දෙදෙනා ද මේ කතාවට හවුල් වුණා. පූල්බානු ආබාධිත තරුණියක නිසා සල්මන් ඇයගේ සිත සනසන අටියෙන් ඉතාම සුහදව ඇය සමග කතා කළා. මේ කතා බහ පැයකටත් වඩා ඇදී ගියේ සල්මන්ටත් නොදැනීමයි. පූල්බානු සල්මන්ගෙන් සමුගනිද්දී ඇයව හිස් අතින් යවන්නට සල්මන්ගේ හිත ඉඩ දුන්නේ නැහැ. තමන් අත ඒ මොහොතේ තිබුණු රු. ලක්ෂයක මුදලක් සල්මන් මේ ආබාධිත යුවතියට පරිත්‍යාග කළා.කාලය ගෙවී ගියා. එම සිදුවීමෙන් මාස 9 ක් පමණ ගතවෙද්දී සල්මන්ට ලැබුණු පණිවුඩයකින් ඔහු පුදුමයට පත්වුණා. පණිවුඩය ලැබුණේ පූල්බානු ගෙන්. ඇය ඔහුට චෝදනාවක් ඉදිරිපත් කරලා ඇය පවසන්නේ තමන් සල්මන් සමග කතා කරමින් සිටිද්දී ගන්නා ලද ඡායාරූපයක් ‘වීර්’ චිත්‍රපටයේ ප්‍රචාරක කටයුතුවලට යොදාගෙන තිබෙන බවයි.‘මේක බොරුවක් නෙමෙයි. මම හරිම දුප්පත් කෙල්ලක්. උපතින්ම මම ආබාධිතයි. පුංචි කාලෙ ඉඳලම මගේ පි‍්‍රයතම නළුවා වුණේ සල්මන්. මීට මාස ගණනකට කලින් සල්මන් මගේ ඉල්ලීම ඉටු කරමින් මාව මුණ ගැහෙන්න ආපු එක ගැන මම එයාට ස්තුති වන්ත වෙනවා. වැඩ ගොඩක් තියෙද්දියි සල්මන් මාත් එක්ක කතා කළේ. ඒත් ඒ සිදුවීම ‘වීර්’ චිත්‍රපටයේ ප්‍රචාරයට යොදාගෙන මගේ පින්තූරයක් එකට ඈඳා ගැනීම කනගාටුවට කාරණයක්.” පූල්බානු මාධ්‍යවේදියෙකුට කියා සිටියා. ඇය තවත් කාරණයක් කිව්වා.“මට මූණපාන්න වුණ මේ අකටයුත්තට එරෙහිව නඩු දානවා.”“ඔව්. දැන් අපි ගුරේගෝන් මහේස්ත්‍රාත් අධිකරණයේ නඩුවක් පවරලයි තියෙන්නේ. පූල්බානුට සිද්ධ වුණ අසාධාරණයට එරෙහිව සල්මන්ගෙන් රු. ලක්ෂ 25 ක වන්දියක් ඉල්ලලා තමයි නඩුවක් පවරලා තියෙන්නේ.” පූල්බානුගේ නීතිඥ ඉක්බාල් සොල්කාර් ඇයගේ ප්‍රකාශය තහවුරු කරමින් පැවසුවා. මේ පිළිබඳව සල්මන්ගේ පෞද්ගලික ලේකම් විකාස් කපූර් කියා සිටියේ මෙවැනි කතාවක්. “අපිට තවම මේ ගැන විස්තරයක් ලැබිලා නැහැ. මට නම් හොඳටම විශ්වාසයි, සල්මන්, තමන්ගෙ චිත්‍රපටය ප්‍රචාරය කරන්න මේ වගේ සිද්ධි ප්‍රයෝජනයට නොගනිවි කියලා.”රිතික් රෝෂන් සහ බාබරා මෝරි රඟපෑ ‘කයිට්ස්’ චිත්‍රපටය මැයි මාසයේදී ලොව පුරා තිරගත කිරීමට නියමිතව තිබෙනවා. ඒ අතරේ නැවත වතාවක් කට කතාවක් පැතිරෙන්නට පටන්ගෙන ඇතැයි බොලිවුඩ් පුරයෙන් දැන ගන්නට ලැබුණා. මේ කතාවේ ඉන්නේත් වෙනින් කවුරුන්වත් නොවෙයි. ‘කයිට්ස්’ චිත්‍රපටයේ ජෝඩුවම තමයි. රිතික් සහ බාබරා තමයි මේ කටකතාවේ ප්‍රධාන චරිත දෙක. මේ චිත්‍රපටය රූපගත කිරිම් ආරම්භ කළ දවස්වලදීත් රිතික් සහ බාබරා සම්බන්ධ කර ගනිමින් විවිධ කටකතා පැතිරී ගියා. ටික කාලයක් ඒ කතන්දර නැවතී තිබුණා. දැන් නැවතත් මේවාට පණ ලැබිලා.පසුගිය සතියේ ඉන්දීය විද්්‍යුත් මාධ්‍ය වාර්තා කර තිබුණේ රිතික් සහ බාබරා ටජ්මහල් බලන්නට අග්‍රා නගරයට ගියා ය කියලයි. මේ කතාව මුලින්ම සටහන් කර තිබුණේ නිතරම ආන්දෝලනාත්මක ප්‍රවෘත්ති පළ කරන ‘මුම්බායි මිරර්’ පුවත්පතයි. එහි සටහන් වුණේ මේ මාර්තු මාසයේ මුල් සතියේදී රිතික් සහ බාබරා ටජ් මහල් බලන්නට ගිය බවයි.එහි වැඩිදුරටත් සටහන් වූ කාරණයක් නිසා බොලිවුඩ් පුරයම සසල වූ ස්වරූපයක් දකින්නට ලැබුණා. ‘මුම්බායි මිරර්’ ප්‍රකාශ කළේ රිතික් සහ බාබරා නිසැකවම එක්වේවිය කියලයි! කොහොම වෙතත් මේ ප්‍රවෘත්තියෙහි ඇත්ත නැත්ත තවම හෙළිදරව් වී නැහැ.මේ ආරංචි ඉවත දමන බොලිවුඩ් පුරයේ ඇතුළත හොඳහැටි දන්නා අය පවසන්නේ ‘කයිට්ස්’ චිත්‍රපටය මැයි 21 දා ලොව පුරා තිරගත කිරීමට නියමිත නිසා එම චිත්‍රපටයට ප්‍රචාරයක් ලබාදීමේ අරමුණෙන් මෙවැනි කට කතා පතුරුවා හැර ඇති බවයි. මේ කටකතා නිර්මාණය කර ඇත්තේ චිත්‍රපටයේ නිෂ්පාදකයන් විය හැකි යැයි ද ඔවුන් පවසනවා.රිතික් ගේ බිරිය සුසැන් පවා මේ කටකතාවලට ප්‍රතිචාර නොදක්වා සිටින්නේ ඒ නිසා විය හැකියි. චිත්‍රපටය රූපගත කරන දවස්වල ඇය පවසා සිටියේ බාබරා මෝරි දකුණු ඇමරිකානු නිළියක වුණත් ඇය සහ තමන් අතර සුහදත්වයක් පවතිනවා ය කියලයි. ‘කයිට්ස්’ අධ්‍යක්ෂණය කළ රිතික්ගේ පියා වන රාකේෂ් රෝෂන් පැවැසුවේ පැතිර යන ආරංචිවල ඇත්තක් නැති ය කියලයි. බාබරා, ඉන්දියාවේ රැඳී සිටින්නේ මැයි 8 දා දක්වා පමණක් බවත් ඔහු පැවසුවා.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ay1003141</link>
    <topic>වෛද්‍ය අංශයට සුදුසුකම් තිබිලත් ගුරුකම තෝරා ගත්තාම සමහර යාළුවො මට හිනාවුණා</topic>
    <author>සාගරිකා දිසානායක ජයසිංහ</author>
    <content>වෛද්‍ය අංශයට සුදුසුකම් තිබිලත් ගුරුකම තෝරා ගත්තාම සමහර යාළුවො මට හිනාවුණාපිබිදුණු වෙල්ලස්සමගේ ජීවිතේ කිසිම දෙයක් මා විසින් කලින් සිතා මතා සැලසුම් කොට ඉටු කරන ලද කාර්යයන් නොවෙයි දෛවෝපගත ආකාරයෙන් පුංචි කාලෙ ඉඳන්ම හැම සිදුවීමක්ම හොඳ විදිහට සිද්ධ වුණා. හැම කෙනෙක්ම උපතේදී මෙලොවට රැගෙන එන කර්ම ශක්තියක් තිබෙනවා. අප උත්සාහ ගත යුත්තේ එම ශක්තිය නිවැරැදි මාර්ගය වෙත යොමු කරගෙන ජීවිතේ යහපත් ආකාරයෙන් හසුරුවා ගන්නටයි.”එසේ කියමින් අප හා සංවාදයට එළැඹුණේ මෙරට ප්‍රවීණ අධ්‍යාපනඥයකු, සුපතළ ධර්මාචාර්යවරයකු හිටපු විභාග කොමසාරිස්වරයකු වගේම හංවැල්ල රාජසිංහ මැදි විදුහල හා කොළඹ රාජකීය විදුහල්වල විදුහල්පතිවරයකු ලෙස සේවය කොට විශ්‍රාම සුවයෙන් පසුවන බෝගොඩ පේ‍්‍රමරත්න මහතා.හෙට (15) වැනිදාට ජීවිතයේ අනු වැනි වියට එළැඹෙන පේ‍්‍රමරත්න මහතා දැන් සිය ජීවිතයේ සන්ධ්‍යා භාගය සහමුලින්ම යොදවන්නේ සසරමග කෙටි කරගැනීමේ උදාරතර ව්‍යායාමය උදෙසායි.නවසිය විසි එකේ මාර්තු මාසෙ පහළොස්වැනිදා ඔහු උපන්නේ සියනෑ කෝරලේ අතිශය රමණීය නිසංසල පරිසරයකින් යුතු කඳුබොඩ ගම්මානයේදී. අද භාවනාවට චිර ප්‍රසිද්ධ කඳුබොඩ ගමේ උපත ලැබීම එතුමා හිතන හැටියට සංසාරගත පුරුද්දක් වෙන්න පුළුවන්. බෝගොඩ පේ‍්‍රමරත්න කියල ඔහුට නම තිබ්බෙ පියා. චාර්ල්ස් බෝගොඩ නම් වූ ඔහුගේ පියා රැකියාව ලෙස කළේ ළමා රෝහලට ආහාරපාන සැපැයීමයි.අම්මා ගෘහනියක්. ඈ අනෝ හාමිනේ සූරියආරච්චි. ඔවුන්ගේ පවුලෙ දරුවො හත් දෙනෙක්. පේ‍්‍රමරත්න පවුලෙ බාලයා. වැඩිමල් අයියලා පහයි එකම අක්කයි. අයියලා කිහිප දෙනෙක්ම ගුරුවරු. පේ‍්‍රමරත්නට අකුරු කියෙව්වෙත් අයියා කෙනෙක්.ඒ ලංකාවේ සිංහල බෞද්ධ ප්‍රබෝධයක් ඇති වෙමින් පැවැති කාලේ. ඕල්කොට් තුමා මුල් වෙලා බෞද්ධ පාඨශාලා ගම්වල ඇරැඹුවා. පේ‍්‍රමරත්නත් මුලින්ම ඇතුල් වුණේ කඳුබොඩ පිහිටවූ බෞද්ධ මිශ්‍ර පාඨශාලාවට. ඔය අතරේ කළුකොඳයාවේ පඤ්ඤාසේකර හාමුදුරුවන්ගේ මූලිකත්වයෙන් ලංකාව පුරාම ගම් දනව්වල අපරාධ මර්ධන සමිති පිහිටෙව්වා. අමද්‍යප සමිති පිහිටෙව්වා. අනගාරික ධර්මපාල තුමා මේ සඳහා මූලිකත්වය ගත්තා.ධර්මපාලතුමාගේ අනුබලයෙන් මාතරින් කඳුබොඩට ආපු අභයවික්‍රම කියන මහත්මයා කඳුබොඩ ජනතාව රැස් කරල අපරාධ මර්ධන හා අමද්‍යප සමිතියක් ඇරැඹුවා. එමඟින් ගමේ ළමයින්ට ඉංගී‍්‍රසි උගන්වන්න රාත්‍රී ඉංගී‍්‍රසි පාසලක් ඇරැඹුවා. පේ‍්‍රමරත්න මේ රෑ පාසලෙන් පුරා වසර දෙකක් ඉංගී‍්‍රසි ඉගෙන ගත්තා. පසු කාලෙක ඉංගී‍්‍රසිය ජය අරන් දේශ දේශාන්තර කටයුතුවල යෙදෙන්නට මූලික පදනම සකස් වුණේ කඳුබොඩ ගමේ රාත්‍රී ඉංගී‍්‍රසි පාසලට පින්සිද්ධ වෙන්න. වයස දොළහ පිරෙන කොට පේ‍්‍රමරත්න කොළඹ ආනන්ද විද්‍යාලෙට ඇතුල් කළා. පාසල් ගාස්තු ගෙව්වේ ලොකු අයියා.කොළඹ විදුලි දෙපාර්තමේන්තුවෙ වැඩ කළ අයියා ගෙ නවාතැනේම පේ‍්‍රමරත්නට නවාතැන් ලැබුණා. එල්. එච්. මෙත්තානන්ද විදුහල්පතිතුමා ආනන්දෙ ඒ කාලෙ හිටපු විදුහල්පතිතුමා. ගමෙන් ආපු ළමයින්ගේ ඉංගී‍්‍රසි දැනුම වර්ධනය කරන්න විශේෂිත ඉංගී‍්‍රසි පන්ති පැවැත්තුවා. පේ‍්‍රමරත්න වසර දෙකක් ඇතුළත කොළඹ ළමයින්ගේ මට්ටමට එන්න සමත් වුණා.ඉංගී‍්‍රසි මාධ්‍යයෙන් උගත් පේ‍්‍රමරත්න ක්‍රේම්බ්‍රිජ් ජූනියර් විභාගෙත් ලන්ඩන් මැටිකි්‍යුලේෂන් විභාගෙත් සමත් වුණේ ගණිතය හා විද්‍යා අංශයෙන්. සංසාර ගත පුරුද්දට වගේ හැමදාම පේ‍්‍රමරත්නට ඕනැ වුණේ ගුරුවරයෙක් වෙන්නමයි. හොඳ ප්‍රතිඵලත් ලබාගෙන ඉංජිනේරු හෝ වෛද්‍ය අංශය තෝරා නොගෙන ගුරු වෘත්තියට යන්න හදනවා කියලා ඔහුගේ පන්ති සගයො ඔහුට හිනා වුණා. ඔහු ඒ වන විට හිටපු විදුහල්පතිතුමා පී. දියෙස් කුලරත්න මහත්තය හමු වුණා. ගුරු පුහුණුවට යන්න අස්වීම ඉල්ලුවා. විදුහල්පතිතුමා පුදුම වෙලා හේතු විමසුවා.ඉහළට ඉගෙන ගන්න කැමති වුණත් ආර්ථික ප්‍රශ්න නිසා ගුරුකමක් ලබාගන්න කැමති බව කිව්වා. රැකියාවක් කරන කාලෙක ගෙවන්නට ගත හැකි ශිෂ්‍ය ණය ක්‍රමයක් ඒ වන විට ආනන්දෙ ක්‍රියාත්මක වුණා. විදුහල්පතිතුමා පේ‍්‍රමරත්නට ‘අස් නොවී ණය අරගෙන වත් ඉගෙන ගන්නැ’යි කීවා. ඒත් ගුරු වෘත්තියට ඇති බලවත් කැමැත්ත නිසාම ඔහු අස්වීම ඉල්ලා සිටියා. ඒ කාලෙ ගුරු විද්‍යාලෙට තෝරා ගත්තෙ ලංකාවෙන්ම ශිෂ්‍යයන් විස්සයි. විභාගෙ සමත් වුණාට මදි අවම වශයෙන් වසර 2 - 3 ක වත් සේවා පළපුරුද්දක් තිබිය යුතුයි. ලන්ඩන් මැට්‍රිකි්‍යුලේෂන් විභාගෙත් සමත් නිසා පේ‍්‍රමරත්නත් බය නැතුව ආනන්ද ධර්මරාජ වගේ හැම පාසලකටම ඉල්ලුම්පත්‍ර යැව්වා.ඒ කාලෙ ලන්ඩන් මැට්‍රිකි්‍යුලේෂන් විතරක් තිබුණට ගුරු වෘත්තියට සුදුසු මදි. ඔහුට කිසිම පාසලකින් පත්වීමක් ලැබුණේ නෑ. පාසලෙන් අස් වුණා විතරයි රැකියා හොයන්න නිකරුණේ වසර එක හමාරක් විතර වැය වුණා. ඒ අතරේ පී. ද එස්. කුලරත්න මහත්තයා පරම විඥානාර්ථ බෞද්ධ සමාගම මගින් ඉංගී‍්‍රසි මාධ්‍යයෙන් බෞද්ධ ධර්මය උගන්වන්නට ගුරු පුහුණු වැඩසටහනක් ඇරැඹුවා. ඒ සඳහාත් තෝරා ගත්තේ දිවයිනෙන්ම සිසුන් විස්සයි. ඒ විසි දෙනාට එක්වන්නට පේ‍්‍රමරත්නටත් වරම් ලැබුණා. පුහුණුව තිබුණේ ආනන්ද විද්‍යාලෙමයි.1939 දී දෙවැනි ලෝක යුද්දෙ ඇරැඹුණා. කොළඹට බෝම්බ දායි කියන බයට කොළඹ පාසල් සියල්ල ගම්වලට ගෙන ගියා. ඊ. ඩබ්ලිව්. අධිකාරම්, ගුණපාල මලලසේකර වැනි විද්වතුන් මුල් වෙලා ගම්බද පාසල්වල ඉංගී‍්‍රසි මාධ්‍යයෙන් බුදු දහම ඉගැන්වීමේ වැඩපිළිවෙළක් ඇරැඹුවා. මේ අතරවාරේ පේ‍්‍රමරත්න ඉංගී‍්‍රසි ගුරු සහතික පත්‍ර විභාගෙට ලියලා සමත් වුණා. 1945 දී කෑගලු විද්‍යාලෙ ආරම්භ කරන මොහොතේම ඔහුට එහි ගුරු පත්වීමක් ලැබුණා.ටකරන් හෙවිල්ලාපු එකම එක ශාලාවක කෑගලු විද්‍යාලෙ අරඹලා පේ‍්‍රමරත්නයි මුල් ගුරුතුමායි තව ගුරුවරයකුයි එකතු වෙලා ශිෂ්‍යයන්ට ශිල්ප ලබා දුන්නා. මුල්ම වැටුප රුපියල් දාහතයි. කෑමට බීමට නවාතැනට ගෙවල යමක් ඉතිරි කරගන්නත් ඒ මුදල සෑහුණා. ඔය අතරේ ඔහු කොළඹ ගුරු අභ්‍යාස විද්‍යාලෙට තේරුණා. එහිදී ඔවුන්ගේ ගුරුවරයකු වූ පසුව අධ්‍යාපන අධ්‍යක්ෂවරයකු වූ එස්. එෆ්. ද සිල්වා ගුරුතුමා පේ‍්‍රමරත්නගේ ජීවිතයට පූර්වාදර්ශ සැපැයූ චරිතයක්. ඔහුගේ මඟ පෙන්වීම යටතේ අධ්‍යාපන ක්ෂේත්‍රයේ බොහෝ ජයග්‍රහණ අත්පත් කරගන්නට පේ‍්‍රමරත්න සමත් වුණා. ගුරු පුහුණුවෙන් පස්සෙ ඔහු ලන්ඩන් විශ්ව විද්‍යාලෙ ඉන්ටර් ආට්ස් විභාගයට ලියා උසස් ලෙස සමත් වුණා. වැල්ලවත්තේ පිහිටි ශ්‍රී ලංකාධාර කාන්තා ගුරු අභ්‍යාස විද්‍යාලයේ කථිකාචාර්ය තනතුරක් හිමි වුණා.ඔය කාලෙ ලංකාවෙ තිබූ සියලුම ගුරු විද්‍යාල රජයට පවරා ගත්තා. පේ‍්‍රමරත්නට බළපිටිය රජයේ ගුරු විද්‍යාලෙට මාරුවක් ලැබුණා. 1947 දී මහනුවර පොල්ගොල්ලේ ගුරු විද්‍යාලෙට පත්ව ගියා.පේ‍්‍රමරත්න යුගදිවියට එළැඹුණෙත් 1947 දී.බොදු ගුරු ඇබෑසි විදුහලේ දී ඔහු හැඳිනගත් ඈ මහනුවර ශීලා වීරකෝන්. යුග දිවි අරඹා මහනුවර පදිංචි වූ ඔවුන්ගේ කැදැල්ලට කුළුඳුල් දියණිය අරුණකුමාරි මාලතී එක්වුණේ 1949 දි. උපාධිධාරිනියක වන මාලතී දැන් පියා රැකබලාගන්නවා. බාල පුතු අතුල ඉන්ද්‍රජිත් පවුලට එක්වුණේ 1959 දි. ඔහු දැන් ඕස්ට්‍රේලියාවේ පරිගණක ක්‍ෂේ‍්‍රයෙහි රැකියාවක නියැලී සිටිනවා.ලන්ඩන් ඉන්ටර් ආට්ස් උපාධිය සමත්වූ ප්‍රේමරත්නට පාඨශාලා පරීක්ෂකවරයකු ලෙස පළමු පත්වීම ලැබුණේ කහටගස්දිගිලියට. බිරියත් දියණියත් ඔවුන්ගේ නිවසේ නතර කොට ඔහු තනිවම කහටගස්දිගිලියට ගියා. පාසල් පරීක්ෂක වුණාට ඉන්න තැනක් නෑ. පාසල් ගොඩනැඟිල්ලෙම කොටසක තාවකාලික කාර්යාලයක් ඇරියා. යුද්දෙන් පස්සෙ රටේ සංවර්ධනයට විදේශ ආධාර යහමින් ලැබුණා. දුෂ්කර පළාත්වල ජනාවාස ඇරැඹුවා. ගම්වල සංවර්ධනය වගේම සමහර නිලධාරින් හොඳ හැටි හොරකම් කරගත්තා. අවංක සේවයට හුරු වූ ප්‍රේමරත්නට මේ හොරකම් ඇල්ලුවේ නෑ. ඔහු පාසල් ගොඩනැඟිලි කොන්ත්‍රාත්කරුට, ඊට සම්බන්ධ පුද්ගලයන්ට හොරකම් කරන්නන්ට එරෙහි වුණා. නිලධාරීන් ඔහුට විරුද්ධ වුණාට ඔහුගේ අවංක භාවය ගැන ගම්මු පැහැදුණා. අධ්‍යාපන කන්තෝරුවටත් එහි කිතු ගොස පැතිරුණා.ඔහුගේ අවංක භාවය පිළිබඳ පැහැදුණු කොළඹ අධ්‍යාපන අධ්‍යක්ෂ ආචාර්ය හවුස් මහතා ඔහු කොළඹට කැඳෙව්වා. ලංකාව පුරාම ගුරුවරුන් ඉංග්‍රීසි භාෂාව ඉගැන්වීමට පුහුණු කිරීමේ තැපැල් මාර්ගික වැඩසටහනක් අරඹා ක්‍රියාවට නංවන්නට ප්‍රේමරත්නට බාර කළා. ඉංග්‍රීසි අධ්‍යාපනය බාර පාසල් පරීක්ෂක ධූරයට පත්වෙලා කොළඹට ආවා. දුවයි බිරියයි කොළඹට ගෙන්වා ගත්තා. බලපොකුණ පාරේ හිටපු මස්සිනාගේ ගෙදර පදිංචි වුණා. වසර එකහමාරකට පසුව මීරිගම ගුරු විද්‍යාලෙ විදුහල්පති තනතුරට පත්වුණා.මේ අතරේ මීරිගම ගුරු විදුහල්පති ධූරයට ආශා කළ පුද්ගලයෙක් දේශපාලන හයියෙන් ඒ තනතුරට එන්නට උත්සාහ කළා. ගුරු විද්‍යාලය වසා දමා කෘෂිකර්ම පුහුණුවත් සමඟ ඒකාබද්ධ කරන්නට සැරසුණා. ඊට එරෙහිව ගුරුවරුන් නැඟී සිටියා. ප්‍රේමරත්න විදුහල්පතිතුමාත් ඔවුන් හා එක්වුණා.පසුව අමාත්‍යාංශය පිරිනැමූ විදුහල්පති තනතුර භාරගෙන හංවැල්ල රාජසිංහ මධ්‍ය මහා විද්‍යාලයට පත්ව ගියා. ඒ වන විට එය දෙවරු පාසලක්. පාසලේ ඉඩ මදි. ඔහු ගම්මුන් රැස්කර කරුණු පහදා දුන්නා. ගමේ ගෙයක් පාසා ගොස් ආධාර එකතු කළා. පුවක්පිටියේ දානපතියෙකුත් මුදලින් ආධාර කළා. එකතුකළ හැම සතයක්ම ගණන් පෙන්නුවා. ගුරුදෙගුරු සහයෙන් පන්ති කාමර පහකින් යුතු ශාලාවක් ඉදිකළා. ඒ ශාලාවට කිව්වේ බෝගොඩ ශාලාව කියලා. පාසල උදේ වරුව පමණක් පැවැත්තුවා. හිටපු කෙටි කාලය තුළ ගමේ දරුවන්ට උපරිමයෙන් සේවය කළා.1954 දි ගිරාගම ගුරු අභ්‍යාස විද්‍යාලෙ විදුහල්පති ධූරයට පත්වෙලා ගියා. ඒ කාලෙ මෙරට විසූ සුප්‍රකට විද්‍යා අධ්‍යාපනඥයෙකු වූ ජිනපාල අලස් මහතා ගෙන්වා ගුරුවරුන්ට පුහුණුව ලබා දී දැවැන්ත විද්‍යා ප්‍රදර්ශනයක් සංවිධානය කළා. ඇමෙරිකාවෙ නිව්යෝර්ක් නුවර කොළොම්බියා විශ්වවිද්‍යාලෙ පශ්චාත් උපාධිය හදාරන්නට ප්‍රේමරත්න විදුහල්පතිතුමාට අවස්ථාව උදාවුණේ ඉන් පස්සෙ. විෂය මාලා සංවර්ධනය පිළිබඳ විශේෂ දැනුමත් සමඟ පශ්චාත් උපාධිය ලබාගත් ප්‍රේමරත්න විදුහල්පතිතුමා විභාගෙන් පස්සෙ තවත් විදෙස් මිතුරන් කිහිප දෙනෙකු සමඟ එකතු වෙලා මෝටර් රථයක් මිලදී ගත්තා. මාසයක් පුරා ඇති තරම් සංචාරය කළා. කොළොම්බියා විශ්වවිද්‍යාලෙන් ඔහුට පී.එච්.ඩී. උපාධියට ලියන්න ආරාධනා කළා. ඒ කාලෙ හිටපු අධ්‍යාපන ඇමති දහනායක මහත්තයගේ ඉල්ලීම පරිදි ඔහු ලංකාවට ආපසු ආව. ඒ 1957 දි.කොළඹ රාජකීය විද්‍යාලෙ නියෝජ්‍ය විදුහල්පති ධූරය පුරප්පාඩු වුණා. ප්‍රේමරත්න ඊට අයැදුම් කළා. 1959 ජනවාරි මාසෙ රාජකීය විද්‍යාලෙ නියෝජ්‍ය විදුහල්පති ධූරයට පත්වුණා. අනාදිමත් කාලෙක ඉඳලා රාජකීය විදුහල පැවත ආ සම්ප්‍රදායට අනුව කටයුතු කරන්නට ඔහුට සිදු වුවත් සිසුන් ගේ් විනය හා අධ්‍යාපනය නඟා සිටුවන්නට ඔහු මුල් තැනක් දුන්නා. බෞද්ධ සහෝදර සංගමය පණගන්වා ප්‍රථම වරට බොදු සඟරාවක් පළකළා. වසර හයකට පසු විදුහල්පති තනතුර පුරප්පාඩු වුණා. තරමක් ශීතල යුද්දෙකින් පසුව බෝගොඩ ප්‍රේමරත්න මහතා රාජකීය විද්‍යාලෙ විදුහල්පති ධූරයට පත්වුණා.රාජකීය විද්‍යාලෙ ඒ වන විට අරඹා තිබූ පිහිනුම් තටාකයේ වැඩ නිම කළා. එතෙක් ඇල්මැරුණු ස්වභාවයෙන් පැවැති රාජකීය ශාන්ත තෝමස් සුහද ක්‍රිකට් තරගයෙන් කාලෙකට පස්සෙ රාජකීයයන් ජය ගත්තා. ඉතාම දක්ෂ කැපවීමෙන් සේවය කළ ගුරු මණ්ඩලයක් හිටියා. විදුහල්පතිතුමා බොහොම සාමූහිකව කටයුතු කරමින් පුරා වසර හයක් පාසල ජයග්‍රහණය කරා මෙහෙයවූවා.කිසි දිනක අල්ලසට හෝ වංචාවට ඔහුගේ සේවය පාවා නොදීම බෝගොඩ මහතා තදින්ම සුරැකි ප්‍රතිපත්තියක්.1971 දි කොළඹ අධ්‍යාපන අධ්‍යක්ෂ ධූරයට පත්වූ ප්‍රේමරත්න මහතාට භාර වුණේ අධ්‍යාපන ප්‍රතිසංස්කරණ සැලසුම් සකස් කිරීම. එවකට අධ්‍යාපන ඇමැතිව සිටි බද්යුද්දීන් මොහොමඩ් මහතාට දේශන සකස් කළේත් ඔහු. මාස තුන හතරක් ගිය විට විභාග කොමසාරිස් තනතුර සඳහා සුදුස්සෙක් සොයමින් සිටි බලධාරීන් ප්‍රේමරත්න මහතාගේ අවංකභාවය සලකා බලා ඔහු ඒ තනතුරට පත් කළා. මෙරට විභාග ක්‍රමය ඉතා ක්‍රමානුකූලව සකස් කිරීමටත්, ප්‍රතිඵල සමීක්ෂණ මණ්ඩල පත්කොට නිවැරැදිව කඩිනමින් ප්‍රතිඵල නිකුත් කිරීමටත් ප්‍රේමරත්න මහතා විශේෂ වැඩපිළිවෙළක් ක්‍රියාත්මක කළා. ප්‍රථම වතාවට විභාග ප්‍රතිඵල පරිගණක ආශ්‍රයෙන් නිකුත් කිරීමේ ක්‍රියාදාමයට ද එතුමාගේ මූලිකත්වය සැපයුණා.1976 දී වසර 55 සපිරෙනවාත් සමඟම සේවයෙන් විශ්‍රාම ලබාගත් ප්‍රේමරත්න මහතාට අවශ්‍ය වුණේ නිවී සැනසිල්ලේ ධර්ම මාර්ගයට ප්‍රවේශ වී සසර ගමන කෙටි කරගන්නටයි. ඒත් ඔහුගේ මිත්‍රයකු වූ ඇට්ලස් හෝල් සමාගමේ අධිපති ෆීලික්ස් සොයිසා මහතාගේ ඉල්ලීමට පිටු පාන්නට ඔහුට නොහැකි වුණා. ස්ටැෆර්ඩ් විද්‍යාලයේ උපදේශක තනතුර බාරගත්තා. වසරක් වැනි කෙටි කාලයක් එහි සේවය කළා. ඇමෙරිකානු තානාපති කාර්යාලයේ ෆුල් බ්‍රයිට් ශිෂ්‍යත්වය භාරව කටයුතු කරන්නට ඔහුට ඇරැයුමක් ලැබුණා. ඒ අනුව ශ්‍රී ලංකා ඇමෙරිකා සංවර්ධන පදනමේ විධායක අධ්‍යක්ෂ තනතුරට පත්වූ ඔහු පුරා වසර දොළහක් අඛණ්ඩව ඒ තනතුරෙහි කටයුතු කළා.1988 දී එම තනතුරෙන් විශ්‍රාම යන දා ප්‍රේමරත්න මහතා හමුවෙන්නට අමුත්තෙක් ආවා. ඒ අගමැති රණසිංහ ප්‍රේමදාස මහතාගේ නියෝජිතයෙක්. ඔහුගේ ඉල්ලීම අනුව පසුදා අගමැති කාර්යාලයට ගියා. අගමැතිතුමාගේ ඉල්ලීම පරිදි අමාත්‍ය මණ්ඩල අතිරේක ලේකම් තනතුරෙහි වැඩ භාර ගන්නට ප්‍රේමරත්න මහතාට සිදුවුණා. අමාත්‍ය මණ්ඩලයට අදාළ අධ්‍යාපනික, සමාජයීය හා සංස්කෘතික කටයුතු සම්බන්ධ අනුකමිටුවේ කටයුතු භාරව කටයුතු කළා. ඒ කාලය තුළ අධ්‍යාපන විෂයමාලාවට සාරධර්ම අධ්‍යාපනය එකතු කරන්නට එතුමා මුල්වුණා.එතැන තමාට කළ හැකි වැඩ කොටස අල්ප යැයි සිතූ ප්‍රේමරත්න මහතා විශ්‍රාම යන්නට අවසර පැතුවා. ‘වැඩ මදිනම් යුනෙස්කෝ ජාතික මණ්ඩලයේ අධ්‍යක්ෂ ජනරාල් ධූරයත් භාර ගෙන ඒ වැඩත් කරන්නැ’යි ප්‍රේමදාස හිටපු ජනාධිපතිතුමා කිව්වා. ඒ රාජකාරියත් ඉබේම පැවරුණා. ප්‍රේමදාස මහතාගේ අභාවයෙන් පසුව විජේතුංග මහතා ජනාධිපතිධූරයට පත්වුණා. 1995 දී විජේතුංග ජනාධිපතිතුමා අස්ව යනවිට ප්‍රේමරත්න මහත්තයාටත් විශ්‍රාම ගන්න අවස්ථාව ලැබුණා.විශ්‍රාම ලබාගත් පසුව පූර්ණකාලීනව ධර්ම ගවේෂණයෙහි යෙදෙන්න ඔහුට ඉඩහසර පෑදුණා. කහටපිටියේ සුමතිපාල යතිවරයාණන් ගේ මාර්ගෝපදේශකත්වය යටතේ ගැඹුරින් බණ භාවනා ප්‍රගුණ කරන්නට යොමු වුණා. දැන් ඔහු ධර්ම ගවේෂී සැදැහැවතුන්ට ධර්මඥානය ලබා දෙනවා. භාවනා පුහුණු වැඩසටහන් පවත්වනවා. සම්බුද්ධ ධර්මය අලලා බෝගොඩ ප්‍රේමරත්න මහතා විසින් රචිත පොත් රැසක් ප්‍රකාශයට පත්කොට තිබෙනවා. මේ පොත් බොහොමයක් ධර්මදානයට රුචි දානපතියන් විසින් බරපැන දරනු ලදුව ප්‍රකාශයට පත් කොට දහම් පාසල් ගුරුවරුන්, දහම් දැනුම්කාමී ශිෂ්‍යයන් හෝ සිල්වතුන් වෙත නොමිලේ පරිත්‍යාග කිරීමත් විශේෂිත කරුණක්.සාගරිකා දිසානායක ජයසිංහඡායාරූපය -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ay1003142</link>
    <topic>පිබිදුණු වෙල්ලස්ස</topic>
    <author/>
    <content>වෛද්‍ය අංශයට සුදුසුකම් තිබිලත් ගුරුකම තෝරා ගත්තාම සමහර යාළුවො මට හිනාවුණාපිබිදුණු වෙල්ලස්සපුබුදමු වෙල්ලස්ස බදුල්ල දිස්ත්‍රික්කයට සංවර්ධනයේ අරුණලු උදාකළ ක්‍රියාකාරී වැඩසටහනකි.ප්‍රවාහනය – විදුලිය – මංමාවත් වතු රෝහල්, මහ රෝහල් ඇතුළු ප්‍රදේශයේ සෑම රෝහලකම රෝහල් සේවා පහසුකම්, පානීය ජලය, සනීපාරක්ෂක පහසුකම්, ප්‍රධාන බස් නැවතුම්පොළ ආදි බදුල්ල දිස්ත්‍රික්කයේ ජනතාවගේ පොදු හා බහුතර අවශ්‍යතා සපුරාලීමේ මේ සංවර්ධන වැඩසටහන් ක්‍රියාවලියේ නියමුවා වූයේ බදුල්ල දිස්ත්‍රික්කයට නායකත්වය ලබා දෙන සෞඛ්‍ය ඇමැති නිමල් සිරිපාල ද සිල්වා මහතාය.බදුල්ල නගරය හරිත නගරයක් වශයෙන් සංවර්ධනය කිරීමද මෙහි සෙසු සංවර්ධන කටයුතුවලදී ද පරිසර හිතකාමී බව ආරක්ෂා කිරීමට ද ප්‍රමුඛතාවය ලබාදී තිබීමද වැදගත්ය. ඌව - වෙල්ලස්ස විශ්වවිද්‍යාලය ද මේ පරිසර හිතකාමී බව මනාව සුරැකීමට ගත් ක්‍රියාමාර්ගයක් බවද තහවුරු වෙයි.එක්සත් ජනතා නිදහස් සන්ධාන රජය යටතේ බදුල්ලට නායකත්වය ලබාදෙන ඇමැති නිමල් සිරිපාල ද සිල්වා මහතාට බදුල්ල දිස්ත්‍රික්කය වෙනුවෙන් සුවිශාල සේවාවක් කිරීමට හැකිවී ඇත්තේ මහින්ද රාජපක්ෂ ජනාධිපතිතුමා තමන් වෙත ලබා දුන් සහයෝගය නිසා බවද ඇමැතිවරයා පවසයි.ඌව වෙල්ලස්ස සරසවියබදුල්ල දිස්ත්‍රික්කය සුදු අධිරාජ්‍යවාදී පාලන යුගයේ පටන් දැඩි අසාධාරණයකට ලක් වූ දිස්ත්‍රික්කයකි. තේ වගාව සඳහා ආක්‍රමණිකයන් සිංහල ජනතාවගේ වතු පවරා ගනිද්දී උන්හිටි තැන් අහිමි වූ බදුල්ලේ ජනතාව කඳු පාමුල පිහිටි අති දුෂ්කර දුර්ගයන්හි පදිංචි වූහ. නිදහසින් පසුව වුවද ශ්‍රී ලංකාවේ බොහෝ ප්‍රදේශවල මංමාවත්, විදුලිය, පානීය ජලය, රෝහල් ඇතුළු සෞඛ්‍ය පහසුකම් සංවර්ධනය වෙත් දී බදුල්ල ජනතාව වෙත එම සමාජ හා සංවර්ධන ප්‍රතිලාභ විධිමත් පරිදි බෙදී ගියේ නැත. දරිද්‍රතාවයේ පතුලේ තිබූ බදුල්ල දිස්ත්‍රික්කයේ ඈත ගම්වල විසූ ජනතාවගේ නිෂ්පාදන සාධාරණ මිලකට අලෙවි කර ගත නොහැකිව ඒවා අතරමැදියන් විසින් කුණු කොල්ලයට ගසා කනු ලැබූහ.බදුල්ල දිස්ත්‍රික්කයේ ඇතැම් ප්‍රදේශවලට කිසිදු ගමන් මාර්ගයක් නොතිබුණු අතර ගැමියෝ තමන්ට ඇවැසි දෑ මිලට ගෙන ගොනුන් පිට බැඳි තවලම් මගින් කඳු හෙල් මතින් වැටුණු කුඩා අඩි පාරක් දිගේ ගමට ගෙන ගියහ. අඩුම තරමින් රූපවාහිනි යන්ත්‍රයක් හෝ දිනපතා පුවත්පතක් හෝ නොලැබෙන ගම් එදා බදුල්ලේ විය.මේ තත්ත්වය අවබෝධ කරගනිමින් බදුල්ලට සංවර්ධන අරුණලු උදාකැරලීම සඳහා පළමු වරට වත්මන් රජය විසින් පුබුදමු වෙල්ලස්ස වැඩ සටහන ආරම්භ කළේය.එම වැඩසටහනේ පළමු පියවර වශයෙන් එක් එක් ආසනවල පවතින අඩුපාඩු පළමුව හඳුනා ගැනීමට පියවර ගැනිණි. බදුල්ල ප්‍රදේශයේ තරුණ තරුණියෝ උග්‍ර රැකියා හිඟයකින් අසරණව සිටියහ. තමන්ට අවශ්‍ය අධ්‍යාපන සුදුසුකම් තිබුණත් නිසි දේශපාලන නායකත්වයක් හෝ මඟපෙන්වීමක් මෙන්ම කිසිවෙකුගේ අවධානයට ලක් නොවීම නිසාත් ශක්තිමත් නායකත්වයක් බදුල්ල දිස්ත්‍රික්කය නියෝජනය නොවීම නිසා තමන්ට සිදු වූ අසාධාරණය ප්‍රකාශ කිරීමට කෙනෙක් ඔවුන්ට නොවීය.බදුල්ල දිස්ත්‍රික්කයේ තිබූ පොදු මහජන ගැටලු ගණනාවක් විය. ඒවා අතර වසර දශක ගණනාවක් තිස්සේ සංවර්ධනය නොවූ මාර්ග ප්‍රධාන විය. නිරන්තරයෙන් වැටෙන අධික වර්ෂාව නිසා හේදී ගිය කඳුහෙල් මැදින් දිව යන වළ ගොඩැලි සහිත කානුවක් පරිදි පාරවල් ද විය. එමෙන්ම ඇතැම් ගම්මාන වෙත යාමට කිසිදු මාර්ග පහසුකමක් නොවීම මෙන්ම ප්‍රවාහන අපහසුතා ද ඒ අතර විය.එමෙන්ම පානීය ජල හිඟය, විදුලිය නැතිවීම, ප්‍රවාහන අපහසුතා අතර සුදුසු බස් නැවතුම් පොළවල් එකම ප්‍රධාන නගරයකටවත් නොවීම, දේශීය සම්පත්වලින් උපරිම ප්‍රයෝජන ගැනීමට හෝ තම නිෂ්පාදනයන්ට උචිත වෙළෙඳපොළක් නොවීම වැනි කරුණු ඒ අතර විය.ඌව වෙල්ලස්ස විශ්වවිද්‍යාලය ජනාපතිතුමා අතින් විවෘත වූ අවස්ථාව නිමල් සිරිපාලද සිල්වා, මහාචාර්ය ජී.එල් .පීරිස්, මහාචාර්ය විශ්වා වර්ණපාල, ඩිලාන් පෙරේරා ඇමතිවරු ද මෙහි වෙතිබදුල්ල දිස්ත්‍රික්කයේ තිබූ බොහෝ බස් නැවතුම් පොළවල් ගවයන් අරක් ගත් ස්ථාන විය. රෝහල් පද්ධතිය ගත් විට කිසිදු පහසුකමක් නොවූ අතර වෛද්‍යවරු මෙන්ම හෙදියන් ඇතුළු සියලු කාර්ය මණ්ඩලවල උග්‍ර හිඟයක් පැවැතිණ. ඇතැම් රෝහල්ව වෙත යාමට ගැබිනි මව්වරුන්ට සැතපුම් ගණනක් ගමන් කිරීමට සිදු විය.මේ හැමෝම ඉල්ලා සිටියේ තමන්ට ජීවත්වීමට සුදුසු පරිසරයක් බදුල්ල දිස්ත්‍රික්කයේ ගොඩනඟන ලෙසයි.එවැනි පසුබිමක් තුළ බිහි වූ පුබුදමු වෙල්ලස්ස වැඩ සටහන යටතේ බදුල්ල දිස්ත්‍රික්කයේ එක් ආසනයකට එනම් බදුල්ල, මහියංගණය, වියලුව, ඌව පරණගම, බණ්ඩාරවෙල, හපුතලේ, පස්සර, හාලිඇළ යන ආසන වලින් එක් ආසනයකට රුපියල් දසලක්ෂ 100 ක සංවර්ධන ව්‍යාපෘති ක්‍රියාත්මක කෙළේය. ග්‍රාමීය මාර්ග කොන්ක්‍රීට් අතුරා නවිකරණය කිරීම කළ අතර ඒ අනුව මාර්ග ව්‍යාපෘති 400 ක් පමණ පසුගිය කාලය තුළ නිම කළ අතර රුපියල් දසලක්ෂ 500 ක් පමණ ඒ සඳහා වැය කළේය. පුබුදමු වෙල්ලස්ස වැඩ සටහනට අමතරව ගමනැගුම, මග නැගුම හා ජාතික සවිය වැඩසටහන් යටතේ ද ප්‍රතිලාභ රැසක් මාර්ග සංවර්ධනයේ දී ජනතාවට අත්විය.බදුල්ල ආසනයේ සංවර්ධනය සඳහා ව්‍යාපෘති ගණනාවක් ක්‍රියාත්මක කළේය. වතු රෝහල් සංවර්ධනය සඳහා රුපියල් දසලක්ෂ 3.59 ක් ද ග්‍රාමීය මාර්ග සංවර්ධන ව්‍යාපෘති 105 ක් විදුලිබල යෝජනාක්‍රම ව්‍යාපෘති 10 ක් බස් නැවතුම්පොළවල් ඉදිකිරීම පානීය ජල යෝජනා ක්‍රම ව්‍යාපෘති 37 ක් සෞඛ්‍ය මධ්‍යස්ථාන 12 ක් ප්‍රජා ශාලා 06 ක් සනීපාරක්ෂාව සඳහා පවුල් 1200 කට රුපියල් 15000 ක් බැගින් මුල්‍යාධාර ලබාදීම ඇතුළු කටයුතු සඳහා වැය කරන ලද මුදල රුපියල් දසලක්ෂ 510 කි.මීට අමතරව ගම නැගුම සටහන යටතේ් වැය කරන ලද මුදල රුපියල් දසලක්ෂ 217 කි.මහියංගණය ආසනයේ යටිතල පහසුකම් සංවර්ධනය උදෙසා විදුලිබල යෝජනා ක්‍රම 50 ක් බස් නැවතුම් පොළවල් 01 ක් කුඩා නගර සංවර්ධන ව්‍යාපෘති 03 ක් පානීය ජල යෝජනා ව්‍යාපෘති 07 ක් සෞඛ්‍ය මධ්‍යස්ථාන 08 ක් සඳහා වැය කරන ලද මුදල රුපියල් දසලක්ෂ 120 කි. පවුල් 500 කට වැසිකිළි පහසුකම් සකස් කර ගැනීම සඳහා එක් පවුලකට රුපියල් 15000 ක් බැගින් ලබා දෙන ලදී.වියලුව ආසනය සංවර්ධනයට ද පසුගිය කාලය තුළ රජය විශාල මුදලක් වැය කළේය. ඒ අනුව ග්‍රාමීය මාර්ග සංවර්ධන ව්‍යාපෘති 96 ක් විදුලිබල යෝජනා ක්‍රම 51 ක් සතිපොළ 02 ක් කුඩා නගර 03 ක් පානීය ජල යෝජනා ක්‍රම 13 ක් සෞඛ්‍ය මධ්‍යස්ථාන 10 ක් ප්‍රජා ශාලා 11 ක් ස්ථාපිත කරන ලදී. ඒ සඳහා වැය කරන ලද මුදල රුපියල් දසලක්ෂ 107 කි. මේ හැර වතු රෝහල් සංවර්ධනය යටතේ සොරණාතොට ප්‍රාදේශීය ලේකම් කොට්ඨාසයේ පවුල් 5000 කටත්, මීගහකිවුල කොට්ඨාසයේ පවුල් 250 කටත් කන්දකැටිය කොට්ඨාසයේ පවුල් 250 කටත් රුපියල් 15000 බැගින් වැසිකිළි තනා ගැනීම සඳහා මුල්‍යාධාර ලබා දෙන ලදී.මහියංගණමාතෘ වාට්ටු සංකීර්ණයපස්සර ආසනයේ ග්‍රාමීය මාර්ග ව්‍යාපෘති 29 ක් විදුලිබල යෝජනා ක්‍රම ඇතුළු සංවර්ධන ව්‍යාපෘති ගණනාවක් සඳහා රුපියල් දසලක්ෂ 50 ක් වැය කරන ලදී. හාලි ඇළ ආසනයේ යටිතල පහසුකම් නඟා සිටුවීම සඳහා වැය කරන ලද මුදල රුපියල් දසලක්ෂ 52 කි. බණ්ඩාරවෙල ආසනයේ වතු රෝහල් 03 ක් රුපියල් දසලක්ෂ 22 ක වියදමින් සංවර්ධනය කළ අතර ග්‍රාමීය මාර්ග ඇතුළු සියලු යටිතල පහසුකම් සංවර්ධනය සඳහා වැය කරන ලද මුදල රුපියල් දසලක්ෂ 55 කි.හපුතලේ ආසනයේ ග්‍රාමීය මාර්ග සංවර්ධන ව්‍යාපෘති 60 ක් ක්‍රියාත්මක කළ අතර විදුලි බල යෝජනා ක්‍රම 18 ක් පානීය ජල යෝජනාක්‍රම 24 ක් ඇතුළු යටිතල පහසුකම් සංවර්ධනයට වැය කළ මුදල රුපියල් දසලක්ෂ 109 කි. මේ හැර ඌව පරණගම වැලිමඩ යන ආසන සඳහා ද රුපියල් දස ලක්ෂ 100 ක් බැගින් වැය කර එම ආසනවල යටිතල පහසුකම් සංවර්ධනය කරන ලදී.බදුල්ල නගරයට මෙන්ම සෙසු කුඩා නගරවලට පැමිණෙන ජනතාවට තම ගමනාන්තය තෙක් බස් රථයක් එනතුරු රැඳී සිටීමට සිදුවිය. එමනිසා එතෙක් ගවමඩු වැනි ව තිබූ බස් නැවතුම් පොළවල් සියල්ල අංග සම්පූර්ණ මෙන්ම දැකුම්කලු බස් නැවතුම් පොළවල් වශයෙන් සංවර්ධනය කිරීමට පුබුදමු වෙල්ලස්ස වැඩ පිළිවෙළ යටතේ හැකි විය.ඒ අනුව ඇටම්පිටිය, පස්සර බස් නැවතුම්පොළ රුපියල් දසලක්ෂ 20, මහියංගණය බස් නැවතුම්පොළ රුපියල් දසලක්ෂ 76 ක්, බණ්ඩාරවෙල දියතලාව බස් නැවතුම්පොළ රුපියල් දසලක්ෂ 25 ක වියදමින් ද, වැලිමඩ බස් නැවතුම්පොළ රුපියල් දසලක්ෂ 12 කින්ද, බදුල්ල රුපියල් දසලක්ෂ 50 ක වියදමින් ද හාලි ඇළ ආසනයේ ඇටම්පිටිය හා හාලි ඇළ බස් නැවතුම් පොළවල් රුපියල් දසලක්ෂ 35 ක වියදමින් ද අංග සම්පූර්ණ බස් නැවතුම් පොළවල් ඉදි කිරීමට හැකි විය.රජය විසින් පසුගිය කාලය තුළ බදුල්ල දිස්ත්‍රික්කයේ පිහිටි සියලුම රෝහල් සංවර්ධනය කිරීමට පියවර ගත්තේය. ඒ අනුව බදුල්ල මහ රෝහල අංග සම්පූර්ණ රෝහලක් වශයෙන් ශීඝ්‍ර සංවර්ධනයට පසුගිය වසර 04 තුළ ලක්විය. රුපියල් දසලක්ෂ 502 ක වියදමින් මහල් 04 කින් සමන්විත බාහිර රෝගී ප්‍රතිකාර ඒකකය හා ශල්‍ය වාට්ටු සංකීර්ණය මේ අතරින් කැපී පෙනේ. ඒ හැර බදුල්ල මහ රෝහලේ පිළිකා ඒකකය, දියවැඩියා ඒකකය, රුධිර බැංකුව මෙන්ම සිටි ස්කෑනර් පහසුකම් එක්ස් රේ ආදි සියලුම රසායනාගාර පහසුකම් නඟා සිටුවන ලදි.දඹේතැන්න වතු රෝහලමේ හැර බදුල්ල දිස්ත්‍රික්කයේ පළාත් සභා යටතේ පාලනය වන සියලුම රෝහල් එනම් වැලිමඩ, බණ්ඩාරවෙල, මීගහකිවුල, දියතලාව, මහියංගණය, ගිරාඳුරු කෝට්ටේ, කන්දේගෙදර පස්සර, වියලුව හා ඇකිරියන්කුඹුර මෙන්ම ඌරණිය හා දඹාන යන රෝහල් ද ශීඝ්‍ර සංවර්ධනයට ලක් විය. මෙම රෝහල්වලට අවශ්‍ය සියලුම මානව හා භෞතික සම්පත් ලබා දීමට පියවර ගැනිණි. එමෙන්ම වතු ජනතාවගේ සෞඛ්‍ය සේවාවන් නංවා ලීම සඳහා තෙල්බැද්ද, සාරනියාවත්ත, ලුනුගල, උණුගල, ඌව හයිලන්ඩ්, දඹේතැන්න, පූනාගල, උඩවේරිය, කර්කිල්ස්, හග්ගල හා ඩවුන් සයිඩ් යන වතු රෝහල් 11 ක් මධ්‍යම රජයට පවරාගෙන සංවර්ධනය කිරීමට පියවර ගත්තේය. එම රෝහල්වලට අවශ්‍ය සුදුසුකම් සහිත වෛද්‍යවරුන් මෙන්ම හෙද කාර්ය මණ්ඩල ලබා දීමට පියවර ගත්තේය.මේ සෑම රෝහලකටම රුපියල් ලක්ෂ 70 ක් බැගින් වටිනා ගිලන් රථ 19 ක් ලබා දෙන ලදී.බදුල්ල දිස්ත්‍රික්කයේ රෝහල් සංවර්ධනය වී ඇති ආකාරය දෙස බලන විට එම සෑම රෝහලකටම අවශ්‍ය තරම් මානව හා භෞතිත සම්පත් සියල්ල ලබා දීමට රජයට හැකි විය.බදුල්ල දිස්ත්‍රික්කය ජල සම්පත්වලින් අනූන දිස්ත්‍රික්කයක් වුවද ඇතැම් ප්‍රදේශවලට පානීය ජල අවශ්‍යතා ප්‍රමුඛ වේ. මේ අනුව පසුගිය කාලය තුළ පානීය ජල ව්‍යාපෘති රැසක් ජනතා අයිතියට පත් කිරීමට පුබුදමු වෙල්ලස්ස වැඩසටහන යටතේ රජයට හැකි විය. ඒ අනුව මීගහකිවුල පානීය ජල ව්‍යාපෘතිය මෙන්ම උමා ඔය සංවර්ධන වැඩ පිළිවෙල වැලිමඩ පානීය ජල ව්‍යාපෘතිය වැනි වැඩසටහන් රැසක් ආරම්භ කරන ලදී.සෞඛ්‍ය අමාත්‍ය නිමල් සිරිපාල ද සිල්වා මහතා පවසන අන්දමට මෙම සියලුම සම්පත් බදුල්ල ජනතාවට ලබා දීමට හැකි වූයේ එක්සත් ජනතා නිදහස් සන්ධාන රජයක් මෙන්ම වඩාත් සංවේදී නායකයකු රටේ ජනාධිපති වශයෙන් පත්වීම නිසායි.බදුල්ල මහ රෝහලේ නව ගොඩනැඟිල්ලබදුල්ල බස් නැවතුම් පොළරට සංවර්ධනය කිරීමට නම් පළමුව ගම සංවර්ධනය විය යුතුය යන්න රජය පිළිගත් කාරණයකි. එමනිසාම ග්‍රාමීය ජනතාවට අවශ්‍ය මාර්ග පහසුකම් නැංවීම වැනි මූලික අවශ්‍යතා ඉටු වූ කළ ගම සංවර්ධනය කිරීම අසීරු කටයුත්තක් නොවේ. ජනතාවට අවශ්‍ය තමන්ට වැඩ කරන රජයකි. වත්මන් රජය එම අවශ්‍යතාව සිය නියෝජිතයින් මගින් ඉටු කර තිබේ. ඒ බව ජනතාව දනිති.බදුල්ල නගරයට පැමිණිය හැකි සියලුම මහාමාර්ග මේ වනවිට සංවර්ධනය වී අවසානය. රත්නපුර සිට බළංගොඩ දක්වා සංවර්ධනය වූ මහාමාර්ගය බදුල්ලට පමණක් නොව එතැන් සිට චෙන්කලඩි දක්වා සංවර්ධනය කෙරේ.මීට අමතරව කැප්පෙටිපොල හරහා බදුල්ලට දිවයන බදුල්ල නුවරඑළිය මාර්ගය ද දැන් සංවර්ධනය කෙරෙන අතර ඒ සඳහා වැය කරන මුදල රුපියල් කෝටි 2000 ඉක්මවයි. මීට අමතරව රුපියල් කෝටි 40 ක වියදමින් මේ වන විට බදුල්ල මහලේකම් කාර්යාලය ඉදිවෙමින් පවතී. රුපියල් කෝටි 20 ක් වැය කර ඉදිකරන ලද තැපැල් සංකීර්ණය හා තැපැල් අභ්‍යාස විද්‍යාලය මේ අතරින් ඉතා වැදගත් වේ.ඌව විශ්වවිද්‍යාලය මෙරට විශ්වවිද්‍යාල පද්ධතියේ කැපී පෙනෙන අධ්‍යාපනික නිකේතනයකි. රුපියල් කෝටි 2000 ක් වැය කොට ඉදිකරන ලද මෙම විශ්වවිද්‍යාලය දේශීය සම්පත්වලින් උපරිම ප්‍රයෝජන ලබා ගත හැකි වන පරිදි එහි පාඨමාලා සකස් කර තිබේ. ඉතාම විනය ගරුක සිසු පිරිසක් අධ්‍යාපනය හදාරන ඌව වෙල්ලස්ස විශ්වවිද්‍යාලය අනාගතයේ දී මෙරට විශ්වවිද්‍යාල පද්ධතියට ආදර්ශයක් වනු නොඅනුමානය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003141</link>
    <topic>කොටස් වෙළෙඳ පොළ ආයෝජනය</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාපසුගිය වසර කොළඹ කොටස් වෙළෙඳපොළට ඉතාම වැදගත් වසරක් බවට පත්වූයේ කොටස් වෙළෙඳපොළ ඉතිහාසයට නව වාර්තා රැසක් එක්කරමිනි. මේ හේතුවෙන් කොටස් වෙළෙඳපොළ පිළිබඳ උනන්දුවක් දක්වන විවිධ පාර්ශවයන්ගේ අවධානය වෙනත් වසර වලට වඩා මේ කෙරෙහි යොමු වී ඇත.විශේෂයෙන් ආයෝජක ප්‍රජාව තුළ නව පිබිදීමක් වර්තමානයේ කොටස් වෙළෙඳ පොළ සම්බන්ධයෙන් ඇතිවී තිබීම වඩාත් සුබදායකය. පාසල් හා විශ්ව විද්‍යාල සිසුන් අතරද වඩාත් අවධානයට යොමුවී ඇති කොළඹ කොටස් වෙළෙඳපොළ අනාගතයේදී වඩාත් පුලුල් පරාසයක් ඔස්සේ විහිදී යනු ඇත.මීට වසර කිහිපයකට පෙර සමාජයේ සීමිත පිරිසක් අතර ව්‍යාප්තවී තිබූ කොටස් වෙළෙඳපොළ ආයෝජන සාමාන්‍ය මිනිසුන් අතරද ව්‍යාප්ත වීමක් දැන් දැකිය හැකිය. කොටස් වෙළෙඳපොළ ආයෝජන සුළු, මධ්‍යම හා මහා පරිමාණ ආයෝජකයින් අතරට ගමන් කිරීමෙන් ශ්‍රී‍්‍ර ලංකාවේ ආයෝජකයින්ට සාම්ප්‍රදායික ආයෝජන මාර්ග වලින් බැහැරව නව ආයෝජන මාර්ගයක් විවෘත වී ඇත.කොළඹ කොටස් වෙළෙඳපොළට ලෝකයේ වර්ධනාත්මක කොටස් වෙළෙඳ පොළවල් අතර 02 වෙනි තැනද ආසියාවේ ප්‍රථම ස්ථානයද ලබා ගැනීමට 2009 වසරේදී හැකිවිය.කොළඹ කොටස් වෙළෙඳ පොළ 2009 වසර තුළ 125% ක වර්ධනයක් වාර්තා කර ඇති අතර එම වර්ධන වේගයත් සමඟ ලෝකයේ වර්ධනාත්මක කොටස් වෙළෙඳ පොළවල් අතර 02 වන ස්ථානයට පත්වීමට කොළඹ කොටස් වෙළෙඳ පොළට හැකිවිය. මේ දිනවල වාර්තා වන ඉහළ දෛනික පිරිවැටුම පරීක්ෂා කිරීමෙන් දැකගත හැකිවනුයේ කොටස් ආයෝජනයට නවක ආයෝජකයින් විශාල වශයෙන් යොමුවන බවකි.මෙසේ යොමුවන නවක ආයෝජකයින්ට අවශ්‍ය මූලික දැනුම ලබාදීම මෙම ලිපි පෙළෙහි මූලික අරමුණ වේ. කොටස් ආයෝජනයට මූලික අවබෝධයක් සහිතව යොමුවීමෙන් වඩාත් සාර්ථක ප්‍රතිඵල ලැබිය හැකිය.කොටස් වෙළෙඳ පොළ ආයෝජනය සිදුකිරීමේදී එය ක්‍රම 02 ක් ඔස්සේ සිදුකළ හැකිය.01 ප්‍රාථමික වෙළෙඳ පොළසමාගම් තම ප්‍රාග්ධන අවශ්‍යතා සඳහා මහජනතාවට ඍජුවම නව කොටස් හා ණයකර නිකුත්කිරීමක් මෙහිදී සිදුවේ. ඒ මඟින් සමාගමට අවශ්‍ය මුදල් ප්‍රමාණය සපුරා ගන්නා අතර කොටස් හා ණයකර මිලදී ගන්නා ආයෝජකයාට සමාගමෙහි කොටස් හෝ ණයකර හිමිකාරීත්වය හිමිවේ.02 ද්විතීයික වෙළෙඳ පොළප්‍රාථමික වෙළෙඳ පොළින් ලබාගත් කොටස් නැවතත් එකිනෙක පුද්ගලයන් අතර ගනුදෙනු වන අවස්ථාවක් / තත්වයක් ද්විතීයික වෙළෙඳ පොළ ලෙස හඳුනාගත හැකිය. ප්‍රාථමික වෙළෙඳ පොළේදී කොටස් මිලදී ගැනීම පමණක් සිදු වුවද ද්විතියික වෙළෙඳ පොළ තුළදී කොටස් මිලදී ගැනීම / විකිණීම යන අංශ 02 කම ක්‍රියාත්මක වේ.කොටස් වෙළෙඳ පොළ සමඟ ආයෝජකයකු සම්බන්ධ වන්නේ කෙසේද? ලබන සතියේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003142</link>
    <topic>වතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයි</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාතම වතු සේවකයන්ගේ සුබසාධන කටයුතු සඳහා වාර්ෂිකව රුපියල් මිලියන ගණනක් වැය කරන බව ප්‍රාදේශීය වැවිලි සමාගම් පවසයි. මිලියනයකට ආසන්න වතු ජනකායකට අවශ්‍ය ළමා සංවර්ධන වැඩසටහන් අධ්‍යාපනික ආධාර, සෞඛ්‍ය පහසුකම් සහ නිවාස පහසුකම් ආදිය ලබා දීමට එම මුදල් යොදවනු ලබයි.විධිමත් වැවිලි අංශයට අයත් ප්‍රාදේශීය වැවිලි සමාගම් රජය මඟින් පාලනය වන අතර, ක්‍රියාකාරී වෙළෙඳ වෘත්තීය සමිතිවලට අයත් ලක්ෂ 2.5 ක පමණ සංවිධානාත්මක සේවක පිරිසක් එම වතුවල සේවයේ නියැලී සිටිති.“අතීතයේදී වතුවල පොඩි දරුවන් බලා ගැනීමට ‘පුල්ලෙ මඩුව‘ නමින් ස්ථානයක් තිබුණා. අම්මලා වැඩට යනකොට දරුවන් මෙම ස්ථානයට භාර දී යනවා. ඒත් ඒ දරුවන්ට කිසිම අධ්‍යාපනයක් ලැබුණේ නැහැ. නමුත් දැන් ඒ වෙනුවට වතුවල ‘ළමා සංවර්ධන ආයතන’ පිහිටුවා තිබෙනවා” යැයි නානුඔය කලාපයේ පිහිටි තලවකැලේ වතුයායේ ළමා සංවර්ධන නිලධාරිනි ඩී. එස්. ආර්. අයිරාංගනී පැවසුවාය.තම වතු 18 තුළ ළමා සංවර්ධන මධ්‍යස්ථාන පිහිටුවීම සඳහා මස්කෙළිය වතු සමාගම රුපියල් මිලියන 25 ක් වියදම් කර ඇත. තවද සියලුම සුබසාධක කටයුතු සඳහා දරන ලද වියදම රුපියල් මිලියන 138 කි. තලවකැලේ වැවිලි සමාගමට අයත් මටකැලේ වතුයායේ පදිංචි පවුල් සඳහා ද ස්ථාපිත ළමා සංවර්ධන මධ්‍යස්ථානයක් ඇත.එමෙන්ම තලවකැලේ සහ මටකැලේ වතු ජනයා සඳහා අවශ්‍ය සෞඛ්‍ය පහසුකම් නොමිලේ ලබා දී තිබේ. මාතෘ සායන සහ වෛද්‍ය මධ්‍යස්ථාන ලබා දීමට අවශ්‍ය ඉඩ පහසුකම් සහ පුහුණු වෛද්‍ය නිලධාරියකු යටතේ බෙහෙත් සහ නිසි ප්‍රතිකාර ලබා දීමට ද වතු යාය පියවර ගෙන ඇත. ගර්භණී මව්වරුන් පරීක්ෂා කර බැලීම සඳහා රජයේ වෛද්‍ය නිලධාරියකු වතුයාය වෙත පැමිණෙන අතර, පුහුණු වින්නඹු මාතාවක් ද ස්ථිර ලෙස වතුයාය තුළ සිටීම හේතුවෙන් මෙම කර්තව්‍ය වඩාත් සාර්ථක වී ඇත.නිවාස ඉදිකිරීම සහ අතිරේක ආදායම් ඉපයීම සඳහා ඉඩම් ලබාදීමේ වැඩසටහන යටතේ දැනට පවතින නිවාස නඩත්තු කිරීමට සහ නව නිවාස ඉදිකිරීමට ද අදාළ වතුයායවල් නිසි පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003143</link>
    <topic>නැණස නාලිකාව තවත් පාසල් 250කට</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවා’නැණස’ ටෙලිවිෂන් නාලිකාව දිවයිනේ පළාත් 9 ම ආවරණය පරිදි තෝරාගනු ලැබූ තවත් ග්‍රාමීය පාසල් 250කට ප්‍රදානය කිරීම පසුගියදා අධ්‍යාපන අමාත්‍යාංශයේදී පැවැති විශේෂ උත්සවයකදී අධ්‍යාපන අමාත්‍ය සුසිල් ප්‍රේම්ජයන්ත මහතා සහ ඩයලොග් සමූහ ප්‍රධාන විධායක නිලධාරි ආචාර්ය හාන්ස් විජයසූරිය මහතාගේ ප්‍රධානත්වයෙන් සිදුකෙරිණි.ඩයලොග් ටෙලිකොම් දැයේ දූ දරුවන් උදෙසා අධ්‍යාපන අමාත්‍යාංශයට ලබාදුන් තිළිණයක් වන ‘නැණස’ TV ඩයලොග් හි ආයතනික සමාජ වගකීම් ව්‍යාපෘතීන් යටතේ ක්‍රියාත්මක කරනු ලබන වාණිජ පරමාර්ථයන්ගෙන් තොර වැඩසටහනකි.පසුගිය වසරේ ජූලි මාසයේ දී මහින්ද රාජපක්ෂ ජනාධිපතිතුමන් විසින් මොනරාගලදී මුල්වරට හඳුන්වා දුන් ‘නැණස’ නාලිකාව මේ වන විට දිවයිනේ පාසල් 100කට ලබා දී ඇති අතර ඩයලොග් සමාගම අධ්‍යාපන අමාත්‍යාංශය සමඟින් එක්ව පාසල් 1000ක සහ සිසු සිසුවියන් 500,000ක් මෙම සැටලයිට් අධ්‍යාපන නාලිකාවේ ප්‍රතිලාභීන් බවට පත්කිරීමට අපේක්ෂා කරයි. මෙවර ‘නැණස’ නාලිකාව තිළිණ කරනු ලබන පාසල් 250 අතරට උතුරු නැඟෙනහිර පළාත් හි දෙමළ මාධ්‍යයෙන් අධ්‍යාපන කටයුතු සිදුකරන පාසල් 45ක් ද ඇතුළත් වේ.අ.පො.ස. සාමාන්‍ය පෙළ සහ උසස් පෙළ විෂය නිර්දේශය සිංහල සහ දෙමළ බසින් ගෙන එන ‘නැණස’ නාලිකාවේ වැඩසටහන් අන්තර්ගතය නිෂ්පාදනය කරනුයේ ජාතික අධ්‍යාපන ආයතනය විසිනි. ගුරු පුහුණු වැඩසටහන් සහ කුසලතා සංවර්ධන වැඩසටහන් ද ‘නැණස’ නාලිකාව ඔස්සේ විකාශය වේ. මෙම සියලු වැඩසටහන් අන්තර්ජාල පහසුකම් ඇති ඕනෑම සිසුවෙකුට www.nenasa.lk වෙබ් අඩවිය ඔස්සේ එම මොහොතේම හෝ සංරක්ෂිත වැඩසටහන් ලෙස ඕනෑම දවසක නැරඹිය හැකිය.  ’නැණස’ නාලිකාව තවත් පාසල් 250කට ලබාදීම සනිටුහන් කරමින් අධ්‍යාපන අමාත්‍ය සුසිල් ප්‍රේම්ජයන්ත, ඩයලොග් සමූහ ප්‍රධාන විධායක නිලධාරි ආචාර්ය හාන්ස් විජයසූරිය මහත්වරුන් උතුරු පළාත නියෝජනය කරනු ලබන පාසලක විදුහල්පතිවරයකු හට නාලිකා සංකේත සහිත රූපවාහිනී අනුරුවක් පිළිගන්වමින්. </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003144</link>
    <topic>ලෝකයේ විශාලතම පරිගණක මොනිටර් දැන් ශ්‍රී ලංකාවේ</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාමුකේෂ් ගුප්තා සහ ශෆ්රාස් හිම්සඩීන් AOC නිෂ්පාදන හඳුන්වා දුන් උත්සවයේදී.ඡායාරූපය - කවීන්ද්‍ර පෙරේරාඊසි හෝල්ඩිංග්ස් සමාගමේ උප සමාගමක් වන ඊසිස් ටෙක්නොලොජිස් ලංකා සමාගම ලෝකයේ ප්‍රධානතම ප්‍රදර්ශන උපකරණ නිෂ්පාදන සමාගමක් වන සී.ස ටී.පී.වී. ටෙක්නොලොජි සමාගමේ නිෂ්පාදන ශ්‍රී ලංකාවට හඳුන්වා දෙයි.AOC යනු ටී.පී.වී ටෙක්නොලොජි සමාගමේ නිෂ්පාදනවල වෙළෙඳ නාමය වන අතර එම සමාගම ලෝකයේ විශාලතම පරිගණක මොනිටර් නිෂ්පාදන සමාගමයි. තායිවානයේ ස්ථාපිත ටී.පී.වී ටෙක්නොලොජි සමාගම ඇමරිකානු ඩොලර් බිලියන 9.2 ක් වත්කම් සහිත බහු ජාතික සමාගමකි.එමෙන්ම ටී.පී. ටෙක්නොලොජීස් සමාගම ලෝකයේ විශාලතම OEM පරිගණක මොනිටර් නිෂ්පාදකයා වන අතර එය ලෝක වෙළඳපොලෙන් 40 – 50% ක් අත්කර ගෙන සිටී. එමෙන්ම ලෝකයේ ප්‍රධානතම පරිගණක වෙළඳනාම සඳහා මොනිටර් සපයන්නේද මෙම සමාගමයි.සමාගමේ කටයුතු ආරම්භ කිරීමේ උළෙලට ටී.පී.වී ටෙක්නොලොජි සමාගමේ අධ්‍යක්ෂ මුකේෂ් ගුප්තා මහතා සහභාගි විය. එහිදී ඔහු පැවසුවේ ඊසිස් ටෙක්නොලොජි ලංකා සමාගම හරහා ඔවුන් LCD මොනිටර් LCD මොනිටර් රූපවාහිනී සහ LCD රූපවාහිනී ශ්‍රී ලංකාව තුළ බෙදා හරින බවයි.ඊසිස් ටෙක්නොලොජිස් ප්‍රධාන විධායක ශෆ්රාස් හමාස්ඩීන් මහතා AOC වෙළඳ නාමය 2010 දෙසැම්බර් වන විට මෙරට දෙවන ජනපි‍්‍රයම වෙළඳ නාමය වනු ඇති. අප සතුව පරිගණක දෘඩාංග බෙදා හැරීමට අවශ්‍ය හොඳම යටිතල පහසුකම්, වෙළෙඳපළ ගාමක ක්‍රමයක් සහ විශේෂයෙන්ම ඉතා හොඳ අලෙවිකරුවන් පිරිසක් සිටිනවා. අපි වෙළඳ නාමයක් තෝරා ගත්තාට පසුව එම වෙළඳ නාමය වෙළඳපලේ නියමුවා බවට පත් වන තුරු අප සමාගමේ ශක්තිය යොදවනවා යැයි පැවසීය.  ව්‍යාපාරික උපදේශන සේවා තොරතුරු තාක්ෂණ සේවා සහ තොරතුරු තාක්ෂණ පිළිබඳ පිටස්තර සේවා සපයන වර්චූසා සමාගම විසින් තම කුඩා ව්‍යාපාර කළමනාකරණ සේවා අංශයේ ජ්‍යෙෂ්ඨ සභාපති ධූරයට සුධීර මරෙද්දි මහතා පත් කරනු ලැබ සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003145</link>
    <topic>මෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේ</topic>
    <author>දයා ඩී ෆොන්සේකා ඡායාරූපය – කවීන්ද්‍ර පෙරේරා</author>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාකැල්ටෙක්ස් සමාගම විසින් කටුබැද්ද ලංකා ජර්මානු තාක්‍ෂණ පුහුණු ආයතනය හරහා මෝටර් රථ කාර්මික සේවකයන් සඳහා මෙහෙයවනු ලබන කාර්මික පාඨමාලාවේ පළමුවන පියවර පසුගියදා කටුබැද්ද ලංකා ජර්මානු තාක්‍ෂණ පුහුණු ආයතනයේදී ආරම්භ විය. මේ සඳහා සහභාගි කරනු ලබන්නේ් දිවයිනේ විවිධ මෝටර් රථ සේවා ආයතනවල සේවය කරනු ලබන කාර්මික සේවකයන්ය. පළමු කණ්ඩායමට 75 දෙනෙකු බඳවා ගනු ලැබූහ.මෙම පාඨමාලාව දින හතරක් පුරා පැවැත්වෙන අතර එය පන්ති කාමරවලට සීමා වූ එකක් නොවේ. නවීන රථවාහන පිරිසිදු කිරීම් සඳහා ඒවායේ නවීන උපාංග හා ක්‍රියාකාරිත්වය පිළිබඳ පුහුණුවක් ද දෙනු ලැබේ.කැල්ටෙක්ස් ආයතනයේ සාමාන්‍යාධිකාරී බර්ට්‍රම් පෝල් මහතා කීවේ අන්තර්ජාතික ප්‍රමිතීන්ට අනුව වාහන සේවා ක්‍ෂේත්‍රය පිළිබඳව මේ ශිෂ්‍යයන්ට ඉහළ දැනුමක් මේ පාඨමාලාව මඟින් ලබා දෙන බවයි.ලංකා ජර්මානු තාක්‍ෂණික පුහුණු ආයතනයේ අධ්‍යක්‍ෂක හා විදුහල්පති ගාමිණී මංචනායක මහතා කීවේ ශ්‍රී ලංකාවේ දැනට ධාවනය වවන මිලියන 3 ක් පමණ වූ වාහන සංඛ්‍යාව දෙස බලන විට ඒවායේ නව තාක්‍ෂණ ක්‍රම අනුව නියමිත පරිදි ක්‍රමානුකූලව සේවා කටයුතු නොකළහොත් වාහන හිමියන්ට විශාල පාඩුවක් වන බවත් මෙසේ ඉතා ඉහළ මට්ටමක දැනුමක් මේ සේවකයින් වෙනුවෙන් නොමිලයේ ලබාදීම ඉතා වැදගත් බවත්ය.දයා ඩී ෆොන්සේකා ඡායාරූපය – කවීන්ද්‍ර පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003146</link>
    <topic>OMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාආසියානු කලාපයේ විශාලතම කේෂාලංකරණ තරගය වන Organisation Mondiale Coiffure ඒෂියා කප් විවෘත 2010 ශූරතාවට ආසියානු කලාපයේ 250 කට ආසන්න තරගකරුවෝ සහභාගි වූහ.ශ්‍රී ලංකා කොණ්ඩා මෝස්තර සහ රූපලාවණ්‍ය ශිල්පීන්ගේ සංගමය සංවිධානය කළ මේ තරගාවලියේ සමාරම්භක දිනය එනම් මාර්තු 7 වන දින සම්පූර්ණයෙන් ම වෙන්වූයේ තරග අවස්ථා වෙනුවෙනි.ආසියානු කලාපයේ සුවිශේෂී දක්ෂතා හඳුනාගනිමින් මෙම තරගයට සහභාගි වුණ තරගකරුවන්ට වඩාත් පහසු කරවමින් නිර්මාණ ඉදිරිපත් කිරීම සඳහා ඩමි යොදා ගැනීමේ අවස්ථාව උදාකර දෙන ලදී. ඒ අනුව නිර්මාණ ඉදිරිපත් කිරීම සජීවී නිරූපිකාවන් මෙන් ම ඩමි ආධාරයෙන් සිදු විය.මෙම තරගය විනිශ්චය කරනු ලැබුවේ ජාත්‍යන්තර විනිශ්චය මණ්ඩලයක් විසිනි. මෙම කණ්ඩායමට ඇතුළත් වූ එකම ශ්‍රී ලාංකිකයා වන්නේ ජෙහාන් පීරිස් ය.OMC තරගාවලියේ විනිශ්චය මණ්ඩලයට සුදුසුකම් ලැබීම මහඟු අවස්ථාවක් වන අතර එය වලංගු වන්නේ අවුරුදු 2 ක කාල සීමාවකට ය. නියමිත වලංගු කාලය අවසන් වූ පසු විනිශ්චයකරුවන් ‘ලෝක හෙයා ඒෂියා කප්’ අවසන් වූ වහාම පචත්වනු ලබන විනිශ්චයකරුවන් තෝරා ගැනීමට සුදුසුකම් සොයා බලන විභාගයට පෙනී සිට නැවත ඔවුන්ගේ හැකියාවන් තහවුරු කළ යුතු බව ශ්‍රී ලංකා කොණ්ඩා මෝස්තර සහ රූපලාවණ්‍ය ශිල්පීන්ගේ සංගමයේ සමාරම්භක සභාපතිනිය හා OMC ආසියානු කලාපයේ සභාපතිනිය නයනා කරුණාරත්න මහත්මිය කියයි.  සම්මාන දිනූ ශ්‍රී ලංකා තරගකරුවන් OMC ආසියා කලාපයේ සභාපතිනි නයනා කරුණාරත්න මහත්මිය සමඟ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003147</link>
    <topic>ජෝර්ජ් ස්ටුවර්ට් 175 වැනි සංවත්සරය</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාශ්‍රී ලංකාවේ පැරණිතම වාණිජ සමාගමක් වන 1835 දී පිහිටුවා ස්ථාපිත කරන ලද ජෝර්ජ් ස්ටුවර්ට් සමාගම කොළඹ කොටුවේ පිහිටි ස්ටුවර්ට් හවුස්හිදී සර්ව ආගමික වතාවත් පවත්වමින් සහ එම සමාගමේ නිර්මාතෘවරුන්ගේ ලෝකඩ උඩුකය ප්‍රතිමා නිරාවරණය කරමින් මෙරට වාණිජ මෙහෙයුම් ඇරැඹීමට පිවිසීමේ 175 වැනි සංවත්සරය සැමරීය.සමාගම් අධ්‍යක්ෂ මණ්ඩලය, කළමනාකාරිත්වය සහ කණ්ඩායම් සාමාජික සමූහයේ සහභාගිත්වයෙන් පැවැති උත්සවය විවිධ ව්‍යාපාරික කටයුතු සමූහයක නිරත මෙම ප්‍රධාන පෙලේ සමාගමේ තවත් ඓතිහාසික පරිච්ඡේදයක් සනිටුහන් කිරීමක් ලෙස සඳහන් කළ හැකිය. බෞද්ධ භික්ෂුන් වහන්සේ සහ හින්දු, ස්ලාමිය සහ ක්‍රිස්තියානි පූජක ප්‍රසාදීන් වහන්සේලා ආගමික වතාවත් ඉටුකොට ආශිර්වාද කිරීමෙන් පසුව ජේම්ස් ස්ටුවර්ට් ගේ සහ ජෝර්ජ් ස්ටුවර්ට් ගේ පිළිරු නිරාවරණය කෙරිණ.මාර්තු 12 වැනිදාට යෙදුණු ලෝක ග්ලූකෝමා දිනය වෙනුවෙන් විශේෂ අක්ෂි පරීක්ෂණ පැකේජයක් සෙලින්කෝ ඩයබිටීස් සෙන්ටර් හඳුන්වා දී ඇත.මේ පැකේජනයට දියවැඩියාව පිළිබඳ අවදානම් පරීක්ෂාවක්, රුධිරයේ සීනි මට්ටම් පිළිබඳව කරන පරීක්ෂාවක්, RBC පරීක්ෂාව, HbAIC පරීක්ෂාව, අක්ෂි ඡායාරූපයක් ලබා ගැනීම සහ අක්ෂි වෛද්‍යවරයෙකු විසින් කරන සම්පූර්ණ අක්ෂි පරීක්ෂාවක් ඇතුළත් වේ. මේ 31 වැනිදා දක්වා එම සහන පැකේජය ක්‍රියාත්මකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003148</link>
    <topic>ග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතිය</topic>
    <author/>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවාස්වයං රැකියාවල නියුතු ශ්‍රී ලාංකිකයන්ට අත්වැලක් සැපයූ ග්‍රාමීන් මයික්‍රෝ ක්‍රෙඩිට් සමාගම ශ්‍රී ලංකා මහ බැංකුවේ මුදල් සමාගමක් වශයෙන් අනුමැතිය ලබා තිබේ.කිසිදු ඇපයක් හෝ ඇපකරුවකු නොමැතිව තම ස්වයං ව්‍යාපාරය දියුණු කර ගැනීමට දුගී දුප්පත් ජනතාවට ණය ලබාදෙන ග්‍රාමීන් මයික්‍රෝ ක්‍රෙඩිට් සමාගම තවදුරටත් දුගී ජනතාවගේ ආර්ථිත පුනර්ජීවනයේ ප්‍රධානතම සහකරුවා වෙමින් වඩාත් ශක්තිමත් පදනමක් සහිතව මෙතෙක් තැබූ පියවර ඉදිරියට තබනු ඇතැයි සමාගම කියයි.  ස්වයංක්‍රීය ටේලර් යන්ත්‍ර මඟින් ගනුදෙනු පුළුල් කිරීමට සම්පත් බැංකුව සමඟ HDFC බැංකුව පසුගියදා අවබෝධතා ගිවිසුමකට අස්සන් තැබීය.සම්පත් බැංකුවේ ප්‍රධාන විධායක නිලධාරි හැරිස් ප්‍රේමරත්න සහ HDFC බැංකුවේ සභාපති එස්.එම්.එම්. යාසීන් මහත්වරුන් අවබෝධතා ගිවිසුම හුවමාරු කර ගත් අවස්ථාව.HDFC බැංකුවේ සහකාර සාමාන්‍යාධිකාරී (ව්‍යාපාර ප්‍රවර්ධන හා අලෙවිකරණ) ඩී.වී. පතිරණ, සහකාර සාමාන්‍යාධිකාරි (තොරතුරු තාක්ෂණ) ඩබ්.එම්.ඒ. බණ්ඩාර, ඩ්ච්ජ්ඛ් ප්‍රධාන විධායක නිලධාරි සුරේෂ් අමරසේකර, අධ්‍යක්ෂ පී. සුමනපාල, සම්පත් බැංකුවේ ප්‍රධාන මෙහෙයුම් නිලධාරි අරවින්ද පෙරේරා, නියෝජ්‍ය සාමාන්‍යාධිකාරි (තොරතුරු තාක්ෂණ) විමල් ඉන්ද්‍රසෝම, කළමනාකරු (පද්ධති පරිපාලන) අජිත් සල්ගාදු මහත්වරු මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aj1003149</link>
    <topic>මුඛ සෞඛ්‍ය රැකදෙන සිග්නල් සිනා බෝ වේවා</topic>
    <author>ඡායාරූපය – විමල් කරුණාතිලක</author>
    <content>කොටස් වෙළෙඳ පොළ ආයෝජනයවතු ප්‍රජාවගේ සුබසාධනයට ප්‍රාදේශීය වැවිලි සමාගම් අත දෙයිනැණස නාලිකාව තවත් පාසල් 250කටලෝකයේ විශාලතම පරිගණක මොනිටර් දැන් ශ්‍රී ලංකාවේමෝටර් රථ කාර්මික සේවකයන්ට කැල්ටෙක්ස් පාඨමාලා නොමිලේOMC ඒෂියා කප් ශූරතාවලියේදී ශ්‍රී ලංකාවට ජයග්‍රහණ රැසක්ජෝර්ජ් ස්ටුවර්ට් 175 වැනි සංවත්සරයග්‍රාමීන් මයික්‍රෝ ක්‍රෙඩිට් සමාගමට මහ බැංකුවේ අනුමැතියමුඛ සෞඛ්‍ය රැකදෙන සිග්නල් සිනා බෝ වේවායුනිලීවර් ශශ්‍රී ලංකාහි ප්‍රමුඛ වෙළඳ නාමයක් වන සිග්නල් දන්තාලේපය 2010 වසර සඳහා වන සිය දර්ශනය ප්‍රකාශයට පත් කරමින් ශ්‍රී ලාංකික සිනහව සොයා යාමේ ප්‍රයත්නය කෙරෙහි පූර්ණ දායකත්වය ලබාදෙයි.”ජනතාව සිය මුඛ සෞඛ්‍ය රැකගැනීම සඳහා උනන්දු කරවීමට අප සැලකිය යුතු සම්පත් ප්‍රමාණයක් ආයෝජනය කරනවා. එහි එක් කොටසක් නම් නිවැරදිව දත් මැදීම හුරු කරවීම සඳහා පවත්වනු ලබන මුඛ සෞඛ්‍ය කඳවුරුයි. අප පළාත් පාලන ආයතනයන් හා දන්ත සංගම් සමඟ මනා සබඳතා පවත්වාගෙන යනවා මෙවැනි වැඩසටහන් අතර සෞඛ්‍ය අමාත්‍යාංශය හා ශ්‍රී ලංකා දන්ත වෛද්‍ය සංගමය සමඟ එක්ව පාසල් මට්ටමින් සංවිධානය කරන ලද සිනා බෝ වේවා ව්‍යාපෘතිය හා සෙසු ප්‍රජා ව්‍යාපෘතීන් විශේෂයෙන් දැක්විය හැකියි.” සිග්නල් ලාංඡන කළමනාකරු ප්‍රමෝද් කහදලියනගේ පැවසීය.මොරටුව විශ්ව විද්‍යාලයේ රැකියා මාර්ගෝපදේශ ඒකකය හා එක්ව ජෝන් කීල්ස් සමාජ සත්කාරක පදනම විසින් මෙහෙයවනු ලැබූ “අවසන් පියවර” මෘදු කුසලතා වැඩමුළුව මොරටුව විශ්ව විද්‍යාලයේදී පසුගියදා නිමාවට පත්විය.මේ වැඩසටහනේ ප්‍රධාන අරමුණ වනුයේ දේශීය උපාධිධාරීන්ගෙන් පෞද්ගලික අංශය බලාපොරොත්තු වන්නේ කුමක් ද යන්න පිළිබඳව උපාධිධාරීන්ව දැනුවත් කරමින් ශ්‍රී ලංකාවේ රැකියා පිළිබඳව ඔවුන් තුළ පවතින ආකල්ප වෙනස් කරමින් රැකියා අවස්ථාවන් ලබා ගත හැකි මට්ටමට ඔවුන්ව දියුණු කිරීමයි. දිනපතා උපාධි අපේක්ෂකයෝ 350 ක් පමණ වැඩමුළුවට සහභාගි වූහ.අවිස්සාවේල්ල ටීවීඑස් අලෙවි නියෝජිත ඕෂධ ටීවීඑස් සමාගම පළමු TVS King ත්‍රීරෝද රථය අලෙවි කළ අවස්ථාව ඕෂධ කළමනාකාර අධ්‍යක්‍ෂ ගාමිණි ජයරත්න සහ ටීවීඑස් පෞද්ගලික සමාගමේ මෙහෙයුම් කළමනාකරු ලලන්ත කුසුම්සිරි මහත්වරුන් අදාළ ලියැකියවිලි හුවමාරු කරගත් අවස්ථාව.ශ්‍රී ලංකාවේ අලෙවිය සඳහා නොතිබුණු එහෙත් ලොවපුරා විදේශීය වෙළෙඳපොළ සඳහා අපනයනය කරනු ලබන හේලීස් නිෂ්පාදන හා සේවා එකතුවක් නොබෝදා කොළඹදී විවෘත කළ නව හේලීස් ප්‍රදර්ශනාගාරයේ අලෙවියට තබා ඇත.’වර්ල්ඩ් ඔෆ් හේලීස්’ නම් නව සංකල්පය යටතේ ඉදිකළ මේ නව ප්‍රදර්ශනාගාරය, කොළඹ 10, ඩීන්ස් පාරේ පිහිටි හේලීස් සමූහයේ ප්‍රධාන කාර්යාල භූමියේ පිහිටා තිබේ.රාජකීය - ශාන්ත තෝමස් විදුහල් අතර පැවැති ක්‍රිකට් තරගයට ප්‍රධාන අනුග්‍රහය දැක්වූ එටිසලාට් සමාගමේ ප්‍රධාන විධායක නිලධාරි දුමින්ද්‍ර රත්නායක මහතා විසින් අනුග්‍රහක චෙක්පත තරග සංවිධායක කමිටුවේ සභාපති අක්මාල් සතුක් මහතාට පිරිනැමූ අයුරු.ඡායාරූපය – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aw1003141</link>
    <topic>කරෙන් වැලි ඇදලා ඔය විහාරය හැදුවේ මම</topic>
    <author>මතුගම</author>
    <content>කරෙන් වැලි ඇදලා ඔය විහාරය හැදුවේ මමමිනිස් ජීවිතය අවසානයේ දැඩි තණ්හාවෙන් හෝ බද්ධ වෛරයෙන් සිතුවිලි ගොඩ නඟා ගෙන මරණින් මතු දුගතිගාමීව දුක් විඳින සත්ත්වයෝ බොහෝය. යම් යම් පුද්ගලයන් හෝ වස්තූන් කෙරෙහි ඇල්මෙන් මෙය මාගේ යැයි දැඩිව සිතින් අල්ලා ගෙන ආශාවෙන් ඉපිදීම නිසා තමන් ගේ සිතැඟියාවනට පරස්පරව කටයුතු සිදු වන විට වෛරයෙන් පළිගැනීමක් සිදු වේ. මිනිසා තුළ හට ගන්නා සිතුම් පැතුම් මෙන්ම දුගතිගාමී සත්ත්වයා ගේ අදහස් ද එසේ ම ය.එහෙත් අකුසල කර්ම විපාක නිසා අනේක විධ දුක් විඳින ප්‍රේතාදි අමනුෂ්‍යයන්ට ඔවුන් විසින් අතීතයේ සිදු කරන ලද කුසල කර්මයන් කෙසේ හෝ උත්සාහ කොට ඔවුන්ට සිහිපත් කැර දුනහොත් එය සිහිපත් වූ සැණින් ප්‍රමෝදයට පත් ව පුණ්‍යානිසංස වශයෙන් සිටින දුක්ඛ දායක තත්ත්වයෙන් උසස් වෙයි.ප්‍රේතාදී අමනුෂ්‍යයෝ මිනිසුන් මෙන් නොව, යමක් සද් භාවයෙන් පැහැදිලි කැර දුන් විට එය විශ්වාසයෙන් පිළිගනිති. එය ඔවුන්ගේ ආත්මවල ස්වභාවයකි. ඒ අතර දරුණු කට්ට කෛරාටිකයෝ ද නැතුවා නොවේ. බුදු දහම තුළින් මේ පිළිබඳ හොඳම සාධකය ඉදිරිපත් කළ හැක්කේ ආටනාටිය සූත්‍රයෙනි. උතුරුදිග් භාගයට අධිපති, ධන සම්පත්වලට අධිපති, සියලු අමනුෂ්‍යයන් පාලනය කරන්නා වූ වෛශ්‍රවණ වරම් දෙවියෝ බුදුරජාණන් වහන්සේ වෙත, අනිකුත් වරම් දෙවිවරුන් වන ධ්‍රතරාෂ්ට්‍ර, විරූඪ, විරූපාක්ෂ, යන චාතුර්මහාරාජික මහ දෙවිවරුන් පිරිවරා ගෙන පැමිණ කළ ප්‍රකාශය හා පොරොන්දුව සිහිපත් කළ යුතුය. පංචශීලය අවංකව ආරක්ෂා කරන මනුෂ්‍යයන්ට ආටානාටිය සූත්‍රය තුළින් එවැනි අමනුෂ්‍ය දෝෂයන්ගෙන් නිදහස් විය හැකිය. එය අවංකව ම සිල්වත්ව, දන් පැන් දෙමින් කළ යුත්තකි.ඒ මිසක තමන්ගේ අයිතිය උරුමය ඇතිව ආශාවෙන් මිය ගිය කෙනකු තමන් ගේ කෙනකුට, ඉඩමකට, නිවසකට, ඇල්මෙන් පැමිණ භූතාත්මයක සිට කරදර කරන විට ඒ ආත්මය පලවාහරින්නට කිසිවකුට අයිතියක් නැත. ඇදුරන්ට කිසිම සාධාරණ අයිතියක් නැත. ඒ නිසා භූතාත්මයට කෙසේ හෝ කරුණු අවබෝධ කොට ඔහු කළ පින් සිහිපත් කරවන අප කළ පින් අනුමෝදන් කරවා ඔහුගේ සිතෙන් ඇල්ම හෝ වෛරය යටපත් කරවා පුණ්‍යස්ථානයකට යවා පිනට දහමට යොමු කළ යුතුය. මේ එවැනි කතාවකි.රුහුණේ ගිනි සිළුව නමින් ප්‍රසිද්ධව සිටි සටන්කාමී සුගලා බිසව විසූ රජ වාසලකි. අද එතැන විහාරස්ථානයකි. පුරාවිද්‍යාත්මක වටිනාකමකින් යුත් පූජ්‍ය ස්ථානයකි. මෙහි ඉදිරිපිට සෙල් ලිපියක් පිහිටුවා ඇත. එහි “පු.නා.උ.රා” යැයි සඳහන් වේ. මේ විහාරය 1849 අලුත්වැඩියා කළ බව සඳහන් කොට ඒ යටින් පු.නා.උ.රා. යන අකුරු හතර කොටා ඇත.එයින් අනාවරණය වන්නේ මේ විහාරස්ථානය වල්වැදී අබලන්ව ජරාවාසව තිබුණු බවත්, මේ විහාරස්ථානය අලුත්වැඩියා කළ යුතුය යන හැඟීම ඇතිවූ “පුවක්දණ්ඩාවේ නාරායන උපාසක රාල” නමැති උපාසක මහතෙක් එම විහාරස්ථානයට යාබද නිවසක පදිංචිව සිට උනන්දුවෙන් කටයුතු කළ බවත් ය. හේ එම විහාරස්ථානය අසල ඇති වැවක සිට වැලි ගොඩ දමා, කදෙන් වැලි ඇද මේ විහාරස්ථානය අලුත්වැඩියා කළ බවයි.හේ විහාරය ගොඩනඟා දොර අගුළු සවිකොට උදේ හවස බුද්ධ පූජා වන්දනා කටයුතු කැරගෙන ගියේය.ප්‍රදේශවාසී සැදැහැවත් බැතිමතුනට මෙම විහාරය වන්දනා කරන්නට අවශ්‍ය වූ විට විහාරස්ථානයට යාබද ඉඩමේ විසූ නාරායන උපාසක රාලට කී විට ඔහු දොර යතුර රැගෙන පැමිණ විහාරයේ දොර ඇර දෙයි. වන්දනාකරුවන් ආපසු ගිය විට දොර අගුළු දමා යතුර ආපසු ගෙදරට ගෙන යයි.දිනක් තිස්සමහාරාම ප්‍රදේශයේ සිට තරුණ ස්වාමීන් වහන්සේ දෙනමක් මේ විහාරය වන්දනා කිරීමට පැමිණියහ. නාරායන උපාසක රාල පැමිණ විහාරයේ දොර ඇර දුන්නේ ය. ස්වාමීන් වහන්සේ දෙන ම වතාවත් සිදු කොට වන්දනා කර විහාරයෙන් පිටතට පැමිණියහ. නාරායන උපාසක රාල නැවත දොර වසා අගුළු දමනවාත් සමඟ ස්වාමීන් වහන්සේ දෙනම වහා ඉදිරියට පැමිණ ඔහු තල්ලු කැර දමා යතුර උදුරා ගෙන ගියහ. උන්වහන්සේ පසු දින ආපසු පැමිණ පොල්අතුවලින් කුටියක් සාදාගෙන එහි පදිංචි වූහ.නාරායන් උපාසක රාල තමන් ගොඩනැඟූ විහාරස්ථානය තමන්ට අහිමිවීම පිළිබඳ අසාධාරණයක් සිදුවී යැයි නඩු දැම්මේය. එවකට එහි පැවතියේ ගම්සභා උසාවියකි. නඩුව විභාග කළ ඉංග්‍රීසි ජාතික නඩුකාරයා සඟ සතු දේපළ ගිහියන්ට අයත් නැතැයි තීන්දු කළේ ය. මේ සිද්ධියෙන් වේදනාවට පත් නාරායන උපාසක රාල ඒ වෛරයෙන් ම රෝගාතුර වී මරණයට පත් විය.ඔහුගේ මරණයෙන් මාස තුනකට පමණ පසු මේ විහාරස්ථානයේ නේවාසික භික්ෂූන් වහන්සේ රාත්‍රි 2ට පමණ නින්දෙන් අවදි වූයේ භයංකර දර්ශනයක් දකිමිනි. අඩි පහකට වඩා උස නැති, මිටි යක්ෂයෙක් ඔහු මෙන් දෙගුණයක් උස යක්ෂයින් හැට දෙනකු පිරිවරා ඇවිත් අඩි හයක් තරම් දුරින් නතර වෙයි. මිටි යක්ෂයා තට්ට හිසකින් යුක්තය. ඔහු මුවින් නොබැණ අතින් පයින් සංඥා කරමින් මිනිසකු මවා පෙන්වයි. ඒ මිනිසා සරමක්, මේස් බැනියමක් ඇඳ කළු පටියක් ඉනේ බැඳ, අමුඩ ලේන්සුවක් කරේ දා සිටී.ඔහුට ඇත්තේ දෙකට බෙදුණු තට්ට හිසකි. මිටි යක්ෂයාට ඇත්තේ ද දෙකට බෙදුණු තට්ටයකි. මේ දර්ශනය දුටු ස්වාමීන් වහන්සේ විහාරය හැර යන්නට වූහ. මේ විහාරස්ථානය සම්බන්ධ තිස්ස ප්‍රදේශයේ විහාරයෙන් නැවත නැවත ස්වාමීන් වහන්සේ එවුව ද මාස කීපයකට වඩා නොසිට එතැන අත්හැර ගියහ. පුද පූජා පිළිවෙත් කළ ද යක්ෂයා මාසයකට කීපවරක් රාත්‍රි 2ට පමණ පිරිවර සමඟ පැමිණ ගියහ.අවසානයට පැමිණි ස්වාමීන් වහන්සේ මේ තත්ත්වය මඟ හැරීමට වඩාත් උනන්දු වූහ. මෙවැනි ගුප්ත ගවේෂණවල යෙදෙන බෙලිඅත්තේ බැංකු නිලධරයකු වූ ඇල්බට් හේවගේ මහතා සමඟ සාකච්ඡා කොට ඒ පිළිබඳ පියවරක් ගත්හ. නියමිත දිනයේ දී අංජනම් කරුවකු ද ගෙන්වා ගත්හ. මේ භූතාත්මය කුමක්දැයි සොයා බලන්නට අවශ්‍ය කටයුතු ආරම්භ කළහ.”ඔන්න යකෙක් එනවා. වලහෙක් වගෙයි. ඇඟිලි දිගයි” අංජනම් කරු කීවේය.”ඔහුගෙන් අහන්න ඔය දුක්ඛිත ආත්මයෙන් මිදෙන්න කැමතිද? කියා” හේවගේ මහතා අසයි.”කැමැති නැතිලු””මේ ස්ථානයෙන් අයින් වෙන්න කියන්න””එහෙම යන්න බැරිලු””ඔය කවුද? කියලා අහන්න””පු.නා.උ.රා. කියන අකුරු හතර ලීවා””ඔහුට කියන්න ඔහු ඉන්නේ මහා ප්‍රේත ආත්මයක. ඔය ආත්මය දුක්ඛ දායකයි. මේ තෙරුවනට අයිති විහාරයකට බාධා කොට තවත් අකුසල් කරගෙන අවීචි මහා නරකාදියේ දුක් විඳින්නද හදන්්නේ යි අහන්න””විහාරය හැදුවේ ඔහුලු””ඔව් ඒක මහා කුසල කර්මයක්. මේ උපාසක මහත්මයා කදෙන් වැලි ඇද බුදුරජාණන් වහන්සේ නමින් විහාරයක් හැදීම මහා කුසල කර්මයක් බව කියන්න. ඒ කුසලය මෙනෙහි කරන්න කියන්න” හේවගේ මහතා කියයි.”අන්න අන්න ඔහුගේ විරූපී බව නැතිවුණා” අංජනම් කරු කියයි.”ඔහුට පෙර පින් සිහිපත් කරන්න කියන්න. ඔහු පෝයට සිල් සමාදන් වුණා. මල් පහන් පූජා කළා. විහාරයක් හැදුවා. වන්දනාකරුවන්ට විහාරය වඳින්න සලසා දුන්නා. ඔහුට ඒවා සිහිපත් කරන්න කියන්න. ඔහුට උවමනා මොනවාදැයි අහන්න””දානයක් දී පින් අනුමෝදන් කරන්නලු. හෙට ම රාත්‍රි 12 සිට රාත්‍රි 2 දක්වා ආහාර හා කැවිලි පූජාවක් ඔහුගේ පිරිවර සඳහා වැව් කණ්ඩිය මතට ගෙනෙන්නලු.”හරි ඒ දානය හෙට ම පූජාකර නාරායන උපාසක රාල නමින් පින් දෙනවා කියන්න.”පසුදින සංඝගත දක්ෂිණාවක් පිරිනමා පින් අනුමෝදන් කළහ. රාත්‍රි වැව් කණ්ඩිය මතට ආහාර පාන ගෙන ගොස් තැබූහ. යක්ෂයා සහ පිරිස ආහාර පානයෙන් සතුටු වූහ. නැවත පාන්දර 5ට අංජනම බැලූහ. එහිදී ඔහු කීවේ තමන් ශ්‍රීපාද අඩවියට යන බවත්, දිනපතා නොකඩවා වතාවත් කළ යුතුª බවත්, එය අවසානයේ “මේ විහාරය හැදූ පුවක්දණ්ඩාවේ උපාසක රාලට පින්සිදු වේවා”යි කියා නමින් පින් දිය යුතු බවත් ය. එය එසේ ම අද දක්වා ම සිදු කෙරෙන බව ද හේවගේ මහතා කියයි. එතැන් පටන් විහාරස්ථානය ද දියුණු විය.මේ කතාවත් එවැන්නකි. එක්තරා අමනුෂ්‍යයෝ දෙදෙනෙක් රාත්‍රි ගම් කොරටු හරහා ගමන් කරද්දී”අන්න බොලේ, අර බලපිය” යැයි අනෙකාට යමක් පෙන්වීය.”හැබෑටම බොල. නිධානයක් නේදැ”යි විමතියට පත්ව, ඒ පිළිබඳ තණ්හාවෙන් එතැනට අධිගෘහිත වූහ. කාලයාගේ ඇවෑමෙන් 1926 දී ඒ ස්ථානය පැරැණි පන්සලක් පිහිටි තැනක් බව දැන සුද්ධ පවිත්‍ර කර විහාරයක් ගොඩනඟා වතාවත් පටන් ගත්හ. චෛත්‍යයකට මුල්ගල් තබන්නට අඩිතාලම කපද්දී පැරැණි චෛත්‍යයක අඩිතාලම මතුවිය. ඒ මතම අලුත් චෛත්‍යය ගොඩනඟන්නට පටන් ගත්හ. 1926 සිට මේ දක්වා පරම්පරා තුනක දායකයෝ කොයි තරම් උත්සාහ කළත් අඩිතාලම අඩි දෙකකට වඩා ඉහළට ගොඩ නඟන්නට නොහැකි විය.අවසානයේ ගුප්ත ගවේෂණයක් මඟින් සොයා බලන විට යක්ෂයින් දෙදෙනා නිධන් වස්තුවලට තණ්හාවෙන් බැඳී සිටින බව අනාවරණය විය. දිනක් රාත්‍රියේ ඉතා පිරිසුදුව බෝධි පූජාවක් පවත්වා, පිරිත් දේශනා කොට යක්ෂයින් දෙදෙනා අමතා”මෙය නුඹලාට අයිති දෙයක් නොවේ. තෙරුවන් විෂයෙහි පූජා කළ ස්ථානයක්. නුඹලා නිධන් වස්තු තණ්හාවෙන් බැඳී දුක්විඳිනවා. නුඹලා මෙතෙක් කල් මේ නිධන් වස්තු ආරක්ෂා කිරීම පිනක් වශයෙන් සිතා මේ ස්ථානයෙන් ඉවත් විය යුතුය. මේ ස්ථානය ගොඩ නඟන්නට බාධා කිරීම මහා පාපයක්. බරපතළ පාපයක්” යැයි කාරණා පැහැදිලි කොට පසු දින දානයක් දී පින් අනුමෝදන් කොට ඉවත්ව යන ලෙස දැන්වීය.තණ්හාවක මහත; මේ යක්ෂයන් දෙදෙනා පන්සල් භූමියෙන් ඈත්ව, වෙනත් ඉඩමක ලී කොටයක් මත වාඩි වී තවමත් නිධානය දෙස බලා සිටිති. නිධානය ගන්නට හිතුවත් එසේ සිතන අයට ලෙඩ කරවති.මේ අන්දමින් දැඩි තණ්හාවෙන් හා බද්ධ වෛරයෙන් මිය යන අය එසේ දුගන්තීහි ඉපිද අවුරුදු දස දහස් ගණන් දුක්විඳිති. සමහරු කල්ප ගණන්, බුද්ධාන්තර ගණන් දුක් විඳිති. පෙර කුසල් අමතක වී අකුසල් සිත් ම ගොඩනැඟෙමින් පැවතීම නිසා මෙසේ අනන්ත දුක්විඳිති. කිනම් ආකාරයකින් ඔවුන් පෙර කළ කුසලයක් පිළිබඳ සිහියට නැඟුණේ වී නම් එය ඔහුගේ හෝ ඇගේ වාසනාවක්.මතුගමමහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003211</link>
    <topic>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නශ්‍රී ලංකාවේ ඉදිරි වසර පහේදීමේ වසරේදී ආර්ථික වර්ධන වේගය 7%ක්ආසියාවේ වේගවත් ආර්ථික වර්ධනයක් ඇති රටමේ වසරේදී රටේ ආර්ථික වර්ධන වේගය සියයට 7 ඉක්මවන ප්‍රතිශතයක පවත්වාගෙන යා හැකි බවත් ඉදිරි වසර පහේදී මෙරට ඒක පුද්ගල ආදායම ඇමෙරිකන් ඩොලර් 4000 දක්වා ඉහළ යනු ඇති බවත් මහා භාණ්ඩාගාර ලේකම් ආචාර්ය පී.බී.ජයසුන්දර මහතා පවසයි.ලෝක ආර්ථික වර්ධනය අතින් ගත් කළ උදාවී තිබෙන්නේ ආසියාවේ යුගයයි. ආසියාවේත් වේගයෙන් වැඩෙන ආර්ථිකයකට හිමිකම් කියන රටක් බවට පත්වීමට ශ්‍රී ලංකාවට තිබෙන අවස්ථාවත් වැඩියි.ආරක්ෂාව හා සාමකාමී වාතාවරණයක් පැවැත්වීම, රටපුරා පැතිරුණු දියුණු යටිතල පහසුකම් සංවර්ධනයක් සිදුවීම හා ඉතා හොඳ දේශගුණයක් පැවැතීම යන සාධක අතින් ශ්‍රී ලංකාව ඉදිරියෙන් සිටිනවා යැයි පැවසූ ආචාර්ය ජයසුන්දර මහතා; වැඩිදුරටත් පෙන්වා දුන්නේ ගෝලීය ආර්ථික අර්බුදය උග්‍රව පැවැති පසුගිය වකවානුවේ දී පවා ශ්‍රී ලංකාව ඊට ශක්තිමත්ව මුහුණදුන් බවත් මේ වනවිට ශ්‍රී ලංකාවේ යුද්ධයක් නැති තත්ත්වය මත හා ගෝලීය ආර්ථික අවපාතය මඟ හැරෙමින් පැවතිය දී ශ්‍රී ලංකාවට ශීඝ්‍ර සංවර්ධනයක් ළඟා කැර ගත හැකි අවස්ථාවක් උදාවී ඇති බවත් ය.යුද්ධය නිසා රටේ සංවර්ධනය අඩාල නොකළ ජනාධිපතිතුමා යුද්ධයට සමාන්තරව සංවර්ධන ක්‍රියාදාමයත් ගෙන ගිය අතර ඒ දූරදර්ශී වැඩපිළිවෙළ ශ්‍රී ලංකාව යෝධ ආර්ථික පිම්මක් පනිනු ඇති බවත් හෙතෙම විශ්වාසය පල කෙළේය.2002 – 2003 කාලයේදී මෙරට ණය ප්‍රමාණය ජාතික ආදායමෙන් 100% ඉක්මවා තිබූ බවත් එහෙත් දැන් ඒ ප්‍රමාණය 85%කට පහත අගයකට පැමිණ ඇති බවත් පෙන්වා දුන් මහා භාණ්ඩාගාර ලේකම්වරයා; ශ්‍රී ලංකාව ණය ගෙවීම අතින් කීර්තිමත් වාර්තාවකට හිමිකම් කියන අතර ඒ මත විශාල ණය ලබා ගැනීමට හැකියාව ලැබී තිබෙන බවද සඳහන් කෙළේය.සෑම පවුලකටම නිවසක්, එම නිවස ජලය හා විදුලිය සහිත නිවසක් වීමත් පවුල, ගම නංවමින් සමස්ත රට ශීඝ්‍ර වර්ධනයකට ලක්කිරීමට මහින්ද රාජපක්ෂ ජනාධිපතිතුමා ක්‍රියාත්මක කරන වැඩ පිළිවෙළ සඳහා අන්තර්ජාතික මූල්‍යායතනවල හා විදේශ ආයෝජකයන්ගේ් දැඩි විශ්වාසය පළවී තිබෙන බවද හෙතෙම තවදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003219</link>
    <topic>ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්න</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නශක්තිමත් පාර්ලිමේන්තුවක් සඳහා බුලත් කොළය ලකුණට ඡන්දය ලබා දෙන්නැයි මහින්ද රාජපක්ෂ ජනාධිපතිතුමා පවසයි. ජනාධිපතිතුමා මේ අදහස් පළ කෙළේ එක්සත් ජනතා නිදහස් සන්ධානය විසින් මහ මැතිවරණය වෙනුවෙන් පවත්වනු ලබන ප්‍රචාරක රැලි මාලාවේ මංගල රැලියට සහභාගි වෙමිනි. මහනුවර ගැටඹේ ක්‍රීඩාංගණයේ පැවැති මේ විජයග්‍රාහී ජනහමුව සඳහා අතිවිශාල ජනතාවක් එක්ව සිටියහ.ජනරැලිය අමතමින් ජනාධිපතිතුමා මෙසේ ද පැවසීය.“මගේ ලකුණ බුලත් කොළයයි. විනය ගරුක රටක් ගොඩ නැංවීමට ශක්තිමත් පාර්ලිමේන්තුවක් අවශ්‍යයි. ඒ සඳහා බුලත් කොළයට ඡන්දය ප්‍රකාශ කරන ලෙසත්, මනාප ඡන්ද තුන කල්පනාවෙන් භාවිතා කරන ලෙසත් ජනාධිපතිතුමා සඳහන් කෙළේ ය.ඉකුත් ජනාධිපතිවරණයේදී වැඩි ඡන්ද ලක්ෂ 18 කින් ලැබූ ජයග්‍රහණය පිළිබඳව මහජනතාවට ස්තුතිය පළ කළ ජනාධිපතිතුමා තවදුරටත් අවධාරණය කෙළේ මනාප තරගයට නොවැටී විනය ගරුක රටක් ගොඩ නැංවීම සඳහා ශක්තිමත් පාර්ලිමේන්තුවක් වෙනුවෙන් ප්‍රබල ජනවරමක් අපේක්ෂා කරන බවයි.විනයක් නොමැතිව රටක් ගොඩනැංවිය නොහැකි බව පෙන්වා දුන් ජනාධිපතිතුමා, විනය ගරුක අනාගත පරපුරක් ගොඩනැංවීමට කැපවන බවත් එම වැඩපිළිවෙළට සහාය දැක්විය හැකි බත බුලතට, දේශයට ආදරය කරන පිරිසකට රට බාර දීම ජනතාවගේ යුතුකම බවත් ජනාධිපතිතුමා මෙහිදී තවදුරටත් සඳහන් කෙළේ ය.මේ විජයග්‍රාහී ජන රැලියට ශ්‍රීලනිප මහලේකම් මෛත්‍රිපාල සිරිසේන, දි.මු. ජයරත්න, සරත් අමුණුගම, කෙහෙළිය රඹුක්වැල්ල ඇතුළු මැති ඇමැතිවරු රැසක් ද ජාතික නිදහස් පෙරමුණේ නායක විමල් වීරවංශ මහතා ද එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003212</link>
    <topic>විපක්ෂයකුත් නෑ අභියෝගයකුත් නෑ</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නඇමැති ජනක බණ්ඩාර තෙන්නකෝන්“අද විපක්ෂයකුත් නෑ. අභියෝගයකුත් නෑ. හංසයා හාන්සියි. අලියා අනාථයි. පඩික්කමෙන් ඉල්ලුවත් ඡන්ද ගන්න බෑ” යැයි ඇමැති ජනක බණ්ඩාර තෙන්නකෝන් මහතා පවසයි.ඇමැතිවරයා මෙසේ සඳහන් කෙළේ මැතිවරණ උණුසුම පිළිබඳව ‘සිළුමිණ’ ඒ මහතා ගෙන් කළ විමසීමකදී ය. ‘එක්සත් ජනතා නිදහස් සන්ධානය මුළු රටෙන් ම 2/3 ක් ගන්නවා. මාතලේ දිස්ත්‍රික්කයෙන් ආසන 4/ 5 ක් ගන්නවා. මේ ලබන ජනවරම රටේ සංවර්ධනයට ලැබෙන ශක්තියක්.මහින්ද රාජපක්ෂ ජනාධිපතිතුමා අලුත් රටක් ගොඩනැඟීම සඳහා ගෙන යන වැඩපිළිවෙළ සාර්ථක කැර ගැනීමට එතුමාට ශක්තිමත් පාර්ලිමේන්තුවක් ඕනේ. ඊළාම්වාදීන් හා රටට හානිකර බලවේගවලට යට නොවී නිවැරදි තීන්දු ගැනීමටත් ඒවා පාර්ලිමේන්තුවේ සම්මත කැර ගැනීමටත් හැකියාව තියෙන්න ඕනේ.යුද්ධය දිනුවා වගේ ම ජනාධිපතිතුමා සංවර්ධන - ආර්ථික සංග්‍රාමයත් ජයගන්නවා යැයි පෙන්වා දුන් ඇමැතිවරයා වැඩිදුරටත් සඳහන් කෙළේ මේ මැතිවරණයෙන් පසුව අලියා කටුගෙට යන බවත් පරාජිත බලවේග නොතකා රට වේගවත් සංවර්ධනයක් අත් කැර ගන්නා බවත් ය.එක පිට එක පරාජය ලබමින් ප්‍රපාතයෙන් ප්‍රපාතයට ගමන් කරන එජාපය හා ජ.වි.පෙ නායක යන් අද පරාජයේ වේදනාවෙන් මරළතෝනි දෙන අතර මේ මැතිවරණයෙන් පසුව ඔවුනට දේශපාලනයෙන් සමුගන්නට සිදුවන බවත් අවධාරණය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003213</link>
    <topic>ෆොන්සේකා-චැනල් 4 රහස් සම්බන්ධයක්</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නවිශ්‍රාමික ජනරාල් සරත් ෆොන්සේකා මහතා අත්අඩංගුවේ පසුවන සැකකරුවකු බවත් මෙවැනි පුද්ගලයකුට වෙනත් විදේශීය රටවල් හා විදේශ ජනමාධ්‍ය ආයතන සමඟ සබඳතා පැවැත්වීමට කිසිදු අවකාශයක් නැති බවත් ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පවසයි.ශ්‍රී ලංකාවට එරෙහිව අවස්ථා ගණනාවකදී අසත්‍ය ප්‍රචාර ගෙන ගිය බ්‍රිතාන්‍යයේ චැනල් 4 රූපවාහිනිය සමඟ සරත් ෆොන්සේකා මහතා රහසිගතව සබඳතා පවත්වා ඇති බැව් සොයා බැලීමට කටයුතු කරන බවත්, ඔහු එවැනි දෙයකට සම්බන්ධ බව ඔප්පු වුවහොත් එය නීති විරෝධී ක්‍රියාවක් ලෙස සැලකීමට සිදුවන බවත් හෙතෙම සඳහන් කෙළේය.සරත් ෆොන්සේකා මහතා තමන්ට ලබාදී තිබෙන වරප්‍රසාද අනිසි ලෙස භාවිතා කැර ඇති බවට සැක පලවන බවත් සැකකරුවකු ලෙස ගතකරන පුද්ගලයකු වායුසමන කාමර හා උණුවතුර කරාම ඉල්ලා සිටීම අනුචිත බවත් ඒ මහතා පෙන්වා දුන්නේය.ශ්‍රී ලංකාවට එරෙහිව ක්‍රියාකරන විදේශ බලවේග අද සරත් ෆොන්සේකා මහතා ඉත්තකු ලෙස යොදවා ගෙන ඇති බවත් ෆොන්සේකා මහතා ද එම බලවේගවලට අනුගතව ක්‍රියාකරන පුද්ගලයකු බව මෙවැනි සිද්ධීන් මඟින් පෙනී යන බවත් පැවසූ හුළුගල්ල මහතා, තවදුරටත් කියා සිටියේ මේ නීති විරෝධී හා විනය විරෝධී ක්‍රියාව සම්බන්ධයෙන් පරීක්ෂණයක් සිදු කළ යුතුව තිබෙන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003214</link>
    <topic>හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්න - රාවය කර්තෘ</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නසරත් එන්. සිල්වා මහතා අගවිනිසුරු ධූරයේ සිටියදී ලබාදුන් නඩු තීන්දු හා ඒ සමයේදී ඔහු පිළිබඳව පළවූ නොයෙකුත් චෝදනා සම්බන්ධයෙන් කරුණු පරීක්ෂා කිරීමට ස්වාධීන කොමිසමක් පත් කරන ලෙස රාවය කර්තෘ වික්ටර් අයිවන් මහතා මාධ්‍ය ඔස්සේ ඉල්ලීමක් කර තිබේ. හිටපු අගවිනිසුරු සරත් එන්.සිල්වා මහතා සම්බන්ධයෙන් නොයෙකුත් චෝදනා ඔහු රාජකාරියේ නිරතව සිටි අවදියේ පටන් ම වාර්තා වෙමින් තිබුණ ද නිසි පරීක්ෂණයක් සිදු කෙරී නො තිබිණ.අගවිනිසුරු ධූරයට නො ගැලපෙන ආකාරයේ මතභේදාත්මක හැසිරීම් පළ කිරීම, පෞද්ගලික පලි ගැනීම් සඳහා අධිකරණ බලය යොදා ගැනීම, යනාදී වශයෙන් චෝදනා ගණනාවක් ඒ මහතාට එරෙහිව ජනමාධ්‍යවල පළ විය.මෑතදී පළ වූ ජනමාධ්‍ය වාර්තා අනුව රාවය කර්තෘ වික්ටර් අයිවන් මහතා; හිටපු අගවිනිසුරු සරත් නන්ද සිල්වා මහතා සම්බන්ධයෙන් ස්වාධීන පරීක්ෂණ කමිටුවක් පත් කොට ඔහුගේ ක්‍රියා කලාපය අනාවරණය කළ යුතු බැව් අවස්ථා ගණනාවකදී පවසා තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003215</link>
    <topic>සීතාවක පුරෙන් රැකියා</topic>
    <author>සාගරිකා දිසානායක</author>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නසාගරිකා දිසානායකසීතාවක ආයෝජන ප්‍රවර්ධන කලාපයේ මේ වන විට 17,587 කට ස්ථිර රැකියා ලබා දී ඇති අතර එහි තවත් රැකියා පුරප්පාඩු 2000 කට අධික සංඛ්‍යාවක් පවතින බවත් ආයෝජන මණ්ඩලයේ ජ්‍යෙෂ්ඨ නිලධරයකු පැවසීය. මීට අමතරව මේ ආයෝජන කලාපය ආශි‍්‍රතව තවත් වක්‍ර රැකියා 15,000 කට අධික සංඛ්‍යාවක් ද සපයා ඇත.කම්හල් සේවක සේවිකාවන් දහස් ගණනක් සඳහා මෙහි රැකියා අවස්ථා දෙදහසකට අධික සංඛ්‍යාවක් පවතී. පසුගිය වසරේදී සීතාවක ආයෝජන කලාපයේ සමස්ත අපනයන ආදායම රුපියල් බිලියන 28.8 ක් විය. රෙදිපිළි කර්මාන්තයට අමතරව තවත් කර්මාන්ත රැසක් ක්‍රියාත්මකවීම විශේෂත්වයකි. රුපියල් බිලියන 3.6 ක මුදලකින් අරඹන ලද මේ ආයෝජන කලාපය අක්කර 415 ක් පුරා පැතිර පවතී.මෙහි සියයට 92 ක භූමි ප්‍රමාණයක කර්මාන්ත ක්‍රියාත්මක වන අතර තවත් මහා පරිමාණ විදේශ ආයෝජකයින් රැසක් මුල්‍ය ආයෝජනය සඳහා ඉදිරිපත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003216</link>
    <topic>වතුකරයේ ජනතාවට නව නිවාස 12213 ක්</topic>
    <author>නිහාල් පී. අබේසිංහ</author>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නනිහාල් පී. අබේසිංහමහින්ද චින්තනය යටතේ පසුගිය වසර හතර ඇතුළත වතුකරයේ ජනතාව සඳහා රජය නව නිවාස 12213 ක් ඉදිකර ඇතැයි ජාතිය ගොඩනැගීමේ හා වතු යටිතල පහසුකම් අමාත්‍යාංශය පවසයි. මහින්ද රාජපක්ෂ ජනාධිපතිතුමාගේ උපදෙස් පරිදි ක්‍රියාත්මක මේ වැඩසටහන සඳහා වැය කර ඇති මුදල රුපියල් ලක්ෂ 8280 කි. නුවරඑළිය, මහනුවර, මාතර, බදුල්ල, මොනරාගල, රත්නපුර, කෑගල්ල, කුරුණෑගල, ගාල්ල, කළුතර යන දිස්ත්‍රික්කවල මේ නව නිවාස ඉදිකර ඇත.ශතවර්ෂ දෙකකට ආසන්න කාලයක් පුරා අඩු වරප්‍රසාද ලබමින් ජීවත් වූවත් වතු ප්‍රජාව මෙරට ආර්ථික ප්‍රගමනය සඳහා සිදුකළ කාර්යභාරය සුළු පටු නොවේ. මේ හේතුවෙන් ඔවුන්ගේ අයිතින් සුරැකීම වගකීමක් කොට ගත් මහින්ද චින්තන වැඩ පිළිවෙළ මඟින් ‘වතුකරයේ ජනතාවට නව ජීවිතයක්’ යන තේමාව පෙරටු කර ගනිමින් පසුගිය සිවු වසර ඇතුළත සංවර්ධන වැඩ සටහන් රාශියක් ක්‍රියාවට නැංවීය.මේ යටතේ ක්‍රියාවට නැංවූ ප්‍රධාන වැඩ සටහනක් වූයේ වතුකරයේ ජනතාවට ස්ථිර නිවාස ලබාදීමේ දීර්ඝ කාලීන වැඩ පිළිවෙළයි.ඒ අනුව ‘ජන සෙවණ’ වතු නිවාස වැඩ සටහන අද වතුකරයට නව ජීවයක් උදා කර ඇත. දිවයින පුරාම විසිරී සිටින වතු ප්‍රජාවගේ නිවාස අවශ්‍යතාව සපුරාලීම මෙම ජන සෙවණ නිවාස වැඩ සටහනේ අරමුණයි.මේ යටතේ ප්‍රතිලාභි පවුල් සඳහා පර්චස් 7 ක ඉඩමක් සින්නක්කර අයිතියට ලැබිණි. එක් නිවසක් ඉදිකිරීමට රුපියල් ලක්ෂ 2.5 ක ප්‍රදානයක් පිරිනමනු ලැබිණි.මේ සියලු ගම්මානවලට අවශ්‍ය යටිතල පහසුකම් සියල්ල ද රජය මඟින් ලබාදී තිබේ.ජල සම්පාදන, යටිතල පහසුකම්, මාර්ග සංවර්ධනය, සනීපාරක්ෂක සේවා සංස්කෘතික මධ්‍යස්ථාන දියුණුව මෙයට සමගාමීව සිදුවූ බව ජාතිය ගොඩනැගීමේ අමාත්‍යාංශයේ අධ්‍යක්ෂ කපිල ආරියවංශ මහතා කියයි.මේ අතර නුවරඑළිය ප්‍රදේශයේ සංවර්ධන කටයුතු හරහා අවුරුදු 04 ක් තිස්සේ තරුණ අභිවෘද්ධි සහ සමාජ ආර්ථික සංවර්ධන අමාත්‍යාංශය මඟින් ලක්ෂ 7815 ක මුදලක් වෙන් කර ඇති බව නුවරඑළිය දිස්ත්‍රික්කයේ යටිතල පහසුකම් හා ජනතාවගේ සුබ සාධන කටයුතු ද මේ වන විටත් ඉටුකර ඇති බව තරුණ අභිවෘද්ධි සහ සමාජ ආර්ථික සංවර්ධන හා ලංකා කොංග්‍රස් මහ ලේකම් ඇමැති ආරුමුගන් තොන්ඩමාන් මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003217</link>
    <topic>අගමැතිගේ දේශපාලන දිවියට 50 වසරක් සපිරීම වෙනුවෙන් උත්සව</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නඅග්‍රාමාත්‍ය රත්නසිරි වික්‍රමනායක මහතාගේ දේශපාලන දිවියට 50 වසරක් සපිරීම නිමිත්තෙන් මේ මස 20 සහ 21 යන දිනවලදී හොරණ සහ කළුතර ජනතාවට උපහාර පිදීමේ උත්සව මාලාවක් “කළුතර දිස්ත්‍රික් ජනතා උපහාර කමිටුව“ නමින් සංවිධානය කොට ඇත.මාර්තු 21 වැනි රාත්‍රීයේදී ප්‍රවීණ ගායක ගායිකාවන් සහභාගි වන සංගීත ප්‍රසංගයකින් ජනතා උපහාර උත්සවය නිමාවන බව උත්සව කමිටුවේ ලේකම් ප්‍රවීණ ලේඛක ලීල් ගුණසේකර මහතා කියා සිටී. මෙම උත්සව කමිටුවේ සභාපතිවරයා වශයෙන් කටයුතු කරන්නේ දේශබන්දු කලාභූෂණ අරිසෙන් අහුබුදු ශූරීන්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa100321_1</link>
    <topic>කළුතරදී බේරාගත් දරුවා මියයයි</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නපසුගිය 11 දා දහවල කළුතර බෝධිය අසල කළු ගඟේ පාවෙමින් සිටියදී ලොරි රියදුරෙකු විසින් බේරාගන්නා ලදුව දින 9 ක් පුරා බොරැල්ල රිජ්වේ ආර්යා රෝහලේ දැඩි සත්කාර ඒකකයේ ප්‍රතිකාර ලබමින් සිටි තුන් හැවිරිදි අමිල සඳරුවන් දරුවා ඊයේ පෙරවරුවේ දී මිය ගියේ ය.මේ දරුවා රෝහල්ගත කිරීමේ ඇතිවූ ප්‍රමාදය නිසා ඔහුගේ මොළය අකර්මන්‍යව පැවැති අතර එම තත්ත්වයෙන් දරුවා හොඳ තත්ත්වයට පත් කිරීමට වෛද්‍යවරු කණ්ඩායමක්ම දිවා රෑ දැඩි වෙහෙසක් ගෙන ප්‍රතිකාර ක්‍රම ලබා දෙමින් දරුවාගේ රෝග තත්ත්වය ගැන නිරන්තරයෙන් ම දැඩි විමසිල්ලෙන් පසු වූ බව ළමා රෝහලේ අධ්‍යක්ෂ වෛද්‍ය මහානාම රාජමන්ත්‍රී මහතා පැවසූහ.මේ දරුවා රෝහල්ගත කරන විටත් සිහි සුන්ව සිටියේ ය. රෝහල් ගත කරන අවස්ථාව වනවිට දරුවාගේ මොළයට ඔක්සිජන් සැපයීම ද ඉතා දුර්වල තත්ත්වයක පැවැතුණ බව ද ළමා රෝහලේ දැඩි සත්කාර ඒකකයේ පසු වූ මේ දරුවාගේ ජීවිතය බේරා ගැනීමට එහි වෛද්‍යවරු නිරන්තරයෙන් උත්සාහයක නිරතව සිටි බව ද හෙතෙම කීය.මෙම දරුවා කළුතර දුම්රිය පාලමේ සිට කළු ගඟට විසි කළ දරුවාගේ මව වන මාලනී පුෂ්පලතා නැමැති 30 හැවිරිදි කාන්තාව පොලිසිය විසින් අත්අඩංගුවට ගැනීමෙන් පසු උසාවි නියෝග අනුව ලබන 26 වැනිදා දක්වා රිමාන්ඩ් බාරයට පත් කර ඇත.දරුවාගේ මරණය පිළිබඳව අධිකරණ වෛද්‍ය පරීක්ෂණයක් ද පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa100321_2</link>
    <topic>‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදා</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නශ්‍රී ලාංකික නූතන දේශපාලනයේ කිණිහිරගේ කතාව, ‘ඇත්තයි සත්තයි’ ග්‍රන්ථය හා මහවැලි අධිකාරිය මගින් සකසන ලද ‘95 න් පසු මහවැලි’ ග්‍රන්ථය එළිදැක්වීම කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ මිහිලක මැදුරේදී 24 වැනි දා පෙරවරු 11.30 ට ක කෘෂිකර්ම සංවර්ධන හා ගොවිජන සේවා ඇමැති මෛත්‍රිපාල සිරිසේන මහතාගේ ප්‍රධානත්වයෙන් සිදුකෙරේ.එදිනම පෙරවරුවේ ඇමැති මෛත්‍රිපාල සිරිසේන මහතාගේ නිල වෙබ් අඩවිය (www.maithripalasirisena.org) බණ්ඩාරනායක සම්මන්ත්‍රණ ශාලාවේ මිහිලක මැදුරේදී ආරම්භ කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aa1003218</link>
    <topic>පිහිටවන්න</topic>
    <author/>
    <content>ශ්‍රී ලංකාවේ ඉදිරි වසර පහේදී ඒක පුද්ගල ආදායම ඇ.ඩොලර් 4000ක්ශක්තිමත් පාර්ලිමේන්තුවක් සඳහා බුලත් කොළයට ඡන්දය දෙන්නවිපක්ෂයකුත් නෑ අභියෝගයකුත් නෑෆොන්සේකා-චැනල් 4 රහස් සම්බන්ධයක්හිටපු අග විනිසුරුගේ පැටිකිරිය සොයන්න ස්වාධීන කොමිසමක් පිහිටුවන්නසීතාවක පුරෙන් රැකියාවතුකරයේ ජනතාවට නව නිවාස 12213 ක්අගමැතිගේ දේශපාලන දිවියට 50 වසරක් සපිරීම වෙනුවෙන් උත්සවකළුතරදී බේරාගත් දරුවා මියයයි‘ඇත්තයි සත්තයි’- ‘95 න් පසු මහවැලි’ ග්‍රන්ථ දොරට වැඩීම හා ඇමැති මෛත්‍රිපාල සිරිසේනගේ වෙබ් අඩවිය විවෘත කිරීම 24 වැනිදාපිහිටවන්නපිළියන්දල දැල්තර 285/37 ලිපිනයේ ජේ.ඊ. ඉම්බ්‍රම් දරුණු වකුගඩු ආබාධයකින් පෙළෙයි. ඇයට ‘බී පොසිටිව්’ රුධිර කාණ්ඩයේ වකුගඩුවක් බද්ධ කළ යුතු බව ශ්‍රී ජයවර්ධනපුර රෝහලේ වෛද්‍ය විශේෂඥවරු පවසති. දැනට කරන ප්‍රතිකාර හා ශල්‍යකර්මය සඳහා රුපියල් ලක්ෂ පහක් පමණ වැයවන අතර ඒ සඳහා ඇය මහජන ආධාර පතයි. ඉහත ලිපිනයෙන් හෝ 072 - 3625056 දුරකතන අංකයෙන් වැඩි විස්තර විමසිය හැක. මූල්‍යාධාර කොමර්ෂල් බැංකුවේ පිළියන්දල ශාඛාවේ 8770010941 ගිණුමට බැර කළ හැක.උඩවලව, වලව හන්දියේ අංක 193 ලිපිනයේ රුහුණු විශ්ව විද්‍යාලයේ විද්‍යා පීඨයේ ඉගෙනුම ලබන ධම්මික පුෂ්පකුමාර දරුණු වකුගඩු ආබාධයකින් පෙළෙයි. ඔහුව ‘ඒ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව ඔහු ප්‍රතිකාර ලබන මහනුවර මහ රෝහලේ දැඩි සත්කාර ඒකකයේ වෛද්‍ය විශේෂඥයෝ පවසති. වකුගඩු පරිත්‍යාගශීලියකුට ඉහත ලිපිනයෙන් හෝ 077 - 3416173 දුරකථන අංකයට ඇමැතීමෙන් වැඩි විස්තර ලබාගත හැක.කලුබෝවිල, සුනන්දාරාම පාර අංක 13/ 1 ඒ ලිපිනයේ ලලංග කුලසිංහ දරුණු වකුගඩු ආබාධයකින් පෙළෙයි. ඔහුට ‘ඒ’ හෝ ‘බී’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව වෛද්‍ය විශේෂඥයෝ පවසති. වකුගඩු පරිත්‍යාගශිලියකුට ඉහත ලිපිනයෙන් හෝ 011 7913161 දුරකතන අංකයට ඇමැතීමෙන් වැඩි විස්තර ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ab1003211</link>
    <topic>ඉස්සර ඡන්ද වැඩට මෙහෙම වියදම් කරන්න බැහැ</topic>
    <author>සාකච්ඡා කළේ</author>
    <content>ඉස්සර ඡන්ද වැඩට මෙහෙම වියදම් කරන්න බැහැකතාබහ අඩු ලොකු අයියාරට හදන්න පුළුවන් කණ්ඩායමක් මට දෙන්නරනිල්ගේ නරියාකාගේ කාගේත් කතා...!වයස්ගතම හිටපු පාර්ලිමේන්තු මන්ත්‍රී දයා ටී. පැස්කුවල්මන්ත්‍රීතුමා ශ්‍රී ලංකාවේ ඉන්න වයෝවෘද්ධම දේශපාලනඥයෙක්. ඔබ අවුරුදු 21 ක් මතුගමින් (1956 - 1977) පාර්ලිමේන්තුව නියෝජනය කළා. දැන් වයස අවුරුදු 98 යි. මුදල්, නිවාස හා ඉදිකිරීම්, වෙළෙඳ හා කර්මාන්ත, අධිකරණ යන ක්ෂේත්‍රවල උප ඇමතිකම් හතරක් දරලා තියෙනවා. මන්ත්‍රීතුමා කොහොමද 2010 වර්ෂයේ පැවැත්වෙන 14 වැනි පාර්ලිමේන්තු මැතිවරණය දකින්නේ?ඉස්සර මේ වාගේ මැතිවරණයට වියදම් කරන්න බෑ. සීමාවක් තියෙනවා. දැන් ඝෝෂාව විතරයි. වැඩ නෑ.දැන් මැතිවරණ ප්‍රචාරක මාධ්‍යයක් පෝස්ටර් හා කටවුට් හරියට තිබෙනවා. ඒ ගැන අදහස කුමක් ද?අපේ කාලේ කටවුට් තිබුණේ නෑ. අපි ගම්වලට යමින් තමයි ප්‍රචාර කටයුතු කළේ. රැස්වීම් තියෙනවා. හැබැයි හැම ගමක නොවේ. පක්ෂයේ අය එකට එනවා. ඒ එන කොට අසල්වාසින් ද එක්ක ගෙන එනවා. කතා අහන්න පක්ෂ - විපක්ෂ කවුරුත් එනවා. දැන් වාගේ පෞද්ගලික දොස් පරොස් තිබුණේ නෑ.ඡන්දදායකයාට ඡන්ද අපේක්ෂකයාගෙන් ඉටුකර ගැනීමට කාරණා තිබුණා ද එදා?නෑ තිබුණේ නෑ. ඡන්දය දීම රටවැසියාගේ යුතුකම හැටියට සැලකුවේ.දෙපාර්ශ්වයම රටේ යහපත තකා ද එකතු වුණේ?පොරොන්දු මේවාගේ දුන්නේ නෑ. ඡන්දය දෙන කෙනා දන්නවා පොදු වැඩ කරන බව. ඡන්දය ඉල්ලන කෙනාත් දන්නවා පොදු වැඩ ඒ අය බලාපොරොත්තු වන බව. රක්ෂා, ඉඩම් වාසි බලාපොරොත්තු වුණේ නෑ. පෞද්ගලික බලාපොරොත්තු තියෙන්න ඇති. ඒවා ඡන්දයක දී ජනතාව බලාපොරොත්තු වුණේ නෑ.ඡන්දය ඉල්ලන අයත් දෙන අයත් කිසිම දෙයක් බලාපොරොත්තු වුණේ නැද්ද?දෙගොල්ලම බලාපොරොත්තු වුණේ රටේ යහපත. සෞඛ්‍යය, අධ්‍යාපනය, පොදුවේ රැකි රක්ෂා, කළකෝලාහල නැතිව සමාදානෙන් ඉන්න ඒවාගේ දේවල් තමයි බලාපොරොත්තු වුණේ. ඒවාට නායකත්වයක් ඕනැ.ඒ කාලේ ගමින් ගමට ඡන්ද රැස්වීම් තියෙනවාට අමතරව වෙන ප්‍රචාරක මාධ්‍ය මොනවා ද?මේ තරම් පෝස්ටර් ගැහැල්ලික් අම්මා මුත්තා කාලෙවත් තිබුණේ නෑ. කවි කොල ගැහැවුවා, හිටුවන කවිකාරයෝ ඒවාට හිටියා.ඡන්ද රැස්වීම්වල හිටුවන කවිකාරයෝ ඉන්නවා. කවියෙන් කතන්දර කියනවා. ඒකට ඇදිමක් ගම්මුන්ගේ තියෙනවා. මොකක් හරි ඇටැක් එකක් ආවාම ඒකට කවියෙන් උත්තර දෙනවා. ඒවා අහන්නත් ආසයි.පාර්ලිමේන්තුවේ ඒ කාලේ කවියෙන් කතා කරපු උත්තර දුන් මන්ත්‍රීවරයෙක් නේද කැස්බෑවේ සෝමවීර චන්ද්‍රසිරි මහත්තයා?එයා විතරක් නොවේ ටී. බී. තෙන්නකෝන්ලා. එයා කවි කොල එහෙම වික්ක කෙනානේ. ඒවාට ඇද ගන්න පුළුවන්. සෝමවීර කවි හදනවා. කවි කියනවා.මටත් හිටියා හිටුවන කවිකාරයෝ. හොරවල සයිමන් කියලා. අනෙක් කෙනා කොහොලානේ සේන රතුවිතාන මේ අය තැනට ඔබින විදියට සිත් ගන්න විදියට කවි කියනවා.ඒවා අහන්න මිනිස්සු එනවා. අපේ දේශපාලන ප්‍රචාර කටයුතු ගෙනියන්නේ මේ හිටුවන කවිකාරයෝ. විරුද්ධ පක්ෂයේ අයගේ කතාවලට ප්‍රති උත්තර දෙන්නෙත් කවියෙන්. හරි රසවත්.හැබැයි උපහාසය මිස අපහාසයක් නෑ. අද වාගේ දේශපාලනය ප්‍රචණ්ඩකාරී නෑ. භයානක නෑ.ඔබතුමාලා තරග කරලා හතර වතාවක් දින්නේ මැතිවරණ ආසන මට්ටමින් තියලා. 1977 පස්සේ ව්‍යවස්ථා සංශෝධනයෙන් දිස්ත්‍රික් අනුපාත ක්‍රමය ආවා. මේ ක්‍රමයෙන් මිනිස්සු ඡන්දය දුන්නත් එකයි නැතත් එකයි. ඡන්ද අයිතිය අහසට විසි කරනවා වාගේ ගඟේ මූදේ දැම්මා වාගේ?තමන්ගේ කියලා කියන්න පාර්ලිමේන්තු මන්ත්‍රීවරයෙක් ඡන්දදායකයාට මේ ක්‍රමයෙන් නැතිවෙලා ගියා.කොහේ හරි ගිහින් ප්‍රචාරය කරනවා. ප්‍රචාරය තමයි ලොකු ජනතාව නොවේ.මේ ක්‍රමයෙන් ඡන්දදායකයාගේ ආත්ම ගෞරත්වයත් විනාශ වුණා.ඡන්ද දෙන මිනිසුන්ගේ අපේක්ෂා ඉටු කර ගන්න ක්‍රමයක් නෑ. ඇගැලුම් කමත් තමන්ගේ මන්ත්‍රී කියලා නැතිවෙලා ගිහින්. තමන්ගේ ආසනයේ ඕනැ එපා කම් හොයන්න ඉන්න ඕනැ එක මන්ත්‍රී කෙනෙක්.ආසන මට්ටමින් එදා මැතිවරණ තියන කොට තමන්ගේ මන්ත්‍රී තුමාට ජනතාව මඟ හරින්න බැරි වගකීමක් පැවරෙනවා?ආසන මට්ටම හින්දා එදා මන්ත්‍රීයි ගමේ මිනිහායි අතර අන්‍යොන්‍ය විශ්වාසය දැන හඳුනා ගැනීම ඇති වුණා.දැන් ඒක නෑ. පැරණි ක්‍රමයට ආයිත් යන එක හොඳයි. ඒ විතරක් නොවේ මනුෂ්‍යකම රැකෙනවා.දැන් මන්ත්‍රීවරු කියන්නේ ඡන්දවලින් නොවේ දින්නේ අපේ සල්ලිවලින් කියලා.ප්‍රදේශය විශාල වුණාම ඒගොල්ලන්ට දුවන්න පනින්න වෙනවා. ගිය වියදම බැලුවම ඡන්ද ලැබිලා තියෙන්නේ සල්ලි හින්දා තමයි.මුදල් විසි කරන්න පුළුවන් අයද දැන් දේශපාලනයට එන්නේ?ඒ අයට ධනය තියෙනවා ඒකෙන් බලය ගන්න හදනවා.ජනාධිපතිතුමාගේ පුතාත් අගමැතිතුමාගේ පුතාත් මේ මැතිවරණයට තරග කරනවා. තරුණයන් ඉදිරියට ගෙන ඒම හොඳයි නේද?මේක හොඳයි. ජනාධිපතිතුමාගේ අගමැතිතුමාගේ මුළු ජීවිතයම දේශපාලනය.ඒ අයට පළපුරුද්ද තියෙනවා.ඒ පවුල්වලට ඒක කිට්ටු ආභාසයක්. තරුණ පෙළක් පාර්ලිමේන්තුවේ ඉන්න එක හොඳයි.මේ මනාප ක්‍රමය හින්දා පක්ෂයේ අය අතරත් තරගයක් ඇති වෙලා?මරා ගැනීමක්, තරගයට වඩා.77’ ආර්ථික පිළිවෙත හින්දා ඔබතුමන්ලා පැරදුණා. එහෙත් රටවල් දියුණු වෙන්නේ එහෙම නේද?රට, ජාතිය, ආගම පස්සට දමා කෑම ගැනයි හිතන්නේ. අද වෙනත් රටවලට අතපාන්න සිද්ධ වෙලා තියෙන්නේ. ඒකේ විපාකය හින්දා.මන්ත්‍රීතුමාගේ සමකාලීනයන් ඩී. ඒ. රාජපක්ෂ, ඩබ්ලිව්. දහනායක මන්ත්‍රීතුමන්ලා ඔබතුමාගේ ගජමිතුරන්. සිංහල සභ්‍යත්වයෙන් කරළියට පැමිණි අය?ඩී. ඒ. මගේ ගැමිකමට පැවැත්මට ලොකු ආරක්ෂාවක් වුණා. දහනායක හැබැයි මහා විකාරකාරයා. ඩී. ඒ. මම ඇසුරු කළේ බලය ගන්නවත් පක්ෂයක් ගන්නවත් නොවේ, හැදියාව, පැවැත්ම හොඳ හින්දා.ගමේ රටේ යන එන කොට ගමේ අවශ්‍යතාත් පේනවා.ගමන් පහසුව නෑ. මාර්ග පහසුව නෑ. පානීය ජලය නෑ. රෝහල් නෑ.බස් නෑ.ඒවාට වියදම් හොයන්න තමයි මිනිස්සු ඡන්දය දෙන්නේ. අපි ඒවාට සංවේදී වුණා.මෙරට දැන් මැතිවරණ හතරක් පවත්වනවා. ජනාධිපති, පාර්ලිමේන්තු, පළාත් සභා, පළාත් පාලන පරණ විදියට පාර්ලිමේන්තුවයි. පළාත් පාලන ඡන්ද දෙක තිබුණම රටට බරක් නෑ.පරණ විදිය තමයි හොඳ පාර්ලිමේන්තුවයි. ප්‍රාදේශීය සභා / නගර සභා ක්‍රමයයි.අනෙක් දෙකම වැඩක් නෑ. රටේ ජනගහනයයි, භූමි ප්‍රමාණයයි, සම්පත් ප්‍රමාණයයි හැටියට ඔය හොඳටම ඇති.ජේ.ආර්. කරපු රටට හානිකර මේ සියල්ල වෙනස් කරන්න පුළුවන් නේද? මෙදා පාර්ලිමේන්තු මැතිවරණයෙන් තුනෙන් දෙකක බලයක් ආවොත්?ව්‍යවස්ථා සංශෝධනයකට යන්න මේ බලය ඕනෑනේ. ජනතා අවශ්‍යතා ප්‍රශ්න තේරුම් ගෙන කටයුතු කරන්න තමයි එම බලය අවශ්‍ය.දැන් මෙරට පාලන බලය තියෙන්නේ රාජපක්ෂ පරපුරට ඔබතුමා අවුරුදු 80 ක් මේ පරපුර ඇසුරු කරලා තියෙනවා. ජනාධිපතිතුමාගේ පියා ඔබතුමාට පාර්ලිමේන්තුවේදි හමුවූ ගැලපෙන මිත්‍රයා?කෘෂිකාර්මික බෞද්ධයන්ගේ සිංහල ගති ගැන හුඟක් තියෙනවා. ඒකෙන් තමයි මිනිස්සු අතර කිට්ටුවෙන් ඉන්නේ. තියෙන තේජවන්තකම හඟවන්නේ නෑ.හැසිරීමෙන්, කතාබහෙන්, මිනිසුන්ගේ සිතුම් පැතුම් හඳුනනවා. සමානතාවය තියෙනවා.ඒකෙන් තමයි ඒ අයට මිනිසුන්ගේ බැඳීම වැඩි. අනෙක් මිනිස්සුන්ට ඕනෑ වුණාම තමයි මිනිස්සු මතක් වෙන්නේ. රාජපක්ෂ පරපුරට තියෙන්නේ සිංහල බෞද්ධ හැදියාව. සහයෝගයෙන් අන්‍යොන්‍ය ආධාරයෙන් තමයි ඒ හැදියාව ඇති වෙන්නේ.කෘෂිකාර්මික දේශීය හැදියාව තමයි එහි තියෙන්නේ.ඔබතුමා හිතන්නේ ආණ්ඩුවට තුනෙන් දෙකක බලයක් ගන්න පුළුවන් කියලාද?මම හිතන්නේ මේ පාර පුළුවන් වෙයි දැන් තියෙන ක්‍රමයට ජනාධිපතිතුමා ගැන විශ්වාසයත්, අවංකකමත්, දැනට කරපු දේවල ප්‍රතිඵල අනුවත් හිතන්න පුළුවන්.එහෙම වුණොත් ඒක රටේ වාසනාවක්.එහෙම වුණේ් නැතිනම් ඒක රටේ අවාසනාවක්. එතුමාගෙන් හැර වෙන කෙනෙක් ගැන හිතන්න බෑ.ජනාධිපතිතුමා ජනාධිපතිවරණයට මතුගම රැස්වීමට ආව වෙලාවේ කිව්වේ තාත්තා ළග ඉන්නවා වාගේ දැනෙනවා කියලා. එතරම් ඔබතුමාට ජනාධිපතිතුමා ආදරෙයි?ජනාධිපතිතුමා මට කවදත් හිතවත්. අගමැතිවරයා කාලෙත් මාව බලන්න ආවා. දැනටත් ලේකම්වරු එවනවා සැප දුක බලාගෙන යන්න.තාත්තාගේ ගතිගුණ ජනාධිපතිතුමාට තියෙනවා. මේ ළඟ පාරකින් ගියහොත් මෙහේ එනවා.ඔබතුමාට වයස කීයද? ඔබ හිතන්නේ් තව කොපමණ කාලයක් ජීවත්වෙයි කියලාද?අවුරුදු 100 ක් ඉඳියි. තව ඒකට තියෙන්නේ අවුරුදු 02 යි.ඒ මගේ ගතිපැවතුම් නිසා කියලා හිතනවා.ඊර්ෂ්‍යාව, ක්‍රෝධය, තණ්හාව නෑ. කෑම බීමෙන් පවා ඒක කෙරෙනවා. ඇවිදීමත් එක කාරණයක්.තමන්ගේ වැඩ තමන් කර ගැනීම. සල්ලි බාගේ නැතිව ඉඳීම.කවුරුත් තියාගෙන වැඩ කරනවාට වඩා තමන්ම කර ගත්තම හිතේ කරදර අඩුයි.හිතට සැහැල්ලුයි. සැපය කියන්නේ ලෙඩට. උස මහත කියන්නේත් සැප වැඩි කමනේ.මම අවුරුදු අනූවකටත් වැඩි කාලයක් කන්නේ එළවළුලුයි බතුයි.සාකච්ඡා කළේජයන්ත විජේවික්‍රම</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ab1003212</link>
    <topic>කතාබහ අඩු ලොකු අයියා</topic>
    <author>අමරසිංහ කුඩගල්ආර</author>
    <content>ඉස්සර ඡන්ද වැඩට මෙහෙම වියදම් කරන්න බැහැකතාබහ අඩු ලොකු අයියාරට හදන්න පුළුවන් කණ්ඩායමක් මට දෙන්නරනිල්ගේ නරියාකාගේ කාගේත් කතා...!බාලාංශ පන්තියට පෙර මම ද හෝඩිය උගත්තෙමි. පාසලේ දෙවැනි තුන්වැනි ශ්‍රේණිවලදී ශ්‍රී ලංකාවේ හැඩය, නැට්ට පැත්ත පහළට හැර වූ බුලත් කොළයේ හැඩයට සමාන බවත් එහි නාරටියේ ගංගා මුහුදට ගලා බසින හැටිත් හඳුනා ගතිමි.සාමාන්‍ය පෙළ විභාගයට සූදානම් වෙද්දී ප්‍රජාචාරය, භූගෝලය හා ඉතිහාසය උගත්තෙමි. උසස් පෙළට ඒවා ආණ්ඩු ක්‍රම, භූගෝල ශාස්ත්‍රය හා ඉතිහාසය විය. සරසවියේ දී ඒවා දේශපාලන විද්‍යාව හා භූගෝල විද්‍යාව වූ අතර ඉතිහාසය, ඉතිහාසය ලෙසම පැවතුණි. මේ සියල්ල හදාරන්න බාලාංශයට පෙර උගත් හෝඩිය අවශ්‍ය නිසා සාමාන්‍ය පෙළට උගත් භාෂාව හා සාහිත්‍යය එක්කොට සිංහල උගැන්මට සිදුවිය.මේ සියල්ල මෙසේ අනුපිළිවෙළට සඳහන් කරන්න සිදුවූයේ රාජපක්ෂ ලොකු අයියලා ගැන මට හිතෙන දේ සටහන් කරන්නට අවශ්‍ය වූ නිසාය. පැරැන්නන් කියූ ලෙස හිතුවත් මගේ බාලාංශ පංතිය තිබූ පාසලේ බාල්කවල ලොකුවට ලියා තිබුණ වගන්ති අතර වූ “උගත් තරුණයා මහල්ලෙකි” යන්න හිතෙන විටත් මම කොහොමටත් මහල්ලකු වෙමි.මට බොහෝ අය ඇසුරු කරන්නටත් සාම්ප්‍රදායික විශ්වවිද්‍යාලයෙන් ලබන්නට නොහැකි වන උසස් අංග සම්පූර්ණ විශ්වවිද්‍යාලය වන සමාජ විශ්වවිද්‍යාලයෙන් බොහෝ දේ උගෙනීමට හැකි විය. අධ්‍යාපන ආයතනවලින් උගත් දේශපාලන විද්‍යාවට අමතරව මට දේශපාලනය උගෙනීමට හැකිවූයේ “රාජපක්ෂ ලොකු අයියා” ප්‍රමුඛ රාජපක්ෂ ගුරුවරුන්ගෙනි.මේ ඉතිහාස කථාව ඇරැඹෙන්නේ රාජපක්ෂ යුගයේ ජ්‍යෙෂ්ඨතම ප්‍රමුඛයා වන ඩී.එම්.රාජපක්ෂ ලොකු අයියා ගෙනි. එතුමාගේ ඇරැඹුම හා හැරවුම සහිත පෙරළියේ පැවරුම උරුමයෙන් හිමිකර ගත්තේ බාලයා වූ ඩී.ඒ.රාජපක්ෂයන් ය. ඔහු ද වයසින් බාලයකු වුවත් වැඩ වලින් “ලොකු අයියා” කෙනෙකි. චමල් හා මහින්ද ද එසේය. ගෝඨාභය හා බැසිල් ද ඉටු කරන හා ඉටුකළ වැඩවලින් ප්‍රමුඛයෝය. ඌවේ මහ ඇමැති ශෂීන්ද්‍ර කුමාර තාරුණ්‍යයට හෙටක් හදන්න ශපථ කර සිටි නාමල් - ඩී.එම්.ගේ ලොකුª පුතා ලක්ෂ්මන් මද්දුමයා වූ ජෝර්ජ් හා ඔහුගේ දියණිය නිරූපමා ද මේ සියල්ලන්ම සමඟ එකම ගොඩකට වැටෙන්නෝය. මා උගත් ඉතිහාස විෂය වෙනස් නොවුණි. එහෙත් ශ්‍රී ලංකාවේ ඉතිහාසය වෙනස් කොට අලුත් මඟකට හැරවීමට සමත් වූ එමෙන් ම දේශපාලනය යහමඟට හැරවූ ශ්‍රී ලංකා සිතියම හැඩයෙන් ද ගුණයෙන් ද වෙනස් කිරීමට හා ලොකු කිරීමට කටයුතු කළ රාජපක්ෂ පරපුරේ දැනට ජීවමාන වයෝවෘද්ධ තපෝවෘද්ධ ප්‍රවීණතම දැනුමෙන් හා උගෙනුමෙන් පිරිපුන් ලොකු අයියා වන චමල් රාජපක්ෂයන් ගැනයි මේ ආවර්ජනය හා විමසුම.එන්න කොළඹට – වරාය බලන්න යන්න නොහැකි නම් කොළඹ තියෙන උස ගොඩනැඟිල්ලකට නඟින්න වරාය පැත්තේ ජනේලයකින් අහසේ සිට මූද දකින්න. බලන්න කිලෝමීටර් ගණනින් මූද ගොඩවෙන හැටි මූදේ ජලකඳ පරදමින් ශ්‍රී ලංකාවේ ගොඩබිම ඉන්දියන් සාගරය අත්පත් කර ගනිමින් වැඩෙන හැටි බලන්න. ස්වභාවධර්මයෙන් මූදට ශ්‍රීී ලංකාව දිය කරගනිමින් අපේ හැඩය කුඩා කරමින් සිටින විට මූදෙන් ඒ වන්දිය ගන්න රාජපක්ෂ ලොකු අයියාගේ සැලසුම ක්‍රියාත්මක වන හැටි අත්දකින්න.ඒ කොළඹ වරාය සංවර්ධන ව්‍යාපෘතිය යටතේ ලෝකයේ ලොකුම නැව් පිවිසෙන්නට වරාය පළල් කරන විට බහාලුම් පර්යන්ත ගබඩා හා පරිපාලන සංකීර්ණ ආදී මෙකී නොකී සියලු දේ ඉදිකරමින් මේ කරන සියල්ල සම්පූර්ණ වූ දාට දකින දසුන ගැන සිතන්න.හම්බන්තොට දී මූද හීලෑ කොට රට ඇතුළට කැඳවයි. ගල්පර බිඳ ලෝකයේ ඕනෑම ලොකුª නැවක් පිවිසෙන්නට මූදු මාර්ග ඉදිකරන විට රජකාලේ තිබූ ඓතිහාසික “ගොඩවාය” වරාය ආසියාවේ මූදු මාර්ග පාලන කේන්ද්‍රස්ථානය වන හැටි දකින්න. කොළඹට සීමා වූ බටහිර ආශිර්වාද ලද අහස සිඹින මන්දිරවලට අභියෝග කරන හම්බන්තොට ඉදිකිරීම් බලන්න.යන්න නැඟෙනහිරට බලන්න ඔලුවිල් වරාය ඉදිවෙන හැටි. යන්න උතුරට බලන්න කන්කසන්තුරේ වරාය ඉදිවෙන හැටි. ශ්‍රී ලංකාව වටේ ඇති හැඩය සිතියමෙන් පමණක් නොවෙයි පෙනුමෙන් ද පමණක් නොවෙයි ගුණයෙන් ද පළල් වන හැටි වැඩෙන හැටි දකින්න.අප අද දියුණු යැයි කියන්නේ ස්වභාවධර්මය ජයගන්න ගත් උත්සාහයේ ප්‍රතිඵලවලටයි. එහි නිසි අනිසි දෙකම තිබේ. එහෙත් රාජපක්ෂ ලොකු අයියා චමල් කල්පනා කරන්නේ ස්වභාවධර්මයා ජයගන්නවාට වඩා ස්වභාවධර්මය දිනා ගෙන හීලෑ කරගෙන වැඩගන්නයි. අද අප කථා කළ යුත්තේ රාජපක්ෂ චින්තනයටත් වඩා ඒ චින්තනය තුළ ගම්‍ය වූ රාජපක්ෂ දර්ශනයටයි. ඒ දැක්මටයි. ශ්‍රී ලංකාවේ සංවර්ධනයට යොදා ගත හැකිවූ ඒ මහඟු දහම ගැන අපි වඩ වඩාත් අවධානය යොමු කළ යුතු වෙමු.සංඛ්‍යා දත්ත ප්‍රස්ථාර හා සංසන්දනාත්මක තොරතුරු වාර්තා අවශ්‍ය නම් ඒ සඳහා පළවී ඇති ලේඛන වැඩිදුර අධ්‍යයනය කළ හැකියි. මා දකින්නේ අපට දැනෙන පෙනෙන දර්ශනයයි. මට උණුසුම සීතල දැනේ. ගඳ සුවඳ දැනේ. ස්පර්ශය දනේ. මා මේ දකින්නේ රාජපක්ෂ ලොකු අයියාගේ කියුම් නොවේ. එතුමා නිහඬව කළ හා කරන කෙරුම්ය.එන්න යන්න දකුණට – හම්බන්තොටට එන්න යන්න ඌවට - මොනරාගලට – බලන්න සිදු වී ඇති දේ “ලෙනාඩ් වුල්ෆ්” සුදු ඒජන්ත ලේඛකයා වසර ගණනකට පෙර දුටු අඳුරු සෙවණැලි කේඬෑරි වී ගිය, කුසගින්නේ පණ කෙන්ද ගැටගහගන්න දැඟලූ ගැහැනුන් මිනිස්සුන් පිපාසෙන් හාමතෙන් මියැදුණු ගව මහීෂාදීන් දිය ඉල්ලා හැඬූ ගහකොළ සතා සීපාවන් මිදුල වසාගෙන පැමිණි කටු පඳුරු සහිත ලඳු කැළෑව ගෙපැළ ද ගිලගන්න හදන හැටි ගිලන් වූ සිළිඳුලා ගේ පරපුර අද කෝ? 1817 – 18 සුදු අධිරාජ්‍ය පීඩනයට එරෙහිව නැඟි ජනතා අවබෝධය මිනිස් සංහාරයකින් විනාශ කළාට පසු වැව් අමුණු ඇළ වේලි කුඹුරු ගව මහීෂාදීන් විනාශ කළාට පසු වෙල් ලක්ෂයක් තිබූ වෙල්ලස්ස කාන්තාරයක් කළාට පසු ඉතිරි වූ ශේෂ වූ පරපුරේ කාන්තාරය වූ බැද්දේගම වෘත්තාන්තය කෝ?වෙල්ලස්සේ නිදහස් අරගලයට නායකත්වය දුන් පරපුරෙන් පැවත එන රාජපක්ෂ පරපුරේ වර්තමාන ලොකු අයියාගේ විශ්මයජනක ප්‍රාතිහාර්යය දකින්න – අත්විඳින්න සැනසුම් සුසුමක් අනාගතය වෙනුවෙන් හෙලන්න. එන්න අපිත් සමඟ මේ ගමන යන්න.ඉතිහාසය වෙනස් කළ මිනිසුන් ගැන පරිසරය හීලෑ කරගෙන වැඩගත් මිනිසුන් ගැන ඔවුන් ජීවත් ව සිටියදීම අගය කරන්න හඳුනාගන්න අපි පුරුදු වෙමු. දිවංගත වූවාට පසු ප්‍රශස්ති කියනවාට වඩා ඒ ජීවිතවලින් පාඩම් උගෙන ගනිමු. කෘතවේදීත්වය පළ කරමු.මීගහජඳුරේ සිළිඳුලාගේ් පරපුරේ නඩු සුද්දන්ට ඕන විදියට අසා තීන්දු දුන් තැන වනස්පතිය වූ දැවැන්ත සියඹලා ගස අද දක්වා කියන කතාන්තරය අසමු. පැරණි බසේ දි අඹ කියන්නේ වතුර නම් අඹ ඉල්ලූ පිට්ටනිය වූ ඇඹිලිපිටිය අද උප ප්‍රධාන නගරයක් ව සංවර්ධනය වෙමින් ඇති සැටි බලන්න.කර්කශ බොල් පොළොව තෙත් කළ සරු බිමක් කරන්නට මව් ආර වාරි යෝජනා ක්‍රමය නිසාම ප්‍රදේශයේ වැව් 36ක්ම පෝෂණය වෙයි. ඓතිහාසික ඌරුසිටා වැව හම්බෙගමුව නමින් අද පණ ලබා ඇත. බඳගිරිය වැව හැදුවොත් පවුල් 60,000ක සෙත සෑදෙන බව මුලින්ම රාජ්‍ය සභාවේදී 1945 දී කිවූයේ වර්තමාන රාජපක්ෂ ලොකු අයියා වන චමල් ගේ ආදරණීය පියාණන් වූ ඩී.ඒ.ය. අද එය අතිජාත පුතුන් සැබෑ කළ පැතුමක් කර ඇත.මීගහජඳුර ඉහළ හා පහළ මත්තල බඳගිරිය හා පල්ලෙ මලල ආදී ප්‍රදේශවල ජනතාව ආදරයෙන් භක්තියෙන් ජීවමාන දෙවි කෙනෙකු නම් කොට ඇත. ඒ ‘මව්ආර දෙයියෝ ය’ ඔහු නම් අපේ කථානායක රාජපක්ෂ ලොකු අයියා චමල්ය.වලස්මුල්ල, කැකිරිඕබඩ, හුංගම, කච්චිගල්ආර, අඳුපැලෑන අමුන, රන්න, මාලුන්න – උඩුකිරිවිල (නව සංවර්ධන) පට්ටිපොළ මහවැව කිරිඳිඔය හරහා අට්ටික්කාව අමුණ වෙහෙරගල ජලාශය උමා ඔය –හම්බන්තොට වාරිමාර්ග පුනරුත්ථාපන ව්‍යාපෘතිය ආදී ව්‍යාපෘතීන් ද ඇතුළත්ව සිය පියා ආරම්භ කළ චන්ද්‍රිකා වැව හා වලවේ මිටියාවත සංවර්ධනයේ අවසාන අදියර වන වලව වම් ඉවුර සංවර්ධනය නිසා මේ ප්‍රදේශයේ වියළි බව අඩුවී ඇත. හම්බන්තොට මොණරාගල කී විට මීට දශක කීපයකට පෙර අපට දැනුණේ බණ පොතේ එන කාන්තාර හැඟීමයි.ශුෂ්ක කලාප යැයි සුද්දන් ඉගැන්වූ ඉතිහාස පොතේ තිබූ හම්බන්තොට අද ඔවුන් තෙත් කලාප යැයි ඔවුන්ට වාසි සැලකූ නිරිතදිග ශ්‍රී ලංකාව පරද්දන්නට ගමන් අරඹා ඇත.කටුපඳුරු ගහන අන්දර කැළෑ, වියළී ගිය මුඩුබිම් අද සශ්‍රීක ගොවි බිම් බවට හැරී ඇත.ජනශූන්‍ය ප්‍රදේශ ජනගහන ප්‍රදේශ බවට හැරෙමින් පවතී. අඩිපාරවල් කරත්ත පාරවල් , මහාමාර්ග, අධිවේගී මාර්ග වී මඟ දෙපස පළතුරු, එළවුළු හා ගොවි නිෂ්පාදන පිරි කඩමණ්ඩි බිහි වී ඇත. වියළී ගිය කේඩෑරි මිනිසුන් ගව මහීෂාදීන් ජීවය ලබමින් සිටිති.චමල් ඇමැතිතුමා ජනතාවේ සමහර කොටසකගේ දෝෂ දර්ශනයට ලක්වේවි දෝ කියන කතාන්තරයකුත් ඇත. කාට වුවත් සියලු දෙනාගෙන්ම ප්‍රශංසා ලැබිය නොහැකි වන්නා සේම මේ කතාව ද මා සටහන් කළ යුතුමය.පසුගිය දිනෙක මම හම්බන්තොට මහ ලුණු ලේවාය බලන්නට ගියෙමි. බලන්න අපූරුය. නිකමට තිබූ ලේවාය මුඩු ඉඩමේ පැළ පොල් මණ්ඩියකි. පූදින්නට හිනැහෙන අතු පතර විහිදී ගිය ඒ “නෙරළු උයන” අනාගතයේ සරු බවට දායක වන හැටි. රාජපක්ෂ ලොකු අයියා බැණුම් අහන කතාව ඒක නොවේය. මේ දැන් කාලයක සිට ශ්‍රීී ලංකාවට දැඩි ඉඩෝරයකි. වෙනදා නම් මෙහෙම වුණාම ලේවායේ ලුණු ගොඩ අලින්ට කාලවත් විනාශ කරන්න බැරි තරමේ මහා කඳුය. ගොඩගසා බෙදා හරින්නට වත් බැරි තරමට ලේවායෙන් පිටත් ලුණු මිදෙනවාය. ඒවා අහළ පහළ මිනිසුන්ගේ අනවසර අමතර ආදායම්ය.මේ පාර ඒවා ටිකක් අඩු වෙලාය. ටිකක් නොවේ ගණන් මිමි වලින්ම 30% ලුණු මිදීම අඩු වී අස්වැන්න අඩුවෙලාය. මේකට හේතුව සංස්ථාවේ හා සමාගමේ අඩුවක් නොවේ වැඩකරන අයගේ දෝෂයක් ද නොවේ.මේ රාජපක්ෂ ලොකු අයියා චමල් මහත්තයගෙ වැඩකටයුතුවල අනියම් බලපෑමක් ලු.මේක පුදුම කථාවක්නෙ. හම්බන්තොට කාන්තාරෙ පොල් වවන්නත් කටු පඳුරු ලඳු කැළෑ සශ්‍රීක ගොවි බිම් කරන්නත් දිය ඉල්ලූ මිනිස්සුන්ට වතුර දෙන්නත් ගණනින් ලොකු කුඩා වැව් 66කුත් ගංගා ඇළ දොළ හරස් කර මහා ලොකු ජලාශත් ඉරිතැලුණු බොල් පොළොවත් තෙත් කරගෙන ගලා බසින ජල පාරවල් ඊට අමතරව මිනිසුන් විසින් අනවසර කුඩා ජලාශ හදමින් අලුත් ඇළවල් කපමින් වාරි ජලයත් අහස් ජලයත් ප්‍රයෝජන ගනිමින් ජල ගබඩා හදමින් කූඹින් වගේ කම්මැලිකම දුරලීමත් නිසා ප්‍රදේශයේ වායුගෝලය තෙත් වෙලාලු.ගහකොළ නිල්ල ගැහුවාම ඒක තවත් වැඩි වෙලාලු. පණ්ඩිත භාෂාවෙන් කියනවා නම් වායුගෝලයේ ආර්ද්‍රතාව වැඩි වෙලාය. ඒ කියන්නේ වාතය ජලවාෂ්පවලින් සන්තෘප්ත වෙලාය. අප කාටත් තේරෙන භාෂාවෙන් කියනවා නම් වියළි කර්කශ සුළඟ යම් පමණකට සිසිල් වෙලාය.ලුණු මිදෙන්න ඕන තාප ශක්තිය බාල වීමට මෙය හේතුවක් නිසා ඉබේ මිදෙන ලුණු අස්වැන්න 30%කින් අඩු වෙලාය. මේක මෙහෙම ගියොත් ලුණු ලේවායත් ගොවි බිමක් කරන්න රාජපක්ෂ ලොකු අයියා චමල් ට වැඩි අමාරුවක් වෙන එකක් නැතිලු. ඒ කතාව එසේ වුවත් හම්බන්තොට මෙන්ම බූන්දල, පලටුපාන ආදී ලුණු ලේවායන් නවීනතම තාක්ෂණය අනුව සංවර්ධනය කිරීමට මෙතුමා පියවර ගෙන ඇත්තේ වගාවෙන් සංවර්ධිත යහපත් පරිසරයක් ගොඩනැඟීමට ගත් වාරි හා ජල කළමනාකරණ සංවර්ධනයේ ප්‍රතිඵල තව තවත් ලබාදෙමිනි.පරිසරයට හිතකර නොවන විදියට ස්ථානගත කර තිබූ හම්බන්තොට ගුවන්තොට සංවර්ධන ව්‍යාපෘතිය ජනතාවගේ ඉල්ලීමට අනුව නිසි තැන ඉදිකිරීම පටන් ගෙන නිල් අහස ද ජයගන්න පියවර ගන්නා හැටි මෙනෙහි කරමු.සුද්දගෙ මහා පොල් ත්‍රිකෝණය පරද්දන්න හම්බන්තොට පුංචි පොල් ත්‍රිකෝණයක් හදාගෙන චමල් ඇමැතිතුමා පොල් පර්යේෂණ කරන්නත් දැනුම ලබදෙන්නත් වගා ව්‍යාප්තියට ජනතාව දිරිගන්වන්නත් මිද්දෙනියේ පොල් පර්යේෂණ උපපොළක් හා පොල් තවානක් හා ආදර්ශ වගාවක් බිහිකොට ඇත.කාලයක් තිස්සේ තිබුණ මැදමුලන පොල් තවාන ආදර්ශ වගාව ද අලුත් කොට ඇත. මිද්දෙනිය රජයේ ගොවිපළේ ඵලදායී ප්‍රයෝජනයක් නොගෙන තිබූ බිම් කට්ටියේ විශාල පැළ පොල් වගාවකි. ඒවා දැන් පළදරා ඇත. පලබරවී බිමට නැමී ඒවා තියෙන්නේ බිමින් ඉහළට තැබූ මුක්කු ආධාරයෙනි. සම්මත සුද්දන්ගේ පොල් ත්‍රිකෝණය ඉඩම් කට්ටි කර විකුණා මුඩු බිම් කරද්දී චමල් රාජපක්ෂ ලොකු අයියා කරන්නේ තම පියාගේ වැඩ ඔපවත් කිරීමය.සුද්දගෙ භූගෝල පොතේ විදියටත් ඉතිහාස පොතේ හැටියටත් මොනරාගල හා හම්බන්තොට වියළි කලාපයයි. එහි වැවෙන්නේ ඔය කටුසර භෝගත් කරන්නේ ගොඩ ගොවිතැන් ටිකකුත් විතරයි. අර සුද්දන්ගේ පාඩම්වල හැටියට රබර් වැවෙන්නේ තෙත් කලාපයේ පහළ කඳු බෑවුම්වල පමණි. සුද්දට අභියෝග කළේ යුද්දෙදි - දේශපාලනයේදී – ජාත්‍යන්තරයේ දී මහින්ද මල්ලී පමණක් නොවේ. චමල් අයියා වියළි කලාපයේ මිදිත් රබරුත් වගාකරයි. හම්බන්තොට හා මොණරාගල කිරි කපන අස්වැන්න පලදරන රබර් යායවල් බිහිවී දැන් ඒවා වියළි මුඩුබිම් කඳුගැට වසා පැතිරී යයි.වායුගෝලය තව තවත් තෙත් වේවි. පොළොව යට ජල කඳ අභ්‍යන්තර ජල වහනය පිරී යාවි. ආරම්භ කර ඇති රබර් වගාව ගැන තව තවත් අධ්‍යයනය කරන්න පර්යේෂණ කරන්න තම නිවස අසලම ආදර්ශ වගාවක් කර ඇත. කිරි අඩු වැඩි ;වන හැටි පැළ වැඩෙන හැටි රෝග ඇතිවෙන හැටි තමන්ම නිරීක්ෂණය කරන ක්‍රමවේදය මේ ලොකු අයියාගේය.නිකම් වැවෙන උවදුරක් වෙලා හම්බන්තොට සමීපයේ බිම් වසා පැතිරෙන පතොක් මණ්ඩි දුටු ඩී.ඒ.රාජපක්ෂයන් රාජ්‍ය සභාව පුදුමයට පත්කරමින් කියා සිටියේ - ලාඕසයේ කාම්බෝජයේ පතොක් කුලයේ පළතුරුවලින් විශාල ආදායම් ලබාගන්නා සේ පෝෂ්‍ය දායී “මකර පළතුරු” හම්බන්තොට වැවිය හැකි බවයි.එය අද ශ්‍රී ලංකාවට විදේශ විනිමය ගෙනෙන දේශීය සුඛෝපභෝගී මිල අධික වන ‘ඩ්‍රැගන් ෆෘට්’ ය. පියාගේ අදහසට ජීවය දෙමින් බටඅත රජයේ ගොවිපළේ පළමු වරට ඩ්‍රැගන් ෆෘට් පතොක් කුලයේ පලතුරු වගාව චමල් රාජපක්ෂ ලොකු අයියා ආරම්භ කළේය. ඩ්‍රැගන් ෆෘට් ශ්‍රී ලංකාවේ ප්‍රථම වගාකරු නිසා අද එතුමා ඩ්‍රැගන් ෆෘට් (මකර පළතුරු) වවන්නන්ගේ සංගමයේ සභාපතිවරයා ය. ඒ එතුමාට ගරුත්වයේ උපහාරයකි. ජනතාව නොදන්නා ප්‍රසිද්ධ රහස් මේවාය.පියාගේ් සම්ප්‍රදායික ගොවිතැන ඒ කාලයේ හැටියට නවීකරණය කරන්නට එතුමා වඩාත් ඵලදායී කරන්නට මහන්සි ගත්තා සේම – නව ලොවට ගැලපෙන කෘෂිකර්මාන්තයක් කරන්නට ජීවමාන රාජපක්ෂ ලොකු අයියා කටයුතු කෙළේය.හම්බන්තොට වැලිගත්තේ මාගම්පුර කෘෂි තාක්ෂණික හා ග්‍රාමීය විද්‍යා ආයතනය කොළඹ විශ්වවිද්‍යාලයට අනුබද්ධිතව පිහිටුවා ඇත. ගොවීන්ට නව දැනුම මෙන්ම ඩිප්ලෝමා උපාධි පවා ඒ හරහා ලබාගත හැකියි. සාම්ප්‍රදායික ක්‍රමයෙන් බැහැර චීන ක්‍රමයේ විද්‍යාඥයින් උගතුන් හා උපාධිධාරීන් ලොවට සාමාන්‍ය ගොවියන් ගොවි දරුවන් අතුරින් බිහිකරන්නට කටයුතු කර ඇත.සාම්ප්‍රදායික ගමක් පැරණි ජීවන රටාවක් නොදුටු නාගරිකයින්ටත් විදේශිකයින්ටත් දකින්න පුළුවන් විදියට ආදර්ශ ගෙවත්ත උද්‍යානය වැව හේන ගහ උඩ පැළ හා මැස්ස වාඩිය ආදියෙන් සමන්විත බටඅත ගොවි ප්‍රදර්ශන ආදර්ශ උද්‍යානයක් ප්‍රතිෂ්ඨාපනය කර ඇත.රාජපක්ෂ ලොකු අයියා සංවර්ධනයේ නවීන නියමුවකු වන අතර ම එය පරිසර හිතකාමී ස්වභාවධර්මය හීලෑකර ගනිමින් උචිත තාක්ෂණ යෙදවුම් සහිතව ක්‍රියාත්මක කරන්නට වග බලා ගනී. සුළුවෙන් හෝ පරිසරයට හානි කරන්නන්ට ඔහුගෙන් සමාවක් නොලැබෙයි.එක්තරා ප්‍රධාන නිලධාරියකු තම කාර්යාලයේ සංවර්ධන වැඩ කරද්දී ඒ අසල තිබූ වෘක්ෂය බිම නොහෙලා එයට හානි නොකර එය කරන්නට ඉඩ කඩ තිබියදී එසේ නොකර ගස කැපීම නිසා කාර්යාලයෙන් වෙනත් ප්‍රදේශයකට ස්ථාන මාරුවක් ඔහුට ලබාදීමට මේ පරිසර හිතකාමී චමල් ඇමැතිතුමා පසුබට නොවීය.ජෛව විද්‍යාත්මක සෞන්දර්යාත්මක මිරිජ්ජවිල උද්‍යානය අම්බලන්තොට කිරළ කැලේ කඩොලාන සංරක්ෂණය, මදුනාගල ස්වභාවික උණුදිය ළිං සංරක්ෂණය හම්බන්තොට වෙරළාරක්ෂණ කඩොලාන සංවර්ධන ව්‍යාපෘතිය ආදී පරිසර සංරක්ෂණ ක්‍රියාවලිය ද ඇතුළත් සංවර්ධන ක්‍රියාවලියේ එතුමා නිරත වී ඇත.සුද්දා ඉගැන්වූ පරිදි මිදි වැවුණේ ද පිටරට තෙත් පරිසරයේය. හම්බන්තොට මිදි වවා ගොවීන්ගේ අතමිට සරු කොට භූගෝල පාඩම මෙන්ම හම්බන්තොට ඉතිහාස පාඩම ද වෙනස් කෙළේය.මීගහජඳුර දිමුතුගම කෘෂි අපනයන ගම්මාන, ජන උදාන නිෂ්පාදන ගම්මාන, ධීවර සංවර්ධන හා ධීවර නිවාස, කාර්මික සංවර්ධනය, කුසම් නිවාස ව්‍යාපෘතිය, පානීය ජල ව්‍යාපෘති, විදුලි ව්‍යාපෘති, මාර්ග සංවර්ධන ව්‍යාපෘති, මිදි වගා ව්‍යාපෘති, හෙද සේවා පාසල, රුහුණු විජයබා ජාතික පාසල, පරිගණක විද්‍යා මධ්‍යස්ථාන මේ ආදී බොහෝ දේ පිළිබඳ බොහෝ දේ කීමට ඇත. එය අනාගතයේ බිහිවන ග්‍රන්ථ පුස්තක බිහිකරන්නන්ට ඉඩ තබමින් ඒ ගැන මෙපමණකින් හමාර කරමි.ආරම්භයේදී මා සටහන් කළේ ශ්‍රී ලංකාවේ හැඩය වෙනස් කළ බවයි. ඒ භෞතික වශයෙන් මෙන්ම පරිසරය හා ආධ්‍යාත්මය වශයෙන් ද වේ. භූගෝලය ද භූගෝල විද්‍යාව ද දේශපාලන හා දේශපාලන විද්‍යාව ද ඉතිහාසය ද නව ලොවට උචිත පරිදි ගැලපෙන ආකාරයෙන් වෙනස් කර සංවර්ධනය කිරීමට නව ආරක සංවර්ධන සංස්කෘතියක ආකෘතියක් බිහිකිරීමට රාජපක්ෂ ලොකු අයියා චමල් සමත් වී ඇත. හඬගා නොකියයි. නිහඬව උපේක්ෂා සහගතව සිටියි.ඔහු සැනසෙන්නේ ඔහුගේ අභිලාෂය වන්නේ ඔහු තෘප්තිමත් වන්නේ තමාගේ උත්සාහයයෙන් ලබන ප්‍රතිඵල කෙරෙහිය. ඔහුගේ සැලසුම වර්තමානයට මෙන්ම දීර්ග කාලීනව අනාගතය සඳහාය. දශක ගණනාවක ඉදිරිය දකිමින් ය. කලාවැව ගොඩනඟා ඒ දෙස බලා නිරාමිස ප්‍රීතිය භුක්ති වින්ද ධාතුසේන ශ්‍රී ලංකා නරපතියා මෙහිදී සිහි වේ.තම පියාගෙන් මවගෙන් තම පවුලේ ආදි කර්තෘවරුන්ගෙන් ඩී.එම්., ඩී.ඒ., ලක්ෂ්මන් හා ජෝර්ජ් ආදී සමීපතම වැඩිහිටියන්ගෙන් මහින්ද, චන්ද්‍ර, ගෝඨාභය, බැසිල් හා ඩඩ්ලි යන මල්ලිලාගෙන් හා ජයන්ති, ප්‍රීති හා ගාන්ධිනී සහෝදරියන්ගෙන් ද ලද ආශිර්වාදයත් සහයෝගයත් තම බිරිඳ චන්ද්‍රා මැතිනියගෙන් ලද කැපවූ සහයෝගයත් ශ්‍රීී ලංකාවේ හැඩය වෙනස් කිරීමට සමත් වූ ලොකු අයියාගේ් සාර්ථකත්වයට මං පාදා දුන්නේය. අනාගතය දැක එතුමා කරන ලද ඓතිහාසිත ආත්ම පරිත්‍යාගය මෙහි සටහන් කිරීම කළ යුතුය.තම පියාගේ අභාවයෙන් පසු පියා නියෝජනය කළ බෙලිඅත්ත මැතිවරණ ආසනයට 1970 දී තරග කරන්නට තිබූ අවස්ථාව තම මල්ලී වූ මහින්ද රාජපක්ෂයන්ට දෙමින් කරන ලද ජාතියේ මහා පරිත්‍යාගයයි.ශ්‍රී ලංකාව ලෝකයේ කුඩාම තිතක් ව සිතියමේ තිබුණ ද එය බලගතුම තැනකට ගෙන ආසියාවේ ආශ්චර්යය කරන්නට ලොකු අයියාගේ අනාගත දැක්ම සහිත වූ මුල් පියවර ඉවහල් වන්නේ ය.අමරසිංහ කුඩගල්ආර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ab1003213</link>
    <topic>රට හදන්න පුළුවන් කණ්ඩායමක් මට දෙන්න</topic>
    <author>චන්දන බණ්ඩාර</author>
    <content>ඉස්සර ඡන්ද වැඩට මෙහෙම වියදම් කරන්න බැහැකතාබහ අඩු ලොකු අයියාරට හදන්න පුළුවන් කණ්ඩායමක් මට දෙන්නරනිල්ගේ නරියාකාගේ කාගේත් කතා...!ජනපති ජනතාවගෙන් ඉල්ලයිගිය සතියේ ජනාධිපතිතුමා පොලිස්පතිතුමා සහ මැති ඇමතිවරු කීප දෙනෙක් අතර විශේෂ හමුවක් පැවැත්විණි. “මෙවර මහා මැතිවරණයට පාතාල සාමාජිකයෝ, කුඩුකාරයෝ සම්බන්ධ කරගෙන හිටියොත් කිසිම කෙනකුට මගෙන් සමාවක් නොලැබෙන බව මතක තියා ගන්න” ජනාධිපතිතුමා කියා සිටියේය.”නියෝමාල් පෙරේරා ඇමැතිතුමා පොලිසියට ලොකු උදව්වක් කළා. එතුමා තමයි හලාවත කුඩු ව්‍යාපාරිකයා ගැන පොලිසියට ඔත්තුව ලබා දුන්නේ.” පොලිස්පතිවරයා එහිදී කියා සිටියේය.”ඒ පිළිබඳව නියෝමාල් පෙරේරා නියෝජ්‍ය ඇමැතිවරයා කියා තිබුණේ තමා පොලිසියට උදව් කළත් හලාවත ප්‍රදේශයේ පිරිසක් තමාට විරුද්ධව කැලෑ පත්තර ගසා තිබූ බවයි. “මම කුඩු ව්‍යාපාරිකයා පිටුපස සිටියා කියලා මට විරුද්ධව කැලෑ පත්තර ගහලා තිබුණා” නියෝජ්‍ය ඇමැති නියෝමාල් පෙරේරා කියා තිබිණි.පසුගිය සතියේ දිනයක බස්නාහිර පළාතේ හිටපු ඇමැති හෙක්ටර් බෙත්මගේ ජනාධිපතිතුමා හමුවී කීප වරක්ම ඇමැති රෝහිත බෝගොල්ලාගමගේ ගුණ කියන්නට පටන් ගත්තේය. “සර් බෝගොල්ලාගම ඇමැතිතුමාට හොඳට භාෂා දෙකම හසුරවන්න පුළුවන්.. අපේ පක්ෂයට එතුමා වගේ කෙනෙක් වටිනවා” හිටපු ඇමැති හෙක්ටර් බෙත්මගේ ජනාධිපතිතුමාට කීප වරක්ම කීවේය. “බෙත්මගේ මට ශ්‍රී.ල.නි.ප ය ගැනවත් අපේ මැති ඇමැතිවරු ගැනවත් අමුතුවෙන් කියන්න එන්න එපා. මම දන්නවා වැඩ කරන අය නොකරන අය හැමෝම ගැනම. විදේශවලට මිනිස්සු යවපු අය ගැනත් මම දන්නවා.” ජනාධිපතිතුමා හෙක්ටර් බෙත්මගේට තරමක් තදින් කියා සිටියේය.නොරොච්චෝල ගල් අඟුරු තාප බලාගාරයේ දෙවන අදියරේ වැඩ ආරම්භ කිරීම ගිය සතියේ බ්‍රහස්පතින්දා ජනාධිපතිතුමාගේ ප්‍රධානත්වයෙන් පැවැත්විණි. නොරොච්චෝල ගල් අඟුරු බලාගාරයට යන වියදම මහවැලි ව්‍යාපාරය සඳහා යන වියදම මෙන් දෙගුණයක් බවද කියවේ. දෙවන අදියරේ වැඩ ආරම්භය වෙනුවෙන් පැවැති උත්සවයේදී ජනාධිපතිතුමා විශේෂ කථාවක් කිරීමට සූදානම්ව සිටිියද අවසන් මොහොතේ ජනාධිපතිතුමා සිය කථාව අවලංගු කළේය. “ජෝන් සෙනෙවිරත්න ඇමැතිතුමා ඔබතුමා කථාවක් කරන්න. ඔබතුමාට මනාපයක්වත් ගන්න තියන වෙලාවනේ්” ජනාධිපතිතුමා විහිළුවක් කරමින් ඇමැති ජෝන් සෙනෙවිරත්නට කීවේ උත්සව සභාව අමතන ලෙසය.මේ අතරතුර ජනාධිපතිතුමා ගිය සතියේ ඇමැති ඩලස් අලහප්පෙරුමට විශේෂ උපදෙසක් දුන්නේය. “ඩලස් ඇමැතිතුමා නොරොච්චෝල තාප බලාගාරයේ දෙවනි අදියර විවෘත කරනකොට කොළඹ දුම්රිය විදුලිය භාවිතයෙන් ගමන් කරන තැනට පත්විය යුතුයි.” ජනාධිපතිතුමා ඇමැති ඩලස් අලහප්පෙරුම හමුවේ අවධාරණය කළේය.ගිය සති අන්තයේ උදේවරුවේ ජනාධිපතිතුමා හදිසියේම මහියංගනය නරගයට ගියේය. ජනාධිපතිතුමා එදින උදෑසන මහියංගනය නගරයේ ජනතාව සමඟ කථා බහ කරමින් ජනතාවගේ තොරතුරු විමසා බැලුවේය.ජනාධිපතිතුමා ගිය ඉරිදා සහ සඳුදා දිනවල සිටියේ හම්බන්තොට දිස්ත්‍රික්කයේ විහාරස්ථානවල සංචාරය කරමිනි.ගම්පහ දිස්ත්‍රික් එ.ජ.නි.ස කණ්ඩායම් නායක බැසිල් රාජපක්ෂ මහතා ගිය සතියේ ගම්පහ දිසාවේ සිටින ඉංජිනේරුවන් සහ ගණකාධිකාරිවරුන් පිළිබඳව සොයා බලා ඔවුන්ගේ තොරතුරු ලේඛනගත කළේය. ඉන් අනතුරුව බැසිල් රාජපක්ෂ මහතා ගම්පහ දිසාවේ ඉංජිනේරුවන්ට උපදෙස් ලබා දුන්නේ ගම්පහ සංවර්ධනය විය යුතු ආකාරය ගැන සැලැස්මක් සකස් කොට තමාට ඉදිරිපත් කරන ලෙසටයි.ඒ අනුව පසුගියදා ඉංජිනේරුවන් පිරිස ගම්පහ සංවර්ධනය විය යුතු සැලැස්ම සකස්කොට බැසිල් රාජපක්ෂ මහතාට ඉදිරිපත් කළේය. එම සංවර්ධන සැලැස්මේ ගම්පහ දිසාවට ලැබෙන වර්ෂාපතනය, පාලම්, මහාමාර්ග හා බෝක්කු සැකසිය යුතු ආකාරය පිළිබඳව විශේෂ සමීක්ෂණයකින් පසුව එම වාර්තා ඉදිරිපත් කැර තිබිණි’මේ අතරතුර බැසිල් රාජපක්ෂ මහතා හමුවීමට ගම්පහ දිසා කාර්යාලයට යන සියළුම පුද්ගලයන්ගේ තොරතුරු සහ ඔවුන්ගේ ප්‍රශ්න ලේඛනගත කිරීමේ වැඩසටහනක් මේ දිනවල ක්‍රියාත්මක වෙයි. ඒ බැසිල් රාජපක්ෂ මහතාගේ උපදෙස් හා අධීක්ෂණය මතය.ජනාධිපති ජ්‍යෙෂ්ඨ උපදේශක එ.ජ.නි.ස ගම්පහ දිසා කණ්ඩායම් නායක බැසිල් රාජපක්ෂ මහතා ගිය සතියේ කොළඹ අගරදගුරු හිමිපාණෝ මුණ ගැසුණේය. පසුගියදා අගරදගුරු හිමිපාණෝ යුරෝපා සංගමයෙන් ජී.එස්.පී ප්ලස් සහනය ලංකාවේ ඇගළුම් සඳහා ලබා දෙන ලෙස කළ ඉල්ලීම වෙනුවෙන් බැසිල් රාජපක්ෂ මහතා අගරදගුරු හිමිපාණන්ට ස්තුති කිරීමට ද අමතක නොකළේය.”ඔබතුමාගෙන් ඉල්ලීමක් කරන්න තිබෙනවා. ගම්පහ දිසාවේ ඉඩම් නොමැති කතෝලික ජනතාවට මුතුරාජවෙල නිවාස යෝජනා ක්‍රමයෙන් ඉඩම් ලබා දුන්නොත් වටිනවා.” කොළඹ අගරදගුරු හිමියෝ ඉල්ලීමක් ඉදිරිපත් කළහ.”ගම්පහ විතරක් නොවෙයි තවත් ප්‍රදේශ ගණනාවක ඉඩම් නොමැති පිරිස් අප හඳුනාගෙන තිබෙනවා. ඔවුන්ට ඉඩම් ලබා දීමට වඩා තට්ටු නිවාස ඉදිකර දීමට අවශ්‍ය පියවර ගැනීමට ස්ථාන හතක් පිළිබඳව සොයා බලා තිබෙනවා.” බැසිල් රාජපක්ෂ මහතා කොළඹ අගරදගුරු හිමිපාණන්ට ප්‍රකාශ කළහ.පසුගිය 2008 වසරේදී ජනාධිපතිතුමා හමුවූ කලාකරුවෝ පිරිසක් ජනාධිපතිතුමාගෙන් විශේෂ ඉල්ලීමක් කැර තිබිණි. එනම් නිවාස නොමැති කලාකරුවන් උදෙසා නිවාස ව්‍යාපෘතියක් ඇති කරන ලෙසය. ජනාධිපතිතුමා එදිනම නාගරික සංවර්ධන අධිකාරියේ නිලධාරීන්ට කථා කැර උපදෙස් දී තිබුණේ කලාකරුවන් වෙනුවෙන් නිවාස ඉදිකිරීමට සුදුසු ඉඩමක් පිළිබඳව දන්වන ලෙසය. ඒ අනුව නාගරික සංවර්ධන අධිකාරියේ නිලධාරීන් ජනාධිපතිතුමාට දන්වා තිබුණේ පන්නිපිටිය දෙපානම ප්‍රදේශයේ සුදුසු ඉඩමක් තිබෙන බවය.ජනාධිපතිතුමා ඉන්පසුව ජයන්ත ධර්මදාස මහතාට උපදෙස් දී තිබුණේ කලාකරුවන් වෙනුවෙන් ඉදිවෙන නිවාස ව්‍යාපෘතිය ක්‍රියාත්මක කිරීමට මැදිහත් වෙන ලෙසයි. කෙසේ වෙතත් පසුගිය ජනාධිපතිවරණයට පෙර කලාකරුවන් හමුවන අවස්ථාව වෙන විට ද කලාකරුවන්ගේ නිවාස ව්‍යාපෘතිය ක්‍රියාත්මක නොවී තිබිණි. ඒ බව කලාකරුවෝ ජනාධිපතිතුමාට දැනුම් දුන්හ. ඒ සමඟම ජනාධිපතිතුමා නැවැත වරක් නාගරික සංවර්ධන අධිකාරියේ උසස් නිලධාරියකුට කථා කර දොස් පැවැරුවේය.මම දැන් ජනාධිපතිවරණය වෙලාවේ මේ වැඩේට අත ගහන්නේ නෑ. ජනාධිපතිවරණය ඉවර වෙලා මා හමුවෙලා මට මතක් කරන්න. ජනාධිපතිවරණය වෙලාවේ මම මේ නිවාස ව්‍යාපෘතිය පටන් ගත්තොත් විපක්ෂය කියයි මම කලාකරුවන්ට ඡන්ද ගුණ්ඩුවක් දෙන්න යනවා කියලා.” ජනාධිපතිතුමා රෝහණ වීරසිංහ සහ සෝමරත්න බාලසූරිය කලාකරුවන්ට කීවේය.ඒ අනුව පසුගිය සතියේ රෝහණ වීරසිංහ සහ සෝමරත්න බාලසූරිය ජනාධිපතිතුමාට මතක් කළේ කලාකරුවන් වෙනුවෙන් ඉදිකිරීමට නියමිත නිවාස සංකීර්ණය ගැනයි. ඉන්පසුව යළිත් වරක් ජනාධිපතිතුමා නාගරික සංවර්ධන අධිකාරියේ ඉහළ නිලධාරියකුට කථා කළේය. එම නිලධාරියා ජනාධිපතිතුමාට කීවේ අදාළ නිවාස ව්‍යාපෘතිය ඉදිකිරීම උදෙසා සියලු කටයුතු සූදානම් කැර ඇති බවය. “කලාකරුවෝ මාධ්‍යවේදීන් කියන්නේ සල්ලි තියෙන මිනිස්සු නෙමෙයි. මම දියගම ක්‍රීඩාංගණය හදන්න සල්ලි හොයා ගත්තා වගේ ඔය නිවාස ව්‍යාපෘතියට සල්ලි හොයලා දෙන්නම් නිවාස ව්‍යාපෘතිය පටන් ගන්න. මට දැනගන්න ලැබුණා මාලිනී ෆොන්සේකා මාලබේ කුලී නිවෙසක පදිංචි වෙලා ඉන්නේ කියලා. ඒ නිසා වහාම මේ වසරේ මේ ව්‍යාපෘතිය නිම වෙන්ඩ ඕන” ජනාධිපතිතුමා නාගරික සංවර්ධන අධිකාරියට උපදෙස් ලබා දුන්නේය.මේ අතර ගිය සතියේ ජනාධිපතිතුමා ඇමැති මෛත්‍රීපාල සිරිසේන අරලිය ගහ මැදුරට කැඳවා තිබිණි. “දැන් මේ දවස්වල අපේ අය කියනවා සියයට 70කින් දිනනවා, තුනෙන් දෙකේ බලය ගන්නවා කියලා. හැබැයි කිසිම අපේක්ෂකයෙක් අපේ එ.ජ.නි.ස. ප්‍රතිපත්ති ගැන කථා කරන්නේ නැහැ. අපේ අයට ලේකම්තුමා ලිඛිතවම දැනුම් දෙන්න තුනෙන් දෙක ද සියයට 70ද කියනවා වගේම අපේ ප්‍රතිපත්ති ගැනත් කථා කරන්න කියලා. මට අවශ්‍ය වෙන්නේ කිසිම විදේශ බලවේගයකට යටත් නොවන රජයක් කියලා ජනතාවට පැහැදිලි කර දෙන්න කියලා අපේ අපේක්ෂකයන්ට දැනුම් දෙන්න” ජනාධිපතිතුමා ඇමැති මෛත්‍රීපාල සිරිසේන මහතාට උපදෙස් දුන්නේය.ගිය සතියේ හිටපු හමුදාපති සරත් ෆොන්සේකා හමුදා අත්අඩංගුවේ සිටියදීම බ්‍රිතාන්‍යයේ චැනල් ෆෝ නාලිකාවට විශේෂ ලිපියක් යොමු කැර තිබිණි. එම ලිපියෙන් සරත් ෆොන්සේකා ජනාධිපතිතුමාව විවේචනයට ලක්කර තිබුණේ නිර්දය ආකාරයෙනි. තමන්ට වායුසමීකරණ සහ උණුසුම් ජලය නොමැති බවද හෙතෙම එම ලිපියෙන් කියා තිබිණි. චැනල් ෆෝ නාලිකාව එම ලිපිය ගිය බදාදා දිනය පුරාම විශේෂ ප්‍රවෘත්ති විකාශයක් මඟින් ප්‍රචාරය කළේය.රජයේ කැබිනට් තීරණ දැනුම්දීමේ මාධ්‍ය හමුවේදී ඇමැති ඩලස් අලහප්පෙරුම එම සිදුවීම ගැන අදහස් දැක්වූයේය. “උණුසුම් ජලය සහ වායුසමීකරණ පහසුකම් ඉල්ලා සිටින ලෝකයේ එකම සිරකරුවා සරත් ෆොන්සේකා” ඇමැති ඩලස් අලහප්පෙරුම කියා සිටියේය.”ෆොන්සේකා කොහොමත් මට අපහාස කරනවා. විදේශ කුමන්ත්‍රණයේ එක කොටසක් තමයි ෆොන්සේකා චැනල් ෆෝ නාලිකාවට යවපු ලියුම. මම ෆොන්සේකාට සමහර පහසුකම් ලබාදුන්නේ හිරකාරයෙක් විදියට නෙමෙයි. ඒ සියල්ලම එයා වැරැදි විදියට පාවිච්චි කරනවා.” ජනාධිපතිතුමා චැනල් ෆෝ නාලිකාවට ෆොන්සේකා යැවූ ලිපිය පිළිබඳ කියමින් ඇමැති ඩලස් අලහප්පෙරුමට කීවේය.ගිය සතියේ ගම්පහ එ.ජ.නි.ස කණ්ඩායම් නායක බැසිල් රාජපක්ෂ මහතා සිය මැතිවරණ මෙහෙයුම් කමිටුව කැඳවූයේය. “ප්‍රධාන රැස්වීම් සංවිධානය කරන්න එපා. මට ඉතාම වැදගත් වෙන්නේ ජනතාව හමුවීමයි. ඒක තමයි මගේ ලොකුම අරමුණ” බැසිල් රාජපක්ෂ මහතා මැතිවරණ මෙහෙයුම් කමිටුවට උපදෙස් දුන්නේය.ඒ අනුව ගිය සතියේ බැසිල් රාජපක්ෂ මහතා ගම්පහ, කටාන, කැලණිය, මීගමුව යන ප්‍රදේශවල ජනතාව හමුවීමට කුඩා ප්‍රමාණයේ රැස්වීම්වලට ගියේය. මේ අතරතුර ගම්පහ ප්‍රදේශයේ රැස්වීමක් පිළිබඳව සොයා බැලීමට බැසිල් රාජපක්ෂ මහතාගේ ලේකම් චන්ද්‍රා ප්‍රනාන්දු සහ මාධ්‍ය ලේකම් සේනක ඔබේසිංහ රතුපස්වල ප්‍රදේශයට ගියේය. එම රැස්වීම සංවිධානය කැර තිබුණේ රතුපස්වල බෝධිරාජ විද්‍යාලය තුළය.ඒ සමඟම සේනක ඔබේසිංහ බැසිල් රාජපක්ෂ මහතාට ඒ බව කීවේය. “ඒක කොහොමත් වෙන්ඩ දෙන්න එපා. රැස්වීම පාසලෙන් එළියේ තියන්න කියන්න. පාසල් තුළ දේශපාලන රැස්වීම් තියන්න දෙන්න එපා.” බැසිල් රාජපක්ෂ මහතා උපදෙස් දුන්නේය. ගිය සතියේ ගම්පහ දිසාවේ ප්‍රාදේශීය මාධ්‍යවේදින්ගේ වැඩමුළුවක් පැවැත්විණි. එම රැස්වීමට මාධ්‍යවේදින් දෙසීයක් පමණ සහභාගී වී සිටියහ. එහිදී මාධ්‍යවේදින් බැසිල් රාජපක්ෂ මහතාට අපූරු මාලයක් පැලඳුවේය. එය සාදා තිබුණේ මාධ්‍යවේදින්ගේ පෑන් විල්ලු යොදා ගෙනය. “මාධ්‍යවේදීන් මට විල්ලුවෙන් මාලය දැම්මේ. හැබැයි එතුමාලා ලඟ පෑනේ ලියන කොටස තියා ගත්තා.” බැසිල් රාජපක්ෂ මහතා මාධ්‍යවේදීන්ට විහිළුවක් ද කළේය.”අපි රටේ විශාල වශයෙන් සංවර්ධන කටයුතු සිදු කරනවා. කෝටි ගණන් වටිනා සංවර්ධන ව්‍යාපෘති ක්‍රියාත්මක කරනවා. හැබැයි මාධ්‍යවල ඒවාට ඉඩක් නැහැ. මාධ්‍ය ඒ ගැන හිතනවා නම් හොඳයි.” බැසිල් රාජපක්ෂ මහතා කියා සිටියේය.මේ අතරතුර ගිය සතියේ බැසිල් රාජපක්ෂ මහතා දිනකට රැස්වීම් 52 කට ගොස් ජනතාව ආමන්ත්‍රණය කරමින් දිනකදී වැඩිම මහජන රැස්වීම් ප්‍රමාණයක් ඇමැතුවේය. “මට අවශ්‍ය ගම්පහ දිසාව ජනතාවට ජීවත්වීමට හොඳම ප්‍රදේශය බවට පත් කිරීමයි. මම හැමදාම ජනතාව අතර ඉන්නවා.” බැසිල් රාජපක්ෂ මහතා එම රැස්වීම්වලදී කියා සිටියේය.ගිය බදාදා ජනාධිපතිතුමා දෙහිවල ශ්‍රීලනිප ආසන බල මණ්ඩල රැස්වීමට සහභාගි විය. එය පැවැතියේ දෙහිවල ශ්‍රීලනිප සංවිධායක ධනසිරි අමරතුංගගේ නිවෙසේදීය. ජනාධිපතිතුමා ධනසිරි අමරතුංගගේ නිවෙසේ පැවැති ආසන බල මණ්ඩල රැස්වීමට පැමිණෙන විට ඇමැති ජොන්ස්ටන් ප්‍රනාන්දු සභාව අමතමින් සිටියේය. ජනාධිපතිතුමා ධනසිරි අමරතුංගගේ නිවෙසට පැමිණ නිවෙසේ උඩු මහලට ගියේය. එහිසිට ජනාධිපතිතුමා ආසන බල මණ්ඩලයට පැමිණ සිටි ජනතාවට ආචාර කළේය.ඉන් අනතුරුව ජනාධිපතිතුමා ආසන බල මණ්ඩල රැස්වීමට පැමිණ අසුන් ගත්තේය.දෙහිවල ආසන බල මණ්ඩල රැස්වීමේ පිළි ගැනීමේ කථාව කළේ ධනසිරි අමරතුංග විසිනි. “මගේ තාත්තා නැති වුණාට පස්සේ මට තාත්තා කෙනෙක් හිටියේ නැහැ. මට හයියක් දුන්නා නම් ඒ ජනාධිපතිතුමා පමණයි. මම ඒ ගෞරවය එතුමාට දෙනවා. අපි වගේ අහිංසක මිනිස්සුන්ට එතුමා දෙන ශක්තිය අති විශාලයි.” ධනසිරි අමරතුංග කියා සිටියේය.ඉන් අනතුරුව දෙහිවල ශ්‍රීලනිප බල මණ්ඩලය ජනාධිපතිතුමා ඇමැතුවේය. “දෙහිවල ප්‍රදේශයෙත් මුස්ලිම් දෙමළ ජනතාව පසුගිය ජනාධිපතිවරණයේදී ඡන්දය දුන්නේ නැහැ. ෆොන්සේකා කියන්නේ තමන්ගේ ඡන්දයවත් නැතිව ජනතාව මුලා කළ කෙනෙක්. හැබැයි මෙවර ජනතාව සත්‍ය තේරුම් ගෙන සිටිනවා. මෙවර ඡන්ද 4 ක් තියෙනවා. මුල්ම ඡන්දය මට දෙන්න ඊළඟට ආසන සංවිධායකට ඡන්දය දීලා ඉතිරි මනාප ඡන්ද දෙකම පාවිච්චි කරන්න. දැන් දෙහිවල ආසනයට ධනසිරි ශක්තියක් වෙලා තියෙනවා. ධනසිරි කියන්නේ මගේ මිනිහෙක්. ඔහුට මම ශ්‍රීලනිපයට එන ලෙස ආරාධනා කළේ අවුරුදු 5 කට පෙර. මට නිකං පාර්ලිමේන්තු කණ්ඩායමක් වැඩක් නැහැ. මට ඕන රට හදන කණ්ඩායමක්.” ජනාධිපතිතුමා දෙහිවල ශ්‍රීලනිප බල මණ්ඩල රැස්වීමේදී කීවේය.දෙහිවල ශ්‍රීලනිප බල මණ්ඩල රැස්වීමේදී දෙමළ ජනතාව ඉන්දියාවෙන් ආනයනය කළ මල් මාලාවක් දමා ජනාධිපතිතුමා මහත් හරසරින් පිළි ගැනීමට ද කටයුතු කැර තිබිණි.ගිය අඟහරුවාදා ජනාධිපතිතුමා කළුතර බලා පිටත්ව ගියේ හීනටියන්ගල මහා විහාරයේ අභිනව චෛත්‍යයේ කොත නිරාවරණය කිරීම සඳහාය. උත්සවයේ කටයුතු අවසන් වූ පසුව ජනාධිපතිතුමා කළුතර පරණ පාරේ පිහිටි ඇමැති රෝහිත අබේගුණවර්ධනගේ මැතිවරණ මෙහෙයුම් කාර්යාලයට ද ගොඩ වැදුණේය. ඒ කිසිවකුටත් නොදන්වාමය. එහිදී ජනාධිපතිතුමා ඇමැති රෝහිත අබේගුණවර්ධනගෙන් විමසා සිටියේ ඔහුගේ මැතිවරණ ව්‍යාපාරය ගැනය.ජනාධිපතිතුමා ඇමැති අබේගුණවර්ධන සමඟ සාකච්ඡාවේ යෙදී සිටින අතරතුර එම ස්ථානයට තවත් සුවිශේෂි පුද්ගලයකු පැමිණ සිටියේය. ඒ පසුගියදා කළුතර දී වීර ක්‍රියාවක් සිදු කළ පුද්ගලයෙකි. පසුගිය දිනෙක මවක් විසින් පිරිමි දරුවකු කළු ගඟට විසිකර තිබියදී එම පිරිමි දරුවා බේරා ගත් පුද්ගලයාය. එම අවස්ථාවේදී ජනාධිපතිතුමා එම තරුණයාට මුදල් ත්‍යාගයක් පිරිනමා ඔහු අගය කිරීමට ද අමතක නොකළේය.ගිය අඟහරුවාදා උදෑසන කෑගල්ල තෝලංගමුව ඩඩ්ලි සේනානායක විද්‍යාලයේ ලක්ෂ 300 ක වියදමින් ඉදි කෙරෙන ක්‍රීඩාංගනයට මුල්ගල තැබීම මුදල් සහ රාජ්‍ය ආදායම් ඇමැති රංජිත් සියඹලාපිටියගේ ප්‍රධානත්වයෙන් සිදුවීය. මේ අවස්ථාවට ඇමැති මනෝ විජයරත්න ද එක්ව සිටියේය. “මෙවර මහ මැතිවරණයේදී රංජිත් සියඹලාපිටිය ඇමැතිතුමා කෑගල්ල දිස්ත්‍රික්කයේ පළමුවැනි තැනට පත් වෙනවා. එතුමාගේ මනාප ඡන්ද ගොඩ හොඳටම බර වැඩියි. මනාප ඡන්ද ගොඩ බර වැඩි වෙලා පිරිලා ඉතිරිලා යනවා. ඒ නිසා ඇමැතිතුමනි බර වැඩි කොටසින් මනාප ටිකක් මටත් දෙන්න” ඇමැති මනෝ විජයරත්න ඉල්ලා සිටියේ කාගේත් අත්පොලසන් හඬ මධ්‍යයේය.ගිය සතියේ ඇමැති චම්පික රණවකගේ මැතිවරණ මෙහෙයුම් කමිටුව රැස් විණි. “පරිසරයට හානි නොවෙන විදියට අපි මැතිවරණ ව්‍යාපාරය මෙහෙයවන්න ඕන. ඒ වගේම ඒ මැතිවරණ ව්‍යාපාරයේදී පරිසරය සුරකින සත්කාරයත් කළ යුතුයි” ඇමැති චම්පික රණවක සිය මැතිවරණ මෙහෙයුම් කමිටුවට උපදෙස් දුන්නේය. අවසානයේ ඇමැති චම්පිකගේ මැතිවරණ මෙහෙයුම් කමිටුව තීරණය කළේ දේශීය පැළ වර්ග 17ක් කොළඹ දිසාවේ ස්ථාන 17කදී පාපැදි කරුවන් 17 දෙනෙකු යොදවා රෝපණය කළ යුතු බවය.“පැළ වර්ග 17කින් පෙන්වන්නේ අපේ ජෛව විවිධත්වය. ඒ නිසා අපි පැළ හිටවලා අවසන් වෙලා ජෛව විවිධත්වය සුරැකීමේ වැදගත්කම ගැන දේශණ 17 ක් පවත්වමු.” ඇමැති චම්පික රණවක යෝජනා කළේය.ඒ අනුව පසුගිය 17 වෙනිදා බොරැල්ලෙන් පිටත්වූ පාපැදි කරුවෝ 17 දෙනෙකු පාර්ලිමේන්තු ක්‍රීඩා පිටියට පැමිණියහ. ඉන් අනතුරුව ජාතික ධජ සහිත යතුරු පැදි දෙකක් පෙරටු කොට ගෙන පාපැදි කරුවෝ 17 දෙනකු රාජගිරියේ සදහම් සෙවන බලා ගමන් ඇරැඹූහ.ගිය සතියේ අපරාධ පරීක්ෂණ දෙපාර්තමේන්තුවේ නිලධාරීන් දෙදෙනකු සිරිකොත එජාප මූලස්ථානයට පැමිණියහ. ඒ එජාප මහ ලේකම් තිස්ස අත්තනායකගෙන් ප්‍රකාශයක් ලබා ගැනීමටය. එහිදී නිලධාරීන් එජාප මහ ලේකම්වරයා ගෙන් විමසා සිටියේ විපක්ෂයේ පොදු අපේක්ෂකයාගේ මැතිවරණ ව්‍යාපාරයට ලැබුණු මුදල් පිළිබඳවය.“මම එක්සත් ජාතික පෙරමුණේ සංවිධාන ව්‍යුහයේ වැඩ කළේ. මුදල් පිළිබඳව වගකීමක් මට තිබුණේ නැහැ. ඒ නිසා මට ඒ ගැන කියන්න කිසිවක් නැහැ. එජාප මහ ලේකම් තිස්ස අත්තනායක කියා සිටියේය.ගිය සෙනසුරාදා එජාප නායක රනිල් වික්‍රමසිංහ රාජකීය විද්‍යාලය සහ ශාන්ත තෝමස් විද්‍යාලය අතර පැවැති වාර්ෂික ක්‍රිකට් තරගය නැරැඹීමට ගියේය. එහිදී එජාප නායකයා තම පැරැණි හිත මිතුරන් සමඟ සුහදව සතුටු සාමිචීයේ යෙදීමට ද අමතක නොකළේය. ගිය සඳුදා එජාප නායක රනිල් වික්‍රමසිංහ විසින් කොළඹ දිස්ත්‍රික් එජාප අපේක්ෂකයන් සිරිකොත එජාප මූලස්ථානයට කැඳවා තිබිණි. “අපේ පක්ෂයේ ප්‍රතිපත්ති ප්‍රකාශය ගැන ජනතාව දැනුවත් කළ යුතුයි. ගෙයින් ගෙට ගොස් ජනතාව දැනුවත් කරන්න” එජාප නායකයා කොළඹ දිස්ත්‍රික් අපේක්ෂකයන්ට උපදෙස් දුන්නේය. මේ අවස්ථාවට එජාප නියෝජ්‍ය නායක කරූ ජයසූරිය සහ එජාප මහ ලේකම් තිස්ස අත්තනායක ද එක්ව සිටියහ.ගිය අඟහරුවාදා එක්සත් ජාතික පෙරමුණේ පක්ෂ නායකයන්ගේ හමුවක් පැවැත්විණි. ඒ එජාප නායක රනිල් වික්‍රමසිංහගේ ප්‍රධානත්වයෙනි. තිස්ස අත්තනායක, මංගල සමරවීර, මනෝ ගනේෂන් එම හමුවට එක්ව සිටියහ. මෙහිදී එජාප නායකයා අවධාරණය කළේ ඉදිරි සති දෙකෙහි ඡන්ද ව්‍යාපාරය සිදු විය යුතු ආකාරය ගැනය. “මහනුවර දිස්ත්‍රික්කයේ දෙමළ ඡන්ද 90,000 පමණ තියෙනවා. ඒ ඡන්දවලින් සියයට 40 ක්වත් පාවිච්චි වෙන්නේ නැහැ. ඒ වතු ජනතාව ඡන්ද පොළට යැවීමට වැඩපිළිවෙළක් සැකැසිය යුතුයි. එම සාකච්ඡාවේදී මනෝ ගනේෂන් කියා සිටියේය.මෙවර පාර්ලිමේන්තුවට තරග වදින තරුණ දේශපාලනඥයින් සිව් දෙනකුගේ සහභාගිත්වයෙන් පසුගියදා එක්තරා රූපවාහිනි නාලිකාවක විශේෂ වැඩසටහනක් පැවැත්විණි. මේ වැඩසටහනට සහභාගි වී සිටියේ මෙරට ප්‍රධාන පෙළේ දේශපාලනඥයින් සිව් දෙනෙකුගේ පුතුන් සිව් දෙනෙකි. ඒ අගමැති රත්නසිරි වික්‍රමනායක, හිටපු කථානායක වි.ජ.මු. ලොකු බණ්ඩාර, සබරගමුව මහ ඇමැති මහීපාල හේරත් සහ හිටපු රාජ්‍ය ආරක්ෂක නියෝජ්‍ය ඇමැති අනුරුද්ධ රත්වත්ත යන ප්‍රකට දේශපාලනඥයින්ගේ පුතනුවන් සිව් දෙනා ය.“එ.ජ.නි.ස ඉදිරිපත් කළ මහින්ද චින්තන ඉදිරි දැක්ම ප්‍රතිපත්ති ප්‍රකාශය විපක්ෂය කොපි කරලා. ස්ව නිර්මාණයක් විදියටවත් ප්‍රතිපත්ති ප්‍රකාශයක් ඉදිරිපත් කිරීමට නොහැකි මට්ටමට අද එ.ජා.ප ය පත් වෙලා. එ.ජා.ප. ය සහ ජ.වි.පෙ අද බංකොලොත් වෙලා. විපක්ෂයේ මහා මැතිවරණ ප්‍රතිපත්ති ප්‍රකාශය දැක්කාම මතක් වෙන්නේ හින්දි ගී තනුවලට පිළිතුරු ගීත නිර්මාණය කරන ආකාරයයි. ඇත්තටම කිව්වොත් එ.ජා.ප ප්‍රතිපත්ති ප්‍රකාශය දැක්කාම මතක් වෙන්නේ මෙරට පවතින පිළිතුරු ගීත කලාව“ ඇමැති මෛත්‍රිපාල මාධ්‍ය හමුවේදී කියා සිටියේ ය.එ.ජා.නි.ස. හම්බන්තොට දිස්ත්‍රික් අපේක්ෂක නාමල් රාජපක්ෂ ගේ ජයග්‍රහණය වෙනුවෙන් මේ දිනවල හම්බන්තොට දිසාවේ එ.ජා.ප සහ ජ.වි.පෙ. පාක්ෂිකයෝ විශාල වශයෙන් එක්ව සිටිති. ගිය සතියේ බෙලිඅත්ත ප්‍රදේශයේ එ.ජා.ප ක්‍රියාකාරීන් තුන් සියයකට ආසන්න පිරිසක් බෙලිඅත්ත ප්‍රාදේශීය සභා උප සභාපති පී.කේ. සෝමසිරි ගේ නිවෙසේ දී නාමල් රාජපක්ෂ හමුවීය. මේ හමුව සංවිධානය කැර තිබුණේ තාරුණ්‍යයට හෙටක් සංවිධානයේ අධ්‍යක්ෂ පී.කේ. සහන් විසිනි. මෙහිදී නාමල් රාජපක්ෂ එ.ජා.ප ක්‍රියාකාරීන් ඇමැතීමට ද අමතක නොකළේ ය. “ජනාධිපතිතුමා ජනාධිපතිවරණයේදී ලැබූ ජයග්‍රහණය ජනසතු කිරීමට මෙරට ජනතාවට දැන් අවස්ථාව ලැබී තිබෙනවා. ජනාධිපතිතුමාට රට ගොඩනැඟීමට ශක්තිය ලබා දීමට ගමට වැඩ කළ හැකි පිරිසක් පාර්ලිමේන්තුවට පත් කැර එවන ලෙස ද මා ඉල්ලා සිටිනවා” එහිදී නාමල් රාජපක්ෂ කියා සිටියේ ය.ජාතික නිදහස් පෙරමුණේ දේශපාලන මණ්ඩලය පසුගියදා බත්තරමුල්ලේ ප්‍රධාන කාර්යාලයේදී රැස්විය. එම රැස්වීමට ජාතික නිදහස් පෙරමුණේ නායක විමල් වීරවංශ ඇතුළු සියලු දේශපාලන මණ්ඩල සභිකයෝ එක්ව සිටියහ.”අපි හැම මොහොතේදීම රට ගැන සිතා තීන්දු ගත් පිරිසක්. පක්ෂය ද රට ද කියන ප්‍රශ්නය අපි ඉදිරියේ මතු වුණාම අපි හැමවිටම රට ගැන හිතා තීරණ ගත්තා. මහ මැතිවරණයකට මුහුණ දී සිටින අපි අද මේ විදිහට රැස්වුණේ රට මුහුණ පා තිබෙන බරපතළ අභියෝගයක් ගැන රටට එරෙහි බරපතළ කුමන්ත්‍රණයක් ගැන සාකච්ඡා කරන්න..” විමල් වීරවංශ දේශපාලන මණ්ඩල රැස්වීම ආරම්භ කරමින් පැවසීය.”මේ වන විට ඇමෙරිකා රාජ්‍ය දෙපාර්තමේන්තුව 2009 වසරට අදාළ මානව හිමිකම් වාර්තාව එළිදක්වා තිබෙනවා. එහි ශ්‍රී ලංකාව සම්බන්ධයෙන් දක්වන ආකල්පයේ නැවතත් වෙනසක් සිදු කර ඇති බව දැක ගන්නට පුළුවන්. පසුගිය වසර 20 තුළම ඔවුන් ශ්‍රී ලංකාව හැඳින්වූයේ “සිංහල බහුතරයේ ආණ්ඩුව“ කියලයි. මෙවර වාර්තාවෙන් ඔවුන් ශ්‍රී ලංකාව හඳුන්වන්නේ වෙනත් ආකාරයකට. ජාතික නිදහස් පෙරමුණේ ජාතික සංවිධායක, එක්සත් ජනතා නිදහස් සන්ධාන කළුතර දිස්ත්‍රික් අපේක්ෂක ජයන්ත සමරවීර පෙන්වා දුන්නේය.”එක්සත් ජාතික පක්ෂය හා ජනතා විමුක්ති පෙරමුණත් සරත් ෆොන්සේකා ජනාධිපති පුටුවේ වාඩි කරවන්න කුමන්ත්‍රණය කරන අවස්ථාවේ රට හමුවේ තබපු සටන් පාඨය වුණෙත් “රාජපක්ෂ පවුලේ පාලනයට තිත තබමු!” යන්නයි. මේ සියලු දෙනා එකතු වෙලා යුද ජයග්‍රහණය ලැබූ අපේ රට ආපස්සට ඇදලා දාන්න කුමන්ත්‍රණය කරන අයුරු මේ වාර්තාවෙන් තවදුරටත් තහවුරු වෙනවා.” රත්නපුර දිස්ත්‍රික් නායක, එක්සත් ජනතා නිදහස් සන්ධාන රත්නපුර දිස්ත්‍රික් අපේක්ෂක දීපාල් ගුණසේකර අවධාරණය කළේය.බැසිල්ගේ ආදර්ශයට අපිත් සහාය වෙමු මැයෙන් සිළුමිණ මුල්පිටුවේ ගිය සතියේ පළවූ ප්‍රවෘත්තියක් සම්බන්ධව එ.ජා.ප. නියෝජ්‍ය නායක කරු ජයසූරිය මහතා අප වෙත කරුණු පැහැදිලි කිරීමක් එවා තිබේ.”1997 කොළඹ නගර සභාවෙන් ආරම්භ කළ දේශපාලන ජීවිතයේ සෑම අවස්ථාවකම අප විසින් සාධාරණ සහ ගැටුම්වලින් තොර මැතිවරණ ව්‍යාපාරයක් සඳහා ක්‍රියා කළ බවද එම කරුණු පැහැදිලි කිරීමේ දක්වා තිබේ” එම පුවත සඳහා අදාළ තොරතුරු අප වෙත ලබාදී තිබුණේ එ.ජා.ප.යේ විශ්වාස කටයුතු ආරංචි මාර්ගයකිනි. එම තොරතුර පිළිබඳව පොලිටිකල් දෝංකාරය තීරයේ ද පළකර තිබිණි. මීට අමතරව එම ප්‍රවෘත්තිය සිළුමිණ පමණක් නොව ගිය සතියේ වෙනත් සති අන්ත පුවත්පත්වල දේශපාලන තීරයන්හිද පළවී තිබූ බවද සඳහන් කළ යුතුය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ab1003214</link>
    <topic> රනිල්ගේ නරියා</topic>
    <author/>
    <content>ඉස්සර ඡන්ද වැඩට මෙහෙම වියදම් කරන්න බැහැකතාබහ අඩු ලොකු අයියාරට හදන්න පුළුවන් කණ්ඩායමක් මට දෙන්නරනිල්ගේ නරියාකාගේ කාගේත් කතා...!රනිල් මහත්තයා අපූරු කියුම් කාරයෙකි. එතුමාගේ මේ කියුම් මුළු රටම හාස්‍යයෙන් පිනවයි.අලුත්ම කතාව නම් කුකුළන්ට නරින් භාරදීමේ කතාවයි.රනිල් මහත්තයාගේ කතාව අනුව කුකුළෙකුට නරියකු භාර දුනහොත් කුමක් සිදුවිය හැකිද?පළමුව කුකුළා නරියාට අවදිවන්නට උගන්වයි. කුකුළා පාන්දරින්ම හඬලන්නට පටන්ගනී. එවිට ගමගෙදර ඇත්තෝ අවදිවෙති. ගම හාමිනේ කුස්සියට ගොස් වතුර කේතලය ලිපේ තියයි. ගමරාළ ගවගාලට ගොස් එළදෙනගෙන් කිරි දොවන්නට පටන්ගනී.කුකුළාට භාරදුන් නරියා ද කුකුළාට අනුව යමින් පාන්දරම හූ කියන්නට පටන්ගනී.”මොන මළ ඉලව්වක්ද? උදේ පාන්දර හූ කියන්නෙ”ගමරාළ ඇඳ පොල්ලක් රැගෙන විත් නරියාට තඩිබායි. නරියා රනිල් මහත්තයාට ශාප කරයි.”මොන එහෙකට කුකුළෙකුට භාර දෙන්ඩ කියල කිව්වද මන්දා”කුකුළා කුස්සිය පැත්තට යයි. නරියා ද පසුපසින් යයි.ගමහාමිනේ බත් හැලියේ දංකුඩ ටික සූරා කුකුළාට සහ කිකිළියන්ට වීසි කරයි. උන් පොරකමින් බත්තුළු අහුලාගෙන කති.නරියා ද දිව අගින් බත් ඇටයක් ගැනීමට උත්සාහ කරයි. එකම එක බත් ඇටයක් දිව අගින් ගෙන කටට දමාගන්නා විට කුකුළු රංචුව සියලු බත් ඇට ඇහිඳගෙන කා අවසන්ය.බත් ඇටයක් පමණක් උදේ ආහාර වශයෙන් ගත් නරියා දවල් දහය එකොළහ වන විට හෝන්දු මාන්දු තත්ත්වයට වැටේ. නරියා රනිල්ට ශාප කරයි.”කුකුළන්ට නරියෙක් බාරදුන්නාම වෙන දේවල් ගැන ඇත්තටම දැනගෙන ඉඳල නැද්ද”නරියා තරහෙන් පුපුරයි.කුකුළා කිකිළියන් සමඟ මිදුල පුරා යයි. නරියා ද පසුපසින්ම යයි. කුකුළා කිකිළියන් සමඟ කුස්සි මිදුල කෙළවර වූ පලා දළු කඩාගෙන කයි. නරියා ද පලා දළු කයි.කොළ රහ නරියාට අල්ලන්නේම නැත. කුණු වී ගිය මුව ගාතයක් තරම් රස නැත. කොළ රහ ඉවසාගත නොහැකි වී නරියාට ඔක්කාරය එයි. නරියා වමනය කරයි.”චිප්.. චිප්”ගමහාමිනේ ගේ පොල්ලෙලි පාරක් කන්නට නරියාට සිදුවෙයි. නරියා නැවතත් රනිල්ට දෙස් දෙවොල් තියයි.කෑම එහෙම කා බඩපුරවාගත් කුකුළා කිකිළියක පසුපස පන්නයි. කිකිළිය ටිකක් දුර දුවගොස් කුකුළාට කීකරු වෙයි. නරියා ද කුකුළා අනුව යමින් කිකිළියක පසුපස පන්නයි. කිකිළිය මරහඬ දෙමින් දස අතේ දුවයි. ගවගාල සුද්ද පවිත්තර කරමින් සිටි ගමරාළට කිකිළියගේ මරලතෝනිය ඇසේ.ගමරාළ විත් හොඳ යකඩ ඉනි පාරක් දෙයි. නරියා ගේ කොන්ද කැඩේ. කොන්ද කඩාගත් නරියා රනිල්ට ශාප කරමින් වත්ත පහළට දුවයි.”කුකුළන්ට භාර දුන් නරියට සිදුවන්නේ කොන්ද කඩා ගැනීමටයි” යනුවෙන් ජනවහරට අපූරු කියමනක් එකතුවෙයි. ජනවහරට අලුත් දේවල් එකතු කිරීම පිළිබඳව භාෂා විශේෂඥයෝ රනිල්ට ප්‍රශංසා කරති.විශ්වවිද්‍යාලයේ ජන සාහිත්‍ය අංශයෙන් රනිල්ට සම්මාන උපාධියක් ප්‍රදානය කිරීමට සැරසෙයි.එහෙත් කොන්ද කඩාගත් නරි එයට විරෝධය පාති.”එයා උපාධි ගන්ඩ .. අපි කොන්ද කඩාගන්ඩ.. යකෝ .. යකෝ.. යකෝ..”නරි කෑ ගසති.”අන්න හරි” සුදු පාට වඳුරෙක් සපෝට් එකක් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ab1003215</link>
    <topic>කාගේ කාගේත් කතා...!</topic>
    <author>සකස් කෙළේ පසන් ගමගේ සුලෝචනී විජේසිංහ</author>
    <content>ඉස්සර ඡන්ද වැඩට මෙහෙම වියදම් කරන්න බැහැකතාබහ අඩු ලොකු අයියාරට හදන්න පුළුවන් කණ්ඩායමක් මට දෙන්නරනිල්ගේ නරියාකාගේ කාගේත් කතා...!පාර්ලිමේන්තු මැතිවරණයේ උණුසුම දිනෙන් දින වැඩිවන බව හැඟෙන්නේ මැතිවරණ වේදිකාවන්ට සවන්දෙන විටයි. වැඩි මනාප ප්‍රමාණයක් ලබා දියවන්නාව අභිනවයෙන් තරණය කිරීමට අපේක්ෂිත කෝඩුකාරයන් සේම මනාප තරගයට ප්‍රවිශ්ඨ වී සිටින ප්‍රවීණයන්ගේ ද අරමුණ වී ඇත්තේ වඩාත් විශිෂ්ට ජයග්‍රහණයක් අත්කර ගැනීමයි.මේ හේතුව නිසාම වේදිකාවන් ගෙන් මෙන්ම ජනමාධ්‍යවලින් වඩාත් උණුසුම් වාග් සංග්‍රාමයන් අසන්නට දකින්නට ලැබේ. ඇතැම් අපේක්ෂකයින් එලෙස පුවත්පත්වලට ලබා දුන් සාකච්ඡාවන්ගේ සංක්ෂිප්තයක් මෙලෙස දැක්වෙයි.-අමාත්‍ය ඩබ්ලිව්.ඩී.ජේ.සෙනෙවිරත්න මහතා (රත්නපුර දිස්ත්‍රික් කණ්ඩායම් නායක)තම අඩුපාඩු හදාගෙන ජනතා ප්‍රසාදය ලබා ගන්නවා වෙනුවට සමහර අපේක්ෂක අපේක්ෂිකාවන් අන් අයට ප්‍ර‍්‍රහාර එල්ල කිරීම අන් අයගේ සැරසිලි, කාර්යාල, පොස්ටර්, බැනර් විනාශ කිරීම දක්වා පහත් අඩියකට වැටීම කනගාටුදායකයි. ආණ්ඩුව ප්‍රතිපත්තියක් ලෙස මැරකම ගන්නේ නැහැ.මැතිවරණ නීති උල්ලංඝනය ජනාධිපතිතුමාගේ ආණ්ඩුවේ පිළිවෙත නොවෙයි. මේ මහා මැතිවරණයෙන් සන්ධානය පහසුවෙන් ජයගන්නා නිසා අපිට කිසිදු අනවශ්‍ය ක්‍රියාවල නිරතවීමේ අවශ්‍යතාවක් නැහැ. නමුත් තමන්ට තර්ජනයක් යැයි සිතෙන අපේක්ෂකයන්ට පහත් අන්දමින් කැපිලි දමන අය සන්ධානය හෝ එජාපය ඇතුළු ඕනෑම පක්ෂයක සිටී නම් ඔවුන්ට නිසි දඬුවම් දී ප්‍රතික්ෂේප කිරීම මේ මහා මැතිවරණයේදී ජනතාව ඉටුකළ යුතු ජාතික වගකීමක් බව පෙන්වා දිය යුතුයි.ගාල්ල දිස්ත්‍රික් එජනිස කණ්ඩායම් නායක පියසේන ගමගේ මහතාඅපේ‍්‍රල් 08 දා පැවැත්වෙන මහ මැතිවරණයට ජයග්‍රාහී අයුරින් එජනිස මැතිවරණ කටයුතු මෙහෙයවමින් තිබෙනවා. පාර්ලිමේන්තු මන්ත්‍රී ආසන එකසිය පනහක් ලබා ගැනීමේ ඉලක්කයක් අපට තිබෙන්නේ. දකුණු පළාතේ සියලු ජයග්‍රහණවලදී වැඩිම ශක්තියක් ලබා දුන්නේ ගාල්ල දිස්ත්‍රික්කයේ ජනතාවයි.ජනාධිපතිතුමා රටේ ජනතාවගේ ඉහළම ගෞරවයට පාත්‍ර වී තිබෙන අවස්ථාවකයි මේ මැතිවරණය පවත්වන්නේ. පවතින සමානුපාතික මැතිවරණ ක්‍රමය යටතේ අර්බුද රැසක් ඇති වී තිබෙනවා. සුළු පක්ෂ වල සහය නැතිව කිසිදු තනි පක්ෂයකට රජයක් පිහිටුවන්න බැහැ. පසුගිය ජනාධිපතිවරණයේ සහායත් ලබාගෙන මේ මැතිවරණයෙන් තුනෙන් දෙකක බහුතර පාර්ලිමේන්තු බලයක් ලබාගැනීමේ බලාපොරොත්තුවෙනුයි අපි මේ මැතිවරණයට ඉදිරිපත් වන්නේ.පාලිත රංගේ බණ්ඩාර මහතා (පුත්තලම දිස්ත්‍රික් එ.ජා.ප. නායක)ජනාධිපතිවරණයේදී හංසයා ලකුණෙන් තරග කළාට වඩා අද එ.ජා.ප.ය අලියා ලකුණෙන් තරග කරන විට ජනතාවගේ පිබිදීමක් තිබෙනවා. ජනාධිපතිවරණ ප්‍රතිඵලයෙන් පසුව කළ සමීක්ෂණවලින් කරුණු ගණනාවක් හෙළිවූවා. ජ.වි.පෙ. හා එ.ජා.ප.ය එදා එක වේදිකාවකට නැංගට එතැන සිටියේ පක්ෂවල ප්‍රධානීන් පමණයි. ගම්වල පාක්ෂිකයින් අපට එකතු වූයේ නැහැ. එයට යම් යම් සාධක බලපා තිබුණා.ඡන්ද පොළට ගිය ඇතැම් අය ඡන්ද පත්‍රිකාවේ අලියා නැති නිසා බුලත් කොළයට ඡන්දය දී තිබුණා. එහෙම කර තිබුණේ දිගටම අලියාට ඡන්දය දුන් අයයි. එවැනි කණ්ඩායමකුත් අපිට නැතිවුණා. එහෙත් මෙවර අලියා ලකුණින් තරග කරන නිසා අපේ ඡන්ද දායකයන් වගේම එ.ජා.ප.ය සමඟ සදා බැඳී සිටින පාක්ෂිකයින් මෙවර ඡන්ද පොළට යනවා. දැන් ඒ අය උනන්දුවෙන් කටයුතු කරනවා. රජයට හිතවත් අයත් අපිට එක්වෙමින් සිටිනවා. මේ ඡන්ද එකතු වුණාම ගිය වතාවට වඩා වැඩි ප්‍රතිඵලයක් නියත වශයෙන්ම එජාපයට අපට ලබන්න පුළුවන්.කළුතර දිස්ත්‍රික් කණ්ඩායම් නායක කුමාර වෙල්ගම මහතාඅද පාර්ලිමේන්තු මැතිවරණය පවත්වන්නේ නිදහස, සාමය ඇති කළ අවස්ථාවකයි. දිවයින පුරා සිටින ජනතාවට නිදහසේ ඡන්දය පාවිච්චි කරන්න අවස්ථාව සැලසී තිබෙනවා. ජනාධිපතිවරණයේදී අපේක්ෂා කළාට වඩා විශිෂ්ට ජයක් ලැබුණා. ඒ ජනවරම ලබාදුන්නේ රට සංවර්ධනය කරන්නයි. රට නඟාසිටුවන්නයි. ආසියාවේ හොඳම රට බවට පරිවර්තනය කරන්නයි. දැන් ඒ කොටස කරන්න ශක්තිමත් ආණ්ඩුවක් අවශ්‍යයි. ව්‍යවස්ථාවේ වෙනසක් කරන්න රටේ වෙනසක් කරන්න තුනෙන් දෙකේ බලය අත්‍යවශ්‍යයි. එය ලැබෙන බවට කිසිම සැකයක් නැහැ.කළුතරින් එදා 63%ක ජනවරමක් දුන්නා. කණ්ඩායම් නායකයා වශයෙන් මට අවශ්‍ය වන්නේ ඒ ප්‍රතිශතය 70% දක්වා ඉහළ නංවන්නයි. කළුතරින් සන්ධානයේ මන්ත්‍රීවරු හතක් මැතිසබයට යන එක වළක්වන්න කාටත් බැහැ. ඒක ඉර හඳ වගේ විශ්වාසයි.දකුණු පළාත් විපක්ෂ නායක බුද්ධික පතිරණ මහතාබඩු මිල අඩු කරන්න, පඩි වැඩි කරන්න, යහ පාලනයක් ඇති කරන්න පොරොන්දු වූ ආණ්ඩුව අද ඒ පොරොන්දු කිසිවක් ඉටු කර නැහැ.ජනතාව අද ජීවත් වන්නේ කබලෙන් ලිපට වැටිලා. යහ පාලනය වෙනුවට ජනතාවට තමන් කැමැති අන්දමට කතා කරන්න, ක්‍රියා කරන්න බැහැ. විධායක බලය තිබෙන ආණ්ඩුව තවත් තුනෙන් දෙකක බලයක් ඉල්ලන්නේ අදටත් වඩා ඒකාධිපති ක්‍රමයකට යන්නයි. ඒ නිසා ජනතාව ඉතා බුද්ධිමත්ව මෙම මැතිවරණයේදී ක්‍රියා කළ යුතුයි.අපි පැහැදිලිව කියනවා ආණ්ඩුවට කවදාවත් දකුණෙන් තුනෙන් දෙකක් නොවෙයි දෙකෙන් එකක්වත් ගන්න දෙන්නේ නැහැ කියලා. දකුණේ බුද්ධිමත් ජනතාව රවටන්න ආණ්ඩුවේ මැති ඇමැතිවරුන්ට බැහැ. අපේ කණ්ඩායම ඇතුළේ පොරයක් නැහැ. අපි කියන්නේ ඡන්දෙන් පස්සේ පක්ෂ මාරු කරන, තනතුරු වරප්‍රසාද වලට පාට මාරු කරන පුද්ගලයින්ට මොන පක්ෂයේ වුණත් ඡන්දේ දෙන්න එපා කියලයි අප කියන්නෙ.විශේෂඥ වෛද්‍ය සුදර්ශිනී ප්‍රනාන්දුපුල්ලේ මහත්මියගම්පහ දිස්ත්‍රික් එජනිස අපේෂිකාඅද මෙවැනි සාමකාමී පසුබිමක් රට තුළ නිර්මාණය වී තිබෙන්නේ වත්මන් ජනාධිපතිතුමාගේ නිවැරැදි නායකත්වය නිසා බව ජනතාව වටහා ගන්නට ඕනෑ. එදා කුරිරු යුද්ධය අවසන් කොට රටට සාමය උදා කරන බව ජනපතිතුමා ජනතාවට පොරොන්දු වුණා. එතුමා එම පොරොන්දුව බලයට පත්වී සිවු වසරක් ඇතුළත අකුරටම ඉටු කළා. ඒ නිසයි මෙවර ජනාධිපතිවරණයේදී එතුමා නැවත වරක් ජනපතිධුරයට ජනතාව විසින් පත්කරනු ලැබුවේ. නමුත් එතුමාගේ ඉදිරි සංවර්ධන වැඩපිළිවෙළ ඉදිරියට ගෙන යෑමට ශක්තිමත් රජයක් එතුමාට අවශ්‍ය වී තිබෙනවා.ඒ නිසා ජනාධිපතිවරණයේදී ජනාධිපතිතුමාගේ ජයග්‍රහණයට ජනතාව සිදුකළ කැපවීම කිසිම අඩුවක් නැතිව මේ මහා මැතිවරණයටත් දක්වන්නට ඕනෑ. අද රටේ කුරිරු ත්‍රස්තවාදය අවසන් වුණාට රටේ දැවෙන ප්‍රශ්න විසැඳීමට තිබෙනවා. එය කළ හැක්කේ ජනාධිපතිතුමා ඇතුළු වත්මන් රජයට පමණයි. ඒ අනුව මේ අවස්ථාවේ සමගියක් හා අරමුණක් නැති එ. ජා. පක්ෂයට හෝ වෙනත් විපක්ෂ දේශපාලන පක්ෂයකට ඡන්දය දීමෙන් කිසිම පළක් වන්නේ නැහැ.සකස් කෙළේ පසන් ගමගේ සුලෝචනී විජේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=af1003211</link>
    <topic>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවා</topic>
    <author>සාකච්ඡා කෙළේ කේ. සී. ජේ රත්නායක</author>
    <content>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවාදැන් තිබෙන්නේ වේගයෙන් ගොඩනැඟෙන ආර්ථිකයක්ජීවත් වෙයන් පුතේ! ජීවත් වෙයන්!දේවි බාලිකාවන්ගේ ‘රූ ඡායා’ ඡායාරූප දැක්මශ්‍රී ලංකාභිමාන්‍ය ශ්‍රීමත් ආතර් සී. ක්ලාක්ජනමත පිටුවජීවිතය සුන්දරයමහා භාණ්ඩාගාරයේ ලේකම්ආචාර්ය පී.බී. ජයසුන්දරමේ විපක්‍ෂයේ දේශපාලන වේදිකාවෙන් අසන්නට ලැබෙන ප්‍රකාශ කිහිපයකි. ඇත්තටම රටේ ආර්ථිකයට මොකද වෙන්නේ? මේ සම්බන්ධයෙන් කරුණු හෙළිදරවු කෙරෙන විශේෂ මාධ්‍ය සාකච්ඡාවක් ඉකුත්දා පැවැත්විණ. මේ එම සංවාදය ඇසුරින් සකස් කළ ප්‍රශ්නෝත්තර මාලාවකි.මම දන්න තරමින් ඒ ප්‍රකාශය සම්පූර්ණ අසත්‍යයක්. ආණ්ඩුව සෑම ණයක්ම ලබාගෙන තිබෙන්නේ පවතින නීතිමය රාමුව ඇතුළෙයි. පාර්ලිමේන්තුව විසින් අනුමත කරන ලද ප්‍රතිපාදන මත ශ්‍රී ලංකා මහ බැංකුවේ රාජ්‍ය ණය අධිකාරිය තමා මේ ණය ලබා ගැනීම කරන්නේ. ආණ්ඩුවක් ණය ලබා ගත්තේ පිළිගත් ජාතික හා අන්තර්ජාතික මුල්‍යායතනවලිනුයි. එතකොට ඒ ආයතනවලට නීති විරෝධි විදිහට ණය දෙන්නත් බෑ. ආණ්ඩුවකට නීති විරෝධීව ණය ගන්නත් බෑ. මම දන්නා තරමින් ශ්‍රී ලංකාවේ කිසිම ආණ්ඩුවක් නීති විරෝධී විදිහට ණය අරගෙන නෑ.රජයේ ආදායමට වඩා වියදම ඉහළ යෑම ඇත්ත. ඒක අලුත් ම සොයා ගැනීමක් නෙවෙයි. 1955 සිට පැවතුණු හැම ආණ්ඩුවකම ආදායමට වඩා වියදම වැඩියි. ලෝකයේ බොහෝ රටවල සාමාන්‍ය තත්ත්වයත් ඒකයි. හැම රජයකම අයවැය හිඟය කියන තත්ත්වය පැවතිය යුත්තේ පිළිගත් ආර්ථික රාමුවක් ඇතුළෙයි. ඒ ගන්නා ණය රටේ ජාතික ආදායම – ආර්ථිකය පුළුල් කරන ආයෝජනයක් බවට පත්විය යුතුයි. එමඟින් ගනු ලබන ණය ආපසු ගෙවීමේ හැකියාව ලැබෙනවා. රාජ්‍ය ණය කළමනාකරණය කියන්නේ ඒකයි. ආණ්ඩුවේ අයට වඩා වැය වැඩිද කියන කාරණය නෙවෙයි බලන්නේ. ජාතික ආදායම අනුව ගන්නා ණය ඔරොත්තු දෙනවාද කියන කාරණයයි වැදගත්. 2002 – 2003 ශ්‍රී ලංකා රාජ්‍ය ණය ජාතික ආදායමට සාපේක්ෂව 100% කට වඩා ඉහළ ගියා. නමුත් පසුගිය කාලයේදී ජාතික ආදායමට සාපේක්ෂව ණය 85% ක් දක්වා අඩු වුණා. ඉදිරියේදී රටේ ජාතික ආදායම තවත් ඉහළ යනවා. ඒ අනුව ණය ප්‍රමාණය ජාතික ආදායමට සාපේක්‍ෂව 75% කට අඩු අගයකට ගෙන ඒමයි රජයේ ඉලක්කය.දැන් කොළඹ දකුණ වරායේ දිය කඩනය හැදෙමින් පවතිනවා. ව්‍යාපෘතියේ වටිනාකම අමෙරිකාන් ඩොලර් මිලියන 450 යි. මේකෙන් ඩොලර් මිලියන 300 ක් ණය. අදට ගත්තොත් ඒක ණයක්. හැබැයි මේ ණය ආපසු ගෙවන්න වසර 20 කට වැඩි කාලයක් තියෙනවා. මේ දියකඩනය හැදීමත් සමඟම වරායත් ගොඩනැඟෙනවා. ඒ වරායේ ආදායම සමඟම අපේ ආයාථ හා නිර්යාථ ඉහළ යනවා. මේ සමඟම බැංකු හා තවත් ක්‍ෂේත්‍ර ගණනාවක් පිබිදෙනවා. ජාතික ආදායම කැපී පෙනෙන අගයකින් ඉහළ යනවා. ණය ගෙවීමේ හැකියාවත් වැඩි වෙනවා.මෙතන වැදගත් වෙන්නේ ගන්නා ණය ඵලදායී ආයෝජනයකට යොදනවාද? නැද්ද? කියන කාරණයයි. හම්බන්තොට වරාය ගත්තත් එහෙමයි. පසුගිය කාලයේදී රජය ලබාගත් සමස්ත ණය ආයෝජනය කර තිබෙන්නේ ඉතාම ඵලදායී ව්‍යාපෘතිවලටයි. මහාමාර්ග, වාරිමාර්ග, විදුලි ජනනය වගේ සියලුම සංවර්ධන ව්‍යාපෘතිවලට අද යොදවන මුදල හෙට රටට විශාල ආදායම් උපදවන මාර්ග බවට පත් වෙනවා. ඊට අමතරව වරාය, ගුවන් තොටුපළ, විදුලි බලාගාර වගේ සංවර්ධන කටයුතුවලට වත්මන් රජය ප්‍රමුඛත්වය දී තිබෙන්නේ දැක්මක් අනුවයි.ජනතාවගේ අධ්‍යාපන – කුසලතා අංශය දියුණු කිරීම හා සෞඛ්‍ය සම්පන්න ජීවන රටාවක් ලබාදීම රජයේ තවත් අරමුණක්. මේ සියලු දෙයින්ම ණය බර අඩුවීම වගේම ජාතික ආර්ථිකයේ ඉහළ වර්ධනයක් අපේක්ෂා කරනවා.එවැනි ප්‍රකාශයකින් බලාපොරොත්තු වෙන්නේ මොකක්ද? ණය නොගෙවා ඉඳීමෙන් මොකක්ද ළඟා කර ගන්න හදන්නේ? අපිට ණය දීලා තියෙන්නේ මිත්‍ර රටවල්. ඒ රටවල් වරදක්ද කරලා තියෙන්නේ? ඔවුන් අපේ ව්‍යාපෘති අධ්‍යයනය කරලයි ණය දෙන්නේ. ශ්‍රී ලංකාවට වැඩියෙන්ම ණය දෙන්නේ ජපානයයි. දැන් ජපානයෙන් ගත්ත ණය ගෙවන්නේ නැතැයි කියනවා නම් මොකක්ද ඇති කර ගන්න හදන ප්‍රතිඵලය? බලන්න සුනාමි විපත වුණ වෙලාවේ මේ රටවල්ම කැමැත්තෙන් කිව්වා ණය ගෙවීම ප්‍රමාද කරන්න කියලා සහන කාලයකුත් දුන්නා. ණය ගෙවන්නේ නැහැ වගේ අර්ථ විරහිත ප්‍රකාශ කරනවා වෙනුවට වඩා වැදගත් වෙන්නේ ඒ රටවල් සමඟ අපේ ආර්ථික සබඳතා තවත් දියුණු කර ගැනීමයි. දේශපාලන වශයෙන් ඔවැනි ප්‍රකාශ කළාට ඒ රටවල්වත් ඔය ප්‍රකාශ ගණන් ගන්නේ නෑ. මොකද ලංකාවේ බලයට පත් වෙන්නේ ණය ආපසු නොගෙවන ආණ්ඩුවක් කියලා ඔවුන් හිතන්නවත් කැමති නෑ.මෙතන තවත් කාරණයක් තියෙනවා. රජයේ ණය ප්‍රමාණයෙන් 80% ක් විතර අරගෙන තියෙන්නේ දේශීය ආයතනවලිනුයි. දැන් මේ ණය ගෙවන්නේ නැහැ කියනවා නම් අර්ථ සාධක අරමුදලට මොකද වෙන්නේ. ඒ අර්ථ සාධක හිමිකරුවන්ට ඇතිවන තත්ත්වය මොකක්ද? වැඩකරන ජනතාව රජයේ සුරැකුම්පත්වල ආයෝජනය කළ මුදල් ආපසු දෙන්නේ නැහැ කියන්නේ කොහොමද? ඒ ආයතන තම සාමාජිකයන්ට පොළී මුදල් හා වෙනත් වරප්‍රසාද ලබා දෙන්න ඒ මුදල් ආයෝජනය කිරීම අත්‍යවශ්‍යයි. දැන් එහෙම ආයෝජනය කළ මුදල් ආපසු දෙන්නේ නෑ කියනවා නම් ලොකු ප්‍රශ්නයක්.ශ්‍රී ලංකාව කියන්නේ ආර්ථිකයේ ඉතාම දුෂ්කර කාලවලදී පවා ගන්න ණය අකුරටම ගෙවපු රටක්. ඍණ ආර්ථිකයක් තියෙද්දී, ආර්ථික වර්ධන වේගය 2% - 3% වගේ ප්‍රතිශතයක තියෙද්දී පවා ශ්‍රී ලංකාව ණය ගෙවීම පැහැර හැරියේ නෑ. දරුණු යුද්ධයක පැටලිලා හිටියත් එකම ණය වාරිකයක්වත් ගෙවීම ප්‍රමාද කරලා නෑ. ශ්‍රී ලංකාව ඒ අතින් විශේෂ පිළිගැනීමක් ලැබූ රටක්. අපේ කීර්ති නාමය ඉහළින් ම පවතින්න ඒක හේතුවක්. ඒ නිසා වඩා වැඩියෙන් දිගුකාලීන ණය අපට ලැබෙන්නේ. අද අපට ණය දෙන රටවල් පිළිගන්නවා ඒ ණය රටේ ජාතික ආදායම ඉහළ නංවා ගැනීමට ආයෝජන වශයෙන් යොදා ගන්නා බව. අද ණයක් අරගෙන හදන වරාය හෙට ඒ ණය මුදල වගේ විසි තිස් ගුණයක් වටිනවා.යුද්ධයට විසඳුමක් හොයන්න ප්‍රමුඛත්වය දීලා සෑම ආණ්ඩුවක්ම වගේ සංවර්ධන කටයුතු යම් ප්‍රමාණයකට අතපසු කළා. නමුත් යුද්ධය දිනුවෙත් නෑ. සංවර්ධනය සාමය ඇති වුණෙත් නෑ. මහින්ද රාජපක්‍ෂ ජනාධිපතිතුමාත් මුලදී සාම සාකච්ඡාමය විසඳුමකට යොමු වුණා. නමුත් ඒක ඵල රහිත බව දැන ගත්තම එතුමා යුද්ධයට ප්‍රමුඛත්වය දුන්නා. හැබැයි එතුමාගේ වෙනස තමා යුද්ධය දිනලා රට සංවර්ධනය කරනවයි කියලා හිතුවේ නෑ. ජාතික හා ග්‍රාමීය මට්ටමේ යටිතල පහසුකම් දියුණු කරන්නත් විශාල අවධානයක් යොමු කළා. යුද්ධය දිනලා ලක්‍ෂ ගණනක ප්‍රාණ ඇපකරුවන් නිදහස් කර ගනිත්දී රටේ අනිත් ප්‍රදේශවල මහ වරාය, විදුලි බලාගාර, මහාමාර්ග, වාරිමාර්ග ව්‍යාපෘති ගොඩනැංවෙමින් තිබුණේ ඒ නිසයි.ඒ විතරක් නොවෙයි යුද්ධය ඉවර වෙලා වසරක්වත් යන්න කලින් අද මන්නාරමේ යෝධ පාලම් පවා විවෘත කෙරෙනවා. ජනාධිපතිතුමා යුද්ධය ජයග්‍රහණය කිරීමට ප්‍රමුඛත්වය දෙන අතරේ ජාතික සංවර්ධනයටත් ලොකු බරක් දුන්නා. අනිත් පැත්තෙන් ග්‍රාමීය ප්‍රදේශවලටත් සංවර්ධනය ගමන් කළා. අද මේ රටේ 85% කට විදුලිබලය ලැබෙනවා. හැබැයි ඒවා කරන්න යුද්ධය ඉවර වෙනතුරු හිටියා නම් අදයි ඒ කටයුතු පටන් ගන්න වෙන්නේ. 2005 දී පරිගණක සාක්ෂරතාව සියයට 5 ටත් අඩුයි. අද ඒ ප්‍රතිශතය 35% ට ඉහළයි. ඉදිරි වසර පහේදී පරිගණක සාක්ෂරතාව සියයට 70 දක්වා ඉහළ යනවා. පානීය ජලය සම්බන්ධයෙන් එක්සත් ජාතීන්ගේ සහශ්‍ර ශතක ඉලක්කය ශ්‍රී ලංකාව දැනටමත් සපුරා අවසන්. නමුත් ඇෆ්ගනිස්ථානය, ඉරාකය වගේ රටවල් ගත්තොත් යුද්ධය අවසන් වීමක්වත් රටේ සංවර්ධනයක්වත් දකින්න නෑ. ඒ රටවල් තව තවත් දිළිඳු භාවයේ පතුලටම බහිනවා.සමහර රටවල් යුද්ධය දිනුවා. ඒත් සංවර්ධනය දකින්න බොහෝ කාලයක් ගත කළා. කොළඹ අද කිලෝ මීටර 5 ක් දිග දිය කඩනයක් හැදෙනවා. ඒ කියන්නේ කොළඹ අලුත්ම වරායක් හැදෙනවා. හැබැයි පැරණි වරායේ දියකඩනයේ දිග කිලෝ මීටර 1.5 යි. එහෙම නම් හිතන්න කිලෝ මීටර 5 ක් දිග දියකඩනයක් ඇතිව අලුත් වරායක් හැදුනම රටට මොන තරම් ආර්ථික හයියක් ලැබෙනවද? හැබැයි මේ සේරම ආයෝජන ක්‍රියාත්මක කෙරුණේ් වසර හතරකදීයි.ඒකත් සුවිශේෂ තත්ත්වයක්. බලන්න කාලගුණයේ මොන තත්ත්වයක් ආවත් එක දවසකවත් විදුලිය කප්පාදුවක් කළේ නෑ. නමුත් මීට කලින් නම් සාමාන්‍ය පෑවිල්ලකදී පවා විදුලිය කපන්න වුණා. ජනාධිපතිතුමා විදුලි ජනනය සඳහා කළ ආයෝජන නිසයි ඒ තත්ත්වය ඇති වුණේ. ආයෝජකයන් දිගුකාලීන ව්‍යාපෘති සඳහා ලංකාව තෝරා ගන්නේත් මේ දියුණු යටිතල පහසුකම් නිසයි. යුද්ධයට සමගාමීව රජය සංවර්ධනයත් ගෙන ගියා. ඒකයි වෙනසට හේතුව.අපේ සාකච්ඡා අනුව හැඟෙන්නේ ශ්‍රී ලංකාවට දිගටම ජී.එස්.පී. සහනය ලබා ගැනීමට හැකියාව තිබෙන බවයි. මේ සම්බන්ධයෙන් ශ්‍රී ලංකාවට සුදුසුකම් තිබෙන බව යුරෝපා නියෝජිතයින් දැනුවත් කළා. අද ශ්‍රී ලංකාව සාමකාමී රටක්. ඒ වගේම ප්‍රජාතන්ත්‍රවාදය හා මානව හිමිකම් සුරක්‍ෂිත කිරීමත්, අවතැන්වූවන් නැවත පදිංචි කිරීමටත් රජය ගෙන යන වැඩපිළිවෙළ අනුව ශ්‍රී ලංකාවට දිගටම ජී.එස්.පී. සහනය ලබාගත හැකි වාතාවරණය තිබෙන බව යුරෝපා කොමිසමේ නියෝජිතයෝ පිළිගත් බවයි අපට හැඟුණේ. ජී.එස්.පී. සහනය තාවකාලිකව අත්හිටුවීමට ඔවුන් ගත් තීරණය නැවත විමසීමකට ලක් කරලා ශ්‍රී ලංකාවේ ආර්ථික වර්ධනයට සහාය දෙන බවක් ඔවුන් පෙන්නුම් කළා. අවතැන්වූවන් නැවත පදිංචි කිරීම, ප්‍රජාතන්ත්‍රවාදය මානව හිමිකම් පැත්තෙන් රජය කටයුතු කරන්නේ් ජී.එස්.පී. සහනය හින්දා නොවන බව අපි ඔවුන් අවබෝධ කර දුන්නා. උතුරු නැඟෙනහිර ජන ජීවිතය නැවත නඟා සිටුවීම, සංවර්ධනය හා ප්‍රජාතන්ත්‍රවාද නැවත ඒ ප්‍රදේශවල ස්ථාපිත කරන්න රජය ගෙන යන කටයුතු ඔවුන්ගේ පැහැදීමට ලක් වුණා. ඒ අනුව ජී.එස්.පී සහනයටත් වඩා විශාල සහයෝගයක් ශ්‍රී ලංකාවට ලැබෙන බව අපිට හැඟුණා.නෑ... එහෙම වුවමනාවක් නෑ. අපේ එකඟතා සියල්ල ප්‍රසිද්ධයි. එකම රාජ්‍ය ආයතනයක්වත් පෞද්ගලීකරණය කරන්නේ නෑ. ආර්ථිකය නිදහස් කිරීමක් හෝ සහනාධාර කප්පාදුවක් හෝ යන කිසිවක් මේ එකඟතාවල සඳහන් වෙන්නේ නෑ. රටට අහිතකර කොන්දේසි එකක්වත් නෑ. මේ ණය ගන්නේ අපේ විදේශ සංචිත ශක්තිමත් කර ගැනීමටයි. දැන් අපේ විදේශ සංචිත ශක්තිමත්. තවත් ණය වාරික 6 ක් ගන්නත් පුළුවන්, අන්න ඒ ණය වාරික කුමක් සඳහා යොදවනවද කියන කාරණයයි දැන් සාකච්ඡා වෙන්නේ.ඒ මිස වෙනත් කොන්දේසි සංශෝධනයක් අදහස් කරන්නේ නෑ. අපිට ඊළඟ වාරිකයන් ලබා ගන්න පුළුවන්. අයවැය හිඟය සම්බන්ධයෙන් තියෙන කෙටි කාලීන වෙනස හැරෙන්න අන්තර්ජාතික මුල්‍ය අරමුදල අපේක්‍ෂා කරන මුල්‍යමය නිශ්චායකයන් සියල්ල සම්පූර්ණයි. මහ බැංකුවේ සංචිත මුදල් වර්ධනය ඊට එක උදාහරණයක්. විදේශ සංචිතයන් හරි. අන්තර්ජාතික මුල්‍ය අරමුදලේ වැඩසටහන නතර කරලා නෑ.රජයේ අරමුණ 6% කට වඩා ආර්ථික වර්ධන වේගයක් ළඟා කර ගෙන ඉන්පසුව දිගුකාලීනව 8% ක පමණ වර්ධන වේගයක් අත්කර ගැනීමයි. දැන් 2005 සිට 2009 දක්වාම ආර්ථික වර්ධන වේගය 6% ඉක්මවා ගියා. නමුත් සුවිශේෂ වූ තත්ත්වයන් නිසා 2009 දී ආර්ථික වර්ධන වේගය 6% ට ආවේ නෑ. තිබුණේ 3.5% යි. වෙනසක් වුණ බව ඇත්ත.ඒත් මේක ලංකාවට විතරක් බලපෑව තත්ත්වයක් නෙවෙයි. හැම රටකම ආර්ථික වර්ධන වේගය අඩාල වුණා. බෙල්ජියමේ ආර්ථික වර්ධන වේගය ඍණ 3.5% යි. නමුත් ශ්‍රී ලංකාව ධන 3.5% යි. ලෝක ආර්ථික අර්බුදයේදී පවා ශ්‍රී ලංකා ආර්ථිකය ශක්තිමත්ව තිබුණා. 2009 වසර අවසානයේදී ඒ තත්ත්වය තවත් වෙනස් වුණා. 2009 දෙසැම්බර් වෙත්දී අපේ ආර්ථික වර්ධන වේගය නැවත 6% ට ආවා.දැන් අපේ අපේක්ෂාව 2010 දී ආර්ථික වර්ධන වේගය 7% කට ගෙන ඒමයි. මේ ඉලක්කය සපුරා ගන්නත් පුළුවන්. අද අපට යුද්ධයක් නෑ. මේ සාමකාමී වාතාවරණය නිසා අතිරේක ආයෝජනයක් රහිතව සංචාරක කර්මාන්තය දිනපතා ඉහළ යමින් පවතිවා. අනිත් පැත්තෙන් 2010 දී ලෝක ආර්ථිකයේත් හොඳ තත්ත්වයක් දනින්න ලැබෙනවා.මේක අපේ අපනයනයන්ට වාසිදායකයි. විදේශ රැකියාවලටත් හොඳයි. අනිත් කාරණය ලෝකයේ ආර්ථික වර්ධනය දැන් යොමු වෙන්නේ ආසියාවටයි. මෙය ආසියාවේ යුගය හැටියටත් හඳුන්වනවා. ඒ ආසියාවේ සාමකාමී බව, දියුණු යටිතල පහසුකම් හා ඉතා හොඳ දේශගුණයක් පවතින රටක් හැටියට ශ්‍රී ලංකාවට වඩා හොඳ අවස්ථාවක් උදා වෙනවා. ආහාර සංචිතයක් ගොඩ නැඟෙන අතර ශ්‍රී ලංකාවේ කෘෂි කර්මාන්තයේත් විශාල පිබිදීමක් මේ කාලයේ දකින්න ලැබෙනවා.අපනයන වැවිලි භෝගවලත් විශාල දියුණුවක් දකින්න ලැබෙනවා. කර්මාන්ත ක්‍ෂේත්‍රයේත් පෙර නොදුටු වර්ධනයක් හට ගනිමින් තිබෙනවා. මේ සියල්ලත් සමඟම ආයෝජනය සම්බන්ධයෙන් ශ්‍රී ලංකාවේ විශාල ආකර්ෂණයක් හා උනන්දුවක් දකින්න පුළුවන්.ඒ නිසා මහින්ද චින්තන ඉදිරි දැක්මත් සමඟම ශ්‍රී ලංකාවට 8% කට එහා ගිය ආර්ථික වර්ධනයක් සමඟ ඉදිරියට යන්න හැකියාව තියෙනවා. ඒක පුද්ගල ආදායම ඩොලර් 1000 ගේන්න වසර ගණනාවක් ගතවුණා. නමුත් පසුගිය වසර 4 දී පමණක් ඒ ප්‍රමාණය දෙගුණ වුණා. අද ශ්‍රී ලංකාවේ ඒක පුද්ගල ආදායම ඩොලර් 2000 යි. දැන් ශ්‍රී ලංකාව දුප්පත් රටක් හැටියට සලකන්නේ නෑ. මධ්‍ය ආදායම් ලබන රටක්. ආර්ථික විශ්ලේෂණ අනුව මෙවැනි රටක් ධනාත්මක ආර්ථිකයක් පවත්වාගෙන යත්දී වසර ගණනාවකදී ශීඝ්‍ර ආර්ථික වර්ධනයක් බවට පරිවර්තනය වෙනවා. ඊළඟ වසර 5 දී ශ්‍රී ලංකාවේ ඒක පුද්ගල ආදායම ඩොලර් 4000 දක්වා ගෙන ආ යුතු බව ජනාධිපතිතුමා සඳහන් කරනවා.එය ප්‍රායෝගිකව ඉටුකැර ගත හැකි ඉලක්කයක් බවත් මම සඳහන් කළ යුතුයි. එතුමා අදහස් කරන්නේ මේ රටේ සෑම පවුලකටම නිවසක්. ඒ නිවස විදුලිය හා ජල පහසුකම් සහිත නිවසක් සහ සන්නිවේදන හා ගුණාත්මක අධ්‍යාපනයක් සහිත නිවසක් විය යුතු බවයි. හොඳ සෞඛ්‍යවත් පවුලක්. මෙසේ ගොඩනැඟෙන රට පරිසර හිතකාමී රටක් විය යුතු බවත් ජනාධිපතිතුමා ගේ ඉදිරි දැක්මේ සඳහන් වෙනවා. මෙයින් අදහස් කෙරෙන්නේ එක පළාතකට පමණක් නෙවෙයි රට පුරාම විහිදුණු සංවර්ධනයක්.සාකච්ඡා කෙළේ කේ. සී. ජේ රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=af1003214</link>
    <topic>දැන් තිබෙන්නේ වේගයෙන් ගොඩනැඟෙන ආර්ථිකයක්</topic>
    <author>සංවාද සටහන - සරත් පෙරේරා</author>
    <content>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවාදැන් තිබෙන්නේ වේගයෙන් ගොඩනැඟෙන ආර්ථිකයක්ජීවත් වෙයන් පුතේ! ජීවත් වෙයන්!දේවි බාලිකාවන්ගේ ‘රූ ඡායා’ ඡායාරූප දැක්මශ්‍රී ලංකාභිමාන්‍ය ශ්‍රීමත් ආතර් සී. ක්ලාක්ජනමත පිටුවජීවිතය සුන්දරයකොළඹ විශ්වවිද්‍යාලයේ ආර්ථික අධ්‍යයනාංශයේ ජ්‍යෙෂ්ඨ කථිකාචාර්යආචාර්ය රංජිත් බණ්ඩාරරජයේ විරුද්ධවාදීන් ආර්ථිකය ගැන මේ නඟන චෝදනාවල කිසිදු පදනමක් නැති බවත් ශ්‍රී ලංකාව මධ්‍යම ආදායම් ලබන රටක සිට නව සංවර්ධිත රටක් කරා ගෙනයාමට රජය ප්‍රශස්ත මට්ටමින් ආර්ථික කළමනාකරණය පවත්වාගෙන යන බවත් කොළඹ විශ්වවිද්‍යාලයේ ආර්ථික විද්‍යා අධ්‍යයනාංශයේ ජ්‍යෙෂ්ඨ කථිකාචාර්ය ආචාර්ය රංජිත් බණ්ඩාර මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ආචාර්යවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ආචාර්ය බණ්ඩාර දුන් පිළිතුරු මෙසේය.විපක්ෂය ආණ්ඩුව විවේචනය කරනවා. මේ දිනවල ආර්ථිකය ගැන කරන විවේචනවලින්ම අර්ථශාස්ත්‍රඥයකු වන ඔබ සමඟ කෙරෙන මේ කෙටි සාකච්ඡාව ආරම්භ කළොත්...?බොහෝවිට කෙරෙන මේ ආකාරයේ විවේචන මා දකින්නේ ඒකපාර්ශ්වික විවේචන විදියට. නැතිනම් තවත් අය දේශපාලන කරුණු සමඟ සම්බන්ධ කර ආර්ථික සාධක ගැන අවබෝධයක් නැතිව තම භාෂා කුසලතාව පෙන්වීම සඳහා මෙවැනි ප්‍රකාශ කරන අය ඉන්නවා.ආර්ථික විද්‍යා කරුණු යටපත් කර තම මතය පමණක් ඉදිරිපත් කරන්න වෙර දරන අර්ථශාස්ත්‍රඥයන් යැයි කියාගත් පිරිසකුත් මේ විදියේ ප්‍රකාශ කරනවා. ඒ කොහොම වුණත් ඔවුන්ගේ ප්‍රකාශවල මුඛ්‍ය පරමාර්ථය රටේ පවතින සැබෑ තත්ත්වය හෙළි කිරීම නොව තම මතය තහවුරු කරන්න එකම ඉලක්කම ගැන විවිධාකාරයෙන් අර්ථ නිරූපණ දැක්වීම බව අපට දකින්න කියන්න පුළුවන්.අයවැය හිඟය අපේක්ෂිත මට්ටමට වඩා පුළුල්වීම ගැන ඔවුන් කතා කරනවා?ටේ අයවැය හිඟය 2008 සියයට 7 ඉඳන් 2009 දී සියයට 9.7 දක්වා වැඩිවීම ගැන මේ අය කතාවෙනවා. මේ පසුබිම තුළ කෙරෙන විවේචන බොහෝමයක් ආර්ථිකයේ නරක පැත්ත ගැන කතාකරන්න යොමු කර තියනවා.නමුත් ශ්‍රී ලංකාවේ අයවැය හිඟය මෙවැනි අඩියකට වැටෙන්නේ මුල් වරට නොවෙයි. මීට වැඩි නරක තත්ත්වයක් 1977න් පසු වසර හතරක් තුළ මෙවැනි තත්ත්වයක් රටේ දකින්න තිබුණා. 1979 අයවැය හිඟය සියයට 14යි. 1980 දීත් සියයට 14යි. 1981 සියයට 16යි. 1982 අයවැය හිඟය සියයට 23ක්. මේ අවුරුදු හතරේ තමා අපේ ආර්ථිකයේ ඉහළම කාර්යක්ෂමතාවය ඉහළම ආර්ථිකවෘද්ධිය හා ඉහළම සේවා නියුක්ති අනුපාතය සමඟින් හැම සාර්ව ආර්ථික ඉලක්කයක්ම ඉහළම මට්ටමක පැවැතුණ අවස්ථාව.සංවර්ධනයට වැඩිය වැය කරනව නම් අයවැය හිඟය වැඩිවුණත් ඒක රටට යහපත් විදියටනෙ සලකන්න වෙන්නේ?එදා අයවැය හිඟය සියයට 15ට 20ට ඉහළ යාම ගැන කවුද විවේචන එල්ල කළේ. විවේචන නැහැ. මේව සංවර්ධනාභිමුඛ උපායමාර්ග අයවැය විදියටයි සැලකුවේ. මේක තමයි ලෝකය පිළිගත් සම්මතය අයවැය ඉදිරිපත් කිරීමේදී පරතරය පුළුල් කර ප්‍රාග්ධනය වියදම් සඳහා වැඩි මුදල් වෙන්කිරීමක් කරනවා. ප්‍රාග්ධන වියදම් වැඩිකිරීමෙන් අයවැය පරතරය පුළුල් කිරීමේ අභිප්‍රාය ලෙස එදා ඔවුන් කිව්වේ සංවර්ධනය වේගවත් කරන්න මෙය ඕනෑ කියලයි.මොන විවේචන කළත් අදත් මේ න්‍යායමනෙ පිළිගන්න වෙන්නේ?ඔව්. අද ඒ අයම මේ ආණ්ඩුවට කියන්න හදනව මේක නරකයි කියලා. දැන් මේ පරතරය පුළුල්වීම පුළුල් කිරීම සංවර්ධනාභිමුඛ නැතිද? අදටත් අයවැය පරතරය පුළුල්වීමේ කිසියම් අන්දමක සංවර්ධනාභිමුඛභාවයක් තියනවා.ඇයි මේ අයවැය පරතරය පුළුල් වුණේ. ඇත්තම කාරණය අපි දැක්කා. යුද්ධය අවසානයේ උතුරු හා නැඟෙනහිර පළාත්වල රජයට විශාල කාර්යභාරයක් කරන්න සිදුවුණා.යුද්ධය අවසානයේ අවතැන් වූ ලක්ෂ තුනහමාරකට අධික පිරිස නැවත පදිංචි කරවීම විශාල අභියෝගයක් වුණා.මේ අයට තාවකාලික නවාතැන් සපයන්න, කෑමබීම හා සනීපාරක්ෂක පහසුකම් සපයන්න රජයේ කරමත විශාල අභියෝගයක් පැටවුණා. ඒ අභියෝගය බාරගන්න අතිවිශාල මුදල් සම්භාරයක් රජයට වියදම් කරන්න සිදුවුණා. යළි පදිංචි කරවීම, යටිතල පහසුකම්, මාර්ග, විදුලිය, සන්නිවේදන පහසුකම්, ජලය, නිවාස සපයන්න මේ වගේ සියලු දේවල් රජයේ වියදමින් කරන්න සිදුවුණා.මෙය බලාපොරොත්තු නොවූ වියදමක්. අනෙක් පැත්තෙන් රජයට මේක කල් දාන්න පුළුවන් වියදමකුත් නොවෙයිනේ?ඔව්. එය එකපාරම ඉස්මතුවුණ වියදමක්. මේ වියදම හරහා අපි ඇත්තටම ආර්ථික වාසියක් ලබා ගන්නවටත් වඩා වර්තමාන දේශපාලන සන්දර්භය තුළ මේ රටේ ජන පදනම සමමිතික කළා. නැතිනම් කවදහරි කියන්න තිබුණා උතුරේ අයට දකුණට කිරි උතුරු නැඟෙනහිර අපිට කැකිරි වගේ කතාවක්. එසේ නොකළා නම් දේශීයවත් ජාත්‍යන්තරවත් මේ පිළිබඳව එල්ල වන විවේචන මීට වැඩිය එල්ල වෙන්න තිබුණා.අපි ලබාගත් යුද ජයග්‍රහණවල සැබෑ වටිනාකම අපට අහිමිවෙලා යන්න තිබුණා. එම නිසා රජය කල්පනා කරන්න ඇති මේ වාතාවරණය තුළ ගන්නා පියවර අනුව අය වැය පරතරය පුළුල් වුණත් රට වෙනුවෙන් වහා කළ යුත්තක් ලෙස සලකා එම වගකීම ඉටුකරන්න. මේක හදිසියේ සිදුවූවක් මිස රජයේ සාර්වආර්ථික කළමනාකරණයේ දුර්වලතාවක් නිසා සිදුවූවක් නොවන බව මගේ පෞද්ගලික අදහසයි.යුද්ධය සඳහා කළ වියදම් දැන් රජයට සාමය; සංවර්ධනය, රට ගොඩනැඟීම සඳහා කරන්න වෙනවා. කොහොමත් මේ වැඩිවුණ වියදම් ගැන මොන පැත්තකින් බැලුවත් කිසිවකුට අසුබවාදීව බලන්න බැහැනේ?දැන් මේ රට තුළ කෙරෙන ප්‍රාග්ධන වියදම් වැඩිවීමේ ක්‍රියාදාමයේ ප්‍රතිලාභ ජනතාවට එක රැයකින් දකින්න බැහැ. මේ වියදම්වල ප්‍රතිඵල ලබන්න පුළුවන් වන්නේ කිසියම් කල්පමාවකට පසුව.වසර තුනත් පහත් අතර කාලයක් යනව මේ ප්‍රතිඵල අත්දකින්න. රටක ප්‍රාග්ධන වියදම්වලින් ලැබෙන වාසි රට තුළ විද්‍යාමාන වෙන්නේ කලක් ගතවූ පසුවයි. මේ කාරණය ඉතාම පැහැදිලිව අවබෝධ කරගන්න පුළුවන් ගෝලීය මූල්‍ය ආර්ථික අර්බුදය හමුවේ ශ්‍රී ලංකා ආර්ථිකයේ ක්‍රියාකාරිත්වය සැලකිල්ලට ගත්තම.කඩාවැටුණ ආර්ථිකත් දැන් ගොඩනැඟෙමින් පවතින නිසා අපේ ගමන වේගවත් කරන්න පුළුවන් වෙනවා...?පළමු කරුණ ලෝකෙ බොහෝ දියුණු ආර්ථික මේ ලෝක ආර්ථික අර්බුදය හමුවේ කඩාවැටීමට ලක්වුණා. ලෝකයේ ලොකුම ආර්ථික හැකියාව ඇති ඇමෙරිකාවේ මිලියන ගණනකට රැකියා අහිමි වුණා. එරට බැංකු හා මූල්‍ය ආයතන ගැන මිනිසුන් තුළ තිබුණ විශ්වාසය නැතිවුණා. බැංකු 100කට අධික ප්‍රමාණයක් වහන්න වුණා.විශාල සමාජ අසහනයක් මේ තුළින් නිර්මාණය වුණා. ඇමෙරිකාවේ ගෙවුම් ශේෂ අර්බුදය උග්‍රම තැනට ඇවිල්ලා. අමෙරිකාවේ ණය සේවාකරණය සියයට 110 දක්වා මට්ටම දක්වා ඉහළ ගියා. ජපානයේ තත්ත්වය පරීක්ෂා කරපුවහම ඇමෙරිකාවේ විතර දරුණු නොවුණත් විශාල පසුබෑමකට ලක්වුණා.ඔබ කිව්වා වගේ දැන් තමයි මේ රටවල් ගොඩනැඟෙමින් අර්බුදයෙන් එළියට එමින් පවතින්නේ. ලෝකයේ ලොකුම ආර්ථිකත් අර්බුදයෙන් අර්බුදයට යනකොට අප වගේ පුංචි රටක් පොඩි ආර්ථිකයක් ශක්තිමත්ව වැඩෙමින් පවතින්නේ ස්ථාවර මට්ටමකට පැමිණ තිබෙන්නේ ශ්‍රී ලංකාවේ සාර්ව ආර්ථික කළමනාකරණය මෙවැනි හදිසි කඩා වැටීම්වලට ඔරොත්තු දෙන ආකාරයට සවිමත්ව ගොඩනඟා තිබෙන නිසයි.ඒ වගේම ශ්‍රී ලංකාවේ ආර්ථිකය හා එහි සංයුතිය අභ්‍යන්තර හා බාහිර සබඳතාවන් තහවුරු වන ආකාරයට කළමනාකරණය වන නිසා අපේ ආර්ථිකය හොඳ මට්ටමක තිබෙනවා.දැන් අර ආණ්ඩුවේ විවේචකයන්ට ඔබ කියන්නේ කුමක්ද?ඔව්. මේ නිසාම අපට පුළුවන්කම තිබෙනවා තමන් හොඳ ආර්ථික කළමනාකාරයන්ය කියා ගන්නා එක්සත් ජාතික පක්ෂය ප්‍රමුඛ කණ්ඩායම ප්‍රතික්ෂේප කරන්න. මේකට හේතු ගණනාවක් තියනවා. රට තුළ භාණ්ඩ හා සේවා නිෂ්පාදනවල මිල මට්ටම් වැඩිවීම උද්ධමනය අද අපිට පුළුවන් වෙලා තියනවා තනි ඉලක්කමකට ගේන්න. මේක පසුගිය අවුරුදු විස්ස පුරා අපි ලබාගන්න උත්සාහ කරපු ඉලක්කයක්. සේවා වියුක්තිය ඉතිහාසයේ පහළම මට්ටමට සියයට 5.2 දක්වා ගේන්න අපට 2008 වසරේ පුළුවන් වුණා.පසුගිය වසර වෙනකොට සියයට 5.8 දක්වා සුළු වැඩිවීමක් පෙන්නුම් කරල තියනවා. නමුත් මේ සුළු වැඩිවීම එතරම් බැරෑරුම් එකක් නෙවෙයි. මේ රටේ සේවා වියුක්ති අනුපාතය මීට කලින් සියයට 14 – 15 ඉහළ මට්ටමක තිබුණේ. ඒ වෙනකොට සේවා වියුක්ති උපාධිධාරීන් සංඛ්‍යාව 50,000 ඉක්මවල තිබුණා. උගතුන්ට රැකියා නැහැ කියන මතය ගොඩනැඟිල තිබුණා.ශ්‍රී ලංකාවට ආර්ථික වශයෙන් පමණක් නෙවෙයි සමාජයීය වශයෙන් ද ප්‍රබල බලපෑමක් කළ දුප්පත්කමේ ප්‍රශ්නය ද ලිහිල් වී ඇති බවක් රජයේ සංඛ්‍යාලේඛනවලින් හෙළි වෙනවා නේද?ශ්‍රී ලංකාවේ දිළිඳුකම දිගු කාලීනව රට වෙළාගත් ප්‍රශ්නයක් වෙලා තිබුණා. ග්‍රාමීය දිළිඳුකම දිගටම වැඩිවුණා. නමුත් පසුගිය වසර කීපය තුළ නාගරික හා ග්‍රාමීය දුප්පත්භාවය සැලකිය යුතු මට්ටමින් අඩුකරගන්න හැකිවෙලා තියනවා.සියයට 22ක් ව තිබුණු දිළිඳුකම අපට මේ වෙනකොට සියයට 15.2 දක්වා අඩුකර ගන්න හැකිවෙලා තිබෙනවා. මේ නිසා දිළිඳුකම අඩුවුණා විතරක් නෙවේ රට තුළ ආදායම් හා ධන ව්‍යාප්තියේ විෂමතාවය යම් ආකාරයකට ප්‍රශස්ත මට්ටමකට අපට ළඟාකර ගන්න පුළුවන් වෙලා තියනවා.දැන් ශ්‍රී ලංකාව තවදුරටත් පහළ ආදායම් ලබන රටක් නොවේ. මධ්‍යම ආදායම් ලබන තත්ත්වයේ රටවල් අතරට එකතු වෙලා අන්තර්ජාතික සම්භාවනාවට ලක්වෙලා තියනවා. මේ නිසා ශ්‍රී ලංකාව කෙරෙහි ජාත්‍යන්තර මතය විශාල වශයෙන් වෙනස් වෙලා තියෙනවා. එක හේතුවක් වුණේ අන්තර්ජාතික මූල්‍ය අරමුදල පසුගිය කාලෙ අර තරම් විශාල ඩොලර් බිලියන 3.2 ක ණය පහසුකමක් සපයන්න තීරණය කිරීම.අපට විදේශ සංචිත පහළ යාමේ අර්බුදයකටත් මුහුණ දෙන්න වුණානේ...?දැන් ඒ තත්ත්වය සම්පූර්ණයෙන් වෙනස් වෙලා.එක්තරා කාල වකවානුවක ශ්‍රී ලංකාවේ විදේශ සංචිත පහළ වැටීම කොයි තරම් වේදනාකාරී ද කියනවා නම් අපට පුළුවන්කමක් තිබුණේ නැහැ.රටේ ආනයන සඳහා සති දෙකකට වැඩි සංචිතයක් පවත්වාගන්න. නමුත් අපට පේනවා අද වෙනකොට ශ්‍රී ලංකාවට හැකියාව ලැබිලා තියනවා ඩොලර් බිලියන 5.1 ක විදේශ සංචිතයක් පවත්වාගෙන යන්න. එය මෙරට අත්‍යවශ්‍ය ආනයන සඳහා මාස 6 කට ප්‍රමාණවත්. මෙය අතිශයින් අගය කළ යුතු අගය කළ හැකි තත්ත්වයක්. අපි දන්නවා ඒක පුද්ගල ජාතික ආදායම ඇමෙරිකානු ඩොලර් 1000 මට්ටමට ළඟාවෙන්න අවම වශයෙන් අවුරුදු 55 ක් ගත වුණා.නමුත් අපට පුළුවන්කම තිබුණා වසර හතරකින් ඒක පුද්ගල ජාතික ආදායම ඩොලර් 2000 මට්ටමට ඉහළ නංවාගන්න. අද තියන ඇස්තමේන්තු අනුව 2014 වෙනකොට අද තියන ඇස්තමේන්තු අනුව ඒ කියන්නේ තව වසර හතරකින් මේ ගණන ඩොලර් 4000 දක්වා වැඩි වෙනවා.මේ තත්ත්වය තුළ ශ්‍රී ලංකාව සංවර්ධිත රටක මට්ටම දක්වා ළඟාවීමේ පෙර නිමිති හොඳ හැටි පෙන්නුම් කරල තියනවා.ආර්ථික වර්ධනය තමයි වැදගත් සාධකය වන්නේ. ඉහළ ආර්ථික වර්ධනයක් අඛණ්ඩව පවත්වා ගැනීම මෙතනදි රටක් වශයෙන් වැදගත් වෙනවා නේද?ශ්‍රී ලංකාවේ සමස්ත ආර්ථික වෘද්ධි යාන්ත්‍රණයේ හැසිරීම සියලු අපහසුකම් මධ්‍යයේ 2009 වසරේදී සීයට 3.5 මට්ටමේ පවත්වා ගත්තා. ගෝලීය මූල්‍ය ආර්ථික අර්බුදය ලොකු බලපෑමක් මේ සම්බන්ධයෙන් කළා. ලෝකයේ වෙනත් රටවල් සමග සසඳන කොට මෙය ඉතා ප්‍රශස්ත මට්ටමක්. ඉදිරි වසර දහයක කාලසීමාවේ ශ්‍රී ලංකාවේ ආර්ථිකය වර්ධනය වෙන්න තියෙන ඉඩකඩ සියයට 7 - 9 ත් අතර අගයක පවත්වාගන්න හැකියාව තිබෙනවා.එතකොට අපේ කලාපයේ වේගයෙන් සංවර්ධනය වෙන රටවල් අතරට ශ්‍රී ලංකාවත් එකතු වෙනවා. දැනට ශ්‍රී ලංකාවේ ආර්ථික වර්ධන අනුපාතිකය දෙවැනි වන්නේ චීනයට හා ඉන්දියාවට පමණයි. නමුත් උපාය මාර්ගික වශයෙන් වැදගත් ස්ථානයක ලංකාව කටයුතු කරන නිසා ඒ රටවල වර්ධන අනුපාතිකයට සමාන මට්ටමකින් කටයුතු කරන්න අපේ රටටත් අවස්ථාව ලැබෙනවා.ඒ විතරක් නෙවෙයි, ජනගහනයේ සාක්ෂරතාව, දිළිඳුකම පහළින් පැවැතීම, යටිතල පහසුකම්වල ඇතිවී තිබෙන දියුණුව වැනි කාරණා නිසා අප ලබාගන්නා ආර්ථික වර්ධනය වඩා හොඳ මට්ටමින් පවත්වා ගන්න සියලු ඉඩකඩ තිබෙනවා.ගෝලීය ආර්ථික මූල්‍ය අර්බුදයට අමතරව ආණ්ඩුවට මූල්‍ය සංරෝධකත් තියනවා ඒ අතරවාරයේ රජයේ ආයෝජන ජාතික නිෂ්පාදිතයට සීයට 6.5 අනුපාතිකයට පවත්වාගන්න රජයට හැකියාවක් ලැබිලා. ඉහළ කොත්මලේ බලාගාරය, පුත්තලම ගල්අඟුරු බලාගාරය, කොළඹ දකුණ වරාය, හම්බන්තොට වරාය, ඔළුවිල් වරාය, දකුණ අධිවේගී මාර්ගය, කොළඹ - කටුනායක අධිවේග මාර්ගය, මොරගහකන්ද ව්‍යාපෘතිය, ගම නැගුම, මග නැඟුම වගේ විශාල යටිතල පහසුකම් සංවර්ධන ව්‍යාපෘති හා ග්‍රාමීය යටිතල පහසුකම් සංවර්ධන ව්‍යාපෘති අඛණ්ඩව අපේක්ෂිත ඉලක්ක අනුව කරගෙන යනවා. මුල් වරට තමයි මේ රටේ මේ සා විශාල සංවර්ධන ව්‍යාපෘති රැසක් එකවර කරගෙන යන්නේ. මේවයේ ප්‍රතිඵල කෙටි කාලීන, මධ්‍ය කාලීනව හා දිගු කාලීනව රටේ සංවර්ධන ක්‍රියාදාමයට සම්බන්ධ කරගන්න මූලික පහසුකම් මේ තුළින් නිර්මාණය වෙනවා.යටිතල පහසුකම් සංවර්ධනය ගැන කතා කිරීමේදී රටක සංවර්ධනයේ පදනම විදියටනේ යටිතල පහසුකම් සංවර්ධනය සැලකෙන්නේ?රටේ යටිතල පහසුකම්වල ඇතිවන මේ දැවැන්ත සංවර්ධනය මේ රටට වැඩිපුර විදේශ ආයෝජන ගෙන්වා ගන්න විශාල සානුබලයක් ලබා දෙනවා. එපමණක් නොව රට අභ්‍යන්තරයේ සංවර්ධනයේ තියන අසමතුලිතතාවය කොළඹ හා ඉන් බැහැර ප්‍රදේශවල තියන අසමබරතාවය සංවර්ධනයේ පමණක් නොව වෙනත් ක්ෂේත්‍රවලත් මුළුමනින්ම නැති වෙනවා.කිලෝමීටර 100 ක දුරක් ගෙවන්න ගතවන කාලය අඩුවෙලා රටේ ඈත පිටිසර පළාත්වලට යාමට ගතවන කාලය පැය දෙක තුනකට සීමා කරගත්තොත් කොළඹ සංවර්ධනය රට සතර කොනටම කාන්දු වෙනවා.ප්‍රාදේශීය සංවර්ධනයේ සමබරතාවයක් ඇති වෙනවා. එසේ නොකර අපට බැහැ කොළඹට එන ජනගඟ වළක්වන්න. ජනගහනයෙන් හතරෙන් එකක් කොළඹට කේන්ද්‍ර ගත වෙලා ඉන්නේ කොළඹ තවදුරටත් සන්නිවේදන, වාණිජ, වරාය කේන්ද්‍රස්ථානයක් වීම නිසයි.ඇත්තටම මේ කටයුතු මීට අවුරුදු පනහකටවත් කලින් කරන්න තිබුණේ. බංග්ලාදේශය වගේ අපට වඩා පහළින් ඉන්න රටවලුත් අපි‍්‍රකානු රටවලුත් යටිතල පහසුකම් සංවර්ධනයට මීට කලින්ම විශාල මුදල් සම්භාරයන් යොදවල තියනවා. අපට මේ දක්වාම මේක කරගන්න බැරිව තිබුණේ.වෙළෙඳ ශේෂය හා ගෙවුම් ශේෂ තත්ත්වයන් සම්බන්ධයෙනුත් වඩා වාසි දායක තත්ත්වයන් ඇතිකර ගැනීමට හැකිවීම ගැනත් කතා කළොත්?2009 අවුරුද්දේ රට තුළට ගලා ආ මුදල් ප්‍රමාණය එතෙර සිටින ලාංකිකයන් මේ රටට සම්පේ‍්‍රශනය කළ මුදල් ප්‍රමාණය සීයට 14.1 කින් වැඩි වුණා.මේ මුදල ඩොලර් බිලියන 3.3 දක්වා වැඩි වෙලා තියනවා. රටේ වෙළෙඳ ශේෂයේ හිඟය සීයට 19 කින් පුරවාගන්න තරම් එය සමත්වුණා. ගෙවුම් ශේෂයේ අතිරික්තය ඓතිහාසික මට්ටමින් ඉහළ ගියා. 2008 වසරේදී සමස්ත ගෙවුම් ශේෂ හිඟය ඩොලර් බිලියන 1.4 ක් වුණත් 2009 වසරේදී එතෙක් තිබූ ගෙවුම් ශේෂය හිඟය ඩොලර් බිලියන 2.7 ක අතිරික්තයක් බවට පරිවර්තනය කරගන්න හැකි වෙලා තියෙනවා.මේක ඉතා වැදගත් කරුණක්. එක හේතුවක් තමයි ලංකාවේ විදේශ සංචිත ඉහළ ගියා ඩොලර් බිලියන 5.1 දක්වා. මේ නිසා රුපියලේ බාහිර අගය ස්ථාවර මට්ටමක තිබෙනවා. ඩොලරයේ වටිනාකම රුපියල් 114.5 මට්ටමේ පවත්වාගෙන යනවා. ඇතැමුන් කල්පනා කළේ ඩොලරයේ අගය රුපියල් 145 ක් වත් වෙයි කියලා. එසේ වුණා නම් විදේශවලට ගෙවන්න තියන ණය දෙගුණයකින් ඉහළ යනවා. රට තුළට ගෙන්වන භාණ්ඩ මිලත් විශාල ලෙස ඉහළ යන්න ඉඩ තිබුණා.අපේ ආර්ථිකයේ අනාගත අභියෝග ගැනත් කතා කළොත්...?එන වසර කීපය තුළ ආර්ථිකය සමස්තයක් ලෙස ඉතා සෞඛ්‍ය සම්පන්නව වර්ධනය වේවි. හේතුව තමයි අපනයන පරිමාවන් වැඩිවිය හැකියි. විදේශගත ශ්‍රී ලාංකිකයන් එවන මුදල් ප්‍රමාණ වැඩිවීම, සංචාරක කර්මාන්තයේ පිබිදීම, සංචාරක කර්මාන්තය මත කෙරෙන ආයෝජන වැඩිවීමත් අපේක්ෂා කළ හැකියි.කොළඹ කොටස් වෙළෙඳපොළේ වර්ධනය නිසා එය ලෝකයේ හොඳම කොටස් වෙළෙඳපොළ අතරට එකතු වුණා.ශ්‍රී ලංකා රජය ප්‍රතිපත්තිමය තීරණයක් අරන් තියනවා රජයේ ආදායම හා වියදම කළමනාකරණය සම්බන්ධව රජය අලුත් ආදායම් උත්පාදන මාර්ග සොයාගන්නත් ඒ වගේම වියදම් තාර්කික පදනමක් මත කරන්නත් ආදායම් හා වියදම් අතර පරතරය තිරසාර මට්ටමක පවත්වා ගන්නත්.ඒ වගේම රජය ප්‍රතිපත්තිමය තීරණයක් අරන් තියනවා වඩාත් වැඩි වැඩියෙන් පෞද්ගලික අංශය ආර්ථිකයේ ක්‍රියාකාරී කොටස් කරුවන් කරගැනීමට අවශ්‍ය පසුබිම පුළුල් කරන්න. මේ කටයුත්ත කරන්නේ රාජ්‍ය අංශය තවදුරටත් ශක්තිමත් කරමින් පෞද්ගලික අංශය සමග තරගකාරී ස්වභාවයකට යොමු කරවලා.රට තුළ දේශපාලන ස්ථාවරභාවය ඉදිරි අවුරුදු අටක කාලසීමාව සඳහා ස්ථිරයි. පාර්ලිමේන්තුව තුළින් ලැබෙන දේශපාලන ස්ථාවරත්වය ආයෝජකයන් තුළ විශාල විශ්වාසයක් ඇති කරනවා. මේ විශ්වාසය ඉතා හොඳ යහපත් ප්‍රතිඵල ගෙන එන්න හේතු වේවි.මේක මේ රටේ ආර්ථික ප්‍රගමනයක් ආර්ථික සමෘද්ධියක් බලාපොරොත්තු බොහෝ දෙනා කාලයක් තිස්සේ බලාපොරොත්තු වුණ තත්ත්වයක්. යුද්ධයේ අවසානයේ ඇතිවන දේශපාලන ස්ථාවරභාවය තුළ රට සංවර්ධනයට ඕනෑ තරම් අවස්ථා ඉදිරියට ලැබෙනවා.රටක යුද්ධය නැවතී සාමය ඇතිවීමෙන්ම සංවර්ධනයක් ඇතිවෙන්නේ නැහැ. මෙතනදි මෙහෙයවීමක් අවශ්‍ය කරනවා...?ඒ මෙහෙයවීම, සුපරීක්ෂණය දැන් හොඳින් කෙරෙනවා.රජයේ වගකීම වන්නේ මේ ඇතිවන අවස්ථාවන්වල ආයෝජනය කරන්න ඉඩකඩ නිර්මාණය කරදීමයි. ඒ නිසා ඉදිරි වසර 20 ක කාලසීමාව තුළ ශ්‍රී ලංකාව මධ්‍යම ආදායම් ලබන රටක සිට නව සංවර්ධිත රටක් බවට පත්වීම කිසිවකුට වළක්වන්න බැහැ. මේ සඳහා අවශ්‍ය කරනවා මහජනයා පැත්තෙනුත් කිසියම් කැප කිරීමක්. ඒ කැපකිරීම තමයි බොරුවලට නොරැවටී විශ්වාසයෙන් යුතුව රට සංවර්ධනය කිරීමට මේ ගෙනයන ගමනේ කොටස්කරුවන් බවට පත්වීම.සංවාද සටහන - සරත් පෙරේරාඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=af1003216</link>
    <topic>ජීවත් වෙයන් පුතේ! ජීවත් වෙයන්!</topic>
    <author>සුමේධා නවරත්න</author>
    <content>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවාදැන් තිබෙන්නේ වේගයෙන් ගොඩනැඟෙන ආර්ථිකයක්ජීවත් වෙයන් පුතේ! ජීවත් වෙයන්!දේවි බාලිකාවන්ගේ ‘රූ ඡායා’ ඡායාරූප දැක්මශ්‍රී ලංකාභිමාන්‍ය ශ්‍රීමත් ආතර් සී. ක්ලාක්ජනමත පිටුවජීවිතය සුන්දරයකළු ගඟට වීසි කරනු ලැබූ දරුවා පිළිබඳ ප්‍රවෘත්තියක් අසන දකින හැම විට ම, ඔහු ගැන සිහිවන හැම විටම අප සිතට නැඟෙන ප්‍රාර්ථනාව එයයි. ලේ කිරි කර පෙවූ මවට දරුවා බරක් වී ගඟට වීසි කරන විට සිය දරුවන් මතක් වී ඔහු බේරා ගැනීමට ගඟට පනින පියවරුන් දෙදෙනාගේ සිට ඒ සිද්ධිය ඇසූ දුටු මුළු රටේ ම හැඟීම, පැතුම වූයේ ද එයයි.“වැලේ ගෙඩි වැලට බර නැහැ” මේ කථාව අපි මුලින් ම ඇසුවේ අපේ අම්මලාගෙන්. ඒත් දැන් ඉන්න සමහර අතලොස්සක් අම්මලට ඒ කථාව ගැලපෙන්නෙ නැහැ. තමන්ට බරක් වෙන දරු පැටවුන් කුසේදිම ගබ්සා කරන්නෙත්, ඉපදුණ ගමන් මරා දමන්නෙ හෝ කසල ගොඩකට විසි කරන්නෙත්, විකුණා දැමිල්ලෙන් නතර නොවී නිධාන ගන්න බිල්ලට දෙන්නෙත් ඒ අම්මලාමයි. හැබැයි මේ අම්මලා පිටුපස ඊට ප්‍රධාන සාධක නැතිනම් හේතුව වෙලා ඉන්න නීත්‍යානුකූල හෝ එසේ නොවන තාත්තලා සමාජ අපවාදයට ගොදුරු වෙනවා අඩුයි. ඒ “ගෙදර බුදුන් අම්මා” කියන “අම්මා නැති කල අප්පා කවර කල” යනාදි වූ සංකල්ප නිසයි.ඒ සංකල්පයත් නිකම්ම බිහි වූ ඒවා නොවෙයි. අපිරිමිත මවු ගුණය විසින් ඒ සංකල්ප බිහි කරනු ලැබ තිබෙනවා. එසේ නම් දවසින් දවස ඒ සංකල්ප ඛේදනීය ලෙස විනාශ වෙලා යන්නෙ ඇයි?දුප්පත්කම! නූගත්කම! තවත් විදියකින් කියනවා නම් දිළිඳු බවේ විෂම චක්‍රය. මේ සිද්ධින්වලට හේතුව ඒකයි! ඇතැමකුගේ තර්කය එයයි. එහෙම කියලා ඒ සිදුවීම අමතක කර දැමීමට හෝ දරුවන් ඝාතනය කිරීම සාධාරණීකරණය කිරීමට හෝ හැකියාවක් අපට තිබේ ද?දරුවන්ට සිදුවෙන නිමාවක් නොදකින අපරාධ ගැන නිතිපතා මාධ්‍ය වාර්තා කරනවා. වගකිවයුත්තන් අදහස් ප්‍රකාශ කරනවා. අපරාධකරුවන් පොලිසි උසාවි යනවා.බොහෝ විට සුළු දඬුවමකට යටත් ව ඔවුන් නිදහස් වෙනවා. දරුවා ජීවිතයෙන් හෝ ජීවිතය පුරා ම ඒ වෙනුවෙන් වන්දි ගෙවනවා. තව කී අවුරුද්දක්, තව දරුවන් කී දෙනෙක් මේ අපරාධවලට ගොදුරු වෙයි ද?දුප්පත්කම, නූගත් කම මීට ප්‍රධාන හේතුවයි. සමාජ විද්‍යාඥයන්ගේ හේතු දැක්වීමේ අංක එක එයයි. එහෙම නම් ආණ්ඩුව ඒ වෙනුවෙන් සිය වගකීම් ඉටු කර නොමැති ද? නැතිනම් කෙතෙක් දුරකට ඉටු කර තිබේ ද? ආණ්ඩුවේ වැඩසටහන් ක්‍රියාත්මක වෙනවා ද? කොතරම් දුරකට ද? රජයේ නිලධාරීන් ඇතුළු මුළු සමාජය විසින් සිය වගකීම සමාජය වෙනුවෙන් දරනවා ද? සමාජ විද්‍යාඥයන් ගේ ප්‍රථම හේතු සාධක පැහැදිලි කිරීමත් සමඟ නැගෙන ඊළඟ ගැටලු වන්නේ ඒවායි.කළු ගඟට වීසි කරනු ලැබූ දරුවාගේ මවගේ පාපෝච්චාරණය දෙස බලන විට කථාවේ මතුපිට ඇති හේතුව දිළිඳු බවයි.“සැමියා මත් පැනට ලොල් වෙලා. වරින් වර තමා අතහැර යනවා. තමන්ටත් දරුවන්ටත් සලකන්නෙ නැහැ. ඇතැම් දවසට දරුවන්ගෙ කුසගිනි නිවන්නෙ කළුතර බෝධිය ළඟින් ලැබෙන බත් පාර්සලයකින්... දරුවත් එක්කම ගඟට පනින්නයි ආවේ...”මේ ඇගේ කථාවයි. ඇගේ සැමියා නැතිනම් දරුවන්ගෙ පියා මේ චෝදනා ගැන කිසිවක් කීමට හෝ දරුවන් බාර ගැනීමට හෝ ඉදිරිපත් නොවුණත් ඇගේ තවත් දරුවකු පවසන්නෙ තවත් කථාවක්.“මල්ලි බේරල අම්මා කළු ගඟට පැන්නා නම් හොඳයි. මම වැඩ කරලා දවසට රුපියල් තුන්සීයක් අම්මට ගෙනත් දෙනවා. ඒත් අම්මා ගෙදර උයන්නෙ නැහැ. තාත්තටත් ගහනවා.”දරුවාගේ හා මවගේ මේ කථා ඇතුළත දුප්පත්කම, නූගත්කම අන්තර්ගතයි. ඒත් මේ සිදුවීමට බලපෑ එකම සාධකය එය ද? මවගේ ප්‍රකාශයේ දුප්පත්කම හා නූගත්කම අන්තර්ගත වී ඇති සේම එම කථාව තවත් ගැටලු කීපයක් ද මතු කර සිටිනවා.“දරුවා ළමා නිවාසයකට දෙන්න කිහිප සැරයක් ම උත්සාහ දැරුවා. ඒත් මවුපියන් ඉන්න දරුවන් බාර ගන්න බැහැ කිව්වා.” ඇය හෙළි කළ එක කරුණක් ඒ. අනෙක් කරුණ වූයේ උප්පැන්නය නැති දරුවන් බාර ගැනීම ළමා නිවාස ප්‍රතික්ෂේප කළ බවයි.මේ හේතු සාධක දරුවකු ළමා නිවාසයකට බාර ගැනීමට බාධාවක් ද? අපි මේ ප්‍රශ්නය යොමු කළේ ළමාරක්ෂක අධිකාරියේ සභාපති ජගත් වැල්ලවත්ත මහතා වෙතයි.මවුපියන්ට දරුවාගේ භාරකාරත්වය දැරීමට අපහසුබව නිශ්චිත වශයෙන් ම පෙනී යනවා නම් ඒ දරුවා නිසි රැකවරණයකට යොමු කිරීම රජයේ නිලධාරියකුගේ වගකීමයි.මේ දරුවා පරිවාස භාරයට පත් කිරීමට ඇය නිලධාරියකු සමඟ ඇත්තටම කතා කළා ද යන්න අපි දන්නෙ නැහැ. ඒ ගැනත් සෙවීමට මේ වන විට අපි පරීක්ෂණ ආරම්භ කර තිබෙනවා. යම් හෙයකින් එය සත්‍යයක් නම් අදාළ නිලධාරියා ඒ සම්බන්ධයෙන් වගකිව යුතුයි. මොකද දරුවකුගේ භාරකාරත්වය මවුපියන්ට දරන්න බැරි නම් අදාළ නිලධාරියා මේ දරුවා සුදුසු භාරකරුවකුට හෝ ස්ථානයකට, නිවාසයකට භාර දිය යුතුයි.ළමයින් හා යෞවනයන් පිළිබඳ අඥා පණතේ තිබෙනවා මවුපියන් නැති දරුවන්ට පමණක් වෙනත් භාරකාරත්වයක් ලබා දිය හැකියි කියලා. මේ වගන්තිය නිසා අදාළ නිලධාරියා එවැනි ප්‍රකාශයක් කළා ද දන්නෙ නැහැ. මේ නීති සංශෝධනය කිරීමට ළමාරක්ෂක අධිකාරිය හා පරිවාස හා ළමාරක්ෂක දෙපාර්තමේන්තුව ඉදිරියේදී කටයුතු කරනවා. ඒ කොහොම වුණත් එවැනි වගන්තියක් තිබුණත් දරුවන් නිසි භාරකාරත්වයකට යොමු කිරීම රජයේ පරිවාස නිලධාරියාගේ වගකීමයි. පණතෙ යමක් තිබුණ පමණින් ඒ වගකීමෙන් මිදෙන්න නිලධාරීන්ට බැහැ.”එහෙමනම් ළමාරක්ෂක අධිකාරිය හෝ පරිවාස හා ළමාරක්ෂක දෙපාර්තමේන්තුවේ ප්‍රධානින්, දරුවන්ට වග කියන අමාත්‍යංශයේ ප්‍රධානින් දරුවන් වෙනුවෙන් කටයුතු කරන සිය නිලධාරීන් මේ ගැන දැනුවත් කර තිබේ ද? ඒ දැනුවත් කිරීමට අදාළව කටයුතු කෙරෙනවා ද යන්නත් සොයා බැලීම ප්‍රධානීන්ගේ වගකීමයි. අනෙක් අතට මව මේ දරුවා ගඟට වීසි කළේ නැතිබැරිකම නිසා නම් ඇයට අඩු වන්නේ එක් බත්කටක් පමණි. එක් දරවෙක් බරක් වීමටත් ඉතිරි දරුවන් හතර දෙනා එසේ නොවීමටත් හේතුව කිම?තමන් පැමිණියේ කාට හෝ දරුවා හදා ගැනීමට අතරමං කර යාමට බව ඇය එක් තැනක ප්‍රකාශ කර තිබුණා. එහෙත් අම්මේ යැයි පවසමින් ඔහු තමන් පසුපස ආ බව ඇය ප්‍රකාශ කරනවා. ඇගේ ප්‍රකාශය අනුව ඇය ඔහු විසි කරනුයේ ඔහු නින්දේ සිටියදී. නිදා ගත් දරුවා ගඟට විසි නොකර කොතැනක හෝ දමා යාමට ඇයට නොහැකි වුණේ ඇයි?ඇය මේ දරුවා තමන්ගෙන් ඈත් කිරීමට උත්සාහ දරා ඇත්තේ කලක සිටයි. ඉතිරි දරුවන් හතර දෙනා ළමා නිවාසවලට දැමීමට ඇය උත්සාහ ගත් බවක් ප්‍රකාශ කර තිබුණේ නැහැ. මේ දරුවා පමණක් ඇයට බරක් වූයේ ඇයි? ඉතිරි දරුවන්ටත් මේ ඉරණම අත් කරන්නට ඇය සිතා සිටියා ද? මුලින්ම ඒ දරුවා තෝරා ගැනීමට හේතුව කුමක් ද? යනාදි ප්‍රශ්න රාශියක් මතු වීම වැළැක්විය නොහැකියි.මේ ප්‍රශ්නවලට ද තවම පිළිතුරු නැත. කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය පේ‍්‍රමකුමාර ද සිල්වා මහතා මේ සම්බන්ධයෙන් පවසා සිටින්නේ දුප්පත්කම මීට ප්‍රධාන හේතුව බවයි. එබැවින් මුලින්ම කළ යුත්තේ ඊට පිළියම් යෙදීම මිස මාතෘත්වයට ගැරහීම නොවන බව ඔහුගේ අදහසයි. එමෙන් ම මේ ප්‍රශ්නයේ වගකීම මුළු මහත් සමාජය විසින් ම දැරිය යුතු බව ද ඔහුගේ අදහසය.ඔහුගේ අදහස ද නොතකා සිටිය නොහැක. මේ සිදුවීම්වල වගකීම සමස්ත සමාජයම සතුය. අප, අප විසින් කළ යුතු සමාජ වගකීම් නොතකමින්, මඟ හරිමින් සිටී.“සමෘද්ධිය ලබා දීමේ එක් අරමුණක් වන්නේ දරුවන්ට පෝෂණය හා රැකවරණය ලබා දීමයි” මේ වගන්තිය සඳහන් වන්නේ ළමාරක්ෂක අධිකාරිය එක්සත් ජාතීන්ගේ සංවිධානයට දරුවන් පිළිබඳ යවන වාර්ෂික වාර්තාවේ ය. එසේ නම් දිළිඳු පවුල්වල දරුවන්ගේ ආරක්ෂාව ගැන සැලකිලිමත් වීම සමෘද්ධි නිලධාරියාගේ ද වගකීමය. අනෙක් පැත්තෙන් පවුල් සෞඛ්‍ය නිලධාරිනියට තමන්ට අයත් කොටසේ කිසිඳු මවක් මඟ හැරීමට ඉඩක් නැහැ. අඟහිඟකම්වලින් මිරිකී සිටින පවුලකට සිය පවුල සැලසුම් කර ගැනීමට ඇගේ නිරන්තර උපදෙස් අවවාද අවශ්‍ය වන්නේ ය.ග්‍රාම සේවා නිලධාරියා ද තමන් භාරයේ සිටින පවුල්වල තත්ත්වය ගැන මීට වඩා අවදියෙන් සිටිය යුතුය. වගකිව යුතු නිලධාරීන් මෙන් ම මුළු සමාජය ද මෙවැනි පවුල් සම්බන්ධයෙන් අවධානය යොමු කිරීම සමාජ වගකීම් ඉටු කිරීමකි.කෙසේ වුවද රටම මේ සිදුවීම ගැන අවධානය දැක්වූ බව අමුතුවෙන් කිව යුතු දෙයක් නොවේ. මේ පුවත ඇසූ බහුතරයක් මවුවරුන් හඬා වැළපුන බවත් රහසක් නොවේ. එක් පියකු දරුවාගේ අයිතිය පතා පොලීසියට පැමිණියේ සිය බිරිඳගේ හඬා වැලපීම දරාගත නොහැකි තැනය. අතලොස්සක් වූ මවුපියවරුන්, වැඩිහිටියන් අනිත් දරුවන්ට වෙන අපරාධ නිසා මුළු රටේ ම මවුපිය ස්නේහය හෑල්ලුවට ලක්කිරීමට බැහැ. ගඟට වීසි කරනු ලැබූ දරුවා ගැන මෙන් ම රටේ කොතැනක දරුවකුට කුමන අපරාධයක් වුවද බහුතරයක් ඒ ගැන ශෝක වන්නේ ද ඇතැමෙක් උපකාර කිරීමට පෙළඹෙන්නේ ද තවමත් දරු සෙනෙහෙ ඔවුන් ළඟ තිබෙන නිසයි. එහෙත් දරුවන්ගේ යහපත වෙනුවෙන් අප, එනම් මුළු මහත් සමාජය ම මීට වඩා වගකීමෙන් කටයුතු කළ යුතුය.ඒ අතරම මවුපියන්ට වැඩිහිටියන්ට තරයේ කිව යුතු කරුණක් ඇත. එනම් වැඩිහිටි වූ අපගේ ගැටලුවලට සමනලයන් වැනි දරුවන් කිසිසේත් ම වගකිව යුතු නැති බවය. දරුවෝ දෙවියන්ගේ වටිනාම තෑග්ග බව සැබෑවකි. එහෙත් බලහත්කාරයකින් නොවේ නම් දරුවන් අපට ලැබෙන්නේ අපේ වුවමනාව නිසා ය. ඒ දරුවන්ට සාහසික වීම කිසිදු හේතුවක් නිසා සාධාරණීයකරණය කළ නොහැකියි. දුප්පත්කම හා නූගත්කම අපේ කර්මය යැයි සිතා සිත හදාගත යුතු යැයි කිව යුතු ද? මේ රට “සංවර්ධනය වෙමින් පවතින” යන ලේබලයෙන් ඉවත් කර සංවර්ධිත රටක් කරා ගෙන යෑම පාලක පක්ෂයේ වගකීමයි. ඒ වගකීමට අවංකවම සහාය දීම ජනතාවගේ වගකීමයි.එහෙත් දුප්පත්කම හෝ වෙනත් අර්බුදයක් හේතුවෙන් දරුවන් මරා දැමීම දෙස කිසිසේත් සාධාරණීය ලෙස අනුකම්පා සහගත ලෙස බැලීමට බැරිය.අනෙක් අතට ගමේ සිටින ග්‍රාමසේවා නිලධාරියාගේ සමෘද්ධි නිලධාරියාගේ, පවුල් සෞඛ්‍ය සේවිකාවගේ මෙන්ම පන්සලේ, පල්ලියේ පැවිදි පිරිසගේ වගකීම් ද මීට වඩා සමාජයට ඉටු විය යුතුයි.එමෙන්ම මේ පිරිස සිය වගකීම් කෙරෙහි අවදි කිරීම ඔවුන්ගේ නායකත්වයේ ද වගකීම විය යුතුයි.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=af1003217</link>
    <topic>දේවි බාලිකාවන්ගේ ‘රූ ඡායා’ ඡායාරූප දැක්ම</topic>
    <author>සාගරිකා දිසානායක ජයසිංහ</author>
    <content>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවාදැන් තිබෙන්නේ වේගයෙන් ගොඩනැඟෙන ආර්ථිකයක්ජීවත් වෙයන් පුතේ! ජීවත් වෙයන්!දේවි බාලිකාවන්ගේ ‘රූ ඡායා’ ඡායාරූප දැක්මශ්‍රී ලංකාභිමාන්‍ය ශ්‍රීමත් ආතර් සී. ක්ලාක්ජනමත පිටුවජීවිතය සුන්දරයකොළඹ දේවි බාලිකා විද්‍යාලයීය ඡායාරූප සංගමය ඉදිරිපත් කරන ‘රූ ඡායා’ ඡායාරූප දැක්ම ලබන සිකුරාදා (26) කොළඹ කලා භවනේදී පැවැත්වේ.දේවි බාලිකා විදුහල්පතිනිප්‍රදීපා සමරසිංහ මහත්මියඅන්තර්ජාතික ප්‍රදර්ශනයේදී තෙවැනි ස්ථානය සඳහා ලැබුණු පදක්කමපාසලේ ඡායාරූප සංගමයෙහි සාමාජිකත්වය දරන 6-12 ශ්‍රේණිවල අධ්‍යාපනය ලබන ශිෂ්‍යාවන් විසින් රූගත කරන ලද ඡායාරූප 60ක් මෙම ප්‍රදර්ශනයට ඇතුළත් වේ.මෙම ඡායාරූප සියල්ල තරගවලින් ජයග්‍රහණය කළ හෝ වෙනත් ප්‍රදර්ශනයක් සඳහා තේරුණු ඡායාරූප වීම ද විශේෂත්වයකි.මෙදින ප්‍රධාන ආරාධිතයා ලෙස ප්‍රවීණ ඡායාරූප ශිල්පී එල්.ඊ.සමරරත්න මහතා සහභාගි වෙයි.දේවි බාලිකා විද්‍යාලයීය ඡායාරූප සංගමය මුලින්ම ආරම්භ වූයේ 1962 දී ය. එවකට විදුහලේ භෞතික විද්‍යා ආචාර්යවරිය වූ මීරියගල්ල මහත්මියගේ භාරකාරත්වය යටතේ ඇරැඹුණු සංගමය අඛණ්ඩව 1972 දක්වා ක්‍රියාකාරීව පැවැතිණි.ස්වර්ණලතා ලියනගේ සහ රේණුකා වනිගසූරිය ආචාර්යවරියන්ගේ භාරකාරත්වයෙන් යළි පණ ගැන්වුණු සංගමයෙහි ඡායාරූපකරණය පිළිබඳ හදාරණ සාමාජිකාවන් සංඛ්‍යාව තිහකි.දිවයිනේ ප්‍රමුඛ පෙළේ ඡායාරූප ශිල්පීන් වන පණ්ඩුක ද සිල්වා සහ චන්ද්‍රසේන පෙරේරා යන මහත්වරු ශිෂ්‍යාවන්ට නොමිලේ දැනුම ලබාදීම ද මෙහි ඇති විශේෂත්වයකි.1999 පටන් 2010 වසර දක්වා සංගමය මඟින් ඡායාරූප ප්‍රදර්ශන අටක් පවත්වා තිබේ. පසුගිය මාර්තු 8 – 9 දෙදින තුළ විද්‍යාලයීය ශාලාවේදී පැවැත්වුණු ‘රූ ඡායා’ දැක්ම සඳහා විද්‍යාලයීය සිසුවියන් ගේ නිර්මාණ සමඟ ආරාධිත පාසල් 26ක සිසුන්ගේ තෝරාගත් ඡායාරූප ද ඇතුළත් විය.මේ මස 26 වැනිදා කලා භවනේදී පැවැත්වෙන රූ ඡායා ප්‍රදර්ශනය දිවයිනේ ප්‍රථම වතාවට එකම පාසලක සිසුවියන්ගේ නිර්මාණ පමණක් ප්‍රදර්ශනය කෙරෙන අවස්ථාව වීම වාර්තාගත කරුණකැයි සංගමයේ උපදේශක පණ්ඩුක ද සිල්වා මහතා පවසයි.ආරම්භයේ පටන් ම විද්‍යා අධ්‍යාපනයට මුල් තැනක් හිමි වුණු දේවි බාලිකා විද්‍යාලය වර්තමානය වන විට විද්‍යා වාණිජ්‍යය හා කලා යන අංශත්‍රයෙන්ම අධ්‍යාපනය ලබා දෙයි.විද්‍යාවේ හා කලාවෙහි සුවිශේෂ සම්මිශ්‍රණයක් වන ඡායාරූපකරණය පිළිබඳ නිසි අධ්‍යාපනයක් ලබා දීම මඟින් ශිෂ්‍යාවන්ට අධ්‍යාපනය හා සමගාමීව විනෝදාස්වාදය ද සැපයීම මෙම පාඨමාලාවෙහි අරමුණ බව විද්‍යාලයේ විදුහල්පතිනි ප්‍රදීපා සමරසිංහ මහත්මිය පවසයි.අන්තර් ජාතික ඡායාරූප ශිල්පීන්ගේ සම්මේලනයෙහි අනුග්‍රහයෙන් 2009 ලක්සම්බර්ග් නුවර පැවැත්වුණ ලෝක ඡායාරූප තරගයෙන් තෙවැනි ස්ථානය දිනාගැනීමට දේවි බාලිකා විද්‍යාලයේ හත්වැනි ශ්‍රේණියේ අධ්‍යාපන ලැබූ හිරුෂි මල්ලවතන්ත්‍රී ශිෂ්‍යාව සමත් වූවාය.අනාගතයේදී කලාත්මක ඡායාරූප ශිල්පිනියන් බිහිවනු දැකීම සංගමයේ අරමුණ බවත් විදුහල්පතිනිය වැඩිදුරටත් පැවසුවාය.සාගරිකා දිසානායක ජයසිංහඡායාරූප - ලංකාDig 142688 ඡායාරූප සංගමය භාර ආචාර්ය මණ්ඩලය විදුහල්පතිනිය හා සිසුවියන් ප්‍රදර්ශනය සඳහා ඡායාරූප තෝරමින්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=af1003218</link>
    <topic>ශ්‍රී ලංකාභිමාන්‍ය ශ්‍රීමත් ආතර් සී. ක්ලාක්</topic>
    <author>චින්තන විජයවර්ධන</author>
    <content>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවාදැන් තිබෙන්නේ වේගයෙන් ගොඩනැඟෙන ආර්ථිකයක්ජීවත් වෙයන් පුතේ! ජීවත් වෙයන්!දේවි බාලිකාවන්ගේ ‘රූ ඡායා’ ඡායාරූප දැක්මශ්‍රී ලංකාභිමාන්‍ය ශ්‍රීමත් ආතර් සී. ක්ලාක්ජනමත පිටුවජීවිතය සුන්දරයවිශ්ව කීර්තිධර ආතර් සී ක්ලාක් ශ්‍රීමතාණන්ගේ දෙවන ගුණසමරුව ඉකුත් 19 වැනිදාට යෙදුණු අතර ඒ නිමිත්තෙන් නවීන තාක්ෂණ පිළිබඳ ආතර් සී. ක්ලාක් ආයතනය වාර්ෂිකව සංවිධානය කරන ‘ආතර් සී. ක්ලාක් ගුණ සමරු දේශනය’ මාර්තු මස 24 වන දින බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ අන්තර් ජාතික අධ්‍යයනයන් පිළිබඳ බණ්ඩාරනායක මධ්‍යස්ථාන ශ්‍රවණාගාරයේදි පැවැත්වෙයි.විද්‍යාඥයකු, විද්‍යා ප්‍රබන්ධකරුවකු මෙන් ම විශිෂ්ට විද්‍යා අනාවැකිකරුවකු ලෙස විවිධ විෂය ක්ෂේත්‍රයන්හි විශ්ව කීර්තියට පත් ශ්‍රීමත් ආතර් සී. ක්ලාක් ලොව වඩාත් ම ප්‍රසිද්ධ වූයේ 1945 දී ‘වයර්ලස් වර්ල්ඩ්’ සඟරාවට ලිපියක් යවමින් ඉදිරිපත් කළ චන්ද්‍රිකා ත්‍රිත්වයක් භාවිතා කරමින් කළ හැකි අන්තර් මහාද්වීපික විද්‍යුත් සන්නිවේදන ශක්‍යතාවය පිළිබඳ ඓතිහාසික සංකල්පය වන ‘භූ ස්ථාවර චන්ද්‍රිකා’ සංකල්පය නිසා ය.50 දශකයෙන් පසු තම ජීවිත කාලයෙන් වැඩි කාලයක් ශ්‍රී ලංකාවේ ජීවත් වූ විශ්ව කීර්තියට පත් ක්ලාක් මහතා විද්‍යා හා තාක්ෂණ ක්ෂේත්‍රයට කරන ලද මෙහෙය සැලකිල්ලට ගනිමින් ලංකාවේ ඉහළම පුරවැසි සම්මානය වන ශ්‍රී ලංකා අභිමාන්‍යය සම්මානයෙන් පිදුම් ලැබීය.එසේ වුව ද ශ්‍රී ලංකා රජය විසින් ඔහු වෙත දක්වන ලද තවත් සුවිශේෂ වූ උපහාරයක් වන්නේ නවීන තාක්ෂණ පිළිබඳ පර්යේෂණ සංවර්ධන මෙන් ම පුහුණු කටයුතු සඳහා වන ව්‍යවස්ථාපිත රාජ්‍ය ආයතනයක් වන නවීන තාක්ෂණ පිළිබඳ ආතර් සී. ක්ලාක් ආයතනය එනමින් නම් කිරීමයි.ශ්‍රීමත් ආතර් සී. ක්ලාක් ලොව වඩාත් ප්‍රසිද්ධව ඇත්තේ විද්‍යාත්මක ප්‍රබන්ධ කතා කරුවකු ලෙසයි.එහෙත් ලොව ප්‍රමුඛතම විද්‍යා ප්‍රබන්ධ කරුවා වීමට ක්ලාක් මහතාට අවශ්‍ය නොවීය. ඔහු ප්‍රබන්ධ කතා කලාවට යොමු වූයේ ජීවත්වීමට යම් මුදලක් සොයා ගැනීමේ අරමුණිනි. ආතර් සී. ක්ලාක් ලියූ විද්‍යා ප්‍රබන්ධ ගණන 100 කට ආසන්නය. එයින් 2001 අභ්‍යවකාශ චාරිකාවක් (“2001 : Space Odyessey”) 2010 - 2 වන අභ්‍යවකාශ චාරිකාව (“2010 : Odyessey Two”) 2061 තුන් වන චාරිකාව (“2061 : Odeyssey Three”) 3001 වැනි ජනප්‍රිය ප්‍රබන්ධ සිංහලයට පවා පරිවර්තනය කොට තිබේ. මෙයින් ක්ලාක් ගේ 2001, 2010 ප්‍රබන්ධන වලින් නිර්මිත”Space Odyessey One &amp; Two” චිත්‍රපට ජනතා ප්‍රසාදය ලංකරගත් ආදායම් වාර්තා තැබූ චිත්‍රපට වේ.ක්ලාක් මහතා ඔහුගේ විද්‍යා ප්‍රබන්ධ කතා, කෙටිකතා ආදියෙන් ඔහු හැම විටම අලුත් දෙයක් ඉදිරිපත් කළේ ය. ඔහුගේ අනාවැකි බොහෝ විට සඵල විය..  DNA නම් සෛල ගත ද්‍රව්‍ය විශ්ලේෂණය මගින් ජීව විද්‍යාත්මක සාක්ෂි සොයා ගත හැකි බව.. වෘත්තිය අපරාධකරුවන් සමාජයෙන් අතුගා දැමීමට ඉලෙක්ට්‍රොනික තාක්ෂණය සමත් වන බව.. මිනිසකු ඉහළ අභ්‍යවකාශයට ගිය විට මිනිසා දියයට කිමිදීමේ තත්ත්වයට සමාන තත්වයක් හා වින්දනයක් මෙන් ම බර රහිත තත්වයක් අත්දැකිය හැකි වන බව.. මිනිසා අනාගතයේ අභ්‍යවකාශයේ සාදන මනඞකල්පිත දූපතට පෘථිවියේ සිට සෝපානයක් සාදන බවත් ඒ සඳහා අමුද්‍රව්‍ය ලෙස කාබන් නැනෝ ෆයිබර් යොදා ගන්නා බව (වර්තමානයේ විද්‍යාගාර තුළ මෙය අත්හදා බලමින් පවතී.) Fountains of Paradise - 1978එංගලන්තයේ බටහිර ප්‍රදේශයේ සමර්සෙට් ප්‍රාන්තයේ ‘මයින්හෙඩ්’ නම් ගම්මානයේදී 1917 දෙසැම්බර් 16 වැනිදා උපන් ආතර් චාල්ස් ක්ලාක් මහතා ගේ දෙමවුපියන් වන්නේ පියා ‘චාල්ස් රයිට් කාල්කා’ සහ මව ‘නෝරා මේරි’ (විල්ස්) ය. කුඩා ආතර් මූලික අධ්‍යාපනය ලැබුවේ මයින්හෙඩ් හි පිහිටි ‘හුයිෂ්ස් ගැමර් ස්කූල්’ නම් පාසලෙනි. ක්ලාක්ට යන්තම් අවු: 13 ලබන විට තැපැල් දෙපාර්තමේන්තුවේ ඉංජිනේරුවරයකුව සිටි ඔහුගේ පියා අකාලයේ මිය ගියේ ය. මේ හේතුවෙන් දරුවන් සිව් දෙනකුගෙන් යුත් පවුලේ වැඩිමලා ලෙස ක්ලාක්ට කුඩා කලදීම පවුලේ බර දරන්නට සිදු විය. ඔහුගේ පාළුව හා තනිකම මකා ගැනීමට තම පියාට අයත් ගොවිපලෙහි දී මිතුරන් සමඟ රොකට් නිර්මාණය කර යැවීමත් රාත්‍රි අහස නිරීක්ෂණය කිරීමටත් පුරුදු විය.1936 දී සිවිල් සේවයට ඇතුළු වූ තරුණ ක්ලාක් 1941 සිට 1945 දක්වා බ්‍රිතාන්‍ය රාජකීය ගුවන් හමුදාවේ රේඩාර් ඉංජිනේරුවරයකු ලෙස සේවය කළ අතර 1948 දී කිංස් කොලේජ් සරසවියෙන් භෞතික විද්‍යා පළමු පෙළ ගෞරව උපාධියක් ද ලබා ගත්තේය. ක්ලාක් මහතා බ්‍රිතාන්‍ය අන්තර් ග්‍රහලෝක සංගමයට ද බැඳී අනාගත අභ්‍යවකාශ තරණය පිළිබඳ වැඩිදුර පර්යේෂණ දියත් කළ අතර ඔහුගේ විද්‍යාත්මක ගමන්මගට නව පෙරලියක් එක් කළේ 1945 වසරේ දී “වයර්ලස් වර්ල්ඩ්” (“Wireless World”) සඟරාව තුළින් ලෝකයට හඳුන්වා දුන් “භු ස්ථාවර චන්ද්‍රිකා” සංකල්පයයි. එම සංකල්පය මත යමින් අද ලෝකයම එකම සන්නිවේදන ජාලයක්, සන්නිවේදන පවුලක් බවට පත් කිරීමට සමත් වී ඇති අතර එය ඔහු චන්ද්‍රිකා සන්නිවේදනයේ පියා ලෙස හැඳින්වීමට තරම් වාසනාව ගෙනාවේය. (Father of the Communication Satellite)ආතර් සී ක්ලාක් මහතා දක්ෂ කිමිදුම් කරුවෙකි. දිය යට කිමිදීමට ඕස්ට්‍රේලියාවේ මහා බාධක පරය වෙත “හිමාලයා” නම් නැවෙන් ගමන් ගන්නා අතර 1954 දී හදිසියේ ශ්‍රී ලංකාවට පැමිණි ක්ලාක් මහතා 1956 දී ශ්‍රී ලංකාවේ ස්ථිර පදිංචියට පැමිණියේ ශ්‍රී ලංකාව ඔහුගේ සිත්ගත්ම රට වූ බැවිනි. 1975 දී ශ්‍රී ලංකාවේ ගෞරවනීය පුරවැසි භාවය ලද ක්ලාක් මහතා 2008 මාර්තු 19 දින මිය යන තෙක්ම ශ්‍රී ලංකාවේ ජීවත් විය.විදෙස් රටවලින් කළ ආරාධනයන් ප්‍රතික්ෂේප කළ ඔහු කිසිදා ශ්‍රී ලංකාව හැර ගියේ නැත.වර්ෂ 1982 දී යුනෙස්කෝව විසින් කාලිංග සම්මානයත්, චන්ද්‍රිකා සන්නිවේදනය වෙනුවෙන් 1982 දී “මාර්කෝනි” සම්මානයත්, 1986 දී විද්‍යාජෝති සම්මානයත්, 1998 දී බ්‍රිතාන්‍ය මහ රැජින විසින් පිරිනැමු “නයිට්” පදවියත්, ශ්‍රී ලංකාවේ ඉහළම පුරවැසි සම්මානය වන 2005 වසරේ පිරිනැමු “ශ්‍රී ලංකා අභිමාන්‍ය” සම්මානය, වැනි දෙස් විදෙස් ත්‍යාග සහ සම්මාන රැසකින් පිදුම් ලැබු ශ්‍රීමත් ආතර් සී ක්ලාක් 1979 සිට 2001 වසර දක්වා දශක දෙකකට වැඩි කාලයක් මොරටුව විශ්ව විද්‍යාලයේ කුලපතිවරයා ලෙස ද කටයුතු කළේය.1999 වර්ෂයේ පෙබරවාරි මස 02 දින 50 වසරක චන්ද්‍රිකා සන්නිවේදනය අගයමින් ආතර් සී ක්ලාක් ශ්‍රීමතානන්ගේ රූපය රැගත් මුද්දර 02 ක් සහිත මුල් දින කවරයක් රජය මඟින් නිකුත් කෙරිණි.එහිදී ආතර් සී ක්ලාක් මහතා සිය අතීතය ආවර්ජනය කළේ “අපි ඔක්කොම තැපැල් පවුලක්. මම මුලින් වැඩ කළේ බිෂොප් ලයිඩෙයාර්ඩ්, (Bishop Lydeard) හි පිහිටි තැපැල් හලෙහි, එදා මම මේ වගේ දෙයක් ගැන හීනෙකින් වත් හිතුවෙ නෑ. මගේ මේ ගමන මටම සිහිනයක්” යනුවෙනි.මාර්ටින් වික්‍රමසිංහ මහතා සිංහල ගත්කරුවකු ලෙස ශ්‍රී ලංකාවේ සුන්දරත්වය ලොවට කියද්දී ආතර් සී ක්ලාක් මහතා විද්‍යාත්මක චින්තනයෙන් ශ්‍රී ලංකාවේ පරිසරය, සත්ත්ව ලෝකය තම කෘති තුළින් ලොව කරා රැගෙන ගියේය. ශ්‍රී ලංකාවේ වෙරළ තීරය, ශ්‍රී පාදස්ථානය, අනුරාධපුරය, පොළොන්නරුව, ඔහුගේ සිත් ගත් ස්ථාන විය.2005 ඔක්තෝබර් මස චන්ද්‍රිකා සන්නිවේදනය සංකල්පයට 60 වසරක් පිරීම නිමිත්තෙන් ද මොරටුව ආතර් සී ක්ලාක් ආයතනය දැවැන්ත විද්‍යා ප්‍රදර්ශනයක් පවත්වා එතුමාට උපහාර දැක්වූ අතර එම වර්ෂයේදී ශ්‍රී ලංකාවේ වැදගත් මෙන්ම ඉහළම ජනාධිපති සම්මානයක් වන “ශ්‍රී ලංකාභිමාන්‍ය” සම්මානයෙන් පිදුම් ලැබු ශ්‍රීමත් ආතර් සී ක්ලාක් 2007 දෙසැම්බර් 16 දින සිය “90” ජන්ම දිනය ශ්‍රී ලංකා ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් අභිමානවත් ලෙස සමරා 2008 මාර්තු 19 වන දින ශ්‍රී ලංකාවේදී ලොවින් සමුගත්තේය.2010 මාර්තු 19 දිනට යෙදෙන ආතර් සී ක්ලාක් ශ්‍රීමතාණන්ගේ දෙවන ගුණ සමරුව නිමිත්තෙන් සමරු දේශනයක් පැවැත්වීමට ආතර් සී ක්ලාක් ආයතනය කටයුතු යොදා ඇති අතර ඒ සඳහා ආරාධිත දේශනය ඉන්දියාවේ විද්‍යා හා තාක්ෂණ අමාත්‍ය අංශයේ ලේකම් ආචාර්ය ටී. රාමස්වාමි මහතා විසින් මාර්තු 24 දින ප.ව. 4.15 ට බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ අන්තර් ජාතික අධ්‍යයනයන් පිළිබඳ බණ්ඩාරනායක මධ්‍යස්ථාන ශ්‍රවණාගාරයේ විද්‍යා හා තාක්ෂණ අමාත්‍ය මහාචාර්ය තිස්ස විතාරණ මැතිතුමාගේ ප්‍රධානත්වයෙන් පැවැත්වීමට කටයුතු යොදා ඇත.චන්ද්‍රිකා සන්නිවේදනයේ පියා ලෙස විශ්ව කීර්තියට පත්, සම්මානනීය ශ්‍රී ලාංකික පුරවැසියකු වූ ශ්‍රී ලංකාවට ඉමහත් කීර්තියක් අත්කර දුන් ශ්‍රීමත් ආතර් සී ක්ලාක් නාමය සදා අමරණීය වනු ඇත.චින්තන විජයවර්ධනමාධ්‍ය හා මහජන සම්බන්ධතා නිලධාරි - ආතර් සී ක්ලාක් ආයතනය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=af1003219</link>
    <topic>ජනමත පිටුව</topic>
    <author/>
    <content>ඊළඟ වසර පහේ දී ඒක පුද්ගල ආදායම ඩොලර් 4000 ක් වෙනවාදැන් තිබෙන්නේ වේගයෙන් ගොඩනැඟෙන ආර්ථිකයක්ජීවත් වෙයන් පුතේ! ජීවත් වෙයන්!දේවි බාලිකාවන්ගේ ‘රූ ඡායා’ ඡායාරූප දැක්මශ්‍රී ලංකාභිමාන්‍ය ශ්‍රීමත් ආතර් සී. ක්ලාක්ජනමත පිටුවජීවිතය සුන්දරයන්දය ප්‍රකාශ කිරීමේ දී වම් අතෙහි සුළඟිල්ලේ අවසාන පුරුකෙහි නොමැකෙන තීන්ත ආලේප කිරීමට විධිවිධාන සලස්වන ලද්දේ ව්‍යාජ ඡන්ද දැමීම් වළක්වාලීම සඳහාය. මෙම ක්‍රියාදාමය හඳුන්වාදීමේදී ඡන්දයට ජාතික හැඳුනුම්පත අනිවාර්ය කැර නො තිබුණි.එහෙත් දැන් ඡන්දය ප්‍රකාශ කිරීමේ දී ජාතික හැඳුනුම්පත අනිවාර්ය කැර තිබීම ව්‍යාජ ඡන්ද දැමීම වළක්වාලීමට ගත හැකිව තිබූ විශිෂ්ටතම ක්‍රියා මාර්ගයයි. එබැවින් දැන් නොමැකෙන තීන්ත ආලේප කිරීම අනවශ්‍ය පියවරකි.එසේ ම විශාල මුදලක් වැය කිරීමට සිදුවන ක්‍රියාදාමයකි. ඒ විශාල මුදල මහජනතාවගේ මුදල් ය. නිකරුණේ දැන් එවැනි මුදලක් වැය කිරීම අවශ්‍ය නොවේ.ඉදිරි සියලු මැතිවරණවලදී නොමැකෙන තීන්ත ආලේප කිරීම අනවශ්‍ය බවට අවශ්‍ය නීති රීති සම්පාදනය කරන මෙන් මැතිවරණ කොමසාරිස්වරයාගෙන් ඉල්ලා සිටිමු.කරුණාසේන දේවපි‍්‍රයපිටිපන – දකුණ1980 ජූලි මහා වැඩ වර්ජනය අවසන් වී දැනට වසර 30 ක් (2010 ජූලි මස 17 දිනට) සම්පූර්ණ වේ. සම්පූර්ණ විසඳීමක් නොමැතිව මෙතරම් දිගු කලක් ඇදී ගිය කම්කරු පංති අරගලයක් මෙරටේ සිදු නොවූයයි විශ්වාස කරමි. මෙයට සහභාගීවූ වැඩිදෙනා මියගොස් හෝ විශ්‍රාම ගොස්ය. එසේ නොමැති නම් රැකියා, වන්දි සහන නොලබා ජීවත්වනු ඇත. මෙම වර්ජනය පාදකව පවුල් සංස්ථාව තුළවූ දැඩි ආර්ථික ගැටලුවලින් පවුල් ජීවිත සංඛ්‍යාවක් අවුල් වී ගිය බවද නොරහසකි. දුක්විඳි දරුවෝ, භාර්යාවන්, ස්වාමිපුරුෂයන් විශාල සංඛ්‍යාවකි. එදා වර්ජනයට නායකත්වය සැපවූවෝ අද බෙහෙතටවත් සොයා ගැනීමට අපහසුය. සමහරුන් මහ ඇමති, ආණ්ඩුකාරවරු, උපදේශකවරු ඇතුළු ක්‍ෂේත්‍රවල හොඳින් වැජඹෙනු දැකිය හැකිය.එබැවින් පසුගිය 26 වෙනිදා ජයගත් මේ රටේ නව නායකත්වයෙන් 1980 ජූලි වර්ජනයේ සහන නොලැබූවන්ගේ ඉල්ලීම් ඉක්මනින් ඉටුකර දෙනු ඇතැයි බලාපොරොත්තු වෙමි. එසේම, අවසාන වශයෙන් රාජ්‍ය පරිපාලන සහ ස්වදේශ කටයුතු අමාත්‍යංශයේ ආයතන අංශය විසින් 1977 මැතිවරණයෙන් හා 1980 ජූලි වර්ජනයෙන් පසු දේශපාලන පලිගැනීම්වලට ලක්ව සහන නොලැබුණු අයට සහන ලබාදීම යන මැයෙන් යුතුව ඔහුගේ අංක දේ/පලි/කමිටු හා 2009.09.16 දිනැති ලිපියක් මා වෙත ද එවා තිබුණි.මා විසින් විවිධ අවස්ථාවල සහන ඉල්ලා කරන ලද අභියාචනා සලකා බැලීම සඳහා 2009.09.29 වෙනි දින නියමිත වේලාවට පැමිණෙන ලෙසට දන්වා සිටි බැවින් එසේ අදාළ අමාත්‍යංශයට ගියෙමි. එහෙත් මේ දක්වා ලැබූ ප්‍රතිචාරයක් නැත. එහි ලේකම්වරයාට (කමිටු) අනුව ජූලි වර්ජකයින් සේවයෙන් ඉවත් කිරීමේ ක්‍රියා පටිපාටිය නිවරදි බව ව්‍යාංගර්ථයෙන් හඟවන ලදි. එය වර්ජකයින්ට හොඳම පාඩමකි. දැනගන්නට ඇති පරිදි මෙම නිලධාරියා ද වෘත්තීය සමිතියක ක්‍රියාකාරිකයකුව සිටි පුද්ගලයෙකි. කෙසේ හෝ උසස්වීම් ලබා ඇත.එබැවින් ඒ 1980 ජූලි වර්ජකයින්ව කමිටු පිහිටුවා රස්තියාදු නොකර ජනාධිපතිතුමාගේ අවධානය යොමුකර සහන ලබාදීමට සුදුසු නියෝග නිකුත් කරනමෙන් ගෞරවයෙන් ඉල්ලා සිටිමි. මෙම අවස්ථාවේදී ප්‍රතිගාමීන්ගේ කමිටු මා ප්‍රතික්ෂේප කරමි.නොලැබූ සහන1. සා.ලි.සේ අධිශ්‍රේණියට උසස්වීමක්. 2. ශ්‍රී ලංකා පරිපාලන සේවයේ තනතුරක් හෝ 3. සේවා පෙරදාතම කිරීමක්.මා හට ජූලි වර්ජනයෙන් සහනයක් ලබා දෙන්නේ නම් මාගේ විශ්‍රාම වැටුපට එය අදාලවනු ඇත. එයද සහනයකි. දැනට සේවයෙන් විශ්‍රාම ගොස් සිටී.පී.පී. සිරිනන්ද සිල්වාපොතුවිල - පයාගලදෙහිවල පිහිටා ඇති ජාතික සත්වෝද්‍යානය අපේ ජාතික සම්පතකි. දිනපතාම ඈත දුරබැහැර සිට ජාතික සත්වෝද්‍යානය නැරැඹීම සඳහා පැමිණෙන ජනයා අතිවිශාලය. ඔවුන්ගෙන් දිනපතා විශාල ආදායමක් එහි පාලන අධිකාරිය විසින් උපයා ගනී. එය රජයට ද මහඟු සම්පතකි.නමුත් පසුගිය දිනවලදී විදේශ රටවල්වලින් ආනයනය කරන ලද වටිනා සතුන් ගණනාවක් මොන යම් හේතුවක් නිසා හෝ මිය ගොස් ඇති වග සත්තු වත්තේ පාලන අධිකාරිය විසින් මාධ්‍යයට ද හෙළිදරව් කරන ලදී.ඔවුන් ප්‍රකාශ කර සිටින්නේ පොලිතින් වැනි අපද්‍රව්‍ය සතුන් විසින් ආහාරයට ගැනීම නිසා සහ ජනතාව විසින් අල්ලා ගෙනවිත් සත්තු වත්තට බාර දෙන සමහර සතුන් තුළ අන්තර්ගත වී ඇති නොයෙක් විෂ බීජයන් නේවාසිකව සිටින සතුන්ට ඇතුළුවීම නිසා ද සතුන් මිය යන බවත්ය.පාලන අධිකාරිය විසින් මාධ්‍යයට හෙළිදරව් කරන ලද මෙම ප්‍රකාශයන් ඕනෑම කෙනකුට කිව හැකි වගකීම් විරහිත ඉතාම සරල ඇඟ බේරා ගැනීම සඳහා ඉදිරිපත් කරන ලද හේතු සාධකය. අති විශාල මුදලක් උපයන ජාතික සත්වෝද්‍යානයේ පාලන අධිකාරියේ වගකීම වන්නේ සතුන්ට සුදුසු පරිසරයක් මෙන්ම නියමිත පෝෂණය සහිත ආහාර සහ ඖෂධ වර්ග ලබාදී පොලිතින් වැනි විෂ අපද්‍රව්‍ය ආහාරයට ගැනීම වළක්වා ගැනීම පිණිස විශේෂ ආරක්ෂක වැඩපිළිවෙළවල් ඇති කොට සතුන්ගේ ආරක්ෂාව සහතික කිරීමය. ඒ සඳහා ප්‍රමාණවත් සේවකයින් යොදවා කටයුතු කිරීම බලධාරීන්ගේ පූර්ණ ජාතික වගකීමකි.එසේ නොකොට ඉතා සරල වගකීම් විරහිත ප්‍රකාශ හේතු සාධක ලෙස මාධ්‍යයට ඉදිරිපත් කොට ප්‍රශ්නයෙන් ලිස්සා යෑම බලධාරීන්ගේ යුතුකම නොවේය.ජාතික සත්වෝද්‍යානය අපගේ ජාතික සම්පතක් වන බැවින් එය මතු පරපුර උදෙසා රැක ගැනීම සහ සංවර්ධනය කිරීම අප කාගේත් යුතුකමය.ජාතික සත්වෝද්‍යානය නැරැඹීමට පැමිණෙන ජනතාවගේ ද යුතුකම වන්නේ පොලිතින් වැනි විෂ අපද්‍රව්‍ය උද්‍යානය තුළට රැගෙන යාමෙන් වැළකී සිටීම සහ විනෝදාස්වාදය උදෙසා සතුනට අනවශ්‍ය ආහාර දීමෙන් වැළකී සිටීම සහ සතුන්ගේ ආරක්ෂාව සහතික කිරීමය.එසේ වුවහොත් තව වසර සිය ගණනක් වුවත් ජාතික සත්වෝද්‍යානය මතු පරපුර උදෙසා රැක ගැනීමට හැකියාව ලැබෙනු ඇත. මේ පිළිබඳව රජය ඇතුළු සියලු බලධාරීන්ගේ මෙන්ම ජනතාවගේ දැඩි අවධානය යොමු වේවායි පතමු.එම්. සුනිල් ශාන්තනාවින්න2009 ජුනි 28 ඉරිදා සිළුමිණ “ජනමත” පිටුව මගින් පාර අඳුරේ යන මැයෙන් කර තිබුන කාරුණික ඉල්ලීමට ප්‍රතිඵල ලැබී ඇත.බේරුවල ප්‍රාදේශීය සභාවේ සභාපති ප්‍රසන්න සංජීව මහතා විසින් පාරට විදුලිය ලබාදී ඇත.පාරේ කොටසක්ද කොන්ක්‍රීට් කර ඇත. ඉතිරි කොටසත් කොන්ක්‍රිට් කර දෙනු ඇතැයි යන්න අපගේ විශ්වාසයයි.මේ සම්බන්ධයෙන් අවධානය යොමු කළ සිළුමිණ ජනමත පිටුවට අපගේ ප්‍රණාමය පිරි නැමේ.ඇන්.කේ.පී. ප්‍රේමදාස ප්‍රනාන්දුගොරකදෙනිය – පයාගලගිරිබාව ප්‍රාදේශීය ලේකම් කොට්ඨාසයට අයත් ගම් රාශියකට වී ගොවිතැනට අවශ්‍ය ජලය ප්‍රමාණවත් ලෙස නොමැති නිසා සෑම වර්ෂයකම ගොවීන් බලවත් අපහසුතාවයකට පත්ව සිටී.මෙම ප්‍රදේශයට වාරි ජල පහසුකමක් ද නැත. සෑම ගමකම වැවක් ඇතත් ඒවා රොන් මඩපිරී ගොඩවී ඇත. වර්ෂා ජලය වැඩි ප්‍රමාණයක් නොරැඳේ. අවට ගම් රාශියකට මැදිවී තිබෙන පාලුගම මහවැව රොන්මඩ ඉවත්කර පුළුල් කර දෙන මෙන් ලක් රජයෙන් ඉල්ලා සිටිමු.  ආර්.ජී. ධර්‍මසේනඅංගොඩ – මැදවලපළමු ශ්‍රේණියේ සිට පස්වන ශ්‍රේණිය දක්වා එක් ශ්‍රේණියකට පන්ති තුන බැගින් පන්ති පහළවක් සහ සිසුන් 600 පමණ ඉගෙනුම ලබන ප්‍රාථමික අධ්‍යාපනය සඳහාම වෙන්වූ නාවල ජනාධිපති ආදර්ශ ප්‍රාථමික විදුහලේ ගුරු හිඟය නිසාත් විශේෂයෙන් ප්‍රාථමික පුහුණු ගුරුවරු නොමැතිකම නිසාත් සිසුන්ගේ අධ්‍යාපන මට්ටම ඉතා පහළ මට්ටමකට වැටී ඇත. මේ නිසා පාසල හැරයන සිසුන් ප්‍රමාණය එන්න එන්නම වැඩිවී ඇත. විදුහලේ භෞතික දියුණුව සඳහා මුදල් සහ ශ්‍රමය කැප කළ දෙමවුපියන් මේ නිසා කලකිරීමකට සහ අපහසුතාවයකට පත්ව ඇත.මීට වසර ගණනාවකට පෙර වැසී යාමට ආසන්න තත්ත්වයට පැමිණ තිබු නාවල ආනන්ද විදුහල සේ හඳුන්වනු ලැබු මෙම පාසල එවකට බස්නාහිර පළාත් සභාවේ මහ ඇමැති ලෙස කටයුතු කළ සුසිල් පේ‍්‍රමජයන්ත මහතාගේ මූලිකත්වයෙන් නාවල ආදර්ශ ප්‍රාථමික විදුහල ලෙස විදුහලේ නාමය වෙනස් කර එයට ඉතා දක්ෂ විදුහල්පතිවරයෙක් සහ දක්ෂ ගුරු මණ්ඩලයක් පත්කර ප්‍රාථමික අංශය සඳහාම වෙන්වූ පාසලක් ලෙස සංවර්ධනය කරන ලදී.එම විදුහල්පතිතුමා ඇතුළු ගුරු මණ්ඩලය ඉතා කැපවීමෙන් දෙමවුපියන්ගේ ද උපකාරය ඇතිව ප්‍රදේශයේ ඉතා ජනපි‍්‍රය පාසලක් බවට මෙම විදුහල පත්කරන ලදී.විදුහල්පතිතුමා ඉවත් වීමත් සමඟ මෙම පාසලට කණකොකා හඬන්නට විය. අධ්‍යාපනය සඳහා කැපවූ ගුරු මණ්ඩලයේ විශාල පිරිසක් පාසල හැර ගොස් ඇත.වර්තමානයේ පාසලේ ගුරු මණ්ඩලයෙන් වැඩි පිරිසක් ඉංගී‍්‍රසි පුහුණු ගුරුවරුන්ය. ඔවුනට ප්‍රාථමික සිසුන් සඳහා අධ්‍යාපනය ලබාදීමට විශේෂ පුහුණුවක් ද නැත.තවද මෙලෙස ඉංගී‍්‍රසි පුහුණු ගුරුවරුන් එක් පාසලකට පමණක් සීමා කිරිම අනෙක් පාසල් වල දරුවනට කරන විශාල අසාධාරණයකි. ගුරුවරුන්ගේ පැත්තෙන් බලන කළ ඔවුන්ගේ ඉදිරි වෘත්තිය දියුණුවට කරන බාධාවකි.ප්‍රදේශවාසී අහිංසක කුඩා දරුවන්ගේ අනාගතය ගැන සලකා ප්‍රාථමික අධ්‍යාපනයේ ඇති වැදගත්කම ගැන ඉතා ඉහළින් සහ විද්‍යාත්මකව කථාබහ කරන වකවානුවක මෙවැනි ප්‍රාථමික පාසල් ගැන අධ්‍යාපන ඇමැතිතුමාගේ සහ ප්‍රාථමික අධ්‍යාපනයට වග කියන උගතුන්ගේ සහ බලධාරීන්ගේ අවධානය යොමු වී ප්‍රාථමික පුහුණු ගුරු හිඟය නිසා නැවත වැසී යාමේ තත්ත්වයකට පත්ව ඇති මෙම විදුහල ආරක්ෂා කර දෙන මෙන් ඉල්ලා සිටිමු.නාවල ජනාධිපති ප්‍රාථමික විදුහලේ අසරණ වූ දරුවන් සහ දෙමාපියන් වෙනුවෙන්පී. ජී. සෝමතිලකනාවල</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=as1003211</link>
    <topic>ගල් ගුහාවේ ගෙවන දිවියේ නිමක් දකින දා</topic>
    <author>ඉනෝකා සමරවික්‍රම</author>
    <content>ගල් ගුහාවේ ගෙවන දිවියේ නිමක් දකින දාමගේ හිත රැඳි හොඳම සේයාරුව මගේ අම්මාරටට බත සපයන්න රජරට වැව් අමුණු කල එළියටනෙළුම්විලදිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියිලස්සන වෙන්න කොහොඹ කොළ“නාකොලගනේ පැත්තේ ගල් ගුහාවක දරු පවුලක් ඉන්නවා. දැන් අවුරුද්දකටත් වැඩියි. පිරිමි කෙනාගේ ඇස් පේන්නෙත් නැහැ. පොල්ගස් නැඟලා තමයි ජීවත් වෙන්නේ. ආරංචිය අපට දුන් තැනැත්තා කීවේය.ඉකුත් දෙසැම්බර් මාසයේ දිනෙක ඡායාරූප ශිල්පී සුදම් ගුණසිංහ සහ මම කාර්යාලයේ වාහනයෙන් ඔවුන් සොයා අඹන්පොල පාරේ ඇහැටුවැව නාකොලගනේ ප්‍රදේශයට ගියෙමු.ආරංචිය සත්‍යය.සාදන නිවෙස ඉදිරිපිට නිමේෂා දැරියඔවුන්ගේ අසරණකම දුටු අපි මොහොතකට ගොලුවී ගියෙමු. දඟකාර පුංචි දියණිය ගල්ගෙයට පහනක් බඳුය. එහෙත් ඔවුන්ගේ ලෝකය ගල්ගුහාවටම සීමා වූ සේය. කේ. පී.ගුණතිලකගේ දෑස් අන්ධ වූයේ ක්‍රමයෙනි. ඔහුට කුඩා කාලයේ සිට තිබූ හිසරදයක් ඊට හේතු වී තිබිණ. පාසල් කාලයේදි ක්‍රමයෙන් දෑස්වල පෙනීම අඩුව ගිය අතර මේ වන විට ඔහුට කිසිවක් නොපෙනේ.බිරිය සීලවතී හෘද රෝගයෙන් පෙළෙන්නීය. තමන්ටය කියා හිසට සෙවණක් නැති මේ දරුපවුල යන එන මඟක් නැතිතැන ගල් ගෙයට ආහ. එතැන් පටන් ඔවුන්ගේ ජීවිත සුරැකී තිබුණේ ගල්ගේ තුළය. අවට නිවෙස්වලට විදුලිය තිබුණ ද ඔවුන්ට විදුලිය නැත. රෑ අඳුරට ඇත්තේ කුප්පි ලාම්පුව පමණි. පුරසඳ ඇතිදා රෑට සඳ එළියත් තරු එළියත් ඔවුනට තනි රැක්කේය. අසල ගෙවල්වලට ජල පහසුකම් ඇත.එහෙත් ඔවුන්ගේ ගල්ගෙයට ජලය නැත. ගල් අතරින් ප්‍රවේසමට අඩිතබා ගොස් පහළ ගෙදරින් ඔවුන් අවශ්‍ය ජලය ගෙන එන්නේය. දොර ජනෙල් නැති ගල් ගුහාවේ උයන පිහන දේ ද දියණියගේ ඇඳුම් පොත්පත් ආදිය ද දිවා කාලයේදි ප්‍රවේසම් කර ගැනීම අසීරුය. ඒ කැලෑවේ සිටින රිලවුන්ගෙන් හා වඳුරන්ගෙනි. ගල්ගෙයි එක පැත්තක ඇත්තේ විශාල තුඹසකි. යන එන්නට තැනක් නොතිබූ ඔවුහු එහිම දිවි ගෙවීමට තීරණය කළහ. එහෙත් අපි ඔවුන් ගැන 2009 දෙසැම්බර් 13 සිළුමිණ සිත්මල්යායෙන් ඔබට කීවෙමු.”දෑසක අගය දන්නේ දෑස් නොපෙනෙන්නෝය. නිවසක අගය දන්නේ හිසට සෙවණක් නැත්තෝය. ඔහුට දෑස් නැත. ජීවිතය අඳුෙර්ය. ඔවුන්ට හිසට සෙවණක් තිබුණද එය සැනසිය හැකි සෙවණක් නොව. ජීවිතය දුෂ්කර යැයි කියා නොනැවතී තමන් ගැන නොව තම දියණියගේ අනාගතය යහපත් කිරීමට වෙහෙසෙන දෑස් අඳ පියා හා හෘද රෝගී මව වෙසෙන ගල්ලෙනෙන් ඔබ්බට ඇති ලෝකයට ඔවුන් රැගෙන යාමට කළ හැක්කේ කුමක් ද? අව්වට වැස්සට හසුවෙමින් අඳුරේ ගෙවන මේ ජීවිත සුවපත් කිරීමට හැක්කේ පාඨකයිනි ඔබට පමණි. අද නොව හෙට ඔවුන්ගේ ජීවිත සුවපත් වනු ඇත. ඒ ඔබගේ කාරුණික අවධානය යොමුවුවහොත් පමණි.”ආදරණීය පාඨකයිනි; අපි එසේ ලීවේ ඔබ ගැන විශ්වාසය තබාය. කවදත් අන් දුකේදි හිත උණුවන සිළුමිණ පාඨකයෝ අප ඇමතූහ. ගල්ගුහාවේ වෙසෙන දරු පවුල පිළිබඳව නොයෙක් තොරතුරු විමසූහ. කළ හැකි දේ විමසූහ. විදේශගතව සිටින ශ්‍රී ලාංකිකයෝ ද ඒ අතර වූහ. ගුණතිලක පවුලට නිවසක් ඉදිකර දීම සඳහා ඔවුහු හැකි සෑම සහයෝගයක්ම දෙන බවට අපට පොරොන්දු වූහ. පාඨක උනන්දුව එසේ වුවද ඉන්පසුව පැනනැඟි ප්‍රධාන ගැටලුව වූයේ මේ අයට නිවසක් සාදවා දීම සඳහා නිරවුල් ඉඩමක් නොතිබීමය.කඩිනමින් වැඩ නිමවන නව නිවෙසඅපි එවකට ඇහැටුවැව ප්‍රාදේශීය ලේකම් ධුරය දැරූ ඩබ්ලිව්.එම්. විජේසිංහ මහතාට මේ පිළිබඳව ලිඛිතව දැනුම් දුන්නෙමු. එතුමා අපට ඉඩමක් ලබාදීමට පොරොන්දු වූයේය. එය ඒ අයුරෙන්ම ලබා දුන්නේය. විජේසිංහ මහතාගෙන් පසුව එම තනතුරට පත්ව ආ ප්‍රාදේශීය ලේකම් ඩබ්ලිව්. ජී.ඩබ්ලිව්. වනසිංහ මහතා ද මෙම සද්කාර්යයට නොමඳ සහාය ලබා දුන්නේය.අවසන බිම් අඟලක්වත් නොතිබූ ඔවුන්ට පර්චස් 18 ක ප්‍රමාණයේ ඉඩම් කෑල්ලක් ලැබිණි. සියල්ල නිරවුල්ව විසඳුණු පසුව අංග සම්පූර්ණ නිවසක් ඉදිකර දීම සඳහා මහරගම දැඩිගම සමූහ ව්‍යාපාරය ඉදිරිපත් වූයේය. මෙම සද්කාර්යය පිළිබඳව අදහස් දක්වන මහරගම දැඩිගම සමූහ ව්‍යාපාරයේ සභාපතිනී චන්ද්‍රානි ප්‍රේමසීලි දැඩිගම මහත්මිය.”මම පුරුද්දක් හැටියටම සිළුමිණ බලනවා. සිළුමිණ පුවත්පතේ පළවන ආධාර අවශ්‍ය අයට උදව් කිරීමටත් අපි කටයුතු කර තිබෙනවා. ගල්ගෙයි සිටින අය පිළිබඳව විස්තරය දුටුවම මට විශාල කනගාටුවක් ඇති වුණා. මම ඒ පත්තර කොළය තියාගෙන ඉඳලා පුතාට පෙන්නුවා. මම ඔහුත් සමඟ සාකච්ඡා කළා. අවසානයේ අපි තීරණය කළා මේ අයට අංග සම්පූර්ණ නිවසක් ඉදිකර දීමට.විශේෂයෙන්ම කුඩා දියණිය ගැනයි අපි අවධානය යොමු කළේ. නිවස ඉදිකිරීමේ කටයුතු අප බාර දුන්නේ ප්‍රසන්න මාකුඹුරට. ප්‍රසන්න හා ඔහුගේ කණ්ඩායම මේ කටයුත්ත ඉතාම ඉක්මනින් නිම කිරීමට කටයුතු කරනවා. මෙම නිවසේ සැලසුම හැදුවේ රත්මලාන ඉංජිනේරු කාර්යාලයේ ඉසුරු දර්ශන බොතේජු මහතා. විශේෂයෙන්ම මම සිළුමිණ පුවත්පතට ස්තූතිවන්ත වෙනවා මෙවැනි සද්කාර්යයක් සඳහා දායකවීමට අපට මඟ පෙන්වීම ගැන.නිවස ඉදිකිරීම ආරම්භ කළ යුගයේදී බොහෝ බාධක එල්ල වූයේය. එහෙත් සියල්ල පසෙකලා අසරණ දරු පවුල වෙනුවෙන් නිවෙස ඉදිකිරීමේ කාර්යය ඉදිරියට ආවේය. ශාන්ත සමීර ඇතුළු කණ්ඩායම නාකොලගනේ ප්‍රදේශයේ නතර වී දිවා රෑ නොතකා නිවස ඉදිකිරීමේ කටයුතුවල නියැළෙන්නාහ. ගුණතිලක යුවළ හා සිඟිති දියණිය ද එම කටයුතුවලට හැකි ආකාරයෙන් උදව් කරන්නාහ.”මම කවදාවත් හිතුවේ නෑ අපිට නිදහසේ ඉන්න ගෙයක් දොරක් ලැබේවි කියලා. ගෙයක් කියන එක අපට හීනයක් වෙලා තිබුණේ. ඒත් සිළුමිණ පත්තරේ කට්ටියයි, දැඩිගම එකේ නෝනා මහත්මයා හා ඒ පිරිසයි කරන මේ උදව්ව නිසා අපිට ගෙයක් ලැබෙනවා. මේක මගෙ දරුවගෙ වාසනාව. අපිට උදව්කරන තව හුඟක් අය ඉන්නවා කියලා ආරංචියි. ඒ හැමෝම ලොකු පිනක් කරගන්නේ අපිට උදව් කරලා.” ගුණතිලක ඉදිවෙමින් පවතින ගේ දෙස බලා පවසයි. ඔහුට එහි ගඩොලින් ගඩොල බිත්ති ගොඩනැඟෙන අපූරුව නොපෙනෙයි. එහෙත් ඔහු බිත්ති අතගාමින් ගේ වටා ඇවිදිමින් තමාට පුළුවන් අයුරින් ඒ සඳහා උදව් වන්නේය. නිමේෂා දියණිය මෙන්ම සීලවතීද සිටින්නේ සිහින සැබෑවීමේ සතුටිනි.ආචාර්ය රංජන් මලින් දැඩිගමචන්ද්‍රානි ප්‍රේමසීලි දැඩිගමතව සතියකින් පමණ එනම් ලබන 29 දා ඔවුන්ට අලුත් නිවසෙහි පදිංචිවීමට අවස්ථාව ලැබේ. නිදන කාමර දෙකක්, සාලය, මුළුතැන්ගෙය සහ වැසිකිළියකින් සමන්විත මෙම නව නිවසට විදුලිය හා ජලය ලබාදීමට ගොරකපිටියේ ලෝචන ප්‍රේමතුංග මහතා උදව් උපකාර කළේය. ඔහුගේ මව ආරම්භයේ සිට මේ කටයුතු පිළිබඳව සොයා බලමින් කටයුතු කළාය.”පත්තරේ මේ අය පිළිබඳව පළව තිබූ ලිපිය දුටුවට පස්සේ අපේ පුතාට ඕනැ වුණා ඒ අයට නිවසක් සාදා දීමට උදව් කරන්න. එහෙත් අංග සම්පූර්ණ නිවසක් ලැබෙන බව දැන ගත්තට පස්සේ පුතා කිව්වේ අපි විදුලිය හා ජලය ලබාදෙමු කියලා. එයාට මේ කටයුතු සොයා බැලීමට කාලය අඩු නිසා මම සහ මගේ සැමියා මේ පිළිබඳ උනන්දුවෙන් කටයුතු කළා. අපි සිළුමිණ පුවත්පතට ස්තූතිවන්ත වෙනවා අපට මෙවන් සද්කාර්යයකට දායක වීමට අවස්ථාව සලසා දීම පිළිබඳව.” ඉන්ද්‍රානි පේ‍්‍රමතුංග මහත්මිය පවසන්නීය. ඔවුන් විසින් මේ නිවෙසට ජල විදුලිය ලබාදීම සඳහා වැය කළ මුදල රුපියල් හැත්තෑපන්දහසකි.ගල්ගුහාව තුළ ගුණතිලකලාට කියා කිසිවක් නැත. ඇත්තේ ප්ලාස්ටික් භාජන කිහිපයක් හා කැඩී ගිය මැටි බඳුන් දෙක තුනක් පමණි. ඇතිරිල්ලක් පැදුරු කොට්ට මෙට්ට ඔවුන්ට නැත. ඔවුන්ගේ අලුත් ගෙදරට ගෙන එන්නට කියා එහි කිසිවක්ම නැත. සිළුමිණට වැටුණ කඳුළු කතාව තුළින් අපි විටින් විට ඔබගේ අවධානය මේ පවුල වෙත යොමු කළෙමු. ඔවුන්ගේ අඩුපාඩු සපුරාලන්නට දායක වෙන්න යැයි ආරාධනය කළෙමු. ආදරණීය පාඨක ඔබ අප හා එක්වූයේය.ගුණතිලක පවුල නව නිවස ඉදිරිපිටඅලුත් නිවසට අවශ්‍ය ඇඳන්, අල්මාරි, පුටු මේස කොට්ට මෙට්ට ආදිය මෙන්ම මුළුතැන්ගෙයට අවශ්‍ය සියලු උපකරණ සැපයීමට කොටුගොඩ සාගරිකා සමන්කුමාරි මහත්මිය ඉදිරිපත් වූවාය.”පත්තරේ මේ අය පිළිබඳව පළව තිබූ ලිපිය දුටුවට පස්සේ මම මේ ගැන අම්මට කිව්වා. අම්මටත් ඕන වුණා ඔවුන්ට නිවසක් සාදවා දීමට. ඒත් පසුව දැන ගැනීමට ලැබුණා නිවස සෑදීම ආරම්භ කර ඇති බව. ඉන්පසුව අප තීරණය කළා මේ නිවසට අවශ්‍ය සියලු ගෘහ භාණ්ඩ මෙන්ම මුලුතැන්ගෙයි උපකරණ, ඇඳ ඇතිරිලි, කොට්ට මෙට්ට ආදියත් මේ අයට අවශ්‍ය ඇඳුම් පැළඳුම් ආදියත් ලබාදීමට. අපෙ අම්මා තමයි මේ සඳහා සියලු වියදම් දරන්නේ.”තව දින කිහිපයකින් ගුණතිලක පවුලට පදිංචිවීමට ලැබෙනුයේ අංග සම්පූර්ණ නව නිවසකි. කටයුතු සාර්ථකව කෙරුණ ද විටෙක මේ සද්කාර්ය සඳහා පැමිණි බාධක ද එමටය. බලපෑම් එමටය. එහෙත් ඒ කිසිවකින් නොසැලී සියල්ල සන්සුන්ව සාර්ථකව කරගෙන යෑමට මහරගම දැඩිගම සමූහ ව්‍යාපාරයේ කළමනාකාර අධ්‍යක්‍ෂ රංජන් දැඩිගම මහතා මෙන්ම නිරන්තරව මෙම කටයුතු සම්බන්‍ධීකරණය කරමින් ඒ පිළිබඳව සොයා බලමින් කටයුතු කළ සේනානායක ඇම්. පොඩි නිලමේ මහතා පිළිබඳ විශේෂයෙන් සිහිපත් කළ යුතුවේ.නිවෙස ඉදිකිරීම සඳහා ඉඩමක් වෙන්කර ගැනීම සඳහා වූ අසීරු කටයුත්තේදී සියල්ල නිරවුල්ව කරගෙන යෑමට සහාය වූ පිරිස බොහෝය. කුරුණෑගල ප්‍රාදේශීය මිනුම්දෝරු කාර්යාලයේ ජ්‍යෙෂ්ඨ මිනුම්දෝරු අධිකාරි කේ.පී.ඊ. කරුණානායක, නාරාආයතනයේ ප්‍රධාන භූමි මිනුම්දෝරු චතුර, කේ අමරසිංහ ගල්ගමුව මිනින්දෝරු කාර්යාලයේ මිනින්දෝරු රාජපක්ෂ යන මහත්වරුන්ගෙන් ලද සහාය අපමණය.මේ සද්කාර්යය සඳහා සහාය දැක්වූ පිරිස අතර අවශ්‍ය ඕනෑම විටෙක දුරකතන ඇමතුමක් දුන් පමාවෙන් උදව් උපකාර කළ අඹන්පොල පොලිස් ස්ථානාධිපති සමන් ගුණතිලක මහතා ඇතුළු සෙසු නිලධාරින්ද, ඇහැටුවැව ප්‍රාදේශීය ලේකම් වනසිංහ, නිරන්තරවම මේ කටයුතු පිළිබඳ සොයා බලමින් ඒ පිළිබඳ වෙහෙස වූ සමාජසේවා නිලධාරි ඊ.එම්. වික්‍රමසිංහ, හිටපු ජනපද නිලධාරි එච්.එම්. හේරත්, ජනපද නිලධාරි උපාලි හේරත් යන මහත්වරු ඇතුළු ඇහැටුවැව ප්‍රාදේශීය ලේකම් කාර්යාලයේ සියලුම කාර්යය මණ්ඩලය මෙන්ම නාකොලගනේ ගම්වැසියන්ගේ සහාය ද සිහිපත් නොකර බැරිය.ඔවුන් සිටි ගල් ගුහාවනිවස ඉදිකිරීමේ කාර්යයේ සිට මේ දක්වාම කැපවීමෙන් උදව් උපකාර කළ නාකොලගනේ ශාන්ත කරුණාතිලක මහතාගෙන් ලද සහාය ද සිහිපත් කළ යුතුමය.ගුණතිලක පවුල පිළිබඳව පුවත්පතේ පළව තිබූ තොරතුරු දුටුදා පටන් තම රෝගි තත්ත්වය ද නොසලකා ඒ පිළිබඳව විටින් විට තොරතුරු විමසමින් තොරතුරු කතා බහ කළ එම පවුලට මුදලින් ආධාර කළ අනූඑක් හැවිරිදි මැදවැලිකඩ රාජගිරියේ කේ.පී. රත්නසේන, මුළුතැන්ගෙයට අවශ්‍ය පිඟන් භාණ්ඩ සැපයීමට බාරගත් උඩහමුල්ලේ සිබිල් පෙරේරා, කුරුණෑගල සෙනෙවිරත්න යන මහත්ම මහත්මීන්, නිමේෂා දියණියට මුදලින් උපකාර කිරීමට ඉදිරිපත් වූ පියුමි රණසිංහ සහ තරුපා රාජපක්‍ෂ දියණියන් පිළිබඳව ද සඳහන් කළ යුතුමය.ආරම්භයේදිම විවිධ බාහිර හේතු නිසා ඇනහිටින්නට ගිය මෙම සද්කාර්යය ඉදිරියට කරගෙන යෑමට අප දිරිමත් කළ මෙන්ම ඉඩම නිරවුල් කර ගැනීම සඳහා මෙන්ම වෙනත් ආයතනයන් හී සහාය ලබාදීමට ස්වේච්ඡාවෙන්ම ඉදිරිපත් වී කටයුතු කළ පන්නිපිටියේ සේන බෝකන්ද, නුවරඑළිය කම්කරු කොමසාරිස් සරත්චන්ද්‍ර බණ්ඩාර, වෛද්‍ය නිමල් වසන්ත කුමාර යන මහත්වරුන්ගෙන් ලද සහයෝගය ද පැසසිය යුතුවේ.ගුණතිලක පවුලට නිවසක් ඉදිකර දීම සඳහා වන සද්කාර්යයයේදි පෞද්ගලික වාසි නොතකා ඊට ඉදිරිපත් වූ සැමට බොහෝ පිං. එමෙන්ම මුලින්ම නිමේෂා දැරිය වෙනුවෙන් අඹන්පොල මහජන බැංකු ශාඛාවේ රුපියල් 20,000 ක මුදලක් තැන්පත් කළ ලේක්හවුස් ආයතනයේ විදුලි කාර්මික අංශයේ සාමාජික මහත්ම මහත්මීන්ද මතක් කළ යුතුය.ආදරණීය සිළුමිණ පාඨකයෙනි, ඔබගේ ඇස නැඟි කඳුළ, හද නැඟි සුසුම ගුණතිලක පවුලට අලුත් ලෝකයක් දැකීමට ජීවිතය සැනසිල්ලේ ගෙවා දැමීමට ඉඩ සලසා දුන්නේය. හැමදාමත් අනුන්ගේ දුක වෙනුවෙන් පෙරට එන සිළුමිණ පාඨකයිනි ඔබට ‘සිළුමිණ’ ආචාරය.ඉනෝකා සමරවික්‍රමසේයාරූ -දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=as1003212</link>
    <topic>ගල් ගුහාවේ ගෙවන දිවියේ නිමක් දකින දා</topic>
    <author>සටහන -උපාලි සමරසිංහ</author>
    <content>ගල් ගුහාවේ ගෙවන දිවියේ නිමක් දකින දාමගේ හිත රැඳි හොඳම සේයාරුව මගේ අම්මාරටට බත සපයන්න රජරට වැව් අමුණු කල එළියටනෙළුම්විලදිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියිලස්සන වෙන්න කොහොඹ කොළලාල් හෑගොඩ මෙරට නිශ්චල ඡායාරූප කලාවේ දැවැන්තයෙකි. ඔහු හැමදා දැවැන්ත වූයේ සිරුරින් නොව දැවැන්ත විදියට ඡායාරූප ගැනීම හේතුවෙනි. ඇත්තෙන්ම මේ රටේ නිශ්චල ඡායාරූප ශිල්පීනට ඔහුගේ ගමන් මඟ හා නිර්මාණ වින්‍යාසය කිසියම් අත් පොතකි. ඡායාරූප ශිල්පයේ තිඹිරිගෙය ඔහු වෙත පෑදුණේ නිවෙසින්ම වීම තවත් විශේෂයකි. විල්සන් හෑගොඩ නම් ලාල්ගේ පියා වැඩ කළේ පොලිසියේය.පොලිසියේ නඩු, මරණ, සැකකරුවන් හා විසිර යාමේ පෙළපාළි හා නොයෙක් එබඳු සිද්ධීන් ඡායාරූපකරණය කිරීම ඔහුගේ මුල් කාර්යයක් වීය. එතැනින් නොනැවතී එතුමා මේ රටේ විශිෂ්ට ඡායාරූප ශිල්පියෙක් වූයේ මහත් වැර වෑයමකිනි. ලාල්ගේ පියා මතු නොව මෑණියන් ද අපූරු චරිතයකි. ගුරුවරියක ලෙස ජීවිතය අරඹන එතුමිය කිවිඳියක ද වූවාය. අද අපේ කතා නායක ලාල් තම සදාදරණීය මෑණියන් පිළිබඳ මතකය මෙසේ අවදි කරයි.මගෙ අම්මා රූපසිංහ ආරච්චිගේ නන්දාවතී ජයවර්ධන. මාතර මාලිම්බඩ ඇගෙ ගම. තාත්තා ගාල්ලෙ බටුවන්තුඩාවෙ රණසිංහ ආරච්චිගේ විල්සන් හෑගොඩ. රාජගිරිය – මාදින්නාගොඩ තමයි අප පදිංචි වෙලා සිටියෙ. තාත්තා පොලිසියෙ වැඩ කළාට අගනුවර තරුණ කවි සමාජයේ ලේකම් වශයෙන් වැඩ කළා. අම්මයි තාත්තයි එකතු වෙලා තියෙන්නෙත් පුදුම විදියට. දවසක් අම්මා තාත්තා ලියන කවිවලට ආශක්ත වෙලා පුද්ගලයා දැන හඳුනා ගන්නත් එක්ක නංගිත් එක්ක කොළඹ ඇවිත්. අතකසයෙ හැම තිස්සෙම ගෝරි. ඉතින්! අම්මා තාත්තා දැන හඳුනගෙන කතා කරලා තමන්ගෙ සමරු පොත දුන්නා තාත්තට සටහනක් තබන්න. තාත්තා ඒක අරගෙන යමක් ලියන්න හදනකොටම එකපාරටම සද්දයක් ආවා. පුටුවක් උඩ ගියා.ඔළුවක් පැලුණා වගෙ කෑගැහිල්ලකුත් එක්ක. අම්මා සමරු පොතත් දාලා නංගිත් ඇදගෙන පැනලා ගිහින්. ඊළඟට තාත්තා එහි තිබුණ ලිපිනය හොයාගෙන සටහන ලියලා සමරු පොතත් අරන් ඒ ගෙදර ගිහින්. ඒ විදියටයි අම්මායි තාත්තයි යාළුවෙලා තියෙන්නෙ. මට අම්මා පිළිබඳ මුල්ම මතකය එන්නෙ මට මතකයි මල්ලි ගැසූ පහරකින් අවුරුද්දක පමණ (ඒ වන විට) නංගි සිහිනැති වෙලා අම්මා මේ ළමයා උස්සගෙන එහෙ මෙහෙ දුවනවා. මට එතකොට අවුරුදු 7 ක් විතර ඇති. අපේ ගෙදර සාමාන්‍යයෙන් කලබලකාරි පරිසරයක් නෑ. සිද්ධිය වන විට හිටියෙ අපි තුන්දෙනයි. ඊට පස්සෙ අපේ පවුලෙ දරුවන් 6 ක් දක්වා වුණා. අම්මා ගුරුවරියක් නිසා උදේ රැයින්ම ගිහින් දවල්ට එනවා.එතකම් අප බලා ගන්නෙ ආච්චි අම්මා (අම්මාගේ අම්මා) දැනට ඇමරිකානු කාර්යාලය පිහිටි බිමේ ඒ කාලෙ පුංචි ස්කෝලයක්. ශාන්ත තෝමස් ප්‍රාථමිකය නමින් හැඳින්වුණෙ. අපෙ අම්මලාගේ ගෙදරත් අක්කර 2 ක් විතර තිබුණා. ලොකු අම්මගේ ගේ තිබුණෙ පිටුපස්සෙ. ගේ වටේටම වන වදුල. කොටින්ම දවල්ටත් වත්තේ සමහර තැන් කරුවලයි. අපි ලොකු අම්මලාගේ ගේ පැත්තට තනියෙන් යන්නෙ නෑ. වන වදුලෙන් වැසිලා සිසිලසත් එක්ක කරුවලත් තිබුණු නිසා.අපේ ගමට ලොරියක් ආවොත් කාරයක් ආවොත් මුළු ගමම ගිහින් බලනවා. ඒ තරමට සුන්දර ගැමි පරිසරයක් එදා මෙහි තිබුණෙ. මට මතකයි තාත්තා අතට හම්බවෙන දේ අම්මට දුන්නම සියලු කටයුතු කළේ අම්මා. තාත්තා දුන් සොච්චම් මුදලින් අපි හය දෙනාගෙ කටයුතු කොහොම කළාද කියලා අද හිතන විට පුදුමයි. ඇය උදෙන්ම අපට උදේ ආහාර හදලා කවනවා. ඊළඟට දවල් බත උයලා කඩිමුඩියේ පාසලට යන්න සූදානම් වෙනවා.මුලින්ම මාදින්නාගොඩ ස්කොලෙ අම්මා උගැන්නුවෙ. ඊට පස්සෙ මාලිගාවත්තෙ ස්කෝලෙක. ටික දවසකින්ම මට අවුරුදු 10 ක් වෙන්ට කලින් අපි මරදානේ පොලිස් තට්ටු නිවාස සංකීර්ණයට ගියා. එතෙක් ගමේ අත්දැකීම් ලබපු අපට නාගරික අත්දැකීම් ලැබුණෙ මෙහිදී.අම්මා උදේ කටයුතු සියල්ල නිමකරලා මට මතකයි ඒ තට්ටු නිවාසේ පඩිපෙළ බහින්නෙ සාරියෙ ඉතිරි කොටස හද හදා අඳිමිනුයි. ඒ තරම් අවිවේකි ජීවිතයක් ගත කළත් කිසිදා ඇය මැසිවිලි නැඟුවේ නෑ. මාත් මාදින්නාගොඩ හේවාවිතාරණ ස්කෝලෙට ගියෙ. තාත්තට ලැබෙන වැටුපින් කොටසක් අගනුවර තරුණ කවි සමාජයෙ වැඩවලට යොමු වුණා. හැමදාම හවසට තාත්තගෙ ශිෂ්‍යයො හරි කවුරුන්හරි 10 – 12 ක් අපේ පුංචි ප්ලැට් එකට එනවා. ඉතින්! ඒ අයට සලකන්නෙත් අම්මා.මේ ගෙදරට තිබුණෙ පුංචි කාමර දෙකක්. එකක අපි නිදනවා. අනෙක අම්මයි තාත්තයි නිදන කාමරේ. තාත්තගෙ කාර්යාලය, ඩාර්ක් රූම් එක, කෙමිකල්ස්, පේපර්ස් තියන තැනත් ඒකමයි.ඒත් අම්මා තාත්තගෙ වැඩවලට අතහිත දුන්නා. තාත්තගෙ කවියටත් ඡායාරූප කලාවටත් ඇය ආදරෙයි. දවසක් අනුරාධපුර පැත්තෙ අතකසයෙ වන්දනා ගමනක් යනකොට මට මතකයි තාත්තගෙ කැමරාවෙන් අම්මත් ඡායාරූප ගන්නවා. පසු කාලයක ඇය වෙනම පොඩි කැමරාවක් තියාගෙන හිටියා. මට එතකොට අවුරුදු 9 යි. මං අම්මගෙ කැමරාව ටිකකට ඉල්ලගෙන ගත් පළමුවැනි ඡායාරූපය ඉසුරුමුනිය පන්සල. වම් පැත්තෙ අරලිය ගස් වදුල අස්සෙන් පෙනෙන විදියටයි මා එම පින්තූරය ගත්තේ. මේක දැකලා අම්මා හරියට සතුටු වුණා. තාත්තා පින්තූරය බලලා මගේ ඔළුව අතගෑවා මිසක් යමක් කීවෙ නෑ. සීනියර් විභාගය මුල්වරට කළාම මා ෆේල්. තාත්තා හවස ගෙදර ආවාම අම්ම කීවා ඔන්න ලොකු පුතා විභාගය ෆේල් කියලා.නන්දාවතී මාතාවතාත්තා කීවෙ “හ්ම්” කියලා විතරයි. මට මේකට හරිම ලජ්ජයි. මං මහන්සි වෙලා සීනියර් විභාගෙ සම්මානත් එක්ක පාස් කළා ඊළඟ අවුරුද්දෙ. අම්මා එදා හරියට සතුටු වෙලා තාත්තා ආවම කීවා මෙන්න පුතා මේ වතාවෙ සම්මානත් එක්ක පාස් කියලා. තාත්තා එදා කිව්වෙත් වෙනදා වගේම ‘හ්ම්’ කියලා විතරයි.එයා අප දිහා බලා හිටියත් අගය කිරීම්, පහත් කිරීම් කරන්නේ නෑ. අම්මා කොයිතරම් කැපවීම් කළ ගැහැනියක් ද කියන්නෙ එයා අපේ රෙදි හෝදලා කවලා පොවලා - පොත් පාඩම් කරවලා අන්තිමේ පන්තියෙ ශිෂ්‍යාවන්ගෙ පොත් ටිකත් බලනවා.තාත්තාගේ විනෝදාංශය තමයි අම්මට කොලොප්පම් කිරීම. ඒ වෙලාවට අම්මා ගස්සාගෙන යන හැටි බලන්න අපිත් ආසයි. දවසක් මට හොඳට මතකයි තාත්තා අම්මාගේ පන්තියේ දරුවෙක්ගෙ පොතක් අරගෙන මෙහෙම කීවා. ‘පුදුම දේවල්නෙ මේ ටීචර් උගන්වන්නෙ. මේ බලන්න පුතේ! ප්‍රශ්නයක් තියෙනවා ටීචර් දීලා.මී මැසි රැජිනගේ ප්‍රධාන රාජකාරිය කුමක්ද? කියලා. උත්තරේ තමයි චාල්ස් කුමාරයා බලා ගැනීම. මේවාද උගන්වන්නේ. ළමයි ලියන්නෙත් මරු උත්තර. අම්මත් මේකට අපිත් සමඟ හිනාවෙලා පොත උදුරාගෙන පැත්තකින් තිබ්බා. කිසිම කලබලයක් කළේ නෑ. ඒත් අම්මා ඒ සිද්ධියට හිනා වුණාට එහෙම ප්‍රශ්නයක් ඇය දීලාත් නෑ. පොතේ එහෙම උත්තරයක් තිබිලාත් නෑ. ඒක පසුවයි අප දන්නෙ.ඒ කාලෙ අම්මව තාත්තා බඳින්න ඉස්සෙල්ලා ලිපි ලියලා තියෙන්නෙ කවියෙන්. අම්මා උත්තර ලියලා තියෙන්නෙත් කවියෙන්. මේ කවිවල කිසිම නරක අදහස් නෑ.ඒක ප්‍රකට වෙන්නෙ මේ කවි ලියුම් ඒ අය වැඩිහිටියන් සමඟ ගෙදර හැමෝම සමඟ රාත්‍රි, ආහාර භෝජනයදි කියවනවලු ඔක්කොම කවි රස විඳිනවලු. ඒ පෙම් කවි සාහිත්‍යය ගේ ඇතුළෙ කාලයක් තිබිලා හිටි ගමන් අතුරුදන්. අපට හසුවෙයි කියලා වෙන්නැති. අම්මා දිරිය දක්‍ෂ අනලස් ගැහැනියක්.ලාල් කුඩා අවදියේ මව සමඟමේ අප කතා කරන ගේ හැදුවෙ අම්මා. තාත්තා කළේ රුපියල් 25,000 ක ලෝන් එකක් පාස් කරගෙන ඒ සල්ලි අම්මගෙ අතට දීම විතරයි. ඊට පස්සෙ ඒ ගෙට ගෙවදිනකම් ඒවා කළේ අම්මා. බාසුන්නැහැල,ඉලෙක්ට්‍රික් බාස්ලා විතරක් නොවේ ඒ බඩු ගෙන ඒම, සැලසුම් කිරීම මේ හැම දෙයක්ම හරියටම කළේ අම්මා. තාත්තා ආයිත් මේ වැඩේට ආවෙ ගෙට ගෙවැදි දවසේ. අම්මා හරිම සංවේදියි. තාත්තගෙ අවිවේකි ජීවිතය තුළ තිබුණ රසවත් දේ ඇය අගය කළා. තාත්තා සමහර විට අම්මට ඇහෙන්න කියනවා. මා ඡායාරූප ගන්න යනකොට එතැන තිබුණෙ මිනිස් කෑලි. සමහර තැන පනුවො හිටියා. පනුවෙක් මගේ සාක්කුවටත් වැටුණා. මේ විදියට ඔහු බොරු ගොතලා කීවෙ අම්මාගේ ගතිගුණ ගැන දන්නා නිසයි. ඇය කලබල වෙලා ඔය කතා නවත්වන්න.ඕවා හොඳ නෑ කියලා වහාම එතැනින් ඉවත්ව යනවා. ඒකෙන් පෙනුණෙ අම්මගෙ සංවේදීකම.මට අම්මගෙ ජීවිතයෙන් ලැබුණ හොඳම දේ තමයි ඉවසීම. ඇය තරම් ඉවසන්න පුළුවන් ගැහැනියක් මා දැක නෑ. තාත්තගෙ අම්මා අංශභාගයෙන් වැටුණම අවුරුදු දෙකක් ඇගේ කැතකුණු අත ගාලා කටයුතු කළේ මගේ අම්මා. ඇය ඒ වෙලාවට අපට කීවෙ බුදුන්ගේ ගිලානෝපස්ථාන ගුණය ගැන කතා. ඊට පස්සෙ කාලෙක තාත්තා අංශභාගයෙන් වැටුණම ඒ කටයුතු කළෙත් මගේ අම්මා.අවුරුදු හතරක් විතර ඒ ටික කරන්න වුණා. මගේ ජීවිතේ කෙළින් හිටගන්න අත්වැල දුන්නෙත් ඒ අම්මාමයි.මට අවුරුදු 21 ක් විතර වෙද්දි අම්මා මට ස්ටුඩියෝ එකක් දාගන්න රුපියල් 2500 ක් දුන්නා. අද දක්වා මා පැමිණියේ ඒ ගමනයි. හැබැයි අම්මා සටන්කාමියි. ඒ කාලෙ ඇය සඳැස් කවි ලියනවා. නිසඳැස් කවිකාරයන් එක්ක කොළඹ කවියො සටන් වදිනකොට අම්මාත් ඒ සටන්වලට යනවා.මට මතකයි මට අවුරුදු 13 දි කොළඹ ඒ වගේ රැස්වීමකට ගියා.ස්ථානය කොළඹ බෞද්ධ මන්දිරය ශාලාව. වී. මලල්ගොඩ කවියා තමයි සභාපති. සඳැස් - නිසඳැස් වාදය අස්සෙ කොළඹ කවියො කුණුහරුප කියන්නෙ කියලා පොඩි කොල්ලෙක් කිව්වා මතකයි.ඒ මොනවාද? කියලා ප්‍රතිපක්ෂයෙන් අහනකොට අර කොලුවා පත්තරයක ලියන්නට බැරි කුණුහරුප කවියක් කියලා ඒක ලීවෙ වෙනින් කවුරුත් නොවේ මේ සභාපති කියලා මලල්ගොඩ කවියාව පෙන්නුවා.ලාල් ගත් ජෝර්ජ් කීට්ගේ ඡායාරූපය හා අභියෝගාත්මක ඡායාරූපයකෙළින්ම පුටුවක් එසැවිලා ඇවිත් අර කොලුවාගේ ඔළුවට වැදුණා. මහ කලබලේ. අම්මා මාවත් අරන් පැනලා දිව්වා. මේ විදියට සඳැස් කවිය වෙනුවෙන් ඇය නොයෙක් දේවල් කළ කිවිඳියක්. අද අම්මට අවුරුදු 86 යි. තමන්ගෙ වැඩ පළ කරගන්න පුළුවන්. ඒත් මහන්සි වෙලා කතා කරන්න බෑ.අම්මා වැඩියෙන්ම සතුටු වුණෙ මගේ ජීවිතේ මා ඡායාරූප ශිල්පියෙක් ලෙස නැඟෙනු දැක්මයි.ලංකාවේ ඡායාරූප ශිල්පියෙක් එංගලන්ත ඡායාරූප ශිල්පීන්ගේ මූලස්ථාන ශාලාවේ ඡායාරූප ප්‍රදර්ශනයක් පැවැත්වූවා නම් ඒ මා විතරයි. ලයනල් වෙන්ඩ්ට් මහත්මයාත් තම ඡායාරූප ප්‍රදර්ශනය තබා ඇත්තේ ඉන් පිටස්තර බාහිර පැත්තකයි. මේකට අම්මා ගොඩාක් සතුටු වුණා. ඇය ගොඩාක් දුක්වුණේ මගේ ජීවියේ අභියෝගාත්මක ඡායාරූපයක් කැලණියෙ පට්ටිය හන්දියේදී දුම්රියකට කිට්ටුව ගත්ත දවසේයි.මේ ඡායාරූපය ගන්න මා ඡායාරූප 250 කට වැඩිය අරගෙන හරි නැති නිසා වීසි කළා. මා මෙම ඡායාරූපය ගත්තෙ දුම්රියට අඩි 2 ක්වත් දුර නැතිව. පාසල් යන්නට පැමිණි ශිෂ්‍යාවක් දුම්රිය යටින් කැමරාවට හසුකැර ගැනීමයි මගේ වෑයම.කොච්චර ළංවෙලාද කිව්වොත් නොදැනීම මගේ කැප් තොප්පිය දුම්රියෙ වදිනකම්ම මා ඊට ළංවී තිබුණා. පින්තූරය සාර්ථකයි.ඒත් මගේ ජීවිතය අසාර්ථක වෙන්න තිබුණා. අම්මා මේක අහලා බොහොම දුක් වුණා. කම්පා වුණා. මගේ ජීවිතයේ අම්මා දුටු ලස්සනම දවස තමයි මා ජෝර්ජ් කීට් ගේ ඡායාරූපයක් සජීවීව ගත් දවස. ඇයගේ ජීවිතය මට කියා දුන්නේ ඉවසීමයි. මට හැමදේම ළඟා කර දුන්නේ ඒ දේමයි.සටහන -උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=as1003213</link>
    <topic>රටට බත සපයන්න රජරට වැව් අමුණු කල එළියට</topic>
    <author>අනුරාධපුර දිස්ත්‍රික් අතිරේක සමූහ</author>
    <content>ගල් ගුහාවේ ගෙවන දිවියේ නිමක් දකින දාමගේ හිත රැඳි හොඳම සේයාරුව මගේ අම්මාරටට බත සපයන්න රජරට වැව් අමුණු කල එළියටනෙළුම්විලදිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියිලස්සන වෙන්න කොහොඹ කොළමෙරට ජලාශි‍්‍රත ශිෂ්ටාචාරය බෞද්ධ සංස්කෘතියෙන් මනාසේ පෝෂණය වී තිබිණ. එවන් අති විශිෂ්ට ශිෂ්ටාචාරයක් ගොඩ නැංවීමට දායක වූ රජවරුනගේ ප්‍රධාන වගකීම් තුනක් වංශ කථාවන්හි අවධාරණය කොට ඇත. ඒවා නම් රටේ දේශපාලන ස්ථාවරත්වය ඇති කිරීම, වාරි කර්මාන්තය තුළින් කෘෂිකාර්මික සමෘද්ධිමත්බාවය ඇති කරලීම හා ජනතාවගේ අධ්‍යාත්මික ගුණවගාවට අත්‍යාවශ්‍ය වන බුද්ධ ශාසනයේ උන්නතිය සඳහා කටයුතු කිරීමය. නිදහස ලැබ වසර 63 ක් ගෙවීයන අද වැනි වකවානුවක මෙවන් විභූතිමත් යුගයක් ඇතිකරලීම සඳහා වත්මන් රාජ්‍ය පාලකයා ඇතුළු රජය විසින් තිරසාර අඩිතාලමක් දමා තිබීම සතුටට කරුණකි.අනුරාධපුර සහ පොලොන්නරුව දිස්ත්‍රික්කයන්හි ලොකු කුඩා වැව් අමුණු 3000 කට වැඩි සංඛ්‍යාවක් ඉදිවී තිබේ. මේවායින් විශාල සංඛ්‍යාවක් නිසි නඩත්තුවක් නොමැතිවීම වල් බිහිවීම හා අත්හැර දැමීම වැනි කරුණු නිසා බෙහෙවින් අබලන්ව පවතී. නිදහස ලැබූ දින පටන් රට පාලනය භාරගත් විවිධ රජයන් ඇතුළු පාලකයින් විසින් වැව - දාගැබ හා කෙත පදනම් කර ගනිමින් රට සංවර්ධනය කිරීමට උත්සාහ ගත්තද අදටත් අපට අපේ ප්‍රධාන ආහාරය සඳහා යොදාගන්නා සහලින් ස්වයංපෝෂිත වීමට හැකියාව ලැබී නොමැත.කැබිතිගොල්ලෑවේ මහ වන මැද පිහිටි මහපට්ටිගල වැව වෙත උතුරුමැද පළාත් වාරිමාර්ග අධ්‍යක්‍ෂ ගාමිණි සරත් ලියනගේ සහ පළාත් වාරිමාර්ග ඉංජිනේරු ජයන්ත විජේසූරිය යන මහත්වරුන් කැඳවාගෙන විත් කරුණු විස්තර කරන විහාරහල්මිල්ලෑවේ ධම්ම රක්ඛිත හිමිවර්තමානයේ සහල් පාරිභෝජනය වැඩිවෙමින් පවත්නා අතර රජයේ ඉලක්කය අපි වවමු - රට නගමු වැනි වගා සංග්‍රාම තුළින් ඉදිරි වසර පහ තුළ මෙට්රික් ටොන් මිලියන 10 ක වී අස්වැන්නක් ලබා ගැනීමය. මහවැලි කඩිනම් ව්‍යාපාරයෙන් පසු වර්තමානයේ මොරගහකන්ද – කළුගඟ ජලාශ යෝජනා ක්‍රමය, දැදුරු ඔය වාරිමාර්ග සංවර්ධන ව්‍යාපෘතිය හා යාන් ඔය ජලාශ යෝජනා ක්‍රමය වැනි දැවැන්ත සංවර්ධන ව්‍යාපෘතින් ආරම්භ කිරීමට මහින්ද රාජපක්‍ෂ ජනාධිපතිතුමන් කටයුතු යොදා ඇත.අනුරාධපුර කේන්ද්‍ර කොට ගනිමින් රජරට පළාත ආශි‍්‍රතව දැවැන්ත වාරිමාර්ග සංවර්ධන වැඩසටහනක් දැන් ක්‍රියාත්මකව පවතී. කොටි ත්‍රස්තවාදය පැවැති සමයේ ආරම්භ වූ “වාරි පුබුදුව“ හා “වියළි කලාපීය ජීවනෝපාය” සඳහා සහාය වීමේ හා සහභාගිත්ව වැඩසටහන එවැනි ව්‍යාපෘති දෙකකි. වාරි පුබුදුව ජපාන - ශ්‍රී ලංකා ඒකාබද්ධ ව්‍යාපෘතියක් වන අතර වැව් 100 ක් පිළිසකර කොට පුනරුත්ථාපනය කිරීම එමඟින් සිදුකෙරේ. මේ සඳහා රුපියල් මිලියන 5100 ක් වැයවෙතැයි ඇස්තමේන්තු කර ඇත.වියළි කලාපීය ජීවනෝපාය සංවර්ධන ව්‍යාපෘතිය සඳහා කෘෂිකාර්මික සංවර්ධන සඳහා වන ජාත්‍යන්තර සංවිධානය අනුග්‍රහය දක්වයි. මේ යටතේ අනුරාධපුර දිස්ත්‍රික්කයේ වල්බිහිව ඇති ඉතා කුඩා ග්‍රාමීය වැව් සහ අමුණු 334 ක් පුනරුත්ථාපනය කෙරෙමින් පවතී. අලුත් ඉඩම් අක්කර 50,000 කට වාරි ජලය සැපයීම හා ග්‍රාමීය ගොවි ප්‍රජාවගේ ජීවන තත්ත්වය නංවාලීම අරමුණ කොට ගනිමින් මේ වැඩසටහන් මේ වනවිට ඉතා සාර්ථකව ක්‍රියාත්මක වෙමින් පවත්නා අතර ඉදිරි දෙවසර තුළ සියලු ඉදිකිරීම් වැඩ නිමාවීමට නියමිතව තිබේ.අනුරාධපුර දිස්ත්‍රික්කයේ වසර 30 ක් මුළුල්ලේ අත්හැරදමා ඇති වැව් 100 ක් සම්පූර්ණයෙන් ප්‍රතිසංස්කරණය කොට එම වැව් යටතේ අලුතින් ඉඩම් අක්කර 10,000 ක් පමණ වගා කිරීමට ද සැලසුම් කොට ඇත.කැබිතිගොල්ලෑව, පදවිය, මැදවච්චිය ප්‍රාදේශීය ලේකම් බලප්‍රදේශ තුළ අබලන්ව වනයට යටවී ඇති මධ්‍ය පරිමානයේ වැව් 65 ක් මුල් අදියරේදී මුළුමනින්ම අළුත්වැඩියා කිරීමට සැලසුම් කර තිබෙනවා. මේ වනවිට කැබිතිගොල්ලෑවේ මහපට්ටිගල, පදවිය ප්‍රදේශයේ රුවන්මඩුව, මීගස්වැව, ගලපිටිගල, කිවුල්වැව සහ කම්බිලියාව වැව් පිළිසකර කිරීමේ වැඩ ආරම්භ කර තිබෙනවා. මේ සඳහා රුපියල් මිලියන 100 ක් වෙන් කර දී තිබෙනවා. පට්ටිගල වැවේ වැඩ සියයට 40 ක් දැන් අවසන්. ඒ යටතේ කුඹුරු අක්කර 750 කට ජලය ලබාදීමට හැකියි.” යැයි පළාත් වාරිමාර්ග අධ්‍යක්‍ෂ සරත් ලියනගේ මහතා පවසයි.නව ඇළ මාර්ගයක් ඔස්සේ පැල්බැඳියාව වැවට ජලය ගෙන යන අයුරුජාතිය ගොඩනැගීමේ අමාත්‍යාංශය මඟින්ද මෙම වාරි ප්‍රතිසංස්කරණ වැඩපිළිවෙළ සඳහා අනුග්‍රහය දක්වන්නේ යැයිද ඔහු වැඩිදුරටත් සඳහන් කළේය. මේ වසර තුළ අබලන් වැව් 48 ක් පුනරුත්ථාපනය කිරීමේ මූලික වැඩ දැන් අවසන් වෙමින් පවතී. මෙම වැව් පිළිසකර කිරීම පිණිස ඇස්තමේන්තුගත මුදල රුපියල් මිලියන 480 කි. මෙම වැව් වැඩිහරියක් අනුරාධපුර දිස්ත්‍රික්කය තුළ මුලතිවු වවුනියා සහ මන්නාරම දිස්ත්‍රික් මායිම්වලට ආසන්නයේ පිහිටා ඇත. යුද හමුදාවේ හා සිවිල් ආරක්‍ෂක බලකා සාමාජිකයින් මෙම වැව් සොයා කැලය මැදින් යන අසීරු ගමනේදි ආරක්‍ෂාව හා මඟ පෙන්වීම සිදුකරන බවද ලියනගේ මහතා කෘතවේදිව සිහිපත් කළේය.පළාත් වාරි පිළිසකර වැඩසටහන සඳහා වැව් තෝරා ගැනීමේදී අලුතින් කුඹුරු අස්වැද්දිය හැකි අන්දමේ වැව් සඳහා ප්‍රමුඛත්වයක් ලබාදෙන ලෙස උතුරු මැද ප්‍රධාන අමාත්‍ය බර්ටි ප්‍රේමලාල් දිසානායක මහතා උපදෙස් දී ඇත.එමෙන්ම ලොකු වැව්වලින් වසරේ වර්ෂා සමයේදී පිටාර ගලන ජලය, අලුතින් “පෝෂිත ඇළවල්” ජාලයක් ඉදිකොට ඒ හරහා අවට කුඩා වැව්වලට හරවා යැවීමේ වැඩසටහනක් ද දියත් කර ඇති අතර දැනටමත් කිලෝමීටරයක් දිගැති ඇළ මාර්ගයක් කපා මැදවච්චිය ප්‍රදේශයේ කරම්බන්කුලම වැවේ පිටාර ජලය හා වැඩි ජලය පහළින් පිහිටි මුවඇටගමට ගෙන ඒමේ ව්‍යාපෘතියක් අවසන්කොට තිබේ.රජරට අබලන් වැව් අමුණු පුනරුත්ථාපනය කිරීමේ වැඩසටහනට සමගාමීව පළාත් වාරිමාර්ග බලධාරින්ගේ මෙහෙයවීමෙන් අනුරාධපුර දිස්ත්‍රික්කය තුළ අතිශය ඵලදායි හා වැදගත් වාරිමාර්ග සංවර්ධන යෝජනාක්‍රම කීපයක් ද මේ වන වි අරඹා තිබේ.පලාගල ප්‍රාදේශීය ලේකම් බලප්‍රදේශය තුළ දේවහූව ජලාශයේ වාන් ජලය හා පහල වෙල්පහ වතුර හැවැන්ඔය ඔස්සේ බලලුවැවට ගලායයි. කලුගලයාය ගම්මානයේදී හැවන්ඔය හරස්කොට කිලෝමීටර් 4 ක් දිගැති නව ඇලමාර්ගයක් මගින් පැල්බැඳියාව වැවට ජලය ගෙනයෑම. පසුගියදා ආරම්භ කෙරුනි. මෙම කිලෝමීටර් 4 අතරතුර කිලෝමීටර් 1/2 ක් වසාසිටි මහා කළුගල් තලාව නිසා ඇළ ඉදිකිරීමේ වැඩ දශක කීපයක් එක තැන ඔද්දල්වෙමින් තිබිණි.”පැල්බැඳියාව වැවට දැන් දිවා රාත්‍රී ජලය ගලාගෙන එනවා. වැව අවට පවුල් 1000 කට මේ නිසා යල මහ දෙකන්නයේ වගා කටයුතු කිරීමට හැකි වෙනවා.” ලියනගේ මහතා පවසයි.පැල්බැඳියාය වැවට පසුගිය පෙබරවාරි අවසානය වන විට නව ඇළ මාර්ගයෙන් ජලය ගලා විත් පිරෙමින් ඇති ආකාරයකෝට්ටේ ඇල වාරිමාර්ග සංවර්ධන ව්‍යාපෘතිය ලෙස හැඳින්වෙන මෙහි දෙවැනි අදියර යටතේ පැල් බැඳියාව වැවේ පිිරි ඉතිරෙන ජලය රංජනියාවැවට හරවා එතැනින් හීන්ඔයට එක්කොට හීන්ඔය හරහා වේල්ලක් ඉදිකිරීමට යෝජිතය. හීන් ඔය ගලා බසින්නේ කලා වැවටය. වේල්ල ඉදිකොට රඳවා ගන්නා ජලය කහල්ල දක්වා ගෙන යන අතර අවට වැව් 16 කට ජලය සැපයීමට මෙමඟින් ඉඩ සැලසේ. මුල් අදියර සඳහා පළාත් වාරිමාර්ග දෙපාර්තමේන්තුව මඟින් රුපියල් මිලියන 10 ක් වැයකොට ඇත. සමස්ත යෝජනා ක්‍රමය නිමාවීමෙන් පසු පවුල් 5000 කට ගොවිතැන් කටයුතු සඳහා අලුත් ඉඩම් සහ ජල පහසුකම් සැලසේ.කෝට්ටේ ඇළයෝජනා ක්‍රමයට අමතරව තවත් අලුත් වාරිමාර්ග ව්‍යාපෘතියක් සඳහා පළාත් වාරිමාර්ග බලධාරීන් අත ගසා තිබේ. එය පොලොන්නරුව දිස්ත්‍රික්කයේ හබරනට නුදුරු ඊළඟ ඔය - ගලෙන් බිඳුනවැව යෝජනා ක්‍රමයයි. මේ යටතේ බොහෝ කාලයක් මුළුල්ලේ අභාවයට යමින් පවත්නා ගලෙන් බිඳුන වැව ප්‍රතිනිර්මාණය කොට නිකරුණේ ගලායන ඊරිගෙඔය හරහා තැනෙන වේල්ලක් මඟින් ජලය වැවට හැරවීම සිදු කෙරේ.වියළි කලාපීය, ජීවනෝපාය සංවර්ධනයට හවුල්වීමේ හා සහභාගිත්ව වැඩසටහන කෘෂිකර්ම සංවර්ධනය සඳහා වන ජාත්‍යන්තර අරමුදල මගින් ආධාර ලබාදෙන වාරි හා කෘෂි සංවර්ධන ව්‍යාපෘතියකි. කුරුණෑගල, බදුල්ල, මොනරාගල සහ අනුරාධපුර දිස්ත්‍රික්ක මෙමඟින් ආවරණය වේ. අනුරාධපුර දිස්ත්‍රික්කයේ ප්‍රාදේශීය ලේකම් බලප්‍රදේශ 18 ක කුඩාවැව් හා ඇනිකට්ස් 338 ක් පුනරුත්ථාපනය ද මේ වනවිට පළාත් වාරිමාර්ග දෙපාර්තමේන්තුවට පැවරී තිබේ.අනුරාධපුර දිස්ත්‍රික් අතිරේක සමූහනිමල් විජේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=as1003214</link>
    <topic>නෙළුම්විල</topic>
    <author/>
    <content>ගල් ගුහාවේ ගෙවන දිවියේ නිමක් දකින දාමගේ හිත රැඳි හොඳම සේයාරුව මගේ අම්මාරටට බත සපයන්න රජරට වැව් අමුණු කල එළියටනෙළුම්විලදිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියිලස්සන වෙන්න කොහොඹ කොළඅරවින්ද සිය සේවා ස්ථානයේ සිට නිවෙස බලා ආවේ ලොකු හදිස්සියකිනි.ගුණසිංහ හෙට්ටිආරච්චි’අම්මෙ මට බත් කටක් දෙකක් කවන්ඩ’ ඔහු මවට කීවාය.තමා නිවෙසේ සිටින උදයක දවාලක හෝ රැයක තම පුතු තමා අතින් බත් කටක් දෙකටක් කෑමට පුරුදුව සිටින බව දත් මව ද වහා ම අරවින්ද ගේ ඉල්ලීම ඉටු කළාය.’මොකද අද උඹට ඔය හැටි කලබලේ?’ අම්මා එසේ ඇසුවේ ආදරයට මිස තරහකට නෙවේ.’හවස් වරුවෙ ටිකක් සෙල්ලං කරන්ඩ ඕනෑ අම්මෙ. යාළුවො ටික බලාගෙන ඇති’සවස දෙක පමණ වන විට අරවින්දලාගෙන් ක්‍රීඩා පිටිය පිරිණ.ක්‍රීඩාව ඇරඹිණි. කෙමෙන් එය උණුසුම් විය.අරවින්ද සුපුරුදු හතරේ පහර ගසන්නට වූයේ අත්පොළසන් හඬ මධ්‍යයේ ය.ජයෙන් මත් වූ මිතුරෝ ඔහු ඔසොවා ගෙන පිටිය වටා රවුමක් ගොස් බිම තැබූහ.අරවින්ද වෙතින් පළ වූයේ අමුත්තකි.ඔහු ක්‍රීඩා පිටියේ ම දිගෑදුණේය.මිතුරනට ද අමුත්තක් දැනුණු සේ ය. ඔවුහු ඔහු වටකර ගත්හ.’අරවින්ද ඇයි? අරවින්ද? අරවින්ද?’අරවින්ද නිසොල්මන්ව සිටියේ ය.මිතුරෝ වහාම ඔහු වෛද්‍යවරයකු වෙත ගෙන ගියහ.’වහාම ඉස්පිරිතාලෙට ගෙනියන්න’ උපදෙස් ලැබිණ.එහෙත් ඔහු ක්‍රීඩාපිටියේම අවසන් සුසුම් හෙළා තිබිණි.පැය කිහිපයකට පෙර අරවින්දගේ ජයෙන් කුල්මත් ව සිටි තරුණ හදවත් ඔහුගේ වියොවින් කම්පාවට පත්වූයේ නොසිතූ® අයුරිනි.ජීවිතය මෙබඳු ය.සෙල්ලම් පිටියෙ නුඹ සෙල්ලම් කරන විට කෙතරම් සොඳුරු දැයි අද සිහිවෙයි අපට සෙල්ලම් පිටියෙ නුඹ ඇදගෙන වැටුණු විට දෙනිතින් ඇද හැළිණි උණු ලේ කඳුළු කැට’මිතුරන් ගේ ශෝක ප්‍රකාශයේ එසේ සඳහන් විය.අරවින්ද ඔබට නිවන් සුව අත්වේවා!බද්දේගම, එස්.ආර්.ජී.ආර්.බද්දේගම මහතා ඇතුළු පවුලේ සැම විසින් යොමුකරන ලද ලිපියක් ඇසුරිනි.  පෞද්ගලික පන්තියකට සහභාගි වී ආපසු එන අතර ම’පුතු මිතුරකු හා හෝටලයකට ගොඩවැදී සිසිල් බීම බෝතලයක් බිව්වේ ය.ඊට මුදල් ගෙවූ ඔහු අනතුරු ව බස් නැවතුම්පළට ආවේ ය.නොදැනුවත්ව ම පිටුපසින් ආ පුද්ගලයකු තමා ගේ පිටට තට්ටු කළෙන් ම’පුතු බියෙන් ගැස්සී ගියේ ය.‘මල්ලි, මේ ඔයාගෙ පර්ස් එක නේද?’ම’පුතුට ඇදහිය නොහැකි විය.මුදල් පසුම්බිය තුළ රුපියල් පන් දහසක් තිබුණු බව ඔහුට සිහිවූයේ එවිට ය. එය වුවමනාවකට ගෙන යන ලද්දකි.ම’පුතු අමුත්තාට තුති පුදා පසුම්බිය බාර ගත්තේ ය. මුදල ඒ අයුරින් ම එතුළ තිබිණ.‘අම්මෙ, හෝටලේක වේටර් කෙනෙක් මේ වගේ වැඩක් කළා කීවම හරි පුදුමයි නේද?’ ම’පුතු කීවේ ය.එබඳු යහපත් මිනිස්සු කොතැනත් සිටිති. තරාතිරම හෝ රැකියාව යහපත්කමට බාධාවක් නොවේ.කොට්ටාවේ පේ‍්‍රමා හෝටලයේ නම නොදන්නා වේටර්වරයාණනි, ඔබට යහපත උදාවේවා!  නිල්මිණි මහත්මිය විසින් යොමු කරන ලද ලිපියක් ඇසුරිනි.  මේලියන්නේ අපේ හදෙහි නිධන්ගත ව සිටින නාට්‍යවේදියකු ගැන ය.ගාමිණි හත්තොටුවෙගම ඇදුරාණන් විසින් අරඹන ලද අපේ වීදි නාට්‍ය කණ්ඩායම මේ කියන දිනයේ මෙහෙයවන ලද්දේ මා මේ ලියන නාට්‍යවේදියාණන් විසිනි.එදින අප වීදි නාට්‍ය කණ්ඩායම ගියේ ගම්පහ ප්‍රදේශයේ එක්තරා පන්සලකට ය.පාරේ ගිය බසයක නැග ගත් අපි අපට මග පෙන්වූ තරුණයා සමඟ ගම්මානයට ළඟා වන විට අඳුර වැටෙමින් තිබිණි.අපි පයින් ම යමින් සිටියෙමු. උත්සවයක හෝ පින්කමක ලකුණුකුදු නොවී ය.‘කොහෙවත් වැරදුණාවත් ද?’ අපේ නාට්‍යවේදියා මග පෙන්වමින් සිටි තරුණයා ගෙන් ඇසුවේ ය.‘නෑ සර්. වීදි නාට්‍යය තියෙන්නෙ රෑ අටට. මල්වට්ටි වෙන්දේසියෙන් පස්සෙ’තරුණයා ගේ පිළිතුරෙන් කණ්ඩායමේ කිසිවකු ගේ ඉවසිල්ල පලා ගියේ ය.‘මල්ලි ඔයා කිව්වෙ නෑනෙ මල්වට්ටි වෙන්දේසියක් ගැන. ඒක ඉවර වෙනකොට පාන්දර වෙයි! ඒ අස්සෙ මොන වීදි නාට්‍ය ද?’තරුණයා නිරුත්තර වූයේ ය.අප නාට්‍යවේදියාණෝ නාට්‍ය කණ්ඩායමත්, තරුණයාත් අතර ඇතිවන්නට ගිය අවුල අපූරුවට ලිහා දැම්මේ ය.‘කලබල වෙන්ඩ එපා! ඔයිට වඩා ලොකු ගැටලුවලට අපි මුහුණ දීල තියනව. අපි පයින් ඉස්සරහට යමු.’තරුණයා කෙටි පාරවලින් අප කැඳවා ගෙන ගියේ ය.‘මල්ලි, දැන් කිලෝ මීටරයක් විතර ආවනේ. කෝ තාම පන්සල නෑනේ’‘දැන් ළඟයි සර්, ඔය ඇහෙන්නෙ’අඳුර අතරින් මල්වට්ටි වෙන්දේසියක හඬ ඇසෙන්නට වූයේ ය.‘ආර අර එළියක් පේන්නෙ’ පිරිසේ යමකු ගෙන් පළ වූයේ කිසියම් ප්‍රබෝධමත් හඬකි.‘වතුර ටිකක් ඇත්නම් හොඳයි’ අප නාට්‍යවේදියා අවශ්‍යතාව පළ කළේ ය.ලාම්පු එළිය විහිද ආ නිවෙසින් දිය ලැබිණ. අප නාට්‍යවේදියා දිය බොන්නට වූයේ මහත් අභිරුචියකිනි. ගෙදර එළිය ඔහු ගේ මුහුණට වැටිණ. මුහුණෙහි දාහය ගලමින් තිබිණ. දියෙන් කුස පුරවා ගත් අප නාට්‍යවේදියාට මෙසේ කියැවිණ.‘මට දවල් කෑම මග ඇරුණ. දැන් ඉතින් බඩත් පිරුණ. හිතත් පිරුණ. ඉතුරු ටිකත් යමු.’පාරේ දී අප පසු කළ ගැටයෙක් වෙන්දේසි පොළ පැත්තට දුවන්නට වූයේ ය. අප නාට්‍යවේදියා ඔහු ඇමතුවේ ය.‘මල්ලි, පන්සලට ගිහින් කියනවද කොළඹ ඉඳං නාට්‍ය කණ්ඩායම ඇවිත් කියල’ගැටයා නැවතී නාට්‍යවේදියාණන් දෙස අඳුරේම හැරී බැලුවේ ය. හඳුනා ගත් සේ ය. නව පණක් ලද හේ ආ වේගයටත් වැඩි වේගයකින් දුවන්නට වූයේ ය.‘ඒ ප්‍රශ්නෙත් විසඳුණා!’ නාට්‍යවේදියා සැනසුම් සුසුමක් පිට කළේ ය.ඊළඟ මොහොතේ ශබ්ද විකාශන යන්ත්‍රයෙන් මෙසේ ඇසිණ.“මෙතෙක් ඔබ පුල - පුලා බලා සිටි වීදි නාට්‍ය කණ්ඩායම ගමට ආ බව දැන් අපට දැනගන්නට ලැබී තිබෙනවා. නාට්‍යය ඇරඹෙනතුරු තියන්න ලන්සුවක්...’‘කොහොමහරි කමක් නෑ අපි හින්ද ගමට සෙතක් වෙනව නං’ නාට්‍යවේදියාට කියැවිණ.පන්සල් බිමට ළං වන විටත් අපි හෙම්බත් වී සිටියෙමු. පිළිගැනීමක් නම් නොවීය. අපි දාන ශාලාවේ හිඳ විඩා නිවා ගතිමු.ටිකකින් අබිත්තයා තේ කහට ගෙනාවේ ය.පන්සල් වැටෙන් පැන ගමට ගිය සහෝදර නළුවෝ ගමේ තරුණයන් හා මිතුරු වී නාකියා ගෙන සප්පායම් වී පැමිණියහ. අප නාට්‍යවේදියා සප්පායම් වී දැයි කවුරු දනිත් ද?මල්වට්ටි වෙන්දේසිය දිගට ම කෙරීගෙන ගියේ ය.වීදි නාට්‍යය රඟ දක්වන්නට අපි පාන්දර වන තුරු බලා සිටියෙමු.වෙන්දේසිය තාවකාලික ව නවත්වා වීදි නාට්‍යයට ඉඩ සලසන ලදී.ලොකු කුඩා පේ‍්‍රක්ෂකයෝ ඉඩ හසර ආක්‍රමණය කළහ. ගාලගෝට්ටියක් උපන්නේ ය.‘මේක නාට්‍ය පෙන්වන වෙලාවක් ද? අපේ මානසිකත්වය බින්දුවයි’ ඇතැම් ශිල්පීහු කැරලි ගැසූහ.අප කැඳවා ගෙන ආ තරුණයා අසරණ ව සිටියේ ය. සංවිධායකයෝ පලා ගියෝ ද?‘මං කිව්ව දේවල් එයාල ගණං ගත්තෙ නෑ. මට සමාවෙන්ඩ!’‘කලබල වෙන්ඩ එපා මල්ලි! දැන් සේරම හරි. ඔයාල ආසාවටනෙ සංවිධානය කළේ. අනික අපි ඔයාලට බැන්නෙ නෑනෙ. දැන් සේරම එකතු වෙලා නාට්‍යය ලස්සනට කරමු.’නාට්‍යවේදියා ඔහු ඉදිරියේ වැටුණු තරුණයා නැගිට වී ය.වීදි නාට්‍යය ඇරඹිණ.එය අවසන් වූයේ පේ‍්‍රක්ෂකයාට වුවමනා ලෙසට ය. වටින් - ගොඩින් එළිය වැටෙන යාමයේ, සිදුහත් කුමරුන් ඉදිරියේ නළඟනන් වැටී සිටි ආකාරයෙන් නළුවෝ ද දන්ගෙයි තැන තැන වැටී හුන්හ.අප නාට්‍යවේදියා ඇහැ පියා ගත්තේ නැත. ඔහු සිය සොයුරන් දෙස බලා සිටියේ උපේක්ෂාවෙනි.නාට්‍යවේදියා එකවර ම නැගිට්ටේ ය.‘යමු නේද? තවත් මෙතන ඉන්න එකේ තේරුමක් නෑනෙ. අපි ආව වගේ ම යමු.’ ඔහු වැතිරී සිටි එකෙ’කා අවදි කරන්නට වූයේ ය.කවුරු කවුරුත් නාසි කඳවුරකින් පලා යන සිරකරුවන් සේ නාට්‍යවේදියා පසුපසින් වැටුණහ.හදිසියේ ම සෙවණැලි රැසක් අප වටකර ගත්හ. ඔවුන් අත මුගුරු විය. රහමෙර ගඳ ද ආවේ ය.‘මේ මොකද මේ?’ නාට්‍යවේදියා පිරිසෙන් ඇසුවේ ය.‘පිටින් ආපු එකෙක් අපේ කෙල්ලකට කොළොප්පම් කරල! ඒකයි මේ හොයන්නෙ?’ඔවුහු අප එකෙ’කා ගේ මුහුණු පිරික්සූහ. අපි නපුරු හීනයක් දුටු සේ බලා සිටියෙමු.‘උන් මෙතන නෑ’ ඔවුහුම කීහ.‘සමාවෙන්ඩ කරදර කළාට’ නායකයා කීවේ ය.‘කමක් නෑ. ඔයාල ගමේ ආරක්ෂාව ගැන සැලකිලිමත්වීම ගැන සන්තෝසයි. ඔයාල කරන්නෙත් අපි වගේ ම සේවයක්නෙ’ නාට්‍යවේදියා කීවේ ය.‘ඔය ගොල්ලො කවුද?’‘අපි මේ වීදි නාට්‍ය කණ්ඩායම’‘සමාවෙන්ඩ! අපිට නාට්‍යය බලන්ඩ බැරිවුණා.’‘අපිටත් සමාවෙන්ඩ! කරපු සංග්‍රහවලට ස්තුතියි’අප නාට්‍යවේදියා කීවේ ඇඟට - පතට නොදැනී ය.ඉතින් මා මේ ලිපිය ලීවේ අප නාට්‍යවේදියා ගේ නිරහංකාරකම, දුෂ්කරතා මැඬගෙන අරමුණ කෙරෙහි යෑමේ ඇති කැපවීම, ඉවසීම බඳු උතුම් ගුණාංග නොවන්නට මේ අත්දැකීම මීට වඩා බෙහෙවින් වෙනස් වන්නට ඉඩ තිබුණු හෙයිනි.මේ නාට්‍යවේදියා අද අප අතර නැත.එච්. ඒ. පෙරේරා නාට්‍යවේදියාණනි, ඔබේ ගුණ සුවඳ අද වඩ වඩාත් අපට දැනේ.  කැලණියේ, පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.නෙළුම්විල පිළිබඳ පාඨක ප්‍රතිචාර විමසා කලාප කිහිපයකට පෙර පළ කරන ලද දැනුම්දීමට ලොකු පිළිගැනීමක් ලැබී ඇති බව ඉකුත් සති කිහිපය තුළ ලද පාඨක ප්‍රතිචාර ලිපිවලින් පෙනේ.ඒ කෙටි මතක් කිරීම කරන ලද්දේ නෙළුම්විල කියවන, එහෙත් පුවත්පතකට කිසිදා ලිපියක් නොලියූ පාඨක භවතුන් වෙනුවෙනි. ඒ අනුව යමින් බොහෝ දෙනා සිය ප්‍රථම ලිපිය නෙළුම්විලට ලියා එවා තිබේ.ඒවායේ පොදු ලක්ෂණය නම් නෙළුම්විල පිළිබඳ ගුණ වැනුමයි. එසේ වීම පුදුමයක් නොවේ.සහෘද පාඨක ජනයිනි, ඔබට ලිවිය හැකි බව ඒ වෙනුවෙන් ශක්තිය ඇති බව දැන් ඔබ දනී. ඊළඟ පියවර ඉදිරියට තබන්නට කාලය පැමිණ තිබේ. ජීවිතයේ ඔබ මුහුණ දුන්, අන් අයට කීමට වටිනවා යැයි ඔබට සිතෙන ඒ පිවිතුරු ජීවිත අද්දැකීම නෙළුම්විලට ලියා එවන්න. සමාජයට යහපත් දෙයක් දෙන අතර ම ඔබට හොඳ ලේඛකයකු වීමට ද ඉන් අවකාශ සැලසෙයි.  මෙහි පහත පළවන්නේ අප ලද ප්‍රතිචාර ලිපි අතර පළ කළ යුතු යැයි හැඟුණු ලිපි අතුරින් එකකි.  සරසවි ඉගෙනුම ලබමින් සිටින අවසන් වසර සිසුවියක වෙමි.සති අග ගෙදර එමි. ‘සිළුමිණේ’ හදවත වන් නෙළුම්විල කියවමි.එය කියවද්දී හදවත නැවුම් වෙයි. භාවනාවක් කරන කලෙක මෙන් සිත පහන් වෙයි.නොදැනීම කඳුළු උපදියි. ඒ කඳුළු නෙළුම්විල මත ම වැටෙයි.එසේ ගලා යන්නේ මිනිසත්කම වෙනුවෙන් පිදෙන උපහාරයයි.මිනිසුන් අතර නොසිතිය හැකි තරම් උතුම් මිනිසුන් වෙසෙන බව මා දැනගත්තේ නෙළුම් විලෙනි. නුගුණ අය තුළ ද යන්තමින් හෝ ගුණයක් ඉපැද්දවීම හැකි නම් එය පිනකි; සේවාවකි. ඒ සේවාව නෙළුම්විල ඉටු කරයි.නෙළුම් විලේ සරල, අව්‍යාජ රචනා ශෛලිය අගයමි. මගේ ශෛලිය ද දැන් වෙනස්ව ඇති සේ දැනේ.යමකු අපට පිහිට වූ ඇතැම් විටෙක ඒ වෙනුවෙන් වදනකින් හෝ තුති පිදුමට අපට ඉඩක් නොලැබෙයි. එය පසුව ළතැවිල්ලක් බවට පත්වෙයි. නෙළුම්විල ඒ ළතැවිලි සුවපත් කරයි. එසේ ලබාදෙන ඉඩ හසර රටේ අධ්‍යාත්මය සුවපත් කරන ඔසුවක් ම වෙයි.නෙළුම්විල කියවා, ඒ කොටස කපා එකතු කරමි. මගේ සමීප මිතුරියකට එහි ඇති මිනිසත්කම් ගැන කියා දෙමි. ඔවුහු ද ඉතා කැමැත්තෙන් ඒ කතා අසති.දැන් මම මගේ දිවියේ හැම වටිනා සිදුවීමක් ම ලියා තබමි. මාගේ මිත්තණිය ගැන, හදිසියේ මිය ගිය සුරතලා ගැන සටහන් තැබීමි. ඒවා කියැවූ යෙහෙළියෝ හරි ලස්සනයි, ඔයා ලස්සනට ලියලා’ යි කීහ.ආදරණීය නෙළුම්විල, ඒ ශෛලිය මට ලැබුණේ ඔබෙනි.නිවුණු ගති ඇති ගුරු මාපිය යුවළක ගේ දියණියක ලෙස ගුණ යහපත්කමින් යුතු ව හැදී වැඩුණෙමි. කුහුඹු පණකටවත් හානි නොකරමි. මට වඩා වෙනස්, රළු පරළු ගති ඇති අය ද නෙළුම්විල කියවන බව දනිමි. ඒ අය හෙමිහිට හෝ වෙනස්වනු ඇතැ’ යි සිතා සතුටු වෙමි. නෙළුම්විල ඔබට දිරි ලැබේවා!  මොරටුව විශ්ව විද්‍යාලයයේ, වාස්තු විද්‍යා පීඨයේ, නම හෙළි කිරීම සඟවා සිටීමට කැමැති මෙනෙවියක විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=as1003215</link>
    <topic>දිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියි</topic>
    <author>සාකච්ඡා කළේ</author>
    <content>ගල් ගුහාවේ ගෙවන දිවියේ නිමක් දකින දාමගේ හිත රැඳි හොඳම සේයාරුව මගේ අම්මාරටට බත සපයන්න රජරට වැව් අමුණු කල එළියටනෙළුම්විලදිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියිලස්සන වෙන්න කොහොඹ කොළඔබ මේ සාංසාරික ජීවිතයෙහි මනුෂ්‍ය ආත්මයක උපත ලබා සිටී. එසේ ලැබුවා වූ මිනිස් ආත්මයෙහි ඔබ විසින් සිදු කර ඇති පාපයන් ගේ ප්‍රමාණය දන්නේ ඔබ පමණි. ඇතැම් පාපකර්ම පිළිබඳ අල්පමාත්‍රයක් හෝ ඔබට වඩාත් සමීප පුද්ගලයා හෝ නොදැන සිටීමට පුළුවන. එය මේ සමාජයේ විය හැකි දෙයකි.අපගේ ජීවිතයේ විවිධාකාර හේතු නිසා පාපකර්ම සිදු කිරීමට ඉඩ ඇති බව බුදුරජාණන් වහන්සේ පෙන්වා දුන්හ. ඇතැම් විට මිනිසුන් පව් කර තිබෙන්නේ මුලාවට පත්වීම නිසා ය. විශේෂයෙන් ම එය තේරුම් ගත යුතුවන්නේ සිහි මුලාවීමක් ලෙසටය.මෝහ චේතනාව මුදුන්පත් වූ පසු සිහිය විකෘති වූ පසු සිත, කය, වචනය යන තුන් දොරින් පාපී ක්‍රියා සිදුවීමට ඉඩ තිබේ. ඇතැම් විට ඔබ විසින් සිදු කරනු ලැබූ පාපකර්මයන්ට හේතුව දුදනන් ආශ්‍රය විය හැකි ය. පාපමිත්‍ර සේවනය විය හැකි ය. එසේත් නොවේ නම් ප්‍රමාදයට පත්වීම නිසා ය.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිමෙකී ඕනෑම හේතුවක් නිසා පුද්ගලයකු ගේ සිත, කය, වචනය යන තුන් දොර අකුසල මාර්ගයට යොමුවීමට පුළුවන. එහෙත් බුදුරජාණන් වහන්සේ මෙසේ දේශනා කළහ.“පුනප්පුනං න කයිරා”එනම්, යළි යළි පව් නොකළ යුතු ය. නැවත නැවත පව් නොකිරීමට ඔබ කෙරෙහි උනන්දුවක් වේ නම්, පළමුව කළ යුතු වන්නේ අකුසල කර්මයන්හි විපාක නුවණින් විමසා බැලීම ය. එසේ විමසා පවින් වැළකීම ය. ඕනෑම අකුසලයක විපාක පවතින බව ඔබ ඉතා හොඳින් දනී. බෞද්ධයින් වන අපි කර්මය සහ කර්ම ඵලය විශ්වාස කරන්නෝ වෙමු. නුවණින් විමසා බලන්නේ නම් තමන් කරන්නේ පාපයක් ද, පාපී නොවන ක්‍රියාවක් ද යන බව වටහා ගැනීම අසීරු වන්නේ නැත.නොදැනුවත්ව ගිනි අඟුරක් පෑගුණු පුද්ගලයෙක්, තම පය තව තවත් එහි ම නොතබා වහා ඉවතට ගන්නේ යම් සේ ද එපරිද්දෙන් ම තමන් විසින් කරනු ලැබූ පවක් පිළිබඳ දැනගත් වහා ම ඔබ කළයුතු වන්නේ ඉන් දුරුවීම ය. ඔබ ගේ ශරීරය ඉතා භයානක ගිනි අඟුරු ගොඩකින් ඉවතට ගෙන යන්නා සේ ඔබ පාපයෙන් වහ වහා ඉවත් විය යුතු ය. බුද්ධ දේශනාවේ අවධාරණය කොට තිබෙන්නේ එයයි. සමහර පාපයන්හි පවතින කෙටිකාලීන මිහිරියාව නිසා අපටත් නොදැනීම ඒ පව කෙරෙහි සුවිශේෂී කැමැත්තක් ඇති වේ. බුදුරජාණන් වහන්සේ එය මෙසේ පෙන්වා දුන්හ.‘මධුවා මඤ්ඤතී බාලෝ යාව පාපංන පච්චතී’පවෙහි ප්‍රතිවිපාක නොලැබෙන තාක් පව මිහිරි ලෙස මී පැණි ලෙස සලකන්නේ ය. එහෙත් යම් දවසක පුද්ගලයා වෙත පවෙහි ප්‍රති විපාක පැමිණෙන්නේ ද එවිට ඔහු අතිශයින් ම දුකට පත් වන්නේ ය. මේ නිසා“ඡන්දං නං කයිරාථ”පව ආශා නොකළ යුතු යැයි බුදුරාජණන් වහන්සේ දේශනා කළහ.පවට ඉපැදුණු පසු ඔබට සම්බන්ධ වූ ජාතියෙහි, කුලයෙහි, පරපුරෙහි වටිනාකම පිළිබඳ සලකා, ඊට අදාළ සංස්කෘතියෙහි පවතින්නා වූ වටිනාකම් හා හර පද්ධති පිළිබඳ සිතා එකී පවෙන් වැළකිය යුතු ය. ලෝකාධිපත්‍යෙය ශීලය යනුවෙන් හැඳින්වෙන්නේ මෙයයි.කෙනෙක් මෙසේ සිතීමට පුළුවන. බුදුරජාණන් වහන්සේ ජාතිය කුලය වැනි සංකල්ප දියකර හරින්නට දහම් දෙසූ ගුරුවරයකු නිසා ජාතිය, කුලය, පරපුර ගැන සිතා කටයුතු කරන්නට මිනිසාට අනුශාසනා කරන්නේ ද යනුවෙනි. මෙවැනි සංකල්ප පිළිබඳ බුදුරජාණන් වහන්සේ දැරූ ආකල්පය කවරේදැයි ඔබ ඉතා හොඳින් දනී. එහෙත් සම්මුති ලොව පවතින එකී සත්‍යයත් මිනිසා ගේ යහපත පිණිස යොදාගත හැකි සෑම මොහොතකම අනුමත කර ඇති ආකාරය අපට දැකගත හැකි ය.මිනිසා පවට බිය නොවීමට පුළුවන . එහෙත් තම ජාතියට යම් හානියක් සිදුවේය යන සිතිවිලි ඇති වූයේ නම් පව් නොකිරීමට පුළුවන. ඒ තමන් ගේ ජාතියේ අනන්‍යතාවයට වරදක් වේය යන හැඟීමෙනි. ඇතැම් පිරිස් සිය පරම්පරාව, කුලය පමණක් නොව තමන් ගේ වයස ගැන සිතා, සිය ආවේග පාලනය කරගන්නා අවස්ථා දැක ගැනීමට පුළුවන.මෙවැනි පදනමක පිහිටා, යථාර්ථවාදීව ලෝකය දකින බුදුරජාණන් වහන්සේ අපට මෙසේ පෙන්වා දුන්හ. ඔබ ලෝකයේ ආධිපත්‍යයත්, සම්මුති සමාජයේ පවතින්නා වූ යම් පිළිගැනීම් පිළිබඳවත් අවධානය යොමු කොට ඒවා ඉක්මවා නොයා යුතු ය. එසේ ඉක්මවා යෑමෙන් ඔබට විය හැකි අධ්‍යාත්මික හා භෞතික පරිහානිය පිළිබඳ සලකා පවට ආශා නොකළ යුතුය යනුවෙනි. එපමණක් ද නොවේ. පවට ආශාවක් ඇති වන කල ඒ පව නිසා මෙලොව පරලොව දෙකෙහි දී ලැබෙන ලාමක දුක්ඛිත විපාක පිළිබඳ ගැඹුරින් මෙනෙහි කළ යුතු ය. එනම් කර්ම ප්‍රතිවිපාක පිළිගැනීම ය.බුදු දහමට අනුව ඕනෑම කර්මයක ප්‍රතිවිපාක මේ බවයේ හෝ මතු බවයේ අත්විඳීමට සිදුවනු ඇත. කඳුළු පිරි මුහුණින් විපාක විඳීමට සිදුවන අකුසල ක්‍රියා වෙත සිත යොමු නොකර ඉන් ගැලවී සිටිය යුතු ය. නැවත අකුසලයට සිත යොමු කිරීම පව් රැස් කිරීමට ප්‍රධාන හේතුවක් වේ. එකී පාපී ක්‍රියාකාරකම් නිසා මෙලොව දී ම විවිධ තාඩන පීඩන විඳීමට සිදුවේ. නීතියේ රැහැනට හසුවීම නිසා සිර ගෙවල්වල දුක් විඳීමට සිදුවේ. පරලෝක වශයෙන් සතර අපායේ ඉපැදීමෙන් ලැබෙන්නා වූ දුක්ඛිත විපාක අපමණය. මේ බව නිරතුරුව මෙනෙහි කිරීමෙන් පවෙන් වැළකීමට උත්සාහ කළ යුතු ය.ස්‍යෙයක නම් වූ තෙරුන් වහන්සේ නමක් සැවැත් නුවර වාසය කළහ. ඒ ලාලුදායි තෙරුන් වහන්සේ ගේ අන්තේවාසික එනම් අතවැසි භික්ෂුවක් ලෙසට ය. ලාලුදායි තෙරුන් මං මුලා වූවකු ලෙස කටයුතු කළ අයෙකි. සෑම කටයුත්තක් ම පරීක්ෂාවකින් තොරව සිදු කළ උන්වහන්සේ තමන් ගේ කාර්ය අදාළ තැනට ගැළපේ දැයි නොගැළපේ දැයි කිසි කලෙකත් සොයා නොබැලූහ. මංගල්‍යයක් සඳහා වූ පින්කමක දී දේශනා කරන්නේ අවමංගල්‍ය අවස්ථාවකට ගැළපෙන සූත්‍රයකි. අවමංගල්‍ය අවස්ථාවක ධර්මය දේශනා කරන්නේ නම් මහා මංගල සූත්‍රය වැනි සූත්‍ර දේශනා සිදු කළහ. දේශනා තැනට සුදුසු ද නුසුදුසු ද යන්න පිළිබඳ අවධානයක් නොවූහ. උන්වහන්සේ ගේ අන්තේවාසික වූ ස්‍යෙයක තෙරුන් වහන්සේට අධික රාගික ආශාවක් පහළ වූහ. ඒ බව ලාලුදායි හිමියන්ට සැල කර සිටියහ.“ස්වාමීන් වහන්සේ! මගේ සිත රාගයෙන් මත් වී ඇත. ස්වාමීනි මා කුමක් කළ යුතු ද?” යනුවෙනි. ඒ නම්, තෙමසක් පුරා මං මුලා වී තැන තැන ඇවිදිමින් සිටි පුද්ගලයෙක් හය මාසයක් මං මුලා වූ කෙනෙකුගෙන් පාර අසන්නට දැරූ උත්සාහයක් මෙනි. තමන් නො දත් මාර්ගයක් අනුන්ට කියා පෑම තමන් මුළාවට පත්වීමකි.ඒ පුද්ගලයා ද මුලාවට පත් කිරීමකි. රාගික සිත මැඩ පැවැත්වීම සඳහා දේශනා කළ යුතු වන්නේ අසුබ භාවනාවක වැඩීමට නිසි උපදේශයකි. එහෙත් ලාලුදායි තෙරුන් වහන්සේ උපදෙස් දෙන්නේ රාගික සිතිවිලි වර්ධනය කිරීමට ය. අවැතකට හසුවන නරක ක්‍රියාදාමයකට ය.බුදුරජාණන් වහන්සේ මේ පිළිබඳ සැලවූ වහා ම, යම් භික්ෂුවක් මෙවැනි පාපී ක්‍රියාවක් කළේ නම් ඔහුට ‘සඟ වෙසෙස්’ නම් වූ ඇවැත වන්නේ යැයි ශික්ෂා පැනවූහ. “යමෙක් පවක් කළේ නම් එය නැවත නැවත නොකළ යුතු ය. “ ඒ පව කෙරෙහි ආලය නොකළ යුතු ය.” යැයි උන්වහන්සේ අවධාරණය කළහ. යමෙක් දිගින් දිගට ම යම් පවක් වෙත ලොල් වන්නේ නම් ඔහු පරිහානිය කරා යන ගමන කිසි ලෙසකින් හෝ වළක්වාගත නො හැකි ය.ඔබ ජීවිතයේ අනේක විධ වූ පාපයන් කළා විය හැකි ය. එකී පාපයන් නිසා ඔබට වියළී යන තුවාලයක් කසනා කල ඇතිවන සනීපයක් වැනි කෙටි කාලීන සුවයක් ලැබුණා වීමට පුළුවන. දිගින් දිගටම තුවාලය කසන්නට පටන් ගත්තේ නම් එය අලුත් වී වේදනාවට පත් වනවා සේ යම් පවකට දිගින් දිගටම ලොල් වී කටයුතු කළේ නම් ඔබ පරිහානිය කරා යනු නො අනුමාන ය. මෙලොව වශයෙන් ද පරලොව වශයෙන් ද දුකට පත්වනු නියත ය. මේ නිසා පවින් නිදහස් වීමට, කටයුතු කළ යුතු ය. සැබෑ බෞද්ධයා ගේ ස්වභාවය වන්නේ ද එයයි.සාකච්ඡා කළේරමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=as1003216</link>
    <topic>ලස්සන වෙන්න කොහොඹ කොළ</topic>
    <author>ඩී.එන්.දිසානායක</author>
    <content>ගල් ගුහාවේ ගෙවන දිවියේ නිමක් දකින දාමගේ හිත රැඳි හොඳම සේයාරුව මගේ අම්මාරටට බත සපයන්න රජරට වැව් අමුණු කල එළියටනෙළුම්විලදිගින් දිගටම පවෙහි ගැලෙන්නා පරිහානිය කරා යන ගමන කිසි ලෙසකින්වත් වැළැක්විය නොහැකියිලස්සන වෙන්න කොහොඹ කොළදෙහිගම්පල රජයේ පාසල පිහිටියේ ගාලු නගරයට සැතැපුම් විසිපහක් පමණ දුරින් වූ විශාල වන රක්ෂිතයක් අසලය. එකල ඉතා නොදියුණු පළාතක් වන මෙම ප්‍රදේශයේ ජනයා හරි හැටි අධ්‍යාපනයක් නොලැබූ අයය. ඔවුන්ගේ ජීවිකා වෘත්තිය වූයේ ගොවිතැන හා කුලී වැඩය.සිසුන් තුන්සියයකින් ද ආචාර්ය මණ්ඩලය සතර දෙනෙකුගෙන් ද සමන්විත මෙම පාසලේ මුල්ගුරු වූයේ ධනසේන මහතාය. ඔහු තම ගුරු බිරිය හා දරුවන් දෙදෙනා ද සමඟ පාසලේ ගුරු නිවාසයේ පදිංචිව සිටියේය. ගුණසිරි ගුරු මහතා සැතපුම් හයක් පමණ දුර ගෙවා පාසලට පැමිණි අතර මහනුවර වැනි දුර බැහැර පළාතක තැනැත්තියක වූ සෝමාවතී ගුරුවරිය පදිංචිව සිටියේ පාසලේම ගුරු නිවාසයේ කාමරයකය. ඇයගේ කෑම බීම සැපයුණේ ද මුල්ගුරු බිරිය අතිනි. ඉතා දුර බැහැර පළාතක තැනැත්තියක වූ ඈ තම ගම්බිම් බලා යන්නේ පාසල් නිවාඩු කාලයට පමණි.තරමක් හැඩකාර තරුණ ගුරුවරියක් වූ ඇය තමාගේ රූසපුව වඩා ගැනීම සඳහා නිතර දෙවේලේ ආලේප හා සුවඳ විලවුන් පාවිච්චි කළ අතර පාසලේ සිටින හැඩකාරිය තමා යැයි ද විශ්වාස කළාය. ඇය නිතරම නොයෙක් විලාසිතා ඇඳුම් ද ඇන්දාය.ඇය උගන්වන පන්තියේ සිටි සුමනදාස ශිෂ්‍යයාගේ පියා සිංහල වෙදමහතෙකි. මෙම වෙද මහතා හමුවී රූ සපුව වඩනා බෙහෙතක් ලබාගැනීම සෝමාවතී ගුරුතුමියගේ අභිප්‍රාය විය. මේ අතර පාසලේ වාර අවසානයේ සිරිත් පරිදි පවත්වන තෑගි බෙදා දීමේ උත්සවය ද ළං විය. එදින පැවැත්වෙන විවිධ ප්‍රසංගය සඳහා ගුණසිරි උපගුරු මහතා ඉහළ පන්තිවල සිටි ගැහැනු ළමයින් කිහිපදෙනෙක් සහ පිරිමි ළමයින් ද සහභාගි කරවාගෙන ‘අශෝකමාලා” නාට්‍යය පුරුදු කරවන ලදී. එම නාට්‍යයේ අශෝක මාලාවන්ගේ චරිතය රඟපෑමට සේමාවතී ගුරුතුමිය එකඟ වූවාය.විවිධ ප්‍රසංගයට දින දෙකකට කලින් වෙද මහතා හමුවූ සෝමාවතී ගුරුතුමිය තමාගේ මුහුණේ හටගෙන ඇති කුරුළෑ නැතිකර ගැනීමට ආලේපයක් සාදා දෙන ලෙස ඉල්ලීමක් කළාය. වෙද මහතා ඒ සඳහා ඇයට ප්‍රතිකාරයක් ලෙස දින කිහිපයක් කොහොඹ කොළ කොටා රාත්‍රියට එය මුහුණේ ආලේප කර උදෑසනින්ම ස්නානය කරන ලෙස දැන්වීය. කිහිප දිනක් මෙලෙස කිරීමෙන් කුරුළෑ නැතිව යන බැව්ද වෙද මහතා උපදෙස් දුන්නේය.පසුදා පාසල් වේලාවේදී තම පන්තියේ සිටි ගුණදාස නම් වූ සිසුවා කැඳවූ සෝමාවතී ගුරුතුමිය තමාට කොහොඹ කොළ කොටා සවසට ගෙනැවිත් දෙන ලෙස ඔහුට දැන්වීය. තරමක් විසේකාර ශිෂ්‍යයකු වූ ගුණදාස ද ඇගේ ඉල්ලීම සතුටින් බාරගත්තේය. පන්තියේදී නොයෙක් වැරැදිවලට කිහිපවරක් සෝමාවතී ගුරුතුමියගෙන් දඬුවම් විඳි ගුණදාස මෙය තමාට ලැබුණු අනගි අවස්ථාවක් යැයි සිතුවේය. ගෙදර ගිය ගුණදාස හනික කොහොඹ කොළ සොයා ඊට කහඹිලියා කොළ ටිකක් ද දමා හොඳ හැටි කොටා මුලක් බැඳ හැන්දෑවේම ගුරුතුමියට ගෙන ගොස් දුන්නේය. පසුදා පාසලේ විවිධ ප්‍රසංගය පැවැත්වෙන බැවින් ඇය රාත්‍රි ආහාරයෙන් පසු මුහුණ හොඳ හැටි සෝදා කොහොඹ කොළ මිශ්‍රණය මුහුණ පුරාම ආලේප කර හොඳ හැටි නිදාගත්තේ වෙද මහතාට පින් දෙමිනි.පාන්දර එකට පමණ ඈ නින්දෙන් අවදි වූයේ බලවත් ලෙස තම මුහුණ කසන්නට වූ හෙයිනි. මුහුණ කැසීම නවතා ගන්නට අපොහොසත් වූ ඇය කිහිප වරක්ම මුහුණ සේදුවාය. ඒත් මුහුණ කැසීම නවතා ගන්නට නොහැකි විය. සෝමාවතී ගුරුතුමිය උදෑසන මේ ගැන ධනසේන මුල්ගුරුතුමාටත් ඔහුගේ ගුරු බිරියටත් පැවසූ අතර ඔව්හු වහාම ඇය වාහනයක දමාගෙන ගොස් ගාල්ලේ මහ රෝහලට ඇතුළත් කළහ. සතියක් පමණ රෝහල්ගතව සිටි සෝමාවතී ගුරුතුමිය නැවත පාසලට එන විට නිවාඩු කාලය එළැඹී තිබිණ.පසුව සෝමාවතී ගුරුතුමිය ගම් රට බලා පිටත්ව ගිය අතර මෙම අකරතැබ්බය මුල්ගුරුතුමා විසින් වෙද මහතාට ද පවසන ලදී. මේ අතර තමා කොහොඹ කොළ සමඟ කහඹිලියා කොටා සෝමාවතී ගුරුතුමියට ගෙන ගොස් දුන් බැව් ගුණදාස වෙද මහතාගේ පුතා වන අමරසේන හමුවේ කියා තිබිණි. පාසල පටන්ගත් පසු ධනසේන මුල් ගුරුතුමා ගුණදාස අල්ලා ගැනීමට මාන බැලූවද මෙම සිද්ධිය මුළු ගම පුරාම පැතිර ගොස් තිබූ බැවින් මුල්ගුරු තුමාගෙන් දඬුවම් විඳීමට සිදුවන බැව් තේරුම් ගත් ගුණදාස නැවත පාසල පැත්ත පළාතක නොපැමිණියේය.නිවාඩුවෙන් පසු සෝමාවතී ගුරුතුමිය නැවත පාසලට පැමිණිය ද ඉන්පසු කිසි දිනක ඈ රුව වඩවන බෙහෙත් සොයා නොගියාය. මෙහි නම් ගම් මනඞකල්පිතය. මෙය සත්‍ය සිද්ධියකි.ඩී.එන්.දිසානායකවිශ්‍රාමලත් ආචාර්ය,කොස්වත්ත – බිංගිරිය.සිය මවු, පියන් අහිමිවී ඇතත් තම ශක්තියෙන්, ධෛය්‍ය¡යෙන්, කැපවීමෙන් 2009 පැවැති උසස් පෙළ විභාගයේදී වාණිජ අංශයෙන් ලංකාවෙන්ම තුන්වැනියා වී විශිෂ්ට ලකුණු ලබාගත් අසරණ ශිෂ්‍යාවක පිළිබඳව කාගේත් අවධානය යොමුවිය.2009.11.29 වැනි ඉරුදින “සිළුමිණ” පත්‍රයේ ඇය පිළිබඳව පළවූ ඡායාරූප සහිත විශේෂාංග ලිපිය දුටු ශ්‍රී ලංකා රේගු අධිකාරියේ සේවකයින් පිරිසක් ඇගේ ඉදිරි අධ්‍යාපන කටයුතු වෙනුවෙන් රු. 50,000 ක මුදල් ත්‍යාගයක් පිරිනැමීමට කටයුතු කළහ. ඒ අනුව එම මුදල සහකාර රේගු අධිකාරී කේ.පී. ද අල්විස් මහතා විසින් පසුගිය ජනවාරි 12 වැනිදා හෙම්මාතගම නඟරගිරි විද්‍යාලයේදී ඇය වෙත පිරිනමනු ලැබිණි.තම ලොකු අම්මා ළඟ නැවතී ඉදිරියටත් උසස් අධ්‍යාපන කටයුතුවල නියැළීමට බලාපොරොත්තුවන මල්ෂා මධුෂානී සමරක්කොඩි දැරිය එම චෙක්පත අල්විස් මහතාගෙන් ලබාගත් අයුරුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003211</link>
    <topic>‘ප්‍රදර්ශනේට අපිටත් ඉන්වයිට් කරන්න ඕනැ’</topic>
    <author/>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’”මොනවද දැනගන්න ඕනැ..” අනුපමා මෘදු හඬින් ඇසුවාය.”මං ජර්නලිස්ට් කෙනෙක්.. ෆොටෝගැපි‍්‍ර තමයි මගේ හොබී එක... මන් ළඟදි “හද ඇඳි රූ” කියලා එක්සිබිෂන් එකක් කරනවා ලයනල් වෙන්ඩ්ට් එකේ..””ටිකක් දැකලා පුරුදු මුහුණක් වගෙයි... නේද තිසරු?””ඔව්.. මටත් එහෙම හිතුණා..” එවර ඇය කටහඬ බින්දේ පෙරට වඩා මෘදු ලෙසිනි.”මගෙ නම සඳුන් කළුපහන... නවල්ස් එහෙමත් ලියලා තියෙනවා... ටී.වී. ප්‍රොගෑම්ස්වලටත් යනවා.. කලාව තමයි මගෙ ලයිෆ් එක...” ඔහු පියකරු ලෙස සිනාසෙමින් තරුණියන්ගේ මුහුණුවල දිස්වූ සුන්දරත්වය උරා බිව්වේය.”ගිය වීක් එන්ඩ් එකේ රූපවාහිනි චැනල් එහෙක ඔයා හිටියා නේද?””ආ... ඔව්... ඔයා ඒක බැලුවද...?” ඔහුගේ දෑස්වල කාන්තිය රැඳී තිබිණ.”බැලුව හින්දා තමයි කිව්වෙ..” තිසරානි ඊට පිළිතුරු දුන්නේ සිනාකැන් විහිදුවමිනි.”මට කරුණාකරලා ඕගොල්ලන්ගෙ පින්තූරයක් ගන්න ඉඩ දෙන්න පුළුවන්ද? ලොකු උදව්වක්.. ප්ලීස්...””ඒ මොකටද?””මගෙ ප්‍රදර්ශනේට තියන්න... බබෙක් හම්බවෙන්න ඉන්න ලස්සන ලේඩි කෙනෙක්ව හොය හොයා හිටියෙ.. ඔයා ඒකට නියමෙට ගැළපෙනවා”අනුපමාට බකස් ගා සිනා ගියේය. ඔහුගේ කාරුණික ඉල්ලීමට ඉඩ දිය යුතු යැයි ඇයට සිතිණ. එහෙත් ඒ සමඟම ඇගේ සිහියට ආවේ සැමියාවය. වික්ටර්ගේ අනුදැනුමකින් තොරව නාඳුනන ඡායාරූප ශිල්පියෙකුට තමන්ගේ සේයාරුවක් ගන්නට ඉඩදිය යුතු නැතැයි ඇගේ යටි සිත මොර ගෑවේය.”මොනවද මිස් ඒ පාර කල්පනා කරන්නෙ?””මගෙ හස්බන්ඩ් මොනවා කියයිද දන්නෙ නැහැ.. ඒකයි මන් මේ කල්පනා කෙරුවෙ..?””ඔය අතේ ෆෝන් එක තියෙන්නෙ.. කෝල් එකක් දීලා අහන්නකො..””එහෙනම් පොඩ්ඩක් ඉන්නකො...” අනුපමා ඔවුන් වෙතින් මදක් ඈතට ගොස් වික්ටර්ට ඇමතුමක් ගත්තාය. ඒ අතරතුර තරුණයා සහ තිසරානි ඡායාරූපයක් ගැනීමට සැරසෙන අයුරු අනුපමා දුටුවාය. අනුපමා කාරණය වික්ටර්ට කෙටියෙන් කියා සිටියාය.”මොකක්ද අනූ මිනිහගෙ නම කිව්වෙ?” වික්ටර් ඇසුවේය.”සඳුන් කළුපහන... එයාගෙ එක්සිබිෂන් එකක් තියෙනවලු.. ඔයා මොකද කියන්නෙ..විකී.. පෙනුමන් නම් හොඳ කෙනෙක් පාටයි””ආ”.. සඳුන්ද.. මිනිහා මගෙ හොඳ යාළුවෙක්නෙ.. ප්‍රශ්නයක් නැහැ.. ස්නැප් එකක් ගන්න කියන්න.. මේ වෙලාවෙ ඔයා කොහෙද ඉන්නෙ?””බීච් එකේ. තිසරුත් එක්කලා””හරි.. හරි.. ඕකේ.. මන් පොඩ්ඩක් බිසී.. අනූ.. තියන්නම්..””බායි..”අනුපමා ඔවුන් වෙතට පියවර තැබුවේ සතුටිනි. ඒ වනවිට සඳුන්, තිසරානිගේ විවිධ ඉරියව් වලින් යුතු කලාත්මක පින්තූර කීපයක්ම ගෙන තිබිණ.”වැඩේ හරිද.. මිස්..””හරි.. හස්බන්ඩ් කිව්වා ඔයා එයාගෙ හොඳ යාළුවෙක් කියලා””මොකක්ද හස්බන්ඩ්ගෙ නම..?””වික්ටර් මැදවත්ත.. එස්.එල්.බී.සී. එකේ ප්‍රොඩියුෂර් කෙනෙක්..””එහෙම කියන්නකො.. විකී මගෙත් හොඳ යාළුවෙක්නෙ.. අපි එකම ෆීල්ඩ් එකේ ඉන්න ගජයොනෙ. ගිය සුමානෙත් මට මීට් වුණා.””තිසරුගෙ පින්තූර ටික අරන් ඉවරද?””ඔව්.. ඒවා සේරම හරි..””මන් කෙහොම ඉරියව්වකින්ද ඉන්න ඕනැ.. කියන්නකෝ”ඔය ඔරුපියල්ලට හේත්තුවෙලා දුකින් වාගෙ ඈත මුහුද දිහා බලාගෙන ඉන්නකො. කොණ්ඩෙත් ටිකක් කඩාදාලා හිටියොත් තමා ලස්සන.. ඕ.කේ..””හරි.. හරි.. ඉක්මන් කරන්නකො..”ඔහුගේ උපදෙස් පරිදි සේයාරුවට පෙනී සිටීමට සූදානම් වෙමින් අනුපමා කීවාය.අනපේක්‍ෂිතව මුහුණ පාන්නට සිදුවූ මෙම සිදුවීම යෙහෙළියන් දෙදෙනාගේ සිත්තුළ ජනිත කළේ අපමණ සතුටකි.හරි ලස්සනට පින්තූර ටික ආවා.. ඔයාලට මන් කොහොම තෑන්ක්ස් කරන්නද මන්දා..” තෘප්තිමත් හැඟීමකින් යුතුව ඔහු තිසරානිගේ මුහුණ දෙස බැලුවේය.”ඔන්න ප්‍රදර්ශනේට අපිටත් ඉන්වයිට් කරන්න ඕනැ.. හරිද?””නැතිව.. නැතුව.. කෝ ඉතින් මට ඔයාලා දෙන්නගෙ නමවත් තාම කිව්වෙ නැහැනෙ..”“හ්ම්.. මං තිසරානි දැරණියගල.. මෙයා අනුපමා මැදවත්ත.. මන් ඉගෙන ගත්තෙ විශාකාවෙ.. අනූ පන්නිපිටියෙ ධර්මපාලෙ... අපි දෙන්නා හොඳ යාළුවෝ..””දෙන්නම ඉන්නෙ මේ ළඟපාතක වගෙයි..””ඔව්.. මේ ළඟපාත.. අර ඈත පේන සුදුපාට අප්ස්ටෙයාර් හවුස් එක අපේ.. අනුපමාගෙ ගෙදර තියෙන්නෙ එහා ලේන් එකේ.. අපි ඉඳලා හිටලා රැල්ල පාගන්න මේ බීච් එකට එනවා..””මං එහෙනම් යන්නම්.. හතවෙන කොට මං “ලේක්හවුස්” එකේ ඉන්න ඕනෑ. වික්ටර්වත් ආදරෙන් මතක් කළා කියන්න.. අනුපමා”සිය ඩිජිටල් කැමරාව ගමන් බෑගය තුළට රුවා ගනිමින් සඳුන් ආපසු යාමට සැරසුණේය.”ආ.. මේ තියෙන්නෙ මගෙ විසිටින් කාඩ් එක. මගෙ ෆෝන් නම්බර්ස් ඒකෙ ඇති..”පර්ස් එක තුළින් ගත් විසිටින් කාඩ්පත් දෙක යෙහෙළියන් දෙදෙන අත තබමින් සඳුන් පියකරු ලෙස සිනාසුණේය.”අපි ආයෙත් දවසක හමුවෙමු.. ඔය දෙන්නා හරිම නිහතමානියි.””අපි ළඟ ඔය බොරු ආඩම්බරකම් නැහැනෙ? නේද අනූ..””ඒක තමා..””එහෙනම් මං යන්නම්.. ඔයාලට ගොඩාක් තෑන්ක්ස්.. ඉන්විටේෂන් මන් වික්ටර් අතේ එවන්නම්.. බායි..””බායි..”වෙරළට නුදුරු රේල් පාර අද්දර නවතා තිබූ රතු පැහැති මරුති කාර් එක දෙසට කඩිනමින් පිය නඟන කඩවසම් තරුණයා දෙස යෙහෙළියන් දෙදෙන බලා සිටියේ ඇසිපිය නොහෙලාය. ඔහුගේ හුරු බුහුටි පුංචි මොටෝරිය පණගැන්වී නොපෙනී යන තුරුම මිතුරියන් දෙදෙනා බලාසිටියේ සතුටිනි.”සඳුන් කළුපහන.. කොල්ලා වගේම නමත් ලස්සනයි.. නේද තිසා”අනුපමා සිය යෙහෙළියගේ අත මිරිකමින් ඇගේ මුහුණට එබුණාය.”හරි ඉනසන්ට් පාටයි නේද?””ඇත්ත කියාපන්.. උඹේ හිත ගියා නේද? මට මුහුණ දිහෑ බලපුවාම කියන්න පුළුවන්” අනුපමා යළිත් යෙහෙළියට විහිළු කළාය.”එක දවසක් දැක්ක පලියට පැහැදෙන්න තරම් මන් මෝඩ නැහැ අනූ. අනිත් එක කව්ද දන්නෙ එයාට ගර්ල් ෆෙ‍්‍රන්ඩ් කෙනෙක් ඉන්නවද කියලා””හරි.. මන් සේරම වික්ටර්ගෙන් අහලා උඹට කියන්නම්කො..”යෙහෙළියෝ දෙදෙනා සතුටු සාමිචියේ යෙදෙමින් සෙමින්.. සෙමින් සිය නිවාස දෙසට පිය නගන්නට වූහ. ඒ වනවිට ඉර බැස ගොස් තිබුණද ඈත ආකාසයේ රන්වන් දේදුන්නක් පායා එමින් තිබිණ.**********රාත්‍රිය සෙමින්.. සෙමින් මෝරා එමින් තිබුණේය. රූපවාහිනියේ දසුන් පෙළ දෙස මඳ වේලාවක් බලාසිටි තිසරානිගේ හිතට මහා තනිකමක් දැනෙන්නට විය. විවිධාකාර සිතුවිලිවලින් ඇගේ හිත පිරෙන්නට විය. රූපවාහිනිය නිවා දැමූ ඇය සෙමින්.. සෙමින් නිදන කාමරය දෙසට පිය නැඟුවාය.රෝස පැහැති දුහුල් නයිටියෙන් සැරසුන ඇය සුවපහසු යහනේ දිග ඇදුණේ ඉක්මන් සුව නින්දක් අපේක්‍ෂාවෙනි. එහෙත් නිදිමතක් පෙනෙන තෙක් මානයක වත් නොවීය. හිත චංචලය. කුමක්දෝ මිහිරි හැඟුමක් හිත යට කැරකෙයි. සැඳෑවරුවේදී මුහුදු වෙරළේදි සිදුවූ “ඒ අනපේක්ෂිත හමුවීම” ඇගේ දෑස ඉදිරිපිට මැවී පෙනුණේ පියකරු සිතුවම් පටක් මෙනි. ඔහුගේ කඩවසම්.. පි‍්‍රයමනාප රූපකාය පමණක් නොව ඔහුගේ දයාබරිත කටහඬද ඇගේ හද පතුළ යට දෝංකාර දෙන අයුරක් ඇයට දැනිණ.විසිතුරු ආලින්දයේ ඇති විසල් ඔරලෝසුවේ රාත්‍රි නවයේ කණිසම මිහිරි හඬින් නාද වන්නට විය. හුදකලා නිවෙසේ පාළුව බිඳිමින් නැඟුණ ඒ හඬට ඇය මොහොතක් සවන්දීගෙන සිටියාය.රාත්‍රි කිසියම් දේශපාලකයෙකුගේ පි‍්‍රය සාදයට ගිය පියා සහ පුංචි අම්මා තවම පැමිණ නැත.අවම වශයෙන් ඔවුන් එනවිට රාත්‍රි එකොළහවත් පසුවෙනු ඇත. එවන් ගමන්වලදී පියා නිවෙසට ගොඩවෙන්නේ අධික වෙරි මතිනි. පුංචි අම්මාට ඒ ගැන වගක් නැත. ඇයද ඉඳහිට බියර්.. රෙඩ් වයින්.. ආදි මධුවිත තොලගාන අයුරු ඇය දැක තිබේ. ඔවුන්ගේ එම ජීවන රටාව ගැන තිසරානිගේ හිත තුළ ඇත්තේ කලකිරීමකි. ඔවුන් සහ තමා ජීවත් වන්නේ ලෝක දෙකකය. ඒ ලෝක දෙක කවදාවත් එකට යා නොවන්නකි.ළා නිල් පැහැති මෘදු එළියක් විහිදුවන විදුලි පහනේ ආලෝකය කාමරය පුරා පැතිර ඇත්තේ සඳ එළියක් පරිද්දෙනි. යහන අද්දරම ඇති කනප්පුව උඩ සඳුන් කළුපහන දුන් විසිටින් කාඩ්පත රැඳී තිබේ. එය සෙමින් අතට ගත් ඇය ඒ දෙස මහත් ආශාවෙන් බලා සිටියාය. ඔහුගේ ජංගම දුරකථනයේ අංකය එහි සටහන් වී තිබේ. ඔහු එය තම අතට පත් කළේ තමන්ගේ ඇමතුමක් අපේක්‍ෂාවෙන් විය යුතුය.එහෙත් ඔහුට ඇමතුමක් ගන්නට ඇගේ හිත අදිමදි කරයි. එයින් තමන්ගේ ආත්ම අභිමානයට හානියක් සිදුවීමට ඉඩ ඇතැයි ඇය යටි සිතින් තර්ක කළාය. සියල්ල කාලයට භාර කළ යුතුයැයි සිතා ඇය හිත සන්සුන් කර ගත්තාය.ලබන සතියට...</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003212</link>
    <topic>අද විශේෂ - රසවත් මාළුපාන්</topic>
    <author>සටහන - හර්ෂනී රුද්‍රිගු</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’අද අප ඔබට ගෙන එන්නේ කවුරුත් නිතර දෙවේලේ ආහාරයට ගන්නා රසවත් මාළුපාන් නිවෙසේදී ම පිළියෙල කරගන්නා ආකාරයයි. පොඩිත්තන් මෙන් ම වැඩිහිටියන් ද ප්‍රිය කරන මාළුපාන් ටිකකින් ඔබේ සවස තේ මේසයට ප්‍රණීත රසයක් එක්කරගන්නට මෙය කදිම අත්වැලක් වේවි.මේ සඳහා අවශ්‍ය ද්‍රව්‍යපිටි කිලෝ ග්‍රෑම් 1ක්කිරි පිටි තේ හැඳි 4ක්ලුණු තේ හැඳි 4ක්ඊස්ට් තේ හැඳි 4ක්සීනි ග්‍රෑම් 100ක්හයිකෝ (බටර්) ග්‍රෑම් 100ජලයපිළියෙල කරගන්නා අන්දමපළමුවෙන් ම ඊස්ට් සහ සීනි තේ හැඳි 1/4ක් මිශ්‍රකොට ඊට මඳ උණුසුම් ජලය මේස හැඳි 3ක් ද එක්කොට වසා තබන්න.ඔබ මේ සඳහා එක්කළේ පරණ නොවූ අලුත්ම ඊස්ට් නම් විනාඩි පහක් පමණ ගතවන විට එය උඩට පිපීගෙන එනවා පෙනේවි.දැන් පිටි සහ කිරි පිටි ටික හළාගෙන එය ලෑල්ලක් හෝ මේසයක් උඩට දමාගෙන ඒ මැද වළක් සාදා ඊස්ට්, ලුණු සහ වතුර එක්කර ගනිමින් හොඳට අනාගන්න. හොඳට අත්ගසාගෙන විනාඩි 15ක් පමණ තබාගන්න.දැන් සීනි දියවී යන තුරු සීනි ප්‍රමාණය මෝලියට අල්ලන්න. මෙම මෝලියට හයිකෝ එක්කර මෘදු වනතුරු අල්ලන්න. ඊට පසුව විනාඩි 30ක් පමණ පිපෙන්න තැබිය යුතුයි.ඉන්පසු එයින් ග්‍රෑම් 60 පමණ කැබැලි වෙන්කර ගනිමින් මාළු පිරවීම(ජ්ඪතතඪදඨ) මැදට තබා කැමැති හැඩයකට (තුන් හුලස්, හුලස්, රවුම් හෝ දිගු අතට) නවාගෙන තැටිවල දමා විනාඩි 15ක් පමණ තබාගන්න.මෙහිදී මාළු පිරවුම ඔබට අවශ්‍ය ආකාරයෙන් සකසාගන්න.පසුව බිත්තරයක් සහ සීනි තේ හැඳි 1/2ක් මිශ්‍ර කරගෙන මාළු පාන් මතුපිටට ගා ෆැරන්හයිට් 400 උෂ්ණත්වයක් ඇති උණුසුම් පෝරණුවක බහා විනාඩි 15-20ක් අතර වෙලාවක් තබා පුළුස්සා ගන්න.සටහන - හර්ෂනී රුද්‍රිගුඋපදෙස් - ප්‍රවීණ සූපවේදිනීහෙලන් මදනායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003213</link>
    <topic>අපේ අනාගත පැතුම ඔබයි</topic>
    <author>හේමාලි - තුෂාරි</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’‘රට වෙනුවෙන් කලාකරුවෝ’ ජාතික සංවිධානයේ සභාපති සේනක විජේසිංහනාමල් රාජපක්ෂ ගේ නිල් බලකාය සමඟ සම්බන්ධ වෙලා අතිගරු ජනාධිපති මහින්ද රාජපක්ෂ මැතිතුමාගේ විජයග්‍රහණය වෙනුවෙන් කැපවී කටයුතු කරන්න පසුගිය ජනාධිපතිවරණයේදී ‘රට වෙනුවෙන් කලාකරුවෝ’ සංවිධානයේ අපි තීරණය කළා.ඒ අනුව නාමල් රාජපක්ෂ ඇතුළු අපි සැම දිස්ත්‍රික්ක 19 ක ජනපතිතුමාගේ ඡන්ද ව්‍යාපාරයට එකතු වුණා.ඒ විදිහට අපි නාමල් සමඟ එකතු වෙලා වැඩ කරන කොට අපි හැමෝම නාමල් රාජපක්ෂ කියන තරුණයා ගෙන් දැක්ක දෙයක් තමයි ජවසම්පන්නකම සහ අවංකකම.ඒ නිසා අපි හැමෝම ඒකමතිකවම තීරණය කළා නාමල් රාජපක්ෂ මහ මැතිවරණයට ඉදිරිපත් වෙනවා නම් අපි ඔහු වෙනුවෙන් කැප වී සහයෝගය ලබා දෙන බවට. ඇත්තටම මම දකින්නේ නාමල් කියන්නේ මහා පුදුමාකාර ඉදිරි දැක්මක් තිබෙන තරුණයෙක්.ජනාධිපතිතුමාගේ සංකල්ප තුළ සිටම එහි ඉදිරිය ඉතා පැහැදිලිව දකින සැලසුම් කරන දක්ෂයෙක්. ඔහු හම්බන්තොටට පමණක් නෙවෙයි මුළු රටට ම ඉතා වැදගත් මෙහෙවරක් කිරීමට ඉදිරියට පැමිණෙන තරුණයෙක්.තනුජා දිල්හානි‘නිල් බලකායත්’ සමඟ එකතු වෙලා පසුගිය ජනාධිපතිවරණයේ දී ජනාධිපතිතුමාගේ ජයග්‍රහණය වෙනුවෙන් කටයුතු කරන්න අපිට අවස්ථාව ලැබුණා.එහිදී නාමල් රාජපක්ෂ සමඟ කලාකරුවන් විදිහට අපි ලොකු වැඩ කොටසක් ඉටු කළා. මම ඇත්තටම එහි දී දැක්ක දෙයක් තමයි නාමල් රාජපක්ෂ සතුව පවතින මනුස්ස ගති ගුණ. ඔහුගේ පියා වන ජනාධිපතිතුමන් සතු ගතිගුණ නාමල් තුළත් නොඅඩුව පිහිටා තිබෙනවා.විශේෂයෙන්ම තරුණ තරුණියන් සමඟ ඉතාම එකමුතුව, නිහතමානීව, ලොකු පොඩි, දුප්පත් - පෝසත් භේදයකින් තොරව කාටත් එක වගේ සැලකීමට දක්ෂ කටයුතු කරන පුද්ගලයෙක් විදිහට නාමල්ව හඳුන්වන්න පුළුවන්.නාමල් හැම වෙලාවෙම රට ගැන හිතන තරුණයෙක්. ඔහුගේ පළමු උත්සාහය රට රැක ගැනීම. ඒ වෙනුවෙන් ඔහු ඉදිරිපත් කරන, ව්‍යාපෘති, සැලසුම් තුළින් ම ඒ බව පෙනෙන්නට තිබෙනවා.ඒ වැඩපිළිවෙළ තුළ ඔහු තාරුණ්‍යයට විශාල ඉඩක් ලබා දෙනවා. ඔහු හැම විටම හිතන දෙයක් තමයි තරුණ පරපුර ඉදිරියට ගෙන එන්නේ කොහොමද කියන එක. ඒ ගැන ඔහු මේ වෙනකොට බොහෝ ව්‍යාපෘති සැලසුම් සකස් කර අවසන්.මම හිතන්නේ නාමල් වගේ තරුණයෙක් දේශපාලනයට එනව කියන්නේ මේ මුළු රටට ම සේවයක් වෙනවා කියලයි. මම ඔහුට එකසිතින්ම සුබ පතනවා රට ගොඩනගන්නට යෝධ බල යෝධ ශක්තිය ලැබේවා කියලා.පාලිත සිල්වාජනාධිපතිතුමා අපේ රටට නිදහස ලබා දුන්නා වගේම ඊළඟ පරම්පරාවට සුදුසු නායකයකුත් නිර්මාණය කරල තිබෙනවා කියලා මට හිතෙනවා. නාමල් රාජපක්ෂ කියන තරුණයා සමඟ මම ටික කලක් එකට වැඩ කරපු නිසා මම දන්නවා ඔහු කොයි වගේ කෙනෙක් ද කියලා.ඔහුත් එක්ක ඇසුරු කරත්දි මට හිතුණා, ඔහු මේ රටේ ඕනම තරුණයකුට ආදර්ශයට ගත හැකි තරුණයෙක් කියලා. ඔහුගේ ගමන් මඟ ඉතාම පැහැදිලියි.පසුගිය ජනාධිපතිවරණයේදී ඔහු වැඩ කළේ තමන්ගේ පියාට වැඩ කරන පුතෙක් විදියට නොවෙයි. මේ රටට වැඩ කරන, නිවැරැදි දර්ශනයක් තිබෙන දේශපාලනඥයකුට වැඩ කරන විදියට තමයි වැඩ කළේ. ඔහු තුළ තිබුණු කාර්යක්ෂම බව, විනයගරුක බව දැක්කම මට හිතුණා ඔහු මටත් ආදර්ශයක් සපයනවා නේද කියලා.ඔහු ඇත්තටම අපේ අනාගත පරපුරට හිමි මාහැඟි සම්පතක්. මම විශ්වාස කරනවා ඔහු වාර්තාගත ජයක් ලබයි කියලා.ඕෂධී හේවාමද්දුමවසර ගණනාවක් තිස්සෙ ඉවර කරගන්න බැරුව මේ රටේ තිබුණු යුද්ධය ඉවර කරන්න පුළුවන් වුණේ අතිගරු ජනාධිපති මහින්ද රාජපක්ෂ මැතිතුමාටයි. එතුමාගේ ලේවලින් ඉපදුණ පුතෙක් ඉදිරියේදී දේශපාලනයට පිවිසීම අපි දකින්නේ මේ රටේ සුබ අනාගතය වෙනුවෙන් වෙන දෙයක් විදියට. ජනාධිපතිතුමාගේ අභීත ගතිගුණ ඔහුටත් තිබෙනවා. මේ රටට තරුණ නායකයෙක් අවශ්‍යයි.ඒ නායකත්වය සඳහා ඔහු ඉදිරිපත්වීම ගැන අපට සතුටුය. නාමල් රාජපක්ෂ ‘තාරුණ්‍යයට හෙටක්’, ‘නිල් බලකාය’ ආදිය හරහා මේ රටේ තරුණ පරපුරට ලොකු සේවයක් කළ අයෙක්. ඔහු වැනි කෙනෙක් දේශපාලනයට පිවිසීමෙන් මේ රටේ අනාගත පරපුරට ලොකු සේවයක් වෙයි කියලා හිතෙනවා.ඇන්ටන් ජූඩ්නාමල් රාජපක්ෂගේ මැතිවරණ ව්‍යාපාරය සඳහා මමත් සක්‍රීයව බද්ධ වෙලා ඉන්නවා. ඔහුත් සමඟ එකට වැඩ කරත්දි අපි අත්දකිනවා ඔහු ඉතාම සුහදශීලී තරුණයක් කියලා. ඒ වගේම තාරුණ්‍යයේ ජවය ඔහුට ඉතාම හොඳින් පිහිටා තිබෙනවා.ඔහු කිිසියම් දෙයක් කළත්, කිසියම් කතාවක් කළත් ආවට ගියාට කරන්නේ නෑ. වගකීමකින් යුතුව හොඳට හිතල බලලා තමයි කරන්නේ. ඔහු වටේ ඉන්න පිරිසටත් ඔහු බොහොම සුහදශීලීව සලකනවා.දවසින් දවස ඔහුත් එක්ක වැඩ කරන්න එක්වෙන පිරිස වැඩි වෙනවා.ඔහු වගේ තරුණයෙක් දේශපාලන ක්ෂේත්‍රයට පැමිණීම ඉතාම සුබදායීව තමයි මම දකින්නේ.හේමාලි - තුෂාරි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003214</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’මේ හුරතල් හිනාව ඔබට පාන පුංචි පුතා දිහා ටිකක් බලා ඉන්න. බැලූ බැල්මට මේ පොඩ්ඩා ඔබ අප හැමෝගෙම ආදරය දිනා ගන්නා බවට නම් සැකයක් නැහැ. ඒ වගේම කොලු පැටියෙක් නිසා දඟකාරකම්වල ඇති අඩුවකුත් නැහැ. ඒත් නොතේරෙන කමට දුව පැන ඇවිද්දත් මේ පුංචි පුතා ඉපදුණේ සර්ව සම්පූර්ණ දරුවෙක් විදිහට නම් නෙමෙයි.2008 ජනවාරි 25 දින පාණදුර මහරෝහලේදී මෙලොව එළිය දුටු කේ.ඩී. ගනුල ලෝසත් පුංචි පුතාට අදට අවුරුදු දෙකයි මාසයයි. අද අපි හදවතක වේදනාවේ හෙළිදරව්ව මේ පුංචි පුතා වෙනුවෙන් වෙන් කරන්නේ ඉතාමත්ම සෙනෙහසින් වගේම දයාබර ඔබේ පිළිසරණක් බලාපොරොත්තු වීමේ අරමුණින්.”පුතා උපදින කොට කිසිම අඩුවක් තිබුණේ නැහැ. ඒත් ටික කාලයක් යනකොට අපිට පුතාගේ වෙනසක් දැනෙන්න ගත්තා. අපි කතාකළාම කිසිම අවධානයක් දෙන්නේ නැහැ කියලා තේරුණා. පස්සේ අපි පුතාව කල්‍යාණි ගුරුගේ වෛද්‍ය තුමියට පෙන්නුවා. එතැනදී ලියුමක් දුන්නා පරීක්‍ෂණ කිහිපයක් කරන්න කියලා. ඒ පරීක්‍ෂණ වලදියි දැනගත්තේ උපතින්ම පුතාට කන් ඇහෙන්නේ නැහැ කියලා.”ඕනෑම අම්මා, තාත්තා කෙනකුගේ එකම බලාපොරොත්තුව යහපත් රත්තරං දරු පැටියෙක් සමාජයට භාර කරන එක. ඒත් රේණුකා දමයන්තිගේත් ගාමිණි ජයරත්නගෙත් ඒ බලාපොරොත්තුවට අඳුරක් එක්වුණේ මේ පුංචි පුතා උපතින්ම ගෙනා ආබාධයක් නිසාවෙන්. ඒත් ඒ බලාපොරොත්තුවලට පණ දෙන්න හැකි හැම දෙයක්ම මේ අම්මයි තාත්තයි කළේ කෙසේ හෝ ගනුල පුතාගේ ජීවිතයට ආලෝකයක් ලබා දීමේ අරමුණින් වගේම උතුරා යන මව්පිය සෙනෙහසින්.”අපි පුළුවන් හැම තැනකම පුතාව එක්කරගෙන ගියා. ඊට පස්සෙයි රිජ්වේ ආර්යා ළමා රෝහලේ යසවර්ධන වෛද්‍යතුමන් පුතාට සැත්කම කරන්න භාර ගත්තේ. අඩු වයසින් ඉන්න නිසාත් වෙන කිසිම අමාරුවක් නැති නිසාත් සැත්කම සාර්ථකව කරන්න පුළුවන් වෙයි කිව්වා.”දැන් මේ අම්මගෙයි තාත්තගෙයි එකම බලාපොරොත්තුව ගනුල පුතාට කර්ණ ශංඛ බද්ධ සැත්කම කරන එක. එතැනින් පස්සේ පුතාගේ ලෝකේ වගේම මේ අම්මගෙයි තාත්තගෙයි ලෝකයටත් ආලෝකය වැටෙන එක කාහටවත් වලක්වන්න බැරිවේවි. ඒත් මේ පොඩ්ඩා වෙනුවෙන් ලොකු අර්බුදයකටත් රේණුකාත් ජයරත්නත් මුහුණ දුන්නා. ඒ මේ පුංචි පුතාගේ කර්ණ ශංඛ සැත්කම වෙනුවෙන් රුපියල් ලක්‍ෂ විසි හතහමාරක් හොයා ගන්නට සිදුවීමයි.”අපිට දින දුන්නේ මහත්තයෝ අප්‍රේල් 27 වෙනකොට පුතාව වාට්ටුවේ නවත්තන්න කියලයි. ඒත් ඒ වෙනකොට අපි ඒ මුදල හොයාගන්න ඕන. එක පාරටම ඒ වගේ මුදලක් හොයාගන්න අපිට ශක්තියක් නැති නිසයි මේ විදිහට ‘හදවතක වේදනා’ තීරුවට කියමු කියලා හිතුවේ.”යාන්තමට සිල්ලර කඩයක් දාගෙන එදිනෙදා ජීවිතය ගෙනයන්න වෙර වීරිය මේ අම්මයි තාත්තයි ගත්තත් රුපියල් ලක්‍ෂ විසිහතහමාරක් වගේ මුදලක් හොයාගන්න එක මේ දෙදෙනා අද මුහුණ දීලා ඉන්න බරපතළම කාරණාවක්.නමුත් ඒ සඳහා ජනාධිපති අරමුදලින් ලක්‍ෂ තුනක මුදලක් ලබා දෙන්නත් තීරණය වෙලා. ඒ වගේම ජීවිතයත් එක්ක පොරබදලා ගාමිණිත් රේණුකාත් හොයාගත්ත ලක්‍ෂ පහකුත් ඔවුන් අතේ තියෙනවා. ඒ සියල්ල එක්ක තවත් ලක්‍ෂ දහනවයකට වැඩි මුදලක් ගනුල පුතාගේ ජීවිතයට ආලෝකය දෙන්න හොයාගත යුතුම වෙනවා.එහෙම නොවුණොත් මේ දඟකාර පොඩ්ඩාගේ ජීවිතය සදාකාලිකව අඳුරේ තියේවි. අද ඔබත් අපත් මේ විදිහට යහමින් සමාජයේ ජීවත් වෙන්නේ එහෙම අවාසනාවකට අපි මුහුණ නොදුන් නිසයි. ඒත් මල්වන් දරුවකුගේ ජීවිතය අපට ඔබට හැකි ශක්තියෙන් පුබුදුවා ලන්න හැකිනම් ඒක අපි මිහිපිටම කරගන්නා උතුම් පිනක්.අපි දන්නවා හදවතක වේදනා තීරුව ඔස්සේ විටින් විට ඔබ බොහෝ ජීවිතවලට ආලෝකය එක්කළ බව. මේ මොහොතේ ගනුල පුතාගේ ජීවිතයටත් හැකි පමණින් සරණක් වෙන්න පුළුවන් නම් මේ අම්මයි තාත්තයි ලොකු බරකින් නිදහස් වේවි. ඒ වගේම ගනුල ලෝසත් පුතත් ලෝකය සුවසේ දකින්න වගේම අහන්න කියන්නත් වාසනාව උදාකරගනීවි. එහෙම හෙට දවසේ අපේ රටේ තරුණයෙක් විදිහට දෙපයින් නැගී හිටින මේ පුංචි පුතා ඔබ අප හැමට දහස්වාරයක් පින් දේවි. එය ජාති ජාතික් පල දෙන මහ කුසලයක්ම වේවි නේද?ලිපිනය - නො. 10 පාසල අසල බෙක්කේගම – පාණදුරදුරකතනය - 0382233518මව් සෙනෙහසත් උත්තරීතර අම්මා යන නාමයේ අර්ථයත් හඳුනා ගත් බෝධි සත්ත්ව ගුණ ඇති දුවා දරුවනුත් අපේ රටේ ඕනැ තරම් ඉන්නවා. අපි ආර්. ජී. අනුෂා දිල්රුක්ෂි දියණියත් හඳුනා ගන්නේ එවන් දරුවන් අතර ඉන්න එක් දියණියක් විදිහටයි. දිගන, රජවැල්ල පදිංචි කේ. ජී. සුමිත්‍රා අනුෂාව මෙලොවට බිහිකළ ආදරණීය අම්මයි. නමුත් අනුෂාගේ අම්මා වෙනුවෙනුයි අද හදවතක වේදනාවේ මේ සටහන අපට තියන්න සිදුවුණේ.අපි අනුෂා ගැන ඔබට කිව්වේ තම ආදරණීය මව මේ වන විටත් ඉතා තදබල රෝගයකින් පෙළෙන වග අපට කියන්නට ඈ ඉදිරිපත් වුණ නිසයි.“මගේ අම්මා මේ වන විටත් පියයුරු පිළිකා රෝගයක් වැළදිලා මහනුවර මහ රෝහලේ පිළිකා සායනයෙන් ප්‍රතිකාර ගන්නවා.එතැනදී අම්මට එන්නත් ඖෂධ ප්‍රතිකාර සඳහා රුපියල් ලක්ෂ නවය හමාරක මුදලක් ඕන කියලා කිව්වා. ඒත් ඒ වගේ මුදලක් අපට හොයාගන්න පුළුවන් ශක්තියක් ඇත්තෙම නැති තැනයි මෙහෙම කියන්න හිතුවේ.”අනුෂා මේ කතාව අපට කියන්නේ තවත් ඛේදවාචකයකුත් ඇය හිත තුළ රඳවාගෙනයි. ඒ මීට වසර තුනකට පෙර දරුණු ලියුකේමියා රෝගයකට ගොදුරු වුණ තම ආදරණීය අයියා නුවන් ධර්මතිලකත් ඔවුන් අතරම ජීවත් වෙන්නට කරන අරගලයත් දැක දැකයි.ඒදරුණු ලියුකේමියාවට එරෙහිව සටනට පවුලේ ආදායමෙන් වැඩිකොටසක් යොදවන්නත් ඔවුන්ට සිදුවුණා.ඒ අතර තූරමයි මේ අභාග්‍යත් අනුෂාගේ පවුල තුළට කඩාගෙන වැටුණේ. මේ අතරම සුමිත්‍රා මෑණියන්ට ජනාධිපති අරමුදලින් ලක්ෂ තුනක මුදලක් ලැබී තිබුණත් ඉතිරි මුදල සොයා ගැනීම අද ඔවුන්ට දුෂ්කරම කටයුත්තක් වෙලා.අනුෂාගේ ආදරණීය පියා ආර්. ජී. ධර්මතිලකත් ආරක්ෂක නියාමක රැකියාවක් කරමින් මේ පවුලට ශක්තියක් වුණත් හිටි හැටියේ මුහුණ දුන් මේ ඛේදවාචක නිසා අන්ත අසරණ තත්ත්වයටම ඇදගෙන වැටිලා. ඒ වගේ ම අනුෂාට ඉන්න මල්ලිත් මේ වෙන කොටත් පාසල් යනවා. මේ හැම දේම කරන්නත් සිදුවෙලා තියෙන්නේ ධර්මතිලක සිය තාවකාලික සිකියුරිටි රැකියාවෙන් හොයන මුදලෙන් විතරමයි.“අපි ගොඩක් අසරණ වෙලා ඉන්නේ. පුළුවන් නම් අපේ අම්මගේ බෙහෙත් වලට උදව්වක් කරන්න පුළුවන් නම් ඒක ලොකු පිනක්.”අනුෂා අද ඔබෙන් යදින්නේ ඇගේ අම්මාගේ ජීවිතයයි. මේ වන විටත් දරුණු පිළිකා රෝගයට ඇය වෙනුවෙන් එන්නත් ලබා දෙන්න තවත් රුපියල් ලක්ෂ හය හමාරක් සොයාගත යුතුමයි. ඒ සඳහා අනුෂාගේ පවුලේ හැමෝම විඳිනා දුක් මේ කෙටි සටහනට ගොනු කරන්න වෙලාවක් නෙමෙයි මේ.පින් සිත් ඇති දයාබර මිනිසුනි. ඔබේ දෑත්වල ශක්තිය මේ මොහොතේ සුමිත්‍රා ඇතුළු පවුලේ සැමට අවශ්‍යම මොහොතකයි ඔවුන් ඔබෙන් සරණක් බලාපොරොත්තු වෙන්නේ. හැකිනම් ඒ බලාපොරොත්තු වලට ඔබට සරණක් වෙන්න පුළුවන් නම් ඒක මේ පවුලට ඔබ කරන මහා පුණ්‍ය කර්මයක්.ලිපිනය - ආර්. ජී. අනුෂා දිල්රුක්ෂි නො. 317/1, දිගන, රජවැල්ලදුරකතනය - 081-5678917වසන්ත ජයසිංහ ආරච්චිගේඡායා - විමල් කරුණාතිලකමැද පෙරදිග කලාපයේ වාර්ෂිකව පවත්වන බහු මාධ්‍ය ප්‍රදර්ශනය සහ සම්මන්ත්‍රණය වන ‘කැබ්සැට් මෙනා’ පසුගිය දා ඩුබායි හිදී පැවැත්විණි.මෙම අවස්ථාවට ශ්‍රී ලංකාව නියෝජනය කරමින් ප්‍රවීණ මාධ්‍යවේදී රොහාන් වැලිවිට සහභාගී විය.එහිදී රූපවාහිනී විකාශන සඳහා ඩිජිටල් තාක්‍ෂණය (DVB- T)පිළිබඳ වැඩ මුළුවට සහ අදාළ උපකරණ භාවිතය පිළිබඳ පෙර හුරුවකටද එසේම චිත්‍රපට නිෂ්පාදනය සඳහා ඩිජිටල් තාක්‍ෂණය (Full HD)භාවිතය පිළිබඳව වැඩ මුළුවකට ද ඔහු සහභාගී වී ඇත. චිත්‍රපට නිෂ්පාදනය සඳහා ලොව විශාලතම සම්බන්ධීකරණ ආයතනය වන ‘ඩුබායි මීඩියා සිටි’ සමඟ විදේශ චිත්‍රපට මෙරට රූගත කිරීම සඳහා අවස්ථාව ඇති කිරීම පිළිබඳව ද සාකච්ඡා කර ඇති අතර ‘ශ්‍රීලක්වාහිනී’ චන්ද්‍රිකා රූපවාහිනී නාලිකාව ඩිජිටල් තාක්‍ෂණය භාවිතා කොට (DVB- T)මෙරට විකාශය ඇරඹීම සඳහා අවශ්‍ය පසුබිම සැකසීම ද මෙහිදී සිදුවී ඇත.කෑගල්ල සංස්කෘතික මධ්‍යස්ථානය නොමිලේ පවත්වන නාට්‍ය හා රංග කලාව පිළිබඳ වැඩමුළුවක් මේ මස ආරම්භ වෙයි. ප්‍රායෝගිකව සහ න්‍යායාත්මකව පැවැත්වීමට නියමිත මෙම නාට්‍ය වැඩමුළුව සඳහා අයදුම්පත් මේ මස 31 වැනිදාට ප්‍රථම ‘සංස්කෘතික නිලධාරී’, කුරුලු කැලේ සංස්කෘතික මධ්‍යස්ථානය, පොලීසිය ඉදිරිපිට, කෑගල්ල යන ලිපිනයෙන් ලබාගත හැකිය.ජාතික තරුණ සේවා සභාවේ යොවුන් ගායක සංගීතවේදී මිල්ටන් ලියනගේ ඉදිරිපත් කරන ‘මිල්ටන් විත් ලයිව් ඉන් කොන්සර්ට්’ ගීත ප්‍රසංගය මෙම 24 වැනිදා සවස 6.00 ට හැව්ලොක් ටවුන් ලුම්බිණි රඟහලේදී පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003215</link>
    <topic>‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්</topic>
    <author>සුජීව තේවහෙට්ටිගේ</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ප්‍රොගේරියා හෙවත් වයසට වඩා මහලු පෙනුමක් දිස්වන රෝගයකින් පෙළෙන දොළොස් හැවිරිදි දරුවකු ලෙස අමිතාබ් රඟපෑවේ කවුරුත් පුදුමයට පත් කරවමින්. එහි සාර්ථකත්වය නිසා තමයි, බොලිවුඩ්පුරයේ ‘බිග් බී’ට 2009 වසරේ හොඳම නළුවාට පිදෙන ‘ෆිල්ම් ෆෙයාර්’ සම්මානය දිනා ගන්නට හැකිවුණේ. ගිනස් වාර්තා පොතට පවා ඇතුළත් විය යුතු මේ රංගනයට ලැබුණු ඒ සම්මානය අමිතාබ් ප්‍රතික්ෂේප කළා.සැබෑ ජීවිතයේ පියකු සහ පුතකු ඒ අයුරින්ම සිනමා ලෝකයේදී පිය පුතු දෙපළක් ලෙස රඟපෑමෙහි අරුමයක් නැහැ. ඒත්, මේ පියාට තමන්ගේම පුත්‍රයාගේ එකම දරුවා ලෙස රඟපාන්නට අවස්ථාව ලැබීම අතිශය විරල සිදුවීමක්. මෙවැනි දුර්ලභ අත්දැකීමක් ලද පිය පුතු දෙපළ තමයි, අමිතාබ් භච්චන් සහ අභිෂේක් භච්චන්. මෑතකදී තිරගත වුණු ‘පා’ චිත්‍රපටයේ තමයි අමිතාබ් කුඩා දරුවකු ලෙස රඟපෑවේ. ඔහුගේ පියා වූයේ අභිෂේක්. මව ගේ චරිතය ජීවමාන කළේ විද්‍යා බාලන්.වයස 65 ක් පැන්න අමිතාබ් කුඩා දරුවකුගේ චරිතයක් රඟපාන්නේ කොහොමද? ඒක විශ්වාස කරන්න පුළුවන් දෙයක් ද? ප්‍රශ්න කිරීම් කොහොම වෙතත් දැනට 67 වැනි වියෙහි පසුවන අමිතාබ් මීට අවුරුද්දකට පමණ කලින් ‘පා’ චිත්‍රපටයේ අසාමාන්‍ය දරුවකුගේ චරිතයක් කදිමට නිරූපණය කළා. ප්‍රොගේරියා හෙවත් වයසට වඩා මහලු පෙනුමක් දිස්වන රෝගයකින් පෙළෙන දොළොස් හැවිරිදි දරුවකු ලෙස අමිතාබ් රඟපෑවේ කවුරුත් පුදුමයට පත් කරවමින්.එහි සාර්ථකත්වය නිසා තමයි, බොලිවුඩ්පුරයේ ‘බිග් බී’ට 2009 වසරේ හොඳම නළුවාට පිදෙන ‘ෆිල්ම් ෆෙයාර්’ සම්මානය දිනා ගන්නට හැකිවුණේ. ගිනස් වාර්තා පොතට පවා ඇතුළත් විය යුතු මේ රංගනයට ලැබුණු ඒ සම්මානය අමිතාබ් ප්‍රතික්ෂේප කළා.එයට හේතුවක් තිබුණා. තමන්ගේ එකම ලේලිය, ඓශ්වර්යා රායි පිළිබඳව එක්තරා පුවත්පතක අසත්‍ය ප්‍රවෘත්තියක් පළ කිරීම නිසා එයට විරෝධය පෑමටයි, අමිතාබ් ෆිල්ම් ෆෙයාර් සම්මානයට ‘පයින් ගැසුවේ’.මේ සම්මානයයි පුවත්පත් වාර්තාවයි අතර සම්බන්ධය මොකක්ද? පුවත්පත, ‘මුම්බායි මිරර්’. එහි ප්‍රකාශකයා ඉන්දියාවේ ‘ටයිම්ස් ගෲප්’ ආයතනයයි.‘ෆිල්ම් ෆෙයාර්’ උළෙල සංවිධානය කරන්නේත් මෙම ආයතනයම බව ඉන්දියාවේ කවුරුත් දන්නා කාරණයක්. ‘මුම්බායි මිරර්’ පුවත්පතෙහි පළවී තිබුණේ ඓශ්වර්යා රායි ගේ ක්ෂය රෝගී තත්ත්වයක් නිසා ඇයට මව් පදවිය ලබන්නට නොහැකි වේවි කියලයි.මේ ප්‍රවෘත්තියෙන් භච්චන් පවුලම ‘ගිනි’ ගත්තා. පුවත්පතට දැඩි ලෙස චෝදනා කළ ඔවුන් තරයේම ඉල්ලා සිටියේ එම අසත්‍ය පුවත නිවැරැදි කර ඓශ්වර්යාගෙන් සමාව අයැදින ලෙසයි. නමුත් එවැන්නක් සිදුවුණේ නැහැ.අන්තිමේදී අමිතාබ් තීරණය කළේ තමන්ට හිමි 2009 වසරේ හොඳම නළුවාට පිදෙන සම්මානය ප්‍රතික්ෂේප කිරීමටයි.‘බිග් බී’, ‘ෆිල්ම් ෆෙයාර්’ සම්මානය ප්‍රතික්ෂේප කරද්දී ඔහුගේ එම තීරණය ප්‍රශංසාවට ලක් කළේ ‘පා’ චිත්‍රපටයේ අධ්‍යක්ෂ ආර්. බාලක්‍රිෂ්ණන්. අමිතාබ්, තමන්ට හිමි සම්මානය ලබා නොගැනීමට විතරක් නොවෙයි, 55 වැනි ෆිල්ම් ෆෙයාර් සම්මාන උළෙල වර්ජනය කරන්නටත් තීරණය කළා.ඔහුගේ පුත් අභිෂේක්ද, ලේලිය ඓශ්වර්යා ද බිරිඳ ජයා ද මෙවර ෆිල්ම් ෆෙයාර් සම්මාන උළෙලට සහභාගි වුණේ නැහැ.භච්චන් පවුලේ එම තීරණය ද පැසසුමට ලක් කළ ආර්. බාලක්‍රිෂ්ණන් අධ්‍යක්ෂවරයා ද ෆිල්ම් ෆෙයාර් සම්මාන උළෙලට සහභාගි වුණේ නැහැ. තමන්ගේ මෙම තීරණය කිසිවකුගේ බලපෑමක් මත සිදු නොවූ බවයි ඔහු ප්‍රකාශ කර තිබුණේ.අමිතාබ් ෆිල්ම් ෆෙයාර් උළෙලට සහභාගි නොවුණත් පසුගිය 13 දා ඇරැඹුණු ඕමානයේ මස්කට් අන්තර්ජාතික චිත්‍රපට උළෙල සහභාගි වීමට තීරණය කර තිබුණා.එම උළෙලේදී පැවැත්වෙන සම්මාන ප්‍රදානයේදී අමිතාබ්ට ද විශේෂ ගෞරව සම්මානයක් පිරිනැමීමට නියමිතව තිබෙන බවත් ආරංචියි. ඒ, ඉන්දීය සිනමාවට ඔහුගෙන් ලද අනගි දායකත්වය අගයමින් පිරිනැමෙන යාවජීව(Lifetime achievement award)  සම්මානයයි.“මේ චිත්‍රපට උළෙල පැවැත්වෙන්නේ මස්කට් නගරයේයි. 6 වැනි වතාවට පැවැත්වෙන මේ උළෙලේදී රටවල් 20 ක චිත්‍රපට 72 ක් තිරගත වෙනවා. අපේ ප්‍රවීණ නිළි ශබානා ආස්මිත් මෙයට සහභාගි වෙනවා.” අමිතාබ් ඉන්දීය පුවත් සේවයකට පැවසුවා.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003216</link>
    <topic>මම මේ ඇවිද යන්නේ ‘මහා වංශය’ හරහායි</topic>
    <author>හේමාලි විජේරත්න</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ජය ශ්‍රී මහා බෝධිරාජයාණන්ට වැඳ නමස්කාර කොට ආශිර්වාද අරගෙන ඔහු පිටත් වෙන්න හදන්නේ තීරණාත්මක ගමනක්. මේ ගමනට ජයසිරි මා හාමුදුරුවන්ගේ පමණක් නොවෙයි දළදා හාමුදුරුවන්ගෙත්, සියලු දෙවි දේවතාවුන් වහන්සේලාගේත් ආරක්ෂාව රැකවරණය සහ පිහිට ඔහුට ලැබෙන්න ඕන.සිරිමා හාමුදුරුවන්ගේ ආශිර්වාදය රැගෙන ඔහු අනුරාධපුරයෙන් පිටත් වෙනවා. පේමඩුව, මහවිලච්චිය, මන්නාරම් හන්දිය හරහා ඔහු විල්පත්තු අභය භූමියට ඇතුලුවෙනවා.මේ මහා රුදුරු වනාන්තරය මැද්දේ ඔහුට තිබෙන්නේ ජයසිරිමා හැමුදුරුවන්ගේත් දළදා හාමුදුරුවන්ගේත්, මෙලොව ආරක්ෂා කරන සියලු දෙවි දේවතාවන්ගෙත් පිහිට විතරයි. ඒ කෙරෙහි තැබූ නොසැලෙන විශ්වාසයකින් රුදුරු වන සතුන්ගේ භයානක ගෙරවිලි මැද්දේ ඔහු ගමන් කරනවා.සිලාවතුර, පුල්ලිකුලම්, පුක්කුලම් ගම්මාන හරහා ඔහුගේ ගමන එක මොහොතකට කෙළවර වෙන්නේ කුදිරමලේ තුඩුවෙන්. ඇඟේ හීගඩු පිපෙන භයානක අවස්ථා රැසකට මුහුණ දෙමින් ඔහු අපේ මුතුන් මිත්තන්ගේ ඈත අතීතය සොයා යනවා.ජැක්සන් ඇන්තනී... මේ ඉතිහාස චාරිකාවේ පුරෝගාමියා අපට මුණ ගැහෙනවා. එක කෙස් ගහක්වත් නොවන්නට බූ ගෑ හිසත් එක්ක මට මැවිලා පේන්නේ විල්පත්තු ඝන වනාන්තරය මැදින් සුපරික්ෂාකාරීව ඇවිදගෙන යන මේ අපූරු සංචාරකයාගේ නිර්භීත, ධෛර්යවන්ත මුහුණ. හැමවිටම යමක් සොයන කුතුහලයෙන් පිරුණු දෙනෙත්.අතිශය භයානක, දුෂ්කර ගමනකින් පසුව වුණත් මේ මොහොතේ ජැක්සන්ගේ මුහුණ පුරා ඉතිරුණේ තෘප්තියෙන් පිරුණු ජයග්‍රාහී සිනාරැල්ලක්. ඉතින්... අපි කතා කරමු. සෑම සෙනසුරාදා දිනකම රාත්‍රි 7.30 ට ජාතික රූපවාහිනියෙන් විකාශය වන ’මහා සංචාරය’ ගැන. මේ සංචාරය පුරාම රැඳෙන්නේ අපේ අතීත ශි‍්‍ර විභූතියේ අපේ පුරාතන මුතුන් මිත්තන්ගේ මනරම් මතක සටහන්.”සංචාරක වැඩසටහන් විශේෂයෙන් මේ රටට හඳුන්වාදීමේ පුරෝගාමියා වෙන්නේ් මම. ඒ නිසා අදියරෙන් අදියර මේ සංචාරක වැඩසටහන් දියුණු කරන්න මම උත්සාහ කළා. මුලින්ම මම කළේ ‘රෝම පුරාණය’. ඊළඟට ‘සිරිපා අවාරේ’, ‘ගඟදිගේ’, ‘පාද යාත්‍රා’ ඔස්සේ අවසානයේ කළේ ‘සලංහන්තේ’ වැඩසටහන. මේ එකින් එක ගත්තම තාක්ෂණිකවත් නිර්මාණාත්මකවත් එන්න එන්ම දියුණු කර ගත්තා. මගේ අදහසට අනුව ලංකාවේ සංචාරක වැඩසටහන් මීට වඩා දියුණු විය යුතුයි. හේතුව තමයි ටෙලිවිෂන් කියල කියන්නේ ටෙලි නාට්‍ය කියන මතයේ අද අපි ඉන්න එක.නමුත් ලෝකේ අනිත් රටවල එහෙම නෑ. ලෝකෙ අනිත් රටවල් ටෙලිනාට්‍ය කියන්නේ සෝප් ඔපෙරාවලට. ලංකාවේ හැමදාමත් වෙන දෙයක් තමයි වැරැද්දක් වුණාම ඒ වැරැද්දට ප්‍රමිතියක් හදන එක. අපේ නැතිබැරිකමට හරි, නොදන්නා කමට හෝ, දුප්පත්කමට හෝ අපි වැරැද්දක් කරනවා. ඊට පස්සෙ ඒ වරද ප්‍රමිතිගත කරනවා. ටෙලිවිෂන් කියන්නේ එහෙම තමයි කියලා ව්‍යාජ ඊනියා මතයක් හදනවා.ඩෙල්ප්ට්දූපතේ දැවැන්ත ‘බයෝබැබ්’ ගස අසලමෙන්න මෙහෙම වරදවාගෙන ඉන්නකොට තමයි මම උත්සාහ කළේ සංචාරක වැඩ සටහනකට යොමු වෙන්න. මම විදේශගත වුණු සෑම අවස්ථාවකම විශේෂයෙන් රූපවාහිනිය නරඹන්න පුරුදු වුණා. එහෙම බලත්දි මම හරියට කල්පනා කරන්නේ අපේ රටට මොනවද ගෙනියන්නෙ කියලයි. බොහෝ අය ගේන්නේ කුණු කන්දල්නේ.රූපවාහිනියේ සංචාරක වැඩසටහන් කියලා විශේෂ වැඩසටහන් විශේෂයක් තිබෙනවා. ඊට අමතරව සංචාරක නාලිකා (travellers channel),’ඇනිමල් ප්ලැනට්’, ‘නැෂනල් ජියොග්‍රැෆි’, ‘ඩිස්කවරි’ ආදි වැඩ සටහන් රැසක් තිබෙනවා. මේ ඔක්කොම වින්දනාත්මක වැඩසටහන්. වින්දනාත්මක අධ්‍යාපනයක් සඳහා මානවයා හරි පි‍්‍රයයි. අතීතයේ ඉඳලම මානවයා ඇවිදින්න පි‍්‍රයයි.සංචාරය කියන එකත් මානව අයිතිවාසිකමක් නේ. ඒ මානවයා සතු සංචාරපි‍්‍රය බව අරගෙන සංචාරක ආකර්ෂණයෙන් අධ්‍යාපනය ලබා දීම කියන එක අරගෙන තමයි ලෝකයේ සංචාරක වැඩසටහන් ආරම්භ වුණේ. මෙන්න මේක ලංකාවට හඳුන්වා දෙන්න කාලයක් තිස්සේම උත්සාහ ගන්නවා. මෙහි පළමුවැනි වැඩසටහන මම පටන් ගත්තේ 2001 දී. මාලා නාටක විදියට තමයි මේවා එන්නේ. මේක දියුණු කරල සංචාරක නාලිකාවක් පටන් ගන්න තරම් සුදුසුකමක් අපට තිබෙනවා.අපේ රටේ මිනිස්සු ඈත අතීතයේ පටන්ම හොඳ සංචාරකයෝ. අපේ සීගිරිය ගත්තම එහි වටිනාම තැනක් සීගිරි කැටපත් පවුරට හිමි වෙනවා. මේ කැටපත් පවුරේ තිබෙන කුරුටු ගී ලංකාවේ දේශීය සංචාරකයන්ගේ නිර්මල අදහස්. ඒවා කියවත්දි අපේ රටේ සිවිල් වැසියන්ගේ ඥාන ශක්තිය කොයි තරම් ද කියලා හිතෙනවා. ඒත් එක්කම පසුගියදා සීගිරියේ උතුරු මාවතේ කැණීම්වලදි හොයාගෙන තිබෙනවා සීගිරිය නරඹන්න ආපු අයට පොඩි පොඩි සිහිවටන විකුණපු කඩයක්.සීගිරි බිතු සිතුවම් මැටිවලින් හදලා එදා සංචාරකයන්ට විකුණලා තිබෙනවා. ඒ කියන්නේ දියුණු සංචාරක ව්‍යාපාරයක් එදත් තිබිලා තියෙනවා. අනිත් පැත්තෙන් ඒකෙන් පැහැදිලි වෙනවා ලංකාවට සංචාරක ඉතිහාසයක් තිබෙනවා කියලා. මෙන්න මේ සංචාරක ආසාව අධ්‍යාපනික ආසාවක් පිළිබඳ පරිවර්තනය කරගෙන අපේ රට පිළිබඳ, ස්වභාව සෞන්දර්යය ගැන, ඉතිහාසය ගැන අධ්‍යාපනයක් ලබා දීමේ අරමුණින් මේ සංචාරක වැඩසටහන් ව්‍යාපාරය පටන් ගත්තේ.අතීතයේ පණිවුඩ යැවීම පිණිස පරෙවියන් රඳවා තැබූ ටැම් කූඩුවක්“ඇත්තටම මේ වැඩ සටහනට ‘මහා සංචාරය’ කියන නම දැම්මේ මේ රටේ පුරවැසියකුට යන්න තිබෙන ඉහළම සංචාරය මෙයයි කියන අදහසින්. මෙවර මම ගත්තේ අපේ රටේ ඉතිහාසය. මහාවංශය හරහායි මම මේ ඇවිදගෙන යන්නේ. මහාවංශයට භූගෝලීය ගමන් මාර්ගයක් තිබෙනවා. විජය රජු ලංකාවට ගොඩබැස්ස තැන ‘තම්බපණ්ණිය’. ඒ තම්බපණ්ණිය කොහෙද තියෙන්නේ? ඊට පස්සෙ කුවේණි හිටපු සිරසවස්තුපුරය කොහෙද තියෙන්නේ. මේ දෙන්නා එකතුවුණු උපතිස්ස නුවර කොහෙද තියෙන්නේ. මාන්තොට, උපතිස්ස නුවර, මහාතිත්ථය, ගෝකණ්ණ තිත්ථය, ජම්බුකෝල පට්ඨන කොහෙද තියෙන්නේ? මෙන්න මේවා හරහා මම ලංකාවේ ඉතිහාසය කියා දෙනවා. ඉතාම විචිත්‍ර සංචාරයක් අතර ඉතිහාස ඥානයත් ඇති වෙනවා.”මහා සිංහලේ වංශ කතාවත් සමඟ මාත් එක්ක එදා එකතු වුණේ වැඩිහිටි ප්‍රේක්ෂක පිරිසක්. නමුත් දැන්මට ඕන කරනවා අලුත් පරම්පරාවේ කොල්ලො කෙල්ලො ටික අල්ල ගන්න. අදවන විට O/L, A/L වලට කොල්ලො කෙල්ලො ඉතිහාසය ඉගෙන ගන්නවා. දැන් ඉස්කෝලවල ඉතිහාස විෂය ජනපි‍්‍රය වෙලා. ඉතිහාස විෂය විචිත්‍රව උගන්වන්නේ කොහොමද කියන එකට උදාහරණයක් විදියට තමයි මම මේ සංචාරක වැඩ සටහන කරන්නේ.”ජැක්සන් කවදත් අභියෝග සතුටින් බාරගත් මිනිසෙක්. ඒ වගේම ඒ අභියෝග ජයගන්නා හැටි ඔප්පුකර පෙන්වූ කෙනෙක්. සමස්තයක් වශයෙන් ගත් කල ‘මහා සංචාරය’ ද ඔහුට අභියෝගයක්. එහෙත් අපේ දෑස් අග මැවෙන දසුන් ඔහුට සතුටක්.”මම මේ ගමන ආරම්භ කරන්නේ අනුරාධපුරයේ ජය ශි‍්‍ර මහා බෝධියට වැඳ නමස්කාර කර ආශිර්වාද අරගෙන. එතැනින් පේමඩුව, මහ විලච්චිය, මන්නාරම් හන්දිය හරහා විල්පත්තු අභය භූමියට රිංගනවා. විල්පත්තු අභය භූමියේ රුදුරු වනාන්තරය මැදින් මම ඇවිදගෙන යනවා. සිලාවතුර, පුල්ලිකුලම්, පුක්කුලම් ගම්මාන හරහා මගේ ගමන අවසාන වෙන්නේ කුදිරමලේ තුඩුවෙන්.වල්ලිපුරම් වැලිකඳුකුදිරමලේ තුඩුව තමයි අතීත තම්බපණ්ණිය කියලා මම ඔප්පු කරන්නේ. තම්බපණ්ණිය කියන්නේ තඹ වැනි වැල්ලක් ඇති මුහුදු තීරයයි. එතකොට මේ තඹ වැල්ල කොහෙද තියෙන්නේ. විජය රජ්ජුරුවෝ ලංකාවට ගොඩ බැහැල වැල්ලට අත තිබ්බම අත තඹ පාට වැලිලුනේ. කුදිරමලේ තුඩුවට අවුරුදු 40 න් මෙහා කිසි කෙනෙක් ගිහින් නෑ. පළවැනි වතාවට මේ බිමේ මම ඇවිදිනවා.මෙතනදි මම තව කාරණාවක් ඔප්පු කරනවා. අපි කියනවනේ්අපේ ආරක්ෂක හමුදාව අපිට වර්තමානයක් සහ අනාගතයක් දිනා දුන්නා කියලා. එපමණක් නොවෙයි ඔවුන් අපිට ඉතිහාසයකුත් දිනා දුන්නා කියලා මම කියනවා. යම් විදියකින් ඊළම ජයග්‍රහණය කරලා මේ රට බෙදුණා නම් අපිට ඉතිහාසය කියලා තියෙන්නේ මහා වංශය කියන සාහිත්‍යයන් විතරයි. කුදිරමලේ තුඩුව, තම්බපණ්ණිය, සිරසවත්තුපුරය, මාංතොට මේ හැම තැනැක්ම තිබුණේ මේ සිතියමින් එහා. ඒ නිසා මේ රට බෙදුණා නම් ඒවත් අපට නැති වෙනවා.ප්‍රධාන වශයෙන් මේ සංකල්පයම අභියෝගයක්. නමුත් මේ සඳහා අනුග්‍රාහකත්වය දක්වන්න සංචාරක අමාත්‍යාංශය ඉදිරිපත් වුණා. ඒ වගේම තමයි ආරක්ෂක අමාත්‍යාංශයේ ආරක්ෂක ලේකම්තුමාගේ අනුමැතිය නොමැති වුණා නම් මට මේ ගමන යන්න බෑ. මේවා තනිකරම හමුදා භාරයේ තිබෙන ප්‍රදේශ. ප්‍රධානම ගැටලුව තමයි සමහර පළාත්වල බිම් බෝම්බ තවම අයින් කරලා නැති එක.ඒ නිසා හමුදාව දෙන අණ පනත් යටතේ ඔවුන් දෙන සීමා යටතේ පරිස්සම් වෙන්න පුරුදු වුණා. සමහර තැන්වලදි මට ඒක වැරදුණ අවස්ථාත් තිබෙනවා. එලිපන්ට් ෆාස්වලදි ඉර බැහැගෙන යන ලස්සන හැන්දෑවක් දැකලා ඉර බහින්න කලින් මේක ෂූට් කරගන්න ඕන නිසා මම මගේ රථයෙන් බැහැපු ගමන්ම දුවගෙන ගියා ලස්සන ගහක් ළඟට. එතකොටම කෑ ගහනවා ඇහුණා යන්න එපා කියලා.නමුත් ඒ වෙනකොට මම ගිහින් ඉවරයි. මම ගිහින් තිබුණෙ බෝම්බ කලාපෙට. දැන් මට ඔවුන් ආපහු එන්න කියනවා. ගියේ නොදැන වුණත් බෝම්බ කියලා දැනගෙන මම ආපහු එන්න ඕන. මම ආපහු කකුල තිබ්බේ මරණය ගැන බලාගෙන. කිසිවෙකුට මට උදව් කරන්න බෑ. අනිත් කට්ටියත් බයවෙලා බලාගෙන ඉන්නවා. ඒ වගේ අත්දැකීම් තිබුණා.අනිත් ප්‍රධාන ප්‍රශ්නෙ තමයි වන සතුන්. විල්පත්තු වනාන්තරය අවුරුදු හතළිහක් විතර මිනිස් පුළුටක් ඇහැගැහුණු තැනක් නොවෙයි. ඒ නිසා සත්තු හරි රුදුරුයි. හරි දරුණුයි. උඩවලවේ ඉන්න අලි වගේ නොවෙයි.එක සැරයක් මම මනම්පිටියෙන් ගඟට බැහැලා මහ වනාන්තරය මැද්දෙන් ගලන මහවැලි ගඟ දිගේ කුඩ්ඩියාර් දක්වා ඔරු පදිනවා. කි.මී. 84ක් දවස් තුනක් නිදි වරාගෙන එක දිගට යන්න ඕන. පාන්දර 2.00ට විතර කොහේ හරි තැනක ඩභබඑකක් ගහගෙන චුට්ටක් නිදාගන්නවා.ස්වාභාවිකව තැනුණු ගල් විවරයක්අලි, කොටි, වලස්සු, කිඹුල්ලු විමානයක් ඒක. කිලෝ 60 – 70ක් බර යෝධ මාළු ඉන්නවා. කවුරුත් මේක දැකලා නෑ. මේ ගඟේ සමහර තැන්වල අලි මියගිහින් තිබෙනවා දැක්කා. අලිකුණු කිඹුල්ලු කනවා. නරි කනවා. ඒ වගේ දුර්ලභ දර්ශන රැසක් දැක්කා.මේක මහා බියකරු අත්දැකීමක්. වනසතුන් වගේම සමහර විට ඉතුරු වුණු ත්‍රස්තවාදීනුත් මුලතිව් කැලේ ඉන්න පුළුවන්. පුදුමාතලන්, පුදුකුඩුඉරිප්පු ඔය හැම තැනම මම ඇවිද්දා. විශාල වගකීමකින්, අභියෝගයකින් බොහෝම පරිස්සමින්, සියලු නීති රීති යටතේ පරිසරයට හානි නොකොට යුද නීතියට හානි නොකොට, ජීවිත හානි නොකොට පරිස්සමින් ගමන් කිරීම හේතුවෙන් මටවත් කණ්ඩායමේ කාටවත් අනතුරක් සිදුවුණේ නෑ. සමහර තැන්වල අපි කූ®ඩාරම් ගහගෙන නිදාගෙන හිටපු තැන් අවට විෂඝෝර සර්පයන් හිටියා.නමුත් කවදාවත් කූ®ඩාරම් ඇතුළට නම් ආවේ නෑ. මම විශ්වාස කරන හැටියට අපිට දෙවියන්ගේ පිහිට තිබුණා. අපි සිරිමා බෝධියට, දළදා හාමුදුරුවන්ට වැඳ නමස්කාර කරලා සියලු දෙවි දේවතාවුන්ට බාර හාර වෙලා මේ ගමන ගියේ. මම ඒක දැඩි ලෙසම විශ්වාස කරනවා.”’මහා සංචාරයට’ එක්වුණු කණ්ඩායම ජැක්සන් ද ඇතුළුව එකළොස් දෙනෙක්. ඔහුගේ ප්‍රධාන නිෂ්පාදන කණ්ඩායම වුණේ ටී.වී.ටී. ආයතනයයි. මේ එකළොස් දෙනා තම තමන්ගේ දුක සතුට බෙදාගෙන පුරා මාස තුනකට අධික කාලයක් මේ කැලේ මැද්දේ දුෂ්කර ක්‍රියා කළා.මේ කණ්ඩායමට තිබුණා පුංචි ළිපක්. පුංචි පුංචි හට්ටි මුට්ටි ටිකක්. තුනපහ ටිකක්. කොහේ හරි නවතින තැනකින් කැලේ කොළේ මොනවහරි හොයාගෙන උයාගත්තා. ඒ විතරක් නොවෙයි ගංගාවල හරියට වැව් මාළුත් හිටියා. ඒ හින්දම ජැක්සන් කිව්වෙ ප්‍රණීත ආහාර වේලක් නම් ඒ කාලය ඇතුළත ලැබුණා කියලයි.”මම මේ ගමන ලංකාව වටේම යනවා. යාපනයෙන් පටන් අරගෙන පේදුරුතුඩුවෙන්, දෙවුන්දර තුඩුවට ඉදිරියේදී හැම තැනටම. දැනට කොටස් 50ක් විතරයි රූගත කරලා තිබෙන්නේ. නමුත් කතන්දරය තවම ඉවර නෑ. දැනට විජය රජ්ජුරුවන්ගේ ඉඳල දුටුගැමුණු රජ්ජුරුවෝ ඉපදුණු තැනට විතරයි ආවේ. මේක මට අතිශයින්ම වෙහෙසකරයි. හැබැයි විඩාබර නෑ. විඩාව හරි තෙහෙට්ටුයි. නමුත් වෙහෙස හරි ව්‍යායාමිකයි. මම හොඳ ව්‍යායාමික වෙහෙසක් දැරුවා විඩාවෙන් තොරව.”මහා සංචාරයේ පර්යේෂණය, සංකල්පය, තිර රචනය නිර්මාණ අධ්‍යක්ෂණය, ඉදිරිපත් කිරීම යන සකලවිධ කාරණා ජැක්සන් සතු වෙනවා.ජැක්සන් මීට ප්‍රථම අපට රැගෙන ආ සියලු සංචාරක වැඩසටහන් ප්‍රේක්ෂකයන් වෙත ගමන් කළේ ස්වර්ණවාහිනිය හරහායි. එහෙත් මෙවර ‘මහා සංචාරය’ ඔහු ප්‍රේක්ෂකයින් වෙත රැගෙන එන්න හදන්නේ ජාතික නාළිකාව හරහායි.’ඒ ඒ කාලවල්වලදි ඒ ඒ නාලිකාවල තේමාවන් වෙනස් වෙනවා. මම ස්වර්ණවාහිනියට ඉතාම ගෞරව කරනවා. ස්වර්ණවාහිනිය වැනි පෞද්ගලික නාලිකාවක් මට ජාතික කටයුතුª කරගෙන යන්න ඉඩදීම ගැන.නමුත් ක්‍රම ක්‍රමයෙන් ලෝකය වෙනස් වෙනවනේ. ලංකාවේ තරගකාරී ආර්ථිකයත්, තරගකාරී මාධ්‍ය පැවැත්මත් හේතුකොට ගෙන පෞද්ගලික මාධ්‍ය ආයතන කිසියම් අර්බුදයකට ලක්වී තිබෙනවා.ඒ නිසා ජාතික කටයුතු සඳහා තමන්ගේ ගුවන් කාලය වෙන් කිරීම ක්‍රම ක්‍රමයෙන් හීන්දෑරි වීගෙන යනවා. විශාල පිරිවැයක් දරලා පෞද්ගලික ධනය ආයෝජනය කරලා සකස් කළාම ඒ සඳහා ප්‍රධාන වශයෙන් මිල න්‍යාය තමයි බලපාන්නේ. සමාජ න්‍යාය නොවෙයි. ඒ නිසා මම හිතනවා ඉදිරියේදී ලංකාවේ පෞද්ගලික නාලිකාවල ජාතික කටයුතු පවත්වාගෙන යාමේ කිසියම් අපහසුවක් ඉදිරි පරම්පරාවට අත්වේවි කියලා. මේ ඉදිරි දැක්ම දකින මම ඊට පෙර තීරණයක් ගන්නවා. ඒ නිසා ජාතික නාලිකාව ජාතික වැඩසටහන් සඳහා සුදුසුම නාලිකාව ලෙස මම තෝරාගත්තා.”මම ස්වර්ණවාහිනියෙන් නිදහස් වෙනවා. මෙතැන් සිට මම නිදහස් මාධ්‍යකරුවෙක් බවට පත්වෙනවා. ස්වර්ණවාහිනියත් ඔවුන්ගේ තේමාවට ගැලපෙන නිර්දේශිත වැඩසටහන් සඳහා මගේ සේවය ලබාගනීවි. ඉදිරියේදී මම මගේ කුසලතාව නිදහසේ පිරිනමන්න බලාපොරොත්තු වෙනවා.කලාකරුවකුට කලාව කරන්න තිබෙන හොඳම තැන තමයි මේ නිදහස් මහපොළොව. ඒ නිසා මම උත්සාහ කරන්නේ මේ නිදහස් මහ පොළොවේ නිදහස් වායුගෝලයේ පොහොසත් කලා නිර්මාණ කරගෙන ජීවත් වෙන්න.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003217</link>
    <topic>පරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්ද</topic>
    <author>හේමාලි</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’පරිගණක සජීවීකරණය යන්න ලෝකයේ වෙනත් රටවල්වලට අලුත් දෙයක් නොවුණත් ශ්‍රී ලංකාවට තවමත් එය ආධුනික දෙයක්. මේ අලුත් විෂය කෙරෙහි දැඩි කැමැත්තකින් උනන්දුවකින් කටයුතු කරමින් ඉන් ඉදිරියට යන්නට බලාපොරොත්තු වන තරුණයකු පසුගියදාක අපට මුණගැසුණා. ඔහු විරාජිත ලංකා ලීලානන්ද.එක පැත්තකින් ඔහුට කලාව අමුතු දෙයක් නොවේ. ඒ ඔහු කලාව දෝතින්ම තුරුළු කරගත් පරපුරක ඉදිරි පුරුකක්. ඔහුගේ පියා ප්‍රවීණ කලාකරුවකු වන සෝමපාල ලීලානන්ද.විරාජිත පරිගණක ක්‍රීඩා ආශ්‍රයෙන් ත්‍රිමාණ සජීවීකරණය පැත්තට යොමු වී ඇත්තේ 1999 දී පමණය. කොළඹ මහානාම විද්‍යාලයේ අධ්‍යාපනය ලබන කාලයේ පටන් ම ඔහු පරිගණක අංශයට වැඩි කැමැත්තක් දැක්වූයේය.”ඇත්තටම කිව්වොත් මුලින්ම මම මේ ක්ෂේත්‍රයට යොමු වුණේ විනෝදාංශයක් විදියට. මුල් කාලයේ පරිගණකය ආශ්‍රයෙන් විවිධ ක්‍රීඩා සඳහා මම යොමුවුණා. ඊට පස්සෙ දිගින් දිගටම මේ විෂය ප්‍රගුණ කරන්න මා තුළ කැමැත්තක් ඇති වුණා.ඉස්කෝලෙ ඉගෙනගන්න කාලේ විවිධ උත්සව අවස්ථාවන් වෙනුවෙනුත්, විවිධ කටයුතු සඳහාත් ත්‍රිමාණ සජීවීකරණය පැත්තෙන් මම දායක වුණා.විරාජිත උනන්දුවක් දක්වන මේ ක්‍ෂේත්‍රයේ ඉදිරියට යන්නට ඔහුගේ පියා ඇතුළු පවුලේ අයගෙන් සැමවිටම ඔහුට ලැබුණේ ධෛර්යයක්. මෙම විෂය ඔස්සේ ක්‍ෂේත්‍රයට පැමිණ අලුත් යමක් කරන්නට හැමවිටම ඔහුගේ පියා ඔහුව උනන්දු කරවීය. විරාජිත පරිගණකය ආශ්‍රයෙන් ත්‍රිමාණ සජීවීකරණය පිළිබඳ අභ්‍යාස කරන්නට මුලින්ම පටන් ගන්න විට ඔහුට අවුරුදු 08ක් පමණ විය. අභ්‍යාසයෙන්ම පසු කලෙක ඔහු එහි අලුත් ක්‍රම සහ විධික්‍රම තමාටම සොයාගන්නට හැකියාව ලැබුණු බව පැවසීය.’මූලික අභ්‍යාස සහ අලුත් අලුත් විධි ක්‍රම මම තනිවම අභ්‍යාස කරලා හොයා ගත්තා. ඊට පස්සේ මේ පිළිබඳ වැඩිදුර ඉගෙන ගන්න ඕන නිසා 2007 වර්ෂයේ ඉන්දියාවේ ’Frame – Boxx’ ආයතනයෙන් ත්‍රිමාණ සජීවීකරණය පිළිබඳ ඩිප්ලෝමා පාඨමාලාව ලබාගත්තා.ඊට කලින් මම අ.පො.ස. සා.පෙළ කරන කාලේ ටෙලිවිෂන් ඇකඩමි ඔෆ් ටෙක්නොලොජි ආයතනයෙන් ත්‍රිමාණ සජීවීකරණ පිළිබඳ ඩිප්ලෝමාවක් ලබාගෙන තිබුණා.විරාජිත ගේ බලාපොරොත්තුව මේ අලුත් විෂයන් සමඟ අලුත් ගමනක් යන්න. වෘත්තියක් වශයෙන් මේ ආශ්‍රයෙන් ඔහු කළ පළමු නිර්මාණයම මේ රටේ බොහෝ දෙනෙක් අතර ජනප්‍රිය වුණා.ඒ පසුගිය කාලේ මේ රටේ සංගීත ක්ෂේත්‍රය පුරා අතිශයින්ම ජනප්‍රිය වුණු දුෂ්යන්ත් වීරමන් ගේ ‘ජේත්තු නෝනෝ’ ගීතය. ඊට පස්සෙ ඔහු අතින් විවිධ ආකාරයේ වෙළෙඳ දැන්වීම් රැසකුත් නිර්මාණය වුණා.’ත්‍රිමාණ සජීවීකරණය කියන්නේ සැබෑ ලෝකයේ තිබෙන දේ ගැන අධ්‍යයනය කිරීමෙන් පරතෙරට යන්න පුළුවන් දෙයක්. ඉදිරියේදී මම බලාපොරොත්තු වෙනවා අනාගත ලෝක විනාශය ගැන ත්‍රිමාණ සජීවීකරණ කෙටි චිත්‍රපටයක් කරන්නට. ඒ සමඟම මේ ආශ්‍රයෙන් කුඩා ළමයින් වෙනුවෙන් නව ආරක කාටුන් චිත්‍රපටයක් කිරීමේ අදහසකුත් තිබෙනවා. ඉදිරියේදී එළිදක්වන දුෂ්යන්ත් වීරමන්ගේ අලුත්ම ගීතයටත් නිර්මාණ දායකත්වය ලබා දුන්නා.අලුත් දේවල් රැසක් සමඟ ඉදිරියේදී කලාවේදී හමුවන්නට බලාපොරොත්තු වන විරාජිතට අපේ සුබපැතුම්.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av1003219</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’මනෝජ් මඟුල් කපුවකු ගෙනා යෝජනාවක් අනුව මනාලිය බලන්නට ගියේ තම මිතුරු අරුණත් එක්ක. මනමාලි බලලා, සංග්‍රහයක් හෙම භුක්ති විඳලා ආපහු එන අතරේ කපු මහත්තයා මනෝජ්ගෙන් මෙහෙම ඇහැව්වා.’කොහොමද මහත්තයා මනමාලි’ හිතට ඇල්ලුවද?’මනෝජ් උත්තර දුන්නේ මඳක් ලැජ්ජාවෙන්.’කෙල්ල නං ලස්සනයි. ඒ වුණාට එයාගෙ උඩ ඇන්දේ ඉස්සරහ දතක් නැහැනෙ කපු මහත්තයා’’දෙයියන්ට ඔප්පු වෙච්චාවේ, මහත්තයා, ඒ මනමාලි නෙමෙයි, එයාගෙ අම්මා’ කපු මහත්තයා ඔළුවේ අතගහ ගත්තා.කඳුකර ප්‍රදේශයක් හරහා ගමන් කරමින් තිබූ දුම්රියේ එක් මැදිරියක සිටි කාන්තාවෝ දෙදෙනෙක් දබර කර ගනිමින් උන්හ. එක් කාන්තාවක් තමා අබියස ජනේලය වසා දැමිය යුතු යයි තරයේ කියා සිටි අතර අනෙක් කාන්තාව ජනේලය හැර තැබිය යුතු යයි තර්ක කළාය.ක්‍රමයෙන් උග්‍ර අතට හැරුණු මේ හබය බේරීමට ඉදිරිපත් වූයේ දුම්රිය ආරක්‍ෂක නිලධාරියෙකි. ඔහු හමුවේ කරුණු දැක්වූ එක් කාන්තාවක්,’මේ ජනේලෙ ඇරලා තිබුණොත් සීතලේ වෙවුලලා මාව මෙතනම මැරිලා යාවි’ යයි කීවාය.’මේ ජනේලෙ වහලා තිබුණොත් හුස්ම හිරවෙලා මාව මෙතනම මැරිලා වැටේවි’ අනෙක් කාන්තාව හඬ නැඟුවාය.මොහොතක් කල්පනා කළ ආරක්‍ෂක නිලධාරියා මෙසේ කීය.’මුලින්ම ජනේලෙ ඇරලා තියමු. එතකොට මෙයා ඉවරවෙයි. ඊට පස්සේ ජනේලෙ වහමු. එතකොට අරයා ඉවරයි. ඊට පස්සෙ මේ ඔක්කොටම කනක් ඇහිලා කෝච්චියෙ යන්න පුළුවන් නෙ.’දිනක් මධ්‍යම රාත්‍රියේදී ගිනි නිවන හමුදාවේ දුරකථනය නොනවත්වාම නාද වන්නට විය. දුරකථනයෙන් නැඟුණේ් කලබලයෙන් කතාකරන ගැහැනියකගේ හඬකි.’ගින්නක්... ගින්නක්...’’කොහේද’ ගිනි නිවන හමුදාවෙන් විමසුමක් නැගිණ.’අපේ ගෙදර’ ගැහැනිය නොඉවසිල්ලෙන් කීවාය.’ගෙදර කොහේද’ ගිනි නිවන භටයා ඇසීය.’කුස්සියේ’ ඈ කෑගසමින් කීවාය.’හරි.. හරි... කොහොමද ඔතනට එන්නේ!’භටයා ඇසුවේ නිවැරැදි පිළිතුරක් අපේක්‍ෂාවෙනි.’ඇයි තමුසෙලා ළඟ වාහන නැද්ද’ ගැහැනිය කෝපයෙන් තෙපළාය.කැන්ටිමේ කොනක වාඩිවෙලා තේ වීදුරුවක් තොල ගාමින් සිටි අජිත් වඩේ එකක් හපන ගමන් ඉදිරිපස අසුනේ සිටි සුසන්තට මෙහෙම කිව්වා.’මම කාටවත් බය ඇති කොල්ලෙක් නෙමෙයි. මට හිතුණ දෙයක් මම කරනවා.’සුසන්ත කට ඇද කළේ ඔලොක්කුවට වගෙ.’එහෙනං ගිය සුමානෙ තුසිත ගහන්ඩ පැනපු වෙලාවේ උඹ පැනලා දිව්වේ.’’ඔව්, මට දුවන්ඩ හිතුණා ඉතින් මම දිව්වා.’අජිත් කිව්වේ පපුව ඉස්සරහට දාගෙන.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032110</link>
    <topic>හුදෙකලා හිතක ඇඳුණු සොඳුරු නිමැවුම බෙවිස් උයන</topic>
    <author>සටහන හා ඡායාරූප -  චන්දන දයාසිරිවර්ධන</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’බෙවිස් බාවාකර්කශක ජීවිතයෙන් මඳක් හෝ අස්වැසිල්ලක් ලබාගැනීමේ අදහසින් නිවාඩු දිනයකදී සුන්දර වටපිටාවක නිදහසේ ගතකරන්න බලාපොරොත්තු වන අය අප අතර කොතෙකුත් ඇද්ද? එවන් අයගේ ඇස නොගැටුණු තැන් මේ පුංචි ලංකාවෙ කොතෙකුත් නම් තියනවද?ස්වභාව ධර්මයේ චමත්කාරය විඳිමින් ගතත් සිතත් ප්‍රබෝධයෙන් පිනා යන සුන්දර ස්ථානයකට වී දවසක් ගත කරන්න ඇත්නම්.... මෙවන් සිහිනයක අතරමං වී සිටින කවරකුට හෝ චමත්කාර උද්‍යානයක සිරි අසිරිය විඳින්න ඔබ කැඳවාගෙන යන්නයි මේ අපගේ සූදානම.මේ චමත්කාර උද්‍යානයේ හිමිකරුවා මෙන්ම නිර්මාණකරුවා ද අද වන විට අප අතර නැති වුවද ඔහු නිර්මාණය කළ එම උද්‍යානය අද ද මේ මිහිපිට එලෙසින්ම දැකබලාගත හැකිය.’බ්‍රීෆ් උද්‍යානය’ නැතහොත් ‘බාවා උයන’ නමින් ද හඳුන්වනු ලබන මේ දර්ශනීය උයන නිර්මාණය කරනු ලැබුවේ බේවිස් විලියම් ෆෙඩ්රික් බාවා විසිනි. 1909 අප්‍රේල් 26 වැනිදා මෙලොව එළිය දුටු බෙවිස් බාවා එවක ලංකාවේ සිටි උසම පුද්ගලයා ද (අඩි හයයි අඟල් හතක්) විය.කුඩා කල පටන් සොබාදහමට ප්‍රිය කළ බාවා පසුකලෙක අසාමාන්‍ය දේහ ලක්ෂණයත්, ප්‍රියමනාප ආකර්ෂණීය පෙනුමත් නිසා රාජකීය හමුදාවට එක්විය. වයස අවුරුදු දහනමයේදී හමුදා සේවයට එක්වූ බාවා මේජර් පදවිය දක්වා උසස්වීම් ලැබීය.පසුකලෙක හමුදා සේවයෙන් ඉවත්වූ ඔහු මවගෙන් උරුම වූ අලුත්ගම යටදොල පාරේ කාලවිල අක්කර 156කින් යුත් රබර් වත්තට පදිංචියට ගියේය. එහිදී රබර් ගස් උදුරා දැමූ බෙවිස් මල් වවන්නට පටන් ගත්තේය. පසුව අක්කර 29ක් ඉතිරි කරගත් ඔහු සෙසු කොටස් විකුණා දැමුවේය. එයින් අක්කර පහක් වෙන්කරගත් හේ එය මෙතෙක් ශ්‍රීී ලංකාවේ කිසිදු තැනක දැකිය නොහැකි රමණීය උද්‍යානයක් ලෙස සැලසුම් කිරීම ඇරඹුවේය.1929 දී උද්‍යානය නිර්මාණය කිරීම ඇරඹි බෙවිස් උද්‍යාන කලාවට, ගෘහනිර්මාණ ශිල්පයට, මූර්ති කලාවට, චිත්‍රශිල්පයට උපතින් ගෙනා සහජ හැකියාවන් ප්‍රකට කළේය. අසූහතර වන විය සැපිරූ බේවිස් බාවා 1992 සැප්තැම්බර් මස දහඅටවැනිදා මෙලොව හැර ගියේය.බෙවිස් බාවා කවරෙක්ද යන්න වටහා ගත් අපි ඉතිං යමු ඔහු එදා ජීවත්වූ බ්‍රීෆ් උද්‍යානය සොයා. කොළඹ සිට අලුත්ගමට ගොස් අලුත්ගම මතුගම පාරේ පැමිණෙන විට දර්ගා නගරය හමුවේ. දර්ගා නගරයේ සිට ඉදිරියට යනවිට අඹගස් හන්දිය හමුවේ. එහිදී වමට හැරී කිලෝමීටරයක් පමණ ගිය තැනදී පාර දෙකට බෙදී යන අතර එයින් දකුණු පැත්තට හැරී තවත් කිලීමීටරයක් පමණ ගිය තැනදී බ්‍රීෆ් (BRIEF) නමින් පුවරුවක් දැකගත හැකිය.මෙම ස්ථානයට පැමිණෙන අයගේ පහසුව තකා මාර්ගය දෙපස (BRIEF) නමැති කුඩා පුවරු ඉදිකර ඇති ආකාරයක් ද දැකිය හැකිය. අලුත්ගම සිට කිලෝමීටර් අටක් පමණ දුරින් පිහිටි මෙම බ්‍රීෆ් උයනට පිවිසෙන විට මුලින්ම දැකගත හැකිවනුයේ පාර මැද්දෙ පිහිටා තිබෙන විශාල යකඩ ගේට්ටුවකි.ගේට්ටුව දෙපැත්තේ කණු දෙක මුදුනෙ සිට පාර දෙස බලාසිටින්නේ තේජාන්විත ග්‍රීක පිළිරූ දෙකක්.පියගැට පෙළඅපි දැන් මේ ඇතුළු වෙන්නෙ අපේ රටේ පමණක් නොවෙයි විදෙස් රටවලත් සංචාරකයන්ගේ සිත් ඇදගත් උද්‍යාන අලංකාරයට උනන්දුවක් දක්වන පිරිස්වල විශේෂ අවධානයට ලක්වූ චමත්කාරජනක බ්‍රීෆ් උයනටයි.ගේට්ටුවෙන් ඇතුළු වුණාම පාර දෙපැත්තෙම රතුපාට පුවක් ගස් පේළි දෙකක් වවා තිබෙනවා. ඒ පාර කෙළවර වනවාත් සමඟ උණපඳුරු පවුරකින් වටවූ වැලි තලාවකට පිවිසෙන්න හැකිවේවි.බ්‍රීෆ් උයනට ඇතුළුවෙන්න තියෙන්නෙ ලස්සන ආරුක්කුවක හැඩැති පුංචි ගේට්ටුවකින්. ගේට්ටුවෙන් ඇතුළුවෙද්දිම ඇඟට දැනෙන සිසිලස මෙතෙක් පැවැති විඩාව සන්සිඳවා ලන්නේය. ඒ තරමට පරිසරය සුන්දරය. නිසලය. මල් සුවඳීන්, කුරුලු නාදයෙන් සුන්දර වී ඇති මේ උයනේ ගහකොළින් ගෙන දෙන සුන්දරත්වයට නරඹන්නකු වශීවීමට වැඩි කාලයක් ගත නොවේ.උයන පුරා ඇති පුංචි අඩි පාරවල් දිගේ ඇවිදගෙන යන විට ගහ කොළවලින් වටවුණු හිරු එළියෙන් පමණක් කවාකාරව ආලෝකවත් වී ඇති ලෙසින් සකස්කර තිබෙන සිමෙන්ති බංකුවේ මොහොතක් හෝ ඉඳගෙන සිටින්න හිතෙන වාර අනන්තයි.ඒ බංකුව මත ඉඳගන්න කෙනෙකුට ආයෙ නැඟිටින්න නම් හිතක් දෙන්නෙ නැති තරම්. විවිධාකාර රූස්ස ගස්. ඒ යට පුංචි පුංචි මල් පඳුරු, විසිතුරු පඳුරු වර්ග. මේ දේවල් දකින කොට කාලයත් එක්ක නතරවෙන්නමයි හිත. ඒත් ... බැලිය යුතු දේ බොහොමයි.සිමෙන්ති බංකුවෙන් අකැමැත්තෙන් හෝ නැඟිට තව ටිකක් දුර ඇවිද ගස් පෙළක් අසලින් වැටී තිබුණු මඟ දිගේ යන විට අපට හම්බවුණේ වටකුරු පොකුණක්. උණ පඳුරු සෙවණේ හොඳට හිරු එළියට නිරාවරණය වන ලෙසින් හරිම දර්ශනීය ලෙසින් මේ පොකුණ ඉදිකරල තිබෙනවා. ඒ පොකුණ දෙස සිට ඉහළ බලනවිට පේන්න තියෙන්නේ පඩිපෙළක් ආකාරයෙන් තැනුණු පොකුණු රාශියක්.වටකුරු පොකුණ පසුකර තවත් පහළට යනකොට අපිට හමුවුණේ ලස්සනට කපපු තණ පිට්ටනියක්. ඊට එහායින් පුංචි තුරු වැටකින් වෙන්කරපු බාබකිව් ස්වරූපයේ සාද පැවැත්විය හැකි භූමි භාගයක්. ගිනිමැල ගසා මධුපානෝත්සව පැවැත්විය හැකි ලෙසින් මේ වටපිටාව සකසල තිබුණා.පොකුණු පෙළඒ ස්ථානයෙන් නැවතත් වැටී ඇති අඩිපාර දිගේ එන විට අපට හමුවුණේ විශාල ප්‍රමාණයේ සඳකඩ පහණක්. මේ සමඟ ඇති පියගැටපෙළ නඟමින් උඩට ආවිට දකින්න තියෙන්නේ විශාල තණපිටියක්. කොළපාටින් බබළන මේ තණපිටියට ආවහම මෙතනින් යන්න හිතෙන්නේ නැතිතරම්.තණ පිට්ටනිය දෙපස රූස්ස ගස් . ඒ අතරින් තැනුණු කුඩා පාරවල් ඔස්සේ ඇවිද ගෙන ගියහම දකින්න තියෙන්නේ කුඩා ප්‍රමාණයේ පොකුණු. විඩාව නිවාගන්න හදල තියන සිමෙන්ති බංකු. මේ බංකුවක් උඩට වෙලා දැවුණු සිත් නිවාගන්නන් අලුත් හීන දකින්නන් වගේම පෙම්වතුන්ට නම් අනාගතය ගැන කතාකරන්න අපූරු තැනක් කියලයි මට හිතුණේ.කොළපාටින් බබළන තණ පිට්ටනියට ආවහම දකින්න තියෙන්නේ බාවාගේ සිහින මන්දිරේ (නිවෙස). නිවසේ පිටුපසට වන්නට තියෙන්නේ ඔංචිල්ලාවක් වැනි පැද්දෙන බංකුවක්. මේ බංකුවේ ඉඳගෙන ඈත බලපුවහම පේන්න තියෙන්නේ වෙල්යාය. සවස් යාමයේ මළ හිරු බැසයමින් තියන මොහොතක මේ පැද්දෙන බංකුවට වී ඒ සුන්දරත්වය විඳින්නට ඇත්නම්.මොනතරම් අගනේද? මේ පැද්දෙන බංකුවට ආසන්නව ඇත්තේ මලින් පිරී ගිය දැවැන්ත සුදු අරලිය ගසක්. මේ ගස දෙස බලන ඕනෙම කෙනෙකුට මෙම උයන කොතරම් පැරණිදැයි කියාපාන කදිම සාක්ෂියක් ද වේ. අදත් මෙම අරලිය ගස සමහරුන් හඳුන්වනුයේ බෙවිස් මෙම උයනේ මුලින්ම (1929 දී) රෝපණය කළ ගස ලෙසයි.උද්‍යාන නිර්මාණකරුවෙක්, ගෘහනිර්මාණ ශිල්පියෙක්, චිත්‍රශිල්පියෙක් වුණු බේවිස් ජීවත්වුණු නිවෙසට ගොඩවූ විට ඔහු කොතරම් සරල ජීවිතයක් ගත කළ අයෙක් ද යන්න වටහාගත හැකිය. වටිනා පොත් අඩංගු අල්මාරි කීපයක් හා සැහැල්ලු ගෘහ උපකරණ කීපයක් හැරුණු විට ලෝකයේ දක්ෂ චිත්‍රශිල්පීන්ගේ චිත්‍රවලින් හා ඔහු පාවිච්චි කළ වාහනවල පින්තූර හැරෙන්නට එහි වෙන කිසිවක් නැත.නිවෙස අසල එළිමහනේ තනා ඇති ආවරණයක් නොමැති නාන කාමරය ද හරිම අපූරු නිර්මාණයකි. මේ නිරාවරණ නාන කාමරයේ ජනප්‍රිය චිත්‍ර ශිල්පියෙකුගේ මුහුණෙන් වතුර වැක්කෙරෙන සේ සැකසූ හරි අපූරු ජලමාපකයක් ද ඇත. උද්‍යානය පුරා විවිධ මූර්ති නිර්මාණය කොට ඇති අතර වැඩිවශයෙන් පිරිමි රුවට මූලිකත්වයක් දී තිබෙනු දැකිය හැකිය. භූ®මියේ පිහිටීම මනා ලෙස හසුරුවමින් සිටුවා ඇති පැළවර්ග උයනට අපූරු ලස්සනක් එක්කරයි. ඉර පායා එන විට එක් හැඩයකුත් ඉර බැස යන විට තවත් හැඩැයකුත් මතුවන ලෙසින් නිර්මාණය කොට ඇති මෙහි එක් කෝණයකදී එක් හැඩයක් ද තවත් කෝණයකදී ඊට වෙනස් හැඩයක් ගන්නා ලෙසිනුත් නිර්මාණය කර තිබෙනු දැකීම විස්මය දනවන සුලුය.උද්‍යානයේත් බෙවිස් මාලිගයේත් විසිතුරු බලන අතරේ අපට හමුවුණේ මේ උයනේ වර්තමාන අයිතිකරු ඩුලන් ද සිල්වා. ඔහු බෙවිස් බාවා ගැන අපට කිව්වෙ මේ අයුරින්.වර්තමාන අයිතිකරු ඩුලන් ද සිල්වා හා නන්දනී ද සිල්වා යුවළ”මහත්තයා හරිම හොඳ කෙනෙක්. හරිම දක්ෂයෙක්. ඔහු මේ වගේ විශ්මකර්ම උද්‍යානයක් කළත් අවසාන කාලයේ අවුරුදු අටක් ඇස්පේන්නෙ නැතිව හිටියා. ඒකාලෙ මම තමයි මහත්තයට පොත් කියෙව්වෙ. ඒ දවස්වල මහත්තයා නිතර මට කියලා ධම්ම පදය පොත කියවා ගත්තා.මම මහත්තයා ළඟට මුලින්ම ආවේ 1967 දී ලිපිකරුවකු ලෙසින්. මහත්තය මියයන්න පෙර මේ වත්තෙ තිබුණ අක්කර විසිහතර මහත්තය ළඟ හිටිය සේවකයන්ට බෙදල දුන්නා. ඒ අතරින් මට මේ මල්වත්තත් ගේත් මහත්තයා ලියලා දුන්නා.මහත්තයාගේ ගිණුම් කටයුතු කළේ මම. අද වෙනකොට ඔහුට අවසානයේ හිමිව තිබූ මුළු ඉඩමේ ගෙවල් පහක් ඉදිකරල තියනවා. මේ වත්ත බලන්න දේශීය අය වගේම විදේශීය අයත් එනවා. මේ උද්‍යානය නරඹන්න එන අය හුඟක් එන්නේ උද්‍යාන සැලසුම් කරණය පිළිබඳ හදාරන්න.එදා මහත්තයා මේ වත්ත තියාගත්තා වගේම හොඳට තියාගන්න තමයි මම හැමවෙලාවෙම උත්සාහ කරන්නේ. එදා මහත්තයා හිටවපු ගස්කොළන් කාලයත් සමඟ මැරී ගියත් මම හැමවිටම ඒ ස්ථානයේ එවැනි ගසක් සිටුවන්න තමයි උත්සාහ කරන්නේ.මේ වසරේ ඉඳල මම මේ උද්‍යානය නරඹන්න ප්‍රවේශ පත්‍ර ගාස්තුව රුපියල් දහසක් කරන්න තීරණය කළා. මම එහෙම කළේ අවශ්‍යම අයෙක් විතරක් මෙතනට ගෙන්වා ගැනීමේ අදහසින්. මම අදහස් කරන්නේ මේ උයනට පැමිණිය යුත්තේ මෙහි තියන අලංකාරය විඳින්න පුළුවන් ඒ ගැන හදාරන්න ආශාවක් තියන අය මිසක් නිකන් විනෝදයට ඇවිත් නිකම්ම ආපසු යන අය නොවෙයි කියල. දේශීය විදේශීය කියල නරඹන්නන්ට විශේෂයක් නැතුව කාටත් පොදු මුදලක් තමයි මම ගාස්තුව හැටියට අය කරන්නේ. මෙහිදී නරඹන්න එන අයට තේපැන් සංග්‍රහයක් දෙන්නත් මම මේ වසරේ සිට සැලසුම් කරල තියෙනවා.උද්‍යාන අලංකාරය පිළිබඳ හදාරණ ශිෂ්‍යයන්ට තමන් ඉගෙනුම ලබන පාසලෙන් ආයතනයෙන් අනන්‍යතාව සහතික කරල ලිපියක් ගෙනාවහම අපි සහන මුදලකට ඒ අයට මෙය නරඹන්න අවස්ථාව උදා කරනවා. ඒ වගේම තමයි කිසිම ආගමක පූජකවරයකුගෙන් ත්‍රිවිධ හමුදාවේ සේවයේ නියුතු රණවිරුවකුගෙන් අපි කිසිම ගාස්තුවක් අය කරන්නේ නෑ.තණ පිට්ටනියඋදේ අටේ සිට සවස පහ දක්වා අපි මේ උද්‍යානය සෑම දවසකම මහජනයා සඳහා විවෘතව තබනවා. ඕනෙම අයකුට එහෙම නැත්නම් කණ්ඩායමකට විනෝද චාරිකාවක් ලෙසින් මෙහි ඇවිදිල්ල පරිසරයේ චමත්කාරය රිසි සේ විඳිමින් දවස ගතකරන්නත් ඕනෙ නම් පුළුවන්.කෑම බීම ඔවුන් සපයාගත යුතු අතර රිසිසේ පරිසරයේ සුන්දරත්වය විඳ ගැනීමට අපෙන් කිසිදු බාධාවක් නෑ. උද්‍යානය නරඹන්න එන ඕනෙම කෙනෙකුට විස්තර කියාදෙන්න අය මෙහි ඉන්නවා.මේක නඩත්තු කරන්නත් මාසයකට සෑහෙන මුදලක් ඕනෙ ඇතිනෙ මම ඩුලන් ගෙන් ඇහුවා.ඔව් මේක නඩත්තු කරන්න මාසයකට ලක්ෂ දෙකක් විතර වියදමක් දරන්න වෙනවා. මෙහි නඩත්තුවට විතරක් සේවකයන් අට දෙනෙක් ඉන්නවා. මේක නරඹන්න එන දේශීය අය මෙන්ම විදේශීය අයගෙන් ලැබෙන මුදල මේ සඳහා කොහෙත්ම ප්‍රමාණවත් නෑ.මම ඒ සඳහා අවශ්‍ය මුදල් සොයාගන්නේ එක් එක් අයගේ උද්‍යාන අලංකරණ කටයුතු කිරීමෙන්. මේ උද්‍යානය නරඹන්න එන හැමෝටම මෙහි ඇති වැදගත්කම ගැන වැටහීමක් නෑ.එවැනි අය පැමිණීමෙන් සිද්ධවෙන්නේ දර්ශනීය වටපිටාවට හානියක්. එන පිරිස් වැඩිවෙන්න වැඩිවෙන්න නඩත්තුවට යන වියදමත් වැඩියි. නරඹන්න එන ඕනෙම කෙනෙකුට රිසිසේ ඡායාරූප ගන්න පුළුවන්. ඒත් මම කරන එකම ඉල්ලීම මෙහි තියන ගස්වලට මල්වලට හානි නොකරන ලෙසත් මෙහි තියන පිළිම මතට නැඟ පින්තූර නොගන්නා ලෙසයි.බෙවිස් බාවා ගේ අරුම පුදුම විවේක නිකේතනය සුන්දරත්වය විඳින අයගෙන් හිස් නොවන තැනකි. එවන් සුන්දරත්වයක් විඳීමට අප දෑස් පින්කර තිබිය යුතු යැයි මට සිතේ.සටහන හා ඡායාරූප -  චන්දන දයාසිරිවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032111</link>
    <topic>මිතුරාගේ බිරිය මාර්ටින් වික්‍රමසිංහට පෙම් කරයි</topic>
    <author/>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’’මහගත්කරු වතින්’ හෙළිවනවික්‍රමසිංහ චරිතයප්‍රවීණ සාහිත්‍යධර ඩබ්ලිව්.ඒ. අබේසිංහයන් විසින් කාණ්ඩ තුනකින් යුතුව සම්පාදනය කරන ලද්දාවූ ‘මාර්ටින් වික්‍රමසිංහ – මහගත්කරු වත’ නම් වූ මාර්ටින් වික්‍රමසිංහ චරිතාපදාන කෘතිය දැන් පළවී තිබේ. මෙය නම් කර ඇත්තේ ‘මාර්ටින් වික්‍රමසිංහ ගේ ජිවිතය, නිර්මාණ හා චින්තනය පිළිබඳ හැඳින්වීමක්’ වශයෙනි.මාර්ටින් වික්‍රමසිංහද තම ජීවන චරිතය ‘උපන්දා සිට’ නමින් ග්‍රන්ථාරූඪ කර ඇත. එහෙත් එම කෘතියට සංඥාපනයක් ලියන වික්‍රමසිංහ එය ජීවන චරිතයක් නොවන බව පැහැදිලි කරයි. එම කෙටි සංඥාපනයේ මෙසේ දැක්වෙයි.”මෙය ජීවන චරිතයක් නොවේ. නවකතාවක් ද නොවේ. මතක් වතක් ද නොවේ. කුඩා වියෙහි සිට මා කළ කම්, දෙඩූ දෙඩුම්, ඇසූ විත්ති, දුටු දැකුම්, සිතු සිතුම් හා පැතු පැතුම් ද සිහි කරන්ටත් ලියන්ටත් කළ වෑයමෙහි විපාක – ඵලයකි. ‘උපන්දා සිට’... යනු ඒ විපාකඵල හැඳින්වෙන සංකේතයක් මිස නමක් නොවේ.” වික්‍රමසිංහ තම පොත කොටස් තුනකට බෙදයි. ඒ බාලවිය, තරුණ විය හා මැද විය යනාදි වශයෙනි.’උපන්දා සිට’ ලියා පළ කෙරුණේ 1961 දීය. එහෙත් 1976 තෙක් අවුරුදු 15 ක් මාර්ටින් වික්‍රමසිංහ තවදුරටත් ජීවත් වූයේය. ‘මහගත්කරු වත’ යනු වික්‍රමසිංහයන් උපන්දා සිට (1890) ඔහු මියගිය 1976 දක්වා වූ යුගයට අදාළ ඔහුගේ ජීවන චරිතය පෘථුල ලෙස විවරණය කෙරෙන අනගි ග්‍රන්ථයකි.’මහගත්කරු වතේ’ පළමු කාණ්ඩය 1890 – 1947 දක්වා වූ කාල පරිච්ඡේදය පාදක කර ගත්තකි. වික්‍රමසිංහයන්ගේ උපත, ළමා විය, ඔහු ලිපිකරුවකු වශයෙන් වෘත්තීය ජීවිතය ආරම්භ කිරීම, පුවත්පත් කලාවට ප්‍රවිෂ්ට වීම, විවාහය වැනි ජීවන සංසිද්ධි ඊට ඇතුළත් ය.මාර්ටින් වික්‍රමසිංහ කාලයක් මඩකළපුවේ වෙළෙඳ සලක සේවය කළේ ය. එහිදි ඔහුට ආණ්ඩුවේ කාර්යාලයක ලිපිකාර ධුරයක් දැරූ මිතුරකු හඳුනාගන්ට ලැබිණි. මිතුරාගේ බිරිය ද වික්‍රමසිංහගේ ඇසුරට වැටුණාය.එම සබැඳියාව වඩාත් සමීපව ද, දැඩිව ද වැඩෙන්නට වූයේය. අවසානයේදී එය ආදරයක් දක්වා දිග් ගැසුණේ ය. මෙයින් වික්‍රමසිංහ මහත් චිත්ත වික්ෂිප්ත භාවයකට පත්වූයේය. ස්වකීය හැඟීම් මැඩගනු වස් වික්‍රමසිංහ කළේ ටික දවසක් මිතුරා හමුවන්ට ඔහුගේ නිවෙසට නොයා සිටීමයි. මේ අතරතුර වික්‍රමසිංහ අසනීප වූයේය.ඇතැම්විට එය ඔහු මුහුණ දුන් මානසික පීඩාවේ ප්‍රතිඵල වශයෙන් ඇතිවූ රෝගී ස්වභාවයක් විය හැකිය. වික්‍රමසිංහ වෙළෙඳ සලේ උඩු මහලේ විවේක සුවයෙන් පසුවූ දිනෙක මිතුරාගේ බිරිය ඔහුගේ සුවදුක් විමසනු පිණිස ආවාය.වික්‍රමසිංහ තම ‘විරාගය’ නවකතාවේදි සරෝජිනි දැඩි සේ රෝගාතුරව සිටින අරවින්ද දැකීමට ඔහුගේ නිවෙසට පැමිණෙන අවස්ථාව මැවුවේ මේ අත්දැකීම අනුසාරයෙන් යැයි අපට සිතිය නොහැකි ද?වික්‍රමසිංහගේ සුවදුක් බලා ආපසු තම නිවෙසට ගිය මිතුරාගේ බිරියගෙන් වික්‍රමසිංහට ලියුමක් ලැබිණි. ඊට පසු සිදුවූයේ කුමක් ද? එය දැන ගැනීමට නම් ඔබට ‘මහගත්කරු වත’ කියැවීමට සිදුවෙයි. (ඉහත අත්දැකීම ‘උපන්දා සිට’ ග්‍රන්ථයට ඇතුළත් වෙයි. අබේසිංහයන් ද එය උපුටා ගෙන ඇත්තේ එම කෘතියෙනි.)ගැහැනුන් දෙවර්ගයක් සිටින බව වික්‍රමසිංහ කියා සිටී. එය ඔහුගේම වචනයෙන් මෙසේය.”ගැහැනු දෙවගකි. එක් කොටසක් ආශාව දනවති. පළමු වර්ගයේ ගැහැනුන්ගෙන් ආස්වාදය ලැබිය හැක්කේ කායික පහසිනි. දෙවන වර්ගයේ ගැහැනුන් හොඳ සිත්තම් වැන්න. ඔවුන්ගෙන් ලබන ආස්වාදය හොඳ සිත්තම් නැරඹීමෙන් ලබන ආස්වාදයමැයි.”එම කරුණ අද ව්‍යවහාරයෙන් දක්වතොත් කිවහැකි වන්නේ ‘දුටු සතුටු’ කියාය. වික්‍රමසිංහගේ් මිතුරාගේ බිරිය ඔහුගෙන් කායික ඇසුරක් ප්‍රාර්ථනා කළත් (ඒ බව ඇය ඔහුට ලියන කවියකින් ඉඟි වෙයි;) වික්‍රමසිංහ ඇයගෙන් ලබන්නේ හොඳ සිත්තම් නැරඹීමෙන් ලබන ආස්වාදයක් පමණක් ද?විවාහ ජීවිතය ගැන තමා කිසිදා නොසිතූ බව වික්‍රමසිංහ ‘උපන්දා සිට’ කෘතියෙහි කියයි.ගැහැනියකට ආලය කළ යුතුය යන හැඟීමක් තමා තුළ නොවූ බව ද ඔහු කියයි. ගැහැනුන් ගැන සිතන්නට හෝ ඔවුන් ඇසුරු කරන්නට හෝ අනුබල දෙන තරම් තම කාමුක හැඟීම් උග්‍ර නොවූ බවත් විද්‍යාව හා දර්ශනය පිළිබඳ පොත් කියැවීම හිසට වධදෙන තමාට ගෑනුන් මතක් වන්නේ ද කලාතුරකින් බව වික්‍රමසිංහ එහිලා තවදුරටත් කියයි.වික්‍රමසිංහ කොළඹ සිටියදී ඔහුට මුණ ගැසෙන ගණිකාවක් හා කතාබහට වැටෙයි. ඒ වෙනත් අවශ්‍යතාවයකට නොවේ. ඇගේ ජීවන තොරතුරු දැන ගනු රිසියෙනි. ඒ කතාවක් ගෙතීමටය. ඇය තමා සිටින තැනට එන්නැයි ඔහුට ඇරියුම් කරයි. එහෙත් ඔහු නොයයි. ඇය දැකීමෙන් තමා තුළ ආශාවක් මෙන්ම කනගාටුවක් ද හටගත් බව වික්‍රමසිංහ කියා ඇත. ’මහගත්කරු වතේ’ දෙවැනි කාණ්ඩය 1947 – 1961 දක්වා වූ කාල පරාසයේ වික්‍රමසිංහගේ ජීවන අත්දැකීම් හකුළුවා දක්වන්නකි. ‘ගම්පෙරළිය’ නවකතාත්‍රිකය, ‘විරාගය’ බඳු නවකතා බිහිවන්නේ එම කාල වකවානුවේදීය.1920 දී පමණ පුවත්පත් කලා වෘත්තියට පිවිසෙන මාර්ටින් වික්‍රමසිංහ ඉන් ඉවත්වන්නේ 1947 දී පමණය. ඒ අතරතුªරදී ඔහු ‘දිනමිණ’, ‘සිළුමිණ’ වැනි පුවත්පත්වල ප්‍රධාන කර්තෘධුර දැරුවේය.’මහගත්කරු වතේ’ අවසාන කාණ්ඩය 1961 සිට 1976 දි සිදුවන වික්‍රමසිංහයන්ගේ මරණය දක්වා වූ ජීවන සංසිද්ධි ඇතුළත් වන්නකි. ‘කරුවල ගෙදර’, ‘බවතරණය’ එම කාල අවදියේ ලියූ නවකතා ය.තුන්වැනි කාණ්ඩයට ඈඳා ඇති ‘පසු අඩ’ නම් වූ කොටස ද ඉතා වැදගත් ය. මාර්ටින් වික්‍රමසිංහ පුස්තකාලය, මාර්ටින් වික්‍රමසිංහ ජන කෞතුකාගාරය, මාර්ටින් වික්‍රමසිංහ භාරකාර මණ්ඩලය, මාර්ටින් වික්‍රමසිංහ ග්‍රන්ථාවලිය ඇතුළත් වන්නේ ඊටය.මෙය ‘මහගත්කරු වත’ පිළිබඳ විචාරයක් නොවේ. එය කියැවීමෙන් හා වික්‍රමසිංහයන්ගේ ජීවිතය, නිර්මාණ සහ චින්තනය පසක් කර ගැනීමෙන් ඉනික්බිතිව මා ලද වින්දනය හා ප්‍රඥාව මෙසේ මෙබඳු සරල, සැහැල්ලු ලිපියකින් ප්‍රකාශ කළ නොහැකිය. මගේ අරමුණ වූයේ ඔහුගේ ජීවිතයෙන් එක් අත්දැකීමක් උදුරා ගෙන ඔබටත් ඉන් රසාස්වාදයක් ලැබීමට ඉඩ සැලැස්වීම පමණි. හිතවත් සහෘදය! මගේ අභිප්‍රාය ඉටුවී යැයි ඔබ සිතනවාද?සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032113</link>
    <topic>ලෝක විනාශය 2012 දෙසැම්බර් 21 දා</topic>
    <author>ගුප්ත විද්‍යා පර්යේෂක</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’මේ දිනවල බොහෝ දෙනකු තුළ පවතින සැකමුසු ගැටලුව නම් 2010න් පසු ජීවත්වීමට ඉඩක් ලැබේද යන්නයි. මා ස්ථිරවම එයට දෙන පිළිතුර නම් පෙරටත් වඩා හොඳින් ජීවත්වීමට ඉඩ ලැබේ යන්නයි. මා එසේ කියන්නේ ඇයි දැයි මේ ලිපියේ අවසානයේ දැක්වීමට බලාපොරොත්තු වෙමි.මේ දිනවල වේගයෙන් පැතිර යන ලෝක විනාශය පිළිබඳ අදහස් ඇතිවී තිබෙන්නේ මායාවරුන්ගේ සුප්‍රසිද්ධ කැලැන්ඩරය නොහොත් දින දර්ශනය නිසාය.මායාවරුන්ගේ ශිෂ්ටාචාරය ක්‍රි.පූ. 2000 සිට ක්‍රි.වර්ෂ 2050 දක්වා කාලය තුළ මධ්‍යම ඇමෙරිකාවේ දකුණු මෙක්සිකෝවේ වියාපාස් ප්‍රාන්තයේ යුක්ටානා අර්ධද්වීපයේ සිට ගෝතමාලාවේ බටහිර හොන්ඩුරාස් ප්‍රදේශය දක්වා පැතිරී තිබුණි.නවීන විද්‍යාව පිළිබඳ පෘථුල අවබෝධයක් තිබූ ඔවුනට තාරකා විද්‍යාව පිළිබඳ අසීමිත අවබෝධයක් තිබුණි. එදිනෙදා ජීවිතයත් පරිසරයත් ග්‍රහ තාරකාත් අතර සුවිශේෂී සම්බන්ධතාවයක් ඇති බව ඔවුන්ගේ මූලික අදහසකි.ජෝතීර් විද්‍යාව, ශබ්ද විද්‍යාව හා අංක විද්‍යාව ඔවුන් විසින් හදාරා වර්ධනය කර පර්යේෂණය කර දියුණු කර තිබේ.ලෝකයේ පවතින දින දර්ශන අතරින් මායාවරුන්ගේ දින දර්ශනයට ලැබෙන්නේ අති විශේෂ වූ ස්ථානයකි. මූලික වශයෙන් ඔවුන් දින දර්ශන දෙවර්ගයක් නිපදවා ඇති බව දැනට ප්‍රත්‍යක්ෂ වන කරුණකි. එක වසරකට දින 365ක් වූ අතර එය වර්තමාන ජෝර්ජියා දින දර්ශනයට සමානය. ආගමික උත්සව හා බැඳුණු දින 260ක දින දර්ශනයක් ද, ඔවුන් සතු විය.මේ අතර ක්‍රි.පූ.3144 අගෝස්තු 01 වැනිදා සිට ක්‍රි.වර්ෂ 2012 දෙසැම්බර් 21 දක්වා සැකසුණු විශ්වයේ දින දර්ශනයක් ද ඔවුන් නිපදවා තිබුණි. අප දැන් බයට පත්ව ඇත්තේ මේ දින දර්ශනය නිසාය. මෙය පෘථිවියත් සූර්යයා සමඟ විශ්වයක් අතර එම කාලය තුළදී ඇති වන වෙනස්කම් ඔවුන් අධ්‍යයනය කිරීමෙන් තනන ලද කැලැන්ඩරයකි.වසර 5125 කින් යුතු අවධි 5ක් පසුකර 2012 දෙසැම්බර් 21 වන දින ලෝකය එහෙමපිටින්ම වෙනස් වන බව ඔවුන්ගේ මතයයි. පෘථිවි තලයේ පරිසරය හා ජීවීන් එදිනට මුළුමනින්ම විනාශ වී අලුත් ලොවක් ඇතිවන්නේ යැයි නියතය.හින්දු ආගම දක්වන ලෙස ද අප ගතකරමින් සිටින අවධිය කලියුගය බවත් කලියුගය අවසානයේ යුගාන්තය නොහොත් යුගයේ අවසානය සිදු වන බවත් වේදග්‍රන්ථවල දැක්වේ.මායාවරුන් ප්‍රකාශ කරන්නේ 2012 දෙසැම්බර් 21 වැනි දින සූර්යයාත් පෘථිවියත් ක්ෂීරපතයේ කේන්ද්‍රයත් එකම සරල රේඛාවක පිහිටන බවයි. එවිට පෘථිවියේ චුම්භක උතුරු දකුණු රේඛාව අංශක 180කින් භ්‍රමණය වන්නේ යයි මායාවරුන් දක්වන අදහසයි. ඊළඟ මතය අනුව උතුරු ඇමෙරිකාවේ යෙලෝ ස්ටෝන් තැනිතලාවේ තිබෙන අක්‍රිය වූ ලොව විශාලතම ගිනිකන්ද එකවරම ක්‍රියාත්මක වී ඇමෙරිකාව විනාශ කරන බවයි.මායාවරුනගේ තවත් අදහසක් වන්නේ එදිනට මිනිසුන්ගේ ආධ්‍යාත්මික විප්ලවයක් වන බවයි. ශ්‍රී ලංකාවේ ජීවත්වන විශේෂඥ ආයුර්වේද වෛද්‍යවරයකු වූ වෛද්‍ය ගුණසීල ජයලත් මහතා ප්‍රකාශ කරන්නේ වසර ගණනාවක් තිස්සේ නොකඩවාම විශාල වශයෙන් භූගතව තිබූ ඛනිජ තෙල් හා ගෑස් පිටතට ඇදගැනීම නිසා ඇතිවන රික්තය නොහොත් විශාල කුහරවල ඇතිවන හිස් බව තුලනය කිරීම සඳහා භූගතව ලාවා තට්ටුවේ පවතින ලාවාස්ථරය එම හිස් වූ ස්ථාන තුළටත් ඉන් පිටතටත් ගලා එන බවයි. මේ නිසා ඈත රටවල් කිහිපයක ඇතිවී තිබෙන භූ චලන භූමිකම්පා හා ගිලාබැසීම් නිසා මෙම ලාවා ස්ථරය පෙළොව මතුපිටට ගලා ඒමෙන් ලෝකයේ ලොකුම විනාශය ඉක්මනින් ඇතිවිය හැකි බවය.එවැන්නක් සිදුවුවහොත් ලාවා ස්ථරය පොළොව මතට පැමිණ පරිසරය පක්ෂීන් හා මනුෂ්‍යයින් ඇතුළු ජීවීන් දවා හළුකරන බවත් එම ලාවා ස්ථරය ඝනීභාවයට (නිවීමට) පත්වී ලෝකය යළි ඇතිවීමට දිගුකාලයක් ගත විය හැකි බවය.එහෙත් එවැන්නක් ඇතිවීමට කිසිසේත්ම ඉඩක් නැතැයි මා තර්ක කරන්නේ පහතින් සඳහන් කරන පරිදි එම දිනයේ ඇති ග්‍රහ තත්ත්වය අනුවයි.2012-12-21 කේන්ද්‍රයමේ අනුව පව්කාරයන්ව ලෝදියවල ඔතා අපායට ගෙන යන අතර පින්වතුන් දෙවියන් විසින් රකිනු ඇත.එදින මෙම ග්‍රහ තත්ත්වය ලංකාවට බලපාන අයුරු මෙසේ දැක්විය හැකිය. තුන්වැන්නේ කේතුගේ හා ගුරු ග්‍රහයා ද නවවැන්නේ සෙනසුරු ග්‍රහයා ද දහවැන්නේ බුධ, ශුක්‍ර හා රාහු යන ග්‍රහයන් ද 11 වැන්නේ රවි හා ප්ලූටෝ ද, 12 වැන්නේ අඟහරු ද සිටී.මෙම ග්‍රහ තත්ත්වය අනුව ආධ්‍යාත්මික විප්ලවයක් මිස කිසිදා භෞතික විනාශයක් ලංකාවට හා අනෙක් රටවලට සිදු නොවේ.ගුප්ත විද්‍යා පර්යේෂකමාපලගම විමලරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032114</link>
    <topic>ඉන්ටනෙට් ජෝක්ස්</topic>
    <author>බාසුර</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ප්‍රංසයේ සුප්‍රකට නළඟනක් දිනෙක ජින් පෝල් සාත්‍රේ නම් දාර්ශනිකයා හමුවීමට ගියා ය.නළඟන - ආචාර්යතුමනි, ඔබ බුද්ධිමත් ද?සාතේ‍්‍ර - මං හිතන්නේ ඔව්.නළඟන - ඔබ හිතනවද මම රූමත් කියලා?සාත්‍රේ - අපොයි ඔව් ඔබ හරිම රූමත්.නළඟන - බලන්න, අපි දෙන්නා කසාද බැන්දොත්... මගේ රූපයයි ඔබතුමාගේ බුද්ධියයි එකතු වෙලා ලෝකේ ලස්සනම හා බුද්ධිමත්ම දරුවා ඉපදෙනවා.සාත්‍රේ - අදහස් නරකම නෑ. නමුත් පොඩි ප්‍රශ්නයක් තියෙනවා.නළඟන - මොන ප්‍රශ්නයක් ද?සාතේ‍්‍ර - වැරදිලාවත් ඒ දරුවට මගේ රූපයයි ඔයාගේ බුද්ධියයි ගියොත් මොකද වෙන්නේ.ෂර්ලොක් හෝම්ස් හා ඩොක්ටර් වොට්සන් රහස් පරීක්ෂක කටයුත්තක් සඳහා කාන්තර ප්‍රදේශයට ගියෝය. මහ රෑ නින්දෙන් පිබිදුණු ෂර්ලොක් හෝම්ස් විසින් ඩොක්ටර් වොට්සන් අවදි කරනු ලැබීය.ෂර්ලොක් - ඩොක්ටර් වොට්සන් නැඟිටලා බලනවා අහසේ මොනවද පේන්නේ කියලාවොට්සන් - ආ හොඳට තරු පායලා නේෂර්ලොක් - ඉතිං මොකක්ද ඒකෙන් ලැබෙන නිගමනය?වොට්සන් - ඉහළ අහසේ වලාකුළු රහිතයි. වැලි කුණාටුවක් වැනි අනතුරකට ඉඩක් නෑ.ෂර්ලොක් - තව මොනවද පේන්නේ?වොට්සන් - අපි හරියටම ඉන්නේ දඩයක්කාරයාගේ තරුව යට. ඒ කියන්නේ උතුරු අක්ෂාංශ 12 සිට නැඟෙනහිරට...ෂර්ලොක් - නෑ... තාරකා විද්‍යාව නෙවෙයි මම අහන්නේ වෙන මොනවද පේන්නේ?වොට්සන් - තාරකා ආලෝකය ප්‍රබලයි. ළඟදී හඳ පායන එකක් නෑ...ෂර්ලොක් - නෑ මනුස්සයෝ. වෙන මොනවද පේන්නේ?වොට්සන් - ආ... වායුගෝලය හා ජල වාෂ්ප අතින් ගත්තම...ෂර්ලොක් - නෑ... නෑ... ඔය විකාර නෙවෙයි වෙන මොනවද පේන්නේ...වොට්සන් - ඒ කියන්නේ සූර්ය ග්‍රහණයක් වගේ එකක් ගැනද?ෂර්ලොක් - නෑ... මනුස්සයෝ කූඩාරම හොරු ගලවගෙන ගිහිං... ඒකනේ අහසේ තරු පේන්නේ.හොලිවුඩ් ගිනි සිළුව; මැරිලින් මොන්රෝ කාලයක් ආතර් මිලර් සමඟ පෙමින් වෙළී සිටියාය. ආතර් මිලර් අති දක්ෂ තිරකතා රචකයෙකි. ඔහු දිනෙක් මිතුරකු සමඟ කතාබහක යෙදී සිටියේය.මිතුරා - ආතර් කොහොමද මැරිලීන්?ආතර් - එකකට එකක් වෙනස්මිතුරා - ඒ කිව්වේ?ආතර් - එයා ගේ පපුව ගල් වගේ ඒත් මොළේ නම් චීස්.බාසුරකොළඹ රුසියානු සංස්කෘතික මධ්‍යස්ථානය මේ දිනවල රුසියානු චිත්‍රපට පෙළක් ඉදිරිපත් කරයි. එම චිත්‍රපටවල සුවිශේෂත්වය වන්නේ ඒවා ශ්‍රේෂ්ඨ රුසියානු සාහිත්‍ය කෘති ඇසුරෙන් තැනී තිබීමයි.මෙම උළෙල යටතේ ලබන 31 වැනි දින (සවස 6.00 ට) රුසියානු සංස්කෘතික මධ්‍යස්ථානයේදී ලෝකයේ එදා මෙදාතුර බිහිව ඇති ශ්‍රේෂ්ඨතම නවකතාව ලෙස විචාරකයන් විසින් අවිවාදයෙන්ම පිළිගනු ලබන ලියෝ ටෝල්ස්ටෝයිගේ ’වෝර් ඇන්ඩ් පීස්’ (යුද්ධය හා සාමය) චිත්‍රපටය තිරගත වෙයි. එහි දෙවැනි හා තෙවැනි කොටස් පිළිවෙළින් අප්‍රේල් 07 සහ 15 යන දිනවල ඉහත වෙලාවටම ප්‍රදර්ශනය කෙරෙනු ඇත.’යුද්ධය හා සාමය’ 1805 – 1820 නැපෝලියන් බොනපාට් ගේ රාජ්‍ය සමය පසුබිම් කරගත් ඓතිහාසික කෘතියකි. නැපෝලියන් රුසියාව ආක්‍රමණය කළේ 1812 දීය. අවුරුදු 15 ක පමණ වූ කාල පරිච්ඡේදයකදි රුසියානු ප්‍රභූ පන්තියේ ජීවිතය මෙම නවකතාවෙන් – චිත්‍රපටයෙන් පිළිබිඹු කෙරෙන්නේ ය.’යුද්ධය හා සාමය’ ඉතාම දීර්ඝ නවකතාවකි. එහි ග්‍රන්ථ 4 කි; කොටස් 77 කි; පරිච්ඡේද 361 කි. සියලු චරිත සංඛ්‍යාව 500 ක් පමණ වෙයි.1966 දි ‘යුද්ධය හා සාමය’ නවකතාව සිනමාවට නැඟුණේ සෝවියට් සංගමයේ 50 වැනි සංවත්සරය ද නිමිති කරගෙන ය. රුසියානු චිත්‍රපට නළුවකු හා අධ්‍යක්ෂවරයකු වූ සර්ජි බොන්ඩාර්චුක් මේ චිත්‍රපටයේ නිර්මාතෘවරයාය. ඩොලර් දස කෝටියක් වැයකර තැනූ මේ චිත්‍රපටයේ ධාවන කාලය පැය 8 කි. ඒ අනුව චිත්‍රපටය කොටස් හතරකින් යුතුව එළිදක්වා ඇත. නිෂ්පාදනය මොස්ෆිල්ම් චිත්‍රාගාරයයි. ’යුද්ධය හා සාමය’ චිත්‍රපටයේ නළු නිළියන් එක් ලක්ෂ 20 දාහක් රඟපෑම සුවිශේෂත්වයකි.‘යුද්ධය හා සාමය’ චිත්‍රපටයේ ඇමෙරිකානු නිෂ්පාදනයක් ද ඇත. එය කිං විඩෝර්ගේ අධ්‍යක්ෂණයකි. හෙන්රි ෆොන්ඩා හා ඕඩ්රි හෙප්බර්න් වැනි සුප්‍රසිද්ධ නළු නිළියෝ එහි රඟපෑහ. ඔබ තවමත් ‘යුද්ධය හා සාමය’ චිත්‍රපටය නරඹා නැත්නම් මේ 31 වැනි දින දින ඔබට ඒ සඳහා අවස්ථාවක් පාදාගත හැකිය. මේ සෑම චිත්‍රපට දර්ශනයක්ම නොමිලේ පැවැත්වෙන්නකි.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032115</link>
    <topic>ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණය</topic>
    <author>තුෂාරි වික්‍රමසිංහ</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ශ්‍රී ලංකාව ලෝකයේ දැකුම්කලු රටක් ලෙස අවිවාදයෙන් පිළිගැනේ. ඉන්දීය සාගරයේ මුතු ඇටය, පෙරදිග පාරාදීසය වැනි සුවිශේෂී නම් පටබැඳීමට මුල් වූයේ ද මේ ලක්දෙරණ සතු අද්විතීය ස්වභාව සෞන්දර්යයයි. ලංකාවේ අපූර්වත්වය එක් රූප රාමුවක් තුළ මිනිත්තු තුනක් වැනි කෙටි කාල පරාසයකට යටත්ව රූ ගැන්වුණු ඉතා සුන්දර දර්ශන පෙළක් මගේ නෙතු අද්දර දිග හැරුණේ ‘ලංකාවතරණය’(Voyage to Sri Lanka)  පුරණ(Clip) පෙළ නැරඹීමත් සමඟ ය. මේ පූරණ පෙළ නිර්මාණය කිරීමේ භාරදූර කාර්ය භාරයට උරදී සිටින්නේ රජයේ චිත්‍රපට අංශයයි. මේ සුන්දර නිර්මාණ කාර්යයේ නියමුවා ලෙස කටයුතු කරන්නේ ප්‍රවීණ මාධ්‍යවේදී අරුණ ගුණරත්නයි.“ගිය වසරේ සාර්ක් උළෙලේදී ප්‍රථම වතාවට මෙරටට පැමිණි විදේශ ඇමැතිවරුන් සියලුම දෙනාට විශේෂිත වූ වටිනා ත්‍යාගයක් ලබාදුන්නා. ඒ ‘දිදුළන බිම’ යනුවෙන් රජයේ චිත්‍රපට අංශයෙන් නිර්මාණය කරපු ඉතාම සුන්දර වාර්තා චිත්‍රපටයක්. මෙයින් ඔවුන් ට ලංකාවේ ඉතිහාසය, ජන ජීවිතය, කලා ශිල්ප, ස්වභාවික සුන්දරත්වය ඉතාම හොඳින් දැක බලා ගන්නට රස වින්දනය කරන්නට හැකියාව ලැබුණා.මේ වාර්තා චිත්‍රපටයට දේශීය වශයෙන් වගේ ම ජාත්‍යන්තරව ද සෑහෙන හොඳ ප්‍රතිචාර ලැබුණා. ඇගයීම් ලැබුණා. මේ සියලු කරුණු කාරණාත් එක්ක රජයේ ප්‍රවෘත්ති අධ්‍යක්ෂක අනූෂ පැල්පිට එය තවදුරටත් ඉදිරියට කරගෙන යා යුතුයි කියලා තීරණය කළා.ඒ අනුව ඔහුගේ සංකල්පයකට අනුව ලංකාවේ ප්‍රෞඩත්වය, ස්වභාව සෞන්දර්යය, තීව්‍රර වෙන අයුරින්, එය කියාපාන්න පුළුවන් විදියට රූප රාමුවක් මිනිත්තු තුනක උපරිමයකට යටත්ව පුරණ (Clip) ඇතුළත් දර්ශන පෙළක් නිර්මාණය කරන්නට රජයේ චිත්‍රපට අංශයේ නිලධාරීන් කටයුතු කළා.එහි ප්‍රතිඵලයක් තමයි මේ ‘ලංකාවතරණය’ නිර්මාණය. මේක ලංකාවේ ඉතාම වැදගත් සුන්දර ස්ථාන 500 ක් අරමුණු කරගෙන නිර්මාණය වන දර්ශන පෙළක් කිව්වොත් නිවැරදියි. එයින් පළමු වන දර්ශන පෙළ තමයි මේ විදියට ‘ලංකාවතරණය’ ඔස්සේ ඉදිරිපත් වෙන්නේ.අරුණ එසේ පැවැසුවේ මේ නිර්මාණකරණයේ අරමුණු පැහැදිලි කරමින්.“මෙවැනි දර්ශන පෙළක් නිර්මාණය කිරීමෙන් අපි මූලිකවම බලාපොරොත්තු වෙන්නේ විදේශීය තානාපති කාර්යාලයනට දේශීය සහ විදේශීය රූපවාහිනී සේවාවනට , ගුවන් තොටුපළවලට මේ දර්ශන ලබාදී අපේ රටේ සුන්දරත්වය, ඓතිහාසික වටිනාකම් පිළිබඳව සංචාරකයින් දැනුම්වත් කරමින් ඔවුන් තුළ අපේ රටට කැමැත්තක්, ආදරයක්, ඇති කරමින් සංචාරක කර්මාන්තය දියුණු කිරීමට උරදීමයි. ඒ වගේ ම මෙම දර්ශන ජංගම දුරකථනවලටත් මුදා හරින්න අපි ළඟදීම බලාපොරොත්තු වෙනවා. මෙහි විශේෂත්වයක් තමයි සිංහල, දෙමළ, ඉංග්‍රීසි යන භාෂා ත්‍රිත්වයම උපයෝගි කර ගනිමින් දර්ශන සඳහා හඬ කැවීමට සැලසුම් කොට තිබීම.ඇත්තටම ලංකාවට පැමිණෙන්නට බලාපොරොත්තු වන විදේශීය සංචාරකයන්ට ලංකාවේ සුන්දරත්වය, ස්වාභාවික දර්ශන, පූජනීය ස්ථාන ඉතාම කෙටි කාලයකදී ඉතාම සංක්ෂිප්තව දැක බලා ගැනීමට හැකිවීම මෙහි තිබෙන විශේෂත්වයක්.”අරුණ මේ නිර්මාණාත්මක සත්කාර්ය ගැන ඒ විදියට තවදුරටත් විග්‍රහ කළා. වසර 30 ක් පුරා ලංකාව වසා පැතිරුණු බිහිසුණු යුද්ධයක නිම වී පවතින මේ මොහොතේ දේශීය මෙන් ම විදේශීය සංචාරකයිනට ද තමනට රිසිසේ ලක් දෙරණ පුරා ඔබ මොබ බියෙන් සැකෙන් තොරව සැරිසැරීමට අද අවස්ථාව උදා වී ඇත. මේ නිසා ම තව නොබෝ දිනෙකින් ලංකාව සුර පුරයක් ලෙස ලොව සෑම තැනකම වැජඹෙනු දැකීම අප කාගේත් ප්‍රාර්ථනයයි. රජයේ චිත්‍රපට අංශයෙන් නිර්මාණය කොට ඇති ‘ලංකාවතරණය’ දර්ශන පෙළ අතර ඓතිහාසික අනුරාධපුර නගරය මුල් කොටගෙන එහි දීර්ඝ ඉතිහාසය පිළිබඳවත් අමරණීය කලා ශිල්ප, බිතු සිතුවම් පිළිබඳවත් ගෙන එන දර්ශන පෙළ තුළ ඇත්තේ ඉතාම සුන්දරත්වයකි. මේ ගැනත් අරුණ මා සමඟ කතා බහ කළා.“ලංකාවේ රාජ්‍ය ඉතිහාසය දිහා බලපුවහම එය ගොඩනැඟිල තිබෙන්නේ වෙනත් අධිරාජ්‍යයන් ගොඩනඟපු ආකාරයට නෙවෙයි. සිරකරුවන්ගේ හෝ වහලුන්ගේ ශ්‍රමය, දහඩිය, ලේ කඳුළු මතින් නෙවෙයි. ලංකාවේ රාජ්‍යයන් ගොඩනැගිලා තිබෙන්නේ බෞද්ධ ධර්මයට අනුකූ®ලවයි. ඒ කියන්නේ ලංකාවේ අනුරාධපුරය ගනිමු. එහි කලා ශිල්ප, ප්‍රතිමා, දාගැබ්, ගොඩනැඟිලි නිර්මාණය වෙලා තිබෙන්නේ මිනිසුන්ගේ ශ්‍රද්ධාව, භක්තිය මතයි. මෙය සිංහල බෞද්ධ අපට සුවිශේෂියි. වසර 1200 ක් පමණ පැරණි මේ ශ්‍රද්ධා සම්පන්න, ධාර්මික ඉතිහාසයක් පවතින අනුරාධපුරය දෙස නව දෘෂ්ටි කෝණයකින් ප්‍රේක්ෂකයන්ට දැකබලා ගන්නට මේ දර්ශන පෙළින් හැකියාව ලැබෙනවා.මෙය හැමදාම දකින දේ නොදකින පැත්තක් පෙන්වීමක් කියල කියන්න පුළුවන්. අරුණ පවසන්නේ අනුරාධපුරය සතුව පවතින අපේ පැරණි ඉතිහාසය අප සිතනවාට වඩා විශාල පරාසයක් කරා දිවයන බවයි. මේ සොඳුරු නිර්මාණ කාර්යය පිටුපස සිටින රජයේ චිත්‍රපට අංශයේ සෙසු සහෝදර නිලධාරීන් ගැනත් මතක් කරන්නට අරුණ අමතක කළේ නැහැ. ‘ලංකාවතරණය’ නිර්මාණයේදී කැමරාකරණයෙන් සුනිල් පෙරේරාත් සංස්කරණයෙන් දුමින්ද ද සිල්වාත් රේඛීය නිෂ්පාදනයෙන් ලක්මාල් හෙට්ටිආරච්චිත් මෙම දර්ශන පෙළ රචනා කරමින් මෙහි විධායක කාර්ය භාරය මෙහෙයවමින් අධ්‍යක්ෂණය කළ අරුණ ගුණරත්න වෙත ලබාදී ඇත්තේ නොමසුරු සහයෝගයක්.එලෙසම මේ නිර්මාණ කාර්යයේ දී තම සහයෝගය නිසි ලෙස ලබාදෙමින්, නිසි දෙසට, නිසි කලට සියලුම කරුණු කාරණා ඉටු කිරීමට අවස්ථාව ලබාදුන් මේ සංකල්පයේ පුරෝගාමියා ලෙස කටයුතු කරමින් සෑම දිරිගැන්වූ රජයේ ප්‍රවෘත්ති අධ්‍යක්ෂ අනූෂ පැල්පිට මහතාවත් සිහිපත් කරන්න අරුණ අමතක කළේ නැහැ.තුෂාරි වික්‍රමසිංහජාත්‍යන්තර ස්ත්‍රී දිනය නිමිත්තෙන් කාන්තාව හා මාධ්‍ය සාමූහිකය සංවිධානය කරන ‘චිත්‍රපට උළෙල 2010’ මේ මස 24, 25, 26, 27 යන දිනයන් හි ප.ව. 3.00 ට සහ 6.00 ට බොරැල්ල නාමෙල් මාලිනී පුංචි තියටර් හිදී නොමිලේ පැවැත්වේ.මේ මස 24 ‘දෝර්’ චිත්‍රපටයත් 25 වැනිදා ‘ෆී‍්‍රඩා” චිත්‍රපටයත් 26 වැනිදා ‘ද ලොස්ට් සිටි’ චිත්‍රපටයත් 27 වැනිදා ‘රාම්චාන්ද් පකිස්ථානි’ චිත්‍රපටයත් තිරගත වේ.සුනිල් ලීනස් ප්‍රනාන්දු සංස්කරණ කළ ‘2009 සිනමාව‘ ග්‍රන්ථය පසුගියදා එළිදුටුවේය. 2009 වසරේ තිරගත සිංහල චිත්‍රපටවල තොරතුරු හා එම වසරේ සිනමා සිද්ධි මේ කෘතියට ඇතුළත්ය.ප්‍රවීණ යෝග උපදේශක චාමින් වර්ණකුල මෙහෙයවන යෝග වැඩමුළුවක් මේ මස 29 වැනිදා (පෝය දින) පෙරවරු 8.00 සිට දහවල් 12.30 දක්වා බත්තරමුල්ල පාර්ලිමේන්තු ක්‍රීඩාපිටිය අසල ජනකලා කේන්ද්‍රීය ශාලාවේදී නොමිලයේ පැවැත්වෙයි. අධි රුධිර පීඩනය, දියවැඩියාව වැනි රෝගවලින් මිදීමට යොදාගත හැකි යෝග ව්‍යායාම ක්‍රම, නිල ප්‍රතිකාර, භාවනා, ජල ප්‍රතිකාර, ස්වයං මෝහනය වැනි ප්‍රතිකාර ක්‍රම පිළිබඳව න්‍යායික සහ ප්‍රායෝගික අවබෝධයක් ලබාදීමට නියමිතය. මෙදින උදෑසන ආහාරය සැපයෙන අතර මෙම වැඩමුළුව සඳහා සහභාගීවීමට කැමැත්තක් දක්වන පුද්ගලයින් පහත සඳහන් දුරකතන අංකවලට අමතා කලින් ලියාපදිංචි විය යුතුය.0777265240, 0112842726</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032116</link>
    <topic>ජපන් දැරියන්ගේ බෝනිකි සමය</topic>
    <author>ඉන්ද්‍රානි රත්නසේකර</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ඈත අතීතයේ පටන්ම පුංචි දූලට දෙන ඉහළම තිළිණය තමයි බෝනික්කා. මට මතකයි මං පොඩි කාලේ අපේ නිවසේ පුංචි කනප්පුව උඩ රෝස පාට ලස්සන බෝනික්කෙක් තබා තිබුණා. එයා මං කාටවත් වඩාගන්න දුන්නේ නැහැ. හුරුබුහුටි රවුම් මුහුණ.. එල්ලෙන කම්මුල්... රවුම් ඇස්... සුදු කොළරයක් දාපු රතු ගවුම බෝනික්කට හොඳට ගැළපුණා.මට තාම මතකයි බිම වාඩිවෙලා කකුල් දෙක දිග හැරලා පුංචි කොට්ටයක් මත ඌව නැළැවූ හැටි! ඒ කාලේ මං ආසම වස්තුව වුණේ මගෙ බෝනිකි පැටියා. අද, මට හිතෙනවා එදා මා ලැබූ සතුට මගේ නිරෝගී බවට බලපාන්න ඇති කියලා.මා එහෙම කිව්වේ ජපානයේ බෝනිකි උත්සවය ගැන හිතලා. ලංකාවේ ජපන් බෝනික්කෙක් කිව්වම ඉල්ලුම වැඩියි නේ. ජපානයේ වසන්තය හරිම ලස්සනයි.මාර්තු මාසය වෙනකොට ගං ඉවුරු දිගටෝම සකුරා මල්වලින් ගස් බරවෙලා! ඒ කාලෙට තමයි ජපන් දැරියන්ට බෝනිකි සමය උදාවෙන්නෙත්.මේ බෝනිකි උත්සවයට කියන්නේ හිනාමත්සුර HINAMATSURIකියලා. මේ චාරිත්‍රය පවත්වන්නේ කුඩා දැරියන් දිරිමත් කරන්ටයි. තවද මෙයින් ඔවුන්ට නිරෝගි බව ලැබෙන බවට විශ්වාසයක් වැඩිහිටියන් අතර තිබෙනවා.මාර්තු මාසය කියන්නෙ ජපානයේ සීත සෘතුව නිමාවෙලා දේශගුණය සෞම්‍ය වීගෙන එන කාලෙ. මුළු ජපානය ම හිමෙන් සේදිලා පරිසරය නැවුම්. සකුරා මල් පිපෙන්නෙ එතකොටයි. හිරු එළියත් ඒ තරම් තදින් වැටෙන්නෙ නැහැ.ජපානයේ බෝනිකි උත්සවය පවත්වන්නෙ මාර්තු තුන්වැනිදා. එදාට නිවෙස්වල සිටින පුංචි දූලා නිවෙස් ඉදිරිපිට රතු පලස් එලා බෝනික්කන් ප්‍රදර්ශනයේ තබනවා. මේ බෝනික්කන් විවිධ වෙස් වළාගෙන රටේ අධිරාජයා, අධිරාජිනී, රාජ්‍ය සභාවේ නිලධරයන් ආදී වශයෙන් බෝනික්කන්ට අන්දවා චූටි දූලා කිමෝනෝ ඇඳුමෙන් සැරසීගෙන බෝනික්කන් විකුණනවා.මේ උත්සවය කොයිතරම් වැදගත් ද කිවහොත් ඉතා අධික මිල ගණන්වලට බෝනික්කන් අලෙවි වෙනවා. කුඩා දැරියන්ගෙ උනන්දු කිරීමෙහිලා මේ උත්සවය ඉතා වැදගත් වෙනවා.ජපන් ඉතිහාසයට අනුව මෙම චාරිත්‍රය ‘හෙයියන්’ HEIAN -ක්‍රි.ව.(794-1191)ඝ සමයේ සිට දියණියන්ට යහපත් සෞඛ්‍ය තත්ත්වයක් ලබාගැනීම පිණිස කළ යාඥාවක් ලෙස සැලකෙනවා. එදා බෝනික්කන් සාදන ලද්දේ කඩදාසිවලිනි. එම ප්‍රතිරූප මල්, රසකැවිලි ආදී පූජාවන් සමඟ ගඟට විසිකිරීම චාරිත්‍රය විය.ඉන්පසු ‘එදෝ’ EDO (1603 – 1867)ඝ සමයේ දිගට සකස් කරන ලද කිමෝනෝ ගවුම් අන්දවා ජාතික උත්සවයක් ලෙසින් බෝනිකි මංගල්‍යය පැවැත්විණ. ගම් මට්ටමින් පටන් ගන්නා ලද මේ උත්සවය වෙළෙඳ භාණ්ඩයක් ලෙස සැලැකෙන්නට වූයේ ‘මෙයිජි’ MEIJI – (1868 – 1912)ඝ සමයේ සිටය. ඉන්පසුව ජපානය පුරා ම මේ සිරිත පැතිරී ඇත.අද එය දැවැන්ත ජාතික මංගල්‍යයකි. නිවෙස්වල විශේෂ කෑම පිළියෙල වේ. රටේ අනන්‍යතාව පෙන්වීම සඳහා බත් යොදා සැකසෙන ‘මොචි’(MOCHI) නම් කේක් වර්ග, ද හාල්වලින් සාදන ‘සකෙ’(SAKE) නම් මත්පැන් ද විශේෂය.මෙසේ අර්ථවත් චාරිත්‍රයක් ලෙස ජපානයේ බෝනිකි උත්සවය පවත්වා ගනිත්දී ලෝකයේ අනෙකුත් රටවල්වලින් ජපන් බෝනික්කන් මිලදී ගන්නට පෙලඹී තිබේ. මුළු ලෝකය පුරා ම ජපන් බෝනික්කන් ළමා සිත් වශී කරවන භාණ්ඩයක් බවට පත්විය. ජපන් ජාතිකයන් ඉතා හොඳ නිමාවකින් යුතුව මේ අපූරු සෙල්ලම් බඩුව සකස් කරනා නිසා ම එහි ජාත්‍යන්තර අගය වැඩිවී තිබේ.ජපන් රටේ චාරිත්‍ර හරිම අපූරුයි නේද?ඉන්ද්‍රානි රත්නසේකරසිංහල, දෙමළ, ඉංගී‍්‍රසි යන අකුරු ත්‍රිත්වයෙන් නිර්මාණය කළ මහින්ද රාජපක්ෂ ජනාධිපතිතුමාගේ ආලේඛ්‍ය රූපයක් පසුගියදා මහනුවරදී එතුමා වෙත තිළිණ කෙරිණි. ඡායාරූපයෙන් දැක්වෙන්නේ එම රූපය නිර්මාණය කළ කුසල සමරවික්‍රම තම නිර්මාණය ජනාධිපතිතුමාට තිළිණ කරන අවස්ථාවයි.ප්‍රවීණ සම්මානනීය කවියකු වන නන්දන වීරසිංහගේ සත්වැනි කාව්‍ය සංග්‍රහය ‘රැය කරා ගමන’ පසුගිය දා එළිදුටුවේය.නන්දන මීට ඉහත ‘ගිංගඟේ විලාපය’ (1984) ‘කිරි සුවඳැති රාත්‍රිය’ (1990), ‘සත්‍යකාම මම වෙමි’ (1994) ‘ගිරිගල’ (1998) ‘මහත් සඳ පිනි බිඳෙක’ (2002) ‘චන්ද්‍ර බිම්බ’ (2005) යන කාව්‍ය සංග්‍රහ ලියා පළ කළේය. ‘රැය කරා ගමන’ කාව්‍ය සංග්‍රහයට කාව්‍ය නිර්මාණ 40 ක් ඇතුළත් වෙයි. මෙය ස්ටැම්ෆර්ඩ් ප්‍රකාශනයකි.ජයසේන ජයකොඩි අලුත්ම සාහිත්‍ය නිර්මාණය ‘සුව අසපුව‘ දොරට වැඩීමේ උත්සවය මේ මස 23 වැනිදා සවස 3.30 ට කොළඹ 07, නිදහස් මාවතේ, ජාතික පුස්තකාල හා ප්‍රලේඛන සේවා මණ්ඩලයේ ශ්‍රවණාගාරයේ දී පැවැත්වේ.දයාවංශ ජයකොඩි සහ සමාගම විසින් ප්‍රකාශයට පත් කරන ලද ‘සුව අසපුව‘ ග්‍රන්ථය ප්‍රංශයේ ප්‍රධාන සංඝනායක පූජ්‍ය පරවහැර චන්දරතන නාහිමියන්ගේ ජීවන චරිතය ඇසුරින් නිර්මාණය කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032117</link>
    <topic>හුස්ම ගන්නා ඕනෑම කෙනකුට ක්ෂය රෝගය වැළඳිය හැකියි</topic>
    <author>ගාමිණී සුසන්ත</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’වැලිසර ළය රෝහලේ ශ්වසන රෝග පිළිබඳ විශේෂඥ වෛද්‍ය බන්දු ගුණසේන”ෂාමේන් ඔයා දැක්කද මේ නිවුස් එක”පුවත්පතක් පෙන්වමින් ෂාමේන් ගෙන් එසේ ඇසුවේ චමින්තා.”නැහැ චමින්තා මොකක්ද නිවුස් එක”ෂාමේන් විමසා සිටියා.”ඓශ්චර්යා රායිටත් ක්ෂය රෝගය වැළඳිලා. එයාට ටිකක් අමාරු වුණාලු. ඒත් හොඳින් බෙහෙත් කළ නිසා දැන් සුවවේගන එනවලු.” පුවත්පත පෙන්වමින් චමින්තා කිව්වා.”ක්ෂය රෝගය වගේ ලෙඩක් කොහොමද, ඓශ්චර්යාට හැදුණේ. හරිම පුදුමයි නේද චමින්තා”මේ කාර්යාලයක සේවය කරන යුවතියන් දෙදෙනෙක් අතර පසුගිය දිනෙක ඇතිවූ කතා බහක්. ලොව පුරා සිටින ලක්‍ෂ සංඛ්‍යාත සිනමා ලෝලීන්ගේ ආදරය දිනාගත් ඓශ්චර්යා රායි පිළිබඳව පළවූ එම පුවත සැළවීමෙන් කා තුළත් ඇති වුණේ තරමක කනගාටුදායක හැඟීමක්. ඉන්දියාවෙන් ලැබෙන නවතම වාර්තාවල දැක්වෙන්නේ ඓශ්චර්යාගේ තත්ත්වය ඉක්මනින් හොඳ අතට හැරෙන බවයි.මෙම ප්‍රවෘත්තියෙන් ඉතා වැදගත් කරුණක් අනාවරණය වෙනවා. ඒ; ක්ෂය රෝගය, ලස්සන – අවලස්සන, දුප්පත් - පොහොසත්, ගැහැනු - පිරිමි, ජනපි‍්‍රය – ජනපි‍්‍රය නැති, බාල – මහලු ඕනෑම අයෙක් ගොදුරු විය හැකි රෝගයක් වන බවයි. ක්ෂය රෝගය මාරාන්තික දරුණු රෝගයක් වුවත් එයින් සම්පූර්ණයෙන්ම මිදීමේ හැකියාව දැන් තිබෙනවා. අද අප සුව මඟෙන් සාකච්ඡා කරන්නේ ක්ෂය රෝගය පිළිබඳව. ඒ සඳහා අදහස් දක්වන්නේ වැලිසර ළය රෝහලේ ශ්වසන රෝග පිළිබඳ විශේෂඥ වෛද්‍ය බන්දු ගුණසේන මහතායි.ක්ෂය රෝගය කුමන අන්දමේ රෝගයක් ද?ක්ෂය රෝගය, අප සැමටම වැළඳෙන කැස්ස සෙම්ප්‍රතිශ්‍යාව වැනිම රෝගයක්. එය පරම්පරාවෙන් එන රෝගයක්වත් දුප්පතුන්ට පමණක් වැළඳෙන රෝගයක්වත් නොවේ. ලෝකය පුරාම ජීවත්වන හුස්ම ගන්නා ඕනෑම අයකුට වැළඳිය හැකි රෝගයක් තමයි ක්ෂය රෝගය. ක්ෂය රෝගය ඇතිවීමට හේතුවන්නේ mycobacterum tuberculosis නම් බැසිලය ස්වසන මාර්ගය ඔස්සේ ශරීරගත වීමයි.රෝගී පුද්ගලයකු කිවිසන විට, කහින විට, හයියෙන් කතාකරන විට, හයියෙන් සිනාසෙන විට එම පුද්ගලයාගේ මුඛයේ තිබෙන ක්ෂය රෝග විෂබීජ කෙළ අංශු සමඟ වාතයට මුසුවී අසල සිටින නිරෝගී පුද්ගලයකුගේ ස්වසන මාර්ගයට යාමෙන් නිරෝගී පුද්ගලයා ක්ෂය රෝග ආසාදිතයකු විය හැකියි.ක්ෂය රෝග විෂ බීජය ශරීරගතවූ සෑම අයකුගෙන්ම ක්ෂය රෝග ලක්‍ෂණ මතුවන්නේ නෑ. ඒ; ශරීරයේ ස්වභාවයෙන්ම පිහිටන රෝග මර්දනය කිරීමේ හැකියාව මඟින් , ශරීරගතවූ විෂබීජ මර්දනය කිරීම නිසයි. එය අප නොදැනුවත්වම සිදුවන්නක්.ලංකාවේ ජනගහනයෙන් සියයට හතළිහකට පමණ මේ වන විට ක්ෂය රෝග විෂබීජය ශරීරගතවී තිබෙනවා.එහෙත් ඔවුන් සියලු දෙනා ක්ෂය රෝගීන් නොවේ. ලෝක ජනගහනයෙන් 1/3 කට පමණ ක්ෂය රෝගය වැළඳී ඇති බව නවතම පර්යේෂණ වාර්තා පෙන්වා දෙනවා. ක්ෂය රෝග විෂ බීජයට නිදහස් පරිසරයේ වැඩි වේලාවක් පැවතීමේ හැකියාව නැහැ.ඒ; හිරු එළිය මෙම ක්ෂය රෝග විෂ බීජය විනාශ කරන නිසයි. එහෙත් දුම්රියේ, බස් රියේ, ගුවන් යානයේ ඔබට ඉතා සමීපව ක්ෂය රෝගය වැළඳුණු අයකු ගමන් කළහොත් එම පුද්ගලයාගෙන් ඔබට රෝගය බෝවිය හැකියි.ක්ෂය රෝගයේ රෝග ලක්‍ෂණ මොනවාද?ක්ෂය රෝගය ඇති වන්නේ පෙනහළුවලට පමණක් නොවේ. එය ශරීරය පුරා ඇති විවිධ අවයවයන්ට වැළඳීමේ හැකියාව ඇති රෝගයක්. බොහෝවිට මෙය වැළඳෙන්නේ පෙනහළුවලටයි. එහෙත් මොළය, වකුගඩු, හෘදය, වසාගැටිති, වකුගඩු, වැනි අවයව ක්ෂය රෝගයට ගොදුරු වෙනවා. රෝගය වැළඳී ඇති අවයවය අනුව පෙන්නුම් කරන රෝග ලක්‍ෂණ වෙනස් වෙනවා. පෙනහළු වලට වැළඳෙන ක්ෂය රෝගයෙන් (PTB) කැස්ස, ශරීය කෙට්ටුවීම, උණ, කෑම අරුචිය, රාත්‍රී කාලයේ අධික ලෙස දහදිය දැමීම වැනි රෝග ලක්‍ෂණ පෙන්නුම් කරනවා.(මේ දිනවල රාත්‍රියට අධික ලෙස දහදිය දමන්නේ පරිසරයේ ඇති අධික උණුසුම නිසයි.) ක්ෂය රෝගය වැළඳුණු අයකු කහින විට ඇතැම් විට සෙම සමඟ රුධිර පිටවිය හැකියි. ඇතැම්විට එසේ නොවිය හැකියි. දීර්ඝකාලීනව පවතින කැස්ස, කෑම අරුචිය වැනි මූලික රෝග ලක්‍ෂණ පෙන්නුම් කළද බොහෝ දෙනෙක් තමන්ට කිසියම් රෝගයක් වැළඳී ඇතැයි සිතන්නේ නෑ.බොහෝ දෙනෙකු වෛද්‍යවරයකු වෙත යන්නේ අධික ලෙස ශරීරය කෙට්ටුවීමට පටන්ගත් විටයි. ක්ෂය රෝගය නිශ්චිතවම හඳුනාගත හැකි වන්නේ සෙම සාම්පලයක් පරීක්‍ෂා කිරීමෙන්ම පමණයි. X කිරණ ඡායාරූපයකින්වත් වෙනත් පරීක්‍ෂණයකින්වත් මෙම රෝගය හඳුනාගත හැකි වන්නේ නෑ. මෙම විෂබීජය අන්වීක්ෂයක් තුළින් මුලින්ම දුටුවේ රොබට් කොක් නම් විද්‍යාඥයා. ඒ මීට වසර සීයකට පමණ ඉහතදී.ක්ෂය රෝගය වැළඳෙන වෙනත් අවයව මොනවාද?ක්ෂය රෝග විෂබීජය ශරීරයට ඇතුළු වී නොදැනීම සුව වූ පුද්ගලයින්ගේ ශරීරය තුළ ඇති විවිධ අවයව තුළ මෙම විෂබීජය තැන්පත් විය හැකියි. ඒ; රුධිරය මඟින්. වසා ගැටිති, වකුගඩු, මොළය, හෘදය, ආහාර මාර්ග පද්ධතිය සහ තවත් ශරීරයේ නොයෙකුත් අවයවවල ක්ෂය රෝග විෂබීජ තැන්පත්ව තිබී ශරීරයේ ප්‍රතිශක්තිකරණ හැකියාව දුර්වල වූ අවස්ථාවකදී විෂබීජය ක්‍රියාකාරී වී රෝගය මතු විය හැකියි. පෙනහළුවලට ක්ෂය රෝගය වැළඳුණුවිට ඉක්මනින්ම රෝග ලක්‍ෂණ මතු වන නිසා එය වැළඳුණේ කාගෙන්දැයි අනුමාන කළ හැකියි.එහෙත් වසා ගැටිත්තක, වකුගඩුවල, මොළයේ තිබී ක්ෂය රෝග විෂබීජය හමුවූ විට එම විෂබීජය ශරීරගත වූයේ කාගෙන්දැයි සෙවීම එතරම් පහසු නෑ. එවැනි අවයවලින් රෝගය මතු වන්නේ විෂබීජය ශරීරයට ඇතුළු වී වසර ගණනාවක් ගතවීමෙන් පසුව විය හැකියි. එසේ වන්නේ ඉහත කී පරිදි ශරීරයේ ප්‍රතිශක්තිකරණ හැකියාව දුර්වල වූ විටයි.ශරීරයේ ප්‍රතිශක්තිකරණ හැකියාව දුර්වල කරන හේතු මොනවාද?මත්පැන් පානය, ස්ටීරොයිඩ හෝමෝන ඖෂධ දීර්ඝ කාලයක් ගැනීම(Prednisoloneවැනි ඖෂධ), පිළිකාවක් වැළඳී තිබීම, විශේෂයෙන් ම HIV ආසාදිතයකු වීම ශරීරයේ ප්‍රතිශක්තිකරණ හැකියාව හීන කරනවා. මිය යන HIV ආසාදිතයින්ගෙන් බහුතරයකට ක්ෂය රෝගය වැළඳී ඇති බව හෙළිවී තිබෙනවා.පෙනහළුවලට හැර ශරීරයේ වෙනත් අවයවවලට ක්ෂය රෝගය වැළඳී ඇති විට එම තත්ත්වය සෙම පරීක්‍ෂාවකින් හඳුනාගත හැකි වන්නේ නෑ. ඒ සඳහා එම අවයවයේ පටක පරීක්‍ෂා කළ යුතුයි. ව්‍යාධිවේද පරීක්‍ෂාවකින් මෙය කළ හැකියි. ශරීරයේ අවයවයකට ක්ෂය රෝගය වැළඳුණු විට එම අවයවය ඉතා ඉක්මනින් හානියට පත් වෙනවා. මොළයට ක්ෂය රෝග විෂබීජයේ බලපෑම් එල්ලවී ඇත්නම්, ඇස් පෙනීම දුර්වලවීම, කටහඬ වෙනස්වීම, ආහාර ගිලීමට අපහසු වීම, අපස්මාරය (වලිප්පුව) වැනි රෝග ලක්‍ෂණ මතු විය හැකියි. හෘදයට ක්ෂය රෝග විෂබීජය ඇතුළු වුවහොත් හෘදයේ විවිධ ආබාධ ඇතිවීමේ හැකියාව තිබෙනවා.ක්ෂය රෝග විෂබීජය හඳුනා ගැනීමට “මාන්ටෝ” පරීක්‍ෂාව යොදා ගන්නවා. මෙම සුවිශේෂ පරීක්‍ෂණය මඟින් මෑත කාලයේදී එම පුද්ගලයාට ක්ෂය රෝග විෂබීජය ශරීරගතවී ඇත්දැයි සොයාගත හැකි වෙනවා. මෙම පරීක්‍ෂණයෙන් නිවැරදි තීරණයකට එළඹීමට පරීක්‍ෂණයේ ප්‍රතිඵල සමඟ රෝගියාගේ රෝග ලක්‍ෂණ සසඳා බැලිය යුතුයි.මෙම රෝගය බෝවීම වැළැක්වීම සඳහා ඇති හොඳම ක්‍රමය වන්නේ පරිසරයට ක්ෂය රෝග විෂබීජ එක්වීම වැළැක්වීමයි. ඒ සඳහා රෝගීන් හඳුනා ගැනීම වැදගත්. කුඩා කාලයේ දරුවනට ලබාදෙනBCGඑන්තන මඟින් වැළකෙන්නේ කුඩා කාලයේ ඇතිවන ක්ෂය රෝගයේ සංකූලතා පමණයි. ශරීරය පුරා පැතිරී යන ක්ෂය රෝගයට BCGඑන්නතෙන් ආරක්ෂාවක් නෑ.මේ රෝගය සඳහා ඇති ප්‍රතිකාර මොනවාද?ප්‍රතිකාර ලෙස ප්‍රතිජීවක ඖෂධ වර්ග 4 ක් හෝ 5 ක් මාස 6 ක් පුරා දිනපතා ලබාගත යුතුයි. ලොව පුරාම ක්ෂය රෝගය මර්දනයට ඖෂධ භාවිතා කරන්නේ මේ ආකාරයෙන්. මෙහිදී සඳහන් කළ යුතු විශේෂ කරුණක් තිබෙනවා. ඒ; වෛද්‍ය උපදෙස් අනුව එක් ඖෂධයක් හෝ අතපසු නොකොට ඉතා නිවැරදි ලෙස ඖෂධ ලබා ගත යුතු බවයි. එක් ඖෂධයක් හෝ ඖෂධ කීපයක් නොගතහොත්, නියමිත කාලසීමාවට ඖෂධ නොගතහොත් පසුකාලීනව එම ඖෂධවලට ප්‍රතිරෝදී තත්ත්වයක් ශරීරය තුළ ගොඩ නැගෙනවා.එහි අවසන් ප්‍රතිඵලය වන්නේ අධි ඖෂධ ප්‍රතිරෝධී ක්ෂය රෝගය(Multi drugs Resistance tuberculosis) නම් තත්ත්වයට ගොදුරු වීමයි. මෙම රෝගී තත්ත්වයට ප්‍රතිකාර කිරීම ඉතා අපහසුයි. එම රෝගයෙන් මිදීමට නේවාසිකව වසර කීපයක් ප්‍රතිකාර ගත යුතුයි.DOTs ප්‍රතිකාරය යනු කුමක් ද?Direct observation Treatment ඍජු ප්‍රතිකාර ක්‍රමය DOTs ප්‍රතිකාර ක්‍රමය ලෙස හඳුන්වනවා.මෙය ක්ෂය රෝගය වැළැක්වීම සඳහා ලොව පුරා ආරම්භ කර ඇති විශේෂ ප්‍රතිකාර ක්‍රමයක්. මෙහිදී ක්ෂය රෝගයට ගොදුරු වූ පුද්ගලයා සුවපත් කිරීමේ වගකීම පැවරෙන්නේ රටේ සෞඛ්‍ය අංශයටයි. මෙහිදී පුහුණු සෞඛ්‍ය නිලධාරියකු දිනපතා රෝගියාට ඖෂධ ලබා දෙනවා. මේ සඳහා සෞඛ්‍ය මධ්‍යස්ථානයක් වෙත දිනපතා රෝගියා පැමිණිය යුතුයි. එක් දිනයක් හෝ නොපැමිණියහොත් සෞඛ්‍ය සේවකයා රෝගියා පිළිබඳව සොයා බලනවා. මෙම ක්‍රමයේදී රෝගියාට පහසු වේලාවක් ඖෂධ ගැනීම සඳහා තෝරා ගැනීමේ හැකියාව තිබෙනවා. මෙම ප්‍රතිකාරය ලබාදෙන අතරතුර සෙම පටල කීප අවස්ථාවකදීම පරීක්‍ෂා කරනවා. ඒ; විෂබීජ ක්‍රමයෙන් ශරීරයෙන් අඩුවේදැයි පරීක්‍ෂා කිරීමට. ඖෂධීය ප්‍රතිකාර අවසානයේ කෙරෙන සෙම පටල පරීක්‍ෂාව මඟින් රෝගියාගේ ශරීරයෙන් විෂබීජය තුරන් වී ඇතිදැයි පරීක්‍ෂා කරගත හැකියි.ක්ෂය රෝගයට ගොදුරු වූ අයකුට එම රෝගයෙන් මිදීම සඳහා නිසි ප්‍රතිකාරය මෙන්ම නිසි සත්කාරය ද අවශ්‍යයි. රෝගියාගේ ඥාතීන් රෝගියාව නිසි පරිදි රැක බලා ගැනීම වැදගත්. රෝගියකු හට පළමු ඖෂධ වේල් දෙක තුන ලබාදෙන විට ඔහුගෙන් වෙනත් අයකුට රෝගය බෝ කිරීමේ හැකියාව ඉතා පහත් මට්ටමකට වැටෙනවා. ඒ නිසා නිසි පරිදි ඖෂධ ලබාගන්න අයකු පිළිබඳව අන් අය බිය විය යුතු නෑ.රාගම වැලිසර ළය රෝහල ක්ෂය රෝගය සඳහා විශේෂ සායනයක් පවත්වනවා. අති නවීන පහසුකම්වලින් මෙම රෝහල දැන් සමන්විතයි. ඒ නිසා දැන් ක්ෂය රෝගයට බිය විය යුතු නෑ. ඉහතින් දැක්වූ රෝග ලක්‍ෂණ ඔබ තුළත් ඇත්නම් වෛද්‍යවරයකු හමුවී ඒ බව පවසන්න. වෛද්‍යවරයා නිසි ප්‍රතිකාර සඳහා ඔබව යොමු කරනු ඇති. ඔබට ක්ෂය රෝගය වැළඳී ඇති බව පරීක්‍ෂණ මඟින් ඔප්පු වුවහොත් එයින් මිදීමට සිතට ගන්න. එය ඔබේ ජීවිතයට ආලෝකයක් මෙන්ම එය ඔබේ සමාජ වගකීමක්.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032118</link>
    <topic>කඩුගන්නාව කන්දේ සැඟවුණු මාවෙල ලෙන් විහාරය</topic>
    <author>විස්තර සහ ඡායාරූප</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ඔබ කොළඹ - මහනුවර මාර්ගයේ කඩුගන්නාව කන්ද පසුකරමින් කොපමණවත් ගමන් කරන්නට ඇත. එහෙත් පහළ කඩුගන්නාව අම්බලම අසලින් මාර්ගයෙන් පහළට බැස වන තුරු අතර සැඟවුණු පුරාණ ලෙන් විහාරය දැක බලා සිත සනහා ගන්නට ඇත්තේ කලාතුරකින් කෙනකු විය හැකි ය. මහා මාර්ගය අසල සිට දකුණට ඇති බෑවුමේ පහළට මීටර 200 ක් පමණ ගමන් කිරීමෙන් විහාරය වෙතට ළඟා වීමට පුළුවන.පහළ කඩුගන්නාව මාවෙල ගම්මානයේ පිහිටා ඇති මෙම විහාරය හතර කෝරලේ ගල්බඩ කෝරලයේ ගන්නෑ (ගංනවය) පත්තුවට අයත් ය. මෙගම කෑගලු සහ මහනුවර දිස්ත්‍රික් මායිමේ පිහිටා ඇත. මේ නිසා විහාරය හැඳින්වෙන්නේ ද ගමේ නමින් මාවෙල වලගම්බා ලෙන් විහාරය වශයෙනි.ඉංගී‍්‍රසින් විසින් 1800 මුල් භාගයේ දී කඩුගන්නාව ගල විදිමින් කොළඹ මහනුවර මාර්ගය ඉදි කිරීමට පෙර මාවෙල විහාරයට යන මඟ වැටී තිබුණේ හිඟුල - හීනටිපොනේ මාර්ගයේ පැමිණ කඳු බෑවුම තරණය කිරීමෙනි. එහෙත් පසුකාලීනව එම මාවත භාවිතය අත් හැරි පසු එය වන වැදී ගොසිනි. මෑතක දී පහළ කඩුගන්නාවේ මහා මාර්ගයේ සිට විහාරය වෙත ඇති මංපෙත කොන්ක්‍රීට් දමා තනා ඇත. මේ නිසා බැතිමතුන්ට ඉතා පහසුවෙන් විහාරයට ළඟා විය හැකි ය.ඈතින් දිස්වන බතලේගලකන්දඈතින් සබරගමු කඳු සහ කෙත්වතු පිස එන සුළඟ අප ගත වදී. එය දාහය නිවමින් සිරුර සිහිල් කරවයි. සමනලුන් කිහිප දෙනෙක් විත් අරලිය ගසක වසා රොන් ගන්නට තතනති.විහාරය වෙත පිවිසෙන විට අවට වටපිටාව අලංකාර කෝණයන්ගෙන් අපට දර්ශනය වෙයි.පහළ නිම්නයේ දිස් වන්නේ මාවෙල ප්‍රදේශයේ කෙත් ය. අවට ගෙවතු සහ ඊට ඉහළින් නැගී සිටිනා සතර කෝරලේ කඳු ප්‍රාන්ත හරිත වර්ණයෙන් දිස් වෙයි.ඒ අතරින් කැපී පෙනෙන්නේ බතලේගල කන්දයි. අතීතයේ මාවෙල ලෙන්වල වැඩ විසූ භාවනානුයෝගී භික්ෂුන් වහන්සේලා මෙම සුන්දර දර්ශනයෙන් සිත් පහන් කර ගන්නට ඇත.එය ඔවුන්ගේ සිත ඒකාත්මික කර ගැනීම සඳහා අරමුණු කර ගන්නට ඇත.ගල් පව්වකින් පහළට ඇද හැලෙන දිය ඇල්ලක් අපට මුලින්ම හමු විය. එහි හීන් දිය කෙඳි අවට විසිරෙමින් ජල වාෂ්ප බවට පත් වෙයි. මේ අවට ගල් පර්වතවල සිසිලස පි‍්‍රය කරන පර්ණාංග වැවී ඇත. අවට ගස්වල ඒ මේ අත දුව පනින රිළවුන්ට මේ පින්බිම කදිම අභය භූමියක් වී තිබේ.දියඇල්ලට ඔබ්බෙන් විහාරය භූමියයි. ලෙන් විහාරය පිහිටා ඇති වටපිටාව ගල් පර්වතවලින් බහුල ය. මෙම විහාරය කරවා ඇත්තේ කඳු බෑවුම ඔස්සේ ඇදී යන දික් පර්වත තලාවක් ඇසුරු කරගෙන ය.එහි කටාරම් කෙටන ලද ලෙන් තුනකි. පළමු ලෙනෙහි දාගැබ ද දෙවැනි ලෙනෙහි විහාර මන්දිරය ද තෙවැනි ලෙනෙහි සංඝාවාසය ද පිහිටා තිබේ. මෙම පර්වතයට ඉහළින් පැතිර ඇත්තේ වන වදුලු සහිත වටපිටාවකි. හාවන් මීමින්නන් කලවැද්දන් වැනි සතුන්ට එය කදිම රක්ෂා ස්ථානයක් බවට පත්ව ඇත.පිරිනිවන් මංචකය දැක්වෙන සැතපෙන ප්‍රතිමාවේ අතවරයට ලක්ව ඇත්තේ හිස තබාගෙන සිටින කොට්ටයයි. 1998-04-04 දින විහාරයේ ස්වාමින් වහන්සේලා බැඳ දැමූ හොරු හය දෙනකු පිළිමය වනසා නිදන් සොයා ඇත.එය නැවත ප්‍රතිසංස්කරණය කරන ලද අතර 2001-11-08 දින යළිත් කඩා දමන ලදී. ඊට පසු නිදන් හොරු මෙම පිළිමය වනසා දමා ඇත්තේ 2002-11- 24 දා ය. දැන් මෙය නැවත පුරාවිද්‍යා දෙපාර්තමේන්තුවේ ප්‍රතිසංස්කරණයට ලක්ව තිබේ. මාවෙල පමණක් නොව හතර කෝරලේ පිහිටි දනකිරිගල - දෙවනගල - අලවතුර ගනේගොඩ වැනි පුරාණ විහාර රැසක් නිදන් හොරුන්ගේ විනාශයට ලක්ව ඇති බව අපට නිරීක්ෂණය කිරීමට ලැබුණි.ලෙන් විහාරයේ චිත්‍රයක්අපි විහාර බිමට පිවිස අවට දර්ශනයෙන් සිත් පහන් කර ගත්තෙමු. වසර සිය ගණනක් තිස්සේ බැතිමතුන් මෙම පුණ්‍ය භූමිය වන්දනා කරගෙන පින් පුරවා ගන්නට ඇත. ජනප්‍රවාදයේ සඳහන් අයුරින් බොහෝ ලෙන් විහාර මෙන් ම මෙය ද කරවා ඇත්තේ වලගම්බා රජු විසිනි.කෙසේ වුවත් මෙහි ආරම්භය අනුරාධපුර යුගයේ මුල් භාගයට ඇතුළත් කළ හැකි ලක්ෂණ දෙවැනි ලෙන් විහාරය ඉදිරිපිට ඇති කොරවක්ගල සහ පුන්කලස සහිත මුරගල් යුවළෙන් පෙනේ. එහි කොරවක්ගලක පූර්ව අනුරාධපුර යුගයට අයත් බ්‍රාහ්මී අක්ෂරවලින් බොතිමශ (බොතිමගේ) යන්න කොටා ඇත. එම ගල් නිර්මාණය කරවා ඇත්තේ හෝ කර ඇත්තේ බොතිම නම් පුද්ගලයා වන්නට ඇත.වලගම්බා ජනප්‍රවාදය මෑත අතීතයේ මෙයට ආරූඪ කරවා ඇති බව පෙනේ. එච්. සී. පී. බෙල්ගේ 1892 කෑගලු වාර්තාවේ ද එය සඳහන් නොවේ. ඔහු මෙම පුදසුන සඳහන් කරන්නේ මාවෙල ලෙන් විහාරය වශයෙනි. ඔහුට අසන්නට ලැබී ඇති අයුරින් මෙම විහාරය කරවා ඇත්තේ කෝට්ටේ 6 වැනි පරාක්‍රමබාහු රජු විසිනි.විහාර භූමියේ මුලින්ම පිහිටි ලෙන තුළ දාගැබ දක්නට ලැබේ. මෙම ලෙන දිගින් අඩි 30 ක් ද පළලින් අඩි 20 ක් ද වේ. ලෙනෙහි උස අඩි 22 කි. ලෙනට ඇතුළුවීමට ඇති ප්‍රවේශය දෙපස කොරවක්ගල් දෙකක් සහ චාම් පුන්කලස් මුරගල් දෙකකි. පුන්කලස්වල ඇත්තේ නෙලුම් පොහොට්ටු ය. ඒවා යන්තම් මතුකර පෙන්වා ඇත. කොරවල්ගල් චාම් බොරදම් කැටයමින් යුක්ත ය. මෙවැනි චාම් කැටයම් දැකගත හැක්කේ අනුරාධපුර යුගයේ මුල් භාගයේ දී ය.මෙහි ඇතුළු ගැබෙහි පිහිටි දාගැබ ගඩොල් සහ මැටියෙන් තනා හුණු පිරියම් කර තිබේ. දාගැබේ විෂ්කම්භය අඩි 8 අඟල් 6 ක් වන අතර උස අඩි 19 කි. සම චතුරස්‍රාකාර වේදිකාවක් මත දාගැබ ඉදිකර තිබේ. එම වේදිකාව දිගින් හා පළලින් අඩි 11 අඟල් 6 කි. දාගැබ නිසා ලෙන සම්පූර්ණයෙන් පිරී ගොසිනි. දාගැබ වටා සිව්පසින් මකර තොරණ යට වැඩ සිටින හිඳි බුද්ධ ප්‍රතිමා හතරකි. එම ප්‍රතිමා අඩි 4 ක් උසින් යුක්ත ය. පසුකාලීන තීන්ත ආලේපය නිසා මහනුවර යුගයේ ඉදිකරන ලද මේවායේ පුරාණ ස්වරූපයට හානි පැමිණ තිබේ.මෙහි ලෙන් වියනෙහි බදාම තට්ටුවක් දක්නට ලැබුණ ද පැරැණි සිතුවම් දක්නට නොලැබේ. වටේ බිත්තිවල ද සිතුවම් කිසිවක් නොමැත.පසුකාලීන අලුත්වැඩියාවල දී මෙම සිතුවම් මැකී යන්නට ඇති බව සිතිය හැකි ය. මෙම දාගැබ මෙන්ම ලෙන් විහාරයේ සැතපෙන බුද්ධ ප්‍රතිමාව ද කිහිප වරක්ම නිදන් හොරු හාරා තිබේ. මෙවැනි බොදු උරුමයන් වනසා නිදන් සෙවීම මුදලට ලොබ බැඳි දුර්ජනයන්ගේ ක්‍රියාවකි.මෙලෙස ලෙන් තුළ කුඩා දාගැබ් ඉදිකිරීම මහනුවර යුගයේ දී දැකගත හැකි ය. හිඳගල වාරණ පිළිකුත්තුව එවන් දාගැබ් දැකගත හැකි විහාර කිහිපයකි. මෙම ලෙනට අඩි 75 ක් පමණ දුරින් දෙවැනි ලෙන පිහිටා තිබේ. ප්‍රතිමා මන්දිරය එහි පිහිටා ඇත. එහි සැතපෙන බුද්ධ ප්‍රතිමාව මහනුවර යුගයේ ලක්ෂණ සහිත ය.මෙහි පිහිටි ප්‍රතිමා සහ සිත්තම්වල පුරාණ ස්වරූපය ආරක්ෂා වී පවතී. බුදුරුවේ සිවුර මහනුවර යුගයේ ජනපි‍්‍රය ලක්ෂණයක් වූ දියරැලි ආකාරයෙන් යුක්ත ය.එහි සිවුර රන්වන් පැහැති ය. මෙහි හිස හා කොට්ටය අසල නිදන් හොරු විනාශ කළ ලක්ෂණ පවතී. බෙල් අවුරුදු 116 කට පෙර විස්තර කරන සිතුවම් අද වන විට බොහෝ දුරට විනාශ වී ගොසිනි. වියන් සිත්තම් දැකගත හැක්කේ යාන්තමිනි. රහත් රූප ද ඉතිරිව පවතින්නේ කිහිපයක් පමණි. සොබාදහම විසින් ඒවායේ වර්ණ මකා දමා ඇත.මෙම විහාරය ඉදිරිපිට කළුගල් මළුවක් මත පැරැණි බෝධි වෘක්ෂයකි. එහි සිට තවත් අඩි 150 ක් පමණ දුරින් සංඝාවාසය සහිත ලෙනයි. ඒ අවට සරුවට වැඩුණු පුවක් ගසින් පිරි වදුලක් අපට දැකගත හැකි විය.ලෙහෙනුන් කිහිප දෙනෙක් පුවක් ගස් අතර සරමින් සිටියහ. මෙවැනි සුන්දර දැකුම් සහිත පුදබිම්වල දී අප සිත් පහන් වේ. එය විඩාබර සිතට කදිම සැහැල්ලුවක් සැනසුමක් ගෙන දෙන බව අමුතුවෙන් කිව යුතු නොවේ.බුදුන් දවස රහත් හිමිවරු සොබා සුන්දරත්වයෙන් සිත සනසා ගත් ආකාරයත් එය භාවනාවට නිමිත්තක් කර ගත් ආකාරයත් ථෙර ගාථාවල අපූරුවට සඳහන් වේ. එලෙස ම පුරාණයේ මාවෙල ලෙන් විහාරයේ වැඩ සිටි හිමිවරුන් ද මේ සුන්දර වටපිටාවෙන් සිත පහන් කර ගෙන බවුන් වඩන්නට ඇත.මෙවැනි සිතිවිලි සහිතව සිටි අපි බතලේගල කන්ද අතරින් රත් පැහැ හිරු බැස යන සන්ධ්‍යාවේ මාවෙල ලෙන් විහාරයෙන් සමු ගතිමු.විස්තර සහ ඡායාරූපකුසුම්සිරි විජයවර්ධනසංගීතවේදී නිමල් ගුණසේකර ඒක පුද්ගල සංගීත ප්‍රසංගයමියැසි ප්‍රභා මේ මස 27 වැනිදින පස්වරු 3.30 ට වරකාපොළ ප්‍රාදේශීය ලේකම් කොට්ඨාසයේ සංස්කෘතික මණ්ඩලයට ආධාර පිණිස වරකාපොළ නගර සභා ශ්‍රවණාගාරයේදී පැවැත්වෙයි.මහනුවර ධර්මරාජ ආදි බාලදක්‍ෂ සංගමය සංවිධානය කරන සහන් රන්වල ඉදිරිපත් කරන ජනනැටුම් සහ ජන ගී ගායනා ඇතුළත් “මේ අවුරුදු කාලේ” ප්‍රසංගය මේ මස 28 දා සවස 3.30 ට හා 6.30 ට ධර්මරාජ විද්‍යාලයීය ශ්‍රවණාගාරයේදී පැවැත්වේ.ආචාර්ය අනිල් මිහිරිපැන්නයන්ගේ බටනලා වාදන ප්‍රසංගයක් මේ මස 25 වැනිදා සවස 6.00 ට මරදාන එල්ෆින්ස්ටන් රඟහලේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=av10032119</link>
    <topic>නානාගෙන් දීපිකාට ‘තරවටුවක්’</topic>
    <author>සුජීව තේවහෙට්ටිගේ</author>
    <content>‘ප්‍රදර්ශනේට අපිටත් ඉන්වයිට් කරන්න ඕනැ’ (රසදුන නව කථාව)අද විශේෂ - රසවත් මාළුපාන්අපේ අනාගත පැතුම ඔබයිහදවතක වේදනා‘ෆිල්ම් ෆෙයාර්’ සම්මානය ඉවත දැමූ අමිතාබ්ට ඕමානයෙන් සම්මානයක්මම මේ ඇවිද යන්නේ ‘මහා වංශය’ හරහායිපරිගණක සජීවීකරණයෙන් අලුත් දේ සොයා යන විරාජිත ලංකා ලීලානන්දපික්චර් පිස්සාපිස්සු හැදෙන සඳහුදෙකලා හිතක ඇඳුණු සොඳුරු නිමැවුම බෙවිස් උයනමිතුරාගේ බිරිය මාර්ටින් වික්‍රමසිංහට පෙම් කරයිහද පුදසුනලෝක විනාශය 2012 දෙසැම්බර් 21 දාඉන්ටනෙට් ජෝක්ස්ලංකාවේ සුන්දර ස්ථාන 500 ක් එක රූ සරණියකට ගොනු කරන ලංකාවතරණයජපන් දැරියන්ගේ බෝනිකි සමයහුස්ම ගන්නා ඕනෑම කෙනකුට ක්ෂය රෝගය වැළඳිය හැකියිකඩුගන්නාව කන්දේ සැඟවුණු මාවෙල ලෙන් විහාරයනානාගෙන් දීපිකාට ‘තරවටුවක්’ප්‍රවීණයන්ට ගරු කිරීම නවකයන්ගේ යුතුකමක්. මේ ගුණාංගය ඕනෑම ක්‍ෂේත්‍රයකට පොදුයි. සිනමා ලෝකය තුළත් එය එලෙසින්ම විය යුතුයි. ඇතැම් අවස්ථාවලදී මේ ගෞරව කිරීම සිදු නොවන බව නිතරම අහන්නට, දකින්නට ලැබෙනවා. තරගකාරිත්වය ඉහ වහා ගිය බොලිවුඩ්පුරයේත් මේ නොතකා හැරීම සිදු නොවුණොත් පුදුමයක්.මෑතකදී එවැනි සිදුවීමකට මුහුණ දුන් ප්‍රවීණ රංගන ශිල්පියෙක් තමයි, නානා පතේකර්. ඔහු ගේ රංගන කුසලතා පිළිබඳව අමුතුවෙන් කතා කළ යුතු නැහැ.සිනමා සම්මානයන්ගෙන් ද පිදුම් ලත් මේ ප්‍රවීණයාට මදිපුංචිකමක් සිදුවූ බවයි බොලිවුඩ්පුරයෙන් දැනගන්නට ලැබුණේ.නානාට එවැනි අමිහිරි අත්දැකීමක් ලැබුණේ සිනමා ලොව ජනප්‍රියත්වයේ කිරුළු දරා සිටින නවක නිළියකගෙන්. දීපිකා පදුකෝන් නිසයි නානාට එවැනි අත්දැකීමකට මුහුණ දෙන්නට සිදුවුණේ.මේ සිද්ධියට මුල පිරුවේ චිත්‍රපටයක්. මෙහි තිර රචකයාත්, අධ්‍යක්ෂවරයාත් වුණේ නානා. ඔහු චිත්‍රපට තිර නාටකයක් නිර්මාණය කළා. එය අධ්‍යක්ෂණය කරන්නට බලාපොරොත්තු වුණේත් ඔහුමයි.චිත්‍රපටයේ ප්‍රධාන නිළිය හැටියට වඩාත්ම ගැලපෙන්නේ දීපිකා පදුකෝන් බව ඔහුට හැඟී ගියා. ඒ අනුව තමන් රචනා කළ තිර නාටකය රැගෙන ඔහු මුලින්ම ගියේ දීපිකා හමුවීමටයි.ඒ වන විට චිත්‍රපටයක රූපගත කිරීමකට සහභාගිවෙමින් සිටි දීපිකා ඉතා කැමැත්තෙන් නානා සමඟ කතාබහට එක්වුණේ දර්ශන තලයේ වැඩකටයුතුවලින් කෙටි විවේකයක් ලබාගෙනයි.නානා ඇයට තිර රචනයෙහි ඇතුළත් සිදුවීම් පැහැදිලි කළා. දීපිකා උනන්දුවෙන් එය අසා සිටියා.විශේෂයෙන්ම තමන්ට නිරූපණය කරන්නට ලැබෙන චරිතය පිළිබඳව ඇය දැඩි සැලකිල්ලක් යොමු කළා. චිත්‍රපටයේ රූපගත කිරීම්වල නියැලෙන්නට සිදුවූ නිසා දීපිකා මේ ප්‍රවීණ නළුවාගෙන් එදින සමුගත්තේ තවත් දිනයක හමුවීමේ බලාපොරොත්තුවෙන්.මාස කිහිපයක් ගෙවී ගියා. නානාට පණිවුඩයක් යැවූ දීපිකා ඔහු හමුවී චිත්‍රපටය පිළිබඳව තවදුරටත් කතාබහ කරන්නට තමන්ට අවශ්‍ය යැයි දැන්වූවා. නානා ද ඉක්මනින්ම දීපිකාව මුණගැසුණේ බලාපොරොත්තු සහගතවයි.මේ දෙවැනි හමුවේදී ද දීපිකා, තමන්ට ලැබෙන චරිතය පිළිබඳව නානා ගෙන් විස්තර විමසුවා. ඔහු එම චරිතය පිළිබඳව දීර්ඝ විස්තරයක් නොපැකිලව ඉදිරිපත් කළා.නමුත්, දීපිකා එයින් සෑහීමකට පත්වුණේ නැහැ. ඇයට අවශ්‍ය වූයේ චිත්‍රපටය අධ්‍යක්ෂණය කරන්නට බලාපොරොත්තු වන නානා පතේකර් නම් වූ සම්මානනීය නළුවාගේ අවශ්‍යතාවට වඩා තමන්ගේ සිතුවිලිවලට අනුව එම චරිතයේ වෙනස්කම් කිහිපයක්ම සිදුකරගන්නටයි. නානා එයට කැමැති වුණේ නැහැ.දීපිකා කියන ආකාරයට ඇයට ලැබෙන චරිතය වෙනස් කරන්නට ගියහොත් එයින් චිත්‍රපටයේ කතා තේමාවට අසාධාරණයක් සිදුවන බව නානාට වැටහුණා. ඒ නිසා ඔහු දීපිකාගේ අදහස බැහැර කළා. ඒ වුණත් දීපිකා, නානාට අවනත වුණේ නැහැ.ඇය නැවත නැවතත් තම අදහස් අනුව චරිතය වෙනස් විය යුතු යැයි තරයේම කියා සිටියා. දීපිකා වැනි නවක නිළියක මේ අයුරින් හැසිරේවි යැයි නානා කොහෙත්ම විශ්වාස කළේ නැහැ. මැදිවිය ඉක්මවමින් සිටින, තමන් වැනි පළපුරුදු නළුවෙකුට, දීපිකා වැනි ලාබාල සහ අත්දැකීම් අඩු නිළියක මේ අයුරින් කතා කරනු ඇතැයි නානා කිසිසේත්ම සිතුවේ නැහැ. ඔහුට දීපිකාගේ වදන් ඉවසා සිටින්නට නොහැකි වුණා. එක්වරම කෝපයෙන් නැඟී සිටි නානා, දීපිකාගේ් අදහස් ප්‍රතික්ෂේප කළේ ආවේගකාරී අයුරෙන්.ඔහුගේ වචන දීපිකා නම් වූ ලාබාල නිළියට කළ තරවටුවක් විණි යැයි එම සිද්ධිය පිළිබඳ තොරතුරු දන්නා සමහරු ප්‍රකාශ කර තිබුණා. කොහොම වුණත් දීපිකා ඉන් පසුව කිසිත් නොදොඩා මුනිවත රැක්ක බවයි ආරංචි. සමහර විට ඇය නානා ගේ අදහස් දැක්වීම්වලට බිය වන්නටත් ඇති.පසුගිය සති කිහිපය තිස්සේ කරීනා කපූර් චිත්‍රපට කිහිපයකම රූපගත කිරීම්වලට එකතුවී සිටියා. මේ හේතුවෙන් ඇය දැඩි අවිවේකී ගතියකින් පසුවුණා. චිත්‍රපට වැඩ නිමකිරීමෙන් පසුව තරමක විවේකයක් ලද කරීනා තීරණය කළේ අලුත්ම මෝටර් රථයක් මිලදී ගන්නටයි. නවීන පන්නයේ මෝටර් රථ කිහිපයක්ම පරීක්ෂා කළ ඇයගේ නෙත් නතරවුණේ ‘එස්’ පන්තියේ අලුත්ම මර්සිඩීස් බෙන්ස් රථයක් ළඟයි.මේ මෝටර් රථයේ පෙනුමට ඇය වශී වුණා. මිල නම් හුඟාක්ම වැඩියි. එය, ඉන්දීය රුපියල් ලක්ෂ 75ක්. සුවපහසු බවෙන් අංගසම්පූර්ණ වූ මේ මෝටර් රථය වෙනුවෙන් ඇය පසුගිය සතියේදී මුදල් ගෙවූ බවයි ආරංචි. මේ මොහොත වන විට මර්සිඩීස් බෙන්ස් රථය කරීනාගේ නිවසට ගෙනැවිත් තියෙන්නත් පුළුවන්.තමන් වෙනුවෙන් මෝටර් රථයක් මිලදී ගත් කරීනා ඊළඟට තීරණය කළේ තම සොහොයුරිය වෙනුවෙන් ද තවත් අලුත් මෝටර් රථයක් මිලදී ගන්නටයි. වැඩිමහලු සොහොයුරිය, කරිස්මා වෙනුවෙන් ඇය තවත් මර්සිඩීස් බෙන්ස් රථයක් මිලදී ගන්නට බලාපොරොත්තු වෙනවාය කියලයි බොලිවුඩ් පුරයෙන් උණු උණුවේම දැනගන්නට ලැබුණේ.කරිස්මා මේ දිනවල සිටින්නේ ඇයගේ දෙවැනි දරුවා ලැබෙන තුරුයි. කරිස්මාට මුලින්ම ලැබුණේ දියණියක්. ඇය දැන් නිවෙසෙහි රැඳී සිටින්නේ දරු ප්‍රසූතිය සඳහා කොයි මොහොතේ හෝ රෝහලට යෑමේ අපේක්ෂාවෙන්. ලැබෙන ආරංචිවල හැටියට නම් කරීනා, කරිස්මාට මර්සිඩීස් බෙන්ස් රථයක් තෑගි කළොත්, එහි නියම අයිතිකාරයා හෝ අයිතිකාරිය වන්නේ කරිස්මාට ලැබෙන්නට සිටින දරුවා කියලයි සමහරු කියා සිටින්නේ.”මාස දෙක තුනක් තිස්සේ මම බල බලා හිටියේ. අලුත් කාර් එකක් ගන්නයි. ඉඩක් ලැබුණු වෙලාවට කාර් කිහිපයක්ම බැලුවා. ඉතින්, මර්සිඩීස් බෙන්ස්වල අලුත්ම කාර් එකක් ඇවිත් තිබුණු නිසා මම ඒක අරගත්තා.” කරීනා එහෙම කිව්වේ තමන්ගේ මෝටර් රථය ගැනයි. නමුත්, අක්කාට තෑගි දෙන්න බලාපොරොත්තු වන මෝටර් රථය ගැන නම් ඇය කිසිවක් කිව්වේ නැහැ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ay1003211</link>
    <topic>ගුටි කකා අඬ අඬා ඉස්කෝලෙ ගිය කාලයක් තිබුණා</topic>
    <author>සාගරිකා දිසානායක ජයසිංහ</author>
    <content>ගුටි කකා අඬ අඬා ඉස්කෝලෙ ගිය කාලයක් තිබුණාඋතුරු වසන්තයෙන් පිබිදෙන මන්නාරමඅපේ තාත්තා රැකියාව හැටියට කළේත් දේශපාලනය කිව්වොත් තමයි වඩාත් නිවැරැදි. ශ්‍රී ලංකා සමසමාජ පක්‍ෂයේ ආරම්භක සාමාජිකයෙක් විදිහට ආචාර්ය ඇන් ඇම් පෙරේරා, කොල්වින් ආර් ද සිල්වා වැන්නන් සමඟ පක්‍ෂය නඟා සිටුවන්නට ඇපකැපවෙලා වැඩ කළ මගේ පියා සිරි සමරනායක. ඒ හැටි වත්පොහොසත්කමක් නොතිබුණු අපේ පවුලේ, පියා ඉපැයූ ධනයත් වැය කළේ දේශපාලන වැඩට. අපේ ළමා කාලය ඒ හැටි සැපවත් නෑ. අග හිඟකම්වලින් පිරුණු දුක් ගැහැට විඳි අතීතයක් අපට උරුම වුණේ තාත්තගේ දේශපාලනේ නිසායි.ඒත් යහපත් හෙට දවසක් ගැන අවංක චේතනාවෙන් කැපවුණු තාත්තලාගේ වගේම පුංචි අපේ හිත්වලත් ඒ දුක් කම්කටොලු ගැන කනගාටුවක් තිබුණේ නෑ.”පුංචි කාලෙ මතකය අවදිකරමින් අප හා පිළිසඳරට එක්වුණේ ප්‍රවීණ මාධ්‍යවේදී විදේශීය ප්‍රවෘත්ති, ආර්ථික හා දේශපාලන විද්‍යා විචාරකයකු මෙන්ම එක්සත් ජාතීන්ගේ ප්‍රවෘත්ති කේÁද්‍රයේ ජාතික ප්‍රවෘත්ති නිලධාරියා ලෙස කටයුතු කරන මොහාන් සමරනායක මහතා.කළුතර දිස්ත්‍රික්කේ අගලවත්ත මැතිවරණ කොට්ඨාශයට අයත් පිටිසර ගම්මානයක් වූ කුරුපිට ගමේදි ඔහු උපන්නේ නවසිය හතළිස් නවයේ ජනවාරි මාසෙ දාසය වැනිදා. “මොහාන් හරිද්‍රස් සමරනායක” කියලා ඔහුට නම තිබ්බේ පියා. අම්මා ඒ.බී. ජයසිංහ. මොහාන්ට වැඩිමල් අයියා. ඔහුට බාල නංගිලා දෙන්නෙක්.තාත්තා හරි හම්බ කරන දේත් තමන් සතුව තිබූ දේත් දේශපාලනේට වැය කරනකොට අරපිරිමහගෙන දරුවන්ට කෑම බීම ඇඳුම් කැඩුම්ටික හදා දීලා කලට වේලාවට පාසලට යවලා ඔවුන්ගේ ඇස් පාදන්න වැඩියෙන්ම වෙහෙස මහන්සි වුණේ අම්මා. ගමේ හැම වැදගත් උත්සවේකට සංවිධාන කටයුතුවල මුල්තැනක් ගත්තෙ තාත්තා. ගමේ හැම මඟුල් ගෙදරකම මළ ගෙදරකම, දේශපාලනය සභාවකදිම කතා පැවැත්තුවේ තාත්තා. මේ නිසාම මොහාන්ලටත් ගමේ කිසියම් පිළිගැනීමක් තිබුණා.ගමේ දරුවන්ගෙන් වැඩි දෙනෙකුට වගේම මොහාන්ටත් අකුරු කියෙව්වෙ තාත්තා. ඔහු මුලින්ම ඇතුල් වුණේ කුරුපිට රජයේ විදුහලට. ඒක තනි ශාලාවක්. මුළු ගමේම ළමයි ගියේ මේ පාසලට. සපත්තු මේස් තියා සෙරෙප්පු දෙකක්වත් ඒ පාසලේ ළමයි පැළැඳුවේ නෑ. පුංචි කාලේ මොහාන් පාසල් යනවට වඩා උත්සාහ කළේ නොගිහින් ඉන්න. ඔහු ගෙදර කාටත් හොරා පාන්දරින්ම අවදි වුණේ පාසල් යන්න නොවෙයි. ගේ අසබඩ පිහිටි බඩවැටියට රිංගලා පාසල් නොගොස් හැංගිලා ඉන්න. ගේ හැමතැනම පුංචි පුතා හොයන අම්මට අන්තිමේදි බඩවැටියෙ හැංගිලා ඉන්න මොහාන් හමු වෙනවා. කෝටු පාර කකා අඬ අඬාම පාසලට දුවන්න ඔහුට සිද්ධ වෙන්නෙ ඉන් පස්සෙ. දරුවන්ට ගගහ පාසලට ඇදගෙන යනවා දකින්න තාත්තා කැමති නෑ.”දරුවා අකැමැති නම් ඔන්න ඔහෙ ඉන්න අරින්නයි” ඔහු අම්මට කියනවා. ඒ කීම අහලා අම්මා එදා මට ගෙදර ඉන්න ඇරියා නම් අද ඔබට කතා කරන්න මා මෙතැන නෑ.” සමරනායක මහතා කියනවා.නංගීත් එක්ක එකතුවෙලා පාසලට පයින් යන ගමනෙ හිතාමතාම පරක්කු වෙවී කට්ටි පැනපැන ඉඳලා ගෙදර ගිහින් අම්මට කිව්වේ “අද අපිට පරක්කු වුණ නිසා ආපහු යන්න කිව්වා” කියලයි.ඔය විදිහට කට්ටි පැන්නට මොහාන් ඉගෙනුමට දක්‍ෂයි. සම වයසෙ කොල්ලො එක්ක කල්ලි ගැහිල කැලේ පැනලා ඇති තරම් පලතුරු, කුරුම්බා කඩාගෙන කාපු බීපු හැටි, ගේ ළඟින් ගලා ගිය ඇළේ පැනලා තරගෙට පීනපු හැටි. දවසට දෙතුන් වතාව නාපු හැටි. අම්මගෙන් ගුටි කාල ගෙදරට ගාල් වුණු හැටි අද ඔහු මෙනෙහි කරන්නෙ සැහැල්ලු සිතින්.තාත්තා හම්බවෙන්න ගෙදරට නිතරම ආවෙ ගියේ ඒ කාලෙ හිටපු වමේ නායකයො. ඔවුන් නිතරම කතා කළේ දේශපාලනේ. ධනවාදය තුරන් කරල සමාජවාදය ගොඩනගන හැටි, හැම දෙනාටම එක සමානව අයිතීන් ලැබෙන යහපත් හෙට දවසක් උදා කරගන්න හැටි ගැන ඔවුන් කියන කතා පුංචි මොහාන්ලත් අහගෙන ඉන්නෙ ලොකු උනන්දුවකින්. ඒ කතා අහගෙන ඉඳල අහුලගත්ත කෑලි දාල ඔහු පාසල් ගිහින් ඩෙස් එකක් උඩ නැගල යාළුවො වට කරගෙන කතා පැවැත්තුවෙ “ධනපතියන් භංගවේවා!” කියමින් බොහෝම ආවේගශීලීව.සමාජවාදෙ ගැන ලියවුණු පොතපත වගේම අතට අහුවෙන හැම පොතක්ම හැම පත්තර කෑල්ලක්ම කියවන පුරුද්ද මොහාන්ලට ලැබුණෙත් තාත්තා නිසායි. අයියාත් ඉගෙනුමට දස්සයි. ඔහු ඒ වන විට මතුගම මධ්‍ය මහා විද්‍යාලෙට ඇතුල් වෙලා. අයියා ඒ පාසලේ පුස්තකාලෙන් ගෙනා පොත් සියල්ලමත් ගමේ අවටත්, පන්සලේ පුස්තකාලවල තිබුණු පොත්පත් සියල්ලත් මොහාන් කියෙව්වේ විශාල ඇල්මකින්.ඔහු වැඩියම කැමති සිංහල සාහිත්‍ය විෂයට. ගණිතයට ඒ තරම් දක්‍ෂ නෑ. ඉංගී‍්‍රසි ඉගෙන ගැනීමේ ලොකු ඇල්මක් තිබුණා. පුංචි කාලෙ ඉඳලම මැයි පළමුවැනිදට රතු කමිසයක් ඇඳගෙන තාත්තා එක්ක මැයි පෙළපාලි බලන්න කොළඹ ආ හැටිත්, ගෙදර ගිහින් රඟදක්වමින් රැස්වීම් පවත්වාපු හැටිත් ඔහුට තවම මතකයි.ගමේ පාසලෙන් සාමන්‍ය පෙළ සමත් වෙලා කෙටි කාලයක් යනතුරු මොහාන් අගලවත්තේ මිහිඳු විද්‍යාලෙට ඇතුල් වුණා. 1965 මැතිවරණයේ ජයගත්තු පැත්තෙන් විරුද්ධවාදීන් හොය හොයා හිරිහැර කළා. මොහාන්ගෙ තාත්තාට ජීවිතාරක්‍ෂාව පතා සැඟවෙන්නට සිදු වුණා. මොහාන්ලාට පාසල් යන්න බැරි තරම් තර්ජන එල්ල වුණා. ඔහුගේ පාසල් ගමනත් නතර වුණා. ඒත් අම්මගේ උත්සාහයෙන් මාසෙකට විතර පස්සෙ අයියාගෙ මිතුරෙකු මගින් මතුගම ශ්‍රී‍්‍ර සුමංගල පිරිවෙණට ඇතුළත් වෙන්නට ඔහුට අවස්ථාව ලැබුණා. උසස් පෙළ කලා විෂය ධාරාව තෝරාගත් ඔහු පිරිවෙණේ විවාද කණ්ඩායමේ නායකයා. කලා කටයුතුවටලත් හැකි තරම් දායක වුණා. “ගුත්තිල නාඩගම” අධ්‍යක්‍ෂණය කරලා ලොකු ජනපි‍්‍රයත්වයක් ලැබුණා.මොහාන් ජීවිතේ ප්‍රථම වතාවට චිත්‍රපටයක් බැලුවෙත් පිරිවෙණේ මිතුරන් සමඟ එක්වෙලයි. ශත 55 ක ටිකට් එකක් අරන් මතුගම සිනමා ශාලාවක ගැලරියේ අසුනක් අරගෙන බලපු ඒ චිත්‍රපටිය ඔහුට එදා අරුමයක්. කලා වැඩත් අධ්‍යාපනයත් හරි හරියට කරගත් මොහාන් උසස් පෙළ සමත් වුණේ ඒ පළාතෙ කලා අංශයේ හොඳම ප්‍රතිඵලයට හිමිකම් කියමින්.ඔහුගේ ජීවිතේ සුන්දරම සමය එළැඹුණේ විශ්ව විද්‍යාලෙදි කියලයි මොහාන් කියන්නෙ.අතිශය රමණීය සුවදායී පරිසරයක පිහිටි පේරාදෙණි සරසවි භූමියට ඔහු පිවිසුණේ 1968 දි. මාකස් ප්‍රනාන්දු ශාලාවේ නැවතිලා ආර්ථික විද්‍යා විශේෂ උපාධිය සඳහා ඉගෙන ගන්න ගමන් හිතේ හැටියට දේශපාලන කටයුතුවලටත් දායක වෙන්න ඔහුට අවස්ථාව ලැබුණා.ඒ කාලෙත් ශිෂ්‍යයෝ පාර්ලිමේන්තුව විවේචනයට ලක් කරමින් පෙළපාළි ගියේ“පාර්ලිමේන්තුව කතා සාප්පුවඒ පිටිපස්සෙන් පැසිස්ට් ආණ්ඩුව“ කියමින්.විශ්ව විද්‍යාල ශිෂ්‍යයෝ ඒ කාලෙත් අසාධාරණේට, අයුක්තියට එරෙහිව නැගී සිටියා. එදත් අද වගේම තමයි තරුණ ශිෂ්‍යයො ආවේගශීලීයි.1971 කැරැල්ල කාලෙත් මොහාන් විශ්ව විද්‍යාලෙ. කැරැල්ල නිසා හදිසියේ විශ්ව විද්‍යාලෙ වැහුවා. මොහාන් ගෙදර ආවා. විශ්ව විද්‍යාල තරුණයෙක් ගෙදර තියා ගැනීමත් ඒ කාලෙ බිය ගෙන දෙන කරුණක්. පොත් පත් කියවමින් නිවසට වෙලා ගත කළේ අසහනකාරී, බලාපොරොත්තු සුන්වූ පරාජිත කාලයක්. 1972 දී විශ්ව විද්‍යාලෙ නැවත ඇරැඹුණා. 1972 අවසාන විභාගෙ සමත් වෙලා ගෙදර ඇවිත් ඔහුත් ‘රැකියා විරහිත උපාධිධාරී’ ගොන්නට එක් වුණා.ඒ දේශපාලන බලපෑම්වලට පත්වීම් දෙන කාලේ. ලංකා බැංකුවට පුහුණුවන කළමනාකරුවන් ඉල්ලා තිබුණා. ආර්ථික විද්‍යා විශේෂ උපාධිය සඳහා මොහාන් ඉගෙන ගත්තෙ “බැංකු හා මූල්‍ය” විෂයයි. උසස් සාමාර්ථයක් තිබුණු නිසා බය නැතුව ඉල්ලුවා. ලිඛිත විභාගය සමත්. සම්මුඛ පරීක්ෂණේදි පියාගේ දේශපාලනේ හරහට හිටියා. උසස් පෙළවත් සමත් නැති අපේක්ෂකයො බැංකු කළමනාකරුවන් ලෙස තේරෙද්දි මොහාන් ආයෙත් “රැකියා විරහිත” ගොඩටම තල්ලු වුණා. ජීවිතේ තදබල කලකිරීම් ඇති වුණත් ඔහු අධෛර්යවත් වුණේ නෑ.ගාල්ලේ, මතුගම වැනි නගරවල මිතුරන් සමඟ එකතු වෙලා ආර්ථික විද්‍යාව සහ වාණිජ්‍යය පන්ති පැවැත්තුවා. ඔය අතරේ කළුතර කාර්මික විද්‍යාලෙ බාහිර කථිකාචාර්යවරයකු ලෙස කටයුතු කළා. පුරා වසර පහක්ම ස්ථිර රැකියාවක් නැතිව ඔහු විවිධ රැකියාවල යෙදුණා. ඔය අතරේ දවස පත්තරේට ආධුනික පුවත්පත් කලාවේදීන් බඳවා ගන්න බවට දැන්වීමක් ඔහුගේ නෙත ගැටුණා. ඉල්ලුම් කළා.එවකට දවස පත්‍රයේ කර්තෘ නීතිඥ එස්. එල්. ගුණසේකර මහතා. ඉංගී‍්‍රසි භාෂාව, සාමාන්‍ය දැනීම සහ භාෂා පරිවර්තන ප්‍රශ්න පත්‍ර 3 කට සාර්ථක ලෙස පිළිතුරු ලියා සම්මුඛ පරීක්ෂණේට පෙනී සිටියා. එදාම වැඩ බාර දුන්නා. 1978 දී මොහාන් ප්‍රථම වරට දවස පත්තරේ පුවත්පත් කලාවේදියෙකු විදිහට වැඩ බාර ගත්තා. ඔහුට බාර වුණේ විදේශ පිටුව. විදේශ ප්‍රවෘත්ති පිළිබඳ ඔහු තුළ වූ ඇල්ම දළුලා වැඩුණා.දැනුම සෙවීමේ පිපාසයෙන් පෙළුණු මොහාන්ට කියාපු රැකියාව ලැබුණා. ඉතාම කෙටි කලකින් වැඩ අල්ලාගත් මේ තරුණ දක්ෂ පුවත්පත් කලාවේදියා ගැන කතුවරුන් පැහැදුණා. ඔහුට මුල් පිටුව හදන්න අවස්ථාව උදා වුණා. මෙරිල් පෙරේරා මහතා ඒ වන විට මුල් පිටුවේ නිර්මාණකරුවා. ඔහුගේ සහයත් දැනුමත් මොහාන්ට නිරතුරුව ලැබුණා. 1980 ජූනි මාසෙ වෙනතුරු මොහාන් දවස පත්තරේ වැඩ කළා. කොතරම් උසස් මෙහෙයක් කළත් වෙහෙසුණු තරමට අගැයීමක් නැති තැන ඔහු කලකිරුණා.ශ්‍රී ලංකා ගුවන් විදුලි සංස්ථාවෙ ‘සහකාර සංස්කාරක’ තනතුරක් ගැසට් පත්‍රයේ පළවුණා. 1980 මුල පටන් මොහාන් සහකාර ප්‍රවෘත්ති සංස්කාරකවරයකු ලෙස ගුවන්විදුලියට එක් වුණා. එහිදීත් විදේශ ප්‍රවෘත්ති සඳහා විශේෂ මෙහෙවරක් කරන්නට ඔහුට අවස්ථාව ලැබුණා. විනෝදයෙන් සතුටින් පුරා වසර අටක් එහි වැඩ කළා. ඊළඟ උසස්වීම “කාර්ය භාර සංස්කාරක”.1985 දී ඔහුගේ පියා අභාවප්‍රාප්ත වුණා. මළගෙදරට ගුවන්විදුලි සගයොත් සහභාගි වුණා. සමසමාජ පක්ෂයේ හිටපු ක්‍රියාකාරිකයකු වූ පියාගේ අවමංගල්‍ය උළෙළෙ වැඩිපුර ලෙළ දුන්නේ රතු කොඩි. මළගෙදර ගිහින් ආපු සගයන් හිටපු බලධාරීන්ට පෙත්සමක් ගැහුවා.“මොහුගේ පියාගේ මළගමේ සුදු කොඩි වෙනුවට ලෙළ දුන්නේ රතු කොඩි. මොහාන් උග්‍ර මාක්ස්වාදියෙක්.”ඔවුන් මොහාන්ගේ ඉරණම තීන්දු කළා. තනතුර අහිමි වුණා. දැඩි කලකිරීමෙන් පසු වූ මොහාන් 1988 දී ගුවන් විදුලියෙන් ඉල්ලා අස්වුණා. 1982 දී රූපවාහිනිය ඇරැඹුමත් සමඟම ඔහු නිදහස් පදනම යටතේ ප්‍රවෘත්ති පිටපත් රචනය, ප්‍රවෘත්ති පරිවර්තනය, හා සංස්කරණ කටයුතුවලට දායක වෙමින් සිටියා. මොහාන් රූපවාහිනියට කොතෙක් සමීප චරිතයක් වූවා දැයි කියනවා නම් ජාතික රූපවාහිනිය ආරම්භයේදී එහි රාත්‍රී අටට විකාශය වූ මංගල ප්‍රවෘත්ති ප්‍රකාශයේ පිටපත රචනා කළේ මොහාන්.ගුවන් විදුලියෙන් ඉල්ලලා අස්වුණාට ස්ථිර රැකියාවක් නෑ. කලකට පෙර සිටන්ම ඔහු කොළඹ සෝවියට් තානාපති කාර්යාලයේ තොරතුරු අංශයට සම්බන්ධ විවිධ කටයුතුවලට නියැළෙමින් සිටියා. ඒ අනුව පසුව 1988 දී සෝවියට් තානාපති කාර්යාලයේ තොරතුරු අංශයේ ප්‍රවෘත්ති නිලධාරී සහ සංස්කාරක යන තනතුරුවල කටයුතු කරන්න අවස්ථාව ලැබුණා. 1990 දක්වා ඔහු එහි සේවය කළා.1990 දී ජාතික රූපවාහිනී සංස්ථාවේ ප්‍රධාන ප්‍රවෘත්ති සංස්කාරක ධුරය බාරගත්තා. 1991 දී ඔහුට ප්‍රවෘත්ති හා කාලීන සිදුවීම් අංශයේ අධ්‍යක්ෂ ධුරයට උසස් වීමක් ලැබුණා. ඒ කාලෙත් දේශපාලන ගැති පිරිස් මොහාන් “මාක්ස්වාදී අදහස් දරන්නෙක්” කියා පේ‍්‍රමදාස ජනාධිපතිවරයාට පෙත්සමක් යැව්වා. ඒත් සංස්ථාවේ සභාපතිව සිටි මහාචාර්ය තිස්ස කාරියවසම් මහතා ගෙන් කරුණු විමසූ පේ‍්‍රමදාස මහතා,“එයාගේ මාක්ස්වාදෙන් මට වැඩක් නෑ. තනතුරට සුදුසුනම්, වැඩ පුළුවන් නම් ගන්නැ”යි අවසර දී තිබුණා.ඒ කාලේ රූපවාහිනියෙ ප්‍රවෘත්ති අධ්‍යක්ෂ තනතුර බොහොම භාරදූර වගකීමක්. හරියට දැලි පිහියෙන් කිරි කන්නා වගේ. තොටලඟ බෝම්බෙන් ගාමිණි දිසානායක මහතා ඇතුළු එජාපයේ ප්‍රබලයන් කිහිප දෙනෙක් ඝාතනය වුණා. ප්‍රවෘත්තියෙහි කාලීන හා ප්‍රවෘත්තිමය වටිනාකම ගැන හිතලා ඒ පිළිබඳ ප්‍රවෘත්ති වරින්වර විකාශය කෙරුණා. දේශපාලනේ ගැනම හිතූ ඇතැමුන් හිතුවේ එය එජාපයට ආවැඩීමක් ලෙස. ප්‍රවෘත්ති බාර නිලධාරියාව සිටි මොහාන් සිටියදීම ඒ තනතුරට වෙන කෙනෙක් පත් කළා. මොහාන් නියෝජ්‍ය අධ්‍යක්ෂ ජනරාල් ධුරයට උසස් කළා. හැබැයි බලයක් නෑ. වැඩත් නෑ. විවිධ කෙනෙහිලිකම් මැද කලකිරීමෙන් වුවත් ඔහු සිය ශක්ති ප්‍රමාණයෙන් සේවය කළා.1995 දී කොළඹ එක්සත් ජාතීන්ගේ තොරතුරු කේන්ද්‍රයේ ජාතික ප්‍රවෘත්ති නිලධාරී තනතුර සඳහා කැඳවූ අයැදුම් පතට ඔහු ඉල්ලුම් කළා. විශාල අපේක්ෂකයන් සංඛ්‍යාවක් පරදවා මුල් තැනට එමින් එම තනතුර හිමි කර ගන්නට මොහාන් සමත් වුණා. එදා සිට අද දක්වාම ඔහු ඒ තනතුරෙහි කටයුතු කරනවා. එක්සත් ජාතීන්ගේ පරමාර්ථ සහ ඒවා සාක්ෂ්‍යාත් කර ගැනීම සඳහා ඔවුන් විසින් ගනු ලබන ක්‍රියාමාර්ග පිළිබඳ ජනතාව දැනුවත් කිරීමේ කාර්යභාරය මූලික වශයෙන් ඔහු වෙත පැවරී තිබෙනවා.ඉන් අමතරව මෙරට සියලු මාධ්‍ය සමඟ සමීපව කටයුතු කරන ඔහු මෙරට හා විදේශීය ආර්ථික සමාජයීය හා දේශපාලන විත්ති විචාරකයකු මෙන්ම දේශකයකු ලෙස ද කටයුතු කරනවා. මෙරට විශ්ව විද්‍යාල රැසක හා උසස් අධ්‍යාපන ආයතන රැසක ද බාහිර කථිකාචාර්යවරයකු ලෙස කටයුතු කරන සමරනායක මහතා දෙස් විදෙස් විත්ති විචාරකයකු ලෙස මෙරට මෙන්ම විදේශයන්හිත් ප්‍රකටයි. විවිධ සඟරා හා පුවත්පත්වල උක්ත විෂයයන් අලලා නිරන්තර ලිපි ලේඛන සපයන ඔහු තවමත් කාර්යබහුල මාධ්‍යවේදියකු ලෙසත් හැඳින්විය හැකියි.කළුතර තාක්ෂණ විද්‍යාලෙදි හඳුනාගත් වාද්දුවේ ලිලානි ප්‍රනාන්දු මෙනෙවිය හා සමඟ මොහාන් අතිනත ගත්තේ 1984 දී. අද ඇය කොළඹ ඩී. එස්. සේනානායක විද්‍යාලෙ නියෝජ්‍ය විදුහල්පතිනිය. දියණිය කැලණිය විශ්ව විද්‍යාලෙත් පුතු කොළඹ රාජකීය විද්‍යාලෙත් අධ්‍යාපන කටයුතුවල නියැළෙනවා.සාගරිකා දිසානායක ජයසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=ay1003212</link>
    <topic>උතුරු වසන්තයෙන් පිබිදෙන මන්නාරම</topic>
    <author>නිහාල් පී. අබේසිංහ</author>
    <content>ගුටි කකා අඬ අඬා ඉස්කෝලෙ ගිය කාලයක් තිබුණාඋතුරු වසන්තයෙන් පිබිදෙන මන්නාරමතිස් අවුරුදු කොටි ත්‍රස්තවාදී උවදුරෙන් පීඩා විඳි උතුරේ ජනතාව, අද සියලු පහසුකම් භුක්ති විඳින ජනතාවක් බවට පත් කිරීමේ අරමුණින් රජය ‘උතුරු වසන්තය’ ක්‍රියාවට නැංවීය.උතුරු වසන්තය පිළිබඳ කාර්ය සාධක බළකායේ සභාපති ගම්පහ දිස්ත්‍රික් එ. ජ. නි. ස අපේක්ෂක ජනාධිපති උපදේශක බැසිල් රාජපක්ෂ මහතා මේ සියලු කටයුතු පසුගිය කාලයේදී පෞද්ගලික මැදිහත්වීම මත කරගෙන ගියේ ය.උතුරු වසන්තය යටතේ මන්නාරම දිස්ත්‍රික්කය ඇතුළත සිදුකර ඇති ව්‍යාපෘතිවල වටිනාකම රුපියල් කෝටි 1000 කටත් අධික ය.ඉන් ප්‍රධානතම හා ජනහිතකාමී ව්‍යාපෘතිය වන්නේ මන්නාරම පාලම ඉදිකිරීමයි. 1930 අප්‍රේල් 5 වැනිදා ඉදිකරනු ලැබූ මන්නාරම තල්ලඩි පාලම වෙනුවට නව පාලම ඉදිකර තිබේ. පැරැණි පාලම 1990 දී ද ඉන් පසුව ද ත්‍රස්තවාදීහු කඩා බිඳ දැමූහ. පසුව එය හමුදා විසින් ප්‍රති සංස්කරණය කරනු ලැබ ප්‍රයෝජනයට ගැනිණි.රුපියල් කෝටි 246ක වියදමින් ඉදිකළ මන්නාරම නව පාලම සහ ප්‍රවේශ මාර්ග පද්ධතියශ්‍රී ලංකාවේ විශාලතම දූපත වූ මන්නාරමට යාමට තිබූ එකම මාර්ගය මේ පාලමය. අඩි 12 ක් පමණ පළල වූ මේ පාලම මත ගමන් කර හැකි වී තිබුණේ එක් වරකට එක් වාහනයක් පමණි.උතුරු වසන්තය යටතේ නව පාලමක් ඉදි කිරීම 2008 දී ආරම්භ විය. මාර්ග සංවර්ධන අධිකාරියේ සාමාන්‍යාධිකාරි ඩබ්ලිව්.ආර්. ප්‍රේමසිරි මහතා ඇතුළු නිලධාරිහු මේ ඉදිකිරීම් පිළිබඳව බලවත් උනන්දුවක් දැක්වූහ. ජපාන රජයේ ජයිකා ආයතනය මීට ආධාර කළේ ය.පාලමේ ඉදිකිරීම් කටයුතු සිදු කෙරෙද්දී එල්.ටී.ටී.ඊ. යෙන් මෝටර්, කාලතුවක්කු ප්‍රහාර නිතර එල්ල විය. පසුව ටික කලකට පාලමේ වැඩ කටයුතු නතර කිරීමට සිදු විය. පසුව ආරක්ෂක ලේකම් ගෝඨාභය රාජපක්ෂ මහතා විශේෂ ආරක්ෂක වැඩපිළිවෙළක් ක්‍රියාත්මක කළේ ය. 2008 ඔක්තෝබර් මාසයේදී දැඩි ආරක්ෂාව මධ්‍යයේ පාලමේ වැඩකටයුතු යළි ආරම්භ විය.මේ අතර පාලමේ වැඩ කළ ජපන් ජාතිකයන්ට පූර්ණ ආරක්ෂාව ලබාදෙන බවට පොරොන්දු ලිපියක් හා පවා ජපන් තානාපති කාර්යාලයට ලබාදීමට රජයට සිදු විය. පසුව තවත් ගැටලුවක් ආවේ ආරක්ෂක මුර කපොලු හරහා පාලම හා ප්‍රවේශ මාර්ග ඉදිකිරීමට අවශ්‍ය අමුද්‍රව්‍ය ගෙන ඒ මේදීය. එයට ද ආරක්ෂක ලේකම් ගෝඨාභය රාජපක්ෂ මහතා විසඳුමක් ලබාදුන්නේ ය. මේ අනුව පාලමේ ඉදිකිරීම් පසුව වේගවත්ව සිදු විය.“අපි පාලමේ වැඩ සැලසුම් කළේ මේ වසරේ මැයි මාසේ අවසන් කිරීමට අපි පෙබරවාරි මාසේ අවසානයේදී සියලු වැඩ අවසන් කළා. කොටි ප්‍රහාර මැද මේ පාලමේ වැඩ කළ දෙස් විදෙස් ඉංජිනේරුවන්ට අපි ස්තුතිවන්ත වෙනවා.” මාර්ග සංවර්ධන අධිකාරියේ පාලමේ ව්‍යාපෘති කටයුතු බාරව සිටින වවුනියා - මන්නාරම ප්‍රදේශය බාර ප්‍රධාන ඉංජිනේරු ජොයිස් කෲස් මහතා පවසයි.වැය වූ මුදල රුපියල් කෝටි 246 කි. පාලමේ දෙපැත්තේ පිවිසුම් මාර්ග 2 කි. පාලමේ සහ පිවිසුම් මාර්ගවල සම්පූර්ණ දිග කිලෝමීටර් 3.6 කි. පළල මීටර් 14 කි. පැරැණි පාලමේ පළල වූයේ මීටර් 3.5 කි.ඉස්සර මෙහි පැරැණි පාලමෙන් එක වාහනයකට වඩා යාමට පුළුවන් කමක් ලැබුණේ නැත. දැන් වාහන 4 ක් මාරුවිය හැකි පාලමක් මන්නාරම දිස්ත්‍රික්කයේම පදිංචි 152000 පමණ වන ජනතාවට ලැබී තිබේ.මේ පාලම ඉදිකිරීමට අවශ්‍ය ගල් පස් ලබාගත්තේ අනුරාධපුර හා පොලොන්නරුව දිස්ත්‍රික්කවලිනි. වැලි ලබාගත්තේ මන්නාරමේ මුහුදෙන්ය. ලුණු ඉවත් කිරීමට හැර ඒවා පාවිච්චි කරන ලදී. පාලමේ වැඩ බිම ඉදිරියේදී ළමා ක්‍රීඩාංගණයක් බවට පත්කිරීමට යෝජිතය.නාවික හමුදාව ඉදිකළ මෝදරගම්ආරු පාලම සහ ප්‍රතිසංස්කරණය කළ පුත්තලම - මන්නාරම පැරැණි මාර්ගයමේ තල්ලඩි පාලම අසල පෙරවරු 6 ට පමණත් පස්වරු 6 ට පමණත් පිළිවෙළින් ඉර නැගීමේ හා ඉර බැසීමේ මනරම් දර්ශනය දැක බලාගත හැකිය.මෙම පාලමට සම්බන්ධව මන්නාරම - තලෙයි මන්නාරම ප්‍රධාන මාර්ගය ද කිලෝමීටර් 30 ක් කාපට් දමා සකස් කර තිබේ. මීට පෙර අඩි 15 ක් පමණ පළලට තිබු මේ මාර්ගය දැන් අඩි 30 ආසන්න පළලක් ඇතිව සකස් කර තිබේ. ඒ සඳහා වැයවූ මුදල රුපියල් කෝටි 60 කි.මේ සමඟම මන්නාරමේ විශාලතම වාරි ව්‍යාපෘති 2 ක් දැන් වාරිමාර්ග දෙපාර්තමේන්තුව මඟින් ක්‍රියාවට නංවා තිබේ.මින් ප්‍රධානම ව්‍යාපෘතිය මන්නාරම මුරුන්කන් යෝධ වැව ව්‍යාපෘතියයි. වාරිමාර්ග අමාත්‍යාංශයේ ලේකම් අයිවන් ද සිල්වා මහතා පවසන පරිදි මෙම යෝධ වැව ව්‍යාපෘතිය සඳහා රුපියල් කෝටි 368 ක් වැය කර තිබේ. යෝධ වැවේ වේල්ලේ දිග කිලෝමීටර් 9.5 කි. එය අඩි 3 ක් ඉහළට ඔසවා ඉහළ මට්ටම අඩි 8 ක් පළලට සකස් කර තිබේ. මින් වැවට දරාගත හැකි ජල ධාරිතාව අක්කර අඩි 50000 පමණ දක්වා වැඩි කිරීමට දැනටම පියවර ගෙන තිබේ.වැවේ වපසරිය අක්කර 5220 කි. උතුරු වසන්තය යටතේ ක්‍රියාවට නැංවුණු යෝධ වැව සංවර්ධන ව්‍යාපෘතිය දැන් සම්පූර්ණයෙන් ක්‍රියාවට නංවා තිබේ. යෝධ වැව දැන් ජලයෙන් පිරී ඇත. ඒ වැවෙන් සොරොව් 10 ක් හරහා මුළු මන්නාරමට ජලය දෙයි. ඉන් කුඹුරු ඉඩම් අක්කර 25000 ක් අස්වැද්දීම අරමුණ වී තිබේ. අවට වැව් 160 කට මේ ව්‍යාපෘතියෙන් ජලය ලැබේ.මේ අනුව දැන් යෝධ ඇළ ව්‍යාපෘතිය සම්පූර්ණයෙන්ම නිමකර ජලයෙන් පුරවා ඇත. මෙයින් මන්නාරමේ සහල් නැලිය ලෙස හඳුන්වන සරුසාර කුඹුරු යායට නොඅඩුව ජලය ලබාදීමට කටයුතු යොදා ඇත.උතුරු වසන්තය කාර්ය සාධක බළකායේ සභාපති ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා මන්නාරමේ යෝධ වැව පුනරුත්ථානය කිරීමේ අදාළ සැලැස්ම මන්නාරමේදී පරීක්ෂා කරනු ලැබූ අවස්ථාව. උතුරු ආණ්ඩුකාර මේජර් ජෙනරාල් ජී.ඒ. චන්ද්‍රසිරි මහතා ද මෙහි සිටී.මන්නාරම සිලාවතුර අකත්තිමුරුප්පු වැව ද දැන් රුපියල් කෝටි 42 වියදමින් ප්‍රතිසංස්කරණය කර තිබේ. ඉන් ප්‍රදේශයේ වැව් 60 කට ජලය දී අක්කර දහස් ගණනක් අස්වද්දනු ලැබේ. දැන් සහල් නැලිය ප්‍රදේශයෙන් විශාල වී අස්වැන්නක් ලැබෙමින් පවතී.මීට අමතරව මන්නාරම මුරුන්කන් සිට සිලාවතුර දක්වා කිලෝමීටර් 15.29 දුර මාර්ගය ද සම්පූර්ණයෙන් ප්‍රතිසංස්කරණය කිරීමට ද පියවර ගෙන තිබේ. මේ සඳහා සම්පූර්ණ වියදම රුපියල් කෝටි 73.5 ක් විය. එම මාර්ග සංවර්ධන කටයුතු වලින් සියයට 50 ක් පමණ අවසන් වී ඇතැයි ඉංජිනේරු ජොයිස් කෲස් මහතා පැවසීය. ඒ සමඟම සිලාවතුර - මන්නාරම පාරේ අරවිආරු ඔය හරහා පාලමක් ඉදිකිරීමේ කටයුතු ද දැන් සිදු වේ. මේ පාලම සඳහා රුපියල් කෝටි 40 ක් වැය වේ. පාලමේ දිග මීටර් 240 කි. පළල මීටර් 7.35 කි.ඒ සමඟම මන්නාරම මඩු දේවස්ථානය මාර්ගය ද සම්පූර්ණයෙන් ප්‍රතිසංස්කරණය කර තිබේ. ඒ දුර කිලෝමීටර් 10.8 කි. ඊට අමතරව මඩු දේවස්ථාන පරිශ්‍රය ඇතුළත කිලෝමීටර් 6 ක් දුර මාර්ගය මාර්ග සංවර්ධන අධිකාරිය අලුතින් සකස් කර කාපට් දමා තිබේ. දින 25 කින් නිමකළ මේ ව්‍යාපෘති දෙක සඳහා රුපියල් කෝටි 25 ක් පමණ වැය කර තිබෙන බව මාර්ග සංවර්ධන අධිකාරිය පවසයි.මෙම සියලු මාර්ග මීට පෙර තිබුණේ මීටර් 4 ක් පළලටයි. නමුත් නව ප්‍රතිසංස්කරණ යටතේ අලුත් මාර්ග වල පළල මීටර් 8 කි. ඒ සමඟම මන්නාරම - පුනරින් මාර්ගය ද දැන් පුළුල් වෙමින් පවතී. එය ඉදිවන්නේ මන්නාරම, කාරතිව්, පුනරින්, නාවක්කාලි මාර්ගය ලෙසිනි. මෙහි සම්පූර්ණ දුර කිලෝමීටර් 98 කි. මෙහි ප්‍රධාන ව්‍යාපෘති භාර ඉංජිනේරු ලෙස ආර්. කේ. අබේකෝන් මහතා කටයුතු කරයි. අනෙක් නේවාසික ඉංජිනේරු වරුන් වන සුධර්මන් රවින්ද්‍ර පෙරේරා හා ජගත් හපුආරච්චි යන මහත්වරුන් පවසන්නේ දැනටමත් මේ මාර්ගයේ කිලෝ මීටර් 17 ක් ඉදිකර අවසන් වෙමින් පවතින බවයි.“මේ පාරේ මන්නාරම් ඉඳලා මුල් කිලෝ මීටර් 17 එක් කිලෝමීටරයක් බැගින් එක් කොන්ත්‍රාත් සමාගමකට බැගින් ලබා දී තිබෙනවා. පාරේ පළල මීටර් 10.2 යි. එක් කිලෝමීටරයක් සඳහා වියදම රුපියල් ලක්ෂ 720 යි. සම්පූර්ණයෙන් කොන්ක්‍රීට් කරලයි පාර හදන්නේ. ඒ අනුව පාරේ මුල් කිලෝමීටර් 17 හැදීමට රුපියල් කෝටි 122 ක් වැය වෙනවා. මෙය මෙරට දිගම කොන්ක්‍රීට් පාර කිව්වොත් නිවැරැදියි. මාර්ග ඉංජිනේරුවෝ අප සමඟ කීහ.මන්නාරම - පුනරින් ඒ 32 මාර්ගය කොන්ක්‍රීට් දමා පුළුල්කර සකස් කරන අයුරුමුරුන්කන් - සිලාවතුර මාර්ගයේ ප්‍රතිසංස්කරණ කටයුතුමීට අමතරව නාවික හමුදාව මඟින් දැන් පුත්තලම සිට සිලාවතුර දක්වා ඉපැරැණි මාර්ගය ද යළි ප්‍රතිසංස්කරණය කර තිබේ. කිලෝමීටර් 91 ක් දිගට ප්‍රතිසංස්කරණය කළ මේ මාර්ගයේ බෝක්කු 14 ක් හා විශාල පාලම් 2 ක් තිබිණි. මින් විල්පත්තු මායිමේ මෝදරගම් ආරු පාලම නාවික හමුදාරණවිරුවෝ ඉදිකර ඇත්තේ රට සුරකින්නට වගේ ම රට සංවර්ධනය කිරීමට ද නාවික හමුදාවට අවස්ථාව තිබෙන බව පෙන්වා දෙමිනි.මීට අමතරව අනුරාධපුර මහ විලච්චිය සිලාවතුර මාර්ගය ද කිලෝමීටර් 30 ක් යළි ප්‍රතිසංස්කරණය කර තිබේ. මේ නාවික හමුදාව ප්‍රතිසංස්කරණය කර ඇත්තේ ඉපැරැණි රජ දවස්වල සිටම විල්පත්තුවේ පැවැති මාර්ගයන්ය. ඒවා කැලෑවෙන් වැසී තිබිණි.නාවික හමුදාව මන්නාරම, පුත්තලම දිස්ත්‍රික්කවල මාර්ග කිලෝමීටර් 200 ක් පමණ පුළුල් කර ඉදිකර තිබේ. මේ මාර්ග ඉදිකිරීමට නාවික හමුදාව රජයෙන් අමතර මුදලක් ලබාගෙන නැත. වැඩිපුර ලබාගෙන ඇත්තේ වාහනවලට ඩීසල් පමණි.නාවික හමුදාවේ සෙබළු නාවික හමුදාවේ බුල්ඩෝසර ට්‍රක් ආධාරයෙන් මේ මාර්ග ඉදිකර තිබේ.මේ නාවික හමුදාව ඉදිකළ පුත්තලම සිලාවතුර මාර්ගයත් මාර්ග සංවර්ධන අධිකාරිය ඉදිකරන ලද සිලාවතුර මන්නාරම මාර්ගයත් නිසා කොළඹ සිට මන්නාරමට ම ඒමට කෙටි මාර්ගයක් දැන් විවෘත වී තිබේ.ඒ කොළඹ, අනුරාධපුරය, මැදවච්චිය හරහා මන්නාරමට එන විට ඇති දුරට වඩා මේ මාර්ගයේ එන විට කිලෝමීටර් 85 ක් අඩුවෙයි. එමෙන්ම පැය දෙකක කාලයක් ද ඉතුරු කරගත හැකිය.වැඩි ඉල්ලුම සපයන්න වැඩි වැඩියෙන් කරවල සකසන පේසාලේ කාන්තාවෝමීට අමතරව මන්නාරම සිලාවතුර ප්‍රදේශවල නැවත පදිංචි කිරීම ද දැන් අවසන් කර තිබේ. මේ සියලු කටයුතුවලට නාවික හමුදාව උදව් කර ඇත. වසර ගණනාවක් යුද්ධය නිසා වසා දමා තිබු මන්නාරම සිලාවතුර අරිප්පු මහා විද්‍යාලය දැන් නැවත විවෘත කර තිබේ. “නාවික හමුදාව අපිට උදව් කළා. දැන් ළමයි 600 ක් විතර ඉගෙන ගන්නවා. උසස් පෙළ කලා වාණිජ තිබෙනවා. අවතැන්වී ඈත පළාත්වලට ගිය කඳවුරුවල සිටි අය තමයි මේ අපේ පාසලේ ඉගෙන ගන්නේ.” අරිප්පු මහා විද්‍යාලයේ විදුහල්පති මැනුවෙල් කෲස් මහතා පැවසීය.“අපිට නාවික හමුදාවේ කැප්ටන් ජයතිලක ඇතුළු අය කරපු උදව් කවදාවත් අමතක වෙන්නේ නැහැ.” සිලාවතුරේ නැවත පදිංචිව සිටින සිංහල, දෙමළ, මුස්ලිම් ධීවරයෝ අප සමඟ පැවසුවේ ඔවුන්ගේම වාඩිවලටම ගොස් තොරතුරු විමසූ අවස්ථාවේදියි. “අද අපිට ඒ 9 පාර විවෘත කළාට පස්සේ මාළු කොළඹ යවන්න පුළුවන් මීගමු යවන්න පුළුවන් අපිට දැන් ;හාඳයි. ආදායම වැඩියි.මන්නාරමේ සුප්‍රසිද්ධ හින්දු දේවස්ථානය තිරුකේදිශ්වරම් කෝවිල ප්‍රතිසංස්කරණය කිරීමටත් කටයුතු යොදා ඇත.නිහාල් පී. අබේසිංහමන්නාරමේ සංචාරයකින් පසුසේයාරු - ඉන්ද්‍රජිත් පෙරේරාතිස් වසරක් පුරා උතුරත් දකුණත් ගිනියම් කළ කුරිරු ත්‍රස්තවාදය ජනාධිපති මහින්ද රාජපක්ෂ මැතිතුමාගේ අභීත නායකත්වය යටතේ නිමා විය. ඉන් අනතුරුව රටපුරා දැවැන්ත සංවර්ධන ව්‍යාපෘති රැසක් ආරම්භ කිරීමට රජය කටයුතු කළේ ය. ඒ ව්‍යාපෘති අතරින් උතුරේ තල් රුප්පාවත්, දකුණේ පොල් රුප්පාවත් යා කරන දුම්රිය මාර්ගය යළි ඉදිකිරීම සඳහා ක්‍රියාත්මක වන ‘උතුරු මිතුරු’ ව්‍යාපෘතියට හිමිවනුයේ ප්‍රමුඛ ස්ථානයකි.මේ යටතේ වව්නියාවේ සිට කන්කසන්තුරය දක්වා දුම්රිය මාර්ගය හා දුම්රිය ස්ථාන 28 ක් යළි ඉදිකිරීමට නියමිත ය. උතුරු මිතුරු වැඩපිළිවෙළ සමාරම්භ කරමින් ප්‍රවාහන අමාත්‍යාංශය, දහසක් සිත් යා කරමින් යාල් දේවිය නැවතත් උතුරට ධාවනය කරවීමට තමන් සමඟ අත්වැල් බැඳගන්නා ලෙස සමස්ත ශ්‍රී ලාංකික ජනතාවට ආරාධනා කළේ ය. ඒ අනුව උතුරු දුම්රිය මාර්ගයේ වැදගත් සංධිස්ථානයක් ලෙස සැලකෙන ඕමන්ත දුම්රිය ස්ථානය ඉදිකිරීමේ වගකිම සමාජ සේවා හා සමාජ සුබසාධන අමාත්‍යාංශය විසින් බාරගන්නා ලදී.2001 සාම ගිවිසුම යටතේ ශ්‍රී ලංකා රජයේ උතුරු දෙසට බලය රැන්දු අවසන් ස්ථානය ඕමන්තේ විය. එදා ඕමන්තේ පසුකරමින් ඒ 9 මාර්ගය ඔස්සේ ගමන් කිරීමට එල්.ටී.ටී.ඊ. යට බදු ගෙවා ඔවුන්ගේ ඊනියා අවසරපත් ලබාගත් ශ්‍රී ලාංකිකයින්ගේ දහඩිය මහන්සියෙන් වර්තමානයේ ඕමන්ත දුම්රිය ස්ථානය යළි ගොඩනැගෙයි. රාජ්‍ය හා රාජ්‍ය නොවන ආයතන, ව්‍යාපාරික ප්‍රජාව හා සාමාන්‍ය ජනතාවගේ මූලික අනුග්‍රහය ඇතිව සමාජ සේවා හා සමාජ සුබ සාධන අමාත්‍යාංශයේ පූර්ණ අධීක්ෂණයෙන් මේ ව්‍යාපෘතිය සාර්ථකව ක්‍රියාත්මක වෙමින් පවතියි.ඉදිකිරීම් සඳහා අවශ්‍ය වන සියලු සැලසුම් නාගරික සංවර්ධන අධිකාරිය විසින් සකස් කළ අතර ව්‍යාපෘතිය සඳහා රුපියල් මිලියන 26 ක් වැයවන බව තක්සේරු කරන ලදී. දිගින් අඩි 700 ක් වන දුම්රිය පළ ඉදිකිරීම සඳහා අක්කර 2 1/2 ක භූමි ප්‍රදේශයක් තෝරා ගැනිණි. මේ අතර වවුනියාව දුම්රිය ස්ථානයේ ඉඩ පහසුකම් මද බැවින්, ඕමන්ත දුම්රිය ස්ථානය දුම්රිය අංගනයක් බවට පත්කිරීමට ශ්‍රී ලංකා දුම්රිය දෙපාර්තමේන්තුව සැලසුම් සකස් කරන බවට වාර්තාවේ.සිවිල් ආරක්ෂක බළකාය, යුද හමුදාව හා ප්‍රදේශය අවට වෙසෙන දමිළ වැසියන්ගේ ශ්‍රම දායකත්වයෙන් ඉදිකිරීම් කටයුතු ආරම්භ කෙරුණ අතර ගුවන් හමුදාව ද්‍රව්‍යමය ආධාර සපයමින් මේ සඳහා දායක වේ. හොල්සිම් ආයතනය විසින් ව්‍යාපෘතිය සඳහා අවශ්‍ය කරන සිමෙන්ති ඉතා සහනදායි මිලට ලබාදීමට කටයුතු කරමින් සිටියි. ජාතික පවුල් සැලසුම් සංවිධානය පිරිනැමූ රුපියල් මිලියනයකට අමතරව දෙස් විදෙස්හි වෙසෙන බොහෝ ශ්‍රී ලාංකිකයෝ ද තමන්ට හැකි පමණින් මේ සඳහා මූල්‍යමය අනුග්‍රහය සපයති. දැනට නිමකර ඇති වැඩ කොටසේ ඇස්තමේන්තුගත වටිනාකම රුපියල් ලක්ෂ 36 ක් වුව ද ඒ සඳහා වැයවී ඇත්තේ රුපියල් ලක්ෂ 16 කි.ඉහළ ජනතා සහභාගිත්වය ලැබීම හේතුවෙන් ඇස්තමේන්තු කළ මුදලට වඩා අඩු මුදලකින් මෙම ව්‍යාපෘතිය අවසන් කළ හැකි බව සිළුමිණට අදහස් දක්වමින් සමාජ සේවා හා සමාජ සුබසාධන හිටපු නියෝජ්‍ය අමාත්‍ය ලයනල් ප්‍රේමසිරි මහතා ප්‍රකාශ කළේ ය.තවදුරටත් අදහස් දක්වමින් හිටපු නියෝජ්‍ය අමාත්‍යවරයා කීවේ ඕමන්ත නව දුම්රිය ස්ථානය අන්තර්ජාතික ප්‍රමිතීන්ට අනුව ශ්‍රී ලංකාවේ ඉදිවන පළමු දුම්රිය ස්ථානය බවයි. ඒ අනුව ජ්‍යෙෂ්ඨ පුරවැසියන්ට, ගැබිනි මවුවරුන්ට මෙන් ම ආබාධිත පුද්ගලයන් හට ද විශේෂ ප්‍රවේශ පහසුකම් හා සන්නිවේදන පහසුකම් සහිතව මෙම දුම්රිය පළ ඉදිකිරීමට නියමිත ය.දුම්රිය මගීන්ගේ පහසුව උදෙසා සුපිරි වෙළෙඳසලක්, පුස්තකාලයක්, අංග සම්පූර්ණ විවේකාගාරයක්, අන්තර්ජාල පහසුකම් ලබාගත හැකි මධ්‍යස්ථානයක් නව දුම්රිය ස්ථානයට අන්තර්ගත වේ. මෙම ව්‍යාපෘතිය සාර්ථකව නිමකර ගැනීම සඳහා තවදුරටත් ජනතා සහයෝගය ලැබෙනු ඇතැයි සමාජ සේවා හා සමාජ සුබසාධන අමාත්‍යාංශය අපේක්ෂා කරයි.ඒ අනුව දැනටමත් වවුනියාවේ සිට තාන්ඩිකුලම් දක්වා ගමන් අරඹා ඇති යාල්දේවිය ඕමන්ත දුම්රිය පළ පසුකරමින් දකුණේ මී කිරිත්, උතුරේ තල් හකුරුත් රැගෙන නෑගම් යන දිනය වැඩි ඈතක නොවනු ඇත.පසන් ගමගේසුලෝචනී විජේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003211</link>
    <topic>රයිගම් වයඹ සෝල්ටර්න්ස් කොටස් නිකුතුව අනිද්දා</topic>
    <author/>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේද කිංඩම් ඔෆ් රයිගම් සමාගමේ, පාලිත සමාගමක් වන සීමාසහිත රයිගම් වයඹ සෝල්ටර්න්ස් සමාගමේ රු. මිලියන 200 ක ඡන්ද බලය හිමි සාමාන්‍ය කොටස් මිලියන 80 ක් එකක් රු. 2.50 බැගින් මූලික කොටස් නිකුතුවක් මඟින් මහජනතාව වෙත නිකුත් කරයි.සමාගම විසින් සංවර්ධනය කිරීමට අපේක්ෂිත ලුණු ලේවායන් සඳහා සහ ලුණු පිරිපහදු වැඩි දියුණු කිරීමේ ප්‍රාග්ධන වියදම් සඳහා මේ කොටස් නිකුතුවෙන් රැස්කරගනු ලබන රු. මිලියන 200 ක මුදල යෙදවීමට අපේක්ෂා කරයි.දැනට ලුණු පිරිපහදු සඳහා අමුද්‍රව්‍ය වශයෙන් භාවිත කරන ලුණු අවශ්‍යතාවයෙන් 70% ක් පමණ බාහිර ප්‍රභවයන්ගෙන් මිලදී ගන්නා අතර යෝජිත සංවර්ධන ව්‍යාපෘති වලින් අනතුරුව අවශ්‍ය අමුද්‍රව්‍ය ලුණු, තමන් විසින් ම නිපදවා ගැනීමට හැකිවන බැවින් සමාගමේ ලාබදායීත්වය තවදුරටත් වර්ධනය කරගැනීමට හැකි වනු ඇතැයි ද අතිරේක ධාරිතාවය පදනම් කරගෙන රසායන ද්‍රව්‍ය නිෂ්පාදක කර්මාන්තය දක්වා සමාගමේ කටයුතු විවිධාංගීකරණය කිරීමට බලාපොරොත්තු වන බව සභාපති රවි ලියනගේ මහතා කියයි.මේ මූලික කොටස් නිකුතුවේ කළමනාකරුවන් හා ලේකම්වරුන් ලෙස ශ්‍රී ලංකා මර්චන්ට් බැංකුව කටයුතු කරයි.කොටස් නිකුතුව 2010 මාර්තු 23 වැනි දින පෙ.ව. 9.00 ට විවෘත වේ.මිහින් ලංකා ගුවන් සමාගම මඟින් මෙරටට වැඩම කරවූ පාදුව ශාන්ත අන්තෝනි මුනිඳුගේ ධාතු අදත් හෙටත් සීදුව ලියනගේමුල්ල දේවස්ථානයේදී ප්‍රදර්ශනය කෙරෙයි.මෙය මිහින් ලංකා ගුවන් සමාගම විසින් විවිධ ආගමික වන්දනා සංචාර පිළිබඳව ජනතාව දැනුවත් කිරීම හා ප්‍රචාරණය කිරීම පිණිස ක්‍රියාත්මක කරනු ලබන වැඩ සටහන් අතරින් එකකි. මේ අනුව පසුගිය 6 වැනිදා ඉතාලියේ සිට ශ්‍රී ලංකාවට වැඩම කරන ලද පාදුව ශාන්ත අන්තෝනි මුනිඳුන්ගේ ධාතු ප්‍රදර්ශනය ගැන ජනතාව දැනුවත් කිරීම ප්‍රධාන ස්ථානයක් ගනී.මෙම ධාතුන් කතෝලික බැතිමතුන්ගේ වන්දනාව පිණිස දිවයින පුරා ප්‍රදේශ රැසක් කරා වැඩම වීමට අදාළ අංශ විසින් කටයුතු සම්පාදනය කර ඇති අතර මිහින් ලංකා සමාගමේ අනුග්‍රහයෙන් එම වැඩසටහන් ජනතාව වෙත ගෙන යාම පිණිස විවිධ ප්‍රචාරක මාධ්‍ය උපයෝගී කරගෙන ඇත. ඒවා අතර අලංකාර බැනර් සහ පෝස්ටර් ද වේ.මිහින් ලංකා ප්‍රධාන විධායක නිලධාරී කපිල චන්ද්‍රසේන මහතා තම ගුවන් සේවය සතු සමාජ වගකීමක් හා යුතුකමක් ලෙස සලකා මගීන්ට ඉතා ලාබදායි වන්දනා චාරිකා හඳුන්වා දී ඇති බව පළ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003212</link>
    <topic>සෙලාන් ලාබය කෝටි 54යි</topic>
    <author>ඡායාරූපය විමල් කරණාතිලක</author>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේසෙලාන් බැංකුව 2009 වසර සඳහා බදු ගෙවීමෙන් පසු රුපියල් මිලියන 543.301 ක ලාබයක් වාර්තා කිරීමට සමත් වෙයි. මෙය පසුගිය මූල්‍ය වර්ෂයට සාපේක්ෂව ලාබය සියයට 250 කින් ඉහළ යෑමකි. මෙම කාල සීමාවේදී ම බැංකුව තවත් ජයග්‍රහණයක් ලැබීමට සමත් විය. එනම් පිරිවැය සඳහා ආදායමේ අනුපාතය 75.79% සිට 67.82% දක්වා පහත වැටීමයි.මෙම සාර්ථකත්වය අත් කර ගනු ලැබූයේ 2008 වසරේ අවසානයේ දී ඇතිවූ ප්‍රබල අර්බුදකාරී තත්ත්වයත් සමඟ සමස්ත ප්‍රාග්ධන ප්‍රමාණාත්මක අනුපාතය 8.06% සිට 11.74% දක්වා ඉහළ ගිය අවස්ථාවකදීය.බැංකුවේ බදු ගෙවීමට පෙර ලාබය 2008 වසරේ දී රුපියල් මිලියන 155.241 ක් වූ අතර එය 2009 වසරේ දී රුපියල් මිලියන 892.572 ක් දක්වා ඉහළ ගියේය. ඒ අනුව බදු ගෙවීමට පෙර ලාබයේ ද 475% ක නොසිතු විරූ වර්ධනයක් ඇති විය.මෙම වර්ධනය ඇති වීමට හේතු වූයේ දළ මෙහෙයුම් ආදායම සියයට 11.77 කින් (රුපියල් බිලියන 1.275) කින් පහත වැටීම හමුවේ මෙහෙයුම් වියදම් සියයට 21.05 කින් (රුපියල් බිලියන 1.729) හා ණය පියැවුම් අහිමි වීමේ දී ගෙවීමට සිදු වන මුදල් ප්‍රමාණය සියයට 11.51 කින් (රුපියල් මිලියන 284) ද පහත වැටීමයි.2008 වසරේ අවසානයේ දී රුපියල් බිලියන 1.2 ක්ද 2009 වසර අවසන් වන විට රුපියල් බිලියන 4.8 ක්ද වශයෙන් වෙමින් වසරක් තුළ සෙල්නා බැංකුවේ වෙළෙඳපොළ ප්‍රාග්ධනීකරණය සියයට 288 කින් ඉහළ ගියේය. වර්තමාන ව්‍යාපාරික පරිමාව සඳහා අවශ්‍ය කෙරෙන ප්‍රාග්ධනය මෙන්ම ඉදිරි මාසවලදී ක්‍රියාත්මක කිරීමට නියමිත සංවර්ධන සැලසුම් සඳහා අවශ්‍ය ප්‍රාග්ධනය ද දැන් බැංකුව සතුව පවතින බව සභාපති ඊස්ට්මන් නාරංගොඩ මහතා කියයි.සෙලාන් බැංකුවේ සභාපති ඊස්ට්මන් නාරංගොඩ මහතා, වාර්ෂික වාර්තාවේ පළමු පිටපත මහ බැංකු අධිපති අජිත් නිවාඩ් කබ්රාල් මහතා වෙත පිළිගැන්වූ අවස්ථාව.ඡායාරූපය විමල් කරණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003213</link>
    <topic>‘ද රේරස්’ සුපිරි නිවාස සංකීර්ණය නාවල</topic>
    <author/>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේසීමාසහිත සයනො ලංකා සමාගමේ නව නිවාස ව්‍යාපෘතිය ද රේරස් නාවල ඉදිවේ. සමාගමේ සභාපති බොබ් කුණ්ඩන්මාල් මහතා කීවේ අපගේ අරමුණ වූයේ සුඛෝපභෝගීත්වය අගයන නිවැසියන් සඳහා නවතම අත්දැකීම් සමුදායක් එක් කරන්නටයි.ශ්‍රී ලංකාවේ මෙතෙක් ක්‍රියාත්මක නිවාස ව්‍යාපෘතීන්ට වඩා සුවිශේෂී අංගයන්ගෙන් පිරිපුන් කාගේ කාගේත් අවධානයට හා කතාබහට ලක්වන නිවාස ව්‍යාපෘතියක් හඳුන්වා දෙන්නටයි. මුල සිටම අපගේ ඒකායන ඉලක්කය වූයේ මෙය අතිශයින් ම කැපී පෙනෙන්නක් විය යුතු බවයි.“මෙය හුදෙක් සුඛෝපභෝගී නිවෙසක් පමණක් නොව මින් ඉදිරියේදී සුඛෝපභෝගී නිවාස ව්‍යාපෘතින් වල තත්ත්ව ප්‍රමිතීන් මැන බැලෙන මිනුම් දණ්ඩක් ද වන බව ඒ මහතා කීය.මේ නිවෙස් හි වාස්තුමය නිමාව බිහි කරනු ලැබූයේ ලෝ පසිඳු මුරාඩි ඉස්මයිල් වාස්තු විද්‍යාඥයා යි. හැඩතල, බිම් සැළසුම් මෙන් ම වර්ණය ද තේමාවකට අනුව සැලසුම් කොට තිබීම හේතුවෙන් අවිවාදයෙන් මෙම නිවෙස් ගැණුම් කරුවන්ගේ ආකර්ෂණයට ලක් වන්නක්. මේ නිවාස සංකීර්ණය පැය 24 පුරා ක්‍රියාත්මක ආරක්ෂක අංශයකින් ද සමන්විත යි යැයි ද ඒ මහතා කියයි.SSC  Premier  කාණ්ඩ I ක්‍රිකට් කණ්ඩායමේ ප්‍රධාන අනුග්‍රාහක ලෙස ක්‍රියා කිරීමේ අරමුණ ඇතිව HSBC බැංකුව සිංහල ක්‍රීඩා සමාජය සමඟ එකඟතාවකට එළැඹිණි.මේ යටතේ 2010 - 2011 වර්ෂයේ පැවැත්වීමට නියමිත ප්‍රිමියර් ලීග් සහ ප්‍රිමියර් සීමිත ඕවර් තරගාවලිය සඳහා SSC ක්‍රිකට් කණ්ඩායමට HSBC බැංකුව අනුග්‍රහය දක්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003214</link>
    <topic>ලංකා බැංකු ගිණුම් හිමියනට එමරල්ඩ් කමිස සහන මිලට</topic>
    <author>ඡායා විමල් කරණාතිලක</author>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේඑමරල්ඩ් ඉන්ටර්නැෂනල් කළමනාකාර අධ්‍යක්ෂ ඒ.එ¡ෆ්.එම්. අක්රම් නව ප්‍රවර්ධන වැඩ සටහන සංකේතවත් කරමින් ලංකා බැංකුවේ ජ්‍යෙෂ්ඨ නියෝජ්‍ය සාමාන්‍යාධිකාරීනී ඩබ්.ඒ.නාලනී මහත්මියට වවුචරය පිරිනැමූ අයුරු.ඡායා විමල් කරණාතිලකඑමරල්ඩ් නිපැයුම් මිල දී ගන්නා සියලුම ලංකා බැංකු ගනුදෙනුකරුවන්ට 10% ක වට්ටමක් ලබා දෙන්නට සැරසෙයි. මේ අනුව  Emerald Corporate, Leonardo, Flax farmer, Leger, Focuss, Mansak  සහ Runn  ආදී එමරල්ඩ් නිෂ්පාදන සඳහා මෙම දීමනාව හිමි වනු ඇත. ලංකා බැංකු ගිණුම් හිමියන් ලක්ෂ 75 කට එම වාසිය හිමි වේ.එමරල්ඩ් ඉන්ටර්නැෂනල් ආයතනයේ සාමාන්‍යාධිකාරී මුරාඩ් රහීම්ඩීන් මහතා අදහස් දක්වමින් අපේ දීප ව්‍යාප්ත වෙළෙඳ නියෝජිත ජාලය සහ ලංකා බැංකුවේ පළාත් අලෙවි කළමනාකරණ අංශය ඉතා කැමැත්තෙන් ඉදිරිපත් වීම මෙම ව්‍යාපෘතියේ සාර්ථකත්වයට හේතු වුණා. ලංකා බැංකුවේ ගිණුම් හිමියන්ට තම බැංකු ශාඛාවේ කවුන්ටරයෙන් වට්ටම් වවුචරය ලබාගෙන එය මෙම ප්‍රවර්ධන වැඩසටහනට සහභාගි වන එමරල්ඩ් වෙළෙඳ නියෝජිතයාට භාර දී සෑම මිල දී ගැනීමක් සඳහා ම 10% ක වට්ටමක් ලබාගත හැකියි” යැයි කීය.1984 දී බිහි වුණු එමරල්ඩ් ඉන්ටර්නැෂනල් ආයතනයට වෙළෙඳ පොළෙහි පැහැදිලි වෙනසක් අත්පත් කරගනිමින් ආයතනික ෂර්ට් අලෙවියෙහි 50% ක පමණ අලෙවියකට හිමිකම් කියන්නට හැකි වී තිබේ.එමරල්ඩ් ප්‍රචාරක කළමනාකරු චමින්ද හේවගේ මහතා කීවේ මාසික බැංකු ප්‍රකාශන සහ වෙනත් ලිපි ලේඛන මඟින් සෑම ලංකා බැංකු ගනුදෙනුකරුවෙකුම මේ අලෙවි ප්‍රවර්ධන වැඩසටහන පිළිබඳව දැනුවත් කරනවා. පැමිණෙන ගනුදෙනුකරුවන් මේ දීමනාව පිළිබඳව දැනුවත් කිරීම අරමුණු කරගනිමින් සකස් කෙරුණු ප්‍රචාරණ උපාංග සියලුම ලංකා බැංකු ශාඛාවල ප්‍රදර්ශනය කෙරෙනවා. අපේ එමරල්ඩ් නියෝජිත වෙළෙඳ සල්වලත් ඒ හා සමගාමීව එම දැන්වීම් ප්‍රදර්ශනය කෙරෙනවා.” යනුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003215</link>
    <topic>මිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසා</topic>
    <author/>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේසරසවි වරම් නොලබන උසස් පෙළ සමතුනට විදේශයන්හි උසස් අධ්‍යාපනය හැදෑරීමට ‘මිලේනියම් බිස්නස් ඇකඩමි’ අත දෙයි.බ්‍රිතාන්‍යය උසස් අධ්‍යාපන ආයතන ගණනාවක නියෝජිකත්වය ලබා සිටින එම ඇකඩමිය බ්‍රිතාන්‍ය වීසා ඉහළ ප්‍රමාණයක් ලබා දී තිබේ.බ්‍රිතාන්‍ය තානාපති කාර්යාලයේ නව වීසා රෙගුලාසි අනුව ක්‍රියා කරන ඇකඩමිය එමඟින් වීසා වැඩි ප්‍රමාණයක් ලබා දීමට කටයුතු යොදා තිබේ.කෝටා ක්‍රමය පදනම් වූ වීසා නිකුතුව නිසා නොපමාව ඇකඩමියේ ලියාපදිංචි වන ලෙස අධ්‍යක්‍ෂ හසන් මහතා කියයි.එස්. ඒ. සිල්වා සහ පුත්‍රයෝ සමාගම, ඝර්ම කලාපීය එළවළු හා පලතුරු ඇසුරුම්ගත කිරීමේ නව සංකල්පයක් ‘සිල්වර්මිල්’ නමින් පසුගියදා හඳුන්වා දුන්නේය.ශ්‍රී ලාංකිකයන්ගේ ආහාර ගැනීමේ පුරුදු වර්ධනය කිරීමට වසර කිහිපයක සිට කළ පර්යේෂණවල ප්‍රතිඵලයක් ලෙසින් මෙම ‘සිල්වර්මිල්’ නිෂ්පාදන පෙළ මෙරට වෙළෙඳපොළට හඳුන්වා දුන් අතර, එහි නිෂ්පාදන දෙකකට සුළු වශයෙන් හැරෙන්නට ආහාර කල් තබා ගැනීමේ ද්‍රව්‍ය අඩංගු කර නැත.මෙම නව ‘සිල්වර්මිල්’ නිෂ්පාදන පෙළ විවිධ අංශ 5 ක් යටතේ ඝර්ම කලාපීයව බහුලව වැවෙන එළවළු හා පලතුරු පාරිභෝගික පි‍්‍රයතාවට ගැලපෙන අන්දමින් සේම එහි යහගුණය නොනැසී කල්තබා ගත හැකි ලෙසින් ඇසුරුම්ගත කර ඇත. එමෙන්ම අධි ආහාරමය කෙදි මෙම සමස්ත නිෂ්පාදන පෙළෙහිම වීමෙන්, එය අතිරේක සෞඛ්‍යමය ප්‍රතිලාභ එක් කරන්නක් බව ද පර්යේෂණවලින් සනාථ වී ඇති බව සිල්වර්මිල් සමූහ ව්‍යාපාරයේ ප්‍රධාන මෙහෙයුම් නිලධාරි දිනේෂ් සිල්වා කියයි.මයින්ඩිස්ටාර් සමගින් DFCC බැංකුව රියැලටි ටීවී වැඩසටහන් හඳුන්වාදීම වෙනුවෙන් මාධ්‍ය හමුවක් පසුගියදා කොළඹ දී පැවැත්විණි. ශ්‍රී ලාංකීය රූපවාහිනි ප්‍රේක්ෂකයින් වෙත උසස් මට්ටමෙන් ප්‍රශ්න විචාරාත්මක වැඩසටහන් ඉදිරිපත් කරමින් දේශීය ප්‍රේක්ෂකයින් වෙත දැනුම හා විනෝදය ලබාදීමට එහි අපේක්ෂිත ය.එහිදී DFCC  බැංකුවේ වෙළෙඳ තානාපති රවින්ද්‍ර රන්දෙණිය මහතා ප්‍රධාන විධායක නිලධාරි නිහාල් ෆොන්සේකා,DFCC  වර්ධන බැංකුවේ ප්‍රධාන විධායක නිලධාරි ලක්ෂ්මන් සිල්වා, ස්වාධීන රූපවාහිනි සාමාන්‍යාධිකාරි අරුණ විජේසිංහ, රෝසින් විජේසේකර මහත්වරුන් සමඟ ප්‍රශ්න විචාරාත්මක වැඩසටහන් ඉදිරිපත් කළ අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003216</link>
    <topic>මල්ටිලැක් අලුත් නිපැයුම් 6ක්</topic>
    <author/>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේමැක්සන්ස් පේන්ට්ස් සමාගම නව වර්ණ නිෂ්පාදන 6ක් වෙළෙඳ පොළට හඳුන්වා දෙයි. එම නිෂ්පාදන හය නම්කර ඇත්තේ නොන් යෙලෝයිං වයිට්, සෙල්ෆ් ලෙවලිං ෆ්ලෝරිං සිස්ටම්ස්, පේන්ට්ස් විත් පර්ල් ඉෆෙක්ට්ස්, ක්ලියර් ෂීල්ඩ්, ටෙක්චර් ෆිනිසේ සහ මිලානෝ වෝටර් බේස්ඩ් වුඩ් කෙයාර් රේන්ජ් යනුවෙනි.ශ්‍රී ලංකාව තුළ වර්ණ නිෂ්පාදන ක්‍ෂේත්‍රයේ පුරෝගාමි සමාගමක් වන මල්ටිලැක් සමාගම මීට පෙර නිපදවන ලද කලර් බෑන්ක්, වෝටර් පෲෆින් සීලර් ඇතුළු වෙනස් වර්ණ වර්ග අද ප්‍රමිති සලකුණක් බවට පත්වී තිබේ.”මල්ටිලැක් නිෂ්පාදන අද වර්ණ නිෂ්පාදන වෙළෙඳපොළෙහි ඉහළම ස්ථානයක රැඳී සිටිනවා. ඒවායේ උසස් ප්‍රමිතිය හා නවතාවය නිසා අලෙවිය වැඩිවී තිබෙනවා. පාරිභෝගික අවශ්‍යතාවට මුල්තැන දී එම වර්ණ වර්ග නිෂ්පාදනය කරනවා” යැයි මල්ටිලැක් සමාගමේ සාමාන්‍යාධිකාරි රමේෂ් පෙරේරා මහතා පැවසීය.ශ්‍රී ලංකාව වැනි රටකට නව නිපැයුම් පෙළ විශේෂයෙන්ම ගැළපෙන්නේ මෙරටේ පවතින දැඩි ඌෂ්ණාධික බව හා ආර්ද්‍රතාව යන කාලගුණික තත්ත්වය නිසාය. මල්ටිලැක් පර්යේෂණ අංශය, නිතරම උත්සාහ ගන්නේ ඊයම් හෝ වෙනත් කටුක රසායනික ද්‍රව්‍යවලින් පරිසරයට හෝ මිනිස් සිරුරට හානි නොවන වර්ණ නිෂ්පාදන හඳුන්වාදීමට බව ද පෙරේරා මහතා කියයි.සෙලින්කෝ ලයිෆ් විසින් වාර්ෂිකව පවත්වන ෆැමිලි සවාරි වැඩසටහනේ තුන්වන අදියරේ ජයග්‍රාහකයෝ 2200 ක් තෝරා ගනු ලැබූහ. කෑගල්ලේ පියදාස සූරියආරච්චි මහතා සහ පවුලේ සාමාජිකයෝ සුපිරි ත්‍යාගය වන සුඛෝපභෝගී නෞකාවේ චාරිකාව දිනා ගත්හ. සුපිරි ත්‍යාගය දිනාගත් ජයග්‍රාහී පවුල සෙලින්කෝ ලයිෆ් නියෝජිතයන් සමඟ.මොරටුව විශ්ව විද්‍යාලයේ රැකියා මාර්ගෝපදේශ ඒකකය හා එක්ව ජෝන් කීල්ස් සමාජ සත්කාරක පදනම විසින් මෙහෙයවනු ලැබූ “අවසන් පියවර” මෘදු කුසලතා වැඩමුළුව මොරටුව විශ්ව විද්‍යාලයේදී පසුගියදා නිමාවට පත්විය.මේ වැඩසටහනේ ප්‍රධාන අරමුණ වනුයේ දේශීය උපාධිධාරීන්ගෙන් පෞද්ගලික අංශය බලාපොරොත්තු වන්නේ කුමක් ද යන්න පිළිබඳව උපාධිධාරීන්ව දැනුවත් කරමින් ශ්‍රී ලංකාවේ රැකියා පිළිබඳව ඔවුන් තුළ පවතින ආකල්ප වෙනස් කරමින් රැකියා අවස්ථාවන් ලබා ගත හැකි මට්ටමට ඔවුන්ව දියුණු කිරීමයි.දිනපතා උපාධි අපේක්ෂකයන් 350 ක් පමණ වැඩමුළුවට සහභාගි වූ අතර පෞද්ගලික අංශයේ ප්‍රධාන පෙලේ ව්‍යාපාරිකයන් සහභාගි කර ගෙන පවත්වන ලද සාකච්ඡාවන්ගෙන් සහ වෘත්තීමය පුහුණුකරුවන් විසින් මෙහෙය වූ වැඩසටහන්වලින් වැඩමුළු සමන්විත විය. සේවා යෝජකයන්ගේ අපේක්ෂාවන්, කණ්ඩායම් ගොඩනැගීම සහ නායකත්ව කුසලතා, ව්‍යාපාර පරිසරයට හැඩගැසීම, පෞරුෂත්ව සංවර්ධනය සහ ආත්ම ශක්ති වර්ධනය, පුද්ගල සංවර්ධනය සහ ව්‍යාපාර ආචාරධර්ම යන තේමාවන් ඔස්සේ වැඩමුළු පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003217</link>
    <topic>කොටස් වෙළෙඳපොළ සමඟ සම්බන්ධ වන්නේ මෙහෙමයි</topic>
    <author/>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේකොටස් වෙළෙඳපොළ සමඟසම්බන්ධ වන්නේ මෙහෙමයිකොටස් ආයෝජනයේ මූලික පියවර ලෙස කොළඹ කොටස් වෙළෙඳ පොළෙහි මධ්‍යම තැන්පතු ක්‍රමයෙහි (Central Depository System) මධ්‍යම තැන්පතු ගිණුමක් විවෘත කිරීම දැක්විය හැකිය. සුරැකුම්පත් ගිණුමක් යනුවෙන් හඳුන්වන්නේ ද මෙයමය.බොහෝ පිරිස් මෙම ගිණුම් විවෘත කිරීම සඳහා සෘජුවම කොළඹ කොටස් වෙළෙඳ පොළෙහි සහාය අපේක්ෂා කළද එය කොටස් වෙළෙඳ පොළෙහි සෘජු කාර්යයක් නොවේ. මෙම ගිණුම් විවෘත කිරීම සඳහා ආයෝජකයින්ට අනිවාර්යයෙන්ම තැරැව්කාර සමාගමක් හා සම්බන්ධ වීමට සිදුවේ. ඉදිරියේදී අන්තර්ජාලය හරහා ද ගිණුම් ආරම්භ කිරීමේ පහසුකම් ද ආයෝජකයාට හිමිවනු ඇත.කොටස් මිලදී ගන්නේ කෙසේද?ප්‍රාථමික වෙළෙඳ පොළින් කොටස් මිලදී ගැනීමමහජන කොටස් නිකුත් කිරීමේ සිදුකරන සමාගම් මුලින්ම සිදුකරන කාර්යය වන්නේ තම කොටස් නිකුතුව පිළිබඳ තොරතුරු මහජනතාවට දැනුම්දීමයි. මේ සඳහා සමාගම් බොහෝ අවස්ථාවලදී විද්‍යුත් හා මුද්‍රිත මාධ්‍යයන් රූපවාහිනී, ගුවන් විදුලිය, පුවත්පත්, කොළඹ කොටස් වෙළෙඳපොළ ප්‍රකාශන මේ සඳහා යොදාගනී.සමාගමක් මහජනතාවට කොටස් නිකුත් කරනු ලබන්නේ එම සමාගමට අවශ්‍ය අරමුදල් (ප්‍රාග්ධනය) උපයා ගැනීමටය. මෙය අලුත් සමාගමක් තම ව්‍යාපාරය ආරම්භ කිරීම සඳහා අවශ්‍ය අරමුදල් එක්රැස් කිරීමක් විය හැකිය. එමෙන්ම පවතින සමාගමක් ඉදිරි වැඩකටයුතු සඳහා අවශ්‍ය අරමුදල් එක්රැස් කිරීමක් ද විය හැකිය. සමාගමක් කරනුයේ මහජනයාට කොටස් ලබාදී එම ලබාදුන් කොටස් වෙනුවට මුදල් ලබා ගැනීමයි. මේ අනුව සමාගමට මුදල් ලැබෙන අතර කොටස් මිලට ගත් ආයෝජකයාට එම සමාගමේ කොටස් හිමිවේ.කොටස් නිකුතුව පිළිබඳ සියලු තොරතුරු කොටස්හි ආයෝජනය කරන ආයෝජකයා දැනගැනීම මෙහිදී ඉතා වැදගත්ය. එමෙන්ම සමාගම් කොටස්වල ආයෝජනය කරන පුද්ගලයා එම සමාගමෙහි අයිතිකරුවකු වන නිසා සමාගම පිළිබඳ ඉතා හොඳ දැනුවත්භාවයක් ලබාගැනීම ඔහුගේ අයිතිවාසිකමක් වන අතර එසේ දැනුම ලබාදීමට අවශ්‍ය කටයුතු කිරීම සමාගමෙහි වගකීම ද වේ. කොටස් නිකුතු සමාගම විසින් සමාගම් පිළිබඳ තොරතුරු මහජනතාවට ලබාදීම අරමුණු කරගෙන ආයෝජන තීරණ කෙරෙහි බලපාන සියලු තොරතුරු ඇතුළත් කරමින් පොතක් ප්‍රකාශයට පත් කරයි. සාංගමික සංස්ථා පත්‍රය(Prospectus) ලෙස හඳුන්වන මෙය කොටස් නිකුතුවකදී අනිවාර්යය සාධකයකි.සාංගමික සංස්ථා පත්‍ර ලබාගත හැකි ස්ථානකොටස් නිකුතු සමාගමෙන් වාණිජ සහ අනෙකුත් බැංකුවලින් කොළඹ කොටස් වෙළෙඳපොළෙන් තැරැව්කාර සමාගම්වලින්කොටස් නිකුතු සමාගම පිළිබඳ තොරතුරු අධ්‍යයනයෙන් පසුව කොටස් මිලදී ගන්නේ නම් සාංගමික සංස්ථා පත්‍රය සමඟ ලැබෙන අයදුම්පත්‍රය පුරවා වාණිජ බැංකුවකට හෝ එම සාංගමික සංස්ථා පත්‍රයෙහි සඳහන් කර ඇති ඕනෑම ආයතනයකට බාරදීමෙන් ආයෝජකයාට කොටස් මිලදී ගැනීමේ ක්‍රියාවලිය සිදු කළ හැකිය. මෙහිදී මුදල් ගෙවීම සිදුකරනුයේ බැංකු අණකරයකින් හෝ චෙක්පතකිනි.ද්විතීයික වෙළෙඳ පොළින් කොටස් මිලදී ගැනීම – ලබන සතියේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aj1003218</link>
    <topic>DHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේ</topic>
    <author/>
    <content>රයිගම් වයඹ සෝල්ටර්න්ස් කොටස් නිකුතුව අනිද්දාසෙලාන් ලාබය කෝටි 54යි‘ද රේරස්’ සුපිරි නිවාස සංකීර්ණය නාවලලංකා බැංකු ගිණුම් හිමියනට එමරල්ඩ් කමිස සහන මිලටමිලේනියම් බිස්නස් ඇකඩමියෙන් බ්‍රිතාන්‍ය අධ්‍යාපන වීසාමල්ටිලැක් අලුත් නිපැයුම් 6ක්කොටස් වෙළෙඳපොළ සමඟ සම්බන්ධ වන්නේ මෙහෙමයිDHL ගුවන් භාණ්ඩ නව පිවිසුම් පහසුකම් ගුවන් තොටුපළේ ඇරේඩී.එච්.එල්. දකුණු ආසියා ජ්‍යෙෂ්ඨ උප සභාපති මැල්කම් මොන්ටෙයිරෝ මාධ්‍ය දැනුවත් කරමින් ප්‍රවාහන සමූහයේ සභාපති රොමේෂ් ඩේවිඩ්, ශ්‍රී ලංකා කළමනාකාර මනිෂ් පටෙල්, දකුණු ආසියාවෙන් බැහැර උප සභාපති රමේෂ් නවරාජන්, රේගු අධ්‍යක්‍ෂ ජනරාල් සී.එස්.ඩබ්ලිව්. ජයතිලක, ගුවන්තොටුපළ සමාගමේ සභාපති ප්‍රසන්න වික්‍රමසූරිය මහත්වරුද මෙහි වෙති.DHL සමාගම, කටුනායක අංක 3 පර්යන්තයේ තම නවතම ගුවන් භාණ්ඩ පිවිසුම් පහසුකම ආරම්භ කරයි. ශ්‍රී ලංකාවේ ආරම්භ කළ මේ නව පිවිසුම් පහසුකම නවීන තාක්‍ෂණයෙන් සහ ද්‍රව්‍ය හැසිරවීමේ උපකරණවලින් සමන්විත දකුණු ආසියාවේ විශිෂ්ටතම පහසුකමක් වේ.රුපියල් මිලියන 43 ක ආයෝජනයකින් සිදු කළ මෙරටට එන සහ මෙරටින් බැහැර වන ජාත්‍යන්තර ගුවන් භාණ්ඩ ඉතා ශීඝ්‍ර ලෙස නිවාරණය කිරීමේ සහ අඛණ්ඩ ලෙස හැසිරවීමේ පහසුව සහතික කෙරෙයි.ආසියා ශාන්තිකර දන්ත වෛද්‍ය සංගමයෙහි වාර්ෂික විද්‍යා හමුව වන ආසියා ශාන්තිකර දන්ත වෛද්‍ය කොංග්‍රසයෙහි 32 වන සැසිවාරය මැයි 12 සිට 16 වැනි දින දක්වා ශ්‍රී ලංකාවේදී පැවැත්වීමට කටයුතු යොදා ඇත.ලොව විශාලතම දන්ත වෛද්‍ය සම්මන්ත්‍රණයක් වශයෙන් සැලකෙන මේ කොංග්‍රසය, මෙම වසරේ ශ්‍රී ලංකාවේදී දෙවන වතාවට පැවැත්වෙන අතර ඒ සඳහා අනුග්‍රහය දක්වනු ලබන්නේ යුනිලීවර් ශ්‍රී ලංකාහි ප්‍රමුඛ මුඛ සෞඛ්‍ය සත්කාරක වෙළෙඳ නාමය වන සිග්නල් මඟිනි.ලංකා අයි ඕ සී සමාගම සෙවණ ලබා දෙන රුක් 1500 ක් රෝපණය කිරීමේ නව ප්‍රජා සත්කාරක වැඩපිළිවෙළක් අරඹයි.පරිසර හා ස්වාභාවික සම්පත් අමාත්‍යාංශය සහ වන සංරක්ෂණ දෙපාර්තමේන්තුව සමඟ ක්‍රියාත්මක කරන මේ වැඩපිළිවෙළට තෝරාගත් පාසල් වලින් නිර්දේශ කරන අඩු ආදායම්ලාභී සිසු දරුවෝ 1500 ක් සහභාගී වෙති.රෝපණය කරන ලද පැළ සම්පූර්ණයෙන්ම වැඩෙන තෙක් ජලය සහ පොහොර යොදා රැකබලා ගැනීම වෙනුවෙන් ඔවුන්ට මාසිකව මුදලින් ආධාර කිරීමට සමාගම කටයුතු කරයි.මේ ව්‍යාපෘතිය කොළඹ 10 පිහිටි හේමමාලී බාලිකා විද්‍යාලයේදී පරිසර හා ස්වාභාවික සම්පත් අමාත්‍ය පාඨලී චම්පික රණවක සහ ලංකා අයි ඕ සී සමාගමේ කළමනාකාර අධ්‍යක්ෂ කේ ආර් සුරේෂ් කුමාර් මහත්වරුන් අතින් ආරම්භ කෙරිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>21</day>
    </date>
    <link>http://www.silumina.lk/2010/03/21/_art.asp?fn=aw1003211</link>
    <topic>මං හිඟන්නෙක් නෙවෙයි ‘පිචා’</topic>
    <author>මතුගම</author>
    <content>මං හිඟන්නෙක් නෙවෙයි ‘පිචා’මෙය අතීත කතාවකි. අදින් දසක දහයකට පමණ පෙර ලංකාවේ පැවැති සමාජ තත්ත්වයෙන් බිඳක් සිහිපත් කිරීමකි. මේ කතාව මා සමඟ කීවේ බෙලිඅත්ත ආයුර්වේද රෝහලේ නේවාසිකව ප්‍රතිකාර ලැබූ මාකඳුර රන්සෑගොඩ දිසාගෙ විල ජේමිස් අප්පු සිරිවර්ධන උපාසක මහතාය. ඔහුගේ කතාවෙන් එදා ලංකාවේ පැවැති තත්ත්වය යම් තරමකින් වර්තමාන සමාජයට වැටහීමක් ලබාදෙයි. මේ වන විට අනූහයවැනි වියේ පසුවන ඒ මහතා ඉතා ක්‍රියාශීලීය. යහපත් සිහියෙන් යුක්තය. පිරිසුදුය. ඔහු ස්වකීය මතකයේ වාන් දොරටු විවර කළේ මෙසේය.”ඒ වෙන කොට මගේ වයස අවුරුදු දහයක් විතර ඇති. ඒ කාලෙ මිනිහකුගෙ මාසෙ පඩිය රුපියල් පහළොවයි. එදා හැන්දෑවෙ තාත්තා ගෙදර ඇවිත් අම්මා අතට මාසෙ පඩිය දුන්නා. අකුරු සෑත්තරේ බැරි වුණාට අම්මට සල්ලි ගණන් කරන්න හොඳට පුළුවන්. එදා වෙනදට වඩා පඩි සල්ලි අඩුයි කියලා අම්මා රණ්ඩුකරන්න පටන් ගත්තා. තාත්තා කිව්වා”ගෑනියෙ පෙබරවාරි මාසෙට දවස් විසි අටයි. ඒ නිසා පඩිය රුපියලක් අඩුයි” කියලා. ඒත් අම්මා ඒක පිළිගත්තෙ නැහැ.”උඹට මාව රවටන්න බෑ. උඹ කාටහරි සල්ලි දීලා” කියලා රණ්ඩු කළා. වෙලාව රෑ 10ට 11ට විතර ඇති. අම්මා අන්තිමට තාත්තාට කීවා,”බැහැපිය දොට්ට” කියලා. තාත්තා නිදාගත්තෙ අගුපිලේ වැල් ඇඳේ. අම්මා තාත්තව දොට්ට දාලා දොර වැහුවා. තාත්තා මගේ ඔලුව අතගාලා නළල ඉම්බා. උදේ පාන්දර බලන කොට තාත්තා යන්න ගිහිල්ලා. ඊට පස්සෙ මගේ තාත්තව කවදාවත්ම දැක්කේ නෑ. තාත්තා තමන්ගේ ඉඩම කඩම, ගේ දොර, ඔක්කොම හිතින් අතහැරලා ගිහින්. ගියා ගියාමයි.මම ඉස්කෝලේ ගියේ නෑ. අපේ ගමේ ඉස්කෝලයක් තිබුණෙත් නෑ. මගේ වයස දැන් අවුරුදු දොළහයි. ගමේ කෝපි කඩයක් තිබුණා. මම එතැනට යන්න පුරුදු වුණා. ඒ කඩේ මාමා පන්සලෙන් අකුරු සෑත්තරේ ඉගෙන ගත්ත කෙනෙක්. නැන්දා උදේට ආප්ප පුච්චනවා. ඒ නැන්දා මට ආදරෙයි. දවසක් ඒ නැන්දා මට කීවා “පුතේ හෙට පාන්දරින් වරෙන්” කියලා. මමත් පහුවදා පාන්දරින් කඩේට ගියා.නැන්දා මට ආප්ප දෙකක්ම කන්න දීලා පුතේ හොඳ එකා වගේ මේ ආප්ප ටික විකුණාගෙන වරෙන්” කියලා ආප්ප වට්ටියක් මගේ ඔලුව උඩින් තිබ්බා. ඒ කාලෙ ආප්පයක් සතයයි. මම අල්ලපු ගමේ කෝපි කඩේ ළඟට යනකොට ආප්ප ටික විකිණිලා ඉවරයි. මම ආපහු ඇවිත් නැන්දට සල්ලි දෙනවා. මාමා ගල්ලෑල්ලක ගණන් හදලා සල්ලි ගණන හරි ද කියලත් බලනවා. ටික දවසක් යනකොට සමහරු සල්ලි හෙට දෙන්නම් අනිද්දා දෙන්නම් කියලා ණයටත් ආප්ප ගන්නවා. මම යාළුවන්ට අල්ලපු ගමේ කෝපි කඩෙන් කඩයප්පන් කාල තේ අරන් දෙනවා. එදාට නැන්දට කියනවා අහවලා අහවලා ණයට ආප්ප ගත්තා කියලා. කඩේ මාමට මේක තේරුණා. දවසක් මට කීවා,”උඹ කොල්ලොත් එක්ක වණ්ඩු ගහන්නෙ නැතුව ණය සල්ලිත් ඔක්කොම එකතු කරගෙන එන්න ඕනෑ” කියලා. ඉතින් ණයට ආප්ප ගත්ත අය එදා මට සල්ලි දුන්නෙත් නෑ. සල්ලි නැතුව ආපහු යන්නත් බෑ. විකිණිච්ච ආප්පවල සල්ලිත් අරගෙන වට්ටිය කැලේට වීසි කරලා මම ගමෙන් පැනලා ගියා. මාතර සිට කොළඹට ශත 40යි කෝච්චියට. කොළඹ ටිකක් ඇවිදලා බැලුවා තාත්තා ගැන හොයාගන්න බැරිවුණා. කොළඹින් රත්නපුරේට ශත 50යි. මම රත්නපුරේට ගියා. රත්නපුරේ වැලිමළුව ගමේ කඩේක වැඩට නැවතුණා.මේ 1927 අවුරුද්ද. හාල් සේරුවක් ශත 09යි. මුතුසම්බා පිත්තල සේරුවෙන් එකක් ශත 12යි. සරමක් ශත 60යි. වළව්කාරයො අඳින චන්ද්‍රපට සරමක් 1.25යි. අටරියන් මඩකලපු කම්බායක් 1.25යි. චීත්ත පස්රියනක් ශත 60යි. බොරුපාකාරයෝ (බොරු කකුල් කාරයෝ) වේල් පෙරහර තියෙන කාලෙට කොළඹ වීදිවල නටනවා අඩි 7 – 8ක් දිග රිටි දෙකක් කකුල්වල බැඳගෙන ගෑනු ඇඳුම් ඇඳ නටනවා. මිනිස්සු ශත 5, 10 දෙනවා. ගම්වලටත් එනවා. මෙහෙම නටලා කඩේක වහළ උඩ වාඩිවෙනවා. ඒ කාලෙ ගෙවල් වලත් වහළ වසා තිබුණේ පිදුරු, බටකොළ, ඉලුක් කොළ වලින්.පොල්අතු හෙවිලි කරන්න පුරුදු වුණේ පසු කාලෙක. ඉතින් වහළ උඩ වාඩි වුණ බොරුපා කාරයා කරේ තිබුණු මල්ලෙන් ටින් එකක් අතට අරගෙන ඒකෙන් සිගරැට් එකක් දල්වාගන මහ උජාරුවට බොනවා. මේක බලා සිටින මිනිස්සු අනේ අපටත් එකක් දෙන්න කියලා ඉල්ලනවා. එතකොට අර ටින් එකේ තියෙන සිගරට් මිනිස්සු ඉන්න තැනට වීසි කරනවා. මිනිස්සු පොර කකා ඇහිඳ ගෙන බොනවා. ඔන්න ඔහොමයි සිගරට් බොන්න පුරුදු කළේ. අලියා සිගරට් එකක් ශත 02යි. හම්බා - ජා- මිනිස්සු, කොළඹ ටවුමෙ මිනිස්සු තමයි වැඩිය සිගරට් බීවේ. බීඩි පුරුදු කළෙත් එහෙමයි.ඔය අතරෙ ගොන්නු දෙන්නා බැඳපු බර කරත්ත ගමට ආවා. කරත්තෙ ඇතුළෙ රබන් ගහනවා. “වැඩි සැපයට තේ – වැඩි වැඩියෙන් බොනු” කියලා සමහරු කරත්තෙන් බැහැලා නටනවා. කරත්තය යට තියෙන ලොකු මුට්ටි, දර ළිප් දල්වලා නොමිලේ තේ දුන්නා. සීනි දාපු තේ නොමිලේ. ඉල්ලන තරමක් කෝප්ප ගණනක් නොමිලේ දෙනවා. ඔන්න ඔහොමයි කෝපි බිබී හිටපු අපට සුද්දා තේ බොන්න ඉගැන්නුවේ. කෝපි පිටරට යැව්වා.ඊට පස්සෙ මම හිටපු තැනට නොකියාම රත්නපුරයෙන් කොළඹ ආවා. මේ 1935 විතර. කොල්ලුපිටියේ ඉස්ටේෂන් බංගලාව බලාගන්න පුළුවන්ද කියලා ඉස්ටේෂන් මහත්තයා මගෙන් ඇහුවා. මම පුළුවන් කියා එතැන නැවතුණා. මාසෙ පඩිය රුපියල් 15යි. උදේ ගෙවල් මිදුල් අතුගාලා ඉස්ටේෂමට එනවා. එතන කෝච්චියෙන් බහින මිනිසුන්ගෙ බඩු මලු තරප්පු පෙළ නැඟලා අනිත් පැත්තට ගෙනැත් දෙනවා. ඒ අය මට ශත 5ක් 10ක් දෙනවා. සුද්දො රුපියල් 1ක් –2ක් දෙනවා. එතැනින් දවසට රුපියල් 10ක් 15ක් උපයනවා.ඔය අතරෙ කොළඹ මහ ඉස්පිරිතාලෙන් ටිකට් කපපු ලෙඩ්ඩු ගමට යන්න සල්ලි නැතුව ඉස්ටේෂමට වෙලා ඉන්නවා. හිරෙන් නිදහස් කරපු අයත් ඉන්නවා. මේ අතරෙ මාතර බෙලිඅත්ත ප්‍රදේශවල අය වැඩියි. ඇඳුම් කිළුටුවෙලා. මම කලිනුත් කීවානෙ මට සල්ලිවල වටිනාකම දැනුනෙ නෑ කියලා. මම ඒ අයට සරොන් කමිස අරන්දීලා කෝච්චියට ටිකට් ගන්න සල්ලි දීලා එවනවා.මේ අතර “මමත් පොඩි කතාවක් කියඤ්ඤං” කියලා ගාල්ල ප්‍රදේශයේ රෝගියෙක් ලස්සන කතාවක් කීවා.”අපේ ගමේ මිනිහෙක් හිටියා. පිචෝරිස් නමැති මේ මිනිහා බේබද්දා. මිනිහට හිටියා හොඳ කිරි එළදෙනක්. පැටවාත් එක්ක. කීප දවසක් ම තම්බි මේ එළදෙනව ඉල්ලුවා මසට. පිචා එළදෙනව වික්කේ නෑ ගෑනිට බය නිසා. දවසක් තම්බි පිචාට හොඳට බොන්න අරගෙන දුන්නා. වෙනදා රුපියල් විස්සට ඉල්ලපු එළදෙනට රුපියල් තිහක්ම දෙන්නම් කීවා. එදා පිචාගෙ ගෑනි ගමේ ගිහින් හිටියෙ. පිචා තම්බිට එළදෙන වික්කා. තම්බිව දැක්ක ගමන් එළදෙන අඬන්න පටන් ගත්තා. බුරුල්ලෙන් කිරි විදින්න ගත්තා. පැටියත් කෑ ගහන්න පටන් ගත්තා. පිචා පැටියට කෝටු පාර කීපයක් ගැහුවා.එළදෙන තවත් දඟලන්න පටන් ගත්තා. තම්බිට අනින්න පැන්නා. අන්තිමේ තම්බි පිචාට කියල ම එළදෙනව මස් මඩුවට අරගෙන ගියා. පිචා සතා මරණකම් ඉඳලා එයින්ම මස් රාත්තල් දෙකකුත් ඉල්ලගෙන ගෙදර ආවා. අම්මගෙ මස් ගඳ දැනිල ද කොහෙද පැටියා තව තවත් අඬන්න ගත්තා. පිචාගෙ ගෑනි ඒ වෙනකොටත් ගෙදර ඇවිත් නෑ. පිචා මස් රාත්තල් දෙක කපලා අඩුවැඩිය දාලා ගෙදර ළිපේ තිබ්බා. පැයක් විතර යන කොට ගෑනි ගෙදර ආවා. එළදෙන තම්බිට වික්ක බව මඟදිම ආරංචි වෙලා කේන්තියෙන් ආවෙ. වහු පැටියත් උගේ බාසාවෙන් අඬ අඬා මේ අවනඩුව කිව්වා. පිචා පිළේ බිම වාඩිවෙලා ඉන්නවා. ගෑනි කුස්සියට ගියා. එළදෙනගෙ මස් ටික ඇතිළියෙ. ගෑනි මස් ඇතිළිය අරගෙන ඇවිත් උස්සලා පිචා ළඟ පොළොවේ ගැහුවා. පිචාගෙ පස්ස පැත්තත් පිච්චුණා. පිචාගෙ වෙරි හිඳුණා.”තෝ කරපු අපරාදෙට එළදෙනට වගේ ම තෝවත් කපනවා” කියලා ගෑනි කැත්ත අගෙන එනකොට පිචා පැනලා දිව්වා.”ගමේ අයත් දොස් කියනවා “පව්කාරයා” කියලා. පිචාටත් කරපු පාපය ගැන බය හිතුණා. හරකි විකුණපු සල්ලිත් ඉණේ තිබුණා. අල්ලපු ගමේ නඩයක් සිරීපාදෙ යනවා දැක්කා. පිචාත් ඒ නඩේට එකතු වුණා. පිචාට ගෙනියන්න සැහැල්ලු (බඩුමලු) තිබුණෙත් නෑ. අනිත් අයගෙ බර හෑල්ලුවට උදව් කරමින් ගමන් කළා. තුන් සරණෙ කවි කිය කියා රත්නපුරා පාරෙන් දිගට ම ගියා. කොහොම හරි මළුවටත් නැග්ගා. පද්මෙත් වන්දනා කළා. ඉර සේවය බලන්න කියලා උඩ මළුවෙ පිරිස නතර වුණා. තවත් පිරිස් බොහෝමයි. හැමෝ ම පාන්දර අවදිවෙලා ඉර සේවය බලලා ආපහු කරුණා කළා. පිචාට පිරිස මඟ හැරුණා.මේ අතරෙ තවත් කණ්ඩායමක් පහළට බහිමින් සිටියා. පිචාත් ඒ නඩය සමඟ තුන් සරණේ කියමින් පහළට බැස්සා. දෙය්යනේ! පිචා බැහැලා තියෙන්නේ හැටන් පාරෙන්. ඒ නඩය මස්කෙළිය ප්‍රදේශයේ පිරිසක්. ඔවුන් තොරතුරු ඇහුවා ම තමන් කාත් කවුරුත් නැති කෙනෙක් බව පිචා ඔවුන්ට කීවා. ශරීර සෞඛ්‍යය හොඳට තියෙන නිසාත් ගොවිතැන් වැඩ හුරුයි කියපු නිසාත් ඒ අය පිචාව එක්කරගෙන ගියා. ඒ ගමට ගිය පිචා ගමේ උදවියට උදව් පදව් වෙමින් හිටියා. මේ අතරෙ ඒ ගමේ හිටිය මිනිහ මැරුණු ගැහැනියක් සමඟ ඇයි හොඳයි කියලා ඒ ගෑනිගෙ ගෙදර බින්න බැස්සා.අවුරුදු කීපයක් ඒ ගමේ ඉන්න කොට නැවතත් සිරීපාදෙ යන්න පිචාට හිතුණා. සිරීපාදෙ වන්දනා කරලා මිනිහට හිතුනා රත්නපුරා පාරෙන් බැහැලා ගමට යන්න. පිචා තමන් ආපු නඩේටත් නොකියා රත්නපුරා පාරෙන් බැස්සා. රත්නපුරේදී උණ සීතලක් හැදිලා ඉස්පිරිතාලෙට ගියා. සනීප වෙන්න මාසයක් විතර ගතවුණා. ඊට පස්සෙ ටිකට් කපාගෙන ගමට ගියා. දැන් පිචා කෙට්ටුවෙලා. රැවුල වැවිලා. හරිම අජූවයි. ගේ අලුත්වැඩියා කරලා ඉස්සරට වඩා ලස්සනයි. මිදුලට ගියා ම බල්ලෙක් බුරන්න පටන් ගත්තා. ඒ එක්කම ගෙයි හිටපු හැඩි දැඩි මිනිහෙක් එළියට ඇවිත්,”පුතේ! මෙන්න හිඟන්නෙක් ඇවිත්. අම්මට කියන්න මේ මනුස්සයට කන්න දෙයක් දෙන්න කියලා. මම යනවා හරකව ගේන්න” කියලා ඒ මිනිහා ලන්ද පැත්තට ගියා. ගේ ඇතුළෙන් ඉස්තෝප්පුවට ආපු කාන්තාවක් (පිචාගෙ කලින් බිරිය) මේ හිඟන්නා දෙස බලා ගෙයි තිබුණු හැලප දෙකක් ළමයා අත එව්වා. පිචා ගෙදරින් ගියාට පසු බිරිය වෙන මිනිහකු සමඟ දීග කන බවත්, ඔවුන්ට දැන් දරුවකු සිටින බවත් පිචාට වැටහුණා. කොයි දේ වුණත් ඒ වෙලාවෙ තිබුණු බඩගින්න නිසා පිචා එතන තිබුණ ලී කොටයක් උඩ වාඩිවෙලා කල්පනා කරමින් හැලප කෑවා.ගෙදරින් පිට වී ගිය මිනිහා හොඳට හැදුණු ගොන් නාම්බෙකු දක්කාගෙන ගෙදර ආවා. ගොනා හිටිහැටියේ කුලප්පු වී පිචා ළඟට පැන පිචාට ඇනගෙන ඇනගෙන ගියා. බිම දාගෙන ඇන්නා. බොහොම අමාරුවෙන් කෑ ගහලා හරකව ඉවතට ගත්තේ. අර එදා හිටිය වහු පැටියා තමයි මේ උස් මහත්වෙලා ඉන්නේ.පිචාට හොඳට ම අමාරුයි කෑගැහිල්ල ඇහිලා අහල පහළ අය ඇවිත් පිචා මැස්සක තියාගෙන ඉස්පිරිතාලෙ ගෙනියන්නයි සූදානම. ඒ ගෙදර ගැහැනිය ඉක්මනින් වෙනිවැල්ගැට ටිකක් තම්බාගෙන ඇවිත් පොවන්න හැදුවා.”එපා.. එපා.. මට බොන්න බෑ. මට අමාරුයි. මාව ඉස්පිරිතාලෙ ගෙනියන්න එපා. තව හුඟක් වෙලා මම ජීවත් වෙන්නෙ නෑ. මං හිඟන්නෙක් නොවෙයි. ආහ්.... ආ.... මං.. මා.. පිචා..” කියලා පණ ගියා”යි ඔහු ඒ කතාව අවසන් කළා.නැවතත් ජේමිස් අප්පු උපාසක උන්නැහේ කතාව පටන් ගත්තා.”ඕක තමයි මහත්තයා කරුමය කියන්නේ. ඒ ආත්මෙම පල දුන්නා. දිට්ඨධම්ම වේදනීය කර්මය. මම අකුරු සෑත්තරේ ඉගෙන නොගත්තට අනුන්ගෙන් අහගෙන අකුරු හඳුනාගත්තා. මට මුළු පිරිත් පොත ම කටපාඩමෙන් කියන්න පුළුවන්. ගමේ ගිහි පිරිත් කණ්ඩායමේ ප්‍රධානියාත් මම. ඒ වුණාට දැන් ලොකු ලොකු විභාග පාස් කරපු මුණුපුරන්ටත් පිරිත් පොත බලාගෙනවත් කියවන්න බැහැ. මට දැන් වයස අනූහයයි. මගේ පුතා මට හොඳට සලකනවා. ලේලිත් ඒ වගේ ම සාත්තු සප්පායම් කරනවා. මේ ඉස්පිරිතාලෙ කිට්ටුව ලේලිගෙ නෑයො ඉන්නවා. ඒ අයත් නිතර ඇවිත් “තාත්තෙ” කියල මට සලකන හැටි මහත්තයට පේනවනෙ. මේකයි හේතුව තල වැපුරුවොත් තල අස්වනු ලැබේවි. අමු වැපුරුවොත් අමු අස්වනු ලැබේවි”මතුගමමහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003281</link>
    <topic>අපේ විදේශ මූල්‍ය සංචිතය ඩොලර් බිලියන හය ඉක්මවයි!</topic>
    <author>සුනිල් දයා අල්විස්</author>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේඉතිහාසයේ ප්‍රථම වරට...සුනිල් දයා අල්විස්ඉතිහාසයේ ප්‍රථම වරට ශ්‍රී ලංකාවේ විදේශ සංචිත ප්‍රමාණය ඇමෙරිකන් ඩොලර් බිලියන 6 දක්වා ඉහළ ගොස් ඇත. මෙය ඉතා කෙටි කාලයකදී ශ්‍රී ලංකාව ආර්ථික වශයෙන් ලබාගත් විශිෂ්ට වර්ධනයක් බවත්, ආර්ථික විශේෂඥයෝ පෙන්වා දෙති.මේ සම්බන්ධයෙන් සිළුමිණට විශේෂ ප්‍රකාශයක් කළ ඇමැති ජී.එල්.පීරිස් මහතා සඳහන් කෙළේ මෙම තත්ත්වය මත ශ්‍රී ලංකාවේ රුපියල තවදුරටත් ශක්තිමත් වන අතර මෙරටට අත්‍යවශ්‍ය භාණ්ඩ ආනයනය කිරීම සඳහා ඉතා සුරක්ෂිත තත්ත්වයක් උදාවී තිබෙන බවයි.ශ්‍රී ලංකාවේ පැවැති දරිද්‍රතාව 25% සිට 15% දක්වා පහත බැස ඇති අතර සුළු හා මධ්‍ය පරිමාණ ව්‍යාපාර සඳහා ඉතා පහළ පොළී අනුපාතයක් මත බැංකු ණය ලබාගැනීමට හැකියාව ලබාදීම නිසා රැකියා සහ අත මිට මුදල් ගැවසෙන කාලපරිච්ඡේදයක් උදාවනු ඇති බවත්ය. බැංකු පොළිය මුලින් පැවතුණේ 26 – 27% වැනි අධික අගය වුවත් එය දැන් සියයට 12 – 8 අතර ප්‍රමාණයකට පහත බැස තිබේ.මීට අමතරව ශ්‍රී ලංකාවේ සංවර්ධන කටයුතු සඳහා ලැබෙන විදේශ ආධාර ප්‍රමාණය ද මේ වන විට ඇමෙරිකන් ඩොලර් බිලියන 1.56ක් දක්වා ඉහළ ගොස් ඇත. චීනයෙන් ඩොලර් මිලියන 488 ද ඉන්දියාවෙන් ඩොලර් මිලියන 145ක් ද ජපානයෙන් ඩොලර් මිලියන 11ක් ද ආසියානු සංවර්ධන බැංකුවෙන් ඩොලර් මිලියන 283ක් හා ලෝක බංකුවෙන් ඩොලර් මිලියන 222ක් ද වශයෙන් ද මේ ආධාර ලැබී ඇත.මේ තත්ත්වය හටගෙන ඇත්තේ; ශ්‍රී ලංකාවේ දේශපාලන හා ආර්ථික ස්ථාවරභාවය පිළිබඳව අන්තර්ජාතිකව හටගෙන තිබෙන විශ්වාසදායක තත්ත්වය නිසා බවත් ඇමැතිවරයා තවදුරටත් පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa100328_1</link>
    <topic>රන්මිහිතැන්න සිනමා ගම්මානය 30 දා විවෘත කෙරේ</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේසිංහල සිනමාවට ස්වර්ණමය යුගයක් උදා කරමින් හම්බන්තොට දිස්ත්‍රික්කයේ රන්මිහිතැන්න ප්‍රදේශයේ ඉදි කෙරුණු සුවිසල් සිනමා ගම්මානය අනිද්දා (30 දා) මහින්ද රාජපක්ෂ ජනාධිපතිතුමා අතින් දැයට පිරිනැමේ.අක්කර 235 ක භූමි භාගයක පිහිටි රන්මිහිතැන්න ශ්‍රී ලංකාවේ ඉදිවුණු ප්‍රථම සිනමා ගම්මානයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa100328_2</link>
    <topic>රට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමු</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේ- ජනාධිපතිඅපේ දරු පරපුර සාරධර්ම පිරි ගුණගරුක පිරිසක් ලෙස සංවර්ධනය කළේ නැතිනම්, මහාමාර්ග, වරාය, විදුලි බලාගාර, හදා රට සංවර්ධනය කිරීමේ ප්‍රතිඵල දකින්න ලැබෙන්නේ නැතැයි මහින්ද රාජපක්ෂ ජනාධිපතිතුමා පැවසුවේය. ජනාධිපතිතුමා ඒ බව පැවසුවේ නුගේගොඩ ශාන්ත ජෝන් විද්‍යාලයේ ඊයේ (27) පැවැති උත්සවයකදීය.එය ආගමික නායකයන්ට, ගුරුවරුන්ට පමණක් කළ නොහැකි බවත් ඊට මවුපියන්ගේ සහයෝගය ද අවශ්‍ය බවත් ජනාධිපතිතුමා පැවැසීය.එහිදී ජනාධිපතිතුමා මෙසේ ද පැවසීය.අපට තියෙනවා විශාල වගකීමක්. මේ දරුවන් පිළිබඳව. රට සමඟ පමණක් නොවේ ලෝකය සමඟ සම්බන්ධකම් ඇති කරගෙන ලෝකයෙන් කොන් නොවන පරපුරක් බවට පත් කිරීම අපේ වගකීමක්.අද හැම මවුපියෙකුම හිතන්නේ මගේ පුතා වෛද්‍යවරයෙක්, නීතිඥයෙක් කරන්න ඕන කියලා. එහෙම නැත්නම් ඉංජිනේරුවෙක් කරන්න ඕන කියලා. නමුත් අද අපේ විශ්වවිද්‍යාලවලට ඇතුළත් වන්නේ සීමිත පිරිසක්. එහෙත් ඉතුරු අය අප සමාජයෙන් කොන් කරන්නේ නෑ.ඔවුන්ටි මේ සමාජයේ රටේ ලෝකයේ නිර්මාණය වූ ස්ථානයක් තියෙනවා. ඒ සමාජයට අවශ්‍ය වෘත්තිය හැකියාවන් ඔවුන්ට පුරුදු පුහුණු කර ඔවුන්ට ඒ නිසි තැන ලබාදීමට අපට වගකීමක් තියෙනවා. දරුවාගේ ඉදිරි ගමන පිළිබඳ අවබෝධයක් ලබාගෙන ඔවුන්ගේ හැකියාවන් වැඩිදියුණු කර ගැනීමට පාඨමාලා හැම පාසලකම තියෙන්න ඕන කියලා මම විශ්වාස කරනවා.අපේ දරුවන්ගේ අනාගතය පිළිබඳ රජය ඉතා දැඩි අවධානයක් යොමු කර තිබෙනවා කියන එක කියන්න ඕන.අපි මේ රට එක්සේසත් කළා. එක්සේසත් කළ රට තුළ සංවර්ධනයට අවශ්‍ය යටිතල පහසුකම් අද අපි ගොඩනඟලා තියෙනවා. අද රටේ හොඳ මහා මාර්ග පද්ධතියක් තියෙනවා. මහා විදුලි බලාගාර ඉදිවෙලා. එකවර වරාය 05 ක් බිහි වෙලා. ඒ ඉතිහාසයේ පළමු වතාවට. අද හම්බන්තොට ඉදිවන වරායේ පතුල බලාගන්න පුළුවන්. මේක වරායක පතුලක් බලාගන්න අපේ දරුවන්ට ලැබෙන පළමු අවස්ථාව. මේ විදිහට රටේ ආර්ථිකය ශක්තිමත් කරන ගමන් රටේ අනාගත පරපුර වෙනුවෙන් ඉටුකළ යුතු යුතුකම් අපි ඉටුකරලා තියෙනවා යැයි ද ජනාධිපතිතුමා එහිදී පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003282</link>
    <topic>සත දහයේ විශ්වවිද්‍යාලය අසූ වැනි විය සපුරයි</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේසිළුමිණට 80 වසරක් පිරීම වෙනුවෙන් ඇහැටුවැව නැකුළුගමුවේ ඉදිකළ නව නිවසමෙරට පැරණිතම සිංහල සතිපතා ඉරිදා පුවත්පත වන සිළුමිණ පුවත්පතට 2010 මාර්තු 30 වැනිදාට වසර 80 ක් සපිරෙයි. ඒ වෙනුවෙන් විශේෂ වැඩ සටහන් කිහිපයක් පැවැත්වේ.සත දහයේ විශ්ව විද්‍යාලය යන විරුදාවලි ලත් සිළුමිණ ලේක්හවුස් ආයතනයෙන් නිකුත් කළ සතිපතා ප්‍රථම සිංහල පුවත්පතයි. සිළුමිණ පුවත්පතට වසර 80 ක් පිරීම වෙනුවෙන් පවත්වන අටවිසි බුද්ධ පූජා පිංකම සිළුමිණට 80 වැනි විය පිරෙන 2010 මාර්තු 30 වැනිදා කොටුව ශ්‍රී සම්බුද්ධාලෝක විහාරස්ථානයේදී පැවැත්වේ.ශ්‍රී සම්බුද්ධාලෝක විහාරාධිපති ශ්‍රී ලංකා බෞද්ධ හා පාලි විශ්ව විද්‍යාලයේ මහෝපාධ්‍ය ඉත්තදෙමලියෙ ඉන්ද්‍රසාර හිමියන්ගේ් අනුශාසනා පරිදි සිදුවෙන මෙම පිංකම ගෞරව ශාස්ත්‍රවේදී කුප්පියාවත්ත ජයසේකරාරාම විහාරාධිවාසි මාවරලේ භද්දීය හිමියන් හා ශ්‍රී සම්බුද්ධාලෝක විහාරාධිවාසි කිරින්දේ ප්‍රේමසිරි හිමියන්ගේ මෙහෙයවීමෙන් පැවැත්වේ.ඒ සමඟම සිළුමිණට 80 වසරක් පිරීම වෙනුවෙන් සිළුමිණ විශේෂාංගයකින් කළ හෙළි දරව්වකින් පසුව නාකොලගනේ ගල්ගුහාවක ජීවත් වූ අසරණ දරු පවුල වෙනුවෙන් මහරගම දැඩිගම සමූහ ව්‍යාපාරය ඇහැටුවැව නැකුළුගමුවේ ඉදිකළ නව නිවස එම දරුපවුලට භාරදීම හෙට (29) පෙරවරු 11.30 ට සිදුකැරේ. අතරගල්ල විහාරස්ථානයේ විහාරාධිපති වලත්වැවේ රාහුල, නාකොලගනේ රජමහා විහාරයේ විහාරාධිපති නාකොලගනේ සුධම්ම යන ස්වාමීන් වහන්සේගේ ප්‍රධානÀවයෙන් ආගමික කටයුතු සිදුකැරේ.’සිළුමිණ’ පුවත්පතේ සම්බන්ධීකරණය ඇතිව ඉදිකළ මෙම නිවසට ජල විදුලිය සැපයීම පිළියන්දල ගොරකපිටියේ ලෝචන ප්‍රේමතුංග මහතා විසින් සිදුකරන අතර ගෘහ භාණ්ඩ සපයනු ලබන්නේ සීදූවේ සාගරිකා සමන් කුමාරි මහත්මිය විසිනි.මෙම අවස්ථාවට දැඩිගම සමූහ ව්‍යාපාරයේ සභාපතිනි චÁද්‍රානි ප්‍රේමසිලි මහත්මිය, ලේක්හවුස් ආයතනයේ සාමාන්‍යාධිකාරී අභය අමරදාස, කර්තෘ මණ්ඩල ප්‍රධාන පරිපාලන නිලධාරි රෝහණ ආර්යරත්න, සිළුමිණ ප්‍රධාන කර්තෘ කරුණාදාස සූරියආරච්චි, දිනමිණ ප්‍රධාන කර්තෘ මහින්ද අබේසුන්දර, ඇහැටුවැව ප්‍රාදේශීය ලේකම් ඩබ්ලිව්.ජී.ඩබ්ලිව්. වනසිංහ යන මහත්වරු ඇතුළු බොහෝ පිරිසක් සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003283</link>
    <topic>මොහු ගැන තොරතුරකට රුපියල් ලක්ෂ 10ක්</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේමේ ඡායාරූපයේ සිටින දනූන තිලකරත්න නැමැති පුද්ගලයා රැඳී සිටින තැනක් පිළිබඳව නිවැරැදි තොරතුරු ලබාදෙන අයෙකුට රුපියල් ලක්ෂ 10ක මුදල් ත්‍යාගයක් පිරිනමන බව ශ්‍රීී ලංකා පොලීසිය නිවේදනය කැර සිටී.තොරතුරු ලබා දෙන පුද්ගලයන්ගේ රහස්‍යභාවය ආරක්ෂා කරන බවත් පොලීසිය පවසයි. මේ පුද්ගලයා අත්අඩංගුවට ගැනීම සඳහා අධිකරණයෙන් වරෙන්තු නිකුත් කැර ඇති අතර, වරෙන්තුකරුවකුට රැකවරණ ලබාදීම ද සිරදඬුවම් ලැබිය හැකි වරදකි. මේ පුද්ගලයා සැඟවී සිටින හා යන එන තැන් පිළිබඳව තොරතුරු පහත සඳහන් දුරකථන අංකවලට ලබාදිය හැකිය.011-2328138 – 0112447319 - 01123249940112440157 – 0112422176 ෆැක්ස් අංකය 0112380380 - පොදු දුරකථනය 0112320141 –5 දක්වා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003284</link>
    <topic>ඊළඟ පාර්ලිමේන්තු මැතිවරණයත් මේ ජනපති යටතේමයි</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේ- වි.ජ.මු.මේ මහ මැතිවරණය පමණක් නොව ඊළඟ පාර්ලිමේන්තු මැතිවරණය පවත්වනු ලබන්නේත් මහින්ද රාජපක්ෂ ජනාධිපතිතුමාගේ නායකත්වය යටතේ බැව් හිටපු කථානායක වි.ජ.මු. ලොකුබණ්ඩාර මහතා අවධාරණය කරයි. වැඩි ඡන්ද ලක්ෂ 18කින් විජයග්‍රහණයක් ලබා සිටින ජනාධිපතිතුමාට එරෙහිව ක්‍රියා කරන්නේ දේශපාලන උම්මත්තකයින් පමණක් බවද ඔහු සඳහන් කෙළේය. වසර 38ක් තිස්සේ එක්සත් ජාතික පක්ෂයේ ක්‍රියාකාරී නායකයෙකු ලෙස දේශපාලනයේ නියැලුණු තමා ඇතුළු පිරිසක් රටේ බහුතර ජනමතයට සංවේදී වෙමින් ජනාධිපති තුමා සමඟ එකතු වුණේ පරාජය කිරීමට නොහැකියි කී ත්‍රස්තවාදය පරාජය කළ නිසා බව ද කථානායකවරයා පැවැසීය.ව්‍යවසාය සංවර්ධන සහ ආයෝජන ප්‍රවර්ධන ඇමති අනුර ප්‍රියදර්ශන යාපා මහතාගේ දේශපාලන ගමන් මඟ අළලා සකස් කෙරුණ “වයඹ දේශපාලනයේ මහත්මා ලකුණ” ග්‍රන්ථය එළිදැක්වීමේ උත්සවයේ ප්‍රධාන දේශනය පවත්වමින් කථානායකවරයා මේ බව සඳහන් කෙළේය.මේ රටේ ජනතාව දිගින් දිගටම ජයග්‍රහණය කරවා ඇත්තේ “මහින්ද චින්තනය” බව මෙහිදී පැවසූ කථානායකවරයා ත්‍රස්තවාදය නිමා කිරීමෙන් පසු රට අලුත් පුනර්ජීවනයකට යොමු කිරීමට සහය දීම සැමගේ යුගයේ වගකීම බව ද කීවේය.අනුර ප්‍රියදර්ශන යාපා ඇමැතිවරයා දේශපාලනයට ප්‍රවිශ්ඨවීමේ සිට මේ දක්වා පැමිණි දේශපාලන ගමන් මඟ හා ඔහුගේ සමාජ මෙහෙවර පිළිබඳව විචාරාත්මකව සකස් කෙරුණු “වයඹ දේශපාලනයේ මහත්මා ලකුණ” ග්‍රන්ථය මෙහි දී ඇමැතිවරයා විසින් කථානායකවරයාට පිළිගන්වනු ලැබීය.කථානායක වි.ජ.මු.ලොකුබණ්ඩාර මහතා මේ උත්සවය අමතා මෙසේ ද පැවැසීය.අපේ ජනාධිපතිතුමාට අවුරුදු 4යි ගත වුණේ. ත්‍රස්තවාදය අවසන් කළා. බටහිර බලවේග එකකට වත් හිස නැමුවේ නැහැ.කරණීය මෙත්ත සූත්‍රයේ දැක්වෙන ගුණාංග රාශියක් අපේ ජනාධිපතිතුමා තුළ පිහිටා තිබෙනවා. ඌජූව ගුණය, එනම් සෘජු බව, එතුමා තුළ පිහිටා තිබෙනවා. සක්කෝ ගුණය ඒ කියන්නේ මට පුළුවන් කියන ආත්ම ශක්තිය ජනාධිපතිතුමා ළඟ තිබෙනවා. ඒ වගේ කෙනෙක් තමයි අපේ අනුර යාපා ඇමැතිතුමත්.එතුමා තුළ මට පුලුවන් කියන ආත්ම ශක්තියත්, කිසිවකුට කිසිදා නිවට නොවීමේ සෘජු ගුණයත් පිහිටා තිබෙනවා. වයඹින් බිහිවූ යුග පුරුෂයින් අතර පාර්ලිමේන්තුවේ අපරාජිත කෙනෙකු ලෙස අනුර ප්‍රියදර්ශන යාපා ඇමැතිතුමා ගෙන් අංකුර දේශපාලනඥයන්ට ලබා ගත හැකි ආදර්ශ බොහොමයක් තිබෙනවා. ඉතා හොඳ මහත්මයකු යැයි අනුර යාපා ඇමැතිතුමා ගැන හිතට එකඟව අපට කථා කිරීමට පුලුවන්. එවැනි අය තමයි මේ රටට අනාගතයටත් අවශ්‍ය වන්නේ යැයි ද කථානායකවරයා මෙහි දී පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003285</link>
    <topic>ඩී.එන්.ඒ. ඡන්ද කපන්න යූ.ඇන්.පී. සැලැස්මක්</topic>
    <author>දයා ඩී.ෆොන්සේකා</author>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේදයා ඩී.ෆොන්සේකාඑ.ජා.ප. මහ ලේකම් තිස්ස අත්තනායක මහතා විශ්‍රාමික ජෙනරාල් සරත් ෆොන්සේකාට ලැබෙන ඡන්ද අඩු කිරීමේ වෑයමක යෙදී සිටින බවට ප්‍රජාතන්ත්‍රවාදී ජාතික සන්ධානය (ඩී.එන්.ඒ.) චෝදනා නඟයි. එම පෙරමුණේ කොළඹ දිස්ත්‍රික් අපේක්ෂක ජයන්ත කැටගොඩ මහතා මේ චෝදනාව එල්ල කෙළේ ඉකුත් දා පැවැති ප්‍රවෘත්ති සාකච්ඡාවකදීය.අත්අඩංගුවට ගෙන සිටින සරත් ෆොන්සේකා බේරාගත හැක්කේ එක්සත් ජාතික පක්ෂයට පමණක් බව එජාප මහලේකම් තිස්ස අත්තනායක ප්‍රකාශ කැර ඇති බවත් ඒ මහතා මෙසේ ප්‍රකාශ කිරීමෙන් වක්‍රාකාරයෙන් සරත් ෆොන්සේකාට දෙන ඡන්දය අපතේ යන ඡන්දයක් ලෙස හඳුන්වා දෙන බවත් ප්‍රජාතන්ත්‍රවාදී ජාතික සන්ධානය චෝදනා නඟයි. මෙය සරත් ෆොන්සේකාට ඡන්දය දීම වැළැක්වීමට ගෙන යන ව්‍යාපාරයක් බවද එම සන්ධානය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa100328_3</link>
    <topic>අබේවර්ධන බාලසූරිය අවසන් කටයුතු 31 දා</topic>
    <author>දයා ඩී. ෆොන්සේකා</author>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේදයා ඩී. ෆොන්සේකාජනප්‍රිය ගායක අබේවර්ධන බාලසූරිය මහතා සිකුරාදා රාත්‍රි අභාවප්‍රාප්ත විය. කලක් රෝගාතුරව සිටි ඒ මහතා මිය යන විට 66 වැනි වියේ පසුවිය.ජනප්‍රිය ගීත 1000 කට අධික ප්‍රමාණයක් ගායනා කැර ඇති අබේවර්ධන බාලසූරිය මහතා ජනප්‍රිය ගායිකා නිරංජලා සරෝජිනීගේ දයාබර ස්වාමි පුරුෂයා ය.කවුරුද ආවේ, කල්පනා ලොව මල් වනේ, රෑ පැල් රකින කුරහන් පැහෙනා හේනේ, ගංගා, මගෙ හිත පිරී තිබෙන්නේ, මං නැති දා, මේ රට ඔබටයි, පියාණෙනේ මා නැවත උපන්නොත්, ඔබෙන් තොර ලෝකයක් කොයින්දෝ, අනුරාධ පුරය ඔබයි, ඔහු ගැයූ ජනප්‍රිය ගීතවලින් කීපයකි.කලක් ජාතික රූපවාහිනියේ විවිධාංග වැඩසටහන් නිෂ්පාදකවරයෙකු ලෙස කටයුතු කළ අබේවර්ධන බාලසූරිය එකල ජනප්‍රිය වැඩසටහනක් වූ ‘නන්දන වින්දන’ වැඩසටහන නිෂ්පාදනය කෙළේ ය. ඒ මහතාගේ දේහය පිළිබඳ අවසාන කටයුතු ලබන 31 වැනිදා බොරැල්ල කනත්ත සුසාන භූමියේදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa100328_4</link>
    <topic>ජනප්‍රිය ක්‍රීඩක සම්මානය යෝෂිත රාජපක්ෂට</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේනාවික හමුදාවේ රග්බි කණ්ඩායමේ නායක යෝෂිත රාජපක්ෂ මහතා 2009 වසරේ ජනපි‍්‍රයතම රග්බි ක්‍රීඩකයා ලෙස සිය පියා වන මහින්ද රාජපක්ෂ ජනාධිපතිතුමා අතින් මේ සම්මාන හිමි කර ගන්නේ ගාලුමුවදොර හෝටලයේදී ඉකුත් සිකුරාදා (26) පැවැති කැල්ටෙක්ස් - ඔබ්සර්වර් රග්බි සම්මාන උළෙලේදීය. එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර සහ කැල්ටෙක්ස් ආයතනයේ ප්‍රධාන විධායක කිෂූ ගෝමස් යන මහත්වරු ද මෙහි සිටිති. ඡායාරූපය – කාවින්ද පෙරේරාකැල්ටෙක්ස් - ඔබ්සර්වර් රග්බි සම්මාන උළෙල මහින්ද රාජපක්ෂ ජනාධිපතිතුමාගේ ප්‍රධානත්වයෙන් සිකුරාදා (26) සවස ගාලුමුවදොර හෝටලයේදී පැවැත්විණි.මෙහිදී නුවර ක්‍රීඩා සමාජය සහ සී.එච්. කණ්ඩායම්වල ක්‍රීඩකයන් 18 දෙනෙකුට මෙරට සහ පිටරට වසර දෙකකට ජාතික කණ්ඩායම් නියෝජනය කිරීමට පනවා තිබූ තහනම ජනාධිපතිතුමාගේ නියමයෙන් ඉවත් කර සිටින බව ප්‍රකාශයට පත්කැරිණි.මෙම තහනම ක්‍රීඩා ඇමැති ගාමිණී ලොකුගේ මහතා විසින් පනවා තිබුණේ ආසියානු රග්බි තරගාවලියට නම් කළ සංචිතයෙන් ඉවත්වීම නිසාය. මෙම ආසියානු රග්බි තරගාවලිය පසුගිය වසරේ අප්‍රේල් මාසයේදී ඩුබායිහිදී පැවැත්විණි.මෙම සම්මාන ප්‍රදානෝත්සවයේදී ශ්‍රී ලංකා නාවික හමුදාවේ රග්බි කණ්ඩායමේ නායක යෝෂිත රාජපක්ෂ මහතා සිය පියා වන උත්සවයේ ප්‍රධාන ආරාධිත අමුත්තා වූ මහින්ද රාජපක්ෂ ජනාධිපතිතුමා අතින් 2009 වසරේ ජනප්‍රියම රග්බි ක්‍රීඩකයා ලෙස හා ඔහුගේ නායකත්වයෙන් යුත් නාවික හමුදා රග්බි කණ්ඩායම ජනප්‍රියතම රග්බි කණ්ඩායම ලෙස සම්මාන හිමිකර ගත්තේය.නැඟී එන තරුණ රග්බි ක්‍රීඩකයා ලෙස ඉෂාන් නූර්, ඉදිරිපෙළ රග්බි හොඳම ක්‍රීඩකයා ලෙස ෂොන් විජේසිංහ රග්බි ත්‍රී කෝටර් ක්‍රීඩකයා ලෙස සහ පළාත්බද රග්බි ක්‍රීඩකයා ලෙස ෆසීල් මරිජා හොඳම රග්බි නායකයා සහ රග්බි සමාජ තරගාවලියේ හොඳම රග්බි ක්‍රීඩා සමාජයට හිමි සම්මානය ප්‍රදීප් ලියනගේ ද ලබාගන්නා ලදී.ශ්‍රී ලංකා රග්බි පාපන්දු සංගමයේ අතුරු කමිටුවේ සභාපති වෛද්‍ය මයියා ගුණසේකර මහතා මෙහිදී කතා කෙළේය.එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර, සන්ඩේ ඔබ්සර්වර් පුවත්පතේ කර්තෘ දිනේෂ් වීරවංශ, කැල්ටෙක්ස් ආයතනයේ කළමනාකාර අධ්‍යක්ෂ සහ ප්‍රධාන විධායක නිලධාරි කිෂූ ගෝමස් කැල්ටෙක්ස් සමාගමේ සාමාන්‍යාධිකාරි (අලෙවි සහ විකුණුම්) බර්ට්‍රම් පෝල් යන මහත්වරු අතින් ද සම්මාන ප්‍රදානය සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003286</link>
    <topic>හම්බන්තොට 7 න් 6 ක් සන්ධානයට</topic>
    <author>නිහාල් පී. අබේසිංහ මැදමුලන සිට...</author>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේ- ඇමැති චමල් රාජපක්ෂනිහාල් පී. අබේසිංහ මැදමුලන සිට...හම්බන්තොටින් මෙවර එක්සත් ජනතා නිදහස් සන්ධානය ආසන 7 න් ආසන 6 ක් ලබා ගන්නා බවත් ඒ අතර රාජපක්ෂ පරම්පරාවේ අය තිදෙනකු සිටීමට බොහෝ ඉඩ ඇති බවත් හම්බන්තොට දිස්ත්‍රික් එජනිස නායක හා ගුවන් සේවා හා වරාය පිළිබඳ ඇමැති චමල් රාජපක්ෂ මහතා සිළුමිණට කීය.1951 සිටම හම්බන්තොට ජනතාවත් රාජපක්ෂ පරපුරත් අතර නොබිඳිය හැකි සබඳතාවක් ගහට පොත්ත මෙන් සුවිශේෂි ලෙස තිබෙන බවත්, මේ සබඳතාව එන්න එන්න දැඩි වෙනවා මිස එය කැඩීමට මොන ජගතෙකුටවත් බැරි බවත්  ඇමැතිවරයා කීය.අද හම්බන්තොට එජාපයේ අය දුප්පත්කම දඩමීමා කරගෙන ඡන්දය ඉල්ලන බවත් දුප්පත් අයගේ දුප්පත්කම නැති කිරීම වෙනුවට ඒ අයට තෑගි බෝග දී දුප්පතුන් එලෙසම තබාගෙන බලය ගන්නට ඒ අය දඟලන බවත් ඒවාට දැන් හම්බන්තොට ජනතාව රැවටෙන්නේ නැති බවත් දැන් මව්ආර වෙහෙරගල වලවේ වම් ඉවුර ජල ව්‍යාපෘතිවලින් ජලය ලබාගෙන තම වගාවන් ඔවුන් සරුවට කරගෙන යන බවත් ඇමැතිවරයා කීය.මේ අතර තමාගේ හෝ තම පරපුරේ අයගේ හෝ නම විකුණා වරායේ රැකියා ලබා දෙන බව පවසා මුදල් ඉල්ලන අය පිළිබඳව වහාම පොලිසියට දන්වන ලෙස ද ඇමැති චමල් රාජපක්ෂ මහතා ජනතාවගෙන් ඉල්ලා සිටී.තමන් හෝ තම පරපුරේ අය රැකියා ලබාදීමට කිසි විටෙක මුදල් හෝ සන්තෝසම් බාර නොගන්නා බවත් එසේ තම නම විකුණා මුදල් ගරන අයට දැඩි දඬුවම් දෙන ලෙසට තමන් පොලිසියට උපදෙස් දී ඇති බවත් චමල් රාජපක්ෂ මහතා පැවසීය.හම්බන්තොට වරායට ඔක්තෝබර් මස ජලය පුරවන බවත් ඉදිරි නොවැම්බර් මාසයේ ප්‍රථම නැව ගෙන්වන බවත් මුලින්ම අපේ උක් හකුරු නැවක් රට යවන බවත්, ලබන 2011 වසර අවසානයේ හම්බන්තොට ගුවන් තොටුපළ විවෘත කරන බවත් ඇමැතිවරයා පැවසීය.පසුගිය සමයේ තමාගේ උපදෙස් පරිදි ක්‍රියාවට නැංවුණු වාරි යෝජනා ක්‍රම මඟින් හම්බන්තොට මොනරාගල දිස්ත්‍රික්කවල වැව් 100 කට වඩා ඉදිවූ බවත් උමා ඔය ක්‍රියාවට නැංවුණු පසු මුළු රුහුණේම පානීය හා කෘෂි ජල ප්‍රශ්නය 100% ක්ම විසඳෙන බවත් චමල් රාජපක්ෂ ඇමැතිවරයා පැවසීය.ඇමැතිවරයා මේ අදහස් පළ කළේ වීරකැටිය මැදමුලන වලව්වේ පැවැති මාධ්‍ය හමුවකදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003287</link>
    <topic>ඒකොන්ට වැට බැන්දාට සඟරුවණේ ප්‍රසාදය</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේලෝකවාසී බෞද්ධ ජනතාව ගේ සිත් කම්පා කරමින් බුදුන්වහන්සේට අපහාසයක් ඇති කරවන ලෙස ක්‍රියා කළ ඒකොන් නම් ගායකයාට මෙරට පැමිණීම තහනම් කිරීමට රජය ගත් තීරණය සම්බන්ධයෙන් මහ සඟරුවන ප්‍රසාදය පළ කරති.මේ සිද්ධියේදී රජය සෘජුව හා ඉතා නිවැරැදි ලෙස ක්‍රියා කිරීම මඟින් ශ්‍රී ලංකාව නැවත වරක් ලෝකවාසී බෞද්ධ ජනතාවගේ පැසසුමට ලක්වූ බවත් උන්වහන්සේ සඳහන් කරති. ඒකොන් නම් අශීලාචාර ගායකයා මෙරට ගෙන්වීමට උත්සාහ කළ ඇතැමුන් ගේ අරමුණ වී තිබුණේ එමඟින් විශාල මුදලක් උපයා ගැනීම හා ශ්‍රී ලංකාව අන්තර්ජාතිකව අසීරුවට ලක්කිරීමට බවත් චෝදනා නැඟිණ. කෙසේ වෙතත් මේ ගායකයාට ශ්‍රී ලංකාවට පැමිණීම ශ්‍රී ලංකා රජය විසින් තහනම් කරන ලදී.මේ සම්බන්ධයෙන් රජයට ප්‍රසාදය පළ වූ අතරම ඒකොන් නම් ගායකයාට විරෝධය පළ කරමින් අන්තර්ජාලය ඔස්සේ ද විශාල විරෝධතාවක් ගොඩනැංවීමට ද ව්‍යාපාරයක් දියත්ව තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003288</link>
    <topic>විද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙත</topic>
    <author/>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේශ්‍රී ලංකාවේ එකම විද්වත් මාධ්‍ය නාමාවලියේ 9 වන සංස්කරණය ඉකුත්දා නිකුත් වූ අතර, එහි මුල් පිටපත මහින්ද රාජපක්ෂ ජනාධිපතිතුමා වෙත කතුවරයා වන ධර්මන් වික්‍රමරත්න මහතා ජනාධිපති කාර්යාලයේදී පිළිගන්වන ලද අවස්ථාවයි මේ.පිටු 272 කින් සමන්විත මෙම ග්‍රන්ථයේ ශ්‍රී ලංකාවේ විවිධ මාධ්‍යයන්හි නම් සහ ලිපිනයන් 562 ක සම්බන්ධතා 7527 ක් ඇතුළත්ය. මෙම මාධ්‍ය නාමාවලියේ රජයේ මාධ්‍ය ආයතන, විදේශීය මාධ්‍ය ප්‍රවෘත්ති නියෝජිතයින්, ජනමාධ්‍යවේදී සංවිධාන, මාධ්‍ය පුහුණු කරන්නන්, අමාත්‍යංශ මාධ්‍ය ලේකම්වරුන්, පුවත්පත්, ගුවන්විදුලි නාලිකාවන්, වීදි නාට්‍ය කණ්ඩායම්, මාධ්‍ය පුහුණු ආයතන සහ රූපවාහිනී නාලිකාවන් ඇතුළු ආයතන ගණනාවක ලිපිනයන්, ආවරණය කරන ප්‍රදේශ සහ ඒවායෙහි ක්‍රියාකාරකම් ඇතුළත් වේ. මෙම නාමාවලිය පිළිබඳ විස්තර දුරකථන අංක 071-8248268 ඩිල්ෂන් ඇමතීමෙන් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aa1003289</link>
    <topic>දකුණේ උසම වේල්ල හැදූ  ‘කැකිරිඕබඩ’ 31 වැනිදා ඇරේ</topic>
    <author>නිහාල් පී. අබේසිංහ</author>
    <content>අපේ විදේශ මූල්‍ය සංචිතය ඩොලර් බිලියන හය ඉක්මවයි!රන්මිහිතැන්න සිනමා ගම්මානය 30 දා විවෘත කෙරේරට සංවර්ධනයේ නියම පල ලබන්න දරුවන්ගේ යහගුණත් සංවර්ධනය කරමුසත දහයේ විශ්වවිද්‍යාලය අසූ වැනි විය සපුරයිමොහු ගැන තොරතුරකට රුපියල් ලක්ෂ 10ක්ඊළඟ පාර්ලිමේන්තු මැතිවරණයත් මේ ජනපති යටතේමයිඩී.එන්.ඒ. ඡන්ද කපන්න යූ.ඇන්.පී. සැලැස්මක්අබේවර්ධන බාලසූරිය අවසන් කටයුතු 31 දාජනප්‍රිය ක්‍රීඩක සම්මානය යෝෂිත රාජපක්ෂටහම්බන්තොට 7 න් 6 ක් සන්ධානයටඒකොන්ට වැට බැන්දාට සඟරුවණේ ප්‍රසාදයවිද්වත් මාධ්‍ය නාමාවලියේ 9 වන සංස්කරණයේ මුල් පිටපත ජනාධිපතිතුමා වෙතදකුණේ උසම වේල්ල හැදූ ‘කැකිරිඕබඩ’ 31 වැනිදා ඇරේ60000කට සෙතඉදිකළේ අපේම අයනිහාල් පී. අබේසිංහදකුණු ලක හම්බන්තොට දිස්ත්‍රික්කයේ ගිරුවාපත්තුවේ පුද්ගලයන් 60000 කට සෙත සදන වලස්මුල්ල කිරම ඉදිකළ කැකිරිඕබඩ ජලාශයේ මංගල දියවර නිකුත් කිරීම මාර්තු 31 වැනිදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් සිදුකෙරේ.දකුණේ උසම පස් වේල්ල ඉදිවී ඇති මේ ව්‍යාපෘතිය තනිකරම අපේ රටේ සල්ලිවලින් අපේ රටේ වාරි ඉංජිනේරුවන් විසින් සිදු කළ ව්‍යාපෘතියකි. වාරිමාර්ග දෙපාර්තමේන්තුව මෙම ඉදිකිරීම සම්පූර්ණයෙන් නිම කර තිබේ.මහින්ද චින්තාවලියේ තවත් ජනතා මෙහෙවරක් ඉටු කරමින් රුහුණු ගිරුවාපත්තුවේ කිරම ඔය නිම්නයේ කෙත්බිම් අක්කර 5500 ක් දෙකන්නයේ අස්වැද්දීම හා අවට වලස්මුල්ල, කිරම, බෙලිඅත්ත තංගල්ල ප්‍රදේශවල පානීය ජල හිඟයෙන් පීඩා විඳි පවුල් 8000 කට පිරිසුදු පානීය ජලය ලබාදීම මෙම ව්‍යාපෘතියේ ප්‍රධාන අරමුණ බව වාරිමාර්ග අධ්‍යක්ෂ ජනරාල් එච්.පී.එස්. සෝමසිරි මහතා කීය.කැකිරිඕබඩ ජලාශය හා දකුණේ උසම වේල්ලයි මේකිරම ඔයේ අතු ඔයක් වූ කැකිරිඔය හරස්කර අඩි 100 ක් උස අඩි 800 ක් දිග පස් වේල්ලක් සාදා අක්කර අඩි 3334 ක් විශාල ජලාශයක් ඉදිකර ඒ ජලය මගින් දැනට කිරම ඔයෙන් ජලය දෙන අමුණු 19 කට වසරකට තවත් ජලය ඝන මීටර් ලක්ෂ 10 ක් ලබාදී අක්කර 5500 ක් යල මහ දෙකන්නයේ සරු කිරීමට කටයුතු යොදා ඇතැයි කැකිරිඕබඩ ජලාශ ව්‍යාපෘතියේ නේවාසික ඉංජිනේරු පී.එල්.එන්. පුරණගෙදර මහතා ‘සිළුමිණ’ ට කීය. මංගල දියවර නිකුත් කිරීමේ අවස්ථාවට ඇමැති චමල් රාජපක්ෂ හා ජීවන් කුමාරතුංග යන මහත්වරු ද එක්වෙති.2006 දී ඇරඹූ මේ ව්‍යාපෘතිය 2010 දී සම්පූර්ණ කළ අතර ඊට අපේ ම මුදල් රුපියල් ලක්ෂ 4450 ක් වැය කර තිබෙන බවත් ව්‍යාපෘතියේ දේශීය වාරි ඉංජිනේරුවරුන්ගේ සහාය හා විශේෂඥ දැනුම මේ ව්‍යාපෘතිය කාර්යක්ෂම ලෙස ඉදිකිරීමට ඉවහල් වූ බවත් වාරිමාර්ග අමාත්‍යාංශයේ ලේකම් අයිවන්ද සිල්වා මහතා කීය.ජලාශයේ වැව් බැම්ම පිටවාන සහ සොරොව්වේ කටයුතු සඳහා වාරිමාර්ග ඉංජිනේරු සහකාරවරුන් ගෙන් ද සහාය ලැබිණි.මෙම ජලාශයේ වැව් බැම්ම සඳහා පස් ඝන මීටර් ලක්ෂ 3.5 ක් යොදා ගෙන තිබේ. කිරම ඔයේ ඇති අමුණු 19 ක් මගින් ජලය ලබාගන්නා ගොවි ජනතාව පසුගිය වසර ගණනාවක් තිස්සේ ම ජල හිඟයෙන් පීඩා විදිනු ලැබූහ.ඒ අය සිහිනයක් ලෙස සැලකූ තම කුඹුරු යල මහ දෙකන්නයේ සරු කිරීම හා වැඩි අස්වැන්නක් ලබාගැනීම දැන් සැබෑවී ඇති බව ද වාරිමාර්ග අධ්‍යක්ෂ ජනරාල්වරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ab1003281</link>
    <topic>ඔයාගේ නොම්බරේ මොකක්ද?</topic>
    <author>චන්දන බණ්ඩාර</author>
    <content>ඔයාගේ නොම්බරේ මොකක්ද?රනිල් ගේ පාලම් ප්‍රශ්නයබැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවාතුනෙන් දෙකේ බලය හදා ගන්න හැටි අපි දන්නවාසිසු පරපුරේ හා සමාජයේ ප්‍රශ්න විසඳීම මගේ අරමුණයිලණු කන ලණු දෙන මෝඩයන්ගේ දවසජනපති රනිල්ගෙන් අසයිගිය සතියේ සුපුරුදු පරිදි ජනාධිපතිතුමාගේ ප්‍රධානත්වයෙන් කැබිනට් රැස්වීම පැවැත්විණි. සාමාන්‍යයෙන් කැබිනට් රැස්වීම බදාදා දින සවස පැවැත්වුණ ද ගිය සතියේ කැබිනට් රැස්වීම පැවැතියේ බදාදා උදේ වරුවේය. මහ මැතිවරණය සඳහා රජයේ මැති ඇමැතිවරුන් සූදානම් වෙන නිසා මෙවර කැබිනට් රැස්වීමට සහභාගි වී සිටියේ ඇමැතිවරු දහ නව දෙනෙක් පමණි.ගිය සතියේ කැබිනට් මණ්ඩලයට කැබිනට් පත්‍රිකා 41 ක් ඉදිරිපත් කැර තිබිණි. උතුරු ප්‍රදේශයේ මහා මාර්ග ව්‍යාපෘති, 2011 වසරේ පැවැත්වෙන ලෝක කුසලාන තරගාවලිය වෙනුවෙන් ඇමැති ගාමිණි ලොකුගේ ඉදිරිපත් කැර තිබු යෝජනාවක්, හංගේරියන් සමාගමකින් ණය පදනම යටතේ මුහුදු වැලිවල ලවණ ඉවත් කරන යන්ත්‍රයක් මිලදී ගැනීම, මඩකලපුව රෝහලට කොබොල් යන්ත්‍රයක් මිලදී ගැනීම සහ උතුරු නැඟෙනහිර දුම්රිය ගමන් සඳහා දුම්රිය මැදිරි මිලදී ගැනීම ආදි කැබිනට් පත්‍රිකා ඒ අතර විය.ඉන් පසුව කැබිනට් මණ්ඩලයේ සාකච්ඡාවට ලක්වූයේ ජොන්ස්ටන් ප්‍රනාන්දු සහ ඉන්දික බණ්ඩාරනායක යන මන්ත්‍රීවරුන් වෙනුවට නව මන්ත්‍රීවරුන් දෙදෙනකු දිවුරුම් දීමට ඇති සූදානම ගැනය. “පාර්ලිමේන්තුව විසුරුවා හැර තියෙන මොහොතක කොහොමද නව මන්ත්‍රීවරු පත් කරන්නේ.” ඇමැති ඩිව් ගුණසේකර කැබිනට් මණ්ඩලයේදී කියා සිටියේය.“පාර්ලිමේන්තුව නැවත කැඳවා තියෙන්නේ නිශ්චිත කාරණයක් සඳහා පමණයි. විසුරුවා හැර තියෙන පාර්ලිමේන්තුවේ අලුත් මන්ත්‍රීවරුන් දිවුරුම් දීමත් තර්කානුකූල නැහැ.” ඇමැති ජී. එල්. පීරිස් සහ අගමැති රත්නසිරි වික්‍රමනායක කියා සිටියේය.“මෙවැනි නිශ්චිත කාරණයකට කැඳවා තිබෙන පාර්ලිමේන්තුවේ මන්ත්‍රීවරුන්ට වැටුප් ගෙවීමත් වැරැදියි.” ජනාධිපතිතුමා කැබිනට් මණ්ඩලයට කියා සිටියේය.ඉන් අනතුරුව කැබිනට් මණ්ඩලයට අදහස් දැක්වූයේ ශ්‍රීලනිප මහ ලේකම් ඇමැති මෛත්‍රීපාල සිරිසේනය. “ජනාධිපතිතුමනි, එජනිසය හැටියට මේ නව මන්ත්‍රීවරු දිවුරුම් දීමට එරෙහිව අධිකරණ ක්‍රියාමාර්ගයකට ගියොත් හොඳයි.” ඇමැති මෛත්‍රීපාල සිරිසේන කියා සිටියේය.ජොන්ස්ටන් ප්‍රනාන්දු ඇමැතිවරයා ද කැබිනට් මණ්ඩලයට පැමිණ සිටියේය. එහිදී කැබිනට් මණ්ඩලය ඇමැති ජොන්ස්ටන්ගෙන් ඉල්ලා සිටියේ ඇතිවී තිබෙන තත්ත්වය ගැන අධිකරණයට ගොස් අර්ථ නිරූපණයක් ලබා ගත යුතු බවය.“ඇත්තටම ඇතිවීමට යන දෙය හොඳ දෙයක් නෙමෙයි. ඒ නිසා අධිකරණයේ මතය විමසා බැලීම ඉතාම වටිනවා.” ජනාධිපතිතුමා ද කැබිනට් මණ්ඩලයේදී කියා සිටියේය.මීළඟට කැබිනට් මණ්ඩලයේ සාකච්ඡාවට ලක් වූයේ විදේශිකයන්ට ලංකාවට පැමිණීමේදී වීසා ලබා දීම ගැනය. “අපේ රටට එන ඕනෑම කෙනෙකුට වීසා ලබා දීම නිසා කූට අරමුණු තිබෙන අයට ලේසියෙන්ම ලංකාවට එන්ඩ ඉඩ ලැබිලා තියෙනවා.” කැබිනට් මණ්ඩලයේදී මැති ඇමැතිවරු කියා සිටියහ.මනාප නිසා අමනාප වනක්‍රමය නිමා කළ යුතුයි“ලාංකිකයන්ට සිංගප්පූරුවේ සහ මාලදිවයිනේ පමණයි ඔන් ඇරයිවල් වීසා ලබා දෙන්නේ. ඒ නිසා මේ ගැන අපි ගැඹුරින් හිතා බලා තීරණයක් ගත යුතුයි.” ජනාධිපතිතුමා කැබිනට් මණ්ඩලය හමුවේ අවධාරණය කළේය.ඒ විතරක් නෙමෙයි වීසා සඳහා ලෝකේ බොහෝ රටවල් වැඩි මුදලක් අය කරනවා. අපේ නිමල් සිරිපාල ඇමැතිතුමා නම් ප්‍රභූ පන්තියේ වීසා නොගෙන සාමාන්‍ය වීසා ලබා ගෙන රට යනවා කියල මම හොඳටම දන්නවා.” ජනාධිපතිතුමා කියා සිටියේය.“සර් අපිත් සාමාන්‍ය පන්තියේ වීසා ලබා ගෙන තමයි විදේශගත වෙන්නේ.” ඇමැති ජී. එල්. පීරිස් කියා සිටියේය. “නැහැ නැහැ අපේ ඉතින් වැඩියෙන්ම විදේශගත වෙන දෙන්නෙක් ඉන්නවා. ඒ දෙන්නා ගැන මම කිව්වේ. නිමල් සිරිපාල ඇමැතිතුමා එහෙම නෙවෙයි කියලා කිව්වේ. ඔයාලත් එහෙම නෙමෙයි කියලා මම දන්නවා.” ජනාධිපතිතුමා කීවේය.මාධ්‍යවේදී අජන්ත අගලකඩ ශ්‍රීලනිප මහ ලේකම් මෛත්‍රීපාල සිරිසේන මහතාගේ දේශපාලන ජීවිතය ඇසුරින් ලංකාදීප පුවත්පතට ලියූ ලිපි එකතුවක් පසුගියදා පොතක් වශයෙන් එළි දැක්විණි. ‘ඇත්තයි සත්තයි’ යන නමින් වූ එම ග්‍රන්ථය ඇමැති මෛත්‍රීපාල සිරිසේන අරලියගහ මැදුරේදී පසුගියදා ජනාධිපතිතුමාට පිළිගැන්වූයේය. ඒ සමඟම “95 ට පසු මහවැලිය” යන ග්‍රන්ථය සහ ඇත්තයි සත්තයි ග්‍රන්ථය එළිදැක්වීමේ උත්සවය කොළඹදී පැවැත්විණි. එහිදී මාධ්‍යවේදී අජන්ත අගලකඩ වෙත මෛත්‍රීපාල සිරිසේන ඇමැතිවරයා විසින් විශේෂ තිළිණයක් ලබා දුන්නේය.ගිය බ්‍රහස්පතින්දා එජාප නායක රනිල් වික්‍රමසිංහගේ 61 වන උපන්දිනය යෙදී තිබිණි. ජනාධිපතිතුමා බ්‍රහස්පතින්දා උදෑසනම එජාප නායක රනිල්ට කතා කර සුබ පැතීමට අමතක නොකළේය. කතාබහ අතරතුර ජනාධිපතිතුමා එජාප නායකයාට විහිළුවක් කළේය. “කෝ රනිල් ඔයාගේ පෝස්ටරයක්වත් කොළඹ දැක ගන්ඩ නැහැනේ. මම ඔයාගේ මනාප අංකය දන්නෙත් නැහැ. හැබැයි ඔයාගේ අලුත් පින්තූරයක් නම් ඊයේ දැක්කා.” ජනාධිපතිතුමා කියා සිටියේය.මෙවර මහා මැතිවරණයට මහනුවර දිසාවෙන් ඉදිරිපත් වෙන එ.ජ.නි.ස අපේක්ෂකයන්ගේ ජය තහවුරු කිරීම සඳහා ගිය සතියේ මහනුවර ගැටඹේ ක්‍රීඩාංගණයේදී රැලියක් පැවැත්විණි. ඒ ජනාධිපතිතුමාගේ ප්‍රධානත්වයෙනි. මේ රැස්වීමට මහනුවර එ.ජ.නි.ස අපේක්ෂකයන්ගේ ආධාරකරුවන් පැමිණ සිටියේ වෙන වෙනමයි. මෙවර මහා මැතිවරණයට ඉදිරිපත් වෙන අපේක්ෂකයන්ගේ් ජය තහවුරු කරන ජන රැලිවලදී සියලුම අපේක්ෂකයන්ට විනාඩි 5 බැගින් ප්‍රධාන ජන රැලි ඇමැතීමට අවස්ථාව ලබා දෙන ලෙස ජනාධිපතිතුමා උපදෙස් දී තිබීමද විශේෂත්වයකි.මහනුවර එ.ජ.නි.ස ජන රැලිය ජනාධිපතිතුමාට පෙර ඇමැතුවේ එ.ජ.නි.ස කණ්ඩායම් නායක ඇමැති සරත් අමුණුගමය. ඉන් අනතුරුව ජනාධිපතිතුමා රැලිය අමතන අවස්ථාවේදී මහනුවර දිස්ත්‍රික්කයේ ජනතාවට විශේෂ පණිවුඩයක් ලබා දුන්නේය. “එ.ජ.නි.ස වේදිකාවල මනාප පොරය තියෙන්ඩ බැහැ මතක තියා ගන්ඩ මනාප නිසා අමනාප වෙන මේ මනාප ක්‍රමය නැති කළ යුතුයි.ඔබතුමාලා ඡන්දය දෙනකොට විනයක් තිබෙන අය පාර්ලිමේන්තුවට තෝරලා යවන්ඩ මතක තියා ගන්ඩ. මම මේ පණිවුඩය රටටම දෙන්ඩ කැමැතියි. රට ගැන හිතන අය විතරක් පාර්ලිමේන්තුවට එවන්ඩ” ජනාධිපතිතුමා මහනුවර සිට මුළු රටටම පණිවුඩයක් ලබා දුන්නේය.මේ අතරතුර ගිය සඳුදා ගලගෙදර ප්‍රාදේශීය සභාවේ එ.ජ.නි.ස මන්ත්‍රිවරු පිරිසක් ජනාධිපතිතුමාට විශේෂ ලිපියක් එවා තිබිණි. මහනුවර පැවැති ජන රැලියේදී එක්තරා අපේක්ෂකයකුට එරෙහිව කෑගැසීම ගැන එම පිරිස වගකීම බාර ගෙන ජනාධිපතිතුමාගෙන් සමාව ඉල්ලා තිබිණි. මහනුවර පැවැති ජන රැලියේදී තමන්ගෙන් සහ තමන් මෙහෙයවූ සාමාජිකයන්ගෙන් වැරැදීමක් සිදුවූ බවත් ඒ වෙනුවෙන් ජනාධිපතිතුමා ලබා දෙන ඕනෑම දඬුවමකට යටත්වීමට සූදානම් බවද එම ප්‍රාදේශීය සභා මන්ත්‍රීවරුන් සමාව ඉල්ලා ජනාධිපතිතුමාට යැවූ ලිපියෙන් කියා තිබිණි.මහනුවර එ.ජ.නි.ස රැලිය පැවැති දිනයට පසු දින නුවරඑළිය දිස්ත්‍රික් එ.ජ.නි.ස අපේක්ෂකයන්ගේ් ජය තහවුරු කිරීමේ ජනරැලිය පැවැත්විණි. ජනාධිපතිතුමා රැලිය අමතද්දී රැලියට පැමිණ සිටි ජනතාවගෙන් විමසා සිටියේ මොනවදා තමුන් නාන්සේලාට තියෙන ප්‍රශ්න කියාය.එහිදි කහපාට කොඩි රැගෙන පැමිණ සිටි ජාතික නිදහස් පෙරමුණේ අපේක්ෂකයාගේ් ආධාරකරුවන් කියා සිටියේ බඩු මිල අඩු කර දෙන ලෙසයි. “අපි දැනටමත් ඒක කරගෙන යනවා සහෝදරයා. අපේ ඊළඟ රජයෙන් තමුන්නාන්සේලාගේ නායකයාට ඒ වගකීම අපි බාර දෙන්නම්” ජනාධිපතිතුමා කියා සිටියේය.පසුගිය සතියේ අකොන් නැමැති ගායකයා ලංකාවට පැමිණීමට තිබූ සූදානම සමඟම රටේ මහත් ආන්දෝලනයක් ඇති වී තිබිණි. අකොන් නැමැති ගායකයාගේ් ලංකා ගමන ගැන මුලින්ම ජනාධිපතිතුමාට දැන ගන්නට ලැබුණේ ජනාධිපතිතුමාගේ බාල පුත් ලෝහිත රාජපක්ෂගෙනි. අකොන් නැමැති ගායකයා බෞද්ධාගමට එරෙහිව වීඩියෝ පටයක් නිර්මාණය කැර ඇති බවත් හෙතෙම බෞද්ධ විරෝධියකු බවත් ජනාධිපතිතුමාට දැන ගන්නට ලැබිණි. එමෙන්ම අකෝන් නැමැති ගායකයා කතෝලික ආගමේද විරෝධියකු බවද ජනාධිපතිතුමා දැන ගත්තේය.ඉන් අනතුරුව ජනාධිපතිතුමා එවෙලේම විදේශ කටයුතු අමාත්‍යාංශයෙන් එම ගායකයාගේ පැමිණීම ගැන විමසා සිටියේය. නමුත් විදේශ කටයුතු අමාත්‍යාංශය ඒ ගැන කිසිවක් දැන සිටියේ නැත. ඉන් අනතුරුව ජනාධිපතිතුමා කතා කළේ සංචාරක අමාත්‍යාංශයටය.ඉන් පසුව ජනාධිපතිතුමා ජනමාධ්‍ය අමාත්‍යාංශය ලේකම් ඩබ්ලිව්.බී. ගනේගල සහ රජයේ ප්‍රවෘත්ති අධ්‍යක්ෂ අනූෂ පැල්පිට අරලියගහ මැදුරට කැඳවූයේ විශේෂ උපදෙස් කීපයක් ලබා දීමටය. “සමහර වේලාවට විදේශ කටයුතු අමාත්‍යාංශය කරන දේ සංචාරක අමාත්‍යාංශය දන්නේ නෑ. සංස්කෘතික අමාත්‍යංශය, විදේශ කටයුතු සහ සංචාරක අමාත්‍යාංශ ඒකාබද්ධ කෙරෙන වැඩසටහන් නිර්මාණය කරන්න ඕන ජනාධිපතිතුමා කියා සිටියේය.මේ අතර ගිය සතියේ අරලියගහ මැදුරේදී ජනාධිපතිතුමාග් ප්‍රධානත්වයෙන් විශේෂ සාකච්ඡාවක් පැවැත්විණි. ඒ දියගම සහ පල්ලේකැලේ ක්‍රිකට් ක්‍රීඩාංගණවලදී 2011 ලෝක කුසලාන ක්‍රිකට් තරග පැවැත්වීමට සූදානම් කිරීම ගැනය. “දියගම සහ පල්ලේකැලේ ක්‍රීඩාංගන අවට රථ ගාල් හදලා සූදානම් කරන්න” ජනාධිපතිතුමා එහිදී නිලධාරින්ට උපදෙස් ලබා දුන්නේය.පසුගිය සතියේ දිනක ජනාධිපතිතුමා අරලියගහ මැදුරට පැමිණෙද්දී එ.ජ.නි.ස අපේක්ෂක ගාමිණී තිලකසිරි අරලියගහ මැදුරට පැමිණ සිටියේය. ජනාධිපතිතුමා ගාමිණී තිලකසිරි දුටු වහාම කීවේ “ආ ඔයා හැමෝම කපා ගෙන යනවා කියලා ආරංචියි. මම හැමෝම ගැන හොඳට දන්නවා. ඒක මතක තියා ගන්න.” ජනාධිපතිතුමා ගාමිණි තිලකසිරිට කීවේය.“මේ අතරතුර ජනාධිපතිතුමා අරලියගහ මැදුරේදී මැති ඇමැතිවරුන් සමඟ කථාබහක යෙදී සිටියේය. “හැමෝම කියනවා ඔර්ජිනල් ශ්‍රී ලංකා කාරයෝ ඡන්දයට ඉදිරිපත් කරන්න කියලා. මම ඉතින් ඔර්ජිනල් ශ්‍රී ලංකා කාරයෝ තමයි ඡන්දයට ඉදිරිපත් කරලා තියෙන්නේ. රට වෙනුවෙන් වැඩ කරන හැමෝම ඔර්ජිනල් ශ්‍රී ලංකා කාරයෝ තමයි.” ජනාධිපතිතුමා මැති ඇමැතිවරුන්ට කියා සිටියේය.හම්බන්තොට දිස්ත්‍රික් එජනිස අපේක්ෂක නාමල් රාජපක්ෂ ගිය සතියේ සිට පෝස්ටර් මඟින් ප්‍රචාරක කටයුතු නොකරන ලෙස සිය ආධාරකරුවන්ට උපදෙස් දුන්නේය.පෝස්ටර් සඳහා තම මැතිවරණ ව්‍යාපාරයට ලැබෙන මුදල්වලින් පොත්පත් හම්බන්තොට දිසාවේ දරුවන්ට බෙදා දීමටත් හම්බන්තොට දිසාවේ විශාල ප්‍රමාණයේ ඇළ මාර්ගයක් කැපීමටත් කටයුතු කරන ලෙස පසුගියදා නාමල් රාජපක්ෂ තම ආධාරකරුවන්ට උපදෙස් ලබා දුන්නේය.ගිය දහනව වැනිදා සිකුරාදා දිනයේ ජනාධිපතිතුමා දළදා වහන්සේ වැඳ පුදා ගැනීමට ගියේය. එදින ජනාධිපතිතුමා මහනුවර දිස්ත්‍රික් එජනිස සියලුම අපේක්ෂකයන්ට උපදෙස් දී තිබුණේ දළදා වහන්සේ වැඳ පුදා ගැනීමට පැමිණෙන ලෙසටය. දළදා වහන්සේ වැඳ පුදා ගැනීමෙන් අනතුරුව ජනාධිපතිතුමා මල්වතු පාර්ශ්වයේ අනු නායක නියංගොඩ විජිතසිරි හිමියන් බැහැ දැකීමට ගියේය.ගිය දහනව වැනිදා සිකුරාදා දිනයේ ජනාධිපතිතුමා දළදා වහන්සේ වැඳ පුදා ගැනීමට ගියේය. එදින ජනාධිපතිතුමා මහනුවර දිස්ත්‍රික් එජනිස සියලුම අපේක්ෂකයන්ට උපදෙස් දී තිබුණේ දළදා වහන්සේ වැඳ පුදා ගැනීමට පැමිණෙන ලෙසටය. දළදා වහන්සේ වැඳ පුදා ගැනීමෙන් අනතුරුව ජනාධිපතිතුමා මල්වතු පාර්ශ්වයේ අනු නායක නියංගොඩ විජිතසිරි හිමියන් බැහැ දැකීමට ගියේය.ලෝක කුසලානයට හොඳින් එන්නඉන් අනතුරුව ජනාධිපතිතුමා ගියේ අස්ගිරි පාර්ශ්වයේ මහ නායක හිමියන් බැහැ දැකීමටය. “ජනාධිපතිතුමනි මේ මනාප ඡන්ද ක්‍රමය කොහොමහරි අහෝසි කරලා දාන්න. ඔබතුමාට විතරයි ඒක කරන්න පුළුවන්.” අස්ගිරි මහනායක හිමියෝ ජනාධිපතිතුමාට කීහ.“නායක හාමුදුරුවනේ අපේ ඊළඟ රජය යටතේ කොහොමටත් මනාප ක්‍රමය අහෝසි කරලා දානවා.” ජනාධිපතිතුමා අස්ගිරි පාර්ශ්වයේ මහා නායක හිමියන් හමුවේ අවධාරණය කළේය.ඉන්දීය ක්‍රිකට් කණ්ඩායමේ ආරම්භක පිතිකරුවකු වන ගෞතම් ගාම්භීර් සහ පන්දු යවන්නකු වන අෂිෂ් නේරා හට මෙවර ඉන්දියානු අයිපීඑල් ක්‍රිකට් තරගාවලියට ක්‍රීඩා කළ නොහැකි තත්ත්වයක් උදා වී තිබිණි. ඒ එම ක්‍රීඩකයන් දෙපළගේ උරහිසේ සහ කකුලේ තිබූ අබාධ නිසාය.මෙවැනි පසුබිමකදී ඉන්දියාවේ දී ශ්‍රී ලාංකික සුපිරි ක්‍රීඩක තිලකරත්න ඩිල්ෂාන් හට ගෞතම් ගාම්භීර් සහ අෂීෂ් නේරා හමු වී තිබිණි. ඒ මොහොතේදී තිලකරත්න ඩිල්ෂාන් ඉන්දීය සුපිරි ක්‍රීඩකයන්ට කියා තිබුණේ ඔවුන්ගේ අබාධ සුව කිරීමට හැකි එකම වෛද්‍යවරයා ලංකාවේ සිටින බවය.“හැබැයි අපේ ජනාධිපතිතුමාට කියන්න ඕන. සචින් තෙන්ඩුල්කාර් දන්නවා හොඳටම.” තිලකරත්න ඩිල්ෂාන් ගෞතම් ගාම්භීර්ට සහ අෂීෂ් නේරාට කියා සිටියේය. ඉන් පසුව ඩිල්ෂාන් ජනාධිපතිතුමාට කතා කර ඇසුවේ එලියන්ත වයිට් මහතාගෙන් ඉන්දීය ක්‍රිකට් ක්‍රීඩකයන්ට ප්‍රතිකාර ලබා ගැනීමට ඉඩක් තිබේ ද යන්න ගැනය. ජනාධිපතිතුමා එවෙලේම එලියන්ත වයිට් වෛද්‍යවරයාට කියා සිටියේ ඉන්දීය ක්‍රීඩකයන් දෙදෙනාට ප්‍රතිකාර ලබා දෙන ලෙසය.ඒ අනුව ගෞතම් ගාම්භීර් සහ අෂීෂ් නේරා ඒ මොහොතේම ඉන්දීය ගුවන් තොටුපළින් ලංකාව බලා පැමිණියේය. ගෞතම් ගාම්භීර් ලංකාවට පැමිණ සිටියේ සාමාන්‍ය සෙරප්පු යුගලයක් දමා ගෙනය. නැවත ඉන්දියාව බලා යන විට ගාම්භීර් කොළඹින් සපත්තු යුගලයක් මිලට ගෙන තිබිණි. දින දෙකක් තුළ එලියන්ත වයිට් වෛද්‍යවරයා ඉන්දීය ක්‍රීඩකයන් දෙපළ සුව අතට හැරවීය. ආපසු ඉන්දියාව බලා යාමට පෙර ගාම්භීර් සහ අෂීෂ් නේරා ජනාධිපතිතුමා හමුවී ස්තුතිය ප්‍රකාශ කළේය.ගෞතම් ජනපතිතුමාගෙන් සමුගෙන යාමට පෙර තවත් ඉල්ලීමක් කෙළේය. “සර් මට පුංචි උදව්වක් පුළුවන්නම් කරන්න. මගේ අම්මාට වයස 58 යි. එයාගේ කොන්දේ අමාරුවක් තියෙනවා. ලෝකේ වටේම මම අරගෙන ගියා බෙහෙත් කරන්න. ඒත් බැරි වුණා. පුළුවන්නම් මට වයිට් මහත්මයාගේ සේවය ලබා දෙන්න.” ගාම්භීර් ජනාධිපතිතුමාගෙන් ඉල්ලා සිටියේය.“ඒක මට කියන්න බැහැ. ඒක මගේ වෛද්‍යවරයා තමයි තීරණය කරන්නේ. හැබැයි අම්මා ලංකාවට කැඳවාගෙන එන්න වේවි.” ජනාධිපතිතුමා ගාම්භීර්ට කීවේය.“ඒක නෙමෙයි ගාම්භීර් ඔයාලගේ ක්‍රිකටර්ස්ලා කව්ද දේශපාලනය කරන්නේ.” ජනාධිපතිතුමා ඒ අතරතුර විමසා සිටියේය. “ඇයි සර් මොහොමඩ් අසරුඩීන් දැන් ලෝක් සභාවේ ඉන්නේ.” ගෞතම් කීවේය.ඊළඟට ගෞතම් විමසා සිටියේ සනත් ජයසූරියගේ මැතිවරණ ව්‍යාපාරය ගැනය. “සනත් වැඩේ හොඳට කරගෙන යනවා. සාර්ථකයි. හොඳයි එහෙම නම් ඔබතුමාලා ගිහින් එන්න. හැබැයි 2011 ලෝක කුසලාන තරගාවලියට එනකොට ඔය ලෙඩ ඔක්කොම සනීප කරගෙන එන්ඩ. මොකද ඔයාලට ක්‍රිකට් සෙල්ලම් කරන්ඩ වෙන්නේ මගේ ගමේදී.” ජනාධිපතිතුමා සුපිරි ඉන්දීය ක්‍රීඩකයන්ට එසේ කියමින් ඔවුන්ට සමු දුන්නේය.සිරස මාධ්‍ය ආයතනයට ගල්මුල් ප්‍රහාරයක් එල්ල වෙද්දී ප්‍රවාහන ඇමැති ඩලස් අලහප්පේරුමට සිරස මාධ්‍යවේදියකුගෙන් දුරකථන ඇමතුමක් ලැබිණි. “ඇමැතිතුමා ලංගම බස් එකකින් ඇවිත් අපේ ආයතනයට ගහනවා.” සිරස මාධ්‍යවේදියා ඇමැති ඩලස්ට කීවේය.චම්පිකගේ ප්‍රචාරක වැඩවිද්‍යුත් තාක්ෂණයෙන්ඒ මොහොතේම ඇමැති ඩලස් අලහප්පේරුම ලංගම සභාපතිවරයාට දුරකථනයෙන් ඇමැතුවේය. “සීටීබී එකේ අය ඔය බස් එකෙන් ගිහිං තියෙනවා නම් පරීක්ෂණයක් කරන තුරු වැඩ තහනම් කරන්න. ඩිපෝ කළමනාකරු බස් එකට යන්න අවසර දීලා තියෙනවානම් පරීක්ෂණ පවත්වනතුරු ඔහුගේ වැඩත් තහනම් කරන්න. මට වහාම මේ ගැන දැන්ම හොයලා දැනුම් දෙන්න.” ඇමැති ඩලස් ලංගම සභාපතිවරයාට උපදෙස් දුන්නේය.ඒ අනුව ලංගම සභාපතිවරයා ඇමැති ඩලස් අලහප්පේරුමට අදාළ ලංගම බසය ගැන තොරතුරු ලබා දුන්නේය. “සර් උදෙන්ම කෙනෙක් සල්ලි ගෙවලා බස් එක අරගෙන තියෙන්නේ. ලංගම සේවකයෝ කවුරුත් ඒකට සම්බන්ධ නැහැ. ලංගම සේවකයෝ අතින් වරදක් වෙලා නැහැ.” ලංගම සභාපතිවරයා ඇමැති ඩලස් අලහප්පේරුමට කීවේය.පෝස්ටර් සහ පොලිතින් නැති මැතිවරණ ව්‍යාපාරයක මෙවර කොළඹ දිස්ත්‍රික් එජනිස අපේක්ෂක ඇමැති චම්පික රණවක යෙදී සිටියි. එහෙත් තම මැතිවරණ ව්‍යාපාරයට සාම්ප්‍රදායික ප්‍රචාරණ ක්‍රම වෙනුවට නව මැතිවරණ ක්‍රම යොදා ගැනීමට ඇමැති චම්පික කටයුතු කැර තිබේ. එනම් නවීන විද්‍යුත් උපක්‍රමයි.ඇමැති චම්පිකගේ විද්යුත් මැතිවරණ ප්‍රචාරක ව්‍යාපාරය මෙහෙයවනු ලබන්නේ විශේෂ කණ්ඩායමක් විසිනි. ඒ අනුව ඇමැති චම්පික ගිය සතියේ තම විද්‍යුත් ප්‍රචාරක මැතිවරණ මෙහෙයුම් කමිටුව රැස් කළේය. ඒ එම කමිටුවේ ප්‍රචාරක ව්‍යාපාරයේ සාර්ථකත්වය විමසා බැලීමටය.තරුණ පරපුරටතැනක් දෙන්න“අපි ෆේස් බුක්, මයි ස්පේස් ෆ්ලිකර් සෝෂල් වගේ නෙට්වර්ක් හරහා චම්පික ඇමැතිතුමාට හිතවත් අයගේ ජාල හදනවා. ඒ වගේම ගුගල් දැන්වීම්, යූ ටියුබ් සහ වෙබ් කාස්ට් වගේ ටූල්ස් හරහා අපි කරන උත්සව සහ රැස්වීම් ගැන ප්‍රචාරය කරනවා.” ඇමැති චම්පිකගේ මැතිවරණ මෙහෙයුම් කමිටුවේ තවත් අයෙක් කීවේය.ජාතික නිදහස් පෙරමුණේ නායක පාර්ලිමේන්තු මන්ත්‍රී විමල් වීරවංශ විසින් රචිත “හෘද සාක්ෂියේ මාලිමාව“ නමැති කෘතිය පසුගිය 25 වැනිදා මහරගම තරුණ සේවා සභා ශ්‍රවණාගාරයේදී එළි දැක්විණි. කෘතියේ ප්‍රථම පිටපත් පිරිනමනු ලැබුවේ දේශප්‍රේමී භික්ෂු පෙරමුණේ සභාපති බෙංගමුවේ නාලක හිමි, රුහුණු භික්ෂු පෙරමුණේ සභාපති ඔමාරේ කස්සප, සහ දේශහිතෛෂී ජාතික ව්‍යාපාරයේ සභාපති ආචාර්ය ගුණදාස අමරසේකර ඇතුළු පිරිසකට ය.“අපේ රටේ තරුණ තරුණියන්ට ඇති ප්‍රධාන බාධකය ඔවුන්ගේ දක්ෂතාවලට හා අපේක්ෂාවලට සාපේක්ෂව අධ්‍යාපන, සමාජ, සංස්කෘතික සහ ආර්ථික අවස්ථා නිර්මාණය නොවීමයි. දැනට අපේ රටේ තිබෙන අධ්‍යාපන, ජනමාධ්‍ය සහ සංස්කෘතික ආයතනවල තිබෙන සම්පත් වුවත් භාවිතා කරලා මොන තරම් අධ්‍යාපනික හා සංස්කෘතික ක්‍රියාකාරිත්වයක් තරුණ තරුණියන් අතර පණ ගන්වන්න පුළුවන්ද? ඒවාට අවශ්‍ය වන්නේ සම්පත්වලට වඩා නිර්මාණකරුවන්ට, දක්ෂයාට ඉඩදීමේ සංකල්පය හා අවංක කැපවීම කියලයි මට හිතන්නේ.” විමල් වීරවංශ තම කෘතිය දොරට වැඩීමේ උත්සවයේදී කියා සිටියේ ය.එක්සත් ජනතා නිදහස් සන්ධානයේ නුවරඑළිය දිස්ත්‍රික් රැලිය පසුගියදා මහින්ද රාජපක්ෂ ජනාධිපතිතුමා ගේ සහභාගිත්වයෙන් පැවැත්විණි. ඒ නුවරඑළිය නගර සභා ක්‍රීඩාංගණයේදී ය. මේ ජන රැලියට එක්සත් ජනතා නිදහස් සන්ධාන නුවරඑළිය දිස්ත්‍රික් අපේක්ෂක, ජාතික නිදහස් පෙරමුණේ නුවරඑළිය දිස්ත්‍රික් නායක, මධ්‍යම පළාත් සභා කෘෂිකර්ම, වාරිමාර්ග, පශු සම්පත්, ඇමැති නිමල් පියතිස්ස දැවැන්ත පෙළපාලියකින් රැලිය පැවැති භූ®මියට පැමිණියේ ය.ගිය සතියේ සිකුරාදා එ.ජා.ප නායක රනිල් වික්‍රමසිංහගේ ප්‍රධානත්වයෙන් යාපනයේදී මැතිවරණ ප්‍රචාරක රැලියක් පැවැත්විණි. එය සංවිධානය කැර තිබුණේ ටී. මහේෂ්වරන් හිටපු මන්ත්‍රීවරයාගේ බිරිය වන විජේකලා මහේෂ්වරී විසිනි. එ.ජා.ප නායකයා එදින කොළඹ සිට ගුවන් හමුදා හෙලිකොප්ටරයකින් ගියේ පලාලි වෙත ය. පලාලි ගුවන් තොටුපළේදී ටී. මහේෂ්වරන් ගේ බිරිය විසින් එ.ජා.ප නායකයා ඇතුළු පිරිස පිළිගන්නා ලදී.එදින එ.ජා.ප නායකයා ඇතුළු පිරිසට දිවා ආහාරය පිළියෙල කැර තිබුණේ යාපනය තිනකුරල් අවන්හලේ ය. එ.ජා.ප නායකයාගේ යාපනය සංචාරයට මෛත්‍රී වික්‍රමසිංහ සහ එ.ජා.ප මහලේකම් තිස්ස අත්තනායක ද එක්ව සිටියහ.එක්සත් ජනතා නිදහස් සන්ධානයේ කෑගල්ල දිස්ත්‍රික් අපේක්ෂකයන්ගේ් ජය තහවුරු කිරීමේ රැලියක් ගිය සතියේ කෑගල්ල නාගරික ක්‍රීඩාංගණයේදී පැවැත්විණි. ඒ ජනාධිපතිතුමාගේ ප්‍රධානත්වයෙනි. එම රැලියට අතිවිශාල ජනතාවක් සහභාගි වූ අතර සබරගමුව මහ ඇමැති මහීපාල හේරත් ඇතුළු පිරිස රැලියට පැමිණියේ දැවැන්ත පෙළපාලියකිනි.එ.ජා.නි.ස යේ කෑගල්ල දිස්ත්‍රික් යොවුන් අපේක්ෂක කනක හේරත් එම රැලියට පැමිණියේ තවත් පෙළපාලියකිනි. එම රැලිය සංවිධානය කැර තිබුණේ කෑගල්ල ශ්‍රී.ල.නි.ප ප්‍රධාන සංවිධායක හිටපු ආණ්ඩුකාර ආචාර්ය ජගත් බාලසූරිය, ඇමැති රංජිත් සියඹලාපිටිය ඇතුළු කෑගල්ල දිස්ත්‍රික් ශ්‍රී.ල.නි.ප මධ්‍යම බල මණ්ඩලය විසිනි.වජිර සීයයි ගීතා නැන්දයිපොළේ ඡන්ද ප්‍රචාරයේඇමැති දිනේෂ් ගුණවර්ධනඑ.ජ.නි.ස කොළඹ දිස්ත්‍රික් අපේක්ෂක ඇමැති දිනේෂ් ගුණවර්ධනගේ ජයග්‍රහණය වෙනුවෙන් වෘත්තිය සමිති හැට හතරක සහභාගිත්වයෙන් පසුගියදා විශේෂ උත්සවයක් පැවැත්විණි. ඒ කොළඹ මහජන පුස්තකාල ශ්‍රවණාගාරයේදී ය. එ.ජ.නි.ස යේ කොඳු නාරටිය රඳා පවතින්නේ වැඩ කරන ජනතාව මතයි. එ.ජ.නි.ස රජය පෙරළීමට විවිධ කුමන්ත්‍රණ බලවේග පැමිණෙන විට ඒවාට එරෙහිව ක්‍රියා කළේ වැඩ කරන ජනතාවයි” ඇමැති දිනේෂ් ගුණවර්ධන කියා සිටියේ ය.ගිය සතියේ ආරක්ෂක ලේකම් ගෝඨාභය රාජපක්ෂ කළුතර නගර ශාලාවේ පැවැති විශේෂ සම්මන්ත්‍රණයකට සහභාගි වූයේ ය. මේ සම්මන්ත්‍රණය සංවිධානය කැර තිබුණේ ඇමැති රෝහිත අබේගුණවර්ධන පදනම විසිනි.“ජනාධිපතිතුමාට අවශ්‍ය වෙලා තියෙන්නේ මනාප ක්‍රමය නැති කරලා මේ රටට යහපත් දේශපාලන සංස්කෘතියක් ඇති කරන්න,, මේ රට ත්‍රස්තවාදයෙන් මුදා ගැනීමේ සටනේ දී ගෝඨාභය රාජපක්ෂ මැතිතුමාගෙන් ජනාධිපතිතුමාට ලැබුණු ශක්තිය අතිවිශිෂ්ටයි. දැන් ත්‍රස්තවාදය ඉවරයි. මේ රට ගොඩනැංවීමේ අවස්ථාව උදා වෙලා තියෙන්නේ රට සංවර්ධනය කිරීමේ සටනටත් ගෝඨාභය රාජපක්ෂ මහතා ජනාධිපතිතුමාට උපරිම ශක්තිය ලබා දේවි. ඒ නිසා කළුතර ජනතාවගෙන් අපි ඉල්ලන්නේ පාර්ලිමේන්තුවේ තුනෙන් දෙකේ බලය ලබා ගැනීමට උපරිම දායකත්වය ලබා දෙන ලෙසයි” ඇමැති රෝහිත අබේගුණවර්ධන එම සම්මන්ත්‍රණයේදී කියා සිටියේ ය.ධනසිරිගෙන් අලුත් වැඩක්එජනිස ගාලු දිසා අපේක්ෂිකා ගීතා කුමාරසිංහමේ සම්මන්ත්‍රණයට ආචාර්ය ජේ.ආර්.පී. සූරියප්පෙරුම ද සහභාගි වී සිිටියේ ය. “ඊළ¼ඟ රජයට යෝධ ශක්තිය තිබෙන තරුණ ජවය අවශ්‍යයි ඒ ජවය කළුතර තිබෙනවා. ඒ නිසා බුද්ධිමත් ලෙස කටයුතු කරන ලෙස මා කළුතර ජනතාවගෙන් ඉල්ලා සිටිනවා. ආචාර්ය ජේ.ආර්.පී. සූරියප්පෙරුම කියා සිටියේ ය.එ.ජ.නි.ස ගාලු දිසා අපේක්ෂිකා ගීතා කුමාරසිංහ ගිය සතියේ ගාල්ල හිනිදුම සති පොළේ සංචාරයක යෙදුණා ය. ඒ තම මැතිවරණ ප්‍රචාරක කටයුතු සිදු කිරීමටය. මේ අතරතුර එදිනම එ.ජා.ප ගාලු දිසා අපේක්ෂක වජිර අබේවර්ධන ද ගාල්ල හිනිදුම සති පොළේ තම ප්‍රචාරක කටයුතු සිදු කරමින් සිටියේ ය. මේ බව දැනගත් ගීතා කුමාරසිංහ අපේක්ෂිකාව තම ප්‍රතිවිරුද්ධ පිළේ නායකයා මුණ ගැසීමට පැමිණියේ ය.“ආ කොහොමද සීයේ මැතිවරණ කටයුතු” ගීතා කුමාරසිංහ මන්ත්‍රී වජිරගෙන් විමසා සිටියේ ය. හොඳටම වැඩේ යනවා නැන්දම්මේ” මන්ත්‍රී වජිර එ.ජ.නි.ස අපේක්ෂිකා ගීතා කුමාරසිංහට කීවේ ය.එජාප ගාලු දිසා අපේක්ෂක වජිර අබේවර්ධනකොළඹ දිස්ත්‍රික් එ.ජා.නි.ස අපේක්ෂක තිලංග සුමතිපාල ගේ ජයග්‍රහණය වෙනුවෙන් ගිය සතියේ වෘත්තිය සමිති රැසකගේ සහ කලාකරුවන්ගේ සහභාගිත්වයෙන් විශේෂ රැස්වීමක් පැවැත්විණි. ශ්‍රී ලංකා රූපවාහිනි සංස්ථාව, ගුවන් විදුලි සංස්ථාව, ස්වාධීන රූපවාහිනිය, රාජ්‍ය පරිපාලන අමාත්‍යංශය, සළුසල, බස්නාහිර පළාත් ප්‍රධාන අමාත්‍ය කාර්යාලය ආදී ආයතනයන්හි ශ්‍රී.ල.නි.ප සේවක සංගම් නියෝජිතයෝ එම අවස්ථාවට එක්ව සිටියහ.“රාජ්‍ය සේවකයෝ කියන්නේ මේ රටේ මිල කළ නොහැකි සම්පතක්. ඒ වගේ ම වැඩ කරන ජනතාව කියන්නේ ශ්‍රීලනිප යේ කොඳු නාරටියයි.ඒ නිසා වැඩ කරන ජනතාවගේ සුබ සිද්ධිය උදෙසා කැපවීමට මා සැලසුම් කැර තිබෙනවා” තිලංග සුමතිපාල එම රැස්වීමේදී කියා සිටියේ ය.මෙවර කොළඹ දිස්ත්‍රික්කයෙන් මහා මැතිවරණ තරග බිමට තරුණ අපේක්ෂකයෝ කීප දෙනෙක් ම ඉදිරිපත්ව සිටිති. දුමින්ද සිල්වා, හරිගුප්ත රෝහණධීර, ධනසිරි අමරතුංග ඒ අතර ඉදිරියෙන් ම සිටිති. ගිය සතියේ ධනසිරි අමරතුංග සමඟ පාදුක්ක ප්‍රදේශයේ තරුණ කණ්ඩායම් රැසක් සහාය පළ කරමින් විශේෂ උත්සවයක් පැවැත්වූහ.මේ අතර දෙහිවල ශ්‍රී.ල.නි.ප අපේක්ෂක ධනසිරි අමරතුංග තම ප්‍රචාරක කටයුතු වෙනුවෙන් වෙන් කළ මුදල්වලින් භාගයක් යොදා ගෙන කොළඹ දිසාවේ සමිති සමාගම් සඳහා මේස පුටු සහ දරුවන් සඳහා පොත්පත් ලබාදීමේ වැඩසටහනක් ක්‍රියාත්මක කැර තිබේ.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ab1003282</link>
    <topic>රනිල් ගේ පාලම් ප්‍රශ්නය</topic>
    <author/>
    <content>ඔයාගේ නොම්බරේ මොකක්ද?රනිල් ගේ පාලම් ප්‍රශ්නයබැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවාතුනෙන් දෙකේ බලය හදා ගන්න හැටි අපි දන්නවාසිසු පරපුරේ හා සමාජයේ ප්‍රශ්න විසඳීම මගේ අරමුණයිලණු කන ලණු දෙන මෝඩයන්ගේ දවස“මොකටද පාලම් හදන්නෙ? පාලම් හදපුවාම අම්මල ඇවිත් දරුවො ගඟට දානවා”රනිල් මහත්මයාගේ බුද්ධිමත් සහ ස්ථානෝචිත ප්‍රකාශය ගම්නියම්ගම් පුරා දෝංකාර දෙන්නට වීය.බලාගෙන ගියාම කතාව ඇත්තය. කළුතර පාලම නොතිබුණේ නම් ඒ මව තම දරුවා කළු ගඟට වීසිකරන්නේ නැත. එවිට එවැනි ඛේදවාචකයක් සිදුවන්නේ ද නැත. එවැනි ඛේදවාචකයක් ඇතිවීමට හේතුව එතැන පාලමක් තිබීමය.පාලම හැදූ ඉංජිනේරුවන්ට ශාප වේවා. රනිල් මහත්තයාගේ ප්‍රකාශය දැනගත් ජනී ජනයා ඒ ගැන කතා කරන්නට පටන්ගත්හ.”අමිල සඳරුවන් දරුවාගේ මරණයට වග කිව යුතු වන්නේ පාලම හදාපු ඉංජිනේරුවෝය”කුපිත වූ ජනතාව කළුතර පාලම හැදූ පාලම් ඉංජිනේරුවා සොයාගෙන ගියහ.”ඕයි තමුසෙ මොකටද පාලම හැදුවෙ?. තමුසෙ මිනීමරුවෙක්. තමුසෙ පාලම හැදුවෙ නැත්නම් ඒ අහිංසක දරුව මැරෙන්නෙ නෑනෙ. අර අහිංසක අම්මට මිනිස්සු බනින්නෙ නෑනෙ”ජනතාව කෑ ගැසූහ. පාලම් ඉංජිනේරුවා මොනවාදෝ කියන්නට උත්සාහ ගත් නමුත් ඒවා කිසිවක් ඇසුණේ නැත.ඉන්පසු පාලම් ඉංජිනේරුවා කුදලාගත් ජනතාව පාලම උඩට විත් පහළට වීසි කෙළේය. ඉංජිනේරුවා හොඳින් නාගෙන කියාගෙන දිය යටින් පීනා ගොස් එගොඩින් මතුවිය.ඉන්පසු ජනතාව පාලම කඩා දැමූහ.”මචං කොහොමද බං අපි දැන් එගොඩට යන්නෙ?”පාලම කඩා දැමූ තරුණයෙක් ඇසුවේය.”රනිල් මහත්තයට එස්.එම්.එස්.එකක් ගහපං. හෙලිකොප්ටරයක් හරි පාරුවක් හරි එවාවි””නැත්නම් අඩුගානෙ කෙහෙල්කොට තුන හතරක්වත් එවාවිනෙ. ඔරුවක් හදාගන්ඩ”මිනිස්සු රනිල්ට එස්.එම්.එස්. යවා කළු ගඟ ළඟට වී කෙහෙල් කොට එන තෙක් බලා සිටියහ.”අම්මලා දරුවන් ගඟට වීසිකරන්නේ පාලම් තිබෙන නිසාය. ඒ නිසා කළුතර පැත්තේ මිනිසුන් පාලම කඩා දමා ඇත. ඔවුහු රනිල්ගේ මෑණියන්ට ද පිං පෙත් දෙමින් කෙසෙල් කොට එනතුරු කළු ගඟ ළඟට වී බලා සිටිති.මේ ආරංචිය කැලණිය පළාතට ද පැතිර ගියේය.”අනේ අපේ පළාතෙ අම්මලත් තමන්ගෙ දරුවන්ව කැලණි පාලමෙන් ගඟට වීසි කරන්ඩ පුළුවන්.. ඊට ඉස්සෙල්ල මොකක් හරි කරන්ඩ”කැලණියේ කාන්තාවෝ තම සැමියන්ට කෑ ගැසූහ. ඒ අනුව කැලණියේ මිනිස්සු වහාම එක් රොක්වී ජන හමුවක් ද තැබූහ. එහි ආරාධිත දේශකයා වූයේ රනිල් ය.”මේ ආණ්ඩුව පාලම් හදනවා. ඊට පස්සෙ අම්මලා ගිහින් දරුවන් ගඟට වීසි කරනවා. ඔය පාලම් හැදීම කුමන්ත්‍රණයක්... අපේ රටේ දරු පරම්පරාව විනාශ කරන්ඩ තමයි මේ ආණ්ඩුව මේ තරම් පාලම් හදන්නේ”එය ඇසුණු සැණින් ජනතාව කැලණි පාලම කඩා දැමූහ.මේ ආරංචිය ද හැම තැනම පැතිර ගියේය.”දරුවන් බේරා ගනිව්””පාලම් කඩව්””පාලම් හදන එවුන් බංගවේවා””රනිල් මහත්තයා දිනේවා””පාලම් කඩව්”මේ සටන් පාඨය රටේ සැමතින්ම ඇසෙන්නට පටන් ගත්තේය. පැය විසිහතරක් ඇතුළත රටේ තිබුණු සියලුම පාලම් කඩා ගඟට වීසි කළහ.සති දෙකතුනකට පසු රේල්ලුවට පැන කාන්තාවක් මිය ගියේය. ජනතාව රනිල් මහත්තයා සොයා ගියහ.”සර්.. මොකද මෙහෙම වෙන්නෙ?””ඕක මහ ලොකු විනාශයක මුල.. ඔය රේල්පාර නොතිබුණා නම් කෝච්චි එන්නෙ නෑනෙ. කෝච්චි පාර හදපු එක තමා වැරැද්ද. අපරාදෙ මිනිස් ජීවිත. ඕක මේ අපේ කාන්තා පරපුර විනාශ කිරීමට කළ කුමන්ත්‍රණයක්.. මේ ආණ්ඩුවට මොළේ නෑ... අනුකම්පාව නෑ... තව තව රේල් පාරවල් හදන්ඩයි කල්පනාව...”රනිල් මහත්තාගේ ප්‍රකාශයත් සමඟ ජනතාව කළබල වූහ.”රේල් පාර කඩව්””කාන්තා පරපුර බේරාගනිව්””රනිල්ට ජයවේවා”රේල්පාර බංගවේවා”ජනතාව රේල්පාර දෙසට ගමන් කළහ. පැය විසි හතරක් ඇතුළත ශ්‍රී ලංකාවේ දුම්රිය මාර්ග පද්ධතියම කඩා බිඳ දැමූහ. ඉන්පසු කාන්තාවන් දුම්රියට පැන මියගියේ නැත. කාන්තා පරපුර බේරුණේය.එහෙත් දුම්රිය ගමන් කළේ ද නැත. ජනතාව රනිල් ගේ බුද්ධියට ද මෑණියන්ට ද ප්‍රශංසා කරමින් පයින් ම ගියහ.කහ ඉරක් මත දී පාසල් ශිෂ්‍යාවක් පෞද්ගලික බසයකට යටවී මිය ගියේය.ජනතාව වහාම උපදෙසක් ඉල්ලා රනිල් මහත්තයා සොයාගෙන ගියේය.”පාරවල් නොතිබුණා නම් මේ ඛේදවාචකය සිදුවන්නේ නැත. පාරවල් තිබුණට කමක් නෑ.. අඩියෙන් අඩිය ලොකු වලවල් තියෙන්ඩ ඕනෑ. එතකොට වාහන යන්නෙ ඇවිදින ගානට.. දැන් මේ පාරවල් කාපට් කරන එක බාල පරපුර විනාශ කිරීමේ කුමන්ත්‍රණයක්”රනිල්ගේ බුද්ධිමත් ස්ථානෝචිත ප්‍රකාශය පිටවෙනවාත් සමඟම උදලු, ගල් ඉනි, යකඩ ඉනි රැගත් මිනිස්සු පාරවල්වලට ගොස් අඩියෙන් අඩිය අගල් කපන්නට පටන් ගත්හ. පැය විසිහතරක් ඇතුළත ලංකාවේ සියලුම පාරවල්වල වලවල් හෑරී ගියේය.ජනතාව රනිල් මහත්තයාගේ බුද්ධියට ද මෑණියන්ට ද ස්තුති කරමින් පයින් ගියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ab1003283</link>
    <topic>බැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවා</topic>
    <author>සංවාද සටහන - සුභාෂිණී ජයරත්න ඡායා - විමල් කරුණාතිලක</author>
    <content>ඔයාගේ නොම්බරේ මොකක්ද?රනිල් ගේ පාලම් ප්‍රශ්නයබැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවාතුනෙන් දෙකේ බලය හදා ගන්න හැටි අපි දන්නවාසිසු පරපුරේ හා සමාජයේ ප්‍රශ්න විසඳීම මගේ අරමුණයිලණු කන ලණු දෙන මෝඩයන්ගේ දවසගම්පහ මහනගර සභාවේ නගරාධිපති (එජාප)එරංග සේනානායක* ඔබ ආසියාවේ ලාබාලම නගරාධිපතිවරයා ලෙස ඉතිහාසයට එක්වෙනවා. එ.ජා. පක්ෂයෙන් ජයග්‍රහණය කළ ඔබ ඇයි රජයට, සන්ධානයට සහය දක්වන්න සිතුවේ...?මම 1983 තමයි ඉපදුණේ. මගේ වයස 22දී එනම් 2002 දී එ.ජා.පක්ෂයෙන් මම ඡන්දය ඉල්ලුවා. ඒ ඉල්ලූ මුල් වටයෙන්ම ජයග්‍රහණය කරලා ඉතා අඩු වයසින්ම උප නගරාධිපති වුණා. නගරාධිපතිව සිටි අජිත් මාන්නප්පෙරුම මහතා පළාත් සභාවට ගියායින් පසුව මම 2009 දී නගරාධිපති තනතුරට පත්වුණා. මම දැනටමත් එ.ජා.පක්ෂය තුළම සිට රජයටත් ජනාධිපතිතුමාටත් සහය දක්වනවා.උප නගරාධිපතිව සිට නගරාධිපති තනතුරට එන විට මගේ සිහිනයක් තිබුණා. දැන් ඒ සිහිනය සැබෑවෙනවා. ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා ගම්පහට ආවට පස්සේ අපි ගම්පහ දැවැන්ත සංවර්ධනයක් කරගෙන යනවා. යම් ප්‍රමාණයක් අපිට නිමකරගන්න ලැබුණා. අපිට රජයත් සමඟ සම්බන්ධ නොවී මේ ගමන යන්න අමාරුයි. මට නගරාධිපති ලෙස අවශ්‍ය වුණේ පක්ෂ, පාට භේදයකින් තොරව මේ ගම්පහ නගරය සංවර්ධනය කිරීමයි. මේ තනතුරට ඇවිත් ඉන්නේ අපේ පෞද්ගලික සුබසිද්ධියට නෙමේ. අපිට තරුණ ජවය තියනවා. වැඩ කිරීමේ හැකියාව තියනවා. අපිට ඕන වැඩ කරන්න.මට ලොකු විශ්වාසයක් තියනවා ගම්පහ සංවර්ධනයට ජනාධිපතිතුමා උදව් කරන බවට. නිසි තැන ගම්පහ ජනතාවට උරුම කර දෙන්නයි මම රජයට සහය ලබාදෙන්න තීරණය කළේ. ඒ වගේම මට ඡන්දය දුන් සියයට 80ක්ම කිව්වා රජයට, ජනාධිපතිතුමාට සහාය දෙන්න කියලා.* ඔබගේ සිහිනයක් සැබෑවෙමින් තියනවා කිව්වා. මොකක්ද මේ සිහිනය..?අපි කාට වුණත් සිහිනයක් තියනවා. මම නගරාධිපති පුටුවේ වාඩිවන විට මට තිබුණු එකම අරමුණ ගම්පහ නගරය සංවර්ධනය කිරීම. නගරාධිපති තනතුර තුළ මම දුටු දෙයක් තමයි, ගම්පහ පාරවල් ලස්සනට සකස් වී ගුවන් පාලම් ඉදි වී බාගෙට නතර වී තිබීම. දැන් ඒවා අවසාන වී තියනවා.මාළු මාර්කට් එක දැන් ඉදිවී අවසන්. යක්කල වෙළඳ සංකීර්ණයේ ආර්ථික අපහසුතා මැද ඉවර කළා. මේවා විශාල ව්‍යාපෘති. අපිට ජනාධිපතිතුමා පවා කිව්වේ සැලසුම් තව අවුරදු 20කට ගැලපෙන පරිදි සකස් කරන්න කියා. අපි සකස් කර තිබුණේ 2010ට ගැලපෙන විදියට. නගර සභා සාප්පු සංකීර්ණය ඉදිරි වසර වලටත් ගැලපෙන පරිදි සකස් කරන්න බලාපොරොත්තු වෙනවා.බස් නැවතුම පවා වෙනස් කරන්න බලාපොරොත්තු වෙනවා. මේ දැවැන්ත ව්‍යාපෘතිවලට අමතරව ගම්මට්ටමින් ද වැඩසටහන් ක්‍රියාත්මක වෙනවා.* සිහිනය සැබෑවන විට ගම්පහ නගරය කොහොම දිස්වෙයිද?අවසානයේ ගම්පහ නගරය සුරපුරයක් කිරීමයි මගේ පැතුම. නගර සභාවේ ප්‍රධාන වගකීමක් තමයි කුණු ඉවත්කර පිරිසුදුව තබාගැනීම. අපි නගර සභාවෙන් කුණු ඉවත් කළත් ආකල්පමය වශයෙන් වෙනසක් නැත්නම් එය කරන්න අපහසුයි. මේ ගමන යන්න අපිට රජයේ සහාය අත්‍යවශ්‍යයි. අපි දෙගොල්ලෝ අතර බැඳීම තිබුණොත් තමයි මේ ගමන ඉදිරියට යන්න පුළුවන්. ඒ වගේම අපේ සංවර්ධනය නගරයේ ජනතාවට දැනෙන්න ඕන. ජනතාවගේ උදව් ගන්න ඕන. පිවිතුරු පුරවර වැඩසටහන ද අපි දැනට පළාත් සභාවත් එක්ක එකතු වී ක්‍රියාත්මක කරනවා. දැනට අපි ජීව වායු වර්ගයක් නිපදවා තියනවා. එය කිසිම නගර සභාවක කර නැහැ.* ඔබ නගරාධිපති තනතුරට පත්වුණේ එ.ජා.පාක්ෂිකයින්ගේ ඡන්දයෙන්. එදා හිතුණේ නැද්ද එ.ජා.පක්ෂය තුළ සිට මේ දේවල් කරන්න බැරි බව..?මම 2002 දි තමයි දේශපාලනයට ආවේ. මගේ තාත්තා තමයි ගම්පහ මහ නගර සභාවේ පළවෙනි උප නගරාධිපති. මගේ පියා එදා සිට එ.ජා.ප. බල කණුවක්. තාත්තාගේ අඩිපාරේ යමින් තමයි මම මෙතැනට ආවේ. මම තනතුරට ආවේ එ.ජා.පක්ෂයෙන්. අපි මොන තත්ත්වයක සිටියත්, අපිට මොන දැක්මක් තිබුණත් යමක් කරන්න පුළුවන් හැකියාව අපි බැලිය යුතුයි.අවිවාදයෙන් යා යුතු ක්‍රමය අපිට පිළිගන්න සිදුවෙනවා. අපි ජනතාවට සේවය කරන්න ඇවිත් ඉන්නේ. එහෙම නැතුව පක්ෂය බදාගෙන ඉන්න නෙමෙයි. අපි මේ පක්ෂයේ ඉඳගෙන මේක කරන්න බලාගෙන හිටියොත් තව වසර ගණනාවකට මෙය කරන්න බැරිවෙනවා. ජනතාව ගැන හිතලයි යමක් කරන්න ඕන.මම මේ තීරණය ගත්තේ මම ගැන හිතලා නෙමේ, ගම්පහ ජනතාව ගැන හිතලයි. එහෙම නොවුණොත් යමක් කරද්දි ගැටීම් ඇතිවෙනවා. ඒ ගැන හිතලා, ගම්පහ අනාගතය ගැන හිතලයි මේ තීරණයට එළඹුණේ.* එ.ජා.පක්ෂය යටතේ මේ වැඩ කොටස කරන්න අපහසුද?පුළුවන්. නමුත් රජයේ සහයෝගය අපි ගන්න ඕන. එහෙම නැතුව යන්න බැහැ. නගර සභාවේ වරිපනම් මුදලින් ලයිට් ටික දාගන්නවත් බැහැ. ඉදිරියට යන්න නම් විශ්වාසයක් ඇති ගමනක් යා යුතුයි. මට ජනාධිපතිතුමා, ගැන විශාල විශ්වාසයක් තියනවා. බැසිල් රාජපක්ෂ මහතා දැන් විශාල වැඩ කොටසක් කරගෙන යනවා. එය අපේ ඇස් පනාපිටම පෙනෙන දෙයක්. ඒවා පෙනි පෙනී අපිට ඇස්වහගෙන ඉන්න බැහැ.* මේ සහයෝගය ජනාධිපතිතුමාට රජයට ලබාදීමට පසුගිය කාලය තුළදී ඕනෑ තරම් ඉඩකඩ තිබුණා. ඇයි මේ කාලයම තෝරාගත්තේ?ජනාධිපතිවරණයේදීත් අපේ ජනතාව මට කිව්වා උදව් කරන්න කියලා. නමුත් මම තීරණයක් ගත්තේ නැහැ. මම පක්ෂය වෙනුවෙන් විශාල කැපවීමක් කළ කෙනෙක්. පක්ෂයේ වැඩක් තියනවා නම් මම කට්ටිය බස්සලා යන්නැහැ. මමත් එතැන ඉන්නවා.පක්ෂයේ මිනිසුන් ආරක්ෂා කරගෙන යන ගමනක් මම ගියේ. ජෙනරාල් ෆොන්සේකාගේ වේදිකාව ගහලා එළිවෙනකම් ඒ මත මම නිදියගෙන හිටි කෙනෙක්. මම ඒ වගේ කැපවීම් කළා.මම හිතන්නැහැ වෙන කෙනෙක් එහෙම කරයි කියලා. පක්ෂයටත් විශාල ශක්තියක් වුණා. මීට කලින් ගම්පහ සංවර්ධනයට නායකත්වයක් තිබුණේ් නැහැ. දැන් බැසිල් මහත්තයා යටතේ අපිට නායකත්වයක් තියනවා, ගම නගරය සංවර්ධනය කරන්න මුලදිත් නිවැරැදි නායකත්වයක් ගමට නගරයට ලැබුණා නම් උදව් කරන්න තිබුණා. දැන් වැඩ කෙරීගෙන යනවා. අපිට ඉදිරියට යන්න පුළුවන් මාවත පැහැදිලියි.* මේ නායකත්වය යටතේ ගම්පහ නගරය තුළ එදත් අදත් වෙනස කොයි ආකාරයෙන්ද?පැහැදිලි වෙනසක් තියනවා. දැන් ඇස් පනාපිටම වැඩ කෙරීගෙන යනවා. නගරයේ පාරවල් හදන්න කෝටි ගණනක් වියදම් කරන්න නගර සභාවට හැකියාවක් නැහැ. දැන් බැසිල් මහත්තයා යටතේ ඒ පාරවල් හදාගෙන යනවා. ඉදිරි අනාගතයට ගැලපෙන අලුත් නගර සැලැස්මක් හදලා විශාල ව්‍යාපෘති රැසක් ක්‍රියාත්මක කරන්න දැනටමත් කටයුතු යොදා තියනවා.* ඔබට පාක්ෂිකයන්ට කියන්න තියෙන්නේ මොනවද?මම නගරාධිපති කියන තනතුර යටතේ ස්වාධීනයි. නගරයේ ප්‍රශ්න ගැන හොයා බලන්නයි මම මෙතන ඉන්නේ. මම කාගෙවත් නගරාධිපති නෙමේ. හැමෝගෙම නගරාධිපති. මම සියලුම දෙනාට උදව් කරනවා. ඡන්දය දුන් නුදුන් හැමෝටම. කළ හැකි දේ තරාතිරම, පක්ෂ පාට භේද නොසලකා කරනවා. එයයි මගේ යුතුකම.* ඔබට සහය දක්වන්න පාක්ෂිකයන් කොපමණ පිරිසක් එක්වුණාද?එදා මාත් සමඟ 1500ක පිරිසක් රථ පෙළට එක්වුණා. ඒ හැමෝම රජයට සහය දක්වන්න කැමැති අය.* අලුත් වෙනස තුළින් ගම්පහ ජනතාවට අත්වෙන සුබසිද්ධිය ගැන කතා කළොත්..?අපිට කරන්න පුළුවන් වැඩ කොටස කර දුන්නහම එහි ප්‍රතිඵල ඉබේටම ජනතාවට ලැබෙනවා. ඉදිරියේදී එය ක්‍රියාවෙන්ම දැනෙයි. ගම්පහ ඉදිරියේදී දෙවැනි අගනගරය බවට පත්වෙන්න ඉඩ තියෙනවා. ගම්පහින් දවසකට කොළඹට රැකියා සඳහා පමණක් 150,000ක් විතර යනවා. ගම්පහ බුද්ධිමත් ජනතාවක් ඉන්නේ. ඒ වගේම අධ්‍යාපන කේන්ද්‍රස්ථානයක්. ගම්පහට වැඩකරනවා නම් අපි බුද්ධිමත්ව වැඩ කරන්න ඕන. එහෙම නොකොළොත් ඒ ජනතාව අපි පිළිගන්නෙ නැහැ.* ඔබ දැන් ආණ්ඩුවට සහාය දක්වන්න පැමිණියත් මම හිතන්නේ තනතුරේම සිටිමින් පසුගිය කාලය පුරාවට නගරයට සේවය කරමින් රජයට නිහඬ සහයක් දැක්වූවා?ඔව්. ඒක අපේ යුතුකම. පාට පක්ෂ භේදයක් අපිට නැහැ. මට කරන්න පුළුවන් හැම දෙයක්ම මම කළා. හිටපු නගරාධිපතිවරුන්ට වඩා මාත් එක්ක හැමෝම පසුගිය කාලයේ සහයෝගයෙන් වැඩ කළා. ගම්පහ මහනගර සභාවේ පසුගිය අයවැය එක විරුද්ධ ඡන්දයක්වත් නැතුව සම්මත වුණා. එය ඉතිහාසගත සිදුවීමක්. ඒ මම පාට පක්ෂ නොබලා වැඩ කළ නිසා.* ගම්පහ ජනතාවට දෙන පණිවුඩය කුමක්ද?දැන් සිදුවන දැවන්ත සංවර්ධනයට අතහිත දෙමින් ගම්පහ ජනතාවත් එක්ක මම හැමදාම ඉන්නවා. මට පුළුවන් දේ මම කරනවා. අපි තරුණයෝ. ඉදිරියට එන ප්‍රශ්නවලට මුහුණ දෙමින් ඉදිරියට යමු. මගේ තාත්තා වන සෝමසිරි සේනානායක මහතාගේ නමට කවදාවත් කැළලක් වෙන්න ඉඩතියන් නැහැ.සංවාද සටහන - සුභාෂිණී ජයරත්න ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ab1003284</link>
    <topic>තුනෙන් දෙකේ බලය හදා ගන්න හැටි අපි දන්නවා</topic>
    <author>සාකච්ඡා කෙළේ</author>
    <content>ඔයාගේ නොම්බරේ මොකක්ද?රනිල් ගේ පාලම් ප්‍රශ්නයබැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවාතුනෙන් දෙකේ බලය හදා ගන්න හැටි අපි දන්නවාසිසු පරපුරේ හා සමාජයේ ප්‍රශ්න විසඳීම මගේ අරමුණයිලණු කන ලණු දෙන මෝඩයන්ගේ දවසවාමාංශික ව්‍යාපාරයේ නායකයකු - පුරෝගාමියකු ලෙස ඔබගේ දේශපාලන ගමන්මග කොයි ආකාරයේ ද?අපි සම්පූර්ණයෙන්ම කිසියම් මතවාදයකට අනුවයි කටයුතු කරන්නේ, ඒ සමාජවාදයත් ප්‍රජාතන්ත්‍රවාදයත් මූලික කොට ගෙනයි. අධිරාජ්‍ය විරෝධීන් විසින් අපගේ ජාතික නිදහස යටපත් කරලා, අපගේ රටවල් දඩබිම් කරගෙන ඔවුන්ගේ පොහොසත් වූවා යැයි කියන තේරුම ලබන කොට අපි ඉතා දැඩි හැඟීමකින් අධිරාජ්‍ය විරෝධී ක්‍රියාකාරිත්වයට නැඹුරු වුණා. අපගේ දේශපාලන ජීවිතය අද වන තුරු ගෙන යනවා. අද ලෝකය විවිධ සිද්ධීන් මත වෙනස් වෙනස් විධියට වර්ධනය වෙනවා ඒ කියන්නේ ගෝලීය කරණය, නව ලිබරල් වාදය, මේ හැම එකක්ම අධිරාජ්‍ය වාදයේ නව මුහුණුවර ලෙසයි අපි හඳුනාගත්තේ.මේ මතවාදයේ සිට නේද ඔබ ගැටුම් ඇති කරගත්තේ?චන්ද්‍රිකාගේ රජයේ ප්‍රතිපත්ති සමඟ මම ගැටුණා. නව ලිබරල් වාදී විවෘත ආර්ථික ක්‍රමය ඒ ආකාරයෙන්ම ක්‍රයාත්මක කිරීම මඟින් විශාල අපරාධයක් ඇය රටට සිදු කළා. පෞද්ගලික කරණයේ අපරාධ, වෙළෙඳ පොළ බලයට සමාජය යටත් කිරීම, ජනතාවට තිබුණු රජයේ රැකවරණය ඉවත් කිරීම, මෙන්න මේ අපරාධ දිගටම කරගෙන ගියා. ඒ වැඩ පිළිවෙළට විරුද්ධවයි මම එදා නැගී සිටියේ.මීටත් වඩා බරපතල අපරාධයක් තමයි කොබ්බෑකඩුව මහතා අපට ලබාදුන් ඉඩම් ප්‍රතිසංස්කරණය ආපිට හරවන්න චන්ද්‍රිකා කටයුතු කළා. කොබ්බෑකඩුව මහතාගේ මෙම ඉඩම් ප්‍රතිසංස්කරණ වැඩ පිළිවෙළ නිසා රජයට විශාල ආදායම් ලැබුවා. ජනාවාස ක්‍රමය හඳුන්වා දීම මඟින් ජනතාවට විශාල සෙතක් ඇති වුණා. ඒවා වෙනස් කරනවාට විරුද්ධව තමයි මම විපක්ෂයට ආවේ. එහිදී මම විශේෂ ප්‍රකාශයක් කළා එහි අර්ථය වුණේ මේ ප්‍රගතිශීලී බලවේග 53 ඉඳලා, ඊටත් පෙර ඉඳලා මේ රටේ ජාතික නිදහස වෙනුවෙන්, ප්‍රජාතන්ත්‍රවාදය වෙනුවෙන් අධිරාජ්‍යවාදීන්ගේ බලයට එරෙහිව සටන් කළා, ඒ අධිරාජ්‍යවාදී සතුරාගේ කඳවුරට චන්ද්‍රිකා එක්වීම පිළිබඳවයි මා එදා මාගේ විරෝධය ප්‍රකාශ කළේ.මේ නිසා රටට හොඳ නායකයෙක් තෝරා ගත යුතුයි, කවුද ඒ නායකයා අර ඉන්නෙ ධීවර ඇමැතිතුමා මහින්ද රාජපක්ෂ මැතිතුමායි තමයි එයට සුදුස්සා කියලා මම එදා පාර්ලිමේන්තුවේ දී කිව්වා. මේ රජයේ ඊළඟ නායකයා විය යුත්තේ මහින්ද කියලා මමයි කිව්වේ, එහෙම කියලා එදා ඉඳලා මම මහින්දත් එක්ක වැඩ කළා, මහින්ද මේ රටේ ජාතික නායකයා කරන්න ශ්‍රී ලංකා නිදහස් පක්ෂයේ පහළ කොටස් හා වාමාංශිකයට නැඹුරු කොටස් සමඟ මම දිගටම ක්‍රියා කළා. මීළඟ නායකයා මහින්ද බව මම ප්‍රසිද්ධියේ කිව්වේ 1999, එදා අපේ බලවේගය වුණේ අලුත් නායකත්වයක් බිහි කිරීමයි. මේ බලවේගය නිවැරැදියි, ශ්‍රී ලංකා නිදහස් පක්ෂයේ හා රටෙත් තිබුණා මහින්ද නායකයා විය යුතු බවට.ජනාධිපති මහින්ද රාජපක්ෂ ප්‍රමුඛ මේ රජයේ වැඩපිළිවෙළ හා ඔබ එකඟ ද?“ඔව් ඇත්ත වශයෙන්ම එකඟයි.”ඇයි ඒ?පෞද්ගලීකරණය වහාම නැවැත්තුවා. සමාජ ප්‍රජාතන්ත්‍රවාදී ලක්ෂණ, ජනතාවාදී ලක්ෂණ ඇති ආණ්ඩුවක් බිහි වුණා. අවුරුදු 30 ක් නවතා තිබු පොහොර සහනාධාරය උපදේශකයන් විරුද්ධ වෙද්දී මේ රටේ ගොවි ජනතාව වෙත ලබා දුන්නා, වී වලට නියම මිලක් ලබා දුන්නා, ඒවායින් හොඳ ආදායමක් ලැබුණා, මිල ස්ථාවර වුණා, කෘෂිකර්ම ක්ෂේත්‍රයේ නව ප්‍රබෝධයක් ඇති වුණා. පිටරටින් ගෙන්වනු ලැබු ආහාර සීමා වුණා, පාන්පිටි වෙනුවට දේශීය ආහාර නිෂ්පාදන පරිභෝජනයට අපේ ජනතාව හුරු වුණා, දේශීය නිෂ්පාදනයන්ට ඉහළ වටිනාකමක් ලැබුණා, මේ තමයි දේශීයත්වයේ ප්‍රබෝධය, විදේශීය වහල් භාවයෙන් මිදීමේ ක්‍රියාදාමය.මේ වගේම අධ්‍යාපනය, දුෂ්කර ගැමි ප්‍රදේශ වල අධ්‍යාපනය ගොඩ නැංවීමට නව තාක්ෂණික විෂයයන් හඳුන්වා දීමට කටයුතු කළා, මහාමාර්ග සංවර්ධනය ඇති කළා, සෞඛ්‍යයට, මහජන සුබසාධනය සඳහා වෙන්කර තිබූ මුදල් හැම ආණ්ඩුවකින්ම කොටස් වශයෙන් කැපුවා, රජයේ මුළු වියදම කොටසක් ලෙස ගත්තම දශමෙන් දශමේ හරි කැපුවා, ප්‍රතිශතයක් ලෙස හැම වසරකදීම ආණ්ඩු ඒ කැපිල්ල කරා ඒක නතර කළේ මහින්ද රාජපක්ෂ. ජනාධිපති තුමා පළමු අයවැයෙන්ම කිව්වා “රටේ සංවර්ධනය කියන්නේ, දියුණුව කියන්නේ, දුප්පත් මිනිස්සුන්ගේ දියුණුව, දුෂ්කර ගම්මාන වල දියුණුවයි” කියලා. සංවර්ධනයට අලුත් අර්ථයක් එතුමා දුන්නා.රාජ්‍ය සම්පත් රාජ්‍ය දේපළ විකුණා දැමීමට එරෙහිව ඔබ දැඩි අරගලයක නිරත කෙනෙක් එය ඔබ විග්‍රහ කරන්නේ කොහොම ද?මේ තමයි නව ලිබරල් වාදය, ඒකෙ ප්‍රධානම ලක්ෂණ, නව ලිබරල් වාදය කියන්නේ අපේ රටවල් වලට විරුද්ධව කළ භයානක කුමන්ත්‍රණයක්. අපි වගේ රටවල් වල සාරය උරා බීපු උපක්‍රමය තමයි නව ලිබරල් වාදය කියන්නේ. එය මේ රටේ මිනිස්සුන්ට තිබූ සුබසාධනය විනාශ කරපු යකෙක්. රාජ්‍ය සන්තකව තිබූ රාජ්‍ය දේපොල සහ ආදායම් මංකොල්ල කාපු පැහැර ගත්තු ක්‍රියාදාමයක් වෙළෙඳ පොළ මුල් කරගත් සමාජ ක්‍රමයක්, අපි කයන්නේ සමාජය මුල් කරගත් ක්‍රමවේදයක් බිහිවිය යුතු බවයි, මෙය අපේ රටවල් වලට ඉතාමත්ම යහපත්. ජනාධිපතිතුමා ප්‍රමුඛ රජය මේ තත්ත්වය මැනැවින් තේරුම් ගෙන ජනතාවාදීව කටයුතු කරනවා.ඒ නිසා මෑත යුගයේ ලොකුම ජනතා තීන්දුව ජයගන්නට අපට හැකි වුණා. මිලියන විසිදාහක් වටිනා රක්ෂණ සමාගම මිලියන හයදාහකට විකුණුවා ඒ නිසා සුපි‍්‍රම් උසාවිය කිව්වා මේක හොර ගනුදෙනුවක් ආපහු රජයට ගන්න කියලා, ඒ වගේම රජයේ නැව් තෙල් අංශය මැරයින් සර්විස් ඒකකය රජය විශාල ලෙස ආදායම් ලැබූ ආයතනයක් එයත් පෞද්ගලික අංශයට විකුණුවා මේවාට බදු නිදහසත් දුන්නා. වරායෙන් අක්කර 08 කුත් එක්කයි දීලා තිබුණේ එයත් දැන් නැවතත් රජයට අයිති වුණා. මේ විදිහට රජයේ ආදායමෙන් 30% ක් පැහැර ගන්නට ඉඩ හැර තිබුණා, මේවා නැති කළේ මහින්ද රාජපක්ෂ රජයේ නිවැරැදි ප්‍රතිපත්තිය නිසා, මේ නිසා රාජ්‍ය ආදායමට දැන් රුපියල් මිලියන ගණනාවක් මාස් පතා එකතු වෙනවා.මේ සියලු දේට මුළු රටට අහිතකර ආණ්ඩුක්‍රම ව්‍යවස්ථාව, මෙය වෙනස් කරන්නට තුනෙන් දෙකක බලයක් මෙවර ලැබෙයි ද?ලබාගන්න බලනවා / උත්සාහ කරනවා, ඒක නොලැබුණයි කියලා අපට ප්‍රශ්නයක් නැහැ. ආණ්ඩු ක්‍රම ව්‍යවස්ථාව වෙනස් කරන්න මගේ තේරුම අනුව, නීතියේ තේරුමත් අනුව දේශපාලනයේ තේරුමත් අනුව, දේශපාලන සදාචාරය අනුව ඊළඟ ඓතිහාසික අවශ්‍යතාව අනුව, රටක ආණ්ඩු පාලනය වෙනස් කිරීමට තියෙන ඒ රටේ ජනතාවගේ සහජ අයිතිය අනුව, රටක ආණ්ඩුක්‍රම ව්‍යවස්ථාව වෙනස් කිරීමට අයිතියක් තියෙනවා. මෙය වළක්වාලන්නට නොයෙක් ඡන්ද ක්‍රම භාවිත කරලා ඒ ඡන්ද ක්‍රම හරහා තුනෙන් දෙකක් ගන්න බැරි උප්පරවැට්ටියකට මේ ආණ්ඩු ක්‍රමය අසුරලා ජේ. ආර්. ජයවර්ධනට බැහැ මේ ඉතිහාසයට අගුළු දාන්න.ඒ නිසා අපි ඡන්ද ප්‍රතිශතය අනුව යනවා, ප්‍රජාතන්ත්‍රවාදී හරය තමයි ඡන්ද ප්‍රතිශතය, ඒ කියන්නේ කොච්චර මිනිස්සු ඡන්දෙ දෙනවද ලබන පාර්ලිමේන්තුවෙ සන්ධානයට, එය 56% ක් සමහර විට 57% ක් ඊටත් වඩා විය හැකිය. එතකොට අපට අයිතියක් තියෙනවා ජේ. ආර්. ගේ ප්‍රතිශතයට වඩා ලැබුණු ආණ්ඩුවක් හැටියට ජේ. ආර්. ගේ ව්‍යවස්ථාව කටුගාන්න.ව්‍යවස්ථාවෙන් කියන දේ අර්ථ කථනය කරන්න, ව්‍යවස්ථාවෙන් කියල තියෙනවා තුනෙන් දෙකේ බලයක් ඕනා, අපි ඒක අර්ථ කථනය කරනවා, තුනෙන් දෙකක බලය සමානයි එදාට වඩා වැඩි ප්‍රතිශතයක් ලබා දී ජනතාව දුන් අනුමැතිය. තුනෙන් දෙකක් අපට ලැබෙනවා ඒත් බැරි වෙලාවත් එහෙම නොවුණොත් කියන තත්ත්වයයි මේ කිව්වේ ආණ්ඩු බලය ලැබුණට පස්සේ තුනෙන් දෙක නැත්නම් අපි තුනෙන් දෙක හදා ගන්නවා ඒකත් අපි දන්නවා.මේ රජය මානව හිමිකම් කඩකරනවා - ජෙනරාල්ට අසාධාරණ ලෙස සලකනවා කියලා ලොකු චෝදනාවක් තියෙනවා?මානව හිමිකම් කඩවීම සෑම රජයක් අතින්ම සිද්ධ වෙනවා. රාජ්‍ය හා ප්‍රජාතන්ත්‍රවාදය අතර ගැටුමක් තියෙනවා එය සෑම රටකම තියෙනවා එක එක ප්‍රමාණයෙන්, කලබලකාරි තත්ත්වයක් තියෙන රටවල ඒ ගැටුම වඩා උත්සන්නයි. කැරලි කාර තත්ත්වයන්, යුද තත්ත්වයන් පවතින රටවල බරපතළ පිපිරීමක් ලෙස පත්වෙනවා ඉතින් එතැන අපට තියෙන්නේ මේ මානව හිමිකම් උල්ලංඝනය වන වටපිටාව තුළ එය අවම කර ගැනීම සඳහා හැකි තරම් මැදිහත් වීමයි.එදා 88 / 89 කාලයේ දී මීට වඩා භයානක මානව හිමිකම් උල්ලංඝනය වුණා. මෙහිදී අපි මහින්ද රාජපක්ෂ මහතා සමඟ එක්ව විශාල මැදිහත්වීමක් කළා. අපි බොහෝ විට ජනඝෝෂා, පාද යාත්‍රා අරගල මඟින් මේ තත්ත්වය අවම කර ගත්තා. මේ සම්බන්ධව මහජන මතයක් ගොඩනැංවීමට අපට හැකි වුණා.වර්තමානයේ යුද තත්ත්වය තුළ උද්ගත වන්නා වූ වටපිටාව තුළ යම් යම් මානව හිමිකම් කඩවීම් සිදුවුණා. අපිට පුළුවන් වුණා එවන් තත්ත්වයන්ට මුහුණ දුන් අය අරලිය ගහ මන්දිරයට එක්ක ගිහින් ජනාධිපතිතුමා මුණ ගස්වා තරමක් දුරට හෝ සහනයක් ලබා දෙන්න.දැන් බලන්න ජෙනරාල්ට දීල තියෙන සහන, රිමන්ඩ් සිරකරුවකු වශයෙන් එදා මටත් අපේ ජනාධිපතිතුමාටත් සිරකරුවන් සමඟ එකම ශාලාවේ එකට ඉන්න වුණේ, අපි කන්න ගියේ තැටිය අරගෙන එකම පෝලිමේ, වැසිකිළි යන්න පැයක් දෙකක් අපිට පෝලිමේ ඉන්න සිද්ධ වුණා. අඩුම තරමින් තමන්ගේ මෑණියන්ගේ මළගෙදරට පවා එදා ජනාධිපති තුමාට යන්න ලැබුණේ හිර ගෙදර ඉඳලා, මම නඩුකාර තුමාට කරුණු කියලා එතුමා එදා රැගෙන ගියේ පැයක කාලයකට.එහෙම අසාධාරණයක් අද ජෙනරාල්ට සිදු වෙනව ද? හමුදාපති පහසුකම් නැති වුණාට වෙනම නිල නිවෙසක වෙනම ඇඳ පුටු වෙනම වැසිකිළි පහසුකම් තියෙනවා. මේවා ස්ටාර් ගණයේ සිරකරුවන්ට දෙන සැලකිලි කියලයි හඳුන්වන්නේ. තරු පන්තියේ සිරකරුවන් අනෙත් සිරකරුවන්ගෙන් වෙන් කර තබන ක්‍රමය. මේ තත්ත්වය එදා අපිට, ජනාධිපතිතුමාට තිබුණේ නෑ. ඒ කාලයේ සැලකුවේ අනෙක් සියලු රිමාන්ඩ් සැකකරුවන්ට සැලකූ ආකාරයටයි. රිමාන්ඩ් සිරකරුවන්ගේ තත්ත්වය අනිවාර්යයෙන්ම වෙනස් විය යුතුයි. ඒ සඳහාත් අප ඉදිරියේදී කටයුතු කරනවා.සාකච්ඡා කෙළේමහේන්ද්‍ර හරිස්චන්ද්‍ර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ab1003285</link>
    <topic>සිසු පරපුරේ හා සමාජයේ ප්‍රශ්න විසඳීම මගේ අරමුණයි</topic>
    <author>සකස් කෙළේ</author>
    <content>ඔයාගේ නොම්බරේ මොකක්ද?රනිල් ගේ පාලම් ප්‍රශ්නයබැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවාතුනෙන් දෙකේ බලය හදා ගන්න හැටි අපි දන්නවාසිසු පරපුරේ හා සමාජයේ ප්‍රශ්න විසඳීම මගේ අරමුණයිලණු කන ලණු දෙන මෝඩයන්ගේ දවසඅධ්‍යාපන ප්‍රතිසංස්කරණ ගෙනැවිත් දරු පරපුර සහ රටේ අනාගතය බේරා ගන්නයි මම දේශපාලනයට ආවේ. මා ධාර්මිකව ඉපයු මුදල් වැය කරන්න මිස හම්බ කරන්න මම දේශපාලනයට ආවේ නෑ. අද ලංකාවේ අධ්‍යාපනය අවුල් වෙලා පහළ වාර විභාගවල සිට උසස් පෙළ ප්‍රතිඵල දක්වා දරුවන් මෙන්ම මවුපියන්ගේ විශ්වාසය බිඳ වැටිලා අධ්‍යාපනයට වෙන්කළ මුදල් වලින් රුපියල් කෝටි 600 ක් ගියවර අයවැයේ කපාහැර තිබුණා. මේ තත්ත්වය වහාම වෙනස් නොකළොත් රටේ අනාගතය සම්පූර්ණයෙන් අඳුරු වෙනවා.පෝස්ටර් පොලිතින් උග්‍ර පාරිසරික හා සමාජ ගැටලු රැසක් ඇති කරමින් පරිසරයේ මනරම් බව වනසන බව අමුතුවෙන් කිව යුතු නැහැ. මේ තරගය හරහා ජීවිත දේපොළ හානි සිදුවන අවස්ථාත් තියෙනවා. ඒ නිසා ධාර්මිකව මා උපයාගත් දේ එවැනි දේට වැය නොකර දරු පරපුරට හා සමාජයට අදාළ ප්‍රශ්න තුනී කරන්න වැය කිරීම ගැනයි මම බලන්නේ.මම ජනතා සේවය කරන්නේ ජාති ආගම් කුල හෝ පන්ති භේද නොසලකායි. වෙහෙර විහාර වගේම කෝවිල් හා පල්ලි හදන්නත් මම කැප වෙන්නේ මේ ඵසයි. ඒ නිසා කොළඹ දිස්ත්‍රික්කයේ බුද්ධිමත් ජනතාව මා වැනි අවිහිංසාවාදී හොරකමට මැරකමට එරෙහි සමාජයට අවංකව යමක් කරන අයකුªට සහාය දෙන බව ස්ථිරයි.සකස් කෙළේබුද්ධිකා බ්‍රාහ්මණගේගම්පහ දිස්ත්‍රික් එ.ජ.නි.ස. අපේක්ෂක අධිනීතිඥ වසන්ත සේනානායක මහතා මීරිගම ආසනයේ ශ්‍රී.ල.නි.ප. සංවිධායක ධූරයට පත්වූයේ 2009 ජූලි මාසයේය.මහාමාන්‍ය ඩී.එස්.සේනානායක මහතාගේ පුතකු වන රොබට් සේනානායක මහතාගේ දරු පරපුරේ තුන්වැන්නා වූ කීර්තිධර ව්‍යාපාරිකයකු වූ රංජිත් සේනානායක මහතාගේ එකම පුතණුවන් වසන්ත සේනානායකය.ඔහු 1998 එ.ජා.ප.යේ පොලොන්නරුව දිස්ත්‍රික් සංවිධායක වශයෙන් පත්වූයේ තම මාමණ්ඩිය වූ රුක්මන් සේනානායක මහතාගේ ද ආශිර්වාදයෙනි.එහෙත් එක්සත් ජාතික පක්ෂයේ නායකත්වයේ තිබෙන ඇතැම් ක්‍රියාමාර්ග කෙරේ කලකිරුණු ඔහු පසුව හිටපු ජනාධිපතිනි චන්ද්‍රිකා කුමාරතුංග මහත්මියගේ හා වත්මන් ජනාධිපති මහින්ද රාජපක්ෂ මැතිතුමාගේ ආරාධනයෙන් ශ්‍රී.ල.නි.ප.යට සම්බන්ධ විය.අනතුරුව ජාතික ලොතරැයි මණ්ඩලයේ සභාපති ලෙසත්, ජනතා පොහොර සමාගමේ සභාපති වරයා ලෙසත් ජල කළමනාකරණ මණ්ඩලයේ සභාපති ලෙසත් ලාබාල වියේම පත්වීමට අවකාශ ලද්දේ ඔහු සතු නිහතමානීත්වය මෙන්ම තම පියාගෙන් ලත් හසල ව්‍යාපාරික දැනුම නිසාය. වසන්ත සේනානායක මහතා එම ආයතනයන්හි සභාපතිත්වය දැරූ අවදියේ පාඩු පිට පවත්වාගෙන ගිය එම ආයතන ලාභ ලබන ආයතනයන් බවට පත්විය.මහින්ද රාජපක්ෂ ජනාධිපතිතුමාගේ උපදේශක මඬුල්ලේ ලාබාලම උපදේශකවරයා වන්නේ ද වසන්ත සේනානායක මහතායි.2009 වසරේ මීරිගම ආසනයේ ශ්‍රී.ල.නි.ප. සංවිධායක වශයෙන් පත්වන ඔහු 2010 පෙබරවාරි මාසයේ සිට සිය පෞද්ගලික ධනයෙන් රුපියල් කෝටි 2 1/2ක පමණ මුදල් සම්භාරයක් වැය කරමින් මීරිගම, ගම්පහ, දිවුලපිටිය, අත්තනගල්ල ආසනයන්හි සිසු දරුවනට මාසයකට රු.500 බැගින් ලබාදෙන ශිෂ්‍යාධාර 4000ක වැඩපිළිවෙළක් ක්‍රියාත්මක කරයි.පළාතේ ක්‍රීඩා, සංස්කෘතික, ආගමික වැඩසටහන්, තරුණ තරුණියන් වෙනුවෙන් කෙරෙන විවිධ ව්‍යාපෘති සහ ගම් මට්ටමේ ජනතාවගේ යටිතල පහසුකම් දියුණු කිරීමේ වැඩසටහන් රාශියක් ක්‍රියාත්මක කරමින් විශාල මෙහෙවරක යෙදෙන වසන්ත සේනානායක මහතා ශ්‍රී ලංකාවේ නිදහස් සටන මෙහෙයවූ ඩී.එස්., එෆ්.ආර්. මෙන්ම ජනතාවාදී නායකයතු වූ ඩඩ්ලි සේනානායක මහතාගේත් නිදහස් නිවහල් දේශයක් ගොඩනැංවීමේ චින්තනය සිත් පෙරදැරිව ජනාධිපතිතුමාගේ දෑත් ශක්තිමත් කිරීමටත්, ශ්‍රී ලංකාවේ ආශ්චර්යවත් දිස්ත්‍රික්කය ලෙස ගම්පහ පත් කරන්නට කැපවූ ගම්පහ දිස්ත්‍රික් එ.ජ.නි.ස. නායක බැසිල් රාජපක්ෂ මහතාට ශක්තිය ලබාදීමටත් ඔහු දක්වන සහය කවුරුත් අගේ කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ab1003286</link>
    <topic>ලණු කන ලණු දෙන මෝඩයන්ගේ දවස</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>ඔයාගේ නොම්බරේ මොකක්ද?රනිල් ගේ පාලම් ප්‍රශ්නයබැසිල් මහත්තය ගම්පහට ආවට පස්සේ දැවැන්ත සංවර්ධනයක් වෙනවාතුනෙන් දෙකේ බලය හදා ගන්න හැටි අපි දන්නවාසිසු පරපුරේ හා සමාජයේ ප්‍රශ්න විසඳීම මගේ අරමුණයිලණු කන ලණු දෙන මෝඩයන්ගේ දවසඅපි‍්‍රයෙල් පළමු වන දා ‘මෝඩයන්ගේ’ දවස යි. මෝඩයන් ගේ දවසට කරන්නේ ‘ලණු’ දීමකි. නැතිනම් ‘ලණු’ කෑමකි. මේ නිසා අපි‍්‍රයෙල් පළමු වන දාට හොඳම බොරුව කියන්නටත් ලොකු ම ලණුව දෙන්නටත් ඇතැම්හු කටයුතු කරති.එහෙම විනෝද වූවත්, ලණු දුන්නත්, ලණු කෑවත් අපේ ආගම් වල හැටියට නම් ඒකත් මහ පවකි. ඒ නිසා අපි‍්‍රයෙල් පළමු වන දාට ඇත්තේ සම්මතයකින්, ව්‍යවහාරයකින් ඇති වූ ‘මෝඩයන්ගේ දවසක්’ මිස ජන සම්මතයෙන් නීති ගත වූ පිළිගත් දවසක් නොවේ.මධ්‍ය මහා විද්‍යාලයේ නේවාසික ශිෂ්‍යයකු වශයෙන් අධ්‍යාපනය ලබන කාලයේ උදේ පහට දවසේ මුල් ම සීනුව නාද කැරේ. මේ සඳහා කාල කළමනාකරණයට වෙනම ශිෂ්‍ය නායකයකු සිටියේය. ඔහුට එලාම් ඔරලෝසුවක් සහ සීනුවක් ද සීනු නාද කරන සටහනක් ද දී තිබුණි.ඒ අවුරුද්දේ අපි‍්‍රයෙල් පළමු වන දා පහේ සීනුව දොළහට නාද කරන්නට විය. ඒ අනුව බාලිකා ශිෂ්‍ය නිවාසයේ ද සීනුව නාද විය.සිදු වී ඇත්තේ ශිෂ්‍ය නිවාසයේ ‘ලණු කාරයෙක්’ පහට වැදෙන ‘එලාම්’ එක දොළහට සකස් කර තිබීමකි. මේ නිසා කවුරු කවුරුත් දොළහට අවදි වූ අතර වැරැදි ලෙස සීනු නාද කළ වරදට විදුහල්පති තුමාගෙන් දඬුවමක් ද නියම විය.බස්නාහිර පළාතේ එක් පාසලක සියලුම ගුරුවරුන් අඳින්නේ සුදු ඇඳුම් ය. දවසක් පාසල වටා යන විදුහල්පති තුමාට දොළහේ පන්තියේ නාදයක් ඇසිනි. පංති කාමරයේ විශාල ඝෝසාවක් වූ අතර එක් ළමයකු පන්තිය පුරා ම ඇවිදිමින් සිටියේය.විදුහල්පතිතුමා පන්ති කාමරයට ඇතුලු වූ ගමන් ම අර ළමයාගේ දෙ උරින් ඔසොවා ගුරු මේසය මත වාඩි කර වූයේ ය.’දැන් මොනවද තියෙන්නේ?’’මැක්ස්’’කෝ මොනිටර්, ගිහින් සර් අඬගහ ගෙන එනවා’විදුහල්පතිතුමා එසේ කියනවාත් සමඟම මොනිටර් කතා කළේ ය.’සර්... සර්, මේසය උඩ වාඩි කරවූයේ සර් තමයි.’මේ සිදුවීම ද මෝඩයන්ගේ දවසක සිදු වූවකි.අපේ අතීතයේ දී නොම්මර එකේ ‘ලණු කාරයා’ අන්දරේ ය. අන්දරේ නිකම් ම ලණු කාරයෙක් නොවේ. රාජකීය බොරු කාරයෙකි. ලණු දුන්නේ රාජ්‍ය පාලනයේ උන් රාජ රාජ මහාමාත්‍යයදීන් ට ය. අන්දරේ ‘සීනි කෑවේ’ ‘බිරිය බිහිරි කළේ’ ‘කුරුක්කන් පිට්ටු සමඟ තිත්තයන් මැල්ලුම’ රජවාසලට ගෙනාවේ තම ලණු දීමේ හැකියාව නිසා ය.’බොරුව‘ ‘ලණුව‘ ‘මායම’ සහ ‘රැවටීම’ එදා සිට ම එකම පවුලේ නිවුන් දරුවන් විය.භූරිදත්ත ජාතකයේ ‘චිත්‍රසූල’ කැස්බෑවා නම් ඉතා ඉස්තරම් ම ලණු කාරයෙකි. නාග ලෝකයේ නා රජුන්, මනුෂ්‍ය ලෝකයේ රජුන් අතර මඟුල් තුලා පැවැත්වීමට කටයුතු යොදා සැඟවී දිවි බේරා ගත් ඌ නම් නියම බොරු, මායම් කාරයෙකි.ඉඳහිට හොඳ ලණුවක් දීමට සිතුවේ අපේ යසලාලක තිස්ස රජතුමා යි. අන්තිමේ දී ලණුව ආපස්සට තමාගේ බෙල්ලට ම වැටී රජකමත් ජීවිතයත් දෙක ම අහිමි විය. ඒ නිසා අප්‍රේල් 1 දාට පමණක් බොරු කිරීම සහ බොරු කීම ඇඟට ගුණදායකය.පෘතුගීසි පාලන සමයේ අහිංසක මිනිසුන් ගෙන යන දේ උදුරා ගන්නා පරංගීන් වූහ.මේ බව දත් සිංහල ගැමියකු බරට බරේ කදක් ගෙන ගියේ ය. කද උදුරා ගත් පරංගීන් පසු පස එලවා එලවා පහර දුන්නේ් බමරුන් ය. අනුන්ගේ දේ උදුරා ගන්නවාට එදා නම් හොඳ පාඩමක් ‘ක්‍රියාවෙන් අවබෝධය’ නමැති පාඩමක් මෙන් සාර්ථක විය.හැත්තෑ ගණන්වල අප මොනරාල බෝඩිමේ “ආන්ටි” ද අපට පළමු වැනි දා ලණුවක් දෙන්නට සිතා හොඳ කවුපි දීසියක් කෑම මේසය මත තබා තිබුනි. එයිට එහායින් වීපොතු, ඉරිඟුපොතු හා පොල් කුඩු වලින් ව්‍යාජ කෑම දීසියක් ද විය. අපේ බෝඩිමේ කවුරුත් එකතු වී උදේ තේ මේසයේ දී ව්‍යාජ ආහාර බෙදා ගත් අය වෙනුවෙන් කෑ ලණුවට සිනාසුන හ.එහෙත් අපේ එක් සගයකුගේ සිනහව නිසා කවුපි ඇට හිර වී වෛද්‍ය ප්‍රතිකාර කරන්ට සිදු වූයේ විහිලුවේ බරපතල කම නොව අනුන්ට සිනාසීමේ සීමාව පෙන්වීමට ය.පළමු වන දාට බොරු කීමට වඩා කරන්නේ අනුන් කෝප ගැන්වීම ය. මා ඉගෙනුම ලබන කාලයේ අපේ‍්‍රල් පළමු වැනි දිනෙක සිංහල ගුරුතුමා රචනයකට මාතෘකාවක් දුන්නේය. ඒ ‘මම අපායට ගියෙමි’ නම් විය. අපේ එක් ළමයකු මෙසේ ලියා තිබුණි.’කටු ඉඹුල පසෙක ය. බැලූ බැලූ අත බියකරු යමපල්ලන් ය. අහා පුදුමයෙකි, අපේ සිංහල ගුරු තුමාද පසෙකින් විය.’ගුරු තුමා එදා අපේ‍්‍රල් පළමු වන දා දැන සිටි නිසා හෝ කෝප නො වීය. පසුව ‘මම දෙව්ලොවට ගියෙමි’ යන මාතෘකාව යටතේ අර ශිෂ්‍යයාම මෙසේ ලිවීය.’බැලූ බැලු අත සුර ළඳුන් ය. සුවඳ මලින් දස දෙස සුවඳවත් විය. මගේ සිංහල ගුරු තුමා සක් දෙවිඳුන් වී පඬුපුල් අසුන අරා ගෙන ය. මම දනින් වැටී ගුරු තුමාට නමස්කාර කළෙමි’සිංහල ගුරු තුමා රචනා දෙක ම පසුව හඬනගා කියවා ඒ ළමයාගේ නිර්මාණ හැකියාව ගැන ඇගැයීය.බොරුවට ලණු දීමට නම් අපේ උදවිය හරි හපනුන් ය. ලණුව කන හැටි බලා විනෝද වනු ඇත. එපමණක් නොව ලණු කන්නෝ වමාරන්නට හෝ ගිල ගත් ලණුව දිරවා ගන්නට නො හැකිව දඟලති.මා උපගුරුවරයකු ලෙස සේවය කරන කාලයේ අපේ‍්‍රල් පළමු වැනි දා ලණු පට ලණු දියත් විය. ගුරු කාමරය පුරා ම සිනහ හඬින් දෙවනත් විය. එදා එසේ පී‍්‍රතියෙන් ඉගැන්වූ අපට, සහයෝගයෙන් සතුටෙන් හා එකිනෙකාට හිතවත්ව සේවය කිරීමට, පරිසරයක් වූයේ, දැන් කාලයේ මෙන් අප්‍රමාණ කඩදාසි ආකෘති සම්පූර්ණ කිරීමේ රටාවක් නොවූ නිසා ය.සතුටෙන් සිනහ ගැන්වුනු ගුරු කාමරයේ එක් ගුරු මෙනවියකගේ හාස්‍යය නිසා මුව වසා ගැනීමට නොහැකි විය. ඇය මුව අයා ගත් ගමන් මය. වහාම ඇය රෝහලකට කැඳවා ගෙන ගියෙමු.දොස්තර මහතා ද හොඳ විහිලුවක් කිරීමට දෝ මෙහෙම කීවේ ය.’දැන්... විශේෂඥ දොස්තර මහත්තයෙක් මග එනවා, එතකන් වාඩි වෙලා ඉන්න’අප්‍රේල් පළමු වන දා මේකත් විහිලුවක් ද යයි මට සැකයක් ඇති විය. ඒ අතරතුර උපස්ථායකයකු පැමිණියේ ය. අනපේක්ෂිත අයුරින් අර ගුරුවරියගේ හක්කට පහරක් එල්ල කළේ ය. හක්ක නිසි තැනට ස්ථාන ගත විය. මේ උපස්ථායකයා මේ ප්‍රතිකාරයට නම් දරා ඇති බව පසුව දැන ගතිමු.කෙසේ වුවද එදා සිට ඒ ගුරුවරිය සිටින විට විහිලු තහලු ගුරු කාමරයේ නැත.අප්‍රේල් පළමු වන දා ‘ලණු’ දී, වැරදි තොරතුරු සපයා, විහිලුවට ජනතාව රැවටීම නම් ඒ තරම් ගුණදායක නොවේ. සමහර විට ඒ නිසා මහා අර්බුද ඇති විය හැකිය.වරක් මා විදුහල්පති කාලයේ අපේ‍්‍රල් පළමු වන දා අධ්‍යාපන චාරිකාවකට සිසුන් කැටුව ගුරු භවතුන් කිහිප දෙනෙක් පිටත් වූහ. පැය දෙක තුනකට පසු ‘බස්රිය අනතුරකට’ පත් වූ බවට දුරකතන පණිවුඩයක් ලැබුනි.යාම්තම් එදා අපේ‍්‍රල් පළමු වන දා බව මට සිහියට නැගුණු බැවින් කාටත් හොරා ඒ අවට පොලීසි වලින් එබඳු අනතුරක් නොවූ බවට තහවුරු කර ගෙන පසු දා සිසුන් එනතුරු කිසිවකුට ඒ ගැන නොකීමට වග බලා ගත්තෙමි. එබඳු විහිලු තහලු නම් පළමුවනදාට දෙන්නේ ‘පල් මෝඩයන්’ විසිනි.ප්‍රජාව ලණු දෙන්නේ ප්‍රජාවට ම පමණක් නොවේ. දෙවියන් අතර ද ලණු කන දෙවිවරු වූහ.වරක් මහ දෙවියා සහ පාර්වතී, මහලු ගොන් වාහනයේ නැගී ගමනක් යාමට පිටත් වූ හ. ඒ දුටු අය මෙසේ කීහ.’පව් නේද? අර ජෝඩුව නාකි ගොනාගේ පිටේ නැගලා යන හැටි’මෙය ඇසුණු විට දෙදෙනාම ගොන් වාහනයෙන් බැස, ගොනා තනිව යන සෙයකි. ඒ වර කීවේ තවත් දෙයකි. ‘මහ දෙවියන්ටත් පිස්සු, අර නිල වාහනේ් නිකම් යනවා අඩු ගානේ පාර්වතී බවලතාටවත් යන්න නරකද?ඒ වර පාර්වතී ගොනා පිටින් ද ශිව දෙවියන් පා ගමනින් යන්නට විය. ඒ දුටු අය මෙසේ කීහ.’අර පේන්නේ නැද්ද, මහ දෙවියන් භාර්යාවට බයයි, එයා නෝනාට වාහනේ දීලා එයා පයින් යන හැටි’අප්‍රේල් පළමු වන දා සමහරු විහිළු තහළු කිරීමෙන් ඔබ්බට යති. වරක් කන්තෝරුවක සේවය දික් කිරීමේ ලිපිය වෙනුවට විශ්‍රාම ගැන්වීමේ ලිපියක් කනිෂ්ඨ සේවකයන් විසින් වියපත් සේවකයකුට දී ඇත. මේ ව්‍යාජ ලිපිය කියැවු අර සේවක මහතාට හෘදයාබාධයක් ඇති වී ප්‍රතිකාර කරන්නට සිදු විය. එ නිසා ම විශ්‍රාම යන්නට ම සිදු වූයේ සෞඛ්‍ය තත්ත්වය අසතුටුදායක වූ බැවිනි.මේ නිසා අපේ‍්‍රල් පළමු වැනි දා ජ්‍යෙෂ්ඨ පුරවැසියන්ට නම් ‘ලණු’ දෙන එක සුදුසු නොවන්නේ අධික රුධි පීඩනය වැඩි වූවොත් සිදුවන හානිය ගැන සිතා බැලීමෙනි.බොහෝ විට නවකයන් සඳහා දෙන්නේ ලණු පමණක් නොවේ ‘දිරච්ච ලණු’ ය. මේ නිසා නවකයා ලණු කමින්, ආපදාවන්ට මුහුණ දෙමින්, අද කාලයේ හැටියට ‘කට්ට කමින්’ පරිනත වී ‘තෙම්පරාදු’ වීම අවශ්‍ය ය. එවිට ඉක්මනින් උසස්වීම් ලබා රාජකාරි ඉගෙන ගෙන අනුන්ගේ ලණු නොකා ජීවත් විය හැකි ය.වරක් අපේ පාසලට පැමිණි නවක ශිෂ්‍යයකු පැමිණියේය. එදා අප කවුරුත් ‘වදන් කොස්සක්’ සැකසිය යුතු ය. පර්යාය පද, අසමාන පද, සමූහාර්ථ පද, ගැට පද ආදී සිංහල භාෂාවේ වාග් ව්‍යාපාරය ගැන හොඳ එකතුවක් විය. අපේ සිංහල ගුරුතුමා නවක ශිෂ්‍යයකුට ‘වදන් කොස්සක්’ හදන්නට කීවේ ය. ඒ ගැන නොදන්නා ඔහු මොනිටර් ගෙන් මේ ගැන විමසී ය. ඔහු කීවේ කඩෙන් අලුත් කොස්සක් පන්තියට ගේන ලෙස ය.සිංහල ගුරුතුමා පන්තියට පැමිණියේය.’නවකයා, කොහොමද ඉස්කෝලෙ හොඳද? වදන් කොස්සක් හදා ගත්තා ද?’මෙසේ කියත්ම නැගිට ගිය ඔහු සල්ලිවලට ගෙනා අලුත්ම අලුත් කොස්ස ඉදිරිපත් කළේ මුලු පන්තියම හාස්‍ය රසයෙන් ඉපිලී යද්දීය. වරක් මම අපි‍්‍රයෙල් පළමු වෙනිදා ගාල්ලේ සිට මඩකලපුව බස් රියෙන් මොනරාගල ගියෙමි. මොනරාගල පොලිසිය ලඟ බසය නැවතිණි. එතැනි සිටි රාළහාමි කෙනකු, නගරයේ මුදලාලි කෙනකු නංවා යන ලෙස කියා ඇත. රාළහාමිට කරන සැලකිල්ලක් වශයෙන් ටිකට් දී නැත.අවාසනාවකි. මොනරාගල බස් පොලේ දී ප්‍රවේශ පත්‍ර බලන්නට විය. මුදලාලි සත පනහට ගාල්ලේ සිට ගමන් ගාස්තු මෙන් දෙගුණයක් ද රුපියල් සියයක් ද ගෙවී ය. ඒක නම් තමා විසින් අනුන් දැක් වූ උපකාරයට ගෙවූ වන්දියක් බදු නොම්මර එකේ අප්‍රේල් පළමු වන දා සිය කැමැත්තෙන් ම රැවටීමකි.උපදෙස් දීම ගැන ද කියන්නට අවශ්‍ය ම ය. උපදෙස් දිය යුත්තේ ආරක්ෂාව ද තබා ගෙන ය. වරක් බෙර වාදකයකු පාරේ යන විට බෙල්ලේ වැල දාගන්නට යන මිනිසකු දැන නිවැරදිව බෙල්ලේ වැල දාගන්නා හැටි ‘ක්‍රියාවෙන් අවබෝධය’ පාඩමක් සේ උගන්වා දිවි තොර කර ගත් පුවතක් ජනප්‍රවාදයේ එයි.ඉගෙනුමට පසුබට රාජකුමාරවරුන් තිදෙනාට උගන්වන්නට හැකි වූයේ ‘විශ්ණු ෂර්මන්’ නමැති ගුරු තුමාට ය. ඔහු ඉගැන්වූයේ සත්ව ලෝකය උදාහරණයට ගනිමිනි. ඒ නිසා ‘පංචතන්ත්‍රය’ නමැති විශ්ව සාහිත්‍ය කෘතියත් කියවන්නට හැකි විය. එපමණක් නොව යක්කඩුවේ ප්‍රඥාරාම හාමුදුරුවන්ගේ ‘වනකතා’ නම් රස කර කර කියවන්නට හැකි පොතකි.ඒ පොත් වල අපට දකින්නට ලැබෙන්නේ ද, අප කුඩාකල සිට අසා ඇත්තේ ද, සත්ව ලෝකයේ ‘කපටියා’, ‘අමාරුකාරයා’ ‘ලණුකාරයා’ ‘ගිනි දෙන්නා’ නරිහාමි බවකි. එහෙම වුණත් නරිහාමිට ද වැරදුණු දවසක් විය.නරිහාමි කොහෙන්දෝ කැලයකින් කසිප්පු බී වෙරි මතින් පැමිණෙයි. ඒ දුටු සිංහයාට, සිනහ පහළ විය. වෙරි මරගාතේ සිංහයා ඉදිරියට ආ නරියා මෙහෙම ඇසුවේ ය.ඒයි සිංහ රාළ කවුද මේ ලෝකෙට ලොක්කා’’ඔබ තුමා ඇර ඉතින් වෙන කවුද?’නරියා කඳ කෙලින් කර, තේජස් විලාශයෙන් යන අතර තුර සිංහයාගෙන් ද ඒ හා සමාන පිළිතුරක් ලැබුණි.මේ අතර කොහෙන්දෝ කසිප්පු වඩියක් බීගත් අලියා ද හොඬය වනමින් ඒ පැත්තට මේ පැත්තට අතු කඩා දමමින් නරියා ඉදිරියට ම පැමිණියේ ය. නරියා එක්වරම ප්‍රශ්න ඇසීය.’අලි රාල කවුද මෙ කැලේට ලොක්කා’අලියා හොඬෙන් නරිහාමි පටලවා ගෙන කර කවා ඈතට ම වීසි කළේ ය. නරිහාමි පඳුරක් මත වැටී මෙහෙම කීවේය. ”ඕක නේ කියන්නෙ, දන් නැත්නම් දන්නැහැයි කිව්ව නම් ඉවරයිනෙ’මෙය සතුන් අතර ගෙතූ කතාවක් වුවද අපේ සමාජයේ යමක් කමක් තොල ගාගත් පසු තරාතිරම ඉහ නිකට නොබලා විහිලු තහලු කරන අයට කදිම පාඩමක් බව කිව මනා ය.උගත් අය, බුද්ධිමත් අය, රාජ්‍ය පාලකයන්, ඉහළ මට්ටමේ නිලධාරින් ද සේවාස්ථ පුහුණුවක දී වැඩ මුලුවක දී, කාර්ය සැසියක දී නේවාසික වන්නට වුවහොත් රාත්‍රී ආහාරයෙන් පසු විවිධ රසකතා කියමින්, රාජකාරියේ රසමුසු තැන් එළිදක්වමින්, සේවාවේ දී ලැබුණු ආතතිය, ටික කලකට හෝ අඩු කැර ගැනීමට උත්සාහ කරති.ඉන්දියාවේ සමහර ප්‍රාන්තවල රාජ්‍ය නිලධාරීන් උදේට වැඩ පටන් ගන්නට පෙර කොහොඹ ගස් සෙවනට ගොස් ඇති හයියෙන් සිනා සී එන්නේ දවස පුරා ම සතුටින් සේවයේ යෙදීමට ය.කෙසේ වෙතත් අප්‍රේල් පළමු වන දා අප රටේ ද විනෝදයට වෙන් කළ දිනයක් බව පෙනේ. එය කාටවත් කරදරයක්, හිංසාවක්, ආපදාවක් නො වන පරිදි විඳ ගැනීම බුද්ධිමත් ජනතාව සතු වගකීමකි.විශ්‍රාමලත් විදුහල්පති ඩී.සී. ද සිල්වා</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003284</link>
    <topic>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?</topic>
    <author>සාකච්ඡා කෙළේ</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝමැතිවරණ හේතුවෙන් මේ වන විට මුළු රටම උණුසුම් වී ඇත. ඉන්දීය සංගීතඥ රවි ශංකර් ශර්මා පසුගියදා අප රටට පැමිණ ඒ උණුසුම මැදට තම සංගීතයෙන් සිසිලසක් එක් කෙළේ ය. එහෙත් ඇමරිකන් ගායක අකෝන් ලංකාවට පැමිණෙන්නේය යන පුවත ම මැතිවරණ උණුසුම අතරට නැති අර්බුද එක්කරලීමට හේතු විය. විනෝදාස්වාද සම්පාදනය ජනමාධ්‍යයක මූලිකාංගයකි. එහෙත් ජනමාධ්‍යයක් එම මූලිකාංගය සපුරා ගැනීමේදී ක්‍රියා කළ යුත්තේ කෙසේ ද? රටේ ජනතාව පිනවීමට අකෝන්ලා අවශ්‍යම ද? මේ මොහොතේ සැමගේ සිත් සතන්හි පැන නගින මෙවැනි ගැටලුවලට පිළිතුරු දෙමින් මෙවර අද අදහස ඉදිරිපත් කරන්නේ රූපවාහිනී සංස්ථාවේ සභාපති මහාචාර්ය ආරියරත්න ඇතුගල මහතායි.ජනමාධ්‍යය වර්තමාන සමාජයේ තාක්ෂණික වශයෙන් වේගයෙන් ව්‍යාප්තව ඇති ක්ෂේත්‍රයකි. මෙය සරලව හඳුන්වන්නේ නම් තොරතුරු සන්නිවේදනය සඳහා සහ විනෝදය සඳහා භාවිත වන මෙවලමක් ලෙසින් ද අර්ථ ගන්වා ගත හැකිය. තොරතුරු ලබා ගැනීමේ ක්‍රමවේදයන් තාක්ෂණික වශයෙන් ජාල ගතව වර්ධනය වී තිබේ. ජනමාධ්‍ය වශයෙන් හඳුන්වන මෙවලම්වලට විනෝදාස්වාද සම්පාදනය ද මේ හේතුවෙන් පැවරේ.විනෝදාස්වාදය රටක පොදු ජනතාවට අත්‍යවශ්‍ය කාරණයකි. එමෙන්ම එය මානව ස්වභාවයක් සහ මානව අවශ්‍යතාවක් ද වේ. මෙම මානව අවශ්‍යතාව ජනමාධ්‍ය ක්ෂේත්‍රයේදී විවිධ බලවේගවලට යටත් වේ. ඉන් පළමුවැන්න ලෙස වෙළෙඳ බලවේගය හඳුනා ගත හැකි අතර දෙවැනි සහ තුන්වැනි බලවේග ලෙසින් පිළිවෙළින් සංස්කෘතික සහ දේශපාලන බලවේග හඳුනාගත හැකිය. ආසියාතික රටවලදී වෙළෙඳ බලවේග විශාල වශයෙන් ක්‍රියාත්මක වේ. මෙම වෙළෙඳ සම්බන්ධතාවය බලවේගයක් වන්නේ බටහිර වෙළෙඳ සම්බන්ධතා ආසියානු රටවලට නුහුරු බැවිනි. ආසියානු විනෝදාස්වාද සම්පාදන ක්‍රම සාම්ප්‍රදායික විඥාන ධාරාව සමඟත් ආගමික ශික්ෂණය සමඟත් සංස්කෘතික අගයන් සමඟත් බැඳී පවතී.එබැවින්ම සංස්කෘතික බලවේග තේරුම් ගැනීම ද මාධ්‍ය ක්ෂේත්‍රයේදී ඉතා වැදගත් කාරණයකි. විශේෂයෙන්ම විද්‍යුත් මාධ්‍ය නව සංස්කෘතියක් ආසියානු රටවලට ආරෝපණය කරමින් යන බවක් පෙනේ. එහිදී හඳුනා ගත හැක්කේ හුදු විනෝදාස්වාදය නැතහොත් පුද්ගලයාගේ ආධ්‍යාත්මික ලෝකය හෝ ව්‍යවහාරික ජීවන ලෝකය පෝෂණය නොකරන අගයන් ගෙන් බටහිර ප්‍රයෝග සමන්විත වන බවයි.දේශපාලනික බලවේග විනෝදාස්වාදය සම්බන්ධයෙන් වර්තමාන සමාජය තුළ පවතින සමාජීය ජන විඥානය ඉක්මවා නොයයි.මාධ්‍ය සහ සංස්කෘතිය සම්බන්ධතා තේරුම් නොගෙන ශ්‍රී ලංකාව වැනි රටක විනෝදාස්වාදන ක්‍රම තීන්දු කළ නොහැකිය. විශේෂයෙන් දීර්ඝ කාලීනව ශ්‍රී ලංකාවේ ගුවන් විදුලිය හා ජාතික රූපවාහිනිය රටේ සංස්කෘතික අගයන් සාම්ප්‍රදායික විනෝදාස්වාදන ක්‍රමයන් සමඟ සරල රේඛීයව ගමන් කර ඇත. තනි නිර්මාණකරුවකුට මෙන් විනෝදාස්වාදය තමන්ට රිසි සේ හැසිරවීමට අයිතියක් ජනමාධ්‍යවේදියකුට නැත. ජනමාධ්‍යයක් ජනයාගේ සිතැඟියාවන් සමඟ වඩාත් බැඳිය යුතු වේ. අප පෞද්ගලිකව කැමති වුවත් අකමැති වුවත් පොදු ජන වුවමනාවන් සමඟ ගමන් කිරීම ජනමාධ්‍යයක වගකීමකි. කිසියම් මාධ්‍යයකට සංස්කෘතියට ප්‍රතිවිරුද්ධව ගමන් කිරීමට වුවමනා නම් එය සමාජයේ යහපැවැත්මට සහ මානව සම්බන්ධතාවයන්ට වටිනාකමක් ලබා දිය යුතු වේ.පුද්ගල හෝ වෙළෙඳ වුවමනා හෝ වෙනත් ජාත්‍යන්තර දේශපාලනික වුවමනාවන් මත රසවින්දනය හැසිරවීමට විශාල හැකියාවක් මාධ්‍ය ව්‍යාප්තියත් සමඟම හිමි වී තිබේ.මෙම හැකියාව වඩාත්ම ප්‍රයෝජනයට ගෙන තිබෙන්නේ පෞද්ගලික මාධ්‍යයයි. ලංකාවේ පෞද්ගලික මාධ්‍ය ව්‍යාප්තියත් සමඟ සංස්කෘතික හා විනෝදාස්වාදන කම්පනයන් ඇති වූ බව පෙනේ. අමරදේව, සේකර වැනි දැවැන්තයින් බිහි කළ සම්ප්‍රදායන් අභියෝගයට ලක් විය. ඔවුහු බටහිර තුන්වැනි පෙළේ ආශ්වාදය දේශීය සමාජයේ පළමු පෙළ ආශ්වාදය බවට පත් කිරීමට උත්සාහ දැරූහ.එමෙන්ම ඇමරිකානු සමාජයේ වද විඳින නාට්‍ය ආකෘති, සංගීත ආකෘති අපේ රටවල පැල්පත්වලට රැගෙන විත් තාරුණ්‍යය අන්දමන්ද කරන ආශ්වාදන රටාවක් ගොඩ නගමින් යන බව ද දක්නට ලැබේ. ප්‍රජාතන්ත්‍රවාදය රැකීමේදී රටේ ජනයාට දැනුම පමණක් නොව වින්දන ශක්තියක් ද තිබිය යුතුය. වින්දන ශක්තිය දුර්වල කිරීමෙන් පුද්ගල හැඟීම් දුර්වල වේ. පුද්ගල හැඟීම් දුර්වල වීමෙන් දිගුකාලීන අධ්‍යාත්මික සම්බන්ධතාවන් ද, සංස්කෘතික හර පද්ධතීන් ද බිඳී යයි.වර්තමාන සමාජයේ ඇතැම් පෞද්ගලික මාධ්‍ය පැමිණීමත් සමඟ වැඩසටහන්වලින් තාරුණ්‍යයට සහ ළමයාට විශේෂ බලපෑමක් එල්ල කිරීම ඇරැඹුණි. පැල්පත්වාසී දිළිඳු ජනයාගේ වින්දනය පොදු ජනයාගේ වින්දනය බවට තීන්දු කිරීමට ඔවුහු ජාත්‍යන්තර වුවමනාවන් සමඟ සංවිධානාත්මකව වැඩ කටයුතු කරති. ඉන්දියානු ටෙලි නාට්‍ය සංස්කෘතිය, ‘ඇමරිකන් අයිඩ්ල්’ අනුකරණයෙන් ආරම්භ කළ ‘රියැලිටි ෂෝ’ සංස්කෘතිය තාරුණ්‍යය යාන්ත්‍රික වූත්, භෞතික වූත් අගයන් සමඟ බද්ධ කිරීමට හේතු විය. මෙය සමස්ත ආසියාවම අත්විඳින බටහිර සංස්කෘතික මාධ්‍ය ආක්‍රමණයේ ඛේදවාචකයකි. ඉතාම නොවටිනා වැඩසටහන් සමස්ත ජනයා රස විඳින බව පෙන්වීමට බටහිර මාධ්‍ය ආයතන දත්ත සපයමින් සිටී.එවැනි පර්යේෂණ ආයතන බහුජාතික සමාගම් සමඟ ඒකාබද්ධව වඩා හොඳ වැඩසටහන් ලෙස බටහිර ආකෘතියෙන් තැනෙන දුර්වල මාධ්‍ය ප්‍රවේගයන් අලුත් ලෝකයක් ලෙස හඳුන්වමින් ඉදිරියට පමුණුවා පෙන්වයි.තායිලන්තය, මැලේසියාව ප්‍රමුඛ රටවල් 50 ක පමණ ජනමාධ්‍ය වැඩසටහන් හි රසවින්දන තීන්දුව ලබා දෙන්නේ එක් බහුජාතික පර්යේෂණ ආයතනයකි. ඔවුහු හැම විටම බටහිර පර්යේෂණ විධි ක්‍රම, දත්ත පූර්වාදර්ශය කර ගනිමින් ආසියාව පිළිබඳ තීන්දු ලබා දේ. ඔවුන්ගේ පර්යේෂණවල නිරවද්‍යතා පක්ෂග්‍රාහීභාවය, ශක්‍යතා පක්ෂග්‍රාහීභාවය, ප්‍රතිචාරවල පක්ෂග්‍රාහීභාවය බහුලව තිබෙන බව ආසියානු මාධ්‍ය විශ්ලේෂකයින් පෙන්වා දුන්න ද ඒවා මෙම පර්යේෂණ ආයතන විසින් සඟවනු ලබයි. ලංකාවේ පර්යේෂණ ක්ෂේත්‍රයේ සාකච්ඡා කෙරෙන පීපල් මීටර්ස් (People Meters) තාක්ෂණික ක්‍රමය තිබෙන එකද නිවසක් ගැන හෝ අප අසා නැත. විශ්ව විද්‍යාල ප්‍රජාව මෙන්ම පොදු ප්‍රජාවත්, ග්‍රාමීය සහ නාගරික ප්‍රජාව සමඟත් නිතර පර්යේෂණ මට්ටමින් ගැටෙන, පර්යේෂණවල නිරත වන එමෙන්ම මාධ්‍ය පිළිබඳව ද අවධානයෙන් පසුවන පුද්ගලයන් ලෙස අපට හෝ පීපල් මීටර්ස් තිබෙන එක නිවෙසක් හෝ හමුවී නොමැත.මෙවැනි මීටර්ස් තබා ගැනීම සඳහා විශේෂ ඉඩකඩක් ද අවශ්‍ය වේ. එවැනි පර්යේෂණ ආයතනවල පවතින්නේ ප්‍රමාණාත්මක සමීක්ෂණ වේ. ඒවා ස්ථිර ද නැති ද යන්න පිළිබඳ සොයා බැලීමට කිසිවකුට හෝ අවකාශ නැත.කවර හෝ පර්යේෂණ ආයතනයක මූලික වගකීම වන්නේ පර්යේෂණ නියැදිය විනිවිද පෙනෙන ආකාරයෙන් ඉදිරිපත් කිරීමයි.මෙම බහුජාතික ආයතන ඒවා සඟවා තබන්නේ පෞද්ගලික මාධ්‍ය හරහා අධ්‍යාත්මික වූත්, භෞතික වූත් සමාජ ව්‍යසනයක් ගොඩනැගීමේ වුවමනාවෙනි. මෙය ආසියානු අධ්‍යයනවලින් හෙළි වී ඇති සත්‍යයකි.ඒ සම්බන්ධව ලංකාවේ අප මුහුණ දුන් ආසන්නතම සිද්ධිය හුදු තවත් එක් සිද්ධියක් පමණක් නොවේ. එය මෙම දීර්ඝකාලීන මාධ්‍ය ව්‍යාපාරයේ තවත් එක් සන්ධිස්ථානයකි.අද දවස ජාතිකත්වය, දේශීයත්වය, ප්‍රජාතන්ත්‍රවාදය සමඟ වඩාත් යහමින් බැඳෙන වකවානුවකි. මිනිසුන් සමාජ අගයන් වැළඳ ගන්නා, ශ්‍රී ලාංකිකකම අනන්‍යතා සහ හැකියා ලොවට පෙන්වන යුගයකි. එවැනි වකවානුවක කවර හෝ ජනමාධ්‍යයක වගකීම වන්නේ එකී සමාජ ප්‍රගමනයට සංවර්ධන ක්‍රියාවලියට අවශ්‍ය අධ්‍යාත්මික ශක්තිය ජනයාට ලබා දීමයි. ඔවුන් මෙලෙස බටහිරටත් නොවටිනා ප්‍රතිරූපයක් ලාංකීය ජන සමාජය මත තබන්නට උත්සාහ දරන්නේ සමාජයෙ ගොඩනැගෙන ඉහත දක්වන ලද යහ සම්බන්ධතාවන් දෙදරවා හැරීමේ වුවමනාවෙනි.එයට ප්‍රතිවිරෝධතා දැක්වීම සාමාන්‍ය ජනයාගේ ස්වභාවයයි. එහෙත් ඒවා නැවත විකෘති කර ප්‍රවෘත්ති ලෙස ගොඩනැඟීම අතිශය සමාජ විරෝධී ක්‍රියාවකි. විශේෂයෙන් තාරුණ්‍යය තුළ විනය, යහගුණ ගොඩනැගෙන පරිසරයක විකෘති මානසික මාධ්‍යකරුවන්ගේ ඉන්ද්‍රජාලික වැඩසටහන් පතිත කිරීම කිසිසේත් මාධ්‍ය නිදහසට, මාධ්‍ය ප්‍රජාතන්ත්‍රවාදයට අයත් වන්නක් නොවේ.සාකච්ඡා කෙළේටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003281</link>
    <topic>සල්ලාලයා ගේ Sexy bitch ලා</topic>
    <author>සටහන කේ.සී.ජේ.රත්නායක</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝට්‍රිනිඩෑඩ් හි රාත්‍රි සමාජ ශාලාවකට එදින බොහෝ දෙනෙක් රැස්ව සිටියහ. පසුබිමින් ඇසුණේ හිපොප් සංගීතයයි. කාල වර්ණ සිරුරෙන් යුත් හැඩි දැඩි පුද්ගලයෙක් වේදිකාව මත පෑවේ උද්වේගකර රංගනයකි. එක්වනම ඔහු තමා අසල වන් හුරු බුහුටි තරුණියකගේ අතින් ඇද වේදිකාවට නංවාගත් හෙතෙම ඇය බිම පෙරළා ගත්තේය. තරුණියගේ සිරුර මතට ගොඩ වූ තරුණයා, වේදිකාව පුරා ඇය වල් සතෙකු මෙන් අඩියෙන් අඩිය ඇදගෙන ගියේය. ඒ අභිනය ප්‍රසිද්ධ ස්ත්‍රී දූෂණයකි. පරපීඩා කාමෝන්මාදය මොනවට විදහා පෙන්වූ තරුණ ගායකයා එදින රාත්‍රිය ම්ලේච්ඡයන්ගේ හෝරාවක් බවට පත් කෙළේය.පසුව අනාවරණය වූයේ මේ තරුණිය 14 හැවිරිදි බාල වයස්කාරියක බවයි. 2007 වසරේ අප්‍රේල් මස 07 දා සිදුවූ මේ සිද්ධිය කලකට පසුව ලොව පුරා ප්‍රසිද්ධ විය. ඩෆා ඇලෙයින් නම් බාලවයස්කාරිය ලිංගික අපහරණයට පාත්‍ර වූයේ සුප්‍රකට හිපොප් ගායක ඒකොන් අතිනි. TV 6 නාළිකාවෙන් එම වීඩියෝ පටය විකාශය කෙරිණ. අනතුරුව අන්තර්ජාලය ඔස්සේ යූ ටියුබ් වෙබ් අඩවිය මඟින් එය ලොව පුරා ප්‍රචාරය විය. ඒකොන් ගේ ගීත හා ඔහු ගේ රුව ජනමාධ්‍ය ඔස්සේ ප්‍රචාරය කිරීම වහාම අත්හිටවූ රටවල් බොහෝමයක් ඒකොන්ට තම පිළිකුළ හා විරෝධය පළ කළහ.”මට කරන්න දෙයක් නෑ. වයස අවුරුදු 21 න් ඉහළ අය ඉන්න රාත්‍රි සමාජ ශාලාවකට 14 හැවිරිදි බාලවයස්කාරියක් ආවේ ඇයි?” ඇගේ දෙමවුපියන් මේ සිද්ධියට වගකිව යුතුයි” යි ඒකොන් පසුව ප්‍රකාශ කෙළේය. ඕනෑම නඩුවක විත්තියේ නීතිඥයා තර්ක කරනු ඇත්තේ ද මේ ආකාරයෙනි.ගතවී ගියේ තවත් කෙටි කාලයකි. 2007 වසරේ ජුනි මස 03 දා නිව්යෝර්ක් නගරයේදී ඒකොන් ගේ සංගීත ප්‍රසංගයක් පැවැත්වෙමින් තිබිණ. තම උද්වේගකර රංගනය මැද වේදිකාව අසල වුන් පිරිමි ළමයෙකු වේදිකාව මතට ඇදගත් හෙතෙම ළමයා ප්‍රේක්‍ෂකයින් අතරට තල්ලු කැර දැම්මේය. මෙයින් කාන්තාවකට ද තුවාල සිදු විය. ඒකොන්ගේ පරපීඩක හැසිරීම පිළිබඳව නැවත වරක් විරෝධතා මතු වන්නට ගත්තේය. මේ අතර ලූක් නම් සංගීත ශිල්පියා ජනමාධ්‍ය ඔස්සේ පෙනී සිටිමින් චෝදනා නැඟුවේ ඒකොන් තම ගීත රචනාවක් සොරකම් කොට ඇති බවයි.ස්පාඤ්ඤයේ ඊබියා දූපත සංචාරක පාරාදීසයකි. එහි හෝටල් ආලින්දයේ හා පිහිණුම් තටාකයේ බුද්ධ ප්‍රතිමා ගණනාවක් ස්ථාපිත කොට ඇත. ඒකොන් මේ හෝටලයට ගියේය. ඒ ඔහු ගේ නවතම සංගීත ඇල්බමයේ එන Sexy Bitch නම් ගීතය රූගත කිරීමටය. අඩ නිරුවත් නළඟනන් බුද්ධ ප්‍රතිමාව අභිමුව සරාගී රංගන පළ කළා පමණක් නොව ඔවුන් අතරෙන් තවත් කිහිප දෙනෙක් බුදුරුව පිහිටි පීඨිකාව මතට පවා ගොඩ නැඟී අසංවර කාමුක රැඟුම් පෑවෝය. මේ දර්ශනයන් ද යූ ටියුබ් හරහා ලොව පුරා ප්‍රචාරය කෙරිණ.බුදු පිළිමය අභියස සල්ලාල රංගනයන්එහි එන දර්ශන ඉතා පැහැදිලි ලෙසම බුදුන්ට හා බෞද්ධයින්ට එරෙහිව කළ දරුණු අපහාසයකි. මෙහි එන දසුන් වචනයෙන් විස්තර කිරීම පවා ජුගුස්සාජනකය. කැමැති ඇත්තෝ You Tube වෙත ගොස් එය බලා ගනිත්වා. නිරුවත, අඩ නිරුවත හා සරාගී රැඟුම් බටහිර සංගීතයට සාමාන්‍ය දෙයකි. කැමැති අයකුට කැමැති රසයක් විඳීමට ඇති අයිතිය වෙනම ප්‍රශ්නයකි. එහෙත් ඒ සඳහා බුදු රුව යොදා ගැනීම සාහසිත අපරාධයකි.ලොව පුරා සිටින බෞද්ධයෝ ඒකොන්ට එරෙහිව තම විරෝධය පළ කළහ. එහෙත් සමාව ගැනීමක් හෝ Sexy Bitch ගීතයේ එන පසුබිම් දර්ශන ඉවත් කිරීමට හෝ හෙතෙම කල්පනා කෙළේ නැත. මේ මුළු සිද්ධියේදීම ඒකොන් ප්‍රතිචාර පළ කෙළේ දඩබ්බර ආකල්පයකිනි. එය සීමාන්තික උද්ධච්ඡකමක් යැයි කීම වඩාත් නිවරදිය.ඉකුත් දා කොළඹ බේබෲක් වීදියේ පුංචි යුද්ධයක් හට ගත්තේය. සිරස රූපවාහිනි ආයතනය ඉදිරිපිට රැස්ව සිටි පිරිසක් සිරසට ගල් මුල් ප්‍රහාරයක් එල්ල කරනු දක්නට ලැබිණ. පෙරළා ඒ ගල් එලියට ඒමද සිදු විය. එහෙත් මුල් ම ගල ගැසුවේ කවුද යනු මෙතෙක් අනාවරණය වී නැත. කෙසේ වෙතත් මේ සිද්ධියේ එක් පැත්තක් සිරස රූපවාහිනිය ඔස්සේ එවේලේම ප්‍රචාරය කෙරෙමින් තිබියදී රූපවාහිනී තිරයේ දන්නා හඳුනන මුහුණු කිහිපයක් දක්නට ලැබිණ. ජ.වි.පෙ සුනිල් හඳුන්නෙත්ති, එජාප නියෝජ්‍ය නායක කරු ජයසූරිය යන මහත්වරු ඒ අතරින් කැපී පෙනුණහ. සුනිල් හඳුන්නෙත්ති මෙසේ කීවේය.”සිරසට මෙහෙම ගහන්නේ ඇයි? ඔවුන්ගේ වැඩසටහනන් හොඳ නැති නිසාද? සංගීත වැඩසටහනන් හොඳ නැති නිසාද? නෑ... දේශපාලනය නිසා...”ජනතා විමුක්ති පෙරමුණේ මේ ප්‍රකාශය කෙතරම් අඳ බාල විහිළුවක්ද යන බව තවත් පැය කිහිපයකින් අනාවරණය විය. මේ විරෝධය හට ගෙන තිබුණේ ද ඒකොන්ට එරෙහිවය. බෞද්ධයන්ගේ සිත් රිදවූ, බෞද්ධයන් අවමානයට ලක් කළ මේ ගායකයාට ශ්‍රී ලංකාවට පැමිණ සංගීත ප්‍රසංග පැවැත්වීමට ඉඩ නො දෙන ලෙස විරෝධය පළ කෙරිණ. සිද්ධිය මොහොතකින් අන්තර්ජාතික ජනමාධ්‍ය අවධානයට ලක් විය. ඒ වාර්තාකරණය දෙස අපි බලා සිටියෙමු.සුපුරුදු ලෙසම “ආණ්ඩුවේ මැරයන් සිරසට පහර දුන් බව“ ඔවුහු නො කීවෝය. රජයේ ඊනියා ජනමාධ්‍ය මර්දනයක් ගැනද කතා නොකළේය. බෞද්ධ මූලධර්මවාදීහු ප්‍රචණ්ඩ ක්‍රියාවල යෙදෙන බවද නො කීහ. එහෙත් මෙතෙක් දඩබ්බර ලෙස තම ක්‍රියාකලාපය පවත්වා ගෙන ගිය ඒකොන් පවා මෙවර තරමක් සැලුණේය.”මමත් ආධ්‍යාත්මික පුද්ගලයෙක්. බෞද්ධයන්ට හෝ වෙනත් කිසිම ආගමකට අපහාස කිරීම මගේ අරමුණ නෙවෙයි. සිත් රිදවිමක් සිදු වී ඇති බව මම පිළිගනිමි. එහෙත් ප්‍රචණ්ඩත්වය විසඳුමක් නොවේ” යැයි හෙතෙම පසු දින ම ප්‍රකාශ කෙළේය.දෙනෝ දහසක් මැද ලාබාල යුවතියක සමඟ පරපීඩා කාමෝන්මාදයක් ප්‍රදර්ශනය කොට කනිෂ්ඨ නීතිඥයකුට සරිලන ලාබ තර්කයක් ගැලවීමට ඉදිරිපත් කළ ඒකොන් දැන් බෞද්ධයන්ට අහිංසාවාදය උගන්වන්නට ඉදිරිපත්ව සිටී. පිරිමි ළමයකු වේදිකාවෙන් පහළට තල්ලු කළ ඒකොන්, ප්‍රචණ්ඩත්වය හොඳ නැතැයි කියයි. දෙතුන් දෙනෙකු ගල්මුල්වලින් එකිනෙකාට පහර එල්ල කළ ද මෙරට අති බහුතර බෞද්ධයන් සුපුරුදු ලෙසම උපේක්ෂාවෙන් හා සංයමයෙන් තම හැඟීම් දරාගත් බව ඒකොන් දන්නේ නැත.එහෙත් බෞද්ධයින් ප්‍රචණ්ඩ ක්‍රියාවල යෙදෙන බවට ඉඟි කරන ඒකොන් අන්තර්ජාලයට එබී බැලුවොත් පෙනෙන්නේ ඔහුට එරෙහිව පළ වන සාමකාමී හා ශිෂ්ට සම්පන්න විරෝධයේ තරමය. ඒ කරුණු එසේ සිදු වෙමින් තිබෙන මුත් සිරස දැන් කතා කරන්නේ කුමන්ත්‍රණයක් ගැනය. ඒකොන් ගේ සංගීත ප්‍රසංගය නතර කිරීම කුමන්ත්‍රණයක් බව එම මාධ්‍ය ආයතනය පුන පුනා ප්‍රචාරය කරමින් සිටී. ඒකොන්ගේ ලංකා ගමන වැළැක්වීම කුමන්ත්‍රණයක් නම් ඒකොන් මෙරටට ගෙන්වීමට තැත් කිරීමත් කුමන්ත්‍රණයක් දැයි පෙරළා ප්‍රශ්න කරන්නට සිදු වෙයි. තිස් වසරක යුද්ධයෙන් පසුව අද ශ්‍රී ලංකාවේ සංචාරක ව්‍යාපාරය නොසිතූ ලෙස වර්ධනය වෙමින් පවතී.බොහෝ දෙනකු නොදන්නා මුත් සංචාරක හෝටල්වල කාමරයක් වෙන් කරවා ගැනීම පවා අද තරගයකි. සංචාරක ව්‍යාපාරය අතින් ලොව වේගයෙන් ම ඉදිරියට යමින් සිටින රටවල් අතරින් ශ්‍රී ලංකාව කැපී පෙනෙන්නේය. මෙවැනි අවස්ථාවක අන්තර්ජාතිකව ප්‍රසිද්ධියට පත් ගායකයකුගේ ප්‍රසංගයක් මෙහි පැවැත්වීම සංචාරක ප්‍රවර්ධනයට අත්වැලක් සපයන බවත් පිළිගත හැකිය.එහෙත් මේ සඳහා මතභේදාත්මක ඒකොන් නම් ගායකයාව තෝරා ගත්තේ ඇයි? සිරසට ගල්ගැසීම හා පෙරළා සිරසෙන් ද ගල් පැමිණීම අපේ ප්‍රශ්නයකි. එහෙත් යම් හෙයකින් ඒකොන් ගේ සංගීත ප්‍රසංගයට එක ගල් පහරක් හෝ එල්ල වූයේ නම් හට ගන්නේ කවර තත්ත්වයක්ද? ශ්‍රී ලංකාව සංචාරකයන්ට අයෝග්‍ය රටක් බව ප්‍රචාරය කිරීමට කට මැදගෙන හොර ගල් අහුලමින් සිටින එන්.ජී.ඕ. කල්ලියට හා ශ්‍රී ලංකාවට එරෙහි විදේශීය කණ්ඩායම්වලට හොඳ අවස්ථාවක් සැලසෙන්නේය.එයින් ඇත්තටම සිදුවන්නේ සංචාරක ප්‍රවර්ධනය නොව වැඩෙමින් නැඟෙමින් තිබෙන ශ්‍රී ලංකාවේ සංචාරක ව්‍යාපාරයට මරු පහරක් වැදීමය. ඒකොන් ශ්‍රී ලංකාවට ගෙන්වීමට තැත් කෙළේ ඒ කුමන්ත්‍රණයට දැයි පෙරළා සිරසෙන් ප්‍රශ්න කිරීම සාධාරණය. එහෙත් කුමන්ත්‍රණ කතාව කියමින් සිටින්නේ සිරස පමණි. අද සිරසට බ්‍රේකින් නිව්ස් නැත. මහ මඟ පිපිරෙන මිනිස් බෝම්බ හෝ ලේ විසිරුණු මස්වැදලි සහිත රූප රාමු හෝ ගිලන් රථ හා ගිනි නිවන රථවල මරලතෝනි හෝ අද දකින්නේ ඇසෙන්නේ නැත. මළකුණු බුදින ගිජු ලිහිණියන් ද ජීවත් විය යුතු මුත් උන් වෙනුවෙන් වඩ වඩා මිනිසුන් මරණයට පත්විය යුතු යැයි තර්ක කළ නොහැක.ඒකොන් ශ්‍රී ලංකාවට ගෙන්වීමේ ව්‍යාපෘතියට ආයතන ගණනාවක් සම්බන්ධ වී සිටියහ. ප්ලැටිනම් එන්ටර්ටේන්මන්ට් ආයතනය ඒ අතරින් ප්‍රධානය.‘Super fest 2010’ යනුවෙන් නම් කැර තිබූ ඒකොන් ගේ සංගීත ප්‍රසංගය පැවැත්වීමට නියමිතව තිබුණේ අප්‍රේල් 24 දාය. එහෙත් ඒකොන්ට ශ්‍රී ලංකාවට පැමිණීමට වීසා ලබා නොදෙන බව රජය නිවේදනය කෙළේය.ප්ලැටිනම් එන්ටර්ටේන්මන්ට් ආයතනයේ ශ්‍රී ලංකාවේ අධ්‍යක්ෂවරයකු බව සඳහන් කළ ලසන්ත සමරසිංහ පවසා තිබුණේ ඒකොන් ගේ පැමිණීම වෙනුවෙන් රජයේ අවසර ලබාගැනීමට තමන් උත්සාහ දරන නමුත් එය අසාර්ථක වුවහොත් වෙනත් ගායකයකු ගෙන්වා ‘සුපර් ෆෙස්ට් 2010’ සංගීත ප්‍රසංගය පවත්වන බවයි. එයින් මොනවට පෙන්නුම් කෙළේ මතභේදාත්මක ඒකොන්ව කර තබාගෙන යෑමට ප්ලැටිනම් එන්ටර්ටේන්මන්ට් සමාගම පවා අකමැති බවයි. එහෙත් සිරසට පමණක් ඒකොන් සම්බන්ධයෙන් හටගෙන තිබෙන්නේ පුදුම රුදාවකි. ඒකොන්ගේ ගමන නතර කිරීම කුමන්ත්‍රණයක් බව පවසන්නේ ඒ නිසාය.ඒකොන් ගැන මෙරට බහුතරයක් දෙනා නොදනිති. එහෙත් ෂාරුක් ඛාන් මෙරට ප්‍රේක්ෂකයින්ගේ ආදරණීය වීරයෙකි. ඔහු මිතුරෙකු මිස ශ්‍රී ලංකාවට හෝ බෞද්ධයින්ට හෝ එරෙහිව ගිය නළුවකු ද නොවේ. එහෙත් 2004 වසරේ දෙසැම්බර් 11දා හට ගත්තේ අවාසනාවන්ත සිද්ධියකි. ඔහු පැමිණ සිටියේ ‘ටෙම්ප්ටේෂන් 2004’ නම් සංගීත ප්‍රසංගය පැවැත්වීමටය. එහෙත් අපවත්වූ ගංගොඩවිල සෝම හිමියන්ගේ අනුස්මරණ දිනය යෙදී තිබුණේ ද මේ කාලයේදීමය.එවැනි කාලයක සංගීත ප්‍රසංග පැවැත්වීම අයෝග්‍ය යැයි කල්පනා කළ පිරිසක් මේ ප්‍රසංගයට විරෝධය පළ කළහ. අවසානයේ දී ප්‍රසංගයට බෝම්බ ප්‍රහාරයක් එල්ල වී දෙදෙනෙක් මරුමුවට පත්වූ අතර තවත් කිහිප දෙනෙක් බරපතළ තුවාළ ලැබූහ. මේ ක්‍රියාව හේතු කොට ගෙන ශ්‍රී ලංකාවේ ප්‍රතිරූපය තවත් නරක තැනකට තල්ලුවී ගියේය. එවැනි මරිමෝඩකම් යළි සිදු නොවන බව සිතීම පවා සැනසිලිදායකය.එහෙත් ඒකොන් නම් හිපොප් ගායකයා බෞද්ධයන් ගේ සිත් බරපතළ ලෙස වේදනාවට පත් කළ තැනැත්තෙක් ලෙස ප්‍රකටව සිටියේය. එවැනි පුද්ගලයකුට පවා බෞද්ධයින් බහුතරයක් ජීවත්වන ශ්‍රී ලංකාවට පැමිණ සංගීත ප්‍රසංගයක් පැවැත්වීමට ඉඩ දීම ඉවසීම හා උපේක්ෂාවේ ගුණය විදහා පාන උතුම් අවස්ථාවක් වනු ඇතැයි කල්පනා කරන්නේ කවුද? ඉවසීම හා උපේක්ෂාව ප්‍රඥාවතුන් ගේ කාර්යයක් නම් සීමාන්තික නිවටකම මුග්ධයන්ට අයත් නොවන්නේද? කලෙක මෙරට එක්තරා “සමාජ විද්‍යාඥයෝ” පිරිසක් ජාතක කථා සංග්‍රහය නැවත කියවමින් සිටියෝය.ඔවුන් ඇඟ කිළි පොළා යන දේවල් සොයා ගෙන තිබිණ. ඒ අනුව බුදුන්වහන්සේ ස්ත්‍රී අයිතිවාසිකම් පිළිනොගත් ශාස්තෘවරයෙක් බවත් ජාතක කථාවේ නිරූපිත ස්ත්‍රිය පුරුෂාධිපත්‍යයේ කෙළිබඩුවක් බවත් කියැවිණ. මෙවැනි ලට-පට පිරි “ශාස්ත්‍රීය අභ්‍යාස” ගණනාවක් මුද්‍රණය කළ අතර ඊට නොමසුරුව මුදල් වැය කළේ මත නිෂ්පාදන එන්.ජී.ඕ. කල්ලියකි. අද ඒ ඇතැමෙක් 17 වැනි සංශෝධනය ගැන කතාකරමින් සිටිති. තවත් දෙතුන් දෙනෙක් ජිනීවා නුවරට ගොස් ශ්‍රී ලංකා රජයට එරෙහිව එ.ජා. මානව හිමිකම් කවුන්සිලය උසිගැන්නුවෝය. සිංහල බෞද්ධයෝ අන්‍ය ජනවර්ගයන්ට පීඩා කරන බව එයින් තවත් පිරිසක් කියති.ඒකොන් ගේ ලංකා ගමන සැලසුම් කළ පිරිස අතර මෙවැනි ගණයේ එන්.ජී.ඕ. මොළ තිබුණේ ද යනු සැකයක් හටගැනීමත් සාධාරණය. එන්.ජී.ඕ. ආවේශයෙන් රෝගාතුර වූ රජයේ සේවකයන් ද අතරින් පතර දක්නට නැත්තේමත් නොවේ. 1948 නාම මාත්‍රික නිදහසින් පසු දෙවැනි අර්ථපූර්ණ නිදහස උදාවූයේ 2009 මැයි 17 දා බවට තර්ක කරන්නෝ ද වෙති. එදින රට දෙකඩ කිරීමට උත්සාහ කළ සන්නද්ධ ත්‍රස්තවාදය සමඟ ම මෙරට අවුලෙන් අවුලට පත් කළ තුප්පහි මතවාද කල්ලියත් අභාවප්‍රාප්ත වූහ.එසේ තිබියදී ඒකොන් වැනි තුප්පහියකු මෙරටට ගෙන්වා සංගීත ප්‍රසංග පැවැත්වීමට උත්සාහ ගත්තේ කුමන අරමුණකින්ද? ඒකොන් නිසැකයෙන්ම තුප්පහියකු වන්නේ හිපොප් සංගීතය නිසා නොව ඔහු අන්‍ය සංස්කෘතීන්ට, අන්‍ය ආගම් හා විශ්වාසයන්ට අපහාස කළ පුද්ගලයකු වන හෙයිනි. ඒකොන් බටහිර වීරයකු විය හැකි මුත් බෞද්ධයන්ට නම් ඔහු අශීලාචාර කසළ ගොඩකි. එවැනි පුද්ගලයන් කර තබා ගෙන යන අයට කිව යුතු සඳහන කුමක්ද යනු සිතා බැලීමත් වටී.හිපොප් සංගීතය ලොව පුරා ජනප්‍රිය රසාස්වාදයකි. ඊට ප්‍රිය කරන්නෝ ශ්‍රී ලංකාවේද වෙති. ඒ අත්දැකීම විඳීමට ද මෙරට ගීත ශ්‍රාවකයන්ට හිමිකම් ඇත. එහෙත් ලොව එකම හා හොඳම හිපොප් ගායකයා ඒකොන් නොවේ. එසේම R &amp; B hipop සංගීතය සමඟ ඒකොන් වැනි පුද්ගලයකු මෙරට ගෙන්වීම පවා ඒ සංගීතයට කරන නිග්‍රහයකි. හිපොප් යනු ආගම් ශාස්තෘවරුන්ට අපහාස කරන අශීලාචාර කලාවක් ද නොවේ.ඒකොන් (Akon) යනු මේ ගායකයාගේ ප්‍රසිද්ධ නාමය වුණත් ඔහුගේ සැබෑ නාමය කුමක්දැයි ප්‍රශ්නයකි. අප්‍රිකානු සෙනෙගල් සම්භවයක් සහිත හෙතෙම ඇමෙරිකාවේ පුරවැසියෙකි. ඔහු විවිධ අවස්ථාවල තම නමේ දිග පළල අඩු වැඩි කරන්නා සේ ම උපන් දිනය පවා වසන් කරන තැනැත්තෙකි. 1973, 1977, 1981 යනුවෙන් ඔහු උපන් වර්ෂ කිහිපයකි. ලාබාල වියේදීම ආයුධ හා මත්ද්‍රව්‍ය ජාවාරමක් සම්බන්ධයෙන් වරදකරුවකු වී පස් වසරකට සිරගත වන ඒකොන්; සංගීතයට සිත යොමු කරනුයේ සිරකූඩුවේ ලෝහ බටවලට නියපිටින් තට්ටු කරමිනි.සිරෙන් නිදහස් වන හෙතෙම; ස්වොත්සාහයෙන් සංගීත ලෝකයට පිවිස නමක් දිනා ගැනීමටත් සමත් වෙයි. ග්‍රැමී සම්මානය සඳහා අවස්ථා හයකදී ඔහුගේ නම යෝජනා වන මුත් එකම වරකවත් ඔහු සාර්ථක වන්නේ නැත. කෙසේ වෙතත් ඒකොන් ඇමෙරිකාවේ සහ බටහිර ප්‍රසිද්ධ හිපොප් ගායකයෙකි. සුප්‍රකට ෆෝබ්ස් සඟරාව අනුව ඔහුගේ වාර්ෂික ආදායම ඩොලර් මිලියන 30කි. භාර්යාවන් තිදෙනකු නඩත්තු කරන හෙතෙම දරුවන් හය දෙනෙකුගේ පියෙකි. එහෙත් දරුවන් හා භාර්යාවන් සියලු දෙනාම යකඩ තිරයකින් ආවරණය කැර තබා ගැනීමට ද හෙතෙම පරෙස්සම් වෙයි. මේ බහුභාර්යා සේවනය පිළිබඳව වරෙක ඔහු ගෙන් ප්‍රශ්න කෙරිණ.”මගේ තාත්තාට ගෑනු 4ක් හිටියා. නමුත් මට ඉන්නේ 3යි” හෙතෙම ගාණකට නැතිව කීවේය.මෙවැනි නොයෙකුත් සීරු - මාරු නැති කලාකරුවන් හොලිවුඩ්පුරයෙන් පමණක් නොව බොලිවුඩ් පුරයෙන් ද සොයා ගැනීම අසීරු විය හැකිය. එහෙත් බාල වයස්කාර දැරියක් සමඟ ප්‍රසිද්ධියේ අශ්ලීල අභිනයන් පළ කිරීම හා හෙළුවැලි නළඟනන් ලවා ආගමික ශාස්තෘවරුන්ට නින්දා කළ කලාකරුවන් ද ලොව ඉතාම දුර්ලභය. ඒ ජුගුප්සාජනක සිද්ධීන් දෙකම කළ එකම ගායකයා ඒකොන්ය.එහෙත් ශ්‍රී ලංකාවේ සිද්ධියෙන් පාඩමක් ඉගෙන ගත් බව ව්‍යංගයෙන් කීමට ඔහුට සිදු විය. ඒකොන්ට ශ්‍රී ලංකා රජය වීසා නොදෙන බව ප්‍රකාශ වීමත් සමඟම ඔහු කළ පාපොච්චාරණය ලොව පුරා ප්‍රචාරය කෙරිණ. එය ඔහුට මතක හිටින පාඩමක් වනු ඇති බවටත් සැකයක් නැත. පෘතුගීසින් ශ්‍රී ලංකාව අල්ලා ගත්තේ 1505 දීය. 2005 වන විට ඒ සිද්ධියට වසර 500ක් සැපිරෙයි. 2001 දී බලයට පත් රනිල් වික්‍රමසිංහ මහතාගේ එක්සත් ජාතික පෙරමුණ පෘතුගාලයේ රාජ්‍ය නායකයාට ඇරියුමක් කෙළේය. එහි අදහස මෙසේය.”ඔබේ රට ශ්‍රී ලංකාව යටත් කර ගැනීමේ සිද්ධියට 2005 දී වසර 500ක් සැපිරෙයි. ඒ ප්‍රීතිය සමරනු සඳහා ශ්‍රී ලංකාවට එන්න. මගේ ආණ්ඩුව ඔබ වෙනුවෙන් ගෞරවාචාර රාජකීය උත්සවයක් සංවිධානය කැර ඇත” ශ්‍රී ලංකාව යටත් කැරගෙන දේශීය සම්පත් කොල්ලකමින් මෙරට ළමා ළපටියන් ගේ සිට මහල්ලා දක්වා ඝාතනය කළ අසවේදු පරම්පරාවෙන් පැවත එන පෘතුගීසි මිනීමරුවන්ට රතු පාවාඩ එලන්නට හැදූ රනිල් වික්‍රමසිංහ මහතා වැනි නායකයෙක් වර්තමානයේ මෙරට රාජ්‍ය නායකත්වයේ සිටියේ නම් ඒකොන්ට වීසා පමණක් නොව අනුරාධපුරයේ සමාධි බුද්ධ ප්‍රතිමාව ඉදිරියේ තවත් Sexy Bitch ගීතයක් වීඩියෝ කිරීමටත් ඉඩ ලැබෙනු ඇත. එදා මෙදා වෙනස තේරුම් ගැනීමට ද මේ සිද්ධිය ප්‍රයෝජනවත්ය.සටහන කේ.සී.ජේ.රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003282</link>
    <topic>ඩෙංගුවාට මනාපයක් දෙන්න එපා</topic>
    <author>සුමේධා නවරත්න</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝනැඟෙනහිර මහ ඇමැතිටත් ඩෙංගු වැළදුණේය. වායු සමීකරණය කළ කාර්යාල, නිවාස අස්සෙන් පමණක් නොව වෙඩි නොවදින වාහන අස්සෙන් ද රිංගාවිත් ඩෙංගු මදුරුවා මහ ඇමැතිවරයාට දෂ්ට කළේය. එහෙයින් මඩකළපුව දිස්ත්‍රික් රෝහලේ හදිසි අනතුරු අංශයෙන් දින පහක් ප්‍රතිකාර ලබා වැඩිදුර ප්‍රතිකාර ලැබීමට කොළඹ පෞද්ගලික රෝහලකට ද ඒමට ඔහුට සිදුවිය.මේ වන විට, සිවනේෂන්තුරෙයි චන්ද්‍රකාන්තන් මහ ඇමැතිවරයා ඩෙංගු රෝගයෙන් සුවය ලබමින් සිටිය ද ඩෙංගු මදුරුවා පරාජය කිරීම නම් එතරම් පහසු වන්නේ නැති බව පෙනෙන්නට තිබේ.මේ වසර ඇතුළත ඩෙංගු රෝගීන් දස දහසක් වාර්තා වූයේ ඒ නිසාය. රටවල් තිහකට සීමා වී සිටි ඩෙංගු මදුරුවා රටවල් හැටකින් නොනැවතී සියය දක්වා පැතිර ගියේ ද ඒ නිසාය. භූතානය, නේපාලය වැනි උස් බිම් සහිත ප්‍රදේශවලට පැතිර නොයතියි සිතූ ඩෙංගු මදුරුවා ඒ ප්‍රදේශවලට පැතිරුණේ ද ඒ නිසාය.මදුරුවා පිළිබඳ පර්යේෂණ පැවැත්වූ විශේෂඥයන් සිතා සිටියේ ද ඩෙංගු මදුරුවා මීටර 500 ට වඩා ඉහළට පියාසර නොකරන බවය. එහෙත් දැන් මීටර් 2000 ටත් වඩා ඉහළ යාමට හැකියාව තිබීම වගේම යුරෝපයටත් ඩෙංගු පැතිරීමේ අවදානමක් ඇති බව වසංගත රෝග විද්‍යා අංශයේ වෛද්‍ය හසිත තිසේරා මහතා පැවසුවේය.ඒ අනුව ඉදිරියේ දී ඩෙංගු මදුරුවා ඉතාලිය හා ප්‍රංසය වැනි රටවල ද ආක්‍රමණය කරනු ඇත. දැනට දැඩි ලෙස මේ ප්‍රශ්නයට මුහුණ පා සිටින්නේ ආසියාව හා දකුණු ඇමෙරිකානු රටවල් ය.ඩෙංගු මේ තරම් සමාජගත වූ සංකීර්ණ ප්‍රශ්නයක් වූයේ ඇයි? ඒ සඳහා බලපාන මූලික කරුණු තුනකි. මදුරුවා එහි ප්‍රධාන සාධකයයි. වෛරසය හා මිනිසා සම්බන්ධ ගැටලු අනෙක් කරුණුය. මිනිසාට බලපෑමක් කළ නොහැකි පාරිසරික හා ස්වභාවික සාධක ඩෙංගු රෝගය වේගයෙන් පැතිරී යාමට බලපාන සෙසු කාරණා වෙයි.ප්‍රතිශක්තිකරණයඩෙංගු මදුරුවාගේ බලපෑම වැඩි වශයෙන් දක්නට ලැබෙන්නේ ඝර්ම කලාපීය හා අර්ධ ඝර්ම කලාපීය රටවලිනි. ඒ අනුව ලංකාව පහසුවෙන් සිය ග්‍රහණයට හසුකර ගැනීමට ඩෙංගු මදුරුවාට හැකියාව ඇත.ඉතා සුළු ජල ප්‍රමාණයක සිය වර්ගයා බෝ කිරීමට හැකියාව ලැබීම මෙන් ම පවතින ඕනෑම දේශගුණික තත්ත්වයකට අනුව හැඩ ගැසීමටත් ඇති හැකියාව නිසා ඩෙංගු මදුරුවාට ලංකාවේ සියලු දිස්ත්‍රික්ක ආක්‍රමණය කිරීමට හැකියාව ලැබී තිබේ. යම් විටෙක මදුරුවා මිය ගියද මදුරුවා දමනු ලබන බිත්තර වසරක් යන තෙක් නොනැසී පවතී.එබැවින් මදුරු බිත්තරවලට වසරකට පසුව ලැබෙන වැස්සකින් වුවද පණ ලැබීමට හැකියාව ඇත.අනෙක් අතට මේ මදුරුවා දහවල් කාලයේ හැසිරෙන නිසා මිනිසා සමඟ ගැටෙන අවස්ථා ද වැඩිය.එබැවින් නිවෙසේ, කාර්යාලයේ, පාසලේ යනාදි ඕනෑම ස්ථානයක දී මිනිසා මේ අවදානමට ගොදුරු වෙයි.ඩෙංගු වෛරසය, ඩෙංගු රෝගය සංකීර්ණ ප්‍රශ්නයක් බවට පත් කරන අනෙක් හේතුවයි. ප්‍රභේද හතරකින් හා අනු ප්‍රභේදවලින් ද යුතු ඩෙංගු වෛරසයට ප්‍රතිශක්තිකරණ එන්නත් සොයා ගැනීම ද බරපතළ ප්‍රශ්නයක් වී තිබේ. ඇතැම් ප්‍රභේද ඉතා බරපතළ රෝග ලක්ෂණ පහළ කරන අතර රෝගී තත්ත්වයන් තීරණය වනුයේ එම ප්‍රභේදවලට අනුවය.වෙනත් වසංගත රෝගයක්, එනම් උදාහරණයක් ලෙස පැපොල, සරම්ප වැනි රෝගයක් සැදුණ පසු ශරීරයේ ඇති වන ප්‍රතිදේහ දීර්ඝ කාලීනව හෝ සදහටම හෝ අදාළ වෛරසයට එරෙහිව නැගී සිටී. සරම්ප එන්නතින් පසු ඉන් ඇතිවන ප්‍රතිදේහ නැවත සරම්ප රෝගයට ඇති ඉඩ වලකාලයි. එහෙත් ඩෙංගු වෛරසය නැවත නැවත ශරීරයට ඇතුළු වෙන අතර දෙවන, තෙවන වර රෝගියා බලවත් ලෙස රෝගාතුර කරවයි. ඩෙංගු වෛරසය ශරීරගත කිරීමෙන් පසු නැවත, නැවත යමකුට ඩෙංගු රෝගය වැළඳීමෙන් රෝගියාගේ තත්ත්වය බරපතළ වීමත්, වෛරස් ප්‍රභේද හතරක් තිබීමත් හේතු කොට ගෙන ඩෙංගු සඳහා ප්‍රතිශක්තිකරණ සොයා ගැනීම වෛද්‍ය විද්‍යාව මුහුණ දී ඇති බරපතළ ගැටලුවකි. එහෙත් වෛද්‍ය ක්ෂේත්‍රය විසින් මේ මොහොතේ ද ඒ පිළිබඳ අඛණ්ඩ පර්යේෂණ කරගෙන යනු ලබයි.සංකීර්ණ ප්‍රශ්නයක්තෙවන හේතුව ලෙස විග්‍රහ වෙන මිනිසා සම්බන්ධ ගැටලු පිළිබඳ විග්‍රහ කර ගැනීම වැදගත් ය. වෛද්‍ය හසිත තිසේරා මහතා පවසන්නේ ඩෙංගු රෝගය මුලින් ඇතිවීමෙන් හැදෙන ශරීරයේ ප්‍රතිදේහ හා නැවත වැළදෙන රෝගය එකතු වී ශරීරයට විරුද්ධව කටයුතු කරන බවකි. මේ තත්ත්වය ඇතැම් රෝගීන්ට වැඩි වශයෙන් අහිතකර ලෙස බලපාන බව ද ඔහු පැවසුවේය. ඒ අනුව බාල හා මහළු පිරිස්, ගැබිනි මව්වරු, නිධන්ගත රෝගීන් (දියවැඩියාව, වකුගඩු යනාදි රෝගී තත්ත්වයන්) ස්ථුල පුද්ගලයන් හා රුධිර වහනයන් සිදුවිය හැකි රෝග තත්ත්වයන් ඇති රෝගීන් යන පිරිස් ඩෙංගු රෝගයෙන් වැඩි අවදානමට ලක්වෙන පිරිසය.ඒ කෙසේ් වුවද “ඩෙංගු රෝගී තත්ත්වය” යනු අතිබහුතරයකට සාමාන්‍ය උණක් පමණි. තවත් සමහරකුට ඩෙංගු ශරීරිගත වුවද රෝග ලක්ෂණ හෝ නොපෙන්වයි. එහෙත් සුළුතරයකට පමණක් භයානක රෝගී තත්ත්වයන් ඇතිවීමට පුළුවන.එහිදී රුධිර වාහිනිවලින් ශරීර අභ්‍යන්තරයට තරලය විස්තාරණය වීම, ශරීර අභ්‍යන්තරයට හෝ පිටතට අධික ලෙස රුධිර වහනය වීම, ඉන්ද්‍රියයන් අක්‍රිය වීම යන කරුණු සුළුතරයකට ඇති විය හැකිය.කාන්තාවන් සම්බන්ධයෙන් එක් වැදගත් කරුණක් සටහන් කළ යුතුය. එනම් උණ රෝගය හා ඔසප් වීම එක්වර සෑදී ඇති අවස්ථාවකවැඩි වශයෙන් රුධිරය වහනය වීමක් සිදුවුවහොත් ඉක්මන් වෛද්‍ය ප්‍රතිකාර ලබාගත යුතුය.කෙසේ වෙතත් ඉහත අවදානම් තත්ත්වයන් ඇතිවන්නේ සුළුතරයකට පමණි. එවැනි තත්ත්වයන් ඉක්මනින් හඳුනාගෙන රෝගියා ඉක්මන් ප්‍රතිකාර සඳහා යොමු කිරීම ප්‍රජාවේ වගකීමය.ඩෙංගු සංකීර්ණ ප්‍රශ්නයක් වීමේ අනෙක් හේතුව වන්නේ පාරිසරික හේතූ®න්ය. උෂ්ණත්වය වැඩිවීම මෙන්ම වර්ෂාව, පාලනය කළ නොහැකි දේවල් වුවද ඊට අදාළව ඩෙංගු බෝවීම අවම කිරීමේ වැඩපිළිවෙළ ක්‍රියාත්මක කළ යුතුය.ආණ්ඩුවේ මෙන්ම මේ රෝගය වැළැක්වීම සඳහා අදාළ අමාත්‍යාංශවල ඒකාබද්ධ මෙහෙයුමක් තිබිය යුතු සේම ජනතාව ද සිය වගකීම් ඉටුකළ යුතුය. සතියකට වරක් හෝ සිය නිවෙස, වතුපිටි, කාර්යාලය, හෝ ආයතන පිරිසුදු කිරීමේ වැදගත්කම පිළිබඳ අදාළ අංශ නිරන්තරයෙන් සිහිගන්වන අතර ඒ අනුව ප්‍රායෝගිකව කටයුතු කිරීම ජනතාව සතුª වගකීමකි.නාගරීකරණය වීම හා එහි නිසි සැලසුම්සහගත බවක් නැතිවීම, පාරම්පරිකව ජලය එක්රැස් කිරීම හා නිරන්තර ජල සැපයුමක් නොමැති වීම, නිසි කසළ කළමනාකරණයක් නොමැතිවීම, ජීවන රටාවේ ඇතිවී තිබෙන වෙනස්කම් ඩෙංගු මදුරුවාගේ බෝවීම වැඩි දියුණු කරන සාධකයන්ය.ඩෙංගු යාපනයටත්මේ හේතු සාධකවල ආසන්නම ප්‍රතිඵලය යාපනය දිස්ත්‍රික්කයයි. මෙතෙක් ඩෙංගු වාර්තා නොවූ යාපනය දිස්ත්‍රික්කය මෑත කාලයේ වැඩි වශයෙන් ම ඩෙංගු වාර්තා වූ දිස්ත්‍රික්කය බවට පත්විය. ඊට ප්‍රධාන හේතුව වූයේ යුද්ධය නිමාවීමත් සමඟ ජනතාව එම ප්‍රදේශයට යාම ඒම වැඩිවීම හා ඔවුන් ඉවතලන අපද්‍රව්‍යවලට නිසි කළමනාකරණයක් නොමැතිවීමයි. මේ තත්ත්වය හා ඊට වර්ෂාව එකතුවීමෙන් සිදුවූයේ යාපනය දිස්ත්‍රික්කය ද ඩෙංගු රෝගීන්ගෙන් පිරුණු දිස්ත්‍රික්කයන් බවට පත්වීමය.ප්‍රජා නායකත්වයපසුගිය සති එකොළහ ඇතුළත ඩෙංගු රෝගීන් දස දහසක් වාර්තා වූ අතර මියගිය ගණන හැටතුනකි.මාස තුනක් ඇතුළත ඩෙංගු රෝගයෙන් 63 දෙනකු මිය යාම කිසිසේත්ම හොඳ තත්ත්වයක් නොවේ. මේ වෙනුවෙන් කළ හැක්කේ කුමක්ද? එය කළ යුත්තෙ කවුරුන් විසින්ද? ඩෙංගු සමාජ ප්‍රශ්නයක් වූ රටවල් සියයෙන් එකක් හෝ ඊට නිසි පිළියම් යොදා නැතිද?වෛද්‍ය හසිත තිසේරා මහතා පවසා සිටින්නේ ඩෙංගු රෝගය බොහෝ දුරට පාලනය කරගෙන ඇත්තේ කියුබාව හා සිංගප්පූරුව බවයි. සියයට සියයක් මේ උවදුර නැතිකර ගැනීමට නොහැකි වුවද බොහෝදුරට මර්දනය කර ගැනීමට එම රටවල් සමත්වී ඇත.සිංගප්පූරුව මිනිසාට පැනවූ දැඩි නීති රීති පද්ධතියකින් ඩෙංගු මදුරුවා මර්දනය කරන අතර කියුබාව ඊට තරමක් වෙනස් ආකාරයෙන් එම ක්‍රියාවලිය කරගෙන යයි. සිංගප්පූරුව පරිසර අධිකාරියක් හා නීති රීති ක්‍රියාත්මක කරන අතර එහි ක්‍ෂේත්‍ර නිලධාරීන් විසින් මාර්ග, නව ඉදිකිරීම් මෙන්ම නිවාස, ගොඩනැඟිලි, පොදු ස්ථානයනාදී සියලු ස්ථාන දැඩි අධීක්ෂණයට ලක්කරනු ලබයි. ඩෙංගු බෝකරන ලෙස කටයුතු කරන ජනතාවගෙන් ඩොලර් 2000 දක්වා වූ දඩ මුදල් අයකරගනු ලබන්නේ මේ පරිසර අධිකාරියයි.කියුබාව අංශ තුනකින් සිය රටේ ඩෙංගු මර්දන ක්‍රියාවලිය පවත්වාගෙන යයි. එනම් එවැනි වසංගත රෝග පැතිර යන අවස්ථාවලදී රටේ නිශ්චිත ශ්‍රම බලකාය ප්‍රජා නායකත්වයත් එකතුකරගෙන ඊට මුහුණ දීම එක් පියවරකි. එනම් ජනතාව දැනුවත් කිරීම, ශුද්ධ පවිත්‍ර කිරීම යනාදී කටයුතු ඔවුන් අතින් සිදුවේ. නිරන්තරයෙන් ඩෙංගු සම්බන්ධ කෙරෙන පර්යේෂණ හා ඊට අදාළ විද්‍යාත්මක දැනුම මඟින් ඩෙංගු මර්දනයට කටයුතු කිරීම දෙවැනි පියවරයි. නීතිය නිසි ලෙස ක්‍රියාත්මක කිරීම තෙවන අදියරයි.කාර්ය සාධක බළකායනීති රීති, ක්ෂේත්‍ර නිලධාරීන්, පරිසර අධිකාරි, පරිසර අමාත්‍යංශ, සෞඛ්‍ය අමාත්‍යංශ සිංගප්පූරුවට කියුබාවට මෙන්ම ලංකාවට ද තිබේ. එසේ නම් අපට ඩෙංගු වළක්වා ගත නොහැකිද? ඩෙංගු පැතිරුණු රටවල් සියයෙන් ඩෙංගු බොහෝදුරට මර්දනය කරන තෙවන රට ලංකාව කිරීමට අපට හැකියාවක් නැතිද?මේ සම්බන්ධයෙන් සිළුමිණට අදහස දැක්වූ වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පළිහවඩන මහත්මිය පවසා සිටියේ සෞඛ්‍ය අමාත්‍යංශයට පමණක් මේ කටයුත්ත තනිව කළ නොහැකි බවය. ඒ සඳහා පරිසර අධ්‍යාපන, පළාත් පාලන, ජනමාධ්‍ය යන අමාත්‍යංශවල මෙන්ම ජනතාවගේ ද සහයෝගය අත්‍යවශ්‍ය බවය. ඒ අනුව කැබිනට් අනුමැතියකින් මේ සියලු අමාත්‍යංශ ඒකාබද්ධ වූ කාර්ය සාධක බලකායක් ද පිහිටුවා තිබේ.මීට පෙරද මෙවැනි කාර්ය සාධක බලකායන් පිහිටුවූ අවස්ථා තිබේ. එහෙත් වරින් වර ඒවා සක්‍රීය වෙමින් අක්‍රීය වෙමින් ගිය අතර ඩෙංගු වඩා හොඳින් සක්‍රීය වී තිබේ. මේ වන විට කොළඹ, ගම්පහ, මහනුවර, කෑගල්ල, මාතර, කුරුණෑගල, රත්නපුරය යන දිස්ත්‍රික්කවලින් නොනැවතී මඩකලපුව, වව්නියාව, ත්‍රිකුණාමලය, යාපනය යන දිස්ත්‍රික්කවලට ද පැතිරී ගොස් තිබේ. දිවයිනේ අනෙක් දිස්ත්‍රික්කවල ද අඩුවැඩි ප්‍රමාණයෙන් ඩෙංගු පැතිරී තිබේ.මේ වසරේ ඩෙංගු රෝගීන්ගේ ගණන දස දහසක් වුවද ජනවාරි පෙබරවාරියට වඩා මාර්තුවේ එය පහළ මට්ටමකට පැමිණ ඇති බවද වසංගත රෝග විද්‍යා අංශය පවසයි. සිංගප්පූරුව ලංකාවක් බවට පත් කළ යුතු යැයි ලී ක්වාන් යූ මහතා පැවසුවේ මීට අවුරුදු කීපයකට පෙරය. ලංකාව සිංගප්පූරුවක් කරනවා යැයි අපේ දේශපාලනඥයන් පැවසුවේ ඊයේ පෙර්දාය. ඒ රට සුපිරි රටක් කරන බවට අදහසක් මිස ඩෙංගු ගැන සිතක කොනක හෝ තබාගෙන නොවේ. එහෙත් දැන් ඩෙංගු ගැන කථාකිරීමේදී ද සිංගප්පූරුව මෙන් වීමට ලංකාවට වුවමනාවක් තිබේ.සමහරු ලංකාව සිංගප්පූරුවක් කරන්න හදනවිට තවත් සමහරු ලංකාව කියුබාවක් කරන්නට වෙර දරයි. මේ මත දෙකම දරන්නෝ පාර්ලිමේන්තුවේ වෙත්. දැන් ඔව්හු නැවත පාර්ලිමේන්තුවට යාමට ජනවරම් ඉල්ලා ජනතාව වෙත යති. ජනතාව ද මේ කාට හෝ මනාපය දී ඔවුන් පාර්ලිමේන්තු යවති. දැන් ඉතිං රට සිංගප්පූරුවක් කියුබාවක් කරන්න හදන දේශපාලකයෝ ද ඔවුන්ට ඡන්දය දෙන සියල්ලන්ම එකතු වී අඩුම තරමේ ඩෙංගුවලින් හෝ මේ රට කියුබාවක් සිංගප්පූරුවක් කිරීමට සමත් වේ නම් එයද මහත් දෙයකි.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003283</link>
    <topic>පත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්</topic>
    <author>පාලිත ධර්මරත්න</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝසුදු අධිරාජ්‍යවාදය මෙරටට බලපෑ අවදියේ ඉංගිරිසි අනුකරණ රටාව මුළුමහත් සමාජයම වසාගෙන අන්ධකාරයක් මෙන් පැතිර තිබූ අවදියේ අපේ ම සමාජයක් අපේම සංස්කෘතියක් ස්ථාපිත කොට නිවහල් දේශයක් ගොඩ නංවන්නට උර දුන් නායකයන් අතර ඩී. ආර්. විජයවර්ධන ශ්‍රී මතාණන්ට හිමි වනුයේ ප්‍රමුඛස්ථානයෙකි.එතුමාගේ චරිතය සුවිශේෂී වනුයේ රටේ නිදහස අපේකම රැක ගන්නට ඉදිරිපත් වූ සෙසු දේශ මාමකයන් ප්‍රසිද්ධ රැස්වීම්වල කතා පවත්වමින් තම සේවාව ඉටු කරද්දී විජයවර්ධන මහතා සිංහල දෙමළ, ඉංගිරිසි යන ත්‍රිවිධ භාෂාවලින් පළ වූ තම පුවත්පත් මඟින් අන් කිසිවකුටත් කළ නොහැකි වූ පුළුල් ක්ෂේත්‍රයක සේවාවක් ඉටු කිරීමට සමත් වීම ය.රටේ ජනතාව මත දේශපාලන වගකීම පැවරුණු අවදියෙක විජේවර්ධන මහතා සිය පුවත්පත් මඟින් ජන මතය සකස් කිරීම සඳහා දක්වන ලද දායකත්වය බෙහෙවින් සාර්ථක විය.මෝදර ශාන්ත තෝමස් විදුහලෙන් මූලික අධ්‍යාපනය ලබා එංගලන්තයේ කේම්බ්‍රිජ් විශ්වවිද්‍යාලයෙන් සරසවි අධ්‍යාපනය ලැබූ විජයවර්ධන මහතාට මුලින් ම දේශපාලනය පිළිබඳ උනන්දුවක් ඇති වූයේ ඒ අවදියේ එංගලන්තයට පැමිණි රාජකීය ව්‍යවස්ථා මණ්ඩලයේ සාමාජිකයකු වූ ගෝපාල් ක්‍රිෂ්ණ ගොබලේ නිසා ය.විශිෂ්ට ගණයේ බුද්ධිමතකු වූ ඔහු තම රට වෙනුවෙන් විශාල කැප කිරීමක් කළ පුද්ගලයෙකි. කුමන රටකට ජාතියකට අයත් වූවකු වුව ද සෑම උගත් තරුණයකුම තම රට වෙනුවෙන් කළ යුතු මෙහෙයක් වේ නම් එය නොපැකිළ ව ඉටු කළ යුතු යයි ගොබලේ ප්‍රකාශ කළේ ය. රටේ සුබසිද්ධිය උදෙසා යම් පරිත්‍යාගයක් කිරීමට ඔවුන් සූදානම් විය යුතු යයි ගොබලේ දැක්වූ අදහස් තරුණ විජයවර්ධනයන්ගේ සිතේ තදින් ම සටහන් විය. මේ හැරුණු විට එංගලන්තයේ නීතිඥයකු වශයෙන් කටයුතු කළ එෆ්.එච්.එම්. කෝබට් ද විජයවර්ධන මහතාගේ සිතට දේශපාලනය පිළිබඳ ලොකු උනන්දුවක් ඇති කැරවීමට සමත් වූවා පමණක් නොව පුවත්පතක් පටන් ගැනීම පිළිබඳව විජයවර්ධනයන්ගේ සිතට අදහස ඇතුළත් කළේත් කෝබට් ය.ඉගෙනීම නිමවා සියරට පැමිණි විජයවර්ධන මහතා පුවත්පතක් බිහි කිරීමේ දැඩි අධිෂ්ඨානයෙන් යුතුව කටයුතු කරන්නට පටන් ගත්තේ ය. ‘සිලෝන් ඩේලි නිවුස් පුවත්පත’ ආරම්භ කොට 1914 දී දිනමිණ පුවත්පතේ අයිතිය ද ලබාගෙන 1923 දී ඔබ්සර්වර් පත්‍රය මිලට ගත්තේ ය. 1930 වසරේ ‘සිළුමිණ’ පුවත්පත ද 1932 තිනකරන් පුවත්පත ද ආරම්භ කොට සමස්ත ආසියාවේම ප්‍රමුඛ පුවත්පත් ආයතනයක් බවට එක්සත් ප්‍රවෘත්ති පත්‍ර ආයතනය පත් කෙළේ ය.විජයවර්ධන මහතාගේ සිතට තම රට වෙනුවෙන් ඉටු කළ යුතු මෙහෙය පිළිබඳ දැඩි අවබෝධයක් ඇති වූයේ විදේශ බලවේග මගින් තම රටේ පාලන කටයුතු කෙරෙහි වූ බලපෑම් ය.මහජන නියෝජිතයන් පෙනී සිටින ආණ්ඩුවක් ලංකාවේ පිහිටුවීම පිළිබඳව අවශ්‍යතාව එකල මෙරට ඉංගිරිසි පාලකයා වශයෙන් කටයුතු කළ සර් හෙන්රි මැකලම්ගේ හිතුවක්කාර කටයුතු නිසා මෙරට බොහෝ දේශප්‍රේමීන්ට දැනෙන්නට විය.එංගලන්තයේ දීර්ඝ කාලයක් ගත කළ ද විජයවර්ධනයන් කිසි විටෙක සිය රට හා ස්වදේශික දේ කෙරෙහි ඇති ඇල්මට එය බාධාවක් කැර ගත්තේ නැත.විජයවර්ධන මහතා රටේ අභිවෘද්ධිය ඇති කිරීමට සිය පුවත්පත් යොදා ගත්ත ද ලෝකයේ සෙසු නිදහස් ජාතීන් අතරට තම රටේ ජනතාව ද එකතු කිරීම ඒ මහතාගේ පරම අභිලාෂය විය. ලංකාව යටත් විදේශ භාර මහලේකම්ගේ පාලනයට යටත්ව විදේශ භාර මහලේකම් විසින් තෝරාගනු ලැබූ ආණ්ඩුකාර නම් නිලය දරන සුදු ජාතිකයකු විසින් රටේ පාලන කටයුතු කිරීමට එරෙහිව දියත් වූ සටනට විජයවර්ධන මහතා ගේ දායකත්වය ලැබිණි.විජයවර්ධන මහතා රටේ ජනතාවගේ සුබසිද්ධිය සඳහා කටයුතු කළ අවුරුදු 40 කට වැඩි කාල පරිච්ඡේදය විදේශ බලවේගයන් නිසා ආගමික ආර්ථික මෙන් ම සමාජයීය වශයෙන් ද වැදගත් වූ සිද්ධීන් මාලාවකින් සමන්විත කාල පරිච්ඡේදයකි.යටත් විජිතයක්ව තිබූ දේශයට නිදහස ලැබීම, මන්ත්‍රණ සභාවට හා පළාත් පාලන ආයතනවලට මහජන නියෝජිතයන් පත්වීම මෙන් ම ජනතාවට දේශපාලන බලයක් ලබා ගැනීමට හැකිවීම මින් විශේෂ වැදගත්කමකින් සමන්විත සිද්ධීන් ය.යුරෝපීය ආධිපත්‍ය බෙහෙවින් බලපෑ සමාජයකට දේශ වාත්සල්‍ය පිළිබඳ නිරන්තර සිහි කැඳවීම් කරන ප්‍රබලතම ජනමාධ්‍යයක් වශයෙන් එදා අද්විතීය ස්ථානයක් ලබාගෙන සිටි පුවත්පත යොදා ගැනීමට විජයවර්ධනයෝ සමත් වූහ. පරගැති බලවේග වලට ලැදි වූ ලාංකිකයෝ දේශීය සිරිත් විරිත් ගැන සිත් යොමු කරන්නට වූහ. ඉංගිරිසි ඇඳුම් පැළඳුම් කෙරෙහි වැඩි කැමැත්තක් දැක්වූ උදවිය දේශීය ඇඳුම් පැළඳුම් අඳින්නට පටන් ගත්හ.තම ජන්ම භූමියේ දී වුව ද ලාංකිකයන් සලකනු ලැබුවේ දෙවැනි පංතියේ රට වැසියන් ලෙසය. සාමාන්‍ය රාජකාරිවලට හැරුණු විට රජයේ උසස් තානාන්තරවලට පත්වීමට මෙරට උගතුන් ට බාධක විය.හම සුදු අයට වැඩි සැලකිල්ලක් දැක්වූ යුගයක් නිමා කිරීමට ජනතාව අතර දේශමාමකත්වය ඇති කිරීමට විජයවර්ධනයන්ගේ පුවත්පත් දිගින් දිගටම කටයුතු කෙළේ ය.රට වැසියන් ගේ සිත් සතන්වල කිදා බැස තිබූ යටත් විජිත ආකල්පය වෙනුවට නව සමාජයක් නිර්මාණය වීමට පසුබිම සකස් කැරිණි. විජයවර්ධන මහතා වසර තිහකට අධික කාලයක් සිය පුවත්පත් මගින් ඉදිරිපත් කළ කරුණ මෙරට නිදහස් සටනේ ජයග්‍රහණයට බෙහෙවින් ඉවහල් විය.ඩී.ආර්. විජයවර්ධන යනු විදේශ බලවේග වලට සිය ලිබරල්වාදී නිදහස් චින්තන ශක්තියෙන් යුතුව මුහුණ දුන් බුද්ධිමතෙකි. අපේ සංස්කෘතිය බෞද්ධ දර්ශනය වැනි ගුණ ධර්ම මඟින් සිය ජීවිතය හැඩ ගස්වා ගෙන සිටි ඔහු මිනිසුන්ගේ සිතුම් පැතුම් හොඳින් අවබෝධ කැර ගත් අයකු විය.ශ්‍රේෂ්ඨ මානව හිතවාදී සාරධර්ම සමූහයක් යැයි අර්ථ දක්වන ලිබරල්වාදී සංකල්ප මඟින් විජයවර්ධනයන් සිය රටට, සමාජයට ඉටු කළ මෙහෙය ඉතා විශාල ය.ලිබරල් වාදයෙන් ජනිත වූ නිදහස් සමාජය ගොඩනැංවීමේලා විජයවර්ධනයන් සිය පුවත්පත් සමූහයේ ආධාරයෙන් සාහිත්‍ය භාෂාව, සමාජයීය වටිනාකම්වලට අලුත් අරුතක් එක් කෙළේ ය.රටේ නිදහස ලබාගැනීම මෙන් ම ජනතාවගේ චින්තන ශක්තිය ද කුළු ගැන්වීමට විජයවර්ධනයන් ක්‍රියාත්මක කළ වැඩ පිළිවෙළ අපේ රටේ නිදහස ස්වෛරීත්වය පිළිබඳව මූලික පදනම සකසන්නට ඉවහල් විය.අද අපේ රට සංවර්ධනය වෙමින් පවතින ලෝකයේ සෙසු රටවල් අතර ඉදිරියෙන් ම සිටී.සංවර්ධනය වූ දියුණු රටක් බවට අපේ රට පත් කැර ගැනීමට ගෙන යන වැඩ පිළිවෙළේ දී වර්තමානයේ අපේ රට මුහුණ පා සිටින විවිධ විදේශික බලපෑම් කෙරෙහි අවධානය යොමු කිරීම වැදගත් ය. අපේ කුඩා රට හැඳින්වෙන්නේ ලෝක සිතියමේ පුංචි තිතක් ලෙස ය.එහෙත් පුංචි තිතක් බඳු මේ කුඩා දිවයිනේ දේශ ප්‍රේමීන් නිදහස ලබාගැනීම සඳහා සටන් පිළිබඳ දීර්ඝ ඉතිහාසයක් ඇත.ඈත අතීතයේ විසූ රජවරුන්ගේ පාලන අවදි පසු කොට යටත් විජිත යුගයක් පසුකොට වර්තමාන අවදිය දක්වා ගමන් ගත් ශ්‍රී ලංකාවේ නිදහස ලබා ගැනීමේ දීර්ඝ ගමනට විජයවර්ධනයන් බඳු ශ්‍රේෂ්ඨ පුරුෂයන් ගෙන් ලැබුණේ පුළුල් දායකත්වයකි.අපේ රටට නීති පනවන්නට අපේ ස්වෛරීත්වයට ඇඟිලි ගසන්නට කැසකවන විදේශ බලවේග වල අරමුණ ලේ කඳුළු මැදින් ලබාගත් ඒ නිදහසට යළි අත පෙවීමක් නොවන්නේ ද?ලෝකයේ බලවත් රටවල් වල අතකොළු වශයෙන් කටයුතු කරන්නට අපට කිසිසේත් අවස්ථාවක් නැත.අපේ ආර්ථික සමෘද්ධිය දේශීය වශයෙන් සංවර්ධනය කොට ස්වයං පෝෂිත රටක් වශයෙන් ඉදිරියට පැමිණීමට හැකි වූ දිනෙක මේ විදේශීය බලවේග වලට අපේ කටයුතු වලට අත පොවන්නට නොහැකි වනු ඇත.පාලිත ධර්මරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003285</link>
    <topic>‘ඔබගේ බල්ලා බැඳ තබාගන්න’</topic>
    <author>ටිරෝනි වෑවලගේ</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝඅප ධනවාදි පදයට නටන්නේ නැතසාමාන්‍යයෙන් සුරතල් බල්ලන් ඇති කරන්නේ නිවෙස්වලය. එහෙත් ඇමරිකාව පොදුවේ රටක් වශයෙන් බල්ලකු සුරතලයට ඇති කරන බව අප දැනගත්තේ පසුගියදා ය. ඇතැම් අවස්ථාවලදී නිවසේ සුරතලා ගෙහිමියන්ට ලැදි අසල්වාසීන්ගේ ද සුරතලා බවට පත් වේ. එලෙසින්ම ඇමරිකාවේ මේ බලු සුරතලා ද බ්‍රිතාන්‍යය ප්‍රමුඛ බටහිර බලවතුන් ළඟ ද සුරතල් වනු දැන්නම් හොඳටම පැහැදිලි ය. ඕනෑ රටක් තමන්ට ඕනැ හැටියට සුරතලුන් ඇති කර ගත්තාට අපට නම් කමක් නැත. එහෙත් කනගාටුවට කරුණ නම් හාම්පුතුන් උසි ගැන්වූ විට මේ සුරතලුන් දත් විලිස්සාගෙන අපේ ඇඟට කඩාගෙන පැනීමය. ආසියාවේ ඈත කොනේ පුංචි රටක් වන අපට සුරතලුන් නඩත්තු කිරීමට තරම් වත්කම් ද නොමැත. තිබුණ ද සුරතලුන් ඇති කරනවාට වඩා අතිශයින් වැදගත් වැඩ අප සතුය.තිස් වසරක යුද්ධය නිමාව දුටු මේ මොහොතේ දෙයියනේ කියා උත්සාහ දරන්නේ පියවරක් දෙකක් සංවර්ධනය දෙසට ගමන් කරන්නටය. යළිත් වතාවේ අපට ද පසුපසින් සිට යුද්ධය හේතුවෙන් අපගේ පය පැකිලෙද්දී අප පසුකර බොහෝ දුරක් ගිය සිංගප්පූරුව වැනි රටවලට තරගයක් දෙන්නට ය. එහෙව් අහිංසක අරමුණු හිස පිට රැගෙන යන මේ ගමනේ දී කාගේවත් සුරතලුන් දත් විළිස්සාගෙන ඇඟට කඩා පැන ගමන්මග අවහිර කිරීමට තැත් කිරීම ඉවසන්නට නම් අපහසුය. අනෙක් අතට අපි මේ බලු සුරතලුන්ගේ හාම්පුතුන්ගේ වැට මායිම පැන්නා නම් සුරතලාට කේන්ති යාම සාධාරණය.සුරතලාට උසුළු විසුළු කළේ හෝ අඩන්තේට්ටම් කළේ නම් මෙසේ හැසිරීම සාධාරණය. අනේ අප ඒ කිසිවක් කළේ නැත. හැබැයි අපි එක දෙයක් කළෙමු. ඒ අපේ ප්‍රශ්න අප ම විසඳා ගැනීමයි. ඇතැම් විට දිනෙන් දින ප්‍රශ්න ගොඩේ එරෙමින් සිටින හාම් පුතාලාට සහ ඔවුන්ගේ මිත්‍රයන්ට අපි ඔලුව ඉස්සීම ඇහේ කටු අනිනවා මෙන් දැනෙනවා විය හැකිය. එසේ නම් අපිට ඒ සම්බන්ධව කරන්නට දෙයක් නැත. එහෙත් මේ හාම්පුතාලාට එක් දෙයක් කීමට අපට සිදුවේ. එනම් තමන්ගේ බල්ලා බැඳ තබා ගන්නා ලෙසයි.එක්සත් ජාතීන්ගේ සංවිධානයේ ක්‍රියා කලාපය දිනෙන් දින ප්‍රශ්නකාරී වෙමින් තිබේ. උතුරේ ත්‍රස්තවාදීන් ක්‍රමයෙන් පරාජය වෙද්දී බලපෑම් ආරම්භ කළ මෙම සංවිධානය මේ වන තුරු තම පිළිවෙත වෙනස් කොට නොමැතිය. දෙවැනි ලෝක යුද්ධය අවසානයේදී ලෝකයේ රටවල් අතරින් බහුතරය එකාවන්ව එක්ව මෙම සංවිධානය පිහිටුවාගත්තේ මිනිස් වර්ගයාගේ යහපත උදෙසාය. සියලුම මිනිස්සුන්ට සමානව සැලකීම, සමාන වරප්‍රසාද උදාකර දීම මෙම සංගමය පිහිටුවීමේ මූලික අරමුණු අතර විය. එහෙත් මේ වන විට එක්සත් ජාතීන්ගේ ප්‍රඥප්තියේ අඩංගු කරුණු ඔවුන්ටම අමතක වී ගොස් ඇති බවක් පෙනේ.ආරම්භයේ සිට දශකයෙන් දශකය ගෙවී යද්දී තම අරමුණුවලින් ඉවතට ගමන් කළ ඔවුන් අද සිටින්නේ පැහැදිලිව ම ධනවාදයට පක්ෂග්‍රාහී, පක්ෂපාතී කඳවුරකය. එහිදී ධනවාදයේ පෙර ගමන්කරුවන්ට හොඳ දේ ඔවුන්ට ද හොඳය. නරක දේ නරක ය. තීරණ ගැනීමේ දී ඔවුන් ගේ නිර්ණායකය එයම පමණි. අද ශ්‍රී ලංකාවට මුහුණ දීමට සිදුවී ඇත්තේ ද මේ මහා විහිළුවටය.පසුගිය වසර තිස්සේ ම වරින් වර ශ්‍රී ලංකාවේ ඉදිරි ගමන ගැන හිත රිදවාගත් එක්සත් ජාතීන්ගේ සංගමය යළිත් වරක් මෙවර ද අප රට පාලනයට උත්සාහ දැරීම අරඹා තිබේ. එහි අලුත්ම වාතාවරණය නම් ශ්‍රී ලංකාවේ මානව හිමිකම් තත්ත්වය සම්බන්ධයෙන් උපදෙස් ගැනීමට විශේෂ උපදේශක මණ්ඩලයක් පත් කිරීමට මෙම සංගමයේ ලේකම්වරයා උත්සාහ දැරීමයි. අප අසන්නේ ලේකම්වරයාට උපදෙස් ගැනීමට මණ්ඩලයක් පත් කිරීමට තරම් ශ්‍රී ලංකාවේ උද්ගත වී තිබෙන ‘තත්ත්වය’ කුමක් ද යන්නයි. බොහෝ විට එම ‘තත්ත්වය’ යුද්ධයට සාර්ථක පිළිතුරු දීම විය හැකිය. එසේත් නැතිනම් සංවර්ධනය විය හැකිය.එසේ ද නොවන්නේ නම් බටහිර ධනවාදී කඳවුරේ පදයට නොනැටීම විය හැකිය. ඒ කෙසේ වුවද ඔවුන් කියනා මේ ‘තත්ත්වය’ අපට නම් පැහැදිලි නැත. එමෙන්ම පෙනී යන අන්දමට නම් මේ තත්ත්වය එක්සත් ජාතීන්ගේ ලේකම්වරයාට ද පැහැදිලි නැතුවා විය යුතුය. උපදෙස් ගැනීමට මණ්ඩලයක් පත් කිරීමට දඟලන්නේ ඒ නිසා ය.අප දන්නා එක්සත් ජාතීන්ගේ ප්‍රඥප්තියට අනුව නම් ලෝකයේ කිසියම් රටක අභ්‍යන්තර ප්‍රශ්නයකට අත පෙවීමට එම සංවිධානයට හැකියාව ඇත්තේ අවස්ථා තුනකදී පමණය. ඒ අදාළ රටේ පවත්නා ‘තත්ත්වය’ සාමයට තර්ජනයක් වන්නේ නම් හෝ එම ‘තත්ත්වය’ පාලනය කළ නොහැකි මට්ටමක පවතින්නේ නම් හෝ එම තත්ත්වය ජාත්‍යන්තර වශයෙන් සාමය හා ආරක්ෂාව පවත්වාගෙන යාමට බාධාකාරී වන්නේ නම් පමණය. ශ්‍රී ලංකාවේ දැන් තිබෙන තත්ත්වය මෙම කරුණු තුනෙන් කුමකට හෝ අයත් වන්නේ දැයි එක්සත් ජාතීන්ගේ මහා ලේකම් බැන් කී මූන් මහතාට තනිව සිතා අවබෝධ කර ගැනීමට නොහැකි නම් එම කරුණු තුනම ශ්‍රී ලංකාවේ වර්තමාන තත්ත්වයට අදාළ නොවන බවට උපදේශක මණ්ඩලයකින් අසා දැන ගැනීම සම්බන්ධව අපේ නම් විරුද්ධත්වයක් නැත.එසේ කළ හොත් ඒ ගැන අප පුදුම වන්නේ ද නැත. ඒ දැනටමත් ශ්‍රී ලංකාවේ නැති අර්බුදයක් මවා පාමින් ඊට විසඳුම් සෙවීමට මහන්සි ගන්නා බැන් කී මූන් මහතාට රටක පවතින සාමාන්‍ය තත්ත්වයක් තේරුම් ගැනීමට තරම් ඥාන ශක්තියක් නොමැති බව ලෝකයටම අවබෝධ වී ඇති නිසාය. එහෙත් අපට ඇති කනගාටුව නම් ආසියාවේ රටක උපන් ආසියානුවකු වන මේ මිනිසා ආසියාව දෙකේ කොළයට දමා සලකන ඇමරිකාව ප්‍රමුඛ බටහිරට වඳින වැඳිල්ල ගැනය.තවත් අතකින් කියවෙන්නේ එක්සත් ජාතීන් අප රටේ ‘තත්ත්වය’ සම්බන්ධව මැදිහත් වන්නේ එම සංවිධානයට ඇති ‘වගකීම’ නම් වූ සංකල්පය මත පිහිටා බවයි. මේ සංවිධානයට ඇති ‘වගකීම්’ සංකල්පය ‘යකාගේ’ සංකල්පයකි. ඔවුන් සම්බන්ධයෙන් වගකීම් ඇති වන්නේ අපට අනුව නම් ඔවුන්ට වගකීමක් ඇත්තේම නැති වෙලාවටය. අනෙක් අතට මුළු මහත් මිනිස් සංහතියම තම වගකීම යටතේ නැගී සිටිය යුතු අවස්ථාවන්හිදී එක්සත් ජාතීන්ගේ සංවිධානය දැරූ වගකීමක් නැත. එසේ වගකීම් දැරුවේ හෝ දරන්නේ යැයි ඔවුන් කියන්නේ නම් මේ මොහොත වන විටත් සිම්බාබ්වේ දේශයේ මිනිසුන් කුසගින්නේ මිය යද්දී ඔවුන් ගේ ප්‍රතික්‍රියාව කුමක් දැයි අපි අසමු.ඉරාකයෙ දිනපතා පිපිරෙන බෝම්බවලින් දිනකට අවම වශයෙන් මිනිසුන් සියයක් මිය ගිය යුගයේදී එක්සත් ජාතීන්ගේ මේ වගකීම තිබුණේ කොහේ දැයි අපි අසමු. සුඩානයේ ඩාෆර් හිදී එක් මිනිසුන් කොට්ඨාසයක් සමූල ඝාතනය වෙද්දී මේ වගකීම් සංකල්පය අහෝසි වී තිබුණා දැයි අපි අසමු. අහසින් කඩා පාත් වුණ ඊශ්‍රායලයක් හේතුවෙන් තම මව්බිම අඟලෙන් අඟල තමන්ට අහිමි වීමේ දුක ද දරා සිටින අතර අති නවීන ප්‍රහාරක යානා මඟින් පතුරුවන වෙඩි උණ්ඩ හේතුවෙන් ජීවිතය අත්හැර යන පලස්තීනුවන් සම්බන්ධව මේ වගකීම් සංකල්පය වලංගු නැති දැයි අපි අසමු.එහෙත් එක් දෙයක් කිව යුතුව ඇත. එනම් මේ කොහේදී කොහොම වුවද අප සම්බන්ධව වගකීම් සංකල්පය ඇද ගැනීම එක්සත් ජාතීන් ගේ සංවිධානය කෙසෙල් ගසට කොටන කොට්ටෝරුවකුගේ තත්ත්වයට පත් කරන බවයි. උපදේශක මණ්ඩල ගැන කථාව ඇදුනු වහාම ඊට එරෙහිව නිවේදන නිකුත් කළ රටවල් ගැන බැලීමට මෙම කොට්ටෝරුවාට තමන් කොටන්නට යන කෙසෙල් ගසේ තරම මැන ගැනීමට උපකාර වනු ඇත. උපදේශන මණ්ඩලයට එරෙහි වන ලෙස අප කළ ඉල්ලීමට ක්ෂණික ප්‍රතිචාර දුන් නොබැඳි ජාතීහු එක්සත් ජාතීන්ට හිතන්නට තවත් අවස්ථාවක් දුන්හ. එක්සත් ජාතීන් තමන් ප්‍රබල යැයි සිතා සිටිනවා නම් නොබැඳි ජාතීන් ද ඒ තරමටම ප්‍රබලය.සාමාජික රටවල් 118 කින් සමන්විත නොබැඳි ජාතීන්ගේ සංගමය තම සාමාජික ශ්‍රී ලංකාව කෙරෙහි සිදු කරන බලපෑම් නවතා දමන ලෙස නිවේදනයක් යොමු කරමින් එක්සත් ජාතීන්ගෙන් ඉල්ලීමක් කෙළේය. මෙම ඉල්ලීම කොතරම් ප්‍රබල දැයි වැටහී යන්නේ ‘වහාම පත් කරනවා’ යැයි කියූ උපදේශන මණ්ඩලය පත් කිරීම දිනෙන් දිනම කල් යන බව පැහැදිලිවම පෙනෙන නිසාය. එපමණක් ද නොව ශ්‍රී ලංකාවට එරෙහිව බටහිර ආධිපත්‍යය තහවුරු කිරීමට එක්සත් ජාතීන්ගේ සංවිධානය උත්සාහ දරන්නේ නම් චීනය සහ රුසියාව නිකම් නොසිටින බව ද සිහිපත් කර ගැනීම වැදගත්ය. අප සතුව පවතින එම ආරක්ෂක සාධකය නිකම්ම හිතලුවක් නොවන්නේ එය මීට පෙර අවස්ථාවේදී එක්සත් ජාතීන් හමුවේ ක්‍රියාත්මක වනු අප දෑසින් ම දුටු නිසා ය.මේ සියල්ල මැද එක්සත් ජාතීන්ගේ සංවිධානයට යළිත් සිහිපත් කළ යුතු කරුණක් වේ. එනම් ශ්‍රී ලංකාවට වඩා ඔවුන්ගේ අවධානය යොමු විය යුතු තැන් ලෝකයේ ඕනෑ තරම් පවතින බවයි. අප හුදකලා වූ දේශයක් ද නෙවේ. අප මුරණ්ඩු, හිතුවක්කාර ප්‍රතිපත්ති සහිත දේශයක් ද නොවේ. එහෙත් අප ස්වාධීන ය. අප නිදහස් ය. යළිත් අප කෙදිනක හෝ ධනවාදී බටහිරට අවශ්‍ය ලෙස නටන්නේ නැත. එබැවින් ම හාම්පුතුනි, කරුණාකර අනුනට කරදරයක් නොවන ලෙස ඔබගේ බල්ලා බැඳ තබන්න.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003286</link>
    <topic>වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුය</topic>
    <author/>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝතවත් මහ මැතිවරණයක් අප ඉදිරියට පැමිණ ඇත. ඉදිරි සය වසරට ව්‍යවස්ථාදායකය හෙවත් නීති සම්පාදනය කරන උත්තරීතර ආයතනය නියෝජනය කිරීමට මන්ත්‍රීන් තෝරා ගැනීමේ අවස්ථාවයි. ප්‍රජාතන්ත්‍රවාදී රාමුවක් තුළ ඡන්දදායකයා භුක්ති විඳිනු ලබන වරප්‍රසාදය මඟින් තමන් කැමැති තමන් ගේ ඉදිරිය උදෙසා නීති සම්පාදකයන් තෝරා ගැනීමේ වරප්‍රසාදය රටවැසියාට ලැබී ඇත. පසුගිය දශක හතකට වැඩි කාලයක් ද අපි මේ වරප්‍රසාදය භුක්ති විඳ ඇත්තෙමු.මෙය වරප්‍රසාදයක්ම පමණක් නොවේ. ඒ තුළින් බරපතළ වගකීමක් ද ඡන්දදායක අප මත පැවරී ඇත. ඒ අපගේ අපේ අනාගත පරපුරේ හා අප දේශයේ අනාගතය හැඩගැස්වීම පිණිස නීති සම්පාදනය කිරීමට සුදුසු වූ ව්‍යවස්ථාදායකයන් පිරිසක් තෝරා පත්කර පාර්ලිමේන්තු යැවීමේ වගකීමයි. ප්‍රජාතන්ත්‍රවාදී වරප්‍රසාද භුක්ති විඳින අපට මේ වගකීමෙන් මිදිය නොහැකිය.එහෙත්, මේ වගකීම අප විසින් නිසි පරිදි ඉටු කරනු ලැබ තිබේද? ලබන්නේද? ඉදිරි මැතිවරණය හමුවේ මේ වගකීම කෙසේ ඉටු කළ යුතුද?මැතිවරණයකින් පසු ඊළඟ මැතිවරණය තෙක් පවත්නා රජයට හා එහි මැති ඇමැතිවරුන්ට චෝදනා නැඟීම පසුගිය දශක හත පුරාම පොදුවේ අප විසින් අත් දැක තිබෙන තත්ත්වයයි. විශේෂයෙන්ම පවත්නා රජයේ මන්ත්‍රීවරුන්ගේ ක්‍රියාකලාපය, ආකල්ප හා තීන්දු තීරණ පිළිබඳව දැඩි විවේචනයක් හා විරෝධයක් ජන සමාජය තුළින් ඉස්මතු වනු පෙනීම සාමාන්‍ය තත්ත්වයක් බවට පත්ව තිබේ. එතෙකුදු වුවත්, වසර හයකට පසුව එම විවේචකයන් වන ඡන්දදායකයාට ලැබෙන විට ඒ අවස්ථාව නිසි ලෙස හා බුද්ධිමත් ලෙස භාවිතා කිරීමට ඡන්දදායකයන් පොදුවේ කටයුතු කර තිබේද? එසේ කර නොමැති නම්, නැවත නැවතත් බහුතර මනාපයෙන් තේරී පත්වන මන්ත්‍රීන්ගේ නොමනා ක්‍රියා කලාපයන් හෝ නිවැරැදි නොවන තීන්දු තීරණ සම්බන්ධයෙන් සෘජු වගකීමක් ඡන්දදායකයා විසින් නොදරන්නේ ද? මේ පිළිබඳව ගැඹුරින් සලකා බැලිය යුතුය.වගකීම කා සතුද?1977 තෙක් පැවැති මැතිවරණ ක්‍රමය යටතේ යම් මැතිවරණ කොට්ඨාසයක පදිංචි ඡන්දදායකයකුට මැතිවරණයකදී උදාවූයේ සීමිත වූ තේරීමක් පමණි.එනම්, කිසිවකුට ඡන්දය පාව්චිචි නොකිරීමට හෝ තමන් කැමැති පක්ෂයෙන් අදාළ මැතිවරණ කොට්ඨාසයට ඉදිරිපත් කරනු ලැබ සිටින අපේක්ෂකයාට ඡන්දය පාවිච්චි කිරීමට පමණක් හැකි වූ තේරීමකි.තමන් කැමති පක්ෂය හෝ එහි නායක කාරකාදීන් විසින් තමන්ගේ මැතිවරණ කොට්ඨාසයට ඉදිරිපත් කෙරුණු එකම අපේක්ෂකයාගේ සුදුසු නුසුදුසුකම් පිළිබඳව තම ඡන්දය තුළින් තීරණයක් ඉදිරිපත් කිරීම ඒ තත්ත්වය තුළ සීමාකාරී වී තිබීම ස්වභාවික ය. ඒ අනුව පාර්ලිමේන්තුව නියෝජනය කරන මන්ත්‍රීවරුන්ගේ ගති පැවතුම්, හැකියාවන්, ආකල්ප හා ක්‍රියාකලාපය පිළිබඳව වගකීමේ වැඩි බරක් ඒ ඡන්ද ක්‍රමය තුළ අදාළ අපේක්ෂකයාට නාමයෝජනා ලබා දෙන පක්ෂවලට හා පක්ෂ නායකයන්ට පැවරෙන්නේ නිතැතිනි. එහෙත්, 1977න් පසුව හඳුන්වා දෙනු ලැබූ සමානුපාතික නියෝජනය තුළ මේ තත්ත්වය හාත්පසින් ම වෙනස් වී ඇත. ඡන්දදායකයා වෙත වඩාත් පුළුල් තේරීමක් ඉදිරිපත් වී තිබේ.අඩුපාඩුකම්තමන් කැමති පක්ෂයකට ඡන්දය භාවිතා කර අපේක්ෂකයන් ලැයිස්තුව අතරින් තමන්ට ගැලපෙන තිදෙනකු තෝරා මනාප ලබාදීමේ හැකියාව මේ වන විට ඡන්ද දායකයා සතු වේ. එබැවින් රටට, දැයට, වැඩදායක නොවන, සදාචාරාත්මක ගතිපැවතුම් නොමැති, දැන උගත්කම් රහිත අපේක්ෂකයන් වෙත මනාප නොදී සිටීමට දැන් ඡන්දදායකයාට හැකියාව තිබේ.එසේ තිබියදීත් බහුතර මනාපය ලබා පාර්ලිමේන්තු යන්නේ නුසුදුසු පිරිසක් නම් එහි පූර්ණ වගකීම ඡන්දදායකයා විසින් දරනු ලැබිය යුතුය. පක්ෂ නායකයන්ට හෝ වෙනත් පාර්ශ්වවලට දෙස් දෙවාල් තැබීම වෙනුවට තමන් දෙසටම ඇඟිලි දිගු කර ගැනීමට ඒ අනුව ඡන්දදායකයාට සිදු වේ.මනාප ක්‍රමය තුළ අඩුපාඩුකම් බොහොමයක් ඇති බව නොරහසකි. එය සංශෝධනය විය යුතු බව පිළිබඳව විවාදයක් ද නැත.එහෙත් වඩාත් පුළුල් තෝරා ගැනීමේ හැකියාවක් ඡන්දදායකයා වෙත ඉදිරිපත් කර තිබීමේ වැඩි ප්‍රජාතන්ත්‍රවාදී ඉඩකඩක් මේ ක්‍රමය තුළ පවත්නා බවද අප විසින් අමතක නොකළ යුතුය. තමන් කැමති පක්ෂයකට ඡන්දය පාවිච්චි කර මැතිවරණයෙන් පසු තමන්ගේ තේරීම ගැන සතුටු විය හැකි හා මැසිවිලි නැඟීමට සිදු නොවන අපේක්ෂකයන් තුන් දෙනෙකුට මනාප ලබාදීමට ඒ අනුව ඡන්දදායකයාට හැකි වේ. එම අවස්ථාවෙන් උපරිම ප්‍රයෝජනය ලබා ගැනීම ඡන්ද දායකයාගේ පූර්ණ වගකීමකි.එළඹෙන මැතිවරණයේදී ඡන්දදායකයන් සතු මෙම වගකීම වඩාත් බැරෑරුම් බවද පෙන්වා දිය යුතුව තිබේ. තිස් වසරක ත්‍රස්තවාදී තර්ජනය පරාජය කර මුළු දිවයින පුරා සාමය තහවුරු කරනු ලැබ තිබේ.අවදානමට ලක්කරනු ලැබ තිබූ හා කැපකිරීමට ඔන්න මෙන්න කියා තිබූ රටේ ඒකීයත්වය නැවත ස්ථාපනය කරනු ලැබ තිබේ.රට සංවර්ධන මාවතකට ප්‍රවිෂ්ඨ කරවීමේ සුවිශාල ඉඩකඩ විවර ස ඇත. ඒ සඳහා ජාතික සම්පත් හා රටේ හතර කොනේ ජනතාව සහභාගී කරවා ගැනීමේ අවස්ථාව උදාවී තිබේ. එවැනි කඩ ඉමක පැවැත්වෙන මෙම මැතිවරණයේ දී තමන් නියෝජනය කිරීම පිණිස තෝරාගන්නා මන්ත්‍රීන් පිළිබඳව වඩාත් සැලකිලිමත් වීමට ඡන්දදායකයා කටයුතු කළ යුතුය.තමන්ගේ මනාපය ලබා දීමේදී ඒ ඒ අපේක්ෂකයා ජාතික අරමුණු කෙරෙහි දක්වන ආකල්පයට සුවිශේෂී වැදගත්කමක් ලබාදීම වැදගත් වේ.විශේෂයෙන් පසුගිය කාලයේ පාර්ලිමේන්තුව නියෝජනය කරන ලද මන්ත්‍රීන් රටේ ඒකීය භාවය තර්ජනයට ලක්වූ අවස්ථාවේදී කටයුතු කළ හා අදහස් ප්‍රකාශ කළ ආකාරය සැලකිල්ලට ගත යුතුය.ඒකීය රාජ්‍ය ව්‍යූහය කිසි විටක නැවත අභියෝගයට ලක් නොවන පරිදි පාර්ලිමේන්තු නියෝජනයක් ලබාදීමට ඡන්දදායකයා වගකීම දැරිය යුතුය. එසේම, ජාතික සම්පත් කුණුකොල්ලයට විකිණීමේදී මේ අපේක්ෂක අපේක්ෂිකාවන්ගේ භූමිකාව කෙබඳු වීදැයි ඡන්දදායකයා විසින් සුපරීක්ෂාකාරීව සලකා බැලිය යුතු ය.රාජ්‍ය මුදල් යොදවා ව්‍යාපෘතීන් ක්‍රියාත්මක කරවීමේදී එම සම්පත්වල කාර්යක්ෂම භාවිතය හා සුපරීක්ෂාව ඉදිරියේ අවංකව කටයුතු කිරීමට මේ අය දක්වන ලද, නැඹුරුව කෙබඳු දැයි සොයා බලා ඒ අනුව තම මනාපය භාවිතා කිරීම වැදගත්ය.බෝතලය හා පාතාලය එපාරාජ්‍ය ආයතනවලින් ගසාකමින් හා ඒවාට තොග ගණනේ බඳවා ගැනීම් කරමින් තම ඡන්ද පදනම වර්ධනය කරගත් අයට මනාප ලබාදීම යනු තම ඉදිරි පරපුරේ අනාගතය උගසට තැබීමක් පමණක් බව ඡන්දදායකයා මතක තබාගත යුතුය.සදාචාරය, ගුණගරුක බව හා නීති ගරුක බව මන්ත්‍රීවරයකුට පමණක් නොව සාමාන්‍ය පුරවැසියකුට පවා අත්‍යවශ්‍ය වූ ගුණාංගයන් ය. ලජ්ජා බය නොමැත්තන් පාර්ලිමේන්තු යැවීමෙන් එසේ යන්නන් පමණක් නොව යවන ඡන්ද දායකයන් ද නිරුවත් වන බව සිහිතබා ගැනීම වැදගත්ය.බෝතලය හා පාතාලය තම ශක්තිය බවට පත් කරගත්තවුන් සිටිය යුත්තේ සිරගෙදර මිස රජ ගෙදර නොවේ. පගාව පිටු දැකීමේ මූලික පියවර අවංකත්වයෙන් තොර වූවන්ට මනාප ලබා නොදීමට ප්‍රවේශම් වීමයි.අශ්වයා ගියාට පසු ඉස්තාලය වසා දමා පලක් නැති බවට අපේ පැරැණි කියමනක් ඇත. මැතිවරණය නිමාවීමත් සමඟ මහජනතාවට තම බලය පෙන්වීමේ හැකියාව අවසන් වේ.ඉන්පසු කාලය තුළ බලය පවත්වන්නේ අපගේ මනාපයෙන් පාර්ලිමේන්තු යන නියෝජිත පිරිස පමණි. එබැවින් මහජනතාව තම බලය පාවිච්චි කිරීමට මේ ලැබී ඇති ඉඩකඩ තුළ අනාගතයේදී පසුතැවීමට සිදු නොවන ආකාරයේ තීරණයක් ගැනීම ඉතා වැදගත්ය. ඒ අනුව බලන කළ මේ මැතිවරණයේ දී වඩාත් වැදගත් වන්නේ ජාතියේ හා සමාජයේ ඉදිරි අභියෝග හමුවේ අභීතව, අවංකව, දෑහිතකාමීව තීරණ ගැනීමට හැකියාව, හැදියාව හා බුද්ධිය ඇති අපේක්ෂකයන් පිරිසක් තෝරා බේරා ඔවුනට මනාප දී ඉදිරි පාර්ලිමේන්තුව ශක්තිමත් කිරීමයි. එසේ කිරීමට අසමත් වන්නේ නම් එහි විපාකය විඳ ගැනීමට හා එහි වගකීම පූර්ණ වශයෙන් දරා ගැනීමට ඡන්දදායකයා සූදානම් විය යුතු ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003287</link>
    <topic>සන්ධානයට තුනෙන් දෙක ලබාගත හැකියි</topic>
    <author>පද්මසිරි රාජපක්ෂ</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝශ්‍රී ලංකාවේ මීළඟ පාර්ලිමේන්තු මැතිවරණය 2010 අප්‍රේල් මස 08 වැනි දින පැවැත්වීම සඳහා මේ වනවිට සියලු විධිවිධාන යොදා අවසන් ය.මේ මැතිවරණයේදී ජනාධිපති මහින්ද රාජපක්ෂ ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධානය තුනෙන් දෙකක බලයක් ඉල්ලා සිටින අතර, විපක්ෂනායක රනිල් වික්‍රමසිංහ මහතා ප්‍රමුඛ එක්සත් ජාතික පක්ෂය එවැනි බලයක් ලබාදීමට එරෙහිව ප්‍රකාශ නිකුත් කරමින් සිටී.ජේ.ආර්. ජයවර්ධන ජනාධිපතිවරයා 1978 දී හඳුන්වා දුන් ආණ්ඩුක්‍රම ව්‍යවස්ථාවට අනුව මින්පසු කිසිදු දේශපාලන පක්ෂයකට පාර්ලිමේන්තුවේ තුනෙන් දෙකක බලය ලබාගැනීම ඉතාමත් අසීරු බවට ඔවුන් විටින් විට වහසි බස් දොඩා ඇත. ඔවුන්ගේ නිල ප්‍රකාශන අනුව සමානුපාතික නියෝජනය යටතේ දේශපාලන පක්ෂයකට තුනෙන් දෙකක බලයක් ලබාගැනීම යනු වලංගු මුළු ජාතික ඡන්ද සංඛ්‍යාවෙන් 67% ක් ලබාගැනීම ය. එය ඉතාමත් අසීරු ඉලක්කයක් ලෙස හඳුන්වාදීමට ඔවුන් උදාහරණයක් ලෙස පෙන්වා දුන්නේ 1977 පාර්ලිමේන්තු මැතිවරණයයි. එම පාර්ලිමේන්තු මැතිවරණයේදී එක්සත් ජාතික පක්ෂය හයෙන් පහක බලයක් ලබාගත් අතර, එහිදී එම පක්ෂය ලබාගත් ඡන්ද ප්‍රතිශතය 51% කි. මෙම තර්කය හමුවේ 67% ක ඡන්ද ප්‍රතිශතයක් යනු ඉටුනොවන සිහිනයකි.නමුත් මේ සියලු සිහින බිඳ වැටෙන්නේ 2010 ජනාධිපතිවරණයේදී ජනාධිපති මහින්ද රාජපක්ෂ මහතා 57% ක ඡන්ද ප්‍රතිශතයක් ලබාගැනීමත් සමඟ ය. එම ඡන්ද ප්‍රතිශතයට අනුව එක්සත් ජනතා නිදහස් සන්ධානයට හිමිවන ආසන සංඛ්‍යාව 139 කි. තුනෙන් දෙකක බලයක් සඳහා ඇත්තේ තවත් ආසන 11 ක දුරකි. පාර්ලිමේන්තු මැතිවරණයේදී මෙන් නොව පසුගිය ජනාධිපතිවරණයේදී විරුද්ධ පක්ෂය වෙනුවෙන් ඉදිරිපත් වූ සරත් ෆොන්සේකා එක්සත් ජාතික පක්ෂයටත් එම පාක්ෂිකයන්ටත් විශාල උත්තේජනයක් ලබා දුන්නේ ය.දිගින් දිගටම මැතිවරණ පරාජය වීමෙන් ඇද වැටී සිටි එක්සත් ජාතික පාක්ෂිකයන් බුරුතු පිටින් සරත් ෆොන්සේකාට ඡන්දය දුන්හ. සරත් ෆොන්සේකාත් ඔහුගේ මැතිවරණ ව්‍යාපාරයට ජනතා විමුක්ති පෙරමුණ උර දී තිබීමත් එම පාක්ෂිකයන්ට විශාල ආශ්වාදයක් විය. නමුත් මෙම පාර්ලිමේන්තු මැතිවරණයේ දී එම විපක්ෂ සන්ධානය කණ්ඩායම් කීපයකට බෙදී ඇති අතර, එක්සත් ජාතික පක්ෂය අලියා ලකුණින් තනිවම සිය අපේක්ෂකයන් ඉදිරිපත් කර ඇත.සරත් ෆොන්සේකා ජනතා විමුක්ති පෙරමුණ සමඟ සන්ධානගත වී තමන් තරග වැදුණ හංසයා ලකුණ ඉවත දමා, පරාජිත කුසලානයෙන් තරග වැඳීම නිසා විපක්ෂ ඡන්ද දායකයන්ට ජනාධිපතිවරණයේ දී තිබූ උත්තේජනය හා උද්යෝගය මේ පාර්ලිමේන්තු මැතිවරණයේ දී දක්නට නැත. පරාජයත් සමඟ විපක්ෂය භේද භින්න වී ඇතිවාක් මෙන් ම දැවැන්ත පසුබෑමකට ද ලක්ව ඇත. මෙහි ඇති සියලුම වාසි එක්සත් ජනතා නිදහස් සන්ධානය ලබා ගන්නා අතර, ජනාධිපතිවරණයේ දැවැන්ත ජයග්‍රහණයෙන් ලැබෙන ආශ්වාදයෙන් ඔවුන් උපරිම ඵල නෙලාගනු ඇත.පවතින සමානුපාතික මැතිවරණ ප්‍රතිඵලය මත තුනෙන් දෙකක් ලබාගැනීම ඉතා අසීරු බවත්, සමානුපාතික ක්‍රමය මත එවැනි බලයක් නොලැබෙන නමුත් ඊට ආසන්නම වූ බලයක් එක්සත් ජනතා නිදහස් සන්ධානයට ලැබිය හැකිය යන්නත් බොහෝ දේශපාලන විචාරකයින්ගේ මතය වී ඇත.ඊට හේතු පාදක ලෙස 88 - 89 ජනතා විමුක්ති පෙරමුණේ භීෂණය මෙන් ම එක්සත් ජාතික පක්ෂය දියත් කළ භීෂණය ද පැවැති යුගයේඳ ශ්‍රී ලංකාවේ දෙවැනි විධායක ජනාධිපතිවරණයේ ප්‍රතිඵලයත්, ඉන්පසුව පැවැති පාර්ලිමේන්තු මහ මැතිවරණයේ ප්‍රතිඵලයත් විග්‍රහ කර බැලිය හැකි ය.ජේ.ආර්. ජයවර්ධන ජනාධිපතිවරයා සිය ධූර කාල දෙක ම හමාරවීමෙන් පසුව වසර 11 කට පසු එවකට අගමැති රණසිංහ ප්‍රේමදාස මහතා එක්සත් ජාතික පක්ෂයේ ජනාධිපති ධූර අපේක්ෂකයා ලෙස ඉදිරිපත් වූ එම ජනාධිපතිවරණය පැවැතියේ 1998 දෙසැම්බර් මස 19 දිනයේ දී ය.එම ජනාධිපතිවරණයේ ඡන්ද ප්‍රතිඵලය මෙසේ ය.රණසිංහ ප්‍රේමදාස - 2, 569,199 සිරිමාවෝ බණ්ඩාරනායක - 2,289, 960 ඔසී අභයගුණසේකර - 235,719ලියාපදිංචි මුළු ඡන්ද ප්‍රමාණය - 9,337,574 පාවිච්චි කළ මුළු ඡන්ද සංඛ්‍යාව - 5,094,778එයින් 50% ඡන්ද ප්‍රමාණය - 2,547,389. ජයග්‍රාහී අපේක්ෂකයා 50% ඡන්ද ප්‍රමාණයට වඩා වැඩිය ලබාගත් ඡන්ද ප්‍රමාණය - 21, 810. ජයග්‍රාහී අපේක්ෂකයා ලබාගත් ප්‍රතිශතය (%) - 50.43%. තේරීපත් වූ ජනාධිපතිවරයා දෙවැනි අපේක්ෂකයාට වඩා ලබාගත් ඡන්ද ප්‍රමාණය - 279, 239රණසිංහ පේ‍්‍රමදාස ජනාධිපතිවරයා මේ ජනාධිපතිවරණයේදී ජයග්‍රහණය කළේ වැඩි ඡන්ද 279, 239 ලබාගෙන ය.එදා ජනාධිපතිවරණයේදී ලබාගත් ඡන්ද ප්‍රතිඵලය අනුව සමානුපාතික ක්‍රමයට ගණනය කළේ නම්,එක්සත් ජාතික පක්ෂයට ආසන 115 ක් ද,ශ්‍රී ලංකා නිදහස් පක්ෂයට ආසන 100 ක් ද,ශ්‍රී ලංකා මහජන පක්ෂයට ආසන 10 ක් ද, ලැබිය යුතුව තිබිණි.එහෙත් ජනාධිපතිවරණය පවත්වා දෙමසකට පසුව පැවැත්වූ පාර්ලිමේන්තු මැතිවරණයේ ප්‍රතිඵලය දෙස අපි හැරී බලමු.එම පාර්ලිමේන්තු මැතිවරණයේදී එක්සත් ජාතික පක්ෂය ඡන්ද 2,838, 005 ලබාගත් අතර ශ්‍රී ලංකා නිදහස් පක්ෂය ලබාගත්තේ ඡන්ද, 1,785,369 ක් පමණි.එදා ජනාධිපතිවරණයේදී එක්සත් ජාතික පක්ෂය ලබාගත් ඡන්ද 2,569, 199 ප්‍රමාණය පාර්ලිමේන්තු මහ මැතිවරණයේ දී 2, 838, 005 දක්වා වර්ධනය විය.ජනාධිපතිවරණයේ දී ශ්‍රී ලංකා නිදහස් පක්ෂය ලබාගත් ඡන්ද 2, 289, 960 ප්‍රමාණය ඡන්ද 1, 785, 369 දක්වා පහළ වැටුණේ ය.ජනාධිපතිවරණයේ ශ්‍රී ලංකා නිදහස් පක්ෂය සමඟ අත්වැල් බැඳගෙන සිටි මහජන එක්සත් පෙරමුණ වෙන ම තරග කළ අතර, ඔවුනට කොළඹ දිස්ත්‍රික්කයෙන් ආසන 2 සමඟ ජාතික ලැයිස්තුවෙන් ආසනයක් ද සමඟ ආසන 3 ක් ලැබිණි.1989 පාර්ලිමේන්තු මැතිවරණයේ ප්‍රතිඵල අනුව සමානුපාතික ක්‍රමය මත ලැබුණු ආසන සංඛ්‍යාව මෙසේ ය.එක්සත් ජාතික පක්ෂය - 125 ශ්‍රී ලංකා නිදහස් පක්ෂය - 67 මහජන එකසත් පෙරමුණ - 03 එක්සත් සමාජවාදී පෙරමුණ - 03 ද්‍රවිඩ එක්සත් විමුක්ති පෙරමුණ - 10 ස්වාධීන 1 (යාපනය) - 09 ශ්‍රී ලංකා මුස්ලිම් කොංග්‍රසය - 04                                                            225මේ ප්‍රතිඵලය අනුව එදා රණසිංහ ප්‍රේමදාස ජනාධිපතිවරයා වැඩි ඡන්ද 279,239 ක් ලබාගෙන ජනාධිපතිවරණය ජයග්‍රහණය කර පැවැත්වූ පාර්ලිමේන්තු මැතිවරණයේ දී එක්සත් ජාතික පක්ෂය මන්ත්‍රී ආසන 125 ක් ලබාගනිද්දී ශ්‍රී ලංකා නිදහස් පක්ෂය ලබාගත්තේ මන්ත්‍රී ආසන 67 කි. දකුණේ අනෙකුත් සිංහල පක්ෂ ආසන 06 කි. උතුරු නැඟෙනහිර දෙමළ සහ මුස්ලිම් පක්ෂ ආසන 23 කි.මෙවර පැවැත්වෙන පාර්ලිමේන්තු මැතිවරණයට පෙර පසුගිය දා පැවැති ජනාධිපතිවරණයේදී අවසන් ප්‍රතිඵල මෙසේ ය.මහින්ද රාජපක්ෂ - 6,015, 934 සරත් ෆොන්සේකා - 4,173, 185 මොහොමඩ් කාසිම් මොහොමඩ් ස්මයිල් - 39,226 අචල අශෝක සුරවීර - 26,266 න්න ජනක සුගත්සිරි ගමගේ - 23,290 ඩබ්.වී. මහිමන් රංජිත් - 18,747 පනාගොඩ දොන් ප්‍රින්ස් සොලමන් අනුර ලියනගේ - 14,220 සරත් මනමේන්ද්‍ර - 9, 684 එම්.කේ. සිවාජිලිංගම් - 9, 662 උක්කුබණ්ඩා විජේකෝන් - 9,381 ලාල් පෙරේරා - 9,353 සිරිතුංග ජයසූරිය - 8,352 වික්‍රමබාහු කරුණාරත්න -7,,055 ඉඩ්රූස් මොහොමඩ් ඉල්යාස් - 6,131 විජේ ඩයස් - 4,195 සනත් පින්නදූව - 3, 523 මොහොමඩ් මුස්තාපා - 3,134 බත්තරමුල්ලේ සීලරතන හිමි - 2,770 සෙනරත්න ද සිල්වා - 2,620 අරුණ ද සොයිසා - 2, 618 උපාලි සරත් කෝන්ගහගේ - 2,260 මුතු බණ්ඩාර තෙමිනිමුල්ල - 2,007ලියාපදිංචි මුළු ඡන්ද ප්‍රමාණය - 14,088,500 පාවිච්චි කළ මුළු ඡන්ද සංඛ්‍යාව - 10, 495,451එයින් 50% ඡන්ද ප්‍රමාණය - 5,247,725.ජයග්‍රාහී අපේක්ෂකයා 50% ඡන්ද ප්‍රමාණයට වඩා වැඩිය ලබාගත් ඡන්ද ප්‍රමාණය - 768,209. ජයග්‍රාහී අපේක්ෂකයා ලබාගත් ප්‍රතිශතය (%) - 57.88%. තේරීපත් වූ ජනාධිපතිවරයා දෙවැනි අපේක්ෂකයාට වඩා වැඩියෙන් ලබාගත් ඡන්ද ප්‍රමාණය - 1,842, 749මහින්ද රාජපක්ෂ මැතිතුමා පසුගිය ජනාධිපතිවරණයේ දී වැඩි ඡන්ද ලක්ෂ 18 ක් ලබාගෙන ඇත. එදා ජනාධිපතිවරණයේ දී පොදු විපක්ෂ සන්ධානය මේ වනවිට කැඩී සීසී කඩව ගොසිනි. එක්සත් ජාතික පක්ෂය වෙනම තරග වදී. ජනාධිපතිවරණ අපේක්ෂක ජෙනරාල් සරත් ෆොන්සේකා මහතා අද විප්ලවීය ජනතා විමුක්ති පෙරමුණේ නායකයා ලෙස සන්ධානගත වී වෙන ම තරග වදී. උතුරු නැඟෙනහිර ද්‍රවිඩ පක්ෂ හතරකට කැඩී වෙන ම තරග වදී.ශ්‍රී ලංකා මුස්ලිම් කොංග්‍රසය ද මේ වනවිට කණ්ඩායම් පහකට කැඩී ඇත. ශ්‍රී ලංකා නිදහස් පක්ෂයේ ‘ම’ පිල මේ වනවිට කණ්ඩායම් කීපයකට බෙදී ඇත. මේ තත්ත්වය යටතේ විපක්ෂය දැඩි ලෙස භේද භින්නව තිබෙන මොහොතක දී එක්සත් ජනතා නිදහස් සන්ධානයට තමන් ගේ පසුගිය ජනාධිපතිවරණ ප්‍රතිඵලය අනුව සමානුපාතික ක්‍රමය මත මන්ත්‍රී ආසන 139 ක් ලබාගත හැකි ය. විපක්ෂයට ඒකාබද්ධව ද ලබාගත හැක්කේ එම ප්‍රතිඵලය මත මන්ත්‍රී ආසන 61 කි.එහෙත් ජනාධිපතිවරණයේදී ලැබූ වැඩි ඡන්ද ලක්ෂ 18 ක ප්‍රමාණය වැඩි ඡන්ද ලක්ෂ කීපයකින් ඉහළට ගියහොත් එමෙන් ම පසුගිය ජනාධිපතිවරණයේ දී පොදු විපක්ෂ සන්ධානය ලබාගත් ඡන්ද ලක්ෂ 41 ක ප්‍රමාණය මෙම පාර්ලිමේන්තු මැතිවරණයේ දි ඡන්ද ලක්ෂ කීපයකින් අඩු වුවහොත් සමානුපාතික ක්‍රමය මත මහින්ද රාජපක්ෂ ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධානයට මන්ත්‍රී ධූර ආසන 151 ක් ලබාගැනීම පහසු ඉලක්කයක් වනු නොඅනුමානය.පද්මසිරි රාජපක්ෂ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003288</link>
    <topic>අභියෝග ජයගන්න අපේ විදිහට ඉංගිරිසි කතා කරමු</topic>
    <author>සාගරිකා දිසානායක ජයසිංහ</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝශ්‍රී ලංකාවට නිදහස ලැබුණු දා පටන් මෙරට ජනතාව බ්‍රිතාන්‍යයන් ගේ ඉංගිරිසි බලය බිඳ හෙලු නමුදු ගතවූ අඩසියවසක කාලය මුළුල්ලේම මෙරට ජනතාව ඉංගිරිසි භාෂා භාවිතය සම්බන්ධයෙන් තවමත් අතීතයෙහි ජීවත් වෙතියි ජනාධිපති උපදේශක ඉංගිරිසි සහ තොරතුරු තාක්ෂණය පිළිබඳ ජනාධිපති කාර්ය බලකායේ කැඳවුම්කරු සුනිමල් ප්‍රනාන්දු මහතා පවසයි. ඒ මහතා එසේ පැවසූයේ ජනාධිපතිතුමාගේ සංකල්පයක් මත දේශීය ඌරුවට ඉංගිරිසි බස හැසිරවීම සඳහා මෙරට සිසු පරපුර හුරු කිරීම උදෙසා ජනාධිපති කාර්ය බලකාය මඟින් දිවයින පුරා පවත්වනු ලබන “අපි අපේ විදිහට ඉංගිරිසි කතා කරමු” ඉංගිරිසි ගුරු පුහුණු වැඩසටහන පිළිබඳ අදහස් දක්වමිනි.ජනාධිපති ලේකම් ලලිත් වීරතුංග සහ ජනාධිපති උපදේශක සුනිමල් ප්‍රනාන්දු යන මහත්වරුන්ගේ මූලිකත්වයෙන් 2009 වසරේදී ඇරැඹුණු මේ වැඩ සටහන යටතේ 2010 වසර අවසානය වන විට මෙරට ඉංගිරිසි භාෂාව ඉගැන්වීමෙහි නියැලෙන 22000 ක් පමණ වූ සමස්ත ගුරු පිරිස පුහුණු කිරීමට අපේක්ෂා කැරේ. මේ වන විට ලංකාවේ සියලුම පළාත් ආවරණය වන පරිදි ගුරුවරු 2728 දෙනකු පුහුණු කොට තිබේ. මේ වැඩ සටහන සඳහා ආසියානු සංවර්ධන බැංකුවෙහි “දැනිම් සමාජයක් සඳහා අධ්‍යාපනය” (Education for Knowledge Society Project) ව්‍යාපෘතිය යටතේ අධ්‍යාපන අමාත්‍යංශයේ ඉංගිරිසි අධ්‍යාපන ඒකකය මඟින් ක්‍රියාත්මක කැරේ. ආසියානු සංවර්ධන බැංකුව ඊට අනුග්‍රහය සපයයි.සිංහල හෝ දෙමළ භාෂාව නිවෙසේ මූලික භාෂාව ලෙස හසුරුවන ඉංගිරිසි විෂය උගන්වන ගුරුවරු පිරිසක් තෝරා ඔවුන් හයිද්‍රාබාද් නුවර ඉංගිරිසි හා විදේශ භාෂා විශ්ව විද්‍යාලය වෙත යවා විශේෂ පුහුණුව ලබා දී මෙරට ගුරුවරුන් පුහුණු කරවීම සඳහා යොදවනු ලැබ සිටිති. දැනට එසේ පුහුණුව ලැබු පුහුණුකරුවන් 399 දෙනකු විසින් දිවයින පුරා මේ ගුරු පුහුණු වැඩසටහන් පවත්වනු ලැබේ. පුහුණුව සඳහා පාසලකින් ගුරුවරුන් දෙදෙනෙක් හෝ තිදෙනෙක් තෝරා ගැනේ. පුහුණුවෙන් පසු ඔවුන් සිය පාසල් දරුවන් වෙත කථනය මූලික කොටගත් ඉංගිරිසි ඉගැන්වීමට යොමු කිරීම මෙම වැඩසටහනෙහි අරමුණයි.ඒ පිළිබඳ වැඩිදුරටත් අදහස් දැක්වූ සුනිමල් ප්‍රනාන්දු මහතා මෙසේ ද කීය.රාජකීය විදුහලේ විදුහල්පති උපාලි ගුණසේකරවසර ගණනාවකට පෙර ඉංගිරිසි භාෂාව පිළිගත් මතය වූයේ නියම බ්‍රිතාන්‍ය ඉංගිරිසි උච්ඡාරණය අනුව කතාබහ කළ යුතු බවයි. ඊට හේතුව ;ලීකයේ යුදමය බලය බෙදී තිබුණේ බ්‍රිතාන්‍ය හා ඇමෙරිකාව යන රටවලට වීමයි. එහෙයින් සිය යටත්විජිතයන් හි ඔවුන් ගේ භාෂාව පැතිරවීමේ සහ නිවැරැදිව ඔවුන්ගේ භාෂාව හැසිරවිය යුතුය” යන නීති පනවන්නට ඔවුන්ට බලයක් තිබුණා. එහෙත් ක්‍රමයෙන් පසුකාලීනව බ්‍රිතාන්‍ය හා ඇමෙරිකාවේ බලය ලොව වෙනත් රටවල් කරා ද ව්‍යාප්ත වන විට ඉංගිරිසියෙහි බලය ද ක්‍රමයෙන් අවප්‍රමාණයට ලක් වුණා. ඒ චීනය, ජපානය, ඉන්දියාව වැනි ආසියාතික රටවල් පමණක් නොවෙයි රුසියාව, නවසීලන්තය, කැනඩාව, ජර්මනිය, ඉතාලිය, ගී‍්‍රසිය වැනි රටවල් ඔවුන්ගේ ඌරුවට අනුව ඉංගිරිසිය හසුරුවන්නට පටන් ගත්තා.ස්වකීය මවු බස පිළිබඳ අභිමානයෙන් පසු වූ ඔවුන් ඉංගිරිසියට සැලකුවේ දෙවැනි බසක් ලෙස ලංකාවේ පමණයි සුද්දාගේ ඉංගිරිසියට හිස් මුදුනින් පිළිගත්තේ. අපේ රටේ පමණයි අපේ විදිහට ඉංගිරිසි කතා කරන්නට උත්සාහ කරන අය උපහාසයට ලක් කළේ. එයින් සිදු වුණේ උගත් බුද්ධිමත් පිරිස් පවා ලෝකයේ අභියෝග ජයගන්නට යාමේදී ඉංගිරිසි බස හසුරුවාගන්නට බැරිව අසරණ වීමයි. බ්‍රිතාන්‍ය ඉංගිරිසියට ආවැඩීමෙන් අපේ දරුවන් දන්නා හැටියටවත් ඉංගිරිසි කතා කරන්නට පැකිලුණා. ඉංගිරිසිය දැනුම ලබා ගන්නට යොදා ගන්නා මෙවලමක් ලෙස යොදා නොගෙන “බෙල්ල කැපීයන කඩුවක්” ලෙස සලකා බැහැර කිරීමෙන් ජාතියක් වශයෙන් පසුබෑමට ලක් වුණා.මේ අඩුපාඩුව හඳුනා ගත් ජනාධිපතිතුමා නූතන ලෝකයේ ඉදිරියෙන් සිටින්නට නම් ඉංගිරිසි සහ තාක්ෂණය ක්ෂේත්‍රයෙන් අපේ සිසු පරපුරෙහි බිය සැක දුරු කොට “අපේ විදිහට ඉංගිරිසි කතා කරන්නට ඉගැන්විය යුතු ය යන අදහසින් මෙම වැඩ සටහන දියත් කළේ.”පුහුණු වැඩමුළුවට සහභාගිවුණු ගුරුවරුපසුගිය අඩසියවස මුළුල්ලේම පාසල් විෂය නිර්දේශයේ ඉංගිරිසි ලේඛනයට හැර කථනය හෝ කියවා වටහා ගැනීම කෙරෙහි විශේෂ අවධානයක් යොමු නො කෙරිණි. 2011 වසරේ සිට අපොස සාමාන්‍ය පෙළ හා උසස් පෙළ විභාග සඳහා ඉංගිරිසි කථනය, කියැවීම හා වටහා ගැනීම පිළිබඳ පරීක්ෂණයක් පැවැත්වීමට සැලැසුම් කොට තිබේ.මේ පුහුණුව මඟින් ඒ සඳහා ගුරුවරුන් පුහුණු කැරේ. පුහුණුව ලබා අවසන් වූ ගුරුවරුන් දැනටමත් එම පාඨමාලා සඳහා සූදානම් වෙති. ඒ සඳහා විෂයමාලා සහ සැලැසුම් සකස් කිරීම ඉන්දීය මහාචාර්යවරුන් විසින් පේරාදෙනියේ ඉංගිරිසි පුහුණු මධ්‍යස්ථානයෙහි සිදු කරනු ලබන අතර මධ්‍යම පළාතේ තෝරා ගත් පාසල් කිහිපයක දැනටමත් පුහුණු ව්‍යාපෘති සහ ඉගැන්වීමේ කටයුතු සිදු කැරේ.මෙතෙක් පළාත් මට්ටමින් පැවැති ගුරු පුහුණු වැඩමුළුවක් කොළඹ රාජකීය විද්‍යාලයේ විදුහල්පති උපාලි ගුණසේකර මහතා ගේ ඉල්ලීම පරිදි අධ්‍යාපන අමාත්‍යංශය මඟින් පසුගියදා කොළඹ රාජකීය විද්‍යාලයේදී ඇරැඹිණි. මේ මස 15 දා සිට 26 වැනිදා පැවැත්වෙන වැඩමුළුව සඳහා ඉංගිරිසි විෂය උගන්වන ගුරුවරුන් 48 දෙනකු සහභාගි වෙති.හයිද්‍රාබාද් ඉංගිරිසි හා විදේශ භාෂා විශ්ව විද්‍යාලයෙන් පැමිණි මහාචාර්යවරුන් දෙදෙනෙක් පාඨමාලාව මෙහෙයවති. රාජකීය විද්‍යාලයීය සංගමය වැඩසටහන සඳහා අනුග්‍රහය දක්වයි. රාජකීය විද්‍යාලයීය සංගමය මඟින් 2002 වසරේ ඉදිකරන ලද නිපුණතා සංවර්ධන වැඩසටහනෙහි එක් ව්‍යාපෘතියක් ලෙස වැඩසටහන ක්‍රියාවට නැංවේ.“ඉංගිරිසි උච්ඡාරණය වැරදේවි යන බියෙන් බොහෝ දරුවන් ඉංගිරිසියට බියක් දක්වනවා. අනෙක් අයගේ හාස්‍යයට ලක් වේය යන බය නිසා අපේ පාසලේ වුවත් ගමෙන් පැමිණි දක්ෂ දරුවන් පවා ඉංගිරිසි කතා කරන්නට පැකිලෙනවා. මේ වැඩසටහන තුළින් අපි අපේක්ෂා කරන්නේ ඒ පැකිලීම දුරු කොට දන්න හැටියට අපේ විදිහට ඉංගිරිසි කතා කරමින් නිවැරැදිව ඉංගිරිසි භාෂාව හසුරුවන්නට සිසුන්ට මඟ පෙන්වීමයි.” විදුහල්පති ගුණසේකර මහතා පවසයි.සාගරිකා දිසානායක ජයසිංහඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af1003289</link>
    <topic>ජනමත පිටුව</topic>
    <author/>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝහොරණ වැල්මිල්ල මාරගස් හන්දියේ සිට තැඹගංගොඩ දක්වා පාර කි.මීටර් එකක් පමණ දුර ඇති අතර දෙපසින් ප්‍රධාන මාර්ග දෙකකට සම්බන්ධ වන මෙය මෙතෙක් කිසිඳු වගකිව යුත්තෙකුගේ අවධානයට යොමු නොවූ මාර්ගයකි.මෙම මාර්ගයෙන් දිනපතා පාසල් හා රාජකාරි කටයුතු සඳහා සිය දහස් ගණනක් වාහන හා ජනතාව ගමන් ගන්නා අතර, මෙතෙක් කිසිදු පිළිසකර කිරීමක් නොමැති හෙයින් වාහන නොව වැසි කාලයට පයින් වත් යාමට නොහැකි තරමට විශාල වලවල් හා මඩගොහොරු බවට පත්වී ඇති බැව් දෑස් ඇති සියලු දෙනාටම පෙනෙන දෙයකි.මෙම මාර්ගය පිළිබඳව මෙතෙක් කිසිවෙකුගේ අවධානයක් යොමු නොවූවත් මැතිවරණයක් ළංවන විට දේශපාලනය කරන කොයි කාගේත් මතකයට ආවත් එය නිමාවූ පසු කිසිදු ඵලක් වි නොමැති බවත් ප්‍රදේශවාසී ජනතාව පවසති.කරුණු මෙසේ හෙයින් මෙම මාර්ගය කෙරෙහි විශේෂ අවධානය යොමු කොට ගම නැගුම හෝ මඟ නැගුම යටතේ වත් හැකි ඉක්මනින් කොන්ක්‍රීට් හෝ තාර දමා අලුත්වැඩියා කර දෙන මෙන් රජයේ වගකිව යුතු නිලධාරින්ගෙන් ඉතා කාරුණිකව ඉල්ලා සිටිමු.නිමල් ආනන්ද කරුණාරත්නවැල්මිල්ල1948 පෙබරවාරි 04 වැනිදා ඉතිහාසගතව ඇත්තේ අපගේ මාතෘභූමිය පරාධීනත්වයෙන් මිදුන දින වශයෙනි. ලේ කඳුළක් නොසෙල්වා ඒ නිදහස දිනාගත් බවට ඇතැම් නායකයෝ උදම් ඇනූහ. එදා අපට නිදහස ලැබුණාද නැතහොත් ලබාගත්තා ද යන්න කෙසේ වුවත් එම දිනයේ වැදගත්කමක් නැතැයි අපි නොකියමු. සුදු පාලනයට එරෙහිව පැන නැගුනු සියලු විමුක්ති අරගල නිර්දය ලෙස මර්දනය කළ පාලකයන් පසුව අත්තනෝමතිකව පාලන කටයුතු මෙහෙයවීම නිසා සිංහලයාට, බෞද්ධ ආගමට, වැඩ කරන ජනතාවට සිදුවූ පීඩනය අසාධාරණය නිමක් නොවීය. එම වකවානුවේ නිදහස පතා සන්නද්ධ අරගල කිරීමේ පසුබිමක් නොවූවත්, මහා සංඝරත්නය අනගාරික ධර්මපාල තුමා ඇතුළු අමද්‍යප ව්‍යාපාරය, කර්නල් ඕල්කට් පියදාස සිරිසේන ආදි දේශමාමක විද්වතුන් සුදු පාලනයට එරෙහිව කරන ලද බලපෑම සුළු කොට තැකිය නොහැකිය.2009 මැයි 18 ශ්‍රී ලංකාවට තවත් නිදහස් දිනයකි. වසර තිස් තුනක් පුරා පැවැති අති භීෂණකාරී මිනිස් ඝාතනය, මහා දේපල විනාශය ආදි නොයෙකුත් ත්‍රස්ත ක්‍රියා නිත්‍ය වශයෙන්ම නිමාවූයේ මෙදිනය. මෙම නිදහස ලබාගැනීමට අපේ රණවිරුවෝ දහස් ගණනින් දිවි පිදූහ. බවුසර්වලින් මැනිය හැකි තරමට රුධිරය වගුරන ලදි. සියලු රණවිරුවනට පින් සිදුවන්නට අපි නිදහසේ හුස්ම ගනිමු.කරුණු දෙකක් අරභයා මැයි 18 සුවිශේෂ වැදගත් දිනයක් වේ. ඒ ම්ලේච්ඡ කොටි කල්ලිය සමූල ඝාතනය කොට ලබාගත් යුද ජයග්‍රහණය පළමුවැන්නයි. පෙබරවාරි 04 දිනට පසුව බටහිර බලවතුන්ගේ සෘජු පාලනයෙන් අප මිදුන ද ඔවුහු වක්‍ර ලෙස මේ දක්වාම අපේ වැඩකටයුතුවලට මැදහත් වී බාධා පැමිණ වූහ. එහෙත් මෙවර ඔවුනට වැරදුන බව පෙනුණි. ඔවුනට අවනත නොවී ජනාධිපතිතුමා දුන් පා පහරින් බටහිර බලවේග පසුබා යාම දෙවැනි ජයග්‍රහණයයි. එහෙත් බටහිර පසුබැසීම තාවකාලික විය හැකිය.එනිසාම මැයි 18 ජාතික දිනය හෝ රණවිරු දිනය හෝ වෙනත් සුදුසු නාමයකින් ගෞරවනීය දිනයක් බවට පත්කිරීම අත්‍යවශ්‍යය. මෙතෙක් මැයි මාසය වැඩ කරන ජනතාවට වැදගත් විය. ඒ මැයි දිනය වෙනුවෙනි. ඊට අමතරව තෙමඟුල සිහිපත් කෙරෙන බැවින් මැයි මාසය බෞද්ධයාට වැදගත් විය. නත්තල කිතුණුවාගේය. දීපවාලිය හින්දු බැතිමතුන්ටය. රාමසාන් මුසල්මානුවාගේය. එහෙත් මැයි 18 සමස්ත ශ්‍රී ලාංකිකයාටය. එනිසා මේ දිනය පෙබරවාරි 04 මෙන් ඉතිහාසයට පමණක් සීමා කළ යුතු නොවේ. එදින ඉතිහාසයට එක්වූ තවත් දිනයක් පමණක් නොවී වර්තමානයේ පවත්නා සජීවී දිනයක් බවට පත්විය යුතුය.මේ සඳහා මැයි 18 රජයේ නිවාඩු දිනයක් විය යුතු නැත. දැන් පෙබරවාරි 04 දින සිදුවන්නේ කුමක් ද? එය ශ්‍රී ලංකාවට නිවාඩු දිනයකි. රාජ්‍ය මට්ටමින් නිදහස් දිනය සැමරේ. එහෙත් ඊට සමස්ත ශ්‍රී ලාංකිකයන්ගේ සහභාගිත්වය සිදුවන්නේ නැත. එහෙත් මැයි 18 සමස්ත ජනතාවගේ මැදහත් වීමෙන් වාර්ෂිකව සැමරිය යුතු දිනයකි. එදිනට මිනිසුන්ගේ එක ඇසකින් තුටු කඳුළක් ගලා යා යුත්තේ බෙදුම්වාදයට මරණය අත්පත් වූ නිසාය. අනෙක් ඇසින් දුක් කඳුළක් පිටවිය යුත්තේ ඒ සඳහා දිවිපිදු රණවිරුවන් සිහිපත් වීමෙනි.අතීතයේ සුද්දාගේ කෲර පාලනයෙන් බැට කෑ අපේ මුතුන් මිත්තන්ගේ අමිහිරි අත්දැකීම් පිළිබඳ දැඩි අවබෝධයක් මතු පරම්පරාවට නොවීය. තුවාලය සුව වී ටික කලක් යන විට තුවාලය නිසා විඳි වද වේදනා අමතක වේ. තුවාලයක් තිබූ බව පමණක් සිහියට නැගෙන්නේ කැළල දුටුවොත් පමණි. අද උපදින දරුවා වැඩෙන විට යුද්ධයේ බිහිසුණු අත්දැකීම් ඔහුට නැත. එනිසා මැයි 18 යන්න ඔහුට සුව වූ තුවාල කැළලක් බවට පත් නොකිරීමට වැඩපිළිවෙළක් සකස් කළ යුතු බව මාගේ විශ්වාසයයි.බෙදුම්වාදීන්ගේ කෲර මිනිස් ඝාතන ආදි සියලු ක්‍රියාකාරකම් මතු පරපුරෙන් පරපුරට දැනුවත් වීම වැදගත්ය. රට නිදහස් කරගත්තේ කෙසේද යන්න ඊට නායකත්වය දුන්නේ කවුරුද යන්න මනාව දැනගත යුතුය. දිවයිනේ ඇති සියලුම පාසල්වල ජනාධිපතිතුමාගේත් නාඳුනන සෙබළාගේත් පිළිරුව බැගින් පිහිටුවා ඒ සෑම පාසලකම දිනපතා උදෑසන රැස්වීමෙන් පසු ගුරු ශිෂ්‍ය සියලු දෙනම එම පිළිරු අබියස ගෞරව ආචාර දැක්වීම අනිවාර්යයෙන්ම සිදුවිය යුත්තකි. මව්බිම එකසේසත් කිරීමේ දිනය වාර්ෂිකව සැමරීමේදී රාජ්‍ය මට්ටමින් සිදුකෙරෙන උත්සවයට අමතරව, සෑම නිවසකම පවුලේ සාමාජිකයින් නිවසේ සිටම ඊට දායක වීමේ වැඩපිළිවෙළක් ද රාජ්‍ය, පෞද්ගලික සෑම ආයතනයකම කවර තරාතිරමක වුවද සේව්‍ය, සේවක දෙපාර්ශවයම එම ආයතනවලදීම ඊට දායක වීමේ ක්‍රමවේදයක් සකස් කෙරේ නම් මැනවි.අද සිදුවූ දේ පිළිබඳව මනා අවබෝධයකින් හා නිරතුරු අවධානයකින් හෙට පරපුර සිටීම වැදගත් වන්නේ එබැවිනි. 2009 මැයි 18 දිනට පසු එළඹෙන සෑම මැයි 18 වනදාවක්ම අතිවිශේෂ වැදගත් දිනයක් විය යුත්තේ ද එහෙයිනි.යූ. ඒ. ආතර්නාවින්න - මහරගමහොරණ 626 කඳනපිටිය ග්‍රාමසේවා වසමට අයත් ගොඩපරහේන ජනපදයේ පවුල් 280 ක් පමණ ජීවත් වන අතර, මෙම ග්‍රාමයට පානීය ජල අවශ්‍යතාවය දිගුකාලීනව සිට පැන නැගී ඇති ගැටලුවකි.මෙම ප්‍රදේශයට නළ ජලය නොමැතිවීම හේතුවෙන් දෛනික අවශ්‍යතා සඳහා වැසියනට කිලෝ මීටරයක් පමණ දුර ගෙවා ගොස් ජලය රැගෙන ඒමට සිදුව ඇත. ග්‍රාමයේ මෙම මූලික අවශ්‍යතාවය කෙරෙහි ජල සම්පාදන අමාත්‍ය තුමන්ගේ විශේෂ අවධානය යොමු විය යුතු බව ගම්මු පවසති.සේනාරත්න හේරත්පාදුක්කනුගේගොඩ දුම්රියපොළ ආසන්නයේ එම දෙපාර්තමේන්තුවට අයත් සුලු බිම් කඩක වසර ගණනාවක සිට පවුල් කිහිපයක් පදිංචි වී සිටි අතර මාස 10 කට පමණ පෙර එය අනවසර ඉදිකිරීමක් ලෙස සලකා නිවාස පෙළ කඩා ඉවත්කර දමන ලදි.ඉන්පසු මෙම පවුල් කිහිපය යන එන මං නොමැතිව මහා මාර්‍ගයේ කාණුවක් උඩ පැල්පත් කිහිපයක් සාදාගන්නා ලදි. අත දරුවන් කිහිපදෙනෙකු සහිත මෙම පවුල් කිහිපය වැස්ස දාට ගෙවන්නේ අපා දුකකි. කාණුව උතුරා යන අවස්ථාද ඇත. කෑම පිසින්නේ ද වැස්සේ තෙමීගෙනය. එමෙන්ම මෙම පැල්පත් පෙළ නගරයට ද ඉතා අශෝභනය. වගකිව යුතු සැවොම එක්වී එම පවුල් කිහිපය සඳහා සුදුසු ස්ථානයක අවම වශයෙන් එක් නිවසක් හෝ කාමර කිහිපයක් සහිතව ඉදිකර දෙන්නේ නම් මැනවි.ප්‍රදීප් සමරසිංහනුගේගොඩමාකුඹුර බෝගහ හංදියෙන් හැරී කුලතුංග මාවත ඔස්සේ පැමිණෙන විට හිරිපිටිය පුහුදෙල්ගහවත්ත ග්‍රාමයට පිවිසෙන වෙලමැදින් වැටී ඇති පාරෙහි නිසියාකාරව වැඩ නිම නොකිරීම නිසා වර්ෂා කාලයේදී වාහනවලට මෙන්ම පයින් ගමන් කරන මගීන්ට ද යා නොහැකි තත්ත්වයක් පවතී.තවද ජාතිය ගොඩනැගීමේ අමාත්‍යාංශය මගින් මගනැඟුම යටතේ රු. ලක්ෂ 13 ක් වෙන් කලද රු. ලක්ෂ 09 ක පමණක් වැඩ නිමකර ඇත. ඉතිරි මුදල් අප පාරට ලැබුණේ් නැත. හොරණ 280 බස් මාර්ගය හා හයිලෙවල් පාර යාකෙරෙන ඉතාම කෙටි මාර්ගයක් වන මෙම පාර අධිවේගි මාර්ගයට සමගාමීව ඉතා වැදගත් තැනක් ගනී. මේ නිසා මෙහි සංවර්ධන කටයුතු කරදීමට අවශ්‍ය ප්‍රතිපාදන ලබාදෙන මෙන් ඒ හා සම්බන්ධ අදාළ නිලධාරි මහතුන්ගෙන් කරුණාවෙන් ඉල්ලා සිටිමි.කමල් අබේසිරිපන්නිපිටියඅරණායක ප්‍රාදේශීය ලේකම් කොට්ඨාසයට අයත් හත්ගම්පල එළගිපිටි සිරිපුර ජනපදයට තාමත් විදුලි බලය ලැබී නැත. වසර ගණනාවක සිට පක්ෂ විපක්ෂ බලධාරීන් පොරොන්දු දුන්නත් තවමත් විදුලිය ලැබී නැත. මුල් ගලක් සහ පුවරුවක් ද විදුලි කණුවක් ද සිටුවා ඇති මෙම ජනපදයේ දරු දැරියන් ලාම්පු එළියෙන් අකුරු කරගෙන සමාජයේ අඳුරේ අතපත ගාමින් සිටී. ඔවුනට සමාජයේ නවිකරණයන්ට පා තැබීමට අපහසුය. කැලැබද ගම්මානයක් නිසා සවස 4 - 5 වන විට විදුලිය නොමැති කමින් කටයුතු කර ගැනීම ද අපහසුය.මෙම ගමට පහළින් ඇති සෑම ගමකටම විදුලිය ලබා දී තිබියදී කුඩම්මාගේ නොව කුඩම්මාගේත් කුඩම්මාගේ සැලකිලි ඇති මෙම ජනපදයට ද විදුලිය ලබා දී ආලෝකයක් ඇති කර අඳුරෙන් මුදාලන ලෙස බලධාරීන් ගෙන් ඉල්ලා සිටිමි.කැටයාපතනේ අනෝමදස්සි හිමිසාමසැර කන්ද විහාරය - අරණායකමහනුවර - ලේවැල්ල මාර්ග අංක 605 මාර්ගයේ බස් රථය ධාවනය වන්නේ මහනුවර උතුරු ඩිපෝවෙනි.මෙම බස් රථය ධාවනයට ආරම්භ කර දැනට වසර 8 පමණ ගත වී ඇත.ආරම්භක අවස්ථාවේදී යෙදු බස් රථයම මෙකී කාලය තුළ ධාවනය කර ඇති අතර එය දැනට ඉතාමත් අබලන් තත්ත්වයෙන් ධාවනයේ යෙදේ.මෙහි රියදුරු මෙම බස් රථය දැනට ධාවනය කරනුයේ ඉතාමත් අපහසුවෙන්ය. මෙය නිතර නිතර ලෙඩ වෙන බස්රියකි.බස් රථය හොඳ තත්ත්වයෙන් පැවැති කාලයේදී, රියදුරු සහ සහයකයා මගීන් වෙනුවෙන් යහපත් සේවයක් ඉටු කළ බැව් මතක් කර දිය යුතුය.නමුත් බස් රථයේ අබලන් තත්ත්වය නිසා මගීන්ට නිතර නිතර අපහසුතාවයන්ට ලක්වීමට සිදු වී ඇත. පාසල් සිසුන් හා රැකියාවන් සඳහා යන විශාල මගීන් පිරිසක් මෙම මාර්ගයේ ගමන් ගන්නා අතර මෙකී මාර්ගයට ඇති එකම බස් රථය වනුයේ ද මෙය පමණකි.එබැවින් 605 මෙකී මාර්ගයට නව බස් රථයක් ලබා දීමට කටයුතු සලසා දෙන මෙන් ගරු ප්‍රවාහන අමාත්‍යතුමාගෙන් කාරුණිකව ඉල්ලා සිටිමු.  කේ. ඩි. පෙරේරානාපානඔබේ ගමේ, නගරයේ හෝ ප්‍රදේශයේ මෙතෙක් ඉටු නොවූ මහජන සේවාවන්, පොදු අඩුපාඩු ආදිය ගැන අපට ලියා එවන්න. එම ලිපි යොමු කිරීමේදී ඔබේ නම ලිපිනය අත්‍යවශ්‍ය බව ද සලකන්න.ජනමත පිටුව, සිළුමිණ, ලේක්හවුස්, කොළඹ 10.ලිපිනයට ඒ ලිපි යොමු කරන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af10032810</link>
    <topic>සුන්දරත්වයේ නිම්නය රන්මිහිතැන්න</topic>
    <author>සාකච්ඡා කෙළේ හේමාලි විජේරත්න</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝටෙලි සිනමා ගම්මානයජනපති අතින් 30දා විවෘත වීම නිමිත්තෙනිරන්මිහිතැන්න වැවඅඩසිය වසකටත් එහා ගිය ඉතිහාසයක් ඇති සිංහල සිනමාවට යළිත් ස්වර්ණමය කාලයක් උදාවන පෙර නිමිති පහළ වී තිබේ. සිනමාවට පමණක් නොව වර්තමානයේ ජනප්‍රිය මාධ්‍යයක්ව පවතින රූපවාහිනි නිර්මාණ කලාවට ද මේ ස්වර්ණමය වසන්තය එක ලෙසම බලපායි. ලෝකයේ අති නවීනතම තාක්ෂණයත් සමඟ නිර්මාණකරණයට එක්වෙන වෙනත් රටවල් සමඟ ගත් කළ අපේ ශ්‍රී ලංකාවට හිමිවනුයේ කුඩා තැනකි. එහෙත් අපේ සිනමාකරුවන් අපට ඇති හැකි පමණින් සම්පත් ප්‍රයෝජනයට ගෙන ජාත්‍යන්තර තලයේ ශ්‍රී ලාංකේය නම රැඳවීම සැබැවින්ම ආඩම්බරයට කරුණක්. ශ්‍රී ලාංකේය නාමය පිළිබඳ නිහතමානී ආඩම්බරය ද සමඟ වර්තමානයේ අපි ළඟා වෙමින් සිටින්නේ ආසියාවේ ආශ්චර්යය වෙතය.මේ කියන්නට යන්නේ ද එවන් ආශ්චර්යයක් පිළිබඳවය. ශ්‍රී ලාංකේය සිනමා ක්ෂේත්‍රයටත්, ටෙලි නිර්මාණ ක්ෂේත්‍රයටත් ශක්තියක් වෙමින් මෙරට ඉදිවූ ප්‍රථම චිත්‍රාගාරය තව නොබෝ දිනකින් අපේ රටේ නිර්මාණකරුවන්ට තිළිණ කරන වගයි. හම්බන්තොට දිස්ත්‍රික්කයේ රන්මිහිතැන්න ප්‍රදේශයේ ඉදිවුණු මේ සුවිසල් චිත්‍රාගාරය මේ මස 30 වැනි දින මහින්ද රාජපක්ෂ ජනාධිපතිතුමාගේ අතින් දැයට තිළිණ වේ.අපේ රටේ සිනමා නිර්මාණකරුවන්ට සිහිනයක්ව පැවැති මේ සුවිසල් චිත්‍රාගාරය ඇරැඹීමේ පුරෝගාමියා වන්නේ ද ජනාධිපතිතුමන්මය. කවදත් කලාවට ළබැඳී බවක් දැක්වූ ඔහු හම්බන්තොට දිස්ත්‍රික්කයේ අක්කර ගණනාවකින් යුතු මේ සුවිසල් භූ®මි භාගය චිත්‍රාගාරය වෙනුවෙන් වෙන්කර දුන්නේය.රන්මිහිතැන්න ග්‍රාමය ගැන මීට ප්‍රථම අපි අසා තිබුණේ දරුණු කොටි ත්‍රස්තවාදීන් පැමිණ ප්‍රහාරයක් එල්ලකළ ග්‍රාමයක් වශයෙනි. එදා කොටි ත්‍රස්තවාදීන්ගේ ප්‍රහාරයට ලක් වූ මේ ප්‍රදේශයට පසු කලෙක නිදහසේ අරුණලු වැටී හෙට වන විට තවත් සුවිශාල කාර්ය භාරයක් ඉටු කරන්නට පෙර මඟ බලා සිටින්නේය.හම්බන්තොට කතරගම මාර්ගයේ තිස්ස වැව පසුකර කිලෝ මීටර් කිහිපයක් ගිය තැන අක්කර 235න් යුතු ස්වභාව සෞන්දර්යයෙන් අනූන මේ භූ®මිය හමුවෙයි. එදා කටු ලැහැබිවලින් යුතු වූ වණ ගහණයක් වූ මේ ප්‍රදේශය අද දකින කෙනෙකුට මේ අපි ඉන්නේ ශ්‍රී ලංකාවේද, එසේත් නැතිනම් සුප්‍රකට සිනමා චිත්‍රාගාරයකදැයි සැක සිතේ.රන්මිහිතැන්න ටෙලි සිනමා ගම්මානයේ සංකල්ප 2006 වසරේ ජනාධිපති මහින්ද රාජපක්ෂ මැතිතුමන් රැගෙන ආ සංකල්පයකි. මේ චිත්‍රාගාරයේ ඉදිකිරීම් අදියර තුනකින් නිම කිරීමට එදා යෝජනා කොට තිබුණි. මෙම 30 වැනිදා විවෘත වන්නේ එහි පළමු අදියරය. සම්පූර්ණයෙන්ම මෙම චිත්‍රාගාරයේ වැඩ කටයුතු නිම කිරීමට බලාපොරොත්තු වන්නේ වසර 2011 දීය.මේ ටෙලි සිනමා ගම්මානය ස්ථාපිත කිරීම සඳහා මුල්ගල තබනු ලැබුවේ 2008 වර්ෂයේ ඔක්තෝබර් 30 වැනිදාය. වසර 1 1/2ක් වැනි කෙටි කාලයක් ඇතුළත මුල් අදියරේ වැඩ කටයුතු නිම කිරීමට ලැබීම ද සැබැවින්ම අපේ රටේ නිර්මාණකරුවන් ලද භාග්‍යයකි. මේ සඳහා ආයෝජනය කළ මුළු මුදල මිලියන 600කි. දෙවන අදියර සඳහා තවත් මිලියන 600ක් අවශ්‍ය වන බවද ඔවුන් සඳහන් කරති. මේ මුදල් සියල්ල අපේ නිර්මාණකරුවන්ගේ නිර්මාණ ආරක්ෂා කිරීම පිණිස 2005 දෙසැම්බර් 08 වැනි දින මහින්ද රාජපක්ෂ ජනාධිපතිතුමන් ඉදිරිපත් කළ පළවෙනි අය වැය ලේඛනයේ සඳහන් වූ විදේශීය නිර්මාණ සඳහා අයකරනු ලැබූ බදු මුදල්වලින් වැය කර ඇත.ඉදිකිරීම් නැරඹීමට කලාකරුවන් ගියදාපළමු අදියරේ නිම කිරීම් අතර තට්ටු හතරක ප්‍රධාන පරිපාලන ගොඩනැඟිල්ලක්, පුස්තකාල දෙකක්, (පොත් සහ වීඩියෝ) එකවර 96 දෙනෙකුට නේවාසික පහසුකම් හා සාකච්ඡා පැවැත්වීම සඳහා ශාලාවක්.130ය7 ප්‍රමාණයේ චිත්‍රාගාරයක් සහ ඒ ඇතුළත ලංකාවේ දැනට දැකිය හැකි පළමු ”ට්පඥඥද ඉජපඥඥද” එක වේ. මේ වන විට නිෂ්පාදන කණ්ඩායම් දෙකකට මෙහි නේවාසිකව කටයුතු කළ හැකි ආකාරයට පහසුකම් සලසා තිබෙන අතර තවත් කණ්ඩායම් දෙකකට මෙහි රැඳී සිට ඒ අවට නිර්මාණ කටයුතු කරගෙන යා හැකිය.අනෙක් සුවිශේෂී කරුණ මේ චිත්‍රගාරයේ කොළඹ කොටුව අවට ඇති ගොඩනැඟිලි, මහනුවර ඇති ගොඩනැඟිලි සහ ගාලු නගරයේ ඇති ගොඩනැඟිලි ඒ ආකාරයෙන්ම එහි ඉදිවී තිබීමය. මේ ගොඩනැඟිලි ආසන්නයේම ගාලු නගරය ඒ අයුරින්ම ඉදිවේ. ඒ අතරම රන්මිහිතැන්න වැව් තාවුල්ලේ ග්‍රාමීය පරිසරයක සොඳුරු ආශ්වාදය විඳිය හැකි ගොඩනැඟිලි රැසක් ඉදිවී ඇත. ඒ අතර ගමේ කෝපි කඩේ අම්බලම කඩ මණ්ඩිය, කම්මල ආදිය වේ. රෝහල්, පාසල්, උසාවි, බස්නැවතුම්පොළ, දුම්රිය නැවතුම්පොළ, මෙකී නොකී සෑම වැදගත් තැනක්ම මේ චිත්‍රාගාරයේ නිර්මාණය කොට තිබේ.දේශීය හා අන්තර්ජාතික වශයෙන් කීර්තියක් දිනාගත් කලා අධ්‍යක්ෂ එරල් කෙලී මේ සුවිසල් නිර්මාණයට දායකත්වය සපයයි. ජනමාධ්‍ය අමාත්‍යාංශයේ ලේකම් ඩබ්.බී.ගනේගල මහතා හා සිනමාව පිළිබඳ ජනාධිපති උපදේශක රවීන්ද්‍ර රන්දෙනිය ඇතුළු පිරිසගේ නිරන්තර අධීක්ෂණය මේ සඳහා යොමු විය.කොළඹ නගරයේ ගොඩනැඟිලි ඒ අයුරින් ම ඉදිවී ඇති අන්දමමේ පිළිබඳව ප්‍රවීණ නළු රවීන්ද්‍ර රන්දෙනිය පැවසුවේ මෙය කාලයක් තිස්සේ මෙ රටේ නිර්මාණකරුවන්ගේ හිතේ පැලපදියම්ව පැවැති, එහෙත් සැබෑකර ගත නොහැකි වූ සිහිනයක් බවයි.”මේ චිත්‍රාගාරයක අවශ්‍යතාව විතරක් සම්පූර්ණ කර දීමක් පමණක් නොවේ. සිනමා ක්‍ෂේත්‍රයේත් ටෙලිනාට්‍ය ක්‍ෂේත්‍රයේත් කලා නිර්මාණවලට දායක වෙන සියලු දෙනාට ආත්ම ගෞරවය රැකගෙන අභිමානයෙන් යුතුව වෘත්තීය කරගෙන යාමේ ආරම්භය මෙතන තිබෙනවා. මීට පස්සෙ එක එක ලොකේෂන් හොයාගෙන අපට රට වටේ දුවන්න ඕන නෑ. බොහෝ දේ මෙතන තිබෙනවා. ඒ සමඟම අපට උඩරටට යන්න ඕන නම් වැල්ලවාය මාර්ගයේ පැය 02 – 03න් ඒ පැත්තට යන්න පුළුවන්.දර්ශනීය මුහුදු තීර, වැව් තාවුළු, යාල වගේ වමෝද්‍යාන මේ හැම දෙයක්ම ඒ අවට තිබෙනවා. එක පැත්තකින් අපේ නිර්මාණකරුවන්ට වාහනවලට යන වියදම් අඩු වෙනවා. අනිත් පැත්තෙන් නවාතැන් සඳහා යන වියදම් අඩුවෙනවා. නිර්මාණය පැත්තෙන් ගත්තොත් එක තැනක නතරවෙලා නිදහසේ නිර්මාණය ඉවර කරගෙනම යන්න පුළුවන්”. අපේ නිර්මාණ අන්තර්ජාතික තලයට ගෙනයන්න වගේම අපේ රටට මෙය අලුත් අත්දැකීමක් වෙන්න පුළුවන්.ගමේ කඩමණ්ඩියට යන පාරමහින්ද රාජපක්ෂ ටෙලි සිනමා උද්‍යානය නමින් නම් කොට ඇති මෙම ගම්මානයේ චිත්‍රගාරය මධ්‍යයට වන්නට ඉදි වී ඇති දැවැන්ත චිත්‍රාගාරය මේ අතර සුවිශේෂී වේ. එකවර කණ්ඩායම් හතරකට එකිනෙකාට බාධා නොවන අන්දමින් කටයුතු කිරීමේ පහසුකම මෙය සතුවේ. ඒ සමඟම ‘විලාස්’ යනුවෙන් නම් කෙරුණු මධ්‍යම ප්‍රමාණයේ නිවාස ගොඩනැඟිලි 10ක් ද මේ අතර වෙයි. රූගත කිරීම්වලදී නිවෙසක් වෙනුවෙන් ද භාවිතා කළ හැකි ආකාරයෙන් මේවා නිමකොට ඇත. එක් නිවෙසක් කොටස් දෙකකට බෙදෙන අතර එක් කොටසක විශාල කාමරයක්, පැන්ට්‍රියක් සහ නාන කාමරයක් ද වේ.ටෙලි සිනමා ගම්මානය ඇතුළත නවතින නළු නිළි, කාර්මික ශිල්පීන්, අධ්‍යක්ෂවරුන් වෙනුවෙන් නේවාසික පහසුකම් සැලසීමේ අරමුණින් මේවා ඉදිවී ඇත.විවිධ නගරයන්ට පරිවර්තනය කරගත හැකි වීදි සහ ගොඩනැගිලමෙහි ඉදිකොට තිබෙන වීදි ඒ ඒ රූගත කිරීම් සඳහා වෙනස් කර ගත හැකි පරිදි ඉදිවී ඇත. විටෙක ලන්ඩන් නගරයේ වීදියක් බවටත් විටක බොම්බායේ වීදියක් බවටත්, තවත් විටෙක එය ලංකාවේ කොළඹ කොටුව බවටත් පත්කරගත හැකිය. පරිපාලන ගොඩනැඟිල්ලේ ඇති කාමර 11 වෙන්කොට ඇත්තේ ඒ ඒ නිෂ්පාදන කණ්ඩායම්වල උපකරණ ගබඩා කිරීම සඳහාය. නිෂ්පාදනයට යොදාගන්නා ඇඳුම් පැළඳුම් ගබඩා කර ගැනීම සඳහා වෙනම කාමර 03ක් ද, සාකච්ඡා පැවැත්වීම සඳහා කාමර තුනක් ද, ආපන ශාලාවක් හා නවාතැන් ගන්නා පිරිස් සඳහා මුළුතැන් ගේ පහසුකම් ද සපුරා ඇත.මේ සියල්ල දායාද වන්නේ හුදෙක් ටෙලි සිනමා කර්මාන්තයේ යහපත පිණිසය. ආර්ථිකමය වශයෙන් ලාබ අපේක්ෂාවකට වඩා සහනදායී මිලට අපේ රටේ නිර්මාණකරුවන්ට මෙය පරිහරණය කිරීමේ අවස්ථාව එළඹෙන 31 වැනි දා සිටම උදාවෙයි. මේ වන විටත් මෙම චිත්‍රාගාරයේ තම නිර්මාණ කටයුතු ආරම්භ කිරීමේ බලාපොරොත්තුවෙන් පුල පුලා බලා සිටින අපේ රටේ නිර්මාණකරුවන් රැසක් වන බවද අපට දැනගන්නට ලැබුණි.එසේ නම් මේ උදාවන්නේ අපේ රටේ සිනමාකරුවන්ට, ටෙලි නිර්මාණකරුවන්ට වසන්තයකි.අපේ රටේ සිනමා හා ටෙලි නාට්‍ය කලාවේ අනාගතය පිළිබඳ සුබසිහින දකින්නට මේ රටේ සිනමාවට, ටෙලිනාට්‍ය කලාවට ස්වර්ණමය යුගයක අරුණලු නැවතත් වැටෙනු දැකීම අපේ අපේක්ෂාවයි. මහින්ද රාජපක්ෂ ටෙලි සිනමා උද්‍යානය ඊට සොඳුරු ආරම්භයක් රැගෙන එයි.සාකච්ඡා කෙළේ හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=af10032811</link>
    <topic>මේ දරුවා කොහෙන්දෝ ඉරිඟු කැලෙන් ඇහින්දෝ</topic>
    <author>කීර්ති මෙන්ඩිස් පිංතූර - එප්පාවල සමූහබණ්ඩාර ඒකනායක</author>
    <content>විකෘති මාධ්‍යකරුවන්ගේ ඉන්ද්‍රජාලික වැඩසටහන් මාධ්‍ය ප්‍රජාතන්ත්‍රවාදයට අයත් ද?සල්ලාලයා ගේ Sexy bitch ලාඩෙංගු පැතිරෙන්නේ ඔබ නිසාමයපත්තර මහගෙදර හැදූ ඩී.ආර්. විජයවර්ධන එදා දුටු අඳුරු සෙවණැලි අදත් ඇවිත්‘ඔබගේ බල්ලා බැඳ තබාගන්න’වැදගත් පාර්ලිමේන්තුවක් නිර්මාණය කිරීමේ වගකීම ඡන්ද දායකයා සතුයසන්ධානයට තුනෙන් දෙක ලබාගත හැකියිඅභියෝග ජයගන්න අපේ විදිහට ඉංගිරිසි කතා කරමුජනමත පිටුවසුන්දරත්වයේ නිම්නය රන්මිහිතැන්නමේ දරුවා කොහෙන්දෝ ඉරිඟු කැලෙන් ඇහින්දෝමවකට සිය දරුවා තරම් අමිල සම්පතක් තවත් නැත්තේය. දස මසක් කුස දරා ඇය සිය දරුවා බිහි කරන්නේ ජීවිතය ජයගත්තාක් බඳු හැඟීමකිනි. තම කුසින් බිහිවූ දරුවා ලේ කිරි කර පොවමින් හදා වඩා ගැනීමට අනේක දුක් දෝමනස්සයනට මුහුණ දෙන උතුම් මවුවරුන් මේ සමාජයේ අනන්තය. අප්‍රමාණය. එවන් මවුවරුන් අතරිනුත් අතළොස්සක් පමණ වූ මවුවරුන් ඒ උතුම් වූ මාතෘත්වයට නිගා දෙමින් සිය කුසින් වැදූ දරුවා ගේ පණ නල සිඳ දැමීමට උත්සාහ දැරූ අවස්ථා අපි අසා ඇත්තෙමු. හෙදියකගේ තුරුලේ නැළවෙන සිඟිත්තාසැමියා ගේ තාඩන පීඩන හෝ නැතිබැරිකම නිසා හෝ වෙනත් කිසියම් වූ හේතුවක් නිසා හෝ එවන් තත්ත්වයකට පත්වන්නා වූ මවුවරුන් ගැන කීමට ඇත්තේ කුමක් ද? එවන් කුමන හෝ හේතුවක් නිසා සිය දරුවා කළු ගඟට විසිකර දැමූ කළුතර ප්‍රදේශයේ මවක පිළිබඳ කතාවෙන් පසුගියදා මුළු මහත් සමාජයම කම්පාවට පත්විය. ඇසූ සැමගේ දෙනෙත් කඳුළින් පුරවාලු ඒ සිද්ධියෙන් අමිල සඳරුවන් නම් වූ පිපීගෙන එන මල් කැකුළ මුකුලිත වී ගියේය.අම්බලන්ගොඩ ප්‍රදේශයෙන් ද තවත් එවැනිම සිදුවීමක් වාර්තා විය. සිය බිලිඳා ළිඳකට දැමූ මවක ගැනත් ඇය පොලිස් අත්අඩංගුවට පත්වූ ආකාරයත් මාධ්‍ය මඟින් සවිස්තරාත්මකව වාර්තා කර තිබුණේය. එවන් මව්වරුන් ගැන මෙසේ බොහෝ දෙනා කතාබස් කරද්දී මීට හාත්පසින්ම වෙනස් වූ තවත් අනුවේදනීය කතාවක් කොළඹින් කිලෝමීටර් ගණනක් ඈත ඉතාමත් දුෂ්කර ගම්මානයකින් පසුගියදා යළිත් වාර්තා විය.අනුරාධපුරයට මායිම්ව පිහිටි එප්පාවල ගොඩරළුව වත්තට යාබදව මාවත වැවේ කැලෑගම ළඳු කැලෑවේදී තම සිඟිත්තාගේ පණ නල සඟවාලීමට මව් කෙනකු ගත් උත්සාහයක ප්‍රතිඵලය අවසන් වූයේ ඇය පොලිස් අත්අඩංගුවට පත්වීමෙනි. එය ද අමිල සඳරුවන් දරුවාගේ ඛේදජනක කතාවට බෙහෙවින් සමාන වූවකි.නැතිබැරිකම කරපින්නා ගත් පවුලක දිවි ගෙවූ ඇය ඒ වන විටත් පාසල් යන වියේ පසුවූවාය. කෙසඟ සිරුරකට හිමිකම් කිව්ව ද නැතිබැරිකම කරපින්නා ගෙන සිටිය ද දහහත් හැවිරිදි ඇය සිය මව සමඟ ජීවිතය ගත කළේ හෙට දිනය ගැන දැඩි විශ්වාසයකින් යුතුවය.ළාබාල ඇයට මල්සරා බැල්ම හෙළුවේ ඒ අතරතුරය. ඇය ඉන් ප්‍රමෝදයට පත්වූවාය. ඇගේ පැලට යාබදව ඇති පැපොල් කොටුවට පැමිණි ිගැටවරයා ද ඇගේ පහස හා ආදරය බලාපොරොත්තු වූයේය. ඒ වන විටත් ඇගේ ආදරය තවත් කෙනකු පැහැරගෙන තිබුණේ කාටත් හොරාය. ඔහු විවාහකයෙකි. දෙදෙනෙකුගේ ආදර ලෝකය මැද තනිවූ ඇය කාටත් හොරා ඔහු සමඟ පෙම් බැන්දාය. අවසානයේ ඒ ආදරය කෙළවර වූයේ ඇය කුස දරුවකු පිළිසිඳීමෙන් අනතුරුවය. “කව්ද දුවේ උඹට මේ අපරාදය කළේ... කියපන් මට කියපන්... ඕකට මම...”ඇගේ මව මේ බව දැනගත්තේ දියණිය දෙතුන් වතාවක් ඔක්කාරය කරන්නට වීමත් සමඟය. ඒත් එදා ඇය මවට පිළිතුරු නොදුන්නාය. අවසානයේ පියකු නැති දරුවකු කුස හොවාගත් ඇයගේ තනිනොතනියට සිටියේ හැදු වැඩූ මව පමණකි. පියකු නැති දරුවකු කුස දරා සිටින සිය දියණිය ගැන මව දැඩි කනස්සලයට පත් වූවාය. මේ බව ලෝකයාගෙන් සැඟවීමට දැඩි උත්සාහයක් ගත්තාය.ඒත් වැදූ මවකට සිය දුවගේ දරු ගැබ සැඟවීම එතරම් පහසු නැත. තවමත් වැඩිහිටියකු නොවූවත් මවක වන්නට පෙරුම් පුරන තම දහහත් හැවිරිදි දියණිය කරගත් මෙම විනාශය සමාජයෙන් වසන් කරලීමට ඇය ද නොගත් උත්සාහයක් නැත.“මොකද දුවේ අපි කරන්නේ...” ඇය කිහිප වතාවක් තම දියණියගෙන් විමසුවාය. ඒත් ඊට පිළිතුරක් දීමට දියණිය ද අපොහොසත් වූවාය.“මම වහ ටිකක් කාලා මැරෙනවා අම්මේ...” ඒ පියකු නැති දරුවකු බිහි කරන්නට නොහැකි නිසාය.“මේකිට කරපු අපරාදේ්ට මුන්ට හෙන ගහන්න එපැයි...” ඇය තම දියණිය සුද්ධ කළාය. නිතර නිතර ඊට සම්බන්ධ වූවන්ට දෙස් දෙවෙල් තිබ්බාය.“කමක් නැහැ... මං උඹව දාල යන්නේ නැහැ... මට උඹව වටිනව... පුතේ...”ඇගේ මව එසේ කීවද ඇයට අවශ්‍ය වූයේ දරු ගැබ සඟවාගෙන සිය දියණිය සමාජයට හොඳ ගැහැනියකු මෙන් පෙන්වා දීමටය. මෙලොව එළිය දකින්නට සැරසෙන දරුවා මේ කිසිවකටවත් වගකිව යුතු නැත. දියණියට අසනීපයක් සෑදී ඇතැයි මව දන්න කියන අයට කීවාය. එමඟින් ද දියණිය ගෙපැල තුළ සඟවා තබන්නට ඇය උත්සාහ කළාය.ස්ථානාධිපති විජය කුමාරසිරිපසුගිය විසි හතර වැනිදා දහවල් දෙකට පමණ ඇයට විලිරුදාව ඇතිවිය. ඒ බඩ ඉරිඟු වවා තිබූ හේනේදීය.“අම්මේ... අද නම් මට අමාරුයි වගේ...”“දුවේ... මගේ දුවේ... උඹ ඔහොම ඇඳි ගනින්...”“බැහැ අම්මේ... මගේ බඩ රිදෙනවා...” මවට එය බලා සිටින්නට බැරි තරම්ය.“උඹ බයවෙන්න එපා... උඹට කවුරු නැතිවුණත් මම ඉන්නවා...” මව පැවසුවාය.විලිරුදාව අවසානයේ දරු උපත ළංවිය. කෙඳිරිලි හඬත් වේදනාවත් අතුරින් ඇගේ ජීවිතයට තවත් ජීවිතයක බර එක්විය. පෙකණි වැල කැඩී ගියේය.“පුතෙක්ද අම්මේ...”“මම දන්නේ නැහැ...”දරු පැටියා මෙලොව එළිය දුටුවේ බඩ ඉරිඟු පැළ අතෙර්ය. වේදනාවෙන් ඇඹරෙමින් පැලේ දිගාවී සිටි දියණියට වින්නඹුකම් කළේ මවය.“මොකද අම්මේ අපි කරන්නේ...”ක්ලාන්තයත් හිස කරකැවිල්ලත් නිසා ඇය නැගිටගන්නට ගත් උත්සාහය නිෂ්ඵල විය.“වරෙන් යන්න...”“කෝ අම්මේ... දරුවා...”“වරෙන්කෝ යන්න...”පැලට ගියද ඇගේ වේදනාව අඩු නොවීය. ළාබාල වියේ පසුවූ ඇයට දරු ප්‍රසූතිය දැඩි වේදනාවක් ගෙන දුන්නේය.“බයවෙන්න එපා පුතේ... තව දවස් දෙක තුනකින් ඕක මඟ හැරිලා යාවි...”මව දියණිය සැනසුවාය. ඇයට තම දියණිය මෙලොවට බිහිකළ අන්දම මතකයට එන්නට ඇත. දස මසක් කුසේ දරා බිහිකළ තම දරුවා ගැන ඇතිවූ ආදරය කැක්කුම ඇයගේ මතකයට එන්නට ඇත. සියලු වේදනා දරා සිටියද ගලා යන රුධිරය නතර කිරීමට මවටත් දියණියටත් නොහැකි වීම නිසාදෝ අවසානයේ ගමේ රෝහලට සිය දියණිය රැගෙන යෑමට මවට සිදු විය. වෙනත් රෝගයකට බෙහෙත් ගන්නට ගිය ඇය ගැන සැක සිතූ රෝහලේ වෛද්‍යවරයා මේ බව පොලීසියට දැන්වූයේ කව්රුත් නොදැනුවත්වමය.“මට නම් හිතෙන්නේ... ළමයෙක් හම්බ වෙලා තියෙනවා...”රෝහලෙන් දුන් පණිවිඩය පොලිස් ස්ථානාධිපතිවරයා අතට පත්විය. පරීක්ෂණ ඇරැඹිණ. දිගින් දිගටම අසන්නට ලැබුණු දරුවන්ගේ මරණ පිළිබඳව ස්ථානාධිපතිවරයා ද දැනුවත් වී සිටීම ඊට හේතුව විය. නිලධාරීහු රෝහලේ සිටි මවගෙන් මෙන්ම දියණියගෙන් ද ප්‍රශ්න කළහ.ඒත් සියල්ල වසන් කිරීමට ඔවුහු සමත් වූහ.පැහැදිලි තොරතුරක් නොලැබුවත් ඕඅයිසී මහතාගේ සැකය දියණිය වෙත එල්ල වී තිබිණ.“ඔය ගෑනි වෙනමම තියලා කතා කරපන්...” දියණියගෙන් ඈත් කළ මව ගෙන් පොලිසිය ප්‍රශ්න කළේ ඇගේ කටට උත්තර දෙමින්ය.“තමන් බොරු කියන්න එපා... අපිට තමන්ගෙ දුව ඇත්ත කිව්වා... තමන් ඇත්ත නොකිව්වොත් හිරේ පිලේ යන්න වෙයි. කොහේද ලැබුණු දරුවා දැම්මේ...”පොලිසියේ රඟපෑමට ඇය නොවේ ඕනෑම කෙනකු අහුවනවා නියතය.“මම ඇත්ත කියන්නම් සර්...”ඇය මෙතෙක් වසන් කරගෙන සිටි සැමදේ පොලිස් නිලධාරියා ඉදිරියේ හෙළිදරව් කළාය.පොහොර උරයක් ගෙන බඩඉරිඟු කොළ අඩක් පුරවා ඒ මත ලේ කැටි දරුවා දමා තවත් බඩඉරිඟු කොළ තොගයකින් එය වසා පොහොර උරය බඩඉරිඟු කැලය මැද වළක දමා තමාත් දියණියත් ගෙදර පැමිණි බව ඇය හඬමින් කීවේ කව්රුත් පුදුමයට පත්කරමින්ය.“වැඩක් නැහැ සර්’.. දැන් පොඩි එකා මැරිලත් ඇති...”“ඔව්... දැනටමත් පැය පහක් විතර වෙනවනේ... කෝකටත් අපි එතැනට යමු...ඒ වන විට වේලාව රාත්‍රී හතට පමණ ඇත. නිලධාරීහු දරුවා සොයා බඩඉරිඟු හේන පීරූහ.“සර් ඔතන බලන්න...”“ඔව් මේ තියෙන්නේ...” අඩි තුනහමාරක් පමණ වළක් එතැන විය.කව්රුත් විමසිලිමත් වූහ. කෙනෙක් විදුලි පන්දම එතැනට යොමු කළේය. වළ තුළ පොහොර උරය විය. මල්ලේ වූ බඩඉරිඟු කොළ එකින් එක ඉවත විසි විය.“ඒයි දරුවා මැරිලා නැහැ... තවමත් පණ තියෙනවා...” පොහොර උරයෙන් පිටතට ගත් දරුවා රැගෙන නිලධාරීහු කෙළින්ම ගියේ ගමේ රෝහලටය.“උඹ නම් පුදුම ගෑනියෙක්... “ එතැන සිටි නිලධාරියෙක් ඇය දෙස බලමින් කීවේය.“ළමයි වැඩිනම්... කාටහරි හදාගන්න දීපන්... හොඳ වෙලාවට දරුවාගේ පණ තිබුණේ...” නිලධාරීහු ඇයට දෙස් දෙවෙල් කීහ.වාසනාවකට දරුවාගේ පණ නල රැකී තිබුණි. රෝහලට රැගෙන ගිය කිරිකැටියා රෝහලේ හෙදියන්ගේ සහායෙන් දැඩි සත්කාර ඒකකයට ඇතුළු කොට වහා ප්‍රතිකාර ලබා දුන්නේය.“අනේ පව්... මේකා මුකුත් දන්නේ නැහැනේ...” හෙදියන්ගේ සාත්තු සප්පායම් මැද ආදරයේ සෙනෙහස ගලා එද්දී පුංචි කිරිකැටියා පුංචි දෙනෙත් විවර කරන්නට දැඩි උත්සාහයක් ගත්තාය.“තව දවස් දෙක තුනක් යනකොට පැටියාගේ ඇස් ඇරේවි...”“බයවෙන්න එපා අම්මට කිරි එරුණේ නැති වුණාට අපිට කිරි එරෙනවනේ...” තවත් හෙදියක් කීවාය. නිලධාරීහු ද දැන් සතුටට පත්වූහ.“පැය පහක්ම බඩඉරිඟු කැලේ හිටියේ සතෙක් කාලා ගියානම්...” නිලධාරියෙක් හෙදියන්ට කරුණු පැහැදිලි කළේය.“පුදුම අම්මල තමයි.”“සමහරුන්ට ළමයි නැතිව ඉන්නවා... මුන්ට ළමයි වැඩිවෙලා...”කෙසේ වෙතත් මේ කිසිවක් නීතියට අදාළ නොවීය. පොලීසිය පරීක්ෂණ ඇරැඹුවේය. මවත් දියණියත් දන්නා දේ පැවසූහ. ඉන් අනතුරුව පොලීසිය ගමේ කාන්තාවන් දෙතුන් දෙනෙකුගෙන් ද ප්‍රශ්න කළේය. ඇයට දරු ගැබක් පෙනෙන්නට තිබූ බව ඔවුහු කීහ.“කව්ද මේ දරුවගේ තාත්තා...” ඇය එතැනදී නිරුත්තර වූවාය. තමාට බලහත්කාරකම් කළ දෙදෙනකුගේ නම් ගම් ඇය හෙළි කළාය.බාල වයස්කාරියක් වූ ඇය දූෂණය කළ වරදට දෙදෙනෙකු පොලිස් අත්අඩංගුවට පත්වූයේ මින් පසුවය. ඒත් පරීක්ෂණ එතැනින් අවසන් නොවීය.මිනී මැරීමට තැත් කිරීමේ චෝදනාව මත මවත් ඊට අනුබල දීමේ වරදට ඇයත් අත්අඩංගුවට ගත් පොලිසිය ඔවුන් අධිකරණයට ඉදිරිපත් කරමින් කරුණු වාර්තා කළේය. අධිකරණය මේ සියල්ල අසා අවසානයේ ඔවුන් රැඳවුම් භාරයේ තැබීමටත් පුංචි කිරිකැටියා ළමා නිවාසයකට බාර දීමටත් නියෝග කළේය. දරුවා එතරම් සතුටුදායක ශරීර සෞඛයකින් යුතු නොවූ හෙයින් රෝහලේ නතර කොට ප්‍රතිකාර ලබා දෙන්නට සිදුවන බව පොලිසිය කරුණු පැහැදිලි කළේය.පුංචි කිරිකැටියා බඩඉරිඟු කැලේ ගෝනියක මිය යන්නට තරම් දෛවය කුරිරු නොවීය. කාටත් ප්‍රශ්නයක් වූයේ එවන් දරුවකුගේ පීතෘත්වය සැක හැර දැනගැනීමය.එප්පාවල පොලිස් ස්ථානාධිපති විජය කුමාරසිරි මහතා හා අපරාධ විමර්ශන අංශයේ ස්ථානාධිපති ජනක එදිරිසිංහ මහතා ප්‍රමුඛ නිලධාරීහු මේ පිළිබඳ පරීක්ෂණ පැවැත්වූහ.කීර්ති මෙන්ඩිස් පිංතූර - එප්පාවල සමූහබණ්ඩාර ඒකනායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003281</link>
    <topic>අපට ඕනෑ වුණේ මේ අය මරණයෙන් බේරා ගන්නයි</topic>
    <author>ඉනෝකා සමරවික්‍රම</author>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විලයුද ගිනි දැල් නිවී එහි ලප කැළැල් සෙමෙන් මැකී යෑමට පටන්ගෙන ඇත. තිස්වසරක යුද්ධයේ දී බිහිවුණු වීරයෝ අපමණය. ඒ මවුබිම බේරා ගැනීමට පෙරට ආවෝය. එහෙත් සංග්‍රාම භූමියෙදී තම ජීවිතය ගැන පවා නොතකා අන් ජීවිත රැකීමට ඉදිරිපත් වූ අය ඇත්නම් ඒ අතළොස්සක් පමණි. යාපනය මනිපායි කාන්තා විද්‍යාලයේ ඉගෙනුම ලබන සින්නරාසා තනසිකා ශිෂ්‍යාව යුද බිමේදී තුවාල ලැබූ කිහිප දෙනෙක් බේරා ගැනීමට සමත් වූවාය. ඇය රන් දියණියකි.මේ ඇගේ කතාවයි.”ඒ 2009 මාර්තු මාසේ දවසක්. අපේ ගෙවල් තිබුණේ මුලතිව් පුදුමාතලන් කිට්ටුව. යුද්ධය හොඳටම වැඩියි. මම බලන කොට අවුරුදු 45ක විතර ගෑනු කෙනෙක් ෂෙල්වෙඩි වැදිලා තුවාලවෙලා හිටියා. මට හිතාගන්න බැරිවුණා මොනවද කරන්නේ කියලා. ඒත් මම එයාගේ ළඟට ගිහිල්ලා බැලුවා. හොඳටම ලේ යනවා. කොහොම හරි මම එයාව රෝහලට යවන්න උනන්දු වුණා. ඊට පස්සේ බංකරයක් ළඟ තුවාල වෙලා අවුරුදු එකොළහක විතර පිරිමි ළමයෙක් හිටියා.සිනරාසා තනසිකා වීර ශිෂ්‍ය රන්තරුවඑයාවත් රෝහලට යැව්වා. තවත් දවසක තවත් තුවාල වෙලා හිටිය කාන්තාවක් බේරාගන්න පුළුවන් වුණා. මේ බේරගත්ත අයගෙන් එක කාන්තාවක් නම් මැරුණා. පිරිමි ළමයා නම් දැන් හොඳින් ඉන්නවා කියලා එයාගේ ගෙදර අය කිව්වා. මමයි මේ අය මුලින්ම දැක්කේ. පස්සේ අහල පහල අයගෙ උදව් ලැබුණා. ඒ දවස්වල මිනිස්සු එළියට බහින්න බයයි. ඒත් මට ඕනෑ වුණේ මේ අය මරණයෙන් බේරගන්න. එච්චරයි. අපිට ඒ දවස්වල පුදුම බයක් තිබුණේ. දැන්නම් එහෙම නැහැ.සින්නරාසා තනසිකා පසුගිය සතියේ වන්නි ප්‍රදේශයේ ඉඳලා කොළඹට ආවා. ඒ වීර පොදුජන පදනම මඟින් පිරිනමනු ලබන ජාතික වීර ශිෂ්‍ය සම්මාන උළෙලට සහභාගි වීමටයි. වීර ශිෂ්‍ය රන්තරුව සම්මානයෙන් පිදුම් ලැබූ ඇය තම රට ගැන තමන් ජීවත්වන ප්‍රද්ශය පිළිබඳ වූ අදහස් දැක්වූයේ ආඩම්බරයෙන්.”අපිට අපේ රට ගැන සතුටුයි. කුඩා කාලයේ ඉඳලම අපි යුද්ධය දැක්කා. මිනිස්සු මැරෙන හැටි දැක්කා. අපි බලාගෙන හිටියේ කවදද යුද්ධය ඉවර වෙන්නේ කියලා. මට ඕනකම තිබුණේ තුවාලවෙලා හිටපු මේ අය බේරගන්න. මම ඒ දේ කළා. මට මේ ලැබුණ ‘රන්තරුව‘ සම්මානය මම ජීවත්වන වන්නි ප්‍රදේශයට වගේම මං ඉගෙන ගන්න පාසලටත් ආඩම්බරයක්.”වීර පොදුජන පදනම දෙවැනි වරටත් සංවිධානය කළ ජාතික වීර ශිෂ්‍ය සම්මාන උලෙළේ දී රිදී තරුව සම්මානය හිමිකරගනු ලැබුවේ මාතලේ වෙහෙරගල කනිෂ්ඨ විද්‍යාලයේ සමන් කුමාර ජයවීර ශිෂ්‍යයාය.”මේ සිදුවීම සිදුවුණේ ගිය අවුරුද්දේ නොවැම්බර් මාසේ පස්වැනිදා. අපේ ගම හිමිලියාකඩ තියෙන්නේ වස්ගමුව ජාතික වනෝද්‍යානයට මායිම්ව. අපි ඉස්කෝලේ යන්න කිලෝමීටර් හතරක් විතර යන්න ඕනෑ. අපේ ගමට අලින්ගෙන් කරදර තියෙනවා. මේ සිද්ධිය වෙච්ච දවසේ උදේ මම පාපැදියෙන් පාසලට යන්න පිටත්වුණා. ටිකක් දුර යනකොට මම දැක්කා මානපඳුරු අස්සේ අලි තුන්දෙනෙක් ඉන්නවා. මාත් එක්ක යාළුවෙකුත් හිටියා.අපිට ඉදිරියෙන් ළමයි පස්දෙනෙක් ගියා. අලි දැකපු පොඩි නංගිලා දෙන්නෙක් ගොළුවෙලා බලාගෙන හිටියා. මං බයිසිකලේ දාලා දුවලා ගිහින් නංගිලා දෙන්න ඒ ළඟ තිබුණ කඳු ගැටේ උඩින් තිබ්බා. අනිත් තුන්දෙනාවත් එතැනට අරගෙන ළමයෙකුගේ අතේ තිබුණ ජංගම දුරකථනයෙන් ගමට කතාකරලා කිව්වා අලි ඇවිල්ලා ඉන්නේ කියලා. ඊට පස්සේ ගමේ අය ඇවිත් අලි එලෙව්වා.සමන් කුමාර ජයවීර වීර ශිෂ්‍ය රිදී තරුවසමන් කුමාරගේ ධෛර්යය නොතිබෙන්නට එදා ගමට ආ අලි ළමා ජීවිත කීපයක් බිලිගන්නට ඉඩ තිබිණි. ඔහු බියෙන් නොසැලී තම ජීවිතය ගැන ද නොතකා අන් අය ආරක්ෂා කිරීමට ඉදිරිපත්වූ සැබෑ වීරයෙකි.නිශ්ශංක ප්‍රභාත් ඉගෙනුම ලබන්නේ හම්බෙගමුව මහා විද්‍යාලයේය. ඉකුත් වසරේ දිනෙක ඔහු පාසල නිමවී පැමිණ මිරිස් වගාවට වතුර දැමීමට සූදානම් වූයේය. හේනට යාබදව තිබුණේ හම්බෙගමුව වැවය.”අපි ජීවත්වෙන්නේ ගොවිතැන් කරලා. ඒ කාලේ අපේ මිරිස් වගාවක් තිබුණා. මම අම්මටයි තාත්තටයි ඒ සඳහා උදව් කරනවා. මම එකපාරටම දැක්කා දෙන්නෙක් ඔරුව බදාගෙන ඉන්නවා. ඊට පස්සේ මම ළඟ තිබුණ ඔරුවක් අරගෙන ගිහිල්ලා ඒ දෙන්නව බේරගත්තා. ඔරුවේ හතර දෙනෙක් ගිහින් තියෙනවා. මම ඒ වෙනකොට හිතුවේ ඒ දෙන්නා පීනලා ගොඩට යන්න ඇති කියලා. ඒත් පස්සෙයි දැනගත්තේ ඒ දෙන්නා ගොඩට ඇවිත් නැහැ කියලා. එයාලා ගොඩට ආවේ නෑ කියලා ඒ වෙලාවෙම දැනගන්න තිබුණා නම් මට ඒ අයවත් බේරාගැනීමට තිබුණා.”නිශ්ශංක පවසන්නේ කනගාටුවෙනි.මේ පුංචි වීරයන් තම ජීවිත ගැනද නොතකා අන් ජීවිත සුරැකීමට ඉදිරිපත්ව සිටින්නේ කිසිදු ලාබ අපේක්ෂාවන්ගෙන් තොරවයි. එනිසාම ඔවුහු වීරත්වයට සුදුසුකම් ලබන්නාහ.සුපර්මෑන්ලා, ස්පයිඩර් මෑන්ලා සහ රජ ඉබ්බෝ මෙන්ම වෙනත් කාටුන් ලෝකයේ ආගන්තුකයන් මෙරට ළමා සිත්වල වීර චරිත වෙද්දී සැබැවින්ම මිනිස් ජීවිත ගොඩගැනීමට ස්ව කැමැත්තෙන් ඉදිරියට ආ මේ පුංචි වීර චරිතවලට ඇත්තේ කෙබඳු තැනක්ද? මෙය අපට ප්‍රශ්නයකි.සභාපති කසුන් පී.චන්ද්‍රරත්න1993 දී ආරම්භ වූ වීර පොදුජන පදනම සැබැවින්ම මෙරට වීරයන් සෙවීමට, ඔවුන් ඇගැයීමට ලක්කිරීමට උත්සාහ දරන්නේය.වීර පොදුජන පදනම බිහිවූයේ කළුතර උක්වත්තේ පදිංචිව සිටි සෙමනේරිස් මාමා වෙනුවෙනි. සෙමනේරිස් මාමා අපූරු චරිතයකි. සෙමනේරිස් මාමා මහා ගොඩක් මුදල් හම්බ නොකළේය. ඔහු උක්වත්ත තොටුපොළේ තොටියාය. ඔහු කළු ගඟ එහා මෙහා දවසට පස්හතර වතාව යමින් මිනිසුන් එගොඩ මෙගොඩ කළේ සමාජ සේවයක් ලෙස සිතාය.පාරුවේ එගොඩ මෙගොඩ යන්නන් පිළිබඳව සෙමනේරිස් මාමා හොඳින් දැන සිටියේය. උදේට හොරණට ගාමන්ට් ෆැක්ටරියට යන ළමයා හැන්දෑවට එන වෙලාව ගැනද ඔහු දැන සිටියේය. කර්මාන්ත ශාලාවට යන ළමයා අතිකාල සේවයේ යෙදෙන දවස් ද ඔහු හොඳින් දැන සිටියේය. එනිසාම උදේම නගරයට වැඩට යන ගෑනු ළමයා රාත්‍රියට ගෙදර එනතුරුත් ඔහු තොටුපොළේ රැඳී සිටියේය.එනිසාම ඇතැම් අවස්ථාවල රාත්‍රි 8ට ද ඔහු ගඟ හරහා එහා මෙහා යන්නේය. ඔහු කිසිදාක මත්පැන් නොබීවේය. ඔහු මගීන් එහා මෙහා ගෙන ගියේ ප්‍රවේශමෙනි. එහෙත් පාරුව පෙරළුණේය. ඒ වන විට මඟීහු 6ක් එහි සිටියහ.ඒ අතර කාන්තාවන් පහකි. සෙමනේරිස් මාමා ඒ පස් දෙනාවම බේරාගත්තේය. හයවැනියා බේරාගැනීමට ගිය ඔහු ඒ පුද්ගලයා සමඟම දියේ ගිළුණේය. සෙමනේරිස් මාමා මියයන විට ඔහුගේ වයස අවුරුදු හැත්තෑහතරකි.මුල්ම සම්මාන ලැබූවෝ අසංක හා හිරාන්සෙමනේරිස් මාමා යනු ගමේ කාගෙත් පැසසුමට ලක්වූවෙකි. එනිසාම වීර පොදුජන පදනම සංවිධානය ආරම්භ කරමින් එහි සභාපති කසුන් පී.චන්ද්‍රරත්න මහතා විසින් සෙමනේරිස් මාමා ‘මරණාපර සම්මානයෙන්’ උපහාර දක්වනු ලැබුවේය. එතැන් පටන් එම පදනම මෙරටට බොහෝ වීරයන් හඳුන්වා දුන්නේය. ඒ තම ජීවිතය පරදුවට තබා අන් ජීවිත බේරා ගැනීමට ඉදිරිපත්වූ සැබෑ මානව හිතවාදීන්වය. මුල් කාලයේදී වීරත්වයෙන් පුදනු ලැබුවේ වැඩිහිටියන් වුවද පසුව ඊට පාසල් සිසු සිසුවියෝ ද ඇතුළත් වූහ.මේ පිළිබඳව අදහස් දක්වන වීර පොදුජන පදනමේ සභාපති කසුන් පී.චන්ද්‍රරත්න මහතා.”අපි ළමා සම්මාන දෙන්න පටන් ගත්තේ 1996. නමුත් එක්දහස් නමසිය අනූහයේදී සම්මාන දුන්නේ 1994 – 1995 අවුරුදුවල තෝරාගත් ළමයින්ටයි. මුලින්ම මේ සම්මාන දුන්නේ වැඩිහිටි සම්මානත් සමඟයි. නමුත් ගිය වසරේ ඉඳලා අපි ළමා වීර සම්මාන වෙනමම දෙන්න තීරණය කළා. මෙය ලෝකය පිළිගත් සම්මානයක්. අපේ රටේ මීට පෙර ළමා වීරයෝ හිටියද කියන එක ප්‍රශ්නයක්. අපි සම්මාන පිදීමට මේ දරුවන් තෝරා ගැනීමේදී ඔවුන් විශේෂ සම්මුඛ පරීක්ෂණයකට යොමු කරනවා. එහි දී අපට හැඟී ගිය දෙයක් තමයි මේ අය අන් අයගේ ජීවිත බේරා ගැනීමට ඉදිරිපත්ව සිටින්නේ අවංක හැඟීමෙන්.ඔවුන් එයින් කිසිදු ආර්ථික වාසියක් බලාපොරොත්තු වන්නේ නැහැ. සැබැවින්ම මේ දරුවන්ගේ වටිනාම ගුණය එයයි. මට මතකයි අපි මේ සංගමය ආරම්භ කළ මුල් කාලයේ කොළඹ නාලන්දා විද්‍යාලයේ ජීවිතාරක්ෂක සංගමයේ සභාපති මගෙන් ඇවිත් ඉල්ලුවේ ඔවුන්ගේ කණ්ඩායමට දවල්ට කෑම ලබාදෙන්න කියලා. නමුත් පදනම ආරම්භ කළ අලුත අප සතුව මුදල් තිබුණේ නැහැ. මගේ හිතේ මේ ඉල්ලීම තිබුණා. මං හිතුවා මේ අයට කෑම දෙනවට වඩා මේ අය යම් ඇගයීමකට ලක් කිරීම වටිනවා කියලා. මේ අය තවත් කෙනකුගේ් ජීවිත බේරාගැනීමට ඉදිරිපත් වන්නේ තමන්ගේ ජීවිත පරදුවට තියලා.”ඔවුන්ගේ වීර ශිෂ්‍ය සම්මාන කොළඹ ප්‍රදේශයේ පාසල්වලට හෝ වෙනයම් ප්‍රදේශයකට විශේෂිත වන්නේ නැත. උතුරු කොනේ සිට දකුණට ද රට මැදට ද ඒ සම්මාන වලංගුය. යාපනයේ මහා දේවා විද්‍යාලයේ සිසුවියන් කණ්ඩායමක් ද ජීවිතයක් බේරාගැනීම නිමිත්තෙන් සම්මානයෙන් පිදුම් ලැබීය.මෙවර වීර සම්මාන ලැබූවෝ”1996 අවුරුද්දේ අසංක නානායක්කාරත් මමත් සම්මාන ලැබුවා. අපි නාලන්දා ජීවිතාරක්ෂක කණ්ඩායමේ හිටියා. උදේ ඉඳන් රෑ වෙනතුරු අපි අව්වේ ගල්කිස්ස මුහුදු වෙරළේ සිටිමින් ජීවිත බේරාගැනීමට කැපවෙලා හිටියා. බඩගින්නේ ඉන්න අපිට ඕනැ වුණේ කන්න දෙයක්. ඒත් කසුන් චන්ද්‍රරත්න මහත්තයා අප ඇගයීමට ලක්කළා. එවකට ශිෂ්‍යයන් වශයෙන් සිටි අපිට එය මහත් අභිමානයක් වුණා.පාසල් පද්ධතිය තුළ දරුවන්ට මෙවැනි ආකාරයට ඇගැයීමට ලක්කිරීම ප්‍රසංශාවට ලක්කිරීම හොඳ දෙයක්. අද අපිට ඕන වෙලා තියෙන්නේ ගුණ යහපත් සමාජයක්. මුදල් මතම යැපෙන්නේ නැති යහපත් පුරවැසියන් ඉන්න රටක්. මම විශ්වාස කරනවා මෙවැනි දේ පාසල් මට්ටමින් යහපත් පුද්ගලයන් බිහි කිරීමට රුකුලක් කියලා”ප්‍රථම වරට වීර ශිෂ්‍ය සම්මානවලින් පිදුම් ලැබූ එවකට නාලන්දා විද්‍යාලයේ ශිෂ්‍යයකුව සිටි හිරාන් සම්පත් උක්වත්ත පවසන්නේය.පාඩම් පොත් කියවා දීමෙන් හෝ ප්‍රශ්න පත්තරවලට උත්තර ලිවීමෙන් හෝ වීරයන් බිහිකළ නොහැකිය. අධ්‍යාපනය අනාගතයට හොඳ මාර්ගයක් සැලසුවද පුද්ගලයා තුළ පවතින වටිනාකම් ඔහු යහපත් අයකු බවට පත්කිරීමට ඉවහල් වන්නේය. ජීවිතයක් බේරාගැනීම උතුම් පිංකමකි. එය ඇගයීමට ලක්කිරීම එවන් යහපත් සිසු දරු දැරියන් තුළ තව තවත් හොඳ ආකල්ප ඇතිකිරීමට පිටිවහලකි.ඉනෝකා සමරවික්‍රමඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003282</link>
    <topic>අම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයි</topic>
    <author>සටහන -උපාලි සමරසිංහ</author>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විලවේදිකාව, චිත්‍රපටය, ටෙලිනාට්‍යය යන අංශත්‍රයම දිග් විජය කළ කලාසූරි සතිස්චන්ද්‍ර එදිරිසිංහ අද මා අබිමුව හිඳී. තම රංග පෞරුෂය මතු නොව තම මල්ලී සුනිල් එදිරිසිංහගේ ගායනා පෞරුෂය ද වැඩුණේ අම්මාගේ ලේවලින් බව හෙතෙම දැඩිව අදහයි. බැත, කෙත, නියර, ඇළ, දොළ, ගංගාව, සතා සීපාවා, වැව, දාගැබ, ගහකොළ මේ හැම හා ගනුදෙනු කරන්නට සතිස් පෙළැඹුණේ තාත්තාගෙන් ලද ආභාසය නිසාය. ඒ අම්මා ද තාත්තා අනුව ම ගිය ගැමි සෝබාව හඳුනන අපේ සංස්කෘතියේ හර පද්ධතිය මැනැවින් රැකගත් කුලකතකි. සතිස් තම ආදරණීය මෑණියන් පිළිබඳ මතකයෙන් ශේෂයක් එක්තැන් කරයි.මගේ අම්මා උස්හෙට්ටිගේ එලිසබෙත් පෙරේරා. කැලණියේ නුංගමුගොඩයි ඇගෙ ගම. තාත්තා පැටිකිරිගේ එදිරිසිංහ පලාබද්දල එතුමාගේ ගම. විවාහයෙන් පස්සෙ බුදුදහම වැළඳගෙන සැදැහැවත් උපාසිකාවක වූ මගෙ අම්මා උපතින් කතෝලික කෙනෙක්. පවුලේ පිරිමි දරුවන් හයදෙනක් අතර සිටි එකම ගැහැනු ළමයා අපේ අම්මා. තාත්තයි අම්මයි හමුවූ ආකාරයත් හරිම රසවත්. හස්ත කර්මාන්ත විෂයය පිළිබඳ ගුරු උපදේශකවරයෙක් වශයෙන් තාත්තා කෑගල්ලෙ සේවය කරන කාලෙ අම්මත් කෑගල්ලේ ඉඳලා තියෙනවා. ඒ ලොකු මාමලාගේ ගෙදර. ඇය මැහුමට ගෙතුමට හරිම දක්ෂයි.ඒ කාලෙ ගමේ පන්සල හා බැඳුණු දිවිපෙවෙතක් ගත කළ මිනිසුන් නිතරම එකතු වුණු තැන තමයි ගමේ විහාරය. ධර්ම දේශනා, ශීල සමාදාන, සල්පිල්, නාට්‍ය සංදර්ශන, ආසන දෙකේ බණ, ආලවක දමනය, රුචිරෝම – කරරෝම දමනය ආදිය ධර්මදේශනා හා මුසුවූ ‘යක්බණ’ වගේ ජාතික ආගමික ක්‍රියාදාමයන්ගෙන් පිරුණු තැනක් එදා පන්සල කියන්නේ. මේ පන්සලේ පැවැති සල්පිලකට අම්මා ඉතා කලාත්මකව නිම කළ කොට්ට උර දෙකක් තියලා. මේක විශාල මුදලක් දීලා මිලදී ගෙන තිබෙන්නේ තාත්තා. කලා ලැදි මිනිසකු වූ තාත්තාට මේ කොට්ටඋර ගැන මොනතරම් ආසාවක් ඇතිවුණාද කියනවා නම් ඒක මහපු කෙල්ලව බලන්නත් ඕනෑ වෙලා ලොකු මාමාගේ ගෙදර ගිහින්. ඒ අනුව ඇතිවූ දැනහැඳුනුම්කම තමයි විවාහය දක්වා ගියේ. තාත්තා තමන් කැමැති කොට්ට උර මැසූ ඒ කෙල්ල මාපිය ආශිර්වාද මැද ගෙදරට ගෙනල්ලයි නැවතුණේ.මේ නුංගමුගොඩ ඒ කාලෙ කිසිම නාගරික පහසුකමක් නෑ. අමු ගම්මානයක්. ඇත්තටම ඉතාම සුන්දර පරිසරයක්. අම්මා පිළිබඳ මුල්ම මතකය මට තියෙන්නෙ අකුරු කියැවූ දවස. මට මතකයි අම්මා මාව අන්දලා කොණ්ඩෙ තෙල් තට්ටුවක් ගාලා මුහුණේ පවුඩර් උලලා තාත්තගේ බක්කි කරත්තෙට නැංවූවා. තාත්තා විද්‍යාලංකාර පිරිවෙනේ මූලිකව කටයුතු කළ සර් ඩී.බී.ජයතිලක මහත්තයගෙ ළඟ හිතවතෙක්. එතකොට විද්‍යාලංකාරෙ නායක හාමුදුරුවො තමයි කිරිවත්තුඩුවේ ශ්‍රී පඤ්ඤාාසාර හිමියො. උන්වහන්සේ ළඟදි මා අකුරු කියැවූවා. මට මතකයි උන්වහන්සේ මට අකුරු කියවලා ලොකු චොක්ලට් පෙත්තක් දුන්නා.අපේ පවුලෙ මුලින්ම අයියා. ඊට පස්සෙ අක්කලාම හතර දෙනෙක්. ඊට පස්සෙ මම. මගෙන් පස්සෙ නංගි. මල්ලි සුනිල් හමුවුණේ ගොඩාක් පස්සෙ. අක්කලා ඒ ව වන විට ගියෙ බකිනිගහමුල හෙලේනා විජේවර්ධන බාලිකාවට. මිනිස්සු මේක හැඳින්නුවෙ රජයේ ගෑනු ඉස්කෝලෙ කියලා. මාත් අක්කලා එක්කම ලෑස්ති කරලා අම්මා මේ ස්කීලෙට තමයි ඇරියෙ. 1947 දී කැලණිය ධර්මාලෝකෙට යනකම් මා ගියේ ඒ බාලිකාවට. අපෙ අම්මා වැරැද්දට හරිම සැරයි.අපේ ගේ ඉදිරිපිට අම්මා වවලා තිබුණා ‘ෆාම්ස්’ පඳුරක්. මේ කෝටුවලින් පහරක් වැදුණම හරියට රිදෙනවා. හැබැයි! වැඩිවේලාවක් ගහන්නත් බෑ. කෝටු කැඩෙනවා. එහෙම ගුණයක් තිබෙන ඒ පඳුර අම්මා වවලා තිබුණෙම අපට වැරැද්දට තලන්න. අම්මා අක්කලා ගැන විතරක් නොවෙයි මා ගැනත් හරිම සෝදිසියෙන් හිටියෙ.දවසක් ටිබෙට් හාමුදුරුවරු කීප දෙනෙක් අපේ බාලිකාවට ආවා. අක්කලා බැඩ්මින්ටන් ක්‍රීඩාවට හරිම දක්ෂයි. ඒ අය භේදයක් නැතිව මේ හාමුදුරුවරුන් එක්ක ‘බැඩ්මින්ටන්’ සෙල්ලම් කළා. එදා ගෙදර එනකොට අම්මා හිටියෙ ‘ෆාම්ස්’ පඳුර ගාව. අක්කලා පේළියට හිටවලා ඇය ඔවුන්ට පහර දුන්නා. ‘ඇයි? ඒ අය එක්ක හරි හරියට සෙල්ලම් කළේ’ කියමිනුයි ඇය එහෙම ගැහුවෙ. උපතින් කතෝලික වුණත් ඇය කැලණි පන්සලේ කුලගන සමිතියේ සභාපතිනිය. හාමුදුරුනමක් ගිලන් වුවත් ඇය සියල්ල සම සිතින් ඉවසා මෛත්‍රියෙන් උදව් කරනවා. ඒත් තරුණ ළමයින් අර විදියේ වැඩ කරනවාට අම්මා කැමැති නෑ. පාසලේ අධ්‍යාපනයට වඩා සමාජ අධ්‍යාපනයක් තිබූ අම්මා ඉතාම කරුණාබර මවක්. ඒ වගේම එඩිතර කාන්තාවක්. ප්‍රායෝගික ඥානයෙනුත් හරිම ඉහළයි.දවසක් පාසලේ වැඩිහිටි කොල්ලෙක් නිකරුණේ වරදක් නොකැර මට කම්මුල් පහරක් ගැහුවා. මා ඇවිත් අම්මාට ඒ ගැන කීවාම සිද්ධිය අහගෙන ඉඳලා අම්මත් මට පහරක් දුන්නා. පුතේ! නිකරුණේ කාටවත් වරදක් කරන්න එපා. පිට අයගෙන් තමා නිවැරැදි නම් ගුටි කාලා එන්නත් එපා. ඇය එදා කීවෙ එහෙමයි. ඉන් ඇය අපට ඉගැන්නුවෙ නිවට නියාලුකම හොඳ නැති බවයි. ඒ ළමයගෙ ප්‍රශ්නය දිගටම තිබුණා. පස්සෙ අපිත් දෙතුන් දෙනෙක් එක්ව මේ කෙරුම්කරයාට දවසක් ගැහුවා. ඊට පහුවෙනිදා අපේ ගේ ඉස්සරහට ඒ ළමයගෙ අම්මා ඇවිත්. ‘ඔව්, මීට කලිනුත් ඔයාගෙ පුතා අපේ ළමයට නිකරුණේ ගහලා. අපි ගේ ඉස්සරහට ගියේ නෑ. දැන් මේ ළමයි ඒ ළමයට ගහලා. ඉතින් වරද මොකක්ද?’ කියාගෙන අම්මා තමයි ඉදිරියට ගිහින් ප්‍රශ්නය විසඳුවෙ. ගමේ අයට පුදුමාකාර විදිහට අම්මව අවශ්‍ය වුණා.ගමේ සෞඛ්‍ය සේවිකාව වගේම සමහර අවස්ථාවලදී වින්නඹු මාතාව වුණෙත් අම්මා. මට මතකයි 1947 මහා ගංවතුර වෙලාවෙ අවට නිවැසියන් බොහෝ දෙනෙකුට කෑම බීම පිළියෙළ වුණෙ අපේ ගෙදර. රජයෙන් දෙන ආධාරත් බෙදා දුන් මූලස්ථානය අපේ ගෙදරයි. ගමේ කෙනකුගේ සුළු අසනීපයකදි අම්මා කළ ප්‍රතිකාරවලින් ඔවුන් සුවපත් වුණේ අම්මගේ අත්ගුණය නිසා යැයි ඔවුන් කියනවා මා අහලා තියෙනවා. අප නව දෙනාම බිහිකරන්නට රෝහල්ගත නොවූ අම්මා ගැහැනියක විසින් ප්‍රසූත වේදනාව විඳිය යුතුම යැයි තරයේ කල්පනා කළ ගැහැනියක්. මට හොඳට මතකයි සුනිල් මල්ලි ඉපදීමෙන් පසු උණුකැර නිවාගත් වතුර කොරහෙ තබාගෙන අම්මා හිල්පොල්කට්ටෙන් නෑවූ අපූරුව.දැන් බොහෝ අම්මලා සීසර් සැත්කම්වලින් දරුවන් බිහිකරන්න වැඩි කැමැත්තක් දක්වනවා. ඔවුන් ඒ වේදනාව විඳින්න සූදානම් නෑ. ඒත් මගේ අම්මා ඒක සතුටින් ඉවසුවා. ඇය අප සියලුදෙනා ඇකයේ හිඳුවාගන රිද්මයකට ජනකවි නැළවිලි කියූ හැටි හරිම ආස්වාදජනකයි. ඒ රම්‍ය ගී හඬ දැනුත් මට ඇහෙනවා වගේ. ඒ තරම් ලයාන්විතව ඇය ජන ගී කීවා. සුනිල් මල්ලි දක්ෂ ගායකයෙක් කරන්නටත් මට කලාකරුවකු ලෙස ගමනක් යන්නටත් හැකියාව ලැබුණේ මේ උතුම් මව් සෙනෙහස මුසු වූ කලාකාමී බව නිසාමයි.මට බාල නංගි නාලනි සත් අවුරුදු වයසේදී හදිසි අනතුරකින් මියගියා. ඒ පොල්වල්ලක් හිස මත වැටිලයි. ඒ වෙලාවෙ තමයි මා එම දිරිමත් ගැහැනියගේ කඳුළු දුටුවෙ. අම්මා නංගි බදාගෙන විලාප තියූ හැටි. මට මතකයි. කවදාවත් ආපස්සට නොගිය අම්මා එදා කඳුළින් නෑවුණා. නංගිගේ නිසල සිරුර බදාගෙන හිටි අම්මගෙ සෙනෙහස කෙතරම් ප්‍රබලද කියලා මට එදා වැටහුණා. අපෙ අම්මා ඇත්තටම ධර්මසිරි ගමගේ සෞන්දර්යවේදියා ගීතයකින් කියපු ආකාරයට සම්මා සම්බුදුවරියක්. ඇය දරුවන්ගේ දුකේදී ඒ කඳුළු පිසදැමුවේ පුදුමාකාර ආදරයකින්. ඇයට අබරණ වූයේ අපේ ඉදිරි අනාගතය දැකීමයි.අම්මා දියණියන් හතර දෙනාටම එකම ආකාරයට සැලකූ මවක්. ඔවුනට ඇඳුම් පැළඳුම් කනකර ගනිද්දී කාටත් සමානව ගැනීමෙන් අපටත් ආදර්ශයක් දුන්නා. අක්කලා දෙදෙනෙක් යෝජිතවත්, අනෙක් දෙදෙනා සිය කැමැත්තට ද විවාහ වෙද්දී ඒ ක්‍රම දෙකම උපේක්ෂාවෙන් ඉවසූ අම්මා සුදුසු ලෙස ඒ කටයුතු පිළියෙළ කළා. ඇය ලෝකයේ කාටත් එක වගේම සැලකූ මවක්. දරුවන් නිවසින් බැහැර වෙද්දී හුදකලා වූ නිවස පුරවන්නට ගුරුවරුන්, විශ්වවිද්‍යාල සිසු සිසුවියන් නිවසේ නවතාගෙන ඔවුනටත් දරුවන් මෙන්ම සැලකුවා. මට මතකයි මඩකලපුවේ පදිංචි ද්‍රවිඩ ගුරුවරියක් ද එලෙස අපේ නිවසේ නැවතී හිටියා. අපෙ අම්මාට ජාති බේද කුල බේද කිසිවක් ම නෑ.අම්මා තාත්තාට සැලකුවේ අපරිමිත ස්වාමි භක්තියෙන්. ඒ අනුවම ගිය අක්කලා අම්මාව පූර්වාදර්ශ කරගත්තා. ඒක තමයි අම්මා දරුවන්ගෙන් ඉල්ලුවෙත්. අපේ මහගෙදර ඉඩම පවුලේ පිරිමි දරුවන් හතරදෙනාට අම්මා සීමා මායිම් ලකුණු කළේ තමන්ගේ මහපටඟිල්ලෙන්. ළමයින්ගේ එකමුතුව අපේක්ෂා කළ මේ මව එදා බලාපොරොත්තු වූ ආකාරය අපිත් ඒ මහපටැඟිලි සලකුණු අනුවම ඉඩම වෙන්කර ගත්තා. කවුරුත් බේද වූයේත් නෑ. අක්කලාට සුදුසු රැකියා සොයාදීමෙන් අම්මාගෙ ප්‍රායෝගික ඥානය තවදුරටත් පෙනෙනවා. ඒ අයගෙන් එක් අක්කා කෙනෙකුට අවුරුදු 80යි. ගුරුවරියක් හැටියට එයා වැඩ කළේ. අදත් එයා විශ්‍රාම වැටුප් අරගන්නේ අම්මාගේ දුරදක්නා නුවණ නිසයි.අම්මගෙ අමුතු විනෝදාංශ නෑ. බණ ඇහීම, ලෝක ධර්මය ගැන දැනගැනීම, තමයි ඇගෙ කැමැත්ත. මේක එදා ජන සමාජය සකස් කළ කැලණිය බණ මඩුවෙන් තමයි ඒ ජීවිත හැඩගැහුණේ. මා ස්කෝලෙන් හදපු ‘මඟුල් ප්‍රස්තාව‘ වගේ නාට්‍ය අම්මා බැලුවා. ඇය මා කලාවට යොමු වනවාට වඩා වෙනත් වෘත්තියක් කරනවාට තමයි මුලින් කැමැති වුණේ. වෛද්‍යවරයෙක් කරන්න, ඉංජිනේරුවෙක් කරන්න හිතා ඉන්න ඇති. ඒත් කලාවේ ඉහළට යන බව පෙනිලා නිශ්ශබ්දව ඉවසා හිටියා. දලුගම ක්‍රීඩා සමාජයක් වෙනුවෙන් මා 1957 දී පමණ ‘අප්‍රියෙල් 1956’ කියලා නාට්‍යයක් හැදුවා.බණ්ඩාරනායක මහත්මයා ගෑරුප්පුවෙන් කිරිබත් කන දර්ශනයක් මෙහි එනවා. මා රඟපෑවේ එතුමාගේ චරිතය. මා ඒ චරිතය කරන කොට වැලි බෝතල් ගහලා නාට්‍ය කඩාකප්පල් කරන්න බණ්ඩාරනායක මහත්මයාගෙ හිතවාදී කට්ටියකුත් ඉඳලා. මා එම නාට්‍යයේ චරිතය කරනකොට ගෑරුප්පුවෙන් කිරිබත් කන දර්ශනය ඉදිරිපත් කරා විතරයි මෙන්න! වැලිබෝතල් ආවා. තාත්තයි අම්මයි මේක කලින් දැනගෙන ඒ ශාලාවේ පසුපස දොරකින් මාව එළියට අරගෙන තාත්තගෙ කාරයෙ දමාගෙන ගෙදර ආවා. අම්මා කලින්ම මේ ගැන හිතලා තාත්තත් එක්ක කාරයෙන් එතැනට ගිහින් තිබුණා. නැත්නම් එදා මං ඉවරයි. ගෙදර ආපු ගමන් අම්මා කීවේ පුතේ, උඹේ රඟපෑම නම් හරි ඉහළයි. ඒත් චරිත තෝරාබේරාගෙන රඟපාන්න දැනගන්න කියලයි. අදත් මා කරන්නෙ අම්මා කියපු දේ.මා ‘සැඩොල් කඳුළු’ චිත්‍රපටයේ මුලින්ම රඟපෑවා.ඒ හාමුදුරු කෙනෙකුගෙ චරිතයක්. මේ චිත්‍රපටය බලලා අම්මා කීවා, පුතේ, මං මේක දැනගෙන හිටියා. උඹ දන්නවද උඹ ලැබෙන්න ඉන්නකොට මා රහතන් වහන්සේලා කිහිප නමක් අහසින් යනවා දැක්කා. ඒ අතර හිටියා, ටිකක් උස රහතන් වහන්සේ නමක්. උන්වහන්සේ මා සමඟ හිනැහුණා. උඹ මට ලැබුණෙ ඊට පස්සෙ. උඹත් මා දුටු ඒ රහතන් වහන්සෙ වගේමයි. ඔය පැත්තෙන් ගියොත් උඹට වරදින්නෙ නෑ. අම්මා කීව ඒ වචන ඇත්ත. මා භික්ෂු චරිතය දැන් 10 වතාවක් රඟපාලා තියෙනවා. සම්මානලාභී ‘අධිෂ්ඨාන’ මගේ හොඳම අධ්‍යක්ෂණය.සතිස් තරුණ වියේදීබෞද්ධ භික්ෂු චරිතයක් වටා ගෙතුණු කතාවක්. කොටි වලිගයේදීත් භික්ෂු චරිතය මට සම්මාන ලබාදුන්නා. මට අදත් සතුටු කරුණ ’මාතර ආච්චි’ චිත්‍රපටය නිර්මාණය කරද්දි මගේ අම්මා එහි මවකගේ සුළු චරිතයක් හෝ රඟපෑම. රූබි ද මෙල් ‘මාතර ආච්චි’හි මගේ මව් ලෙස රඟපාද්දි නීටා ප්‍රනාන්දුගේ මව ලෙස රඟපෑවේ මගේ අම්මා. අම්මාගේ අවසාන කාලෙදි ඇය අංශභාගයෙන් ඔත්පලවුණා. ඒ වෙලාවෙ අම්මාට ඇප උපස්ථාන කළේ මැණිකේ නම් කාන්තාවක්. සතුටු සිතින් මරණයට මුහුණදීමට ඉස්සරින් අම්මා අප සියලු දෙනා කැඳවා ඉල්ලීම් දෙකක් කළා. ඉන් පළමු ඉල්ලීම කළේ මැණිකේ වෙනුවෙන්. “නුඹලා නුඹලාගේ මවට ආදරය කරන්නේ නම්, ගෞරව කරන්නේ නම් සලකන්නේ නම් මා නැතිදාටත් ඒ සැලකීම මැණිකේට කරන්න.එය මට කරන සැලකීමක් වේවි. අදටත් අප ඒක දිවිහිමියෙන් රකිනවා. මැණිකේට කරදරයක් වී නම් අප වෙත එන්නැයි අප නිතර කියනව. ගෙදර ආවොත් හිස් අතින් නම් ඇය ගෙදර ගියේ නෑ. අම්මා මරණ මංචකේ සිට වුණත් අපට කියාදුන්නේ කළගුණ සැලකුම හා යුතුකම ගැන කියලා මට හිතෙනවා. අම්මගෙ ඊළඟ ඉල්ලීම තමයි ‘මා මිය ගිය විට වළලන්න එපා. ආදාහනය කරන්න, ඒ අළු භාජනයකට එකතු කරන්න. ඒ අළු බඳුන නුඹලා සියලුදෙනා එකට ගොස් මෝදර වැල්ලෙන් මුහුදට දමන්න’ කියන එක. ඒකත් අපි අකුරටම ඉටු කළා. ඒකෙන් අම්මා බලාපොරොත්තු වුණේ අපි අටදෙනාගේ සමඟියයි. එකමුතුවයි.මගේ බිරිඳටත් ඇය සැලකුවෙ පුදුමාකාර ආදරයකින්. අපේ පවුලේ කා අතරත් සමඟිය වැඩුණෙ ආදරය වැඩුණෙ අම්මා නිසයි.මට දවසක් පෙනුණා අම්මා මගේ බිරිඳ ශ්‍රියා දරුවකු ලැබෙන්න සිටින විට ළිඳ ළඟට ගෙහිනින් ඇගෙ කොන්දට වතුර පනිට්ටු වක්කරනවා. ඒක ගැමි විශ්වාසයක්. දරුවා ලැබෙන්න පහසු වෙන්න. නීරෝගී දරුවන් ලබන්න ගැමි කාන්තාවො කරන හැමදේම අම්මාත් කළා. මට හිටිගමන් අම්මා කියනවා මෙහෙම. එතකොට මගේ ශ්‍රියාට දරුවෙක් ලැබෙන්න ඉන්න මොහොතක්. ‘පුතේ ඔය කාමරේ ටිකක් හැඩිකරලා පොත් පත් එහෙ මෙහෙ වීසිකරලා යන්න. එතකොට දුව අහුලා ඒවා යළි පිළිවෙළට තියනවා. එතකොට එයාට හොඳයි’ කියලා. ඉතින්! මාත් එහෙම කරනවා.අම්මා වෙනත් වැඩක යෙදෙන ගමන් අප හමුවන කතාබහ කරන අය ගැනත් විමසුවෙ අප ගැන හිතලයි. දවසක් අපේ නිවසට වැඩිහිටි කලාකරුවෙක් ආවා. ආලින්දයේ කොණක හාන්සි පුටුවේ සිටි අම්මාට අපේ සංවාදය ඇසුණා විය හැකියි. ඔහු ගිය පසු අම්මා ඒ කවුද කියා මගෙන් ඇසුවා. මා ඔහු පිළිබඳව අම්මාට කීවා. අම්මා කීවේ කවදාහරි ඔය මිනිහා ඔය ළමයාගේ ඔළුවට අත හෝදනවා කියලයි. ඒ වගේම මගෙන් උපකාර ලබා දියුණුවක් ලත් ඒ මිනිසා මගේ කලා ගමනට බාධා කළා. ඒ වගේ කෙනෙකුගේ කතාබහ ඉරියව් විමසා යමක් කියන්නට තරම් ඇය ප්‍රායෝගික කාන්තාවක් වුණා. ඇය මට දුන් ප්‍රබලතම අවවාදය මේකයි.යකුන් ඇසුරු කරන්නන්ට හැමදාම පැරදුම් මිස දිනුම් නෑ කතුන් (නරක) ඇසුරු කරන්නන්ට හැමදාම පැරැදුම් මිස දිනුම් නෑ රජුන් ඇසුරු කරන්නන්ට හැමදාම පැරැදුම් මිස දිනුම් නෑ බුදුන් ඇසුරු කරන්නන්ට හැමදාම දිනුම් මිස පැරැදුම් නෑයන්නයි. මෙය කෙතරම් අගනා කියමනක් දැයි මට සිතෙන්නේ ඒ මඟ ශාන්තිය මට දැන් සිසිලසක් වී ඇති නිසාමයි.සටහන -උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003283</link>
    <topic>මතක සුවඳ</topic>
    <author/>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විල1967 වසරේ දකුණු පළාතේ දුෂ්කර යැයි පිළිගත් ප්‍රදේශයක පිහිටි පැරැණිතම මැදි විදුහලක විද්‍යා සිසු ගුරු පත්වීම් ලද තරුණයන් දෙදෙනකුට අත්විඳින්නට සිදුවූ රසවත් සිද්ධියකි මේ. මොවුන් දෙදෙනාම එවකට අවුරුදු 20 - 21 තරම් වයසේ පසු වූ ගැටවරයෝ ය.ප්‍රදේශයේ පවතින විද්‍යා ගුරු හිඟය නිසා ම මේ දෙදෙනාටම පත්වීම් ලැබුණේ එම මැදි මහ විදුහලට ය. මේ දෙදෙනාගෙන් අයෙක් මීට වසර දෙක තුනකට ඉහත එම විදුහලේ ම උසස් පෙළ පන්තියේ සිට විභාගයට පෙනී සිටීමෙන් අනතුරුව විදුහලින් අස්ව ගිය අයෙකි. පත්වීම් ලිපිය බාර ගැනීමට ඔහු ටිකක් අදිමදි කළේ එවකට ඔහුගේ 10, 11 පන්තිවල සිටි යහළුවන් තවමත් එහි ඉගෙන ගන්නා බැවිනි. එකම විදුහලට පත්වීම් ලැබීම නිසා ඉතාම කුළුපඟ මිතුරන් බවට පත් මේ දෙදෙනාගෙන් අනෙකා කීවේ ඔහු වෙනුවෙන් ඕනෑම ප්‍රශ්නයකට තමා ඉදිරිපත් වන බවත් වෙනත් විදුහලකට පත්වීම වෙනස් කර නොගන්නා ලෙසත් ය.කලින් කතිකා කරගත් පරිදි වැඩ බාරගන්නා දිනයේ උදෑසන දෙදෙනාම එකට විදුහල කරා පැමිණියහ. විදුහල්පති කාර්යාලය හා ගොඩනැඟිලි සියල්ල ඇත්තේ ප්‍රධාන පාරේ සිට විශාල පාසල් පිට්ටනිය පසුකරගෙන ගිය විට ය. වේලාව පාසල පටන් ගැනීමට පෙර බැවින් පිට්ටනිය පුරා ළමයි තැන තැන විසිර සිටියහ. පිටියේ මඳක් දුර සෙමින් පිය නගන මේ දෙදෙනා ඉදිරියට හැටි දැඩි තරුණ සිසු පිරිසක් පැමිණියහ.“ඒයි උඹල දෙන්න මොකද මෙහෙ... අස්වීමේ සහතික ගෙනියන්නද” යනුවෙන් ඉන් එකෙක් ඔවුන් ගෙන් ඇසීය.පාසල පුරුදු අයට මෙය අරුමයක් නොවන කරුණක් වුවත් අනෙකාට කිසියම් චකිතයක් හා තැති ගැන්මක් හටගත් බවක් පෙනිණ. ඔවුනට වදේ දීමට මේ පිරිස පැමිණ සිටින බවත් ඔහුට හැඟී ගියේ ය. අපහසුතාවයකට පත්වන අවස්ථාවකදී ඉදිරිපත් වන බවට අස්වැසූ තම යහළුවාගේ ඉරියව් දෙස මොහොතක් බලා සිටි පාසල පුරුදු යහළුවා ලජ්ජාවෙන් පිරිස ඉදිරියට ගොස් මෙසේ පැවසීය.“මචං අපි ආවෙ උඹලයි ඉස්කෝලෙට උගන්වන්න, අපට ගුරු පත්වීම් ලැබුණානේ”එවිට පිරිසේ සිටි එක් අයෙක් “ඕ... තරහවෙන්න එපා... අපට සමාවෙන්න ඕනෙ. අපි පොඩි විහිළුවක් කරන්නයි හැදුවෙ නොදන්න කමට. ප්‍රින්සිපල්ට නම් කියන්න එපා විමල්.”අවුරුදු කීපයක් ඉක්ම ගියත් ඔහුට තමා හඳුනාගැනීමට හැකි වීම ගැන සතුටට පත් හෙතෙම“ආ ඕක ඔයතරම් ප්‍රශ්නයක් නොවෙයි. ඒ කාලෙ පන්ති කට් කරල පිටිපස්සෙ කැලෙන් ගෙදර ගිය හැටි මතක නේ”ඔවුහු සියලු දෙනාම අප දෙදෙනාගෙන් සමුගෙන ඉවත්ව ගියහ. එහෙත් නිසොල්මනේ සිටි අලුත් යහලුවා“කව්ද විමලෙ ඒ ඔයාගෙ පැරැණි පාසල් යහළුවන් නේද? මට නම් ටිකක් හීන් දාඩියත් දැම්ම අපිටත් වඩා උස මහතයි නෙ ඒ ගොල්ලන්” මාත් එක්ක මට වඩා පහළ පන්තිවල සිටි පොඩි එවුන්... පාසලේ සාහිත්‍ය සංගමයෙ මම ඉන්න කාලෙ ඒ කව්රුත් අඳුනනවා.“හඳුන ගෙන තමයි එහෙනම් අපි ළඟට එන්න ඇත්තෙ නේද”“වෙන්න පුළුවන්”අප දෙදෙනා වැඩ බාරගෙන මාස පහකට පමණ පසු පැවති උසස් පෙළ විභාගයට පෙනී සිට එම පිරිස පාසලින් සමුගත්හ. එම කාල සීමාව තුළ ඔවුන් අපට දැක්වූ සෙනෙහස ලෙන්ගතුකම හා ගුරු ගෞරවය අදත් අපි ආදරයෙන් සිහිපත් කරමු.කේ.එම්. වික්‍රමසිංහ,විශ්‍රාමික ගුරු උපදේශක,රිටිගහයාය,කටුවන.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003284</link>
    <topic>මෙහේ කාටවත් හොඳට ඉන්න බෑ ඒත් මං ඉන්න බලන්නම්</topic>
    <author>ටෙක්ලා පද්මිණි කාරියවසම්</author>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විලබොහෝ කලකට පසු මම දරුවන් බැලීමට ගියෙමි. ඔවුහු ඉතා සතුටින් මා හා දොඩමලු වෙති.“මම දැන් හොඳ ළමයෙක්” දරුවෙක් දිව විත් පවසයි.“ආ ඇත්ත ද? එහෙනං හොඳයි.” මම ඔහුට ප්‍රශංසා කළෙමි.“මං තව හොඳ වෙන්නං” කියමින් දරුවා ඈතට දිව යයි. ඇත්තටම ඔහු ඔහුගේ එක් වරදක් හෝ නිවැරැදි කර ගෙන ඇතුවාට සැක නැත. ඒත් මතක තබාගත යුතුය. ඔවුහු බොරු කියති. මම ඒවාට රැවටී ඔවුනට හොඳ ළමයි යැයි කියමි.“අනේ කාටවත් නැති දරුවෝ” වරෙක මට සිතේ.දිවා ආහාරයට සීනුව හැඬ වූයේ මම සිංහල සමාජයට නුහුරු සමාජයක වෙසෙන දරුවකු හා පිළිසඳරකට සූදානම් වෙමින් සිටියදීය. මම පැමිණි වෙලාව එතරම් හොඳ නූනෙන් මම ඔහු දිවා ආහාරය සඳහා මුදා හැරියෙමි. දහවල පෙරෙට්ටුවෙන් පසු දරුවෙක් මා හා සිනාසෙමින් යයි. සෑම දිනකම මා මඟ හැර ගිය මේ යෞවනයා කතාවට අල්ලා ගැනීමට මම සිතුවෙමි.“මොකද ඔයා මෙහේ ඉන්නේ ගෙදර වහළය හුළඟට ගියා ද?” යෞවනයා සිනා සෙයි.“නෑ මිස්. මං හොරකං කරලා.”“කියන ලස්සන චිඞ.”“කැතයි තමයි ඇත්ත කියන්න එපායැ.”“මොනවද හොරකං කළේ?”“එකක් නෙමෙයි මං හුඟක් හොරකං කළා. අපෝ කියලා වැඩක් නැහැ. හොරකං කරද්දි අහුවුණේ නෑ.”“එහෙනං”දවසක් මම ඉස්කෝලෙ යුනිෆෝම් මහන්න දෙන්න ගියා. ඒ ආච්චිගේ ගෙදර මේසෙ උඩ තිබුණු ෆෝන් එක අරන් ආවා. අරගෙන ඇවිත් රුපියල් හතළිස් දාහකට ගෙදර ළඟ අයියා කෙනකුට විකුණුවා. ඒක යාළුවෙක් ගේ කියලා මම කීවේ. සිම් එක ගලවලා මම කොට්ටේ යට තියලා තිවුණේ. වැරදිලා බොත්තමක් එබිලා සද්ද වුණා. තාත්ත ඇහුවා මොකක්ද කියලා මම කීවේ මොකුත් නෑ කියලා. ඊට පහුවෙනිදා ඒක විකුණුවා. තාත්තා ඇඳුම් මහපුවා ගේන්න ගියාම දැනගෙන ඇඳුම් මහන තැන තිබිලා හෑන්ඩ් ෆෝන් එකක් නැතිවෙලා කියලා. ඉතිං තාත්තා දැනගෙන ඒක ගත්තේ මම කියලා. ඇයි සද්දේ ඇහුණ නේ. ඉතිං ගෙදර ඇවිත් අඹ ගහේ බැඳලා මට ගැහුවා.“තොට යකෝ කන්න බොන්න නැතිවද? මොනවා අඩුපාඩු කරලද හොරකම් කරන්නේ කියලා ඇහුවා.”“තාත්තා කීවේ නැත්නම් ඒක ගත්තේ මම කියලා කව්රුත් දන්නේ නැහැ.”තාත්තා මට හොඳටම ගැහුවා. අම්මා තාත්තව කුස්සියට එක්ක ගෙන ගිහින් කීවා ඔය ඇති ගැහුවා දැන් ලිහන්න කියලා. තාත්තා කීවා උදේ වෙන කල් අඹ ගහේ ගැටගහලා තියනවා කියලා. බය හිතුණත් මම දන්නවානේ තාත්තට නින්ද ගියහම අම්මා මාව ලිහනවා කියලා. ඉතිං හිත හදන් හිටියා.මෙන්න තාත්තා ටිකකින් ඇවිත් මගේ මූණේ වම් පැත්තට අත තියලා තද කර ගෙන දකුණු පැත්තට අයන් එක තියලා පිච්චුවා. අම්මා ඇවිත් මාව බෙහෙත් දාන්න එක්ක ගියා කොහේවත් බාරගත්තේ නැහැ. ගමේ ඉස්පිරිතාලෙන් කොළඹ මහ ඉස්පිරිතාලෙට එවලා හමක් බද්ධ කළා.”“ඊට ඉස්සෙල්ලත් ඔයා හොරකම් කරනවා කියලා තාත්තා දන්නව ද?”“නැහැ. ඒ අහුවුණු පළමුවැනි වතාව. ඒකෙන්ම මෙහේ.”“තාත්තා?”“තාත්තා හිරේ ගියා. දැන් තාත්තයි මමයි නඩු කියනවා. උසාවියෙන් ඇහුවා තාත්තා එක්ක සමාදාන වෙනව ද කියලා මම බෑ කීවා. ඒත් දැන් හිතෙනවා මිස් තාත්ත එක්ක තරහවෙලා වැඩක් නැහැ. මම වැරැදි වැඩ හුඟක් කළානේ.”“මොකක්ද කළ නරකම වැරැදි වැඩේ.”“ගංජා බිව්වා එකම දවසක් මොකද වෙන්නේ බලන්න. හුඟක් හොරකං කරලා තියෙනවා. දවසක් කඩයක් කැඩුවා. යාළුවො 20 - 25 ක් විතර ඉන්නවා එයාලත් හොරකම් කරනවා. ෆෝන් එක හොරකම් කරන්නත් තව යාළුවො දෙන්නෙක් හවුල් වුණා. අපි ඒ සල්ලිවලින් කනවා බොනවා ඇවිදින්න යනවා.තාත්තා මේසන් බාස් කෙනෙක්. කොහේහරි නැවතිලා තාත්තා වැඩ කරන කාලෙට මම ගෙදර වැඩ පටන් ගන්නවා. සල්ලි නැති දවස්වලට ගෙවල්වල තියෙන කළගෙඩි, බෝතල්, හොරකම් කරන් ගිහින් විකුණනවා.“යකඩ කඩේ අය අහන්නේ නැද්ද මේවා කොහෙන්ද කියලා.”“නෑ. ඒවා හැමදාම කරන්නේ නැහැ නෝන්ඩි වැඩ නේ. යකඩ කඩේ මුදලාලිට ඕනැ බඩු. අපිට ඕනැ සල්ලි. ඒ නිසා අහන්නේ නැහැ.”“තාත්තා මොහොකින්ද ගැහුවේ.” බෙල්ට් එක දෙකට නමලා ගැහුවේ හරියට රිදුණා මිස්.“මෙහෙන් ගිහින් ආයේ ලාභදායි රස්සාව පටන් ගන්නව ද?”අපෝ නෑ මිස් මම දැන් වයරින් වැඩ ඉගෙන ගන්නවා. මම මෙහෙන් ගිහින් රස්සාවක් කරලා ඉඩමක් අරන් ගෙයක් හදාගන්නවා. මම මෙහෙන් ගියාට ගෙදර යන්නේ නැහැ.“ඔයාව බලන්න අම්මා එනව ද?”ඔව්”තාත්තා එන්නේ නැහැ. ඒත් තාත්තා උසාවියේදි මාත් එක්ක කතා කළා. පුතේ කීවා.මට නංගිලා ඉන්නවා එයාලා ඉස්කෝලෙ යනවා. මම මෙහෙන් ගිහින් රස්සාවක් කරලා අම්මාවයි තාත්තවයි බලා ගන්නවා.එසේ කියා වරදකාරි ඇසින් මදෙස බැලු මේ සොළොස් හැවිරිදි තරුණයාගෙන් මම නෑසිය යුතු ප්‍රශ්නයක් ඇසුවෙමි.“පුතා තාත්තා එක්ක තරහ ද?”“ඔව් මිස් මම තරහයි.” යනුවෙන් කී දරුවා,“තරහ වෙලත් වැඩක් නැහැ මමත් වැරදියි.” කියා සුසුමක් හෙළා ඔහු ළය සැහැල්ලු කරගත්තේය.“තාත්තා ගහන කොට කීවේ නෑ මාව පුච්චනවා කියලා. ඒකයි මම ඔහේ හිටියේ. නැත්නම් කොහොම හරි පැනලා යනවා. මම මෙතැනට එනකොට අවුරුදු 14 යි. මම ගමේදී කොල්ලො රංචුවට වැටිලා හිටියේ. අනේ මන්දා මිස්. මම ඉස්කෝලෙ හොඳට වැඩ කළා. මම පන්තියේ 9 - 10 වෙනවා.” කියු නීල් මගේ සටහන් පොතට එබෙයි.“මිස් ඔයා දැන් ඔක්කොම ලියා ගත්තා. ඔය ඉස්සෙල්ලා ලියපු එක කාටවත් කියන්න එපා.මම ඒක කියලා නැහැ නැත්නම් ඒකට ආයෙත් හිරේ ඉන්න වෙයි. කියා දිදුළන දෑසින් යුතුව අවිහිංසකව මදෙස බලයි.“හරි මම මේවා කාටවත් කියන්නේ නැහැ.”“හරි මිස්, ඕවා ලියන් ගිහින් අපි හොඳට හිටියොත් නිදහස් කරනව ද?” මේකේ ඉන්න බෑ මිස්.” කොලුවා දෑසේ කඳුළු පුරවා ගෙන කියයි.“ඇයි දඟ වැඩ කළේ?”ඒ වැඩිහිටියාගේ නපුරු ප්‍රශ්නයයි.“මිස් දඟ වැඩ කරලා නැද්ද?”“අප්පෝ... කරලා තියෙනවා ගුටි කාලත් තියෙනවා. හොරකම් කරලා නැහැ. හොරකම් කරන්න එපා බොරු කියන්න එපා කියලා අම්මා කියලා දෙන්නේ ඉස්කෝලෙ යන්නත් ඉස්සර පොඩි කාලෙනේ...”“ඔව් අපේ අම්මත් කියලා දුන්නා. පුරුදු වුණාම යාළුවො එක්ක යන්න සල්ලි ඕනනේ.”“කරන්න දෙයක් නෑ පුරුද්ද අතඇරෙනකල් ඔහොම ඉන්න.”සැඟවී සිටි වැඩිහිටියා කොලුවාට තරවටු කරයි.මම ඊට විරුද්ධ වීමි. සෙමෙන් පිටට තට්ටුවක් දමා “හරි හොඳට ඉන්න එතකොට ඉක්මනට ගෙදර යන්න පුළුවන්” යැයි කීවෙමි.“ඇත්ත ද මිස්. ඒත් ඉතිං මිස් මම ගොඩක් වැරැදි කරලා තියෙනවා.” ඒ යෞවනයාගේ හෘද සාක්ෂියේ හඬයි.“හොඳයි කමක් නැහැ. ඔයා දන්නවනේ ඔයා කළ දේවල් වැරදියි කියලා. ඒවා මීට පස්සේ නොකර ඉන්න.තාත්තට අම්මට ආදරේ වෙන්න. ඔයාගේ වැරැද්දට නේ දඬුවම් දුන්නේ ඒත් ඉතිං දඬුවම බරපතළයි තමයි. ඒත් ඉතිං ඔයත් ගොඩක් වැරැදි කරලනේ.”“ඉතිං මිස් දඬුවම් දෙකක් හොඳ නෑනේ. වැඩියිනේ...”මම පුදුමයට පත්ව කොලුවා දෙස බැලුවෙමි.“කොහෙන්ද දඬුවම් දෙකක්.”“ඇයි තාත්තා ගහලා පිච්චුවා. ඒ පාර මෙහේ දාලා හිර කළා.”මම වටහා ගතිමි. පුංචි සිතට දඬුවම් දෙකක් බර වැඩි බව මට ද දැනේ. දඬුවම් දෙකම මුළු ජීවිත කාලය පුරාම ඔහු පසුපස සෙවණැලි සේ පැමිණෙන ඒවාය. ඔහු දෙස බැලු සැණින් පෙනෙන පිළිස්සුම් කැළල ජීවිත කාලයේම ඔහු හැඬවීමට හා පියා කෙරෙහි කෝපය ඇති කරවීමට ද සමත් ය. ‘ළමා චරිත ශෝධනාගාරය’, ‘බාලක නිවාසය’ ආදි කුමන නමක් භාවිතා කළ ද ගමට ගිය විට ඔහු ‘හිරේ ඉඳලා ආව කොල්ලා’ බවට පත් වේ. එය ද ජීවිත කාලය පුරාම ඔහු හඳුන්වන ජනපි‍්‍රය නම වීමට ඉඩ ඇත.දරුවකුට මෙතරම් ලොකු දඬුවම් අවශ්‍ය නැත. අනේ මේ මල් වගේ සියුමැලි හුරතල් කොලු කුරුට්ටන් වැරැදි කරන්නේ ඇයි ද යන්න සිතා බැලිය යුතුය. මට හඳුනා ගැනීමට හැකිවූ හේතු අතර පළමුවැන්න වූයේ මව හෝ පියා විදෙස් ගතවීමය.නැතිනම් මව හෝ පියා හෝ පවුල අතහැර යෑමයි. අනෙක මව්පියන් තම දරුවන් කෙරෙහි අවශ්‍ය පමණට අවධානය යොමු නොකිරීමයි.දෙවැනි කාරණය හේතු කොට ගෙන නීල් තමන්ට වඩා වියපත් යහළුවන් ඇසුරටත් ඔවුන් හා තැන තැන ඇවිදීමටත්, අවශ්‍ය මුදල් සපයා ගැනීම සඳහා හොරකම් කිරීමටත් යොමු විය. ඉතිං වරද කාගේ ද? දරුවාගේ ද?නීල්ගේ තාත්තා නිවසට හා දරුවන්ට අවශ්‍ය සියලු දෑ සම්පාදනය කරද්දී, මව ඔවුන්ට රැකවරණය ද ආහාරපාන ද සකසා දෙමින් නිවසේ සිටියා ය. නීල්ගේ තාත්තා බේබද්දෙක් නොවුණ ද මත්පැන් පානයට හුරුව සිටි බව නීල් කියයි. ඒ සැඳැ කාලය දරුවන් සමඟ ගෙවා දැමුවානම්...වැඩිහිටියන් දරුවන්ට දඬුවම් කළ යුතුය. එහෙත් එසේ දඬුවම් කරද්දී තමන්ද ළමා කාලයක් ගෙවා දැමු බව දඟකාරකම් කළ බව සිහි තබා ගෙන දඬුවම් කළ යුතුය. තමන්ගේ දරුවකු කළ වරදක් ඉවසීමෙන් දරුවාගේ ගෞරවය රැකෙන සේ නිවැරැදි කිරීම මව්පියන්ගේ වගකීමයි. තම යුතුකම් කොටස නිසි ලෙස ඉටුකිරීම යනු දරුවන්ට ආහාරපාන ඇඳුම් පැළඳුම් පොත් පත් ටික ලබා දීම පමණක් ද යන්න කෙරෙහි මව්පිය අවධානය යොමුවිය යුතුය.“එහෙනං මම යන්නං” කියා මම නැගී සිටි විට නීල් දණ බිම ඔබා මගේ දෙපා අල්ලා වැඳ වැටිණි. ඔහු සිතා සිටින්නේ එක්කෝ මා හා කතා කළ නිසා තව වසර කිහිපයක් හිර ගෙන නියම වන බවය. එසේ නොවුණහොත් මා ඔහු හොඳ ළමයකු යැයි කියා නිදහස් කර යවන බවය.මම ඔහුගේ හිස අතා ගා “හොඳට ඉන්න. දඟ කරන්න එපා” යැයි කීවෙමි.“මෙහේ කාටවත් හොඳට ඉන්න බෑ. මිස් ඒත් මම හොඳට ඉන්නම්. මට මෙහේ ඉඳලා ඇතිවෙලා.” යැයි කීවේ හඬන ස්වරයෙනි. මම කිසිත් නොකියා ඔහු මඟහැර ගියෙමි.ටෙක්ලා පද්මිණි කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003285</link>
    <topic>රටක සම්පත් විනාශ කරන්නා පවට බිය නැත්තේය</topic>
    <author>සාකච්ඡා කළේ -රමණී සුබසිංහ</author>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විලඅප ජීවත්වන සමාජයේ ජීවන වෘත්තීන් බොහෝ ය. කෙනෙක් ඉතා පහසුවෙන් දිවි පැවැත්ම ගෙන යන අතර ම තවත් කෙනකුට එය ඉතා අසීරුය. පහසුවෙන් දිවි පැවැත්ම ගෙන යන අය ගේ සහ අපහසුවෙන් දිවි පැවැත්ම ගෙන යන අය ගේ ක්‍රමවේදය කවරේද යන්න පිළිබඳ අපූරු මඟ පෙන්වීමක් බුද්ධ දේශනාවේ අන්තර්ගත වේ. අද දහම් ලිපියෙන් ඔබ ගේ අවධානය යොමු කැරෙන්නේ මේ පිළිබඳව ය.ධම්ම පදයේ මල වග්ගයේ දී බුදුරජාණන් වහන්සේ ඉතා අපූර්ව වූ ගාථා පාඨයක් දේශනා කොට ඇත්තාහ.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමි“සුජීවං අහිරිකෙන කාක සූරේන ධංසිනා පක්ඛන්දිනා පගබ්භෙන සංඛිලිත්තේන ජීවිතං”හිරි ඔතප් නැති, ගසා කෑමෙහි සූර වූ කිලිටි දිවි පැවතුම් ඇති අයට ජීවත් වීම පහසුය. මෙය ඉතා වටිනා මඟ පෙන්වීමකි. බුදුරජාණන් වහන්සේ මෙහිදී අහිරිකේන යන වචනයෙන් අර්ථවත් කර තිබෙන්නේ කුමක් ද? එනම් හිරි ඔතප් නැති තැනැත්තා යන්න ය. මේ ලොව පාලනය කරන ප්‍රධාන ධර්මයන් ලෙස පෙන්වා දී තිබෙන්නේ ද හිරි ඔතප් ය. දේව ධර්මය ලෙස ද හැඳින්වෙන්නේ එයයි. එනම් ලැජ්ජාව සහ බයයි. කෙනකු ගේ සිතෙහි ලජ්ජාව පැවතිය යුත්තේ කුමක් සඳහා ද? වැරැදි දේ කිරීමට ය. වැරැදි දේ සිතීමට සහ වැරැදි දේ කීමට ය. බය ඇති කර ගත යුතු වන්නේ කුමක් සඳහා ද? වැරැදි පාපී ක්‍රියා කිරීමට ය. ඒ අනුව, බුදු සමයේ හිරි ඔතප් ඇති කර ගැනීම යනුවෙන් අදහස් කරන්නේ කුමක් ද? පවට ලජ්ජාව ඇතිවීම සහ පවට බිය ඇති කර ගැනීම ය.මෙම ගාථා ධර්මයෙහි එන තවත් කරුණක් කෙරෙහි ඔබ ගේ අවධානය යොමු කළ යුතු වේ. එනම් ‘කාකසූරේන’ යන්න ය. සූර කපුටකු ගේ ස්වරූපය කුමක් ද? සූර කපුටා, මිනිසකු ගේ ප්‍රමාදය දුටු කල්හි ම ඒ ඒ දෙය තමන්ට රිසි සේ ගසාගෙන කන්නේ ය. සමහර පුද්ගලයන්, තවත් අයට අයිති දේ ඉතා වැරැදි ලෙස, නොමනා ලෙස ගසා කෑමට දක්වන්නා වූ උත්සාහය ද එපරිදි ය. බුදුරජාණන් වහන්සේ එවැනි පුද්ගලයින් හඳුන්වා දෙන්නේ හිරි ඔතප් නැති, ගසා කෑමෙහි සූර කපටි කපුටන් ලෙසට ය. යම්කිසි රටක සම්පත්, එරට මහජනතාවට හොරෙන් ගසා කන්නට යමෙක් කටයුතු කරන්නේ නම් එවන් පුද්ගලයා කෙරෙහි පවට බියක් හෝ ලජ්ජාවක් අපේක්ෂා කළ නොහැකි ය. පවට ලජ්ජා වන කිසිදු පුද්ගලයකු පොදු මහජනයා සතු දේපළ තමන් ගේ කොට භුක්ති විඳීමට කටයුතු කරන්නේ ද නැත. එවැනි දුෂ්චරිතයකින් කටයුතු කළ හැකිවන්නේ හිරි ඔතප් නැති, කපටි පුද්ගලයකුට පමණක් වන බව බුදුරජාණන් වහන්සේ පෙන්වා දී ඇත්තාහ.‘ධංසිනා’ යන වචනයෙන් ද අපූර්ව වූ මඟ පෙන්වීමක් සිදු කැරේ. ‘ගුණ මැකීම යන්න එහි සරල අරුත ය. එනම් අනුන් ගේ ගුණ සැඟවීම ය. අනුන් කළ දේ තමන් කළා යනුවෙන් පෙන්වීම හෝ, අනුන් ගේ නුගුණම පැවසීම ය. යම් පුද්ගලයකු විසින් මෙසේ තම මිතුරකු ගේ හෝ, තමන් සමඟ එකට වැඩ කරන පුද්ගලයකු ගේ හෝ, දක්ෂතාවයක්, ගුණයක් සඟවා, ඒ තැනැත්තාට ලැබිය යුතු ප්‍රසාදය, ගෞරවය තමා වෙත ලබා ගන්නට කටයුතු කරනවා නම් ඔහු සම කළ හැකිවන්නේ ද කපුටකුට ම ය.මෙහිදී ඔබ, අප කල්පනා කළ යුතු වන්නේ කුමක් ද? තව කෙනකු ගේ වටිනාකම නිසා ඔහුට ලැබෙන්නා වූ ප්‍රතිලාභය ඉතා කපටි ලෙස උදුරා ගෙන,, ඔවුන් ගේ ගුණ අකාමකා දමා පාපී පුද්ගලයින් බවට පත්වෙනවා ද? එසේ නොමැතිව ගුණවතුන් ලෙස, වැදගතුන් ලෙස කෙනකුට යම් ප්‍රතිලාභයක් ලැබේනම් එය නොවැළැක්වීමට කටයුතු කරනවා ද යන්න ය. මෙය අප ගේ දැඩි අවධානයට යොමු විය යුතු කරුණකි. එවැනි වැරැදි හැසිරීමක නියැළිමට හැකි වන්නේ ‘සංඛිලිත්තේන’ ඉතා කිළිටි දිවි පෙවෙතක් ගත කරන පුද්ගලයකුට පමණි.යම් පුද්ගලයකු විසින්, භික්ෂුවක විසින්, චීවර, පිණ්ඩපාත, සේනාසන, ගිලාන පච්චය එනම් සිවුරු, ආහාර, සෙනසුන් සහ ගිලන්පස යන සිව්පසය ඉතා වැරැදි ලෙස, කපටි ලෙස, සොයනු ලබන්නේ නම් ඔහුට ජීවිතය ගත කිරීම වඩාත් පහසු බව බුද්ධ දේශනාවේ සඳහන් ය. එවැනි ජීවිතයක් ගෙවන්නා වූ භික්ෂුවක් වේ නම් හෙතෙම ගසා කෑමෙහි සුර කපටි කවුඩකු සේ නින්දිත පුද්ගලයකු බවට පත්වන්නේ ය. පිළිකුල් සහගත අයකු බවට පත්වන්නේ ය. මේ නිසා ඔබ ගිහියකු වුවද, පැවිද්දකු වුවද ඉහත දැක්වූ දුර්ගුණ ඇතිකරගෙන, ඒ අනුව ක්‍රියා කිරීමට කටයුතු නොකළ යුතුය. මෙය නිරන්තරයෙන් ම සිතට ඒත්තු ගැන්විය යුතු කරුණකි.වංචනික ජීවිත ගත කරන අයට ජීවිතය පවත්වා ගෙන යාම අසීරු නැත. ඕනැම පුද්ගලයකු ට ඉහත දුර්ගුණ ඇති කරගැනීමෙන් ම පමණක් ජීවිතය අයාසයෙන් තොරව පවත්වාගෙන යාමට පුළුවන. බුදුරජාණන් වහන්සේ ධම්ම පදයේ මල වග්ගයේ දී ම දිවි පැවැත්ම අපහසු තැනැත්තා වන්නේ කවරෙක් ද යන්න පිළිබඳව ද ඉතා අපූරු මඟ පෙන්වීමක් සිදුකොට ඇත්තාහ.“හිරිමතාච දුජ්ජී වං නිච්චං සුචි ගවෙසිනා අලිනේනප්ප ගබ්භෙන සුඬා ජීවේන පස්සතා”විළි බිය ඇති, පිරිසුදුව කටයුතු කරන නිවැරැදි දිවි පැවතුම් ඇත්තහුට ජීවත්වීම ඉතා අපහසු ය යනුවෙන් මෙහි දී පෙන්වා දී තිබේ.පවට බිය පුද්ගලයා තමන් කරන්නට යන යම් ක්‍රියාකාරකමක් වේද පළමුව ඒ පිළිබඳ අවධානය යොමු කරන්නේ ය. එලෙස අවධානය යොමු කිරිමේ දී තමන් කරන්නට යන ක්‍රියාව පාපී ක්‍රියාවක් බව වැටහේ නම් හිරි ඔතප් සහිත පුද්ගලයාට එහි නියැළිමට ලැබෙන්නා වූ ශක්තිය අල්පය. එහිදී ඔහු පාපී ක්‍රියාවෙන් ඉවත්වීම නියත ය. මේ ලොව ජීවිකාව පිණිස යම් වෘත්තියක් සොයා ගැනීම පහසු වේ.එහෙත් දැහැමි වූ, නිවැරැදි වූ වෘත්තියක් සොයා ගැනීම අසීරුය. ඒ ලජ්ජාව සහ බය නමැති සංකල්ප මඟින් අපට යම් යම් මඟ පෙන්වීම් සිදු කර ඇති නිසා ය. ලජ්ජාව සහ බය ඇති පුද්ගලයා ගේ සිතෙහි නියත වශයෙන් ම පවට ලජ්ජාව ඇතිවීම නිසා වෘත්තියක නියැළීමේ දී, ධනය සම්පාදනයේ දී යම් යම් අපහසුතාවන්ට පත්වීම අනිවාර්යය.හිරි ඔතප් ඇති පුද්ගලයාට පිරිසුදු දේ සෙවීමට උනන්දුවක් ඇති වේ. සිත, කය, වචනය යන තුන් දොරින් යමක් සිතන්නේ නම් කරන්නේ නම්, කියන්නේ නම් හේ මනා ක්‍රියාකාරකමක් ම කිරීමට පෙළඹීම අනිවාර්යය. චීවර, පිණ්ඩපාත, සේනාසන, ගිලාන පච්ච යන මූලික අවශ්‍යතා හතර, ඔහු සොයන්නේ පිරිසුදු ක්‍රියා මාර්ගයක් ඔස්සේ යමිනි. එවැනි ජීවිතය ‘දුජ්ජීවින්’ එනම් ඉතා අපහසු ජීවිතයක් බව පෙන්වා දී ඇත්තේ ඒ නිසා ය.වෙදකම නිසා මිහිරි ආහාරපාන ලැබු භික්ෂුවක් පිළිබඳ අපූරු කතාවක් බෞද්ධ ඉතිහාසයේ සඳහන් ය. ථුල්ල සාරික නම් වූ පෘථග්ජන හිමි නමක් සැවැත් නුවර දෙව්රම් වෙහෙර වැඩ විසූහ. උන් වහන්සේ සැරියුත් මහ තේරුන් වහන්සේ ගේ අන්තේවාසික හිමි නමකි. ථුල්ල සාරික තෙරනුවෝ බොහෝ දෙනා හඳුනති. එනිසාම උන්වහන්සේට ලාබ සත්කාර බොහෝය. ඒ ලෙඩ රෝග සඳහා උන්වහන්සේ ප්‍රසිද්ධ වූ නිසාය. ඉතා සුවපහසු ජීවිතයක් ගත කළ උන්වහන්සේ දිනක් වෙදකමකට යන්නේ ලෙඩා බැහැ දැක බෙහෙත් නියම කළහ. එහි දී උන්වහන්සේ උදෙසා මිහිරි ආහාර පිළිගැන්වූ හ. එය රැගෙන එන අතරේ සැරියුත් හිමියන් වඩිනු දැක උන්වහන්සේ හමුවට පැමිණ මෙසේ විමසූහ.“ස්වාමිනී, මම දැන් ලෙඩෙක් බලා බෙහෙත් නියම කොට එන ගමන්ය. එහි දී මම ඉතා මිහිරි ආහාරයක් ලදිමි. මෙබඳු ආහාර මට දිනපතා, සුලභව ලැබේ. මම, නිතරම මිහිරි ආහාර පිළිගැන්වීමට කැමැත්තෙමි.”සැරියුත් හිමියෝ කිසිත් නොපැවසූ හ. නිහඬවම වැඩම කළහ. චුල්ල සාරික හිමියන් වෙහෙරට ගොස් මේ බව බුදු හිමියන්ට සැල කළහ. බුදුරජාණන් වහන්සේ මේ භික්ෂුව අමතා මෙසේ දේශනා කළහ. “විලි බිය නැති, ගසා කෑමෙහි සූර කවුඩකු වැනි අනුන් ගේ ගුණ මකන සුළු වූ, අනුන් ගේ ගෙට පැන දුවන සුළු වූ, බුහුටි වූ, කිළිටි දිවි පෙවෙතක් ඇති මහණෙකුට ජීවත්වීම පහසු ය. එහෙත් විලි බිය ඇති, නිතර පිරිසිදු දෑ සොයන, ජීවිතයම නොඇලුණු, බුහුටි නොවූ, පිරිසුදු දිවි පෙවෙතම සරු කොට දකින මහණ කෙනකුට දිවි පැවැත්ම අපහසු ය.” යනුවෙනි.සැරියුත් මහරහතන් වහන්සේ සහ ථුල්ල සාරික යන තෙරුන් අතරින් ථුල්ල සාරික තෙරුන් පහසු දිවියක් ගෙන යන්නා හ. එහෙත් භික්ෂුවක විසින් කළ යුතු නිවැරැදි ක්‍රමවේද අනුගමනය කිරීමෙන් තොරව ය. අද දවසේත් මෙවැනි අවස්ථා ඔබට දැක ගත හැකිය. සදහම් දෙසන, සද්ධර්මය මත පිහිටා මිනිසුන් නිවැරැදි මඟ ගමන් කරවන, තමන් ද ශීලා දී ගුණධර්ම පුරන, ස්වාමීන් වහන්සේ ගම් දනව්වල බොහෝ දුෂ්කර ලෙස ජීවිතය ගෙන යන ආකාරය ඔබ දකී.ඇතැම් විට උන්වහන්සේට වසරකට එක ම චීවරයක්වත් නොලැබෙන්නේ ය. එහෙත් උන්වහන්සේ ශීලයෙන් යුතු ය. ගුණධර්මයෙන් පොහොසත්ය. උන්වහන්සේ උතුම් වූ ආර්ය මාර්ගයේ ගමන් කරති. ඒ අතරම, විවිධ ආකාරයේ යන්ත්‍ර මන්ත්‍ර ඔස්සේ මිනිසුන් ගේ කටයුතු සිදු කරන, හදි හූනියම් ආදි ක්‍රියාකාරකම් සහිත භික්ෂුන් පිළිබඳ ව ද ඔබ දනී. උන්වහන්සේට ආහාරපාන සුලබය. සැප පහසු වෙහෙර විහාර සේම යාන වාහන ද බොහෝ ය. ඒ කුමක් නිසා ද? එවැනි ක්‍රමවේදයක් ඔස්සේ ජීවිතය පවත්වාගෙන යාම පහසු නිසා ය.එහෙත් නිවැරැදි ආර්ය මාර්ගයේ ගමන් කරන භික්ෂුව ගත කරන්නේ දුෂ්කර ජීවිතයකි. ඒ දුෂ්කර ජීවිතයට වඩා ගසා කෑමෙහි සූර කපුටකු වැනි පුද්ගලයකුට ජීවත් වීම පහසු වේ. ගිහියකු වුවද දැහැමි ජීවිතයක් ගත කරන්නට තීරණය කළේ නම් එය අතිශයින් ම සංකීර්ණ හා දුෂ්කර වනු නොඅනුමාන ය. මත් ද්‍රව්‍ය වෙළෙඳාම, වස විස වෙළෙඳාම, මස් මාංශ වෙළඳාම වැනි මහ පොළවට අහිතකර, මිනිසාට අහිතකර, සතා සීපාවාට වෛරී වූ වෘත්තියක් ඔස්සේ ඉක්මනින් පොහොසත් වන්නට මිනිසාට හැකි වී තිබෙන අයුරු අපි දකිමු. එහෙත් බුදුරජාණන් වහන්සේ අගය කොට ඇත්තේ එම දිවි පැවැත්ම නොවේ. කායිකව, මානසිකව, නිවැරැදි ක්‍රියාමාර්ග ඔස්සේ ලබන කුඩා ධනය මිස වැරැදි ක්‍රියාකාරකම් ඔස්සේ ලැබෙන්නා වූ සුවිශාල ධනය බුදු සමයේ කිසි ලෙසකින්වත් අගය කැරෙන්නේ නැත. බෞද්ධයා එය නිරතුරුව ම සිහිපත් කළ යුතු ය.සාකච්ඡා කළේ -රමණී සුබසිංහ</content>
  </post></root>