<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305208</link>
    <topic>අනුරාධපුර සොලිඩ් ක්‍රීඩකයන්ගෙන් කළුතර පාක්ට සුපිරි ප්‍රහාරයක්</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ අපරාජිත අනුරාධපුර සොලිඩ් ක්‍රීඩා සමාජය ඊයේ කළුතර පාක් ක්‍රීඩා සමාජය පරදා ගෝල් 4-0ක පහසු ජයක් හිමිකර ගත්තේය.අනුරාධපුර බන්ධනාගාර ක්‍රීඩා පිටියේ පැවැති මේ තරගයේ ගෝල් 2-0ක් ලෙස පළමු භාග‍යේ දී සොලිඩ් ක්‍රීඩකයෝ ඉදිරියෙන් සිටියහ.එම ගෝල් දෙක නයිජිරියානු ක්‍රීඩක ඒ.ෂෙමලා හා චානක ප්‍රබෝද් සොලිඩ් ක්‍රීඩා සමාජයට එක් කළ අතර දෙවැනි භාගියේදී තක්ෂල විජේතුංග හා ගයාන් ජයවර්ධන තවත් ගෝල් දෙකක් එක් කළහ. අනුරාධපුර සොලිඩ් ක්‍රීඩා සමාජය පළමු වරට පළමු පෙළ තරගාවලියකට එක්ව සුවිශේෂි දස්කම් දැක්වීම විශේෂත්වයකි.චැම්පියන් ලීග් තරගාවලියේ ඔවුන් සහභාගීවු පළමු තරගය අප්කන්ට්‍රි ලයන්ස් සමග 1-1ක් ලෙස ජය පරාජයෙන් තොරවු අතර දෙවැනි තරගයේදී පොලිස් ක්‍රීඩා සමාජය 1-0ක් ලෙස පරාජය කළේය.පොලිස්-සිවිල් ආරක්ෂක ජය පරාජයෙන් තොරයිකොළඹ සී.ආර්.පිටියේ ඊයේ පැවැති පොලිස්-සිවිල් ආරක්ෂක අතර තරගය 2-2ක් ලෙස ජය පරාජයෙන් තොරව නිමාවට පත්විය.මුල් භාගයේදී සිවිල් ආරක්ෂක ක්‍රීඩකයෝ 2-1ක් ලෙස ඉදිරියෙන් සිටි අතර දෙවැනි භාගයේදී පළපුරුදු ක්‍රීඩක රජිත ජයවිලාල්ගේ දක්ෂ යොමු කිරීමකට එම්.එස්.මොහොමඩ් හිසෙන් පහරක් එල්ල කර ලකුණු සම කළේය. පළමු භාගයේදී සිවිල් ආරක්ෂක පිලේ අනුෂ්ක ජයශාන්ත (28වැනි මිනිත්තුව) හා අරවින්ද සිල්වා (43වැනි මිනිත්තුව) ගෝල් වාර්තා කළ අතර පොලිස් ක්‍රීඩා සමාජයේ චාමික කුරේ (8වැනි මිනිත්තුව) ගෝල් වාර්තා කළේය.අනෙක් තරග ප්‍රතිඵලඅප්කන්ට්‍රි ලයන් ගෝල් 2-1කින් රිනවුන් පරාජයට පත්කළා, රත්නම් ගෝල් 2 කොළඹ ක්‍රීඩා සමාජය ගෝල් 2 ජය පරාජයෙන් තොරයි, නාවික ගෝල් 1-නිගම්බුයුත් ගෝල් 1 ජය පරාජයෙන් තොරයි, බ්ලුස්ටාර් ‍ගෝල් 1-0ක් ලෙස සෝන්ඩර්ස් පරාජය කළා, දොන්බොස්කෝ 2-1ක් ලෙස පෙලිකන්ස් පරාජය කළා, සුපර් සන් ගෝල් 1-ජාවාලේන් ගෝල් 1ජය පරාජයෙන් තොරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305209</link>
    <topic>ධර්මරාජය අපරාජිතව ඉදිරියට</topic>
    <author>උපනන්ද ජයසුන්දර - මහනුවර ක්‍රීඩා විශේෂ</author>
    <content>පාසල් රගර් තරගාවලියේ 'ඒ' කොටසේ තරගයකින් කටුගස්තොට සාන්ත අන්තෝනි විදුහල පරදා ලකුණු 48-26ක ජයක් වාර්තා කරමින් මහනුවර ධර්මරාජ පිල තරගාවලියේ අපරාජිත බව තවදුරටත් රැක ගැනීමට ඊයේ සමත්විය.ධර්මරාජ පිලේ ලකුණු 48 සඳහා ගෝල් 6ක් සහ දඩුවම් පහර 2ක් ඇතුළත් විය. මහනුවර බෝගම්බර ක්‍රීඩාංගණයේ පැවැති තරගයේදී පළමු භාගයේදී ධර්මරාජ පිල 21-14ක් ලෙස ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305203</link>
    <topic>සා.අන්තෝනි විදුහලට ‍විශිෂ්ට ජයක්</topic>
    <author>ෆවුස් මොහොමඩ්</author>
    <content>ප්‍රබල ත්‍රිත්ව විදුහලට එරෙහිව සී.ආර්.පිටියේ පැවැති තරගයෙන් ලකුණු 18-17ක විශිෂ්ට ජයක් වාර්තා කිරීමට සාන්ත අන්තෝනි විදුහල සමත්විය. ප්‍රසාද ලකුණු සටහනේ 9වැනි ස්ථානයේ සිටින සාන්ත අන්තෝනි විදුහල හමුවේ ලකුණු සටහනේ පෙරමුණේ සිටින ත්‍රිත්ව විදුහල පරාජය වීම විශේෂත්වයකි.තරගයේ පළමු භාගයේ දී ලකුණු 13-10ක් ලෙස ඉදිරියෙන් සිටි සාන්ත අන්තෝනි විදුහලේ ලකුණු සංඛ්‍යාවට ගෝලයක්, උත්සාහක දිනුමක් හා දඬුවම් පහරක් ඇතුලත් වූ අතර ත්‍රිත්ව විදුහල වාර්තා කළේ ගෝල2ක් හා දඬුවම් පහරක් පමණි. මෙවර තරගාවලියේ දී සාන්ත අන්තෝනි විදුහල ලැබූ දෙවැනි ජයග්‍රහණය මෙය විය.වෙස්ලි විදුහලට ජයමේ අතර විද්‍යා විද්‍යාලයට එරෙහිව ලකුණු 25-14ක ජයක් අත්කර ගැනීමට වෙස්ලි විදුහල සමත්විය. ගෝල 2ක්, උත්සාහක දිනුමක් හා දඬුවම් පහර 2ක් වෙස්ලි විදුහලේ ලකුණු සංඛ්‍යාවට ඇතුලත්වූ අතර විද්‍යා විද්‍යාලය වාර්තා කළේ ගෝල 2ක් පමණි. තරගයේ පළමු භාගය නිමාවනවිට වෙස්ලි විදුහල ලකුණු 15-7ක් ලෙස ඉදිරියෙන් පසුවිය.කිංග්ස්වුඩ් විදුහලට 41-15ක ජයක්සාන්ත පීතර විදුහල සමග බෝගම්බර පිටියේ පැවැති තරගය ලකුණු 41-15කින් ජය ගැනීමට කිංග්ස්වුඩ් විදුහල සමත්විය. පළමු භාගය නිමාවනවිට ලකුණු 24-15ක් ලෙස ඉදිරියෙන් සිටි කිංග්ස්වුඩ් විදුහල දෙවැනි භාගයේ දී සාන්ත පීතර විදුහලට ලකුණු ලබාගැනීමට අවස්ථාව නොදුන් අතර සිය ලකුණු සංඛ්‍යාවට තවත් ලකුණු 17ක් එක් කිරීමට ද සමත්විය. ගෝල් 3ක්, උත්සාහක දිනුම් 4ක් කිංග්ස්වුඩ් විදුහල වාර්තා කළ අතර සාන්ත පීතර විදුහල් පිල ගෝලයක්, උත්සාහක දිනුමක් හා දඬුවම් පහරක් එල්ල කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305204</link>
    <topic>කෝලිගෙන් වේගවත් පිතිහරඹයක්</topic>
    <author/>
    <content>චෙන්නායි සුපර් කිංගස් පිල සමග බැංගලෝර් හිදී පැවැති තරගයේදී විරාට් කෝලීගේ වේගවත් පිතිහරඹය හේතුවෙන් ලකුණු 24ක ජයක් හිමිකර ගැනීමට රෝයල් චැලෙන්ජර්ස් බැංගලෝර් පිල සමත්විය.වර්ෂාව ‍හේතුවෙන් ඕවර 8කට සීමා වු තරගයේ පළමුව පන්දුවට පහරදුන් බැංගලෝර් පිල කඩුලු 2ක් දැවී ලකුණු 106ක් රැස්කළේය. ලකුණු 107ක ඉලක්කය හඹාගිය චෙන්නායි පිලට ඕවර 8 තුළදී කඩුලු 6ක් දැවී ලබාගත හැකිවුයේ ලකුණු 82ක් පමණි. සහීර් ඛාන් ඕවර 2ක් යවා ලකුණු 17කට කඩුලු 4ක් බිඳ හෙලීය.තරගයේ වීරයා ලෙස නම් කෙරුණු විරාට් කෝලී පන්දු 29කදී හතරේ පහර 6ක් සහ හයේ පහර 2ක් සමගින් නොදැවී ලකුණු 56ක් රැස්කළ අතර ‍ක්‍රිස් ගේල් පන්දු 13කින් ලකුණු 28ක් ලබාගත්තේය.මේ ජයග්‍රහණය සමගින් බැංගලෝර් පිල ප්‍රසාද ලකුණු සටහනේ සිවුවැනි ස්ථානය අත්කර ගත්තේය. ‍කෙසේ වෙතත් සන්රයිස් පිල අවසන් පුර්ව වටයට සුදුසුකම් ලබන්නේද යන්න කල්කටා නයිට් රයිඩර්ස් පිල සමග ඊයේ රාත්‍රි පැවැති තරගයේදී තීරණය කිරීමට නියමිතව තිබිණි.බැංගලෝර්-106/2යි. (ඕවර 8)විරාට් කෝලී නොදැවී 56, ක්‍රිස් ගේල් 28චෙන්නායි-82/6යි. (ඕවර 8)මුරලි විජේ 32 (සහීර් ඛාන් 17/4)කිංග්ස් පංජාබ් පිල සමග පැවැති තරගයෙන් ලකුණු 50ක පරාජයක් මුම්බායි ඉන්දියන්ස් පිල‍‍ට හිමිවිය. පංජාබ් පිල ඕවර 20 තුළදී කඩුලු 8කට ලකුණු 183ක් රැස්කළ අතර පිළිතුරු ලෙසින් මුම්බායි පිලට සියල්ලන් දැවී ලබාගත හැකිවුයේ ලකුණු 133ක් පමණි. පංජාබ් පිලේ අසාර් මහමුද් පන්දු 44කින් හතරේ පහර 8ක් හා හ‍යේ පහර 4ක් සමගින් ලකුණු 80ක් හා ෂෝන් මාර්ෂ් ලකුණු 63ක් රැස්කළේය.ලසිත් මාලිංග ලකුණු 39කට කඩුලු 3ක් දවාගැනීමට සමත්විය. මුම්බායි පිල ඕවර 19.1කදී ලකුණු 133කට දැවී ගිය අතර අවසන් ඕවර ක්‍රියාත්මක කළ පංජාබ් නායක ඇඩම් ගිල්ක්‍රිස්ට් පළමු පන්දුවෙන්ම මුම්බායි ඉනිමේ අවසන් කඩුල්ල දවාලීමට සමත්වීම විශේෂ සිදුවීමක් විය. අසාර් මහමුද් තරගයේ වීරයා ලෙස නම් කළ අතර කඩුලු 2ක් ද බීද හෙලීමටද සමත්විය.පංජාබ්-183/8යි. (ඕවර 20)අසාර් මහමුද් 80, ෂෝන් මාර්ෂ් 63 (ලසිත් මාලිංග 39/3)මුම්බායි-133 සියල්ලන්ද දැවී (ඕවර 19.1)අම්බට් රයිදු 26.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305205</link>
    <topic>මාතර ක්‍රිකට් සංගමයක්‍රීඩකයන්ට පහසුකම් අහිමි කරයි</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර මහ නගර සභාවට අයත් උයන්වත්ත ක්‍රීඩාංගණයේ ශ්‍රී ලංකා ක්‍රිකට් ආයතනය මගින් මීට මාස අටකට ඉහතදී ඉදිකළ පැති තණ තිළි පහක් මේ වනතෙක් ක්‍රීඩකයින්ට ලබාදී ඇත්තේ එකම එක වරුවකට පමණි.මාතර දිස්ත්‍රික් ක්‍රිකට් සංගමය යටතේ ඇති මේ තණ තිළි හය නිසිසේ නඩත්තු නොකරන අතර ක්‍රීඩකයින්ට පුහුණුවීම් සඳහා ලබානොදෙන බවටත් චෝදනා එල්ල වේ‍.ශ්‍රී ලංකා ක්‍රිකට් ආයතනය මාතර දිස්ත්‍රික්කයේ ක්‍රිකට් ක්‍රීඩාව දියුණු කිරීමට උයන්වත්ත ක්‍රීඩා පිටිය සංවර්ධනය කළත් දිස්ත්‍රික් ක්‍රිකට් සංවර්ධනය කිරීම හෝ ක්‍රීඩකයන්ට පහසුකම් සැපයීමට දිස්ත්‍රික් ක්‍රිකට් සංගමය ක්‍රියා නොකිරීම කනගාටුදායක තත්ත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305206</link>
    <topic>බැඩ්මින්ටන් බාලක ශූරතා 2ක් රිච්මන්ඩ් විදුහලට</topic>
    <author>තංගල්ල විශේෂ</author>
    <content>දකුණු පළාත් අන්තර් පාසල් බැඩ්මින්ටන් තරගාවලියේ අවු.15න් පහළ සහ 19න් පහළ බාලක කණ්ඩායම් ශූරතා හිමිකර ගැනීමට ගාල්ල රිච්මන්ඩ් විදුහල සමත්විය.රිච්මන්ඩ් විදුහල් ගෘහස්ත ක්‍රීඩාගාරයේදී පසුගියදා පැවැති තරගාවලියේ බාලිකා ශූරතා පිළිවෙළින් ගාල්ල සංඝමිත්තා බාලිකා විදුහලට සහ අම්බලන්ගොඩ ධර්මාශෝක විදුහලට හිමිවිය.තරගාවලියේ ප්‍රතිඵල මෙසේය.අවු.15න් පහළ බාලක-1.රිච්මන්ඩ් විදුහල (ගාල්ල), 2.ධර්මාශෝක විදුහල (අම්බලන්ගොඩ), බාලිකා-1.සංඝමිත්තා බාලිකා වි.(ගාල්ල), 2.සවුත්ලන්ඩ් බාලිකා වි. (ගාල්ල)අවු.19න් පහළ බාලක-1.රිච්මන්ඩ් විදුහල (ගාල්ල), 2.ධර්මාශෝක විදුහල (අම්බලන්ගොඩ), බාලිකා-1.ධර්මා‍‍ශෝක වි. (අම්බලන්ගොඩ), 2.සංඝමිත්තා බාලිකා වි.(ගාල්ල).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=s1305207</link>
    <topic>කැරබියන්ස් කුසලාන සැහැල්ලු පන්දුක්‍රිකට් 25දා සිට හාලිඇල දී</topic>
    <author/>
    <content>හාලිඇල කැරබියන්ස් ක්‍රීඩා සමාජය වාර්ෂිකව සංවිධානය කරන කැරබියන්ස් අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 24 සිට 26දින දක්වා හාලි ඇල මහජන ක්‍රීඩාංගණයේ දී පැවැත්වේ.දිවයිනේ සියලුම ක්‍රීඩා සමාජවලට සහභාගිවිය හැකි මේ තරගාවලියේ ජයග්‍රාහී කණ්ඩායමට කුසලානය සමග මුදලින් රුපියල් එක්ලක්ෂ විසිපන්දහසක මුදලක් ද, අනුශූරයන්ට කුසලානය සමග රුපියල් හැත්තෑපන්දහසක මුදලක් ද පිරිනැමෙන බව සංවිධායකයන් පවසති.තෙවැනි ස්ථානයට හා තරගාවලියේ වීරයා, දක්ෂතම පිතිකරු, දක්ෂතම පන්දු යවන්නා අවසන් තරගයේ වීරයාට ද කුසලාන හා මුදල් ත්‍යාග පිරිනැමෙන බව සංවිධායකයන් දන්වා සිටිති.මේ සඳහා සහභාගිවීමට අපේක්ෂා කරන කණ්ඩායම් තරගාවලියේ පළමු හෝ දෙවැනි දිනයේ දී පෙරවරු 9.00ට පෙර හාලිඇල මහජන ක්‍රීඩාංගණයට පැමිණ සිය ලියාපදිංචිය ලබාගතයුතු අතර දුරබැහැර සිට පැමිණෙන කණ්ඩායම්වලට 25වැනිදා රාත්‍රියේ නවාතැන් පහසුකම් සැපයීමට සංවිධායක මණ්ඩලය කටයුතු යොදා තිබේ. වැඩි විස්තර සඳහා 0716508383 හෝ 0775180470 දුරකතන අංක මගින් විමසන ලෙස සංවිධායකයන් දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>20</day>
    </date>
    <link>http://www.dinamina.lk/2013/05/20/_art.asp?fn=f1305201</link>
    <topic>තනතුරු බලාගෙනවැඩ කළේ නෑ</topic>
    <author>සාකච්ඡා කළේ චන්දන ජයවීර</author>
    <content>1983 දී කොළඹ මහනගර සභාවේ විපක්ෂ නායකවරයා ලෙස සිය දේශපාලන ජීවිතය ඇරඹූ අමාත්‍ය නිමල් සිරිපාල ද සිල්වාගේ තිස් වසරක දේශපාලනය ඇගැයීමේ උළෙලක් අද (20 දා) කොළඹ බණ්ඩාරනායක සම්මන්ත්‍රණ ශාලාවේ පැවැත්වේ. ඔහුගේ අර්ථපූර්ණ දේශපාලනය පිළිබඳ මෙම සාකච්ඡාව ඒ නිමිත්තෙනි.* ඔබේ අත්දැකීම් අනුව, විරුද්ධ පක්ෂ නායකත්වය පවා අහිමි පක්ෂයක සිට රාජ්‍ය බලය හොබවන පක්ෂය දක්වා පසුගිය දශක තුනේ ශ්‍රී ලංකා නිදහස් පක්ෂය පැමිණි ගමනේ තීරණාත්මක අවස්ථාව කුමක්ද?තීරණාත්මක අවස්ථා දෙකකට පක්ෂයට මුහුණදීමට සිදුවුණා. එකක් අනුර බණ්ඩාරනායක හා මෛත්‍රීපාල සේනානායක දෙපළ පක්ෂයෙන් කඩාගෙන ගිය අවස්ථාව. ඒ වෙලාවේ අපිට පක්ෂ කාර්යාලය පවා අහිමි වුණා. මම ඒ වෙලාවේ නඩු කියලා මැතිනියට පක්ෂ කාර්යාලය හා ‘අත’ ලකුණ අරන් දුන්නා.ඊළඟට, චන්ද්‍රිකා - විජය – ඉලංගරත්න තුන් දෙනා පක්ෂය කඩන් ගිය අවස්ථාව. පක්ෂයක අඩුපාඩු තිබිය හැකියි. නමුත් පක්ෂය පාක්ෂිකයන් වෙනුවෙන් රැකගත යුතුයි. මම ඒ මතයේ සිට මැතිනියට සහය දුන්නා. පසු කාලයක අපිට ආණ්ඩුවක් පිහිටුවන්න පුළුවන් වුණේ එහෙම පක්ෂය රැකගත් නිසයි.* ඔබ ශ්‍රී ලංකා නිදහස් පක්ෂයේ දේශපාලනයට ආකර්ෂණය වූයේ කුමන හේතුවක් මතද?මගේ මවුපියෝ ගුරුවරු. ඒ නිසා ශ්‍රී.ල.නි.ප.යේ සඟ, වෙද, ගුරු, ගොවි, කම්කරු යන ආභාෂය මට ලැබුණා. මගේ පියා 1940 දී වාම දේශපාලනයට සම්බන්ධව සිටි අයෙක්. ඒ වනවිට ශ්‍රී.ල.නි.ප.ය බිහිව තිබුණේ නැහැ. බද්දේගම විමලවංශ, මැදගොඩ සුමනතිස්ස වැනි ප්‍රගතිශීලි භික්ෂූන්ගේ බලපෑම මට නීති විද්‍යාලයේ ඉගෙන ගන්න අවධියේ ලැබුණා. පී. ද. ඇස්. කුලතිලක හා කරුණානන්ද වැනි නායකයන්ගේ දර්ශනයෙන් යම් ආකාරයක පසුබිමක් ශ්‍රී ලංකා නිදහස් පක්ෂය හා සම්බන්ධ වෙන්න මට ඇතිවුණා.තරුණ කාලේ දී හැමෝම වමේ දේශපාලනයට ඇදිලා යනවා. නමුත් රටට වැඩක් කරන්න පුළුවන් බලයට එන්න පුළුවන්, වෙන්නේ මැද මාවතක යන පක්ෂයකට කියලා මට තේරුණා.* බණ්ඩාරනායක, ඇන්. ඇම්, ජයවර්ධන හා ප්‍රේමදාස වැනි නායකයන් බිහිකළ කොළඹ නගර සභාව දේශපාලන තිඹිරිගෙය බවට පත්වීම ජාතික දේශපාලනයේ ඔබට වැදගත් වුණේ් කොහොමද?ප්‍රේමදාස පාලනය යටතේ කොළඹ නගර සභාව ශ්‍රී.ල.නි.ප.ය ඇතුළු විපක්ෂයට දුෂ්කර ප්‍රදේශයක්. සුමතිපාල ජයවර්ධන, බන්දුජීව පෙරේරා, ආනන්ද ප්‍රේමසිංහ වැනි කාලාන්තරයක් නගර සභාවේ සේවය කළ මන්ත්‍රීවරු සිටිය දී 1983 මැතිවරණයට නගරාධිපති අපේක්ෂකයා ලෙස සිරිමාවෝ බණ්ඩාරනායක මැතිනියගේ තේරීම වුයේ මමයි.නවක නීතිඥයෙක් ලෙස පක්ෂයට කළ සේවය එම තීරණයට හේතු වෙන්න ඇති. මැතිවරණ ප්‍රතිඵල මත විපක්ෂනායකවරයා බවට පත්වීමෙන් පසු මට ජනතා ප්‍රශ්න ගැන වැටහීමක් ලබා ගන්න පළාත් පාලන දේශපාලනය ආධාරකයක් වුණා.අනෙකුත් ප්‍රදේශවලට වෙනස්ව කොළඹ නගරයේ සිංහල ජන ප්‍රතිශතය අඩුවීම නිසා දේශපාලන ගමනක් යන්න නම් සිංහල, දෙමළ, මුස්ලිම් සර්ව ජාතික, සර්ව ආගමික කොටස් සමඟ සහජීවනයෙන් වැඩ කරන්න සිදුවෙනවා. ඊළඟට දුගී දුප්පත් ජනතාව වගේම ධනවත් ව්‍යාපාරිකයොත් මෙහි පදිංචිව සිටිනවා.මේ සියලු ආකාරයේ ජනකොටස් සතු සංස්කෘතික උරුමයන්ට හා අනන්‍යතාවයන්ට ගරු කරන්නේ නැතිව කොළඹ වගේ තැනක දේශපාලනය කරන්න අමාරුයි. ඒ පුහුණුව මට ලැබුණේ පළාත් පාලන දේශපාලනයෙන්. ඒ කාලේ ධනවත් හා බලවත් පක්ෂයක්ව තිබුණු එ.ජා.ප.ය සමඟ යුක්තිය හා සාධාරණත්වය වෙනුවෙන් කළ සටන ලේසි පහසු සටනක් නෙවෙයි.* ඔබේ එම සටන එක්තරා අවස්ථාවක දී පෙනී සිටීම දක්වා ව්‍යාප්ත කිරීමට සිදුවූවා නොවේද?මැතිනියගේ ප්‍රජා අයිතිය අහෝසි කිරීමට විරුද්ධව හා 88 ජනාධිපතිවරණ ප්‍රතිඵලයට එරෙහිව ඇය ඉදිරිපත් කළ පෙත්සමේ දී මම එතුමියගේ නීතිඥයා ලෙස කටයුතු කළා. එච්. එල්. ද සිල්වා, ගෝමින් දසස් ශ්‍රී, ඊ. ඩී. වික්‍රමනායක, ඊ. ඩබ්. කුලරත්න වැනි ජ්‍යෙෂ්ඨ නීතිවේදීන් ද මේ කටයුතුවලදී සම්බන්ධ වුණා.විජය කුමාරතුංග මහතාට නැක්සලයිට් චෝදනා මත පැවරූ නඩුව කොබ්බෑකඩුව මහතා ජනමත විචාරණයට එරෙහිව දැමු නඩුව, මහර අක්මීමන, හක්මන, මුල්කිරිගල, කැකිරාව වැනි සෑම අතුරු මැතිවරණයකදීම මම පක්ෂය වෙනුවෙන් උසාවි ගියා.* 1989 – 94 පාර්ලිමේන්තු වාරයේ සභාව කල් තබන අවස්ථාවේ මන්ත්‍රීවරු මතුකරන ප්‍රශ්න 348න් 190ක්ම අසා ඇත්තේ ඔබ. ඊට අමතරව වාචික හා ලිඛිත ප්‍රශ්න රැසක් අසා තිබෙනවා. වර්තමාන විපක්ෂය මෙවැනි අවස්ථා ප්‍රයෝජනයට නොගන්නා විට හිතෙන්නේ කුමක්ද?තමන්ට යම් අවස්ථාවක් ලැබුණු විට එයින් ප්‍රයෝජන ගත යුතුයි. නියෝජනය කරන ජනතාව වෙනුවෙන් කටයුතු කිරීම මන්ත්‍රීවරුන්ගේ වගකීමක්. දැන් හුඟක් විපක්ෂයේ මන්ත්‍රීවරු මේ අවස්ථා ප්‍රයෝජනයට ගන්නේ නැහැ.පාර්ලිමේන්තුවට ඉදිරිපත් කරන ප්‍රශ්න අහන්න ප්‍රමුඛතාවය ලැබෙන්නේ භාරදුන් වෙලාව අනුවයි. ඒ දවස්වල මම හැමදාම උදේ 8.00 වනවිට පාර්ලිමේන්තු මහ ලේකම්ගේ මේසේ ඉදිරිපිට ඉන්නවා.ආවාට ගියාට ප්‍රශ්න අහන්නේ නැතිව, ජනතාවගෙන් ලැබෙන පෙත්සම් ගවේෂණයට ලක් කර කරුණු සොයා ඉදිරිපත් කළා. පාර්ලිමේන්තුව රැස්වෙන අවස්ථාවල සභාවේ උදේ සිට හවස් වෙනතුරු හිටියා විතරක් නෙවෙයි, සිදුවෙන දේවල් පරීක්ෂා කළා. පුස්තකාලයෙන් උපරිම ප්‍රයෝජනය ගත්තා.ඒ නිසා ඒ කාලය මට විශ්වවිද්‍යාලයක ගත කළ යුගයක් වගේ.* කිසියම් විදිහකින් ඔබ වර්තමාන පාර්ලිමේන්තුවේ සභානායක නොවී විපක්ෂ සංවිධායක වූවා නම් කටයුතු කරන්නේ කොහොමද?ක්‍රියාශීලි විපක්ෂ මන්ත්‍රීවරයෙක් වෙන්න නම් ඔහු නිර්භය විය යුතුයි. ඊට අමතරව තමුන් කියන දෙය සනාථ කරන්න කරුණු තිබිය යුතුයි. එහෙන් මෙහෙන් ගහලා වැඩක් නැහැ.රිචඩ් ද සොයිසා මහතාගේ ඝාතනය ගැන මම පාර්ලිමේන්තුවේ කතා කරන විට නඩුවක් තියෙන නිසා කතා කරන්න බැහැ කියලා එජාපය තර්කයක් ගෙනාවා. මම ඒ මොහොතේ ඉන්දියාව, රුසියාව වැනි රටවල සම්ප්‍රදායයන් ඉදිරිපත් කරමින් කතා කළ හැකි බව පෙන්නුවා. මේ විදිහට මම ඕනෑම දෙයක් ගැන කතා කරන්න කලින් විශාල අධ්‍යයනයක් කරනවා.* යූ. ඇන්. පී. ආණ්ඩුවෙන් ඔබට බාධා හෝ තර්ජන ආවේ නැද්ද?බාධා ආවා. නමුත් ඒවායින් නිහඬ කළ නොහැකි මන්ත්‍රීවරයෙක් බවට මම පත් වුණා. වතාවක් ඔවුන් මම කතා කරමින් සිටින විට වේදිකාවකටත් පහර දුන්නා.* ඔබව ඝාතනය කිරීමට උත්සාහ කළ එල්.ටී.ටී.ඊ.ය සමඟ සාම සාකච්ඡා සඳහා සහභාගි වන්නත් සිදුවුණා නේද?යාපනය සංවර්ධන කටයුතු භාර ඇමැතිවරයා හැටියට එහි වැඩ කටයුතු කරන්න ගිය මොහොතේ 1994 ජූලි 04 වෙනිදා මට බෝම්බ ප්‍රහාරයකට මුහුණ දෙන්න සිදුවුණා. ඒ ප්‍රහාරයෙන් යාපනය ආඥාපති ඇතුළු 29 දෙනෙක් මියගියා.ඒ මොහොතේ සිරුරට ඇතුළු වූ මූනිස්සම් තවමත් මගේ කුඩා මොළයේ තැන්පත්ව තිබෙනවා. ඒ වුණත් මා මරන්න උත්සාහ කළ පිරිසක් සමඟ රට හා රජය වෙනුවෙන් සාමය ගැන කතා කරන්න ඉදිරිපත් වුණා.* සංවිධානය කරන ආසනය වෙනස් කොට බදුල්ලට යාමෙන් ඔබ මුල්වරට පාර්ලිමේන්තුවට යැවූ බොරැල්ල ජනතාවට අසාධාරණයක් කර තිබෙනවා නේද?එය පක්ෂයේ අවශ්‍යතාවය මත සිදු වූ දෙයක්. 70න් පසු බදුල්ලේ ශ්‍රී.ල.නි.පයේ හැමදාම බැස්මක් ආවා. කලින් දින වූ ආසන පරාජය වෙන්න පටන් ගත්තා. ඒ මොහොතේ ඌවේ ජනතාව ශක්තිමත් දේශපාලන නායකත්වයක් බදුල්ලට ඉල්ලුවා. මෙය ආසනයක් පිළිබඳ ප්‍රශ්නයක් නෙවෙයි. අපි එක එක ආසනවල ඉන්නේ පක්ෂය වෙනුවෙන්. මේ නිසා මම බොරැල්ලේ සිටියාට වඩා පක්ෂය සුවිශේෂ වශයෙන් ශක්තිමත් කරන්න පුළුවන් වුණා.* වගකීම දැරූ සෑම අමාත්‍යාංශයක්ම නියෝජනය කළ ආසනයේ ජනතාවට රැකියා සපයන ස්ථාන බවට පත්කළා කියලා ඔබට චෝදනාවක් තිබෙනවා නේද?මම ඒ චෝදනාව ගැන කනගාටු වෙන්නේ නැහැ. දේශපාලන ශක්තිය දෙන ජනතාවට අපි සැලකිය යුතුයි. බදුල්ලට හැමදාම ලැබුණේ තෙල් බෙහෙත් බෙදන අමාත්‍යාංශය. ඒ නිසා අසාධාරණයට ලක් වූ දිස්ත්‍රික්කයක් නිසා ප්‍රබල අමාත්‍යාංශයක් ලැබුණු මොහොතේ ඒවායේ ප්‍රතිලාභ එහි ජනතාවට ලබා දිය යුතුයි.* ඔබේ මීළඟ දේශපාලන බලාපොරොත්තුව අගමැතිවරයා වීම ද?මම කවදාවත් තනතුරු බලාගෙන වැඩ කළ කෙනෙක් නෙවෙයි. පක්ෂය වෙනුවෙන් ජනතාව වෙනුවෙන් වැඩ කරන විට තනතුරු මට ලැබුණා. ඒවා බොහෝ දේවල් දෛවය අනුව සිදුවන දේවල්. පක්ෂයකට අපි බැඳෙන්නේ තනතුරු ගන්න නෙවෙයිනේ. ජනතා සේවය සඳහා. ඒ නිසා අපි නායකත්වයට හා ජනතාවට පක්ෂපාති විය යුතුයි. තනතුරු බලාගෙන වැඩ කිරීම සුදුසු නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305211</link>
    <topic>අසූව වැඩ වර්ජනයේදී සේවකයන් 137000ක් මහපාරට ඇද දැමූ එජාපයත්</topic>
    <author>රක්ෂණ ශ්‍රියන්ත</author>
    <content>විදුලි බිල දඩමීමා කර ගනිමින් රජය පෙරළා දැමීමට දේශීය විදේශීය බලවේග හා එන්.ජී.ඕ. කුමන්ත්‍රණ ගන්නා උත්සාහයක් ලෙස මේ වැඩ වර්ජනය පෙන්වා දිය හැකි බව ඒකාබද්ධ වෘත්තීය සමිති සන්ධානය කියයි.අසූව වැඩ වර්ජනයේ දී 137000ක් සේවකයන් මහපාරට ඇද දැමූ එජාපයත්, ජාතිද්‍රෝහීන් ලෙස කම්කරුවන්ගේ ගෙල කපා දැමූ ජවිපෙ යත් එන්.ජී.ඕ. කුමන්ත්‍රණකරුවන් සමඟ එක්ව කළ ජාතිවාදී වැඩ වර්ජනය සම්පූර්ණයෙන් අසාර්ථක කර වීමට කටයුතු කරන බවද ඒකාබද්ධ වෘත්තීය සමිති සන්ධානයේ නියෝජිතයෝ එක හඬින් පවසති. ඔවුන් මේ බව ප්‍රකාශ කළේ ඊයේ (20) කොළඹ පදනම් ආයතනයේ පැවති මාධ්‍ය හමුවකට එක්වෙමිනි.මෙහිදී අදහස් දැක්වූ සමෘද්ධි කෘෂිකර්ම හා පර්යේෂණ නිලධාරී සංගමයේ ප්‍රධාන ලේකම් බස්නාහිර පළාත් සභා මන්ත්‍රී ජගත් කුමාර මහතා කියා සිටියේ,'කොඳුනාරටිය කැඩී ඇති විපක්ෂයේ කොන්ද කෙළින් කර ගැනීමටත් රජයට එරෙහි බලවේගවල ඕනෑ එපාකම් ඉටු කර ගැනීමටත් මේ වැඩ වර්ජනය පාදක කරගන්නා බවත් මේ වැඩ වර්ජනය ඉතා අසාර්ථක එකක් වෙනවා මෙන්ම මේ වර්ජනය තුළින් රජයේ ස්ථාවරත්වය තවදුරටත් වඩා වර්ධනය වන බවද ජගත් කුමාර මහතා පෙන්වා දෙයි.රජය පෙරළීමේ දැවැන්ත කුමන්ත්‍රණ සිදු කරන එන්.ජී.ඕ. බලවේග විපක්ෂය හා එක්ව කරන මේ වැඩ වර්ජනය සාර්ථක වීමට රජය සමඟ සිටින වැඩ කරන ජනතාව කිසි දිනක ඉඩ නොතබන බවද ජගත් කුමාර මහතා කියයි.ශ්‍රී ලංකා නිදහස් දුම්රිය සේවක සංගමයේ නදීර මනෝජ් මහතා අදහස් දක්වමින් කියා සිටියේ මේ වැඩ වර්ජනය සඳහා කිසිදු දුම්රිය සේවකයකු එක් නොවන බවයි. දුම්රිය සේවය කිසිදු බාධාවකින් තොරව අද දින සේවා සපයන බවද පෙන්වා දෙන නදීර මනෝජ් මහතා සියලුම දුම්රිය සංඥා පද්ධතිවල ආරක්ෂාව සඳහා විශේෂ වැඩපිළිවෙළක් යොදා ඇතැයිද පැවසීය.සෞඛ්‍ය දෙපාර්තමේන්තු ශ්‍රී ලංකා නිදහස් සේවක සංගමයේ හා ශ්‍රී ලංකා රජයේ වෘත්තීය සමිති සම්මේලනයේ ජ්‍යෙෂ්ඨ උප සභාපති ආචාර්ය බන්දු ජයසිංහ මහතා,අද (21) දින කිසිදු සෞඛ්‍ය සේවාවක බිඳ වැටීමක් සිදු වන්නේ නෑ. සියලු සේවකයන් රජය සමඟ සිටිනවා. සුපුරුදු පරිදි රෝහල්වලට පැමිණ රෝගීන්ට ප්‍රතිකාර ලබාගත හැකියි.වරාය ශ්‍රී ලංකා නිදහස් සේවක සංගමයේ ලේකම් ආරියදාස පතිරණ මහතා,වරාය තුළ මෙහෙයුම් සුපුරුදු පරිදි සිදු වෙනවා. රජය ආරක්ෂා කර ගැනීමට මිස රජය පෙරළීමට වරාය සේවකයන් කටයුතු කරන්නේ නෑ. වරාය සේවකයන්ගේ සියලු පහසුකම් දැන් ලැබී ඇති නිසා තවදුරටත් අසාර්ථක වැඩ ‍වර්ජන සඳහා වරාය සේවකයින් එක්වන්නේ නෑ.ශ්‍රී ලංකා නිදහස් ගුරු සංගමයේ සභාපති වසන්තා හඳපාන්ගොඩ මහත්මිය,ගුරු සේවය දෙවුන්දර තුඩුවේ සිට පේදුරු තුඩුව දක්වා සුපුරුදු පරිදි කටයුතු සිදු වෙනවා. සියලුම පාසල් සුපුරුදු පරිදි කටයුතු සිදු වෙනවා. මේ වැඩ වර්ජනයට එක්වන්නන් ගුරුවරු නොවෙයි ගුණමකුවන් ලෙස පෙන්වා දිය හැකියි. අධ්‍යාපනය පිළිබඳ නිවැරදි දැක්මක් නැති ජ.වි.පෙ. අධ්‍යාපනය ගැන දන්නේ මොනවාද?මේ අවස්ථාවේදී ඒකාබද්ධ වෘත්තීය සමිති සන්ධානයේ සියලුම නියෝජිතයෝ අදහස් දක්වමින් කියා සිටියේ විජාතික කුමන්ත්‍රණකරුවන් දේශීය රාජ්‍ය විරෝධී බලවේග හා එක්ව රජය පෙරළීමට ගන්නා ඊනියා විරෝධතා සියලු දෙනාම එක්ව පරාජය කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305212</link>
    <topic>වර්ජනයේ යෙදුණු බස්රථවලධාවන බලපත්‍රය අහෝසියි</topic>
    <author>නුවන් කොඩිකාර</author>
    <content>මගී අයිතිවාසිකම් උල්ලංඝනය කරමින් වර්ජනයේ නිරත වු බස් රථවල මගී සේවා අවසර පත්‍රය (ධාවන බලපත්‍ර) අවලංගු කෙරේ.පෞද්ගලික ප්‍රවාහන සේවා ඇමැති සී. බී. රත්නායක මහතාගේ උපදෙස් මත ජාතික ගමනාගමන කොමිෂන් සභාව මේ පියවර ගෙන තිබේ.ඒ අනුව ඊයේ (20) දින ප්‍රකාශිත වර්ජනයට සහාය පලකරමින් ධාවනයෙන් ඉවත්ව සිටී බවට අනාවරණය වු අන්තර් පළාත් බස් රථවල මගී සේවා අවසර පත්‍ර වහාම ක්‍රියාත්මක වන පරිදි අවලංගු කරන බව ජාතික ගමනාගමන කොමිෂන් සභාවේ සභාපති රෝෂාන් ගුණවර්ධන මහතා පැවසීය.එසේම සියලුම පළාත් මගී ප්‍රවාහන අධිකාරීන් යටතේ පාලනය වන බස් රථ අතුරින් වර්ජනයට සහය දක්වමින් ඊයේ(20) දින ධාවනයෙන් ඉවත් වු බස් රථවලද මගී සේවා අවසර පත්‍ර අවලංගු කරන ලෙස පෞද්ගලික ප්‍රවාහන සේවා ඇමැතිවරයා පළාත් ප්‍රවාහන අධිකාරීන් වෙත නියෝග කර තිබේ.මීගමුව, ගිරිඋල්ල, කොළඹ, අම්බලන්ගොඩ සහ කොළඹ, කුරුණෑගල, මාර්ගයේ බස් රථ කිහිපයක් මේ වන විට වර්ජනයට එක්වු බවට හදුනාගෙන තිබෙන බවද කොමිෂම පවසයි.මේ සම්බන්ධයෙන් කඩිනමින් විමර්ශනයක් කර ධාවන බලපත්‍ර අවලංගු කිරීමට කටයුතු කරන ලෙස කොමිසම් සභාවේ සභාපතිවරයා විසින් ධාවන අධ්‍යක්ෂවරයාට උපදෙස් ලබාදී තිබේ.එසේ අදාළ බස් රථ සම්බන්ධයෙන් මගී ප්‍රවාහන අධීකාරීන් මගින් කඩිනම් වාර්තාවක් කැදවීමටද සභාපති රෝෂාන් ගුණවර්ධන මහතා කටයුතු යොදා තිබේ.ඊයේ දිනයේ ප්‍රකාශිත මේ වර්ජනයට සාර්ථක නොවු බවට කොළඹ බැස්ටියන් මාවත බස්නැවතුම්පළ ඇතුළු සියලු අන්තර් පළාත් මාර්ගවලින් වාර්තා වු බවත්, පළාත් ප්‍රවාහන අධිකාරීවල සභාපතිවරුන්, මගී ප්‍රවාහන සමාගම් සහ අන්තර් පළාත් බස් හිමියන්ගේ සංගමය විසින්ද ගමනාගමන කොමිෂන් සභාව වෙත තොරතුරු වාර්තා තර ඇති බව කොමිෂම කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305213</link>
    <topic>මිය ගිය ත්‍රස්තවාදයට යළි පණදීමට ඇතැමුන් වැඩවර්ජන මෙහෙයවනවා</topic>
    <author>ඉන්දික පොල්කොටුව</author>
    <content>කුරිරු ත්‍රස්තවාදය පරාජය කර සිවු වසරක් සපිරුණු මොහොතේ රට තුළ වැඩ වර්ජන ක්‍රියාත්මක කිරීමට උත්සාහ කරන බලවේග අද සිදු කරන්නේ මිය ගොස් සිටින ත්‍රස්තවාදයට යළි ජීවය ලබාදීමට උත්සාහ කිරීමක් යැයි සියම් මහා නිකායේ අස්ගිරි පාර්ශ්වයේ අනුනායක ගලගම ශ්‍රී අත්ථදස්සී හිමිපාණෝ පවසති.දශක තුනක ත්‍රස්තවාදය පරාජය කිරීමට ජීවිත පරිත්‍යාගයෙන් කටයුතු කළ රණවිරුවන් සිහි කළ යුතු මේ මොහොතේ රට අරාජික කර වැඩ වර්ජන දියත් කිරීමට කවුරුන් හෝ උත්සාහ කරන්නේ නම් එය ජාතියේ රණවිරුවනට සිදු කරන නිගාවක් බවද උන්වහන්සේ කීහ.රටට එල්ලවන ජාත්‍යන්තර බලවේග ගැන අවදියෙන් සිටින මොහොතක මෙවැනි ක්‍රියාකාරකම් සිදු වන්නේ නම් එය එම බලවේගයන්ට උඩගෙඩි දීමක් යැයි අනුනාහිමියෝ පැවසූහ.විශේෂයෙන් උතුම් වෙසක් සතිය අද (21) සිට ක්‍රියාත්මක කෙරෙන අවස්ථාවක මෙවැනි වැඩ වර්ජන රට තුළ ක්‍රියාත්මක වීම පිටුපස පැහැදිලි කුමන්ත්‍රණයක් ඇතැයිද අත්ථදස්සි අනුනාහිමියෝ කීහ.අවස්ථාව නොදැන මෙලෙස වැඩවර්ජන රට තුළ ක්‍රියාත්මක කිරීමට නායකත්වය ලබා දෙන උදවිය ඉතිහාසයේ සෑම විටම සිදු කළේ අවස්ථාව නොදැන රට අරාජික කිරීමට කටයුතු කිරීම යැයි උන් වහන්සේ පැවසූහ.විදුලි බිල වැඩි වන්නේ නම් එය සැමටම බලපාන බවත් එයට යම් වැඩපිළිවෙළක් ක්‍රියාත්මක විය යුතු බවත් එහෙත් එයට ‍එරෙහිව මේ මොහොතේ රට තුළ වැඩවර්ජන ක්‍රියාත්මක කිරීම කිසි ලෙසකින්වත් අනුමත කළ නොහැකි බවද අනුනාහිමියෝ පවසති.මේ නිසා සම්බුද්ධ ශාසනයට රටට ජාතියට මෙන්ම උදාරතර රණවිරුවනට ගෞරව කරන කිසිවකු හෝ මේ වර්ජන සඳහා මේ මොහොතේ සහභාගී නොවෙනු ඇතැයි අස්ගිරි පාර්ශ්වයේ අනුනාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305214</link>
    <topic>බිඳවැටීම්වලට ඉඩ නෑ:අඛණ්ඩව විදුලිය</topic>
    <author>රක්ෂණ ශ්‍රියන්ත</author>
    <content>අද දින (21) කිසිදු විදුලි බිඳවැටීමකට ඉඩ නොතබන බවත් අඛණ්ඩව විදුලිය සැපයීමට අවශ්‍ය සියලු පියවර ගෙන ඇති බවත් කම්කරු ඇමැති ගාමිණි ලොකුගේ මහතා පවසයි.විදේශීය බලවේග හා එන්.ජී.ඕ. කුමන්ත්‍රණකරුවන් දේශීය රාජ්‍ය විරෝධී බලවේග හා එක්ව රජය පෙරළා දැමීමට ගනු ලබන විරෝධතා ව්‍යාපාර කිසි විටක සාර්ථක කර ගැනීමට වැඩ කරන කම්කරු ජනතාව ඉඩ නොතබන බවත් අමාත්‍යවරයා පෙන්වා දෙයි.අමාත්‍යවරයා මේ බව ප්‍රකාශ කළේ ඊයේ (20) කොළඹ පදනම් ආයතනයේ පැවැති විශේෂ මාධ්‍ය හමුවකට එක්වෙමිනි.මෙහිදී අදහස් දැක්වූ කම්කරු අමාත්‍යවරයා වැඩිදුරටත් කියා සිටියේ 'දෙමළ ඩයස්පෝරාව එන්.ජී.ඕ. කුමන්ත්‍රණකරුවන් හා දේශීය රාජ්‍ය විරෝධී කණ්ඩායම් එක්ව රජය පෙරළා දැමීමේ ප්‍රයත්නයක් ලෙස විදුලි බිලට මුවා වී මෙම වැඩ වර්ජනය සිදු කරන බවයි. රජයේ දැවැන්ත සංවර්ධන වැඩපිළිවෙළ ආපස්සට හරවා රජය අස්ථාවර කර ‍රට අරාජික තත්ත්වයට පත් කිරීමේ ප්‍රබල වෑයමක් ලෙස මෙම වැඩ වර්ජනය අමාත්‍යවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305215</link>
    <topic>88-89 රටම අඳුරේ තැබූ ජවිපෙ අද විදුලියට කිඹුල් කඳුළු හෙළනවා</topic>
    <author>චූල බණ්ඩාර කුලසේකර</author>
    <content>අසූ අට අසූ නවය යුගයේ ට්‍රාන්ස්ෆෝමර්, විදුලි කණු ගිනි තබා, කඩා දමා රටම අඳුරේ තැබූ ජනතා විමුක්ති පෙරමුණ විදුලි බිලට කිඹුල් කඳුළු හෙළීම හාස්‍යයට කරුණක්.ඒ තුළ ඇත්තේ අන්තයටම විනාශ වී ඇති ඔවුන්ගේ පක්ෂය ගිලෙන්නට යන මිනිසා පිදුරු දණ්ඩක එල්ලීමට දරන උත්සාහයක් වැනි දෙයක් යැයි උතුරුමැද ප්‍රධාන අමාත්‍ය එස්.එම්. රංජිත් සමරකෝන් මහතා පැවසීය.ප්‍රධාන අමාත්‍යවරයා එම අදහස් පළ කළේ පෙරේදා (19) පල්ලෙකාගම මාර්ගයේ වැඩ නිරීක්ෂණය කිරීමෙන් අනතුරුව පැවැති ජනහමුවක් අමතමිනි.මෙහිදී තවදුරටත් අදහස් දැක්වූ ප්‍රධාන ඇමැතිවරයා මේ රට විනාශ කළ කණ්ඩායම් දෙකක් සිටිනවා. එකක් එල්.ටී.ටී.ඊ. ය. අනෙක ජ.වි‍‍.පෙ. එල්.ටී.ටී.ඊ. කළෙත් අහිංසක ජනතාව මරා දමමින් ජාතික දේපළ විනාශ කිරීමයි. ජ.වි‍.පෙ. යුග දෙකක්ම කළෙත් ඒ දේමයි.ජනාධිපතිතුමා විදුලිය වෙනුවෙන් රටේ සංවර්ධනය වෙනුවෙන් රටේ නිදහස වෙනුවෙන් කළ දේ අමරණීයයි. විදුලිය වෙනුවෙන් එතුමා නිර්භීතව ගත් තීරණය නිසා අද විදුලිය නොකපා ජනතාවට අඛණ්ඩව දෙනවා. විදුලි බිලට ලබාදුන් සහනය ජනතාවගෙන් සියයට හැටකට සම්පූර්ණයෙන්ම ලැබෙනවා. ඉතුරු හතළිහට ගෘහයේ පැවැත්ම සඳහා විශාල ලෙස සහන ලබාදී තිබෙනවා.මේ අවස්ථාවට ප්‍රාදේශීය සභා මන්ත්‍රී රොෂාන් ඉන්දික ඇතුළු පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305216</link>
    <topic>මූල්‍ය අතින් නොව දේශපාලන වශයෙන්දසිරිකොත බංකොලොත්</topic>
    <author>අසේල කුරුළුවංශ</author>
    <content>මූල්‍ය අතින් පමණක් නොව සිරිකොත අද දේශපාලන වශයෙන්ද බංකොලොත් වී ඇතැයි වැවිලි කර්මාන්ත නියෝජ්‍ය ඇමැති එජාප අතිරේක මහා භාණ්ඩාගාරික අර්ල් ගුණසේකර මහතා පවසයි.දැන් රනිල් කළ යුත්තේ එජාපය ඈවර කර ප්‍රසිද්ධ වෙන්දේසියේ විකිණීම බවද ඒ මහතා කීය.එජාපය තුළ නිවැරදි මූල්‍ය කළමනාකරණයක් නොමැති බවත් මූල්‍ය වංචා හා දූෂණ සිදු වන බවත් කී ඒ මහතා එවැනි පක්ෂයක් රටේ බලයට පැමිණියහොත් සිදුවන දේ අමුතුවෙන් කිව යුතු නොමැති බවද ප්‍රකාශ කළේය.පක්ෂයේ අභිවෘද්ධිය ගැන භාණ්ඩාගාරික ලෙස තමන් කළ යෝජනා කිසිවක් එදා රනිල් පිළිනොගත් බවත් විදේශ රටවල වෙසෙන එජාප හිතවතුන්ට පක්ෂ සාමාජිකත්වය ලබාදීමට තමන් මුද්‍රණය කළ ඩොලර් 10යේ හා යුරෝ 10 සමාන ටිකට් පත් අද තම ඇඳ යට තබා තිබෙන බවත් හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305217</link>
    <topic>හිටපු අගවිනිසුරුවරිය පැය 5ක් කට උත්තර බඳී</topic>
    <author>විජයානි එදිරිසිංහ</author>
    <content>අල්ලස් චෝදනා එල්ල වී ඇති හිටපු අගවිනිසුරු ආචාර්ය ශිරාණි බණ්ඩාරනායක මහත්මිය ඊයේ (20) කොමිෂම වෙත පැමිණ කට උත්තර ලබාදුන් අතර ඇයට එල්ල වී ඇති චෝදනාවලට අදාළ කරුණු පැහැදිලි කර ගැනීම සම්බන්ධ සාක්ෂිකරුවන් කැඳවීම ඉදිරියේදී සිදු කෙරේ.ඊයේ පැය පහක පමණ කාලයක් අල්ලස් කොමිෂම හමුවේ ඇයට එල්ල වී ඇති අල්ලස් චෝදනා සම්බන්ධව කට උත්තර ලබා ගැනීම සිදු විය.ශිරාණි බණ්ඩාරනායක මහත්මිය ලබාදුන් කට උත්තර කොමිෂම හමුවේ විමර්ශනයට භාජනය කිරීමෙන් අනතුරුව ඇයව නැවත කට උත්තර ලබා ගැනීමට අවශ්‍ය වුවහොත් පමණක් නැවත කැඳවීමක් සිදු වනු ඇත.ශිරාණි බණ්ඩාරනායක මහත්මියට එරෙහිව එල්ල වී ඇති සාක්ෂි විශාල ප්‍රමාණයක් තිබේ. ඒවා කැඳවීම ඉදිරියේදී සිදු කෙරේ. ඊට අමතරව ඇය ලබා දුන් කට උත්තරවලට අදාළ කරුණු තහවුරු කර ගැනීමට අවශ්‍ය පුද්ගලයන් වුවහොත් ඔවුන් කැඳවීමද සිදු කෙරේ.අල්ලස් හෝ දූෂණ විමර්ශනය කිරීමේ නිලධාරී කණ්ඩායමක් හමුවේ මේ විමර්ශනය සිදු වෙයි.අල්ලස් හෝ දූෂණ විමර්ශනය කිරීමේ කොමිෂමේ සභාපති විශ්‍රාමලත් ශ්‍රේෂ්ඨාධිකරණ විනිසුරු ජගත් බාලපටබැඳි මහතා ප්‍රමුඛ සාමාජික මඬුල්ලක් හමුවේ මේ පරීක්ෂණය සිදුවෙන අතර එම කොමිෂමේ විමර්ශන අධ්‍යක්ෂිකා ලක්ෂ්මී ජයවික්‍රම මහත්මියගේ අධීක්ෂණය යටතේ පත්කළ විමර්ශන නිලධාරීන් හමුවේ විමර්ශනය සිදු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305218</link>
    <topic>දිනමිණ වෙසක් කලාපය අද එළිදකී</topic>
    <author/>
    <content>දිනමිණ වෙසක් කලාපය අද (21) දින එළි දැක්වේ. වෙසක් කලාපය එළිදැක්වීමේ උත්සවය අද පෙරවරු 10ට ලේක්හවුස් පහත මාලයේදී ප්‍රවීණ මාධ්‍යවේදී ලේක්හවුස් සභාපති කළමනාකාර අධ්‍යක්ෂ බන්දුල පද්මකුමාර මහතාගේ ප්‍රධානත්වයෙන් පැවැත්වීමට කටයුතු සංවිධාන කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n1305219</link>
    <topic>රූකාන්ත චන්ද්‍රලේඛා යුවළටහිරිහැර කිරීමේ නඩුවේවිත්තියේ සාක්කි ජුනි 14 ට කල්යයි</topic>
    <author>පාණදුර සමූහ කපිල සෝමරත්න</author>
    <content>නීතිවිරෝධී ලෙස අයතු ජනරාගීයක සාමාජිකයින් වී පොදු අරමුණක් ඉටුකර ගැනීම සඳහා රූකාන්ත ගුණතිලක සහ චන්ද්‍රලේඛා පෙරේරා ගායක යුවළ පදිංචි සිටි මත්තේගොඩ නිවසට ආයුධ සන්නද්ධව වර්ෂ 2000 ජනවාරි මස 26 වැනිදා කඩාවැදී ඔවුනට අඩන්තේට්ටම් සිදුකර රුපියල් එක්ලක්ෂ පනස් දහසක් වටිනා රන් අභරන සහ රුපිල් තිස්පන් ලක්ෂයක් වටිනා ජීප් රථයද කොල්ලකෑම ගැන එවකට සිටි ජනාධිපති චන්ද්‍රිකා බණ්ඩාරනායක මහත්මියගේ ජනාධිපති ආරක්ෂක අංශයේ පොලිස් භටයන් එකොළොස් දෙනෙකුට විරුද්ධව නීතිපතිවරයා විසින් අධිචෝදනා 9ක් ගොනුකර නඩු පවරා ඇත.පැමිණිල්ලේ සාක්කි විභාගය පාණදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය ඊයේ 20දා අවසන්කළාය. විත්තිකරුවන්ගේ විත්ති වාචික කැඳවා නඩුවේ විත්තියේ සාක්කි සටහන් කරගැනීම ජුනි මස 14 දිනට කල් දැමීය. රජයේ නීතිඥ සමරසිංහ මහත්මිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052110</link>
    <topic>මුල් පදිංචිකරුවන් තම නිජබිම්වලටම</topic>
    <author>උතුරු පළාත් - රක්ෂණ ශ්‍රියන්ත</author>
    <content>උතුරේ මූසල් ප්‍රදේශයේ සිංහල පවුල් එක්දහස් පන්සීයක් පදිංචි කරවීමට රජය සැලසුම් කර ඇතැයි කියන පුවතක් උදයන් පුවත්පත ඉකුත් 17දා පළ කර තිබිණි.යාපනයේ පැවති රැස්වීමකදී දෙමළ ජාතික සන්ධානයේ පාර්ලිමේන්තු මන්ත්‍රී සෙල්වම් අඩෛකලනාදන් දකරන ලද ප්‍රකාශයක් උපුටා දක්වමින් ජාතිවාදය අවුස්සන ආකාරයෙන් මේ පුවත පළ කර තිබේ.දිනමිණ මේ පිළිබඳව උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතාගෙන් විමසීමක් කළෙමු.කොටි ත්‍රස්තවාදීන් පසුගිය යුද සමයේ වසර විසි පහකට පමණ පෙර පැය 24ක් ඇතුළත සිය නිජබිම් වලින් සිංහල හා දෙමළ ජනතාව පළවා හැරියා. මේ බව අද උදයන් පුවත්පතට අමතක වීම කණගාටුවට කරුණක් බව ආණ්ඩුකාරවරයා පෙන්වා දෙයි.අවතැන්වූවන් සිය ගම්බිම්වල පදිංචි කිරීම රජයේ ප්‍රතිපත්තිය බව මේ මොහොතේ උදයන් කතුවරයාට මතක් කළ දිය යුතුයි යනුවෙන් ආණ්ඩුකාරවරයා පවසයි.අවතැන්වූවන් නැවත පදිංචි කිරීමේදී මූලිකත්වය ලබාදී කටයුතු කළේ ද්‍රවිඩ ජනතාවයි. මේ බව දෙමළ සංවිධාන මෙන්ම දෙමළ ජනමාධ්‍යයද දන්නා කරුණකි.කිසිසේත්ම අලුතෙන් සිංහල ජනතාව පදිංචි කිරීමක් එම ප්‍රදේශවල සිදු නොවන බවත් එම පළාත් වල මුල් පදිංචිකරුවන් උදාවී ඇති සාමයත් සමඟ තම නිජබිම්වලට නැවත පැමිණ පදිංචි වීම සිදුවන බවත් ආණ්ඩුකාරවරයා පෙන්වා දෙයි.. සිය මුල් ගම් බිම්වල ජනතාවට පදිංචිවීමට පහසුකම් සැලසීම රජයේ වගකීම බවද ආණ්ඩුකාරවරයා පවසයි.උතුරේ සාමය උදාවීමත් සමඟ උතුරු වසන්තයෙන් සිදුවන යෝධ සංවර්ධන වැඩපිළිවෙළ කෙරෙහි පැහැදී සිය නිජබිම් කරා ජනතාව ඇදීඒම සිදුවන බවද ආණ්ඩුකාරවරයා පවසයි.සෞඛ්‍ය, මහාමාර්ග, පානීය ජලය, අධ්‍යාපන ඇතුළු යටිතල පහසුකම් වල සිදුවන යෝධ සංවර්ධනය නිසා මුල් ගම්බිම් හැර ගිය පිරිසට සියලු ගැටලු විසඳී සුරක්ෂිත සාමකාමී වාතාවරණයක් උදාවී තිබීම නිසා ඕනෑම ජන කොටසකට නැවත මුල්ගම් බිම්වල පදිංචිවීමේ ගැටලු මග හැරී ඇති බවත් ඒ සඳහා රජය ආධාර උපකාර කරන බවත් ආණ්ඩුකාරවරයා කියයි.උදයන් පුවත්පතට අවශ්‍ය වී ඇත්තේ සියලු ජනවර්ග එක්ව සිටීම නොව ජාතිවාදය වපුරමින් ජනකොටස් බෙදා වෙන්කොට තැබීම බවද උතුරේ ආණ්ඩුකාර ජී.ඒ. චන්ද්‍රසිරි මහතා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052111</link>
    <topic>දින දෙකකට පසු එතැනම ගෙනත් තියලා</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහලට රෝගියෙකු බැලීමට පැමිණි පුද්ගලයෙකුගේ රුපියල් 1,56,000 පමණ වටිනා යතුරු පැදියක් සොරකම් කළ සොරෙකු නැවතත් එය එම ස්ථානයටම ගෙනැවිත් දමා ගොස් තිබියදී අනුරාධපුර මූලස්ථාන පොලිසියේ අපරාධ විමර්ශන අංශය එය සොයාගෙන ඇත.රඹෑව ප්‍රදේශයේ පදිංචිකරුවෙකු ඉකුත් (17) වනදා රෝගියෙකු බැලීමට අනුරාධපුර ශික්ෂණ රෝහලට පැමිණ යතුරුපැදිය වකුගඩු සායනය අසල නවතා රෝගියා බැලීමට රෝහලට ගොස් ඇත. ඔහු නැවත නිවසට යාමට පැමිණ බලද්දී යතුරු පැදිය නැවතු තැන නොතිබීම නිසා ඒ බව පොලිසියට පැමිණිලි කර තිබේ.යතුරු පැදිය සොරාගත් පුද්ගලයා දින දෙකකට පමණ පසුව යතුරු පැදිය සොරාගත් ස්ථානයේ දමා පලා ගොස් ඇති අතර, අයිතිකරුවෙකු නැති යතුරු පැදියක් රෝහල ආසන්නයේ තිබෙන බවට ලද තොරතුරකට අනුව අපරාධ විමර්ශන අංශය යතුරු පැදිය පොලිස් භාරයට ගෙන ඇත. නිල සුනඛයන් යොදා පරීක්ෂණ සිදුකරත් සැකකරු අත්අඩංගුවට ගැනීමට හැකිවී නැති අතර යතුරු පැදිය යම් අපරාධයකට යොදා ගෙන නැවත එම ස්ථානයටම ගෙනත් දැමුවේ ද යන්න අනාවරණය කර ගැනීමට පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052112</link>
    <topic>දහම් අධ්‍යාපනය අද සමාජයට අත්‍යවශ්‍යම අංගය වෙලා</topic>
    <author>චිත්‍රාරත්න කළුආරච්චි - හිඳෝගම සමූහ</author>
    <content>දහම් පාසල් අධ්‍යාපනය මේ රටේ අත්‍යවශ්‍ය අංගයක් බව හැමෝම පිළිගත යුතු යැයි ශ්‍රී ලංකා රාමඤ්ඤ නිකායේ අනුනාහිමි සාරානන්ද විහාරාධිපති ගිරාඹේ ආනන්ද නාහිමියෝ පැවසූහ.මධ්‍යම නුවරගම් පළාතේ දහම් පාසල් ගුරුවරුන් අගයමින් දහම් පාසල් ගුරු සම්මන්ත්‍රණය සමාරම්භක අවස්ථාවට වැඩම කළ ගිරාඹේ ආනන්ද නාහිමියෝ මෙසේද පැවසූහ.ඉකුත්දා (18) සාරානන්ද පිරිවෙන් ශ්‍රවණාගාරයේදී මෙම දහම් ගුරු සම්මන්ත්‍රණය පැවැත්විණි . මධ්‍යම නුවරගම් පළාත බටහිර ශාසනාරක්ෂක බල මණ්ඩලය පවත්වනු ලබන දහම් පාසල් ගුරු උපහාරය සහ සම්මන්ත්‍රණය ඉතාම වටිනවා.. මෙවැනි ඇගයීමක් කරනු ලබන ප්‍රථම අවස්ථාව ද වෙනවා.එකිනෙකා හඳුනාගැනීම මෙන්ම බොහෝ දේ දැන ගැනීමටද හැකි වෙනවා. තමන් කරන රාජකාරිය නිසියාකාරව කිරීමට ශක්තිය ලැබෙනවා.රජය ජනතාව මහා සංඝරත්නය ගුරු භවතුන් එක්වී ක්‍රමවත්ව දහම් පාසල් දරුවන්ට අධ්‍යාපනය ප්‍රතිඵල ලබා ගත හැකියි..රට වෙනුවෙන් අනාගත පරපුර වෙනුවෙන් ස්වේච්ඡාවෙන් වැඩ කරන එකම කණ්ඩායම තමයි දහම් පාසල් ගුරුවරුන්. ඔවුන් අගය කිරීම කළ යුතුමයි. මෙය හැමෝම තේරුම් ගත යුතුයි.දහම් පාසල් වැඩි දියුණු කර දහම් දරුවන් රටට බිහි කිරීමට අවශ්‍ය බව හැමෝම සිතට ගන්න . ශ්‍රී ලංකා රාමඤ්ඤ මහා නිකායේ උතුරු හා උතුරුමැද ප්‍රධාන සංඝනායක මධ්‍යම නුවරගම් පළාත ශාසනාරක්ෂක බල මණ්ඩලයේ සභාපති හිටපු කථිකාචාර්ය පොතානේ ධම්මානන්ද නාහිමියෝ එහිදී මෙසේ පැවසූහ.දහම් පාසල් වල නොමිලේ අධ්‍යාපනය ලබා දෙන දහම් පාසල් ගුරු භවතුන් විශාල කැප කිරීමක් කරනවා .ගුරුවරු ලෙස සිටින ඔබ අගය කරන දැනුවත් කරන ප්‍රථම අවස්ථාව වෙන්න ඇති .විනය ගරුක දරු පිරිසක් හදන දහම් පාසල් ගුරුවරුන් අත්දැකීම් බහුල පිරිසක්.අලුත් දෙයක් හැම විටම කරන කිසිම දිනෙක වර්ජන නොකරන උතුම් පිරිසක් බව අප කියන්න ඕනෑ.රජය අද දහම් පාසල් පිළිබඳව විශාල වැය බරක් දරනවා. ඒ තුළින් රටට විනය ගරුක දරු පරපුරක් අනාගතයට බිහිවෙනවා.මධ්‍යම නුවරගම් පළාතේ ශීල මණ්ඩලයේ ශාසනාරක්ෂක ලේඛකාධිකාරී මීවාමලෑවේ ධම්මකිත්ති හිමියෝ දහම් පාසල් දියුණු කිරීමට විශේෂ උනන්දුවක් ගන්නවා.මේ අවස්ථාවට ශ්‍රී සාරානන්ද පිරිවෙන් පරිවේණාධිපති උඩුගම්බල ඥාණාලෝක හිමි උණගස්වැව ඥාණාලෝක හිමි නියෝජ්‍ය අධ්‍යාපන අධ්‍යක්ෂ උපසේන රත්නායක අනුරාධපුර මූලස්ථාන පොලිස් පරීක්ෂක අනුරාධපුර කොට්ඨාස භාර කාන්තා පොලිස් කාන්තා කාර්යාංශයේ ස්ථානාධිපති නිශානි සෙනෙවිරත්න බෞද්ධ කටයුතු නිලධාරී මංජුල සෙනෙවිරත්න යන මහත්ම මහත්මීහු ඇතුළු දහම් පාසල් ගුරුභවතුන් 527 දෙනෙක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052113</link>
    <topic>සදාචාරවත් සමාජයක් බිහි කළ හැකි අධ්‍යාපනයක් දහම් පාසලෙන් අරඹනවා</topic>
    <author>නුවන් කොඩිකාර</author>
    <content>මාලඹේ අරන්ගල ශ්‍රී සෛලාරාමයේ තෙමහල් බුද්ධ මන්දිරය සහ චෛත්‍යයේ කොත නිරාවරණය කිරීමේ උළෙලසදාචාර සම්පන්න සමාජයක් නිර්මාණය කිරීමට හැකියාව ඇති අධ්‍යාපන ක්‍රමයක් දහම් පාසල් මගින් ආරම්භ කිරීමට පියවර ගන්නා බව අගමැති, ආචාර්ය දී.මු ජයරත්න මහතා පැවසීය.වත්මන් අධ්‍යාපන ක්‍රමයෙන් සාරධර්ම සපිරි සමාජයක් බිහි නොවන බවද හෙතෙම කීවේය.විභාග ඉලක්ක කර ගනිමින් සැකසී ඇති අධ්‍යාපන ක්‍රමය නිසා දරුවන් විවිධ මානසික ආතතියට පත්ව ඇතැයි ද ජයරත්න මහතා ප්‍රකාශ කළේය.මාලඹේ, අරන්ගල ශ්‍රී සෛලාරාමයේ තෙමහල් බුද්ධ මන්දිරය සහ චෛත්‍යයේ කොත නිරාවරණය කිරීමේ අවස්ථාවට පෙරේදා (19) එක්වෙමින් අගමැතිවරයා එසේ පැවසීය.වර්තමානයේ දී සංඝරත්නය පවා උසස් අධ්‍යාපනයෙන් අනතුරුව උපවැදිවන බවත් එය එම හිමිවරුන්ගේ වරදක් නොව පවතින සමාජ ක්‍රමයේ වරදක් බවත් ඒ මහතා ප්‍රකාශ කළේය.විභාග ඉලක්ක කර ගත් වත්මන් අධ්‍යාපන ක්‍රමය පිළිබඳව තමන් පෞද්ගලික අවධානය යොමු කළ බවත් සාරධර්ම වැඩිදියුණු කර ගත හැකි සමාජයක් නිර්මාණය කර ගත හැකි පරිදි අධ්‍යාපන ක්‍රමයක් බිහි කිරීමට චක්‍ර ලේඛයක් නිකුත් කිරීමට නුදුරේදී ම පියවර ගන්නා බවත් ජයරත්න මහතා කීවේය.සාර්ථක ජීවිතයක් ගත කිරීමට නම් මිනිසා නිතරම සන්තෝෂයෙන් යුතුව ජීවත් විය යුතු බව පවසන අගමැතිවරයා අසතුටින් සිටින පුද්ගලයාට නිසි පරිදි සමාජයේ හැසිරීමට හැකියාවක් නැති බව පැවසීය.අගමැති දි. මු ජයරත්න මහතා මෙසේද ප්‍රකාශ කළේය.පුද්ගලයා නිවරැදි මාර්ගයට යොමු කරවීම සහ මිනිසාට නිරවුල් අවබෝධයක් ලබා දීම ආගම මගින් සිදුකරනවා. නිරවුල් ජීවිතයක් ගත කිරීමට නම් ආගම අවබෝධ කර ගත යුතුයි. ආගම අවබෝධ කර ගැනීම ඒකාකාර නැහැ. මිනිසා සිය ආගම අවබෝධ කර ගත්තේ එකම ක්‍රමයකට නොවේ. අතීතයෙන් ඒ සඳහා නිදසුන් පෙන්වා දිය හැකියි. දහම තේරුම් ගැනීම අසීරු වන්නේ එහි ඇති අවබෝධයේ ගැඹුරු බව නිසායි.අපේ ආගම මේ දක්වා ආරක්ෂා කර ගැනීමට කටයුතු කරන මහා සංඝරත්නය ආරක්ෂා කර ගැනීම අපගේ වගකීමක්. බෞද්ධයන් වශයෙන් අප මේ බව හොදාකරව අවබෝධ කර ගත යුතුයි.අද පවුලේ සාමාජික පිරිස බෙහෙවින් සීමා වී ඇති නිසා උතුම් වූ පැවිදි දිවියට ඇතුල් වන පිරිස ද ඉතාම සීමා සහිත වී තිබෙනවා. මම ඉල්ලීමක් කළා මහණවිම සඳහා සමාජයෙන් වැඩි පිරිසක් බුද්ධ ශාසනයට ඇතුළත් කර දෙන ලෙස. ඒ අයට උපකාර කිරීමට රජය කටයුතු කරනවා. පවුලට නිවසක් ඉදි කර දීම, අධ්‍යාපනයට උපකාර කිරීම, ආධාර මුදල් ලබා දීම ආදී සුබසාධන කටයුතු රැසක් රජය මගින් ලබා දෙන බව මම විශේෂයෙන් මෙහිදි මතක් කරසිටිනවා.මෑතක සිට විභාග සමත්වීමේ ඉල්කයෙන් ඉගෙනුම ලබන ක්‍රමයක් ක්‍රියාත්මකවීම නිසා අධ්‍යාපනයේ විපුල ඵල ලබනවා ද යන්න ගැටලුවක්. විභාග කේන්ද්‍රීයව ඉගෙනුම ලැබීමේ ක්‍රමය චක්‍ර ලේඛයක් මගින් වෙනස් කිරීමට මම කටයුතු කරනවා. අප අතීතයේ දී විශාල අධ්‍යාපන දැනුමක් ලබා ගත්තා. ගණ දෙවි හෑල්ලේ සිට පොත් ගණනාවක් වන පොත් කරවීමට අපගේ ගුරවරුන් ක්‍රියා කළා. නමුත් අද පවතින අධ්‍යාපන ක්‍රමය මගින් නිවරැදි සමාජයක් බිහි කිරීමට හැකියාවක් ලැබෙනවා ද යන්න ගැටලුවක්.අද දෙමාපියන්ද දරුවන් පිළිබදව මීට වඩා හොදින් සිතා බැලිය යුතුයි. දරුවන්ට දෙමාපියන් පිළිබද මෙන්ම දෙමාපියන්ට දරුවන් පිළිබදව නිසි අවබෝධයක් නැහැ.දෙපා නැමදුවත් දෙමාපියන්ට සැබෑ ලෙසම ගෞරවාදරය දැක්වීමේ සමාජයක් නිර්මාණය කිරීමේ වගකීම අප සියල්ලන්ටම පැවරෙනවා.ගල්කිස්ස ධර්මපාලරාමාධිපති, කොටුගොඩ ධම්මාවාස අනුනායක හිමි, මාලබේ තුසිතපුර ශ්‍රී අශෝකරාම විහාරාධිපතිය දෙණියාවේ අමරවංශ හිමි, විචිත්‍ර ධර්ම දේශක මාවරලියේ භද්දිය හිමි, ඉත්තෑකන්දේ සද්ධාතිස්ස හිමි, ප්‍රමුඛ මහා සංඝරත්නය , බස්නාහිර පළාත් සභා මන්ත්‍රීවරුන් වන හෙක්ටර් බෙත්මගේ, ජගත් කුමාර මහත්වරුන් ඇතුලු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052114</link>
    <topic>ගැටුම්වලින් මිය ගිය තුවාල ලැබූ පුද්ගලයන් ගැන සංගණනයක්</topic>
    <author>මහින්ද අලුත්ගෙදර</author>
    <content>ගැටුම් හේතුවෙන් මියගිය, තුවාල ලැබූ පුද්ගලයන් සහ දේපළ හානි සම්බන්ධයෙන් සංගණනයක් පැවැත්වීමට ජනලේඛන හා සංඛ්‍යාලේඛන දෙපාර්තමේන්තුව පියවර ගෙන ඇත.උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ නිර්දේශ ක්‍රියාත්මක කිරීම වෙනුවෙන් රජය ආරම්භ කර තිබෙන වැඩපිළිවෙළට සමඟාමීව මේ සංගණනය පවත්වන බව ජනලේඛන හා සංඛ්‍යාලේඛන දෙපාර්තමේන්තුවේ අධ්‍යක්ෂ ජනරාල් ඩී.ඒ.සී ගුණවර්ධන මහතා "දිනමිණ" ට පැවසීය.ගැටුම් හේතුවෙන් මියගිය, තුවාල ලැබූ පුද්ගලයන් සහ දේපළ හානි පිළිබඳ සංගණනය - 2013 සඳහා ඉදිරි මාස දෙක ඇතුළත තොරතුරු එක්රැස් කරන බවද ඒ සම්බන්ධයෙන් වන වාර්තාව මාස හයක් ඇතුළත එළි දක්වන බවද ඒ මහතා සඳහන් කළේය.රාජ්‍ය පරිපාලන හා ස්වදේශ කටයුතු අමාත්‍යාංශය සහ ජනලේඛන හා සංඛ්‍යාලේඛන දෙපාර්තමේන්තුව ඒකාබද්ධව මේ සංගණනය පවත්වන බව සඳහන් කළ අධ්‍යක්ෂ ජනරාල්වරයා ඒ වෙනුවෙන් දිස්ත්‍රික් ලේකම්වරුන්, ප්‍රාදේශීය ලේකම්වරුන් සහ ග්‍රාම නිලධාරීවරුන්ගේ සහයෝගය ලබා ගන්නා බවද ප්‍රකාශ කළේය.පසුගිය ගැටුම්කාරී වාතාවරණ කාලයේ දී ඝාතනයට ලක් වූ, තුවාල ලැබූ පුද්ගලයන් මෙන්ම හානියට පත් දේපළ සම්බන්ධයෙන් මෙහි දී තොරතුරු එක්රැස් කරන බව පෙන්වාදුන් ගුණවර්ධන මහතා මේ සඳහා වන සංගණනය ඉදිරි මාසයේ ආරම්භ කරන බවද පැවසීය.පසුගිය ගැටුම්කාරී යුගයේ දී එල්.ටී.ටී.ඊ ප්‍රහාර හේතුවෙන් සිවිල් වැසියන් දහස් ගණනක් මිය ගිය අතර තවත් දහස් ගණනක් තුවාල ලැබූහ. ඔවුන් පිළිබඳව මෙන්ම දේපළ හානි සම්බන්ධයෙන් මෙහි දී සංගණනය සිදුවන බවද මිය ගිය, දේපළ හානි, අභ්‍යන්තර වශයෙන් අවතැන්වූවන්, අතුරුදන්වූවන් ආදිය පිළිබඳව තොරතුරු එක්රැස් කර ගත හැකි බවද ජනලේඛන හා සංඛ්‍යාලේඛන දෙපාර්තමේන්තුවේ අධ්‍යක්ෂ ජනරාල්වරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052115</link>
    <topic>සමාජයට සේවය කරන අතරම ජීවිතයේ අනිත්‍ය වටහා ගන්න පුළුවන්</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>අකුරැස්ස ප්‍රදේශයේ බෞද්ධ ජනතාවට ධර්ම ඥානය ලබාදීම සඳහා අකුරැස්ස දස මහා බෝධි සෙනසුනෙහි විහාරාධිපතීන් වහන්සේ ප්‍රමුඛ සංඝයා වහන්සේලා දැඩි කැපවීමකින් කටයුතු කිරීම පිළිබඳව අපේ ගෞරවය පිළිගන්වන්නට අවශ්‍යයි. මේ විහාරස්ථානයේ දියුණුවට මුල තමයි ගමේ උදවිය හා සම්බන්ධව , ගමත් සමඟ බැඳුන ස්ථානයක්වීම. ගිහියන් සම්බන්ධකර ගැනීම විහාරාධිපතීන් වහන්සේගේ කාර්යයක්. ඒ කාර්යය හරිහැටි ඉටුවෙලා තිබෙන නිසා තමයි මෙම පුද බිමට දස දහස් ගණන් රැස් වෙන්නේ.මෙම සෙනසුනට විදුලිය ඇතත් කාලයක සිටම තෙකලා විදුලිය ලබාගැනීමේ අවශ්‍යතාවය තිබූ බව මට දැනගන්නට ලැබුණ මොහොතේ අපි බොහොම කැමැත්තෙන් එම යුතුකම ඉටුකර දුන්නා. වෙසක් සතිය නිමිත්තෙන් මෙම සෙනසුනෙහි පිංකම් මාලාව අදින් ආරම්භ කරන අවස්ථාවේදීම විදුලිය විවෘත කිරීමට ලැබීම මහත් භාග්‍යයක් කොට සලකනවා. විශේෂ ධර්ම දේශක ස්වාමීන්වහන්සේලා මෙම සෙනසුන වෙත වැඩම කරවා ගෙන ප්‍රදේශයේ බෞද්ධ බැතිමතුන්ට විශේෂ ධර්ම දේශනාවලින් , ධර්ම ඥාන ය ලබාදීමෙන් බුද්ධ ධර්මයෙන් සැමට චිත්ත සුවය , මානසික සුවය ලැබ ගන්නට පුළුවන්.ඒ වගේම ජීවිතයේ අනිත්‍ය බව වටහාගන්නත් පුළුවන්. මනුෂ්‍ය ආත්මයක ඉපදුනාම දෙවියන්ටවත් ලබාගන්නට බැරි දෙයක් මිනිසාට ලබාගන්න පුළුවන්. මනුෂ්‍ය ආත්මයකින් පමණයි පිං ලබාගත හැකි වන්නේ. අද මෙම සෙනසුනෙන් වන්නාවූ මහඟු සේවය වඩාත් ශක්තිමත් කිරීම සඳහා විදුලිය ලබාදීල අපි සියලු දෙනාම පිං ලබාගත්තා. සමාජයට සේවය කරන ගමන්ම ජීවිතයේ අනිත්‍ය බව වටහා ගන්න පුළුවන්. යැයි ආයෝජන ප්‍රවර්ධන අමාත්‍ය ලක්ෂමන් යාපා අබේවර්ධන යාපා මහතා අකුරැස්සේදී පැවසීය.අමාත්‍යවරයා මෙම අදහස් පළ කළේ, වෙසක් සතිය නිමිතිකරගෙන අකුරැස්ස දස මහා බෝධි සෙනසුනෙහි ආරම්භ කරන්නට යෙදුන පිංකම් මාලාවේ සමාරම්භක අවස්ථාවට එක් වෙමිනි . අමාත්‍යවරයාගේ ප්‍රතිපාදන මත ලබාදුන් තෙකලා විදුලියද මෙම අවස්ථාවේදීම විවෘත කිරීම විශේෂත්වයක් විය.තවදුරටත් අදහස් දැක්වූ අමාත්‍යවරයා මෙසේද කීය. වසර ගණනාවක් මුළුල්ලේ සිට අපේ රටේ බෞද්ධ ජනතාව වෙසක්, පොසොන් වැනි ආගමික උත්සව අවස්ථාවලදී සෑම නගරයක් මෙන්ම සෑම ගමක් පාසාම දන්සැල් දීම දිගමටම කරගෙන එන්නක්. එය අපි කවුරුත් අගය කළ යුතු ඉතා හොඳ දෙයක් බව අවිවාදයෙන් පිළිගන්නවා.නමුත් මෙම දන්සැල් වලින් කෑම ලබාදීම කළ යුත්තේ නියමිත ප්‍රමිතයට සෞඛ්‍යාරක්ෂිතව බව අපි රජයක් හැටියට ප්‍රකාශයට පත් කළේ, ජනතාවගේ සෞඛ්‍ය තත්වය ගැන සිතා, ජනතාව අපහසුවට පත් නොවන ලෙස ජනතාව ආරක්ෂා කරගත යුතු නිසයි.අද විපක්ෂ නායකවරයා හෝ වෙනත් අයෙකු හෝ ප්‍රකාශයක් කරනවා නම්, තමන්ට ඕන විධියට දන්සැල් දෙන්න, එයාල බලාගන්නම් කියල, ඒවා කඩාකප්පල්කාරී ප්‍රකාශයන්. දන්සැල් වලින් ප්‍රමිතියකින් තොරව කිසිම සෞඛ්‍යාරක්ෂිත බවක් නැතිව කෑම දීල ජනතාව‍ට යම් සෞඛ්‍ය ප්‍රශ්නයක් පැන නැගුනොත් එතැනදී ඒ කිව්ව අයම නැවත කියාවි, ඔන්න ආණ්ඩුව මේවා ගැන සොයල බැලුවෙ නැහැ කියල. මෙම වැදගැම්මකට නැති ප්‍රකාශ අපි තරයේ ප්‍රති‍ක්ෂේප කරනවා . මේවා රජයට මඩගහන්න , ආණ්ඩුව අමාරුවේ දමන්න උත්සාහ කරන ප්‍රකාශයන් හැටියට සඳහන් කරන්නට පුළුවන් යැයි ප්‍රකාශ කළේය.කොළඹ නාරද බෞද්ධ මධ්‍යස්ථානාධිපති , රාජකීය පණ්ඩිත පූජ්‍ය තලල්ලේ චන්දකිත්ති නායක හිමියන් විසින් පිංකම් මාලාවේ සමාරම්භක විශේෂ ධර්ම දේශනය පැවැත්වූහ.අකුරැස්ස දස මහා බෝධි සෙනසුනෙහි විහාරාධිපති පූජ්‍ය දිද්දෙනිපොත නන්දරතන හිමියෝ පිංකම් මාලාව සංවිධානය කර සම්බන්ධීකරණය කළහ.‍‍‍දකුණු පළාත් ප්‍රධාන ලේකම් ඩබ්.කේ. කේ. අතුකෝරාළ , මාතර සැළසුම් අධ්‍යක්ෂිකා සුජිවා, අකුරැස්ස සහකාර සැළසුම් අධ්‍යක්ෂ ඩී. වන්නිආරච්චි, පසඳ යාපා අබේවර්ධන යන මහත්ම මහත්මීන් ඇතුළු බැතිමත්තු අති විශාල පිරිසක් මෙම අවස්ථාවට සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052116</link>
    <topic>ඇමරිකාවේ පැවති නව නිපැයුම් තරගාවලියේදී ලෝකයෙන් ප්‍රථමයා වූ අලුත් දිවුල්වැවේ පුබුදු</topic>
    <author>මිහින්තලේ සමුහප්‍රියදර්ශනී කරුණාරත්න</author>
    <content>මිහින්තලේ මහා විද්‍යාලයේ උසස් පෙළ සඳහා කලා විෂයන් හදාරමින් , නියර රහින යන්ත්‍රයක් නිපදවා දේශීය වශයෙන් සම්මානයට පාත්‍ර වු පුබුදු දිනේෂ් කපුගේ ශිෂ්‍යා ඇමරිකා ඵක්සත් ජනපදයේ ඇරිසෝනා ප්‍රන්තයේ දී නව නිපැයුම් තරගාවලියේදි ලොව ප්‍රථමයා ලෙස සම්මාන ලැබීය. ‍වී ගොවිතැනේ දි භාවිතා කළ හැකි නියර රහින යන්ත්‍රයක් නිපදවා මුළුලොවම මවිතයට පත් කළ මෙම පාසල් ශිෂ්‍යා ගලෙන් බිදුනවැව ප්‍රදේශීය ලේකම් කොට්ඨාසයට අයත් අලුත් දිවුල්වැව වැනි දුෂ්කර ප්‍රදේශයකින් බිහිවූ අයෙකි.මේ නියර රහින යන්ත්‍රය නිපද වු සිසුවාගේ විශේෂත්වය වන්නේ උසස්පෙළ විෂයන් සඳහා කලා විෂයධාරාවෙන් අධ්‍යාපනය ලැබීමය.2012 වර්ෂයේ දී ඉන්ටෙල් ආයතනය මගින් පැවත් වු නව නිපැවුම්කරුවන්ගේ තරගාවලියේ දි කොටිඨාස, පළාත්, සමස්ථ ලංකා තරගාවලි ත්‍රිත්වයෙන්ම ප්‍රථමයා වු පුබුදු, බණ්ඩාරණායක අනුස්මරණ සම්මන්ත්‍රණ ශාලාවේදි පැවත් වු නව නිපැයුම් තරගාවලියේ දී ලංකාවෙ ප්‍රථමයා ලෙස සම්මානයට පාත්‍ර විය.තරගකරුවන් හයදහසකින් තේරිපත් වු පුබුදු ලොව නව නිපැයුම් තරගාවලිය සදහා තේරිපත් විය .ඵ් අනුව ලෝක නව නිපැයුම් තරගාවලිය සඳහා ඇමරිකා ඵක්සත් ජනපදයේ ඇරිසෝනා ප්‍රාන්තයේ මැයි මස -12-සිට 17 දක්වා පැවති තරගාවලියෙන් ලොව ප්‍රථමයා ලෙස සම්මානයට පාත්‍ර වී ඇත.පුබුදු දිනේෂ් කපුගේ ශිෂ්‍යා ඇමරිකා ඵක්සත් ජනපදයේ සිට ඊයේ ලංකාවට පැමිණිමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052117</link>
    <topic>රට වනසන නිලධාරි මාෆියාවේ තොරතුරු රටට හෙළි කරනවා</topic>
    <author>උපාලි කරුණාරත්න</author>
    <content>රට වනසන නිලධාරි මාෆියාව පිළිබඳ තොරතුරු හෙළ උරුමය රටට හෙළි කරන බව එහි ප්‍රධාන ලේකම් තාක්ෂණ පර්යේෂණ හා පරමාණුක බලශක්ති ඇමැති පාඨලී චම්පික රණවක මහතා පැවසීය.පළාත් සභා අහෝසි කිරීම සඳහා යෝජනාවක් තම පක්ෂය ගෙන එන බවද ප්‍රකාශ කළ ඇමැතිවරයා එයට හෘද සාක්ෂියට එකඟව සහය දෙන ලෙස පාර්ලිමේන්තු ඇමතිවරුන්ගෙන් මන්ත්‍රීවරුන්ගෙන් ඉල්ලා සිටියේය.රටේ සංවර්ධනය අඩාල කිරීම සඳහා අන්තර්ජාතිකව සිදුවන වටලෑම් පරාජය කළ යුතුª යයි පැවැසූ ඇමැතිවරයා ඒ සඳහා විදෙස් රටවල් සඳහා රාජ්‍ය තාන්ත්‍රික ක්‍රියාදාමය ප්‍රබලව සංවිධානය කළ යුතු බව කීය.රණවිරුවන් විසිහත්දාහක පමණ ප්‍රමාණයක් තම ජීවිත කැප කරමින් ත්‍රස්තවාදය පරාජය කළ නිසා ත්‍රස්තවාදයෙන් පීඩාවට පත්ව ජීවත් වූ උතුරු, නැඟෙනහිර දමිල, මුස්ලිම් ජනතාව අද ඉතා නිදහසේ ජීවත්වනවා යයි ද ඇමැතිවරයා පැවසීය. මේ සැබෑ තත්ත්වය බෙදුම්වාදයට සහය දෙන දමිළ නායකයින්, අන්තවාදීව කටයුතු කරන මුස්ලිම් නායකයින් තේරුම් ගත යුතු බවද ඒ මහතා ප්‍රකාශ කළේය.ඇමැති පාඨලී චම්පික රණවක මහතා මේ අදහස් පළ කළේ පෙරේදා (18) කොළඹ මහජන පුස්තකාලයේ පැවැති ජාතික හෙළ උරුමය සංවිධානය කළ, ත්‍රස්තවාදය පරාජයකර රණවිරු විජයග්‍රහණයට වසර හතරක් පිරීම නිමිත්තෙන් පැවැති රණවිරු සැමරුම අමතමිණි.වියරු මිලේච්ඡ එල්. ටී. ටී. ඊ. ත්‍රස්තවාදය අද වැනි දිනක අප පරාජය කළා. අපි අද නිදහසේ ජීවත්වන්නෙ වීරෝධාර රණවිරුවන් අපට ලබාදුන් එම ජයග්‍රහණය නිසයි. රට වෙනුවෙන් ජීවිත කැප කළ එම රණවිරුවන්ට එරෙහිව ලෝකය පුරා ද්‍රෝහී කණ්ඩායම් විවිධ ප්‍රචාර ගෙන යනව. හැබැයි රණවිරුවන්ව ජාත්‍යන්තරයට ගෙන ගොස් දඬුවම් ලබා දෙන්න අපි ඉඩ තියන්නෙ නැහැ.ත්‍රස්තවාදය පැවැති සමයේ එල්. ටී. ටී. ඊ. යේ තමිල් සෙල්වම් දෙමළ ජාතික සන්ධානයේ නායකයන්ට අණ දුන්නෙ කුණුහරුපෙන්. ප්‍රභාකරන් ඊලම පිහිටෙව්වානම් ඔවුන්ට අත්වන ඉරණම මොකක්ද? සිංහලයින් ජාතිවාදීන් යයි ඛ්ඳුන්වන දෙමළ ජාතික සන්ධානයෙන් අපි අහන්නෙ සිංහල ජාතිවාදීන් විසින් ඝාතනය කළ එක දෙමළ නායකයෙක්වත් ඉන්නවද කියල ප්‍රභාකරන් දිනුවනම් අමිර්තලිංගම්ට වුණ දේ තමයි දෙමළ ජාතික සන්ධානයේ මන්ත්‍රීවරුන්ටත් වෙන්නෙ. ඒ වගේම ඉන්දීය දේශපාලනඥයන්ටත් ගැටලු ඇතිවෙනවා. රජීව් ගාන්ධි ඝාතනයෙන් ඒක ඔප්පු වෙනව.රනිල් වික්‍රමසිංහ විපක්ෂ නායකතුමා නිදහසේ උතුරට යන්නෙ රණවිරුවන් ජීවිත පරිත්‍යාගයෙන් කළ කැපකිරීම් නිසයි. මේ වනවිට උතුරු, නැඟෙනහිර පළාත් ශීඝ්‍ර දියුණුවක් ලබමින් තිබෙනව. රටේ අනෙකුත් ප්‍රදේශයන්හි ජීවත්වන දමිළ ජනයා නිදහසේ තම කටයුතු කරගෙන යනවා. කොළඹ නගරයේ දමිළ ජනතාව පෙරට වඩා වර්තමානයේ වර්ධනය වෙලා. මෙවන් සාමකාමී තත්ත්වයක් පවතිද්දීත් සම්බන්ධන් කියන්නෙ උපක්‍රමශීලිව ඊලමක් පිහිටුවනව කියල.තමිල්නාඩුව තුළ දේශපාලනඥයන්, කලාකරුවන් අපේ රටට එරෙහිව විවිධ දේ සිදු කරනව. මේවා නවතා දමන්නෙ නැත්නම් අපටත් සිදුවෙනව පිළිතුරු ලබා දෙන්න.රණවිරුවො දිවි පිදුවෙ යහපත් රටක් ඇති කිරීමට. අපි රට තුළ සංස්කෘතික විප්ලවයක් කළ යුතුයි. ඒ වගේම ව්‍යවස්ථා විප්ලවයක් ද කරන්න ඕනෙ. මේක පසුගිය කාලයේ අපෙන් මග හැරුණා.උතුරු පළාත් සභා මැතිවරණය ජනමත විචාරණයක් කියල දෙමළ ජාතික සන්ධානය ලෝකයට පෙන්නාවි. ඔවුන් ජයග්‍රහණය කළහොත් තමිල් ඊළමට දමිළ ජනතාව කැමැතියි කියා ලෝකයට කියාවි. රුද්‍ර කුමාරන්ට තමිල් ඊළම නිර්මාණය කිරීමට උතුරු පළාත් සභාවෙන් දෙමළ ජාතික සන්ධානය ජයග්‍රහණය කළහොත් තවත් පහසුවේවි.ජාතික හෙළ උරුමයේ සභාපති පාර්ලිමේන්තු මන්ත්‍රී අතුරලියේ රතන හිමිපළාත් සභා පිහිටුවපු ආකාරය නීති විරෝධියි. එය අද මහා වියවුලක් බවට පත් වෙලා. අපට නව ව්‍යවස්ථාවක් අවශ්‍යයි. ප්‍රභාකරන්ට තුවක්කුවෙන් කරන්න බැරි වුණ දේ සම්බන්ධන්ලා දේශපාලනය තුළින් කරන්න හදනව.අපි ජාතිය, ආගම රට ගැන කතා කළේ අපේ ප්‍රතිරූපය හදාගන්න නොවේ. මේ රට නිවැරදි දිසාවකට ගෙන යන්නයි අපි උත්සාහ කරන්නෙ.ජාතික හෙළ උරුමයේ ජාතික සංවිධායක නිශාන්ත ශ්‍රී වර්ණසිංහ මහතාමේ රටේ බොහෝ දෙනෙකුට මීට වසර හතරකට පෙර ත්‍රස්තවාදය පැවැති සමයේ තිබූ තත්ත්වය අමතක වෙලා. ඒ වගේම ත්‍රස්තවාදය විනාශ කිරීමට රණවිරුවන් කළ කැප කිරීම් අමතක වෙමින් තිබෙනව. ඒ නිසයි අපට නැවත වරක් රණවිරුවන් කළ අපරිමිත කැපවීම් සිහිපත් කරන්න සිදුවෙලා තියෙන්නෙ. රණවිරුවන් රට වෙනුවෙන් දිවි පිදුවෙ උතුරු පළාතේ ඉඩම් පොලිස් බලතල බන බෙදුම්වාදයට ඉඩදෙන පළාත් සභාවක් හැදීමට නොවේ.රාජ්‍ය නොවන සංවිධාන, මානව හිමිකම් සංවිධාන, බටහිර බලවේග උතුරු, නැඟෙනහිර පළාත්හි ඇතිවී ඇති සාමයට මුවාවී නැවත බෙදුම්වාදයට ඔක්සිජන් දෙන්න උත්සාහ කරනව. ත්‍රස්තවාදය පරාජය කරමින් රණවිරුවන් ලැබූ ජයග්‍රහණය ආපස්සට හරවන්න කවුරුන් හෝ උත්සාහ කරනවා නම් ඒක රණවිරුවන්ට කරන අවමානයක් වශයෙන් හඳුන්වන්න පුලුවන්.එදා ත්‍රස්තවාදය පරාජය කිරීමට නායකත්වය ලබාදුන් ජනාධිපති මහින්ද රාජපක්‍ෂ මහතාට ගෞරවය අපි නිර්ලෝභීව පුද කරනවා. ඒ වගේම එදා එම කටයුත්තට දායක වූ ආරක්‍ෂක ලේකම් ගෝඨාභය රාජපක්‍ෂ මහතා, ත්‍රිවිධ හමුදාපතිවරුන්, පොලිස්පතිවරයා, සිවිල් ආරක්‍ෂක බලකායේ ප්‍රධානියා සහ රණවිරුවන් අපි ඉතා කෘතවේදීව සිහිපත් කරනව.මෙම රණ විරු සැමරුමේදී බෞද්ධ චාරිත්‍රාණුකූලව මියගිය රණවිරුවන්ට පිං පමුණුවන ලදී. මෙම අවස්ථාව සඳහා නායක හිමිවරුන් ඇතුලු මහා සංඝරත්නය හෙළ උරුමයේ සාමාජික සාමාජිකාවන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=n13052118</link>
    <topic>ඕනෑම අවස්ථාවක රුසියාවට ශ්‍රී ලංකාවේ සහාය</topic>
    <author>නුවන් කොඩිකාර</author>
    <content>රුසියාව ශ්‍රී ලංකාවෙන් උදවු උපකාර ඉල්ලන ඕනෑම අවස්ථාවක එය නොපිරිහෙළා ඉටු කිරීමට පියවර ගන්නා බව අගමැති, ආචාර්ය දි.මු. ජයරත්න මහතා පැවැසීය.සෝවියට් දේශය මෙන්ම රුසියානු සමූහාණ්ඩුව ද ශ්‍රී ලංකාවේ ආර්ථික හා දේශපාලන ස්ථාවරත්වය ඉහළ මට්ටමකට ගෙන ඒමට මූල්‍යාධාර හා ආයතනික මට්ටමින් සහයෝගය පළ කළ බවත් තිස් වසරක යුද්ධය නිමා කිරීම සඳහා ශ්‍රී ලංකාවට අසීරු අවස්ථාවලදී රුසියාව කැපවීමෙන් ක්‍රියා කළ බැවින් එය මේ වන විටත් අන්තර්ජාතික තලයේ දී දිස් වන බවත් අගමැතිවරයා කීය.රුසියානු සමූහාණ්ඩුවේ ෆෙඩ්රල් ඒජන්සියේ ප්‍රධානි, කොන්ස්ටන්ටින් ‍කොසාචෙව් මහතා ගම්පොළ, දොළුව අග්‍රාමාත්‍යතුමාගේ නිවසේ දී ඉකුත් දා (17) හමුවූ අවස්ථාවේ අගමැතිවරයා එසේ ප්‍රකාශ කළේය.ශ්‍රී ලංකාව මානව හිමිකම් උල්ලංඝනය කරන්නේ යැයි පවසන අමෙරිකාව ප්‍රමුඛ ඇතැම් බටහිර රටවල් ව්‍යාජ චෝදනා ඉදිරිපත් කරන විට ඒ වෙනුවෙන් නොපැකිලිව රුසියාව හා චීනය ඉදිරිපත් වී ඒවා සමනය කළ බව හෙතෙම කීවේය.ජනාධිපති මහින්ද රාජපක්ෂ මහතා සියලු ජාතීන්ට හා ආගමිකයන්ට දේශපාලන මෙන්ම සිවිල් නිදහස ලබා දීමට ක්‍රියා කළ නායකයකු බව පැවසු ජයරත්න මහතා මේ අවස්ථාවේ දී ජනාධිපතිතුමාගේ නායකත්වයෙන් යුතු රජය ව්‍යවස්ථාමය හා ප්‍රායෝගික තලයේ ක්‍රියාමාර්ග රැසක් ගෙන තිබෙන බව කීවේය.ශ්‍රී ලංකාවේ තේ, රුසියාවේ ජනප්‍රියව ඇති හෙයින් තවදුරටත් වෙළෙඳපොළ පුළුල් කිරීමේ අවස්ථා පිළිබඳව සොයා බලන ලෙස ද අගමැතිවරයා රුසියානු නියෝජිතයාගෙන් ඉල්ලීමක් ද කරනු ලැබීය.රුසියානු ෆෙඩරල් ඒජන්සියේ ප්‍රධානි කොන්ස්ටන්ටින් ‍කොසාචෙව් මහතා.2020 දී පැවැත්වෙන "එක්ස්පෝ 2020" ප්‍රදර්ශනය රුසියාවට ලබා ගැනීම සඳහා තම රට ලන්සුවක් තබා තිබෙනවා. ඊට ශ්‍රී ලංකාවේ සහයෝගය අවශ්‍ය වන වෙනවා. එම අවස්ථාව කිසිසේත් ගිලිහී යාමට රැසියාව ඉඩ දෙන්නේ නැහැ. එම අවස්ථාව ලබා ගැනීමට ශ්‍රී ලංකාවේ ඡන්දය බෙහෙවින් වැදගත් වෙනවා.මෙම තරගයට රටවල් එකසිය හැට දෙකක් ඉදිරිපත්ව සිටිනවා. ඒ අතර ආසියානු රටවල් ද තරගයට එක්වී තිබෙනවා. රුසියාව එම ප්‍රදර්ශනය ආසියාව හා යුරෝපා රටවල් යා කරන නගරයක පැවැත් වීමට අපේක්ෂා කරනවා. එම අවස්ථාව ශ්‍රී ලංකාවට ද වාසිදායක තත්ත්වයක් ඇතිකර ගත හැකියි.ශ්‍රී ලංකාවේ සංචාරක කර්මාන්තය ඉහළ නැංවීමට එය බෙහෙවින් වැදගත් වෙනවා. මෙම ප්‍රදර්ශනයට තම රට, දෙස් විදෙස් රටවලින් මිලියන විස්සක ජනතාවක් බලාපොරොත්තු වෙනවා. ඒ සඳහා ඇස්තමේන්තුගත ආදායම අමෙරිකා ඩොලර් මිලියන දෙසීයක්. එබැවින්, ශ්‍රී ලංකාව අපේක්ෂා කරන සංචාරක ඉලක්කය වූ මිලියන එකක සංචාරකයන් මෙරටට ගෙන්වා ගැනීමට මෙය වැදගත් වෙනවා. තමන් ඒ වෙනුවෙන් විශේෂ වැඩපිළිවෙළක් ද සකස් කරන බව ද ඔහු කීවේය.මෙම අවස්ථාවට අග්‍රාමාත්‍ය පෞද්ගලික ලේකම්, නීතීඥ අනුරාධ ජයරත්න , ශ්‍රී ලංකාවේ රුසියානු තානාපති, ඇලෙක්සැන්ඩර් කර්චාවා, රුසියාවේ එක්ස්පෝ 2020 ලන්සූ චේම්බරයේ, අන්තර්ජාතික කටයුතු පිළිබඳ අධ්‍යක්ෂ, ආන්ද්‍රේ නෙවෙස්කි මහත්වරුන් ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305211</link>
    <topic>රුපියල් ලක්ෂ 200ක වියදමින් කළුතර ජල ව්‍යාපෘති රැසක් ජනතා අයිතියට</topic>
    <author>නාගොඩ විශේෂ එන් . විජේරත්න, දොඩන්ගොඩ විශේෂ දයා විජේරත්න</author>
    <content>කළුතර මැතිවරණ කොට්ඨාසයේ නාගොඩ නාමල්ගම , විසල් දනව්ව , හිල් හවුස් , ගල්ලස්සපුර සහ වෙනිවැල්කැටිය යන ප්‍රදේශවල ජනතාවගේ ප්‍රධාන ගැටලුවකට විසඳුම් ලබා දෙමින් පානීය ජල ව්‍යාපෘතීන් රැසක් ජනතා අයිතියට පත්කෙරිණි.කළුතර ප්‍රාදේශීීය සභා සභාපති දේශකීර්ති ලක්ෂ්මන් විදාන පතිරණ මහතාගේ ඉල්ලීම් අනුව වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා විසින් සිය අමාත්‍යාංශ ප්‍රතිපාදන යටතේ රුපියල් ලක්ෂ 200ක ට වැඩි මුදලක් මේ සඳහා වැයකර තිබේ.මෙම පානීය ජල ව්‍යාපෘති ජනතා අයිතියට පත්කරමින් නාගොඩ නාමල්ගමදී පැවැති ජනහමුවේදී වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා මෙසේ අදහස් දැක්වීය.පානීය ජලය තිබුනෙ කළුතර නගරයට විතරයි. අනිත් ප්‍රදේශවලට වතුර තිබුණෙ නැහැ. මහින්ද රාජපක්ෂ ජනාධිපතිතුමාගේ රජය යටතේ කළුතර ආසනයේ 90%කට පානීය ජලය ලබා දීමට අපිට පුළුවන් වුණා. වාඩිය මංකඩ ප්‍රදේශයේ සිට බණ්ඩාරගම ප්‍රදේශය දක්වා රුපියල් ලක්ෂ 6000ක් වැය කරමින් පවුල් 15000කට පානීය ජලය ලබා දීමට හැකි වුණා.අද විවෘත වන මෙම පානීය ජලය ව්‍යාපෘතීන් සඳහා රුපියල් ලක්ෂ 200කට වඩා වැඩි මුදලක් වැය කළා.කළුතර ප්‍රාදේශීය සභාවේ සභාපති ලක්ෂ්මන් විදානපතිරණ මහතා කතා කරමින් මෙසේ පැවසීය.නාගොඩ – නාමල්ගම , විසල් දනව්ව හිල් හවුස් යන මේ ප්‍රදේශවල ජනතාව දශක කීපයක් තිස්සේ පානීය ජලය නැතිව පීඩාවට පත්ව සිටියා.වෙනිවැල්කැටිය , ගල්ලස්සපුර යන ප්‍රදේශවල ජනතාවට තිබුණ ප්‍රධාන ගැටලුව පානීය ජලය පිළිබඳවයි තිබුණේ්.වරාය හා මහා මාර්ග ව්‍යාපෘති ඇමැති කළුතර ආසනයේ ශ්‍රී ලංකා නිදහස්පක්ෂ ප්‍රධාන සංවිධායක රෝහිත අබේගුණවර්ධන මහතාගේ උපදෙස් හා මඟ පෙන්වීමත්, අවශ්‍ය මූල්‍ය ප්‍රතිපාදනත් ලැබීම තුළින් මේ ප්‍රදේශවල ජනතාව පීඩා විඳී පානීය ජලය පිළිබඳ ප්‍රශ්නයට විසඳුම් ලබාදීමට අපිට පුළුවන් වුණා. මේ පානීය ජල ව්‍යාපෘති සඳහා රුපියල් ලක්ෂ 200 කට වඩා වැඩි මුදලක් වැයකර තිබෙනවා.මහෝපාධ්‍ය මහගම මේධාලෝකතිස්ස , ශාස්ත්‍රව්දී දම්බුළුවන සුමංගල , නාගොඩ සෝමාලෝක , නාගොඩ ධම්මවංශ හිමිවරුද කළුතර නගර සභා විපක්ෂ නායක රෝහණ අබේගුණවර්ධන , වරාය හා මහාමාර්ග ව්‍යාපෘති ඇමැති පොෟද්ගලික ලේකම් ඒ. සරත් කුමාර මහත්වරුද මේ අවස්ථාවට සහභාගීී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305212</link>
    <topic>පිරුවානා පොත් වහන්සේ බ්‍රේල් ක්‍රමයට පරිවර්තනය කරයි</topic>
    <author>මහරගම විශේෂ වේහැල්ලේ පියතිලක</author>
    <content>දෘශ්‍යාබාධිත ප්‍රජාවගේ පහසුව සඳහා පිරුවානා පොත් වහන්සේ බ්‍රේල් මාධ්‍යයට පරිවර්තනය කෙරේ.ශ්‍රී ලංකාවේ අන්ධ ජනතාව සඳහා වූ බෞද්ධ සංගමය ඉකුත් දා පිරුවානා පොත් වහන්සේ බ්‍රේල් මාධ්‍යයට පරිවර්තන කිරීමේ බැරෑරුම් කටයුත්ත ඉඹුල්ගොඩ අමුණුගොඩදී ශ්‍රී ලංකා අන්ධ ජනතාව සඳහා වූ බෞද්ධ සංගම් කාර්යාලයේදී එහි සභාපතිනි ජාතික අධ්‍යාපන ආයතනයේ හිටපු බ්‍රේල් උපදේශිකා බිසෝ මැණිකේ මහත්මියගේ ප්‍රධානත්වයෙන් ඇරඹිණි.බයිබලය , සිංහල හා ඉංග­්‍රීසි යන දෙබසින්ම බ්‍රේල් මාධ්‍යයට පරිවර්තනය වී ඇති හෙයින් ප්‍රධාන බෞද්ධ ග්‍රන්ථය බ්‍රේල් මාධ්‍යයෙන් ප්‍රකාශයට පත් කරන ලෙස දීර්ඝ කාලයක් තිස්සේ බෞද්ධ දෘශ්‍යාබාධිත ප්‍රජාවගේ ඉල්ලීමක් විය.එහි ප්‍රථම අධියර ලෙස පිරුවානා පොත් වහන්සේ බ්‍රේල් මාධ්‍යයට පරිවර්තනය කෙරෙන බව අන්ධ ප්‍රජාව සඳහා වූ දෘශ්‍යාබාධිත බෞද්ධ සංගමයේ සභාපති බිසෝ මැණිකේ දිනමිණට පැවසීය.මෙම කටයුත්ත සඳහා රුපියල් ලක්ෂ 5ක් පමණ වැය වෙතයි ඇස්තමේන්තුකර ඇත.2013 ඔක්තෝම්බර් මාසයට යෙදෙන දශ්‍යාබාධිත දිනය සැමරීම සඳහා මෙහි මුල් පිටපත් නිම කෙරෙන අතර එහි පිටපත් ශ්‍රී ලංකාවේ ක්‍රියත්මක අඳ ගොළු බිහිරි පාසල් 14ක් සහ විශ්වවිද්‍යාලවලට බෙදා දීමට බෞද්ධ සංගමය අදහස්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305213</link>
    <topic>මිල්ලනිය පැපොල්ගහකන්ද අකුණු සන්නායක කුලුන කඩා වැටෙන්න ඔන්න-මෙන්න</topic>
    <author>හල්තොට සමූහ – විනිතා මානෙල් ගමගේ</author>
    <content>මිල්ලනියේ මාවත්ගම පැපොල්ගහකන්ද ප්‍රදේශයේ ඉදිකෙරුණු අකුණු සන්නායක කුලුනේ ආධාරක කම්බි දිරාපත්ව ඇති බැවින් අවට වැසියන් ගේ ජීවිත අවදානම් තත්ත්වයට පත්ව ඇතැයි ඔවුහු පවසති.කඳු මුදුනේ පදිංචිකරුවන්ගේ නිවාසවලට අකුණු වැදි ජීවිත දෙකක් අහිමි වීම නිසා මේ අකුණු සන්නායක කුලුන 2005 වසරේ දී රුපියල් ලක්‍ෂ 4 කට අධික මුදලක් වියදම් කර ඉදිකිරීමට කටයුතු කෙරිණි.මේ වන විට මේ කුලුනේ ආධාරක කම්බි 12ක් පමණ දිරාපත්ව කැඩී ඇති අතර කුලුන මාර්ගය දෙසට ඇල වී තිබෙන බව ඔවුහු පවසති. මේ කුලුන ඉදිකිරීමෙන් පසුවත් මේ ස්ථානයට නිතරම අකුණු වැදීමත් ඔවුන්ට ඇති ප්‍රධාන ගැටලුවක් බවට පත් වී ඇත. ඉන්ද්‍රානි අශෝකා - අවුරුදු හත අටක් වෙනව කණුව හයි කරලා. කණුව වටේට ඇදල තියෙන ආධාරක කම්බි හතරෙන් තුනක් විතර කැඩිලා ගිහින් කෑලි එල්ලෙනවා. මේ කණුව කඩන් වැටුනොත් ගෙවල් සේරම විනාශ වෙලා යනවා.පී. ජී. පුෂ්පලතා කණුව හයි කළාට අකුණු අඩු වෙලා නෑ. ගෙවල්වල බඩු නිතරම පිච්චිල යනවා. අපි අකුණු එන කොට ඇදන් උඩට වෙලා ඉන්නවා මිසක් උයාගෙන කන්නවත් බිමට බහින්නෙ නෑ.ටී. නන්දන - ප්‍රජා ශාලාවයි වතුර ටැංකියයි තියෙන්නෙත් කුලුන ළඟමයි. ප්‍රජා ශාලාවට ලයිට් දෙන්නෙත් නෑ අකුණු වලට නිතරම පිච්චෙන හින්දා. අපේ ජීවිත නිතරම අනතුරේ තමයි තියෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305214</link>
    <topic>නිවාඩු නොදුන්නැයි බහින් බස් වී මුරකරු ස්වාමි දුව ඝාතනය කරලා</topic>
    <author>අලව්ව විශේෂ – ඒ. කීර්තිසිංහ</author>
    <content>නිවාඩු ඉල්ලූ විට නොදුන් නිසා මුරකරු විසින් තම ස්වාමි දුව ඝාතනය කිරීමේ සිද්්ධියක් අලව්වේ වෙලන්ගස්මුල්ල වත්තෙන් වාර්තා වේ.මෙසේ ඝාතනය කර ඇත්තේ අලව්වේ කණමීවල වෙලන්ගස්මුල්ල වත්තේ හිමිකාරිය වන නාලිනී දිසානායක (40) නැමැති එක්දරු මවකි.මේ සිද්ධිය වූ දින වත්තේ මුරකරු පැමිණ තමාට දින කිහිපයක් නිවාඩු දෙන මෙන් ඉල්ලා ඇත. එසේ නිවාඩු දිය නොහැකි බව කී නිසා දෙදෙනා අතර බහින් බස් වීමක් සිදුවී තිබේ.මේ අවස්ථාවේ මුරකරු විසින් තමා අත තිබූ පොල් පිහියෙන් දිසානායක මහත්මියගේ හිසට පහර දී ඇත. එම පහරින් ඇය බිම ඇද වැටුණු අතර තව තවත් පිහියෙන් හිසට ගැසීම නිසා ඇය මියගොස් ඇත. මිය ගිය දිසානායක මහත්මියගේ මළ සිරුර වත්තේ පොල් වළක තිබී පොලිසිය විසින් සොයා ගෙන ඇත.සැකකරු ප්‍රදේශයෙන් පලා ගොස් කෑගල්ලේ හෙම්මාතගම ප්‍රදේශයේ සැඟවී සිටියදී මුරකරු පොලිසිය විසින් අත්අඩංගුවට ගෙන අධිකරණය වෙත ඉදිරිපත් කිරීම සඳහා පොලිස් රැදවුම් බාරයේ තබා ඇත.අලව්ව පොලිස් ස්ථානාධිපති මහින්ද පුෂ්පකුමාර, අපරාධ අංශයේ ස්ථානාධිපති දසනායක, කාන්තා අංශයේ උප ස්්ථානාධිපතිනී නාලිනි යන මහත්ම මහත්මීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305215</link>
    <topic>ඉමිටේෂන් මාලය ආපසු දෙන්න ගිය රන් මාල හොරුන්ට වැඩ වරදී</topic>
    <author>අලව්ව විශේෂ – ඒ .කීර්තිසිංහ</author>
    <content>රන් මාල කොල්ලකෑම් ගණනාවකට අවශ්‍යව සිටි පුද්ගලයින් දෙදෙනෙක් අලව්ව පොලිසිය විසින් අත්අඩංගුවට ගන්නා ලදී.මොවුන් අල්ලා ගන්නා ලද්දේ කාන්තාවකගේ මාලයක් කඩාගෙන පලා යාමට තැත්කළ අවස්ථාවේදීය.ඇගළුම් සේවිකාවක වන ඇය පාරේ ගමන් කරමින් සිටියදී යතුරු පැදියකින් පැමිණි කොල්ලකරුවෙක් යතුරු පැදිය නවතා පිටුපස සිටි පුද්ගලයා එක්වරම මාලය කඩාගෙන යතුරු පැදියට නඟිනවාත් සමඟම එය වේගයෙන් පලා ගියේය.මෙය බලා සිටි අසළ වෙළඳසැල් හිමියා ඒ ගැන දුරකථනයෙන් පොලිසියට දැන්වීය. මාලය කඩාගෙන ගියත් ඒ ගැන කළබල වුණේ තරුණිය නොවේ . එය කිසිම ගාණකට නොගත් ඇය ඉදිරියට යන්නට වූවාය. මේ ගැන පුදුම වුණ බලා සිටි අය “මොකද පොලීසියටවත් කියන්නෙ නැද්දැයි” ඇගෙන් ඇසීය . “ඕනැ නැහැ ඒක ඉමිටේෂන් මාලයක් “ ඇගේ පිළිතුර විය.මෙම අවස්ථාවේ ඉදිරියෙන් පැමිණි යතුරු පැදියක් වේගය අඩුකර “මොනවද නංගි මාලයක් බඳීනකොට අපටත් වැඩක් වෙන එකක් බඳීන්ඩ” කියා “ඉමිටේෂන් ” මාලය ඇගේ ඉදිරියට දමා පලා ගියේය.ඒ සමඟම පිටුපසින් පැමිණි තවත් යතුරු පැදියක් කොල්ලකරුවන් ලුහු බඳීන්නට විය. ඔවුන්ට වැඩි දුර යන්න නොලැබුණේ ලුහුබඳීන යතුරු පැදියේ වේගය ඔවුන්ව අභිබවා (ඉදිරියට ) යන බැවිනි. දැන් යතුරු පැදි දෙකම ධාවනය වනුයේ එක හා සමාන දුරිනි.පිටුපසින් ගිය යතුරු පැදිකරු මංකොල්ලකරුවන්ට කිට්ටු වී පිටුපසින් යන පුද්ගලයාට එක්වරම පා පහරක් දුන්නේය. ඔහු බිම ඇද වැටුණි. අනෙකා පලා ගියේය. වහා යතුරු පැදියෙන් පැන ගත් නිලධාරියා මංකොල්ලකරු අල්ලා මෙල්ල කරගෙන අලව්ව පොලිසියට ගෙන ආවේය. ඔහුගේ මාර්ගයෙන් අනෙකාද අල්ලා ගන්නා ලදී.මොවුන් අලව්ව ප්‍රදේශයේ කරන ලද රන්මාල කොල්ලකෑම් ගණනාවකටම සම්බන්ධ බව ප්‍රශ්න කිරීමේදී හෙළිවිය.සැකකරුවන් පොල්ගහවෙල මහේස්ත්‍රාත් අධිකරණය වෙත ඉදිරිපත් කරන ලදුව රක්ෂිත බන්ධනාගාර ගත කෙරිණි.යතුර පැදියෙන් ගොස් මොවුන් අල්ලා ගන්නා ලද්දේ අලව්ව පොලිසියේ අපරාධ අංශයේ ස්ථානාධිපති දසනායක මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305216</link>
    <topic>කිරිඳිවැල සංඝමිත්තා බාලිකාවේ සිවුමහල් ගොඩනැඟිල්ලට මුල්ගල්</topic>
    <author>මල්වාන සමූහමහානාම විතානගේ</author>
    <content>දොම්පේ අධ්‍යාපන කොට්ඨාසයට අයත් කිරිඳීවැල සංඝමිත්තා බාලිකා මහා විද්‍යාලයේ ඉදිකිරීමට යෝජිත සිවු මහල් ගොඩනැඟිල්ලට මුල් ගල් තැබීම පසුගිය දා සිදු කෙරිණි.බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතා මෙහි ප්‍රධාන ආරාධිත අමුත්තා විය.දොම්පේ ශ්‍රි.ල.නි. පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ ඉල්ලීමක් අනුව ඉදිකරන මේ සිවු මහල් ගොඩනැඟිල්ල සඳහා බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතා විසින් රුපියල් මිලියන පනහක ප්‍රතිපාදන මුදලක් වෙන්කර ඇත.අඩි 36 ය අඩි 120 මේ සිවු මහල් ගොඩනැඟිල්ල විද්‍යාගාරයකින් , ශ්‍රවනාගාරයකින් ,විදුහල්පති කාර්යාලයකින් හා පන්ති කාමර දහයකින් සමන්විතය.ගොඩනැඟිල්ලේ ඉදිකිරීම් කටයුතු වසර දෙක හමාරකින් නිම කිරීමට සැළසුම්කර තිබෙන අතර එහි පළමුවන මහලේ ඉදිකිරීම් කටයුතු ලබන වසරේ නිම කෙරේ .මේ බාලිකා විද්‍යාලයේ පළමුවන වසර සිට 13 වන වසර දක්වා පන්ති පැවැත්වෙන අතර එහි සිසුවියන් දෙදහසක් පමණ අධ්‍යාපනය ලබති.මෙහිදී කතාකළ ප්‍රධාන ඇමැති ප්‍රසන්න රණතුංග මහතා අද නවීන තාක්ෂණයේ හා විද්‍යාවේ දියුණුව මත කලා අංශයෙන් උපාධිය ලබා ගන්නා උදවියට රැකියා සොයා ගැනීම අපහසු වී තිබෙන බවත් ඒ නිසා සිසුන් වැඩි වැඩියෙන් විද්‍යා හා ගණිත අංශ වලට යොමු කිරීමට පියවර ගෙන තිබෙන බවත්ය.මේ අවස්ථාව දොම්පේ ශ්‍රී. ල.නි.පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න , පළාත් සභා මන්ත්‍රී රවී විජේසේකර , දොම්පේ ප්‍රාදේශීය සභාවේ සභාපති මිලාන් ජයතිලක , ගම්පහ කලාප අධ්‍යාපන අධ්‍යක්ෂක එස්. කේ. මල්ලවආරච්චි හා දොම්පේ කොට්ඨාස අධ්‍යාපන අධ්‍යක්ෂ රංජිත් විජේතුංග මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=r1305217</link>
    <topic>ලංගම ප්‍රාදේශීය ගිණුම් පරීක්‍ෂකට මත්වතුර බොන්න දී සේසතටම විදලා</topic>
    <author>සොරණාතොට සමූහ - සී. ගමගේ</author>
    <content>රාත්‍රී තැපැල් දුම්රියේ කොළඹ සිට බදුල්ලට පැමිණි ශ්‍රී ලංකා ගමනාගමන මණ්ඩලය් ප්‍රාදේශීය ගිණුම් පරීක්‍ෂකවරයකු හා හිතවත් වූ අයකු විෂ මත්ද්‍රව්‍ය අඩංගු සිසිල් බීම බීමට දී සිහිමුර්ජා වූ ප්‍රාදේශීය ගිණුම් පරීක්‍ෂකවරයාගේ රන් මුදුවක්, මුදල්, ජංගම දුරකථනය සොරාගෙන ඇති බව පොලිසිය කියයි.සොරාගන්නා ලද දේපළවල වටිනාකම රුපියල් 22000ක් පමණ වන බව බව බදුල්ල පොලිසිය කියයි. බදුල්ල කයිලගොඩ ප්‍රදේශයේ පදිංචි 57 හැවිරිදි මේ ශ්‍රී ලංගම ප්‍රාදේශීය ගිණුම් පරීක්‍ෂකවරයා බදුල්ල මහ රෝහලට ඇතුළත් කර ඇත.මොහු කොළඹ ගොස් රාත්‍රී තැපැල් දුම්රියෙන් බදුල්ලට එන විටදී සිද්ධියට මුහුණ පා ඇතැයි පොලිසිය කීය. සිද්ධියට සම්බන්ධ සැකකරු අත්අඩංගුවට ගැනීම සඳහා බදුල්ල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305211</link>
    <topic>ලෝක යොවුන් මලල ක්‍රීඩා ශූරතාවලියට ශ්‍රී ලංකාවෙන් 9ක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස හා දියගම මහින්ද රාජපක්ෂ ජාත්‍යන්තර ක්‍රීඩාංගණවල දී පැවැති ජාතික කණිෂ්ට මලල ක්‍රීඩා ශූරතාවලියේ දක්වන ලද දක්ෂතා මත ලෝක යොවුන් මලල ක්‍රීඩා ශූරතාවලියට ක්‍රීඩක ක්‍රීඩිකාවන් 8ක් සුදුසුකම් ලබා සිටිති.ජාතික කණිෂ්ට මලල ක්‍රීඩා ශූරතාවලියට පෙර මීටර් 200 ක්‍රීඩක සාන්ත සිල්වෙස්තර විදුහලේ ඉසුරු දිල්ෂාන් විජේරත්න ලෝක යොවුන් මලල ක්‍රීඩා ශූරතාවලියට සුදුසුකම් ලබා සිටි හෙයින් මුලු ගණන 9ක් විය.මේ අනුව මේ වසරේ ජූලි 10 සිට 14දක්වා යුක්රේනයේ පැවැත්වෙන ලෝක යොවුන් මලල ක්‍රීඩා ශූරතාවලියට දැනටමත් ක්‍රීඩක ක්‍රීඩිකාවන් 11ක් සුදුසුකම් සපුරා ඇත.සාන්ත සිල්වෙස්තර විදුහලේ මීටර් 200 ක්‍රීඩක ඉසුරු දිල්ෂාන් විජේරත්න පසුගිය දිනවල ආබාධයකට ලක්වීම හේතුවෙන් ‍ලෝක යොවුන් මලල ක්‍රීඩා ශූරතාවලියට සහභාගිවීම අවිනිශ්චිත තත්ත්වයක පැවැතිය ද ශ්‍රී ලංකා මලල ක්‍රීඩා සංගමය වි‍ශේෂ යෝග්‍යතා පරික්ෂණයකින් පසුව අවසන් තීරණයකට එළැඹීමට සූදානම් බව වාර්තාවේ.ජාතික කණිෂ්ට මලල ක්‍රීඩා ශූරතාවලියේ දී දක්ෂතා දැක්වූ මීටර් 100, 200 හා 400 ක්‍රීඩක ක්‍රීඩිකාවන් හයදෙනකු ලෝක යොවුන් මලල ක්‍රීඩා ශූරතාවලියට සුදුසුකම් ලබා ඇති අතර මීටර් 2000 බාධක දිවීමේ තරගවලින් ක්‍රීඩක ක්‍රීඩිකාවන් තිදෙනකු සුදුසුකම් ලබා ගත්හ.කනිෂ්ට මලල ක්‍රීඩා ශූරතාවලියේ 18න් පහළ දක්ෂතම ක්‍රීඩකයා වූ කොළඹ ආනන්ද විදුහලේ අරෝෂ් කාරියවසම් මීටර් 100 තත්පර 10.90කින් නිමකර හා 18න් පහළ දක්ෂතම ක්‍රීඩිකාව වූ අහංගම කතොලුව මධ්‍ය මහා විද්‍යාලයේ පී.පී.මධුෂිකා මීටර් 400 තත්පර 56.47කින් හා මීටර් 200 තත්පර 25.55කින් නිමකර ලෝක යොවුන් ශූරතාවලියට සුදුසුකම් ලබා ගත්හ.ලෝක යොවුන් ශූරතාවලියට සුදුසුකම් ලබා ගැනීමට මීටර් 100 පිරිමි ඉසව්වේ පරිසාධන මට්ටම තත්පර 11.15ක් වූ අතර කාන්තා මීටර් 200 තත්පර 25.55ක් හා මීටර් 400 තත්පර 57.60ක් අවශ්‍යව තිබුණි. කෑගල්ල සාන්ත ජෝශප් බාලිකා විදුහලේ ආර්.එම්.ආර්.කේ. රත්නායක ක්‍රීඩිකාව මීටර් 200 තත්පර 25.46ක දක්ෂතාවක් දක්වා ලෝක යොවුන් තරගාවලියට සුදුසුකම් ලැබූ අතර කොළඹ නාලන්දා විදුහලේ ඩී.කේ.එම්.එන්. සචින්තන මීටර් 100 තත්පර 11.02කින් හා මීටර් 200 තත්පර 22.59කින් නිම කිරීමේ හේතුවෙන් ලෝක යොවුන් ශූරතාවලියට සුදුසුකම් ලබා ගත්තේය.රත්නපුර සිවලී මධ්‍ය මහා විදුහලේ ඒ.ඒ. සමිත් ලක්මාල් ජාතික කනිෂ්ට මලල ක්‍රීඩා ශූරතාවලියේ දී මීටර් 200 තරගය තත්පර 22.82ක දක්ෂතාවක් දක්වා ලෝක තරගාවලියට අවශ්‍ය පරිසාධන මට්ටමට ළඟාවිය. පිරිමි මීටර් 200 තරගයෙන් ලෝක යොවුන් ශූරතාවලියට අවශ්‍ය පරිසාධන මට්ටම වූයේ තත්පර 22.75කි.වලල ඒ.රත්නායක විදුහ‍ලේ හංසජිත් මලින්ද විරසිංහ විනාඩි 6: 07:17කින්, බන්ධුල මධුසංඛ සමරවීර විනාඩි 6:08:21කින් හා මහේෂා කුමාරි වීරසිංහ විනාඩි 7:10:95කින් මීටර් 2000 බාධක දිවීමේ තරගය ජයගෙන ලෝක යොවුන් මලල ක්‍රීඩා ශූරතාවලියේ පරිසාධන මට්ටමට ළඟාවූහ.ලෝක යොවුන් මලල ක්‍රීඩා ශූරතාවලියට සහභාගිවන සියලු ක්‍රීඩක ක්‍රීඩිකාවන් තරගය පැවැත්වෙන දිනය වෙද්දී වයස අවුරුදු 17ඉක්මවා නොතිබීම අත්‍යවශ්‍ය කොන්දේසියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305212</link>
    <topic>යුද හමුදාවේ ගුණ‍සේකරට ආධුනික අයෝමය ශුරතාව</topic>
    <author/>
    <content>ශ්‍රී ලංකා කායවර්ධන අතුරුපාලක කමිටුව මෙහෙයවූ ජාතික ආධුනික අයෝමය ශූරයා තේරීමේ තරගයේ ජය යුද හමුදාවේ කේ.පී.එන්.ගුණසේකරට හිමිවිය. ඔහු ශුරතාව දිනාගත්තේ කි‍ලෝ ග්‍රෑම් 75 බර පන්තියේ තරග ඉසව්ව ජයගනිමිනි.දෙහිවල ඇස්.ද ඇස්. ජයසිංහ රඟහලේ දී පසුගියදා මේ තරගය පැවැත්විණි.තරග ප්‍රතිඵල මෙසේය. (කනිෂ්ට) 1. කේ.‍කේ. අමිල් සුගත්සිරි, 2. හිරංග ගයාසාන්, 3. ආර්.ඩී.ඩී.නවංජන,(කි.ග්‍රෑ. 55) 1.හර්ෂ ප්‍රදීප් සිල්වා, 2. නිශාන්ත වික්‍රමසිංහ, 3. ඉඳුනිල් සරත් පෙරේරා,(කි.ග්‍රෑ. 60) 1. රජිත ඉරේෂ්, 2. වික්‍රමනායක, 3. ජීවන්ත නදීශාන්, (කි.ග්‍රෑ. 65)1. රසික ලසන්ත ජයතිලක, 2. එස්.අයි.රාජපක්ෂ, 3. ජේ‍.බී.විදානආරච්චි, (කි.ග්‍රෑ. 70)1. ඊ.ඩී. ශිවන්ත, 2. ජේ.එස්.පෙරේරා, 3. එම්.ඉර්ෂාන්, (කි.ග්‍රෑ. 75)1. කේ.පී.එන්.ගුණසේකර, 2. කේ.ජී.නාලක, 3. ඩබ්.ජේ. අබේසිංහ, (කි.ග්‍රෑ. 80) 1. නුවන් චාමින්ද, 2. සුසිත සුධර්ම සුරවීර, 3. එස්‍.බී.රත්නායක, (කි.ග්‍රෑ. 85) 1. ආර්.ඒ. ධනුෂ්ක, 2. අයි.ඒ.දිසානායක, 3. එස්.ඒ.කුලතුංග,(කි.ග්‍රෑ. 85ට වැඩි) 1. ආර්.එස්.ජයකොඩි, 2. නීලක රශ්මින්, 3. දිනේෂ් රංගන.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305213</link>
    <topic>අපරාජිත ධර්මරාජය ශූරතාව අබියස</topic>
    <author>ෆවුස් මොහොමඩ්</author>
    <content>අන්තර් පාසල් සිංගර් අවුරුදු 20න් පහළ පළමු කොටසේ රගර් තරගාවලියේ හත්වැනි වටය නිමාවනවිට ජයග්‍රහණ 6ක් වාර්තා කරමින් ප්‍රසාද ලකුණු සටහනේ පෙරමුණ ගත් අපරාජිත ධර්මරාජ විදුහල මෙවර ලීග් තරගාවලියේ ශූරතාව අබියස සිටියි. පළමු කොටසේ ප්‍රබලතම කණ්ඩායම් අතර එකම අපරාජිත කණ්ඩායම වන ධර්මරාජ විදුහල පෙරමුණට පැමිණියේ පෙරේදා බෝගම්බර පිටියේ දී සාන්ත අන්තෝනි විදුහලට එරෙහිව ලකුණු 48-26ක විශිෂ්ට ජයක් වාර්තා කරමිනි.පසුගිය තරග වටය දක්වා පෙරමුණේ පසුවූ ත්‍රිත්ව විදුහල ලකුණු 17-18ක් ලෙස සාන්ත ජෝශප් විදුහල හමුවේ පරාජය වී දෙවැනි ස්ථානයට පත්වූ අතර තුන්වැනි ස්ථානයේ සිටි සාන්ත පීතර විදුහල ලකුණු 15-41කින් කිංග්ස්වුඩ් විදුහලට පරාජය වීමේ හේතුවෙන් සිවුවැනි ස්ථානයට පත්විය. විද්‍යා විද්‍යාලයට එරෙහිව ලකුණු 25-14ක ජයක් වාර්තා කළ වෙස්ලි විදුහල ප්‍රසාද ලකුණු සටහනේ තුන්වැනි ස්ථානය අත්කර ගත්තේය.පස්වැනි ස්ථානයේ පසුවූ රාජකීය විදුහල හත්වැනි වටයේ දී ඉසිපතන විදුහල හමුවේ ලකුණු 20-27කින් පරාජයට පත්වූව ද සිය ස්ථානය රැක ගැනිමට සමත්වූ අතර එම තරගයෙන් ජය ලැබූ පසුගිය වසරේ ශූරයන් වන ඉසිපතන විදුහල අවසන් ස්ථානයේ තවමත් රැඳී සිටීම විශේෂත්වයකි. කිංග්ස්වුඩ් විදුහල 6වැනි ස්ථානය අත්කර ගැනීමට සමත්වූ අතර විද්‍යා විද්‍යාලය හත්වැනි තැන පසුවෙයි.ත්‍රිත්ව විද්‍යාලය පරාජය කළ සාන්ත ජෝශප් විදුහල අටවැනි තැන ලබා සිටින අතර සාන්ත අන්තෝනි විදුහල 9වැනි ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305214</link>
    <topic>සන්රයිස් හයිද්‍රබාද් අවසන් හතරට</topic>
    <author/>
    <content>කල්කටා නයිට් රයිඩර්ස් කණ්ඩායමට එරෙහිව කඩුලු 5ක විශිෂ්ට ජයක් වාර්තා කළ සන්රයිස් හයිද්‍රබාද් කණ්ඩායම මෙවර ඉන්දියා ප්‍රිමියර් ලීග් තරගාවලියේ අවසන් වටයට සුදුසුකම් ලබා ගැනීමට සමත්විය.පළමුව පන්දුවට පහරදුන් කල්කටා පිල ඕවර 20 අවසානයේ කඩුලු 7ක් දැවී රැස් කළ ලකුණු සංඛ්‍යාව 130කි. කල්කටා පිල වෙනුවෙන් වේගවත් පිති හරඹයක යෙදුණු යූසුෆ් පතාන් පන්දු 29කදී හයේ පහර 3ක් සහ හතරේ පහර 3ක් සමග ලකුණු 49ක් ලබාගත්තේය. පිළිතුරු ඉනිම ක්‍රීඩා කළ හයිද්‍රබාද් පිල ඕවර 18.5කදී කඩුලු 5ක් පමණක් දැවී නියමිත ඉලක්කය සපුරා ගත්තේය.ආරම්භක පිතිකරු යුගලය වූ පාර්තිවු ප‍ටේල් සහ ශිකර් දවාන් පළමු කඩුල්ලට ඕවර 11.3කදී ලකුණු 89ක් වාර්තා කළහ. පටේල් ලකුණු 47ක් ද, දවාන් ලකුණු 42ක් ද රැස් කළහ. පන්දු යැවීමේ දී ඉක්බාල් අබ්දුල්ලා කඩුලු 3ක් දවාලීය.අයි.පී.එල්.අවසන් වටයේ පළමු තරගය චෙන්නායි සුපර් කිංග්ස් පිල සහ මුම්බායි ඉන්දියන්ස් පිල අතර අද (21) දිල්ලි නුවර දී පැවැත්වේ. දෙවැනි තරගය හෙට (22) රාජස්තාන් රෝයල්ස් කණ්ඩායම සහ සන්රයිස් හයිද්‍රබාද් කණ්ඩායම අතර පැවැත්වේ. අවසන් මහා තරගය මැයි 26වැනිදා පැවැත්වීමට නියමිතය.කල්කටා - 130/7 (ඕවර 20) යූසුෆ් පතාන් 49, ජැක් කලීස් 24 ( ඩේල් ස්ටේන් 24/2)හයිද්‍රබාද් - 132/5 (ඕවර 18.2) පාර්තිවූ ප‍ටේල් 47, ශිකර් දවාන් 42 ( ඉක්බාල් අබ්දුල්ලා 29/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305215</link>
    <topic>අයි.පී.එල්.තරගාවලියට දිල්ලි පොලිසිය දැල එලයි</topic>
    <author/>
    <content>ටෙස්ට් ක්‍රිකට් ක්‍රීඩක ශ්‍රීසාන්ත් ඇතුලු තවත් ක්‍රීඩකයන් දෙදෙනෙක් අයි.පී.එල්. තරග පාවාදීමේ චෝදනා මත අත්අඩංගුවට පත් දිල්ලි පොලිසිය තරගාවලියේ සෙසු කණ්ඩායම්වල ක්‍රීඩකයන් සම්බන්ධව ද පරික්ෂණ කටයුතු ආරම්භ කරන බව ප්‍රකාශ ‍කළේය.අයි.පී.එල්.තරගාවලියට ක්‍රීඩා කරන සෙසු කණ්ඩායම්වල තවත් ක්‍රීඩකයන් කීපදෙනකු සම්බන්ධයෙන් ද සැක පහළ වී ඇතැයි දිල්ලි පොලිසියේ කොමසාරිස් නීරජ් කුමාර් ඒ.එ‍ෆ්.පී.පුවත් ‍සේවයට පැවැසීය.ඉන්දියානු රුපියල් ලක්ෂ හතළිහක මුදලක් සඳහා කිංග්ස් පන්ජාබ් කණ්ඩායම සමග මේ මස 9වැනිදා පැවැති තරගයේ දී එක් ඕවරයක ලකුණු 14ක් ලබා දීමට රාජස්තාන් ‍රෝයල්ස් කණ්ඩායමේ වේගපන්දු යවන්නා වූ ශ්‍රීසාන්ත් කටයුතු කළ බවට චෝදනා එල්ලවී ඇත. ‍මේ වනවිට ශ්‍රීසාන්ත් ඇතුලු ක්‍රීඩකයන් තිදෙනකු රක්ෂිත බන්ධනාගාර ගතකොට ඇත. මේ වනවිට තරග තහනමකට ලක්වී සිටින එම ක්‍රීඩකයන් සම්බන්ධව දැඩි පියවරක් ගන්නා බව ඉන්දියා ක්‍රිකට් පාලක මණ්ඩලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305216</link>
    <topic>‘හරිත සටනේ’ ජය ඇරතියුසා විදුහලට</topic>
    <author/>
    <content>වැල්ලවත්ත ඇරතියුසා මහා විද්‍යාලය සහ කොළඹ 2 ටී.බී.ජයා සහිරා විදුහල අතර දෙවැනි වරටත් පැවැති හරිත සටන වාර්ෂික එක්දින ක්‍රිකට් තරගයේ ජය අත්කර ගැනීමට ඇරතියුසා මහා විද්‍යාලය සමත්විය.මුවර්ස් ක්‍රීඩා පිටියේ පසුගියදා පැවැති මේ තරගයේ පළමුව පන්දුවට පහරදුන් ටී.බී.ජයා සහිරා විදුහල ලකුණු 207කට දැවීගිය අතර ඇරතියුසා විදුහල් පිල කඩුලු 7ක් දැවී ලකුණු 208ක් ලබා ගත්තේය.ඇරතියුසා විදුහලේ මොහොමඩ් උමෙයිස් තරගයේ වීරයා සම්මානය දිනාගත් අතර එම විදුහලේම මොහොමඩ් ෆායිස් හොඳම පන්දු යවන්නා ලෙස සම්මාන දිනුවේය. ටී.බී.ජයා සහිරා විදුහලේ රහ්මත් අලි හොඳම පිතිකරු ලෙස සම්මාන දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=s1305217</link>
    <topic>සෙරීනාට ටෙනිස් කිරුළක්</topic>
    <author>රෝමය (ඒ.එෆ්.පී.)</author>
    <content>ලෝක කාන්තා ටෙනිස් ශ්‍රේණිගත කිරීම්වල පෙරමුණේ පසුවන අමෙරිකාවේ සුපිරි ක්‍රීඩිකා සෙරීනා විලියම්ස් ලකුණු 6-1ක් හා 6-3ක් ලෙස බෙලරුසියාවේ වික්ටෝරියා ඇසරෙන්කා පරාජය කරමින් සිය වෘත්තීය තරග දිවියේ 51වැනි ටෙනිස් ශූරතාව අත්කර ගත්තාය.'මම ඇසරෙන්කා ගැන හොඳින් දන්නවා. එයා ඉතා දක්ෂ ක්‍රීඩිකාවක්. නමුත් වැරැදි නොකර ක්‍රීඩා කරන්න තරම් මම ප්‍රවේශම් වුණා.' ජයග්‍රහණයෙන් අනතුරුව සෙරීනා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=f1305211</link>
    <topic>උතුරට ලැබුණ ප්‍රතිලාභ විශාලයි</topic>
    <author/>
    <content>පසුගිය වසර තුනහමාරක කාලය තුළ උතුරු පළාතේ විශාල ප්‍රගතියක් ඇති වුණා. යුද්ධය අවසන් වෙද්දී ලක්ෂ තුනහමාරක පමණ ජනතාවක් අවතැන්වෙලා සිටියා. ඒ අනුව 2009 සැප්තැම්බර් වෙද්දී නැවත පදිංචි කිරීම් ආරම්භ කළා. රජයේ ක්‍රමානුකූල වැඩපිළිවෙළ නිසා දැන් අවශ්‍ය පහසුකම් සමඟින් තුන් ලක්ෂ හතළිස් දාහක් පමණ නැවත පදිංචි කරලා තිබෙනවා. මෙය සාර්ථක කර ගන්න පුළුවන් වුණේ යුද හමුදාව, නැවත පදිංචි කිරීමේ අමාත්‍යංශය සහ අනෙකුත් රජයේ ආයතනවල පූර්ණ සහයෝගය නිසයි.තිස් වසරක යුද්ධයෙන් පීඩා විඳි ජනතාවට නිදහසේ තමන්ගේ කටයුතු කරගෙන ජීවත්වෙන්න පුළුවන් වාතාවරණයක් ඇති වෙලා තිබෙනවා. ඒවගේම ජලය, විදුලිය, මහාමාර්ග ආදී යටිතල පහසුකම් මෙන්ම ජන ජීවිත නැවත ගොඩනැඟීම සඳහා කෘෂිකර්මාන්තයට අවශ්‍ය පහසුකම්, රථවාහන ලබාදීම, ප්‍රදේශයේ වාරි පද්ධතිය විධිමත් කිරීම ආදී විශාල වැඩකොටසක් මේ වනවිට උතුරු පළාත වෙනුවෙන් සිදුකර තිබෙනවා. ඒ නිසා දැන් උතුරු පළාතේ අධ්‍යාපනය, කෘෂිකර්මාන්තය ආදී සෑම අංශයකම විශාල ප්‍රගතියක් දකින්න පුළුවන්. කෘෂිකර්මාන්තය, ධීවර කටයුතු සහ අනෙකුත් රැකියා කටයුතු සඳහා ලබාදුන් පහසුකම් නිසා අද උතුරේ ජනතාවගේ ආර්ථිකය ශක්තිමත්. රජයේ විධිමත් සංවර්ධන වැඩපිළිවෙළ නිසා උතුරු පළාතේ ජනතාවගෙන් රජයට කිසිදු චෝදනාවක් එන්නේ නැහැ. අද ඒ මිනිස්සු කන්න, බොන්න නැහැ කියලා රජයෙන් ඒවා ඉල්ලන්නේ නැහැ. ඔවුන්ට ලැබිලා තිබෙන පහසුකම් පිළිබඳ ඒ අය සතුටු වෙනවා. ඒ නිසා රජය තවදුරටත් ඒ ප්‍රදේශවලට අවශ්‍ය පහසුකම් ලබාදෙන්න කටයුතු කරගෙන යනවා.පසුගිය වසරවල ඉන්දියාවේ හිටපු ජනාධිපති අබ්දුල් කලාම් මහතා හා අපේ ජනාධිපතිතුමා එකතුව ඉදිරි වසර දහය සඳහා ක්‍රියාත්මක කිරීමට තෛ‍්‍රයිභාෂා ප්‍රතිපත්තියක් සකස් කළා. එහි ප්‍රතිඵලයක් ලෙස අදවනවිට උතුරු නැඟෙනහිර සෑම සිංහල පාසලකම දෙමළ භාෂාවත්, දෙමළ පාසල්වල සිංහල භාෂාවත් උගන්වන්න කටයුතු යොදලා තිබෙනවා. ඒ වගේම සෑම පාසලකම ඉංග්‍රීසි හා දෙමළ භාෂාව අත්‍යවශ්‍ය විෂයයන් ලෙස සලකා ඉගැන්වීම් සිදු කරනවා.සිංහල, දමිල, මුස්ලිම් සහ සෑම ජනවර්ගයකටම අයත් ජනතාව අද උතුරේ ඉතා සාමකාමීව ජීවත් වෙනවා. මේ සාමකාමී වාතාවරණය නිසා යාපනය ප්‍රදේශයේ දරුවන් හොඳ අධ්‍යාපනයක් ලබනවා. පසුගිය සාමාන්‍ය පෙළ විභාගයෙන් හොඳම ප්‍රතිඵල වාර්තාවෙලා තිබුණේ උතුරු පළාතෙන්. දුෂ්කර පළාත් ලෙස සැලකෙන කිලිනොච්චිය සහ මුලතිව් යන ප්‍රදේශවල ගණිතය සහ විද්‍යාව විෂයයන් සමත් ප්‍රමාණය අනෙකුත් සියලුම දිස්ත්‍රික්කවලට වඩා වැඩියි. අද රජය විසින් මේ ප්‍රදේශවලට අවශ්‍ය අධ්‍යාපන පහසුකම් ලබා දෙමින් පවතිනවා. ප්‍රදේශයේ ගුරුවරුනුත් ඉතාමත් උනන්දුවෙන් කටයුතු කරනවා. යාපනයේ ඉන්න ගුරුවරු බොහොමයක් නිවාඩු කාලයට අනෙකුත් ප්‍රදේශවලට ගොස් ඉගැන්වීම් කටයුතු සිදු කරනවා.උතුරු - නැඟෙනහිර පළාත්වල ජනතාවගෙන් වැඩි කොටසක් ජීවත් වෙන්නේ කෘෂිකර්මාන්තය සහ ධීවර කර්මාන්තය මුල්කොටගෙන. යුද්ධය පැවතුණු කාලයේ මේ රැකියා කටයුතු සම්පූර්ණයෙන් බිඳවැටුණා. ත්‍රස්තවාදී තර්ජන හේතුවෙන් එදා ජනතාව කෘෂිකර්මාන්තයෙන් ඈත්වුණා. කුඹුරු විශාල වශයෙන් පුරන් වී තිබුණා. නමුත් අද ඒවා නැවත වගා කර ජනතාව හොඳ ආදායමක් ලබනවා. උතුරු ප්‍රදේශයේ කෘෂිකාර්මික කටයුතු සඳහා යුද හමුදාව විශාල දායකත්වයක් ලබා දෙනවා. ඒ වගේම පුනරුත්ථාපනය කළ එල්.ටී.ටී.ඊ. සාමාජිකයනුත් මේ කටයුතු සඳහා දායක කරගෙන තිබෙනවා. ඔවුනුත් අද සාමාන්‍ය සිවිල් වැසියන් මෙන් ගොවිබිම් වල වැඩකටයුතු කරනවා. ඒ වගේම ඔවුන්ට හොඳ වැටුපක්, යතුරු පැදියක්, නිල ඇඳුමකට සමාන ඇඳුමක් ලැබෙනවා. මේ පිරිස වැඩි වශයෙන් කටයුතු කරන්නේ වට්ටකච්චි, ධර්මපුරම්, ඉරනමඩු වැනි ප්‍රදේශවල තිබෙන ගොවිපළවල. ඔවුන් රටේ ආර්ථිකයට යම් ආකාරයකින් සහාය ලබා දෙන අතරම ඔවුනුත් යම් මුදලක් උපයා ගන්නවා. මේ ආකාරයට සමාජයට එක් වූ තරුණ කොටස් ඒකරාශී කරගෙන තව තවත් වැඩසටහන් ක්‍රියාත්මක කරන්න අපි බලාපොරොත්තු වෙනවා.ඒ වගේම පසුගිය කාලයේදී බිලියන 160ක වියදමින් මාලුදැල් කර්මාන්ත ශාලාවක් උතුරේ ආරම්භ කළා. වසර 20 පසු අද ධීවර ක්‍ෂේත්‍රයේ නව පිබිදීමක් දක්නට ලැබෙනවා. අලුතින් ඉදිකෙරුණු කර්මාන්තශාලා සමඟින් ඉදිරියේදී ධීවර කර්මාන්ත ක්‍ෂේත්‍රයේ විශාල වෙනසක් වෙයි කියලා මම හිතනවා. දැනටමත් රටේ ආර්ථිකයට උතුරු ප්‍රදේශයෙන් විශාල දායකත්වයක් ලබා දෙනවා. එය තව දුරටත් වර්ධනය කිරීම තමයි රජයේ අපේක්ෂාව.පසුගිය කාලයේ වැඩි වශයෙන් උතුරේ සංචාරයට පැමිණියේ දකුණේ ජනතාව. නමුත් අදවනවිට දකුණේ පිරිස් පමණක් නොවෙයි විදේශීය සංචාරකයින් පවා උතුරට පැමිණෙනවා. ඒවගේම ඔවුන්ට අවශ්‍ය පහසුකම් ලබාදීමට රජය මෙන්ම පෞද්ගලික අංශයත් කටයුතු කරනවා. අද උතුරේ ජනතාවගේ සිතුම් පැතුම්වල ලොකු වෙනසක් තිබෙනවා. ඒ වෙනස පරිසරයෙනුත් දකින්න පුළුවන්. සංචාරක කටයුතු ප්‍රවර්ධනයට පළාත් සභාවෙන් පොත්පත් පවා ලියලා තිබෙනවා.ම අවුරුදු 10ක් පමණ යාපනයේ ඉඳලා තිබෙනවා. මම ජනතාව වඩාත්ම සතුටින් සිටිනවා දැක්කේ මේ කාලයේදියි. මිනිස්සු පමණක් නොවෙයි පරිසරයත් වෙනස් වෙලා. යාපනය ප්‍රදේශයේ පෙර තිබූ කුරුළු පාරාදීසයන්ට නැවත කුරුල්ලෝ එනවා. පරිසරයේ සෑම අතින්ම වෙනසක් ඇති වෙලා තිබෙනවා. එය තමයි රජය ලැබූ විශාලම ජයග්‍රහණය.දේශපාලන වාසි තකා විපක්ෂය යම් යම් චෝදනා නැඟුවත් ඒවායේ කිස¼ිදු සත්‍යතාවයක් නැහැ. ඉඩම් සම්බන්ධව උතුරු නැඟෙනහිරට පමණක් විශේෂ වූ නීතියක් තිබෙනවා. ඒ නීතිය අනුව හැර කිසිම කෙනෙකුට හිතුමනාපෙට උතුරු පළාතේ ඉඩම් ගන්න බැහැ. ඉඩම් බෙදා දීම සම්බන්ධව ක්‍රියා කරන ඉඩම් කච්චේරි තිබෙනවා. ඒවායේ අනුමැතිය නොමැතිව කිසිම කෙනෙකුට පෞද්ගලික අවශ්‍යතාවන්ට ඉඩම් ලබා ගන්න අයිතියක් නැහැ. රාජ්‍යමය අවශ්‍යතාවන්ට රජයේ ප්‍රතිපත්ති අනුව ක්‍රියාත්මක වුනා මිසක මේ නීතිරීතිවලට පටහැනිව කිසිම ඉඩමක් ලබා දුන්නා කියලා කාටවත් කියන්න බැහැ.අද උතුරු පළාතේ ඡන්දය තැබිය හැකි වාතාවරණයක් තිබෙනවා. රජයේ වැඩපිළිවෙළේ ප්‍රතිඵලයක් ලෙස උතුරු පළාතට ජනතාව ක්‍රමයෙන් පැමිණෙනවා. ඒ වගේම විශාල ගොඩනැඟිලි , පාසල්, ජාත්‍යන්තර පාසල් ආදිය ඉදිවෙමින් පවතිනවා. උතුරේ සංවර්ධන කටයුතු සිදුකෙරෙන්නේ අමාත්‍ය බැසිල් රාජපක්ෂ මහතාගේ නායකත්වයෙන්. ජනාධිපති කාර්ය සාධක බලකාය, පළාත් සභාව, දිසාපති, උප දිසාපති කාර්යාල, ප්‍රාදේශීය කාර්යාලවල එකතුවෙන් මේ වන විට ඉදිරියේ පැවැත්වීමට යන මැතිවරණයටත් මේ ප්‍රදේශයේ හොඳ සූදානමක් තිබෙනවා.පළාත් සභාව තිබිය යුතු ස්ථානය පවා මේ වන විට සැලසුම් කර තිබෙනවා. ප්‍රධාන පරිපාලන නගරය ලෙස නම් කර තිබෙන්නේ මාන්කුලම්. පසුගිය කාලේ ත්‍රිකුණාමලයේ තිබුණු පළාත් සභාව අපි යාපනයට ගෙනාවා. පළාත් සභාවත් යාපනයේ තිබෙන නිසා ප්‍රධාන ලේකම්ගේ කාර්යාලයත් ඒ ආසන්නයේම ඉදිකරගෙන යනවා. දැන් සියලුම ආයතන තිබෙන්නේ යාපනයේ. දෙපාර්තමේන්තු 24ක්, ඉඩම් කාර්යාල 5ක් තිබෙනවා. පරිපාලනමය කටයුතු අතින් දැන් යාපනයේ කිසිම ප්‍රශ්නයක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>21</day>
    </date>
    <link>http://www.dinamina.lk/2013/05/21/_art.asp?fn=f1305212</link>
    <topic>සන්නිවේදන තාක්ෂණයෙන් තොර සමාජයකට පැවැත්මක් නැත</topic>
    <author/>
    <content>අදට (17) යෙදෙන ‘ජාත්‍යන්තර විදුලි සංදේශ සහ තොරතුරු තාක්ෂණ සමාජ දිනය’ නිමිත්තෙනිසන්නිවේදනය සහ තාක්ෂණය පුළුල්වීමත් සමඟ සමාජ මානවයා විශ්වය සමඟ තොරතුරු හුවමාරු කර ගැනීමේ පිපාසයකින් පෙළෙමින් සිටිති. මේ වන විට නුතන සන්නිවේදන විද්‍යාඥයින් ගවේෂණය කරනු ලබන්නේ අපගේ පෘථිවියෙන් බැහැර වූ වෙනත් ග්‍රහලෝක වල ජීවත්වන කිසියම් දියුණු ප්‍රාණීන් සිටී ද යන්නත් එකී ප්‍රාණීන් සමඟ තොරතුරු හුවමාරුකර ගන්නේ කෙසේ ද යන්නත් පිළිබඳවය.මෙවැනි දියුණු සමාජ සංස්කෘතියක් තුළ සන්නිවේදනය සහ තොරතුරු තාක්ෂණයෙන් තොරව කවර හෝ ජන සමූහයක පැවැත්මක් ගැන සිතිය නොහැකිය. සන්නිවේදනය සහ තොරතුරු තාක්ෂණය මානවයාගේ සමාජ අවශ්‍යතාවක් මෙන් ම සමාජ සබඳතා ගොඩනංවන ප්‍රධාන සාධකයක් බවට පත් වී තිබේ. එසේම සන්නිවේදනය සහ තොරතුරු තාක්ෂණය මානව සමාජයේ ඉදිරි පැවැත්මට මෙන් ම මානව සංවර්ධනයට ද එක සේ බලපානු ලබයි.ශ්‍රී ලංකාව වැනි දියුණු වෙමින් පවතින රටක තොරතුරු හා සන්නිවේදන තාක්ෂණය මගින් සිදු කළ හැකි මෙහෙවර අති විශාලය. දිනෙන් දින වෙනස් වන සමාජය තුළ පොදු ජනතාවගේ විඥානය පුළුල් කරමින් සමාජ සංවර්ධනයක් සිදු කිරීමට යාමේදී සන්නිවේදනය සහ තොරතුරු තාක්ෂණය බෙහෙවින් උපකාරී වේ. එමෙන්ම අපගේ සමාජය අපේක්ෂිත ඉලක්ක කරා යොමු කරවීම සම්බන්ධව සහ නව මුහුණුවරකින් යුත් මාධ්‍ය සංස්කෘතියක් නිර්මාණය කර ගැනීම වෙනුවෙන් ද මෙම තාක්ෂණික භාවිතාව වැදගත් වනු ඇත.සන්නිවේදනය සහ තොරතුරු තාක්ෂණයේ නැගීමත් සමඟ එම විෂය ක්ෂේත්‍රය තුළ නව ප්‍රවණතා සංකල්ප සහ විවිධ සන්නිවේදන ක්‍රියාකාරකම් මතු විය. එහි ප්‍රතිඵලයක් වශයෙන් වර්ෂ 1969 මැයි මස 17 වන දිනෙන් ආරම්භ කෙරුණු ජාත්‍යන්තර විදුලි සංදේශ දිනය පිළිබඳව ද මෙහිදී සිහිපත් කළ යුතුව තිබේ. ඉන් අනතුරුව සෑම වර්ෂයකම එම විශේෂිත දිනය සමරා තිබෙන අතර එම වකවානුව තුළ ජාත්‍යන්තර විදුලි සංදේශ සංගමය (International Telecommunication Union - ITU) බිහිවී ඇති බව ද මූලාශ්‍රවලින් හෙළි වේ.පසුව වර්ෂ 2005 නොවැම්බර් මාසයේ දී රැස්වූ ජාත්‍යන්තර තොරතුරු තාක්ෂණ සමාජය (WSIS) විසින් එවක පැවති එක්සත් ජාතීන්ගේ මහා සමුළුව වෙත මැයි මස 17 වන දින ‘ජාත්‍යන්තර තොරතුරු තාක්ෂණ දිනය’ වශයෙන් නම් කරන ලෙස යෝජනාවක් ඉදිරිපත් කර තිබේ. ඒ අනුව තොරතුරු තාක්ෂණ විෂය ක්ෂේත්‍රයේ වැදගත්කම සහ එම තාක්ෂණය භාවිත කළ ජන සමාජ වල උද්ගත වී තිබුණු ගැටලුකාරී තත්ත්වයන් සම්බන්ධව විශේෂ අවධානයක් යොමුවීමෙන් අනතුරුව එවක එක්සත් ජාතීන්ගේ මහා සමුළුව විසින් මැයි මස 17 වන දින ජාත්‍යන්තර තොරතුරු තාක්ෂණ සමාජ දිනය ලෙස නම් කරන ලදී.කරුණු කාරණා එසේ පැවතිය දී වර්ෂ 2006 නොවැම්බර් මාසයේ දී තුර්කි රාජ්‍යයේ දී පවත්වන ලද ජාත්‍යන්තර විදුලි සංදේශ සංගමයේ රාජතාන්ත්‍රික සමුළුවේදී ලෝක විදුලි සංදේශ දිනය සහ ජාත්‍යන්තර තොරතුරු තාක්ෂණ දිනය එකම දිනයකදී පැවැත්වීමට යෝජනා වී තිබෙන අතර එදා ‍සිට මේ දක්වා සෑම වර්ෂයකම මැයි මස 17 වැනි දින ‘ජාත්‍යන්තර විදුලි සංදේශ සහ තොරතුරු තාක්ෂණ සමාජ දිනය’ වශයෙන් සැමරීම ආරම්භ වී තිබේ. මේ අනුව 2013 වර්ෂයේ ‘ලෝක විදුලි සංදේශ සහ තොරතුරු සමාජ දිනයේ’ තේමාව බවට පත්වී තිබෙන්නේ ‘තොරතුරු හා සන්නිවේදන තාක්ෂණය සහ මාර්ග සුරක්ෂිතතාව ඉහළ නැංවීම’ යන්නයි.තොරතුරු සහ සන්නිවේදන තාක්ෂණය විවිධ සමාජ ස්ථර නියෝජනය කරන ජන සමූහ වල සන්නිවේදන අවශ්‍යතා වෙනුවෙන් සැලකිය යුතු කාර්යභාරයක් සිදු කරනු ලබයි. මෙහිදී සන්නිවේදන සහ තාක්ෂණික ක්‍රමවේද අපගේ ජන සමාජය තුළ ද දිනෙන් දින ප්‍රචලිත වෙමින් තිබේ. එබැවින් වේගවත් සමාජ සංවර්ධනයකට මුහුණ දීම සඳහා නවීනත්වයේ පහසුකම් රිසි සේ පරිහරණය කිරීමට අපේ රටේ පුරවැසියන් ද හුරු විය යුතුය.එසේම මේ වන විට ජාතික මාර්ග සංවර්ධනයට සුවිශේෂී වූ ස්ථානයක් හිමි වී තිබේ. ගම් සහ නගර කේන්ද්‍ර කර ගනිමින් දියුණු මාර්ග පද්ධති නිර්මාණය වෙමින් පවතී. මේ අනුව 2013 වර්ෂය වෙනුවෙන් ‘ජාත්‍යන්තර විදුලි සංදේශ සහ තොරතුරු සමාජ දිනයට සමගාමීව නම් කර තිබෙන තේමා පාඨය ද අපේ රටට ඉතාම වැදගත් වනු ඇත.වර්තමානයේ අපේ රටේ මාර්ගවල ධාවනය වන බොහෝ රථ වාහන මගින් විවිධ අනතුරු සහ දුෂ්කරතා මතු වී තිබේ. මෙම තත්ත්වය අවම කර ගැනීම සඳහා ද කාලය එළැඹ තිබේ. විශේෂයෙන් මේ වන විට අප රට තුළ ව්‍යාප්ත වෙමින් පවතින අධිවේගී මාර්ග ආරක්ෂිතව භාවිත කිරීම සම්බන්ධව නිරතුරුවම දැනුවත් කිරීමේ වැඩ පිළිවෙළක දැඩි අවශ්‍යතාවක් පවතී. අධිවේගී මාර්ගවල රිය පැදවීමේදී සිදු වන හදිසි අනතුරු සහ ආපදා වළක්වා ගැනීම පිණිස නව සන්නිවේදන තාක්ෂණික ක්‍රමවේද ලොව පුරා ව්‍යාප්ත වී තිබෙන අතර එකී තාක්ෂණය වගකීමෙන් සහ ආරක්ෂාකාරීව භාවිත කිරීමට හුරු විය යුතුව ඇත. එමෙන්ම වර්තමානයේ දී ප්‍රධාන වශයෙන් සංවර්ධනය වෙමින් පවත්නා රටවල සෑම වර්ෂයකම වාහන අනතුරුවලින් මිලියන 13ක පමණ ජනතාවක් මිය යන බවත් මිලියන 30ත් 50ත් අතර ප්‍රමාණයක ජනතාව තුවාල ලබන බවත් මූලාශ්‍ර වලින් හෙළි වී තිබේ.විවිධ සන්නිවේදන ක්‍රම සහ උපකරණ උපයෝගී කරගෙන තම වාහනය පැදවීම කිසිසේත් යෝග්‍ය නොවනු ඇත. අපේ රට තුළ රිය අනතුරු මෙන්ම වෙනත් ආපදා ඉහළ යාමට ප්‍රධානම හේතු වී තිබෙන්නේ රිය පදවන විට ජංගම දුරකථන භාවිත කිරීම සහ ගුවන් විදුලියට සවන් දීම වැනි අතිරේක කාර්යයන්ය. මෙවැනි අවස්ථාවලදී තම වාහනය පදවන විට කිසිදු අයුරකින් තම දෑත් භාවිත නොකරණ උපකරණ (hands - free devices) සහ ආරක්ෂිත සම්බන්ධක උපකරණ පමණක් භාවිතය ප්‍රවර්ධනය කරන ලෙසට ජාත්‍යන්තර විදුලි සංදේශ සංගමය විසින් මේ වන විටත් අවශ්‍ය මග පෙන්වීම් සහ උපදෙස් ලබාදී තිබේ.මේ අනුව මාර්ග සුරක්ෂිතතාව සඳහා අප සියලු දෙනාගේම විශේෂ අවධානයක් යොමු විය යුතු බව පැහැදිලි වන කරුණකි.මහා මාර්ග සුරක්ෂිතතාව වැඩිදියුණු කිරීමේලා තොරතුරු සහ සන්නිවේදන තාක්ෂණය භාවිත කිරීම පිණිස ජාතික ප්‍රතිපත්තියක අවශ්‍යතාවක් ද පවතී. මේ අනුව රිය පැදවීමේදී අනුගමනය කළ යුතු තාක්ෂණික ක්‍රමවේද ඵලදායීව යොදා ගැනීම සහ සන්නිවේදන පද්ධති සහ ඒවා පරිහරණය කරන ආකාරය පිළිබඳ ප්‍රමිති ද ඉදිරියේදී අප සැවොම හඳුනාගත යුතුව තිබේ.ජනතාවගේ සාමාන්‍ය දැනීම වර්ධනය කර ගැනීමට සහ වේගවත් සංවර්දනය හමුවේ පොදු ජන විඥානය ඉහළටම නංවා ජාතික සංවර්ධනයට සාර්ථකව මුහුණ දීමට හුරුකර වීමේදී සන්නිවේදනය සහ තොරතුරු තාක්ෂණය නියත වශයෙන් වැදගත් වන බව ප්‍රත්‍යක්ෂය.එසේම ක්‍රමවත් ප්‍රවාහන පද්ධතියක් ස්ථාපිත කිරීම උදෙසා ජාත්‍යන්තර විදුලි සංදේශ සහ තොරතුරු සමාජ දිනයේදී මෙවර තේමාව බවට පත් වූ ‘තොරතුරු හා සන්නිවේදන තාක්ෂණය සහ මාර්ග සුරක්ෂිතතාව ඉහළ නැංවීම’ යන සංකල්පය ද අපේ රටේ වේගවත් සංවර්ධන ක්‍රියාවලියට බෙහෙවින් වැදගත් වනු ඇත.අනුෂාද් වෙදගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305222</link>
    <topic>සුවඳ විලවුන් හදන මෙරටට ආවේණික රු. කෝටි 20ක ශාක කොටස් අත්අඩංගුවට</topic>
    <author>විජයානි එදිරිසිංහ</author>
    <content>මෙරටට පමණක් ආවේණික සුවඳ විලවුන් නිෂ්පාදනයට ගන්නා මිල අධික රුපියල් කෝටි 20ක් පමණ වටිනා ශාක කොටස් තොගයක් කොළොන්නාව ප්‍රදේශයේ නිවාස දෙකක තිබී විශේෂ කාර්ය බළකායේ නිලධාරී කණ්ඩායමක් මගින් සැකකරුවන් හය දෙනකුද සමඟ අත්අඩංගුවට ගෙන තිබේ.විශේෂ කාර්ය බළකායේ මෙහෙයුම් මූලස්ථානයේ නිලධාරීන්ට පෙරේදා (20) ලැබුණු තොරතුරක් මත කණ්ඩායමක් ගොස් මේ වටිනා ශාක කොටස් තොගය මෙසේ සොයා ගන්නා විට ඒවා අපනයනයට සූදානම් කර තිබී ඇත. අත්අඩංගුවට ගත් සැකකරුවන් හය දෙනාගෙන් දෙදෙනෙක් ඉන්දියන් ජාතිකයෝ වෙති.වටිනා සුවඳ විලවුන් වර්ග නිෂ්පාදනයට යොදා ගන්නා ගයි‍රිනෝපස් වල්ලා (Gyrinops walla) හෙවත් වල්ලපට්ටා කිලෝග්‍රෑම් 13,489 සහ සුදු හඳුන් කොටස් කිලෝග්‍රෑම් 06ක් මෙසේ අපනයනයට සූදානම් කර තිබිණි.‍මලයාසියාව ඉන්දුනීසියාව වැනි රටවල 'අනිල්' වශයෙන් භාවිත කරන සුවිශේෂී සුවඳ විලවුන් වර්ගය සහ යුරෝපීය රටවල් මෙමගින් සුවිශේෂී සුවඳ විලවුන් වර්ග නිෂ්පාදනය කරති.පිටරටවල මේ ශාක කොටස් ග්‍රෑම් 1ක් අමෙරිකානු ඩොලර් 2 - 5 අතර මුදලකටද එම ශාකයේ මැලියම් කිලෝග්‍රෑම් එකක් අමෙරිකානු ඩොලර් විසිපන් දහසකටද අලෙවි කෙරේ. මෙරට තෙත් කලාපයේ රක්ෂිතවල හා ශ්‍රී පාද අඩවියේ වැවෙන මේ ශාකය තර්ජනයට ලක්වූ ශාක ආරක්ෂා කිරීමේ ජාත්‍යන්තර සම්මුතියට පවා නිර්දේශ වී ඇත.විශේෂ කාර්ය බළකායේ අණදෙන නිලධාරී ආර්. එම්. එම්. සී. රණවන මහතාගේ නියෝග හා උපදෙස් පරිදි පොලිස් අධිකාරී වරුණ ජයසුන්දර මහතාගේ අධීක්ෂණය යටතේ ‍පොලිස් පරීක්ෂක නදීක සිල්වා ඇතුළු නිලධාරීන් කණ්ඩායමක් වැටලීම සිදු කළහ.සැකකරුවන් වැඩිදුර විමර්ශන කටයුතු සඳහා වැල්ලම්පිටිය පොලිසියට බාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305223</link>
    <topic>‘මහසෙන්’ නමට එරෙහිව කාලගුණය ඉදිරිපිට සත්‍යග්‍රහයක්</topic>
    <author/>
    <content>නැඟෙනහිර සුළි කුණාටුව ‘මහසෙන්’ නමින් නම් කිරීමට එරෙහිව කාලගුණ විද්‍යා දෙපාර්තමේන්තුව ඉදිරිපිට දී මේ මස 30 වැනිදා සත්‍යග්‍රහයක් සිදු කිරීමට දේශීය වාරි සංස්කෘතික උරුමය සුරැකීම සඳහා වූ ජාතික සභාව තීරණය කර ඇත.ජාති හිතෛෂි බහු ජන සංවිධාන සහ රජරට ගොවි සංවිධාන එක්ව මේ සත්‍යග්‍රහය පවත්වයි.කාලගුණ විද්‍යා දෙපාර්තමේන්තුව සිදු කරන ජාතික මෙහෙවර තම සභාව මඟින් අගය කළ ද, සුළි කුණාටුවට නම් තැබීම සම්බන්ධයෙන් කර තිබෙන රාජ්‍යද්‍රෝහී, දේශද්‍රෝහී ක්‍රියාව සම්බන්ධයෙන් ජාතියෙන් සමාව ගන්නා තෙක් තම සභාවේ ක්‍රියාකාරකම් නොනවත්වන බව එම සභාවේ මහ ලේකම් නිමල් වීරතුංග මහතා පවසයි.ජනාධිපති මහින්ද රාජපක්ෂ මහතා ඇතුළු රාජ්‍ය නායක ධුරාවලියේ ඓතිහාසික යුග මෙහෙවරක් ඉටු කළ මහසෙන් රජුන්ට වූ අපහාසය, අගෞරවය පිළිබඳ මේ වන විටත් රහස් පොලීසිය වෙත පැමිණිලි ‍කර තිබෙන අතර අඳාළ පරීක්ෂණ වාර්තා අනුව ඉදිරි තත්ත්වය පිළිබඳ නීතිමය පියවර දෙපාර්තමේන්තුවට එරෙහිව ගැනීමට කටයුතු කරන බවත් එම සභාව දැනුම්දෙයි."මහසෙන්" නම යොදා ගනිමින් සුළි කුණාටුව නම් කිරීම සම්බන්ධයෙන් ජාතියෙන් සමාව ගැනිමට කාලගුණ විද්‍යා දෙපාර්තමේන්තුව පියවර ගත යුතු බව දේශීය වාරි සංස්කෘතික උරුමය සුරැකීම සඳහා වූ ජාතික සභාව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305224</link>
    <topic>එජාප නායක රනිල්ගේ බිරිය වර්ජනය කඩකරයි</topic>
    <author/>
    <content>එක්සත් ජාතික පක්ෂය, ජනතා විමුක්ති පෙරමුණ ඇතුලු විපක්ෂය ආණ්ඩුවට එරෙහිව ක්‍රියාත්මක කරන වැඩවර්ජනයට සහය නොදී එක්සත් ජාතික පක්ෂයේ නායක රනිල් වික්‍රමසිංහ මහතාගේ බිරිය මහාචාර්ය මෛත්‍රී වික්‍රමසංහ මහත්මිය ඊයේ (21) සුපුරුදු පරිදි කැලණිය විශ්වවිද්‍යාලයේ සේවයට වාර්තා කර තිබේ.වැඩවර්ජනය සුදානම් කර තිබු ඊයේ(21) දින සුපුරුදු පරිදි උදේ 9.30ට පමණ සිය මෝටර් රථයෙන් ඇය විශ්වවිද්‍යාලයට පැමිණ මානව ශ්‍රාස්ත්‍ර පීඨය යටතේ ඇති සිය ඉංග්‍රීසි අධ්‍යානාංශයේ රාජකාරී කටයුතු ආරම්භ කර ඇත.ස්ත්‍රී පුරුෂ සමාජභාවය පිළිබඳ අධ්‍යයන ආයතනයේ අධ්‍යක්ෂ වශයෙන්ද කටයුතු කරන මෛත්‍රී වික්‍රමසිංහ මහත්මිය එම අධ්‍යාංශයටද පැමිණ සිය රාජකාරී ඉටු කර ඇතැයි දැනගන්නට ලැබේ.එක්සත් ජාතික පක්ෂය ඇතුලු විපක්ෂය ඊයේ (21) ක්‍රියාත්මක කළ වැඩවර්ජනයට විශ්වවිද්‍යාල ආචාර්යවරුන්ගේ සමිති සම්මේලනයේ ඇතැම් පිරිස් ද සහය දක්වා ඇති අවස්ථාවේ එක්සත් ජාතික පක්ෂයේ නායකයාගේ බිරිය වශයෙන් මෙන්ම විශ්වවිද්‍යාල ආචාර්යවරියක් වශයෙන් ඇය මේ වැඩවර්ජනයට සහය නොදැක්වීම විශේෂත්වයකි.රනිල් වික්‍රමසිංහ මහතා ඊයේ (21) විවිධ රූපවාහිනි නාලිකා ඔස්සේ ද මේ වැඩවර්ජනයට සහය දක්වා පාරට බහින ලෙස ජනතාවගෙන් ඉල්ලා සිටි අවස්ථවේ ඇය මේ තිරණය ගැනීම ගැටලුවක් ව ඇත.ජනතාව නොමග යවමින් ආණ්ඩුවට එරෙහිව පාරට බස්සන්නට විවිධ උපක්‍රම යොදන එක්සත් ජාතික පක්ෂය ඇතුලු විපක්ෂයේ ක්‍රියාපටිපාටියට එරෙහිව ගොස් සිසුන්ගේ අනාගතය අඳුරු නොකරන්නට ඇය ගනු ලැබු තීරණයට විශ්වවිද්‍යාල ප්‍රජාව ද ස්තුතිය පළ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305225</link>
    <topic>ශ්‍රී ලාංකික ශ්‍රමිකයන් එවන විදේශ විනිමයේ වර්ධනයක්</topic>
    <author>මහින්ද අලුත්ගෙදර</author>
    <content>ශ්‍රී ලාංකීය ආර්ථිකය ශක්තිමත් කිරීම සඳහා දැවැන්ත කාර්යභාරයක් ඉටුකරන විදේශගත ශ්‍රී ලාංකික ශ්‍රමිකයන් විසින් මෙරටට එවන විදේශ විනිමය ප්‍රමාණයේ කැපී පෙනෙන වර්ධනයක් පෙන්නුම් කරන බව ශ්‍රී ලංකා මහ බැංකුව පවසයි.පසුගිය 2012 වසරේ මුල් කාර්තුවේදී විදේශ සේවා නියුක්තිකයන්ගේ ප්‍රේෂණ අගය අමෙරිකානු ඩොලර් මිලියන 1,507.8 ක්ව පැවැති බවද ඊට සාපේක්ෂව මේ වසරේ (2013) මුල් කාර්තුවේදී එම අගය ඇමෙරිකානු ඩොලර් මිලියන 1,560 දක්වා වර්ධනය වෙමින් සියයට 3.4 ක වර්ධනයක් පෙන්නුම් කර ඇතැයිද එම බැංකුව නිකුත්කළ නවතම වාර්තාවක් මඟින් පෙන්වා දෙයි.වේගයෙන් ඉදිරියට ගමන් කරන ශ්‍රී ලංකාවේ ආර්ථිකය ශක්තිමත් කිරීම සඳහා විදේශගත ශ්‍රී ලාංකික ශ්‍රමික ප්‍රජාව ලබාදෙන සහයෝගය විශිෂ්ඨ බවද ශ්‍රී ලාංකිකයන් ලක්ෂ 17 ක් පමණ ලෝකයේ විවිධ රටවල සේවය කරන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා පැවසීය.එම ශ්‍රමික ප්‍රමාණයෙන් ලක්ෂ 12 ක් පමණ මැදපෙරදිග කලාපයේ සේවය කරන බව පෙන්වාදුන් නියෝජ්‍ය සාමාන්‍යාධිකාරීවරයා ශ්‍රී ලංකාවට ප්‍රේෂණය කරන මුදලින් වැඩිම ප්‍රමාණයක් එම කලාපයෙන් බවද සඳහන් කළේය.මේ අතර ශ්‍රී ලංකා මහ බැංකුව පෙන්වා දෙන්නේ විදේශ සේවා නියුක්තිකයන්ගේ ප්‍රේෂණවලට අමතරව විවිධ ආයෝජන, සංචාරක ඉපැයීම, රාජ්‍ය අංශයේ ලැබීම් ආදිය කැපී පෙනෙන ලෙස වර්ධනය වී තිබෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305226</link>
    <topic>හිටපු නියෝජ්‍ය ඇමැති දයා ටී. පස්කුවල් අවුරුදු 101ක් ආයු වළඳා අභාවප්‍රාප්ත වේ</topic>
    <author/>
    <content>ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයකු හා හිටපු නියෝජ්‍ය අමාත්‍යවරයකු වූ දයා ටී. ප‍ස්කුවල් මහතා ඊයේ (21) අභාවප්‍රාප්ත විය.මිය යන විට 101 වන වියේ පසු වූ ඒ මහතා ප්‍රවීණ ඉංග්‍රීසි ගුරුවරයකු ලෙසද කටයුතු කළේය. දේහය මතුගම නෑබඩ පාරේ පස්කුවල් නිවසේ තබා ඇත.1912 ජුනි මස 09 වන දින මතුගම ඌරාගොඩ වැලිපැන්න ග්‍රාමයේදී උපත ලද නමින් දයාසේන ටර්නෝලිස් පස්කුවල් නම් වූ ඔහු දොන් දාවින් පස්කුවල් අප්පුහාමි 4 මහතාගේ සහ කන්නන්ගර කෝරලලාගේ දෝන ඛෙමා නෝනා මහත්මියගේත් කුළුඳුල් දරුවා විය. ඔහුට බාල සහෝදර සහෝදරියන් එකොළොස් දෙනෙක් විය.දයා ටී පස්කුවල් නමින් ප්‍රසිද්ධියට පත් ඔහු පළමුවෙන්ම මතුගම රජයේ සිංහල පාසලෙන් අකුරු කරන ලදී. ඉංග්‍රීසි අධ්‍යාපනයට ඔහු තුළ වූ ඇල්ම හා දැඩි කැමැත්ත නිසා කළුතර හෝලික්‍රොස් විද්‍යාලයට ඇතුළත් වී ඇත. පසුව කෝට්ටේ ආනන්ද ශාස්ත්‍රාලයට ඇතුළත් වූ ඔහු කේම්බ්‍රිජ් සීනියර් විභාගය සඳහා ද සූදානම් වී ඇත.දෙවන ලෝක යුද්ධය නිසා එම කඩඉම ජය ගැනීමට ඔහුට නොහැකි වී ඇත.1935දී හොරණ බටුවිට විද්‍යාලයේ ඉංග්‍රීසි උපගුරුවරයෙකු වශයෙන් වෘත්තීය ආරම්භ කළ පස්කුවල් මහතා එහි මාස නවයක කාලයක් සේවය කර නැවත කොළඹ ආනන්ද ශාස්ත්‍රාලයේ උපගුරුවරයකු ලෙස මාරු විය.මේ අවස්ථාව වන විට දෙවන ලෝක යුද්ධය උග්‍ර අතට පත්වෙමින් පැවති බව එතුමා කියා ඇත. ඒ කාලය වන විට කොළඹ පාසල් වහන තත්ත්වයක් උදා විය. ඒකාලේ ආනන්ද ශාස්ත්‍රාලයේ ශාඛාවක් මතුගම පිහිටුවීමට මෙතුමා විසින් යෝජනා කර ඇත.ගුරු තනතුරේ සේවය කරන කාලයේ මුල්මාස කීපයක් පමණක් වැටුප් ලබා ඇති පස්කුවල් මැතිතුමා අනතුරුව වැටුප් පවා නොගෙන සේවය කර ඇත.මෙවැනි උදාර ගුණසම්පන්න ගුරුභවතෙකු වන දයා ටී පස්කුවල් මැතිතුමාග් දේශපාලන ජීවිතයද සැප සම්පත්වලින් පිරුණු එකක් නොවේ.එතුමා පස්දුන් කෝරලයට ඉමහත්කීර්තියක් හා ආදර්ශයක් දුන් ගුරු නායකයකු මෙන්ම මුළු මහත් දේශයටම ගෞරවාන්විත සේවයක් කර ඇත.1943 දී තම දේශපාලන ජීවිතය ආරම්භ කරන පස්කුවල් මහතා මතුගම ගම්කාර්ය සභාවේ සභිකයකු ලෙස තේරීපත්වී ඇත. 1956 දී මතුගම කොට්ඨාසයෙන් පාර්ලිමේන්තුවට පිවිසි දයා ටී. පස්කුවල් මැතිතුමා මංමාවත් තැනීමේ පුරෝගාමියෙකු විය.1960 මැතිවරණයෙන් ශ්‍රී ලංකා නිදහස් පක්ෂය ජයගත් දයා ටී. පස්කුවල් මහතා පළාත් පාලන උප ඇමැති ධුරයට පත් විය. පසුගිය වසරේ මනුස්ස ජීවිතයේ සියවසක් ආයු වැළඳූ දයාටී පස්කුවල් නම් වූ මේ උදාර ජන නායකයා වසර 101ක් ආයු වළඳා 2013 05 21 වන දින දැයෙන් සමුගන්නට විය. ඒ සම්බන්ධව කෙටි සටහනකි මේ. එතුමාට නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305227</link>
    <topic>උපසම්පදාව පිහිටුවා වසර 260යි රාජ්‍ය උත්සවය අද මහනුවරදී</topic>
    <author>අසේල කුරුළුවංශ</author>
    <content>සියම් උපසම්පදාව පිහිටුවා වසර 260ක් සපිරීම නිමිත්තෙන් පවත්වන රාජ්‍ය උත්සවය ජනපති මහින්ද රාජපක්ෂ මහතාගේ ප්‍රධානත්වයෙන් අද (22) පස්වරු 3.00ට ශ්‍රී දළදා මාලිගාවේ ඓතිහාසික මහ මළුවේදී පැවැත්වෙයි.මල්වතු අස්ගිරි උභය මහා විහාරීය මහානායක ස්වාමීන් වහන්සේගේ අනුශාසනා පරිදි මෙම උත්සවය බුද්ධ ශාසන අමාත්‍යාංශය, බෞද්ධ කටයුතු දෙපාර්තමේන්තුව, සංස්කෘතික අමාත්‍යාංශය හා විදේශ කටයුතු අමාත්‍යාංශ එක්වී සංවිධානය කරයි.සියම් දේශයෙන් උපසම්පදාව මෙරටට වැඩම කර මෙම වසරට වර්ෂ 260ක් සපිරීම නිමිත්තෙන් පවත්වන රාජ්‍ය උත්සවයෙන් අනතුරුව එළඹෙන වෙසක් පුන් පොහෝ දිනයෙන් මල්වතු අස්ගිරි උභය මහා විහාරික උපසම්පදා පුණ්‍යකර්මය ආරම්භ කෙරේ.වෙසක් පුන් පොහෝ දින සිට පොසොන් ‍පුන් පොහෝ දිනය දක්වා උපසම්පදා කටයුතු පැවැත්වෙන අතර මල්වතු අස්ගිරි උභය මහා විහාර පාර්ශවයන්ට අයත් සාමණේර හිමිවරු 400 නමක් මෙම කාලය තුළ උපසම්පදාව ලැබීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305228</link>
    <topic>සමෘද්ධි වෘත්තිය සමිති 12 ක් සුපුරුදු පරිදි ඊයේ වැඩ</topic>
    <author/>
    <content>ජනපතිඳුන්ගේ රට නංවන වැඩපිළිවෙළ වටා මහා පවුරක් සේ අපි සිටින්නෙමු! කපටි ආරක්ෂකයන්ගේ බස්වලට නොරැවටෙන්නෙමු! යන පණිවුඩය ලබා දෙමින් ශ්‍රී ලංකා සමෘද්ධි අධිකාරියේ හා ඊට සම්බන්ධිත වෘත්තීය සමිති 12 ක සේවක සේවිකාවෝ ඊයේ (21) සුපුරුදු පරිදි රාජකාරියේ නිරත වූහ.රට පුරා වැඩවර්ජනයක් පැවැත්වීමට ඇතැම් දෙනා උත්සාහ කළ ද ඊට එරෙහිව වැඩ කරන ජනතාව නියෝජනය කරන තම වෘත්තීය සමිති 12ම පෙළ ගැසුණු බව මේ පිළිබඳව අදහස් දක්වමින් එහි නායකයෝ කියා සිටියහ.ජනාධිපතිතුමා රටට සාමය සංවර්ධනය ගෙන ආවා. එය නැවත ආපසු හැරවීමට දෙස් විදෙස් විෂම බලවේග ක්‍රියාත්මකයි. අපි ඒවා පරදවමු යන පණිවුඩය වෘත්තීය සමිති නායකයෝ ජාතියට ලබා දුන්නා.ආර්ථික සංවර්ධන ඇමැති බැසිල් රාජපක්ෂ මහතා දිවි නැඟුම සංවර්ධන දෙපාර්තමේන්තුව බිහි කොට මේ දිළිඳුකම පිටු දැකීමටත් වෘත්තීය අයිතීන් සුරැකීමටත් කටයුතු කරනවා. ඒ වැඩපිළිවෙළ කඩාකප්පල් කිරීමට උදව් කරන්න අපි සූදානම් නැහැ ඔවුහු කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n1305229</link>
    <topic>යාපනය - දියතලාව බසය රම්බොඩදී පෙරළී 16ක් තුවාල</topic>
    <author>අසේල කුරුළුවංශ හා ගම්පොළ සමූහ සහ නුවරඑළිය විශේෂ</author>
    <content>යාපනයේ සිට දියතලාව බලා ගමන් ගනිමින් තිබූ පෞද්ගලික බස් රථයක් කොත්මලේ පොලිස් වසමේ රම්බොඩ ප්‍රදේශයේදී ඊයේ (21) පෙරවරු 5.00ට පමණ අඩි 60ක පමණ බෑවුමකට පෙරළීමෙන් එහි රියදුරු ඇතුළු 16 දෙනකු තුවාල ලැබ ඇත.අනතුර සිදුවන විට බස්රථයේ මඟින් 20 දෙනෙකු පමණ ගමන් ගනිමින් සිට ඇති බව පොලිස් පරීක්ෂණ මගින් අනාවරණය වී තිබේ.තුවාලකරුවන් කොත්මලේ රෝහලට ඇතුළත් කර ඇත.බස් රථයේ රියදුරුට නින්ද යෑමෙන් අනතුර සිදු වන්නට ඇති බවට පොලිසිය සැක කරයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත කොත්මලේ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n13052210</link>
    <topic>සෑම නිවසකටම විදුලිය, ජලය ලබාදීම රජයේ ප්‍රතිපත්තියයි</topic>
    <author>චමීර ඇල්ලදෙණිය</author>
    <content>2013 දී සෑම නිවසකටම විදුලියත්, 2016 සෑම නිවසකටම පානීය ජලය ලබාදීම රාජ්‍ය ප්‍රතිපත්තිය බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ඡන්ද බලාගෙන තීන්දු තීරණ ගන්නවාට වඩා මහජන සුභසිද්ධිය වෙනුවෙන් තීන්දු තීරණ ගැනිම රජයේ අරමුණ බවද අලහප්පෙරුම මහතා පැවසීය. මාතර, දික්වැල්ල, අරංකහදෙනිය, නාවරහේන, වේහැල්ල ජල යෝජනා ක්‍රම කිහිපයක් ජනතා අයිතියට පත්කිරීම වෙනුවෙන් පැවැති උත්සවයට සහභාගීවෙමින් ඇමැතිවරයා මේ බව කීවේය.එහදී වරඩිදුරටත් අදහස් දැක්වූ ඇමැතිවරයා..අද ලෝකයේ ජනගහනය බිලියන 07 යි. අමතක කරන්න එපා ජනගහනයෙන් බිලියන 02 ක ප්‍රමාණයකට දිනකට ජලය ලිටර් 02 ක් වත් භාවිතය සඳහා නොමැති බවයි. වතුර නොමැතිව ලෝකයේ මැරෙන ජනතාව ලක්ෂ 02 කට වැඩියි. අද තෙල්වලට මැදපෙරදිග තිබෙන මිල තවත් කාලයකින් වතුරට ලැබෙනවා.එදා කිරි බෝතලයට මිලක් ඉල්ලුමක් තිබුණා. අද කිරිබෝතලයට උඩින් වතුර බෝතලයට ඉල්ලුමක් තිබෙනවා. තව වසර 10 ක් යනවිට පෙට්‍රල් බෝතලයට උඩින් වතුරට බෝතලයය ඉල්ලුම තිබෙනවා.ඊළඟ දශක දෙකක කාලයේ ලෝක යුද්ධයක් ඇතිවෙන්න පුළුවන්. ජලය මුල්කරගෙන බව එක්සත් ජාතීන්ගේ සංවිධානය අනාවරණය කර ඇතිබවයි. මේ නිසා ජලය රන් මෙන් අර පරිස්සමෙන් පාවිච්චි කළ යුතුයි. 2013 වර්ෂයේ සෑම නිවසකටම විදුලිය තිබිය යුතු බවත්, කුප්පු ලාම්පුවෙන් පාඩම් කරන දරුවන් 2013 වන විට නොසිටිය යුතු බවත්, 2016 වන විට පානීය ජලය තිබිය යුතු බව මේ ආණ්ඩුවේ ප්‍රතිපත්තිය වී තිබෙනවා.මීට පෙර ආණ්ඩු තීන්දු ගත්තේ ඡන්දය දිහා බලලා. රට දිහා බලලා නෙමෙයි. මොන අභියෝගය ආවත් මහින්ද රාජපක්ෂ ජනාධිපතිතුමා තීන්දු ගන්නේ රටේ අනාගතය දිහා බලමින් වගේම දරුවන් දිහා බලායි. මහින්ද රාජපක්ෂ මැතිතුමාගේ රජය ප්‍රශ්න දිහා බලන විදියත් වෙනස්.මීට පෙර ආණ්ඩු කටයුතු කළේ මැතිවරණ කාලයට එන ප්‍රශ්ණ දිහා බලලයි. මැතිවරණ කාලයට මොනවා හෝ බෙදලා ජනතාව රවටන ඡන්ද ක්‍රමයක් තිබුණා. මහින්ද රාජපක්ෂ මැතිතුමා මේ ක්‍රමය වෙනස් කර මිනිසාගේ මූලික අයිතිවාසිකම් හඳූනාගෙන එම අයිතිවාසිකම් ලබාදෙන්න පොරොන්දු වුණා. මේ රටේ ජීවත් වෙන යුන්.එන්.පී., ජේ.වී.පී. එල්.ටී.ටී.ඊ වුනත් එම මිනිසුන්ගේ අයිතිවාසිකම් ඔවුන්ට ලබාදිය යුතුයි.අද විදුලි පන්දම් අල්ලගෙන යනවා. පන්දම බොහෝම ජනප්‍රිය මාතෘකාවක්. 2005 සිට අද දක්වා ස්වාභාවික විපතක් හැරෙන්නට එක පැයක් ලයිට් කපා තිබෙනවාද? අප ජීවත්ව සිටි කාලයේ ලොකුම නියඟය මීට මාස ගණනකට පෙර ආවා. වැව් පතුල් වතුර සිඳියාම අපගේ ජීවිත කාලයේදී අප දැක්කා. එම අවධියේත් එක පැයක් ලයිට් කැපුවේ නැහැ. අතිගරු ජනාධිපතිතුමා ලයිට් කපන්න දුන්නෙත් නැහැ.පසුගිය රජයන් කාලයේ විදුලි අර්බුදයට තිබුන විසඳූම් විදුලිය කැපුවා වගේම පෞද්ගලික අංශයෙන් වැඩි මිලට ගත්තා. නැතිනම් ඔරලෝසුව කැරකුවා. මේ ආණ්ඩුව තාවකාලික ඡන්දය දිහා බලලා තීන්දු ගන්නේ නැහැ. දුර දිග බලා රටේ අභිවෘද්ධියට තීන්දු ගත්තා.දික්වැල්ල මැතිවරණ කොට්ඨාසයේ පානීය ජල ව්‍යාපෘතියට රුපියල් ලක්ෂ 46 ක මුදලක් වෙන්කර ඇත. මෙදින බෝදරකන්ද ප්‍රදේශයට බස් රථයක අවශ්‍යතාවය ප්‍රවාහන ඇමැති කුමාර වෙල්ගම මහතා සමඟ සාකච්ඡා කර බස්රථයක් ඉදිරියේදී ලබාදීමට කටයුතු කළේය.දකුණු පළාත් සභා මන්ත්‍රී, කංචන විජේසේකර, දික්වැල්ල ප්‍රාදේශීය සභාවේ සභාපති, ක්‍රිෂාලි මුතුකුමාරණ, මහතා ඇතුලු ජනතා නියෝජිතයන් සහ ප්‍රදේශවාසීන් පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n13052211</link>
    <topic>තායිලන්ත අගමැතිනිය අපේ පාර්ලිමේන්තුව අමතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>තායිලන්ත අගමැති සිංග්ලූක් ෂිනවත්‍රා මහත්මිය, ශ්‍රී ලංකා පාර්ලිමේන්තුව ලබන 31 වැනිදා ඇමැතීමට නියමිතය.නිල සංචාරයක් සඳහා ශ්‍රී ලංකාවට ලබන 30 වැනිදා පැමිණෙන ෂිනවත්‍රා මහත්මිය මෙරට පාර්ලිමේන්තුව අමතන තුන්වන විදෙස් අගමැතිවරිය වේ.මින් පෙර ඉන්දීය අගමැති ඉන්දිරා ගාන්ධි සහ බ්‍රිතාන්‍ය අගමැති මාග්‍රර්ට් ත්‍රැචර් මහත්මීන් ශ්‍රී ලංකා පාර්ලිමේන්තුව අමතා ඇත.ශ්‍රී ජවහල්ලාල් නේරු, ලාල් බහදූර්, තක්සේන් ෂිනවත්‍රා යන අගමැතිවරුද ශ්‍රී ලංකා පාර්ලිමේන්තුව අමතා ඇත.තායිලන්ත අගමැති සිංග්ලූක් ෂිනවත්‍රා මහත්මිය 31 වැනිදා පස්වරු 2.45ට සභාව ඇමතීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n13052212</link>
    <topic>සමෘද්ධි බැංකු ‘බුදුසරණ’ ලක්ෂ 3ක් වෙසක් දා බෙදයි</topic>
    <author/>
    <content>ආර්ථික සංවර්ධන අමාත්‍යාංශය හා ශ්‍රී ලංකා සමෘද්ධි අධිකාරිය යටතේ ක්‍රියාත්මක 107ක් වූ සමෘද්ධි බැංකු සංගම් ජාලයෙන් අටවෙනි වරටත් බුදුසරණ පුවත්පතේ පිටපත් ලක්ෂ 03ක් ධර්මදානයක් ලෙස සිල් සමාදන්වන උවැසි උවැසියන් වෙත නොමිලයේ බෙදා හැරේ.ඒ සඳහා සහභාගී වීමට ඔබට බැතිබර ආරාධනා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n13052213</link>
    <topic>ශ්‍රී ලංගම ආදායම ලක්ෂ අසූවකින් නගී</topic>
    <author>චන්ද්‍රිකා පෙරේරා, ශීලා උඩුවර සහ මානෙල් පුෂ්පකුමාරි</author>
    <content>කඩාකප්පල්කාරී වැඩ වර්ජනයක් දියත් කිරීමට උත්සාහ කළ ඊයේ (21) දිනයේ දී ශ්‍රී ලංකා ගමනාගමන මණ්ඩලයේ ආදායම රුපියල් ලක්ෂ අසූවකින් වැඩිවී තිබේ.වෙනදාට වඩා බස් රථ දෙසීයක් ද වැඩිපුර සේවයේ යෙදවීමට හැකි වූ බවද එම මණ්ඩලයේ ප්‍රකාශකයකු “දිනමිණ”ට පැවැසීය.ශ්‍රී ලංකා ගමනාගමන මණ්ඩලයේ සාමාන්‍ය දිනක ආදායම රුපියල් ලක්ෂ 560ක් පමණ වන බවත් ඊයේ දිනයේ ආදායම රුපියල් ලක්ෂ 640ත් 650ත් දක්වා වැඩිවී තිබෙන බවත් හෙතෙම සඳහන් කළේය.සේවක පැමිණීම ද වෙනත් දිනවලට වඩා වැඩි බව ඔහු පෙන්වා දෙයි. මේ අනුව වැඩ වර්ජනය සම්පූර්ණයෙන්ම අසාර්ථක බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n13052214</link>
    <topic>විදුලි බිලට සහන දිය හැකිනම් රජය ඊට පසුබට වන්නේ නෑ</topic>
    <author>අසේල කුරුළුවංශ</author>
    <content>විදුලි ගාස්තු අඩුකර ජනතාවට සහන දියහැකි නම් රජය ඒ සඳහා ක්‍රියාමාර්ග ගැනීමට කිසිසේත් පසුබට නොවනු ඇතැයිද මෙම අවස්ථාවේ වර්ජන දියත් කිරීමට පෙර තමන්ගෙන් නියමාකාර සේවාවක් රටට ඉටුවන්නේ ද යන්න ඊට අනුබල දෙන පිරිස් කල්පනාකර බැලිය යුතු බවත් මල්වතු පාර්ශ්වයේ අනුනායක පූජ්‍ය නියංගොඩ විජිතසිරි නාහිමියෝ පවසති.වර්ජන දියත් කරමින් තම ඉල්ලීම් පමණක් දිනා ගැනීමට උත්සාහ කිරීමට වඩා සේවකකාරකාදීන් රට පිළිබඳව ද සිතා බැලිය යුතු බව උන්වහන්සේ පැවසූහ. වෙසක් සතිය ආරම්භ වීමත් සමඟ වර්ජන දියත් කිරීම අනුමත කළ නොහැකි බවද අනුනාහිමියෝ කීහ.ජනතා ඡන්දයෙන් ප්‍රජාතන්ත්‍රවාදීව තෝරාගත් ඕනෑම රජයක් හිතාමතා ජනතාව පීඩාවට පත්කර ජනතා අප්‍රසාදයට ලක්වීමට කැමැත්තක් නොමැති බවත් විදුලි ගාස්තු අඩුකළ හැකි නම් රජය ඒ සඳහා පියවර ගනු ඇති බවත් උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=n13052215</link>
    <topic>ගුරු වැටුප් නිසි වේලාවට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානයක</author>
    <content>ගුරු වැටුප් නිසි වේලාවට ලබාදීමට රජය පියවර ගෙන තිබෙන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (21) ප්‍රකාශ කළේය.වැටුප් ලබාදීමේ ‍දිනය වෙනස්වීම සම්බන්ධව කිසිවකු කිසිවක් පවසා නැති බැවින් එම කටයුතු වේලාවට සිදුව ඇති බව ද ඇමැතිවරයා අවධාරණය කළේය.කුරුණෑගල දිස්ත්‍රික් මන්ත්‍රී අකිල විරාජ් කාරියවසම් මහතා වාචික පිළිතුරු අපේක්ෂාවෙන් අසන ලද පැනයට පිළිතුරු දෙමින් ඇමැතිවරයා මේ බව කීවේය.ගුරු වැටුප් ගෙවීමේ දිනය වෙනස්වීම පිළිබඳ විපක්ෂ නායක රනිල් වික්‍රමසිංහ මහතා අගමැතිවරයාගෙන් විමසීමක් කළේය.   .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305221</link>
    <topic>මීගොඩ අයුර්වේද රෝහලේ විදුලි ගැටලු ගොඩයි</topic>
    <author>හෝමාගම විශේෂ – ජිනදාස ගමගේ</author>
    <content>මීගොඩ ආයුර්වේද රෝහලට ස්ථිර විදුලි කාර්මිකයෙක් නොමැති වීම නිසා විවිධ අවස්ථාවන්හිදී රෝහල අඳුරේ පවතින බවට වාර්තාවේ.බස්නාහිර පළාත් සභාවේ ඉතාම ජනප්‍රිය හා විශාලතම අයුර්වේද රෝහල වන මීගොඩ අයුර්වේද රෝහල ශීඝ්‍රයෙන් දියුණුවට පත් වෙමින් පවතින නමුත් එහි අඩුපාඩු නිසා විදුලිය සම්බන්ධව ගැටලු මතු වී ඇත.වසර ගණනාවක් පැරණි විදුලි රැහන් මීයන් කපා දමා හෝ වෙනත් හේතුන් නිසා අක්‍රීයව පවතින අතර සමහර වාට්ටු පවා රාත්‍රීයට අඳුරේ පවතී. “ ප්‍රධාන විදුලි ස්විච් එක තිබෙන ස්ථානයේ විදුලි රැහැන් සීසීකඩ විසිරී තිබෙන බවද දකින්නට ඇත.මීගොඩ අයුර්වේද රෝහලේ ඔසු උයන සංවර්ධනය කිරීම සඳහා බස්නාහිර පළාත් සභාව පියවර ගෙන තිබෙන අතර , නුදුරේම එක්ස් කිරණ ගොඩනැගිල්ල ද විවෘත කිරීමට නියමිතය.මේ නිසා ජනතා ප්‍රසාදයට පත් වෙමින් පවතින මෙම රෝහලේ ස්ථිර විදුලි කාර්මිකයෙක් නොමැති වීමේ අඩු පාඩුව මකා දමන මෙන් බලධාරීන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305222</link>
    <topic>සර්වඥ ධාතු වන්දනාව අද සිට 30 දක්වා</topic>
    <author>වතුරුගම සමූහ - කේ. කේ. ආරියදාස</author>
    <content>වෙසක් පොහොය නිමිති කරගෙන උෟරාපොළ රතඹලේ ශ්‍රී නාථාරාම , පුරාණ විහාරස්ථානයේ ශ්‍රී සර්වඥ ධාතු පූජෝපහාර වන්දනා මහා ප්‍රණ්‍යෝත්සවය අද (22) සිට 30 දක්වා එම නාථාරාම විහාරස්ථානයේ දී පැවැත්වීමට කටයුතු කර ඇත.ශ්‍රී සර්වඥ ධාතුන් වහන්සේ (22) කටුනායක ගුවන්තොටුපළින් මෙරටට වැඩම කරවන අතර කටුනායක සිට රථ පෙරහරකින් ඌරාපොළ රතඹලේ ශ්‍රී නාථාරාම විහාරස්ථානය කරා වැඩම කරවන බවද මාහල්ඔළුව ටැම් පිට විහාරය , කිරිඳීවැල ,මැද්දේගම , රජ මහා විහාර ඇතුළු රතඹලේ ශ්‍රී නාථාරාම පුරාණ විහාරාධිපති පිං කම් කමිටු අනුශාසක ශාස්ත්‍ර විශාරද කෙසෙල්වතුගොඩ චන්ද්‍රනන්ද හිමියෝ පැවසූහ.සිංගප්පූරුවේ බෞද්ධ මහා දානපතිනියක් වන පොන්ග් ක්වොග් ලීන්ග් මැතිනිය ප්‍රධාන චීන බෞද්ධ ධර්ම දූත පිරිසක් විසින් මහ සඟරුවනද සමඟ ධාතුන් වහන්සේ අනිද්දා පෙරවරු 11.00 කටුනායක ගුවන් තොටුපළින් මෙරටට වැඩම කරවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305223</link>
    <topic>බුදු අම්මේ මොකද වුණේ කියලා ඇහුවත් අම්මා ඇස් ඇරියෙ නෑ</topic>
    <author>හල්තොට සමූහ – විනිතා මානෙල් ගමගේ</author>
    <content>අනේ බුදු අම්මෙ මොකද වුණේ කියල ඇහුව මම ඔලුව අතගාල ඉස්පිරිතාලෙදි, අම්මගෙ ඇස් දෙකෙන් කදුළු බිංදු දෙකක් ආව එතකොට, ඒත්... අම්මා ඇස් ඇරියෙවත් කතා කෙළේවත් නෑ.මිල්ලෑවේ, කිදෙල්පිටිය, මාබිලිම් කන්ද ගම්මානයේ කාටත් දුක වාවා ගැනීමට නොහැකිව වැලපුනේ කිසිදු ලෙඩක් දුකක් නැතිව තමාගේ වැඩ තනිවම කර ගෙන දෙල්කද පොළේ කීර මිටි විකුණා ජීවත් වූ 78 හැවිරිදි මවකගේ අකල් වියෝව නිසාය.ඒ ඇල්. ඇල්. මිසිලින් නෝනා නම් සත් දරු මවට සිදුවූ විපත නිසාය. වසර 35ක් තිස්සේ ගමේ ගොඩේ ඇවිද එකතු කර ගන්නා කොළ හා අනෙකුත් එළවළු වර්ග දෙල්කඳ පොළට රැගෙන ගොස් විකිණීම මිසිලින් මහත්මියගේ රැකියාව යි.එහෙත් පසු ගිය දා ඇය තම නිවෙස අසල කුඩා ලොරි රථයට එළවළු ටික ද පටවා ගෙන පාන්දර 4ට පමණ ගොඩ වුණේ දෙල්කඳ ගොස් එළවළු විකුණා හවසට ගෙදර ඒමට සිතා ගෙන වුවත් අතර මගදී ලොරියෙන් බිමට වැටී මිය යන්නට සිදු වූයේ අනපේක්‍ෂිත අයුරිනි.තම හය වෙනි දියණිය නිල්මිණි ගාල්ලගේ (38) හා බන්දුලාල් අජිත් කුමාර (42) බෑණාගේ රැකවරණය මැද ජීවත් වූ මිසිලින් මහත්මිය නිරංජනා මධුවන්ති (14) හා කවිදු නෙත්සර (08) මුණුබුරුටත් මිණිබිරියටත් දැක් වූයේ අසීමිත ආදරයකි.කිසිවෙකුටත් කරදරයක් නොවන අයුරින් ආදර්ශවත් ජීවිතයක් ගත කළ මිසිලින් නෝනා මාතාව ගෙදර දොරේ වැඩද කිරීමට යුහුසුළු වූවේ කඩිසරව ය. ඉරිදා දින පාන්දර දෙල්කඳ පොළට බඩු රැගෙන යෑම ඇගේ සිරිත ය. ඒ සඳහා ගමේ තවත් කීප දෙනෙක් ද සිටීමත් ගමේම ලොරි රථයක් යෑමත් ඇයට පහසුවක් විය. එදිනත් ඇය පොළේ යෑමට පාන්දරම අවදි වූවේ වෙනදා පරිදි ය.ඇය සමඟ එම ලොරියේම ගමන් කළ බී. කුසුමාවතී (66) මහත්මිය පැවැසුවේ මෙවැන්නකි.“.... මමත් දෙල්කඳ පොළේ තමයි එළවළු වෙළඳාම් කරන්නෙ. අපි යන්නෙ අපේ ලොරියෙ. අම්ම යන්නෙ ඔය ලොරියෙ. හැමදාම පාන්දර 3ට අම්ම අපේ ගේ ළඟට ඇවිත් ලොරිය එනකං ඉන්නව. එදා අපේ ලොරිය ගියෙ නැති හින්ද මමත් ගියෙ අම්ම ගිය ලොරියෙමයි.මම මුණුබුරත් එක්ක ලොරියෙ පිටිපස්සෙන් නැගල පොල් ගෝනි අස්සෙන් රිංගල කෙළවරටම ගිහින් ඉදගත්තා. අම්ම දොරේ ඉඳල මැද හරියට වෙන්න වගේ තිබුණ පොල් ගෝනිය උඩට වෙලා ඉඳගත්ත.හතරට විතර ඇති අපි පිටත් වෙන කොට. මට හොඳටම නින්ද ගියා. එක පාරටම ඩෝං ගාල සද්දයක් ඇහුන. එතකොට තමයි මට ඇහැරුනේ. එතකොටත් අම්මව වැටිල.මම හයියෙන් කෑගැහුව අම්මව වැටිල අම්මව වැටිල කියල. එතකොට ලොරිය නතර කරල බැලුව. හරියටම පිටිපන හන්දියෙ ගැට්ට උඩදියි මේක වෙලා තිබුණෙ. පාන්දර 5.40ට විතර ඇති. අම්ම පාරෙ පොල් ගෝනියට හේත්තු වෙලා හිටිය. ඇස් ඇරියෙත් කතා කළේවත් නෑ.එවේලෙම හමුදාවෙ පුතාල වගයක් අම්මව ත්‍රිවිල් එකක දාගෙන හෝමගම ඉස්පිරිතාලෙට අරන් ගියා. අපි පොලේ ගිහිල්ල බඩු විකුණ ගත්ත. පස්සෙ ආරංචි වුණා අම්ම නැති වෙලා කියල....</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305224</link>
    <topic>උඩරට වසම් 310ක සංවර්ධනයට ලක්‍ෂ 3000ක් වැය කරයි</topic>
    <author>ඉන්ද්‍රාණි තෝරදෙනිය</author>
    <content>උඩරට සංවර්ධන අධිකාරිය මගින් පසුගිය දෙවසර ඇතුළත ග්‍රාමසේවා වසම් 310ක සංවර්ධනයට රුපියල් ලක්‍ෂ තුන්දහසක් වැයකොට තිබේ.හතරලියද්ද, ගලගෙදර, හාරිස්පත්තුව, පූජාපිටිය සහ අකුරණ යන තෝරා ගත් ප්‍රාදේශීය ලේකම් කොට්ඨාස පහක මේ ව්‍යාපෘති ක්‍රියාත්මක කොට ඇත.යටිතල පහසුකම් සංවර්ධනය, ජීවනෝපාය සංවර්ධනය සහ අධ්‍යාත්මික සංවර්ධනය යන අංශ තුනක් ඔස්සේ සංවර්ධන කටයුතු ක්‍රියාත්මක කොට තිබේ.ඒ ඒ ග්‍රාමසේවා වසම්වල පුද්ගලයන්ගේ අවශ්‍යතා සැලකිල්ලට ගනිමින් ප්‍රාදේශීය සභා හරහා මේ ව්‍යාපෘති ක්‍රියාත්මක කෙරිණි.නිසි වැසිකිළි පහසුකම් නොමැති පවුල් 413ක් සඳහා විශේ්ෂ සනීපාරක්‍ෂක ව්‍යාපෘතියක් ද මේ යටතේ ක්‍රියාත්මක කොට තිබේ.ජීවනෝපාය සංවර්ධනය සඳහා කිරි ගවයින් 52ක්ද එළුවන් 156 ක් ද කිකිළි පැටවු 3024 ක්ද ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305225</link>
    <topic>මුදල් වංචා චෝදනාවට උසාවි ඇවිත් නෑ බත්තරමුල්ල යුවළකට විවෘත වරෙන්තු</topic>
    <author>මල්වාන සමූහ මහානාම විතානගේ</author>
    <content>වාහනයක් සම්බන්ධව රුපියල් ලක්ෂ 40ක මුදලක් වංචා කිරීමේ සිද්ධියක් සම්බන්ධව චෝදනා ලබා සිටින යුවළක් අධිකරණයට නොපැමිණීම නිසා එම යුවළ අත්අඩංගුවට ගෙන අධිකරණයට ඉදිරිපත් කරන ලෙසට කඩුවෙල මහේස්ත්‍රාත් ලංකා ජයරත්න මෙනෙවිය විවෘත වරෙන්තු නිකුත් කරනු ලැබුවාය.මෙසේ විවෘත වරෙන්තු නිකුත් කරනු ලැබුවේ බත්තරමුල්ල ප්‍රදේශයේ පදිංචි යුවළකටය.පැමිණිල්ල ගම්පහ දිස්ත්‍රික් හිටපු පාර්ලිමේන්තු මන්ත්‍රී ඩොනල්ඩ් දිසානායක මහතා විසිනි. ඔහු වෙනුවෙන් නීතිඥ ආනන්ද හෙට්ටිආරච්චි මහතා පෙනී සිටි අතර පැමිණිල්ල මිරිහාන විශේෂ අපරාධ විමර්ශන අංශය මෙහෙයවීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305226</link>
    <topic>කටුගස්තොට ශ්‍රී රාහුල විදුහලට ලක්‍ෂ 33ක් වටිනා බස් රථයක්</topic>
    <author>තිලක් පුෂ්පකුමාර සේනානායක,හාරිස්පත්තුව විශේෂගාමිණී බී. දිසානායක</author>
    <content>බටහිර බලවේගවලට ශක්තිමත්ව මුහුණ දුන් සුවිශිෂ්ට ජනනායකයා ජනාධිපති මහින්ද රාජපක්‍ෂ මහතා බව වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පැවැසීය.ඒ මහතා එසේ කීවේ මහනුවර කටුගස්තොට ශ්‍රී රාහුල විද්‍යාලයට රුපියල් ලක්‍ෂ 33ක් වටිනා නවීන බස් රථයක් පරිත්‍යාග කිරීමේ විශේෂ උත්සව අවස්ථාවට එක්වෙමිනි. අමාත්‍ය අර්ල් ගුණසේකර මහතා විසින් මෙම බස්රථය ලබා දෙනු ලැබිණි.එහිදී නියෝජ්‍ය ඇමැති අර්ල් ගුණසේකර මහතා මෙසේ ද කීය.අද අප විසින් ලබාදෙන මේ බස්රථය දූ දරුවන්ට ඉදිරි ක්‍රීඩා තරගවලට සහභාගි වීමට ලැබුණු අනගි අවස්ථාවක්. අද රජය අධ්‍යාපනය වෙනුවෙන් විශාල මුදලක් වැය කරනවා. විදුලි බිල වැඩිවීමේ ගැටලුව ජනාධිපතිතුමා පසුගිය මැයි රැලියේ දී අවසන් කළා.අනෙක් පාසල් අභිබවා ශ්‍රී රාහුල විද්‍යාලය සෑම අංශයකින්ම ඉදිරියට යන්නට විදුහල්පතිතුමා ඇතුළු ආචාර්ය මණ්ඩලය දැඩි කැපවීමකින් කටයුතු කිරීම ප්‍රශස්ත දෙයක්.හොඳ විනය ගරුක දූ දරුවන් පිරිසක් ශ්‍රී රාහුල විදුහලේ සිටීම සතුටට කරුණක්. අද අපි නිදහස් නිවහල් රටක ජීවත්වන්නේ ජනාධිපති තුමා දූරදර්ශීව රට බේරා ගැනීමට කටයුතු කළ නිසා බව අප අමතක නොකළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305227</link>
    <topic>කෘෂි බෝග විජලන මධ්‍යස්ථානය ළඟදීම ජනතා අයිතියට</topic>
    <author>බුලත්කොහුපිටිය සමූහ - ඩබ්ලිව්. රෝහණ</author>
    <content>අපනයන කෘෂිබෝග විජලන මධ්‍යස්ථානයක් රණායක දෙයියන්වල ප්‍රදේශයේ ඉදිකිරීමට වැවිලිකර්මාන්ත අමාත්‍යාංශයේ කුඩා වැවිලි ව්‍යවසාය අංශය (ඉෂාඩ්) පියවර ගෙන ඇත. මේ සඳහා එම ව්‍යාපෘතිය විසින් ලක්ෂ 10ක පමණ වැය කර තිබේ.දැනට වර්ෂාධික කාලවල අරණායක හා අවට ප්‍රදේශවල ජනතාවගේ ගම්මිරිස්, කෝපි, කරාබු වැනි කෘෂි බෝග මෙහිදී වියලාගත හැකිය. මධ්‍යස්ථානය ඉක්මනින් විවෘත කිරීමට කටයුතු කරන බව ඉෂාඩ් ව්‍යාපෘතියේ ප්‍රාදේශීය සම්බන්ධිකාරක ටී. ජී. රත්නපාල මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305228</link>
    <topic>ලක්ෂ පහක මැණික් අරන් අගරු චෙක් පතක් දීලා</topic>
    <author>පානදුර සමූහ</author>
    <content>රුපියල් පන් ලක්ෂ පනස් දහසක් වටිනා මැණික් ගල් ලබා ගෙන මුදල් වෙනුවට අගරු චෙක්පතක් දී සාපරාධී ලෙස මුදල් වංචා කළේ යැයි කියන පුද්ගලයකු රක්ෂිත බන්ධනාගාර ගත කරන්නැයි පානදුර ප්‍රධාන මහේස්ත්‍රතාත් රුචිර වැලිවත්ත මහතා නියම කළේය.සැකකරු පානදුර විශේෂ අපරාධ සහ වංචා විමර්ශන අංශය විසින් අත්අඩංගුවට ගෙන පරීක්ෂණ පවත්වා 13-05-13 දින අධිකරණයට ඉදිරිපත්කර තිබුණි.පැමිණිලිකරු වූයේ නලීන් ඉන්දික නැමැති ව්‍යාපාරිකයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=r1305229</link>
    <topic>කළුතර කොට්ඨාස 14ක කොස් පැළ සිටුවන වැඩසටහන්</topic>
    <author>වාද්දූව සමූහ – එස් . ආර් . පියදාස</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස 14ක කොස් පැළ පන්දහසක් රෝපණය කිරීමේ වැඩසටහනක් ක්‍රියාත්මක කිරීමට කළුතර දිසා ලේකම් කාර්යාලය මාධ්‍ය ඒකකයට පැවසූවේය.එම වැඩපිළිවෙළ මේ වනවිටත් පානදුර ප්‍රාදේශීය ලේකම් කොට්ඨාසයේ ක්‍රියාත්මකකර තිබේ.කළුතර දිස්ත්‍රික්කයේ කොස් වගාව වර්ධනය කිරීම සඳහා මේ වැඩසටහන ක්‍රියාත්මක කෙරෙන බවත් මින් ඉදිරියට තම ගෙවත්තේ කොස් ගසක් කැපීමට අවසර ලබා දෙන විට තව කොස් පැළ පහක් සිටුවීමට ජනතාවට ඒ ඒ ප්‍රාදේශීය ලේකම් කාර්යාල මඟින් උපදෙස් දෙන බවද මාධ්‍ය ඒකකය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305221</link>
    <topic>අප්කන්ට්‍රි ලයන්ස්-අනුරාධපුර සොලිඩ් පෙරළිකාර ජයක් ලබති</topic>
    <author>ප්‍රින්ස් ගුණසේකර</author>
    <content>ක්‍රීඩා පිටියේ විනය විරෝධි හැසිරීම හේතුවෙන් චැම්පින් ලීග් පාපන්දු තරගාවලියේ ක්‍රීඩකයන් තිදෙනකුට තරගය බැගින් තහනම් වෙයි.මීගමුව දොන් බොස්කෝ ක්‍රීඩා සමාජයේ මොහොමඩ් රමීස්, පොලිස් ක්‍රීඩා සමාජයේ එච්.බී.එන්.චාරක හා කළුතර පාක් ක්‍රීඩා සමාජයේ ජී.සුමිත් තරග තහනමට ලක්වු ක්‍රීඩකයෝ වෙති.පසුගිය සති අන්තයේ පැවැති තරගවලදී දැඩි අවවාද මත රතුකාඩ් පත් පෙන්වා පිටියෙන් නොරපන ලද මේ ක්‍රීඩකයන් තිදෙනාට මීලගට පැවැත්වෙන තරගයට ක්‍රීඩා කිරීමේ අවස්ථාව අහිමි වේ.ඩයලොග් චැම්පියන් ලීග් පාපන්දු තරගාවලියට අලුතින්ම එක්වු නාවලපිටිය අප් කන්ට්‍රි ලයන්ස් හා අනුරාධපුර සොලිඩ් ක්‍රීඩා සමාජය ජයග්‍රහණ වාර්තා කිරීම පසුගිය සති අන්තයේ කාගේත් ප්‍රබල අවධානයට ලක්වු කරුණක් විය.පළමු පෙළ පාපන්දු ශූරතාව සිවුවතාවක් දිනා සිටින රිනවුන් ක්‍රීඩා සමාජය, නාවලපිටිය අප් කන්ට්‍රි ලයන්ස් හමුවේ පරාජයට පත්වීම චැම්පියන් ලීග් පාපන්දු තරගාවලියේ විශාල පෙරළියකි.අප් කන්ට්‍රි ලයන්ස් පිල චැම්පියන් ලීග් පාපන්දු තරගාවලියට ක්‍රීඩා කිරීමේදී මුලින් එල්ලවු විවිධ චෝදනාවලට කදිම පිළිතුරක් රිනවුන් ක්‍රීඩා සමාජය පරාජය කිරීමෙන් සපයා ඇතැයි විචාරකයෝ පවසති.නාවලපිටිය ජයතිලක ක්‍රීඩා පිටියේ පැවැති අප් කන්ට්‍රි ලයන්ස්-රිනවුන් අතර තරගයේ පළමු භාගය ගෝල් 1-0ක් ලෙස අප් කන්ට්‍රි ලයන්ස් ඉදිරියෙන් සිටි අතර එම ගෝලය එච්.ටී.දිමිත්‍රි වාර්තා කළේය.තරගයේ අවසන් මිනිත්තු කිහිපයේදී රිනවුන් පිලේ මොහොමඩ් ෆසාල් තරගය සම කළද නැවැත ක්‍රියාත්මකවු අප් කන්ට්‍රි ලයන්ස් පිලේ ආර්.එම්.නිරංජීව වාර්තා කළ ගෝලයෙන් නාවලපිටියේ ජය තහවුරු විය.අප් කන්ට්‍රි ලයන්ස් ක්‍රීඩකයෝ මේ තරගයේදී ඉතාම සංවරශිලී ක්‍රීඩා විශාලයක් පෙන්නුම් කිරීම හේතුවෙන් කහ කාඩ්පත් අවවාදයක් හෝ නොලැබුහ.රිනවුන් පිලේ සතිෂ් කුමාර් හා ෆාසුල් මොහොමඩ් කහ කාඩ්පත් අවවාද ලැබුහ.සොලිඩ්ට පැසසුම්චැම්පියන් ලීග් පාපන්දු තරගාවලියට අනුරාධපුරයෙන් එක්වු සොලිඩ් ක්‍රීඩා සමාජය ගෝල් 4-0කින් කළුතර පාක් ක්‍රීඩා සමාජය පරාජයට පත් කිරීම තවත් විශේෂත්වයකි.සොලිඩ් ක්‍රීඩා සමාජය චැම්පියන් ලීග් තරගාවලියේ මෙතෙක් සහභාගීවු තරග තුනෙන් දෙකක් ජයගෙන තරගයක් ජය පරාජයෙන් තොරව නිමාකර අපරාජිතව සිටීමද කැපී පෙනේ.සොලිඩ් ක්‍රීඩා සමාජයට මෙවර තරගවාරයේ ක්‍රීඩා කරන නයිජිරියානු ක්‍රීඩක ඒ.ඕ.සෝලෝ හා එම්.එස්.ජී.ප්‍රභාත්, කේ.එම්.බී.ජයවර්ධන, ටී‍.ඩී‍.විජේතුංග කළුතර පාක් ක්‍රීඩා සමාජයට එරෙහිව ගෝල් වාර්තා කළහ.චැම්පියන් ලීග් පාපන්දු තරගාවලියේ මීලග තරග කිහිපය මේ 28 හා 29 දිනවලදී පැවැත්වීමට කටයුතු යොදා ඇත.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305222</link>
    <topic>යුද හමුදා බොක්සිං ශූරතාව සේවා බළකායට</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදා අන්තර් රෙජිමේන්තු බොක්සිං තරගාවලියේ ශූරතාව අත්කර ගැනීමට යුද හමුදා සේවා බළකාය දිනා ගත්තේය. එහි අනුශූරතාව දිනාගනු ලැබුවේ යුද්දෝපකරණ බළකාය විසිනි.තරගාවලියේ දක්ෂතම ක්‍රීඩකයා ලෙස යුද්දෝපකරණ බලකායේ පී.ඩී.මධුරංග සම්මාන දිනූ අතර දක්ෂතම පරාජිත ක්‍රිඩකයා ලෙස සේවා බළකායේ ඒ.පී.චන්ද්‍රකුමාර සම්මාන දිනු‍වේය.හෝමාගම, පනාගොඩ යුද හමුදා ජනපදයේ ශාරීරික අභ්‍යාස පුහුණු මධ්‍යස්ථානයේ පසුගියදා පැවැති මේ තරගාවලියේ ජය සංකේත හා ත්‍යාග ප්‍රදානෝත්සවය යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැත්විණි.මේජර් ජෙනරාල් සුමිත් මානවඩු, යුද හමුදා බොක්සිං කමිටු සභාපති බ්‍රිගේඩියර් ලාල් පත්මකුමාර මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305223</link>
    <topic>මාතර සිටි-ගුවන් හමුදා තරගයේ විනිසුරුට ප්‍රහාරයක්</topic>
    <author>ප්‍රියාන් ද සිල්වා</author>
    <content>‍ඩය‍ලොග් චැම්පියන් ලීග් පාපන්දු තරගාවලියේ 'ඒ' කාණ්ඩය යටතේ මාතර සිටි සහ ගුවන් හමුදා පිල අතර තරගය ජය පරාජයෙන් තොරව අවසන් විය.මාතර උයන්වත්ත ජර්මන් ශ්‍රී ලංකා මිත්‍රත්ව පාපන්දු පිටියේ පසුගියදා පැවැති තරගයේදී දෙපිළටම ගෝල් වාර්තා කිරීමට නොහැකි විය.මේ තරග අවසන් වු අවස්ථාවේ තරග විනිසුරු බුද්ධික ඩයස් මහතාට ප්‍රහාරයක් එල්ල විය.සිටි ක්‍රීඩා සමාජයේ නිලධාරින් හා මාත‍ර පොලිසියේ මැදිහත් වීමෙන් විනිසුරුවන් ක්‍රීඩාගාරයට කැඳවාගෙන ගිය අතර පසුව ඔවුන් විසින් පරදීම සම්බන්ධව පැමිණිල්ලක් මාතර පොලීසියට පැමිණිල්ලක් ඉදිරිපත් කර ඇත.මේ පිළිබඳ වැඩිදුර පරීක්ෂණ මාතර මුලස්ථාන පොලිස් පරීක්ෂක හේමාල් ප්‍රශාන්ත මහතා විසින් සිදු කරයි.මේ තරගය නැරඹීමට ශ්‍රී ලංකා පාපන්දු කණ්ඩායමේ නව පුහුණුකරු ක්ලෝඩියෝ රොබර්ටෝ සහ සහාය පුහුණුකරු ගිල්හර්ම් ජුනියර්ද පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305224</link>
    <topic>ක්‍රිකට් සභාපති කුසලානය ශ්‍රී ලංකා පිලට</topic>
    <author/>
    <content>ශ්‍රී ලංකා ක්‍රිකට් ආයතනය සංවිධානය කළ සභාපති කුසලාන තුන්කොන් ක්‍රිකට් තරගාවලියේ අවසන් තරගයේදී ශ්‍රී ලංකා ක්‍රිකට් ඒකාබද්ධ කණ්ඩායම ලකුණු 76කින් පරාජයට පත් කරමින් ශූරතාව හිමිකර ගැනීමට ශ්‍රී ලංකා කණ්ඩායම සමත්විය.කාසියේ වාසිය දිනා මුලින් පන්දුවට පහරදුන් ශ්‍රී ලංකා කණ්ඩායම ඕවර 48.5කදී ලකුණු 205කට දැවී ගියේය. තිළිණ කණ්ඩම්බි නොදැවී ලකුණු 65ක් සහ ලහිරු තිරිමාන්න ලකුණු 51ක් වාර්තා කළේය. කණ්ඩම්බිගේ ලකුණු 65 සඳහා පන්දු 86කදී හතරේ පහර 7ක් ඇතුළත් විය.ධනුෂ්ක ගුණතිලක ලකුණු 30කට කඩුලු 4ක් දවාලීමට සමත්විය.ලකුණු 206ක ජයග්‍රාහී ඉලක්කය හඹාගිය ඒකාබද්ධ පිලට ඕවර 32.5කදී සියල්ලන් දැවී ලබාගත හැකිවුයේ ලකුණු 129ක් පමණි.33වැනි ඕවර ක්‍රියාත්මක කළ රංගන හේරත් පළමු පන්දුවෙන් ඉසුරු උදාන 8වැනි කඩුල්ල ලෙසින් දවාගත් අතර සිවුවැනි හා පස්වැනි පන්දුවලින් මධුර ලක්මාල් සහ අකිල ධනංජය දවාලමින් ශ්‍රී ලංකා පිලේ ජයග්‍රහණය ඉක්මන් කළේය. දිල්රුවන් පෙරේරා ද කඩුලු 3බිඳ දැමුවේය.චැම්පියන්ස් කුසලාන ක්‍රිකට් තරගාවලියට සූදානමක් ලෙසින් මේ තරගාවලිය පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්විණි.ශ්‍රී ලංකාව-205 සියල්ලන් දැවී (ඕවර 48.5) තිළිණ කණ්ඩම්බි ‍නොදැවී 65, ලහිරු තිරිමාන්න 51 (ධනුෂ්ක ගුණතිලක 30/4)ඒකාබද්ධ පිල-129 සියල්ලන් දැවී (ඕවර 32.5) චතුරංග ද සිල්වා 35 (රංගන හේරත් 16/3, දිල්රුවන් පෙරේරා 36/3).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305225</link>
    <topic>ශ්‍රී ලංකාව 4-1කින් යුක්රේනයට පරදී</topic>
    <author>ප්‍රින්ස් ගුණසේකර</author>
    <content>මැලේසියාවේ මේ දිනවල පැවැත්වෙන සුදිර්මන් කුසලාන බැඩ්මින්ටන් තරගාවලියේ ශ්‍රී ලංකාව ඊයේ සහභාගීවු තරගයෙන් 4-1ක පරාජයක් ලැබීය.යුක්රේනය සමග පැවැති එම මිශ්‍ර කණ්ඩායම් තරගයේදී නිලුක කරුණාරත්න සහභාගීවු ඒකළ තරගය හැර සියලු දෙනා පරාජයට පත්වුහ.මේ හේතුවෙන් තරගාවලියේ දෙවැනි වටය‍ට යෑමේ අවස්ථාව ශ්‍රී ලංකාවට අසීරුවී තිබේ. දිනුක කරුණාරත්න හා කාවින්දි ඉෂාදිකා සහභාගීවු මිශ්‍ර යුගල තරගය 16-21, 21-17, 21-12ක් ලෙස යුක්රේනයේ අට්රස්නොව් වැලෙරි හා කොබෙකාවෝ ඇනා හමුවේ පරාජයට පත්වු අතර ලේඛා සේහානි කාන්තා ඒකළ තරගයෙන් 21-5, 21-9ක් ලෙස පරාජයට පත්වුවාය.පිරිමි යුගල තරගයේදී නිලුක හා දිනුක සොහොයුරෝ 21-16 හා 21-13ක් ලෙස පරාජයට පත්වුහ. කාන්තා යුගල තරගයෙන්ද කාවින්දි ඉෂාදිකා හා රේණු චන්ද්‍රිකා 21-17හා 21-13ක් ලෙස පරාජයට පත්වුහ.පිරිමි ඒකළ තරගයේදී නිලුක කරුණාරත්න හමුවේ යුක්රේනයේ සවඩ්ස්කි දිමුත්රෝ 13-21 හා 11-21ක් ලෙස පරාජයට පත්වුවේය.මේ අනුව 'ඒ' කාණ්ඩයෙ කණ්ඩායම් 5ක් අතුරින් ශ්‍රී ලංකාව තරග 3කට සහභාගිවී තරගයක් ජයගෙන තරග 2ක් පරාජය වී තෙවැනි තැනට පත්ව සිටී. ශ්‍රී ලංකාව සහභාගීවු පළමු තරගයෙන් තුර්කිය පරාජයට පත්කළද නවසිලන්තය හමුවේ 3-2ක පරාජයක් ලැබීය.ශ්‍රී ලංකාව මුලික වටයේ අවසන් තරගයට අද පිලිපීනය සමග තරග වැදීමට නියමිතය. ලෝකයේ ප්‍රබලතම රටවල් 30ක ක්‍රීඩක ක්‍රීඩිකාවෝ සුදිර්මන් කුසලාන බැඩ්මින්ටන් තරගාවලියට සහභාගිවී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305226</link>
    <topic>ප්‍රසන්න රණතුංග පාපැදි ජය ගුවන් හමුදාවේ ජීවන්ට</topic>
    <author>ලයනල් පී.පෙරේරා - කැලණිය විශේෂ</author>
    <content>කැලණිය ප්‍රාදේශීය සභාවේ අනුග්‍රහයෙන් පැවැත්වූ ප්‍රසන්න රණතුංග අභියෝගතා කුසලාන පාපැදි සවාරියේ ජය අත්කර ගැනීමට ගුවන් හමුදාවේ ජීවන් ජයසිංහ සමත්විය. එහි දෙවැනි ස්ථානය නාලක චාමරට හිමිවිය.තරගකරුවන් 200කට අධික සංඛ්‍යාවක් සහභාගිවූ මේ තරගය පසුගියදා කැලණිය පොලිසිය අසළින් ආරම්භ වී වරාගොඩ පාර, කොළඹ නුවර පාර හරහා බියගම ඔස්සේ වට 16ක තරගයක් ලෙස පැවැත්විණි.එහි අවසන් වටය වැලිවේරිය හරහා ගම්පහ නගරයට ගොස් නැවත කැලණිය ප්‍රාදේශීය සභාව අසළින් නිමාවට පත්විය.තරගයේ පළමු ස්ථානය සඳහා කුසලානය සමග මුදලින් රුපියල් 75000ක් ද, දෙවැනි ස්ථානයට රුපියල් 50000ක් ද, තුන්වැනි ස්ථානයට රුපියල් 25000ක් ද පිරි නැමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305227</link>
    <topic>සූරියවැව විදුහල කබඩි ශූරතාව දිනයි</topic>
    <author>වලස්මුල්ල සමූහ</author>
    <content>හම්බන්තොට දිස්ත්‍රික් පාසල් කබඩි තරගාවලියේ ශූරතාව හිමිකර ගැනීමට සූරියවැව ජාතික පාසල් කණ්ඩායම සමත්විය.බෙලිඅත්ත ඩී.ඒ.රාජපක්ෂ ක්‍රීඩාංගණයේදී පැවැති තරගාවලියේ අනුශූරතාව පල්ලෙකන්ද උතුරු කණුමුල්දෙණිය නවෝද්‍යා ජාතික පාසල හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305228</link>
    <topic>බස්නාහිර පළාත් ක්‍රීඩා පිටි 65ක් සංවර්ධනයට</topic>
    <author>මැදකොළඹ සමූහ‍ වයිමන් හෙට්ටිආරච්චි</author>
    <content>බස්නාහිර පළාතේ ක්‍රීඩා පිටි 65ක් සංවර්ධනය කිරීමේ වැඩ සටහනක් ක්‍රියාත්මක බව පළාත් ක්‍රීඩා හා තරුණ කටයුතු ඇමැති උපාලි කොඩිකාර මහතා පවසයි.මේ සඳහා රුපියල් මිලියන 53ක මුදලක් වෙන් කර ඇත. සංවර්ධන කටයුතු මේ වනවිටත් අරඹා ඇති අතර ක්‍රීඩා පිටි කීපයක වැඩ අවසන් වෙමින් පවතින බව ද ඇමැතිවරයා කීවේය. මීට සමගාමීව ක්‍රීඩාගාරවල පහසුකම් ඇති කිරීම ද සිදු කෙරේ.ඉදිරියේ දී පැවැත්විමට නියමිත පළාත් ක්‍රීඩා උළෙලට සහභාගි වන ක්‍රීඩක ක්‍රිඩිකාවන් දිරිගැන්වීමේ අරමුණින් පසුගිය වසරේ ක්‍රීඩා උළෙලේ ජය ලැබූ ක්‍රීඩක ක්‍රීඩිකාවන් 772කට රුපියල් ලක්ෂ පහකට අධික මුදලක් පිරිනමන බව ද පළාත් ක්‍රීඩා ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s1305229</link>
    <topic>බැඩ්මින්ටන් ක්‍රීඩාවේ හපන්නු</topic>
    <author/>
    <content>බැඩ්මින්ටන් ක්‍රීඩවෙන් දස්කම් දක්වන මෙත්සිතිනි මන්දාකිණි, චාතුර්යා ලක්දිනිති සහ යසිරු හංසජ නුගේගොඩ රෝයල් ඉන්ස්ටිටියුට් ජාත්‍යන්තර පාසලට අන්තර් ජාත්‍යන්තර පාසල් බැඩ්මින්ටන් තරගාවලියේ ශූරතාව හිමිකර දීමට සමත්වුහ.මෙත්සිතිනි මේ වසරේ අවු.19න් පහළ කණ්ඩායමෙත් පසුගිය වසරේ අවු.17න් පහළ කණඩායමේත් නායකත්වය දෙමින් පාසලට ශූරතා අත්කර දීමට සමත්වු අතර තරගාවලියේ දක්ෂතම ක්‍රීඩිකාව බවටද පත්වුවාය.ඉහත කණ්ඩායම් දෙකේම සමාජිකාවක වු චාතුර්යා ගිය වසරේ දක්ෂතම ක්‍රීඩිකාව ලෙසින් සම්මානද දිනාගත්තාය.2011 වසරේදී අවු.15න් පහළ ශූරතාවලියේ දක්ෂතම ක්‍රීඩිකාවද වු චාතුර්යා 2012 වසරේදී ජාතික කේවල ශූරතාව දිනාගැනීමට සමත්වුවාය.එම ක්‍රීඩිකාවන් දෙදෙනාගේ බාල සොයුරු යසිරු ද අවු.12න් පහළ අවු.10න් පහළ තරගවලදී කණ්ඩායම් නායකත්වය දරමින් ශූරතා අත්කර ගැනීමට සමත්වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=s13052210</link>
    <topic>වරාය අධිකාරියට ක්‍රිකට් ශූරතාවක්</topic>
    <author/>
    <content>ජාත්‍යන්තර සීට්‍රේඩ් ආයතනය ශ්‍රී ලංකා වරාය අධිකාරිය එක්ව සංවිධානය කළ ක්‍රිස් හයිමන් කුසලාන විස්සයි 20 ක්‍රිකට් තරගයේ ශූරතාව හිමිකර ගැනීමට වරාය අධිකාරි සභාපතිගේ පිල සමත්විය.ආර්.ප්‍රේමදාස ක්‍රීඩාංගණයේදී පසුගියදා පැවැති තරග‍යේදී වරාය අධිකාරි සභාපති පිල හමුවේ සීට්‍රේඩ් සභාපති මෙහෙයවු කණ්ඩායම පරාජයට පත්විය.පළමුව පන්දුවට පහරදුන් සීට්‍රේඩ් පිල ඕවර 17කදී කඩුලු 8කට ලකුණු 80ක් රැස් කළේය.ප්‍රියත් බී. වික්‍රම කඩුලු 3ක් අනිල් හේවාගීගන සහ ජනේෂ් රත්නදාස කඩුලු 2බැගින් බිඳ දැමීමට සමත්විය.තරගයට වර්ෂාවෙන් බාධාවු නිසා ජයග්‍රහණය සඳහා ඕවර 5කදී හිමිවු ලකුණු 31ක ඉලක්කයක් කිසිවෙකුත් නොදැවී සපුරාලීමට වරාය අධිකාරි සභාපති පිලට හැකිවිය.තරගයේ වීරයා ලෙස ප්‍රියත් බී.වික්‍රම, හොඳම පිතිකරු ලෙස ආනා සේනානායක, හොඳම පන්දු රකින්නා ලෙස සජිත් ප්‍රනාන්දු සහ හොඳම පන්දු යවන්නා ලෙස ජනේෂ් රත්නදාස සම්මාන හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=f1305221</link>
    <topic>දේශප්‍රේමී ආණ්ඩුවට එරෙහිව ජනතාව නැ සිටින්නේ නැහැ</topic>
    <author>සාකච්ඡා කෙළේඋදිත ගුණවර්ධන</author>
    <content>ඊයේ පැවැති සංකේත වර්ජනයෙන් ජන ජීවිතයට බලපෑමක් සිදුවීද, මේ වර්ජනය පිටුපස තිබූ අරමුණු මොනවාද සහ තවත් කාලීන හා දේශපාලන කරුණු පිළිබඳව කම්කරු හා කම්කරු සබඳතා ඇමැති ගාමිණි ලොකුගේ මහතා සමඟ සිදු කළ සාකච්ඡාවකි මේ.ඊයේ පැවැති සංකේත වර්ජනය පිළිබඳව ඔබේ මතය හා අදහස මොන වගේද?ඊයේ වර්ජනයක් තිබුණද කියන එකත් ප්‍රශ්නයක්. අපි දුටුව විදිහටනම් මෙරට වැඩ කරන ජනතාවගෙන් අති බහුතරයක් ඊයේ තම දෛනික කටයුතුවල නියැළුණා.සියලුම රජයේ කාර්යාලවල ආයතනවල සේවකයන් සාමාන්‍ය ලෙස කටයුතු කළා.ඒ නිසා ඊයේ පැවැති වර්ජනය අසාර්ථක හා සේවක පිළිගැනීමකට ලක් නොවූ වර්ජනයක් විදිහටයි පෙන්වා දීමට තිබෙන්නේ. වෙනත් විදිහකට කීවොත් මේ වර්ජනය ඉතාමත් අසාර්ථකයි.අපි දැකලා තිබෙනවා මීට කලින් වර්ජන ඒ වර්ජනවලදී වැඩ කරන ජනතාව වෘත්තිය සමිති සමඟ අත්වැල් බැඳගත්තා. එහෙත් ඊයේ තිබූ වර්ජනයේදී ඒ තත්ත්වය කිසිසේත්ම දකින්න තිබුණේ නැහැ.වැඩ කරන ජනතාවගෙන් සාතිශය බහුතරය ආණ්ඩුවත් සමඟ යැයි තහවුරු වී තිබෙනවා. එන්.ජී.ඕ.සංවිධාන හා කුමන්ත්‍රණකරුවන්ගේ යටි උගුල්වලට වැඩ කරන ජනතාව රැවටීමට හැකියාවක් නොමැති බව තහවුරුවෙලා ඉවරයි.මේ වර්ජනයේ එකම අරමුණ වෙලා තිබුණේ ආණ්ඩුව අපහසුතාවට පත් කිරීමත් ඔවුන්ගේ කුමන්ත්‍රණකාරි අරමුණු පෙරට ගැනීමත් යන කාරණයයි. වැඩ කරන ජනතාව මේ කුමන්ත්‍රණවලට රැවටෙන්නේ නැති බව තහවුරු වෙලා ඉවරයි.ඔබ ඔවැනි මතයක් ඉදිරිපත් කළත් මේ වර්ජනයට මූලික හේතුව වී තිබෙන්නේ විදුලිය ගාස්තු ඉහළ යාම පිළිබඳ වූ කාරණයයි. මේ තත්ත්වය තුළ ජනතාවට අවශ්‍ය වෙලා තිබෙන්නේ විදුලි බිල පිළිබඳව යම් සහනයක් යන කරුණයි. මේ ජනතා ඉල්ලීමට ආණ්ඩුවේ ප්‍රතිචාරය කුමක්ද?විදුලි බිල යන කාරණය ගැන ජනාධිපතිතුමත් ආණ්ඩුවත් විශේෂ අවධානයක් යොමුකර කටයුතු කළා. ඒ නිසා තමයි ඒකක 60ට අඩු විදුලි බිල්පත්වලට සම්පූර්ණ සහනයක් ලබා දීමට කටයුතු කර තිබෙන්නේ. ඒකක 180 දක්වා ඉන්ධන ගැළපුම් සහනාධාරයක් ලබාදී තිබෙනවා. මේ සියලු දේවල් ආණ්ඩුව කළේ ජනතාව පැත්තෙන් බලා කටයුතු කිරීම නිසයි.ඒත් අද බංකොලොත් දේශපාලන පක්ෂ හා සංවිධාන මේ තත්ත්වය උපයෝගි කරගෙන තමන්ගේ පටු දේශපාලන අවශ්‍යතා ඉටුකර ගැනීමට දේශපාලන න්‍යාය පත්‍රයක් විදිහට තමයි ඊයේ වර්ජනය සිදුකළේ.මේ වර්ජනය කළ සමිතිවලටත් දේශපාලන පක්ෂවලටත් කම්කරු ජනතාව පිළිබඳ හෝ කම්කරු සටන් පිළිබඳව අවංක අවබෝධයක් නැහැ. ඔවුන්ගේ එකම අරමුණ තමන්ගේ දේශපාලන අවශ්‍යතා ඉටුකර ගැනීමත් ඒ සඳහා වැඩ කරන ජනතාව බිල්ලට දීමට හෝ පාවාදීමට ඔවුන් පසුබට වෙන්නේ නැහැ. අද එවැනි වෘත්තිය සමිති ව්‍යාපාරයක් හා විපක්ෂ දේශපාලන ව්‍යාපාරයකුයි ක්‍රියාත්මක වෙන්නේ. එවැනි වෘත්තිය සමිති ව්‍යාපාර, විපක්ෂ ව්‍යාපාර මඟින් වැඩ කරන ජනතාවට කිසිදු යහපතක් උදා වේ යැයි සිතන්නට බැහැ.වැඩ කරන ජනතාවට මේ ආණ්ඩුවෙන් ලබා දී ඇති වරප්‍රසාද හා පහසුකම් පිළිබඳව පැහැදිලි කිරීමක් කළ හැකිද?වැඩ කරන ජනතාවගේ ගෞරවය රැක ගැනීමටත් ඔවුන්ගේ වෘත්තිය ගරුත්වය සුරැකීමටත් වැඩ කළේ මේ ආණ්ඩුව මඟින් කියන එක ජනතාවට අමතක නැහැ. උදාහරණයක් විදිහට ගුරුවරයා ගනිමු. ගුරුවරයාගේ ආර්ථික තත්ත්වය සමාජ තත්ත්වය පිළිබඳව අවධානය යොමු කරමු. එදාට වඩා හොඳින් ගෞරවයක් ඇතිව ජීවත්වීමට පුළුවන්කම ලැබුණේ මේ ආණ්ඩුව ලබාදුන් වරප්‍රසාද නිසයි. එපමණක් නොවෙයි වැඩකරන ජනතාවගේ ආර්ථික ශක්තිය වෘත්තිය ගරුත්වය ආරක්ෂා කිරීමටත්මේ ආණ්ඩුව තරම් වෙහෙස මහන්සිවී කටයුතු කළ ආණ්ඩුවක්. මීට පෙර තිබූ ආණ්ඩු කළේ කම්කරුවාගේ වැඩකරන මිනිසාගේ වෘත්තිය ගරුත්වයට හානි වන විදියටත් ඔවුන්ගේ රැකියාවල ස්ථාවරත්වය නැතිවන විදියටත් කටයුතු කිරීමයි. ඒත් ජනාධිපතිතුමා කිසිදු විටෙක කටයුතු කළේ නැහැ කම්කරුවාගේ වැඩකරන මිනිසාට හානියක් වන විදිහට.මේ විදිහේ ආණ්ඩුවකට එරෙහිව කිසිදු විටෙක වැඩ කරන ජනතාව නැඟී සිටින්නේ නැහැ. ඒ බව තමයි ඊයේ වැඩ වර්ජනයේදී තහවුරු වුණේ.පසුගිය කාලයේදී වැඩ කරන ජනතාවගේ පාර්ශවයෙන් වැටුප් ඉහළ දමන ලෙස ඉල්ලීමක් මතු වූවා. මේ ඉල්ලීමට මෙතෙක් රජයෙන් නිසි ප්‍රතිචාරයක් ලැබී නැතැයි චෝදනා කරනවා. මේ ගැන ඔබේ අදහස පැහැදිලි කළ හැකිද?ඒ චෝදනාවට කිසිදු පදනමක් නැහැ. පසු ගිය කාලයේදී සියලු අයවැය මඟින් වැටුප් ඉහළ දමා තිබෙනවා. ඒ නිසා වැඩ කරන අයගේ වැටුප් ඉහළ දැමුවේ නැහැ කියන තර්කය සම්පූර්ණයෙන් වැරැදි සහගත තර්කයක්. ඒ විදිහේ වැරැදි තර්කයක් මඟින් ජනතාව මුලා කිරීමට විශාල උත්සාහයක නියැළෙනවා. මේ විදිහේ මත ප්‍රචාරය කිරීම මඟින් ඔවුන් උත්සාහ කරන්නේ ජනතාව හා ආණ්ඩුව අතර ඇති බැඳීම විනාශ කිරීමයි. මෙතැන ඒ විදිහේ කුමන්ත්‍රණයක් ක්‍රියාත්මක වෙන්නේ. ඒ තත්ත්වය දැනටමත් ජනතාව තේරුම් අරගෙන ඉන්නේ.ආණ්ඩුවක් වුණාම රජයේ සේවකයන්ගේ වැටුප් ඉහළ දමන්න කැමැතියි පුරවැසියන්ගේ සුබසාධන කටයුතුවලට මැදහත් වීමට කැමැතියි. ඒත් මෙතැනදී අප තවත් දේවල් පිළිබඳව අවධානය යොමුකළ යුතුයි. මේ සියලු දේවල් අතර තමයි ජනතාවට අවශ්‍ය කරන සහනාධාර හා සේවක වැටුප් සැලකිය යුතු ප්‍රතිශත මඟින් ඉහළ දමා තිබෙන්නේ. ඒ නිසා සේවක වැටුප් ගැන නඟන තර්ක විතර්කවලට කිසිදු පදනමක් නැහැ.ඊයේ පැවැති සංකේත වර්ජනයේදී සේවකයන්ට හා වෘත්තිය සමිතිවලට යම් යම් බලපෑම් එල්ල වූ බවට චෝදනා එල්ල වෙනවා. මේ ගැන විෂයභාර ඇමැතිවරයා විදිහට ඔබේ මතය පැහැදිලි කළ හැකිද?ඒ චෝදනාව සම්පූර්ණයෙන්ම වැරැදියි. වර්ජන ක්‍රියාමාර්ගයක් නොතිබූ තත්ත්වයක් තුළ බලපෑම් තර්ජන එල්ල වුණා කියන තර්කය පිළිගැනීමට බැහැ. අනෙක අප සැම විටම ප්‍රජාතන්ත්‍රවාදය ගරු කරමින් කටයුතු කරන්නේ. අපිට ඒ විදිහේ බලපෑමක් එල්ල කිරීමට හෝ තර්ජනයක් එල්ල කිරීමට අවශ්‍යතාවක් නැහැ. අපට ඉතාමත් හොඳ ජනතා පදනමක් හා ශක්තියක් ඇතැයි දැන් තහවුරුවෙලා ඉවරයි.ඒත් අද බලපෑම් තර්ජන ගැන සුදනෝ විදිහට කටයුතු කරන අය තමයි එදා කම්කරුවන් වෘත්තිය සමිති නායකයන් ඝාතනය කළේ. එදා ජවිපෙ කටයුතු කළ විදිහ ගැන ජනතාවට පුළුල් අවබෝධයක් තිබෙනවා. ඒ නිසා ඔවුන්ගේ මතවාද අදහස් ජනතාව පිළිගන්නේ නැහැ. අද ජනතාව රැවටීමටත් ඔවුන්ට හැකියාවක් නැහැ.2014 දී පාලනය වෙනස් කරන මැතිවරණයක් ලබා දෙන ලෙස විපක්ෂ නායකවරයා ආණ්ඩුවට අභියෝග කරනවා. මේ අභියෝගය භාර ගැනීමට ආණ්ඩුව සූදානම්ද?2014 දී නොවෙයි හෙට මැතිවරණයක් තිබ්බත් ආණ්ඩුව ඉතාමත් පහසුවෙන් ජයග්‍රහණය කරනවා. මට ඒ ගැන විශාල විශ්වාසයක් තිබෙනවා.අපි ඒ දේ කියන්නේ කටට එනවටවත් අතිශයෝක්තියෙන්වත් නොවෙයි මහ පොළොවේ යථාර්ථය අනුවයි. රනිල් වික්‍රමසිංහ මහතාට රටේ පාලනය වෙනස් කරනවා තබා තමන්ගේ පක්ෂය පාලනය කිරීමට හෝ ශක්තියක් නැහැ. එවැනි දේශපාලන පක්ෂයකට රටේ බලය අල්ලනවා තබා ඒ ගැන සිතීමටවත් අවස්ථාවක් නැහැ.ජනතාව තාමත් මේ ආණ්ඩුවත් එක්කයි ඉන්නේ. ඉදිරියේදී මොන මැතිවරණයක් තිබ්බත් එහිදි ආණ්ඩුවට කිසිදු ප්‍රශ්නයක් අභියෝගයක් නොමැතිව මැතිවරණ ජයග්‍රහණ ලබා ගැනීමට පුළුවන්.එක්සත් ජාතික පක්ෂයත් එහි නායකයාත් මොන විදිහේ තර්කයක් ඉදිරිපත් කළත් ජනාධිපතිතුමා සමඟ තරඟ කර කිසිදු විටෙක ජයග්‍රහණයක් ලබා ගැනීමට හැකියාවක් නැහැ.මේ ආණ්ඩුව විශාල සංවර්ධනයක් රට වෙනුවෙන් ඉටුකර තිබෙනවා. ඒ නිසා ජනතාව ඉදිරියට ගොස් ඕනෑම මැතිවරණයක් ජයග්‍රහණය කිරීමට පුළුවන්කම තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=f1305222</link>
    <topic>23 වැනි වරටත් පැවැත්වෙන ලේක්හවුස් අමාදහර වෙසක් කලාපය</topic>
    <author>චතුරිකා ගමගේ</author>
    <content>පොසොන් මහට අනුරපුරයේ බුදු අසිරිය දැක සිත් සනහාලන බොහෝ බැතිමතුන් වෙසක් අසිරිය විඳ ගැනීමට පැමිණෙන්නේ කොළඹ නගරයටයි.තිස් වසරක යුද්ධය නිමාවීමත් සමඟ නිදහස මෙන්ම සාමය ඉත සිතින් භුක්ති විඳීන ලක්වැසි බොදුනුවන් වෙසක් සතිය පුරා රිසිසේ නගර චාරිකා කරන්නේ ලැබූ නිදහස අරුත පසක් කරමිනි.මෙසේ කොළඹ නගරය වෙත පැමිණෙන බොහෝ දෙනෙක් නගර මධ්‍යයේ පිහිටි “අමාදහර” වෙසක් කලාපය මඟ නොහරින්නේ වසර 23 කටත් වඩා පැරණි ලේක්හවුස් වෙසක් කලාපයේ ඇති ඊටම ආවේණික විශේෂත්වය දන්නා නිසාමයි.අමාදහර වෙසක් කලාපයේ ප්‍රදර්ශනය කරන පහන් කූඩු අතිශය සියුම් නිර්මාණයන් ගෙන් සමන්විත වේ.වෙසක් කලාපය ආලෝක කරන බැති ගී ප්‍රසංගය මධුර මනෝහර සුමදුර ගීත ගායනාවන් ගෙන් යුතුය.බැති ගී ප්‍රසංගය ආලෝකවත් කිරීමට දිවයිනේ ජ්‍යෙෂ්ඨ ජනප්‍රිය බැති ගී ගායක ගායිකාවී ද සහභාගි වීම එහි ඇති තවත් විශේෂත්වයකි.වෙසක් කලාපය නැරඹීමට පැමිණෙන බැතිමතුන් විඩා නිවා ගැනීම සඳහා දන්සල් සුලභය.අපි අමාදහර වෙසක් කලාපයේ අසිරිය විද ගැනීමට ඔබටත් ආරාධනා කරමු.2557 වැනි සම්බුදු තෙමගුල සැමරීමට මේ වනවිට ලක්වාසී බොදුනුවන් ද ලෝකවාසී බොදුනුවන්ද පෙළ ගැසී සිටිති.එදා කිඹුල්වත් නුවර ලුම්බිණි සල් උයනේ දී මහාමායා දේවියට උපන් පුත් කුමරු සිද්ධාර්ථ නම් වූ අතර උපන් මොහොතේම සත් පියුම් මත ගමන් කර ඔහු ප්‍රකාශ කළේමම ලොවට අග්‍ර වෙමි. මම ලොවට ශ්‍රේෂ්ඨ වෙමි. මේ මාගේ අන්තිම ඉපදීමයි. මින් මතු ඉපදීමක් සිදු නොවන බවයි.ඒ උතුම් ප්‍රකාශය අනුවම සාරසංඛ්‍ය කල්ප ලක්ෂයක් පිරූ පාරමී බෙලෙන් නේරංජනා ගඟබඩ ඇසතු වෘක්ෂය සෙවණේ මරසෙන් පරදා සම්බුද්ධත්වයට පත් වූහ.සම්බුද්ධත්වයට පත්වූ දා පටන් බුදුරජාණන් වහන්සේ පිරිනිවන් පානා තෙක් පන්සාලිස් වසරක් මුළුල්ලේම ධර්ම චාරිකාවේ යෙදුණේ සකල ලෝක සත්වයන් මේ සංසාර සාගරයෙන් එතෙර කර නිර්වාණාවබෝධය කරවනු පිණිසය.මෙතෙක් ලෝකයේ පහළ වූ කිසිදු ශාස්තෘවරයෙකුට සම කළ නොහැකි ශ්‍රේෂ්ඨතම ශාස්තෘවරයාණන් ලෙස බෞද්ධයන් ඉමහත් භක්ත්‍යාදරයෙන් සලකන බුදුරජාණන් වහන්සේගේ ඉපදීම, බුදුවීම, පිරිනිවීම යන උතුම් කාරණා ත්‍රිත්වය සිදුවූ වෙසක් පුන් පොහොය දිනය අදටත් උත්කර්ෂවත්ව සමරන්නේ උන්වහන්සේ ගේ ගුණ සිහිපත් කරමිනි.අනෙකුත් වසරවල මෙන්ම මෙවර ද වෙසක් පොහොය දිනය සමරමින් ආමිස හා ප්‍රතිපත්ති පූජාවන්ට යොමුවීමට ලක්වාසී බෞද්ධයන් තුළ තිබෙන්නේ විශාල උනන්දුවකි.දිවයිනේ සෙසු ප්‍රදේශවල මෙන්ම කොළඹ කේන්ද්‍ර කරගනිමින් ද වෙසක් උත්සවය සමරමින් අලංකාර තොරණ, පහන් කූඩු, බැති ගී, ආදී නොයෙකුත් විශේෂාංග පැවැත්වෙන අතර එක්සත් ප්‍රවෘත්ති පත්‍ර සමාගම වාර්ෂිකව සංවිධානය කරන අමා දහර සදහම් කලාපයට හිමිවන්නේ සුවිශේෂී ස්ථානයකි.කොළඹ ඩී. ආර්. විජේවර්ධන මාවත සහ ලේක් හවුස් මන්දිරය අබියස පැවැත්වෙන අමා දහර සදහම් කලාපය 23 වැනි වරට මෙවරත් මැයි 24, 25, 26 යන දිනවල දී පැවැත්වීමට කටයුතු සූදානම් කර ඇත.දිනපතා සිදුවන සිදුවීම් සරලව හා අර්ථාන්විතව පාඨකයා වෙතට ගෙනයමින් පාඨකයාගේ කියවීමේ අවශ්‍යතාවය සපුරාලන පත්තර මහගෙදර නමින් කවුරුත් හඳුන්වන ලේක්හවුස් ආයතනයේ කෙරෙන සමාජ සත්කාරක සේවාවන් අතර අමා දහර වෙසක් කලාපය ද එක් වැඩසටහනකි.ලේක්හවුස් ආයතනය බෞද්ධාගමික වැඩසටහන් රාශියක මූලිකත්ව ගෙන ක්‍රියා කරන අතර වාර්ෂිකව පැවැත්වෙන අමා දහර මෙන්ම මිහින්තලා ආලෝක පූජාව ද ඒ අතර වේ.අමා දහර වෙසක් කලාපයට සමගාමීව ඩී. ආර්. විජේවර්ධන මාවත හා ලේක්හවුස් මන්දිරය අවට ප්‍රදේශය අලංකාර විදුලි බුබුළුවලින් විචිත්‍රවත් කෙරෙන අතර පහන් කූඩු තරගය ද මෙහි විශේෂ වූ අංගයකි. කලා හැකියාවන්ගෙන් පොහොසත් දිවයිනේ නන් දෙසින් ජනතාව අමාදහර වෙසක් කලාපයට සිය නිර්මාණ ඉදිරිපත් කරති.දිවයිනේ ඈත පළාත්වල සැඟවී සිටින දක්ෂතා වලින් පිරිපුන් ශිල්පීන්ට ඔවුන් ගේ දක්ෂතා, හැකියාවන් එළිදැක්වීමට මෙය මහඟු අවස්ථාවකි. විවිධ හැඩයන් සහ මෝස්තරයන් අනුව නිමාවු අලංකාර පහන් කූඩු රාශියක් නැරඹීමේ අවස්ථාව අමාදහර වෙසක් කලාපයට පැමිණෙන්නන්ට හිමිවේ.දිනමිණ සහ බුදුසරණ පුවත්පත්වල අනුග්‍රාහකත්වයෙන් මෙවරද පහන් කූඩු තරගය සංවිධානය කෙරෙන අතර ජයග්‍රාහකයන්ට රුපියල් ලක්ෂ ගනණින් මුදල් ත්‍යාග පිරිනැමීමට කටයුතු සූදානම් කර ඇත.බැති ගී සරණිය සහ බොදු බැති ගී ප්‍රසංගය ද අමාදහර වෙසක් කලාපයට ගෙන එන්නේ ආලෝකයකි. බෞද්ධයන් ගේ බුද්ධලම්භන පී‍්‍රතිය ඔසවනු වස් සංවිධානය කෙරෙන අමාදහර වෙසක් කලාපයට පසුගිය වසරවල දී ද විශාල ජනතාවක් පැමිණි අතර, ඔවුන් වෙනුවෙන් දන්සැලක් ද සංවිධානය කර තිබුණි.ඒ අනුව මෙවර ද අමා දහර වෙසක් කලාපයට පැමිණෙන්නන් උදෙසා දන්සල් සංවිධානය කර තිබේ. වෙසක් අසිරිය දැක බලා ගැනීමට කොළඹට පැමිණෙන දහසකුත් ජනයා පිළිගැනීමට අමා දහර සදහම් කලාපය සැදී පැහැදී සිටී.මෙවර අමා දහර සදහම් කලාපය උදෙසා අනුග්‍රාහක දායකත්වය ලබා දෙන්නේ ශ්‍රී ලංකා ටෙලිකොම් ආයතනය යි. සිල් සුවඳ, සදහම් සුවඳ දසත පැතිරෙද්දී මුළු ලෝකයම එළිය කරමින් වෙසක් සඳ මෝදු වෙමින් පවතී.තථාගතයන් වහන්සේ සරණ ගිය ගිහි පැවිදි දෙපාර්ශවයම බලා සිටින්නේ වෙසක් දිනය උදාවන තුරු ය. පස් පවින් වැලකි සියලු දුසිරිත් ඉවත දමා ඔවුහු සූදානම් වන්නේ ලොව්තුරා බුදුරජාණන් වහන්සේ ගේ සම්බුදු තෙමගුල සැමරීමටයි.ඉතින් ඔබත් මේ වන විට වෙසක් කූඩුවක් සාදමින්, වෙසක් සැරසිල්ලක් කරමින් ඒ කටයුත්තට සූදානම් වෙනවා ඇත. එසේම වෙසක් අසිරිය විඳ ගැනීමට ඔබත් කොළඹට පැමිණෙන්නේ නම් ලේක්හවුස් මන්දිරය අභියස සහ ඩී. ආර්. විජේවර්ධන මාවතේ පැවැත්වෙන අමාදහර වෙසක් කලාපයට ද පැමිණීමට අමතක නොකරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=f1305223</link>
    <topic>මං පාඨකයා මුළා කරන්නෙ නෑ</topic>
    <author>සටහන ඉරෝෂිණී දීපිකා</author>
    <content>අද්‍යතන ශ්‍රී ලාංකේය සමාජය තුළ, පොත් ප්‍රකාශනය කෙරෙහි ප්‍රකාශකයන්ගේ ප්‍රවේශය වැඩිවෙමින් පවතී. මෙවන් තත්ත්වයක් තුළ පාඨකයාට දෙස්-විදෙස් කෘති වැඩි වශයෙන් පරිශීලනයට ද ඉඩකඩ ලැබී ඇත. වත්මන් පාඨකයා වැඩි වශයෙන් රුචියක් දක්වන්නේ කුමන පොතපත කෙරෙහි ද? පොත් ප්‍රකාශකයාගේ සමාජ වගකීම කුමනාකාර ද? සමාජ ප්‍රගමනය උදෙසා පොත් ප්‍රකාශකයාගේ කාර්යභාරය කෙබඳු ද? ආදී කරුණු පිළිබඳ ඈපා පොත්හල හා මුද්‍රණ සමාගමේ කළමනාකාර අධ්‍යක්ෂ ඉන්දික ඈපා සෙනෙවිරත්න මහතා සමඟ කළ කතා බහකි මේ.පොත් ප්‍රකාශකයකු ලෙස ඔබේ ආගමනය සිදු වුණේ කොහොම ද?ඈපා ආයතනය ප්‍රකාශන ක්ෂේත්‍රයට එක්වෙලා මේ වන විට වසර 159 ක් වෙනවා. ඒ අනුව වාර්ෂිකව, නොකඩවා වසර 159 ක් ඈපා පංචාංග ලිත ප්‍රකාශයට පත් කර තිබෙනවා. ඒ වැනි ඉතිහාසයක් ඈපා ආයතනය සතුයි.මේ ආයතනය ප්‍රථමයෙන් ම ආරම්භ කර තිබෙන්නෙ 1855 දි. ඒ, දොන් පිලිප් ඈපා අප්පුහාමි විසින්. මං ඒ පරම්පරාවෙ පස් වැනි පරම්පරාව නියෝජනය කරන්නෙ. මේ ආයතනය මගින් සියලු මුද්‍රණ කටයුතු සහ පොත් ප්‍රකාශන කෙරෙනවා.මං පොත් ප්‍රකාශන ක්ෂේත්‍රයට ආගමනය වුණේ පරම්පරාවෙන් මට උරුම වූ දෙයක් විදිහටයි. අද වනවිට අප ආයතනය මේ රටේ පාඨකයාගේ නැණ නුවණ වර්ධනය කිරීම උදෙසා ඇප කැපවී ක්‍රියා කරනවා.මේ ආයතනය ආරම්භ කරලා තියෙන්නෙ ග්‍රෑන්ඩ්පාස්වල පිහිටි අපේම ගොඩනැගිල්ලක. ඊට පසුව 1935 දි මගේ පියා මුද්‍රණාලය පවත්වාගෙන ගොස් තිබෙනවා. අපි මරදාන ප්‍රදේශයේ මේ ආයතනයට පිවිසියේ 1991 දි.ඒ වෙනකං අප, පොත් ප්‍රකාශන ක්ෂේත්‍රයට අතගසා තිබුණෙ නෑ. පොත් ප්‍රකාශන ක්ෂේත්‍රය මං ආරම්භ කළ දෙයක්. එය ආරම්භ කළේ 2011 වර්ෂයේ දි. පොත් ප්‍රකාශනයට පිවිසීමට පෙර අප වාර්ෂිකව ප්‍රකාශන හයක් කළා. එහෙත් මේ වනවිට අපේ ව්‍යාපාරික කටයුතු පොත් ප්‍රකාශන දක්වා පෘථුල කර තිබෙනවා.ඔබ ආයතනය පොත් ප්‍රකාශනයට ප්‍රවිශ්ට වීමට පෙර ප්‍රකාශයට පත් කළ වෙනත් ප්‍රකාශන පිළිබඳ කතා කළොත්?ඈපා බිත්ති ලිත, ඈපා පටි ලිත, ඈපා පංචාංග ලිත, ඈපා පංචාංග දිනපොත, ඈපා සාක්කු දිනපොත, ඈපා චූල දිනපොත, ලෙස ජනතාව අතට පත් කෙරුණු දිනපොත් සහ ලිත් අපේ මුල් ප්‍රකාශන ලෙස සඳහන් කරන්න පුළුවන්. ඈපා නාමය වසර එකසිය පනස් නවයක් පුරාවට රැඳී තිබුණෙ මේ ප්‍රකාශනත් සමඟයි. මේ ලිත් සහ දිනපොත් කෙරෙහි ජනතාව තුළ විශ්වාසයක් තිබුණා. ඒ විශ්වාසය වගේම කැමැත්ත අදටත් ජනතාව තුළ තිබෙනවා.අප කරන්නෙ සමාජයට සේවාවක්. එදා ඈපා ප්‍රකාශන ආරම්භයේ සිට මගේ පරම්පරාව දක්වා පැමිණි මේ කාලසීමාව තුළ අප හැම කෙනෙක් ම මේ සමාජ මෙහෙවරට දායක වුණා. ඉදිරියේදීත් මෙරට ජනතාව වෙනුවෙන් සේවය කිරීමට අප ඇප කැපවී සිටිනවා.‘ඈපා’ නම කන වැකුණු සැණින් ඕනෑම කෙනෙක්ගෙ මතකයට එන්නෙ ඡ්‍යොතිෂය සම්බන්ධ ප්‍රකාශන ආයතනයක් විදිහටයි. මේ රටේ වෙසෙන ජ්‍යෝතිෂය ශාස්ත්‍රඥයන් වෙනුවෙන්, ඈපා ප්‍රකාශන ආයතනය කරන සේවය පිළිබඳ කතා කළොත්?මේ වනවිට අප රටේ ජ්‍යෝතිෂය ශාස්ත්‍රඥයන් 18,000ක් පමණ සිටිනවා. අප ප්‍රකාශයට පත් කරන ඈපා පංචාංග ලිත මගින් මේ 18,000 ටම සෙත සැලසෙනවා. මේ හරහා වක්‍ර රැකියා විශාල ප්‍රමාණයක් බිහිවී තිබෙනවා.මේ රටේ සිටින ජ්‍යෝතිෂඥයො, සෑම ආකාරයකම ජ්‍යෝතිෂ කටයුතු සඳහා භාවිතයට ගන්නේ ඈපා පංචාංග ලිත. වසර 159 ක් පුරා මෙරට සිටි සහ සිටින ඡ්‍යොතිෂඥයෝ ප්‍රමාණය කොපමණ වෙන්න පුළුවන් ද? ඒ සෑම කෙනෙක්ගේ ම වෘත්තීය කරගෙන යාම සඳහා අප ආයතනයෙන් සිදුවූ සේවය මෙපමණ යැයි කියන්න බැහැ. ඒ මෙහෙවර අපරිමිතයි. ඒ මෙහෙවර ඒ අයුරින් ම ඉදිරියටත් කරගෙන යාමට අප බලාපොරොත්තු වෙනවා.ඔබ ආයතනය මගින් ප්‍රකාශයට පත් කරන්නෙ කුමන ක්ෂේත්‍රවලට අදාළ කෘති ද?මේ වන විට අප පොත් ප්‍රකාශන ක්ෂේත්‍රයට ප්‍රවිශ්ටවෙලා වසර දෙකයි. මේ කාලය තුළ මේ ආයතනය මගින් විවිධ වර්ගයේ පොත් 100 කට ආසන්න ප්‍රමාණයක් ප්‍රකාශයට පත්කර තිබෙනවා. ඒ අතර ප්‍රවීණ මෙන් ම ආධුනික ලේඛක ලේඛිකාවන් සිටිනවා. මේ වන විට විවිධ ක්ෂේත්‍රවලට අදාළ පොත් 30ක් පමණ මුද්‍රණය කරමින් සිටින්නෙ.ඈපා ප්‍රකාශන ආයතනය මගින් ප්‍රකාශයට පත් කරන ග්‍රන්ථ අතරින්, වැඩි ප්‍රමුඛත්වයක් දෙන්නෙ කුමන ක්ෂේත්‍රවලට අදාළ කෘතිවලට ද?මෙතෙක් පොදුවේ ප්‍රමුඛත්වය දුන්නෙ ඡ්‍යෝතිෂයට. ඊට අමතරව මේ වනවිට, ඉතිහාසය, බෞද්ධ පොතපත, නවකතා සහ පාසල් සිසුන්ට අදාළ වැඩපොත් වැනි ක්ෂේත්‍ර කෙරෙහි ප්‍රමුඛතාවක් ලබා දෙනවා. පාලි භාෂාවට අක්ෂර වින්‍යාසයක් ඉදිරිපත් කරමින් මෙතෙක් පොත් ප්‍රකාශයට පත්වෙලා තිබුණෙ නෑ. ඒත් අපි ‘පාලියට අකුරක්’ නමින් ප්‍රථම වතාවට එවැනි කෘතියක් ප්‍රකාශයට පත් කළා. එය ආනන්ද ශ්‍රීනාත් විසින් රචනා කළ කෘතියක්. මීට අමතරව අප, ‘පිරුවාණා පොත් වහන්සේ’ මුද්‍රණය කරනවා.අද්‍යතන සමාජ වපසරිය තුළ, පොත් ප්‍රකාශනය කියන්නෙ අතිශයින් ම තරගකාරී ක්ෂේත්‍රයක්. මේ තරගයට ඔබ ආයතනය මුහුණ දෙන්නෙ කොහොම ද?මං පොත් ප්‍රකාශන ක්ෂේත්‍රයට ප්‍රවිෂ්ට වුණේ, ඒ වගේ ම පොත් මුද්‍රණය කරන්නෙ තරගයකට මුහුණ දෙනවා කියන අරමුණකින් නෙමෙයි. සමාජයට හොඳ පොත් ලබාදී, ජනතාවට යහපතක් කිරීමට තමයි සෑම විටෙකම අරමුණ වී තිබෙන්නෙ. මං පොත් සඳහා අය කරන්නෙ පාඨකයාට දරන්න පුළුවන් සාධාරණ මිලක්.මට, අනෙක් පොත් ප්‍රකාශන ආයතන තරගයක් කියලා කවදාවත් හිතලා නෑ. අනෙක් අය කරන නිසා මාත් කරනවා කියන අදහසකුත් නෑ. අවශ්‍ය හොඳ දෙයක් කිරීමයි. නිවැරැදි දේ කළොත් ප්‍රතිඵල යහපත් බව මං දන්නවා. ලැබෙන ලැබෙන පොත ඉතා ඉක්මනින් මුද්‍රණය කරනවාට වඩා, හොඳ පොත් මොනවාද කියා තෝරා බේරාගෙන හෙමින් ගමන් කිරීමයි බලාපොරොත්තුව.වර්තමානයේ වෙසෙන පාඨකයා, දියුණු තාක්ෂණය සමඟ බද්ධවෙලයි කටයුතු කරන්නෙ. එවන් තත්ත්වයක් තුළ පාඨකයා සමඟ සම්බන්ධතා පවත්වා ගෙන යාමේදී, ප්‍රකාශකයකුට ඇති අභියෝග මොනවා ද?වත්මන් පාඨකයා බොහෝ විට ගනුදෙනු කරන්නෙ අන්තර්ජාලය සමඟ. කාලයත් සමඟ හරඹ කරමින් කටයුතු කරන්නෙ. ඔහු අවිවේකී පුද්ගලයෙක්. මේ නිසා වත්මන් පොත් ප්‍රකාශකයාට එම පාඨකයාට ඇමතිය හැකි පරිදි පොත් ප්‍රකාශයට පත් කරන්න සිදු වෙනවා. වර්තමානය වන විට ලෝකයේ දියුණු රටවල් අන්තර්ජාලය හරහා පොත් විකිණීමට ක්‍රියා කරනවා. ඒ වගේම ඊ බුක් තාක්ෂණය වැනි ක්‍රම භාවිත වෙනවා. ඒ නිසා, ශ්‍රී ලාංකේය පොත් ප්‍රකාශකයාට වැඩිකල් නොගොස්ම දියුණු තාක්ෂණික ක්‍රමවේද කෙරෙහි අවධානය යොමු කරන්න වේවි.පොත් ප්‍රකාශකයකු ලෙස, පොතක ගුණාත්මක බව රඳවා තබාගැනීම සඳහා කටයුතු කරන්නෙ කොහොමද?පොතක් මුද්‍රණය කිරීමට තෝරා ගැනීමේ දී අන්තර්ගතය පිළිබඳ අප අවධානය යොමු කරනවා. පොත මුද්‍රණය කිරීමේ දී ජී. එස්. එම්. 80 කොළය පාවිච්චි කරනවා. ඊට වඩා බාල කොළ පාවිච්චි කරන්නෙ නෑ. ඊළඟ පරම්පරාව දක්වා පොත සුරක්ෂිතව තබා ගන්න පුළුවන් වන්නෙ ගුණාත්මක බවක් පැවතුණොත් පමණයි.ඔබ ආයතනය, ප්‍රකාශනයට සුදුසු පොත් තෝරා ගැනීමේ දී, සුදුසුද? නැද්ද? යන්න තේරීමට විද්වත් මණ්ඩලයක් පත්කර තිබෙනවා ද?අප පොත් තෝරා ගන්නෙ ආවාට ගියාට නෙමෙයි. ඒවා තෝරා ගැනීම සඳහා වෙනම ම පිරිසක් සිටිනවා. ඒ අනුව තමයි කෘතියක් ප්‍රකාශයට පත් කෙරෙන්නෙ.කෘතියක් ප්‍රකාශයට පත් කිරීමේ දී පිටකවරය ගැන සැලකිලිමත් විය යුතුයි. ඒ ගැන ඔබේ අවධානය යොමුවී තිබෙන්නෙ කොහොමද?පාඨකයාගේ සිත, පොතක් කෙරෙහි ආකර්්ෂණය වීමට නම්, එහි පිටකවරය සිත්ගන්නා සුළු ලෙස නිර්මාණය වී තිබිය යුතුයි.කෘතියේ මුල, මැද, අග දන්නෙ කතුවරයායි. ඒ නිසා මං කෘතියේ පිටකවරය තෝරා ගන්න ලේඛකයාටම බාර කරලයි තියෙන්නෙ.පොත් ප්‍රකාශකයකුට පාඨකයා වගේම ලේඛකයාත් වැදගත්. ‍ෙල්ඛකයාගේ කර්තෘ භාග ගෙවීම කෙරෙහි ඔබ දක්වන්නෙ කුමනාකාරයේ ක්‍රමවේදයක් ද?දැනට ශ්‍රී ලංකාව තුළ පවතින්නෙ කර්තෘ භාග 10% ක් ගෙවීමේ ක්‍රමයක්. මං ඒ අනුව කටයුතු කරනවා. ඒ මුදල ගෙවීමේ දී ලේඛකයන්ව රස්තියාදු කිරීමේ ක්‍රමවේදය මං ළඟ නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>22</day>
    </date>
    <link>http://www.dinamina.lk/2013/05/22/_art.asp?fn=f1305224</link>
    <topic>සම්මාන දුන්නත්; පොත අන්තිමයි!</topic>
    <author>රන්ජන් අමරරත්න</author>
    <content>‘සළපතන මණ්ඩිය’ නව කතාව කවිතා නම්; වැඩසටහනේ දී සම්මානයට පාත්‍ර විය. කවිතා යනු උසස් අධ්‍යාපන අමාත්‍යාංශය විසින්, සරසවි සිසුන්ගේ නිර්මාණ – කුසලතා අගයනු වස්; සංවිධාන කරන ලද සම්මාන උළෙලකි. මේ වැඩසටහන ගැන වග විස්තර ජනතාව හරිහැටි දන්නේ නැත.සමහරු එය කවි පොතක් යැයි සලකති. තවත් සමහරු එය කැවිලි විශේෂයක් සේ සලකති. මෙයින් හැඟෙන්නේ කවිතා සංවිධායකයන් ගේ දුර්වලකම් ය. ව්‍යාපාරික ප්‍රජාව මෙවැන්නක් ප්‍රතිසංවිධානය කරත් නම්; එය මුළු රට ම දැනුවත් ව වර්ණවත් උළෙලක් බවට පත් වනු ඇත. ඒ හැර ප්‍රතිඵලය ද මීට වඩා සාර්ථක වනු ඇත.කවිතා උළෙලෙහි නවකතා අත් පිටපත් තරගයෙහි ප්‍රථමස්ථානය දිනාගෙන ඇත්තේ “සළපතන මණ්ඩිය” ප්‍රබන්ධය යි. ආශා රැළපනාව විසින් රචනා කරන ලද එම කෘතිය බෙහෙවින් දුර්වල - සාම්ප්‍රදායික කතා වස්තුවකින් සමන්විත ප්‍රබන්ධයකි. මේ නවකතාවෙන් ගම්‍ය වන එක් වැදගත් සාධකයක් වන්නේ මෙරට විශ්වවිද්‍යාල ප්‍රජාව කලාව හා සාහිත්‍යය සම්බන්ධයෙන් දක්වන අතිශය පසුගාමී ප්‍රතිචාරය යි.ආචාර්ය ගුණදාස අමරසේකර මහතා වරක් කියා සිටියේ ශ්‍රී ලංකාවේ විශ්වවිද්‍යාල යනු ත්‍රස්තවාදීන් බෝ කරන කඳවුරු විශේෂයක් බව ය. එම ප්‍රකාශය සාහසික වුව; සත්‍යතාවක් ද තිබේ. පිකටිං, වර්ජන, විරෝධතා, පහරදීම් හැර නව දැනුම සරසවි සිසුන් ළඟ නැත. විශ්වවිද්‍යාල ආචාර්යවරුන් වෙතින් ද ඊට වැඩි යමක් අපේක්ෂා කළ නො හැකි ය. සමස්තයක් ලෙස ගත් කළ අපගේ විශ්වවිද්‍යාල වෙතින් ඥානයේ පරිණාමයක් දැකිය නො හැකි ය. ආශා රැළපනාව මෙන් ම ඇයගේ නවකතාව ද ඒ බව තවදුරටත් සනාථ කරයි.නව කතාවට පසුබිම් වන්නේ සළපතනාගම නම් පුරාණ ගම්මානයේ නවීකරණය යි. රජ දවස සන්නසකින් පවරා ග්‍රාමීය ප්‍රභූ තැනැත්තකු ගේ නායකත්වය යටතේ පිහිට වූ ගම්මානය, පසු කලෙක උප නාගරීකරණයට ලක් වේ. එහි ගම් උදාව වැනි ජාතික උත්සව පවත්වනු ලැබේ. ගමේ සම්ප්‍රදාය, අත්තම් ක්‍රමය, කෘෂිකර්මය විකෘති තත්ත්වයට පත් වේ. අධ්‍යාපනයෙන් ඉහළට යන අය ගම හා එහි සංස්කෘතිය අමතක කර දමති. අවසානයේ ජංගම දුරකථන අතැතිව කල් යවන ඔල්මොරොන්දම් තරුණ පෙළක් ගමෙහි ඉතිරි වේ.“තාමත් සළපතන මණ්ඩියට යනකොට දූවිලි සුළඟත් තෙක්ක පොළොව යට ඉඳලා අලුත් සුවඳක් ඇවිස්සිලා ඇවිත් මනුස්සකම කියලා දෙනවා. එත කොට මට දැනෙන්නේ ඉස්සර ගමේ සුවඳයි, අප්පච්චිගෙ ආදරෙයි එකට මුහුවෙලා කතන්දරයක් කියලා දෙනවා වගෙයි.”(පිටුව - 2087 අවසානය)මේ කතුවරියට නිශ්චිත ඉලක්ක නැත. දැක්මක් නැත. කිව යුත්තේ කුමක් ද? නො කිව යුත්තේ කුමක් ද? ඇය දන්නේ නැත. කතුවරියගේ අභිප්‍රාය ග්‍රාමීය හර පද්ධතියේ සෝදාපාළුව නිරූපණය කිරීම ද? එසේ නැතහොත් සමාජ පරිවර්තනයේ යථාර්ථවාදී අර්ථ නිරූපණය කිරීම ද යන්න පැහැදිලි නැත.ඇය කතන්දරයක් කියාගෙන යයි. එම කතාන්දරය තුළ ප්‍රබල සිදුවීම් නැත. එබැවින් ගමේ වෙනස ප්‍රබල ලෙස පාඨකයාට දැනෙන්නේ නැත. ගමේ වෙනස යම් පමණකට හෝ නිරූපණය වන්නේ අවසන් ඡේදයෙන් පමණි.ආශා රැළපනාවගේ දුර්වල ම අංශය චරිත නිරූපණය යි. එහෙත් නව ප්‍රබන්ධයක ප්‍රබල ම අංශය විය යුත්තේ ද ශූර චරිත නිරූපණය යි. බණ්ඩාර, සුදු නෝනේ හා ඔවුන් ගේ දරුවන් ගේ චරිත ද, සළපතන වලව්වේ අම්මා ඇතුළු චරිත ද, ලෙසින් චරිත රැසක් කතාවේ රඟති. එහෙත් මේ එක චරිතයක හෝ හැඟීම් – දැනීම් පාඨකයාට පූර්ණ ලෙස දැනෙන්නේ නැත. කතුවරිය චරිත නිරූපණය ගැන කිසිවක් ම දන්නේ නැති හැඩය.කතුවරිය නව කතාවේ ප්‍රධාන සංකේතය ලෙස ගෙන ඇත්තේ සළපතනාගම වලව්ව ය. එය ගරා වැටෙමින් පවතින අතර එහි ඇත්තන් ගේ කුල ගර්වය පමණක් ඉතිරි ව පවතී. බණ්ඩාර, වලව්වේ ම දරුවකු වුව ඔහු ගේ හැසිරීම මුළුමනින් ම වෙනස් ය. ඔහු ප්‍රභූ නොවන පවුලකින් ආවාහයක් කරගෙන වලව්වෙන් නික්ම තනිව නැගිටීමට වෑයම් කරයි. මෙය කතා විකාශයේ උපාය මාර්ගයක් සේ ගත හැකි ය. එහෙත් මේ උපාය මාර්ගයෙන් පලක් වී නො මැත. පසුව වලව්ව මුළුමනින් ම සමතලා වෙයි. එහි ද ඒ හැටි අර්ථයක් නැත. කතුවරියට සංකේත භාවිතය ගැන වැටහීමක් නැත.කුලය යන සමාජ සාධකය මුළුමනින් ම දෙදරා බිම පතිත වී අතු ගෑවී යන්නේ නැත. එහි ස්වරූපය වෙනස් වී නව මානයන් සමඟ අදත් පවතී. හෙටත් පවතිනු ඇත. කුලය හා ජාතිය දියුණු සමාජය වෙතින් ප්‍රතික්ෂේප විය යුතු බව සැබෑවක් වුව එය එසේ සිදුවන්නේ නැත. නවකතාකරුවන් සිය සංකේතය භාවිත කළ යුත්තේ සමාජ පරිණාමය පිළිබඳ පූර්ණ වැටහීමකින් යුතුව ය. එවැන්නක් මේ කතාවේ දකින්නට නැත.ජාතිය, කුලය, දුප්පත්-පොහොසත් භේදය, ගම හා නගරය අතර ගැටීම ආදී තේමා මුල්කොට නවකතා ලිවීම පැරැණි මෝස්තරයකි. එම මෝස්තරය තුළ පවා සාර්ථක නවකතා තිබිණි. ශ්‍රී ලංකාවේ සමාජ පරිණාමය අලළා ලියැවුණු පළමු කලාත්මක නවකතාව ගම්පෙරළිය බව බොහෝ දෙනා දනිති. තවත් කෙනකු ගම් පෙරැළියක් ගැන ලිවීමට වෑයම් කිරීම නිරර්ථක ක්‍රියාවෙකි. මේ ආධුනික කතුවරිය ද ගම් පෙරැළියක් ගැන ලියන්නට ගොස් අමාරුවේ වැටී තිබේ. ඇය සිංහල නව කතාවේ පරණ මෝස්තරය පවා අල්ලාගෙන නැත.අපේ නවකතාකරුවන් අතර දක්නට ලැබෙන ප්‍රධාන දුර්වලතාවක් වන්නේ; නූතන සමාජ ප්‍රශ්න හා අතිශය සංකීර්ණ පෞද්ගලික ජීවන අරගල සිය ප්‍රබන්ධවල විෂය-වස්තු ලෙස නො ගැනීම ය. ඔව්හු බොහෝ දුරට ම සාම්ප්‍රදායික කතා මත්තේ ම නැසෙති. නූතන සිංහල නවකතාව එක තැන පල්වෙමින් පවතින්නේ හේතු දෙකක් නිසා ය. පළමු වන්න නූතන සමාජයේ ගැටලු – අර්බුද නවකතාව මඟින් සාකච්ඡා නො වීම ය. දෙවැන්න කතා කලාවේ නව මෝස්තර අල්ලා නො ගැනීම ය. සිංහල නවකතාකරුවා තව ම සිටින්නේ අතීතයේ ය. ඔහු මාර්ටින් වික්‍රමසිංහ මහතා ඉක්ම ගොස් නැත.විශ්වවිද්‍යාල ක්ෂේත්‍රය මේ විෂයය පිළිබඳ සංවාදයට හා පර්යේෂණයට ද, නව නිර්මාණ බිහි කිරීමට ද අපූරු අවස්ථාවක් හා අවකාශයක් උදාකර දී තිබේ. එහෙත් අපේ විද්‍යාර්ථීන් එයින් ප්‍රයෝජන ගන්නා බවක් පෙනෙන්නට නැත.පුරාණ ගම්, උප නගර බවට පත්වීමත්, උප නගර වෙළෙඳ නගර බවට පත්වීමත් සමාජ ක්‍රම විකාශය ඔස්සේ අපට දකින්නට ලැබෙන යථාර්ථයෙකි. එහි හොඳ – නරක, යහපත – අයහපත කුමක් වුව; අදත් - හෙටත් එය සිදු වෙයි. එහෙත් මේ පරිවර්තනයේ දී සමාජය බලවත් කම්පනයකට ලක් වේ. ඇතැම්හු එය දරාගත නො හී දිවි නසා ගනිති. කලාකරුවා ස්පර්ශ කරනුයේ මිනිසාට බලපාන එම කම්පනය යි. සමාජ පරිවර්තනය සාමාන්‍ය ඇසට පෙනෙනුයේ එක් විලාසයකට ය. එහෙත් කලාකරුවාගේ විලාසය ඊට වඩා බෙහෙවින් වෙනස් විය යුතු ය. එබඳු වෙනසක් “සළපතන මණ්ඩිය” නව කතාව තුළ නැත.මේ කතාව සඳහා පසුබිම් කරගනු ලබන කාලය පිළිබඳ වැටහීමක් ද කතුවරියට නැත. එක අතෙකින් දකුණේ දෙවැනි තරුණ නැගිටීම කතාවට පාදක වෙයි. තවත් අතකින් මෙරට දේශපාලනයේ ප්‍රබල වෙනස්කම් කිහිපයක් ද කතාවට එක් වෙයි. එහෙත් මේ එකදු සිදුවීමක් හෝ නිරූපණය කරන්නට කතුවරිය අසමත් ය. එම සිදුවීම් ඇගේ කතාවේ චරිතවලට බලපාන ආකාරය ගැන නිරූපණයක් ද මේ පොතේ නැත.සමාජ වෙනස්කම් හෙවත් පරිවර්තන කලාවේත්, සාහිත්‍යයේත් නිරීක්ෂණයට බඳුන්වන්නේ ඉතා සියුම් ලෙස ය. ලෝක ඉතිහාසය දෙස බලන විට කාර්මික විප්ලවය, ලෝක යුද්ධ, අරගල පමණක් නො ව; සඳතරණය පවා කලාවේ හා සාහිත්‍යයේ වෙනසකට හේතු විය. කාර්මික විප්ලවයෙන් පසු ඉංග්‍රීසි නව කතාවේ මෝස්තර ගණනාවක් බිහි විය. දෙවැනි ලෝක යුද්ධයෙන් පසු නාට්‍ය කලාවේ ආකෘතිය වෙනස් විය.සැමුවෙල් බෙකට්, ඉයුජින් අයනෙස්කෝ වැනි නාට්‍යකරුවෝ විකාර රූපී රංගනය හඳුන්වා දුන් හ. මෙහි අර්ථය වන්නේ සමාජ පරිණාමයට මුහුණ දෙන මිනිසා ගේ කම්පනය, තත්ත්වාකාරයෙන් නිරූපණය කිරීම ය. වඩාත් වැදගත් වන්නේ මිනිසා පිළිබඳ නිරූපණයයි.අමෙරිකන් නව කතාවේ ප්‍රමුඛ නිර්මාණකරුවකු වූ අර්නස්ට් හෙමිං වේ හැමවිට ම කියා සිටියේ ජීවමාන චරිත නිරූපණයට උත්සුක විය යුතු බව ය. ජීවමාන චරිත යනු අව්‍යාජ හා විශ්වසනීය චරිත ය. ඒවා හැමවිට ම නූතන සමාජය හා ගැළපිය හැකි විය යුතුය. වඩාත් පැහැදිලි ව කිව හොත් ඊට සමාන චරිත සමාජයේ ජීවත් විය යුතුය. හෙමිං වේ චරිත පමණක් නො ව, එම චරිතවල හැසිරීමට අදාළ ස්ථාන හා දින ගැන පවා සැලැකිලිමත් විය.ආශා රැළපනාව ගේ කතාවේ ප්‍රධාන චරිතයක් නැත. විටෙක එහි ප්‍රධාන චරිතය බණ්ඩාර වෙයි. තව වරෙක එහි ප්‍රධාන චරිතය බණ්ඩාරගේ දියණිය මායා වෙයි. බණ්ඩාර කතාවේ මැද හරියේ දී මරා දමන්නේ කිසිදු හේතු ප්‍රත්‍යයකින් තොරව ය. ඇතැම් විට කතාවේ ඛේදය තීව්‍ර කිරීම සඳහා එසේ කරන්නට ඇතැ”යි සිතිය හැකි ය. කුමක් වුව මෙහි එන සෑම චරිතයක් ම පාහේ අතිශයින් ම ව්‍යාජ ය. ඔවුන් මනුෂ්‍යයන් ලෙස හැසිරෙන බවක් පෙනෙන්නට නැත.බණ්ඩාර හා සුදු නෝනා අතර සමාජ පරතරයක් පවතී. ඒ හැරත් සුදු නෝනා නිසාම බණ්ඩාරට බොහෝ සුඛ විහරණ අතහැර දුක් විඳින්නට සිදුවේ. එහෙත් ඒ පිළිබඳ පසුතැවිල්ලක් බණ්ඩාරට නැත. ඔවුනතර පුංචි හෝ ගැටුමක් ඇතිවන්නේ ම නැත. එය කතුවරිය විසින් මවන ලද බොරු ආදරයකි. ව්‍යාජ ප්‍රේමයකි.මෙබඳු පවුල් ලෝකයේ කොතැනකවත් නැත. මොවුන් ගේ සැබෑ ජීවිත නිරූපණය කළේ නම්; මේ කතාව මීට වඩා අර්ථවත් වනු ඇත.කතුවරිය ගේ අවධානයට ලක් වූ සමාජ පරිවර්තනය දෙස බලන විට, අප්‍රිකානු හා ලතින් අමෙරිකානු නව කතා සම්ප්‍රදායයන් අප සිහියට නැඟේ. අප්‍රිකානු මහාද්වීපය යටත්විජිත වාදයට හසු වූ ආකාරය හා එහි කම්පනය අප්‍රිකානු ලේඛකයන් අතින් මනාව නිරූපණය විණි. ලතින් අමෙරිකාවට කඩා වැදුණු ස්පාඤ්ඤ ආධිපත්‍යය හා එහි කම්පනය ලතින් අමෙරිකානු ලේඛකයන් අතින් මනාව නිරූපණය විණි. එම කෘති ඓතිහාසික නිර්මාණ සේ මතුවටත් අගය කරනු ඇත.නූතන සිංහල නවකතා රැල්ල තව ම හරි පීල්ලට වැටී නැත. ඊට ප්‍රධාන හේතුව මේ රචකයනට සමාජ දැක්මක් හා දේශපාලනයක් නො වීම ය. දෙවනුව නවකතාව පිළිබඳ ශිල්ප ඥානයක් නො වීම ය. ආශා රැළපනාවගේ “සළපතන මණ්ඩිය” නව කතාවෙන් කිසිදු සාධනීය ලක්ෂණයක් උකහා ගත නො හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305231</link>
    <topic>පරිගණක දත්ත සොරකම් කළජාත්‍යන්තර හොරෙක් අත්අඩංගුවට</topic>
    <author>විජයානි එදිරිසිංහ</author>
    <content>හොර රහසේ අන්තර්ජාලයට පිවිස (Hack) පරිගණක දත්ත සොරකම් කර විවිධ ජාවාරම්වල යෙදෙන ජාත්‍යන්තර පරිගණක අපරාධ කල්ලියකට සම්බන්ධ පුද්ගලයකු අත්අඩංගුවට ගත් රහස් පොලිසිය ඔහු සිදු කළ පරිගණක අපරාධ ගණනාවක් හෙළිකර ගෙන තිබේ.එංගලන්තයේ මූලස්ථානය කර ගනිමින් රටවල් කිහිපයක පවත්වාගෙන යන සංචාරකයන්ගේ ගමන් මලු (baggage) නිදහස් කර ප්‍රවාහනය කරන ප්‍රසිද්ධ ව්‍යාපාරික ආයතනයක කටුනායක ගුවන් තොටුපළ ශාඛාවේ සේවය කළ මේ පුද්ගලයා චීනය, ඉන්දියාව සහ අමෙරිකාවේ ප්‍රසිද්ධ අන්තර්ජාල පරිගණක අපරාධ කල්ලියකට සම්බන්ධ වී කටයුතු කර තිබේ.මොහු ඉහත කී ව්‍යාපාරයේ සේවය කරන අතරතුර එම ව්‍යාපාරයේ දත්ත ‍ලබාගෙන ඉන් එම ව්‍යාපාරයේ දත්තයන් මකා ඔහුගේ නමින් වෙනම ව්‍යාපාර දෙකක් පවත්වාගෙන යමින් ඉහත ආයතනයෙන් සංචාරකයන් කඩා ඔහුගේ ව්‍යාපාරයට හොර රහසේ සම්බන්ධ කර ගෙන ගොස් තිබේ.ඒ අතර කුඩා ළමුන්ගේ ඡායාරූප ඇතුළත් අසභ්‍ය වීඩියෝ පට අන්තර්ජාලය හරහා ලබාදීමේ දැවැන්ත ව්‍යාපාරයක් පවත්වාගෙන ගොස් ඇත්තේ ජාත්‍යන්තර පරිගණක අපරාධකරුවන්ගේ සහායද ඇතිව බව හෙළි වී ඇත.මොහු සිදු කර ඇති සෑම පරිගණක අපරාධයක් සඳහාම ඉහත කී ජාත්‍යන්තර අපරාධ කල්ලියේ සහාය ලබා ගෙන තිබේ.මීට අමතරව මොහු මෙරට ප්‍රභූවරුන්ගේ ඡායාරූප අනවසරයෙන් ඔහුගේ රහසිගත ව්‍යාජ ව්‍යාපාරික ආයතනයේ ප්‍රසිද්ධියට අදාළ වෙළඳ දැන්වීම් සඳහාද අන්තර්ජාලය හරහා යොදා ගෙන තිබී සොයාගෙන ඇත.මොහු සේවය කළ ව්‍යාපාරික ආයතනයේ හිමිකරු එංගලන්තයේ සිට පැමිණ මෙම ජාවාරමේ තොරතුරු හෙළි කර ගෙන කටුනායක පොලිසියටත් රහස් පොලිසියටත් කළ පැමිණිලි මත ඒ හා සම්බන්ධ පැවැත්වූ පුළුල් පරීක්ෂණවලදී සියලු තොරතුරු හෙළිදරව් කරගැනීමට හැකිවී ඇත.සැකකරු අන්තර්ජාලය හරහා තවත් විවිධ අපරාධවලට සම්බන්ධව ඇතැයි සැක කරන රහස් පොලිසිය ඒවා හෙළිකර ගැනීමට පරීක්ෂණ සිදු කරයි. රහස් පොලිසියේ අධ්‍යක්ෂ ජ්‍යෙෂ්ඨ පොලිස් අධිකාරී ගාමිණී මතුරට මහතාගේ අධීක්ෂණය යටතේ පොලිස් පරීක්ෂක සේනාරත්න මහතා ප්‍රමුඛ කණ්ඩායමක් මෙම සියලු තොරතුරු අනාවරණය කර ගෙන තිබේ.සැකකරු මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව මෙම 28 දක්වා රිමාන්ඩ් ගත කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n13052311</link>
    <topic>ආගමික සහජීවනය බිඳ දමන්නට ඇතැම් NGO උත්සාහ කරනවා</topic>
    <author>අසේල කුරුළුවංශ - ඉන්දික පොල්කොටුව</author>
    <content>මෙරට පවත්නා ආගමික සහජීවනය බිඳ දමා ආගම් හා නිකායන් අතර ගැටුම් ඇතිකිරීමේ විවිධ කුමන්ත්‍රණ ක්‍රියාත්මක වෙමින් තිබෙන බවත් ගරුතර මහා සංඝරත්නය මේ පිළිබඳ අවධානයෙන් හා අවබෝධයෙන් ක්‍රියා කළ යුතුව තිබෙන බවත් ජනපති මහින්ද රාජපක්ෂ මහතා පැවසීය.  මෙරට ආණ්ඩුක්‍රම ව්‍යවස්ථාවෙන් බෞද්ධාගමට ලබාදී ඇති ස්ථානය අහෝසිකර දමන්නට ඇතැම් රාජ්‍ය නොවන සංවිධාන පිඹුරුපත් සකසන බවත් ඊට රජය කිසිසේත් ඉඩ නොතබන බවත් ඒ මහතා කීය.සියම් උපසම්පදාවට වසර 260ක් සපිරීම නිමිත්තෙන් ඊයේ (22) ශ්‍රී දළදා මාලිගාවේ ඓතිහාසික මහමළුවේ පැවැති රාජ්‍ය උත්සවයේ දී ජනපතිවරයා මේ බව ප්‍රකාශ කළේය. මල්වතු පාර්ශ්වයේ මහ නායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියන්ගේ ප්‍රධානත්වයෙන් උත්සවය පැවැත්විණි. එහිදී වැඩිදුරටත් අදහස් දැක්වූ ජනපති මහින්ද රාජපක්ෂ මහතා - බෞද්ධයින් ලෙස අපි අන්තවාදී වෙලා නැහැ. අන්‍යාගමිකයින් මෙරටට පැමිණි පසු ඔවුන්ගේ වන්දනාමාන කටයුතු සඳහා අවශ්‍ය සිද්ධස්ථාන පිහිටුවීමට ඉඩකඩම් ලබා දුන්නේ අපේ රජවරු හා මහා සංඝරත්නයයි.බෞද්ධාගමික පරිසරය තුළ හින්දු, ඉස්ලාම්, කතෝලික බැතිමතුන් සහජීවනයෙන් වාසය කළා. එදා පටන් පවත්නා මේ ආගමික සහජීවනය කඩා බිඳ දමන්න ඇතැම් රාජ්‍ය නොවන සංවිධාන උත්සහ කරනවා. අපේ ආණ්ඩුක්‍රම ව්‍යවස්ථාවට අනුව බෞද්ධාගම ආරක්ෂා කොට පෝෂණය කිරීමට බැඳී සිටිනවා.මේ වගන්තිය ව්‍යවස්ථාවෙන් ඉවත් කරන්න ඇතැමුන් ඉල්ලීම් කරනවා. ආගමික සහජීවනය බිඳ දමා ඇතැම් විදේශ රටවල මෙන් ආගම් අතර යුද්ධ,, නිකායන් අතර ගැටුම් අපේ රටෙත් ඇතිකිරීම තමයි මේ අයගේ අරමුණ. බෞද්ධ රටක් වුණාම බුදු දහමට ප්‍රමුඛත්වය දිය යුතුයි. මෙම අවස්ථාවට අගමැති දි. මු. ජයරත්න, මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක දියවඩන නිළමේ ප්‍රදීප් ඬලංග දෑල මහත්වරු ඇතුළු විශාල පිරිසක් සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305232</link>
    <topic>පොදු රද මඩුලු සමුළුවටසැප වාහන ගෙන්වන කතාව බොරු</topic>
    <author>මහින්ද අලුත්ගෙදර</author>
    <content>එළඹෙන නොවැම්බර් මාසයේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් රුපියල් කෝටි ගණනක් වැයකොට මෝරටර් රථ ආනයනය කිරීමට යන බවට ඇතැම් පාර්ශවයන් කරන චෝදනා පදනම් විරහිත මෙන්ම අසත්‍ය ඒවා බවට රජය අවධාරණය කරයි.මේ සමුළුව වෙනුවෙන් රෝල්ස් රෝයිස් සහ බී.එම්.ඩබ්ලිව් වර්ගයේ මෝටර් රථ ආනයනය කිරීමට යන බවට ඇතැම් මාධ්‍ය මඟින් ප්‍රචාරය කර තිබෙන බවද එවැනි මෝටර් රථ ආනයනය කිරීම සඳහා රජයේ සූදානමක් නොමැති බවද විදේශ කටයුතු අමාත්‍යාංශය පවසයි. නොවැම්බර් මාසයේ කොළඹදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව හා සම්බන්ධ සියලු වැයකිරීම් පවත්නා අයවැය ප්‍රතිපාදන මඟින් පියවා ගන්නා බවද ඒ වෙනුවෙන් අතිරේක අරමුදල් යෙදවීමක් නොමැති බවද එම අමාත්‍යාංශය පෙන්වා දෙයි.දශක තුනක කාලයක් ශ්‍රී ලංකාවේ පැවැති ත්‍රස්තවාදී ගැටුම්වලින් අනතුරුව මෙරට සිදුවී ඇති සංවර්ධන කටයුතු සහ රටතුළ උදාවී ඇති පුළුල් ආර්ථික ඉඩ ප්‍රස්ථාවන් ලොවට විඳහා දැක්වීමට පොදු රාජ්‍ය මණ්ඩලීය රාජ්‍ය නායක සමුළුව හොඳ අවස්ථාවක් බව පවසන විදේශ කටයුතු අමාත්‍යාංශය ඒ සඳහා සහභාගිවන නියෝජිතයන් සම්බන්ධවන පොදු රාජ්‍ය මණ්ඩලීය ව්‍යාපාරික සංසඳය ශ්‍රී ලංකාවේ වෙළෙඳ ආයෝජන කටයුතු ප්‍රවර්ධනය කිරීමට හා ආර්ථික සහයෝගීතාව වැඩිදියුණු කිරීමට වේදිකාවක් නිර්මාණය කරන බවද කියාසිටී.ප්‍රවර්ධන කටයුතු වෙනුවෙන් අදාළ රාජ්‍ය නියෝජිතායතනවලට වෙන්කර දී ඇති සම්පත් මේ සඳහා පූර්ණ වශයෙන් යොදා ගැනේ. මෙවර පොදු රාජ්‍ය මණ්ඩලීය රාජ්‍ය නායක සමුළුව මෙරට පැවැත්වීමෙන් අපේක්ෂා කරන්නේ එයින් උපරිම ප්‍රයෝජන ලබාගෙන මෙරට ජනතාව සඳහා එහි ප්‍රතිලාභ අත්කර දීමට බවද එවැනි තත්ත්වයක් හමුවේ මෙය ජාතික වැදගත්කමක් උසුළන බවද සදහන් කරන විදේශ කටයුතු අමාත්‍යාංශය ඇතැම් පාර්ශවයන් මේ සම්බන්ධයෙන් අයහපත් ආකල්ප දැරීම කණ්ගාටුවට කරුණක් බවද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n13052312</link>
    <topic>පාසල්වල මුදල් අයකිරීම් නව චක්‍රලේඛයකට අනුව</topic>
    <author>ස්වර්ණා විජේකෝන්, චමර ඇල්ලදෙණිය සහ සුභාෂිණි සේනානායක‍</author>
    <content>ජාතික පාසල් හා උපකෘත පාසල්වල මුදල් අයකිරීම් සම්බන්ධයෙන් ඉදිරියේදී නව චක්‍රලේඛයක් පාර්ලිමේන්තුවට ඉදිරිපත් කරන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (22) ප්‍රකාශ කළේය.ග්‍රාම සේවා සහතිකය සලකා බලා පහසුකම් ගාස්තු ගෙවීමට නොහැකි දරුවන්ගෙන් කිසිදු මුදලක් දැනටමත් අය නොකරන බවත්, ඒ දරුවන් වෙනුවෙන් දෙවන පෙළ සැලකිල්ලක් නොමැතිව ඉගැන්වීම් කටයුතු කරන බවත් ඇමැතිවරයා කීවේය.එම තීන්දුවලට පරිබාහිරව කටයුතු කරන විදුහල්පතිවරුන්ට තරාතිරම නොබලා පියවර ගන්නා බවත් ගුණවර්ධන මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n13052313</link>
    <topic>පාසල්වල මුදල් අයකිරීම් නව චක්‍රලේඛයකට අනුව</topic>
    <author>ස්වර්ණා විජේකෝන්, චමර ඇල්ලදෙණිය සහ සුභාෂිණි සේනානායක‍</author>
    <content>ජාතික පාසල් හා උපකෘත පාසල්වල මුදල් අයකිරීම් සම්බන්ධයෙන් ඉදිරියේදී නව චක්‍රලේඛයක් පාර්ලිමේන්තුවට ඉදිරිපත් කරන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (22) ප්‍රකාශ කළේය.ග්‍රාම සේවා සහතිකය සලකා බලා පහසුකම් ගාස්තු ගෙවීමට නොහැකි දරුවන්ගෙන් කිසිදු මුදලක් දැනටමත් අය නොකරන බවත්, ඒ දරුවන් වෙනුවෙන් දෙවන පෙළ සැලකිල්ලක් නොමැතිව ඉගැන්වීම් කටයුතු කරන බවත් ඇමැතිවරයා කීවේය.එම තීන්දුවලට පරිබාහිරව කටයුතු කරන විදුහල්පතිවරුන්ට තරාතිරම නොබලා පියවර ගන්නා බවත් ගුණවර්ධන මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305233</link>
    <topic>නාවාගල රජමහා විහාර භූමියෙන්රන් කරඬුවක් මතුවේ</topic>
    <author>අනුරාධපුර මධ්‍යම විශේෂ</author>
    <content>එප්පාවල කටියාව යාය 01 නාවාගල පුරාණ රජමහා විහාරයේ ඉපැරණි චෛත්‍යයේ සිදු කළ කැණීම් කටයුතුවලදී නැවතත් චෛත්‍යයේ ඉහළින් නැඟෙනහිර දෙසට වන්නට ගල් කරඬුවක් මත තැන්පත් කර තිබූ රන් මිශ්‍ර ලෝහයෙන් තැනූ කරඬුවක් 21 වන දින සවස පුරාවිද්‍යා නිලධාරීන්ට හමු වී ඇත.එම කරඬුව තුළ ධාතුන් තැන්පත් කර ඇතැයි සැක කළ හැකි ලෝහ පතුරකින් ආවරණය කළ කුඩා සුරයක් වැනි වස්තූන් දෙකක්ම හමු වූ බව උතුරුමැද පළාත් පුරාවිද්‍යා කාර්යාලයේ කැණීම් අංශයේ කැණීම් නිලධාරී ඒ.ඒ.විජේරත්න මහතා පැවසීය.හමු වූ රන්මිශ්‍ර ලෝහයෙන් තැනූ කරඬුව සෙන්ටිමීටර් 9.5ක් උස වන අතර එහි පළල සෙන්ටිමීටර් 7.5 කි. එහි තැන්පත් කර ඇති ධාතුන් කවුරුන්ගේද යන්න පිළිබඳ නිශ්චිතව හඳුනාගෙන නොමැති අතර මූල්‍යමය වටිනාකමක් නොමැති වූවත් එහි පෞරාණික වටිනාකමක් තිබෙන බවද ඔහු පැවසීය.2013 මාර්තු මස 05 වන දින නාවාගල විහාරයේ ඉපැරණි චෛත්‍යයේ සිදු කළ කැණීම්වලදී පුරාවිද්‍යා වටිනාකමක් ඇති කුඩා ප්‍රමාණයේ ස්තූපයක හැඩය සහිත මැටි කරඬුවක්, වීදුරුවලින් නිම කළ ස්තූප ආකාරයේ කරඬු දෙකක් සොයාගත් අතර ‍අප්‍රේල් මස 04 හා 05 කළ කැණීම්වලදී ආගමික වටිනාකමකින් යුතු ධාතුන් සහිත රනින් නිම කළ කුඩා කරඬුවක් පළිඟුවලින් නිම කළ කුඩා කරඬුවක් සොයා ගනු ලැබූහ. ඊට අමතරව 1979 පෘතුගීසින් හා ලන්දේසි යුගවලට අයත් වීඕසී කාසි කීපයක්ද කැණීම්වලදී සොයාගනු ලැබූහ.මේ මස 24, 25, 26 තෙදින තුළදී නාවාගල රජමහා විහාරස්ථාන භූමිය තුළදී සොයාගනු ලැබූ මේ භාණ්ඩ ප්‍රදර්ශනය කිරීමට නියමිත අතර චෛත්‍යයේ කැණීම් සිදු කිරීමෙන් අනතුරුව සොයාගත් පෞරාණික භාණ්ඩ නැවතත් එම චෛත්‍යයේම තැන්පත් කරන බව පුරාවිද්‍යා නිලධාරීන් පවසති.උතුරුමැද පළාත් පුරාවිද්‍යා දෙපාර්තමේන්තු කාර්යාලයේ කැණීම් නිලධාරී විජේරත්න, උතුරු මැද පළාත් කැණීම් කෞතුකාගාර නිලධාරීන් ඇතුළු සේවකයින් පිරිසක්, විහාරාධිපති ස්වාමීන් වහන්සේගේ අනුශාසනා පරිදි මෙහි කැණීම් කටයුතු සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305234</link>
    <topic>අමෙරිකාවේ ‍ටොනඩෝවෙන් ලාංකිකයන්ට හානි නෑ</topic>
    <author>මහින්ද අලුත්ගෙදර</author>
    <content>අමෙරිකා එක්සත් ජනපදයේ ඔක්ලහෝමා හී ඇති වූ ටොනාඩෝ තත්ත්වයෙන් එරට වෙසෙන කිසිඳු ශ්‍රී ලාංකිකයකුට හානියක් නැතැයි විදේශ කටයුතු අමාත්‍යාංශය පවසයි.කෙසේ වුවද මේ සම්බන්ධයෙන් සහන සේවා‍ කටයුතු තවදුරටත් ක්‍රියාත්මක කිරීමට අමෙරිකානු බලධාරීන් පියවර ගෙන තිබෙන අතර ඒ හේතුවෙන් එරට වෙසෙන ශ්‍රී ලාංකිකයන් පිළිබඳ වොෂිංටන් නුවර පිහිටි ශ්‍රී ලංකා තානාපති කාර්යාලය හරහා විශේෂ අවධානයක් යොමුකරන බවද විදේශ කටයුතු අමාත්‍යාංශය කියයි.මේ තත්ත්වය යටතේ ශ්‍රී ලාංකිකයන්ට හානි සිදුවී තිබේ නම් ඒ සම්බන්ධයෙන් වහාම දැනුම් දෙන ලෙස විදේශීය තානාපති කාර්යාලයවලටද දැනුම් දී තිබෙන අතර ශ්‍රී ලංකා තානාපති කාර්යාලය මේ සම්බන්ධයෙන් විමසිල්ලෙන් පසුවන බවද එම අමාත්‍යාංශ්‍ය පෙන්වාදෙයි.මේ සුළි කුණාටු තත්ත්වය හේතුවෙන් පුද්ගලයන් 91 දෙනෙකු මියගොස් තිබෙන අතර පුද්ගලයන් 150 දෙනෙකුට වැඩි පිරිසක් රෝහල් ගතකර තිබේ. මියගිය පිරිස අතර පාසල් ළමුන් 20 දෙනෙකු පමණ සිටින බව වාර්තා වෙයි.ටොනේඩෝවේ බලපෑමෙන් නගරයේ පාසල් සහ නිවාස රැසක් සම්පූර්ණයෙන්ම විනාශ වී ඇති අතර මේ හේතුවෙන් ජීවිතක්ෂයට පත් වූ සංඛ්‍යාව නිෂ්චිතව කිව නොහැකි බවද අමෙරිකානු වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305235</link>
    <topic>ඉන්දීය ආධාර මත අම්පාර-මඩකළපු වැසියන්ට නව නිවාස පහසුකම්</topic>
    <author>ජයසිරි මුණසිංහ මඩකළපුව මංගලගම සිට</author>
    <content>අම්පාර දැයට කිරුළට ආ ජනාධිපතිතුමා ගුවනින් නොගොස් අරන්තලාව දක්වා බිමින් ගමන් කරන විට අතරමගදී කටුමැටි ගැසූ අඩුපහසුකම් සහිත නිවාස දැක එම නිවැසියන්ට නව නිවාස ලබා දෙන බවට ලබාදුන් පොරොන්දුව ආර්ථික සංවර්ධන ඇමැති බැසිල් රාජපක්ෂ සහ ඉන්දියානු මහ කොමසාරිස් අශෝක් කේ. කාන්තා යන මහත්වරු ඊයේ (22) ඉටු කළහ.ඉන්දියානු රජයේ ආධාර මත මෙරට ඉදිකෙරෙන නිවාස පනස් දහසේ ව්‍යාපෘතිය යටතේ නැඟෙනහිර පළාතේ නිවාස හාරදහසක් ඉදිකිරීමට ආරම්භ කරමින් මඩකළපුව එරාවුර්පත්තු ප්‍රාදේශීය ලේකම් කොට්ඨාසයේ මංගලගම ගම්මානයේ ජනතාවට මුදල් ආධාර ප්‍රදානය ඇමැතිවරයා අතින් සිදුවිය.පරිපාලන සීමා නිර්ණය කිරීමේදීත්, පරිපාලන චක්‍රලේඛ හා වෙනත් ලියකියවිලි නිසාත් එක ගමේම පිරිසක් මඩකළපුවටත්, තවත් පිරිසක් අම්පාර දිස්ත්‍රික්කයටත් අයත්ව සිටිති. මේ නිසා ඉන්දියානු නිවාස ආධාර ව්‍යාපෘතියෙන් නිවාස ඉදි කර ගැනීමට රුපියල් ලක්ෂ පහ හමාරක (රු. 5 1/ 2) මුදල ලැබුණේ මඩකළපුවේ අයට පමණි. මේ අඩුපාඩුව ඊයේ දැනගත් වහාම ආර්ථික සංවර්ධන ඇමැතිවරයා ඉන්දීය මහ කොමසාරිස් අශෝක් කේ. කාන්තා මහතා සමඟ කථා කොට අම්පාර දිස්ත්‍රික්කයට අයත් මංගලගම ජනතාවටත් නිවාස ඉදිකරගැනීමට මේ වැඩපිළිවෙළ යටතේම මුදල් ලබාදීමට කටයුතු යෙදවූවේය.එම සුබ පණිවුඩය මංගලගම ශ්‍රී මංගලාරාම විහාරස්ථානයේ පැවැති උත්සව අවස්ථාවේදී බැසිල් රාජපක්ෂ මහතා ජනතාවට දැනුම් දුන් විට ඔවුහු අත්පොඩිසන් ගසා සිය සතුට පළ කළහ. එපරිද්දෙන්ම මඩකළපුව, චෙංකලඩි ප්‍රාදේශීය ලේකම් කොට්ඨාසයේ රූගම් මුස්ලිම් ගම්මානයේ ජනතාවටද ඉන්දිය නිවාස ආධාර ව්‍යාපෘතිය වැඩි ප්‍රමාණයක් නිවාස ඉදිකිරීමට ආධාර ලබාදීමට බැසිල් රාජපක්ෂ මහතා එකඟ විය. එවිට මුස්ලිම් අතිවිශාල ජනතාවක් ඊට සතුට පළ කළහ.වසර තුනහමාරක රාජ්‍යතාන්ත්‍රික සේවා කාලය නිමා කොට ඊයේ (22) අපේ ර‍ටින් නික්ම යෑමට නියමිතව සිටි ඉන්දිය මහ කොමසාරිස් අශෝක් කේ. කාන්තා මහතා සහභාගී වූ අවසන් ප්‍රජා සේවා සත්කාරක වැඩපිළිවෙළ මෙය විය. මෙරටින් නික්ම යන මහ කොමසාරිස්වරයාට ඉහළ ප්‍රසාදයක් හා ගෞරවනීය ආචාර කිරීමක් සිදු කිරීමට මඩකළපුව සිංහල, දෙමළ හා මුස්ලිම් ජනතාව කටයුතු කළහ.වසර 25ක යුද්ධයෙන් පීඩාවට පත් ජනතාවට මේ නිවාස හිමි වේ. උතුරේ නිවාස 6000ක් ඉදිකෙරේ.මංගලගම, ගැමුණුපුර සිංහල ගම්මානයේ ජනතාවට නිවාස 106ක්, පේරියපුල්ලේ මලේ දෙමළ ගම්මානයේ නිවාස 49ක් හා රූගම් මුස්ලිම් ගම්මානයේ නිවාස 60ක් ලෙස නව නිවාස 215ක් ඉදිකිරීමට මුදල් ආධාර පිරිනැමීම මෙහිදී සිදු කැරිණි.රුපියල් ලක්ෂ පහ හමාරක මුදලක් වාරික 4කදී නිවාස ඉදිකිරීමට පිරිනැමේ. තමන් පදිංචි ඉඩමේම නිවස ඉදිකළ යුතුය. නිවාස ඉදිකිරීම කොන්ත්‍රාත්කරුවන්ට භාර නොදේ. නිවැසියන්ගේ අවශ්‍යතා හා සිතැඟි පරිදි එය කරගතහැකිය. ශ්‍රී ලංකා ආණ්ඩුවත්, ඉන්දියානු මහ කොමසාරිස් කාර්යාලයත්, හැබ්ටාඩ් හියුමේන්ටේරියන් රාජ්‍ය නොවන සංවිධානයත් මේ ව්‍යාපෘතිය ක්‍රියාවට නංවයි.මෙම නිවාස ව්‍යාපෘතින් වලට මුදල් ආධාර පිරිනැමීම මුල්ගල් තැබීම අවස්ථාවලට මංගලගම, ශ්‍රී මංගලගම විහාරාධිපති දෙහිගම ඥාණරතන හිමියෝ, හින්දු, ඉස්ලාම් ආගමික නායකයෝ වැඩම කොට ආශිර්වාද කළහ.මේ අවස්ථාවන්ට අමාත්‍ය බාසුර් සේගුඩාවුඩ්, නියෝජ්‍ය ඇමැති විනයාගමූර්ති මුරලිදරන්, නැඟෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම, නැ‍ඟෙනහිර පළාත් මහ ඇමැති අබ්දුල් නජිබ් ඒ. මජීඩ්, පළාත් සභා මන්ත්‍රී සිවනේෂතුරේ චන්ද්‍රකාන්තන්, එල්.එල්.එම්. හිස්බුල්ලා යන මහත්වරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305236</link>
    <topic>අනුරපුරේ නගරාධිපතිට-නාගරික කොමසාරිස්ටඑරෙහි අතුරු තහනම ඉවත් කරයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර වලිසිංහ හරිස්චන්ද්‍ර උද්‍යානයේ මෙ‍වර පැවැත්වෙන පොසොන් සැණකෙළිය පැවැත්වීමට අනුරාධපුර අපේගම සංවර්ධන පදනමට හැර වෙනත් සංවිධානයකට පුද්ගලයෙකුට ලබාදීම වළක්වාලන ලෙස ඉල්ලමින් අනුරාධපුර නගරාධිපතිවරයාට අනුරාධපුර නාගරික කොමසාරිස්වරයාට එරෙහිව පවරා තිබූ අතුරු තහනම් නියෝගය විසුරුවා හැරීමට උතුරුමැද පළාත්බද සිවිල් අභියාචනාධිකරණය ඊයේ (22) නියෝග කළේය.පෙත්සම්කාර අපේගම සංවර්ධන පදනම අධිකරණයෙන් ඉල්ලා තිබූ සියලු අභියාචනාවන් නිශ්ප්‍රභ කිරීමට අභියාචනාධිකරණ විනිසුරුන් වන නිශ්ශංක බන්දුල කරුණාරත්න මහතා සහ ඛේමා ස්වර්ණාධිපති මහත්මිය නියෝග කළේය.නඩුව යළි විභාගයට ගැනුණු අවස්ථාවේදී විනිසුරුවරුන් ප්‍රකාශ කර සිටියේ උතුරුමැද පළාත් සිවිල් අභියාචනා මහාධිකරණ හා අනුරාධපුර දිසා අධිකරණයට මෙම පෙත්සම විභාග කිරීම සඳහා අධිකරණ බලයක් නොමැති බවයි. එමෙන්ම පෙත්සම්කරුවන් මීට පෙර අනුරාධපුර දිසා අධිකරණයේ 2013. 04. 10 වන දින ගොනු කළ පෙත්සම අනුරාධපුර දිසා විනිසුරු ලක්මාලි හේවාවසම් මහත්මිය විසින් නිෂ්ප්‍රභ කර ලබා දුන් නියෝගය නිවැරදි එකක් බවද විනිසුරුවරුන් ප්‍රකාශයට පත් කළහ. ඊට අමතරව පෙත්සම්කරුවන්ගේ අභියාචනය ද දෝෂ සහිත බවද විනිසුරුවරුන් ප්‍රකාශයට පත් කළහ.අනුරාධපුර අපේගම සංවර්ධන පදනමේ විධායක අධ්‍යක්ෂ ධර්මසිරි වැලිකල මහතා, ජ්‍යෙෂ්ඨ නීතිඥ කරුණාරත්න හේරත් මහතා සමඟින් අනුරාධපුර නගර සභාවේ නගරාධිපති එච්.පී. සෝමදාස මහතා සහ නාගරික කොමසාරිස් සම්පත් ධර්මදාස මහතා වගඋත්තරකරුවන් කරමින් සිවිල් අභියාචනාධිකරණය හමුවේ මෙම නඩුව පවරා තිබූ අතර පෙත්සම්කාර අපේගම සංවර්ධන පදනම මීට පෙර අධිකරණයට කියා සිටියේ මෙවර පොසොන් සැණකෙළිය පැවැත්වීම සඳහා අනුරාධපුර වලිසිංහ හරිස්චන්ද්‍ර උද්‍යානය බදු දීම සම්බන්ධයෙන් ටෙන්ඩර් කැඳවීමට තමන්ද ඉල්ලුම් කළ බවයි.නගර සභාවට ඉදිරිපත් කළ ටෙන්ඩරපත් වලින් සුදුසුම ලන්සුකරු අපේගම සංවර්ධන පදනම බව පළමු වගඋත්තරකාර නගරාධිපතිවරයා තමන්ට ලිඛිතව දැන්වූ බව පෙත්සම්කරුවන් අධිකරණයට කියා සිටි අතර එහෙත් පෙර ඇතුළත් කර නොතිබුණ බාහිර කොන්දේසි 05ක් වගඋත්තරකාර නගරාධිපතිවරයා තම සංවිධානයට පොසොන් උත්සව සැණකෙළිය පැවැත්වීමට නොහැකි වන ලෙස කොන්දේසි පැන වූ බවද පෙත්සම්කරුවෝ අධිකරණයට දන්වා සිටියේය.එම කරුණු සලකා බලමින් අභියාචනා මහාධිකරණය නැවත දැනුම් දෙන තුරු වගඋත්තරකරුවන්ට පෙත්සම්කාර අපේගම සංවර්ධන පදනම හැර වෙනත් අයෙකුට උද්‍යානය බදු දීම තහනම් කරමින් අතුරු තහනම් නියෝගයක් පනවන බවයි. මෙම තහනම ඊයේ (22) වන තුරු දීර්ඝ කර තිබුණු අතර අතුරු තහනම් නියෝගය ඊයේ (22) විසුරුවා හැරීමටත් පෙත්සම්කරුවන්ගේ ඉල්ලීම් නිෂ්ප්‍රභ කර හැරීමටත් විනිසුරුවරුන් නියෝග කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305237</link>
    <topic>උතුරු පළාත් සභා මැතිවරණය පවත්වන්නේ13වැනි ව්‍යවස්ථා සංශෝධනය යටතේයි</topic>
    <author>සිතාරා සේනානි සහ නුවන් කොඩිකාර</author>
    <content>උතුරු පළාත් සභා මැතිවරණය ලබන සැප්තැම්බර් මසදී පැවැත්වෙන්නේ 13වැනි ව්‍යවස්ථා සංශෝධනය යටතේ බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.13වැනි සංශෝධනය තවමත් මේ රටේ බලාත්මක ව්‍යවස්ථාමය වගන්තියක් බව පෙන්වා දුන් ඇමැතිවරයා එකී සංශෝධනයෙහි යම් වෙනසක් කරන්නේ නම් එය කළ යුත්තේ සියලු පක්ෂ සමඟ පුළුල් ලෙස සාකච්ඡා කොට ඇති කරගන්නා එකඟතාව මත පාර්ලිමේන්තු‍ව මඟින් බවද අවධාරණය කළේය.ජනාධිපති මහින්ද රාජපක්ෂ මහතා මේ සම්බන්ධයෙන් දේශපාලන පක්ෂවල අදහස් ලබා ගැනීමට මෙයට වසරකට පෙර පාර්ලිමේන්තු තේරීම් කාරක සභාවක් පත් කළ බවද කී ඇමැතිවරයා එහෙත් දෙමළ සන්ධානය එයට සහභාගී නොවූ බවද කීය.උතුරු පළාත් සභාවට පොලිස් හා ඉඩම් බලතල ඉල්ලා සිටින දෙමළ ජාතික සන්ධානය නැඟෙනහිර පළාත් සභාවට තරග කිරීමේදී එවැනි ඉල්ලීමක් නොකළ නිසා හරිනම් එදා ඔවුන් එම පළාත් සභාවට තරග නොකළ යුතුව තිබූ බව ඒ මහතා මෙහිදී අවධාරණය කළේය.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (22) පැවැති මාධ්‍ය හමුවේදී මාධ්‍යවේදීන් මේ සම්බන්ධයෙන් මතු කරන ලද ප්‍රශ්නවලට පිළිතුරු දෙමිනි.ක්‍රීඩා ඇමැති මහින්දානන්ද අලුත්ගමගේ, වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305238</link>
    <topic>මත්තල ගුවන්තොටුපළ ආශ්‍රිතවඅනවසර ඉදිකිරීම් ඉවත් කළ යුතුයි</topic>
    <author>ලුණම සමූහ - සනත් ගමගේ</author>
    <content>මත්තල ජාත්‍යන්තර ගුවන්තෙටුපළ පිහිටි ප්‍රදේශයේ වැව් තාවුළු සහ රක්ෂිත ආශ්‍රිත අනවසර ඉදිකිරීම් සිදුවීම වාරිමාර්ග පද්ධතීන්ට හානිදායක බව හම්බන්තොට කලාප වාරිමාර්ග අධ්‍යක්ෂ එස්. කන්නන්ගොඩ ආරච්චි මහතා පවසයි. දැනටමත් පල්ලෙමත්තල වැව් රක්ෂිතය ආශ්‍රිතව අනවසරයෙන් අල්ලාගෙන තිබෙනවා.මේ ප්‍රදේශවල අය නොවෙයි, පිට ප්‍රදේශවල අය හෝටල් ඉදි කිරීම සඳහා මේ ස්ථාන මෙසේ අනවසරයෙන් අල්ලා ගැනීම සිදු කෙරෙනවා. මෙය නතර කිරීමට වහා පියවර ගත යුතු යැයි ආරච්චි මහතා පවසයි.ගුවන්තොටුපළ ඉදිකිරීමට වෙන් කර තිබෙන ප්‍රදේශවලින් පිටත තිබෙන මේ රක්ෂිත ප්‍රදේශයන් මෙලෙස පිටස්තර අය අනවසරයෙන් අල්ලා ගැනීම නිසා එම වැව්වලට පවා හානි ඇති වෙනවා.මෙසේ අනවසර අල්ලාගැනීම් හා ඉදිකිරීම් සිදු කර තිබේ නම් වහාම ඒවා ඉවත් කිරීමට වාරිමාර්ග දෙපාර්තමේන්තුවට මෙන්ම ප්‍රාදේශීය ලේකම්වරයාටද බලතල තිබෙන බව හම්බන්තොට දිස්ත්‍රික් ලේකම් ආර්. සි. ද සොයිසා මහතා හම්බන්තොට දිස්ත්‍රික් කෘෂිකර්ම කමිටු රැස්වීමේදී කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n1305239</link>
    <topic>පුහුණුව නිමවා අභ්‍යාසලාභීහූ 3361ක් අද විසිර යති</topic>
    <author>මහින්ද අලුත්ගෙදර</author>
    <content>ආර්ථික සංවර්ධන අමාත්‍යාංශයට බඳවාගෙන ප්‍රාදේශීය ලේකම් කාර්යාල සඳහා අනුයුක්ත කළ උපාධිධාරී සංවර්ධන නිලධාරීන් සඳහා පැවැති දෙසතියක පුහුණුව සාර්ථකව අවසන් කළ 3,361 දෙනෙකු අද (23) විසිර යති.දිස්ත්‍රික්ක 25 සඳහාම සංවර්ධන උපාධිධාරීන් 15,596 දෙනෙකු මෙලෙස පුහුණු කිරීමට නියමිත අතර මේ පිරිස එහි තෙවැනි කාණ්ඩය බව ආර්ථික සංවර්ධන අමාත්‍යාංශය පවසයි. මොවුන් වෙනුවෙන් පුහුණු කටයුතු පසුගිය 8 දා මධ්‍යස්ථාන 16 කදී ආරම්භ කෙරිණි.ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් කාලීන සමාජ ආර්ථික ප්‍රවාහය තුළ දිළිදුබව පිටු දැකීම සඳහා පවුල සහ ගම කේන්ද්‍ර කරගත් ග්‍රාමීය මට්ටමේ සංවර්ධන වැඩසටහන් ක්‍රියාත්මක කිරීමේ මැදිහත්කරුවන් ලෙස කටයුතු කිරීමට අවශ්‍ය මූලික අවබෝධය ලබාදීම මෙහිදී සිදුකෙරේ.මීට ප්‍රථම උපාධිධාරි අභ්‍යාසලාභීන් 8,000 කට පුහුණුව ලබාදී තිබෙන බවද තෙවන අදියර යටතේ මෙවර විසිර යෑමේ කණ්ඩායමට විවිධ ජාතීන් නියෝජනය කරන බවද පවසන ආර්ථික සංවර්ධන අමාත්‍යාංශය රටින් බිහිවූ උගතුන් 50,821ක් වැනි විශාල පිරිසක් එකවර රාජ්‍ය සේවයට බඳවා ගැනීම රජයේ පිරිවැයට බරක් නොව මහා සම්පතක් යැයිද කියා සිටී.එම පිරිස රටේ ර්ථිකයට නිසි අයුරින් යොදා ගැනීම සඳහා ජනාධිපති මහින්ද රාජපක්ෂ මහතාගේ උපදෙස් මත බැසිල් රාජපක්ෂ මහතා මේ වැඩපිළිවෙළ ක්‍රියාත්මක කරයි.ගිරිතලේ සහ මින්නේරිය ප්‍රදේශයන්හි එම පුහුණු පාඨමාලාභීන්ගේ කදවුරු ගණනාවක්ම ආර්ථික සංවර්ධන නියෝජ්‍ය ඇමැති එම්.එල්.ඒ.එම් හිස්බුල්ලා මහතාගේ නිරීක්ෂණයට ලක්විය.ආර්ථික සංවර්ධන අමාත්‍යාංශයට බඳවාගනු ලැබූ උපාධිධාරීන්ට මෙහිදී අදියර තුනක් යටතේ සති දෙකක නේවාසික පුහුණු වැඩමුළු පැවැත්වෙයි. මෙලෙස පුහුණුවන පිරිසෙන් සියයට 70ක් කාන්තාවන් වීමද විශේෂත්වයකි.ග්‍රාමීය මට්ටමින් පත් කරනු ලබන මේ නිලධාරීන් අභියෝග ජයගත හැකි නායකයකු බවට පත් කිරීමට සඳහා අවශ්‍ය පෞරුෂ වර්ධනය කිරීමට පුහුණුවීම් ලබාදීම, ගමේ ප්‍රජාවගේ අවශ්‍යතාවයන් සහ අභියෝගයන් හදුනාගෙන එම අභියෝග ගැනීම සඳහා නායකත්වය ගෙන කළයුතු ආකාරය පිළිබඳ දැනුවත් කිරීම සහ දිවි නැගුම ජාතික ව්‍යාපාරය පිළිබඳ දැනුවත් කිරිම ආදී කරුණුමේ පුහුණුවේ මූලික පරමාර්ථයන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n13052310</link>
    <topic>එජාපයත් ජවි පෙත් ජනතාව ප්‍රතික්ෂේප කර හමාරයි</topic>
    <author>සිතාරා සේනානි සහ නුවන් කොඩිකාර</author>
    <content>එක්සත් ජාතික පක්ෂය හා ජනතා විමුක්ති පෙරමුණ ප්‍රමුඛ විපක්ෂය මේ රටේ ජනතාව වෙතින් කෙතරම් ප්‍රතික්ෂේපවී තිබෙන්නේදැයි ඔවුන් පෙරේදා පැවැත්වූ අසාර්ථක වැඩ වර්ජනයෙන් මැනවින් පිළිබිඹු වූ බව ක්‍රීඩා ඇමැති මහින්දානන්ද අලුත්ගමගේ මහතා පෙන්වා දෙයි.රජයේ හා පෞද්ගලික අංශයේ ආයතනවල සේවක පැමිණීම ප්‍රතිශතයක් ලෙස දිනකට සියයට 90ක් පමණ වුවද වර්ජනය පැවැතිදා (21) එය සියයට 94 දක්වා වැඩිවීමෙන් මේ බව හෙළිවූ බව කී ඒ මහතා එහෙයින් මෙවැනි වැඩවර්ජන විපක්ෂය දිනපතා පවත්වන්නේ නම් වඩා හොඳ බවද කීවේය.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (22) පැවැති මාධ්‍ය හමුවට සහභාගී වෙමිනි. විපක්ෂය මෙවැනි වැඩ වර්ජන කොපමණ ක්‍රියාත්මක කළද ඒ සියලු අභියෝගවලට සාර්ථකව මුහුණ දෙමින් රජය රැකගැනීමට සන්ධානයට හැකියාව හා ශක්තිය තිබෙන බවද හෙතෙම මෙහිදී අවධාරණය කළේය.‍එසේම තමන් ක්‍රියාත්මක කළ වැඩ වර්ජනයෙන් මුළු රටම අඳුරේ වැටී අරාජික තත්ත්වයට පත් වනු ඇතැයි විපක්ෂය අපේක්ෂා කළද වැඩ කරන ජනතාව ඔවුන්ගේ හඬට කන් නොදුන් බවද ඇමැතිවරයා මෙහිදී පැවැසීය.වැඩ වර්ජනයට සම්බන්ධයෙන් ජනතා විමුක්ති පෙරමුණේ ලාල් කාන්ත මහතා සහ එක්සත් ජාතික පක්ෂය මාස එක හමාරක සිට විවිධ පාර්ශ්ව සමඟ සාකච්ඡා කළ බව කී ඇමැතිවරයා, වැඩ වර්ජනයක් සම්බන්ධයෙන් මෙතරම් සාකච්ඡා කළ වෙනත් අවස්ථාවක් ඉතිහාසයේ තවත් නොතිබූ බවද කීය.21දා සවස තුන හතර වනවිට එජා‍පය වර්ජනය අසාර්ථක වූ බව නොකියා එය අසාර්ථක වීමට විවිධ හේතු කියන්නට පටන් ගත් බවත්, එහෙත් ලාල් කාන්ත මහතා පමණක් එය සාර්ථක වූ බව දිගින් දිගටම කියා සිටි බවත් පැවැසූ ඒ මහතා ඔවුන් කළ ප්‍රෝඩාවට මේ රටේ රාජ්‍ය සේවකයන් ඇතුළු වැඩ කරන ජනතාව හොඳ පිළිතුරක් දුන් බවත් පැවැසීය.විපක්ෂයේ ඒකාබද්ධ වෘත්තීය සමිති සන්ධානය ක්‍රියාත්මක කළ වැඩ වර්ජනයට සහාය දැක්වූ ලැයිස්තුවට අයත් සංවිධාන 14ක් ම යුද්ධය පැවැති සමයේ එල්.ටී.ටී.ඊ. සංවිධානයට කඩේ ගිය සංවිධාන බවද ඇමැතිවරයා මෙහිදී පෙන්වා දුන්නේය. මෙවැනි සංවිධාන සමඟ එක්ව ආණ්ඩුව වැට්ටවීමට විපක්ෂය උත්සාහ දරන්නේ රට දෙකඩ කිරීමේ ජාත්‍යන්තරයේ වුවමනාව ඉටු කිරීමට බවද කී ඇමැතිවරයා එකී වුවමනාව පරාජය කිරීමට රජයට ශක්තිය ඇති බව ද කීය.විපක්ෂය කියන අන්දමින් ශිල ව්‍යාපාර ඉදිරියට දමා වැඩ වර්ජන නැවැත්විය නොහැකි බවද පැවැසූ ඇමැතිවරයා ශක්තිමත් විපක්ෂයක් නම් කුමන තත්ත්වයක් යටතේ වුවද රාජ්‍ය සේවකයා වැඩ වර්ජනයක් සඳහා පාරට බැස්සවීමට සමත් විය යුතු යැයිද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n13052314</link>
    <topic>සපුගස්කන්ද හෙට සිට වැඩ</topic>
    <author>සිතාරා සේනානී සහ නුවන් කොඩිකාර</author>
    <content>තාවකාලිකව වසා දමා ඇති සපුගස්කන්ද තෙල් පිරිපහදුවේ වැඩ කටයුතු හෙට (24) සිට යළි ආරම්භ කරන බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවසීය.මේ මොහොත වන විට අවශ්‍ය තෙල් තොග සියල්ල ම ඇති බවත් වැඩි මිලට තෙල් ගැනීමට අවශ්‍ය නැති බවත් ඔහු ප්‍රකාශ කළේය.මුහුදේ නවතා ඇති නැවකින් ශ්‍රී ලංකාව ඉරානයේ තෙල් මිල දී ගන්නා බවට එක්සත් ජාතික පක්ෂ මහලේකම් තිස්ස අත්තනායක මහතා කර ඇති ප්‍රකාශය සම්බන්ධයෙන් මාධ්‍යවේදියකු නැගු ප්‍රශ්නයකට පිළිතුරු දුන් ඇමැතිවරයා එය මුළුමනින් ම ප්‍රතික්ෂේප කරන බවත්, දේශද්‍රෝහී චෝදනාවක් බවත් කීවේය.2012 ජූනි මාසයෙන් පසු ශ්‍රී ලංකාවට කිසිම දිනක ඉරානයෙන් ඛනිජතෙල් ගෙන්වා නැතැයි ප්‍රියදර්ශන යාපා මහතා පවසයි. රජයේ ප්‍රවෘත්ති දෙපාර්තුමේන්තුවේ ඊයේ (22) පැවැති කැබිනට් තීරණ දැනුම්දීමේ මාධ්‍ය හමුවේදි ඇමැතිවරයා එසේ ප්‍රකාශ කළේය.2011 වසරේ ජූනි මාසයේ දී ඉරානයට එරෙහි ව අමෙරිකාව සම්බාධක පැනවීමෙන් පසුව අවුරුද්දක කාලයක් තුළ ශ්‍රී ලංකාවට තෙල් අවශ්‍යතාවයෙන් මුල් 06 මාසය තුළ 20%ක් ද දෙවන 6 මාසය තුළ 10%ක් ද වශයෙන් ඉරානයෙන් තෙල් මිලට ගත් බව ඇමැතිවරයා කීවේය. ඇමැතිවරයා මෙසේද පැවසීය.සපුගස්කන්ද තෙල් පිරිපහදුව ඉරාන ලයිට් බොරතෙල් පිරිපහදු කළ හැකි ආකාරයට සකස් කොට තියෙන්නේ, ඒ නිසා තෙල් ලබා ගැනීමේ දී ඊට ගැළපෙන බොරතෙල් වර්ගය සොයා ලබාගත යුතුයි.තෙල් ආනයනයේ දී ප්‍රසම්පාදන ක්‍රියාවලිය අකුරට ම පිළිපදිනවා. ඒ වගේම විනිවිද භාවයෙන් සිදු කරන්න අප කටයුතු කර තියෙනවා. ඊට ගැළපෙන බොරතෙල් වර්ගය සොයා ගැනීම දුෂ්කර වුවත් ටෙන්ඩර් කැඳවා ප්‍රසම්පාදන ක්‍රියාපිළිවෙත අනුගමනය කරමින් ක්‍රියා කරන බව හෙතෙම ප්‍රකාශ කළේය.මේ අවස්ථාවට ඇමැතිවරුන් වන මහින්දානන්ද අලුත්ගමගේ, රෝහිත අබේගුණවර්ධන, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහත්වරු සහභාගී වි සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=n13052315</link>
    <topic>හොරෙන් ගෙන්වූ කෝටි 2ක බඩු තොගයක් රේගු දැලේ</topic>
    <author>කොළොන්නාව සමූහ ඒ. සුමනසේන</author>
    <content>නීති විරෝධී ලෙස මෙරටට ආනයනය කරන ලද රුපියල් කෝටි දෙකකට වැඩි වටිනාකමකින් යුත් සපත්තු, චීස් හා සුවඳ විලවුන් අඩංගු අඩි 40 කන්ටේනර දෙකක් ශ්‍රී ලංකා රේගුවේ ආදායම් අධීක්ෂණ අංශය මගින් අත්අඩංගුවට ගෙන තිබේ.ආයෝජන මණ්ඩල පහසුකම් සහිත (1306) නිමි ඇඳුම් අපනයන කරන සමාගමක් නමින් තීරුබදු පහසුකම් යටතේ නිෂ්කාශනය කිරීමේ අරමුණින් මෙම කන්ටේනර් ආනයනය කර ඇති බව රේගුව විසින් මෙතෙක් කරන ලද පරීක්ෂණවලදී හෙළිවී ඇති අතර මෙම වංචාව දීර්ඝ කාලයක් තිස්සේ රේගුව හා ආයෝජන මණ්ඩලය නොමග යවමින් කරගෙන ගොස් ඇති බව එහිදී අනාවරණය වී තිබෙන බව රේගුව කියයි.අදාළ සමාගම නමින් මේ ආකාරයට අධික බදු සහිත භාණ්ඩ අඩංගු කන්ටේනර දෙකක් ඉකුත් ජනවාරි මාසයේදී ද මෙසේම ආනයනය කර ඇති බවද පවසන රේගු ආදායම් අධීක්ෂණ බළකායේ ප්‍රධානී රේගු අධ්‍යක්‍ෂ මාලි පියසේන මහතා එම කන්ටේනර දෙක ආනයනය කිරීමේ වගකීම අදාළ සමාගමේ වගකිවයුතු නිලධාරියෙකු පිට පටවා ඇති සමාගම එම භාණ්ඩ තම සමාගමේ නිෂ්පාදන සඳහා අවශ්‍ය අමුද්‍රව්‍ය අඩංගු කන්ටේනර නොවන බව පවසා ඇතත් මෙතෙක් කරන ලද පරීක්‍ෂණවලින් හෙළි වී ඇති කරුණු අනුව සමාගමේ හිමිකරුවන් ද මේ සම්බන්ධව දැන සිටි බවට තොරතුරු අනාවරණය වී ඇතැයිද හෙතෙම කියයි.ආයෝජන මණ්ඩලයේ ලියාපදිංචි වී තිබියදීත් වෙනත් භාණ්ඩ ලෙස වංචා සහගතව ලියැවිලි ප්‍රකාශ ඉදිරිපත් කොට මෙසේ භාණ්ඩ ආනයනය කිරීමෙන් රජයට රුපියල් කෝටි ගණනක ආදායම් අහිමි වන බවද රේගුව කියයි.මෙම සිද්ධියට සම්බන්ධ බවට සැක කෙරෙන පුද්ගලයින් 6 දෙනෙකුගෙන් රේගුව ප්‍රශ්න කිරීම් සිදුකර ඇති අතර ඉන් එක් පුද්ගලයෙකු කොළඹ මහේස්ත්‍රාත් උසාවිය වෙත පමුණුවන ලදුව ඇප මත මුදාහැර ඇති බවද රේගු ආදායම් අධීක්ෂණ අංශ බලධාරීහු කීහ.රේගු අධ්‍යක්‍ෂ ජනරාල් ජගත් විජේවීර මහතාගේ උපදෙස් හා රේගු අධ්‍යක්‍ෂ මාලි පියසේන මහතාගේ අධීක්ෂණය යටතේ රේගු අධිකාරි ජී. බී. ඥානරාජ්, එම්. එම්. ආතර් සිල්වා, ජේ. ඒ. එස්. ජයකොඩි, සහකාර රේගු අධිකාරි සාගර මහානාම , ලාල් වීරකෝන්, යු. එන්. දුෂ්‍යාන්ත, එච්. එම්. එන්. එස්. රාජගුරු, රන්ජන් රත්නායක, අජිත් කරුණාරත්න, තිස්ස දසනායක, රේගු ආදායම් අංශයේ ඔරුගොඩවත්ත ශාඛාවේ නියෝජ්‍ය රේගු අධ්‍යක්‍ෂ සිරිපාල එදිරිමාන්න හා රේගු අධිකාරීවරුන් වන පරාක්‍රම බස්නායක , භාතිය අබේරත්න , රංජිත් ප්‍රනාන්දු කමල් ශාන්තසිරි මහත්වරුන් මේ සම්බන්ධව වැඩිදුර පරීක්ෂණ පවත්වාගෙන යති. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305231</link>
    <topic>කෑගල්ල පාසල් 243කයටිතල පහසුකම් සංවර්ධනයට</topic>
    <author>සබරගමුව සමූහ</author>
    <content>ප්‍රාථමික පාසල් පන්දහසක් සංවර්ධනය කිරීමේ රජයේ ජාතික වැඩපිළිවෙළ යටතේ කෑගල්ල දිස්ත්‍රික්කයේ පාසල් 243ක මූලික යටිතල පහසුකම් සංවර්ධනයට ආර්ථික සංවර්ධන අමාත්‍යංශය රුපියල් ලක්ෂ 1215ක් ද තවත් පාසල් 140ක ඉ ශිල්පාගාර ඉදිකිරීම සඳහා රුපියල් ලක්‍ෂ 3500 ක් විදුලි සංදේශ හා තොරතුරු තාක්‍ෂණ අමාත්‍යාංශයෙන් ලබාදී තිබෙන බව සබරගමුව ප්‍රධාන ඇමැති මහිපාල හේරත් මහතා පැවැසීය.ඒ මහතා එසේ පැවැසුවේ පසුගියදා කෑගල්ල අධ්‍යාපන කළාපයේ විදුහල්පතිවරු සඳහා වූ රැස්වීමක් අමතමිනි. කෑගල්ල අධ්‍යාපන කලාපයේ සියලුම විදුහල්පතිවරු, කලාප හා කොට්ඨාස අධ්‍යාපන අධ්‍යක්‍ෂවරු පිරිසක් ද එක්වූ මේ රැස්වීම කෑගල්ල බාලිකා විද්‍යාලීය රැස්වීම් ශාලාවේ දී පැවැත්විණි.දිවයිනේ අධ්‍යාපන කලාප 96 අතරින් පසුගිය විභාග ප්‍රතිඵල වලට අනුව සිවුවන ස්ථානයට පැමිණි කෑගල්ල අධ්‍යාපන කලාපයේ විභාග ප්‍රශ්න පත්‍ර මුද්‍රණය හා සෙසු මුද්‍රණ කටයුතු වලට අවශ්‍ය රුපියල් ලක්‍ෂ 5ක් පමණ වටිනා රයිසෝ යන්ත්‍රයක් සබරගමුව ප්‍රධාන ඇමැතිවරයා විසින් කලාප අධ්‍යාපන අධ්‍යක්‍ෂවරියට භාරදීම ද මෙහිදී සිදුවිය.මෙහිදී තව දුරටත් අදහස් දැක්වූ සබරගමුව ප්‍රධාන ඇමැති මහිපාල හේරත් මහතා මෙසේ ද පැවැසීය.විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතාගේ අනුග්‍රහය යටතේ කෑගල්ල දිස්ත්‍රික්කයේ පාසල් 140කට ‘ඉ’ ශිල්පාගාරය බැගින් ලැබුණ එක් ශිල්පාගාරයක් ඉදිකිරීම් සඳහා රුපියල් ලක්‍ෂ 25ක් ලැබුණා. ඊට අමතරව සියලු උපාංග ඇතුළුව පරිගණක 10ක් මේ ව්‍යාපෘතියෙන් ලැබෙනවා.මේ ව්‍යාපෘතියෙන් බැහැරව කුඩා පාසල්වලට පරිගණක 1ත් 5ත් අතර ප්‍රමාණයක් ලබා දීමට ද විදුලි සංදේශ හා තොරතුරු තාක්‍ෂණ අමාත්‍යංශය එකඟවී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305232</link>
    <topic>පනාගොඩ කන්දේ පුරාණ මහා විහාරයේධර්ම ශාලා ගොඩනැගිල්ලට මුල්ගල්</topic>
    <author>හෝමාගම විශේෂ – ජිනදාස ගමගේ</author>
    <content>පනාගොඩ කන්දේ පුරාණ මහා විහාරස්ථානයේ නව ධර්ම ශාලා ගොඩනැගිල්ල සඳහා මුල්ගල් තැබීමේ උත්සවය පසුගිය දා එම විහාරස්ථානයේදී පැවැත්විණි.කොළඹ නව කොරලයේ හා නව කොටමුණේ උප ප්‍රධාන සංඝනායක අතුරුගිරිය පෝරේ පුරාණ විහාරස්ථානාධිපති රුක්මලේ ධම්මකිත්ති නාහිමියන්ගේ ප්‍රධානත්වයෙන් මේ උත්සවය පැවැත්විණි.එම අවස්ථාවට සහභාගීී වූ ජල සම්පාදන හා ජල පවාහන ඇමැති දිනේෂ් ගුණවර්ධන මහතා මෙසේ කීවේය.පනාගොඩ කන්දේ විහාරස්ථානය ඉතාම දැකුම්කළු මනරම් ස්ථානයකයි පිහිටා තිබෙන්නේ . කඳු මුදුනක පිහිටි මේ විහාරස්ථානයට ජලය නොමැති වීම මහත් ගැටලුවක් වී තිබුණා. සංඝවාස ගොඩනැගිල්ල , ඉදිකිරීමේදී ස්වාමීන් වහන්සේගේ දැනුම් දීමකට අනුව ප්‍රජාජල ව්‍යාපෘතියක් ආරම්භ කිරීමට අපට හැකියාව ලැබුණා.බුදු දහම පිළිබඳව විවිධ මතිමතාන්තර පතුරුවන මෙවැනි අවධියක ඇප කැප වි කටයුතු කරන භික්ෂූන් වහන්සේලාට නමස්කාර පූර්වකව ගෞරව කළ යුතු වෙනවා.අධ්‍යාපන ඇමැති බන්දුල ගුණවර්ධන මහතා ,පනාගොඩ කන්දේ විහාරස්ථානය පූජනීය ස්ථානයකට සුදුසුම ස්ථානයක පිහිටා තිබීම සැදැහැවතුන්ගේ ගෞරවයට පත් වෙනවා. ඒ සඳහා නායක හාමුදුරුවන්ගෙන් විශාල මෙහෙයක් ඉටු වෙනවා. දහම් පාසල්වල උගන්වන ධර්මාචාර්ය විභාගය සමත් ගුරුවරුන් 1000කට පාසල් සහාය ගුරුපත් වීම් ලබා දීමට කටයුතු කරමින් ඉන්නවා.හෝමාගම ප්‍රාදේශීය සභාවේ සභාපති ඒ. ඩී. කුමාරසිරි , හිටපු ප්‍රාදේශීය සභා මන්ත්‍රී කරුණාසේන මදුරප්පෙරුම යන මහත්වරුද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305233</link>
    <topic>ඉංගිරිය සුමනජෝති විදුහලේ ගුරු-සිසු සහායෙන් අසරණ පවුලකට නිවෙසක්</topic>
    <author>හොරණ සමූහ සහ ඉංගිරිය සමූහ</author>
    <content>ඉංගිරිය ශ්‍රී සුමනජෝති ප්‍රාථමික විදුහලේ දෙවැනි ශ්‍රේණියේ දරුවන්ගේ මවුපියන් විසින් අසරණ වූ දරු පවුලක් සඳහා සති තුනක් ඇතුළත ගොඩ නගන ලද නිවස පසුගියදා එම නිවැසියන්ට භාර දීම සිදු විය.ඉංගිරිය බෝධිරාජගම නව ගම්මානයේ පදිංචි එල්. නෙවිල් ගුණරත්න සහ කේ. එම්. දීපා යුවළ ඉතා අසරණ අතර ඔවුන් දෙදෙනා ගේ දරුවන් තිදෙනා මන්ද මානසික තත්ත්වයෙන් පෙළේ’ වැඩිමහල් ගැහැණු දරුවා ශ්‍රී සුමනජෝති ප්‍රාථමික විදුහලේ විශේෂ අධ්‍යාපන ඒකකයේ ඉගෙනුම ලබයි.පිරිමි දරුවා 2 වැනි ශ්‍රේණියේ ඉගෙනුම ලබයි. බාලම දරුවා ද අපස්මාර රෝගයෙන් පීඩා විඳී. පියා රැකියාව පෞද්ගලික ආයතනයක සෞඛ්‍ය අංශයේ කම්කරුවෙකි. ඔවුන්ගේ ආර්ථිකය ගොඩ නැගෙන්නේ එම සුළු මුදලෙනි.මෙතෙක් කල් ඔවුන් ජීවත් වූයේ ඉටිකොළවලින් ආවරණය කළ අබලන් ටකරන් සෙවිලි කළ අනාරක්‍ෂිත පැල්පතක ය.ශ්‍රී සුමනජෝති ප්‍රාථමික විදුහලේ ගුරුවරුන්ගේ සහ මවුපියන්ගේත් ප්‍රදේශවාසින්ගේත් ආධාර ලබා ගෙන මේ නිවෙස ඉදි කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305234</link>
    <topic>මීගොඩ අයුර්වේද රෝහලේවිදුලි ගැටලු ගොඩයි</topic>
    <author>හෝමාගම විශේෂ – ජිනදාස ගමගේ</author>
    <content>මීගොඩ ආයුර්වේද රෝහලට ස්ථිර විදුලි කාර්මිකයෙක් නොමැති වීම නිසා විවිධ අවස්ථාවන්හිදී රෝහල අඳුරේ පවතින බවට වාර්තාවේ.බස්නාහිර පළාත් සභාවේ ඉතාම ජනප්‍රිය හා විශාලතම අයුර්වේද රෝහල වන මීගොඩ අයුර්වේද රෝහල ශීඝ්‍රයෙන් දියුණුවට පත් වෙමින් පවතින නමුත් එහි අඩුපාඩු නිසා විදුලිය සම්බන්ධව ගැටලු මතු වී ඇත.වසර ගණනාවක් පැරණි විදුලි රැහන් මීයන් කපා දමා හෝ වෙනත් හේතුන් නිසා අක්‍රීයව පවතින අතර සමහර වාට්ටු පවා රාත්‍රීයට අඳුරේ පවතී. “ ප්‍රධාන විදුලි ස්විච් එක තිබෙන ස්ථානයේ විදුලි රැහැන් සීසීකඩ විසිරී තිබෙන බවද දකින්නට ඇත.මීගොඩ අයුර්වේද රෝහලේ ඔසු උයන සංවර්ධනය කිරීම සඳහා බස්නාහිර පළාත් සභාව පියවර ගෙන තිබෙන අතර , නුදුරේම එක්ස් කිරණ ගොඩනැගිල්ල ද විවෘත කිරීමට නියමිතය.මේ නිසා ජනතා ප්‍රසාදයට පත් වෙමින් පවතින මෙම රෝහලේ ස්ථිර විදුලි කාර්මිකයෙක් නොමැති වීමේ අඩු පාඩුව මකා දමන මෙන් බලධාරීන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305235</link>
    <topic>පරණ යෝගට් විකිණූකඩ හිමියාට නඩු</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පාරිභෝජනයට අහිතකර කල් ඉකුත්වූ යෝගට් අලෙවිකිරීම සම්බන්ධයෙන් අධිකරණයේදී වැරැදි කරුවකු වූ අයකුට පොල්ගහවෙල මහේස්ත්‍රාත් බුද්ධික සී. රාගල මහතා, රුපියල් හත්දහස් පන්සියයක දඩයක් හා බරපතළ වැඩ ඇතිව මාස හයක සිරදඬුවමක් නියමකර එම සිරදඬුවම වසර පහකට අත්සිටවනු ලැබීය.මෙම දඩය හා සිරදඬුවම නියම වූයේ කල් ඉකුත්වූ යෝගට් අලවිකළ පොතුහැර, වෙ‍ෙළඳසැල් හිමියකුටය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305236</link>
    <topic>හෘද රෝගීහු අසීරුවේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල ශික්ෂණ රෝහලේ හෘද රෝග ප්‍රතිකාර ඒකකයේ එක් ඖෂධවේදිනියක් පමණක් සේවය කිරීම නිසා ඖෂධ ලබා ගැනීම පිණිස එන වැඩි රෝගීන් සංඛ්‍යාවක් අසීරුතාවට පත්ව ඇතැයි ඔවුන් කියයි.සතියේ දින තුනක් මෙම සායන පැවැත්වෙන අතර එක් දිනකට රෝගීන් 350ක් පමණ ප්‍රථිකාර ලබාගැනීමට පැමිණේ.මේ නිසා එක් ඖෂධ වේදියකු පමණක් සිටීම ප්‍රමාණවත් නොවන බව ඔවුන් පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305237</link>
    <topic>තරුණියකට අතවර කළැයිසැක පුද්ගලයකු රිමාන්ඩ්</topic>
    <author>පානදුර සමූහ – කපිල සෝමරත්න</author>
    <content>තරුණියකට ලිංගික අතවරයක් සිදු කළේ යැයි කියන තරුණයෙකු පානදුර පොලිසියේ ළමා සහ කාන්තා කාර්යාංශය විසින් අත් අඩංගුවට ගෙන පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත ඉදිරිපත් කෙරිණි.මෙම සිද්ධිය ගැන පරිවාස වාර්තාවක් ඉදිරිපත් කළ පානදුර ළමා හා පරිවාස කාර්යාලයේ නිලධාරිනියක් අධිකරණයට දන්වා සිටියේ සැකකාර තරුණයා ලිංගික අතවරයක් තරුණියට සිදු නොකළ බවත් මෙම තරුණියට කම්මුලට පහරක් දී ඇගේ අතින් අල්ලාගෙන ගිය බවට තරුණිය ප්‍රකාශ කළ බවය.මෙම තරුණියගේ පැමිණිල්ල ගැන දැඩි පරීක්ෂණයක් පවත්වා වාර්තාවක් අධිකරණයට ඉදිරිපත් කරන ලෙසට පානදුර පොලිසියේ සුළු අපරාධ අංශයේ සැරයන් කරුණාරත්න මහතාට මහේස්ත්‍රාත්වරයා උපදෙස් දුන්නේය.ඔහු පානදුර පොලිසියේ ළමා සහ කාන්තා කාර්යාංශය වෙනුවෙන් අධිකරණයට කරුණු ඉදිරිපත් කළ පොලිස් නිලධාරියා සැකකරු ප්‍රධාන මහේස්ත්‍රාත්වරයා විසින් රක්ෂිත බන්ධනාගාර ගත කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=r1305238</link>
    <topic>ප්‍රසිද්ධියේ සූර් වී දඩ කයි</topic>
    <author>ගම්පහ සංචාරක</author>
    <content>ගම්පහ කෙටවල වාරිමාර්ග රක්ෂිත ප්‍රදේශයේ ගැවසෙමින්, ප්‍රසිද්ධ ස්ථානයක මත්පැන් බීමේ චෝදනාව මත ගම්පහ අධිකරණයට ඉදිරිපත් කර තිබූ තරුණයන් 5 දෙනකුට එක් අයෙකුට රුපියල් 2000 බැගින් පස්දෙනාට රුපියල් 10000ක දඩයක් ගම්පහ අතිරේක මහේස්ත්‍රාත් හේෂාන්ත ද මෙල් මහතා නියම කෙළේය.සැකකරුවන් අත්අඩංගුවට ගෙන ගම්පහ අධිකරණයට ඉදිරිපත් කළේ දූෂණ මර්දන අංශයේ පො. සැ. ප්‍රසාද් මහතා සහ පො.සැ. ගුණසේකර මහතා ඇතුළු නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305231</link>
    <topic>ක්‍රීඩා ‍ඇමැති හදිසියේම පාපන්දු විධායක කමිටුව ඇමැතීමට යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු ක්‍රීඩාවේ ජාතික සැලැස්ම ක්‍රීඩා ඇමැති මහින්දානන්ද අලුත්ගමගේ මහතා විසින් අද ප්‍රකාශයට පත් කරයි. පාපන්දු නිවහනේදී අද පස්වරු2.00ට පාපන්දු සම්මේලනයේ විධායක සභිකයන් හා පාපන්දු ලීග් 54ක නිලධාරීන් ඉදිරියේදී ඇමැතිවරයා මේ විශේෂ ප්‍රකාශය ඉදිරිපත් කිරීමට නියමිතයි.සුනාමියෙන් පසුව ලෝක පාපන්දු සම්මේලන‍ය ශ්‍රී ලංකාවට ලබාදුන් රුපියල් කෝටි 50ක ආධාර මුදල් පිළිබඳ විශාල ආන්දෝලනයක් සිදුවී ඇති අවස්ථාවක ක්‍රීඩා ඇමැතිවරයා පාපන්දු සම්මේලනයේ විධායක සභාව ඇමැතීමට සුදානම්වීම විශේෂත්වයකි. එම රුපියල් කෝටි 50ක මුදලින් පාපන්දු ක්‍රීඩාවට සිදුවී ඇති යහපත හා සිදුව ඇතැයි කියන දුෂණ වංචා සෙවීමට පරීක්ෂණ කමිටුවක්ද ඇමැතිවරයා පත්කර දැන් විමර්ශන ආරම්භවී තිබේ.ක්‍රීඩා ඇමැතිවරයෙකු ශ්‍රී ලංකා පාපන්දු සම්මේලනයට ගොස් ජාතික සැලසුමක් ඉදිරිපත් කරන පළමු අවස්ථාවද මෙය වේ.මෙදින පාපන්දු ක්‍රීඩාවේ දියුණුවට ගත යුතු ඉදිරි ක්‍රියාමාර්ග හා සම්මේලනයේ විනිවිදභාවය පිළිබඳ විශේෂ ප්‍රකාශයක් කිරීමට සුදානමින් පසුවන බවද ආරංචි මාර්ග පවසයි. ශ්‍රී ලංකා පාපන්දු සම්මේලනයේ නව සභාපති රංජිත් රුද්‍රිගු මහතා ඇතුළු විධායක සභාව පත්වී කෙටිකාලයක් ඉක්මවා ‍ගොස් ඇත. එම කාලය තුළදී පාපන්දු කළමනාකරණ කමිටුව අහෝසි කිරීම, පාපන්දු ප්‍රධාන විධායකවරයාගේ තනතුර අහෝසි කිරීම ඇතුලු කැපී පෙනෙන වෙනස්කම් රාශියක් සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305232</link>
    <topic>ප්‍රතිපාදන නොමැතිවීමෙන්සහභාගිත්වය අවිනිශ්චිතයි</topic>
    <author>ෆවුස් මොහොමඩ්</author>
    <content>පන්දු හයේ ආසියානු ස්නූකර් ශූරතාවලියට සුදුසුකම් ලබා සිටින සුසන්ත බොතේජු ට හා රයන් සෝමරත්න ට ඒ සඳහා ශ්‍රී ලංකාව නියෝජනය කිරීමේ අවස්ථාව අහිමිවීමේ අවදානමක් මතුවී තිබේ. සංචාරය සඳහා මුදල් ප්‍රතිපාදන නොමැතිවීම ඊට හේතුවී ඇත.ලබන ජූනි මාසයේ දෝහා කටාර් හී පැවැත්වීමට නියමිත ආසියාවේ විශිෂ්ටතම ක්‍රීඩකයන් තරග වදින මේ තරගාවලියට සහභාගිවීමේ අවස්ථාව මෙරට ක්‍රීඩකයන්ට අහිමිවීම ඉතා කනගාටුදායක කරුණක් වනු ඇතැයි ශ්‍රී ලංකා බිලියඩ් හා ස්නූකර් සංගමයේ සභාපති ශෆීක් රජාබ්දීන් මහතා 'දිනමිණ'ට පැවැසීය.'අපි ලක්ෂ පහක් විතර වියදම් කරලා ජාතික තරගාවලි පැවැත්වූවත් අන්තර්ජාතික තරගවලට ගිහින් දක්ෂතා දක්වන්න අපේ ක්‍රීඩකයන්ට අවස්ථාව ලැබෙන්නේ ඉතා කලාතුරකින්. ඒ සඳහා අපිට මූල්‍යමය වශයෙන් කිසිම සහයෝගයක් ලැබෙන්නේ නෑ. පසුගිය මාසයේ පාකිස්තානයේ පැවැති ස්නූකර් ශූරතාවලියට ගිය අපේ ක්‍රීඩකයන් දෙන්නට පවා වියදම් කළේ මමයි' රජාබ්දීන් මහතා කීවේය.හිටපු බිලියඩ් ක්‍රීඩක එම්.ජේ.එම්. ලාෆීර් 1973වසරේ ලෝක බිලියඩ් ශූරතාව දිනා ගනිමින් පළමු වතාවට ක්‍රීඩාවෙන් ශ්‍රී ලංකාවට කීර්තියක් දුන් බව සිහිපත් කළ බිලියඩ් සභාපතිවරයා සෙසු ක්‍රීඩාවලින් ශ්‍රී ලංකාව අන්තර් ජාතික කීර්තියට පත්වූයේ ඉන් පසුව බව කියා සිටියේය. එහෙත් සෙසු ක්‍රීඩාවලට සාපේක්ෂව මෙරට බිලියඩ් හා ස්නූකර් ක්‍රීඩාවට වැදගත් ස්ථානයක් ලැබී නොමැති බවට ඔහු චෝදනා කරයි.'‍ක්‍රිකට්, නෙට්බෝල් වගේ නෙවෙයි. මේ ක්‍රීඩාවෙන් විදේශ තරගවලට සහභාගිවෙන්නේ එක්කෙනෙක් නැත්නම් දෙන්නෙක්. එසේ තිබියදීත් අඩුම ගණනේ විදේශ සංචාරවලට ගුවන් ප්‍රවේශපත්‍ර ලබාගැනීමටවත් අපිට සහයෝගයක් ලැබෙන්නේ නෑ‍.' ඔහු අවධාරණය කළේය.කෙසේවෙතත් ඉදිරියේ දී ක්‍රීඩා ඇමැති මහින්දානන්ද අලුත්ගමගේ මහතාගේ මැදිහත්වීමෙන් ඒ සඳහා සහයෝගයක් ලැබෙනු ඇතැයි රජාබ්දීන් මහතා විශ්වාසය පළකළේය.ආසියානු බිලියඩ් හා ස්නූකර් සම්මේලනයේ උපසභාපතිවරයකු ද වන රජාබ්දීන් මහතා මේ වසරේ ශ්‍රී ලංකා බිලියඩ් හා ස්නූකර් සංගමයේ සභාපතිවරයා ලෙස පත්වූයේ නිතරගයෙනි.මෙරට බිලියඩ් හා ස්නූකර් ක්‍රීඩාවෙන් කැපී පෙනෙන දස්කම් දක්වන යොවුන් ක්‍රීඩකයන් 6දෙනකුට දෝහා කටාර් හී නේවාසික පුහුණුවක් ලබාදීමට ද කටයුතු කළ ඒ මහතා ක්‍රීඩාවේ අභිවෘද්ධිය වෙනුවෙන් අතිවිශාල සේවාවක් ඉටු කරමින් සිටින බව ක්ෂේත්‍රයේ ප්‍රවීණයන් පවසති.ඔහුගේ මීළඟ අරමුණ වී ඇත්තේ ලෝක ශ්‍රේණිගත කිරීමේ ස්නූකර් තරගාවලියක් මේ වසරේ දී ශ්‍රී ලංකාවේ සංවිධානය කිරීමය. එය මෙරට සංචාරක කර්මාන්ත‍යේ දියුණුවටත් වැදගත් වනු ඇතැයි රජාබ්දීන් මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305233</link>
    <topic>හසීගේ පිතිහරඹයෙන් චෙන්නායි පිල අවසන් තරගයට</topic>
    <author/>
    <content>මයිකල් හසීගේ විශිෂ්ට පිතිහරඹය හේතුවෙන් ඉන්දීය ප්‍රිමියර් ලීග් තරගාවලියේ මුම්බායි ඉන්දියන් පිල සමග මුම්බායි හිදී පැවැති පළමු අවසන් පුර්ව තරගයෙන් ලකුණු 48ක ජයක් හිමිකර ගනිමින් අවසන් තරගය සඳහා සුදුසුකම් ලබාගැනීමට චෙන්නායි සුපර් කිංග්ස් පිල සමත්විය.පළමුව පන්දුවට පහරදුන් චෙන්නායි පිල එක් කඩුල්ලකට ලකුණු 192ක් රැස්කළ අතර පිළිතුරු ලෙසින් මුම්බායි පිලට ඕවර 18.4කදී සියල්ලන් දැවී ලබාගත හැකිවුයේ ලකුණු 144ක් පමණි.විශිෂ්ට පිතිහරඹයක යෙදුණු මයිකල් හසී පන්දු 58කින් නොදැවී ලකුණු 86ක් රැස්කළේ හතරේ පහර 10ක් සහ හයේ පහර 2ක් සමගිනි. තරගයේ වීරයා සම්මානය ඔහුට හිමිවිය.මෙවර තරගා‍වලියේදී චෙන්නායි පිලේ ජයග්‍රහණයන් සඳහා විශාල මෙහෙයක් ඉටුකළ ‍හසී තරගාවලියේ වැඩිම ලකුණුලාභියා වීම විශේෂ සිදුවීමක් විය. හසී තරග 16කදී ලකුණු 732ක් රැස්කරගෙන සිටින අතර තැඹිලි පැහැති හිස් වැස්ම පැළඳීමේ අවස්ථාවද මේ තරගයේදී උදාකර ගත්තේය.මින් පෙර පළමු ස්ථානයේ පසුවු ක්‍රිස් ගේල් තරග 16කදී ලකුණු 708ක් රැස්කරගෙන සිටියේය. මයිකල් හසී සමග දෙවැනි කඩුල්ල සඳහා එක්වු සු‍රේෂ් රයිනා පන්දු 76කින් ලකුණු 140ක් සබඳතාවක් ගොඩනැගීමට සමත්විය. සුරේෂ් රයිනා වේගවත් ලකුණු 82ක් රැස්කළේ පන්දු 42කට පමණක් මුහුණ දෙමිනි.තරගය ජයගැනීම සඳහා හුදෙකලා සටනක නිරතවු ඩ්වේන් ස්මිත් පන්දු 28කින් ලකුණු 68ක් වාර්තා කළද එය ජයග්‍රහණය සඳහා ප්‍රමාණවත් නොවීය. විශිෂ්ට පන්දු යැවීමක නිරතවු ඩ්වේන් බ්‍රාවෝ ලකුණු 9කට කඩුලු 3ක් බිඳ හෙලු අතර රවින්ද්‍ර ජඩේජාද කඩුලු 3ක් දවාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305234</link>
    <topic>බණ්ඩාරවෙලට ප්‍රිමියර් ලීග් සැහැල්ලු පන්දු ජයක්</topic>
    <author/>
    <content>ශ්‍රී ලංකා ප්‍රිමියර් ලීග් සැහැල්ලු පන්දු ක්‍රිකට් තරගාවලියේ දෙවැනි වටයේ ශූරතාව අත්කර ගැනීමට බණ්ඩාරවෙල ඌව යුනයිටඩ් කණ්ඩායම සමත්විය. දෙමටගොඩ දුම්රිය දෙපාර්තුමේන්තු ක්‍රීඩාංගණයේ පැවැති මේ තරගාවලියේ ඌව යුනයිටඩ් පිල සහභාගි වූ පළමු තරගයෙන් දන්කොටුව සුපර් යූත් පිල කඩුලු 6කින් පරාජය කළ අතර දෙවැනි තරගයේ දී කුලියාපිටිය යංග් ලයන්ස් පිල කඩුලු 6කින් පරාජයට පත්‍කළේය.ඌව යුනයිටඩ් පිල සමග කොළඹ ටෙන් සුපර්, දෙහිවල පාක් රේන්ජර්ස්, අරංගල්ල නවරැල්ල, දන්කොටුව සුපර් යූත් සහ කුලියාපිටිය යංග් ලයන්ස් යන කණ්ඩායම් සහභාගි වූ දෙවැනි වටයේ තරග දෙකම ජයගනිමින් අවසන් තරගයට සුදුසුකම් ලැබුවේය.එහෙත් අයහපත් කාලගුණය හේතුවෙන් සෙසු තරග පැවැත්වීමට නොහැකිවූ බැවින් ඒ වනවිටත් ප්‍රසාද ලකුණු සටහන අනුව ඉදිරියෙන් සිටි ඌව යුනයිටඩ් පිලට ශූරතාව හිමිවිය.සෙසු තරගවලදී දෙහිවල පාක් රේන්ජර්ස් පිල කඩුලු 6කින් කොළඹ ටෙන් සුපර් කණ්ඩායම පරාජය කළ අතර අරංගල්ල නවරැල්ල කණ්ඩායම ලකුණු 3කින් පරාජය කිරීමට කොළඹ ටෙන් සුපර් පිල සමත්වීය. පාක් රේන්ජර්ස් හා නවරැල්ල කණ්ඩායම් අතර පැවැති තරගයෙන් ලකුණු 4ක ජයක් නවරැල්ල පිලට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305235</link>
    <topic>එංගලන්ත සංචාරයට වෙලගෙදර යන ලකුණු</topic>
    <author/>
    <content>පාදයේ ආබාධයකට ලක්වීම හේතුවෙන් එංගලන්තයේ පැවැත්වෙන චැම්පියන් කුසලාන ක්‍රිකට් තරගාවලියට සහභාගිවීමේ අවිනිශ්චිත තත්ත්වයකට පත්වී සිටි වේගපන්දු යවන ක්‍රීඩක චානක වෙලගෙදරගේ ආබාධය සුව අතට පත්වෙන ලකුණු පහළ වී ඇත.ඔහුගේ පාදයේ අස්ථි බිඳීමක් සිදුවී නොමැති බව ස්කෑන් පරික්ෂණයක් මගින් තහවුරුවී තිබේ. ඒ අනුව ලබන ඉරිදා එංගලන්තය බලා පිටත්වීමට නියමිත ශ්‍රී ලංකා කණ්ඩායමට ඔහු ඇතුලත් කරගන්නේ ද යන්න ඉදිරි දින කීපයේදී තීරණය කෙරේ.චැම්පියන් කුසලාන තරගාවලිය ඉලක්ක කරමින් පසුගියදා පල්ලෙකැලේ පිටියේ පැවැති තුන්කොන් එක්දින තරගාවලිය අතරතුර වෙලගෙදර මෙසේ ආබාධයට ලක්වූ අතර කණ්ඩායමේ පුහුණුවීම් සඳහා සහභාගීවීමට ද ඔහුට නොහැකිවිය.'ඔහුට ශාරිරික යෝග්‍යතා පරික්ෂණ කීපයක් පැවැත්වීමට නියමිතයි. එතෙක් අපට බලා ඉන්න සිදුවේවි.' ශ්‍රී ලංකා පි‍ලේ කළමනාකරු මයිකල් ද සොයිසා මහතා ප්‍රකාශ කළේය.ශ්‍රී ලංකා කණ්ඩායමේ වේගපන්දු බලඈණියේ ඉදිරිපෙළ ක්‍රීඩකයකු වන 32හැවිරිදි වෙලගෙදර පසුගිය වසර පුරාම විවිධ ආබාධවලට ලක්වීය. ඒ හේතුවෙන් පසුගිය කාලයේ ඔහු සහභාගිවූයේ එක් ටෙස්ට් තරගයකට පමණි. ඔහු අවසන් වරට එක්දින තරගයකට සහභාගිවූයේ 2010වසරේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305236</link>
    <topic>වයඹ පළාතට ප්‍රාදේශීය සංවර්ධන බැංකු ක්‍රීඩා ශූරතාව</topic>
    <author>ප්‍රැන්සින් වර්ණකුලසුරියපොතුහැර විශේෂ</author>
    <content>ප්‍රාදේශීය සංවර්ධන බැංකු සේවක සුභ සාධක සංගමය සංවිධානය කළ දහසයවැනි ප්‍රාදේශිය සංවර්ධන බැංකු ක්‍රීඩා උළෙලේ සමස්ත ශූරතාව දිනාගැනීමට ලකුණු 288ක් ලබාගත් වයඹ පළාත් කණ්ඩායම සමත්විය.තරගාවලියේ අනුශූරතාව උතුරුමැද පළාත් කණ්ඩායම හිමිකරගත් අතර තෙවැනි ස්ථානය බස්නාහිර පළාත් කණ්ඩායමට හිමිවිය.ක්‍රීඩා උළෙලේ විශිෂ්ටතම ක්‍රීඩකයා ලෙස වයඹ පළාත නියෝජනය කළ කේ.ඩී.අමිල ද සිල්වාත්, ක්‍රීඩිකාව‍ ලෙස ආර්.ඩබ්ලිව්.ජී.අමාලි මුණසිංහත් සම්මාන දිනාගත්තේය.පසුගිය වසරේ පැවැති ක්‍රීඩා ශූරතාව දිනාගත් සබරගමුව පළාත් පිලට මෙවර හිමිවුයේ හයවැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305237</link>
    <topic>ලෝක මලල ක්‍රීඩා සැමරුම් උළෙල 26දා</topic>
    <author/>
    <content>කොළඹ දිස්ත්‍රික් මලල ක්‍රීඩා සංගමය සංවිධානය කරන ලෝක මලල ක්‍රීඩා දිනය සැමරිමේ ක්‍රීඩා උළෙල මේ මස 26වැනිදා පෙ.ව 8.00 සිට කොළඹ විශ්වවිද්‍යාල ක්‍රීඩාංගණයේදී පැවැත්වීමට නියමිතය.අවු‍.16න් හා 18න් පහළ ක්‍රීඩක ක්‍රීඩිකාවන්ට මේ තරගාවලිය සඳහා ඉදිරිපත් විය හැකිය.ශ්‍රී ලංකා මලල ක්‍රීඩා සංගමය අධීක්ෂණය යටතේ ජාත්‍යන්තර මලල ක්‍රීඩා සම්මේලනයේ අනුග්‍රහකත්වයෙන් මේ ක්‍රීඩා උළෙල පැවත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305238</link>
    <topic>රංගමුල්ලට එල්ලේ ශූරතාවක්</topic>
    <author>සීදුව සමූහ-නිශ්ශංක පියරත්න</author>
    <content>සීදුව තරුණ සංවිධානය මෙහෙයවූ සිව්කොන් එල්ලේ තරගාවලියේ ශූරතාව අත්කර ගැනීමට රංගමුල්ල එක්සත් එල්ලේ ක්‍රීඩා සමාජය සමත්විය.සීදුව නගරසභා ක්‍රීඩාංගණයේ දී පසුගිය දා පැවැති අවසන් තරගයේ දී රංගමුල්ල පිල ලකුණු 16ක් ලබාගත් අතර මාරවිල සිංහ පැටවු කණ්ඩායම රැස් කළේ ලකුණු 6ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=s1305239</link>
    <topic>කොට්ඨාස නෙට්බෝල් ශූරතාව මාතලේ දිනාගනී</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිස්ත්‍රික් අන්තර් ප්‍රාදේශීය ලේකම් කොට්ඨාස නෙට්බෝල් තරගාවලියේ ශූරතාව දිනාගැනීමට මාතලේ ප්‍රාදේශීය ලේකම් කොට්ඨාස කණ්ඩායම සමත්විය.මාතලේ හා රත්තොට ප්‍රා.ලේ.කොට්ඨාස කණ්ඩායම් අතර බර්නාඩ් අළුවිහාරේ ක්‍රීඩාංගණයේදී පැවැති අවසන් තරගයේදී නියමිත කාලය අවසානයේදී ලකුණු 14-14ක් ලෙස ලකුණු සම තත්ත්වයේ පැවැතිණි. ඉන් අනතුරුව ලබාදුන් අමතර කාලයෙන් ලකුණු 22-20ක් ලෙස මාතලේ පිල ජය ලැබුහ.මේ තරගයේදී රත්තොට කොට්ඨාස පිල නියෝජනය කළ බණ්ඩාරපොල මහ විද්‍යාලයේ ළාබාල ක්‍රීඩිකාවන්ගේ දක්ෂතා කැපී පෙනුණි.නිමාලි ඒකනායක මා‍තලේ කො.පිල මෙහෙයවු අතර ඉනෝකා සේනාධීර පුහුණුකාරිනිය ලෙස කටයුතු කළාය.අනුශූරතාව හිමිවු රත්තොට කණ්ඩා‍යමේ නායිකාව ලෙස අමිලා දිනුෂි ප්‍රේමරත්න කටයුතු කළ අතර පුහුණුකාරිනිය වුයේ බණ්ඩාරපොල මහ විද්‍යාලයේ ක්‍රීඩා උපදේශිකා ක්‍රිෂ්ණි ජානකී සිරිවර්ධන මහත්මියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=f1305231</link>
    <topic>වර්ජනයක් නැතත් ජනතාව අවදියෙන්</topic>
    <author>රාම්</author>
    <content>වැඩ කරන ජනතාව වර්ජනය ප්‍රතික්ෂේප කර වැඩට පැමිණීමෙන් විදුලි බිලේ වැඩිවීම අනුමත කළා යැයි කල්පනා කිරීමද වැරැදියි. යථාර්ථවාදී නොවන වැඩි කිරීමකට ජනතාව එකඟවන්නේ නැහැ. මේ නිසා තමන්ගේ පැත්තේ අඩුපාඩු හඳුනා ගැනීමට විදුලි බල ක්ෂේත්‍රයේ බලධාරීනට අනිවාර්යයෙන්ම සිදු වෙනවා.කිසිම දෙයක මිල වැඩිවෙනවට භාණ්ඩ මිලයට ගන්න අය කැමැති නැහැ. කවුරුත් කැමති මිල අඩු වෙනවට. සාමාන්‍ය මානුෂික ස්වභාව එයයි. එහි වරදක් නැහැ. මේ නිසා මිල වැඩි වෙනවට කැමති වෙන්නේ පාරිභෝගිකයාගේ පැත්තෙන් නොවෙයි. නිෂ්පාදකයාගේ පැත්තෙන්.විදුලිය ගැනත් පැවසීමට ඇත්තේ මේ ටිකමයි. කවුරුත් කැමති විදුලිය බිල වැඩි නොවෙනවාට නැත්නම් පවතින මිල මට්ටමේම රැ‍‍‍ෙදනවට. එදා කොහොම වුණත් අද නම් විදුලිය සුඛෝපභෝගි භාණ්ඩයක්වත් සේවාවක්වත් නොවෙයි.රටක සංවර්ධනය ප්‍රදර්ශනය කිරීමේ දී ඉදිරියෙන්ම සිටින්නේ විදුලිය. කිසියම් රටක විදුලියකරණය එදා සමාජවාදයේ ජයග්‍රහණයක් ලෙසින් ද හඳුන්වනු ලැබුවා. මෙහිදී වැදගත් වන්නේ විදුලි ගාස්තුව සාධාරණ හා ජනතාවට ඔරොත්තු දෙන මට්ටමකට පවත්වා ගෙන යාමයි. එසේ ම කර්මාන්ත ක්ෂේත්‍රයටත් එවන් ගාස්තු ක්‍රමයක් වැදගත් වන්නේ විදුලිබිල කෙලින්ම භාණ්ඩයක නිෂ්පාදන වියදමට එකතු වන නිසයි.මේ නිසා රටක විදුලිය පිරිවැය හැකි තරම් අඩු මට්ටමක තබා ගැනීම වැදගත්. ඒ සඳහා රටකට දීර්ඝ කාලීන හා කෙටි කාලීන සැලසුම් වැදගත් වෙනවා. මූලික වශයෙන් අපේ රටේ විදුලිය සැපයුම සිදු වන්නේ ජලය, ඛනිජ තෙල් හා ගල්අඟුරු මඟින්. මීට අමතරව පුනර්ජනන බලශක්ති සුළු ප්‍රමාණයත් රටේ විදුලිය සැපයුමට දායක වෙනවා.එම ප්‍රමාණය නොවැදගත් මට්ටමකයි පවතින්නේ. මින් ලාභම මූලාශ්‍රය ජලය. ජලය ස්වභාවික සම්පතක් ලෙස අපේ විදුලිය පද්ධතියට එක් වන්නේ ලාභම මූලාශ්‍රයක් ලෙසින්. එනම් ඒකකයක් රු. 2.71ක් තරම් අඩු පිරිවැයකට. එම ඒකකයම ඛනිජ තෙල් මඟින් නිපදවීමට රජයේ බලාගාරවලට රු.23.88ක් ද, ගල් අඟුරුවලින් නම් රු. 11.30ක් වන බවයි ලංකා විදුලි බල මණ්ඩලය පවසන්නේ.මේ වන විට මහා පරිමාණයේ ජල විදුලි බලාගාර ඉදිවී අවසන්. වැඩිම ධාරිතාවයක් රැගත් මහා පරිමාණයේ විදුලි ව්‍යාපෘතිය වූයේ වත්මන් රජය යටතේ ඉදි වූ ඉහළ කොත්මලේ බලාගාරයයි. මේ රජය බලයට පත්වන තුරුම විවිධ බලපෑම් නිසා එහි ඉදිකිරීම් කටයුතුවත් ඇරඹීමට නොහැකිව තිබුණා.ජනාධිපති මහින්ද රාජපක්ෂ මහතා ඒ සම්බන්ධයෙන් ගත් ඍජු තීන්දු තීරණ නිසා ඉහළ කොත්මලයෙන් පමණක් මෙ.වො.300 විදුලිබල පද්ධතියක් එක්ව තිබෙනවා. එසේ ම ජල විදුලිය හැරුණු විට ලාභම විදුලි නිෂ්පාදන මූලාශ්‍රය වන ගල් අඟුරු බලාගාර ඉදිවන්නේ ද වත්මන් රජය යටතේ යි.එසේම වසර 12ක් තිස්සේ ම නොරොච්චෝලේ බලාගාරයේ ඉඳිකිරීම් කටයුතු හෝ ඇරඹීමට නොහැකිව තිබුණා. නොරොච්චෝලෙන් ද ජාතික විදුලිබල පද්ධතියට මේ වන විට මෙ.වො. 300ක් එක් වී අවසන්. තවත් 300ක් ලබන වසරේ දෙවැනි අදියර යටතේ එක්වීමට නියමිතයි. නොරොච්චෝලේ සම්පූර්ණයෙන්ම වත්මන් රජයේ නිෂ්පාදනයක්. මේ නිසා මිල කෙසේ වෙතත් මේ රටේ විදුලි පාරිභෝගික ජනතාවට අඛණ්ඩව විදුලිය සැපයීමට (පැය 24ක් පුරා) හැකි වී තිබෙනවා.මෙය සාක් කලාපයේ රටක් ලෙස ශ්‍රී ලංකාව ලැබූ සුවිශේෂ ජයග්‍රහණයක්. ඉන්දියාව, බංගලිදේශය, නේපාලය ආදී රටවල අඛණ්ඩ විදුලිය සැපයුමක් දක්නට ලැබෙන්නේ නැහැ. ඉන්දියාවේ සමහර ප්‍රාන්තවල පැය ගණනක් විදුලිය විසන්ධි කිරීම සාමාන්‍යකරණයක් වෙලා.ඔවුනට එය එතරම් නොවැදගත් සංසිද්ධියක්. අඛණ්ඩ විදුලිය සැපයීම ජයගෙන සිටින ශ්‍රී ලංකාව අද මුහුණ දී තිබෙන්නේ ලාබෙට විදුලිය සැපයීමේ අභියෝගයට. තුන්වැනි ලෝකයේ වෙනත් සමහර රටවලට මේ කාරණ දෙකම එකවර ඉටුකිරීම අභියෝගයක් වෙලා.අපේ රටේ ලාභයට විදුලිය සැපයීම අභියෝගයක් වී තිබෙන්නේ විදුලිය නිෂ්පාදනය සඳහා හොඳම පිළිවෙත අනුගමනය නොකිරීමේ වරදින්. ලාභදායී මූලාශ්‍ර තෝරා නොගැනීමේ වරදින්. මේ වන විට අපේ විදුලිය සැපයුමෙන් 51%කට වැඩි ප්‍රමාණයක් නිපදවන්නේ මිල අධිකතම නිෂ්පාදන මූලාශ්‍රය වන ඛනිජ තෙල් ඇසුරින්. ඛනිජ තෙල් කඳුලක් නොමැති රටක් ලෙස මේ රටේ විදුලිය නිෂ්පාදනයේ වැඩි ප්‍රතිශතයක් තෙලට යට කර තිබීම ප්‍රශ්නයක්. මීට වසර 25කට පෙර මේ ක්ෂේත්‍රයේ විද්වතුන් දුන් උපදෙසත් දේශපාලන බලධාරින් හා නිලධාරින් පිළිපැද්දා නම් මෙවන් තත්ත්වයක් අද උදාවන්නේ නැහැ.මේ පිළිබඳ ගැටලුව 1977 තරම් ඈතට දිවයනවා. ලංකා විදුලිබල මණ්ඩලය සතුව ඒකාධිකාරයක්ව පැවැති විදුලිය සැපයුමට පෞද්ගලික අංශය ද සම්බන්ධ කරගන්නේ 1977 න් පසුවයි. එතැන් සිට ක්‍රමයෙන් පෞද්ගලික අංශයෙන් විදුලිය ලබා ගැනීම පසුකලෙක අතයට ජාවාරමක් බවට පත් වුණා. මේ නිසාම ගල් අගුරු බලාගාර ඉදිවීම ප්‍රමාද වුණා. හිතාමතාම ප්‍රමාද කරනු ලැබූ බවක් ද දක්නට ලැබෙනවා.මේ අතර පෞද්ගලික අංශයෙන් විදුලිය මිල දී ගැනීම අඛණ්ඩව සිදු වුණා. මේ සඳහා අත්සන් කර ඇති ගිවිසුම් විදුලි බල මණ්ඩලයටත් පාරිභෝගික ජනතාවටත් අවාසිසහගතව සිදු වූ බවයි 2007 මහ බැංකු වාර්තාව පවා සඳහන් කරන්නේ.“පවත්නා විදුලිය බලය මිලදී ගැනීමේ ගිවිසුම්වල පවතින දුර්වලතා හේතුකොටගෙන විදුලිය බලය සපයන පෞද්ගලික අංශයේ ආයතන සහතික කරන ලද ලාභ ප්‍රතිශතයට වඩා ඉහළ ලාභ ලබාගන්නේ මහජනතාවට එහි බර පටවමින්. “විදුලිය බලය මිලදී ගැනීමේ ගිවිසුම්වල පවත්නා අවාසිදායක කොන්දේසි නිවැරැදි කිරීමෙන් ලංකා විදුලිබල මණ්ඩලයට දළ වශයෙන් රු.බිලියන 6ක් පමණ වාර්ෂිකව ඉතිරි කර ගත හැකියි.”“විදුලි බලය සපයන පෞද්ගලික අංශයේ ආයතන සමඟ පවතින විදුලිබලය මිලදී ගැනීමේ ගිවිසුම්වල වැරැදි හේතුවෙන් “ලංවිම” ට අධික පාඩු විඳීමට සිදු වී ඇති අතර එය විදුලි මිල වැඩි ලෙස ඉහළ යාමට ද හේතු වී ඇත.” (මහ බැංකු වාර්තාව 2007)උතුරේ යුද්ධයට මැදි වී සිටි වත්මන් රජය මේවා ගැන විදිමත්ව සොයා නොබැලුවා විය හැකියි. ඊට මේ ක්ෂේත්‍රයේ බලධාරීන්ගෙන් ඉඩක් නොලැබෙන්නටත් ඇති. එහෙත් කඩිනමින් ගල් අඟුරු බලාගාර ඉදිකළ යුතු බව ජනාධිපති මහින්ද රාජපක්ෂ මහතා අදාළ බලධාරීන්ට උපදෙස් දුන් බව රටට රහසක් නොවේ. කෙසේ හෝ වත්මන් විදුලි අර්බුදය මේ ආණ්ඩුව මතට කඩා වැටී තිබෙනවා.අර්බුදයේ දරුවා වෙන කාගෙවත් වුව ද හදා වඩා ගැනීමට සිදු වී තිබෙන්නේ වත්මන් රජයට. ඉහළ කොත්මලේ හා නොරොච්චෝලේ ඉදිකිරීම් කඩිනම් කරමින් රජය මේ ප්‍රශ්නයට සැලසුම් සහගතව මුහුණ දුන් බව සත්‍යයක්. එහෙත් 2007 මහබැංකු වාර්තාව සඳහන් කරන පරිදි විදුලිය සැපයීමේ පැරණි ගිවිසුම් කඩිනමින් වෙනස් කරලීමට පියවර ගෙන නැහැ. මෙහිදී මාෆියාව ක්‍රියාත්මක වී තිබෙන්නේ අදාළ රාජ්‍ය බලධාරීන් පවා නොමඟ යවමින් බවයි පෙනෙන්නේ.මේ කිසිවක් නිසා පසුගිය සමයේ රජය ජනතාවට දුන් විදුලි සහනාධාරය කපා හැරියේ නැහැ. 2011 වසරේ දී පමණක් රු.මිලියන 61000කට අධික විදුලිය සහනාධාරයක් විදුලි පාරිභෝගිකයනට ලබා දී ඇති අතර මින් ද.ල. 33000ක් පමණ ගෘහස්ත පාරිභෝගිකයන් සඳහා වෙන් වුණා.තම විදුලි ගාස්තු වැඩිවීම යටතේ ද ලංකා විදුලි බල මණ්ඩලය ගෘහස්ත පාරිභෝගික ජනතාව වෙනුවෙන් රු.ද.ල. 26500ක සහනාධාරයක් පිරිනමනවා. හෝටල් කර්මාන්ත පෞද්ගලික ස්ථාන ඇතුළුව සමස්ත සහනාධාරයේ වටිනාකම රු.දස ලක්ෂ 54634ක් බවයි ‘ලංවිම’ පවසන්නේ. අවසාන වශයෙන් “ලංවිම”යේ එම මුදල නැත්නම් අලාභය ගෙවීමට සිදුවන්නේ රජයට.වැඩිවන තෙල් මිලත් සමඟ තවදුරටත් මෙවන් දැවැන්ත සහනාධාරයක් නඩත්තු කරන්න ආණ්ඩුවකට බැහැ. එය සාධාරණව කල්පනා කරන ඕනෑම කෙනෙකුට වැටහෙන කාරණයක්. එසේම අධික විදුලි බිලක් ගෙවා දැමීමට විදුලි පාරිභෝගික ජනයාටත් නොහැකියි.මේ නිසා අතර මැදි විසඳුමකට පැමිණීමට සිදු වෙනවා. එසේම යම් ප්‍රමාණයකට හෝ විදුලි බිලේ වැඩිවීමක් මගින් විදුලි බල මණ්ඩලයේ අලාභය පියවා ගැනීමට සිදු වෙනවා. ජනාධිපති මහින්ද රාජපක්ෂ මහතා එසේ වැඩි කළ විදුලි බිලෙහි කොටසක් ඉවත් කර ගෙන ඒකක 60 දක්වා සහනයක් ලබා දුන්නා.මෙම සහනය පසුගිය මැයි 1 වැනිදා ප්‍රකාශයට පත් කළා. ඒ සහනය මගින් ද රජය තවත් බිලියන ගණනක අලාභයක් විඳ ගත්තා. යම් විදියකින් එය ජනමතයට සවන්දීමක්. විදුලි බිල සම්බන්ධයෙන් දඩබ්බර නොවීමක්.පසුගිය 21 වැනිදා පැවැති විදුලි වැඩ වර්ජනය අසාර්ථක වූයේ මෙම නම්‍යශීලී පිළිවෙත නිසයි. විදුලිබල මණ්ඩලයේ දූෂණ අක්‍රමිකතා අවම කිරීමේ නව වැඩපිළිවෙළක් ක්‍රියාවට නැඟිය යුතුයි. මීට අමතරව ගල් අඟුරු බලාගාරවල ඉදිකිරීම් කඩිනම් කිරීම ද අදාළ බලධාරීන්ගේ වගකීමක්. මේ කිසිවකින් තොරව විදුලි මිල දිගින් දිගටම වැඩි වන්නේ නම් ඊට ජනතාව කැමති වන්නේ නැහැ. වර්ජනයේ අසාර්ථකත්වය අනවශ්‍ය ලෙස උදම් ඇනීමට හේතුවක් නොවන්නේ ඒ නිසයි.ජනමතයට කන්දී ජනාධිපති මහින්ද රාජපක්ෂ මහතා මැයි දිනය දා ජනතාවට දුන් විදුලි සහනයත් සමඟ වැඩ වර්ජන, තර්ජනය දියවී යන්නට පටන් ගත්තා. එවන් පසුබිමක ජනතාව මස් රාත්තල ඒ විදියටම ඉල්ලීමට සූදානම් නැති බව අවබෝධ කර ගැනීම වැඩ වර්ජන සංවිධානය කරන වෘත්තිය සමිති නායකයන්ට ද වැදගත් වෙනවා. මේ වැඩ වර්ජනයෙන් ඔවුන්ට දෙන පාඩම් එයයි.එහෙත් වැඩ කරන ජනතාව වර්ජනය ප්‍රතික්ෂේප කර වැඩට පැමිණීමෙන් විදුලි බිලේ වැඩිවීම අනුමත කළා යැයි කල්පනා කිරීමද වැරැදියි. යථාර්ථවාදී නොවන වැඩි කිරීමකට ජනතාව එකඟවන්නේ නැහැ. මේ නිසා තමන්ගේ පැත්තේ අඩුපාඩු හඳුනා ගැනීමට විදුලි බල ක්ෂේත්‍රයේ බලධාරීනට අනිවාර්යයෙන්ම සිදු වෙනවා.වැඩ වර්ජනය අසාර්ථක වුණත් ඊට සහාය නොදැක්වුවත් වැඩ කරන ජනතාව අවදියෙන් සිටින බව මතක තබා ගැනීම වැදගත්. තමන්ගේ විදුලිබිල වෙනුවෙන් රජය දැවැන්ත සහනාධාරයක් ද පිරිනමමින් සිටින බව ජනතාව නොදන්නවා නොවෙයි.එහෙත් පෞද්ගලික අංශයෙන් විදුලිය මිලයට ගන්නා ගිවිසුම් සංශෝධනය කර ඛනිජ තෙල් මඟින් විදුලිය නිපදවීම අවම මට්ටමක තබා ගැනීමට කටයුතු කරමින්, ඉදිරියේ දී හෝ විදුලි ඒකකයක නිෂ්පාදන වියදම අඩු කරන වැඩපිළිවෙළකට රජය යනු ඇතැයි ජනතාව තුළ යම් විශ්වාසයක් පවතිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=f1305232</link>
    <topic>ලේක්හවුස් සදහම් කලාපය අමාදහර</topic>
    <author>- සටහන- බුද්ධිකා</author>
    <content>බක්මහ අවසන වෙසක් සමය උදාවන්නේ තුරු මුදුන් පුරා මල් පමණක් නොව ඵලද දරමිනි. මේ වසන්තයේ සොඳුරුතම පරිච්ඡේදය බව සිහිගන්වන්නේ ගම්දනව් පුරා පමණක් නගර මධ්‍යයේ ඇති ඇහැල, අරලිය, මැයි ගස් මලින් පිරී ඇති නිසාමයි.සම්බුදු තෙමඟුල සැමරීම මේ සමයේ සුවීශේෂී අංගයකි. වෙසක් උත්සවයේ අසිරිය වෙනුවෙන් තොරණ, දන්සල්, මෙන්ම පහන්කූඩු සකසා බුදු තෙමගුල සැමරීම බෞද්ධයන්ගේ සිරිතක් බවට පත්වූයේ හැත්තෑව දශකයේ දී පමණය. නත්තල් උත්සවයේ කැරොල් ගායනා ආභාෂයද වෙසක් උත්සවයට ලැබීමෙන් අනතුරුව බැති ගී ගායනා සංදර්ශන වෙසක් උත්සවයේ අංගයක් බවට පත්වූයේත් මෑත කාලයේදීය.වෙසක් උත්සවය මහ ඉහළින් සමරන ස්ථාන අතර කොළඹ නගරය ප්‍රධාන වන්නේ නගරය පුරාම වෙසක් කලාප කීපයක්ම සංවිධානය වන නිසාය. දුරබැහැර ප්‍රදේශවලින් පවා කොළඹ වෙසක් නැරඹීමට පිරිස් දැන් දැන් පැමිණෙන්නේ තිස්වසරක යුදබිය තුරන්වීම නිසාම නිදහසේ රිසි තැනක යාමේ ඒමේ නිදහස ඇති නිසාමය.කොළඹ නගරයේ වෙසක් කලාප අතර බෞද්ධාලෝක වෙසක් කලාපය කොළඹ නගරසභා පරිශ්‍රය, ගංගාරාම පරිශ්‍රය මෙන්ම ලේක්හවුස් අමාදහර වෙසක් කලාපයද ප්‍රමුඛවෙයි. කොළඹ නගර මධ්‍යයේ පිහිටි ‘අමාදහර’ වෙසක් කලාපය නැරඹීමට එන බොහෝ දෙනා දවසේ විඩා නිවාගන්නේ ගාලුමුවදොර පිටියේ මොහොතක් ගතකරමිනි.ලේක්හවුස් අමාදහර වෙසක් කලාපය මුලින්ම ආරම්භ වී ඇත්තේ බුදුසරණ හා දිනමිණ පුවත්පත් අනුග්‍රහයෙනි. පහන් කූඩු තරගයක් පැවැත්වීමකින් මුලින්ම මෙම උත්සවය ඇරඹේ‍. ඉන් අනතුරුව ‘බුදුසරණ” පුවත්පත අනුග්‍රහයෙන් බැතිගී සරණිය එක්විය.පසුව රූකඩ සංදර්ශන, දන්සල්, මෙන්ම ප්‍රවීන ගායක ගායිකාවන්ගේ බැතිගී ගායනාවන් එක්විය. ආයතනය ආසන්නයේ පිහිටි අනෙකුත් රාජ්‍ය ආයතනයන්ගේද සහභාගිත්වය ඇතිව අංග සම්පූර්ණ වෙසක් කලාපයක් බවට පත්වී ඇති “අමාදහර” නැරඹීමට බොහෝ දෙනෙක් පුරුදුව සිටින්නේ ප්‍රදර්ශනයට ඉදිරිපත් කෙරෙන පහන්කූඩු අතිශය සියුම් නිර්මාණයන්ගෙන් යුතුවන නිසා මෙන්ම බැති ගී ප්‍රසංගය ඉතා උසස් ගී පබැඳුම් මෙන්ම තනු නිර්මාණයන්ගෙන් යුතුව ඉදිරිපත් කරන නිසාමය.කොළඹ ඩී.ආර්.විජේවර්ධන මාවතේ් පත්තර මහගෙදර අබියස මෙය පැවැත්වේ. ලේක්හවුස් අමාදහර සදහම් කලාපය සෙසු වෙසක් කලාප හා සසඳා බැලීමේදී දේශීයත්වය මුඛ්‍ය කොටගෙන තිබීම ම අර්ථාන්විත බව කිව යුතු ය. ශක්‍යතා පූර්ණ කලාකරුවෝ දේශීය අමුද්‍රව්‍ය යොදා ගෙන නව නිර්මාණ ඉදිරිපත් කිරීමට යුහුසුළු වෙති. පොල් ඉරටු, පොල්කටු, ලණු ආදී එකී මෙකී දේශීය දෑ සිය නිර්මාණයන්ගේ අමුද්‍රව්‍ය ලෙස ගෙන ඊට නවමු අරුතක් දෙන්නට ඔවුහු අමතක නො කරති.දනින් පැනින් ජනී ජනයා නිවා සනහාලන ලේක්හවුස් අමාදහර දේශීය සංස්කෘතික අංගයන්ගෙන් සුසැදෙයි. සම්බුදු තෙමගුල සිහිකරන මේ වෙස‍ෙඟ් සඳහම් සිතිවිලි සමඟ නව්‍ය පරිකල්පන හැකියාවන් දැකගන්නට ලේක්හවුස් අමාදහරට අපි ඔබට ඇරියුම් කරමු. මේ උඳුවප් මස 24 – 26 දක්වා පුරා දින තුනක් 23වැනි ලේක්හවුස් අමාදහර ගලා යනු ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=f1305233</link>
    <topic>බුදු තෙමඟුල් අධිෂ්ඨානය</topic>
    <author>දෙමටව දේවරක්ඛිත හිමි වෙහෙරගල රජමහා විහාරාධිපති</author>
    <content>ශාන්ත ධර්මයේ ආලෝකයෙන් මුළු තුන්ලොවක් සැනසූ එකම දිනය වෙසක් පොහෝ දිනයයි. වර්ෂයේ මාස 12න් අතිශයින්ම වැදගත් මාසයක් වන්නේ මැයි මාසයයි. ඒ සඳහා යහපත් ආකල්ප ගොඩනඟා ගතයුතු හොඳම කාලපරාසය වන්නේ මේ වෙසක් සතියයි.බුදුරජාණන් වහන්සේ සාරා සංඛ්‍ය කල්ප ලක්ෂයක් පුරාවට පාරමිතා සපුරා ලොව්තුරා බුද්ධත්වය අවබෝධ කර ගැනීමට දාන පාරමිතා පූරණය සුවිශේෂත්වයක් ගනී. එය අපේ ජනතාව පරමාදර්ශයට ගෙන තුණුරුවනට පුද පූජා පැවැත්වීම, බැතිමතුනට දන්සල් පැවැත්වීම සිදු කරනු ලබයි.මෙවන් අවස්ථාවලදී මනාව අවබෝධ කරගත යුත්තේ ඒවා සත්භාවයෙන් ආරම්භ කොට ක්‍රියා කිරීමයි. මත්ද්‍රව්‍ය භාවිතයෙන් තොරව ගෞරවණීය පූජනීය බව හා ඒ තත්ත්වය සුරක්ෂිත වන අයුරින් සියලුම ජාතීන් සමඟ සාමුහිකත්වයෙන් කටයුතු කළොත් වෙසක් සතියට පමණක් සීමා නොවී සාමුහික ජීවන රටාව මොන තරම් දුරට අර්ථවත් වන්නේ ද යන්න ඔබම සිතා බලන්න.එසේම සීල සමාදානයේ විශාල වශයෙන් පිරිස යෙදීමත් ඒවාට නවක පිරිස් සහභාගිවීමත් අතිශයින්ම ප්‍රතිපත්ති පූජාවට මුල් තැනක් දීම වැදගත් ය. ජනතාව දෛනික ජීවිතයේ විවිධ කාර්යබහුල රටාවකට අවතීර්ණ වී ඇති නිසාම කායික, මානසික විවිධ රෝගාබාධවලට යොමුවන පිරිස අධිකය.එහෙයින් මෙවන් කාල පරාසයක දී විවේකයක් ලබාගෙන පූජනීය නිසංසල පරිසරයකට ගොස් කයට, මනසට සහනයක් ලබා ගැනීමට විශාල පිරිස් සමඟ ආගමික වත් පිළිවෙත්වල යෙදෙන විට, ධර්ම සාකච්ඡාවල නිරත වන විට විශාල මානසික සහනයක් ලැබීම තුළින් පුද්ගල ශරීරය පුරා ගමන් කරන ලේ ධාතුව පාරිශුද්ධත්වයට පත්වීමෙන් ඔබ නීරෝගි පුද්ගලයෙකු වේ. එසේ නොවන්නේ නම් අප ජීවත්වන කරදර කම්කටොලු වලින් පිරුණු සමාජ තලයක සිටින විට ඊර්ෂ්‍යාව, වෛරය,ක්‍රෝධය, ලෝභය යන දෙයින් සිත දූෂ්‍ය වීමෙන් ලේ ධාතුව අපිරිසිදු වී විවිධාකාර ලෙඩ රෝගවලට ගොදුරු වේ.එමඟින් කාටවත්ම යහපතක් සිදු නොවේ. සැහැල්ලු මනසක් තුළ භාවනාමය කුසලය වර්ධනය වීමෙන් මෙත් සිත් පහළ කර ගත හැකිය. මෙය යහපත් අඹු - සැමි දූ දරු පවුල් පරිසරයට ජීවන අත්වැලකි.එසේම වෙසක් කාලය තුළ වෙනදාට වඩා අප සමාජයේ ජීවත්වන සියලු දෙනාම ඒ ඒ වයස් මට්ටම වැඩිහිටි, තරුණ, බාල පිරිස් වශයෙන් කුමන පොදු, ආගමික, සමාජයීය යහපත් කටයුත්තක නිරත වීම ද සුවිශේෂ ලක්ෂණයකි. අධ්‍යාපනය ලබන දූ දරුවන් ද විවිධ දක්ෂතා හැකියා ඔප් නංවමින් බුදුන් උදෙසා වෙසක් කූඩු, බකට් ආදී දෙයින් සැරසිලි කරමින් වෙහෙර විහාරස්ථානවලට පුද පූජාවලට සහභාගි වෙමින් නිරාමිස සතුටක් ලබති.ශ්‍රී ලංකාදීපය තුළ ජීවත්වන විවිධ ජාතීන්, විවිධ ආගමික පිරිස් සියලු දෙනාම සාමුහිකත්වයෙන් අන්‍යොන්‍ය සුහදතා මත මෙවන් කටයුතු සිදු කිරීම සඳහා අත්වැල් බැඳගෙන එකට කටයුතු කිරීමට සියලු දෙනාට අධිෂ්ඨාන පාරමිතාව බුදු තෙමඟුල ඇසුරින් ආරම්භ කිරීම යහපත් වේ. සාමුහිකත්වයෙන් කටයුතු කිරීමට අවශ්‍ය වන්නේ රට තුළ ජීවත්වන සියල්ලන්ටම මෙත්තා, කරුණා, මුදිතා, උපේක්ෂා යන කරුණු ප්‍රගුණ කිරීමයි.අතීත මුතුන් මිත්තන්ට සිත් පිත් නැති කලුගල්වලට බුදුගුණ කවා අහසඋසට දිස්වන යෝධ බුද්ධ ප්‍රතිමා නෙළා අද නෙත ගැටෙන හැම කෙනෙකුට පහන් සිතුවිලි ජනිත කළා නම් වත්මන් යුගයේ ජීවත් වන වැඩිහිටි, තරුණ, බාල සියලු දෙනාටම ඒ ශක්තිය ඒ ආකාරයෙන් ම පිහිටා ඇත. එසේ නම් මේ වෙසක් බුදු තෙමඟුල සිහිපත් කරන ඔබ අප සියලු දෙනාම මෙත් සිත් පහළ කරගෙන යහපත් සිතිවිලි වලින් ද ධර්මාලෝකයෙන් මතු පරපුරට දායාද කරමු යන්න අදිටන් කරගැනීමට සුදුසුම කාල පරාසය වෙසක් සතිය යැයි මෙත් සිතින් සිහිපත් කර ගනිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=f1305234</link>
    <topic>වෙසක් උත්සව පැවැත්වීමමුදල් නාස්තියක් නොවේ</topic>
    <author>සාකච්ඡා කළේ උපාලි කරුණාරත්න</author>
    <content>බත්තරමුල්ල දියවන්නා ඔය අසබඩ ලක්විරු සෙවන පිහිටි ප්‍රදේශය හා අවට දියවන්නා වෙසක් කලාපය ලෙස නම්කර තිබේ. මේමස 24,25,26 සහ 27 යන දිනයන් හීදී මෙම වෙසක් සිරි නැරඹීමට හැකිය. දියවන්නා වෙසක් කලාපය සංවිධානය වනුයේ පූජ්‍යපාද ඇල්ලේ ගුණවංශ හිමියන්ගේ අනුශාසනා පරිදිය ඒපිළිබද උන්වහන්සේ සමඟ පැවැත්වූ සාකච්ඡාවකි මේ.දියවන්නා වෙසක් මහෝත්සවයේ වැඩ කටයුතු යෙදී ඇත්තේ කෙසේද?මේ වනවිට වෙසක් උත්සවයේ මූලික කටයුතු සංවිධානය කර අවසන් වේගෙන යනවා. මෙය ප්‍රථම වතාවට තමයි පවත්වන්නෙ. දියවන්නා වෙසක් කලාපය නමින් මෙය නම් කර තිබෙනවා.මෙම කටයුත්තෙහි දායකත්වය පිළිබඳ සඳහන් කළොත්?ශ්‍රී ලංකා යුද හමුදාව, ශ්‍රී ලංකා නාවික හමුදාව, ශ්‍රී ලංකා ගුවන් හමුදාව, ශ්‍රී ලංකා පොලිස් දෙපාර්තමේන්තුව සහ රාජ්‍ය සහ පෞද්ගලික අංශය විසින් විශාල පහන් කූඩු රාශියක් මෙහි ප්‍රදර්ශනය කිරීමට සූදානම් කර තිබෙනවා.පහන් කූඩුවලට අමතරව මෙම දියවන්නා වෙසක් කලාපයේ දැකියහැකි විශේෂ දේ මොනවද?අපේ ලක්විරු සෙවණ ඉදිරිපිට දියවන්නා ඔයේ නාවුක හමුදාවේ පිරිස් බෝට්ටුවක් තුළ සිට වෙසක් බැති ගී ගායනා කිරීමට කටයුතු යොදා තිබෙනවා. ඒ වගේම ශ්‍රී ලංකා ගුවන් හමුදාවද මෙම ආයතනය ඉදිරිපිට දියවන්නා ඔය පාවෙන නෙළුම් මල්වලින් අලංකාර කරනවා. ශ්‍රී ලංකා යුද හමුදාව මඟින් මේ දියවන්නාව කන්ථක අශ්වයා තරණය කරන ආකාරය යන්ත්‍රානුසාරයෙන් ප්‍රදර්ශනය කිරීමට කටයුතු යොදල තිබෙනවා.දහම් පාසැල් ළමයි බයිසිකල් සරසාගෙන මෙම ප්‍රදේශයේ ගමන් කරනවා. ශ්‍රී ලංකාවේ ජනප්‍රිය ගායක ගායිකාවන්ද දියවන්නා වෙසක්කලාපයේ බොදු බැති ගී ඉදිරිපත් කරනවා. දහම් පාසැල් දරු දැරියන්ද භක්ති ගීත ගායනා කරනව. මහා මාර්ග සරසනවා.මෙම වෙසක් කලාපය නැරඹීමට එන ජනතාවට සංග්‍රහ කිරීම සඳහා දන්සැල් ගණනාවක් ක්‍රියාත්මක වෙනවා.බත්තරමුල්ල ප්‍රදේශයේ ජනතාව මෙයට සම්බන්ධ කරගන්නෙ කෙසේද?අපි පොදු ඉල්ලීමක් දැනටමත් කර තිබෙනවා. මෙම ප්‍රදේශයේ නිවාසයන්හි හැකිතාත් දුරට බෞද්ධ කොඩි දමා විදුලි බුබුළු දමා අලංකාර කරන්න කියා. මෙම වෙසක් කලාපය නැරඹීම සඳහා අති විශාල ජනතාවක් පැමිණෙනවා.දියවන්නා වෙසක් කලාපයට අයත් වන්නේ කුමන ප්‍රදේශද?බත්තරමුල්ලෙ පිහිටි ලක්විරු සෙවණ අවට ප්‍රදේශය මෙයට ඇතුළත් වෙනවා.මෙවැනි වෙසක් මහෝත්සවයක් පැවැත්වීමෙන් ඔබ වහන්සේ බලාපොරොත්තු වන්නේ?මේ පළාතේ අද විශාල සංවර්ධනයක් වෙමින් තිබෙනවා. ඈත එපිට ගම්මාන වලින් වෙසක් උත්සවය බැලීමට පැමිණෙන ජනතාවට එම සංවර්ධනය දැක ගන්නත් ඊට දායක වන්න්න්ට හැකිවෙනවා.ඔබ වහන්සේ අතීතයේ සිට වෙසක් උත්සව විවිධාකාරයෙන් සංවිධානය කරනව. මෙහි සුවිශේෂත්වය ගැන කතා කළොත්?අපි බෞද්ධාලෝක මාවතේ වෙසක් උත්සව පැවැත්වූවා. වෙසක් උත්සවය සාර්ථක කරගන්න මම වැඩියෙන් උනන්දුවක් දක්වන කෙනෙක්. මොකද සැරසිලි වලින් තමයි මේ උත්සවය සාර්ථක වෙන්නෙ.බෞද්ධ උත්සව කඩා කප්පල් කිරීම සඳහා විවිධ පුද්ගලයන් විවිධ දේ කරනවා?ඔව්, එහෙම දේවල් තිබෙනවා. ඒවට රැවටෙන්නේ නැතිව අපි ක්‍රියා කරන්න ඕනෙ. වෙසක් උත්සව කාලයේ දී බෞද්ධයන් හැකිතාක් දුරට තම නිවාස අවට ප්‍රදේශ සරසා වෙසක් උත්සවයට දායක වෙන්න ඕනෙ. ඉස්සර රජවරු වෙසක්. උත්සවය පවත්වා ඔටුන්නක් පැළඳ ගෙන තිබෙනවා. දුටුගැමුණු රජතුමා ඔටුනු විසිහතරක් පැළඳ ගත්ත බව කියල කියනවා.දියවන්නා වෙසක් කලාපය නැරඹීමට පැමිණෙන ජනතාවගේ ආරක්ෂාව කොහොමද?ඉතා හොඳ ආරක්ෂාවක් ජනතාවට අපි ලබා දෙනවා. පොලිසිය මේ වනවිටත් ඒ සඳහා කටයුතු කරමින් ඉන්නවා.සමහරු කියනවා නේද මෙවැනි උත්සව පැවැත්වීම අනවශ්‍ය මුදල් නාස්තියක් කියල?බෞද්ධ විරෝධීන් තමා එවැනි අදහස් ප්‍රකාශ කරන්නෙ. මේ දවස් වලත් එවැනි ප්‍රචාර යනවා.වෙසක් සමයේ ඔබ වහන්සේ ජනතාවට දෙන පණිවිඩය මොකක්ද?දියවන්නා වෙසක් කලාපය නැරඹීමට පැමිණෙන ලෙස මම ජනතාවට කියනව ඒ වගේම බෞද්ධ ජනතාව මේ වෙසක් සතියේ තමන්ගේ ආගමික නැඹුරුව නංවා ගැනීමට උත්සුක වි යුතුය ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=f1305235</link>
    <topic>ප්‍රවීණයාත් නවකයාත් එකිනෙකාට ගරු කිරීම වැදගත්</topic>
    <author>සටහන - සමදරා ජයසිංහ</author>
    <content>කලාව යනු සමස්ත විශ්වයටම අපූර්වයක් එක් කරන්නාවු ඉතා ගෞරවනීය විෂයකි. රංගන කලාව එහි ම අංගයකි. එය හිමිවීමට පෙර පිං තිබිය යුතුය. ප්‍රවිණ රංගන ශිල්පිනී, කුසුම් පෙරේරා යනු එවැනි භාග්‍යයක් ලැබූ පිංවන්තියකි. විවිධ ටෙලිනාට්‍ය චරිත ඔස්සේ ඔබේ හදවතට සමීප වූ ඇය, මෙවර අප හා කතා බහට එක්විය.මේ දිනවල ඔබගේ රංගන කටයුතු පිළිබඳ කතා කළොත්?මේ දිනවල නම් තරමක් කාර්ය බහුලයි. ටෙලිනාට්‍ය හයක රූපගත කිරීම්වලට සහභාගි වෙනවා. ඒ වගේම වෙළෙඳ දැන්වීම් කිහිපයකටත් පෙනී සිටින්න තිබෙනවා. මේ කටයුතු කරන අතරේම රූපලාවණ්‍ය ශිල්පිනියක් ලෙස කටයුතු කරනවා. මේ නිසා තරමක් කාර්යබහුලයි.මේ සියලු කටයුතුවලට අමතරව සුවිශේෂී පින්කමක් සඳහාත් සූදානම් වනවා නේද?මේ පින්කම පවත්වන්නේ අප අතරින් සඳහටම සමූගත් සතිෂ් පෙරේරා වෙනුවෙන් . සතිෂ්ගේ 44 වැනි උපන් දිනය යෙදෙන්නේ මේ මාසේ 29 වැනිදා. එදින මරදාන අබේසිංහාරාම පන්සලේ උදේ 8.30ට ලේ දන්දිමේ පින්කමක් කලාකරුවන් රැසකගේ හා දේශපාලනඥයන් කිහිප දෙනෙකුගේ සහභාගිත්වයෙන් පවත්වන්න සැලැසුම් කර තිබෙනවා. එදිනම සවස 7ට පහන් පන්දහසක අලෝක පූජාව, අටවිසි පූජාවක් හා විචිත්‍ර ධර්ම දේශනයක් පවත්වනවා. මේ සඳහා, මාලිගාවත්ත මහල් නිවාස එක්සත් බෞද්ධ සංගමයත්, සතිෂ් පෙරේරා අනුස්මරණ කමිටුවත් සම්බන්ධ වෙනවා.මේ සියලු පින්කම්වලින් බලාපොරොත්තුවන්නේ සතිෂ්ට පින් අනුමෝදන් කිරීම. ඇත්තෙන්ම සතිෂ් කියන්නේ මට හිටපු හොඳ සහෝදරයෙක්. සතිෂ්ගේ වියෝව තවමත් මගේ හිතට මහා වේදනාවක්. කුඩා අවිධියේ ඉඳන්ම සතිෂ් මගේ ළගින්ම හිටියා.ඒ තරම් අපි අතරේ සහෝදරත්වයක් තිබුණා. සතිෂ් මෙච්චර ඉක්මනින් අපිව දලා යයි කියලා අපි කවදාවත් හිතුවේ නැහැ. ඒත් ඉතිං මරණයට අපි හැමෝම යටත් විය යුතුයි. ඒ නිසා සතිෂ් වෙනුවෙන් කරන්න පුළුවන් එකම දේ පින්දහම් කර පින් අනුමෝදන් කිරීම පමණයි. එවිට මගේ හිතේ වේදනාවත් තරමක් අඩු කර ගන්න පුළුවන් කියලා හිතනවා.ලෝකේ ලොකුම කලා පවුල් අතරින් එකක ඔබත් සාමාජිකාවක්. මොකද ඒ ගැන හිතන්නේ?ඇත්තටම සතුටුයි . කලා පවුලක ඉපිදීමත් ඇත්තෙන්ම භාග්‍යයක්. ඔබ කියු පරිදිම පෙරේරා පවුල ලොකේ කලා පවුල් අතරින් ලොකුම කලා පවුල ලෙස නම් කර තිබෙනවා. මගේ සීයා විල්බට් පෙරේරා, මාමා, වාදන හා ගායන විශාරද ෂෙල්ටන් පෙරේරා, පුංචි අම්මා රංගන ශිල්පිනියක් මෙන්ම, නිවේදිකාවක් වූ කුමාරි පෙරේරා මගේ මව චිත්‍රපට හා නූර්ති ගායිකාවක් වූ සුරියරාණි පෙරේරා .මේ තමයි පෙරේරා පවුලේ කලා අංකුර . එතැනින් එහාටත් පෙරේරා පවුලෙන් කලා ක්ෂේත්‍රයට සම්බන්ධ වූ අය බෝහොමයි. මෙවැනි සුවිශේෂි කලා පවුලක ඉපදිලා, කුසුම් පෙරේරා හට රංගන ශිල්පිනියක් විදිහට ප්‍රේක්ෂක ආදරය දිනා ගැනීමට ලැබීම විශාල සතුටක්. මේ අතරම මතක් කරන්න ඕනේ මගේ ආච්චි එල්. කේ. සෝමකාන්තා. ඇයත් දක්ෂ කලාකාරිනියක්. මේ අයගේත් ලැබූ අභාෂය තමයි මාව මෙතෙක් දුර රැගෙන ආවේ.ඔබගේ රංගන දිවියේ ආරම්භය පිළිබඳ ආවර්ජනය කළොත්?මගේ රංගන ජීවිතයේ ආරම්භය සිදු වුණේ. සංගීතා චිත්‍රපටයෙන්. ඒ වනවිට මට වයස අවුරුදු නවයයි. ඉන්පසුව සිකුරු දශාව චිත්‍රපටයේ රඟපාන්න අවස්ථාව ලැබුණා. මේ අතරේම වේදිකා නාට්‍යයක් වන “අලිබබා ඇඳෙන් එකයි” නාට්‍යයේ ගොළු චරිතයක් රඟපාන්න අවස්ථාව ලැබුණා. වේදිකාව තමයි මගේ රංගන ජීවිතයේ පළමු පාසල වුණේ. වේදිකා නාට්‍ය හරහා ලබා ගත් අභාෂය, දැනුම, ඉදිරි රංගන කාර්යයට විශාල පිටිවහලක් ලබාදුන්නා. වේදිකාවෙන් ටෙලිනාට්‍ය හෝ සිනමාවට පිවිසෙන රංගන ශිල්පීන්ට හා ශිල්පිනියන්ට හොඳ පැවැත්මක් තිබෙනවා කියලා මං විශ්වාස කරනවා.ඇතැමුන් ටෙලි නාට්‍යයෙන් සිනමාවට අවතීර්ණ වෙනවා. ඒත් ඔබ සිනමාවෙන් ටෙලි නාට්‍ය රංගනයට පිවිසුණා. වඩා කැමැති ටෙලිනාට්‍ය වලටද සිනමාවටද?මේ ක්ෂේත්‍ර දෙකටම කැමැතියි. ඒත් පසුගිය කාලවල සිනමාව තුළ තිබූ අකර්මන්‍ය බව නිසාම, මා වැඩි වශයෙන් යොමු වුණේ ටෙලි නාට්‍යවලට පසුගිය කාලපරිච්ඡේදය දිහා හැරිලා බැලුවාම උසස් තත්වයේ හොඳ චිත්‍රපට හැදුණේම නැති තරම්, නිර්මාණය කළ ඒවාත් ‘වැඩිහිටියන්ට පමණයි’ ලේබලය යටතේ කළ ඒවා.මේ චිත්‍රපට නිසා ඇතැම් නළු නිළියක් නඩු මඟට පවා ගියා . මෙවැනි වතාවරණයක් තුළ සිනමාවට යොමුවෙලා, මාවිසින් රැකගත් හොඳ නම පලුඳු කර ගැනීමට මට අවශ්‍ය වුණේ නැහැ. ටෙලිනාට්‍ය රංගනය කියන්නේ සිනමාවට වඩා තරමක් වෙනස්. සිනමාව තරම් පුළුල් පරාසායක් නොමැති ක්ෂේත්‍රයක් වුවත්, මගේ වැඩි කැමැත්ත ඇත්තේ ටෙලිනාට්‍යවලට . ඒත්, වර්තමාන සිනමාව තුළ ඇති පුනරාගමනය මත, හොඳ චරිත ලැබුණොත් ඒ චිත්‍රපට සඳහා සම්බන්ධ වෙනවා.මෙතෙක් රඟපෑ චරිත අතර ඔබ කැමැති සුවිශේෂි චරිතයක් තිබෙනවාද?එක චරිතයක් කියන්න අපහසුුයි. මම රඟපෑ සියලු, චරිත මට සුවිශේෂියි, ඒත් , ඒ අතරින් ‘සුභා’ ටෙලිනාට්‍යයේ සුභා තෙරණිය, ජීවිතේ ලස්සනයි, ටෙලි නාට්‍යයේ මවගේ් චරිතය හා මෑතකදී විකාශනය වී අවසන් වූ ‘සිහින පුරයේ’ ටෙලි නාට්‍යයේ මල්කාන්තිගේ චරිත මා රඟපෑ අන් චරිතවලට වඩා විශේෂ කැමැත්ක් තියෙනවා.මේ චරිතවලට ලැබුණු ප්‍රේක්ෂක ප්‍රතිචාර කෙබඳුද?ඉතා ඉහළ ප්‍රතිචාර ලැබුණා. මේ වන විට මම ටෙලි නාට්‍ය සියයකට අධික ප්‍රමාණයක් රඟපාලා තිබෙනවා. ඒ අතරින් සිහින පුරයේ මල්කාන්තිගේ චරිතය යනු ඉතා දුෂ්ඨ, නපුරු, කටකාර කන්තාවක්. ඒත් ඉතා ඉක්මනින් මේ චරිතය ප්‍රේක්ෂකයන් අතරට ගියා. මඟතොටදී දැක්කත් සමහරු ඇවිත් ‘මල්කාන්ති’ කියලා මට කථා කරනවා. සමහරු බණිනවා. ඔය වගේ නපුරු වැඩ කරන්නේ ඇයි කියලා.ඒ වගේම ජීවිතේ ලස්සනයි ටෙලිනාට්‍යයේ දරුවෝ හත් දෙනෙකුගේ මවක් විදිහට කළ රංගනය නිසා, අදටත් විවිධ තැන්වලට ගිය විට ඉතා ගෞරවනීය විදිහට මට සලකනවා. මං හිතන්නේ මවකගේ චරිතය තුළ ඇති ගෞරවනීයභාවයට නිසා ලැබුණු යහපත් ප්‍රතිචාර තමයි ඒ.රඟපාන්න කැමැත්තෙන් සිටින, මෙතෙක් නොලැබුණු චරිත තිබෙනවාද?මවුවරුන්ගේ චරිත කිරීමට වැඩි කැමැත්තක් තිබෙනවා. අම්මා කෙනෙක් විදිහට මාව ගැළපෙන්නේ එවැනි චරිතවලට කියලා මං හිතනවා. ඊට අමතරව ඉතා දුෂ්කර පළාතක ජීවත්වන, කටුක දිවිපෙවතක් ගතකරන ගැමි කාන්තා චරිතයන් කිරීමට දැඩි කැමැත්කක් තිබෙනවා.වර්තමාන ටෙලිනාට්‍ය කලාවට සම්බන්ධවන ආධුනික රංගන ශිල්පින් ගැන විවිධ චෝදනා තිබෙනවා. මේ අය ගැන ඔබේ අදහස කුමක්ද?නව පරපුර ඉදිරියට ආ යුතුයි යන්න මගේ හැඟිමයි. හැබැයි ඒ, කලාව පිළිබඳ ගෞරවයකින් හා දැනුමක් සහිතවයි. රංගනය හැදෑරුවත් රඟපාන්න බැහැ. රඟපාන්න සහජ හැකියාවක් තිබිය යුතුයි. අලුත් පරපුර එක්ක මම බොහෝ විට වැඩ කරලා තිබෙනවා.ඒ අයට මට දෙන්න පුළුවන් අතහිත මම දෙනවා. මම අද මෙතැන ඉන්නේ එදා ප්‍රවීණයෝ මට උදවු කළ නිසයි. ඒත්, අද ඇතැම් ප්‍රවීණයින් නවක රංගන ශිල්පීන් ශිල්පිනියන්ව තැකීමක් කරන්නේ නැතිඑක කනගාටුවට කරුණක්. ගණන් ගන්නේ නැහැ. ඒකෙන් ;වන්නෙ, හැකියාවන් ඇති නවකයන්ට මේ ක්ෂේත්‍රයට ඒම අධෛර්යමත් වීමයි. වියයුත්තේ නව පරපුර අතින් සිදුවන වැරැදි අඩුපාඩු හොඳින් පෙන්වා දීලා, ඒ අය ඉදිරියට රැගෙන යන එකයි. ප්‍රවිණයෝ පත්වුණේ ආධුනිකයන් විදිහට ඉඳලා කියන එක මතක තබා ගත යුතුයි.නවක අයත් දැන ගන්න ඕනේ ප්‍රවිණයන්ට ගරු කරමින්, ඒ අයගේ උපදෙස්, අවවාද මත, කිසිම කෙනෙකුට හානියක් නොවන විදිහට ඉදිරි ගමන සකස් කර ගන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>23</day>
    </date>
    <link>http://www.dinamina.lk/2013/05/23/_art.asp?fn=f1305236</link>
    <topic>රූපවාහිනියෙන් දැයේ දරුවන්ට  “පොඩි හාමුදුරුවෝ”</topic>
    <author>සටහන - සමදරා</author>
    <content>ශ්‍රී ලංකා රූපවාහිනි සංස්ථාවට ජපන් රජයේ ආධාර යටතේ ලැබුණු සජිවිකරණ මැදිරියේදී නිර්මාණය කළ “පොඩි හමුදුරුවෝ” ළමා වැඩසටහන (කාටුන්) මේ මස 23 වෙනි බ්‍රහස්පතින්දා පස්වරු 5.30ට ජාතික රූපවාහිනියෙන් විකාශය වේ.එළඹෙන වෙසක් පොහෝය නිමිති කර ගනිමින් බෞද්ධ කතාවක් අනුසාරයෙන් නිර්මාණය කරන ලද, මේ කාටුන් කතාවෙන් කුඩා දරුවන්ගේ මනසට උසස් රසවින්දනයක් හා බුදු දහම තේමා කරගත් අවවාදත්මක ආදර්ශයක් ලබාදෙයි. රූපවාහිනි සංස්ථාවේ හඬකැවීම් එ්කකයේ අධ්‍යක්‍ෂ අතුල රන්නසිරිලාල් මහතා ගේ අධ්‍යක්ෂණයක් වන මෙම ළමා වැඩසටහන පිළිබඳ ඔහු සිය අදහස් පළ කළේය.අපට ජපානයෙන් පසුගිය දෙසැම්බර් මාසයේදී සජීවිකරණ මැදිරියක් ලැබුණා. එය ජපන් තානාපතිතුමාගේ අනුග්‍රහයෙන් ජපන් රජය යටතේ් තමයි ලැබුණේ. මෙහි අරමුණ වුණේ දේශිය වශයෙන් කාටුන් නිර්මාණය කිරීමයි.ඒ අනුව අපි මුලින්ම නිර්මාණය කළා ටොමී සහ කිටී කියන කාටුන් එක. ඇත්තටම සඳහන් කරන්න සතුටුයි, සජිවිකරණ මැදිරිය තුළ කළ පළමු නිර්මාණය වන මෙය රයිගම් සම්මාන උළෙලේදී විශිෂ්ටතම ළමා වැඩසටහන ලෙස සම්මානයට පාත්‍ර වුණා.ඊට පසු මට අවශ්‍ය වුණා තවත් තවත් නිර්මාණ දරුවන් වෙනුවෙන් කළයුතුයි කියලා. දොස්තර රුවන් ඒකනායක මහතාත් මෙම කටයුතු සඳහා විශාල සහයෝගයක් ලබා දුන්නා. දෙවනුව අප සැලසුම් කළා වෙසක් පොහෝය නිමිති කරගෙන ළමා වැඩසටහනක් නිර්මාණය කරන්න.ඒ අනුව මා විසින් මේ පොඩි හාමුදුරුවෝ කතාව ලිව්වා. මේ කතාව පුරාම කැලෑවක වෙසෙන සතුන් මිනිසුන් ගැන සිතන අයුරු හා පොඩි හාමුදුරුවෝ බුදු දහමින් ගෙන හැර දක්වන කරුණු රැසක් අන්තර්ගතයි.මේ හරහා යහපත් ගුණාංග ළමා ජීවිතයට එකතු කර ගන්නා ආකාරය පහදා දෙනවා. මෙහි පොඩි හාමුදුරුවෝ ජීවමාන චරිතයක්. අනෙක් සතුන් ත්‍රිමාණ රූප මෙහි ද්විමාන හා ත්‍රිමාණ රූප දෙවර්ගයම යෝජනා කරමින් තමයි නිර්මාණයේ යෙදිලා තිබෙන්නේ. උපමා කතාවල තිබෙන ආදරය, දයාව හා උසස් ගුණාංග සියල්ල මේ කතාව සඳහා පාදක කරගෙන තිබෙනවා. මා ඇරියුම් කර සිටිනවා සියලුම දරුවන්ට පොඩි හමුදුරුවෝ නරඹන ලෙසට.නව සජීවීකරණ මැදිරියේ නව අත්හදා බැලීමක් ලෙස නිර්මාණය කරන ලද ‍ෙමහි කුඩා දරුවන් වෙනුවෙන් සැකසුණු චරිත කිහිපයක්ම තිබෙන අතර, පොඩි හාමුදුරුවෝ ලෙස නිරෝෂ් ලක්ෂාන්, ටිංටිං මල්ලි - කපිල විජේසූරිය, මුවපොව්වා, හර්ෂණ මාදව, වඳුරුපැංචා , දිලුම් විජේරත්න , ගිරාපොතක , ඉසිනි කිසාරා, හා හාමී , දිනිති මාරසිංහ, කොකා , දිලුම් විජේරත්න, පැණිකුරුල්ලා , ලුමයා පසන්ගි පසුබිම් හඬ කැවීමෙන් එක්වෙයි.රූපවාහිනි සංස්ථාවේ හඬකැවීම් ඒකකයේ අධ්‍යක්‍ෂ අතුල රන්සිරිලාල්ගේ රචනයෙන් හා අධ්‍යක්‍ෂණයෙන් ගොඩනැගෙන පොඩිහමුදුරුවෝ ළමා වැඩ සටහන සහය නිෂ්පාදනය පුෂ්පිත පීරිස් ගෙනි. ගායනය , විශාරද එඩ්වඩ් ජයකොඩි, ගී තනු ජයන්ත රත්නායක, සජීකරණය, චරිත රණසිංහ, රුවන් පෙරේරා, සුමුදු විජේවර්ධන, අයේෂ් දුෂ්සන්ත, ප්‍රබුද්ධි කෞෂල්, අනිල් සුසන් හා සංජය ගුණරත්න ද එක්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305241</link>
    <topic>විහාර ආරාමවලට මිලියන 145ක්</topic>
    <author>පණ්ඩුක සමරසේකර</author>
    <content>දුෂ්කර ගම්මානවල වෙහෙර විහාරස්ථාන සංවර්ධනය සඳහා 2013 වසරේ පමණක් රුපියල් මිලියන 289ක් වෙන්කර ඇති බව බුද්ධශාසන අමාත්‍යාංශය සඳහන් කරයි.ජනාධිපති මහින්ද රාජපක්ෂ මහතාගේ උපදෙස් මත මේ වනවිට මොනරාගල, අම්පාර, පොළොන්නරුව, අනුරාධපුරය, ත්‍රිකුණාමලය යන දිස්ත්‍රික්කවල ඉපැරැණි වෙහෙර විහාරස්ථානයන් ඇතුළු සමස්ත දිවයිනේම ඇති විහාරාරාම සංවර්ධනය වෙනුවෙන් මේ වනවිට රුපියල් මිලියන 1457 ක් වැය කර තිබේ.දහම් පාසල් සඳහා පුස්තකාල ඉදිකිරීම, දහම් පොත් පත් සැපයීම සඳහා රුපියල් මිලියන 30 ක් ද, විහාරාධාර සඳහා රුපියල් මිලියන 10ක්ද, දැයට කිරුළෙන් වෙහෙර විහාර සංවර්ධනයට රුපියල් මිලියන 48ක මුදලක්ද, පූජා භූමි සංවර්ධනයට රුපියල් මිලියන 47ක් ද මේ වසරේ වැය කර ඇති බව බුද්ධ ශාසන අමාත්‍යාංශයේ ලේකම් එම්. කේ. බී. දිසානායක මහතා පැවැසීය.මෙවර වෙසක් මංගල්‍යය ඉලක්ක කරමින් මොනරාගල දිස්ත්‍රික්කයේ පමණක් දුෂ්කර විහාරස්ථාන 332 කට අධික සංඛ්‍යාවක් සංවර්ධනය කර ඇති බව ද දිසානායක මහතා පැවැසීය.බෞද්ධ පුනරුදයේ භෞතික සංවර්ධනය සපුරාදීමට අඩිතාලම දමමින් “දැහැමි නිවහනයි – අපේකම රැඳි හෙට දිනයි” යන තේමාව යටතේ පුද්ගලයා තනා පවුල ගොඩනගන්නටත් පවුල ගොඩ නඟා රට ගොඩනගන්නටත් ජනාධිපති මහින්ද රාජපක්ෂ මහතා ගෙන යන මහින්ද චින්තන ප්‍රතිපත්තියේ 2012 අයවැය කතාව යථාර්ථයක් කරමින් මිනිසාගේ අධ්‍යාත්මික සංවර්ධනය වෙනුවෙන් මේ මුදල් වෙන්කර ඇති බවද දිසානායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305242</link>
    <topic>පත්තර මහ ගෙදර ‘අමාදහර’ වෙසක් කලාපය අද සිට</topic>
    <author>සුභාෂීණී සේනානායක</author>
    <content>බුදු දහමේ පුනර්ජීවය වෙනුවෙන් මහඟු මෙහෙවරක් ඉටුකරන පත්තර මහගෙදර 23වැනි වරටත් ඉදිරිපත් කරන ලේක්හවුස් අමාදහර සදහම් වෙසක් කලාපය අද (24) ආරම්භ කෙරේ.සිල් සුවඳ දම් සුවද දසත පතුරවමින් 2557වැනි සම්බුදු තෙමඟුල සමරන සීමාසහිත එක්සත් ප්‍රවෘත්ති පත්‍ර සමාගම වාර්ෂිකව පවත්වන අමාදහර සදහම් වෙසක් කලාපය අද (24) ආරම්භ කෙරෙන්නේ ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්වරුන්ගේ ප්‍රධානත්වයෙනි. එය සවස 6ට ආරම්භ කිරීමට නියමිතය.25දා අමා දහර වෙසක් කලාපය ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතාගේ ප්‍රධානත්වයෙන් ආරම්භ කෙරෙන අතර 26දා ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාගේ ප්‍රධානත්වයෙන් ආරම්භ කෙරේ.දිනමිණ සහ බුදුසරණ පුවත්පත් අනුග්‍රහයෙන් ඉදිරිපත් කරන අමාදහර සදහම් වෙසක් කලාපයේ ප්‍රදර්ශනය කෙරෙන පහන් කූඩු ප්‍රදර්ශනය සියුම් හා විශිෂ්ට නිර්මාණයන්ගෙන් සමන්විත වන අතර ජයග්‍රහණය කරන වෙසක් කූඩු සඳහා මුදලින් රුපියල් ලක්ෂ ගණනින් පිරිනැමේ.ලේක්හවුස් සේවක සේවිකාවන් ඉදිරිපත් කරන වෙසක්බැති ගී ප්‍රසංගය මෙන්ම දිවයිනේ ජ්‍යෙෂ්ඨ ගායක ගායිකාවන් ගයන බොදු බැති ගී ප්‍රසංගයත් සදහසම් කලාපය විචිත්‍රවත් කරයි.ලේක්හවුස් බෞද්ධ සංගමය ඉදිරිපත් කරන ඔසු පැන් දන්සැල මෙවරද පැවැත්වේ. වෙසක් සදහම් කලාපය සඳහා මෙවරත් අනුග්‍රාහකත්වය දක්වන්නේ ශ්‍රි ලංකා ටෙලිකොම් සමාගමයි.වෙසක් අසිරිය විදීමට කොළඹට ඇදි එන බොදු බැති ජනතාවට ලේකහවුස් වෙසක් කලාපය මෙවරත් උත්කර්ෂවත් අයුරින් සංවිධාන කර ඇත.පත්තර මහ ගෙදර බෞද්ධාගමික වැඩසටහන් රැසක් ක්‍රියාත්මක කරන අතර වර්ෂිකව පැවැත්වෙන අමාදහර වෙසක් සදහම් කලාපය මෙන්ම පොසොන් පොහොයට පවත්වන මිහින්තලා ආලෝක පූජාවට ද හිමවන්නේ සුවිශේෂී ස්ථානයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305243</link>
    <topic>රාජ්‍ය වෙසක් උත්සවය යුදඟනාව රජ මහා විහාරයේ දී</topic>
    <author>සුභාෂිනී සේනානායක</author>
    <content>බුද්ධ ශාසන හා ආගමික කටයුතු අමාත්‍යාංශය සහ බෞද්ධ කටයුතු දෙපාර්තමේන්තුව සංවිධාන කරන ශ්‍රී.බු.ව.2557 රාජ්‍ය වෙසක් උත්සවය හෙට (25) සවස 2. 30ට මොනරාගල බුත්තල යුදඟනාව රජමහා විහාරස්ථානයේ දී පැවැත්වේ. ත්‍රෛනිකායික මහානායක ස්වාමීන්වහන්සේලාගේ අනුශාසනා පරිදි ජනාධිපති මහින්ද රාජපක්ෂ මහතාගේ උපදේශකත්වයෙන් අගමැති දි.මු.ජයරත්න මහතාගේ ප්‍රධානත්වයෙන් රාජ්‍ය වෙසක් උත්සවය පැවැත්වේ.බුද්ධ ශාසන හා ආගමික කටයුතු නියෝජ්‍ය ඇමැති එච්.කේ.වී.එස්. ගුණවර්ධන සහ ඌව පළාත් ප්‍රධාන ඇමැති ශෂීන්ද්‍ර කුමාර රාජපක්ෂ මහත්වරුන් ඇතුළු මැති ඇමතිවරුන්ගේ ප්‍රධානත්වයෙන් රාජ්‍ය වෙසක් උත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305244</link>
    <topic>සිරිපා වන්දනා සමය හෙටින් අවසන්</topic>
    <author>වෙල්ලස්සේ බණ්ඩාර, අසේල කුරුළුවංශ සහ  රත්නපුර දිසා විශේෂ නිරෝෂණ පෙරේරා</author>
    <content>මෙවර සිරිපා වන්දනා සමය හෙටින් (25) නිමාවට පත් වෙයි.උඳුවප් පුන් පොහෝ දිනයෙන් ඇරඹි ශ්‍රීපාද වන්දනා සමය වෙසක් පුන් පොහෝ දිනට පසු දිනෙන් නිමාවට පත්වන අතර මෙවර ලක්ෂ සංඛ්‍යාත ජනතාවක් සිරිපා කරුණා කළහ.වන්දනාවාරය නිමවීමෙන් පසු ශ්‍රීපාද උඩමළුවේ තැන්පත් කැර තිබෙන සධාතුක කරඬුව, සුමන සමන් දේව ප්‍රතිමාව ඇතුළු දේව ආභරණ 26 දින ශ්‍රීපාද පද්මයේ සිට පෙරහර දෙකකින් පැල්මඩුල්ල ගල්පොත්තාවල ශ්‍රීපාද රජමහා විහාරය වෙත වැඩම කිරීමට නියමිතය.පැල්මඩුල්ල රජමහා විහාරස්ථානයේ සිට අලි ඇතුන් සහිත පෙරහරෙන් පූජා වස්තූන් හා දේවආභරණ ගල්පොත්තාවල ශ්‍රීපාද රජමහා විහාරය වෙත වැඩම කෙරේ. එහිදී පැවැත්වෙන ආගමික වතාවත්වලින් අනතුරුව මෙවර සිරිපා වන්දනාවාරය නිමවන බව ශ්‍රී පාදස්ථානාධිපති බෙංගමුවේ ධම්මදින්න හිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305245</link>
    <topic>වෙසක් දින පණිවිඩ</topic>
    <author/>
    <content>වෛරයෙන්, හිංසනයෙන් භීෂණයෙන් කැළඹුණු වර්තමාන ලෝකයට සාර්ථකව මුහුණදීමට බුදුරජාණන් වහන්සේ දේශනා කොට වදාළ ශ්‍රී සද්ධර්මය මහත් රුකුලක් බව මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියෝ වෙසක් දින පණිවිඩයක් නිකුත් කරමින් පවසති.යථාර්ථවාදී සනාතන බුදු දහම නිවැරැදිව අවබෝධ කර ගනිමින් ධර්මානුකූලව ජීවත්වන්නේ නම් ජීවිතය සාර්ථක කර ගැනීමට සදාචාරවත් ජීවිතයක් ඇතිකරන ගැනීමට ලැබෙන පිටිවහල අපමණ බවද උන්වහන්සේ කියා සිටිති.එම නිවේදනයේ මෙසේද සඳහන් වෙයි. තිලොවට තිලක වූ තිලෝගුරු සම්මා සම්බුදු රජාණන් වහන්සේගේ උපත, බුදුවීම හා පිරිනිවන්පෑම යන ත්‍රිවිධ මංගල්‍යය සිදුවූ වෙසක් පුන් පොහෝ දිනය සමස්ත ලෝකවාසී බෞද්ධ ජනතාවත් මහත් ශ්‍රද්ධා භක්තියෙන් සමරන උතුම් පුජෝපහාර මංගලෝත්සව දිනයකි. මෙම උතුම් වෙසක් පුන් පොහෝ දිනය දානාදී ආමිෂ පුජාවෙන් පමණක් නොව, ධම්මානු ධම්ම ප්‍රතිපත්තියෙහි හැසිර පූජෝපහාරය දැක්වීම වඩාත් අග්‍රගණ්‍ය වේ.උත්තරීතර බුදු දහම බෞද්ධයින්ට පමණක් නොව සමස්ත මිනිස් සංහතියටම උරුම වූවකි. බෞද්ධ අබෞද්ධ නිදහස් චින්තකයින්ගේ හා විද්වතුන්ගේ පැසසුමට පාත්‍ර වූ බුදුදහම අවබෝධයෙන් හා ප්‍රඥාවෙන් ළඟා කරගත හැකි විමුක්ති මාර්ගයකි.මෝහයෙන් මුලා නොවී දැහැමි ජීවිතයක් ඇතිකර ගැනීමට බුදු දහමේ ඇති පරිපූර්ණ සාරධර්ම මහත්සේ උපකාරී වේ. උතුම් බුදුදහමට අනුව සුචරිතයෙහි හැසිරී ධර්මචාරිව කටයුතු කරන තැනැත්තාට මෙලොවත් පරලොවත් සුවසේ වාසය කළ හැක.සර්වඥයන් වහන්සේගේ අනන්ත වූ බුදුගුණ දැන ශ්‍රද්ධාව තහවුරු කොටගෙන බුද්ධ ගෞරවය ඇතිව බුද්ධානු ශාසනාවට අනුව ධර්මය නුවණින් දැන ප්‍රඥාවෙන් යුතුව බොදු දහම් පිළිවෙතෙහි හැසිරීම බෞද්ධයින් සතු පරම යුතුකමකි. අවට ලෝකය සමඟ නොගැටී නොඇලී සදාචාරවත් ප්‍රතිපත්ති මත පදනම් වූ ජීවිතයක් ගත කර සතුටින් ජීවත්විය හැකි ධර්ම මාර්ගය බුදුදහමින් මනාව උගත හැකිය.අද හුදෙක් ගිහිපැවිදි සියලු දෙනාම ආමිස පූජාවට ප්‍රමුඛත්වයක් දී කටයුතු කළත් බුදු පියාණන් වහන්සේ වඩාත් අගයකොට සැලකූ®යේ ප්‍රතිපත්ති පූජාව බවත් එබැවින් මේ උතුම් තෙමඟුල සිහිපත් කැර ආමිසයට වඩා ප්‍රතිපත්තියට නැඹුරු වන්නේ නම් එය උත්තම බුද්ධ පූජාවක් වන බව අස්ගිරි පාර්ශවයේ මහනායක අතිපූජ්‍ය උඩුගම ශ්‍රී බුද්ධරක්ඛිත මහනාහිමියෝ වෙසක් දින පණිවුඩයක් නිකුත්කැරමින් කියා සිටිති.සියවස් ගණනාවක් තිස්සේ විවිධ අභියෝගයන්ට මුහුණ දුන්නද අකාලික දහමක් වූ බුදු දහමේ සර්වකාලීන වටිනාකමෙහි කිසිදු අඩුවක් නොවූයේ එහි ඇති දාර්ශනික හා ප්‍රායෝගික වැදගත්කම නිසා බවද නිවේදනයේ සඳහන් වෙයි.බුදු දහම, මෙලොව, පරලොව, සාර්ථක කරගනු කැමති සියලු දෙනාටම කිසිදු භේදයකින් තොරව පොදුවේ අනුගමනය කළ හැකි ප්‍රායෝගික පිළිවෙතක් ඉදිරිපත් කළ දර්ශනයක් වීම නිසා වර්තමානය වන විට ලොව පෙරදිග මෙන්ම අපරදිග ජනතාවද බුදුදහම කෙරෙහි විශේෂ අවධානයක් යොමු කර තිබේ. අන්‍යයන්ගේ මතයන්ටද සවන් දීම සැහැල්ලු දිවි පැවැත්ම අගය කිරීම, නිදහස් චින්තනයට ගරු කිරීම, චිත්ත ඒකාග්‍රතාවයට ප්‍රමුඛත්වය ලැබීම, පටු ආගමික දෘෂ්ඨි ග්‍රහණයෙන් තොරවීම, මැදුම් පිළිවෙතක් ප්‍රධානකොට ගෙන සමස්ත බෞද්ධ දර්ශනයම ගොඩ නැගී තිබීම යනාදී බෞද්ධාගමික සංකල්පනා ඒ සඳහා හේතු වූවාට කිසිදු සැකයක් නැත. බුද්ධ චරිතය තරම් පරමාදර්ශී උත්කෘෂ්ඨ චරිතාපදානයක් මානව ඉතිහාසයේ මෙතෙක් පහළ වී නැතැයි ද එම නිවේදනයේ සඳහන් වේ.2557 වැනි වෙසක් පුණු පොහෝ දිනය සමරන මේ වැදගත් අවස්ථාවේ ප්‍රතිපත්ති ගරුක බවට ප්‍රමුඛත්වය ලබාදෙමින් අනාගත පරපුර සදාචාර සම්පන්න බෞද්ධ පරපුරක්බවට පත්කරලීමට ක්‍රියා කිරීම ගිහි පැවිදි සෑම දෙනාගේම වගකීම වෙයි. මෙරටට ධර්මද්වීපය යන අන්වර්ථ නාමය ලැබුයේද බුදු දහමින් ලද හික්මීම හා බෞද්ධ සංස්කෘතිය තුළින් ලද ආචාර සම්පන්න මිත්‍රශීලී භාවයද චරිත සංවර්ධනයද නිසාවෙන් බව අප සිත්හි දරාගත යුතු වේ. එවන් වාතාවරණයක් යළිත් ගොඩනැගීම බුදුරජාණන් වහන්සේට කළහැකි උතුම්ම උපහාරයද වෙයි.නිරර්ථක ආත්මාර්ථකාමී සිතිවිලි වලින් බැහැර වී එක්සත්ව එක්සිත් ව එම පරමාර්ථය සාධනය කර ගන්නට අප්‍රමාදව කටයුතු කරනු ඇතැයි අපේක්ෂාවෙන් යුතුව සෑම දෙනාටම තෙරුවනෙහි සූවිසි මහා ගුණ බලයෙන් දැහැම් සංකල්පනා පිරි සුබ වෛශාඛ්‍ය මංගල්‍යයක් වේවායි ප්‍රාර්ථනා කරම්හ.සම්බුදු දහම ගරු කොටගත් රාජ්‍ය ප්‍රතිපත්තිය සමඟ පිළිවෙත් සරු ජාතියක් සේම අභිමානවත් දේශයක් ගොඩනැගීමට අප කටයුතු කරන්නේ අධිෂ්ඨානයෙන්ද නොපසුබස්නා වීර්යයෙන් ද යුතුව බව ජනාධිපති මහින්ද රාජපක්ෂ මහතා පවසයි.උතුම් වූ වෙසක් පුන් පොහොය නිමිත්තෙන් විශේෂ පණිවිඩයක් නිකුත් කරමින් ජනාධිපති මහින්ද රාජපක්ෂ මහතා එසේ සඳහන් කරන අතර එම නිවේදනයේ වැඩිදුරටත් මෙසේද සඳහන් වේ.අප සම්මා සම්බුදුරජාණන් වහන්සේගේ උත්පත්තිය, බුද්ධත්වයට පත්වීම සහ පරිනිර්වාණය සිහිපත් කෙරෙන වෙසක් මහා මංගල්‍යය බෞද්ධ අපගේ උතුම් මංගල්‍යයයි. ආමිස හා ප්‍රතිපත්ති පූජාවෙන් මේ වෙසක් සමයේ සම්මා සම්බුදුරජාණන් වහන්සේට අප පුද පූජා පවත්වන්නේ ජීවමාන බුදුරජාණන් වහන්සේට දක්වන අප්‍රමාණ ගෞරවය හා භක්තිය පෙරදැරිව ය.සම්බුදු දහම් පණිවිඩය අපගේ මාතෘ භූමිය පුණ්‍ය භූමියක් බවට පත් කළේ ය. ඒ දහමින් ලැබූ හික්මීම ශ්‍රේෂ්ඨ සංස්කෘතියක් සේම අභිමානවත් ජාතියක් ලෙස ලෝකයේ අප බුහුමානයට ද පත්කර තිබේ. ධර්මානුධර්ම ප්‍රතිපදාවෙන් වසර දෙදහස් පන්සියයකට වඩා වැඩි කාලයක් බෞද්ධයන් වූ අප ලැබූ රැකවරණය අප්‍රමාණ ය. එසේම ඉන් ජාතික සමගිය ද ආගමික සහජීවනය ද සරු කොට තිබේ. සම්බුදු දහම ගරු කොටගත් රරාජ්‍ය ප්‍රතිපත්තිය සමඟ පිළිවෙත් සරු ජාතියක් සේම අභිමානවත් දේශයක් ගොඩනැගීමට අප කටයුතු කරන්නේ අධිෂ්ඨානයෙන් ද නොපසුබස්නා වීර්යයෙන් ද යුක්තව ය.“උත්තිට්ඨෙ නප්පමජ්ජෙය්‍ය - ධම්මං සුචරිතං චරෙධම්මචාරි සුඛං සෙති – අස්මිං ලොකෙ පරම්හි ව““නිතරම නැගී සිටිය යුතු ය. පමා නොවිය යුතු ය. සුචරිතයෙහි යෙදිය යුතු ය. ධර්මයෙහි හැසිරෙන්නා මෙ ලොව පරලොව දෙකෙහි ම සුවසේ වෙසේ” යනුවෙන් සම්බුදු දහමේ සඳහන් වේ. ජීවිතය දෙස ද බැලීමට ඇති හොඳම මග බුදුදහම බව අපගේ ජීවන අත්දැකීම ය.මේ වෙසක් සමයේ තෙරුවන් සරණ ගොස් බොදු පිළිවෙත් පුරා දහමේ රැකවරණයත් ආශිර්වාදයත් ලබාගැනීමට අපි අදිටන් කරගමු.සැමට සුබ වෙසක් මංගල්‍යයක් වේවා! යි මම ප්‍රාර්ථනා කරමි.වෙසක් මංගල්‍යයේ සැබෑ අර්ථය ‍අවබෝධ කර ගනිමින් ප්‍රාණඝාතාදී පස් පවින් මිදුණු සමාජයක් බිහි කිරීමට දායක වෙන්නැයි අගමැති ආචාර්ය දි.මු. ජයරත්න මහතා පැවසීය.ලෝ පුරා සමස්ත බෞද්ධයන් බැති සිතින් සමරන වෙසක් මංගල්‍ය වෙනුවෙන් සුබ පැතුම් පණිවුඩයක් නිකුත් කරමින් හෙතෙම සඳහන් කළේය.එම නිවේදනයේ මෙසේද සඳහන් වේ.ලෝපුරා සමස්ත බෞද්ධයන් බැති සිතින් යුතුව ශාන්තිනායක තිලෝගුරු අමාමෑණි තථාගත සම්‍යයක් සම්බුදු බුදුරජාණන් වහන්සේගේ තෙමඟුල සමරන උතුම් වූ වෙසක් මංගල්‍යය නිමිත්තෙන් සුභාශිංසන එක් කිරීමට අවස්ථාව ලැබීම මම ලද භාග්‍යයක් කොට සලකමි.මෛත්‍රී සහගත සිතුවිලි පෙරදැරිව සකල ලෝකවාසී බෞද්ධයන් සමරන උතුම් වෙසක් මංගල්‍යය අපට වැදගත් වන්නේ ලොව පහළ වූ ශ්‍රේෂ්ඨතම ශාස්තෘවරයාණන් වන තිලෝගුරු බුදුරජාණන් වහන්සේගේ උත්පත්තිය මාර පරාජය කොට උතුම් වූ සම්මා සම්බුද්ධත්වයට පපත්වීම සහ අසූ අවුරුද්දක් මුළුල්ලේ සමස්ත ලෝකයාට අපිරිමිත කරුණා ගුණයෙන් යුතුව සේවය කර මහා පරිනිර්වාණය සිදුවීම යන කරුණු ප්‍රමුඛත්වයේ ලා ගැනේ.ලෝ පුරා සියලු බෞද්ධයන්ට ශාසනික ඉතිහාසගත කරුණු අනුව වෙසක් මංගල්‍යය විවිධ අයුරින් වැදගත් වුවද අර්ථාන්විතව අවිහිංසාවාදය පදනම් කර ගත් දර්ශනයක් හඳුන්වාදීම නිසා බෞද්ධ අබෞද්ධ මනුෂ්‍ය අමනුෂ්‍ය සමස්ත සත්ව කොට්ඨාසයටම වෙසක් මංගල්‍යය අතිශය වැදගත් පින්බර අවස්ථාවක් බව මම බැතිබර සිතින් යුතුව සිහිපත් කරමි.ලක්ෂ ගණනින් සත්ව ඝාතන කොට, බිලි පූජා පවත්වන ප්‍රාථමික ඇදහීම්වලට පරස්පරව යමින්, අවිහිසාවාදය හා සමානාත්මතාව පදනම් කර ගත් බෞද්ධ දර්ශනය නිසා ලක්ෂ සංඛ්‍යාත සත්වයෝ අභයදානය ලැබූහ. සාමය හා නිදහසට බාධා කරමින් තිස් වසරක් තිස්සේ පැවති කුරිරු යුද්ධය සදහටම නිමා කර ස්ථිරසාර සාමයක් රට අත් කර දීමට අතිගරු ජනාධිපති මහින්ද රාජපක්ෂ මැතිතුමා කටයුතු කළ මේ අවස්ථාවේදී සාමය සතුට සහ සහජීවනයෙන් යුතුව ශ්‍රී ලාංකිකයන් එක් අරමුණක් ඔස්සේ ගමන් කරන බව මෙහිලා අවධාරණය කරමි.යුද බිය වෙනුවට සාමය සහ සැනසීම ලැබුණු දා පටන් මෙත්තා කරුණා මුදිතා උපේක්ෂා දී ශ්‍රේෂ්ඨ සතර බ්‍රහ්ම විහරණ අපට වඩ වඩාත් වර්ධනය කළ හැකි කාල පරිච්ඡේදයක් වර්තමානයේ නිර්මාණය වී තිබේ.විවිධ නිස්සාරණ මත ඔස්සේ එකිනෙකා ඇන කොටා ගෙන වෛරයෙන් යුතුව ජීවත්වීම වෙනුවට ජීවිතයේ අනිත්‍ය බව සහ සංසාර ජීවිතයේ අතිශය දීර්ඝ බව මේ උතුම් වෙසක් සමයෙහි සිහි බුද්ධියෙන් යුතුව අවබෝධ කර ගත යුතුය. නිසි අවබෝධය ලබා ගැනීම අතිශය දුෂ්කර වූවත් ලොව සියලු සංස්කාර ධර්මයන්ගේ අනිත්‍යබව ප්‍රඥාවෙන් අවබෝධ කර ගනිමින් සමස්ත ලෝක ප්‍රජාව සහජීවනයෙන් යුතුව වාසය කිරීම අතිශය වැදගත් වන බවද විශේෂයෙන්ම පැවසිය යුතුවේ.සබ්බේ සංඛාරා දුක්ඛාති - යදා පඤ්ඤාය පස්සතිඅථ නිබ්බින්දති දුක්ඛේ - ඒස මග්ගෝ විසුද්ධියාසියලු සංස්කාරයෝ දුකය, එය ප්‍රඥාවෙන් අවබෝධ කරගත් සත්වයාට එම දුකින් මිදී උතුම් වූ නිවන් මගට පැමිණිය හැකියමේ උතුම් වෙසක් මංගල්‍යයේ සැබෑ අර්ථය අවබෝධ කර ගනිමින් ප්‍රාණඝාතාදී පස් පවින් මිදුණු සමාජයක් බිහි කිරීමට දායක වෙමු.ඔබ සැමට සම්මා සම්බුදු සරණයි!.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305246</link>
    <topic>අර්තාපල්-ලොකු ලූනු-බඩඉරිඟු-සෝයා ආනයනය දේශීය ගොවි නිෂ්පාදන මිලට ගන්නා වෙළෙදුන්ට පමණයි</topic>
    <author>සමන්මලී ප්‍රියශාන්ති</author>
    <content>මින් ඉදිරියට අර්තාපල්, ලොකු ලූනු, බඩඉරිඟු හා සෝයා බෝංචි ආනයනය කිරීමට ඉඩ දෙන්නේ එම නිෂ්පාදන දේශීය ගොවීන්ගෙන් මිල දී ගන්නා වෙළෙඳුන්ට පමණක් බව කෘෂිකර්ම ඇමැති මහින්ද යාපා‍ අබේවර්ධන මහතා පවසයි. මෙම ද්‍රව්‍ය හිතුවක්කාරී ලෙස ආනයනය කෙරෙන වැඩපිළිවෙළක් සහ එම ද්‍රව්‍යවල දමා වෙනත් නීතිවිරෝධි ද්‍රව්‍ය මෙරටට ගෙන ඒමේ වැඩපිළිවෙළක් ක්‍රියාත්මක වන බවත් ඒවා වළක්වා දේශීය ගොවියා ආරක්ෂා කිරීමට මේ පියවර ගත් බවත් ඇමැතිවරයා ප්‍රකාශ කළේය.මේ සම්බන්ධයෙන් කැබිනට් අනුමැතිය හිමි වී තිබෙන බවත් ලබන වසරේ මාර්තු මාසයේ සිට මේ වැඩපිළිවෙළ ක්‍රියාත්මක කෙරෙන බවත් හෙතෙම කීවේය.වෙළෙඳුන් බොහෝ දෙනෙක් අර්තාපල් අස්වැන්න ගලවන කාලය වන විට අඩු මිලට පිටරටින් අර්තාපල් ගෙන්වා අලෙවි කිරීම නිසා දේශීය අල ගොවියාට ගැටලු රැසක් මතු වන බව අබේවර්ධන මහතා කීවේය.අර්තාපල් හා ලොකුලුනු වගා කරන්නේ යල කන්නයේ වන අතර මහ කන්නයේ දී බීජ නිෂ්පාදනය කරයි. ලොකු ලූනු කිලෝ ලක්ෂයක් යල කන්නයේ වගා කළ අතර වාර්ෂික ලොකු ලූනු අවශ්‍යතාව මෙට්‍රික් ටොන් ලක්ෂ දෙකක් වේ. ඉතිරි අවශ්‍යතාව පිටරටින් ආනයනය කෙරෙන අතර ආනයනය කිරීමේ අවස්ථාව දේශීය ගොවීන්ගෙන් ලොකු ලූනු නිෂ්පාදන මිල දී ගන්නා වෙළෙඳුන්ට පමණක් ලබා දීමට මේ අනුව තීරණය කර තිබේ.මෙරට ‍අර්තාපල් අවශ්‍යතාව මෙට්‍රික් ටොන් එක්ලක්ෂ හැත්තෑ දෙදහසක ප්‍රමාණයක් වන අතර දේශීයව නිෂ්පාදනය කරනු ලබන්නේ මෙට්‍රික්‍ ටොන් 75000ක ප්‍රමාණයකි. ආනයනය කළ යුතු ප්‍රමාණය මෙට්‍රික් ටොන් 97000 ක් වේ. නමුත් දැනට මෙට්‍රික් ටොන් 35000ක් වැඩිපුර ආනයනය කරන බවට තොරතුරු තිබේ. මේ තත්ත්වය දේශීය ගොවියාට අහිතකර තත්ත්වයක් බැවින් දේශීය ගොවීන්ගේ අර්තාපල් මිල දී ගන්නා වෙළෙදුන්ට පමණක් ඉදිරියේ දී අර්තාපල් වෙළෙඳපොලේ හිග කාලයට පිටරටින් ගෙන්වීමට අවසර ලබා දෙන බව ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305247</link>
    <topic>ක්‍රීඩා භාණ්ඩ තීරු බද්දෙන් නිදහස්</topic>
    <author>ප්‍රින්ස් ගුණසේකර</author>
    <content>ක්‍රීඩක ක්‍රීඩිකාවන්ට දිරි දීමක් ලෙස ක්‍රීඩා භාණ්ඩවල තීරුබදු ඉවත් කිරීමට රජය සුදානම් වෙයි. ජනාධිපති මහින්ද රාජපක්ෂ මහාතගේ උපදෙස් මත මේ වැඩපිළිවෙළ ක්‍රියාවට නැංවෙන බව ක්‍රීඩා ඇමැති මහින්දානන්දඅලුත්ගමගේ මහතා පවසයි.ක්‍රීඩා ආර්ථිකයක් ගොඩනැගීමේ වැඩ පිළිවෙළ ශක්තිමත් කිරීමද මෙමගින් අරමුණුවන බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=n1305248</link>
    <topic>වෙසක් පොහොයට නෙළුම් මල් ලක්ෂ 2ක් මිහින්තලේ දී පූජා කෙරේ</topic>
    <author>මිහින්තලේ සමුහ ප්‍රියදර්ශනි කරුණාරත්න</author>
    <content>සිවිවන වරටත් වෙසක් පෝය නිමිත්තෙන් මිහින්තලේ දී නෙළුම්මල් දෙලක්ෂයක් පුජා කෙරේ. මහින්දාගමනයට වසර දෙදහස් තුන්සිය විස්සක් පිරීම නිමිත්තෙන් අති උත්කර්ෂවත් අන්දමින් මෙවර නෙළුම්මල් පුජාව සිදු කිරීමට නියමිතය. නෙළුම් මල් දෙලක්ෂයක් පුජා කිරිමට අමතරව පින්කමි රැසක් ද සිදු කැරේ.සිසෙත් පදනමෙ පුර්ණ අනුග්‍රහයෙන් මිහින්තලා රජ මහා විහාරයේ විහාරාධිපති වලවාහැංගුණවැවේ ධමිමරතන නාහිමියන්ගේ අනුශාසකත්වයෙන් පේරාදෙණිය විශ්වවිද්‍යාලයේ හා පාලිබෞද්ධ අධ්‍යයන අංශාධිපති මහාචාර්ය මුව ඇටගම ඤාණානන්ද ස්වාමින් වහන්සේගේ මෙහෙවිමෙන් මේ පින්කම් මාලාව පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305241</link>
    <topic>පාපන්දු නිලධාරීන්ගේ සුදුසුකම් පරික්ෂා කළොත් බොහෝ දෙනෙක් විභාගයෙන් ෆේල්</topic>
    <author>ප්‍රින්ස් ගුණසේකර</author>
    <content>පාපන්දු සම්මේලනයේ නිලතලවලට පත්වු අයගෙන් 60%ක් පමණ පිරිස පාපන්දු ක්‍රීඩාව ගැන කිසිදු දැනුමක් නැති අය බව ක්‍රීඩා ඇමැති මහින්දානන්ද අලුත්ගමගේ මහතා පවසයි.එබැවින් පාපන්දු සම්මේලනයේ සියළු නිලධාරීන් කැඳවා පාපන්දු ක්‍රීඩාව නඟා සිටුවීමට අවධාරණය කළ බවත් එසේ නොවන්නේ නම් දැඩි තීන්දු ගෙන තනතුරුවලින් ඉවත් කිරීමේ අනතුරු ඇගවීම කළ බවත් ඇමැතිවරයා පැවැසීය.ක්‍රීඩා ඇමැති මහින්දානන්ද අලුත්ගමගේ මහතා මෙසේ පැවැසුවේ රටපුරා ඇති පාපන්දු ලීග 47ක නිලධාරීන් හා පාපන්දු සම්මේලනයේ විධායක නිලධාරීන් ඉදිරියේදීය.ඊයේ පාපන්දු නිවහනේදී පැවැති පාපන්දු ලීග් සහ විධායක සභා නිලධාරීන්ගේ රැස්වීමෙන් පසුව රුපියල් ලක්ෂ ගණනක් වටිනා ෆැක්ස් යන්ත්‍ර සහ පාපන්දු ක්‍රීඩා උපකරණ බෙදා දීමක්ද සිදුවිය. මෙහිදි ක්‍රීඩා ඇමැතිවරයා වැඩිදුරටත් පැවැසුවේ පාපන්දු ක්‍රීඩාව ගමට ගෙන යාම වගකීමකින් යුතුව ඉටු කිරීමට සියළු නිලධාරීන් බැදී සිටින බවයි.“ඇතැම් නිලධාරීන් තමන්ගේ පැවැත්ම ගැන පමණක් හිතපු නිසා පාපන්දු ක්‍රීඩාව කඩා වැටුණා. පාපන්දු ලීග සහ පාපන්දු ක්‍රීඩාවට සම්බන්ධ නිලධාරීන් දැන් නිදාගෙන සිටියා ඇති. තමන්ට පැවැරෙන වගකීම් ඉටුකිරීමට කටයුතු කළ යුතුයි. එක් පාපන්දු ලීගයකට සම්බන්ධ ක්‍රීඩා සමාජ ගණන අවම වශයෙන් විසිපහක්වත් සිටිය යුතුයි. ක්‍රීඩා සමාජ 4-5ක් සිටින පාපන්දු ලිග්වලටත් ක්‍රීඩා සමාජ 25ක් තිබෙන ලීග්වලටත් එක හා සමානව මුදල් දෙන්න බැ. වැඩිපුර ක්‍රීඩා සමාජ තිබෙන ලීගවලට වැඩිපුර මුදල් දෙන ක්‍රමයක් හැදිය යුතුයි” ඇමැතිවරයා කියා සිටියේය.“පාපන්දු නිවහනේ ස්ථිර තැන්පතු මුදල් පමණක් රුපියල් මිලියන 100ක් තිබෙනවා. ලක්ෂ 2-3 පඩි ගන්න අය සම්මේලනයේ ඉන්නවා. සමහර අයට පිටරටිනුත් පඩි ගෙවනවා. නමුත් සම්මේල‍නයෙන් පාපන්දු ලීගයකට ලැබෙන්නේ රු.25000ක් පමණයි. මේ ක්‍රීඩා සම්මේලනය සල්ලි තිබෙන තැනක්. ඒ නිසා ගමේ පාපන්දු ලීගවලට හොඳින් සැලකිය යුතුයි. ලීගයකින් ජාතික පිලට ක්‍රීඩකයෙක් බිහිකර තිබෙනවානම් ඒ ලීගයට විශේෂ සැලකිලි තිබිය යුතුයි. පාපන්දු සම්මේලනය ෆිනෑන්ස් කොම්පැණියක් නෙවෙයි. තියෙන සල්ලි ක්‍රීඩාවේ දියුණුවට යොදවන්න” ක්‍රීඩා ඇමැතිවරයා සම්මේලනයේ නිලධාරීන්ට පැවැසීය.ඇතැම් පාපන්දු ලීග වාර්ෂිකව පැවැත්විය යුතු තරගාවලි, අනෙකුත් වැඩසටහන් කිසිවක් නොපවත්වා වැඩ කළ බවට ලේඛණ සකස් කොට සම්මේලනයට ඉදිරිපත් කරමින් බොරු මවාපෑමක් කර ඇති බවට පැමිණිලි තමා සතුව ඇති බව ඇමැතිවරයා සඳහන් කළේය. පාපන්දු ලීග 47න් කිසිදු තරගාවලියක් නොපැවැත්වු ලීග ඇති බවට තමා සතුව තොරතුරු තිබෙන්නේ යැයිද ඇමැතිවරයා පෙන්වා දුන්නේය.“මා හොඳටම දන්නවා නාවලපිටිය ගැන. පසුගිය කාලයේ නාවලපිටියේ කිසිදු තරගාවලියක් පැවැත්වුවේ නැ. අවුරුදු 3ක් හොරට කොළ පුරවලා වැඩ කළ බව නාවලපිටිය නිලධාරීන් පෙන්නුවා. එවැනි ලීග මින්පසුවට තියෙන්න බැහැ ” ක්‍රීඩා ඇමැතිවරයා වැඩිදුරටත් පැවැසීය.මේ රැස්වීම අතරතුරදී පාපන්දු ලීග කිහිපයක්ම ක්‍රීඩා ඇමැතිවරයාට පැමිණිලි කළේ තම බල ප්‍රදේශ තුල ක්‍රීඩාව දියුණු කිරීමට එකම බාධාව වී ඇත්තේ ක්‍රීඩාංගණ පහසුකම් අවම මට්ටමක තිබීම බවයි. ඒ පිළිබඳ සොයා බලා විශේෂ වැඩ පිළිවෙළක් ඉදිරිපත් කිරීමට ක්‍රීඩා ඇමැතිවරයා නිලධාරීන්ට දැනුම් දුන්නේය.ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහා අදහස් දක්වමින් පැවැසුවේ තමා පත්වී මාස 2කට ආසන්න කාලයක පරිපාලන කටයුතු විදිමත් කිරීමට හොඳ ප්‍රවේශයක් ගත් බවයි.“ක්‍රීඩා ඇමැතිතුමා හැමවිටම අපට ධෛර්යය දෙනවා. අපි ශීත කාමරවල ඉඳල තීන්දු ගන්නේ ක්‍රීඩකයන් නිසයි. ලීගවල නිලධාරීන් සහ සම්මේලනයේ සියළු දෙනා ක්‍රීඩකයන්ගේ දියුණුව වෙනුවෙන් හැමවිටම කල්පනා කළ යුතුයි” රුද්‍රිගු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305242</link>
    <topic>චැම්පියන්ස් කුසලානයට ලොකුහෙට්ටිගේඅනුමැතිය ලැබෙනතුරු ශ්‍රී ලංකාව විමසිල්ලෙන්</topic>
    <author/>
    <content>චානක වෙලගෙදර වෙනුවට චැම්පියන්ස් කුසලාන තරගාවලිය සඳහා වන ශ්‍රී ලංකා සංචිතයට දිල්හාර ලොකුහෙට්ටිගේ ආදේශ කිරීම සඳහා ජගත් ක්‍රිකට් කවුන්සලයේ තරග තාක්ෂණ කමිටුවේ අනුමැතිය ලැබෙන තුරු ශ්‍රී ලංකාව බලා සිටී.මේ ආදේශය පිළිබඳව ශ්‍රී ලංකා ක්‍රිකට් ආයතනය ජගත් ක්‍රිකට් කවුන්සලයේ තරග තාක්ෂණ කමිටුව ට දන්වා යවා තිබේ. ආදේශිත ක්‍රීඩකයා නිල වශයෙන් සංචිතයට ඇතුළත් කිරීමට නම් තාක්ෂණ කමිටුව විසින් එය අනුමත කළ යුතුව තිබේ.පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පසුගිය සෙනසුරාදා (18) පැවැති තරගයේදී වෙලගෙදර දකුණු පාදයේ වළලුකර ආබාධයකට ලක්විය. එංගලන්ත සංචාරය ට එක්වීමේ ඔහුගේ අවස්ථාව පසුගිය අඟහරුවාදා වන විටත් සුභවාදී ව තිබුනේ අස්ථි බිඳීමක් සිදුවී නැති බව ‘ස්කෑන්’ පරීක්ෂණවලින් පෙන්නුම් කර තිබූ බැවිණි. එහෙත් පාදයේ ඉදිමුම දිගට ම තිබූ බැවින් පසුගිය බදාදා පැවැති ශරීර යෝග්‍යතා පරීක්ෂණයෙන් සමත් වීමට වෙලගෙදර අපොහොසත් විය.වේග පන්දු යවන 32 හැවිරිදි දිල්හාර ලොකුහෙට්ටිගේ, 2005 වසරේදී ශ්‍රී ලංකාව වෙනුවෙන් ජාත්‍යන්තර එක්දින තරග අටකට සහ 2008 වසරේදී ජාත්‍යන්තර විස්සයි20 තරග දෙකකට ක්‍රීඩා කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305243</link>
    <topic>කාල්ටන් සෙවන්ස් නායකයන් තේරීමේ වෙන්දේසිය:</topic>
    <author>ෆවුස් මොහොමඩ්</author>
    <content>මෙරට රගර් ඉතිහාසයේ නව පිටුවක් පෙරළමින් එතෙක් මෙතෙක් වැඩිම මිලකට අලෙවි වූ ක්‍රීඩකයාගේ වාර්තාවට හිමිකම් කීමට ආසියානු ෆයිව් නේෂන්ස් තරගාවලිය නියෝජනය කරන ශ්‍රී ලංකා රගර් කණ්ඩායමේ හා නාවික හමුදා රගර් කණ්ඩායමේ නායක යෝෂිත රාජපක්ෂ සමත්විය. කාල්ටන් සත් සාමාජික දේශීය හා අන්තර් ජාතික තරගාවලි සඳහා නායකයන් තෝරා ගැනීමේ වෙන්දේසියේ දී යෝෂිත රාජපක්ෂ රුපියල් මිලියන 11කට (එක් කෝටි දස ලක්ෂයක්) වෙස්ටර්න් වොරියර්ස් කණ්ඩායම විසින් මිළදී ගනු ලැබීමෙන් මේ වාර්තාව බිහිවිය.පසුගිය වසරේ තරගාවලියේ දී ජැෆ්නා චැලෙන්ජර්ස් කණ්ඩායම මෙහෙය වූ යෝෂිත සිය කණ්ඩායම සම ශූරයන් බවට පත්කළේය. මෙවර තරගාවලියේ දී ඔහුගේ විශිෂ්ට දායකත්වය ලබා ගැනීමට වෙස්ටර්න් ‍වොරියර්ස්, සබරගමුව ස්ටැලියොන්ස් සහ නෝර්ත් වෙස්ටර්න් බ්ලැක්ස් කණ්ඩායම් අතර පැවැතියේ දැඩි තරගකාරිත්වයකි. නෝර්ත් වෙස්ටර්න් බ්ලැක්ස් කණ්ඩායම මිලියන 8කට ලංසු තැබූ යෝෂිතව සැටැලියොන්ස් කණ්ඩායම මිලියන 10කට ඉල්ලා සිටි අතර වෙස්ටර්න් වොරියර්ස් කණ්ඩායම මිලියන 11ක ලංසුවක් ඉදිරිපත් කරමින් අවසානයේ ඔහු අත්පත් කරගත්තේය. නායකත්වයේ දක්ෂතා හා එහි ගුණාත්මක භාවයෙන් ‍ඉදිරියෙන් සිටින යෝෂිත ආසියානු ෆයිව් නේෂන්ස් පළමු කොටසේ රගර් තරගාවලියේ ශූරතාව දක්වා ශ්‍රී ලංකා පිල මෙහෙයවමින් ලබන වසරේ සුපිරි රටවල් පහේ තරගාවලියට සුදුසුකම් ලබා ගැනීමේ අවස්ථාව ශ්‍රී ලංකාවට හිමිකර දුන්නේය. දෙස් විදෙස් තරගවලදී ශ්‍රී ලංකාවට මෙන්ම නාවික හමුදා රගර් කණ්ඩායමටත් කැපී පෙනෙන නායකත්වයක් ලබාදුන් යෝෂිතගේ දායකත්වය ලබාගැනීමට සමත්වූ වෙස්ටර්න් වොරියර්ස් කණ්ඩායම මෙවර කාල්ටන් සත් සාමාජික රගර් තරගාවලියේ පෙරළිකාර කණ්ඩායම බවට පත්වීමේ බලාපොරොත්තු වැඩි කරගත්තේය.කාල්ටන් සුපර් සෙවන්ස් අන්තර් ජාතික තරගාවලියට අමතරව මේ වසරේ සිට කාල්ටන් දේශීය තරගාවලියක් ද එක්වී තිබේ. මෙතෙක් තරගාවලිය මෙහෙය වූ කාල්ටන් ක්‍රීඩා සමාජය‍ වෙනුවට කණ්ඩායම් 10 නියෝජනය වන පරිදි 'සිලෝන් ප්‍රිමියර් ස්පෝට්ස්' නමින් නව සංවිධානයක් බිහි වී ඇත. එහි සභාපතිවරයා ලෙස නිමල් පෙරේරා මහතා කටයුතු කරන අතර ලේකම්වරයා ලෙස ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා කටයුතු කරයි. ශ්‍රී ලංකා රගර් සංගමය හා එක්ව එම සංවිධානය කාල්ටන් සත් සාමාජික රගර් තරගාවලිය මෙහෙයවනු ඇත.නව සංවිධානයේ සභාපතිවරයා හා පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පසුගියදා ලක්ෂ්මන් කදිර්ගාමර් මධ්‍යස්ථානයේ සම්මන්ත්‍රණ ශාලාවේ දී මේ නායකයන් තේරීමේ වෙන්දේසිය පැවැත්විණි. එහිදී ජාතික සත් සාමාජික රගර් කණ්ඩායමේ නායක ෆසීල් මරිජා නෝදර්න් ගැලැඩියේටර්ස් කණ්ඩායම මිලියන 3ක මුදලකට මිළ දී ගත් අතර ශ්‍රීනාත් සූරියබණ්ඩාර මිලියන 2.5ක මුදලකට හිමිකර ගැනීමට සදර්න් ෂාක්ස් කණ්ඩායම සමත්විය. හැව්ලොක්ස් කණ්ඩායමේ සුපිරි ක්‍රීඩක ෂෙනාල් ඩයස් මිලියන 2.5ක මුදලකට අත්කර ගැනීමට ඊස්ටර්න් ඊගල්ස් කණ්ඩායම සමත්වූ අතර නයිජල් රත්වත්තේ මිලියන 2ක මුදලකට සෙන්ට්‍රල් කිංග්ස් කණ්ඩායමට හිමිවිය.නෝර්ත් වෙස්ටර්න් බ්ලැක්ස් කණ්ඩායම විසින් ගයාන් වීරරත්න අත්කරගනු ලැබුවේ මිලියන 2ක මුදලකටය. ප්‍රදීප් ලියනගේ නෝර්ත් සෙන්ට්‍රල් ටයිපූන්ස් කණ්ඩායම මිලියන 1.3ක මුදලකට මිළ දී ගත්තේය. රෝහිත රාජපක්ෂ, සජිත් සාරංග සහ චාමර දාබරේ ලක්ෂ 8ක මුදලකට අත් කරගැනීමට පිළිවෙලින් සබරගමුව ස්ටැලියොන්ස්, ජැෆ්නා චැලෙන්ජරස් හා ඌව වයිපර්ස් කණ්ඩායම් සමත්වූහ.කාල්ටන් සත් සාමාජික දේශීය හා අන්තර් ජාතික තරගාවලි සඳහා අනුග්‍රාහකයන් සොයාගැනීමට 'සිලෝන් ප්‍රිමියර් ස්පෝට්ස්' සංවිධානයේ සභාපති නිමල් පෙරේරා මහතා දැඩි කැපවීමකින් යුතුව කටයුතු කරන බව එහි ලේකම් රිස්ලි ඉල්යාස් මහතා දිනමිණට පැවැසීය. ශ්‍රී ලංකා රගර් සංගමයේ ලේකම්වරයා වීම නව සංවිධානයේ කටයුතු සාර්ථක කරගැනීමට දැඩි රුකුලක් වන බව පැවැසූ ඉල්යාස් මහතා ඉදිරියේදිත් ශ්‍රී ලංකා රගර් සංගමයේ ලේකම්වරයා ලෙස පත්වන ඕනෑම කෙනකුට 'සිලෝන් ප්‍රිමියර් ස්පෝට්ස්' සංවිධානයේ ලේකම්වරයා ලෙසත් කටයුතු කිරීමේ අවස්ථාව හිමිවිය යුතු බව අවධාරණය කළේය. මේ තරගාවලියේ ක්‍රීඩක වෙන්දේසිය පැවැත්වීමට නියමිතව ඇත්තේ ලබන මාසයේ 4වැනිදාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305244</link>
    <topic>සන්රයිසස් ඉවතට විසිවෙයි</topic>
    <author/>
    <content>ඉන්දීය ප්‍රීමියර් ලීග් තරගාවලියේ රාජස්ථාන් රෝයල් පිල සමග දිල්ලි හිදී පැවැති දෙවැනි අවසන් පුර්ව තරගයෙ කඩුලු 4කින් පරාජය වීමත් සමග සන්රයිසස් හයිද්‍රබාද් කණ්ඩායම තරගාවලියෙන් ඉවතට විසිවිය.ලකුණු 133ක ජයග්‍රාහී ඉලක්කය හඹාගිය රාජස්ථාන් පිල පන්දු 4ක් ඉතිරිව තිබියදී කඩුලු 6ක් පමණක් දැවී තරගය ජයග්‍රහණය කළේය.මේ ජයග්‍රහණයත් සමග රාජස්ථාන් පිල අද (24) මුම්බායි ඉන්දියන්ස් පිල සමග තරග වැදීමට නියමිතය. ඉන් ජයගන්නා කණ්ඩායම අවසන් තරගය සඳහා සුදුසුකම් ලබයි.කාසියේ වාසිය දිනා පළමුවෙන් පන්දුවට පහරදුන් සන්රයිසස් කණ්ඩායමට ඕවර 20 අවසානයේ කඩුලු 7ක් දැවී ලබාගත හැකිවුයේ ලකුණු 132ක් පමණි. ශිකාර් ධාවන් ලකුණු 33ක් හා කැමරන් වයිට් ලකුණු 31ක් රැස්කළේය. තිසර පෙරේරාට ලබාගත හැකිවුයේ ලකුණු 11ක් පමණි.රාජස්ථාන් පිල ඕවර 19.2කදී ලකුණු 135ක් ලබාගනිමින් තරගය ජයගත්තේ කඩුලු 4ක් ඉතිරිව තිබියදීය. තරගය ජයග්‍රහණය කරාගෙන ගිය බ්‍රැඩ් හොජ් වේගවත් ඉනිමක් දියත් කරමින් නොදැවී ලකුණු 54ක් රැස්කළේය. පන්දු 29කට මුහුණදුන් ඔහුගේ ඉනිමට හතරේ පහර 2ක් සහ හයේ පහර 5ක් ඇතුළත් විය. තරගයේ වීරයා ලෙස බ්‍රැඩ් හොජ් නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305245</link>
    <topic>ඉන්දියා ක්‍රිකට් සභාපතිගේ බෑණාටත් චෝදනා</topic>
    <author/>
    <content>ඉන්දියා ක්‍රිකට් පාලක මණ්ඩලයේ සභාපති සහ චෙන්නායි සුපර් කිංග්ස් කණ්ඩායමේ හිමිකරු එන්. ශ්‍රීනිවාසන්ගේ බෑණනුවන් වන ගුරුනාත් මෙයියප්පන් සමග සමීප සම්බන්ධතාවක් තමාට ඇතැයි අයි.පී.එල්. තරග මුදලට පාවාදීමේ චෝදනා මත අත් අඩංගුවේ පසුවන බොලිවුඩ් නළු වින්ඩූ සිං පොලීසියට ප්‍රකාශ කර තිබේ.අයි.පී.එල්. තරග මුදලට පාවාදීමේ චෝදනා මත මීට පෙර අත්අඩංගුවට පත් ක්‍රීඩකයන් තිදෙනා හෙළිකළ තොරතුරු මත බුකී කරුවකු වන රමේෂ් වියාස් මීට පෙර අත් අඩංගුවට පත්වීය. බොලිවුඩ් නළු වින්ඩූ සිං අත් අඩංගුවට පත්වූයේ රමේෂ් ලබා දුන් තොරතුරු අනුවය.'මෙයියප්පන්ට හා බුකීකරු ‍රමේෂ්ට වින්ඩූ සිං වරින් වර දුරකතන ඇමැතුම් ලබාගෙන ඇති බව ඔහුගේ ජංගම දුරකතනයෙන් අපි හෙළිදරවු කරගත්තා.' පරික්ෂණ කටයුතු මෙහෙයවන නිලධාරීයකු සඳහන් කළේය.බොලිවුඩ් නළු වින්ඩූ සිං මේ දෙපාර්ශවය සම්බන්ධිකරණ කටයුතු මෙහෙයවූවාදැයි යන්න සොයා ගැනීමට මේ වනවිට පරික්ෂණයක් ආරම්භ කර ඇත. කෙසේවෙතත් මෙයියප්පන් බුකීකරුවන් හා සම්බන්ධතා පැවැත්වූ බවක් පොලිසිය ප්‍රකාශ නොකරයි. එහෙත් බොලිවුඩ් නළු වින්ඩූ සිං පසුගිය වසර 7-8ක කාලයක් පුරා බුකීකරුවන් සමග සම්බන්ධතා පවත්වමින් ලක්ෂ 17කට වැඩි මුදල් ප්‍රමාණයක් උපයා ඇතැයි පොලිසිය සඳහන් කරයි.'පසුගිය අයි.පී.එල්.තරගාවලි සහ මෙවර තරගාවලියේ සියලුම තරග බුකීකරුවන්ගේ ග්‍රහණයට ලක්වූ බව වින්ඩූ සිං ප්‍රකාශ කළා. නිලධාරියකු ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305246</link>
    <topic>ඌව පළාතට ක්‍රීඩා ශූරතාවක්</topic>
    <author>එස්.ආර්.පියදාස</author>
    <content>අධ්‍යාපන අමාත්‍යාංශය සහ ඌව පළාත් අධ්‍යාපන දෙපාර්තමේන්තුව එක්ව සංවිධානය කළ පාසල් ගුරුවන්ගේ ජවන හා පිටිය මලල ක්‍රීඩා තරගාවලියේ සමස්ත ශූරතාව හිමිකර ගැනීමට ඌව පළාත් කණ්ඩායම සමත්විය.බණ්ඩාරවෙල මහජන ක්‍රීඩාංගණයේදී පසුගියදා පැවැති තරගාවලියේදී ඌව පළාත් කණ්ඩායම ලකුණු 426ක් ලබාගත් අතර ලකුණු 302ක් ලැබු මධ්‍යම පළාතට අනුශූරතාව හිමිවිය.තරගාවලියේ කාන්තා ශූරතාව ඌව පළාත් කණ්ඩායමත් පිරිමි ශූරතාව මධ්‍යම පළාත් කණ්ඩායමත් හිමිකර ගත්තේය.ඒ ඒ වයස් කාණ්ඩයන් අනුව තරගාවලියේදී තෝරාගත් දක්ෂතම ක්‍රීඩක ක්‍රීඩිකාවන් මෙසේය.අවු.25-30 ක්‍රීඩකයා-ආර්.නිශාන්තන් (උතුර), ක්‍රීඩිකාව-නදීරා නිරංජලා (ඌව), අවු.31-35 ක්‍රීඩකයා-බී.බී.එම්.ප්‍රසන්න (මධ්‍යම), ක්‍රීඩිකාව-ගයනී ෆොන්සේකා (ඌව), අවු.36-40 ක්‍රීඩකයා-ඒ.ඒ.එස්.පී.කුමාර (ඌව), ක්‍රීඩිකාව-ඩී.එම්.ගලප්පත්ති (සබරගමුව), අවු.41-45 ක්‍රීඩකයා-ජයන්ත බණ්ඩාර (මධ්‍යම), ක්‍රීඩිකාව-පී.ඒ.වසන්ත (ඌව), අවු.46-50 ක්‍රීඩකයා-පියල් විජේසේකර (දකුණ), ක්‍රීඩිකාව-තරංජනී දිසානායක (ඌව), අවු.51-55 ක්‍රීඩකයා-ජේ.මතකධීර (දකුණ), ක්‍රීඩිකාව-විජිතා කාරියවසම් (දකුණ), අවු.56-60 ක්‍රීඩකයා-ආර්.එම්.චන්ද්‍රසිරි (සබරගමුව), ක්‍රීඩිකාව-ඊශ්වරි තේවරාස (උතුර).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=s1305247</link>
    <topic>ගෝල්ඩන් ස්ටාර්ස් - යෝක් පාපන්දු ශූරතා දිනති</topic>
    <author>උපනන්ද ජයසුන්දර</author>
    <content>මහනුවර දිස්ත්‍රික් පාපන්දු සංගමය සංවිධානය කළ පිළිමලුන් පිටුදැකීමේ පාපන්දු තරගාවලියේ 'ඒ' කොටසේ ශූරතාව දෙයියන්නේවෙල ගෝල්ඩන් ස්ටාර්ස් පිල දිනාගත් අතර අම්පිටිය යුනිකෝන් පිල 'බී' කොටසේ ශූරතාව අත්කර ගත්තේය.පිළිමළුන් පිටුදැකීමේ ක්‍රමයට පැවැති මේ තරගාවලියේ 'ඒ'කොටසේ අනුශූරතාව බෝගම්බර කැන්ඩි යෝක් කණ්ඩායමට හිමිවිය. 'බී' කොටසේ අනුශූරතාව දිනාගනු ලැබුවේ මහනුවර නගරසභා පිල විසිනි. ත්‍යාග ප්‍රදානෝත්සවය මහනුවර පුරපති මහේන් රත්වත්තේ මහතා අතින් සිදුකෙරිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=f1305241</link>
    <topic>වෙසක් පෝදා ධර්මානුශාසනාව</topic>
    <author/>
    <content>පින්වත්නි,'බුද්ධෝපි බුද්ධස්ස භණෙය්‍ය වණ්ණං තප්පම්පි චේ අඤ්ඤ මභාඝ මානො ඛීයේථ තප්පෝ චිර දීඝ මන්තරේ වණ්ණේ න ඛීයේථ තථා ගතස්ස‍'බුදු කෙනකු ගැන බුදු කෙනෙකුම විසින් අනික් කිසිවක් නොවදාරා බුදු ගුණයම පමණක් කල්පයක් මුළුල්ලේ වර්ණනා කළත් කල්පය ගෙවී යනවා විනා බුදු ගුණ කියා නිම කළ නොහැකි වන්නේය.බුදුවරයෙකුගේ ගුණය අගය බුදුරජාණන් වහන්සේ දේශනා කර වදාළේ මේ අයුරින්ය. බුදුවරයකුගේ තරම අවබෝධ කරගැනීමට මේ බුදුවදන තරම් වටිනා තවත් ප්‍රකාශයක් නැත.එවන් බුදුවරයකුගේ ලොව පහළවීම, බුදුවීම හා පිරිනිවන් පෑම සමරමින් විවිධ පුද පූජා වත් පිළිවෙත් වල යෙදෙන වෙසක් දිනය තරම් අසිරිමත් තවත් දිනයක්ද නැත්තේය. ලෝකයේ නොයෙක් කාලවල විවිධ පුද්ගලයෝ පහළ වෙති. එසේම විවිධ සිදුවීම් ද ඇතිවේ.එම පුද්ගලයන් අතුරෙන් කී දෙනෙක් අඳුරෙන් එළියට ඇදෙත්ද? මරණයෙන් අමරණීයත්වයට පත්වෙත්ද? එම සිදුවීම් වලින් කීයෙන් කීයක් සදානුස්මරණීය වී තිබේද? බොහෝ දෙනා මිනිසුන්ගේ සිත්වල ජීවත් වන්නේ ඉතා සුළු කාලයකි. බොහෝ සිදුවීම් මතකයෙහි රැඳී සිටින්නේ ද ඊළඟ සිදුවීම දක්වා පමණි. ස්වභාවය නම් එයයි. එහෙත් බුදුරජාණන් වහන්සේ අවුරුදු දෙදහස් හයසිය ගණනකට පසුව වුවද මිනිස් හදවතෙහි අදත් ජීවත් වන සේක. උන් වහන්සේගේ ජීවිතයට සම්බන්ධ ඒ ශ්‍රේෂ්ඨ සිදුවීම් බෞද්ධ ලෝකයාගේ සිත් සතන්හි අදත් නොමැකී පවතී.සිරුරෙන් ගිලිහී ගිය කළ පිළිකුල් උපදවන ශරීර‍ කොටස් අප ප්‍රත්‍යක්ෂයේම ඇති බව අපි දනිමු. හිසෙන් ගැලවී ගිය කෙස්, ඇගිල්ලෙන් වෙන් වුණු නිය, මුවින් ගිලිහී ගිය දත, කෙනෙකුට පිළිකුල් දනවයි. එහෙත් බුදුරජාණන් වහන්සේගේ කෙස්, නිය, දත්, ආදිය බෞද්ධයාගේ සිත්වල ශ්‍රද්ධා භක්තිය වඩවන්නේය. පින් සිතුවිලි පහළ කරවන්නේය. මේ මානසික පරිවර්තනය ඇති වූයේ කෙසේද? කවර කරුණු නිසාද?සම්මා සම්බුදු රජාණන් වහන්සේගේ ජීවිතය නික්ලේෂීය, පරම පවිත්‍රය, පොදු ජනයාගේ හිතසුව සඳහා උන්වහන්සේ කළ උදාර සේවාව මානව ශිෂ්ඨාචාරය පිළිබඳ ඉතිහාසයෙහි අමරණීයය. උන් වහන්සේගේ මග පෙන්වීම අනුව මග පල සාදා ගත්තා හු අපමණ වෙති. උන් වහන්සේ සිතින් එකක් සිතා කටින් වෙන යමක් පිට නොකළ සේක.එකක් කියා අනෙකක් නොකළ සේක. කරුණාවත් ප්‍රභාවත් යන උත්තම ගුණයෙන් උන් වහන්සේගේ ජීවිතය මූර්තිමත් වූයේය. මෛත්‍රිය, ඉවසීම, සමගිය උන්වහන්සේ අගේ කළ ධර්මයෝය. උන් වහන්සේ ලොවට හෙළි කළ ධර්මයට හා දර්ශනයට ජාති ආගම් භේදයකින් තොරව මුළු ලෝවැසියා ගෞරව දක්වන්නේය. එක්සත් ජාතීන්ගේ සංගමය පවා වෙසක් පෝ දිනය නිවාඩු දිනයක් බවට නියම කර ඇත්තේ උන් වහන්සේට උපහාර පිණිසමය. බෞද්ධ ජනයාට බුදුන් වහන්සේගේ චරිතයෙන් ගත හැකි ආදර්ශයන් බොහෝය. බෞද්ධයෝ ජීවිතය අත්හදා බැලිය හැකි දහමක් අනුගමනය කරන්නේය. එහෙයින් වෙසක් පොහෝ දිනයේදී බුදුරජාණන් වහන්සේට දක්වන නියම ගෞරවය වන්නේ චාම් ජීවිතයකින් සැරසී ප්‍රතිපත්තියෙන් උන්වහන්සේ පිදීමය. ධර්මාවවාද ඔස්සේ සිය ජීවිතය හැඩගස්වා ගැනීමය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>24</day>
    </date>
    <link>http://www.dinamina.lk/2013/05/24/_art.asp?fn=f1305242</link>
    <topic>නාමමාත්‍රික බෞද්ධයාට නිවන දුරයි</topic>
    <author>සාකච්ඡා කළේඉන්දික පොල්කොටුව</author>
    <content>l සම්මා සම්බුදු තෙමඟුල සැමරෙන උතුම් වෙසක් පොහෝ දිනය අදට යෙදී තබේ. එම උතුම් තෙමඟුල බෞද්ධයාට වැදගත් වන ආකාරය, බෞද්ධ ජනතාව අධ්‍යාත්මික ගුණධර්මයන්ගෙන් පෝෂණය විය යුතු ආකාරය, සහ ගිලිහී යන සමාජ සාරධර්ම යළි ගොඩ නගා ගැනීමේ වැදගත්කම පිළිබඳ සියම්, මහා නිකායේ මල්වතු මහා විහාර පාර්ශ්වයේ නියෝජ්‍ය ලේඛකාධිකාරි ඓතිහාසික සෝමාවතී රජමහා විහාරාධිපති පේරාදෙණිය විශ්වවිද්‍යාලයේ සම්භාව්‍ය භාෂා අංශයේ විශ්‍රාමික ජ්‍යෙෂ්ඨ කථිකාචාර්ය පහමුණේ ශ්‍රී සුමංගල හිමියන් සමඟ කළ සාකච්ඡාවකි.සම්මා සම්බුදු තෙමඟුල බෞද්ධ ලෝකයාට වැදගත් වන ආකාරය මෙන්ම එය හරවත් ආකාරයෙන් සැමරිය යුත්තේ කෙසේදැයි පැහැදිලි කරන්නබුදුන් වහන්සේ දේශනා කළ ධර්මය සත්‍ය ධර්මයක්. එය ඕනෑම අයෙකුට අවබෝධ කැර ගත හැකියි. එදා මෙදාතුර බෞද්ධ ධර්මය කෙරෙහි පවතින නිකැළැල් විශ්වාසය මෙන්ම ඉහළ භක්තිය අදද ඒ ආකාරයෙන්ම පවතිනවා. බුදුන් වහන්සේගේ ඉපදීම බුද්ධත්වයට පත්වීම මෙන්ම පරිනිර්වාණය එකම පොහෝ දිනයක එනම් වෙසක් පොහො දිනයේදී සිදුවීම උතුම් තෙමඟුල ලෙසින් බෞද්ධ ජනයා ඉහළම ගෞරව නමස්කාරයෙන් සමරනු ලබනවා. විශේෂයෙන් එම උතුම් තෙමඟුල ශ්‍රී ලංකා වාසි බෞද්ධ ජනතාව සමරනු ලබන්නේ අනෙකුත් බෞද්ධ රටවල්හි ජනතාවට වඩා අතිමහත් ගෞරවයකින්. ඒ ,උතුම් නිර්මල බුදු දහම ශේෂව පවතින පුණ්‍යභූමිය මේ ලක්දෙරණ වන නිසායි.දානාදී පින්කම් සිදුකරමින් පංච ශීලය අෂ්ටාංග ශීලය සමාදන් වෙමින් ශීල සමාධියේ යෙදෙමින් ,ධර්මය අනුව කටයුතු කරමින්, ධර්මය අනුව යමින්, ධර්මයේ හැසිරෙමින් පමණක් නොව ධර්මාදී ප්‍රතිපත්ති වල පිහිටා කටයුතු කිරීම සැබෑ බෞද්ධයාගේ ලක්ෂණයයි. මෙම උතුම් ධර්මාදී ගුණාංග වෙසක් දිනයට පමණක් සීමා නොකර බෞද්ධ ජනයා තම දෛනික ජීවිතයටම යොදා ගත යුතුයි. එය එසේ සිදු වුවහොත් උතුම් සම්මා සම්බුදු තෙමඟුල අප කාටත් අර්ථාන්විතව සැමරිය හැකියි.ආමිස හා ප්‍රතිපත්ති පූජාවන් අතරින්ද ප්‍රතිපත්ති පූජාවට මුල්තැන ලබාදිය යුතුය යන්න බෞද්ධ ඉගැන්වීමේ තිබෙනවා නේද?ආමිස පූජාවට වඩා ප්‍රතිපත්ති පූජාව ඉතා උතුම්. ආමිස පූජාව මිල මුදල් තිබෙන ඕනෑම අයෙකුට කළ හැකිය. හැබැයි එයට ශ්‍රද්ධාවක් ඇතිවිය යුතුයි.ප්‍රතිපත්ති පූජාව එයට වඩා වෙනස්ය. “ධම්මෝ හවේ රක්ඛති ධම්ම වාරී” බුදු දහමේ සඳහන් වන ආකාරයට “ ධර්මය අනුව කටයුතු කරන පුද්ගලයා ධර්මය විසින්ම ආරක්‍ෂා කරනවා. බුදුරජාණන් වහන්සේ පෙන්වා වදාළ ධර්මය අනුව කටයුතු කිරීම තමයි ප්‍රතිපත්ති පූජාව වන්නේ. පංච ශීලය සමාදන් වන පුද්ගලයා පංච ශීලය සමාදන් වී එම සිල් පද පහ කඩ නොකර ඒ ආකාරයෙන්ම කටයුතු කරන්නේ නම්, ඒ වගේම අටසිල් දස සිල් සමාදන් වූ අය ඒ ආකාරයෙන්ම එම ශීලයන්ගේ පිහිටා කටයුතු කරන්නේ නම් ප්‍රතිපත්ති පූජාවන් ප්‍රගුණ කළ හැකියි.ඒ වගේම තමයි සාමණේර ශීලය, උපසම්පදා ශීලය, සමාදන් වූ පැවිදි පක්ෂයද එම ප්‍රතිපත්තියන්හි පිහිටුවා කටයුතු කළ යුතුයි.මිනිසා තුළ පවතින ඇස, කන, නාසය,, දිව ශරීරය යන පංච ඉන්ද්‍රියන් ලෝභය ,ද්වේෂය, මෝහය යන භයානක අකුසල් කරා මෙහෙයවීම නිසා ඔවුන්ගේ සිත් දමනය කර ගැනීම අසීරු කරුණක් වී තිබෙනවා. මේ නිසා ප්‍රතිපත්ති පූජාවන්හි පිහිටුවා කටයුතු කිරීම මිනිසාට අසීරු වී තිබෙනවා.ලෝභය ද්වේශය, මෝහය යන භයානක අකුසල් ඔස්සේ කටයුතු කිරීමේදී පුද්ගලයා දකින දකින දේට ආශා වෙමින් ලෝභය ඇති කර ගන්නවා. එලෙස ආශාව උපදින විට, බලාපොරෙත්තු වන එම දෙය නොලැබෙන විට සිතෙහි ද්වේෂය ඇති වනවා. ඒ වගේම තමයි මේවා පිළිබඳ නියම අවබෝධයක් නොමැති වීම තුළින් මෝඩකම ඇතිවෙනවා. මෙන්න මේ කාරණා තුන පිළිබඳ අලෝභ, අද්වේෂ, අමෝහ යන කුසල් චිත්තයන් ඇති කැර ගන්නවානම් ලෝභකම, අපේ සිතට එන තරහ මෙන්ම මෝඩකම නැති කැර ගනිමින් සංසාර ගමන අපට කෙටි කැර ගත හැකිය.හොඳට වත්පිළිවෙත් පුරන්නේ නැති පුද්ගලයා ඒ ශීලය ආරක්‍ෂා කර ගන්නේ නැහැ. වත්පිළිවෙත් රකින්නේ නැති පුද්ගලයාට ශීලය ආරක්‍ෂා කැර ගන්න බැහැ. ආමිස පූජාව තුළින් සිදු වන්නේ තමන්ගේ සිතෙහි පවතින ලෝභය එන්න එන්න අඩු කර ගැනීම. ද්වේෂ , කියන්නේ තරහා ඇතිවීමයි.තමන්ට යම්දෙයක් නොලැබෙනවිට තරහක් ඇති වෙනවා.නමුත් ආමිෂ පූජාව තුළින් යම් දෙයක් ලබාදී ඉන් අද්වේශ කුසල් චිත්තය ඇතිවී අමෝහය යන කුසල් චිත්තයටද පියමං කරනවා.මේ නිසා තමයි මං මුලින් ප්‍රකාශ කළේ ප්‍රතිපත්ති පූජාව වගේම ආමිස පූජාවද වැදගත් බව.මෙවර සම්බුදු තෙමඟුල සමරන අවස්ථාවේ සම්බුද්්ධ සාසනයේ අතිශය වැදගත් අවස්ථාවක් වන සියම් උපසම්පදාව මෙරටට හිමිවී වසර 260 වැනි වසර සැමරෙනවා නේද?ඔව් එය මෙරට සම්බුද්ධ සාසන ඉතිහාසයේ ඉතා වැදගත් අවස්ථාවක්. මේ වෙසක් පොහොය වන විට සියම් උපසම්පදාවට වසර 260 ක් සම්පූර්ණ වෙනවා.ශීලයේ තිබෙන උපරිම ශීලය අධි ශීලයයි. එම අධි ශීලය තමයි උපසම්පදාව ලෙස හඳුන්වනු ලබන්නේ. මේ සම්බුද්ධ සාසනය පිහිටුවා තිබෙන්නේ උපසම්පදාව මතයි. උපසම්පදාව නොමැතිව සම්බුද්ධ සාසනය පිහිටුවිය නොහැකියි. ඒ නිසා තමයි බුදුරජාණන් වහන්සේ බුද්ධත්වයට පත්වීමත් සමඟ උපසම්පදාව පිහිටුවනු ලැබුවේ.ඒ නිසා එදා පටන් මේ දක්වා සම්බුද්ධ සාසනය පවත්වාගෙන එනු ලැබුවේ උපසම්පදා භික්ෂුන් වහන්සේලා විසිනුයි. ධර්මාශෝක රජතුමා ඉන්දියාවේ අසූ හාරදහසක් වෙහෙර විහාර ඉදිකළද වෙනත් රටවල් කරා සම්බුද්ධ සාසනය පිහිටුවීම ඒ සියල්ලටම වඩා වැදගත් දෙයක් ලෙස එතුමා සැලැකුවා. මේ නිසා රටවල් නවයකට ධර්ම දූතයන් යවා එම රටවල්හි උපසම්පදා භික්ෂුන් වහන්සේලා මගින් උපසම්පදාව ඒ ඒ රාජ්‍යන්හි පිහිටුවනු ලැබුවා.උපසම්පදාවට අවශ්‍ය කරනවා පොහොය සීමා මාලකයක්. එම සීමා මාලකයේ තමයි විනයානුකූල උපසම්පදා විනය කර්මය සිදු කරනු ලබන්නේ. අදින් අවුරුදු දෙදහස් තුන්සිය විස්සකට පෙර තමයි මේ රටේ උපසම්පදාව මුලින්ම අරඹනු ලැබුවේ. අනුරාධපුර යුගයේ අරඹනු ලැබූ එම උපසම්පදාවෙන් පසු විටින් විට සාසන පිබිදීම් හා පිරිහීම් ඇති වුණා. ඇතැම් කාලවල එකදු උපසම්පදා භික්ෂුන් වහන්සේ නමක හෝ සොයා ගත නොහැකි වුණා. විටින් විට විවිධ යුගවල උපසම්පදාව මෙරටට ගෙනවිත් මෙරට සාසනය යළි පිහිටුවීමට එම යුගවල සිටි රජවරු කටයුතු කළා.නිර්මල ථෙරවාදී බුදු දහම පවතින ලොව උතුම්ම බෞද්ධ රට ලෙසින් අප රට හැඳින් වුවද ජනතාව තුළ ගුණ ධර්ම පිරිහී යාමක් තිබෙනවා නේද?එවැනි තත්ත්වයක් ඇත්තෙන්ම දක්නට ලැබෙනවා. නවීන තාක්‍ෂණයත් සමඟ එන බොහෝ දේ මෙයට බලපානවා. අන්තර් ජාලය, රූපවාහිනිය, ජංගම දුරකථන, මේ සඳහා ප්‍රධාන වශයෙන් බලපානවා. මෙය අපේ සමාජයේ දරුවන් නොමඟ යන ප්‍රවණතාව ඉහළයි.ලෝකයේ ඕනෑම අයකු බුද්ධිමත්ව කටයුතු කරන්නේ නම් ඒ අය සැබෑ ‍ෙබෟද්ධයන්. එසේ නොමැතිව නාමමාත්‍ර බෞද්ධයන් වී ඵලක් නෑ.ධර්මයේ හැසිරෙන්නා තමයි සැබෑ බෞද්ධයන් වන්නේ. ධර්මය අනුව කටයුතු කරන සදාචාර සම්පන්න පිරිසක් අපි සකස් කළ යුතුයි. එමගින් සදාචාර සම්පන්න සමාජයක් අපට නිරායාසයෙන්ම බිහි වෙනවා. පවට බය ලැජ්ජාවට බය වන යහපත් දේ කිරීමට උනන්දුවන ශ්‍රද්ධාවෙන් ප්‍රඥාවෙන් යුක්ත ගුණ ධර්මවලින් යුක්ත දූ දරුවන් පිරිසක් අපි මුල සිටම සකස් කළ යුතුය.ගුණ ගරුක දරු පරපුරක් සකස් කිරීමට උපකාරී වන්නේ දහම් අධ්‍යාපනයයි. එම දහම් පාසල් හි ධර්මාචාර්ය සමත් අයට පාසල් ගුරු පත්වීම් ලබාදීමට අද රජය පියවර ගෙන තිබෙනවා නේද?ධර්මාචාර්ය විභාගය දහම් අධ්‍යාපනයේ පවතින ඉහළම විභාගයක්. එම විභාගය සමත් වන අයට ධර්මය පිළිබඳ අවබෝධයක් ලැබෙනවා. ඔවුන් ලබා ගන්න එම අවබෝධය කුඩා දරුවනට ලබාදිය යුතුයි. ධර්මාචාර්ය සමත් අය සඳහා ගුරුපත්වීම් ලබාදීම ඒ සඳහා හොඳ අවස්ථාවක්. ලංකාවේ හැම පාසලකටම දහම් දැනුම වැඩියෙන් ලබාදිය යුතුයි. අද දහවෙනි පංතියට පැමිණි පසු බොහෝ අය දහම් අධ්‍යාපනය නතර කරනවා. නමුත් ධර්මාචාර්ය විභාගය සමතුන්ට නිසි තැන ලබාදීම හරහා දහම් අධ්‍යාපනයට එළඹෙන ප්‍රමාණය ද වැඩි වෙනවා.වර්තමානයේ සාසනයට කුල දරුවන් ඇතුළුවීම අඩු වී භික්ෂුන් වහන්සේලා උපැවැදි වන තත්ත්වයේ වැඩිවීමක් තිබෙනවා නේද?දැනට ශ්‍රී ලංකාවේ 37,000 ක් පමණ භික්ෂුන් වහන්සේලා සිටිනවා. ඉන් වැඩි ප්‍රමාණයක් වාර්ෂිකව සිවුරු හැර යනවා. අපේ මල්වතු පාර්ශ්වයෙන් පමණක් 700 – 800 ක් සිවුරු හැරයනවා මල්වතු පාර්ශ්වයෙන් වාර්ෂිකව මෙතරම් ප්‍රමාණයක් නම් සමස්ත භික්ෂු සමාජයෙන් වාර්ෂිකව 3000 – 4000 ත් අතර ප්‍රමාණයක් භික්ෂුන් උපැවැදි වන තත්ත්වයක් තිබෙනවා. ඒ ප්‍රමාණයට සමානව සාසනයට කුල දරුවන් ඇතුළු වන්නේ නැහැ. මෙය සාසනයට විශාල ගැටලුවක් වී තිබෙනවා.අද බෞද්ධ ආගම කෙරෙහි විවිධ බලපෑම් එල්ල වෙනවා නේද?අද ලෝකයේ බොහෝ රටවල් කරා බෞද්ධ ධර්මය වේගයෙන් ප්‍රචලිත වෙමින් පවතිනවා. ඒ නිසා බොහෝ රටවල් හි පිරිස් අද ශීඝ්‍රයෙන් බෞද්ධ ආගම වටා රොක් වෙනවා. මෙය ඇතැම් බලවේගයන්ට ඉහිලුම් දෙන්නේ නෑ. මෙය අද ඊයේ නොවේ බුද්ධ කාලයේ සිට තිබුණා. බුදුරජාණන් වහන්සේ ද ඝාතනය කිරීමට ඇතැම් බලවේග උත්සාහ කළා. සත්‍ය සොයාගෙන යනවිට සත්‍ය ලෝකයාට පෙන්වා දෙන විට අවබෝධ කැර දෙන විට විරුද්ධවාදී පිරිස් වැඩි ‍ෙවනවා. ඔවුන් උත්සාහ කරන්නේ ගැටුම් ප්‍රශ්න ඇති කිරීමට යි.නොයෙක් මිෂනාරීන් අද ක්‍රියාත්මක වෙමින් පවතිනවා. ඔවුන් උත්සාහ කරන්නේ බෞද්ධ ආගමට එරෙහිව ක්‍රියාත්මක වීමටයි. ඒ වෙනුවෙන් ඔවුන් විවිධ ක්‍රියාමාර්ගවලට අවතීර්ණ වී තිබෙනවා. නමුත් මං මුලින් ප්‍රකාශ කළ ආකාරයට සැබෑ බෞද්ධයා බුද්ධිමත්ව කටයුතු කරන නිසා අපට එම ප්‍රශ්න ගැටුම්වලින් මගහැර කටයුතු කළ හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305251</link>
    <topic>වරාය බහාලු මෙහෙයුම් මධ්‍යස්ථානයේ ගින්නක්</topic>
    <author>සුභාෂීණී සේනානායක‍</author>
    <content>ශ්‍රී ලංකා වරාය අධිකාරියේ බහාලු මෙහෙයුම් මධ්‍යස්ථාන අංක 01හි ඊයේ (24) පාන්දර 1.00ට පමණ ඇති වු ගින්නෙන් එම බහාලුම් මධ්‍යස්ථානයට විශාල අලාභයක් සිදුව ඇත. මේ වන විට සම්පූර්ණයෙන් මර්දනය කර තිබෙන අතර ගින්න හේතුවෙන් ගබඩා සංකීර්ණයේ ගබඩා කර තිබු භාණ්ඩ සහ ගොඩනැඟිල්ල සම්පූර්ණයෙන්ම ගිනි ගෙන විනාශ වී ඇත.ඊයේ (24) පාන්දර එකට පමණ ගින්න ඇති වී ඇති අතර ගිනි ගැනීමට හේතුව මේ වන විටත් අනාවරණය වී නැත. රුපියල් කෝටි ගණනක් වටිනා භාණ්ඩ මෙම ගබඩාවේ තැන්පත් කර තිබී ඇති අතර සම්පූර්ණයෙන් එය විනාශයට පත් වී ඇති බව වරාය අරංචි මාර්ග සඳහන් කරයි.හදිසියේ ඇති වු ගින්න සම්බන්ධයෙන් වහාම පරීක්ෂණයක් පවත්වන ලෙස සිද්ධිය වු අවස්ථාවේ එම ස්ථානයට ගිය වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා වරාය අධිකාරියේ සභාපති ආචාර්ය ප්‍රියත් බී වික්‍රම මහතාට උපදෙස් දී ඇත .ගින්න හටගත් අවස්ථාව් ගින්න නිවීම සඳහා වරාය ගිනි නිවීමේ ඒකකය , යුද හමුදාව ගුවන් හමුදා ගිනි නිවීමේ ඒකක , කෙළඹ නැව් තටාංගණයේ ගිනි නිවිමේ ඒකකය සහ කොළඹ මහ නගර සභාවේ ගින්න නිවීමේ ඒකකය ගෙන්වා ඇති අතර පැය හතරක් වැනි කාලයක් ගින්න නිවීම සඳහා ගත කර ඇත.මෙම සිද්ධිය සම්බන්ධයෙන් වෙරළබඩ පොලිසිය සහ කොළඹ අපරාධ කොට්ඨාසය පරික්ෂණ ආරම්භ කර ඇති බවත් රස පරීක්ෂකවරයා සිද්ධිය වු ස්ථානට පැමිණ පරීක්ෂණ කටයුතු ආරම්භ කළ බවත් පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා ප්‍රකාශ කරයි .බහාලු මධ්‍යස්ථාන අංක 01 තිබු මෙරටට ආනයනය කරන ලද භාණ්ඩ පිළිබඳව ගනුදෙනුකරුවන්ට අවශ්‍ය විස්තර ලබා ගැනීම සඳහා වරාය අධිකාරියේ වෙනම විමසීමි කවුළුවක් විවෘත කර ඇති අතර 0718688361 හෝ 0112482579 දුරකතන අංක මගින් විස්තර දැනගත හැකි බව වරාය අධිකාරිය ගනුදෙනුකරුවන්ට දන්වා සිටි .ගනුදෙනුකරුවන්ට කිසිදු අපහසුතාවකින් තොරව අඛණ්ඩව සේවා පහසුකම් ලබාදීමට අවශ්‍ය පියවර ගන්නා ලෙස වරාය අධිකාරියේ සභාපති ආචාර්ය ප්‍රියත් බී වික්‍රම මහතා නිලධාරින්ට උපදෙස් දී ඇත ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305252</link>
    <topic>අමාදහර සදහම් කලාපය ඒකාලෝක වෙයි</topic>
    <author>පණ්ඩුක සමරසේකර - රක්ෂණ ශ්‍රියන්ත</author>
    <content>සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) සහ ශ්‍රී ලංකා ටෙලිකොම් සමාගමේ අනුග්‍රාහක දායකත්වයෙන් පවත්වන ‘අමාදහර සදහම් වෙසක් කලාපය’ ඊයේ (24) වෙසක් පුන් පොහෝදා කොළඹ ලේක්හවුස් පරිශ්‍රයේදී ආරම්භ විය.දේශීය අමුද්‍රව්‍ය යොදා නිර්මාණය කරන ලද දර්ශනීය වෙසක් කූඩු 120 කින්ද ලේක්හවුස් අමා දහර බැති ගී සරණියක් ඇතුළු දිවයිනේ ජනප්‍රිය ගායක ගායිකාවන් සහභාගි වන වෙසක් බොදු බැති ගී ප්‍රසංගයකින් ද මේ වෙසක් කලාපය වර්ණවත් වේ.ශ්‍රී ලංකා ටෙලිකොම් අනුග්‍රහයෙන් ලක්ෂ 10කට අධික මුදල් වටිනාකමකින් යුත් වෙසක් පහන් කූඩු තරගයක් ද මෙම වෙසක් කලාපයේ දී පැවැත්වේ. 23 වන වරටත් පැවැත්වෙන මෙම අමා දහර සදහම් වෙසක් කලාපය සඳහා මාධ්‍ය අනුග්‍රහය දිනමිණ, බුදුසරණ සහ දෙරණ විද්යුත් මාධ්‍ය ජාලයෙනි.මෙම අවස්ථාවට එක්වූ ලේක්හවුස් කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහතා අමා දහර වෙසක් කලාපයට සහාය දුන් ශ්‍රී ලංකා ටෙලිකොම් ආයතනය, දෙරණ මාධ්‍ය ජාලය ඇතුළු සැමට ස්තුතිය පුද කරමින් මෙසේ පැවසීය. “ශ්‍රී ලාංකීය සංස්කෘතිය හඳුනාගත නොහැකි නම් මේ රටේ කිසිදු පුද්ගලයකුට සිය පරිපාලන කටයුතු සාර්ථක කරගත නොහැකියි. දේශපාලනඥයන්ට මෙය විශේෂයෙන් බලපානවා. එය මැනවින් හඳුනාගත් උත්කෘෂ්ඨ දේශපාලනඥයෙක් තමයි අතිගරු ජනාධිපති මහින්ද රාජපක්‍ෂ මහතා කියන්නෙ. එතුමා ජනතාවගේ හද ගැහෙන රිද්මය හොඳින් හඳුනාගත් නායකයෙක්.අද මෙරට විදුලි අර්බුදයක් තිබෙන බව ඇත්ත. නමුත් එහෙම තිබුණා කියලා මේ රටේ කිසිදු බෞද්ධයෙක් වෙසක් දිනක විදුලි බුබුළු නිවලා කළුවරේ ඉන්නෙ නැහැ.රටේ අස්සක් මුල්ලක් නෑර අද විදුලි ආලෝකයෙන් බැබළෙන දවසක්. අද ඒ තැනට ජනතාවගේ මනස හදන්න එය පුබුදුවාලන්නට රාජ්‍ය නායකයා හැටියට අතිගරු ජනාධිපතිතුමාට හැකි වී තිබෙනවා. ලියුම් කෑල්ලෙන් මේ රට අඳුරේ තැබූ යුගයකුත් අප පසුකළ බව අමතක නොකළ යුතුයි.ඒ වගේම තමයි අපේ සභාපතිතුමා. ජ්‍යෙෂ්ඨ මාධ්‍යවේදී බන්දුල පද්මකුමාර මැතිතුමා. එතුමා හොඳ බෞද්ධයෙක්. ඕනෑම අයුරකින් අලුතින් වැඩක් පටන් ගත් විට එතුමා මහා සංඝරත්නයේ ආශීර්වාද ලබාගෙන තමයි එය ආරම්භ කරන්නෙ. ආයතනයේ අනෙක් ආගමික භක්තිකයන් සඳහාත් එවැනිම මූලිකත්වයක් ලබා දීමට එතුමා පරිපාලන කටයුතු මැනවින් හසුරුවනවා” යැයි ද කීය.මෙම අවස්ථාවට ලේක්හවුස් සභාපති සහ කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා සහ ටෙලිකොම් ප්‍රධාන ව්‍යාපාර උපායමාර්ග නිලධාරි අජන්ත සෙනෙවිරත්න, ටෙලිකොම් ප්‍රධාන තොරතුරු නිලධාරී රෝහණ විජේවීර මහතා ඇතුළු ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, ලේක්හවුස් සාමාන්‍යාධිකාරී අභය අමරදාස, ජනාධිපති සම්බන්ධීකරණ ලේකම් හා ලේක්හවුස් මෙහෙයුම් අධ්‍යක්ෂ උපුල් දිසානායක, නීති හා පරිපාලන අධ්‍යක්ෂ රසාංග හරිස්චන්ද්‍ර, ලේක්හවුස් ආයතන ලේකම් කුමුදු ගුණවර්ධන මිය සහ දිනමිණ ප්‍රධාන කර්තෘ ගාමිණි ජයලත්, නියෝජ්‍ය සාමාන්‍යාධිකාරිවරුන් වන වරුණ මල්ලවාරච්චි, නාරද සුමනරත්න, එම්. ඕ. ජයා සහ බෙදාහැරීමේ කළමනාකරු සුනිල් සෙන්දනායක යන මහත්වරුන් එක්වූහ.මෙම අමාදහර සදහම් කලාපයේ දෙවැනි දිනය වන අද (25) සවස ආරම්භ කරන්නේ ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහතා වන අතර, තෙවැනි දිනය වන හෙට (26) එය විවෘත කරනු ලබන්නේ ආයෝජන ප්‍රවර්්ධන ඇමැති ලක්ෂ්මන් යාපා මහතා විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305253</link>
    <topic>ගව ඝාතනයට විරෝධය පාහිමිනමක් සිරුරට ගිනි තබාගෙන</topic>
    <author>අසේල කුරුළුවංශ</author>
    <content>මෙරට ගව ඝාතනයට විරෝධය දක්වමින් බෝවත්තේ ඉන්ද්‍රරතන හිමියන් වෙසක් පුන්පොහෝ දිනය වූ ඊයේ (24) පෙරවරුවේ ශ්‍රී දළදා මාළිගාව ආසන්නයේදී සිරුරට ගිනි තබා ගැනීමෙන් බරපතළ පිලිස්සුම් තුවාල ලැබ මහනුවර රෝහලට ඇතුළත් කිරීමෙන් පසු එහි සිට හෙලිකොප්ටර් මඟින් කොළඹ ජාතික රෝහල වෙත මාරු කර එවීමට පියවර ගෙන තිබේ.මේ හිමිනම ශ්‍රී දළදා මාළිගාව ආසන්නයේ වූ රථ ගාලට පැමිණ එහි බෝ ගස අසලදී සිරුරට පෙට්රල් වත් කර ලයිටරයක් මඟින් ගිනි තබා ගෙන මහ හඬින් පවසා ඇත්තේ මෙරට ගව ඝාතනය නැවැත්විය යුතු බවයි.අදාළ ස්ථානයේ එම අවස්ථාවේ මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායන මහත්වරුන්ගේ ප්‍රධානත්වයෙන් වෙසක් දන්සලක් ක්‍රියාත්මක වෙමින් තිබූ අතර ඊට සහභාගී වූ පිරිස් මහත් පරිශ්‍රමයක් දරු ගින්න නිවා හිමිනම රෝහලට රැගෙන ගොස් ඇත.සිරුරට ගිනි තබාගත් හිමිනම රත්නපුර කහවත්ත ප්‍රදේශයේ විහාරස්ථානයක වැඩ වාසය කරන රතනසාර නමැති භික්ෂුවක බව දැන ගන්නට තිබේ.මහනුවර මහ රෝහලේ හදිසි ප්‍රතිකාර අංශයට ඇතුළත් කිරීමෙන් පසු එම හිමිනම පවසා ඇත්තේ ගව ඝාතනය මෙරට නතර නොවුණොත් ඊට විරෝධය දක්වා තවත් පිරිස් දිවි හානිකර ගැනීමට සූදානමින් සිටින බවයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305254</link>
    <topic>කොළඹ හා අවට තොරණ 34ක්</topic>
    <author>අනුර ප්‍රේමලාල් හා කැලණිය විශේෂ ලයනල් පි. පෙරේරා</author>
    <content>කොළඹ හා ඒ අවට ප්‍රදේශවල බුද්ධාලමිභන ප්‍රීතියෙන් උතුරා යන පරදි වෙසක් කලාප රැසක් දක්නට ලැබෙන අතර ඒ තුළ වෙසක් තොරණ තිස් හතරක් ඉතා අලංකාර ලෙස නිර්මාණය කර ඉදි කොට තිබේ.මෙහිදීි තොටළඟ, කොටහේන, දෙමටගොඩ, කිරුළපන, ග්‍රෑන්ඩ්පාස්,යන කොළඹ නගරය තුළ තොරණ දහයක් හා නුගේගොඩ වෙසක් කලාපයේ තොරණ එකොළහක්ද දෙහිවල ගල්කිස්ස නගරසීමාවේ තොරණ දොළහක්ද ඉදිකර ඇත.කිරුළපන තොරණින් විදුර ජාතකය,කිරිබත්ගොඩ තොරණින් කෝසල මල්ලිකා ජාතක කතාව, කැලණිය රජමහාතා විහාරය අසල තොරණින් සුජාතා ජාතක කතාව,තල්වත්තේ තොරණින් අටලෝ දහම නිරුපණයවේ.මීට අමතරව සමනළ වරුන දිස්වෙන පෑලියගොඩ තොරණද, රාගම හා ගම්පහ ආසන්න නගරවල අලංකාර තොරණ් ඉදිවි තිබේ.මෙම වෙසක් කලාප තුළ ප්‍රතිපත්ති හා ආමිස පූජාවන්ට මුල් තැන දෙමින් වසිතුරු විශාල වෙසක් කූඩු රැසක්ද දක්න ලැබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305255</link>
    <topic>වෙසක් බලන්න නගරෙට එනබැතිමතුන්ට ඩබල් ඩෙකර් බස් සේවා</topic>
    <author>ශීලා උඩුවර සහ සුභාෂීණී සේනානායක</author>
    <content>ඈත ගම්බිම්වල සිට වෙසක් සිරි නැරඹීමට නගර වෙත පැමිණෙන බෞද්ධ බැතිමතුන්ට විශේෂ ඩබල් ඩෙකර් බස් සේවාවක් ශ්‍රී ලංකා ගමනා ගමන මණ්ඩලය විසින් ආරම්භ කර තිබේ .ඊයේ (24) වෙසක් පොහෝ දින මෙම බස් සේවාව ආරම්භ කර ඇති අතර වි‍ශේෂ සහන ගාස්තු ක්‍රමයක්ද මෙහි ක්‍රියාත්මක බව ශ්‍රි ලංකා ගමනා ගමන මණ්ඩලයේ සභාපති ශෂී වෙල්ගම මහතා දිනමිණට ප්‍රකාශ කළේය .කොළඹ, ගම්පහ, මොණරාගල දිස්ත්‍රික්කවල මෙම බස් සේවාව ක්‍රියාත්මක කෙරේ .මේ අතර කොළඹ නගරයට ඇදී එන ජනතාවට අවශ්‍ය ගමනා ගමන කටයුතු සදහා අවශ්‍ය බස් රථ යොදවා ඇතැයි මගී ප්‍රවාහන අධිකාරියේ සභාපති අමිල රන්බණ්ඩාර මහතා දිනමිණට කියා සිටියේය.වෙසක් අසිරිය විඳ ගැනීමට නගරයට පැමිණෙන මගීන් නැවත තම නිවෙස් කරා ගෙන යාමට රාත්‍රි බස් සේවා ක්‍රියාත්මක බවද හෙතෙම කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305256</link>
    <topic>කොළඹ නගරයේ දන්සල් 170ක්</topic>
    <author>මානෙල් පුෂ්ප කුමාරි</author>
    <content>මෙවර වෙසක් උත්සවය වෙනුවෙන් කොළඹ නගරයේ පමණක් දන්සල් 170 ක් ලියාපදිංචි කර ඇති බවත් එම ආහාරවල සෞඛ්‍ය ආරක්ෂිත බව පිළිඳව සොයා බැලීමට සෞඛ්‍ය පරීක්ෂකවරු යොදවා ඇති බවත් කොළඹ මහ නගර සභාවේ ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා ප්‍රකාශ කරයි.මෙලෙස ලියාපදිංචි කර නැති කුඩා පරිමාණයේ දන්සැල්හි ආහාර පානවල පිරිසිදුබව පිරීක්ෂා කර බැලීමටද මහජන පරීක්ෂකවරු අට දෙනෙකු යොදවා ඇති බවත් හෙතෙම පැවසීය.ඒ අනුව බත් දන්සැල් 67 ක් අයිස් ක්‍රීම් 29 ක් සිසිල් බීම 19 ක් තෝසෙ වඩේ 01ක් තේ සුප් බෙලි මල් 16 ක් මඤ්ඤොක්කා 10ක් කඩල 08 ක් මුං ඇට 05 ක් පාන් 12 ක් නූඩ්ල්ස් 03 ක් ආදී වශයෙන් දන්සැල් කොළඹ නගරය පුරා පැවැත්වෙනු ඇත. මෙම සියලු දන්සැල් ඊයේ (24) අද සහ හෙට රාත්‍රී කාලයේදී ද පරීක්ෂාවට ලක් කරන බව ප්‍රදීප් කාරියවසම් මහතා කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305257</link>
    <topic>ෆෙඩ්රික් පදනම ගැන සෙවීමේදී එජාප මන්ත්‍රීවරුන් අත්අඩංගුවට ගැනීමේ වෑයමක් නෑ</topic>
    <author/>
    <content>ෆෙඩ්රික් නියෝමාන් පදනම මෙරට තුළ ක්‍රියාමකවීමේදි සීමාව ඉක්මවා ඇත්දැයි සොයා බැලීමට අපරාධ පරීක්ෂණ දෙපාර්තමේන්තුව ආරම්භ කර ඇති විමර්ශන කටයුතුවලදි එජාප මන්ත්‍රීවරු අත්අඩංගුවට ගැනීමේ වෑයමක් හා අවශ්‍යතාවක් පැන නැගි නොමැති බව පොලිස් මූලස්ථානය ප්‍රකාශ කරයි. මේ වන විට ඒ පදනමේ ශ්‍රී ලංකාවේ නියෝජිතවරිය වන සාගරිකා දෙල්ගොඩ මහත්මියගෙන් අපරාධ පරීක්ෂණ දෙපාර්තමේන්තුව පෙඩ්රික් නියෝමාන් පදනමේ ක්‍රියකාරිත්වය සම්බන්ධයෙන් ප්‍රකාශයක් සටහන් කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305258</link>
    <topic>ජාතික රෝහලේදී වහාම ප්‍රතිකාර</topic>
    <author>සිතාරා සේනානි</author>
    <content>ගව ඝාතනයට විරෝධය දක්වමින් මහනුවර ශ්‍රී දළදා මාළිගාව අභියසදී සිරුරට ගිනි තබා ගත් හිමිනම මහනුවර මහ රෝහලේ සිට ගුවන් මඟින් ජාතික රෝහල වෙත මාරු කර එවීමෙන් පසු එම රෝහලේ හදිසි අනතුරු ඒකකයේ ප්‍රතිජීවන අංශයට ඇතුළත් කොට හදිසි ප්‍රතිකාර ලබා දීම ආරම්භ කළ බව ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා පවසිරුර බෙහෙවින් පිළිස්සී තිබීම නිසා උන්වහන්සේගේ තත්ත්වය බරපතළ බවද ඒ මහතා කීය.රෝහල් අධ්‍යක්ෂවරයා මේ බව පැවසුවේ ඒ සම්බන්ධයෙන් දිනමිණ කළ විමසුමකදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n1305259</link>
    <topic>ගවයන් මරණින් මුදා ගැනීමේ හා සුරැකීමේ සමිතියේ ගවයන් නිදහස් කිරීම අද</topic>
    <author>වාද්දුව සංචාරක</author>
    <content>අද 25 වන දින 20 වෙනි වරටත් ගවයන් 10 දෙනෙක් ගව ඝාතනාගාර වලින් මුදා ගෙනවිත් තන්ත්‍රිමලේ රජමහ විහාරයේ විහාරාධිපති ස්වාමීන් වහන්සේගේ අධීක්‍ෂණය යටතේ පිහිටුවා ඇති ගව බැංකුව වෙත බාරදීමේ පුණ්‍ය කර්මයක් වාද්දුව මොරොන්තුඩුව පාර අංක 59 තරුණ බෞද්ධ සංගම් ශාලාව අසල හග්ගල්ල උද්‍යානයේ දී සිදු කෙරේ.මේ සඳහා ඕනෑම පිංවතෙකුට කැමති ඕනෑම මුදලක් පරිත්‍යාග කළ හැකි අතර ලංකා බැංකුවේ 7513620 දරන ගිණුමට තැන්පත් කළ හැකි බැව් එම සමිතියේ සභාපතිතුමා පවසන අතර, ඇම්. ඩී. ඩී. ටී. ගුණතිලක (ප්‍රධාන ලේකම්) 0382285286 හෝ එම්. ඒ. එච්. ජී. ප්‍රනාන්දු (භාණ්ඩාගාරික) යන අය 0384903707 යන අංකවලට අමතා විස්තර ලබාගත හැකි බැව් දන්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=n13052510</link>
    <topic>දහස් සංඛ්‍යාත බැතිමත්හු ශ්‍රී මහා බෝසමිඳු අභියසආගමික වැඩසටහන් රැසක්ම</topic>
    <author>කිත්සිරි වනසිංහ</author>
    <content>සම්බුදු තෙමඟුල සිහි කරමින් දහස් සංඛ්‍යාත බැතිමතුන්ගේ සහභාගිත්වයෙන් අනුරාධපුර ජයශ්‍රී මහා බෝධින්වහන්සේ අභියස ඊයේ (24) ආගමික වැඩසටහන් රැසක් පැවැත්විණි.අටමස්ථානාධිපති පල්ලේගම සිරිනිවාස නාහිමිපාණන් වහන්සේගේ අනුශාසනා පරිදි මෙවරත් වෙසක් පොහෝ දින කිරි ආහාර පූජාව අති උත්කර්ෂවත් ලෙස පැවැත්විණි.අනුරාධපුර ශ්‍රී සම්බුද්ධ ජයන්ති විහාරාධිපති උතුරු හා උතුරු මධ්‍යම දෙපළාතේ ප්‍රධාන සංඝනායක නුගේතැන්නේ පඤ්ඤානන්ද නාහිමිපාණන්වහන්සේගේ මූලිකත්වයෙන් කිරි ආහාර පූජාව ශ්‍රී මහා බෝධීන් වහන්සේ අභියස දී පැවැත්විණි.දිවයිනේ නන් දෙසින් පැමිණි උවසු උවැසියන්ගෙන් ශ්‍රී මහා බෝධි මළුව පිරී පැවැති අතර, දහසක් දෙනාගේ සාදු නාදයෙන් සහ හේවිසි බෙර වාදනයෙන් මහමෙව්නා උයන ඒකාලෝකවත් විය.ශ්‍රී මහා බෝධීන් වහන්සේ ප්‍රධාන රුවන්මැලි මහා සෑය, මිරිසවැටිය, ජේතවනය, අභයගිරිය, ලංකාරාමය, ඉසුරුමුණිය, මිහින්තලේ රජමහා විහාරය ඇතුළු අනුරාධපුර දිස්ත්‍රික්කයේ සියලුම වෙහෙර විහාරස්ථානවල බුදු තෙමඟුල සිහි කරමින් ආගමික වැඩසටහන් රැසක් ක්‍රියාත්මක කෙරුණි.වෙනදා මෙන් මෙවරත් අනුරාධපුර නගරයේ හා පූජනීය පෙදෙසෙහි ජනී ජනයා වෙනුවෙන් සංවිධානය කෙරුණු දන්සල් රැසක් ක්‍රියාත්මකව පැවැතිණි. බෞද්ධ ධජ පතාකවලින් වෙහෙර විහාර මෙන්ම අනුරාධපුර නගරය අලංකාරවත් ලෙස සරසා තිබෙනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305251</link>
    <topic>රහතන් වහන්සේ අහසින් වඩින මාණික්කවත්ත විජයාරාම විහාරස්ථානය</topic>
    <author>අවිස්සාවේල්ල විශේෂඑස්. පද්මපෙරුම</author>
    <content>අවිස්සාවේල්ල නගරය අවට ප්‍රදේශවල වාසය කරන බෞද්ධ බැතිමතුන්ට මෙන්ම දමිළ ජනතාවට ද එක ලෙස ආගමික, සමාජයීය මෙහෙවරක් සිදු කෙරෙන කේන්ද්‍රස්ථානයක් ලෙස මාණික්කවත්ත ශ්‍රී විජයාරාම විහාරස්ථානය හැඳින්විය හැකිය.එම විහාරස්ථානය අවට සිංහල මෙන්ම දමිළ අයද බහුලව වාසය කරන අතර ඔවුන් සියලු දෙනා මෙම විහාරස්ථානයේ දායකයෝ වෙති. සීතාවක කර්මාන්ත උද්‍යානයේ පිහිටුවා ඇති කර්මාන්ත ශාලාවලට සිදුවිය යුතු ආගමික සත්කාර ද සිදු කරන්නේ මෙම මාණික්කවත්ත විහාරස්්ථානයෙනි.ඉතා ශීඝ්‍රයෙන් දියුණුවට පත්වෙමින් තිබෙන මෙම ආගමික මධ්‍යස්ථානය කඳු සහිත බිම් ප්‍රමාණයක පිහිටා ඇති නිසා එයින් උපරිම ප්‍රයෝජන ගනිමින් පැමිණෙන සැදැහැවතුන්ගේ බුද්ධාලම්භන ප්‍රීතිය වැඩි කිරීම සඳහා වර්තමාන විහාරාධිපති ශ්‍රාස්ත්‍රපති ගෝනගල ජිනරතන හිමියන් ගේ අනුශාසකත්වයෙන් කුරුවිට රතනවංශ පොඩි හාමුදුරුවෝ මූලිකත්වය ගෙන කටයුතු කරමින් සිටිති.මෙම විහාරස්්ථානයේ අභිනවයෙන් නිර්මාණය කෙරුණු බුදුන්ගේ කාලයේ රහතන් වහන්සේ හැටඑක් නමක් බුදු බණ ඇසීම සඳහා දම් සභා මණ්ඩපයට අහසින් වැඩි අයුරු පිළිබිඹු කෙරෙන ආකාරය දැකබලා වන්දනා මාන කිරීමට වෙසක් පෝය දින සිට මහජනතාවට හැකියාව ඇති බව විහාරාධිපති හිමියෝ පවසති.මෙම විහාරස්ථානය අවිස්සාවේල්ල කර්මාන්ත පුරයට යන මාර්ගයේ කිලෝ මීටර් 3/4ක් පමණ ගිය පසු හමුවේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305252</link>
    <topic>පානදුර ශ්‍රී මහා විහාරයේනව බුදු පිළිම වහන්සේ</topic>
    <author/>
    <content>ශ්‍රී සම්බුද්ධ ජයන්ති වෙසක් උත්සවය සමරමින් පානදුර ගල්ගොඩ ශ්‍රී මහා විහාරස්ථානයට ඇතුළුවන දොරටුව අභියස ඉදිකර ඇති බුදු පිළිමවහන්සේ සහ ශ්‍රී ලංකාවේ ආකෘතිය මෙසේ දර්ශනය වෙයි.විහාරාධිපති සද්ධර්ම ශ්‍රී පොතුපිටියේ පඤ්ඤාකර හිමිපාණන්ගේ මැදිහත්වීමෙන් මෙම පිළිමවහන්සේ ඉදිකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305253</link>
    <topic>රට වටා වෙසක්</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>රාවතාවත්තමොරටුමුල්ල උදය ලී බඩු වෙළෙඳසල සංවිධානය කරන ෆ‍්‍රයිඩ් රයිස් දන්සල අද (25) රාත්‍රී රාවතාවත්ත ඉන්ධන පිරවුම්හල අසලදී පැවැත්වේ. අතුරුපස සඳහා අයිස්ක්‍රීම් ද ලබා දීමට සංවිධායක මඬුල්ල කටයුතු යොදා ඇත.ඔවුන් විසින්ම සංවිධානය කරනු ලබන මාළුපාන් සහ සිසිල් බීම දන්සල අනිද්දා (27) මොරටුමුල්ලේ උදය ලී බඩු වෙළෙඳසල ඉදිරිපිටදී පැවැත්වේ..පොල්ගහවෙලපොල්ගහවෙල නගරයේ ව්‍යාපාරික ප්‍රජාව ප්‍රදේශවාසීන් සමඟ වාර්ෂිකව සංවිධානය කරන බත් දන්සල අද (25) දවස පුරා පොල්ගහවෙල පොදු වෙළෙඳපොළ අසලදී පැවැත්වේ.බුදුරජාණන් වහන්සේගේ තෙමඟුල සමරමින් ලොව පුරා වෙසෙන බෞද්ධ ජනතාව ආමිස හා ප්‍රතිපත්ති පූජා පවත්වන මෙම වෙසක් පොහොය නිමිත්තෙන් පොල්ගහවෙල වැලිගොඩපිටිය ශ්‍රී සුධර්මාරාම විහාරස්ථානයේ දර්ශනීය වෙසක් තොරණක් සහ මහා බත් දන්සලක් ලබන 28 දක්වා පැවැත්වේ.කටුගස්තොටකටුගස්තොට මැණික්කුඹුර තරුණ පිරිස ඉදිරිපත් කරන නළපාන ජාතකය පිළිබිඹු කෙරෙන වෙසක් පහන් කූඩු ප්‍රදර්ශනය අද (25) හෙට (26) දිනවලදී කටුගස්තොට නගරයේදී පැවැත්වේ.ගම්පහගම්පහ මැදගම සිරි සුනන්දාරාම ධර්මදූත පිරිවෙන් මහා විහාරස්ථානයේ ඓතිහාසික බෝධීන් වහන්සේ වටා ඉදිකරන අටවිසි බුද්ධ මන්දිරය සහිත රන් වැටට මුල්ගල් තැබීමේ පුණ්‍ය මහෝත්සවය අද (25 දා) සිදුකෙරේ.ගම්පහ ජාත්‍යන්තර සාම මහා විහාරයේ 49 වැනි වරටත් පවත්වන වෙසක් මහා පෙරහර අද (25) රාත්‍රී 8 ට ගම්පහ නගරයේ වීථි සංචාරය කරයි.වළල්ලාවිටවළල්ලාවිට ප්‍රාදේශීය ලේකම් කොට්ඨාසයේ වෙසක් වැඩසටහන් රාශියක් ක්‍රියාත්මක කිරීමට සැලසුම් කොට ඇත.අද (25) දවස පුරා ඉත්තපාන කලාපයේ පිරිත් සජ්ඣායනා කොට උඩුගම ශ්‍රී සුවිසුද්ධාරාම විහාරස්ථානයේදී අටවිසි බෝධි පූජා වැඩසටහන්, භක්ති ගීත සංදර්ශනයන් හා ධර්ම දේශනා වැඩසටහනක් පැවැත්වේ.මාවනැල්ලමාවනැල්ල කෙරමිණිය සමස්ත ලංකා පාරම්පරික ආයුර්වේද වෛද්‍ය විද්‍යාලයාධිපති සහ මාවනැල්ල එක්සත් බෞද්ධ සංගමයේ සභාපති කෙහෙල්පන්නල චන්දානන්ද හිමියන්ගේ අනුශාසනා පරිදි මාවනැල්ල එක්සත් බෞද්ධ සංගමය මඟින් වසරක් පාසා නොකඩවා පවත්වාගෙන එනු ලබන මාවනැල්ල වෙසක් පෙරහර අද (25) වෙනි දින රාත්‍රී පැවැත්වේ.උතුවන්කන්ද බෞද්ධ මන්දිරය අසලින් පෙරහර පටන්ගෙන කොළඹ, මහනුවර මහාමාර්ගයේ මාවනැල්ල නගරය හරහා වීදි සංචාරය කොට බෙලිගම්මන පොත්ගුල් විහාරය කරා ගෙවැදීමට නියමිතය.හෙම්මාතගමහෙම්මාතගම කෙහෙල්පන්නල පබ්බතාරාම විහාරස්ථානයේ වෙසක් තොරණක් සහ පටාචාරා කතාපුවත නිරූපණය කෙරෙන වෙසක් පහන් කූඩුවක් 28 දක්වා ප්‍රදර්ශනය කිරීමට කටයුතු සූදානම් කර ඇත.හොරණහොරණ පොදු වෙළෙඳ සංගමය 16 වන වරටත් ඉදිකරනු ලබන වෙසක් තොරණ ලබන 29 දක්වා හොරණ සුපිරි වෙළෙඳසල ඉදිරිපිටදී ප්‍රදර්ශනය ;කරේ. ආනන්ද තෙරුන් හා සැඩොල් ස්ත්‍රිය නමැති කථා වස්තුව මෙම තොරණින් ඉදිරිපත් කෙරේ.පානදුරපානදුර – පල්ලිමුල්ල ප්‍රජා සංවර්ධන පදනම මගින් වාර්ෂිකව පවත්වාගෙන යන කහබත් සහ අයිස්ක්‍රීම් දන්සල අද (25) පැවැත්වේ.රඹුක්කනඇදුරාපොත දේවානන්ද විහාරස්ථ දායක සභාව ඉදිරිපත් කරන සම්බුලා ජාතකය රැගත් තොරණ 25 (අද), හෙට (26), අනිද්දා (27) දිනවල ඇදුරාපොත දේවානන්ද විහාරස්ථානයේදී ප්‍රදර්ශනය කෙරේ.රඹුක්කන සීමාසහිත කිණිගොඩ කෝරළේ සමුපකාර ඉඩම් උකස් බැංකුව මගින් සංවිධානය කරන රඹුක්කන වෙසක් කලාපය එම බැංකු පරිශ්‍රය හා රඹුක්කන කීර්තිරත්නාරාම විහාරය හා දියසුන්නත කීර්ති ශ්‍රී රාජසිංහ පිරිවෙන් විහාරස්ථානය ආශ්‍රිතව පැවැත්වේ.මාදන එක්සත් සංසදය මඟින් ප්‍රථම වරට සංවිධානය කරන වෙසක් මහා පහන් කූඩුව අද (25) හා හෙට (26) දිනයන්හිදී මාදන වෙල්යාය අසලදී ප්‍රදර්ශනය කෙරේ.මෙහිදී දිනපතා විරිඳු මගින් බෞද්ධ ජාතක කතා ඉදිරිපත් කෙරෙන අතර, පරිවාර කූ®ඩු හා විදුලි බුබුළු රැසකින් පහන් කූ®ඩුව ආලෝකවත් කෙරේ.ගම්පහගම්පහ ප්‍රධාන නගරයේ තොරණ 2 ක් ප්‍රදර්ශනය කරන අතර අස්ගිරිය තොරණ 29 වැනිදා දක්වා ප්‍රදර්ශනය කෙරේ.ගම්පහ මාර්කට් වීදියේ තරුණ කැල ප්‍රථම වරට සංවිධානය කරන මහා බත් දන්සැල හෙට (26) සවස 5.00 සිට ගම්පහ දුම්රියපොළ අසල මාර්කට් වීදියේ දී පැවැත්වේ.උදම්මිටඋදම්මිට උත්තමාරාම පුරාණ විහාරාධිපති අතිපූජ්‍ය උදම්මිට අස්සජීතිස්ස මාහිමිපාණන්ගේ අනුශාසනා පරිදි විහාරස්ථ ධර්ම විජය බෞද්ධ සංගමය දහවන වරටත් ඉදිරිපත් කරන අපණ්ණක ජාතකය විදහා දක්වන වෙසක් තොරණ 24 දින සිට 28 දක්වා ප්‍රදර්ශනය කෙරේ.වාද්දුවවාද්දුව වෙළෙඳපොළේ සහ වාද්දුව සමුද්‍රාරාම විහාර භූ®මියේ ද වෙසක් තොරණ ප්‍රදර්ශනය කෙරේ.පානදුරපානදුර ගල්ගොඩ ශශ්‍රී මහා විහාරස්ථානයේ පැවැත්වෙන වෙසක් පින්කම් මාලාව සතියක් පුරා පැවැත්වේ.සෑම දිනකම සවස 4 ට ධර්ම දේශනා ද පෙරවරුවේ ගිලන්පස බුද්ධ පූජාව ද පැවැත්වේ.පොළොන්නරුවපොළොන්නරුව ඓතිහාසික රන්කොත් මහා සෑයේ වෙසක් ආලෝක පූජාව මෙවරත් මේ මස 25 වැනි දින සවස 4ට පැවැත්වේ. රන්කොත් මහසෑයේ දායක කමිටුව මෙය සංවිධානය කරයි.වට්ටාරමඉඹුගස්දෙණිය සරත් ජීවානන්ද මහතා සංවිධානය කරන වෙසක් භක්ති ගීත වැඩසටහන අද (25) වට්ටාරම ශ්‍රී අරහන්ත මලියදේව රජමහා විහාරස්ථානයේදී පැවැත්වේ.කුණ්ඩසාලේමධ්‍යම පළාත් සභාව සහ ජනමාධ්‍ය හා තොරතුරු අමාත්‍යාංශය එක්ව සංවිධානය කරන ‘සදහම් සිසිල’ වෙසක් කලාපය වැඩසටහන අද (25) සහ හෙට (26) යන දිනවලදී මහනුවර කුණ්ඩසාලේදී පැවැත්වේ.මහනුවර මහියංගණ මාර්ගයේ තැන්නේකුඹුර මංසන්ධියේ සිට දිගන නගරය දක්වා කි.මීටර් 9ක දුරක් මේ වෙසක් කලාපයට ඇතුළත් වන අතර, මාර්ගය දෙපස පහන් කූඩු 1400ක් ප්‍රදර්ශනය කිරීමටත්, බොදු හැඟුම් ඔප්නංවන සැරසිලිවලින් වර්ණවත් කිරීමටත් සැලසුම් කර ඇත.මහවිලච්චියබුදුරජාණන් වහන්සේගේ අසිරිමත් තෙමඟුල වෙනුවෙන් අද සහ හෙට මහවිලච්චිය යාය 03, ශ්‍රී සුදර්ශනාරාමය කේන්ද්‍ර කර ගනිමින් ආමිස හා ප්‍රතිපත්ති පූජාවන්ට මුල්තැන දෙමින් වෙසක් කලාපයක් එම ප්‍රදේශයේ රාජ්‍ය ආයතන, ස්වේච්ඡා සංවිධාන, දහම් පාසලේ දූ දරුවන් එක්ව සංවිධානය කර ඇත.බුලත්කොහුපිටියසම්බුදු තෙමඟුල නිමිතිකර බුලත ්කොහුපිටිය ප්‍රදේශයේ වෙසක් කලාපය අද (25) දවස පුරා පන්නල පුරාණ විහාරස්ථානයේදී පැවැත්වේ.තංගල්ල2013 වසරේ වෙසක් කලාපය තංගල්ල නගරය කේන්ද්‍ර කර තංගල්ල මහින්ද රාජපක්ෂ ක්‍රීඩාංගණයේදී 26 දක්වා පැවැත්වේ.බද්දේගමවෙසක් පුර පෝය නිමිත්තෙන් බද්දේගම නගරය සිට සන්දරවල දක්වා වෙසක් කලාපයක් බවට පත්කොට ඇත.බද්දේගම ප්‍රාදේශීය සභාව, බද්දේගම ප්‍රාදේශීය ලේකම් කාර්යාලය, බද්දේගම පොලිසිය හා සියලු රාජ්‍ය හා රාජ්‍ය නොවන ආයතන එක්වී ඇත.අද (25) සහ 26 යන දින තුන දිවා රාත්‍රී මහා බත් දන්සල පවත්වනු ලබන්නේ බද්දේගම ප්‍රාදේශීය සභා සභාපති අනුර නාරාංගොඩ මහතාගේ ප්‍රධානත්වයෙනි.මාතරමෙවර වෙසක් උත්සව සමයේ මාතර බන්ධනාගාරයට අනුබද්ධිතව විශේෂ වෙසක් කලාපයක් 27දා දක්වා පැවැත්වෙන බව බන්ධනාගාර හා පුනරුත්ථාපන අමාත්‍ය චන්ද්‍රසිරි ගජධීර මහතා කියයි.පසුගිය වෙසක් උත්සවයේ වැලිකඩ බන්ධනාගාරය පැවැත්වූ වෙසක් කලාපය මෙවර මාතර නගරය කේන්ද්‍ර කොට පැවැත්වේ.ලේනමලේනම අභිනවාරාම විහාරස්ථානයේ වාර්ෂිකව පවත්වන වෙසක් කලාපය මෙවරද 25, 26 යන දෙදින පැවැත්වීමට කටයුතු යොදා ඇත.විහාරාධිපති දේවාලේගම පඤ්චසතික හිමියන්ගේ අනුශාසනා පරිදි විහාරස්ථ දායක සභාව ලේනම තරුණ බෞද්ධ සමිතිය ඇතුළු ප්‍රදේශවාසීන් එක්ව විශේෂාංග රැසකින් යුතුව මෙවර වෙසක් කලාපය පැවැත්වේ.කරවනැල්ලවෙසක් උත්සවය නිමිත්තෙන් කරවනැල්ල වැන්දල ශ්‍රී විසුද්ධාරාම විහාරස්ථ විහාරාධිපති කෝරළතුන සහ පහතබුලත්ගම් දෙපළාතේ අස්ගිරි පාර්ශ්වයේ අනුනායක පුජ්‍ය හාල්යාලේ අරියවංශ නාහිමියන්ගේ අනුශාසනා පරිදි විහාරස්ථානයේදී දාන, ශීල, භාවනා, රාත්‍රී ධර්ම දේශනා, මල් පහන් පූජා පිංකම්ද පැවැත්වේ.බැතිමතුන් සඳහා බත් දන්සැලක් සහ මල් දන්සලක්ද විහාර භූමියේ දී අද (25) දින පැවැත්වේ.මහවිලච්චියමහවිලච්චිය ප්‍රාදේශීය ලේකම් කොට්ඨාසයේ මෙවර වෙසක් උත්සවය, මහවිලච්චිය, යාය 03, ශ්‍රී සුදර්ශනාරාම විහාරස්ථානයේදී පැවැත්වේ. අද දින වෙසක් කූඩු හා භක්ති ගීත තරගද ප්‍රාදේශීය ළමාරක්ෂණ හා සංවර්ධන කමිටුවේ මූලිකත්වයෙන් චිත්‍ර තරඟ, කථික තරඟ, රචනා, ගද්‍ය - පද්‍ය, තරග රැසක් ද පැවැත්වේ.සුදර්ශනාරාමාධිපති මාරක සුසීල හිමිපාණන්ගේ අනුශාසකත්වයෙන් විලච්චිය ප්‍රාදේශීය ලේකම් කාර්යාලය, පොලිසිය සියලු විහාරස්ථාන හා රාජ්‍ය නොවන හා ස්වේච්ඡා සංවිධාන රැසකගේ සහභාගිත්වයෙන් මේ වෙසක් උත්සවය පැවැත්වේ.රත්නපුරයරත්නපුර ශ්‍රී බෝධිරාජාරාම විහාරස්ථ මිණිපුර ජනසෙත පදනම් සංවිධානය වෙසක් පොහොය නිමිත්තෙන් විහාරස්ථ භූමිය වෙසක් කූඩුවලින් හා විදුලි බුබුළුවලින් අලංකාර කිරීමද, ආර්ථික අපහසුතා ඇති රත්නපුර නව නගරයේ සිරිසුමන ගමේ දරුවන් 70කට පොත් බෙදාදීම අද (25) සවස 3.00ටද, මිණිපුර ජනසෙත පදනම කඩල දන්සැලක් පැවැත්වීමට නියමිත බව අනුශාසක සුජාත හිමියෝ පැවසූහ.ගැටබරුවඓතිහාසික ගැටබරු රජමහා විහාරස්ථානයේ දී වෙසක් උත්සවය නිමිති කරගනිමින් (25) අද සහ හෙට (26) විශේෂ පිංකම් මාලාවක් පැවැත්වේ.සූරියවැවසූරියවැව ජාතික පාසලේ බෞද්ධ සංගමය මූලිකව මේ මස 30දා දක්වා වෙසක් සති වැඩසටහනක් ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305254</link>
    <topic>කතරගම වෙසක් කලාපය අදත්</topic>
    <author>ඊ. එච්. සෝමපාල – කතරගම විශේෂ</author>
    <content>කතරගම වෙසක් කලාපය මේ 23, 24, 25 යන දිනයන්හි පැවැත්වීමට කතරගම ප්‍රාදේශීය ශාසනාරක්ෂක බල මණ්ඩලය කටයුතු සංවිධානය කර ඇත.කතරගම ප්‍රදේශයට පිවිසෙන 87’ ගම්උදාව වෙනුවෙන් ඉදිකරන ලද ඔරලෝසු කණුව ආශ්‍රිතව දෙමගමුව ජනපදය නව නගරය දක්වා සැරසිලි කිරීම විදුලි ආලෝක කිරීම.කතරගම පූජා නගරයේ වල්ලිඅම්මා දේවාලයේ සිට කතරගම දේවාලය දක්වා වෙසක් කූඩු දහසක් (1000) ප්‍රදර්ශනය කිරීම ශ්‍රී අභිනවාරාම විහාරස්ථ ශ්‍රී සුගුණතිස්ස ආයුපාල දහම් පාසල මඟින් සිදුකරන අතර පූජා භූමිය සැරසිලි කර විදුලි බුබුළුවලින් ආලෝකමත් කිරීම රුහුණු කතරගම මහා දේවාලයේ ප්‍රධාන කාර්යාලය මඟින් සිදුකරනු ලබයි.කතරගම මහා දේවාලයේ සිට කිරිවෙහෙර දක්වා වෙහෙරවීදිය වෙසක් කූඩු ප්‍රදර්ශනය කර විදුලි ආලෝකයෙන් ආලෝකමත් කිරීම කිරිවෙහෙර රාජමහා විහාරස්ථ, ශ්‍රී ආනන්ද රේවත දහම් පාසල මඟින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305255</link>
    <topic>පාසල් ගුරුවරියගේ බැංකු ගිණුමෙන්ලක්‍ෂ 3ක් ඉස්සූ ගුරු මිතුරිය රිමාන්ඩ්</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>පාසල් ගුරුවරියකගේ බැංකු ගිණුමෙන් ව්‍යාජ අත්සන් යොදා රුපියල් 3,80,000/- ක මුදලක් වංචා කළ ඇගේ මිතුරු ගුරුවරියක් ලබන 27 දක්වා රිමාන්ඩ් බන්ධනාගාර ගතකරන ලෙස ත්‍රිකුණාමල ප්‍රධාන මහේස්ත්‍රාත් යූ. එල්. ඒ. අස්හාර් මහතා නියම කළේය.මෙසේ රිමාන්ඩ් බන්ධනාගාර ගතකළේ ත්‍රිකුණාමලය ප්‍රධාන පෙළේ මහා විද්‍යාලයක ඉංශ්‍රීසි උගන්වන නුවරඑළිය පදිංචි ආර්. එම්. එච්. එන්. මධුෂානි ප්‍රියදර්ශනී නමැති අයෙකි.වංචා සහගත ලෙස ලබාගත් මුදල කුණ්ඩසාලේ ප්‍රදේශයේ මෙවර අ. පො. ස. (උසස් පෙළ) විභාගයට පෙනී සිටීමට නියමිත පාසල් පෙම්වතාට ලබා දී තිබූ අතර ඔහු එම මුදලින් යතුරුපැදියක් මිලදීගෙන ඇති බව එම පාසල් පෙම්වතා ද අධිකරණයට ඉදිරිපත් කරමින් වරාය පොලිසිය පැවැසීය.මෙවර උසස් පෙළ විභාගයට පෙනී සිටින සිසුවාගේ විභාගය සැලකිල්ලට ගෙන සැකකාර සිසුවා රුපියල් ලක්‍ෂයක ශරීර ඇප මත මුදාහරින ලෙස මහේස්ත්‍රාත්වරයා පොලිසියට නියම කළේය.වරාය පොලිස් ස්ථානාධිපති ප්‍රධාන පොලිස් පරීක්‍ෂක උපාලි බී. නාරම්පනාව මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්‍ෂක දිනේෂ් අංජුල, පොලිස් සැරයන් (27604) ජයසුන්දර යන මහත්වරු සැකකරුවන් අධිකරණය වෙත ඉදිරිපනත් කර කරුණු වාර්තා කළේ පොලිස් සැරයන් (58527) දයාරත්න, පොලිස් කොස්තාපල් (78716) රොෂාන් නිලධාරීහු පරීක්‍ෂණ කටයුතුවලට සහය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305256</link>
    <topic>දහඅට රියන් සමාධි බුද්ධ ප්‍රතිමාවහන්සේ නිරාවරණය කරයි</topic>
    <author>ඡායාරූපය - ගාමිණී රණසිංහ</author>
    <content>මහනුවර ශ්‍රී සම්බුද්ධාලෝක සමාධි පදනම අභිනවයෙන් ඉදි කරන ලද දහ අට රියන් සමාධි බුද්ධ ප්‍රතිමා වහන්සේ නිරාවරණය කිරීමේ උළෙල පෙරේදා (23 දා) මහනුවර දුම්රිය ස්ථානය අසලදී සිදු කෙරුණි.මල්වතු පාර්ශ්වයේ අනුනායක අතිපූජ්‍ය දිවිල්කුඹුරේ විමලධම්ම නාහිමිපාණන් විසින් දහඅට රියන් සමාධි බුද්ධ ප්‍රතිමාවහන්සේ නිරාවරණය කළ අයුරු. අස්ගිරි පාර්ශ්වයේ ලේඛකාධිකාරී ආණමඩුවේ ධම්මදස්සි, මල්වතු පාර්ශ්වයේ ජ්‍යෙෂ්ඨ කාරක සංඝ සභික අළුත්ගම ධම්මානන්ද, ශ්‍රී සම්බුද්ධාලෝක විහාරයේ විහාරාධිපති හා සමාධි පදනමේ සභාපති රාවණාඇල්ලේ පඤ්ඤාමෝලි යන හිමිවරුන් ද, මධ්‍යම පළාත් ආණ්ඩුකාර ටිකිරි කොබ්බෑකඩුව , ප්‍රධාන අමාත්‍ය සරත් ඒකනායක, දියවඩන නිලමේ ප්‍රදීප් නිලංග දෑල යන මහත්වරුන් ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=r1305257</link>
    <topic>අවිගත් තිදෙනෙක් ඇවිත් ලක්ෂ 5ක ගම්මිරිස්පැහැරගෙන ගිහින්</topic>
    <author>ඌව -වෙල්ලස්ස විශේෂඩී. එස්. ගුණතිලක</author>
    <content>බුත්තල මහගොඩයාය ප්‍රදේශයේ පිහිටි ගම්මිරිස් මිලදී ගැනීමේ හා වියළීමේ ගබඩාවකට ඊයේ (24) අලුයම කඩාවැදුණු අවිගත් කණ්ඩායමක් රුපියල් පන්ලක්ෂ තිස්පන්දහසක සහ රුපියල් හැටපන් ලක්ෂයක් පමණ වටිනා ගම්මිරිස් කොල්ලකා පලාගොස් ඇත.රාත්‍රී 12.00 – 1.00 අතර කාලයේ දී පොලිසියෙන් යැයි පවසමින් ඇතුළු වී ඇති අවිගත් තිදෙනකු, තමුසෙලා ගම්මිරිස් සමඟ ගංජා කොළඹට ගෙනයන බවට පොලිසියට තොරතුරු ලැබී තිබෙනවා. ඒ නිසා ගබඩාව සහ කාර්යාලය පරීක්ෂා කළ යුතු බව සඳහන් කර ඇත.එහි සේවය කළ සේවකයන් අටදෙනා කැඳවා ඒ අය ළඟ තිබූ ජංගම දුරකථන කොල්ලකරුවන් ඔවුන්ගේ භාරයට ගෙන සේවකයන් අටදෙනාගේ මුඛ ප්ලාස්ටර් අලවා වසා තිබේ. ඔවුන් ලවා ගෝනිවලට දමා නොතිබූ ගම්මිරිස් ගෝනිවලට දමා ගෝනිකර තිබූ ගම්මිරිස් ගෝනි ඇතුළු ගෝනි 150ක් කොල්ලකරුවන් ගෙන්වා ට්‍රක්රථ දෙකකට පටවාගෙන පලාගොස් ඇත.මේ ගම්මිරිස් මිලදී ගැනීමේ මධ්‍යස්ථානය පවත්වාගෙන ගිය මැදගම 10 කණුව පදිංචි මොහොමඩ් අබ්දුල් නමැති අය මේ පිළිබඳ පොලිසියට පැමිණිලි කර තිබේ. ඌව පළාත් නියෝජ්‍ය පොලිස්පති රෝෂාන් ප්‍රනාන්දු, මොනරාගල පොලිස් අධිකාරී ලයනල් ගුණතිලක මහත්වරුන්ගේ උපදෙස් පිට මොනරාගල සහකාර පොලිස් අධිකාරී අශෝක විජේරත්න මහතාගේ උපදෙස් පිට බුත්තල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305251</link>
    <topic>තමිල්නාඩු මහඇමැතිනි‍යගේ අනුවණ තීන්දුවෙන් ආසියානු ක්‍රීඩකයන්ට ලෝක ශූරතාවලියත් අහිමියි</topic>
    <author>ප්‍රින්ස් ගුණසේකර</author>
    <content>තමිල්නාඩු මහ ඇමැතිනි ජයලලිතා ජෙයරාම් මහත්මිය ක්‍රීඩාව හරහා දේශපාලනය කිරීමට යෑමෙන් ආසියාවේ රටවල් 42ක ප්‍රබල මලල ක්‍රීඩක ක්‍රීඩිකාවෝ බලවත් අපහසුතාවකට පත්ව සිටිති.ඉන්දියාවේ චෙන්නායිහිදී ආසියානු මලල ක්‍රීඩා ශූරතාවලිය පැවැත්වීමට සියල්ල සුදානම් වෙද්දී හදි‍සියේම එය අවලංගු කිරීමට ජයලලිතා මහත්මිය තීරණය කිරීමෙන් ලෝක ශූරතාවලියට සුදුසුකම් ලබාගැනීමේ අවස්ථාද ආසියාවේ මලල ක්‍රීඩක ක්‍රීඩිකාවන්ට අහිමිවී යන තත්ත්වයක් උදාවී ඇත.අගෝස්තු මාසයේ මොස්කව් හී පැවැත්වෙන ලෝක ශූරතාවලියට සහභාගීවන ආසියාවේ ක්‍රීඩක ක්‍රීඩිකාවන් ලෝක ශූරතාවට අවශ්‍ය පරිසාධන මට්ටම ජුලි මස 31වැනිදාට පෙර සපුරාගත යුතු හෙයින් ආසියානු මලල ක්‍රීඩා ශූරතාවලිය එකම ඉලක්කය වී තිබුණි.තමිල්නාඩු මහ ඇමැතිනිය නිසා කල්දැමුණු චෙන්නායි ශූරතාවලිය වෙනත් ස්ථානයකදී ජුලි 31වැනිදාට පෙර පැවැත්වීමට නොහැකිවුවහොත් ආසියාවේ මලල ක්‍රීඩක ක්‍රීඩිකාවන්ගේ සියලු සිහින බිඳ වැටෙනු ඇත.ආසියානු මලල ක්‍රීඩා ශූරතාවලිය ඉන්දියාවේම නවදිල්ලි හෝ පුනේ නගරවලදී පැවැත්වීමට ඉන්දීය මලල ක්‍රීඩා බලධාරීහු පසුව තීරණය කර තිබුණද, එයද ඉටු නොවන තත්ත්වයක් දැන් උදාවී තිබේ.ආසියානු මලල ක්‍රීඩා ශූරතාවලිය ඉන්දුනිසියාවේ පවත්වන ලෙස ආසියානු සංගමය ඉල්ලීම් කළද යහපත් ප්‍රතිචාරයක් ලැබී නොමැති බව වාර්තා වේ.වසර දෙකකට වරක් පැවැත්වෙන ආසියානු මලල ක්‍රීඩා ශූරතාවලියේ වැදගත්කම සලකා ආසියාවේ සියලු රටවල් හොඳ සුදානමකින් පසුවු අතර ශ්‍රී ලංකාව පසුගිය වසරේ සිට පුහුණු සංචිත ආරම්භ කළේය.නිලවරණයට ශ්‍රී ලංකාවෙන් 3ක්මේ අතර ආසියානු මලල ක්‍රීඩා සම්මේලනයේ තනතුරුවලට ශ්‍රී ලංකාවෙන් තිදෙනකු තරග කිරීමට සුදානමින් පසුවේ.විධායක කමිටු සාමාජිකයෙකු ලෙස ශ්‍රී ලංකා මලල ක්‍රීඩා සංගමයේ ලේකම් ප්‍රේමා පින්නවල මහතා තරග කිරීමට බලාපොරොත්තුවන අතර කාන්තා අනු කමිටුවට ඔලිම්පික් ශූරී සුසන්තිකා ජයසිංහ මහත්මිය හා මාර්ග ධාවන හා රට දිවීමේ අනු කමිටුවට මලල ක්‍රීඩා සංගමයේ උප සභාපති හා මාධ්‍ය ප්‍රකාශක ජී.එල්.එස්.පෙරේරා මහතා තරග වදිති.මෙයින් ප්‍රේමා පින්නවල හා ජී.එල්.එස්.පෙරේරා යන මහත්වරු මෙයට කලින්ද එම තනතුරුවලට පත්ව අත්දැකීම් ලබා තිබේ.ශ්‍රී ලංකා මලල ක්‍රීඩා සංගමයේ උප සභාපතිනි සුසන්තිකා ජයසිංහ මහත්මිය පළමුවරට ආසියානු සම්මේලනයේ තනතුරකට තරග වැදීම විශේෂත්වයකි.ලබන ජුලි මාසයේදී ආසියානු මලල ක්‍රීඩා සම්මේලනයේ නිලවරණය ආසියානු මලල ක්‍රීඩා ශූරතාවලියට සමගාමීව පැවැත්වීමට කටයුතු යොදා තිබුණි.ආසියානු මලල ක්‍රීඩා නිලවරණයද නියමිත දිනට පැවැත්වීමට නොහැකිව ඇත්තේ තමිල්නාඩු මහ ඇමැතිනියගේ හදිසි විරෝධය හේතුවෙනි. ආසියානු මලල ක්‍රීඩා සංගමයේ 40වැනි සංවත්සරය මේ වසරට යෙදී තිබීම හේතුවෙන් චෙන්නායිහිදී නිලවරණය හා මලල ක්‍රීඩා ශූරතාවලිය උත්සවශ්‍රීයෙන් පැවැත්වීමට ආසියානු සම්මේලනය අදහස් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305252</link>
    <topic>පාපන්දු විධායක සභාවෙන් සභාපතිට කකුල් මාට්ටුවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ විධායක සභාවේ ඇතැම් නිලධාරීන් ක්‍රීඩාව දියුණු කිරීමට යන ගමනේදී බාධා පමුණුවන බව සභාපති රංජිත් රුද්‍රිගු මහතා චෝදනා කරයි. ක්‍රීඩා ඇමැති මහින්දානන්ද අලුත්ගමගේ මහතා මුලසුනේ සිටියදී පාපන්දු සම්මේලනයේ විධායක නිලධාරීන් හා පාපන්දු ලීග් ප්‍රධානීන් ඇමැතූ සභාපති රංජිත් රුද්‍රිගු මහතා පැවැසුවේ තම ඉලක්කයට බාධා නොකර සියලු දෙනා එක්ව උදව් කළ යුතු බවයි.“විධායක සභාවට පත්වු අය වැඩ කළ යුතුයි. නිකම් රැස්වීමට ඇවිත් පැටිස් එකයි තේ එකයි බීලා පුටු රත්කරන අය මට ඕනේ නැ.සමහරෙක් තවමත් කකුල් මාට්ටු දාන්න හදනවා. මා කකුල් මාට්ටුවට උඩින් මේ දිනවල පැනලා යනවා. තාම කාවවත් පාගන්න කල්පනා කරලා නැ” රුද්‍රිගු මහතා අනතුරු ඇඟවීමක් ද කළේය.“පාපන්දු ක්‍රීඩාවට ආදරේ නම් කළ යුත්තේ කැපවී වැඩ කරන එකයි. එහෙම බැරි කෙනෙක් ඉන්නවා නම් විධායක සභාවෙන් මහත්මයෙක් සේ ඉවත්විය යුතුයි. කිරි කළයක් දොවලා ගොම බින්දුවක් දානවා වගේ වැඩ කළ යුතු නැ. මගේ විධායක සභාවේ නිලධාරීන් ගොම බින්දුවක් වෙන්න එපා කියා ඉල්ලීමක් කරනවා” යනුවෙන්ද පැවැසීය.ඉදිරි කාලයේදී පාපන්දු ලීගවල ක්‍රියාකාරිත්වයට අදාල ව්‍යාවස්ථා වෙනසක් සිදු කිරීමට ද ශ්‍රී ලංකා පාපන්දු සම්මේලනයේ අවධානය යොමුවී තිබේ. සෑම පාපන්දු ලීගයකටම ක්‍රීඩා සමාජ 5ක් ක්‍රියාකාරීව පවත්වාගෙන යෑම අනිවාර්ය බව පාපන්දු සභාපතිවරයා සඳහන් කළේය.මොනරාගල, හම්බන්තොට, කතරගම, බිබිල, මහියංගන ආදී ප්‍රදේශ ඇතුලු ස්ථාන කිහිපයක පාපන්දු ලීග ක්‍රියාත්මක නොවන හෙයින් ඒ පිළිබඳ අවධානය යොමු කළ යුතු බවද රංජිත් රුද්‍රිගු මහතා අවධාරණය කළේය.“හලාවත, මඩකලපුව හා බලංගොඩ වැනි ප්‍රදේශවල පාපන්දු ක්‍රීඩාව මැරිලා. රටේ අභ්‍යන්තරයේ ලීග් ආරම්භ වී නැ. සමහර ලීග් පිහිටුවාගෙන තිබෙන්නේ ඡන්ද ගන්න විතරයි. ඉදිරියේදී මේ තත්ත්වය මුළුමනින්ම වෙනස් කරනවා” පාපන්දු සභාපතිවරයා පොරොන්දු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305253</link>
    <topic>වත්තේගම බාලිකාවට ක්‍රිකට් ශූරතාවක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර අධ්‍යාපන දෙපාර්තමේන්තුව සංවිධාන කළ මධ්‍යම පළාත් බාලිකා සැහැල්ලු පන්දු ක්‍රිකට් තරගාවලියේ ශූරතාව දිනාගැනීමට වත්තේගම බාලිකා විදුහල සමත්විය.කටුගස්තොට සාන්ත අන්තෝනි බාලිකා විදුහල් ක්‍රීඩාංගණයේ පසුගියදා පැවැති මේ තරගාවලියේ අනුශූරතාව හිමිකර ගත්තේ පොරමඩුල්ල විද්‍යාතර විදුහලයි. මහනුවර, නුවරඑළිය සහ මාතලේ දිස්ත්‍රික් නියෝජනය කරමින් කණ්ඩායම් 30කගේ සහභාගිත්වයෙන් පැවැති තරගාවලියේ පසුගිය වසරේ ශූරියන් වු මහමායා බාලිකා විදුහලට මෙවර තෙවැනි ස්ථානය හිමිවීම විශේෂ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305254</link>
    <topic>පොල්පිතිගම ජාතික පාසලට කොට්ඨාස ශූරතාව</topic>
    <author>කටුපොත විශේෂ</author>
    <content>පොල්පිතිගම අධ්‍යාපන කොට්ඨාස අන්තර් පාසල් මලල ක්‍රීඩා ශූරතාව අත්කර ගැනීමට පොල්පිතිගම ජාතික පාසල සමත්විය. එහි අනුශූරතාව පන්සියගම මහා විද්‍යාලය හිමිකර ගත්තේය.තරගාවලිය පසුගියදා පොල්පිතිගම ජාතික පාසල් ක්‍රීඩාංගණයේදී පැවැත්විණි.එල්ලේ බාලක-1.අඹගස්වැව ම.වි, 2.පොල්පිතිගම ජා.පා, බාලිකා-1.අඹගස්වැව ම.වි, 2.මාපේගමුව ම.වි. ක්‍රිකට් බාලක-1.පොල්පිතිගම ජා.පා, 2.මාපේගමුව ම.වි, බාලිකා-1.තලාකොල වැව ක.වි, පල්ලේකැලේ ක.වි.වොලිබෝල් බාලක-අවු.15න් පහළ-1.මඩහපොල මහින්ද ම.වි, 2.මඩිතියගොල්ල ක.වි, 17න් පහළ-1.තරුණගොල්ලෑගම කි.වි, 2.මඩහපොල මහින්ද ම.වි, 19න් පහළ-1.මකුල්පොත ම.වි, 2.පන්සියගම ම.වි, බාලිකා අවු.15න් පහළ-1.මඩහපොලකන්ද ක.වි, 2.මාපේගමුව ක.වි, අවු.17න් පහළ-1.මඩිතියගොල්ල ක.වි, 2.පන්සියගම ම.වි, අවු.19න් පහළ-1.කෝරුවැව ම.වි, 2.මඩහපොල මහින්ද ම.වි.නෙට්බෝල් අවු.15න් පහළ-1.පොතුවිල ශ්‍රී පැරකුම් ම.වි, 2.කුඹුක්කඩවල ම.වි, අවු.17න් පහළ-1.මඩිතියගොල්ල ක.වි, 2.තලා‍කොලවැව ම.වි, අවු.19න් පහළ-1.පන්සියගම ම.වි, 2.කෝරුවැව මහනාම ම‍.වි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305255</link>
    <topic>‍ෙකෟෂාන්-ගිම්හානී ජර්මනියට යති</topic>
    <author/>
    <content>වසර 2014 නැංජින් හී පැවැත්වීමට නියමිත ලෝක යොවුන් ඔලිම්පික් ශූරතාවලියට සුදුසුකම් ලබාගැනීමේ අරමුණින් වෙඩි තැබීමේ ක්‍රීඩක ‍ෙකෟෂාන් සමරනායක හා ගිම්හානි ලිවේරා ජර්මනිය බලා පිටත්වෙති.ජර්මනියේදී ජුනි 2 සිට 9දක්වා පැවැත්වෙන අන්තර්ජාතික කනිෂ්ඨ වෙඩි තැබීමේ තරගාවලියට සහභාගීවන ‍ෙකෟෂාන් හා ගිම්හානී එහිදී අවශ්‍ය පරිසාධන මට්ටම කරා ලගාවීමට බලාපොරොත්තුවෙන් පසුවෙති.ගිම්හානි මීගමුව ආවේ මරියා විදුහලෙන් ක්‍රීඩාවට අවතීර්ණවී කනිෂ්ඨ ජාතික ශූරතාවලියේදී මීටර් 100 වායු පිස්තෝල අංශයෙන් රන් පදක්කම දිනාගත්තාය. 16 හැවිරිදි ගිම්හානී ලිවේරා වෙඩි තැබීමේ ඉසව්වලදී දක්ෂතා රැසක් දක්වා තිබේ.12හැවිරිදි ‍ෙකෟෂාන් සමරනායක මීගමුව සාන්ත නිකොලොස් ජාත්‍යන්තර පාසලේ ශිෂ්‍යයකුවන අතර මීගමුව රයිෆල් සංගමය සංවිධානය කළ විවෘත තරගාවලියේ කනිෂ්ඨ අංශයේ රන් පදක්කම දිනා ගත්තේය. ඔහු වෙඩි තැබීමේ ඉසව්වල දක්ෂතා රැසක් අත්කරගෙන ඇත. ලබන වසරේ පැවැත්වීමට නියමිත ‍යොවුන් ඔලිම්පික් තරගාවලියට ශ්‍රී ලංකාවෙන් කිසිදු ක්‍රීඩකයෙකු තවමත් සුදුසුකම් ලබා නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305256</link>
    <topic>පාසල් හෑන්ඩ්බෝල් ශූරතාව වේල්ස් කුමරුවන්ට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් හෑන්ඩ්බෝල් සංගමය තුන්වැනි වරටත් මෙහෙයවූ නියෝ අභියෝගතා කුසලාන අවුරුදු 20න් පහළ අන්තර් පාසල් බාලක බාලිකා හෑන්ඩ්බෝල් තරගාවලියේ බාලක ශූරතාව අත්කර ගැනීමට වේල්ස් කුමර විදුහල සමත්විය.අවසන් මහා තරගයේදී ඔවුන් වෙතින් තරග වට 5-4ක් ලෙස පරාජයට පත්වූයේ පසුගිය වසරේ ශූරයන් වූ ඩී.එස්.සේනානායක විදුහල් කණ්ඩායමය.තරගාවලියේ බාලිකා ශූරතාව හිමිවූයේ තරග වට 6-1ක් ලෙස අනුලා විදුහල පරාජයට පත්කළ ගලේවෙල මැදබැද්ද විදුහල් කණ්ඩායමටය.වේල්ස් කුමර විදුහල් පිටියේ දී පසුගියදා පැවැති මේ තරගාවලියට බාලක කණ්ඩායම් 16ක් සහ බාලිකා කණ්ඩායම් 8ක් සහභාගි වූහ. තරගාවලියේ පළඟ බාලක ශූරතාව දිනා ගැනිමට ගලේවෙල සාන්ත අන්තෝනි විදුහල සමත්වූ අතර එහි බාලිකා ශූරතාව දේවි බාලිකා 'ඒ' කණ්ඩායමට හිමිවිය.ඩී.එස්.සේනානායක විදුහල් 'බී' කණ්ඩායමට බඳුන බාලක ශූරතාවත්, කොටහේන යහපත් එ‍ඬේරාගේ කන්‍යාරාමයට බාලිකා ශූරතාවත් හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=s1305257</link>
    <topic>මහනුවර ක්‍රීඩා ශූරතාමහමායා-ත්‍රිත්ව දිනති</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර අධ්‍යාපන කලාප ජවන හා පිටිය තරගාවලියේ බාලිකා ශූරතාව දිනාගැනීමට මහමායා විදුහල සමත් වු අතර බාලක ශූරතාව ත්‍රිත්ව විදුහල විසින් දිනාගත්තේය. මහමායා විදුහල ලකුණු 314ක් ලබාගත් අතර ත්‍රිත්ව විදුහල ලකුණු 324ක් ලබාගැනීමට සමත්විය.මේ තරගාවලියේ බාලිකා/බලක අනුශූරතා පිළිවෙළින් මහනුවර උසස් බාලිකාවට සහ සාන්ත සිල්වෙස්තර විදුහලට හිමිවිය.‍මාතලේ බර්නාඩ් අලුවිහාරේ ක්‍රීඩාංගණයේදී පැවැති අන්තර් ප්‍රාදේශිය ලේකම් කොට්ඨාස වොලිබෝල් තරගාවලියේ පිරිමි ශූරතාව රත්තොට කොට්ඨාසයටත්, කාන්තා ශූරතාව අඹන්ගහ කෝරලේ ප්‍රාදේශිය ලේකම් කොට්ඨාසයටත් හිමිවිය‍.පිරිමි අවසන් මහා තරගයේදී මාතලේ කණ්ඩායම වට 2-0කින් පරාජය කිරීමට රත්තොට ප්‍රාදේශිය ලේකම් කොට්ඨාස පිල සමත්වුයේ ලකුණු 25-15 සහ 25-12ක් ලෙසිනි. ශූරතාව දිනු රත්තොට පිල චන්දන මුණසිංහ විසින්ද මාතලේ පිල සජිත් වාසනා විසින් මෙහෙයවනු ලැබීය.අඹන්ගහ කෝරලේ කාන්තා කණ්ඩායම ශූරතාව දිනාගත්තේ ලකුණු 25-20, 22-25 සහ 25-23ක් ලෙස වට 2-1කින් පල්ලේපොල ප්‍රා.ලේ. පිල පරාජයට පත්කරමිනි. සුභාෂිණි දිල්රුක්ෂි ජයග්‍රාහී අඹන්ගහ කෝරලේ කණ්ඩායමටත්, දීප්ති සුගන්ධිකා පල්ලේපොල කණ්ඩායමට නායකත්වය ලබාදුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>25</day>
    </date>
    <link>http://www.dinamina.lk/2013/05/25/_art.asp?fn=f1305251</link>
    <topic>වෙසක් කියන්නේ සැණකෙළියක් නොවෙයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන ආගමික පසුබිම හා ආගම් අතර සහජීවනය ගොඩනැඟීම සඳහා ආණ්ඩුවේ වැඩපිළිවෙළ හා වෙසක් මංගල්‍යය මේ සඳහා යොදාගත හැකි ආකාරය පිළිබඳ ව නියෝජ්‍ය ඇමැති එම්. කේ. ඒ. ඩී. එස්. ගුණවර්ධන මහතා සමඟ සිදුකළ සාකච්ඡාවකි මේ.මෙවර වෙසක් මංගල්‍යයේ දී ජනතාව කටයුතු කළ ආකාරය හා එමඟින් බුදු දහමේ වර්ධනය හා තිර පැවැත්ම උදෙසා ලැබී ඇති සහයෝගය හා ජනතා උනන්දුව පිළිබඳ ව පැහැදිලි කිරීමක් කළ හැකි ද?වෙසක් මංගල්‍යය කියන්නේ අපේ රටේ අතිශය පූජනීය හා වැදගත් ජාතික උත්සවයක් විදිහට හඳුන්වා දෙන්න පුළුවන්. මේ වැදගත් ජාතික උත්සවයේ දී අප මූලික කර ගත යුත්තේ උත්සවයක් නොව බුදුහිමියන් දේශනා කළ දහම හා ප්‍රතිපත්ති අනුගමනය කිරීමයි.එමඟින් තමයි බුදු දහම තුළින් අප වෙත ලබා දී ඇති ධර්මයේ අර්ථය ලබා ගැනීමට පුළුවන්කම ලැබෙන්නේ. බුදු දහමත් එහි අර්ථයත් තේරුම් ගැනීම තමයි කළ යුත්තේ.මේ මූලික දේ සිතේ තබාගෙන තමයි අප වෙසක් මංගල්‍යයට සූදානම් විය යුත්තේ. බුදුදහම අනුව කටයුතු කළ යුත්තේ. වෙසක් මංගල්‍යයේ මූලික අරමුණ විය යුත්තේ එයයි. අප ප්‍රතිපත්ති පූජාව ලෙස හඳුන්වන්නේත් මෙයම තමයි.ඒත් අද ප්‍රතිපත්ති පූජාවට වඩා ඉදිරියට පැමිණ තිබෙන්නේ ආමිස පූජාවයි. මේ ගැන ඔබේ අදහස පැහැදිලි කළ හැකි ද?ආමිස පූජාව නරක දෙයක්වත් වැරැදි දෙයක්වත් නොවෙයි. ඒත් අප මූලිකත්වය ලබාදිය යුත්තේ කුමකට ද කියන කරුණ සොයා බැලිය යුතුයි. ප්‍රතිපත්ති පූජාව නිසි ලෙස ඉටු කරන අතර ආමිස පූජාව වෙත අවධානය යොමු කිරීමේ වරදක් නැහැ. කොහොමත් ආගමික ආයතනයක් පවත්වාගෙන යද්දි ආමිස පූජාවටත් ඉඩක් තිබිය යුතු යි. ඒත් එමඟින් ප්‍රතිපත්ති පූජාවට බාධා එල්ල නොවිය යුතුයි යන අදහස තමයි මා දරන්නේ.ඒ ගැන වැඩිදුර පැහැදිලි කිරීමක් කළ හැකි ද?වෙසක් උත්සවය කියන්නේ ආගමික උත්සවයක් බව මා මීට පෙරත් සඳහන් කළා. ඒ තත්ත්වය තුළ මේ උත්සවයේ ගෞරවය හා ආගමිකත්වය ආරක්‍ෂා කළ යුතුයි. ඒක එහෙම කරන්නේ නැතිනම් වෙසක් උත්සවයේ ඇති වැදගත්කමත් ගෞරවයත් ගිලිහී යනවා.උදාහරණයක් විදිහට ගනිමු ඔළුබක්කන් නැටීම. මෙය කිසිසේත් ම වෙසක් උත්සවයට ගැළපෙන දෙයක් නොවෙයි. බුදුදහමේ ගෞරවය ආරක්‍ෂා කරන්නකුත් නොවෙයි. පහන් කූඩුවක් තොරණක් මඟින් බෞද්ධ ජනතාවට යම් ආගමික පණිවුඩයක් අදහසක් ලබාදෙන්න පුළුවන්. ඒත් ඔළුබක්කා වැනි දේවලින් එවැනි පණිවුඩයක් හෝ අදහසක් ලැබෙන්නේ නැහැ. ඒ නිසා බෞද්ධයන් විදිහට අප ආගමික දිනයක් ජාතික වැදගත්කමක් ඇති අවස්ථාවක වඩාත් සංයමශීලීව මේ දේවල් ගැන අවධානය යොමු කළ යුතුයි. එය එහෙම නොවුණොත් ආගමික හා සංස්කෘතික විදිහට අපටත් රටටත් හානියක් පමණයි සිදුවන්නේ.ඔබ කියන්නේ වෙසක් උත්සවයට උත්සව සිරියක් අනවශ්‍ය බවද?ආගමික උත්සවයක් කියන්නේ එක්තරා අන්දමක වෙනස් මුහුණුවරක් ගත යුතු දෙයක්. එවැන්නකට සැණකෙළි මුහුණුවරක් එකතු කරනවා නම් ඒක වැරැදියි. නිතරම අප මේ ගැන අවධානයෙන් යුතුව තමයි කටයුතු කළ යුත්තේ. ආගමික මුහුණුවරක් ගත් උත්සවයක් සැණකෙළියක් බවට පත් කරනවා නම් ඒක වැරැදි දෙයක් විදිහටයි අප සලකන්නේ.මේ තත්ත්වය පාලනය කිරීමට ආණ්ඩුවට යම් මඟ පෙන්වීමක් සිදුකරන්න බැරිද?අපට මේ වගේ දේවල් නීති දමා පාලනය කිරීම අපහසුයි. ජනතාව ස්වයං වාරණයක් මඟින් මේ දේවල් පාලනය කර ගත යුතුයි. ආණ්ඩුවට පුළුවන් සම්බුදු මඟ පෙන්වා දීමක් සිදු කිරීම පමණයි. ඒ සඳහා ආගමික කටයුතු අමාත්‍යාංශය අවශ්‍ය මඟ පෙන්වීම් ලබාදීමට කටයුතු කර තිබෙනවා.දන්සල් සඳහා ලියාපදිංචි වීම් හා ප්‍රමිතිය පරීක්‍ෂා කිරීම් ඇති කිරීමට රජය කටයුතු කර තිබෙන්නේ ඒ නිසයි. මෙතැනදී තවත් දෙයක් සඳහන් කළ යුතුයි. ඇතැමුන් වෙසක් මංගල්‍යය වෙළෙඳ අරමුණු වෙත යොමු කිරීමට කටයුතු කර තිබෙනවා. මෙයත් අප මේ මොහොතේ දී අවධානයට යොමු කළ යුතුයි.ආගමික සහජීවනයත් බුදු දහමේ දියුණුව පිණිසත් ආණ්ඩුව ගෙන ඇති පියවර පිළිබඳ ව පැහැදිලි කිරීමක් කළ හැකි ද?රටක ආගමික දියුණුවක් සමාජීය දියුණුවක් ඇතිවීමට නම් මූලික වශයෙන් රටේ සාමකාමී වාතාවරණයක් ඇතිවිය යුතුයි. එහෙත් අවුරුදු තිහක් තිස්සේ මෙරට එහෙම තත්ත්වයක් තිබුණේ නැහැ. යුද වාතාවරණයක් තිබුණේ. ඒ තත්ත්වය නිවැරැදි කිරීමට කටයුතු කළේ මේ ආණ්ඩුව විසිනුයි. බුද්ධාගම පමණක් නොවෙයි සෙසු සහෝදර ආගමිකයන්ටත් නිදහසේ තමන්ගේ ආගමික කටයුතු කරගෙන යාමට අවස්ථාව ලැබුණේ මේ තත්ත්වය තුළයි.ජනාධිපතිතුමා සියලු ආගම්වලට ගරු කරන නායකයකු විදිහට සියලු ආගම්වල දියුණුවටත් ජාතීන් හා ආගමිකයන් අතර සහජීවනයටත් අවශ්‍ය පසුබිම සකස් කර තිබෙනවා. බුදු දහමේ දියුණුව ඉදිරි පැවැත්ම පිණිසත් හොඳ බෞද්ධයකු විදිහට ජනාධිපතිතුමා කටයුතු කර තිබෙනවා.ඔහු වැනි නායකයකු යටතේ ආගමික සහජීවනය හා සියලු ආගම්වල දියුණුව අපට බලාපොරොත්තු වෙන්න පුළුවන්. මෙරට ආර්ථික වශයෙන් භෞතික වශයෙන් දියුණු රටක් වන අතරම ආගමික වශයෙන් ද අවශ්‍ය පෝෂණය ලැබිය යුතුයි. අපි ආගමික කටයුතු අමාත්‍යාංශය විදිහට මේ සඳහා අවශ්‍ය පසුබිම ඇතිකර තිබෙනවා.ඔබ නියෝජනය කරන්නේ ත්‍රස්තවාදය නිසා දැඩි ලෙස පීඩාවට පත් වූ නැඟෙනහිර ප්‍රදේශය. එදා සහ අද වෙනස එම පළාත්වල ජනතාව දකින්නේ කොහොම ද?එදා අපේ මිනිස්සු අවුරුද්ද සැමරුවේ වෙසක් උත්සවය සැමරුවේ මරණ බිය මැද ජීවිත ආශාව අතහැර. ඒත් අද එහෙම නොවෙයි, ජීවිතය පිළිබඳ ව බලාපොරොත්තු ඇතිවෙලා තිබෙන්නේ. අද සියලුදෙනා හොඳින් වෙසක් උත්සවය සමරනවා; රාමසාන් සමරනවා; දීපාවලි සමරනවා; නත්තල් උත්සවයත් සමරනවා. මේ නිසා අද යුද්ධයෙන් පීඩාවට පත් වූ අප පළාත්වල ජනතාව ඉතාමත් සතුටින් කාලය ගත කරනවා. අද මේ ප්‍රදේශවල ආගම් අතර ගැටුම් නැහැ; නොහොඳ නෝක්කඩුකම් නැහැ; සියලු දෙනා එකාවන්ව කටයුතු කරනවා.පිරිසුදු බෞද්ධ දර්ශනය ඇති රටක් ලෙස මෙරටින් ලෝකයට ලබාදිය හැකි ආදර්ශය මොන වගේ ද?මෙරටට ඉතාමත් දිගු අතීතයක් තිබෙනවා බෞද්ධ රටක් විදිහට. කලාපයට අවශ්‍ය කරන දහම් ආලෝකය දහම් පණිවුඩය ලබාදීමට කටයුතු කළ යුතුයි. එමඟින් අපට පුළුවන්කම ලැබේවි මුළු කලාපයටම අවශ්‍ය කරන ධර්ම කරුණු හා ධර්මයේ පණිවුඩය ලබාදීමට. ඇතැම් විට අපට පසුගිය කාලයේ දී මේ කාර්ය නිසි ලෙස ඉටුකිරීමට බැරිවෙන්න ඇති.ඒත් අපට අද පුළුවන්කම තිබෙනවා දහමේ එළිය මුළු ලොවටම මුළු ආසියාවටම පැතිරවීමට. ඒ සඳහා වූ වැඩපිළිවෙළක් ඇති කිරීම තමයි සිදුවිය යුත්තේ. ආගමික කටයුතු අමාත්‍යාංශය විදිහට පමණක් ම නොවෙයි ශාසනය පැත්තෙනුත් මේ සඳහා දායකත්වය ලබාදීමට කටයුතු කර තිබෙන්නේ.අප රට අතීතයේ සිටම බුදු දහම ප්‍රචලිත කිරීමටත් බුදුදහම සුරක්‍ෂිත කිරීමටත් කටයුතු කළා. අද අපිට අලුත් තාක්‍ෂණය අලුත් සන්නිවේදන ක්‍රම උපයෝගි කරගෙන මේ සඳහා කටයුතු කළ හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305271</link>
    <topic>සිද්ධිය දැන සිටි මාධ්‍යවේදියාසමාජ වගකීම පැහැර හැරලා</topic>
    <author>අසේල කුරුළුවංශ කටුගස්තොට සමූහ ගාමිණී චන්ද්‍රසේන</author>
    <content>ගව ඝාතනයට වි‍‍රෝධය දක්වා මහනුවර නගරයේදී සිරුරට ගිනිතබාගෙන හිමිනමක් දිවි නසා ගැනීමේ සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුව සහ ජනමාධ්‍ය අමාත්‍යාංශය විශේෂ පරීක්ෂණ දෙකක් ආරම්භ කර තිබේ.අපරාධ පරීක්ෂණ දෙපාර්තමේන්තුවේ නිලධාරීන් කණ්ඩායමක් ඊයේ (26) පෙරවරුවේ මහනුවරට පැමිණ සිද්ධිය වාර්තා කළ මාධ්‍යවේදීන් ගෙන්ද ප්‍රකාශ ලබාගෙන ඇත.මේ සිද්ධිය සම්බන්ධයෙන් ජනමාධ්‍ය හා ප්‍රවෘත්ති අමාත්‍යාංශය මඟින් පූර්ණ පරීක්ෂණයක් පවත්වන බව අමාත්‍ය කෙහෙළිය රඹුක්වැල්ල මහතා දිනමිණට කීය.හිමිනම ගිනි තියාගැනීෆම් සිද්ධිය ඡායාරූප සමඟ 'මව්බිම' පුවත්පතට වාර්තා කළ මහනුවර මව්බිම වාර්තාකරු ඊයේ (26) උදේ මහනුවර පොලිසිය මඟින් කොළඹ නාගරික හදිසි මරණ පරීක්ෂකවරයා වෙත ඉදිරිපත් කර එම සිද්ධියට අදාළ තොරතුරු විමසා ඇත.මෙහිදී නාගරික හදිසි මරණ පරීක්ෂකවරයා මාධ්‍යවේදියාගෙන් ප්‍රශ්න කර ඇත්තේ මේ හිමිනම සියදිවි නසා ගැනීමට පෙර මාධ්‍යවේදියාට තොරතුරු හෙළි කරද්දී මාධ්‍ය ආවරණ්‍ය ගැන පමණක් සිතා ඔහුගේ සියදිවි නසා ගැනීම වැළැක්වීමට පියවර නොගත්තේ මන්දැයි කියාය.මාධ්‍යවේදියා මෙහිදී සමාජ වගකීමක් පැහැර හැර ඇති බවද හෙතෙම පැවසීය. මේ පිළිබඳ තවදුරටත් මාධ්‍යවේදියාගෙන් ප්‍රශ්න කරමින් පවතියි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305272</link>
    <topic>බෝවත්තේ ඉන්ද්‍රරතනහිමියෝ අපවත් වෙති</topic>
    <author>රක්ෂණ ශ්‍රියන්ත සහ රත්නපුර දිසා විශේෂ නිරෝෂණ පෙරේරා</author>
    <content>ගව ඝාතනයට විරෝධය පාමින් මහනුවර නගරයේදී සිරුරට ගිනි තබාගත් 30 හැවිරිදි බෝවත්තේ ඉන්ද්‍රරතන හිමියෝ පෙරේදා (25) රාත්‍රි කොළඹ ජාතික රෝහලේදී අපවත් වූහ.අසාධ්‍ය තත්ත්වයේ පසු වූ උන්වහන්සේගේ ජීවිතය බේරාගැනීමට රෝහල් වෛද්‍යවරුන් ඇතුළු කාර්ය මණ්ඩලය දැඩි උත්සාහයක් ගත් බවද අපවත්වන විට උන්වහන්සේ කෘත්‍රිම ස්වසන යන්ත්‍රයකට සම්බන්ධ කර සිටි බවද රෝහල් ආරංචි මාර්ග සඳහන් කරයි. ගව ඝාතනයට විරෝධය පාමින් ඉන්ද්‍රරතන හිමියෝ පසුගිය 24 දා සිරුරට පෙට්‍රල් හලාගෙන ගිනි තබා ගත්හ.උන්වහන්සේගේ සිරුරේ පැතිරුණ ගින්න විශේෂ කාර්ය බළකාය හා අවට සිටි පිරිස එක්ව නිවා දමා මහනුවර මහරෝහලට ඇතුළත් කර ඇත. පිළිස්සීමෙන් බරපතළ තුවාල ලැබූ උන්වහන්සේ අනතුරුව හෙලිකොප්ටර් යානයකින් ගෙනවිත් කොළඹ ජාතික රෝහලට ඇතුළත් කර තිබේ.මෙරටේ සිදුවන ඝව ඝාතන නතර කරන ලෙසත් බෞද්ධයන් අන්‍යාගමිකකරණය නවතන ලෙසත් ඉල්ලමින් උන්වහන්සේ ලිපියක්ද ලියා තබා ඇත.කහවත්ත පෝරණුව ප්‍රදේශයේ විහාරස්ථානයක වැඩ සිටි උන්වහන්සේ 2011 වසරේ පැවැති ප්‍රාදේශීය සභා මැතිවරණයට ඉදිරිපත්ව ජය ලබා ඇත. නමුත් ඉන්ද්‍රරතන හිමියෝ ප්‍රාදේශීය සභාවට නොපැමිණීම නිසා මන්ත්‍රීධුරයද අවලංගු වී ඇත.උන් වහන්සේගේ ආදාහන පූජෝත්සවය මේ 29 වැනිදා කහවත්ත පෝරණුව විදුහල් භූමියේදී සිදුකිරීමට නියමිතය.බෝවත්තේ ඉන්ද්‍රරතන හිමියන්ගේ දේහය කොළඹ සිට ඊයේ 26 දහවල් රත්නපුරයට රැගෙන එන ලදී. රත්නපුර අවමංගල්‍ය ශාලාවකදී දේහය සැකසීමෙන් පසු රථ පෙරහරකින් කහවත්ත පෝරණුව සුගතාරාම විහාරස්ථානය වෙත දේහය වැඩම කරවීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n13052714</link>
    <topic>දේහය කහවත්ත සුගත විහාරයට</topic>
    <author>රත්නපුර දිසා විශේෂ නිරෝෂන පෙරේරා</author>
    <content>ගව ඝාතනවලට විරෝධය පළකරමින් සිරුරට ගිනි තබාගෙන අපවත් වු බෝවත්තේ ඉන්ද්‍රරතන හිමියන්ගේ දේහය දහස් ගණනකගේ දුක් සුසුම් මැද ඊයේ 26 රාත්‍රී අටට පමණ කහවත්ත පොරෝනුව සුගත විහාරස්ථනය වෙත වැඩම කරවා තැන්පත් කරනු ලැබූහ.රාත්‍රීය වූවත් ගම්වාසීන් බොහෝ පිරිසක් වැල නොකැඩී පැමිණ ඉන්ද්‍රරතන හිමියන්ට අවසන් ගෞරව දැක්වූහ. ඉන්ද්‍රරතන හිමියන්ගේ දේහය සිහල රාවය සංවිධානය විසින් රැගෙන ගොස් නිදහස් චතුරස්‍රයේ තැන්පත් කිරීමට උත්සාහ ගෙන තිබුණි.කහවත්තෙන් ගිය පිරිසක් ඊට විරෝධය පළ කළහ. පසුව අධිකරණ නියෝගයක් මත ඉන්ද්‍රරතන හිමියන් වැඩ වාසය කළ විහාරස්ථානයේ දේහය තැන්පත් කිරීමට පොලිසිය නියෝගයක් ලබා ගත්තේය.රත්නපුරයේ මල් ශාලාවකදී දේහය සකස් කිරීමෙන් පසුව පොරෝනුවට රැගෙන එද්දී රාත්‍රී අට පසුවී තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305273</link>
    <topic>දේහය ඥාතීන්ට භාර දෙනවාටහිමිවරුන්ගෙන් විරෝධය</topic>
    <author>පණ්ඩුක සමරසේකර</author>
    <content>ගව ඝාතනයට විරෝධය පා වෙසක් පොහෝ දින (පෙරේදා) මහනුවර ශ්‍රී දළදා මාළිගාව අබියසදී සිය සිරුරට ගිනි තබාගෙන රෝහල්ගත කිරීමෙන් පසුව අපවත්වූ බෝවත්තේ ඉන්ද්‍රසාර හිමියන්ගේ දේහය ඥාතීන්ට භාරදීමට විරෝධය පා හිමිවරුන් පිරිසක් අරලියගහ මන්දිරයට ඇතුළුවීමට යාමෙන් කොල්ලුපිටිය ප්‍රදේශයේ මහත් නොසන්සුන්කාරී තත්ත්වයක් ඇති විය.තත්ත්වය පාලනය කිරීම සඳහා පොලිස් නිලධාරීන් 200ක් පමණ යොදවා සිටි අතර කොල්ලුපිටි‍ය ප්‍රදේශයේ මාර්ග මුළුමනින්ම වසා දමා ආරක්ෂාව දැඩි කර තිබුණි. පසුව හිමිවරුන් දෙදෙනකුට පමණක් අරලියගහ මන්දිරයට ඇතුළුවීමට අවසර දෙනු ලැබීය.මේ අතර හිමිනමගේ අපවත්වීම පිළිබඳ කොළඹ ජාතික රෝහල් අධ්‍යක්ෂ අනිල් ජාසිංහ මහතා ප්‍රකාශ කළේ බරපතළ පිළිස්සුම් තුවාල ලබා සිටි හිමිනමට දැඩි සත්කාර ඒකකයේදී ශල්‍ය, නිර්වින්දන හා පිළිස්සුම් තුවාල සම්බන්ධයෙන් විශේෂඥ වෛද්‍යවරුන් 10 දෙනෙක් ඇතුළු දැඩි සත්කාර ඒකකයේ කාර්ය මණ්ඩලය 75 දෙනෙකු පමණ සත්කාර සඳහා යොදවා සිටි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n13052713</link>
    <topic>අමාදහර වෙසක් කලාපයේජයග්‍රාහකයන්ට ලක්ෂ10 ක තෑගි</topic>
    <author>මහින්ද අලුත්ගෙදර, පණ්ඩුක සමරසේකර</author>
    <content>ලංකාවේ සීමාසහිත එක්සත් ප්‍රවෘත්තිපත්‍ර සමාගම 23 වැනි වරට සංවිධානය කළ ‘අමාදහර වෙසක් සඳහම් කලාපය 2013’ සඳහා නිර්මාණ ඉදිරිපත් කළ දේශීය නිර්මාණකරුවන් අතරින් ජයග්‍රාහකයන් සඳහා රුපියල් ලක්ෂ දහයකට අධික මුදලක් ත්‍යාග ලෙස බෙදා ‍දෙයි.අමාදහර වෙසක් සඳහම් කලාපය ඊයේ (26) අවසන් වූ අතර එය ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් පැවැත්විණි. ලේක්හවුස් මන්ධිරය අභියස ඩී.ආර් විජයවර්ධන මාවතේ පැවැති මෙම වෙසක් කලාපය වෙනුවෙන් රටේ සෑම ප්‍රදේශයක්ම නියෝජනය කරමින් ඉදිරිපත් වූ නිර්මාණකරුවන්ගේ වෙසක් පහන් කූඩු 115 ක් පමණ ප්‍රදර්ශනය කෙරුණු අතර එයින් 15 දෙනකුගේ නිර්මාණ වෙනුවෙන් මුදල් ත්‍යාග සහ සහතික පත්‍ර ප්‍රදානය කෙරිණි.අධිකරණ අමාත්‍යාංශයේ හිටපු ලේකම් සුහඳ ගම්ලත්, සෞන්දර්ය විශ්වවිද්‍යාලයේ පීඨාධිපති මහාචාර්ය ආරියරත්න කළුආරච්චි සහ ශ්‍රී ලංකා ටෙලිකොම් ආයතනයේ ව්‍යාපෘති ඉංජිනේරු පුබුදු දෑ සමන් ගමගේ මහත්වරු මේ නිර්මාණ සඳහා විනිශ්චය ලබාදුන්හ.රුපියල් 250,000ක් මුදලින් හිමිකර ගනිමින් පළමු ස්ථානය බලංගොඩ එච්.ඩබ්ලිව්.එම්.එස් ප්‍රේමදාස මහතා විසින් හිමිකරගත් අතර රුපියල් 150,000 ක් හිමිකර ගනිමින් දෙවැනි ස්ථානය මට්ටක්කුලියේ එච්.පී මධුසංඛ මහතාද ‍රුපියල් 100,000 ක් සඳහා වන තෙවැනි ස්ථානය මට්ටක්කුලියේ පදිංචි එම්.ටී.එම් අජිත් රේණුක මහතා හිමිකර ගත්තේය.සිවුවැනි ස්ථානයේ සිට පහලොස් වැනි ස්ථානය දක්වා ජයග්‍රාහකයන් මෙසේය.04. ජී. වික්ටර්නායක (දෙහිඕවිට)05. ඩබ්ලිව්.එස් තිලකරත්න (නාරාහේන්පිට)06. එස්. කමල් ජයසිරි (රඳාවාන)07. කේ.ඒ සනත් ගීතික (පුවක්පිටිය)08. ටී.එස්.කේ සිල්වා (බලපිටිය)09. ඩබ්ලිව්.කේ.එම්.පී මධුෂාන් (මොරටුව)10. අයි. විජේසූරිය (අංගොඩ)11. එස්.ඒ.ඒ.කේ පද්මසිරි (නාරංගොඩ)12. එම්.ඒ.ඒ. ප්‍රනාන්දු (මොරටුව)13.ඩබ්ලිව්.ජයසේන (පිළියන්දල)14. කේ.ඩී.පී නිමලරත්න (ආඬිඅම්බලම)15. පී.එම්.ඒ ගුණසේකර (පයාගල දකුණ)මේ අවස්ථාවට පැමිණි ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා සඳහන් කළේ මෙම පහන් කූඩු තරගය වෙනුවෙන් රටේ සෑම ප්‍රදේශයකින්ම නිර්මාණකරුවන් තම නිර්මාණ ඉදිරිපත් කළ බවත් තම නිර්මාණ වෙනුවෙන් සහජ කුසලතා වෙනුවෙන් සතුටු වියහැකි බවත්ය.දමිල ජාතිකයන්ද මේ අවස්ථාවට සහභාගි වී සිටින බව සඳහන් කළ ඒ මහතා 23 වැනි වරට පැවැත්වෙන අමාදහර සඳහම් වෙසක් කලාපය වෙනුවෙන් කාර්ය මණ්ඩලය දැවැන්ත ශක්තියක් ලබාදෙන බවද ටෙලිකොම් ආයතනය අනුග්‍රහය ලබාදෙන බවද සඳහන් කළේය.සියලු ජාතීන් ලේක්හවුස් ආයතනය නියෝජනය කරන බව සිහිපත් කළ සීලරත්න සෙනරත් මහතා වසර 100 ක ඉතිහාසයක් මෙන්ම සෑම පුවත්පතකටම අභිමානයක් පවතින බවද සාරධර්ම පිරි සමාජයක් වෙනුවෙන් හරවත් ප්‍රවෘත්ති සපයන බවද පෙන්වා දුන්නේය.නිර්මාණ ඉදිරිපත් කළ සැමට තවදුරටත් ලේක්හවුස් ආයතනය කෙරෙහි විශ්වාසය තැබිය හැකි බව සඳහන් කළ ඒ මහතා මේ හරහා ජාත්‍යන්තර මට්ටමින් කීර්තියක් අත්කරගත හැකි බවද කෘතවේදීව සිහිපත් කළේය.අමාදහර වෙසක් සඳහම් කලාපය ආරම්භ කිරීමට ප්‍රථම විදුලි ආලෝකය විවෘත කිරීමද ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් සිදුකෙරිණි.ප්‍රවීණ ගායක ගායිකාවන් සහභාගිවූ බොදු බැති ගී ප්‍රසංගයක්ද මෙහිදී පැවැත්විණි. ඊට සමඟාමීව ලේක්හවුස් කාර්ය මණ්ඩලය සංවිධානය කළ කොත්තමල්ලී දන්සලක්ද පැවැත්විණි.ශ්‍රී ලංකා ටෙලිකොම් ආයතනයේ ව්‍යාපෘති සන්නිවේදන විසඳුම් නිලධාරී කිත්ති පෙරේරා, ප්‍රධාන අලෙවි නිලධාරී රොෂාන් කළුආරච්චි, ලංකාවේ සීමාසහිත එක්සත් ප්‍රවෘත්තිපත්‍ර සමාගම මෙහෙයුම් අධ්‍යක්ෂ උපුල් දිසානායක, දිනමිණ ප්‍රධාන කර්තෘ ගාමිණී ජයලත්, සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරීවරුන් වන වරුණ මල්ලව ආරච්චි, එම්.ඕ ජයා මහත්වරු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305274</link>
    <topic>වරායේ ගින්නට හේතු සොයාරස පරීක්ෂක පුළුල් පරීක්ෂණයක</topic>
    <author>සුභාෂිනී සේනානායක</author>
    <content>ශ්‍රීලංකා වරාය අධිකාරියේ බහාලු මෙහෙයුම් මධ්‍යස්ථාන අංක 01 හි ඇති වූ ගින්න යම් කිසිවකු හෝ කණ්ඩායමකගේ සහභාගීත්වයෙන් සිදුවූවක් බවට ඔප්පු වුවහොත් තරාතිරම නොබලා දැඩි දඬුවම් ලබාදීමට ක්‍රියාකරන බව වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා අවධාරණය කරයි.පසුගිය 24දා පාන්දර 1.00ට පමණ මෙම බහාලුම් මධ්‍යස්ථානයේ ඇතිවූ ගින්නට හේතුව සෙවීමට රජයේ රස පරීක්ෂක සරත් ගුණතිලක මහතාගේ ප්‍රධානත්වයෙන් පුළුල් පරීක්ෂණයක් මේ වන විටත් ආරම්භ කර ඇතැයිද ඇමැතිවරයා ප්‍රකාශ කළේය.ගින්න ඇති වූ ස්ථානයට ගින්න ඇතිවූ දින උදෑසන (24) ගිය රස පරීක්ෂකවරයා සිද්ධිය සම්බන්ධයෙන් පරීක්ෂණ ආරම්භ කර ඇත.සිද්ධිය වූ ස්ථානය පූර්ණ පොලිස් ආරක්ෂාව යටතේ ඇති අතර කොළඹ අපරාධ කොට්ඨාසය සහ වෙරළබඩ පොලිසිය පරීක්ෂණ ආරම්භ කර ඇත.මේ වන විට ‍වරාය අධිකාරියේ කටයුතු සාමාන්‍ය පරිදි සිදු කරගෙන යන අතර හානියට පත්වූ භාණ්ඩ හා ගනුදෙනුකරුවන්ට බලපවත්වන නීතිරීති වලට අනුව ලබාදිය හැකි උපරිම සහන ලබාදීමටද අවශ්‍ය කටයුතු මේ වන විට සිදු කරමින් පවතී.ආනයනය කරන ලද භාණ්ඩ පිළිබඳ විස්තර ලබාගැනීමට විවෘත කළ විශේෂ කවුළුවට විමසීම් 50කට අධික ප්‍රමාණයක් ඊයේ (26) වන විට ලැබී ඇති අතර කොළඹ වරාය වෙත ගෙන්වන ලද LCL බහාලු පිළිබඳ විස්තර ලබාගැනීම සඳහා මේ කවුළුවෙන් හැකියාව ඇත. බහාලු අංකය ලබා දීමෙන් පසු අදාළ බහාලුව ස්ථාන ගත කර ඇති ස්ථානය පිළිබඳව පාරිභෝගිකයන් වෙත ක්ෂණිකව තොරතුරු ලබාදීමටද වරාය අධිකාරිය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305275</link>
    <topic>අපිරිසුදු දන්සල් 810ක් රටපුරා ප්‍රදේශවලින් සොයාගෙන</topic>
    <author>සන්ධ්‍යා කරුණාරත්න</author>
    <content>ආහාර පරිභෝජනයට නුසුදුසු තත්ත්වයේ දන්සල් 810 ක් රට පුරා ප්‍රදේශවලින් වාර්තා වූ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි. මේ දන්සල්වලින් සියයට 80 ක්ම ලියාපදිංචි නොවූ ඒවා බව එම සංගමයේ උප ලේකම් සී.එස්. මුතුකුඩ මහතා ප්‍රකාශ කළේය.වෙසක් උත්සවයට සති දෙකකට පමණ පෙර දන්සල් පැවැත්වීමට අදහස් කරන පුද්ගලයන් තම ප්‍රදේශයේ මහජන සෞඛ්‍ය වෛද්‍ය නිලධාරී කාර්යාලයේ ලියාපදිංචි වන ලෙස දැනුම් දී තිබිණ.ලියාපදිංචි වීමේදී දන්සලේ තිබිය යුතු සනීපාරක්ෂක කටයුතු පිළිබඳ‍ නොමිලේ උපදෙස් ලබාදීම සිදු කෙරිණ.රට පුරා දන්සල් 5773 වෙසක් දිනයන් වන 24,25 දෙදිනයන් තුළ පරීක්ෂාවට ලක් කළ බවත් රට පුරා දන්සල් පවත්වන බවට ලියාපදිංචි වී තිබුණේ 4876 ක් පමණක් බවත් මුතුකුඩ මහතා පැවැසුවේය.සනීපාරක්ෂාව නොමැති දන්සල්වලට එරෙහිව කිසිදු නීතිමය පියවරක් ගැනීමට හෝ ‍දන්සල පැවැත්වීම නතර කිරීමට පියවර නොගත් බව ද ඒ මහතා පැවැසීය.සනීපාරක්ෂාව අවම මට්ටමේ පැවැති දන්සල් පැය කිහිපයකට නතර කර පරිභෝජනයට සුදුසු ආහාර පිළියෙළ කරන ස්ථාන බවට පත් කර දන්සල පවත්වාගෙන යාමය කටයුතු සැලැස් වූ බවත් හෙතෙම කීය.ඇතැම් ප්‍රදේශවල ගංවතුර තත්ත්වයක් පවතින නිසා පානීය ජල ප්‍රභව දූෂිත තත්ත්වයකට පත්ව ඇත. දූෂිත ජල ප්‍රභව දන්සල්වල ආහාර පිළියෙළ කිරීමට භාවිතා කිරීමෙන් පාචනය, හෙපටයිටිස් වැනි බෝ වන රෝග ව්‍යාප්ත වීමේ අවදානමක් පවතින බව ද ඔහු පැවැසුවේය. ආහාර පිළියෙළ කරන ස්ථාන මිනිස් පරිභෝජනයට නුසුදුසු තත්ත්වයේ පවතින්නේ නම් ඊ‍ට එරෙහිව නීතිය ක්‍රියාත්මක කිරීමට හැකියාවක් පවතියි.දන්සල්වලට ද එම නීතිය බල පවත්වයි. දන්සල්වලට ‍එරෙහිව නීතිය ක්‍රියාත්මක නොකරන්නේ මානුෂීය පසුබිමක් තුළ බවත් තවදුරටත් දන්සල් පැවැත්වීමේදී මිනිස් පරිභෝජනයට නුසුදුසු තත්ත්වයේ ආහාර පිළියෙළ කරන බවට වාර්තා වුවහොත් නීතිය ක්‍රියාත්මක කිරීමට කටයුතු කරන බවත් මුතුකුඩ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305276</link>
    <topic>ජනපති චීනයේ සිවුදින නිල ගමනක</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතා සිවුදින නිල සංචාරයක් සඳහා චීනය බලා ඊයේ (26) රාත්‍රියේ පිටත්ව ගියේය. චීන ජනාධිපති ෂි ජින්පින්ග් මහතාගේ ආරාධනයකට අනුව ජනාධිපතිවරයා මෙම සංචාරයේ නිරත වන බව ජනාධිපති ප්‍රකාශක මො‍හාන් සමරනායක මහතා පැවසීය.ජනාධිපතිවරයාගේ සංචාරය අතරතුරදී ශ්‍රී ලංකාව සහ චීනය අතර පවතින ආර්ථික, වෙළෙඳ, ආයෝජන, දේශපාලන, සංස්කෘතික ආදී සෑම ක්ෂේත්‍රයකම සබඳතා තවදුරටත් ශක්තිමත්කර ගැනීමට නියමිත බව සමරනායක මහතා දිනමිණට කීවේය.මේ සංචාරයේදී චීන ජනාධිපති ෂි ජින්පින්ග් සහ අගමැති වෙන් ජිආබෝ මහත්වරු සමඟ මෙන්ම එරට රජයේ ඉහළ‍ පෙළේ නියෝජිතයන් හමුවී ද්වීපාර්ශ්වික සාකච්ඡා කිරීමට බලාපොරොත්තු වන ජනාධිපති මහින්ද රාජපක්ෂ මහතා චීනයේදී පැවැත්වෙන ගෝලීය සේවා සංසඳයේ සමාරම්භක අවස්ථාවට සහභාගි වීමට නියමිතය.ඊට අමතරව චීනයේ රැඳී සිටින කාලය තුළ ජනාධිපතිවරයා ආසියානු දේශපාලන පක්ෂ සමුළුවේ සැසිවාරයට සහභාගිවීමට නියමිත බවද මොහාන් සමරනායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305277</link>
    <topic>උසස් පෙළ විභාගයඅගෝස්තු 5වැනිදා</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර උසස් පෙළ 2013 විභාගය අගෝස්තු මස 05 වැනිදා ආරම්භ කෙරේ. අගෝස්තු මස 31 වනදා දක්වා පැවැත්වෙන විභාගය සඳහා පෙනී සිටින මුළු අපේක්ෂකයන් ගණන 289,856කි.නව නිර්දේශය යටතේ පාසල් සිසුන් 234514ක්ද, පුද්ගලික අයදුම්කරුවන් 43572ක්ද පෙනී සිටිති. උසස් පෙළ පැරණි නිර්දේශය යටතේ අයදුම්කරුවන් 11770 ක් පෙනී සිටින බව විභාග දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305278</link>
    <topic>උතුරේ වර්ග කි.මී. 1968කමබිම් බෝම්බ ඉවත් කරලා</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>උතුරේ බිම්බෝම්බ වළලා තිබුණු වර්ග කිලෝමීටර් 2064කින් වර්ග කිලෝමීටර් 1968කම බිම්බෝම්බ ඉවත් කිරීමේ කටයුතු මේ වන විට සාර්ථකව නිම කොට ඇති අතර තවත් ඉතිරිව ඇත්තේ වර්ග කිලෝමීටර් 96ක කුඩා බිම් පෙදෙ‍සක් පමණක් බව ශ්‍රී ලංකා යුද හමුදාව පවසයි.ත්‍රස්තවාදීන් විසින් වළලා තිබුණු පුද්ගල නාශක බිම්බෝම්බ, යුද ටැංකි නාශක බිම්බෝම්බ සහ වෙනත් ආකාරයේ පුපුරණ ද්‍රව්‍ය ලක්ෂ පහක් මේ වන විට එම ප්‍රදේශවලින් ඉවත් කොට ඇති බව යුද හමුදා මාධ්‍ය ප්‍රකාශක බ්‍රිගේඩි‍යර් රුවන් වනිගසූරිය මහතා කියයි.මේ අතර සංවර්ධන කටයුතු සඳහා හඳුනාගෙන ඇති ප්‍රදේශ ද ආපදා තත්ත්වයෙන් මුදාගෙන ඇති බවත් බිම්බෝම්බ ඉවත් නොකළා නම් එම ප්‍රදේශවල සංවර්ධන කටයුතු ඇරැඹීමට නොහැකි වන බවත් හෙතෙම කීවේය. බිම්බෝම්බ ඉවත් කිරීමේ කටයුතුවලට විශාල මුදලක් ‍වැය වූ අතරම ජීවිත හානි මෙන්ම අත්පා අහිමි වීම්ද වාර්තා වූ බවත් වනිගසූරිය මහතා පැවසීය.ශ්‍රී ලංකාව තරම් දිගු කාලීන යුද ගැටුමකට පැටලී නොසිටි රටවලට පවා බිම් බෝම්බ සම්පූර්ණයෙන් ඉවත් කිරීමට තවම නොහැකි වී ඇති බව පැවසූ ඒ මහතා එය බිම්බෝම්බ ඉවත් කිරීමේ කාර්යයේ අපගේ සාර්ථකත්වය ලොවට පෙන්නුම් කරන බවත් කීවේය. බිම්බෝම්බ ඉවත් කිරීමේ කාර්යය සඳහා ජගත් සංවිධානයට අයත් ආයතන මෙන්ම රාජ්‍ය නොවන සංවිධාන ද දායක්තවය දැක් වූ බවත් හෙතෙම වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n1305279</link>
    <topic>සේරුවිල පුදබිමේ සිට සෝමාවතී සෑරදුන් වෙත ඉදි කළ මග විවෘත කෙරේ</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>බුදුරදුන්ගේ ලලාඨ ධාතු නිදන් කළ සේරුවිල පුදබිමේ සිට පොළොන්නරුව සෝමාවතී සෑ රදුන් දක්වා ඉදි කළ නව ප්‍රවේශ මාර්ගය පෙරේදා (25) ආර්ථික සංවර්ධන අමාත්‍ය බැසිල් රාජපක්ෂ මහතා අතින් විවෘත විය.සේරුවිල සෝමාවතී මාර්ගයේ කන්දකාඩු පාලම විවෘත කරමින් මෙම මාර්ගය නිල වශයෙන් විවෘත කිරීම අමාත්‍යවරයා විසින් සනිටුහන් කළේය. මෙම ඓතිහාසික අවස්ථාව සිහි ගන්වමින් සේරුවිල සිට සෝමාවතී සෑ රදුන් දක්වා ‍රථ පෙරහරකින් ගෙන ගිය බුදු පිළිමයද එම සෑ රදුන්ට පූජා කෙරිණි.සේරුවිල සෝමාවතී යා කරමින් ඉදි කළ නව මාර්ගයේ කන්දකාඩු පාලම ඉදි කිරීමට රජය කෝටි 70ක් වැය කර ඇත. සෝමාවතී වැඳ පුදා ගන්න එන බැතිමතුන් නව මාර්ගය ඔස්සේ කිලෝමීටර් 54 ක දුරක් ගෙවා ඉතා පහසුවෙන් සේරුවිල පුදබිමට පැමිණීම සඳහා මේ මාර්ගය ඉදි කර තිබුණි.සේරුවිල පුදබිම ලෝක උරුමයක් ලෙස නම් කිරීමට මැදිහත් වූ හිටපු අගවිනිසුරු සරත් නන්ද සිල්වා මහතා විසින් මේ මාර්ගය ඉදි කිරීමට පසුගිය කාලයේ කටයුතු කල නිසා එය සරත් නන්ද සිල්වා මාවත ලෙස නම් කෙරිණි.මේ අවස්ථාවට සෞඛ්‍ය ඇමැති මෛත්‍රීපාල සිරිසේන, මහ ඇමැති අබ්දුල් මජීඩ්, නියෝජ්‍ය අමාත්‍යවරු වන සුසන්ත පුංචි නිලමේ, සිරිපාල ගම්ලත්, මහත්වරු සේරුවිල මංගල රජමහා විහාරාධිපති සේරුවිල සරණකිත්ති හිමියෝද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n13052710</link>
    <topic>පොලිස් නිලධාරීන්ගේආපදා ණය වංචා කළගණකාධිකාරිනිය දැලේ</topic>
    <author>පණ්ඩුක සමරසේකර</author>
    <content>පොලිස් නිලධාරීන් විසින් ඉල්ලුම් කරනු ලබන ආපදා ණය මුදල් ඔවුන්ට ලබා නොදී වංචනික ලෙස ලබා ගත් පොලිස් ගණකාධිකාරිවරියක් අපරාධ පරීක්ෂණ දෙපාර්තමේන්තුව මඟින් අත්අඩංගුවට ගෙන තිබේ.පොළොන්නරුව පොලිස් අධිකාරී කාර්යාලයට අනුයුක්තව සේවය කරන මේ ගණකාධිකාරිවරිය පොලිස් නිලධාරීන්ට ලබාදෙන ණය මුදල් නොගෙවා ඒවා වංචනික ලෙස ලබා ගෙන ඇති බව පොලිස් මාධ්‍ය ප්‍රකාශක කාර්යාලය සඳහන් කරයි.මෙම ගණකාධිකාරිවරිය විසින් කරන ලද මුදල් වංචාවන් පිළිබඳ අපරාධ පරීක්ෂණ දෙපාර්තමේන්තුවේ විශේෂ පොලිස් කණ්ඩායමක් විසින් මේ වන විට විමර්ශන කටයුතු ආරම්භ කර ඇති බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n13052711</link>
    <topic>යුදඟනාව රජ මහ වෙහෙරේරාජ්‍ය වෙසක් උළෙල අතිඋත්කර්ෂවත්</topic>
    <author>ඌව වෙල්ලස්ස විශේෂ ඩී.එස්. ගුණතිලක</author>
    <content>රාජ්‍ය වෙසක් උත්සවය බුත්තල යුදඟනාව රජමහා විහාරයේදී වෙසක් පුර පසළොස්වක පෝදා (24) අතිඋත්කර්ෂවත් ලෙසින් ආරම්භ කෙරිණි.තුන්දහසකට අධික බැතිමතුන් පිරිසක් සිල් සමාදන් වී සිටි අතර ඒ සියලුම දෙනා වෙත උදේ දහවල් දානය හා සවස ගිලන්පස පිරිනැමීම සිදු කැරිණි.රාජ්‍ය වෙසක් උත්සවය නිමිත්තෙන් මොනරාගල වැලියාය පිරිවෙන සිට වැල්ලවාය නගරය දක්වා කිලෝමීටර් හතලිස් හයක් වෙසක් කලාපයක් ලෙස ප්‍රකාශයට පත් කර තිබූ අතර මාර්ගය දෙපස පහන්කුඩු හා බෞද්ධ කොඩි ප්‍රදර්ශනය කර තිබුණි.වැල්ලවාය උණවටුන හා කුඹුක්කන ප්‍රදේශවල තොරණ ප්‍රදර්ශනය කෙරුණු අතර මඟ දිගට දන්සල රාශියක් සංවිධානය කර තිබුණි. රාජ්‍ය වෙසක් දින රාජ්‍ය උත්සවය පෙරේදා 25 බුත්තල යුදඟනාව රජමහා විහාරයේදී පැවැත්විණි.එහිදී සමරු මුද්දරයක් නිකුත් කැරුණු අතර අග්‍රාමාත්‍ය ආචාර්ය දි.මු. ජයරත්න මහතා විසින් එහි මුල් දින කවරය සියම් මහා නිකායේ මල්වතු පාර්ශ්වයේ අනුනායක නියංගොඩ විජිතසිරි නායක ස්වාමින් වහන්සේ ප්‍රමුඛ මහා සංඝරත්නය වෙත පිරිනමන ලදී.සම්බුද්ධ ශාසනයට දරුවන් පූජා කළ ස්ථිර නිවාසයක් නොමැති මොනරාගල දිස්ත්‍රික්කයේ පවුල් එකොළහක් සඳහා නිවාස පිරිනැමීමද රාජ්‍ය වෙසක් උත්සවය නිමිත්තෙන් පැවැත්වූ භක්ති ගීත, ගද්‍ය හා පද්‍ය රචනා තරගවලින් ජයලැබූ දරු දැරියන්ට ත්‍යාග සහ සහිතක පත් පිරිනැමීමද අග්‍රාමාත්‍යවරයා අතින් සිදු කෙරිණි.යුදඟනාව රජමහා විහාරයේ අභිනවයෙන් ඉදිකළ ධර්ම පුස්තකාලයද යුදඟනාව රජමහා විහාරයේ වෙබ් අඩවියද විවෘත කෙරිණි.මේ අවස්ථාවට කැලණිය විශ්වවිද්‍යාලයේ උපකුලපති ආචාර්ය වැලමිටියාවේ කුසලධම්ම, මොනරාගල දිස්ත්‍රික්කයේ සංඝනායක බුත්තල යුදඟනාව රාජමහා විහාරාධිපති ගල්මැටිවත්තේ චන්ද්‍රජෝති, සමස්ත ලංකා ශාසනාරක්ෂක මණ්ඩලයේ ලේඛකාධිකාරී ගෝනදූවේ ගුණානන්ද හිමි, වරාගොඩ ඥානරතන, ආචාර්ය මැදගම ධම්මානන්ද නායක ස්වාමීන් වහන්සේලා ප්‍රමුඛ මහා සංඝරත්නය වැඩම කර සිටියහ.කථානායක චමල් රාජපක්ෂ, පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, ඌව පළාත් සමුපකාර හා මහාමාර්ග ඇමැති කුමාරසිරි රත්නායක, බුත්තල ප්‍රාදේශීය සභාවේ සභාපති දමයන්ත දොලේවත්ත, බෞද්ධ කටයුතු කොමසාරිස් චන්ද්‍රපේම ගමගේ, මොනරාගල දිසාපති ඒ. පතිනාදන්, බුත්තල ප්‍රාදේශීය ලේකම් ගයාන් අල්ගේවත්ත යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=n13052712</link>
    <topic>සිය දිවි නසා ගැනීම බුදු දහමට ඉඳුරා පටහැනියි</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>රටක සමාජයක හෝ තම පෞද්ගලික ප්‍රශ්නයක් විසඳීම සඳහා සිය දිවි නසා ගැනීම බුදු දහම තරයේම ප්‍රතික්ෂේප කරන බවත් උට්ඨාන වීඍ්යයෙන් යුතුව ගැටලු විසඳා ගත යුතු බව බුද්ධ දේශනාව එවන් ජාතික හෙළ උරුමයේ හිටපු මහනුවර දිසා මන්ත්‍රී පූජ්‍ය උඩවත්තේ නන්ද නාහිමියෝ ඊයේ (26දා) මහනුවරදී පැවසූහ.ගම ඝාතනය නතර කිරීමට යයි කියා පසුගිය 24 දා මහනුවර දළදා මාලිගාව ඉදිරි‍පිටදී භික්ෂුවක් සිරුරට ගිනි තබාගෙන සිය දිවි හානි කර ගැනීම ගැන සිය අදහස් ප්‍රකාශ කරමින් උන් වහන්සේ එසේ පැවසූහ.එහිදී උන්වහන්සේ මෙසේද පැවසූහ. ගව ඝාතනය නොව ඕනෑම සත්ව හිංසාවකට අප විරුද්ධයි. එහෙත් එය වැළැක්වීම සඳහා ජීවත්ව සිටිමින් අරගල කළ යුතුයි. මම නාගරික මන්ත්‍රීවරයෙක් ලෙස සිටින කාලයේ පටන් මහනුවර කටුකැලේ ගව ඝාතනාගාරය ඉවත් කරන ලෙස අරගල කළා. වත්මන් නගරාධිපතිවරයා හරහා අද එය ඵල දරා තිබෙනවා.එම නිසා කුමන හෝ කරුණක් දෙස පාලකයන්ගේ අවධානය යොමු කරවීමට අරගල උද්ඝෝෂණ කරනවා විනා තමන් විසින්ම සිය දිවි නසා ගැනීම විශාල මෝඩකමක්.සමහර විට මෙවැනි සිද්ධි ඇතුළේ විවිධ කුමන්ත්‍රණ ක්‍රියාත්මක වෙනවා. බලවේගවල මෙහෙයවීම් වලට හසුවන පුද්ගලයන් සිටිනවා. ඒ ගැන සොයා බැලිය යුතු යැයිද ඒ හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305271</link>
    <topic>කොළඹ වෙනිවැල්කොළ අමුණේඉදිකිරීම් වැඩ අතරමඟ</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>දක්ෂිණ අධිවේගී මාර්ගය සංවර්ධනය කිරීමට සමගාමීව වෙනිවැල්කොළ අමුණක් ඉදිකිරීම ආරම්භ කොට වසර 2ක් පමණ ගතවී ඇතත් මේ කාර්යය මෙතෙක් ඉටුවී නොමැති බවට කොළඹ දිස්ත්‍රික් සම්බන්ධිකරණ කමිටු රැස්වීමේදී දිගින් දිගටම පැමිණිලි ඉදිරිපත් විය.මේ අමුණ ඉදිකිරීම සඳහා මාර්ග සංවර්ධන අධිකාරිය විසින් වාරිමාර්ග දෙපාර්තමේන්තුව වෙත ප්‍රතිපාදන ලබා දීමට එකඟ වී ඇති බව ප්‍රාදේශීය වාරිමාර්ග ඉංජිනේරුවරිය (කොළඹ) දන්වා සිටියාය. 2012 ඔක්තෝබර් මාසයේදී මෙහි ක්‍රියාත්මක බලධාරිත්වය වාරිමාර්ග දෙපාර්තමේන්තුව ලබාදී ඇති අතර මූලික කටයුතු අවසන් කර මේ මස වැඩ ආරම්භ කිරීමට නියමිත බවද කීවාය.එහිදී අදහස් දැක්වූ හෝමාගම ප්‍රාදේශීය ලේකම් ඉහත දින වකවානු අනුව ජනාධිපතිවරයා මේ ව්‍යාපෘතිය අවසන් කිරීම සඳහා ලබාදී ඇති ඉලක්ක සපුරා ගැනීමට නොහැකි බව කියා සිටියේය.මෙහි ගැටලුකාරි තත්ත්වය පහදා මේ සඳහා කාලය දික්කරවා ගැනීම සඳහා හා ඉල්ලා යැවීමටද මෙහිදී තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305272</link>
    <topic>පදිකයකු මරණයට පත් කළැයි බස් රියැදුරුට වන්දි ගෙවන්න නියෝග</topic>
    <author>මීගමුව විශේෂ – එම්. ප්‍රනාන්දු</author>
    <content>පදිකයකු මරණයට පත්කිරීම ඇතුළු චෝදනා හතරකට වරද පිළිගත් පුද්ගලික බස් රථ රියැදුරකුට රුපියල් 10,000ක දඩයක් නියම කළ මීගමුව අතිරේක මහේස්ත්‍රාත් හා අතිරේක දිසා විනිසුරු ඩබ්ලිව්. කේ. දුලානි එස්. වීරතුංග මහත්මිය මියගිය අයගේ බිරියට රුපියල් 20,000ක වන්දියක් ‍ෙගවන ලෙසද එකී රියැදුරාට නියම කළාය.රුපියල් 20,000ක වන්දි මුදල මාතලේ පන්විල පදිංචි මියගිය අයගේ බිරිය වූ අලගත් මෝගමතී නැමැත්තියට ගෙවන ලෙස මහේස්ත්‍රාත්වරිය වැඩිදුරටත් නියෝග කළාය.2010 නොවැම්බර් මස 20 වෙනි දින හෝ ඊට ආසන්න දිනකදී මීගමුව - හලාවත ප්‍රධාන මාර්ගයේදී නොසැලකිලිමත් ලෙස රිය පදවා මීගමුව කට්ටුව පල්ලිය අසලදී පාර හරහා යමින් සිටි මාතලේ පන්විල පදිංචිව සිටි බාල ක්‍රිෂ්ණන් මයිල්වානගම් නැමැත්තාගේ මරණය සිදුකරන ලදැයි ඇතුළු චෝදනා හතරක් යටතේ මීගමුව පොලිසියේ රථ වාහන අංශය මඟින් විත්තිකරුට එරෙහිව නඩු පවරා තිබිණි.මීගමුව පොලිසියේ රථවාහන අංශයේ පොලිස් සැරයන් උපාලි හෙල්ලරාව මහතා නඩුවේ පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305273</link>
    <topic>මෝටර් රථයක් කුලීයට අරන් ට්‍රැක්ටර් කඩේ කොල්ල කාලා</topic>
    <author>වයඹ පළාත් සංචාරක - සේන ඉදිරි සිංහ</author>
    <content>ට්‍රැ­‍ක්ටර් අමතර කොටස් මිලදී ගන්නා මුවාවෙන් කුරුණෑගල මාස්පොත ට්‍රැක්ටර් අමතර කොටස් අලෙවිසලකින් රුපියල් එක්ලක්‍ෂ හැටපන්දහසක මුදලක් සොරාගත් පුද්ගලයකු කුරුණෑගල මූලස්ථාන පොලිසියේ අපරාධ විමර්ශන ඒකකය මඟින් අත්අඩංගුවට ගෙන ඇත.මෝටර් රථයකින් පැමිණි මේ පුද්ගලයා අලෙවිසලට ඇතුළු එහි කළමනාකරුවකුගෙන් අත් ට්‍රැක්ටරයක රේඩියටර් මූඩියක් ඉල්ලා ඇත. ඔහු එය රැගෙන ඒමට ඇතුළට ගිය අවස්ථාවේ මේ පුද්ගලයාගේ මේසයේ ලාච්චුව ඇර එහි තිබූ මුදල් සොරාගෙන මෝටර් රථයෙන් පලාගොස් තිබේ.මොහු හලාවත ප්‍රදේශයේ පදිංචි පුද්ගලයකු බවත්, කුලී පදනමක් මත මේ මෝටර් රථය රැගෙන මේ සොරකමට පැමිණ ඇති බවත්, පොලිසියට තොරතුරු අනාවරණය වී ඇත.මොහු ගම්පහ, මිනුවන්ගොඩ, මාරවිල, හලාවත යන ප්‍රදේශවලද මෙවැනි සොරකම් සිදුකර ඇති බැව් පොලිසිය කියයි.කුරුණෑගල මූලස්ථාන පොලිසියේ ප්‍රධාන පොලිස් පරීක්‍ෂක අජිත් වංශනාථ මහතාගේ උපදෙස් මත අපරාධ විමර්ශන අංශයේ ස්ථානාධිපති පොලිස් පරීක්‍ෂක ටියුඩර් අබේවික්‍රම මහතා ඇතුළු සැරයන් එදිරිසිංහ, විමලසේන නන්දසේන ජයලත් යන පොලිස් නිලධාරීහූ වැටලීම සිදුකර තිබේ.සැකකරු කුරුණෑගල මහේස්ත්‍රාත් අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305274</link>
    <topic>කටුගස්තොට පාසල් 14ක් ද්විතීයිකපාසල් ලෙස සංවර්ධනය කරයි</topic>
    <author>ඉන්ද්‍රාණි තෝරදෙණිය</author>
    <content>දීප ව්‍යාප්තව ක්‍රියාත්මක කෙරෙන ද්විතීයික පාසල් දහසක් සංවර්ධනය කිරීමේ වැඩසටහන යටතේ කටුගස්තොට කලාපයේ පාසල් 14ක් සංවර්ධනයට තෝරාගෙන ඇති අතර එහි වැඩ කටයුතු සාර්ථකව ක්‍රියාත්මක වෙමින් පවතී.මෙම විදුහල් සංවර්ධන කටයුතුවලදී ලබා දෙන මහින්දෝදය තාක්ෂණ විද්‍ය්‍යාගාරය සඳහා රුපියල් ලක්ෂ 80ක වියදමින් දෙමහල් ගොඩනැගිල්,ක් ලබා දෙන අතර ඊට අවශ්‍ය තාක්ෂණ උපකරණ ඇතුළු දෑ සඳහා රුපියල් කෝටියක මුදලක් වෙන්කොට තිබේ.කටුගස්තොට කලාපයට පළමු අදියරේ මෙවැනි තාක්ෂණ විද්‍යාගාර හයක් සඳහා මුදල් ලැබී ඇති අතර එම විද්‍යාගාර ඉදිකිරීම් කටයුතු අවසන් අදියරේ පවතී. දැනට ගල්හින්න අල්මතාර් මුස්ලිම් විද්‍ය්‍යාලයේ තාක්ෂණ විද්‍යාගාරයේ වැඩ අවසන් කොට තිබේ.මෙම විදුහල්වල පැවැති විද්‍යා ඉංග්‍රීසි, පරිගණක ඇතුළු සියලු ගුරු පුරප්පාඩු සම්පූර්ණ කිරීමට අධ්‍යාපන අමාත්‍යාංශය කටයුතු කර තිබේ.කලාපයට අයත් ඉතිරි පාසල් 111 ළමා මිතුරු පාසල් ලෙස සංවර්ධනය කෙරේ. මේ සදහා එක් පාසලකට රුපියල් ලක්ෂ පහක මුදලක් වෙන්කොට ඇති අතර පසුගිය වසරේ පාසල් 16ක් ම් යටතේ සංවර්ධනය කොට තිබේ.සංවර්ධනය කෙරෙන සියලුම ද්විතීයික පාසල්වල විද්‍යා විෂය ධාරා සඳහා ප්‍රමුඛත්වයක් ලබාදීම පිණිස සැලැසුම්කොට තිබේ.සියලුම විදුහල්වල සිසු දරු දැරියන්ගේ අධ්‍යාපන මට්ටම ඉතා ඉහළ මට්ටමකින් පවත්වාගෙන යෑමට අවශ්‍ය සියලු කටයුතු කලාපීය මට්ටමින් උපරිමව සිදුකරන බව කලාප අධ්‍යාපන අධ්‍යක්ෂ ටිකිරි බණ්ඩාර මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305275</link>
    <topic>ගාලු පාරේ ගල් වැඩපළ ගැනපරිසර ඒකකයට පැමිණිලි</topic>
    <author>පානදුර සමූහ – කපිල සෝමරත්න</author>
    <content>පානදුර වලාන ගාලු පාරේ ඉඩමක කලක් තිස්සේ අනවසරයෙන් පවත්වා ගෙන යන කළුගල් වලින් සොහොන් කොත් සහ වෙනත් නිර්මාණ නිපදවන ස්ථානයකින් නිකුත්වන කළුගල් කුඩු අවට නිවෙස් වලට විසිරී යෑමෙන් ප්‍රබල පරිසර දූෂණයක් සිදුවී නිවැසියන් හා දරුවන් ද පීඩාවට පත් වීම ගැන නිවැසියන් 10 දෙනකු පානදුර පොලිසියේ පරිසර ඒකකයට පෙත්සමක් මඟින් පැමිණිලිකර ඇත.මේ පිළිබඳව එම අංශයේ ස්ථානාධිපති උප පොලිස් පරීක්ෂක අනවරත්න මහතා නිවැසියන් ගෙන් ප්‍රකාශ ලබා ගෙන පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත වාර්තාවක් ඉදිරිපත් කර ඇත.අදාළ ස්ථානයට මධ්‍යම පරිසර අධිකාරිය විසින් පරිසර බලපත්‍රයක් නිකුත් කර නැති බව පානදුර මහජන පරීක්ෂක විජේකෝන් මහතා පානදුර නගර සභාව වෙත ඉදිරිපත් කළ වාර්තාවකද දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305276</link>
    <topic>බිරියට පහරදුන් සැමියාටඅත්හිටවු සිර දඬුවම්</topic>
    <author>ගම්පහ සංචාරක</author>
    <content>තම විවාහක බිරියට කෲර ලෙස සලකමින් අමානුෂික අයුරින් පහරදුන් පුද්ගලයකුට ගම්පහ ප්‍රධාන මහේස්ත්‍රාත් ප්‍රදීප් ජයතිලක මහතා මාස 06ක සිර දඬුවමක් නියමකර එය වසර 05කට අත්හිටුවීමට නියෝග කළේය.මුදුන්ගොඩ ප්‍රදේශයේ පදිංචි කාන්තාවක් විසින් තමාට සිය සැමියා නිසා බැන වදිමින් පහරදීම් කරන බවට ගම්පහ පොලිසියේ කාන්තා කාර්යාංශයේ පො.පරීක්ෂක සමන්ති මහත්මිය වෙත කරන ලද පැමිණිලි මත මෙම නඩුව ගොනුකර තිබුණි. පැමිණිල්ල 2011.09.23 ගොනු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305277</link>
    <topic>කොළඹ පදික වෙළෙඳුන් නිසාමඟීන්ට අසීරුතා</topic>
    <author>උතුරු කොළඹ සමූහ – ඒ. මදුරවිරන්</author>
    <content>කොළඹ පිටකොටුව සාන්ත ජෝන් හා ගබෝස් පටුමග යන ස්ථානවල මාර්ගය මැද තැනින් තැන එළවළු තබා විකුණන පදික වෙළෙඳුන් නිසා පයින් ගමන් කරන්නන්ට මහත් අසීරු තත්ත්වයනට මුහුණ පාන්නට සිදුවී තිබේ.වෙළෙඳුන් මෙම ස්ථානවල මාර්ගය අවහිර වන අන්දමට වෙළෙඳාම් කිරීම දිනපතාම වාගේ සිදුකරන නිසා මඟීන් පාර අයිනේ ගමන් කිරීමට ගොස් අනතුරුවලට ගොදුරුවන බැව් ද පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=r1305278</link>
    <topic>නාවලපිටිය පස්බාගේ පාලම් 2ක්ගංවතුරෙන් වැනසිලා</topic>
    <author>නාවලපිටිය සමූහ – පී. බී. කිරින්දෙණිය</author>
    <content>නාවලපිටිය ප්‍රදේශයට ඇද හැලුණ ධාරානිපාත වර්ෂාව හේතුවෙන් නිවාස හා දේපළවලට සිදුවූ දැඩි අලාභහානියට අමතරව පස්බාගේ කෝරළේ ප්‍රාදේශීය සභා බල ප්‍රදේශය තුළ මහවැලි ගඟ හරහා ඉදිකර තිබූ අත්වැල් පාලම් දෙකක්ද මුළුමනින්ම විනාශ විය.එසේ ගංවතුරේ ගසාගෙන ගියේ නාවලපිටිය, මැදගහවතුර ජනපදය හා පත්තුනුපිටිය, දොරුවාදෙණිය ගම යා කරමින් මහවැලි ගඟ හරහා ඉදිකර තිබූ පාලම් දෙකය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305271</link>
    <topic>කමිටුවට දින හතයි: සභාපති අස්වෙයි</topic>
    <author>ප්‍රින්ස් ගුණසේකර</author>
    <content>සුනාමි ව්‍යසනයෙන් පසු ජගත් පාපන්දු සම්මේලනයෙන් ලැබුණු රුපියල් කෝටි 50ක මුදල් වැය කළ ආකාරය සෙවීමට පත්කළ විශේෂ විමර්ශන කමිටුවේ සභාපතිවරයා හදිසියේම ඉල්ලා අස්වී ඇත. එබැවින් එම ආන්දෝලනාත්මක මුදල් ගණුදෙනු පිළිබඳ සොයා බැලීමට තවත් සභාපතිවරයෙකු පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගෙන තිබේ.පාපන්දු දුෂණ-වංචා විමර්ශන කමිටුවේ සභාපති ලෙස කටයුතු කළ බ්‍රිගේඩියර් ප්‍රියන්ත සමරතුංග මහතා කමිටුවෙන් ඉල්ලා අස්වුයේ පෞද්ගලික හේතුවක් මත බව අප කළ විමසුකමකදී ඔහු ප්‍රකාශ කළේය.සමරතුංග මහතා ඇතුලු ක්‍රීඩා ඇමැති පත්කළ ත්‍රී පුද්ගල කමිටුව දින 7ක පමණ කාලයක් විමර්ශනයට අදාල පරීක්ෂණ සාර්ථකව පවත්වාගෙන යමින් තිබියදී කමිටු සභාපතිවරයා ඉල්ලා අස්විය.ඒ වෙනුවට විශ්‍රාමලත් විනිසුරු හිටපු බන්ධනාගාර කොමසාරිස් උපාලී සමරවීර මහතා පත්කොට ඇති අතර නීතිඥ පන්ඩුක කීර්තිනන්ද, බී.එම්.කේ.මොහොට්ටාල හා එස්.පී.විජේරත්න යන මහත්වරු කමිටු සාමාජිකයෝ වෙති.ක්‍රීඩා ඇමැති පත්කළ නව විමර්ශන කමිටුව සති දෙකක් ඇතුළත සියලු කටයුතු අවසන් කොට කමිටු වාර්තාව ඇමැතිවරයාට බාරදිය යුතු වේ.මේ අතර පාපන්දු විධායක සභාවේ ඉල්ලීමක් අනුව පත්කළ රියර් අද්මිරාල් සරත් වීරසේකර මහතාගේ සභාපතිත්වයෙන් යුත් කමිටු වාර්තාව මේ 31දින පාපන්දු සම්මේලනයට භාරදෙන බව කලින්ම පවසා තිබුණි. එහෙත් එම ඉලක්කයට ලඟාවීමට නොහැකි තත්ත්වයක් දැන් උදාවී ඇතැයි වාර්තා වේ.මේ වනවිට සමරතුංග කමිටුවට හා වීරසේකර කමිටුව වත්මන් පාපන්දු නිලධාරීන්ගෙන් හා හිටපු නිලධාරීන්ගෙන් කරුණු විමසීම් කොට ඇත‍. පාපන්දු සභාපති රංජිත් රුද්‍රිගු, ලේකම් උපාලි හේවගේ හා හිටපු ප්‍රධාන විධායක ක්‍රිෂාන්ත පෙරේරා, හිටපු පාපන්දු කළමනාකරණ කමිටු සභාපති සහ ශ්‍රී ලංකා ගෝල් ව්‍යාපෘති සභාපති මනිලාල් ප්‍රනාන්දු යන මහත්වරු ඒ අතර වෙති.රුපියල් කෝටි 50ක් වැයකොට ප්‍රතිසංස්කරණය කරන ලද ක්‍රීඩාංගණ 13 හා ගෝල් ව්‍යාපෘති දෙකේ ඉදිරිකිරීම් භාරව ක්‍රියා කළ එච්.ඇන්ඩ් ඒ ඉංජිනියරින් හා ආච් ඉන්ටර්නැෂනල් යන සමාගම් දෙකේ ගෘහ නිර්මාණ ඉංජිනේරුවන්ගෙන්ද ප්‍රශ්න කිරීමට නියමිතය.බ්‍රසීල පුහුණුකරු පිටියට බසියිමේ මස මුල් සතියේදී ශ්‍රී ලංකාවට ගෙන්වු බ්‍රසීල ජාතික පුහුණුකරු ක්ලෝඩියෝ සිල්වේරා හා සහය පුහුණුකරු ගිල්මේ ද ආබෲ ලබන 2දා ශ්‍රී ලංකා පිලේ පුහුණුවීම් ආරම්භ කිරීමට සුදානම් වෙයි. අවසන් වරට ලාඕසයේ පැවැති තරගාවලියට සහභාගීවු ක්‍රීඩකයන් හා 23න් පහළ පාපන්දු සංචිතයේ ක්‍රීඩකයන් තේරීම් පරික්ෂණයකට ලක් කිරීම ශ්‍රී ලංකා විශේෂඥ පුහුණුකරුවන්ගේ පළමු කාර්යය වී තිබේ.එයින් දක්ෂතම ක්‍රීඩකයන් තෝරා ශ්‍රී ලංකා සංචිතය ආරම්භ කිරීමට බ්‍රසීල ජාතික පුහුණුකරු කැමැත්ත පළකොට ඇත. එයට අමතරව චැම්පියන් ලීග් ක්‍රීඩකයන් නිරීක්ෂණය කොට මුලික සංචිතයට එක්කර ගැනීමට ඔහු අපේක්ෂා කරයි.ලබන සැප්තැම්බර් මාසයේ නේපාලයේ පැවැත්වෙන සාෆ් ශූරතාවලිය බ්‍රසීල පුහුණුකරුට ලබාදී ඇති පළමු ඉලක්කය වී ඇත. වසර 1995දී සාෆ් ශූරතාව දිනාගත් ශ්‍රී ලංකාව 2011දී ඉන්දියාවේ පැවැති එම තරගාවලියේදී මුල් කණ්ඩායම් හතරට ‍හෝ පැමිණීමට සමත්වුයේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305272</link>
    <topic>ශ්‍රී ලංකා ක්‍රිකට් පිල අද එංගලන්තයට</topic>
    <author/>
    <content>චැම්පියන්ස් කුසලාන තරගාවලියට සහභාගි වන ශ්‍රී ලංකා ක්‍රිකට් කණ්ඩායම අද (27) හිමිදිරියේ එංගලන්තය බලා පිටත්ව යාමට නියමිතව තිබිණි.2013 චැම්පියන්ස් කුසලාන තරගාවලිය ජූනි මස 6 වැනිදා සිට 23 දක්වා එංගලන්තයේ හා වේල්සයේ ක්‍රීඩාංගණ තුනක පැවැත්වේ.වේල්සයේ කාඩිෆ්, ලන්ඩනයේ ඕවල් හා බර්මිංහැම් හි එජ්බැස්ටන් එම ක්‍රීඩාංගණ වෙති. තරගාවලියට සූදානම් වීම් පිණිස පෙරහුරු තරග තුනක් ශ්‍රී ලංකා කණ්ඩායමට ලැබී තිබේ. මේ සියළු තරග එජ්බැස්ටන් ක්‍රීඩාංගණයේ පැවැත්වෙන අතර මෙහි ප්‍රතිවාදීන් වනුයේ පාකිස්තානය, ඉන්දියාව හා බටහිර ඉන්දීය කොදෙව් කණ්ඩායම් ය.ශ්‍රී ලංකාවේ පළමු පෙරහුරු තරගය පාකිස්තානය සමග ලබන 30 වැනිදා පැවැත්වේ. ඉන් අනතුරුව ඉන්දියාව සමග තරගය ජූනි මස 1 වැනිදාත්, බටහිර ඉන්දීය කොදෙව් පිල සමග තරගය ජූනි මස 4 වැනිදාත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305273</link>
    <topic>ඔස්ටේෂියා ක්‍රීඩා සැණකෙළිය ජූනි 20දා ඇරැඹේ‍</topic>
    <author>ෆවුස් මොහොමඩ්</author>
    <content>පාසල් හා ක්‍රීඩා සමාජ නියෝජනය කරන ක්‍රීඩක ක්‍රීඩිකාවන්ගේ කුසලතා වර්ධනය කිරීමේ අරමුණින් ඔස්ටේෂියා ක්‍රීඩා සමාජය විසින් 3වැනි වරටත් පවත්වනු ලබන 'ඔස්ටේසියා ක්‍රීඩා සැණකෙළිය' ලබන ජූනි මස 20වැනිදා ආරම්භ වේ.මෙරට ගෘහස්ත ක්‍රීඩා තරගබිමේ ප්‍රමුඛතම ක්‍රීඩා සැණකෙළිය ලෙස සැළකෙන ඔස්ටේෂියා ක්‍රීඩා සැණකෙළියට ගෘහස්ත නෙට්බෝල්, පිහිනුම්, බැඩ්මින්ටන්, ගෘහස්ත ක්‍රිකට්, ස්කොෂ් සහ ගෘහස්ත පාපන්දු (ෆුට්සාල්) තරග ඉසව් ඇතුළත්ය.මෙරට ජාතික පාසල්වල හා ජාත්‍යන්තර පාසල්වල ක්‍රීඩක ක්‍රීඩිකාවන් සමග අදාල තරග ඉසව්වල ශ්‍රී ලංකා ශ්‍රේණිගත කිරීම්වලට ඇතුලත්ව සිටින ක්‍රීඩක ක්‍රීඩිකාවන් ද මේ ක්‍රීඩා සැණකෙළියට සහභාගිවීම විශේෂත්වයකි. ක්‍රීඩා උළෙලේ ගෘහස්ත නෙට්බෝල් තරගාවලිය ජූනි මස 20දා සිට 30වැනිදා දක්වා පැවැත්වීමට නියමිතය.ඒ සඳහා අයැදුම්පත් බාරගැනීම ජූනි මස 20වැනිදා දක්වා ක්‍රියාත්මක බව මේ ක්‍රීඩා උළෙල සම්බන්ධව ඔස්ටේෂියා ක්‍රීඩා සමාජයේ පසුගියදා පැවැති මාධ්‍ය හමුවේ දී එහි ක්‍රීඩා අධ්‍යක්ෂිකා ශිරානි පෙරේරා මහත්මිය ප්‍රකාශ කළාය.ක්‍රීඩා උළෙලේ ක්‍රිකට් තරගාවලිය පැවැත්වීමට නියමිතව ඇත්තේ ජූලි මස 13 සහ 14 දෙදිනය. අවුරුදු 13න් පහළ සහ 17න් පහළ තරග ඉසව් යටතේ පැවැත්වෙන ගෘහස්ත ක්‍රිකට් තරගාවලියට සමගාමීව පැලවත්ත බුද්ධදාස ක්‍රීඩා පිටියේ සය සමාජික ක්‍රිකට් තරගාවලියක් ද පැවැත්වීමට නියමිතය.ස්කොෂ් තරගාවලිය සැප්තැම්බර් 7වැනිදා පැවැත්වෙන අතර පිහිනුම් තරගාවලිය සැප්තැම්බර් මස19වැනිදාත්, බැඩ්මින්ටන් තරගාවලිය සැප්තැම්බර් මස 19දින සිට 22දින දක්වාත් පැවැත්වේ. ගෘහස්ත පාපන්දු තරගාවලිය සඳහා ඉදිරියේ දී දින නියම කෙරේ. ඔස්ටේෂියා ක්‍රීඩා සැණකෙළියේ ත්‍යාග ප්‍රදානෝත්සවය හා වර්ණ රාත්‍රිය නොවැම්බර් මාසයේ පැවැත්වීමට නියමිතය. ක්‍රීඩා උළෙලේ දස්කම් දක්වන ක්‍රීඩක ක්‍රීඩිකාවන්ට ඔස්ටේෂියා ක්‍රීඩා ඇකඩමියේ පුහුණුවීම් කටයුතු සඳහා දොරටු විවර කෙරෙන බව එහි කළමනාකර අධ්‍යක්ෂිකා ලලිතා ඇන්තනී මහත්මිය මාධ්‍ය හමුවේ දී සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305274</link>
    <topic>දක්ෂතම ක්‍රීඩකයා-නිමේෂ්:ක්‍රීඩිකාව-මධුවන්ති</topic>
    <author>ජයලාල් ජයවර්ධන</author>
    <content>ගාල්ල අධ්‍යාපන කලාප අන්තර් පාසල් මලල ක්‍රීඩා උළෙලේ අවු.21න් පහළ දක්ෂතම ක්‍රීඩකයා ලෙස කතළුව මධ්‍ය මහා විද්‍යාලයේ කේ.ඒ.නිමේෂ් භාග්‍ය හා දක්ෂතම ක්‍රීඩිකාව ලෙස ගාල්ල අනුලාදේවී බාලිකා විදුහලේ ඒ.ආර්.ඒ.සී.මධුවන්ති සම්මාන හිමිකර ගත්තේය‍.ගාල්ල මහින්ද විද්‍යාලයීය ක්‍රීඩා පිටියේ පසුගියදා පැවැති ක්‍රීඩා උළෙලේ සමස්ත බාලක ශූරතාව ලකුණු 169ක් ලබාගත් රිච්මන්ඩ් විදුහලට හිමිවු අතර බාලිකා ශූරතාව ශ්‍රී හෘදය කන්‍යාරාම කණ්ඩායමට හිමිවිය.බාලක අනුශූරතාව මහින්ද විද්‍යාලටත්, මීපාවල අමරසුරිය මහා විද්‍යාලට බාලිකා අනුශූරතාවත් දිනාගත්හ.මේ තරගාවලියේ දක්ෂතම ක්‍රීඩික ක්‍රීඩිකාවන් මෙසේය.අවු.15න් පහළ බාලක-ආර්.එම්.ඒ.අනුරාධ සම්පත් (දුර පැනීම මී.5.11/විද්‍යාලෝක වි.), බාලිකා-ජී.සඳමාලි (හෙල්ල විසිකිරීම මී.40.95/හබරාදුව ධාර්මික වි.), අවු.17න් පහළ බාලක-කේ.තරිදු ඉෂාර (මී.100 තත්.11.5/මහින්ද වි.), බාලිකා-ජී.ජී.නිර්මලී මධුෂිකා (මී.100 තත්.12.7/කතළුව ජා.පා), අවු.19න් පහළ බාලක-පී.චතුෂ්ක තොටවත්ත (දුර පැනීම මී.6.63/රිච්මන් වි.), බාලිකා-ලිහිනි චුලංගා (තුන් පිම්ම මී.10.53/ක්‍රිස්තුදේව බා.).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305275</link>
    <topic>චෙන්නායි පිලේ ප්‍රධානියා අත් අඩංගුවට</topic>
    <author/>
    <content>ඉන්දියා ක්‍රිකට් කරළියේ ආන්දෝලනයකට තුඩුදුන් අයි.පී.එල්. තරග පාවාදීමේ කුමන්ත්‍රණයට සම්බන්ධ බවට සැක කෙරෙන චෙන්නායි සුපර් කිංග්ස් කණ්ඩායමේ ප්‍රධාන විධායක ගුරුනාත් මෙයියප්පන් වහාම ක්‍රියාත්මක වන පරිදි එම තනතුරෙන් පහ කළ බව ඉන්දියා ක්‍රිකට් පාලක මණ්ඩලය ඊයේ ප්‍රකාශ කළේය.තරග පාවාදීමේ චෝදනා යටතේ පසුගියදා පොලිස් බාරයට ගනු ඉන්දියා ක්‍රිකට් ප්‍රධානී එන්. ශ්‍රීනිවාසන්ගේ බෑණනුවන් වන මෙයියප්පන්ට පරික්ෂණ කටයුතු අවසන් වනතුරු කිසිදු අයුරකින් ක්‍රීඩාවට සම්බන්ධ විය නොහැකි පරිදි තහනමක් ද පැනවීමට ක්‍රිකට් බලධාරීහූ කටයුතු කළහ.අයි.පී.එල්. තරග පාවාදීමේ චෝදනා ලැබූ මෙයියප්පන් ඇතුළු සියලු පුද්ගලයන්ට එරෙහිව නීතිමාර්ගයෙන් කටයුතු කිරීමට මුම්බායි පොලිසියට සම්පූර්ණ සහයෝගය ලබා දෙන බව ඉන්දියා ක්‍රිකට් පාලක මණ්ඩලයේ ලේකම් සං‍ජේ ජග්ඩාල් පැවැසීය‍.ඉන්දියා පිලේ හිටපු ටෙස්ට් ක්‍රීඩක ශ්‍රීසාන්ත් ඇතුළු ක්‍රීඩකයන් තිදෙනකු අයි.පී.එල්.තරග පාවාදුන් බවට චෝදනා එල්ලවීමෙන් පසුව තරගාවලිය නියෝජනය කරන සියලු කණ්ඩායම්වල ක්‍රීඩකයන් හා නිලධාරීන් පිළිබඳ විමර්ශනය කිරීමට මුම්බායි හා දිල්ලි පොලිසිය පසුගියදා පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305276</link>
    <topic>ටෙලිකොම් ක්‍රිකට් ශූරයෝ මොබිටෙල් සහ හැව්ලොක්ටවුන්</topic>
    <author>නිශ්ශංක පියරත්න සීදුව සමූහ</author>
    <content>ශ්‍රී ලංකා ටෙලිකොම් ආයතනයේ ක්‍රිකට් සංගමය සංවිධානය කළ ක්‍රිකට් තරගාවලියේ පිරිමි ශූරතාව දිනාගැනීමට ටෙලිකොම් මොබිටෙල් කණ්ඩායම සමත්වු අතර කාන්තා ශූරතාව හැව්ලොක්ටවුන් කණ්ඩායමට හිමිවිය.තරගාවලියේ පිරිමි අනුශූරතාව ත්‍රිකුණාමල කණ්ඩායමත් කාන්තා අනුශූරතාව මාතර රීජන්ට් කණ්ඩායමත් දිනාගත්තේය. තරගාවලියේ ත්‍යාග සහ සහතිකපත් ප්‍රදානය ටෙලිකොම් ක්‍රිකට් සංගමයේ සභාපති කේ.ඒ.කිත්තිපෙරේරා මහතා අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305277</link>
    <topic>පාසල් නෙට්බෝල් හෙට සිට කටුගස්තොටදී</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් අන්තර් අධ්‍යාපන කලාපීය පාසල් නෙට්බෝල් තරගාවලියට හෙට (28) සිට 30වැනිදා දක්වා කටුගස්තොට ශ්‍රී රාහුල විද්‍යාලයීය ක්‍රීඩාංගණයේදී පැවැත්වේ.අවු.15, 17 සහ 19න් පහළ වයස් සීමා යටතේ පැවැත්වෙන තරගාවලිය සඳහා මධ්‍යම පළාත් අධ්‍යාපන කලාප තරගවලින් ජයග්‍රහණ ලැබු කණ්ඩායම් 45ක් සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=s1305278</link>
    <topic>ශ්‍රී ලංකාව ලෝක මලල ක්‍රීඩා දිනය ඉහළින්ම සමරයි</topic>
    <author/>
    <content>ඊයේට යෙදී තිබුණු ලෝක මලල ක්‍රීඩා දිනය කොළඹ විශ්ව විද්‍යාල ක්‍රීඩාංගණයේ දී සමරනු ලැබීය. එහි දී පාසල් ක්‍රීඩක ක්‍රීඩිකාවන් අතර තරග කීපයක් පැවැති අතර ජයග්‍රාහක ජයග්‍රාහිකාවන් ඔලිම්පික් ශූරි හා මලල ක්‍රීඩා උප සභාපති සුසන්තිකා ජයසිංහ මහත්මිය සමග ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=f1305271</link>
    <topic>කුමන්ත්‍රණවලින්ආණ්ඩුව හොල්ලන්න බෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන,සමාජ වටපිටාව සහ තත්කාලීන කරුණු පිළිබඳ වාරිමාර්ග හා ජල සම්පත් කළමනාකරණ නියෝජ්‍ය අමාත්‍ය ඩබ්ලිව්.බී.ඒකනායක මහතා සමඟ සිදු කළ සාකච්ඡාවකි.* විදුලිය බිල ඉහළ යාම හා ඒ ආශ්‍රිතව ඇති වූ වර්ජන තත්ත්වයන් හා උණුසුම් වාතාවරණය පිළිබඳව ඔබේ මතය පැහැදිලි කළ හැකි ද?මේ වර්ජන ව්‍යාපාර හා රට තුළ ඇති කිරීමට උත්සාහ කරන අස්ථාවර තත්ත්වය පිටුපස තිබෙන්නේ විශාල කුමන්ත්‍රණයක්. ජනාධිපතිතුමාත් ආණ්ඩුවත් මේ රට තුළ විශාල ජනප්‍රියත්වයක් හා ස්ථාවරත්වයක් දිනාගෙන තිබෙනවා. ඒ ජනප්‍රියත්වය හා ස්ථාවරත්වය නැති කිරීමට මේ එකදු කුමන්ත්‍ර්ණකරුවකුට හෝ නැති කිරීමට බැහැ. එය පසුගිය සතියේ පැවැති වර්ජනයෙන් වඩාත් පැහැදිලි වුණා. එදා වැඩ කරන ජනතාවගෙන් මෙයට හොඳ පිළිතුරක් ලැබුණා.විදුලිය සඳහා ජනාධිපතිතුමා විශාල සහන ප්‍රමාණයක් ලබා දී තිබෙනවා. ඒකක 60 සහනය නිසා ගම්වල පුංචි මිනිසාට විශාල සහනයක් ලැබුණා. සහනයක් ලබා දීම වුණත් කරන්න පුළුවන් එක්තරා සීමාවක් තිබෙනවා. ඒ සීමාව තුළ සහන ලබා දෙද්දී සහන ලබා දිය යුතු පිරිස් වෙත පමණක් ලබාදීමයි සිදුවිය යුත්තේ. අද කොළඹ ඇතුළු නාගරික ප්‍රදේශවල ගෙවල්වල වායු සමිකරණ යන්ත්‍ර ක්‍රියාත්මක වෙනවා. ඔවුන් විදුලිය නිසා සුඛෝපභෝගි ජීවිත ගත කරන්නේ.මේ අයට යම් මුදලක් විදුලිය වෙනුවෙන් වැඩිපුර වැය කිරීමට සිදුවීම ප්‍රශ්නයක් නොවෙයි. අපි පුංචි මිනිසාට අවශ්‍ය සහනය ලබා දී තිබෙන්නේ. අපිට බැහැ විදුලි බල මණ්ඩලය වැනි රාජ්‍ය ආයතනයක් විනාශ වීමට හැරීමට. මෙවැනි විදුලි ගාස්තු සංශෝධනයක් මඟින් එම විනාශය වළක්වා ගැනීම තමයි රජයේ අරමුණ වෙලා තිබෙන්නේ.* ආණ්ඩු පක්‍ෂයේ ඇතැමුන් කියනවා විදුලිබල මණ්ඩලයේ විනාශයට ජවිපෙ වැනි දේශපාලන පක්‍ෂ පූර්ණ ලෙස වගකිව යුතු බව මේ තර්කය පිළිබඳ ඔබේ අදහස පැහැදිලි කළ හැකි ද?මාත් ඒ අදහස තහවුරු කරනවා. ජනතා විමුක්ති පෙරමුණ ඔවුන්ගේ සන්නද්ධ කැරැල්ල අවස්ථාවේ දී විශාල විනාශයක් කළා ලයිට් කණු, ට්‍රාන්ස්ෆෝමර් දහස් ගණනක් විනාශ කළා. අද විදුලි බල මණ්ඩලය යම් පසු බැසීමකට ලක් වෙලා ඉන්නවා නම් ඒකට මූලිකවම බලපෑ එක් කරුණක් වෙලා තිබෙන්නේ ජවිපෙ කළ මේ විනාශයන්. ලංගමය විනාශ වීමටත් ජවිපෙ එදා කළ ක්‍රියාකාරකම් මූලික වුණා.අද දෙවිවරු බුදුවරු වගේ කතා කරන ජවිපෙ කළ දේවල් අදත් අපේ ගම්වල ජනතාවට ඉතාමත් හොඳින් මතකයි. මේ අය තමයි අද ජනතාව ගැන අමුතු කැක්කුමකින් කෑමොර දෙන්නේ. ලංගම බස් පමණක් 2700 පමණ ගිනි තිබ්බා.මේ බස් කියන්නේ මහජන දේපල මහජන මුදල් මේවා විනාශ කරනවා කියන්නේ මහජනතාව විනාශ කිරීමට සමාන දෙයක්.එක්සත් ජාතික පක්ෂයත් අද වෘත්තිය අයිතින් ගැන ප්‍රජාතන්ත්‍රවාදය ගැන මහ ඉහළින් කතා කරනවා. ඒත් ඔවුන් එදා කටයුතු කළේ කොහොම ද කියලා රටම දන්නවා. මාත් කලක් එක්සත් ජාතික පක්‍ෂය නියෝජනය කළ පුද්ගලයකු විදිහට මේ ගැන හොඳ අවබෝධයක් තිබෙනවා.එක්සත් ජාතික පක්‍ෂය වගේම ජනතා විමුක්ති පෙරමුණටත් ඕනෑ වෙලා තිබෙන්නේ වෙන දෙයක් නොවෙයි මෙරට අස්ථාවර කර සංවර්ධනය අඩාල කර තමන්ගේ දේශපාලනය ක්‍රියාත්මක කිරීමයි. ඒත් මට ස්ථාවරම කියන්න පුළුවන් ජනාධිපතිතුමා දේශපාලනය කරන තාක් කල් එතුමාව පරාජය කිරීමට තබා ඒ ගැන සිතීමට වත් මේ විපක්‍ෂයට නොහැකි බව.* එක්සත් ජාතික පක්‍ෂය 2014 දී බල හුවමාරුවක් කළ හැකි මැතිවරණයක් ඉල්ලා සිටිනවා. මේ ඉල්ලීම් ගැන ඔබේ අදහස පැහැදිලි කළ හැකි ද?2014 දී මහ මැතිවරණයක් හෝ ජනාධිපතිවරණයකට නිල වශයෙන් ඉඩක් නැහැ. 2016 දී තමයි මැතිවරණ පැවැත්වීමට නියමිතව තිබෙන්නේ. 2014 දී මැතිවරණයක් ඉල්ලන්නේ වෙන දේකට නොවෙයි පාක්‍ෂිකයන් තුළ ඉදිරි ජයග්‍රහණයක් ගැන බලාපොරොත්තු ඇති කිරීමට. අද එක්සත් ජාතික පක්‍ෂයට පාක්‍ෂිකයන්ගේ හිඟයක් තිබෙනවා. මේ තත්ත්වය නිසා 2014 ඉලක්කය ලබා දී පාක්‍ෂිකයන් දිනා ගැනීමට උත්සාහ කරන්නේ මෙතැන ඒ හැර වෙනත් දෙයක් නැහැ.හැබැයි අද තිබ්බත් 2014 තිබ්බත් 2016 දී තිබ්බත් එක්සත් ජාතිත පක්‍ෂයට මැතිවරණයක් ජයග්‍රහණය කරන්න බැහැ ඒක ඉරහඳ වගේ විශ්වාස යි. ජනාධිපතිතුමාට ජනතාව ආදරෙයි. ඔහු ජනතාවට ආදරෙයි.ඒ විදිහේ ජනතා නායකයකු සමඟ ජනතාව සදාකාලිකව රැදී සිටිනවා. මම මේ දේ කියන්නේ නිකම්ම නොවෙයි. මම ජේ. ආර්. ජයවර්ධන, රණසිංහ ප්‍රේමදාස සහ ඩී. බී. විජේතුංග යන නායකයන් සමඟ වැඩ කර තිබෙනවා. චන්ද්‍රිකා මැතිනිය වැඩ කරන විදිහ දැකලා තිබෙනවා. ඒත් මේ කිසිදු නායකයකුට ජනාධිපතිතුමාට තරම් ජනතා ආකර්ශනයක් ලැබී තිබුණේ නැහැ.අද ජනාධිපතිතුමා යන යන තැන සෙනඟ රැස් කරනවා. රැස්වීමක් තිබ්බත් ජනතාව පිරී ඉතිරී යනවා. මේ විදිහේ ජනතා නායකයකුට මැතිවරණයක් ජයග්‍රහණය කිරීම මැතිවරණයක දී ජනතා කැමැත්ත දිනා ගැනීම කියන කරුණ අමුතු දෙයක්වත් අලුත් දෙයක්වත් නොවෙයි.* ආණ්ඩුව මඟින් සිදු කරන සංවර්ධන ව්‍යාපෘති මඟින් ජනතාවට ප්‍රතිඵල දායක දෙයක් නොලැබී ඇතැයි ඇතැම් පාර්ශව මත පළ කරනවා. මේ මතය කෙතෙක් දුරට සාධාරණ ද?මේ තර්කවල කිසිදු සාධාරණත්වයක් යුක්ති ගරුකතාවක් මා නම් දකින්නේ නැහැ. මේ විදිහේ දෙයක් මිනිහෙක් කටක් ඇරලා කියන්නේ කොහොම ද කියන එකත් ප්‍රශ්නයක්. ඇස්පනාපිටම අපට සංවර්ධනයේ ප්‍රතිලාභ දක්නට තිබෙනවා. මේ ප්‍රතිලාභ එක පැත්තකට එක් ජන කොටසකට ලැබෙන දෙයක් නොවෙයි මුළු රටටමත් ජනතාවටත් ලැබෙන ප්‍රතිලාභයක්. එතැන දී දේශපාලනය මොකක් ද පක්‍ෂය මොකක් ද කියලා බලන්නේ නැහැ. මේ සියලු දෙනාට ම එක විදිහට තමයි සංවර්ධනයේ ප්‍රතිලාභ ලැබෙන්නේ.අපට මතකයි ජනාධිපතිතුමා පැමිණීමට පෙර මෙරට තිබුණේ කොහොමද කියලා පාලමක් බෝක්කුවක් නැහැ පාර තොටක් නැහැ මේ ඔක්කෝම අබලන් තත්ත්වයේ තිබුණේ.වෙන මොකවත් ඕනේ නැහැ. කොළඹ නුවර පාරත් අබලන් වෙලා තිබුණේ. ඒත් අද ප්‍රධාන පාරවල් විතරක් නොවෙයි ගමේ ගොඩේ පාරවල් පවා පූර්ණ ලෙස අලුත්වැඩියා කර තිබෙන්නේ. මේ විදිහේ මහා වැඩ කොටසක් ඉටුකර තිබිය දී තමයි ඇතැමුන් මේ විදිහේ චෝදනා එල්ල කරන්නේ.එක්සත් ජාතික පක්‍ෂයටත් ප්‍රජාතන්ත්‍රවාදී පසුබිමක් තුළ කටයුතු කිරීමටත් දේශපාලන ජයග්‍රහණ ලබා ගැනීමටත් ඇති අයිතිය අප පිළිගන්නවා. ඒත් ඔවුන්ට ජනතාව මුලා කිරීමටත් ඇත්ත නැත්ත කිරීමටත් කිසිම අයිතියක් නැහැ. ජනතාව බොරුවෙන් මුලා කිරීම අපරාධයක්.* මෙරට ප්‍රජාතන්ත්‍රවාදය, මානව අයිතින් හා ඒ ආශ්‍රිත ගැටලු පිළිබඳව විපක්‍ෂය ප්‍රශ්න කරනවා. මේ ගැන ඔබේ අදහස පැහැදිලි කිරීමට පුළුවන් ද?ප්‍රජාතන්ත්‍රවාදය මානව හිමිකම් හා මාධ්‍ය නිදහස ඉහළින්ම ඇති රටක් විදිහට මේ රට හඳුන්වා දීමේ වරදක් නැහැ. අද මාධ්‍ය ගත්තොත් මාධ්‍යවලින් බහුතරයක් ආණ්ඩුව තදින් විවේචනය කරන ආයතන ඒත් මේ කිසිදු ආයතනයකට ආණ්ඩුව බලපෑම් එල්ල කරන්නේ නැහැ. අපට මතකයි එදා බලධාරීන් පත්කර ප්‍රවෘත්ති පාලනයක් ඇති කරන්න කටයුතු කළ විදිහ. සමහර අවස්්ථාවල පත්තරවල පිටුව දෙක හිස්ව පළ වුණා. ඒ විදිහටයි එදා එක්සත් ජාතික පක්‍ෂය කටයුතු කළේ. ඒත් අද මේ හැම දෙයක් ම අමතක වුණ ගානට තමයි මේ අය වැඩ කරන්නේ. ඒත් ජනතාවට ඇත්ත වසං කිරීමට එක්සත් ජාතික පක්‍ෂයට බැහැ මොකද ජනතාව විශාල දැනුවත් භාවයකිනුයි අද කටයුතු කරන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>27</day>
    </date>
    <link>http://www.dinamina.lk/2013/05/27/_art.asp?fn=f1305272</link>
    <topic>රටට පණ දුන් ජන නායකයා</topic>
    <author>සටහන ඉරෝෂිණී දීපිකා</author>
    <content>සම්පූර්ණ නම – පර්සි මහේන්ද්‍ර රාජපක්ෂ භාවිත කරන නම – මහින්ද රාජපක්ෂ උපත – 1945 නොවැම්බර් 18 උපන් ස්ථානය – පාලටුව පියා - ඩී. ඒ. රාජපක්ෂ මව - දෝන දන්දිනා සමරසිංහ දිසානායක අධ්‍යාපනය ලැබූ පාසල් - ගාල්ල රිච්මන්ඩ්, කොළඹ නාලන්ද සහ තර්ස්ටන් උසස් අධ්‍යාපනය -ශ්‍රී ලංකා නීති විද්‍යාලය ප්‍රථම රැකියාව - පුස්තකාල සහකාර (ශ්‍රී ජයවර්ධන පුර විශ්වවිද්‍යාලය) වෘත්තීන් –නීතිඥ, දේශපාලනඥ විවාහය - 1983 බිරිය - ශිරන්ති වික්‍රමසිංහ රාජපක්ෂ දරුවන් – නාමල් රාජපක්ෂ (පාර්ලිමේන්තු මන්ත්‍රී), යෝෂිත රාජපක්ෂ (නාවික හමුදා නිලධාරී), රෝහිත රාජපක්ෂ (උසස් අධ්‍යාපනය ලබයි)සුවිශේෂී සන්ධිස්ථාන1967 - බෙලිඅත්ත ආසනයේ ශ්‍රීලනිප සංවිධායක 1970 – ප්‍රථම වරට බෙලිඅත්ත ආසනයෙන් පාර්ලිමේන්තු මන්ත්‍රීවරයකු ලෙස තේරී පත්වීම. 1977 නොවැම්බර් – නීතිවේදියකු ලෙස දිවුරුම් දීම 1989 – මහ මැතිවරණයෙන් හම්බන්තොට දිස්ත්‍රික්කය නියෝජනය කරමින් පාර්ලිමේන්තුවට පත්වීම. 1994 – කම්කරු අමාත්‍යවරයා ලෙස පත්වීම. 1997 – ධීවර හා ජලජ සම්පත් අමාත්‍ය 2002 මාර්තු - විපක්ෂ නායක 2004 අප්‍රේල් 06 – අග්‍රාමාත්‍ය ධුරයට පත්වීම (මීට අමතරව මහාමාර්ග අමාත්‍ය ධුරය ද දැරීය) 2005.11.17 – එදින පැවැති ජනාධිපතිවරණයෙන් අති විශිෂ්ට ජයක් ලැබීම. 2005.11.19 – ජනාධිපතිවරයා ලෙස දිවුම්රුම් දීම. 2005.11.23 – කැබිනට් සංශෝධනයේ දී මුදල් හා ආරක්ෂක කටයුතු අමාත්‍ය ධුරයට පත්වීම. (ජනාධිපති පදවියට අමතරව) 2010.01.27 – එදින පැවැති ජනාධිපතිවරණයෙන් අති විශිෂ්ට ජයක් හිමි වීම.සමාජ ක්‍රියාකාරකම්* භීෂණය පැවැති සමයේ ‘මවු පෙරමුණ’ බිහි කිරීමේලා පුරෝගාමී මෙහෙවරක නිරතවීම හා එහි නායකත්වය දැරීය. * ටී 15 සමුළුවේ සභාපති පදවිය * 15 වැනි සාර්ක් නායක සමුළුවේ සභාපති * මාධ්‍ය නිදහස උදෙසා කැපවී කටයුතු කිරීම.දෙස් - විදෙස් ඇගැයීම්* 2009.09.06 – නීතිය පිළිබඳ ගෞරව ආචාර්ය උපාධිය (කොළඹ සරසවිය) * 2010.02.06 - ගෞරව උපාධිය, ත්‍රස්තවාදය පරදා සාමය උදාව (රුසියානු ජනතා මිත්‍රත්ව සරසවිය) * 2010 පෙබරවාරි - ගෞරව උපාධිය (රුසියානු ජනතා මිත්‍රත්ව සරසවිය) * මානව හිමිකම් සුරැකීම උදෙසා පිරිනැමෙන ගෞරවාචාර්ය උපාධිය (කල්කටා විශ්වභාරතී විශ්වවිද්‍යාලය) * 2011 අගෝස්තු - ගෞරව ආචාර්ය උපාධිය (බීජිං සරසවියේ විදෙස් භාෂා අංශය)එඩිතර, නිර්භීත, එමෙන්ම ශක්තිමත් නායකත්වයකට අවැසි මනා පෞරුෂයකින් යුතු නායකයන් බිහිවන්නේ කලාතුරකිනි. , වත්මන් ජනාධිපති මහින්ද රාජපක්ෂ මහතා, එවැනි ලක්ෂණවලින් සපිරි නියම අභීත නායකයකු ලෙස හඳුන්වාදිය හැකිය. ගිරුවාය එකලු කළ ප්‍රදීපස්ථම්භයක් වූ ජනාධිපති මහින්ද රාජපක්ෂ මහතාගේ දේශපාලන දිවියට අදට (27) හතළිස් තුන් වසරක් සපිරේ. මේ සටහන ඒ නිමිත්තෙනි.දකුණු ලක පාලටුව ග්‍රාමයේ දී, 1945 නොවැම්බර් මස 18 වැනි දිනදී උපත ලද පර්සි මහේන්ද්‍ර රාජපක්ෂ මහතා, ගොවිතැනින් දිවි ගෙවූ, එමෙන්ම, පාර්ලිමේන්තු මන්ත්‍රීවරයකු, හිටපු නියෝජ්‍ය අමාත්‍යවරයකු වූ ඩී. ඒ. රාජපක්ෂ මැතිඳුන්ගේ සහ දෝන දන්දිනා සමරසිංහ දිසානායක මැතිනියගේ දයාබර පුත්‍රයෙකි. ගාල්ල රිච්මන්ඩ්, කොළඹ නාලන්ද සහ තර්ස්ටන් යන විද්‍යාලවලින් මූලික අධ්‍යාපනය ලැබූ මෙතුමා, ශ්‍රී ලංකා නීති විද්‍යාලයෙන් උසස් අධ්‍යාපනය ලැබීය. විද්‍යෝදය සරසවියේ පුස්තකාල සහකාර තනතුරට පත්වූ මෙතුමා, දේශපාලන ක්ෂේත්‍රයට ප්‍රවිශ්ට වූයේ වයස අවුරුදු 24 දී ය.1970 වසරේ දී බෙලිඅත්ත ආසනය සඳහා පාර්ලිමේන්තු මන්ත්‍රීවරයකු ලෙස ප්‍රථම වරට තේරී පත්විය. ඔහු, එම පාර්ලිමේන්තුවේ සිටි ලාබාලත ම මන්ත්‍රීවරයා ලෙස ද ඉතිහාසයට එක්ව තිබේ.කෙවිට පාර්ලිමේන්තුවට ගෙනගිය එඩිතර දේශපාලනඥයකු වූ, එමෙන් ම ශ්‍රී ලංකා නිදහස් පක්ෂය ආරම්භ කිරීම උදෙසා මහඟු මෙහෙවරක නිරතවූ ඩී. ඒ. රාජපක්ෂ මැතිඳුන්ගේ අභාවය 1967 වසරේ දී සිදු විය. ඔහු නැති අඩුපාඩුව පුරවාලමින්, එම කාලයේ දී ම බෙලිඅත්ත ආසනයේ ශ්‍රී ලංකා නිදහස් පක්ෂ සංවිධායක ධුරය භාර ගත් මෙතුමා, සිය පියාගේ අඩි පාරේ යමින්, තම ප්‍රදේශයේ ජනතාවගේ උන්නතිය උදෙසා කැපවී ක්‍රියා කළේ ය.1977 පැවැති මහ මැතිවරණයේ දී තමා නියෝජනය කළ ආසනය පරාජයට පත්විය. ඒ වනවිට ශ්‍රී ලංකා නීති විද්‍යාලයෙන් නීතිය පිළිබඳ හදාරා තිබූ මෙතුමා, 1977 නොවැම්බරයේ දී නීතිඥයකු ලෙස දිවුරුම් දුන්නේ ය. පසුව තංගල්ලේ දී නීතිඥ වෘත්තියේ යෙදුණි. කෙසේ වෙතත් දේශපාලනය පිළිබඳ තිබූ ඇල්ම, ඔහු ගේ සිතින් දුරස් වූයේ නැත. ඒ නිසා ම, 1989 වසරේ මහ මැතිවරණයේ දී හම්බන්තොට දිස්ත්‍රික්කය නියෝජනය කරමින් නැවත පාර්ලිමේන්තුවට තේරී පත් වීමට ඔහුට හැකි වුණි.සරල දිවි පෙවෙතක් ගත කළ, කුඩා කල සිට ම සමාජ හරයන්ට ගරු කරන, ;බාදු පිළිවෙත් අනුව තම දිවිය හැඩ කරගත්, ගැමි ගතිගුණවලින් පිරිපුන් මහින්ද රාජපක්ෂයන් හට, පාරම්පරිකවම දේශපාලනය පිළිබඳ උරුමයක් මෙන් ම, හොඳ දේශපාලන ඉවක් ද තිබුණි. පුංචි මිනිසා ගේ දහදිය සුවඳ හඳුනාගත් පොදු ජනතාවගේ දේශපාලනය අනුගමනය කළ රාජපක්‍ෂ පරපුර අනුව යමින්, මහින්ද රාජපක්ෂයන් ද තම දේශපාලන දිවිය ඔපවත් කර ගත්තේ ය. ලාබාල මන්ත්‍රිවරයාගේ සිට, ඇමැති, විපක්ෂ නායක, අගමැති, ජනාධිපති යන තනතුරු කරා ප්‍රවිශ්ට වෙමින්, මෙරට ජනතාවට සමෘද්ධිමත් රටක් හිමිකර දීමට හැකි වූයේ එතුමා තුළ පැවැති නිහතමානී ගතිගුණ නිසාම ය.1994 වසරේ දී චන්ද්‍රිකා බණ්ඩාරනායක කුමාරතුංග මැතිනියගේ පාලන කාලයේ දී, ජනතා මෙහෙවර වෙනුවෙන් ඇප කැපවී, සුවිසල් මෙහෙයක් ඉටු කිරීමට මහින්ද රාජපක්ෂ මහතාට හැකි විය. 1994 වසරේ සිට 1997 දක්වා කාලය තුළ කම්කරු අමාත්‍යවරයා ලෙස, මෙරට කම්කරු ජනතාවගේ උන්නතිය උදෙසා මෙන් ම, සමස්ත ජනතාවගේ ම සුබසිද්ධිය උදෙසා දිවා රෑ නොබලා කැපවී ක්‍රියා කළේ ය. 1997 සිට 2001 වසර දක්වා ධීවර හා ජලජ සම්පත් අමාත්‍යවරයා ලෙස කටයුතු කර තිබේ.2001 වසරේ දී ශ්‍රී ලංකා නිදහස් පක්ෂය එවකට පැවැති මැතිවරණයෙන් පරාජයට පත් වුණි. ඉන් අනතුරුව 2002 වසරේ මාර්තු මාසයේ සිට පාර්ලිමේන්තුවේ විපක්ෂ නායක ධුරය හෙබවීමට හැකි විය. 2004 වසරේ දී පොදුජන එක්සත් පෙරමුණ ජයග්‍රහණය කරවීම සඳහා ද කැපවී කටයුතු කළ එතුමා, 2004 අප්‍රේල් 06 වැනිදා සිට අග්‍රාමාත්‍ය ධුරයට පත් විය. නිදහස් ශ්‍රී ලංකාවේ 13 වැනි අග්‍රාමාත්‍යවරයා වූ එතුමා, ඊට අමතරව මහාමාර්ග අමාත්‍ය ධුරයේ ද වගකීම් ඉසිලීය.සිය දේශපාලන දිවියේ ආරම්භය සිදු වූයේ ආසන සංවිධායකයකු ලෙස, දේශපාලන ක්ෂේත්‍රයේ කුඩා ම තැනින් වුවද, අද වන විට ඔහු එම ක්ෂේත්‍රයේ උත්තරීතර ම තනතුර වන ජනාධිපති පදවිය දක්වා ම සෙමින් සෙමින් පියවර තබා ඇත. ඒ මෙරට ජනතාවගේ පින් මහිමය නිසා ම ය.2005 වසරේ නොවැම්බර් 17 වැනිදා නිදහස් ශ්‍රී ලංකාවේ 6 වැනි විධායක ජනාධිපතිවරයා තෝරා පත්කර ගැනීම සඳහා ජනාධිපතිවරණය පැවැත් වුණි. ඒ වන විට මෙරට වෙළාගෙන තිබුණේ යුද්ධයේ අඳුරු ගිනිදැල් ය. එමෙන් ම විවිධාකාර අර්බුධකාරී තත්ත්වයන් ද හටගෙන තිබුණි. එම මැතිවරණයේ දී ඉදිරිපත් වූ සියලු ජනාධිපති ධුර අපේක්ෂකයන් අභිභවා සුවිශේෂී ජයක් හිමිකර ගැනීමට මහින්ද රාජපක්ෂ මැතිඳුන්ට හැකි විය. ලැබූ ඡන්ද ප්‍රතිශතය 50.3% කි. ඒ අනුව ශ්‍රී ලංකා නිදහස් පක්ෂයෙන් ඉදිරිපත් වූ අපේක්ෂකයා වන මහින්ද රාජපක්ෂ මහතා ලද වැඩි ඡන්ද සංඛ්‍යාව ලක්ෂ දෙකකට ආසන්න විය. 2005 නොවැම්බර් 19 වැනිදා එම පදවියේ දිවුරුම් දීම ද සිදු වුණි.2005 වසරේ නොවැම්බර් 23 වැනිදා සිදුවූ කැබිනට් සංශෝධනයේ දී, මුදල් හා ආරක්ෂක කටයුතු පිළිබඳ අමාත්‍ය ධුරය ජනාධිපති මහින්ද රාජපක්ෂ මහතා වෙත පැවරිණි. ඊට අමතරව විධායක ජනාධිපති බලතල අනුව ත්‍රිවිධ හමුදාවේ සේනාධිනායක තනතුර ද හිමි විය.2010 වසරේ ජනවාරි 27 වැනිදා ද එතුමාට සුවිශේෂි දිනයකි. එදින පැවැති ජනාධිපතිවරණයෙන් ද එතුමන් අතිවිශිෂ්ට ජයක් හිමිකර ගත් නිසා ය. ඒ අනුව එතුමන් දෙවැනි වතාවටත් නිදහස් ශ්‍රී ලංකාවේ 7 වැනි විධායක ජනාධිපතිවරයා බවට පත් විය. ශ්‍රී ලංකාව නමැති පුංචි රට, සුවිසල් ලොව තුළ ඉහළට ඔසොවා තැබීමට එතුමන් ක්‍රියා කළේ, තමන් උපන් රට වෙනුවෙන් කළ හැකි අමරණීය මෙහෙවර ඉටු කරමිනි.ශ්‍රී ලංකාව ම භීතියට පත් කළ, ලේ පිපාසිත කුරිරු ත්‍රස්තවාදියා වූ එල්.ටී.ටී.ඊ නායක වේළුපිල්ලේ ප්‍රභාකරන්, මේ රට දෙකඩ කරමින් උතුරු - නැඟෙනහිර පාලන බලය හිමිකර ගැනීමට යත්න දරද්දී, ඔවුන්ගෙන් රට මුදා ගැනීමට එඩිතරව ඉදිරිපත් වූ එක ම ජනාධිපතිවරයා වූයේ මහින්ද රාජපක්ෂ මහතා ය. එවකට කොටි ත්‍රස්තවාදය පරාජයට පත් කිරීමේ මූලික ම උපාය මාර්ග රැඳී තිබුණේ දේශපාලන නායකත්වය අතේ්ය. ජේ. ආර්. ජයවර්ධන, ආර්. ප්‍රේමදාස, ඩී. බී. විජේතුංග වැනි හිටපු ජනාධිපතිවරුන් මෙන්ම, චන්ද්‍රිකා බණ්ඩාරනායක ජනාධිපතිනිය ද කොටි ත්‍රස්තවාදය මෙරටින් සහමුලින් ම අතුගා දැමීමේ හැකියාව නො තිබුණි. ඒ අනුව විජයග්‍රහණයේ සම්පූර්ණ ගෞරවය සේනාධිනායක මහින්ද රාජපක්ෂ මැතිඳුන්ට හිමිවේ. රුදුරු යුද්ධයෙන් රට බේරා ගැනීමට තරම් දක්ෂ, පිරිපුන් පෞරුෂය මෙන් ම, නායකත්ව ගතිගුණ එතුමාට නොඅඩුව පිහිටා තිබුණි. එවැනි උතුම් නායකයකු බිහි වූ නිසා ම, ශ්‍රී ලාංකේය ජනතාව ලෙස අපි අද රිසි සේ නිදහස භුක්ති විඳින්නෙමු.සැබෑ දේශපාලන නායකයා යනු කවරෙක් ද? ඔහු සතු ගතිගුණ කෙබඳු ද? ඔහුගේ භූමිකාව ගොඩනැගෙන්නේ කුමනාකාරයට ද? ජනතාව අතරට ගොස්, ඔවුන්ගේ දුක සැප සොයා බලමින්’, අවශ්‍ය සුබසාධන කටයුතු කළ යුත්තේ කෙසේ ද? රට සංවර්ධනය කරා ගෙන යා යුත්තේ කොහොම ද? මේ සඳහා ශ්‍රී ලංකාවේ ඇති පරමාදර්ශය මහින්ද රාජපක්ෂ මැතිඳුන් මිස, අන් කවරෙක් ද?අද අප ජීවත් වන්නේ අලුත් ශ්‍රී ලංකාවක ය. අලුත් බලාපොරොත්තුවලින් පිරුණු, නවමු ජීවයක් ලද මිනිසුන් ලෙස ය.අද වන විට අපට මර බියෙන් තොරව ජීවත්විය හැකිව තිබේ. මඟ තොටට බැස, පොදු මගී ප්‍රවාහන සේවා මගින් ගමන් බිමන් යාමට හැකියාව ලැබී ඇත. නව මංමාවත් තැනෙමින් තිබේ. ගමේ අතුරුපාර පවා කොන්ක්‍රීට් කර, ගමන් බිමන් යාමට පහසු මට්ටමට සකසා තිබේ. ගොවි දෑත් නගාසිටුවා ඇත.වත්මන් ජනාධිපති මහින්ද රාජපක්ෂ මහතා පරමාදර්ශි ජනනායකයකු වන්නේ කෙසේ ද? ඒ සඳහා ඔහු ක්‍රියාකර ඇත්තේ කෙසේ ද? තිස් වසක් පැවැති ත්‍රස්තවාදය පරාජය කර රටට නිදහස ලබා දුන්නේ ය. ආර්ථිකය පණ ගන්වා ශ්‍රී ලංකාවේ ගමන් මඟ වෙනස් කළේ ය. බෙලහීන හා අකර්මන්‍ය ජාතියක් ලෙස ජීවත් වූ ශ්‍රී ලාංකිකයාට ජාතික හැඟීමක් ලබා දෙමින්, නව ආර්ථික ඉලක්ක හඳුන්වා දෙන්නට ද ඔහුට හැකි විය.සාර්ථක නායකයකු වීමට නම්, ඔහුට පොදු වැඩපිළිවෙළක් මෙන් ම, රටට ගැළපෙන පොදු දර්ශනයක් තිබිය යුතුම ය. එසේ ම එම වැඩපිළිවෙළ ජනතාව පිළිගන්නා එකක් ද විය යුතු වේ.ජනාධිපති මහින්ද රාජපක්ෂ මහතා පිළිබඳ මෙරට ජනතාව තුළ ඇත්තේ නොබිඳෙන විශ්වාසයකි. ඒ විශ්වාසය මෙතෙක් කලක් ගතව ගොස් වුව ද බිඳී ගොස් නැත. දිනෙන් දින ම ඒ විශ්වාසය ශක්තිමත් වනවා මිස, එය විනාශ වන්නේ නැත. කිසිවෙකුටත් ජන හදවත් ඔහු කෙරෙන් බිඳ දැමීමට ද නොහැකි ය. මෙතෙක් පැවැති සෑම මැතිවරණයකින් ම ඒ බව සනාථ වී තිබේ.මහින්ද රාජපක්ෂ යනු සතුරාට පවා දයාව දක්වන සත්පුරුෂයෙකි. ඉවසීමෙන් හා කැපවීමෙන් යුතුව සිය කාර්යයන් හි නිරතවන පුද්ගලයෙකි. එතුමා ළඟ දේශපාලන වෛරයක් නැත. විරුද්ධ පාක්ෂිකයන් සමඟ වුව කටයුතු කරන්නේ, පාක්ෂිකයන් සමඟ මෙන් ළෙන්ගතු කමිනි. සැමට ම සලකන්නේ තමාගේ ජනතාව යන හැඟීම පෙරදැරිව ය.මීට දශක හතරකට පෙර, මහින්ද රාජපක්ෂ මහතාගේ දේශපාලන භූමිකාව ඇරැඹිණි. ශිෂ්‍ය නායකයකු ලෙස ද, වෘත්තීය සමිති ක්ෂේත්‍රයේ ක්‍රියාකාරී සාමාජිකයකු ලෙස ද දීර්ඝ කාලීනව පන්නරය ලැබූ මෙතුමා, එදා සිට අද දක්වාම ජන හිත සුව පිණිස සිය මෙහෙවර ඉදිරියටත් ගෙන යමින් සිටී. උපන්, නූපන් හැම ගැනම සිතා, තුන්කල් දක්නා නුවණින් යුතුව කටයුතු කිරීම ඔහුගේ අපේක්ෂාව වී ඇත. අද බටහිර රටවල් ඔහු වෙත මානව හිමිකම් පිළිබඳ චෝදනා එල්ල කෙරුව ද, ඒ පිළිබඳ චෝදනා කරන්නන් දැනගත යුතු කරුණ වන්නේ, ශ්‍රී ලංකාවේ මානව හිමිකම් වෙනුවෙන් ජීවිතයේ බොහෝ දේ කැප කළ දේශපාලකයා මොහු වන බව ය.නිද්‍රෝපගතව සිටි ශ්‍රී ලංකා නිදහස් පක්ෂය යළි නගාසිටුවන්නට ද, පක්ෂයට ජයග්‍රහණ අත්කර දීම සඳහා මූලිකව ක්‍රියා කළ පුද්ගලයා වන්නේ ද වත්මන් ජනාධිපතිතුමා ය. එදා, සිය පියාණන් වූ ඩී. ඒ. රාජපක්ෂ මහතා ශ්‍රීලනිපය පිහිටුවීම උදෙසා එස්. ඩබ්ලිව්. ආර්. ඩී. බණ්ඩාරනායක මහතාණන් හට පන්නරය සැපයූවාක් මෙන්, ඔහු හැදූ වැඩූ පුත්‍ර රත්නය වන මහින්ද රාජපක්ෂ මහතාණන්, අද දවසේ සිය පක්ෂය ජයග්‍රාහී මාවත උදෙසා කැඳවාගෙන යන්නට ද, පක්ෂයට නව ජවයක් දීමට ද කැපවී කටයුතු කරයි. එජාපයේ දාහත් වසරක ආධිපත්‍යය සෝදාපාළුවට ලක් වූවේ ද, එදා චන්ද්‍රිකා බණ්ඩාරනායක මැතිනිය ජනාධිපති ධුරය දක්වා පැමිණියේ ද, මහින්ද රාජපක්ෂයන්ගේ ජන උද්ඝෝෂණවල ප්‍රතිඵලයක් හැටියට ය.ඔහු කම්කරු අමාත්‍යවරයා බවට පත් වූයේ කම්කරු ආරවුල් පැවැති සමයක ය. එදා ඔහු කම්කරුවන්ගේ ගැටලුවලට ඇහුම්කම් දෙමින්, එම ගැටලු විසැඳුවේ, ඔහු තුළ පැවැති දේශපාලන පරිණත බව සහ මානව ගුණ මහිමය නිසාවෙනි. ඕනෑම කෙනෙකුගේ බසට ඇහුන්කම් දෙන ගති ලක්ෂණය, මේ නිහතමානි මිනිසා සතු උතුම්ම ගුණාංගයක් විය. ඒ නිසා ම, ගැටලු විසඳාගෙන, රට යහපත් දිශාවකට රැගෙන යාමට ඔහුට හැකියාව ලැබුණි. එම ශක්‍යතාව, සහජයෙන් ම ඔහුට උරුම වූ නායකත්ව හැකියාවේ මහිම යැයි කීවොත් නිවැරැදි ය.එදා ඔහු ‘කම්කරු ප්‍රඥප්තිය’ සකස් කළේ ද, එහි අවශ්‍යතාව කෙබඳු ද යන්න ඔහුට හොඳින්ම වැටහී තිබූ නිසා ය. එතුමා රට පුරා වෘත්තීය පුහුණු මධ්‍යස්ථාන ඇති කළේ ය. ධීවර අමාත්‍යංශයේ විවිධ ගැටලු පැනනැගී තිබූ අවධියක, එහි අමාත්‍ය ධුරයට පත් වූ එතුමා, පැවැති ප්‍රශ්නවලට නිසි විසැඳුම් සැපැයී ය. එදා ඔහුට ඒ අනුව ධීවර කර්මාන්තයට අලුත් ගැම්මක් ලබා දීමට හැකි වුණි. ඔහු සැබැවින් ම ධීවර ජනතාවට ශක්තියක් ම විය. සාගර විශ්වවිද්‍යාලයක් අරඹමින්, එම ක්ෂේත්‍රයට නව පණක් ලබා දීමට ද එතුමාට හැකි වුණි.පැවැති එජාප පාලන සමයේ දී කම්කරු සටන් පෙරමුණු විනාශ කිරීමටත්, කම්කරු නායකයන් මර්දනය කිරීමටත් කටයුතු කරනු ලැබීය. එහි ප්‍රතිඵලයක් ලෙස මහින්ද රාජපක්ෂ මහතා ඇතුළු ප්‍රගතිශීලී කඳවුරේ නායකයන්ට අමානුෂික ලෙස පහර කෑමට සිදු විය. ජනතාවාදී දේශපාලනයේ නියැළීම හේතුවෙන්, වරෙක ඔහුට මාස ගණනක් පුරා දස වධ විඳිමින් සිරගතව සිටීමට සිදු වුණි. සිය මවගේ අවසන් කටයුතු වෙනුවෙන් එක් වීමට ද දුෂ්කරතා ඇතිවුණි. එමෙන් ම භීෂණ යුගයේ දී ජනතාව වෙනුවෙන් කතා කරන්නට බොහෝ දෙනා බියවන විට, භීෂණයෙන් බැට කෑ සාමාන්‍ය මිනිසුන් වෙනුවෙන්, ඔවුන්ගේ අයිතීන් වෙනුවෙන් හඬක් නැගීමට නොබියව ඉදිරිපත් විය. එදා ඔහු කළ එම අභීත මෙහෙවර, සදානුස්මරණීය වනු ඇත.මෙරට පාර්ලිමේන්තුවේ ළාබාලතම මන්ත්‍රීවරයා වෙමින් ඔහු පෑ දක්ෂතාව අති උදාර ය. එතුමාගේ කතා විලාසය හා දැනුම පිළිබඳ පැහැදුණු ජේ. ආර්. ජයවර්ධන මහතා ඔහුට එදා සුබ පැතුවේ ය. ඉදිරියේ දී රට, ජාතිය වෙනුවෙන් විශාල සේවයක් කිරීමට හැකිවේවා! යන්න එදා එතුමාගේ ප්‍රාර්ථනය විය. එතුමන් අද ජීවතුන් අතර නොසිටිය ද, ඔහු කළ ඒ ප්‍රාර්ථනය අද වනවිට සැබෑවක් ම වී ඇත.අද වන විට මහින්ද රාජපක්ෂ මහතාගේ දේශපාලන දිවියට වසර හතළිස් තුනක් ගතව ඇත. එතුමා ගේ දේශපාලන ගමන් මඟ පිළිබඳ නැවත හැරී බලා, ඒ ගැන සිතන්නට හොඳම කාලය දැන් පැමිණ තිබේ. දේශපාලන කරලියට ප්‍රවිශ්ට වන නවක දේශපාලනඥයන්ට ද, ඔහුගේ ක්‍රියාකාරී දේශපාලනයෙන් උගත හැකි පාඩම් බොහෝ ය. පක්ෂ, විපක්ෂ බේදයක් නැතිව, ඕනෑම කෙනෙකුට ඔහුගේ දේශපාලන නායකත්වය ආදර්ශ සපයනු ඇත. ඔහු මෙතෙක් කලක් මේ රට වෙනුවෙන්, ජාතිය වෙනුවෙන් කළ අපරිමිත මෙහෙය පිළිබඳ විද්වතුන් ගේ විමර්ශනයට ලක්වීම අත්‍යවශ්‍ය වූවකි. එයට හේතුව ඔහුට අභියෝග කළ හැකි නායකයකු පෙනෙන තෙක් මානයක නොමැති බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305281</link>
    <topic>ලිපි ලේඛන 15ක්, සාක්කිකරුවෝ 40ක් ඉදිරිපත් කිරීමට නීතිපති සූදානම්</topic>
    <author>කුමුදු හෙට්ටිආරච්චි</author>
    <content>කහවත්ත ප්‍රදේශය භීතියට පත් කරමින් කොටකෙතන මව හා ඇගේ දියණිය අමානුෂිකව ඝාතනය කිරීමේ සිද්ධියේ විත්තිකාර අඹු සැමි යුවළට විරුද්ධව නීතිපතිවරයා විසින් රත්නපුර මහාධිකරණය හමුවේ නඩු පවරන ලදී.විත්තිකරුවනට එරෙහිව මහේස්ත්‍රාත් අධිකරණයේ ලඝු නොවන මූලික පරීක්ෂණයක් නොපවත්වා එසේ කෙළින්ම මහාධිකරණය හමුවේ නඩු පවරන ලද්දේ නීතිපතිවරයාට ඇති සුවිශේෂී බලතල මතයි.ලොකුගම් හේවගේ දර්ශන හෙවත් රාජු සහ ඔහුගේ බිරිඳ වන රසිකා චාන්දනී හෙවත් බට්ටි නැමැති අඹු සැමි යුවළට විරුද්ධව එසේ නඩු පැවරුණි.කොටකෙතන ප්‍රදේශයේ පදිංචිව සිටි නයනා නිල්මිණි (52) සහ ඇගේ දියණිය වූ කාවින්ද්‍යා චතුරංගී සෙල්ලහේවා (17) නැමැත්තියත් අමානුෂික ලෙස ඝාතනය කිරීම සම්බන්ධව විත්තිකරුවන්ට එරෙහිව නීතිපතිවරයා චෝදනා නඟා ඇත.2012 ජනවාරි මස 31 වැනිදා හෝ ඊට ආසන්න දිනක කහවත්තේදී නයනා නිල්මිණි හා කාවින්ද්‍යා චතුරංගි සෙල්ලහේවා නැමැත්තියන් ඝාතනය කරන ලදැයි විත්තිකාර අඹු සැමි යුවළට එරෙහිව අධිචෝදනා නඟා ඇත.විත්තිකරුවනට එරෙහි චෝදනා ඔප්පු කිරීම සඳහා ලේඛන 15කට ආසන්න ප්‍රමාණයක්ද සාක්කිකරුවන් 40කට අධික සංඛ්‍යාවක්ද ඉදිරිපත් කිරීමට අපේක්ෂා කරන බව නීතිපතිවරයා අධිකරණයට දැනුම් දී ඇත.මෙම විත්තිකරුවනට අමතරව ඝාතන සිද්ධිය සම්බන්ධව අමාත්‍යවරයෙකුගේ ලේකම්වරයෙකු හා පැල්මඬුල්ල ප්‍රාදේශීය සභාවේ මන්ත්‍රීවරයෙකු වන ලොකුගම් හේවගේ ධර්මසිරි හා සනත් නන්දන හෙවත් චූටි මල්ලී නැමැති ත්‍රිරෝද රථ රියදුරෙක්ද රහස් පොලිසිය විසින් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305284</link>
    <topic>ජනපති මහින්දට චීනයෙන් උණුසුම් පිළිගැනීමක්</topic>
    <author/>
    <content>ජනාධිපති මහින්ද රාජපක්‍ෂ මහතා සිය සිව් දින නිල චාරිකාව ආරම්භ කරමින් ඊයේ (27) උදෑසන චීනයේ බීජිං නුවරට ළඟා විය. ජනාධිපති රාජපක්‍ෂ මහතා සහ ජනාධිපති ආර්යා ශිරන්ති වික‍්‍රමසිංහ රාජපක්‍ෂ මහත්මිය උණුසුම් ලෙස බීජිං ජාත්‍යන්තර ගුවන් තොටුපලේ දී පිළිගන්නා ලද්දේ චීන උප විදේශ අමාත්‍ය ලියු ෂෙන්මින්, චීනයේ ශ‍්‍රී ලංකා තානාපති රංජිත් උයන්ගොඩ යන මහත්වරු විසිනි.ඉදිරි දින කිහිපය තුළ ද්විපාර්ශවික සාකච්ඡා කිහිපයකට සහභාගී වන ජනාධිපතිවරයා හරිත සංවර්ධන ප‍්‍රවර්ධනය හා සුන්දර ආසියාවක් ගොඩගැනීම තේමාකරගත් 2013 ආසියානු දේශපාලන පක්‍ෂ අන්තර්ජාතික සමුළුවේ විශේෂ සැසියකට සහභාගී වීම සඳහා ෂැංෂි ප‍්‍රාන්තයට යාමට ද නියමිත ය. රාජපක්‍ෂ මහතා ගෝලීය සේවා සමුළුවේ - බීජිං නායක හමුවේ සමාරම්භක අවස්ථාවට ද සහභාගී වනු ඇත.විදේශ ඇමැති මහාචාර්ය ජී.එල්. පීරිස්, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, සම්ප‍්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, විදේශ අමාත්‍යාංශයේ අධීක්‍ෂණ මන්ත‍්‍රී සජින් ද වාස් ගුණවර්ධන, පාර්ලිමේන්තු මන්ත‍්‍රීවරුන් වන ඒ.එච්.එම්. අස්වර් සහ නාමල් රාජපක්‍ෂ, ජනාධිපති ලේකම් ලලිත් වීරතුංග සහ ජනාධිපති කාර්ය මණ්ඩල ප‍්‍රධානී ගාමිණී සෙනරත් යන මහත්වරු ද ජනාධිපතිතුමා සමඟ මේ චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305282</link>
    <topic>ගීතාංජලී නගුලේෂ්වරන්ගේ ආරක්ෂකයන්ට මැර ප්‍රහාරයක්</topic>
    <author>අනුර ප්‍රේමලාල් හා රක්ෂණ ශ්‍රියන්ත</author>
    <content>වන්නි කිලිනොච්චි ශ්‍රී ලංකා නිදහස් පක්ෂ සංවිධායිකා ගීතාංජලී නගුලේෂ්වරන් මහත්මියගේ ආරක්ෂකයින් දෙදෙනාට හා රියදුරුට පෙරේදා (26) රාත්‍රි මැර ප්‍රහාරයක් එල්ල වී තිබෙන අතර එහිදී තුවාල ලැබූ ආරක්ෂකයින් වවුනියා ‍රෝහලට ඇතුළු කර තිබේ.නගුලේෂ්වරන් මහත්මිය එදින සෙට්ටිකුලම්, මැණික්ෆාම් ඇතුළු ප්‍රදේශ ගණනාවක දේශපාලන රැස්වීම් කිහිපයක් අමතමින් දෙමළ ජාතික සන්ධානය දෝෂාරෝපණයට ලක් කරමින් ආණ්ඩුව උතුරේ ජනතාවට ලබාදෙමින් තිබෙන ප්‍රතිලාභ ඒ ජනතාවට ලැබීම වළක්වමින් සිටින බව ප්‍රකාශ කොට තිබේ.ඒ රැස්වීම් අවසන් කොට නගුලේෂ්වරන් මහත්මිය නිවසට පැමිණීමෙන් පසු ආරක්ෂකයින් දෙදෙනා වන අබේසුරිය හා සේවියර්, රියදුරු අනුර යන අය ආහාර ගැනීමට පිටත්වන විටදී පහළොස් දෙනකුගෙන් යුත් මැර කණ්ඩායමක් දෙමළ භාෂාවෙන් ආණ්ඩුවට කත් අදිනවා යැයි නගුලේෂ්වරන් මහත්මියට බැණ වදිමින් ආරක්ෂකයින් දෙදෙනාට හා රියදුරුට දැඩි ප්‍රහාරයක් එල්ල කොට තිබේ.මෙහිදී බරපතළ ලෙස තුවාල ලැබූ ආරක්ෂකයින් දෙදෙනා රෝහල්ගත කොට තිබෙන අතර රියැදුරු නේවාසිකව ප්‍රතිකාර ලබයි.වවුනියා පොලිසිය මේ පිළිබඳ වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305283</link>
    <topic>බෝවත්තේ ඉන්ද්‍රරතන හිමියන්ගේ ආදාහනය අද</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>ගව ඝාතන නතර කරන ලෙස ඉල්ලා සිරුරට ගිනි තබාගැනීමෙන් අපවත් වූ බෝවත්තේ ඉන්ද්‍රරතන හිමියන්ගේ ආදාහන පූජෝත්සවය අද (28) සිදු කිරීමට අධිකරණ නියමයකට අනුව තීරණය කෙරේ.පොලිසිය විසින් මේ අධිකරණ නියමය ලබාගෙන තිබේ.අවමංගල්‍යය පූ‍ජෝත්සවය පැවැත්වීමට කලින් තීරණය කර තිබුණේ හෙට (29) දිනයේයි. රත්නපුර ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා ඇතුළු පොලිස් නිලධාරීන් 26 රාත්‍රී ආදාහන පූජෝත්සවය ගැන සාකච්ඡා කළහ.ආදාහන පූජෝත්සවය දා නොසන්සුන්තා වැළැක්වීමට විශේෂ ආරක්ෂක වැඩපිළිවෙළක් ක්‍රියාත්මක කෙරේ.පොරෝනුව සිරි සුගත විහාරස්ථානය අවට විශේෂ පොලිස් ආරක්ෂාව යොදවා තිබේ. හමුදා භටයින් කණ්ඩායමක්ද පොරෝනුව ප්‍රදේශයේ රැඳී සිටිති.බෝවත්තේ ඉන්ද්‍රරතන හිමියන්ගේ ආදාහන පූජෝත්සවය සිදු කරන අද (28) ප්‍රදේශයට විශේෂ ආරක්ෂණ වැඩපිළිවෙළක් යොදවන බව උසස් පොලිස් නිලධාරියෙකු පැවසීය.ඉන්ද්‍රරතන හිමියන්ගේ දේහය පෝරෝනුව සුගත විහාරයේ තැන්පත් කිරීමෙන් අනතුරුව දහස් ගණනින් ජනතාව පැමිණ අවසන් ගෞරව දක්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305285</link>
    <topic>සමාජ සංහිඳියාව බිඳෙන පුවත් පළ නොකිරීම මාධ්‍ය වගකීමක්</topic>
    <author>අසේල කුරුළුවංශ</author>
    <content>ජනතාව ප්‍රකෝපකාරී කිරීමට හෝ සමාජයේ ගොඩනැඟෙමින් පවතින සංහිඳියාව බිඳී යෑමට ඉවහල්වන ප්‍රවෘත්ති මාධ්‍ය මඟින් වාර්තා කිරීමෙන් වැළකී සිටීම මාධ්‍ය ආයතනවල වගකීමක් බවත් හිමිනම දිවි නසා ගැනීමේ සිද්ධිය ප්‍රචාරණය කිරීමේ දී මාධ්‍ය ආයතන තම වගකීම් නිවැරදිව හඳුනාගෙන ක්‍රියා කළේද යන්න ගැටලුවක් බවත් කැලණිය විශ්වවිද්‍යාලයේ ජනමාධ්‍ය අංශයේ අංශාධිපති මහාචාර්ය රෝහන ලක්ෂ්මන් පියදාස මහතා පවසයි.ප්‍රවෘත්ති වාර්තා කිරීමට පමණක් සීමා නොවී මාධ්‍ය ආයතන තම සමාජ වගකීම පිළිබඳවද නිරතුරුව හඳුනාගෙන ක්‍රියාකිරීම වැදගත් බවද ඒ මහතා කීය.සිය දිවි නසාගෙන ප්‍රශ්න සඳහා විසඳුම් සෙවිය යුතු තත්ත්වයක් රටේ නොතිබියදී අදාළ සිද්ධිය වෙනත් ප්‍රශ්න ඉස්මතු කෙරෙන තත්ත්වයක් බවට පත්ව තිබෙන බවත් මාධ්‍ය මෙම සිද්ධිය විය යුත්තක් බවට පෙන්වීමට උත්සාහ නොකළ යුතු බවද හෙතෙම අවධාරණය කළේය.මෙම සිද්ධිය සම්බන්ධයෙන් මාධ්‍ය අද හැසිරෙන ආකාරය තුළ ඉදිරියේදී මෙවැනි සිදුවීම්වලට තවත් ඉඩ ප්‍රස්තාව නිර්මාණය වන්නේද නොවන්නේද යන්න තීරණය කෙරෙන බවද මහාචාර්යවරයා කීය.සමාජය ප්‍රකෝප කිරීමට හෝ මානව සංහිඳියාවට හානිවන ආකාරයේ සිද්ධීන් තුළ ප්‍රවෘත්තිමය වටිනාකමක් පැවතිය හැකි වුවත් එවැනි සිද්ධින් පමණ ඉක්මවා ඉස්මතු කිරීමෙන් සමාජය වැරදි දිශාවකට ගමන් කළ හැකි බවද හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305286</link>
    <topic>මිහින්තලා මහ සෑයටබුරුමයෙන් ලැබුණචූඩා මාණික්‍යය අනුරපුරේට වැඩමවති</topic>
    <author>අමිල ප්‍රභාත් වනසිංහ, තෙන්නකෝන් කුලසේකර සහ අනුරාධපුර මධ්‍යම විශේෂ, අනුරාධපුර අතිරේක දිස්ත්‍රික් සමූහ හා මිහින්තලේ සමූහ</author>
    <content>මිහින්තලා මහා සෑයේ පැලැන්ඳවීම සඳහා බුරුම දේශයෙන් පරිත්‍යාග කළ චූඩා මාණික්‍යය ඊයේ (27) අනුරාධපුරයට වැඩම කළහ.හුණුපිටිය ගංගාරාම විහාරස්ථානයේ තැන්පත් කර තිබූ චූඩා මාණික්‍යය පෙරේදා (26) තලාව ජයගඟ පිරිවෙනට වැඩම කළහ. පසුව ඊයේ (27) උදෑසන එහි සිට රිය පෙරහරින් අනුරාධපුර ජය ශ්‍රී මහා බෝ සමිඳු පුද බිම කරා වැඩම කරනු ලැබූහ.එහිදී අටමස්ථානාධිපති පල්ලේගම සිරිනිවාස නාහිමියන් හා මිහින්තලා රජමහා විහාරාධිපති වළවාහැංගුණවැවේ ධම්මරතන නාහිමියන් විසින් භාර ගැනීමෙන් අනතුරුව ශ්‍රී මහා බෝධි බටහිර වාහල්කඩ දොරටුවෙන් ඇතුළු වී ශ්‍රී මහා බෝධීන් වහන්සේ වටා එක්වරක් පැදකුණු කර බැතිමතුන්ට වැඳපුදා ගැනීම සඳහා මල් ආසන තැන්පත් කර වැඳපුදා ගැනීමට මදක් තැන්පත් කළහ.මේ අවස්ථාවට උතුරු මැද පළාත් මහ ඇමැති එස්.එම්. රංජිත්, ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන, අනුරාධපුර නගරාධිපති එච්.පී. සෝමදාස යන මහත්වරු ඇතුළු ප්‍රාදේශීය සභා සභාපතිවරුද එක්ව සිටියහ.ඉන් පසු යළි රුවන්වැලි මහා සෑය වෙත චූඩා මාණික්‍යය වැඩම කළ අතර එහි විශේෂ මණ්ඩපයක අද(28) උදෑසන වන තෙක් මහජනතාවට වැඳ පුදා ගැනීමට සලස්වනු ලැබේ.මිහින්තලේ රජමහා විහාරාධිපති වළවාහැංගුණවැවේ ධම්මරතනනාහිමියන්ගේ අනුශාසනා පරිදි මෙහි සියලු කටයුතු සිදු කෙරේ. අද උදෑසන රුවන්වැලි මහා සෑයේ සිට මිහින්තලේ රජමහා විහාරස්ථානය කරා පෙරහරින් වැඩම කරවීමට කටයුතු යොදා ඇත.මිහින්තලා රජමහා විහාරයේ මැදමළුවේ විශේෂ මණ්ඩපයක තැන්පත් කර මහජනතාවට වැඳ පුදා ගැනීමට අවස්ථාව ලබා දේ. ජුනි මස දහතුන වන දින සිට විසිවන දින දක්වා සති පිරිත් සජ්ඣායනයක් පැවැත්වීමට කටයුතු යොදා ඇති අතර ජුනි මස විසිවන දින මිහින්තලා මහා සෑයේ චූඩා මාණික්‍යය පැලඳවීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305287</link>
    <topic>අමාදහර වෙසක් පහන් කූඩු තරගයේ පළමු ස්ථානය බලංගොඩට</topic>
    <author>ඡායාරූප - රංජිත් අසංක</author>
    <content>ලේක්හවුස් ආයතනය සංවිධාන කළ ශ්‍රී ලංකා ටෙලිකොම් අනුග්‍රහයෙන් පැවැති අමාදහර සදහම් වෙසක් කලාපයේ වෙසක් පහන් කූඩු තරගයේ පළමු ස්ථානය දිනාගත් බලංගොඩ එච්.ඩබ්ලිව්.එම්.එස්. ප්‍රේමදාස මහතා.දෙවන ස්ථාන හිමිකර ගත් මට්ටක්කුලියේ එච්.පී. මධුසංක මහතා.තෙවැනි ස්ථානය දිනා ගත් මට්ටක්කුලියේ එම්.ඩී.එම්. අජිත් රේණුක මහතා .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305288</link>
    <topic>ශ්‍රී ලංකාව නාවික කටයුතුවලින් සිංගප්පූරුව අබිබවන දිනය ළඟයි</topic>
    <author/>
    <content>ශ්‍රී ලංකාවේ උපාය මාර්ගික පිහිටීමේ වැදගත්කම හා ස්වාභාවික සම්පතින් ආඪ්‍ය වීම හේතුකොටගෙන එය දකුණු ආසියාවේ ප්‍රමුඛ ක්‍රියාකරුවකු වීමේ මංපෙතට යොමුව ඇති අතර නැව් කටයුතු හා වරාය සේවාවන් සම්බන්ධයෙන් සිංගප්පූරුව අභිබවනු ඇතැයි තත්කාලීන අන්තර්ජාතික සබඳතා චීන ආයතනයේ පර්යේෂකයකු වන හියු ෂිසෙන් ප්‍රකාශ කර තිබේ.26 වසරක සිවිල්යුද්ධයක නිමාවෙන් පසු යථා තත්ත්වයට පත්වෙමින් සිටින ශ්‍රී ලංකාවට එරට යටිතල ව්‍යුහ සංවර්ධනය සඳහා විදේශ ආයෝජනයන්ගේ දැඩි අවශ්‍යතාවක් පවතින බවද ඔහු පැවසීය .ඔහු මෙබව ප්‍රකාශ කළේ ශ්‍රී ලංකා ජනාධිපති මහින්ද රාජපක්ෂ මහතාගේ චීන සංචාරය සම්බන්ධයෙන් සිදුකළ අදහස් දැක්වීමේ දීය .ජනාධිපතිවරයාගේ මේ සංචාරයේදී චීන රජය සමග දේශපාලන ,ආර්ථික,සංස්කෘතික හා ‍සංචාරක ව්‍යාපාරයට අදාල ගිවිසුම් මාලාවක් අස්සන් කෙරෙනු ඇතැයි චීනයේ ශ්‍රී ලංකා තානාපති රංජිත් උයන්ගොඩ මහතා ද ප්‍රකාශ කර ඇත. සම්ප්‍රදායිකව හා දිගුකාලීනව පවත්නා චීන - ශ්‍රී ලංකා මිතුදම සම්බන්ධයෙන් ජනාධිපතිවරයාගේ මෙම සංචාරය බෙහෙවින් වැදගත්වන බවද දෙරට අතර අනාගත ආර්ථික ,දේශපාලනික හා සංස්කෘතිමය සබඳතා සඳහා වන තිරසාර පදනමකට මෙම සංචාරය මුල් වන බවද ඔහු කියා සිටියේය.මේ වසරේ පළමු කාර්තුවේදී ශ්‍රි ලංකාවේ චීන සංචාරකයින්ගේ පැමිණීම 56% කින් වැඩිවී ඇතැයි ද වසරේ ඉතිරි කාලයේදී60000 ක පමණ චීන සංචාරකයින් පිරිස‍කගේ පැමිණීම අපේක්ෂාකරන බවද ශ්‍රී ලංකා සංචාරක ප්‍රවර්ධන කාර්යාංශයේ අලෙවි කළමනාකරු ගුවෝ කුයින් හුවා ප්‍රකාශ කර ඇති අතර ශ්‍රී ලංකා තානාපතිවරයා ,දර්ශනීය පරිසරයකින් යුත් ශ්‍රී ලංකාවේ ගවේෂනාත්ක සංචාරය න්හි යෙදෙන ලෙස චීන සංචාරකයින් දිරි ගන්වා තිබේ.මෙහි එක් පියවරක් වශයෙන් ශ්‍රී ලංකාවේ දර්ශනීයත්වය හා සුන්දරත්වය පිලිබිඹුකෙරෙන ඡායාරූප වලින් චීන ප්‍රධාන නගරවල සේවයේ නියුතු බස්රථ සරසනු ලබන බවත් ඒ අනුව බිජිං,ෂැන්හයි,ගුවාන්ෂවු හා චෙන්ග්ඩු වැනි නගරවල බස්රථ 50 බැගින් සැරසීමට ශ්‍රීලංකා සංචාරක අධිකාරිය දැනටමත් මුදල් ගෙවා ඇති බවත්තානාපතිවරයා පැවසීය.ඉකුත් අප්‍රේල් මාසයේ වෙළෙඳ හා ආර්ථික සහයෝගිතාව පිළිබඳ පස්වැනි ඒකාබද්ධ කමිටුව කොලඹදී රැස්වී තිබිණ. දෙරට අතර ආර්ථික හා තාක්ෂණික සහයෝගිතාව පිළිබඳ ඩොලර්මිලියන 16ක ගිවිසුමක්ද, හම්බන්තොට වරාය ව්‍යාපෘතිය සඳහා ඩොලර් මිලියන147 ක සහන ණය ගිවිසුමක්ද අස්සන්කෙරී තිබේ.මේ වරාය ව්‍යාපෘතියේ පළමු අදියර 2010 නොවැම්බර් මස අවසන් කෙරුනු අතර දැන් දෙවැනි අදියරේ වැඩ ඇරඹී ඇතයි ද එය දකුණු ආසියවේ විශාලම වරාය වනු ඇති අතර වරකට එහි නෞකා 33ක් නැංගුරම් ලෑමට ඉඩ කඩ පවතිනු ඇතැයිද ශ්‍රී ලංකා තානාපතිවරයා කීවේය.තවද 2016 වන විට ශ්‍රී ලංකාව සංවර්ධනය වන ආර්ථිකයක සිට මධ්‍ය ආදායම් ආර්ථිකයක් බවට පරිවර්තනය වනු ඇති අතර ‍ඒක පුද්ගල ආදායම ඩොලර් 4000 දක්වා දෙගුණයක්වනු ඇතැයිද ඔහු පැවසීය.චීනය හා ශ්‍රී ලංකාව අතර පසුගිය වසරේ ඩොලර් බිලියන 3.17ක වෙළඳ කටයුතු සිදුව ඇති අතර එය තවදුරටත් වැඩිදියුනු කරමින් ශ්‍රී ලංකා තේ ,මැණික් මසුන් ආදිය වඩ වඩාත් චීන වෙළෙඳ පොළට පිවිසවීමේ අපේක්ෂාවක් පවතින බවද ඔහු කීවේය.ඒ සමගම ශ්‍රී ලංකාවේ පවත්නා ආයෝජන හිතකාමී පරිසරය මත මෙරට යටිතල ව්‍යුහ ආයෝජන අවස්තාවන් කෙරේ අවධානය යොමන ලෙස තානාපතිවරයා චීන ව්‍යාපාරික සමාගම්වලින් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n1305289</link>
    <topic>වෙල්ලමුල්ලි වයික්කාල් අවසානය නොව ආරම්භය යැයිහඟවමින් උදයන් යළි රට යුද්ධයකට දාන්න අර අදිනවා</topic>
    <author>රක්ෂණ ශ්‍රියන්ත</author>
    <content>'වෙල්ලමුල්ල වයික්කාල් කියා දුන් පාඩම්' යන මැයෙන් උදයන් පුවත්පතේ පසුගිය 18දා පළවූ ලිපියෙහි සිංහල දෙමළ ජනතාව අතර පවතින සමගියට බාධාවන ආකාරයේ ප්‍රකාශ අන්තර්ගත වන අතර තිස් අවුරුදු යුද්ධයේ යටගියාව පිළිබඳව අන්තර්ගතව ඇති අදහස් දෙමළ ජනතාව තුළ බෙදුම්වාදය කරා නැවත රැගෙන යාමක් බඳුය.මෙම ලිපියෙන් වෙර දරා තිබෙන්නේ ශ්‍රී ලංකා රජය අමෙරිකාව , චීනය, ඉන්දියාව වැනි රටවල ආධාර ඇතිව රාජ්‍ය ත්‍රස්තවාදය මඟින් දෙමළ ජනතාවගේ සටන පරාජය කළ බවත් මින් මතුවට දෙමළ ජනතාවගේ අයිතිවාසිකම් හා ස්වයංපාලනය උදෙසා අරගල කරද්දී තමන්ට අවංක වූ මිතුරු රටවල් ඇතිකර ගත යුතු බවත්, භේද බින්නව සිටින දෙමළ නායකයන් එක්සත් විය යුතු බවත් යටගිය යුද්ධයේදී සිදු වූ ආකාරයේ පාවාදීම් නොකළ යුතු බවත්, වෙල්ලමුල්ලිවයික්කාල් අවසානය නොව ආරම්භය බවත් උදයන් කතුවරයා එම ලිපියෙන් අවධාරණය කර තිබේ.අප මේ පිළිබඳව මුලතිව් ආඥාපති මේජර් ජනරාල් ලෙනාඩ් මාර්ක් මහතාගෙන් විමසීමක් කෙළෙමු. ඒ මහතා ඒ පිළිබඳ මෙසේ අදහස් දැක්වීය.උදයන් පුවත්පත කියන ආකාරයට යුද්ධයට යොමු වූයේ ප්‍රභාකරන්මය. ඔහුගේ කුරිරු ත්‍රස්තවාදී හමුදාව ඊළාම් යුද්ධ කිහිපයකට මුල පුරමින් ශ්‍රී ලංකා නායකයින් විටින් විට ඉදිරිපත් කරන ලද සාම ප්‍රයත්න ප්‍රයෝගකාරී ලෙස මග හරිමින් රජය යුද්ධයට පොළඹවා ගැනීමේ ත්‍රස්ත කටයුතුවල නියුක්ත වූයේ එල්.ටී.ටී.ඊ. යයි.සිවිල් ජනතාව දේශපාලන නායකයින් ඝාතනය කළා පමණක් නොව ජනතාවගේ මුදුන් මල්කඩ බඳු වූ පූජනීය ස්ථානවලටත් නිර්දය ලෙස පහර දුන්නා.එහි ප්‍රධාන අරමුණ වූයේ දෙමළ ජනතාවගේ ප්‍රශ්නවලට විසඳුම් සෙවීම නොව රට තුළ අරාජික තත්ත්වයක් ඇතිකර උතුරේ පැසිස්ට් පාලනයක් ඇති කිරීමටයි. මෙම උත්සාහය අදාළ උදයන් ලිපියෙහි අවධාරණය කර ඇත්තේ 'දෙමළ ආණ්ඩුවක්' ලෙසයි. එයින්ම රටේ ඒකීය භාවයටත් ස්වෛරීභාවයටත් තර්ජනයක් මතුවෙයි.මෙම ලිපියෙහි දෙමළ නායකයන් සමගි විය යුතු බවත්, ඔවුන් අවංක මිතුරන් ඇති කර ගත යුතු බවටත්, අවවාද කරමින් උත්සාහ කරන්නේ මෙම අරගලය සඳහා විදේශීය මිතුරු රටවල් ඇති කර ගනිමින් නැවතත් එබඳු අරගලයකට දෙමළ නායකයින් ඇතුළු ජනතාව කැස කැවීමටයි.වෙල්ලමුල්ලවයික්කාල් පාඩම් යන හිසින් එම ලිපිය අවධාරණ්‍ය කරන්නේ වෙල්ලමුල්ලවයික්කාල් අවසානය නොව ආරම්භය බවයි.මෙයින් ඔවුන් අර අදින්නේ නැවතත් එබඳු ගැටුමකටය. සංහිඳියාවට පදනම දමමින් වසර තිහකින් පසුබා සිටින උතුරු නැඟෙනහිර ජනතාව‍ගේ ජීවන තත්ත්වය උසස් කිරීම සඳහා රජය දැවැන්ත උත්සාහයක යෙදී සිටින මේ මොහොතේ මෙබඳු අදහස් මතු කරමින් දෙමළ ජනතා මනස විකෘති කිරීමට ගන්නා මෙම උත්සාහය පිළිකුලින් යුතුව හෙළා දැකිය යුතුය.තවදුරටත් මොවුන් ප්‍රභාකරන් මෙන්ම යුද්ධයටම යොමුවීමෙන් හෝ ඊට අදාළ පදනම පිළිබව විග්‍රහ කිරීමෙන් ඔවුන් ත්‍රස්තවාදයට පන පෙවීමට අර ඇදීමෙන් පෙනෙන්නේ වෙල්ලමුල්ලවයික්කාල් ඉරණම පිළිබඳව ඔවුන් හරි හැටි තේරුම්ගෙන නොමැති බවයි.මෙම ලිපියේ ඔවුන් වැඩිදුරටත් සඳහන් කරන්නේ අමෙරිකාව, චීනය හෝ ඉන්දියාව විශ්වාස නොකළ යුතු බවයි. කොටි ත්‍රස්තවාදීන්ගේ ආයුධ නැව්වලට ප්‍රහාර එල්ලකිරීම, ආයුධ මිලට ගැනීම, අන්තර්ජාල වෙබ් අඩවි, චන්ද්‍රිකා තාක්ෂණ උපකාර, කොටි හමුදාව ත්‍රස්තවාදීන් ලෙස ප්‍රකාශයට පත් කිරීම අමෙරිකාව විසින් දෙමළ ජනතාවට එරෙහිව සිදු කළ වරද ලෙස හුවා දක්වමින් දැන් දෙමළ ජනතාවගේ අයිතිවාසිකම් ගැන කතා කිරීම විහිළුවක් බව අවධාරණය කර සිටී.මෙහිදී ඔවුන් කල්පනා කළ යුතු මූලිකම ප්‍රශ්නය වන්නේ අමෙරිකාව එබඳු ක්‍රියාදාමයකට යොමුවූයේ ඇයිද යන්නයි. ඔවුන් ආයුධ ගෙනාවේද අන්තර්ජාල භාවිත කළේද වෙනත් යුදමය ක්‍රියාකාරකම් කළේද ශ්‍රී ලංකාවේ සිවිල් ජනතාවට එරෙහිව වන අතර ඒවා ජාත්‍යන්තරය ප්‍රතික්ෂේප කිරීම හේතුවෙන් අමෙරිකාව වැනි ප්‍රජාතන්ත්‍රවාදය හා මූලික මිනිස් අයිතිවාසිකම් අගය කරන රටවල් ඔවුන්ව හෙළා දැකීමේ අරමුනින් බව මතක් කර දිය යුතුව තිබෙනවා.දරුවන් කපා කොටා මැරූ ආගමික ස්ථානවලට පහරදුන් විශාල පිරිසකගේ පවුල් සංස්ථාව දෙදරවූ මෙම ලේ පිපාසිත මිනීමරු ‍කල්ලියට ජාත්‍යන්තරව මිතුරන් ඇතිවන්නේ කෙසේද යන්න ඔවුන්ට තවත් නොතේරීම පුදුමයට කරුණකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n13052810</link>
    <topic>මංකොල්ලකෑම් ගණනක් සිදු කළ සැකකරුවන් දෙදෙනෙක් අත්අඩංගුවට</topic>
    <author>රාවතාවත්ත සමූහ</author>
    <content>මොරටුමුල්ල ප්‍රදේශයේ නවාතැන් ගෙන සිටිමින් ගෙවල් බිඳුම්, මංකොල්ලකෑම් ගණනාවක් සිදුකැර ඇති මත්කුඩුවලට ඇබ්බැහි වූ සැකකරුවන් දෙදෙනෙක් ගල්කිස්ස කොට්ඨාස අපරාධ විමර්ශන ඒකකය මඟින් අත්අඩංගුවට ගෙන ඇත.25 වැනි දින මොරටුව, මොරටුමුල්ලේදී මෙම සැකකරුවන් දෙදෙනා අත්අඩංගුවට ගන්නා අවස්ථාවේදී ඔවුන් දෙදෙනා ළඟ මිලිග්‍රෑම් 60 සහ 30 බැගින් හෙරොයින් මිලිග්‍රෑම් 90ක් තිබුණ බව පොලිසිය කියා සිටියි. වයස 32ක් හා 33ක් වන මෙම දෙදෙනා මාතර සහ බදුල්ල ප්‍රදේශයන්හි පදිංචිකරුවන් වන අතර මොරටුමුල්ල ප්‍රදේශයේ නිවසක නවාතැන් ගෙන එහි සිට සොරකමේ යෙදෙන බව වැඩිදුර පරීක්ෂණයේදී පොලිසිය හෙළිකැරගෙන ඇත. 24 වැනිදා මොරටුවේ, මොරටුමුල්ල ප්‍රදේශයේ ලී බඩු ව්‍යාපාරිකයකුගේ නිවසකින් රුපියල් හතළිස්දාහක් වටිනා කම්ප්‍රෙෂර් යන්ත්‍රයක් සොරාගෙන ඇති මොවුන් එම කම්ප්‍රෙෂරය රුපියල් පන් දහසකට පිළියන්දල මකුලුදූවේ පුද්ගලයකුට විකුණා තිබියදී පොලිසිය සොයාගෙන ඇත.සැකකරුවන් දෙදෙනා සහ සොයා ගත් හොර බඩු නීතිමය කටයුතු සඳහා මොරටුමුල්ල පොලිසිය වෙත භාරදී ඇත. ගල්කිස්ස කොට්ඨාස පොලිස් අධිකාරී රහිදු කරවිටගේ මහතාගේ අධීක්ෂණයෙන් සහකාර පොලිස් අධිකාරී ජේ. එම්. පී. ජයලත් මහතාගේ උපදෙස්වලට අනුව කොට්ඨාස අපරාධ විමර්ශන ඒකකයේ ස්ථානාධිපති උප පොලිස් පරීක්ෂක කුමාර නලවංශ මහතා ප්‍රමුඛ පොලිස් සැරයන් 41026 ටෙරන්ස්, කොස්තාපල්වරුන් වන 44713 ජයසුන්දර, 89138 හර්ශන , 52690 මුණසිංහ යන නිලධාරින් පරීක්ෂණ මෙහෙයවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n13052811</link>
    <topic>වෙසක් සිරි නරඹන්න යතුරුපැදියෙන් ගිය තරුණයා මරුට</topic>
    <author>කොච්චිකඩේ විශේෂ</author>
    <content>වෙසක් සිරි නැරැඹීමට යතුරුපැදිවලින් මිතුරන් සමඟ ගිය මීගමුව මහහුණුපිටියේ තරුණයකු කෑගල්ල නුවර පාරේදී යතුරුපැදි අනතුරකට භාජනය වී මියගොස් ඇත. මියගොස් ඇත්තේ මීගමුව මහහුණුපිටිය ජූඩ් මාවතේ පදිංචි අශේන් සවිදු රදීෂ් නැමැති 20 හැවිරිදි තරුණයෙකි.මියගිය තරුණයා දරුවන් හතර දෙනකු සිටින පවුලක වැඩිමලාය. මීගමුව සාන්ත පීතර මහ විද්‍යාලයෙන් ඉගෙනීම ලබමින් සිට එහිදී උසස් පෙළ සමර්ථ වී ඇත.පසුගිය 24දා මිතුරන් හයදෙනෙක් යතුරුපැදිවලින් වෙසක් සිරි නැරඹීමට මීගමුවෙන් ගොස් ඇති අතර මියගිය අය මෙම හයදෙනාගේ එක් අයෙකි.මියගිය අය සමඟ යතුරුපැදියේ ගමන් කළ අනෙක් මිතුරාද බරපතළ තුවාල ලබා කොළඹ ජාතික රෝහලේ ප්‍රතිකාර ලබමින් සිටී. අනතුරෙන් පසු මියගිය අයව කෑගල්ල රෝහලට ඇතුළත් කැර ඇත. පසුව එහිදී මියගිය බව කියයි.කෑගල්ල පොලිසිය සිද්ධිය සම්බන්ධයෙන් වැඩිදුර පරික්ෂණ මෙහෙයවයි.මියගිය අයගේ අවසන් කටයුතු කටුවපිටිය සෙල්ලකද කතෝලික සුසාන භූමියේදී 27 වැනිදා සවස විශාල ජනතාවකගේ සහභාගිත්වයෙන් සිදුකෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n13052812</link>
    <topic>ප්‍රධාන ජේලර්වරියගේ සේප්පුවට සුබසාධන නිලධාරි සල්ලි දාලා</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ කාන්තා අංශයේ පෙරේදා (26) දහවල, සිදුකළ සෝදිසි මෙහෙයුමේදී එම අංශයේ ප්‍රධාන ජේලර්වරියගේ සේප්පුවේ තිබු රුපියල් 1,12,000ක මුදල ඇයට ලබාදී ඇත්තේ එහි සුබසාධක නිලධාරියා බව විමර්ශන කමිටුව අනාවරණය කැරගෙන ඇත.මේ තරම් මුදලක් ආරක්ෂා සහිතව සුබසාධන නිලධාරියා ළඟ තබාගැනීම අපහසු බැවින් එය කාන්තා අංශයේ සේප්පුවේ තැන්පත් කරන්නට සිදුවු බව ජේලර්වරිය පවසා තිබේ.කරුණ කෙසේ වෙතත් පසුගිය අපේ‍්‍රල් 10 වැනිදා බන්ධනාගාර කලාපොළෙන් උපයා ගත් මුදල වු රුපියල් 68,000 මුදල රජය සතු වත්කමක් නිසා එය පසු දිනම බැංකුවක තැන්පත් කළ යුතු බැවින්, අදාළ සුබසාධක නිලධාරියාට එරෙහිව විමර්ශන ආරම්භ කිරීමට බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා නියෝග කැර ඇත.අතිකාල දීමනා ලබාදීම සඳහා තමා සන්තකයේ තබා ගත්තේ යැයි කියන රුපියල් 44,000ක මුදල පිළිබඳවද එම සුබසාධන නිලධාරියාගෙන් ප්‍රශ්න කෙරෙනු ඇත.බන්ධනාගාර කාන්තා අංශයේ තාප්පයට උඩින් වැටුණු අරක්කු බෝතල 04 ප්‍රධාන ජේලර්වරිය සන්තකයේ තබා ගැනීම පිළිබඳව ඇයට විරුද්ධව විනයානුකූලව පියවර ගැනීමට නියමිත බව බන්ධනාගාර දෙපාර්තමේන්තුවේ උසස් නිලධාරියකු ‘දිනමිණ’ට කීය.බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතාගේ උපදෙස් මත බන්ධනාගාර කොමසාරිස්වරුන් වන නිශාන් වනසිංහ, ලක්ෂ්මන් අබේගුණවර්ධන, ගාමිණී කුලතුංග මහත්වරුන් මෙම සෝදිසි මෙහෙයුම ක්‍රියාත්මක කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n13052813</link>
    <topic>බන්ධනාගාර බුද්ධි අංශය තහනම් බඩු රැසක් සොයා ගෙන</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශ නිලධාරීන් පසුගිය සති අන්තයේ කළ සෝදිසි මෙහෙයුමකදී වැලිකඩ බන්ධනාගාර නියාමක ලොකර් 04ක තිබී සිම් කාඩ්පත් 14ක්, කේරළ ගංජා තොගයක්, බන්ධනාගාරය තුළට ගෙනයා හැකි පරිදි ඇසුරුම් කළ දුම්කොළ පාර්සල් 02ක්, ජංගම දුරකනයක්, චාජර් 06ක් සොයා ගැනීමට සමත් වී ඇත.මෙම ලොකර් නියාමකවරුන් පොදුවේ භාවිතා කරන ඒවා වන බැවින් එහි ඉබි යතුරු දැමීමක් සිදු නොවන අතර මේ සඳහා සම්බන්ධ නියාමකවරුන් කවුරුන්ද යන්න සෙවීමට මේ වනවිට පරීක්ෂණ අරඹා තිබේ.ඒ අතරම තවත් බන්ධනාගාර නිලධාරියකුගේ ලොකරයක තිබී වතුර උණුකිරීමට ගන්නා හීටර දඟර 10ක් සහ නිලධාරියකුගේ සාක්කුවක තිබී මත්ද්‍රව්‍ය උරන්නට ගන්නා ඊයම් කොළ පැකට් එකක්ද සොයාගැනීමට බන්ධනාගාර බුද්ධි අංශය සමත්වී තිබේ.පසුගිය වෙසක් දිනයේදී කොළඹ රිමාන්ඩ් බන්ධනාගාරයේ රැඳවියකු හමුවීමට පැමිණි තරුණයකු අයිස්ක්‍රීම් ලීටර් 02 ක ප්ලාස්ටික් ඇසුරුමක යට සඟවාගෙන ආ ජංගම දුරකතනයක් සොයාගැනීමටද බන්ධනාගාර බුද්ධි අංශ නිලධාරීහු සමත්වූහ.අයිස්ක්‍රීම් ලීටර 02ක හිස් බඳුනක් පතුලේ ජංගම දුරකතනය සඟවා ඒ මතට අයිස්ක්‍රීම් සහිත ලීටර 02 බහාලුමක් දමා සකස්කර මෙම ජංගම දුරකතනය අදාළ රැඳවියාට ලබාදීමට ගෙනැවිත් තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n13052814</link>
    <topic>මිල්ලකන්දේ දී කොස්තාපල්වරු දෙදෙනකුට පහරදීලා</topic>
    <author>කළුතර මධ්‍යම සමූහ</author>
    <content>බුලත්සිංහල මිල්ලකන්ද ප්‍රදේශයේදී පෙරේදා (26) රාත්‍රියේ සිදු කළ පහරදීමකින් තුවාල ලැබූ බුලත්සිංහල පොලිසියේ පොලිස් කොස්තාපල්වරුන් දෙදෙනකු හොරණ සහ බුලත්සිංහල රෝහල්වලට ඇතුළත් කැර ඇත.මෙම සිද්ධියෙන් තුවාල ලබා ඇත්තේ පොලිස් කොස්තාපල්වරුන් වන රසික චමිල් (46665) සහ ප්‍රදීප් (63728) යන දෙදෙනාය.දෙපිරිසක් අතර ආරවුලක් ඇතිවන බවට පොලිස් හදිසි ඇමතුම් අංශයට ලැබුණු පැමිණිල්ලක් අනුව එහි ගිය පොලිස් යතුරුපැදි ඒකකයේ නිලධාරින් දෙදෙනාට එම ස්ථානයේ කළහකාරී පිරිස අතර සිටි ප්‍රාදේශීය සභා මන්ත්‍රීවරයකු ඇතුළු තිදෙනෙක් පහර දී ඇතැයි බුලත්සිංහල පොලිසිය කියයි.සිද්ධියට අදාළ සැකකරුවකු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=n13052815</link>
    <topic>වෙසක් පෝයදා විකිණූ අරක්කු කාලට බියර් බෝතලයට රුපියල් ලක්ෂයක් දඩ</topic>
    <author>සිරිසේන රාජපක්ෂ</author>
    <content>වෙසක් පෝය දින නීති විරෝධී ලෙස අරක්කු බෝතල් කාලක් (1/4) අලෙවිකළ බොරැල්ල ප්‍රදේශයේ පදිංචි කරුවෙකුට මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා විසින් රුපියල් පනස් දහසක දඩයක් ඊයේ (27) නියම කරන ලදී.මෙසේ දඩ නියම කෙරුනේ බේස්ලයින් පාරේ ඉන්දික නමැත්තකුටය.ඊට අමතරව වෙසක් පෝයදින බලපත්‍ර රහිතව බියර් බෝතලයක් අලෙවිකළ බවට චෝදනා ලැබූ කාන්තාවකට මාලිගාකන්ද අතිරේක මහේස්ත්‍රාත්වරයා විසින් රුපියල් පනස් දහසක් දඩයක්ද ඊයේ(27) නියම කරන ලදී.එම දඩය නියම කෙරුණේ සරණපාල මාවතේ රීඩා නැමැති කාන්තාවකටය.නීතිවිරෝධී ලෙස වෙසක් පෝය දින මත්පැන් අලෙවිකළ බවට චෝදනා නගමින් බොරැල්ල පොලිසියේ පො.සැ. උදය ජයලත් (56736) මහතා විසින් චූදිත පිරිමියා හා කාන්තාව ඊයේ මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණි.ඒ අවස්ථාවේ චුදිතයින් දෙදෙනා වෙනුවෙන් පෙනී සිටි නීතිඥ ඩෙන්සිල් ලොයිඩ්ග්‍රේ සහ නීතිඥ ඩී.පී. අතුකෝරල යන මහත්වරු තම සේවාදායකයින් අදාළ චෝදනාවට වරද පිළිගන්නා බව අධිකරණයට දන්වා සිටියහ.එම දැනුම් දීමෙන් අනතුරුව අතිරේක මහේස්ත්‍රාත්වරයා විසින් චුදිතයින් දෙදෙනාට ඉහතකී ලෙස දඩ නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305281</link>
    <topic>බුද්ධ කේශ ධාතුන් වහන්සේ වැඳ පුදා ගන්න එන්න ගම්පොළට</topic>
    <author>සටහන සහ ඡායාරූප-ගම්පොළ සමූහ සහ ගඟ ඉහළ සමූහ</author>
    <content>බංගලාදේශයේ සිට ශ්‍රී ලංකාවට වැඩම කරවන ලද ගෞතම බුදුරජාණන් වහන්සේගේ කේශ ධාතූ®න් වහන්සේලා මහජන ප්‍රදර්ශනය සඳහා ඊයේ (27 ) ගම්පොළ රතනඝර විහාරස්ථානය වෙත වැඩම කැරවනු ලැබීය .හුණුපිටිය ගංගාරාම විහාරස්ථානයේ සිට ශශ්‍රී ලංකා ගුවන් හමුදාවට අයත් විශේෂ හෙලිකොප්ටර් යානයක් මඟින් ගම්පොළ වීගුලවත්ත ක්‍රීඩාංගණයට ධාතූ®න් වහන්සේ සහිත කරඬුව වැඩමවා එහි සිට අලි ඇතුන් සහිත දර්ශනීය පෙරහරකින් රතනඝර විහාරස්ථානය කරා වැඩම කෙරිණි.රතනඝර විහාරාධිපති , උඩපළාත ප්‍රධාන සංඝනායක බෝවල විමලධම්ම හිමියන්ගේ අනුශාසකත්වයෙන් අග්‍රාමාත්‍ය දි.මු ජයරත්න මහතාගේ විශේෂ ඉල්ලීමකට අනුව ගම්පොළට වැඩම කරවන ලද මේ ධාතූ®න් වහන්සේලා ඊයේ (27) සිට අද දින පස්වරු 03.00 දක්වා මහජන ප්‍රදර්ශනයට තබා අනතුරුව හුණුපිටිය ගංගාරාම විහාරය වෙත යළි වැඩම කරවීමට නියමිතය.මේ අවස්ථාව සඳහා අග්‍රාමාත්‍ය දි. මු . ජයරත්න , අධ්‍යාපන සේවා ඇමැති දුමින්ද දිසානායක, පරිසර හා පුනර්ජනනීය නියෝජ්‍ය ඇමැති අබ්දුල් කාදර් , ගම්පොළ නගරාධිපති සරත් ගාමිණී හෙට්ටිආරච්චි , උඩපළාත ප්‍රාදේශීය සභාවේ සභාපති ඩී. ජී. ගුණසේන ඇතුලු විශාල පිරිසක් සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305282</link>
    <topic>ශ්‍රී ලාංකික ගෘහ සේවිකාවක් ජෝර්දානයේ දී වෙඩි පහරින් මරුට</topic>
    <author/>
    <content>එරාවුර් සමූහ එම්.පී.ඒ.නසීර්ජෝර්දානයේ ගෘහ සේවිකාවක ලෙස සිටි 21 හැවිරිදි ශ්‍රී ලාංකික තරුණියක් වෙඩි පහරට ලක්වී ජීවිතක්ෂයට පත්ව ඇත. ඇයගේ මළ සිරුර ඊයේ සවස ගුවන් මඟින් රැගෙන ආ බව වාර්තාවේ.මඩකළපුව - වාලච්චේන කරුවාකේණි පදිංචි නාගේන්ද්‍රන් ගාන්දිමදි නමැති තරුණිය මෙසේ මිය ගොස් තිබේ.නිවාස සේවිකාවක් ලෙස 2010.07.22 දින ජෝර්දානයට ගිය ඇය දීර්ඝ කාලයක සිට වධ හිංසාවට ලක්ව ඇත. උණු වතුර මුහුණට ගැසීම නිසා වරෙක ඇය රෝහල් ගත වී ද තිබේ.වසර තුනක කාලයක් රැකියාව කළද ඇයට හිමිව ඇත්තේ වසර 1 1/2ක පඩිය පමණි. මේ සියල්ල ඇය විටෙක දුරකථන ඔස්සේ ඇයගේ මවට කියා ඇත. පසුව වෙඩි පහරට ලක්ව ඇය මිය ගොස් ඇති බව තානාපති කාර්යාලයේ සිට ඇගේ නිවෙසට දන්වා තිබේ. ඇයගේ අවසන් කටයුතු ඊයේ (27) සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305283</link>
    <topic>පොල්ලෙන් ගසා මාමණ්ඩිය මැරූ බෑනා සොයා පොලිස් පරීක්‍ෂණ</topic>
    <author>ආර්. ඤාණදාස - අම්බලන්ගොඩ සමූහ</author>
    <content>සිය බිරියගේ පියාට පොල්ලකින් පහර දී ඔහු ඝාතනය කළ බවට සැක කරන මිය ගිය අයගේ බෑනා ප්‍රදේශයෙන් පලාගොස් ඇති අතර ඔහු අත්අඩංගුවට ගැනීමට අම්බලන්ගොඩ පොලිසිය පරීක්ෂණ කටයුතු ආරම්භ කොට ඇතැයි අම්බලන්ගොඩ පොලිසිය කියයි.මේ සිද්ධියෙන් මියගොස් ඇත්තේ කුලීගොඩ ගලගොඩ පදිංචිකරුවකු වන රන්නුළු පේමසිරි ද සිල්වා නමැති පනස් පස් හැවිරිදි අයෙකි.පසුගිය 11 වැනි දින සිය බෑනා තමාට පොල්ලකින් පහරදුන් බවට මිය ගිය අය අම්බලන්ගොඩ පොලිසියට පැමිණිලි කොට ප්‍රතිකාර සඳහා බලපිටිය රෝහලට ඇතුළු වී ඇතැයි ද මොහු ඉකුත් 25 දින රෝහලේ දී මියගොස් ඇතැයි ද පොලිසිය කියයි.මියගිය අයගේ පශ්චාත් මරණ පරීක්ෂණය කරාපිටිය රෝහලේ දී 26 වැනි දින පවත්වා ඇති අතර එහිදී අනාවරණය වූයේ මියගිය අයගේ වම් ඇලපතට පොල්ලකින් පහරදීම නිසා ශරීරය අභ්‍යන්තරයේ ඇතිවූ තුවාලවලින් අධික ලෙස ලේ ගැලීම හේතුකොට ගෙන මේ මරණය සිදුවී ඇති බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305284</link>
    <topic>අදහනව නම් මෙන්න මිනිස්සු</topic>
    <author>තෙන්නකෝන් කුලසේකර</author>
    <content>මාධ්‍යවේදියකු සතු රුපියල් විසි දහසක් (20,000) පමණ වටිනා ඩිජිටල් වර්ගයේ නවීන තාක්‍ෂණයෙන් යුතු කැමරාවක් බිම වැටී තිබියදී හමුවී පළාත් සභා ආරක්‍ෂක නිලධාරියකු විසින් එම කැමරාව ආපසු අයිතිකරුට බාර දීමේ ආදර්ශමත් පුවතක් අනුරාධපුරයෙන් වාර්තාවේ.අනුරාධපුර ජ්‍යෙෂ්ඨ මාධ්‍යවේදී සීසර් කුරුනේරු මහතා පසුගිය දා රාජකාරි කටයුත්තකට උතුරු මැද පළාත් සභාවට පැමිණි අතර ඒ මහතාගේ ගමන් බෑගයේ තිබූ කැමරාව අතපසුවීමකින් පළාත් සභා භූමියේ බිම වැටී ඇත.පළාත් සභා ප්‍රධාන පිවිසුම් දොරටුවේ රාජකාරියේ යෙදී සිටි මිහින්තලේ සීප්පුකුලම සමාධිගම පදිංචි සුදේශ් නිර්මල විජේසේකර නමැති තරුණ ආරක්‍ෂක නිලධාරියාට එම කැමරාව හමුවී තිබේ.එම කැමරාව රැගෙන පළාත් සභා මාධ්‍ය ඒකකය වෙත පැමිණි මේ ආදර්ශමත් ආරක්‍ෂක නිලධාරියා ඒ වන විටත් මාධ්‍ය ඒකකයේ කිසියම් රාජකාරි කටයුත්තක යෙදී සිටි කැමරාවේ හිමිකරු වූ මාධ්‍යවේදී සීසර් කුරුනේරු මහතාට කැමරාව බාර දී ඇත. මේ ආදර්ශමත් ආරක්‍ෂක නිලධාරියාගේ සත් ක්‍රියාව අගය කළ මාධ්‍යවේදියා කිසියම් මුදලක් පරිත්‍යාග කළත් එම ත්‍යාගය ආරක්‍ෂක නිලධාරියා විසින් ඉතා නිහමානීව ප්‍රතික්ෂේප කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305285</link>
    <topic>පුවත් පතක පළවූ මංගල යෝජනාවක් දැක පැමිණ මඟුලට පෙර මනාලියගේ දෑවැද්ද අරන් මාරුවෙලා</topic>
    <author>පාණදුර සමූහ කපිල සෝමරත්න</author>
    <content>විවාහ යෝජනාවක් ගැන පැවති සාකච්ඡාවක දී ගන්නා ලද ඡායාරූපයක් ගැන පරීක්ෂණ පැවැත් වූ පාණදුර උතුර පොලිසිය යෝජිත මනාලියගේ දෑවැද්ද වංචනික ලෙස ලබාගත් දුරබැහැර පළාතක සිවුදෙනෙකු පොලිස් අත්අඩංගුවට ගෙන පාණදුර ප්‍රධාන මහේස්ත්‍රාත් අධිකරණයට ඉදිරිපත් කරන ලදී.පොලිස් පරීක්ෂණ වාර්තාව සලකා බලා අධිකරණය සැකකරුවන් සිව්දෙනා දින 14ක් රක්ෂිත බන්ධනාගාර ගත කරන ලදී.මුස්ලිම් මංගල යෝජනාවක් ජාතික පුවත් පතක පලකෙරිණි. ඊට ප්‍රතිචාරය දැක්වූ පාණදුර හේනමුල්ලේ මුස්ලිම් ව්‍යාපාරිකයකු තම දුවණිය මුස්ලිම් ජාතික තරුණයෙකුට විවාහ කරදීමට විධිවිධාන යෙදුවේය.මංගල්‍යය ගැන කතිකා කිරීමට හා මූලික තොරතුරු සොයා ගැනීමට ද්‍රවිඩ ජාතික තරුණයින් සිව්දෙනෙක් හේනමුල්ලේ ව්‍යාපාරිකයාගේ නිවෙසට පැමිණියහ. ද්‍රවිඩ ජාතිකයින් තිදෙනෙකු අතර සිටි මැදිවියේ පුද්ගලයාද යෝජිත මනමාලියගේ පියා සමඟ මිත්‍ර විය.අවසාන තීරණයක් ගැනීම සහ මනමාලිය බැලීමට දිනයක් නියම කරගත් මේ සිවුදෙනා නැවත දිනෙක පැමිණ මනමාලිය දැක සතුටුවූහ. විවාහ මංගල්‍ය සිදු කිරීමට පෙර දෑවැද්ද වශයෙන් රුපියල් දෙලක්ෂයක මුදලක් ඉල්ලා සිටි මේ සිව්දෙනා මංගල ආරාධනා පත්ද මුද්‍රණය කරගෙන නැවත මනාලියගේ පියා හමුවූහ.ගිවිස ගත් මුදලින් රුපියල් එක්ලක්ෂ පනස් දහසක් බැංකු ගත කළ යුතු බවත් රුපියල් 20000ක් අත්පිට ලබාදිය යුතු බවත් මෙම සිව්දෙනා මුස්ලිම් ව්‍යාපාරිකයාට පැවසූහ.ඔහු එකඟවිය. තීරණය වූ පරිදි මුදල් ලබාදුන් පුද්ගලයා දුවණියගේ විවාහ මංගල්‍ය පැවැත්වීමට කටයුතු කළේය.මංගල ආරාධනා පත්‍ර මිතුරන්ට යැවුවද මංගල උත්සවය නොපැවැත්විණි. ව්‍යාජ රඟපෑමක යෙදී වංචනික ලෙස දෑවැද්ද ලබාගෙන ඇති බව අනාවරණය විය.මනාලියගේ පියා පාණදුර උතුර පොලිසියට ගොස් පැමිණිලි කළේ මෙම සිව්දෙනා සමඟ දුවණියගේ විවාහය ගැන සාකච්ඡා කරමින් සිටියදී ගන්නා ලද ඡායාරූපයක් සමඟය.ඡායාරූපය පරීක්ෂා කිරීමෙන් පසු මෙම තරුණයින් සිව්දෙනා වැල්ලවත්ත හෝටලයක සේවය කරන එරාවුර් ප්‍රදේශයේ පදිංචි ද්‍රවිඩ හා මුස්ලිම් තරුණයන් බව අනාවරණය විය.ඔවුන්ව සැකපිට අත්අඩංගුවට ගත් පාණදුර උතුර පොලිසියේ සැරයන් ධර්මපාල මහතා, සැකකරුවන්ව පාණදුර ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් පසු වැඩිදුර පරීක්ෂණ පැවැත්වෙන නිසා රක්ෂිත බන්ධනාගාර ගත කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305286</link>
    <topic>කෑම පිසිමින් සිටි බිරියගේ සිරුරට පෙට්‍රල් දමා ගිනි තබලා</topic>
    <author>මතුගම සංචාරක</author>
    <content>තම බිරියගේ සිරුරට පෙට්‍රල් දමා ගිනි තැබීමේ සිද්ධියකට බදුරලිය පොලිසිය අත්අඩංගුවට ගත් සැකකාර සැමියා මතුගම අතිරේක මහේස්ත්‍රාත් පවිත්‍රා සංජීවනී පතිරණ මහත්මිය වෙත (18) ඉදිරිපත් කළ පසු රිමාන්ඩ් භාරයට පත් කෙරිණි.රිමාන්ඩ් භාරයට පත්වූයේ මියගිය කාන්තාවගේ සැමියා වන එච්. ඉන්දික සම්පත් ය.මෙම ගිනි තැබීමෙන් මියගියේ බදුරලිය විදලන තිරිවානාගොඩ පදිංචිව සිටි දෙදරු මවක් වූ කන්දදුරගේ හිමාලි තරංගා ය.මෙම අඹු - සැමි යුවළ තිරිවානාගොඩ මතුයායට පැමිණ එහි ඇති කුඩා නිවෙසක ජීවත්ව සිට තිබේ.මෙම අඹු - සැමි යුවළ අතරේ නිතර බහින්බස් වීම්, අඩදබර සිදුව ඇති බව පොලිසිය කියයි.මෙම ගිනි තැබීම සිදුකළ දින සවස් යාමේ නිවෙසේ ලිප අසල ඉවුම් පිහුම් කරමින් සිටින විට පසුපසින් පැමිණි සැමියා ඇගේ සිරුරට පෙට්‍රල් දමා පසුව ගිනි තබා ඇති බව ඇය මිය යාමට පෙර පොලිසියට ප්‍රකාශයක් කර ඇත.මොවුන්ගේ මුල් පදිංචිය පහළ නෑබොඩය. ආරවුලක් නිසා නිවෙස අත්හැර පැමිණ තිබේ.සිද්ධියෙන් බරපතළ තුවාල ලත් කත පළමුව නාගොඩ රෝහලටත්, පසුව කොළඹ ජාතික රෝහලටත් ඇතුළත් කරන ලදී. ප්‍රතිකාර ලබමින් සිටින අතරේ මියගොස් ඇත.මතුගම අතිරේක මහේස්ත්‍රාත් පවිත්‍රා සංජීවනී පතිරණ මහත්මිය සිද්ධිය වූ ස්ථානයට ගොස් පශ්චාත් මරණ පරීක්‍ෂණය පවත්වන ලදී.කොළඹ ජාතික රෝහලේ අධිකරණ වෛද්‍ය නිලධාරි එන්. එල්. හුරුල්හක් මහතා පශ්චාත් මරණ පරීක්‍ෂණය පවත්වා සිරුරට සිදු වී ඇති පිළිස්සුම් තුවාලවලින් සිදු වූ මරණයක් ලෙස තීරණය කළේය.මතුගම සහකාර පොලිස් අධිකාරි ජී. ඒ. එස්. පියරත්න මහතාගේ ‍ෙමහෙයවීමෙන් බදුරලිය පොලිස් ස්ථානාධිපති කේ. කේ. පී. උදයකුමාර, පොලිස් පරීක්‍ෂක සුගත් ධම්මික, උප පොලිස් පරීක්‍ෂක එස්. යසවර්ධන, සැරයන් සුමනවීර (27184) මහත්වරු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=r1305287</link>
    <topic>වයඹ අනධ්‍යයන කාර්ය මණ්ඩල සාමාජිකයන් 635කට පත්වීම්</topic>
    <author>එල්.පී.තිලකරත්න - පොල්ගහවෙල සමූහ</author>
    <content>වයඹ පළාතේ පාසල්වල අනධ්‍යයන කාර්ය මණ්ඩල සඳහා බඳවා ගත් 635කට පත්වීම් ප්‍රදානය කිරීම වයඹ පළාත් නව ශ්‍රවණාගාරයේ දී පසුගිය දා සිදු කෙරිණි.වයඹ පළාතේ ඇති 1200 අධික පාසල් ආවරණය වන පරිදි මේ පත්වීම් ලබා දී ඇත.වයඹ ප්‍රධාන ඇමති අතුල විජේසිංහ මහතාගේ මඟපෙන්වීම යටතේ මේ සඳහා අවශ්‍ය කටයුතු සිදු කර ඇත.පත්වීම් ප්‍රදානය කිරීමේ අවස්ථාවට වයඹ ආණ්ඩුකාර තිස්ස ආර් බලල්ල, ප්‍රධාන ඇමති අතුල විජේසිංහ මහත්වරු ද ඇතුළු පළාත් සභා මැති ඇමතිවරුද ප්‍රධාන ලේකම් ජයන්ත විජේසිංහ මහතා ඇතුළු නිලධාරිහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305281</link>
    <topic>ශ්‍රී ලංකා-පාකිස්තාන ක්‍රිකට් තරගය පාවාදීමේ කුමන්ත්‍රණයක්</topic>
    <author/>
    <content>එක්සත් අරාබි එමීර් රාජ්‍යයේ පැවැති ජාත්‍යන්තර එක්දින ක්‍රිකට් තරගයක රටාව පැත්තකට නම්මා ගැනීමට උපකාරි වීම වෙනුවෙන් 10,000 (ඩොලර් 15,139)ක මුදලක් ලබා දීමට තමාට යෝජනා කෙරුණු බව හිටපු තරග විනිසුරු ජෝන් හෝල්ඩර් පවසයි.මේ යෝජනාව කෙරුණේ සාජාහි පැවැති ශ්‍රී ලංකාව හා පාකිස්තානය අතර තරගයක් සම්බන්ධයෙන් බව ටෙස්ට් තරග 11ක් විනිශ්චය කළ හෝල්ඩර් අනාවරණය කරයි.“ලකුණු 85ක සබඳතාවක් පිහිටුවීම සඳහා මා කෙසේ හෝ ශ්‍රී ලංකා පිතිකරුවන්ට අවස්ථාව ලබා දුන්නොත් ඔවුන් මට මුදලින් 10,000ක් දෙන බව කීවා” 68 හැවිරිදි හෝල්ඩර් බී.බී.සී. ගුවන්විදුලියේ ‘ටෙස්ට් මැච් ස්පෙෂල්’ වැඩසටහනේදී කියා සිටියේය.“ඔබ අල්ලා ගෙන ඉන්නේ වැරදි පුද්ගලයාවයි කියා මා කීවා.”බාබෙඩොස් හි උපන් හෝල්ඩර් එංගලන්ත ප්‍රාන්තයක් වන හැම්ප්ෂයර් කණ්ඩායමට ක්‍රීඩා කළ පන්දු යවන්නෙකි. 1983 වසරේදී පළමු පෙළ ක්‍රිකට් තරග විනිසුරුවරයකු බවට පත්වූ ඔහු 1988 සිට 2001 දක්වා කාලය තුළ ටෙස්ට් තරග 11ක් හා ජාත්‍යන්තර එක්දින තරග 19ක් විනිශ්චය කර තිබේ. ඉන්දියා ප්‍රිමියර් ලීගයේ තරග පාවාදීම් පිළිබඳව මෑතකදී කරුණු හෙළිදරව් වී තිබෙන තත්ත්වයක් මත, තරග පාවාදීමකට හෝල්ඩර් වෙත සමීප වූ අවස්ථාවක් තිබේදැයි මේ වැඩසටහනේදී ඔහුගෙන් ප්‍රශ්න කර තිබිණි. “ශ්‍රී ලංකාව, බටහිර ඉන්දීය කොදෙව් හා පාකිස්තානය අතර ජාත්‍යන්තර එක්දින තරගාවලියක විනිශ්චය සඳහා මා 1993දී සාජාහි සිටියා” යැයි හෝල්ඩර් ප්‍රකාශ කළේය.“එක්තරා පුද්ගලයෙකුට මා හඳුන්වා දෙනු ලැබුවා. ශ්‍රී ලංකා පිතිකරුවන් ලකුණු 85ක සබඳතාව ගොඩනැගීම සහතික කරනවා නම් මට 10,000ක් දෙන බව ඔහු කීවා.”“තරගය වරින් වර වෙනස් වෙද්දී මුදල් ඉපයීමේ ව්‍යාපාරයක තම කල්ලිය සම්බන්ධ වී සිටින බව ඔහු මට කීවා. මා කීවා ‘ඔබ හමුවුනේ වැරදි මිනිහාවයි’ කියලා. තරග පාවාදීම්වලට සහභාගි වන ක්‍රීඩකයන් හා තරග විනිසුරුවන් ලෙහෙසියෙන් මුදල් ඉපැයීම කියා දෙයක් නැති බව වටහා ගත යුතුයි.’“ඔබ එවැනි දෙයකට සම්බන්ධ වුනොත් ඔබේ වෘත්තීය ජීවිතය විනාශයි. ඔබේ ආත්ම ගෞරවය ඔබට නැති වේවි. ක්‍රීඩකයන් හා තරග විස්තර ප්‍රකාශකයන් ඔබ ගැන දැන ගනීවි.”“සැකයෙන් මට මගේ ජීවිතය ගෙන යන්න බැහැ.වංචාකාරයෙක් ලෙස මාව සැමවිටම මතක් කරාවි. ඒ නිසා මට ‘බැහැ’ කියන්න සිදුවුනා. ඊට පස්සේ මා ඒ පිළිබඳව වාර්තා කළා” හෝල්ඩර් වැඩිදුරටත් කියා තිබේ.අයි.පී.එල්. තරග පාවාදීම් සම්බන්ධයෙන් ඉන්දියා ටෙස්ට් පන්දු යවන ශාන්තකුමාරන් ස්‍රීසාන්ත් හා ඔහුගේ රාජස්තාන් රෝයල්ස් ක්‍රීඩක සගයන් වන අජිත් චන්දිලා හා අන්කීට් චවාන් අත්අඩංගුවට ගැනිණි.මීට අමතරව පසුගිය බ්‍රහස්පතින්දා, පාකිස්තාන ක්‍රිකට් තරග විනිසුරු අසාඩ් රවුෆ් පිළිබඳවද ඉන්දියා පොලිසිය පරීක්ෂණ පවත්වන බවට පළවූ වාර්තා හේතුවෙන් ඔහු ලබන මස පැවැත්වෙන චැම්පියන්ස් කුසලාන තරගාවලියෙන් ඉවත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305282</link>
    <topic>දකුණු ආසියා පාපන්දු ශූරතාවලියේ දින වෙනස් වෙයි</topic>
    <author>ප්‍රින්ස් ගුණසේකර</author>
    <content>දකුණු ආසියානු පාපන්දු ශූරතාවලිය පැවැත්වීමට නියමිත වූ දින වකවානු වෙනස් කිරීමට තීරණය වී ඇත. නේපාලයේ කත්මණ්ඩු නුවර දී සැප්තැම්බර් මස 20 සිට ඔක්තෝබර් 2 දක්වා පැවැත්වීමට තීරණය කර තිබූ දකුණු ආසියානු පාපන්දු ශූරතාවලිය සැප්තැම්බර් 1දා සිට 11 දක්වා පැවැත්වීමට නේපාල පාපන්දු සම්මේලනය තීරණය කොට තිබේ.දකුණු ආසියාවේ රටවල් 8ක සහභාගිත්වයෙන් පැවැත්වෙන මේ කළාපීය පාපන්දු ශූරතාවලියේ දින වකවානු වෙනස් කිරීමට හේතුව ලෙස නේපාලය දන්වා සිටින්නේ ආසියානු පාපන්දු සම්මේලන සභාපති කුසලාන තරගාවලියෙන් බාධා ඇතිවන බවයි.දකුණු ආසියානු පාපන්දු ශූරතාවලිය පැවැත්වෙන දිනවල දීම ආසියානු පාපන්දු සම්මේලන සභාපති කුසලාන පාපන්දු අවසන් වටයේ තරග පැවැත්වෙන හෙයින් මේ තීන්දුව ගත්බව නේපාල පාපන්දු සම්මේලනය සඳහන් කරයි.ආසියානු පාපන්දු සම්මේලන සභාපති කුසලාන තරගාවලියේ අවසන් වටයට මාලදිවයිනේ නිව් රේඩියන්, ඉන්දියාවේ ඊස්ට් බෙන්ගාලි හා නේපාලයේ ත්‍රී ස්ටාර් ක්‍රීඩා සමාජය සුදුසුකම් ලබා ඇති අතර එම ක්‍රීඩා සමාජ තුනට එම රටවල ජාතික පිලේ ක්‍රීඩකයන් බහුතරයක් එක්ව සිටිති. මේ හේතුවෙන් දකුණු ආසියානු පාපන්දු ශූරතාවලිය දෙසැම්බර් මාසය දක්වා කල් දමන ලෙස ඉල්ලීම් කීපයක් නේපාල පාපන්දු සම්මේලනයට ලැබී තිබුණි.එහෙත් කල් දැමීමට වඩා තරගාවලිය පෙරට ගැනීම වඩාත් සුදුසු බවට එරට පාපන්දු විධායක සභාව තීරණය කර තිබේ. දකුණු ආසියානු පාපන්දු ශූරතාවලියට නේපාලය, ශ්‍රී ලංකාව, ඉන්දියාව, මාලදිවයින, පාකිස්තානය, ඇෆ්ගනිස්තානය, භුතානය හා බංග්ලාදේශය සහභාගි වෙති. වසර දෙකකට වරක් පැවැත්වෙන දකුණු ආසියානු පාපන්දු ශූරතාවලිය නව වතාවක් පැවැති අතර එයින් හය වතාවක් ඉන්දියාව ශූරතාව දිනා ගත්තේය. ශ්‍රී ලංකාව, බංග්ලාදේශය හා මාලදිවයින ශූරතාව බැගින් දිනා සිටිති.ශ්‍රී ලංකාව 1995 කොළඹ සුගතදාස පිටියේ දී ශූරතාව දිනාගත් පසුව කළාපීය තරගාවලියේ ප්‍රබල පසු බැසීමකට ලක්ව සිටී. බ්‍රසීලයෙන් පැමිණි නව විශේෂඥ පුහුණුකරු යටතේ මුහුණ දෙන පළමු තරගාවලිය මෙය වන බැවින් ශ්‍රී ලංකා පාපන්දු පිලට මෙය ඉතා වැදගත් වේ. ශ්‍රී ලංකා පාපන්දු පිල ජූනි 2වැනිදා සිට පුහුණුවීම් ආරම්භ කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305283</link>
    <topic>අයි.පී.එල්. කුසලානය මුම්බායි පිලට</topic>
    <author/>
    <content>කීරන් පොලාර්ඩ්ගේ වේගවත් පිති හරඹය සහලසිත් මාලිංග ඇතුළු පන්දු යැවීමේ අංශයේ සුපිරි දස්කම් හේතුවෙන් චෙන්නායි සුපර් කිංග්ස් පිලට එරෙහිව ලකුණු 23ක ජයක් ලැබූ මුම්බායි ඉන්දියන්ස් පිල 6වැනි අයි.පී.එල්. ක්‍රිකට් ශූරතාව දිනා ගැනීමට සමත්විය.කල්කටා නුවර පැවැති මේ තරගයේ පළමුව පන්දුවට පහරදුන් මුම්බායි පිල ඕවර 20 අවසානයේ කඩුලු 9කට ලකුණු 148ක් රැස් කළේය. මුම්බායි ඉනිම වර්ණවත් කළ කීරන් පොලාර්ඩ් පන්දු 32කදී හතරේ පහර 7ක් සහ හයේ පහර 3ක් සමග ලකුණු 60ක් ලබාගත්තේය. ඔහුට අනගි සහයක් ලබාදුන් අම්බති රායිදු ලකුණු 37ක් රැස් කළේය. පන්දු යැවීමේ දී ඩ්වේන් බ්‍රාවෝ කඩුලු 4ක් දවාලීය‍.මෙවර තරගාවලියේ වැඩිම ලකුණු ලාභියා වන මයිකල් හසී කෙරෙහි වැඩි බලාපොරොත්තු තබා ගනිමින් ලකුණු 149ක ඉලක්කය හඹායාමට පිටියට පිවිසි චෙන්නායි පිල පසුබෑමකට ලක්කළ ලසිත් මාලිංග ඉනිමේ පළමු ඕවරයේ සිවුවැනි පන්දුවේදීම ඔහු‍ගේ කඩුල්ල බිඳ දැමුවේය. චෙන්නායි පිලේ ප්‍රබල පිතිකරුවන් වන සුරේෂ් රයිනා හා රවීන්ද්‍ර ජ‍ඩේජා ලකුණු නොලබා දැවී ගියහ. හුදෙකලා සටනක නිරතවූ නායක මහේන්ද්‍ර සිං දෝනි නොදැවී ලකුණු 63ක් රැස් කළේය. පන්දු යැවීමේ දී මාලිංග, මිචෙල් ජොන්සන් සහ හර්බජන් සිං කඩුලු 2බැගින් දවාලූහ. අවසන් මහා තරගයේ වීරයා සම්මානය කීරන් ‍පොලාර්ඩ් හිමිකර ගත් අතර රාජස්තාන් රෝයල්ස් පිලේ ශේන් වොට්සන් තරගාවලියේ වීරයා සම්මානයට හිමිකම් කීවේය.මුම්බායි - 148/9 (ඕවර 20) කීරන් පොලාර්ඩ් 60, අම්බති රායිදු 37 ( ඩ්වේන් බ්‍රාවෝ 42/4)චෙන්නායි - 125/9 (ඕවර 20) මහේන්ද්‍ර සිං දෝනි නොදැවී 63 (හර්බජන් සිං 14/2, මිචෙල් ජොන්සන් 19/2, ලසිත් මාලිංග 22/2).</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305284</link>
    <topic>ශ්‍රී ලංකා පිතිකරුවන්ට තියුණු අභියෝගයක්</topic>
    <author/>
    <content>එංගලන්තයේදී ලබන මස පැවැත්වෙන චැම්පියන්ස් කුසලාන තරගාවලියේදී ශ්‍රී ලංකාව තියුණු පරීක්ෂණයකට ලක්කෙරෙනු ඇතැයි තමාට හැඟෙන බව හිටපු ශ්‍රී ලංකා ක්‍රිකට් නායක මහේල ජයවර්ධන කියයි.මේ තරගාවලියේදී ශ්‍රී ලංකාව ‘ඒ’ කොටසට අයත්ව සිටින්නේ සාර්ථකත්වය සඳහා වේග පන්දු මත විශ්වාසය තබා සිටින සත්කාරක එංගලන්තය, ඔස්ට්‍රේලියාව හා නවසිලන්තය යන රටවල් සමග ය. ශ්‍රී ලංකාව තරගාවලිය ආරම්භ කරන්නේ ජූනි 9 වැනි දින නවසිලන්තය ට එරෙහිව කාඩිෆ් හිදීය.“එවැනි තත්ත්වයන් යටතේ අප අයත්ව සිටින්නේ අසීරු කොටසකටයි. නමුත් අප සිතා ගත යුතුව තිබෙන්නේ මෙවැනි ලොකු තරගාවලිවලදී අපි අතීතයේ කොහොම ක්‍රීඩා කරලා තියෙනවාද යන්න කියලයි” ජයවර්ධන ප්‍රකාශ කරයි. “අප තරගයේ ප්‍රතිඵලය ගැන නොසිතා තරගයෙන් තරගයට මුහුණ දී ඉදිරියට යා යුතුයි. අතීතයේ ලොකු තරගාවලියන්ට ඉතාමත් සාර්ථකව අප මුහුණ දුන්නේ ඒ ආකාරයටයි. අපට දක්ෂතාව තියෙනවා. කළ යුතුව තිබෙන්නේ පිටියට ගොස් අප ගැන විශ්වාසය තබා ගෙන හොඳින් ක්‍රීඩා කිරීමයි.”ඒ ඒ කොටසේ ඉහළටම පිවිසෙන කණ්ඩායම් දෙක බැගින් අවසන් පූර්ව වටයට පිවිසෙනු ඇති අතර මේ වටයට ඇතුළු වීමට නම් ශ්‍රී ලංකාව ඔවුන්ගේ ලීග් තරග තුනෙන් අවම වශයෙන් තරග දෙකක් ජය ගත යුතුව තිබේ.සචින් ටෙන්ඩුල්කාර් (463) හා සනත් ජයසූරිය (445) ට පසුව තෙවැනි ස්ථානයේ සිටින ජාත්‍යන්තර තරග 391ක පළපුරුදු ක්‍රීඩකයකු වන ජයවර්ධන එංගලන්ත දේශගුණික තත්ත්වයන් යටතේ පිළිබඳව කල්පනාකාරී විය. “අපේ පිතිකරණය පරීක්ෂාවට ලක් කෙරේවි. නමුත් මීට පෙර අවසන් වතාවට අපි එහෙ ක්‍රීඩා කළ අවස්ථාවේදී අප වේග පන්දුවලට හොඳින් මුහුණ දුන්නා. සාර්ථකව තරග කිරීමේ හැකියාව අපට තිබෙනවා. අපේ පන්දු යවන්නන්ට අවස්ථාවක් ලබා දීමට හැකිවනු ඇතැයි අපි අපේක්ෂා කරනවා. අපි ගොඩක් දුර හිතන්නේ නැතිව පොඩි දේවල් ගැන අවධානය යොමු කළ යුතුයි.”.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305285</link>
    <topic>දොළුව-ගම්පොළ ප්‍රා.ලේ.කාර්යාල ක්‍රිකට් ශූරතා දිනති</topic>
    <author>ගම්පොළ සමූහ</author>
    <content>මහනුවර දිස්ත්‍රික්කයේ ප්‍රාදේශීය ලේකම් කොට්ඨාස 4ක සහභාගිත්වයෙන් පැවැති බී.එම්‍. නිමල් බාලසූරිය අභියෝගතා කුසලාන සැහැල්ලු පන්දු ක්‍රිකට් තරගාවලියේ පිරිමි ශූරතාව දිනා ගැනීමට දොළුව ප්‍රාදේශීය ලේකම් කාර්යාලයත්, කාන්තා ශූරතාව ගම්පොළ උඩපළාත ප්‍රාදේශීය ලේකම් කාර්යාලයත් දිනා ගත්හ.ගම්පොළ විගුලවත්ත ක්‍රීඩාංගණයේ පසුගියදා පැවැති මේ තරගාවලියේ දක්ෂතම ක්‍රීඩකයා හා ක්‍රීඩිකාව බිහිවූයේ ද දොළුව ප්‍රාදේශීය ලේකම් කාර්යාලයෙනි. දක්ෂතම ක්‍රීඩකයා ලෙස හරේන්ද්‍ර මාවෙල සහ දක්ෂතම ක්‍රීඩිකාව ලෙස චාන්දනී ස්වර්ණලතා සම්මාන දිනූහ. තරගාවලියේ පිරිමි අනුශූරතාව උඩපළාත ප්‍රාදේශීය ලේකම් කාර්යාලයටත්, කාන්තා අනුශූරතාව දොළුව ප්‍රාදේශීය ලේකම් කාර්යාලයටත් හිමිවිය.ත්‍යාග ප්‍රදානෝත්සවය සඳහා අග්‍රාමාත්‍ය පුද්ගලික ලේකම් නීතිඥ අනුරාධ ජයරත්න මහතා සමග මධ්‍යම පළාත්සභා මන්ත්‍රී මානෙල් බණ්ඩාර, ගම්පොළ නගරාධිපති සරත් හෙට්ටිආරච්චි, උඩපළාත ප්‍රාදේශීය සභාවේ සභාපති ඩී.ජී.ගුණසේන, අග්‍රාමාත්‍ය සම්බන්ධිකරණ ලේකම් පී.බී.නුගලියද්ද මහත්ම මහත්මීහූ සහභාගිවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305286</link>
    <topic>සා. බ්‍රිජට් කන්‍යාරාමයට බාස්කට්බෝල් ශූරතාව</topic>
    <author/>
    <content>මහනුවර හිල්වුඩ් බාලිකා විදුහල සහ සාන්ත බ්‍රිජට් කන්‍යාරාමය අතර අවුරුදු 17න් පහළ 'බී' කොටසේ බාලිකා බාස්කට්බෝල් තරගාවලියේ අවසන් මහා තරගය පසුගියදා සාන්ත බ්‍රිජට් කන්‍යාරාම බාස්කට්බෝල් පිටියේදී පැවැත්විණි. එහි දී ලකුණු 48-25ක් ලෙස තරගය ජයගත් සාන්ත බ්‍රිජට් කන්‍යාරාමය ශූරතාව අත්කරගත්තේය. ජයග්‍රාහී කණ්ඩායම වෙනුවෙන් දිශ්නි ගුණවර්ධන ලකුණු 20ක් රැස්කළ අතර රනීෂා සිල්වා ලකුණු 12ක් ලබා ගත්තාය. ආරක්ෂක කළාපයේ හොඳම ක්‍රීඩිකාව ලෙස සාන්ත බ්‍රිජට් කන්‍යාරාමයේ දිශ්නි ගුණවර්ධන හා එම කණ්ඩායමේ රනීශා සිල්වා වටිනාම ක්‍රීඩිකාව සම්මාන දිනාගත්තාය. හොඳම ප්‍රහාරාත්මක ක්‍රීඩිකාව ලෙස හිල්වුඩ් බාලිකාවේ කවීනා රාජපක්ෂ සම්මාන දිනුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=s1305287</link>
    <topic>අයි.පී.එල්. පිටියෙන් සචින් සමු ගනී</topic>
    <author/>
    <content>අයි.පී.එල්. තරග බිමෙන් සමුගන්නා බව මුම්බායි ඉන්දියන්ස් කණ්ඩායමට ශූරතාව හිමිවූ අයි.පී.එල්. අවසන් මහා තරගයෙන් අනතුරුව සුපිරි පිතිකරු සචින් තෙන්ඩුල්කර් ප්‍රකාශ කළේය. අයි.පී.එල්‍. විස්සයි20 තරගබිමෙන් සමුගැනීමට සුදුසුම මොහොත මෙය බව ඔහු කීවේය. 'මේ මගේ අවසාන අයි.පී.එල්. තරගාවලියයි.මෙවර අපිට මේ තරගාවලිය ඉතා විශිෂ්ට තරගාවලියක් වුණා.' අයි.පී.එල්.ශූරතාව දිනා ගැනීමෙන් අනතුරුව රූපවාහිනී සම්මුඛ සාකච්ඡාවකට එක්වෙමින් ඔහු කීවේය. ලෝක ටෙස්ට් හා එක්දින පිටියේ වැඩිම ලකුණු ලාභියා වන තෙන්ඩුල්කර් මෙතෙක් පැවැති අයි.පී.එල්. තරගාවලි 6ටම ක්‍රීඩා කර තිබේ.'මම හිතන්නේ මේක තමයි හොඳම වෙලාව අයි.පී.එල්. පිටියෙන් සමුගන්න. මට දැන් 40ක් වෙනවා. මේ දක්වා අයි.පී.එල්. පිටියේ මට උදව් කළ හා මං වෙනුවෙන් ප්‍රීතිඝෝෂා කළ සියලුදෙනාටම ස්තූතියි.' තෙන්ඩුල්කර් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=f1305281</link>
    <topic>සිය දිවි නසා ගැනීම සතර මහා අකුසලයක්</topic>
    <author/>
    <content>ගව ඝාතනය අහෝසි කළ යුතුය යන පරමාර්ථයෙන් සිය දිවි නසා ගත් භික්ෂුන් වහන්සේගේ ක්‍රියාව ‍කොතෙක් දුරට බුදුදහමට එකඟද යන්න ගැන හා එහි ප්‍රතිවිපාක ගැනත්, ඉදිරියේ පැවැත්වීමට නියමිත උතුරේ පළාත් සභා මැතිවරණය ගැනත් පුරාවිද්‍යා චක්‍රවර්ති එල්ලාවල මේධානන්ද හිමියන් දැක්වූ අදහස් මෙසේය.ගව ඝාතනය සම්පූර්ණයෙන්ම නැති කළ යුතුය කියන මතයේ මම ඉන්නවා. නමුත් එය ප්‍රායෝගිකව කළ හැකි වැඩක් නෙමෙයි.බුදුන් වහන්සේ ජේතවනාරාමයේ වැඩ සිටින කාලයේ අල්ලපු වත්තේ හිටපු චුන්දසුකර අවුරුදු පනස් හතරක් ඌරන් මැරුවා. බුදු හාමුදුරුවෝ කොසොල් රජ්ජුරුවන් ගෙන් ගව ඝාතනය නවත්වන්න නීති පනවන්න කියලා ඉල්ලීමක් කළේ නැහැ. එහෙම නැත්නම් උන්වහන්සේ චුන්දසුකරට ගව ඝාතනයේ ආදීනව කියලා දෙන්න උත්සාහ කළේ නැහැ. එහෙම නොකළේ ඔහු‍ට එහි ආදීනව කියා දීමෙන් පලක් නොවන නිසයි.සත්ව ඝාතනය ලෝකය ආරම්භයේ සිටම තිබූ දෙයක්. නීතියක් මඟින් හෝ වෙනත් ක්‍රමයකින් හෝ කවදාවත් සත්ත්ව ඝාතනය මුළුමනින්ම අහෝසි කිරීමට හැකියාවක් ලැබී නැහැ. ඒ වගේම සත්ව ඝාතනය මුළුමනින්ම නවත්වන්න කිසිම ආගමකට බැරිවෙලා තිබෙනවා. මෙවැනි නීතියක් ගෙන ඒම ප්‍රායෝගික නැහැයි කියන්නෙ ඒ නිසයි.අනුරාධපුර යුගයේ මුල් කාලේ ආමන්ත ගාමිණී රජු ‘මාඝාතය’ නමින් නීතියක් පනවා සත්ව ඝාතනය තහනම් කළා. නමුත් එය ඔහුගේ පාලන කාලයේ දීම යථාර්ථයක් වුණේ නැහැ. සියයට සියයක්ම බෞද්ධයන් සිටියේ යැයි කිව හැකි ඒ යුගයේත් ප්‍රායෝගිකව ක්‍රියාත්මක කළ නොහැකි වූ නීතියක් වර්තමානයේ ක්‍රියාත්මක කරන ලෙස ඉල්ලීම තේරුමක් නැහැ. අනෙක් අතට එදා පැවතියේ රාජාණ්ඩු ක්‍රමයක්. නමුත් වර්තමානයේ පවතින්නේ ප්‍රජාතන්ත්‍රවාදී ආණ්ඩු ක්‍රමයක්. ඒ යටතේ නිර්මාංශ ක්‍රමයක් නීතියක් යටතේ ඇති කිරීමට උත්සාහ කිරීම මානව හිමිකම් කැඩීමක්. අපිට කරන්න පුළුවන් සත්ව ඝාතනයේ ආදීනව කියා දීමෙන් හා සතර අපායේ දුක කියාදීමෙන් මස් ආහාරයට ගැනීමට යොමුවීම වැළැක්වීමයි. මේක සියදිවි නසා ගැනීමෙන් නැති කරන්න පුළුවන් දෙයක් නෙවෙයි. සත්ව ඝාතනයට එරෙහි සියලුම බෞද්ධ භික්ෂුන් එකට රැස්වී සිය දිවි නසා ගත්තත් මේ සත්ව ඝාතන සිදුවනඑක වළක්වන්න බැහැ.එසේ වුවත් ගව ඝාතනය අහෝසි කිරීමේ ඉල්ලීම 1956 සිට වරින්වර මතුව තිබෙනවා නේද?නීතියක් ගෙනැවිත් ගව ඝාතනය තහනම් කිරීම වර්තමාන ලෝක රටාවට ගැළපෙන්නේ නැහැ. හරක් මස් ආහාරයට ගැනීම මුස්ලිම් ජනතාවගේ සමාජ චාරිත්‍රයක්. අනෙක් පැත්තෙන් හරක් මස් ආහාරයට ගන්නේ අන්‍යාගමිකයන් පමණක් නොවෙයි, සිංහල බෞද්ධයොත් හරක් මස් කනවා. 56 දී මේ ඉල්ලීම ආපු මොහොතේ බණ්ඩාරනායක මහත්තයා කිව්වෙත් ‘මස් කන එක නවත්වන්න, එවිට මස් මැරීම ඉබේම නවතීවි කියලයි’ මේ ප්‍රශ්නයට තිබෙන එකම විසඳුම එය යි.එහෙම නැතිව නීතියක් ගෙනැවිත් ගව ඝාතනය නැවැත්වීමට උත්සාහ කළොත් වෙනත් රටවල් එය මූලධර්මවාදී ක්‍රියාවක් විදිහට දකීවි. මේක නැති ප්‍රශ්න ඇති කර ගැනීමක්.සත්ව අවිහිංසාව පිළිබඳ පනත පාර්ලිමේන්තුවෙදි සාකච්ඡාවට ගැනුණේ නැත්තෙ පක්‍ෂ අතර පොදු සම්මුතියක් ඇතිවුණේ නැති නිසයි. පෞද්ගලික ජනප්‍රියත්වය තකා සමහරු එවැනි යෝජනා ගෙනෙනවා.නමුත් නීතියක් ගෙන ඒමේදී සමස්ත රට වැසියන් ගැන සිතිය යුතුයි. පොදුවේ සියලු දෙනාටම පිළිගත නොහැකි යෝජනාවක් ගෙන ඒමෙන් කාටවත් සෙතක් වෙන්නේ නැහැ. අනිත් අතට ජනතාව කන, නොකන දේවල් තීරණය කිරීම ඒ ඒ පුද්ගලයාගේ රුචි අරුචිකම් හා ඔවුන්ගේ විශ්වාසයන් මත සිදුවන දෙයක්. එය නීතියකින් කළ හැක්කක් නෙවෙයි.ඔව්. ඉන්දියාවේ ගව ඝාතනය තහනම් කෙරෙන නීතියක් නම් තිබෙනවා. නමුත් එහෙ හරක් මරන එක නම් නැවතිලා නැහැ.බුදු දහමට අනුව කුසල් ක්‍රියාවක් සඳහා වූවත් අකුසලයක් කළ නොහැකියි. සත්ව ඝාතනය පාපයක්. එය සිදුවීම සඳහා පණ ඇති සතෙක් වීම, පණ තිබෙන බව දැන ගැනීම, මරණ චේතනාවක් තිබීම, ඒ සඳහා උපායක් යෙදීම හා එයින් මරණය සිදුවීම සිදු කළ යුතුයි.උතුම් අරමුණක් සඳහා වූවත් සියදිවි නසා ගැනීමෙන් භික්ෂුන් වහන්සේ පාපයක් සිදු කර ගෙන තිබෙනවා. උන්වහන්සේ වෙනත් කෙනෙකුගේ දිවි තොර කරනවා වෙනුවට තමන්ගේම දිවි නැති කරගෙන තිබෙනවා. ප්‍රාණඝාත අකුසලය සඳහා සම්පූර්ණ විය යුතු කරුණු පහෙන් සතරක්ම සියදිවි නසා ගැනීමේදි සිදු වෙනවා එය සැලකෙන්නේ අත්ථඝාතක පාපයක් ලෙසයි. ප්‍රාණඝාතයේ ප්‍රතිඵලයක් හැටියට සතර අපායේ වැටී දුක් විඳීමට සිදුවෙනවා. එය ගිහියන්ට මෙන්ම භික්ෂුන්ටත් අදාළයි.නීතිය අනුව බැලුවත් මනුෂ්‍ය ඝාතනය මෙන්ම සියදිවි නසා ගැනීමත් වරදක්. සියදිවි නසා ගැනීමට උත්සාහ කරන්නන් නීතියේ ක්‍රියාමාර්ගයන්ට යටත් කරන්නේ ඒ නිසයි. සත්ව ඝාතනයට විරුද්ධ වීම හොඳ දෙයක්. එහෙත් ඒ සඳහා සියදිවි නසා ගැනීම අනුවණ ක්‍රියාවක්.වියට්නාමයේ ක්වෑන්ග් ඩක් භික්ෂුව සියදිවි නසා ගැනීමෙන් පසු ඒ අනුව යමින් ඒ රටේ හා ටිබෙටය ආදි වෙනත් රටවල භික්ෂුන් හැත්තෑවක් පමණ සියදිවි හානි කරගෙන තිබෙනවා. මේ හැම රටක්ම මහායානික බෞද්ධාගමික රටවල්. අපේ රටේ පවතින්නේ මහා කාශ්‍යප මහරහතන් වහන්සේගෙන් ආරම්භව මිහිඳු හිමියන්ගෙන් පැවැත එන නිර්මල ථේරවාදී සංඝ පරපුරක්. ජතික හා ආගමික ප්‍රශ්නවලදී පෙරමුණ ගෙන ක්‍රියා කළේ බුද්ධිමත් මහා සංඝ රත්නයයි. ඒනිසා සංඝරත්නය ආරක්ෂා කිරීම වැදගත්. ජාතික හා ශාසනික වශයෙන් රැඩිකල් භික්ෂු පරපුර යටි උගුල් අටවන්නන්ට හසු නොවියුතුයි. මෙතෙක් කලක් මේ රටේ කිසිම භික්ෂුවක් සියදිවි හානි කර ගත්තේ නැහැ. අපේ සම්ප්‍රදාය අනුව එය වැරැදි ක්‍රියාවක්. භික්ෂුත්වයට නිග්‍රහයක්.අපේ භික්ෂු පරපුර අභියෝග ජය ගත්තේ ශාන්තියේ හා අධිෂ්ඨානයේ බලයෙන්. මෙවැනි ක්‍රියාවන්ට වීරත්වයක් ආරෝපණය කිරීම කිසි ලෙසකින් බුදු දහමට ගැළපෙන්නේ නෑ. ඒ වගේම සියදිවි නසා ගැනීම දාන පාරමිතාවක් ලෙස දැක්වීමත් වැරදියි.මේක නරක ආදර්ශයක්. අනුවණ ක්‍රියාවක්. මේ වගේ සිදුවීම් ඇතිවීමට හේතුව භික්ෂු අධ්‍යාපනයේ පිරිහීමයි. අද භික්ෂුන්ට ලැබෙන්නේ ගිහියන්ට ලැබෙන අධ්‍යාපනයමයි. පැරැණි ආරාමගත අධ්‍යාපනය කඩා වැටී තිබෙනවා. භික්ෂුන් ගිහියන් කරන දේවල් කරන්න යනවා.මේ නිසා භික්ෂුන් වහන්සේලාට අධ්‍යාපනය ලබාදීම ප්‍රමුඛ කාර්යයක් හැටියට සිදුවිය යුතුයි. එතැනදි ගිහියන්ට අවශ්‍ය දේවල් භික්ෂුන්ට උගන්වනවා වෙනුවට භික්ෂුත්වයට අවශ්‍ය්‍ය දේවල් ඔවුන්ට කියා දිය යුතුයි. එවිට මෙවැනි ගැටලු ඇති වෙන්නේ නැහැ.සුද්දගේ කාලේ සිට භික්ෂු අධ්‍යාපනය විනාශ කිරීමට විවිධ ක්‍රියාමාර්ග දියත් වුණා. සමාජයේ භික්ෂුන්ට ඇති ගෞරවය නැති කරන්න ඔවුන් උත්සාහ කළා. එදා සුද්දාට කරන්න බැරිවූ සමහර දේවල් අපේ සමහර දෙනෙක්ගේ අභූත ශාසනික ක්‍රියා නිසා ඉබේම ඉටුවෙනවා. මෙවැනි ක්‍රියා නිසා පොදු මහජනයා අතර භික්ෂුන් වහන්සේට ඇති ගෞරවය ඈත්වීමක් සිදුවෙනවා. ඒ නිසා අපි මේ ගැන බුද්ධිමත්ව කල්පනා කර පිළියම් යෙදිය යුතුයි.සමහර දෙනෙක් ඒ සිදුවීම රජයට එරෙහිව භාවිතා කිරීමට උත්සාහ කරනවා. සමහරු බුද්ධ ශාසනයට විරුද්ධවත් පාවිච්චි කරනවා. ඒ එක්කම තවත් සමහරු ලාබ ජනප්‍රියත්වයටත් පාවිච්චි කරනවා. එය අප තේරුම්ගත යුතුයි.මේ රටේ සුළු ජාතීන්ට එරෙහි ප්‍රචණ්ඩත්වයක් කිසි දවසක තිබුණේ නැහැ. තිබුණේ සුළු ජාතී අන්තවාදීන් පිරිසකගේ ත්‍රස්තවාදයක්. දැන් එය අවසන්. සිංහලයන් හා බෞද්ධ භික්ෂුන් සුළු ජාතීන්ට කරදර කරනවා කියන එක. අන්තර්ජාතිකව පතුරුවන්නේ දෙමළ ජාතික සන්ධානයයි. ඒක ඔවුන් කරන්නේ දේශපාලන වුවමනාවක් මතයි.මගේ මතය සංශෝධන නොවෙයි, පළාත් සභා ක්‍රමයම අහෝසි කළ යුතුය යන්නයි. මේක සූදු අලියෙක්.මම පළාත් සභා ක්‍රමයට එදත්, අදත් විරුද්ධයි. පළාත් සභා කියන්නේ එක එක පැත්තට කඹ ඇද ඇද ඉන්න පාලන ක්‍රමයක්. අපිට ගැළපෙන්නේ කලින් තිබුණා වගේ දිස්ත්‍රික් ක්‍රමය මත පදනම් වෙච්ච දිසාපති පාලන ක්‍රමයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=f1305282</link>
    <topic>ගන්නෝරුව උපාධිධාරී පුහුණු කඳවුරේ පිටට නොපෙනුණු මනුෂ්‍යත්වයේ කතාවක්</topic>
    <author/>
    <content>රාජ්‍ය සේවයේ දොරටුවට එපිට වසරක් පුරා සිටි උපාධිධාරීන් පිරිසක් පසුගිය මාර්තු 25 වැනිදා කිසියම් පුහුණුවක් සඳහා කැඳවා තිබිණි. ඒ පුහුණුව කුමන අවශ්‍යතාවක්, කුමන පදනමක් මත සංවිධානය වූවක්ද යන්න කිසිවෙකුත් දැන සිටියේ නැත. එහෙත් කැමැත්තෙන් හෝ අකමැත්තෙන් මේ පුහුණුව සඳහා උපාධිධාරීන් 5100කට අධික පිරිසක් සහභාගී වූහ. එදින සවස තුන වන විට රට පුරා මධ්‍යස්ථාන දහසයක හමුදා නිලධාරීන්ගේ අණසකට උපාධිධාරීහු යටත්ව සි‍ටියහ.මේ අතරින් ගන්නෝරුවේ විදුලි හා යාන්ත්‍රික ඉංජිනේරු පාසල වෙත පැමිණ සිටියේ කාන්තාවන් 136ක් සහ පිරිමින් 91ක් ලෙස 227ක් වූ උපාධිධාරී කණ්ඩායමකි.රජය විසින් පවරන ලද ඕනෑම රාජකාරියක් දිවි හිමියෙන් ඉෂ්ට කරන්නට සැදී පැහැදී සිටින යුද හමුදාව මෙහිදී ද රජයේ අරමුණ ඉෂ්ට කරන්නට උපරිම ලෙස උත්සාහ දරන්නට ඇති බව සත්‍යයකි .මේ ලිපියෙන් කියන්නට උත්සාහ දරන්නේ, ඒ සියල්ල අතරේ පුහුණු සංවිධායකයන්ට පවා කවදාවත් නොදැනුණ සහ නොපෙණුන ගන්නෝරුව විදුලි හා යාන්ත්‍රික පාසලේ යුද හමුදා නිල ඇඳුම්වලට වැසී සිටි මිනිසුන්ගේ මනුෂ්‍යත්වයේ කතාවකි.එදින සවස 3 වෙද්දී කෑගල්ල සහ රත්නපුර දිස්ත්‍රික්ක දෙකෙන් පැමිණි පිරිසගෙන් කඳවුර පිරී තිබිණි. විවාහක මෙන්ම අවිවාහක අය ද, අලුත විවාහ වූ සහ කිරි දරුවන් නිවෙස්වල දමා පැමිණි අය ද මෙහි සිටියහ. මේ කණ්ඩායම වයස අවුරුදු 25 සිට 40 දක්වා පිරිසකගෙන් සමන්විත විය.මේ සියලු දෙනා එකම නේවාසිකාගාර පහසුකම් යටතේ සති දෙකක් තබාගෙන පුහුණුව සඳහා යෙදවීමේ අභියෝගයට හමුදා නිලධාරිහු ප්‍රථම වරට මුහුණ දී සිටියහ.මේ පුහුණුවේ පළමු දින දෙකේදී උපාධිධාරීන්ගේ සිත් තුළ තිබුණු අමනාපකම් අසහනයන් සියල්ල හමුදා නිලධාරින් පිටින් යවන්නට උත්සාහ කළහ. එහෙත් පුහුණුවේ තුන්වැනි දිනය වන විට සේනාවිධායකවරයා ඔවුන්ගේ "අප්පචිචි” වී හමාරය. ඒ තරමටම ඔහු ඔවුන් ගැන සොයා බලමින් සිටින බව ඔවුහු අවබෝධ කරගෙන සිටියහ. හමුදා නිලධාරීන් කෙතරම් සංවිධානාත්මකව සහ උපක්‍රමශීලීව උපාධිධාරීන්ට පුහුණුව ලබාදීමට සූදානම්ව සිටියාද යන්න මෙමඟින් අපට අවබෝධ කර ගත හැකි ය.උදෑසන 5. 45 සිට රාත්‍රී 10, 11, 12 දක්වා එක දිගට දිවෙන කාර්යබහුල කාලරාමුව අතරේ දවස් දෙකකට වරක් සිසුන්ගේ නේවාසික ප්‍රශ්න, ආහාර ප්‍රශ්න සහ වෙනත් ඕනෑම ප්‍රශ්නයක් සාකච්ඡා කරන්නට සේනා විධායකවරයා වේලාව වෙන් කර තිබිණ. නිර්නාමික ප්‍රශ්නත්, ලිඛිතව සටහන් කළ ප්‍රශ්නත්, කෙළින්ම ඉදිරිපත් කළ ප්‍රශ්නත් ඔහුගේම කාර්ය මණ්ඩල නිලධාරින් පවා ඉවත්කර සාකච්ඡා කරන්නට තරම් ඔහු කාරුණික විය.හමුදාව වෙනුවෙන් පිසින පොදු දෛනික ආහාර වට්ටෝරුවට අනුව උදෑසන ආහාරය සඳහා උපාධිධාරින් වෙත සතියකට දින දෙකක් ආහාරයට පාන් ලබාදීම සිදුකෙරිණ. මාර්තු 30 වැනිදා සුපුරුදු පරිදි සිසුන් හමුවන විට සේනාවිධායකවරයා පාන් කන්නට නොහැකි සිසුන් කිහිප දෙනෙකු සිටින බව දැන සිටියේය. ඔවුන් ගණන් කර බැලූ පසු ඒ කිහිපදෙනා සඳහා ඔහුගේ නියෝගය වූයේ පාන්වලට අමතරව වෙනම සහල් කිලෝවක බතක් කඳවුරේ ඔවුන් වෙනුවෙන් පිසින ලෙසය. ක්ලෝරීන් යෙදූ වතුර බොන්නට නොහැකි වූ එකම එක්කෙනෙක් වෙනුවෙන් පුහුණු කාලය පුරා බෝතල් කළ පානීය ජලය සපයා දෙන්නට තරම් ඔහු කාරුණික විය. ඔහුගේ සෙසු නිලධාරිහු ද සේනාවිධායකවරයා ගත් මඟම ගෙන සිටියහ.“චිකනුයි, බිත්තරයි, කරපිංචා සම්බෝලෙයි එක්ක සතියකට දවස් දෙකක් අපට දවල්ට බුරියානි බතක් ලැබෙනවා. ඒත් මම වෙජිටේරියන් නිසා මට කන්න තිබුණේ කරපිංචා සම්බෝලෙ විතරයි. ඉතින් මම බත්වලට කරපිංචා සම්බෝලෙ විතරක් බෙදාගෙන කන්න ඉඳගත්තා. බෝධිමළුව සර් එතැනට ඇවිල්ලා ඇහුවා ඇයි කියලා. මම වෙජිටේරියන් කිව්වට පස්සේ ඇහුවා, ඇයි දරුවෝ කමඩාන් සර් අහනකොට කිවුවෙ නැත්තෙ කියලා. එතකොට ලුතිනන් ජයසේකරයි ගයනි මැඩමුයි කට්ටියම වටවුණා. මට හිතාගන්නවත් බැරි වුණා මගේ ජීවිතේ කවුරුවත් කවදාවත් මගේ ප්‍රශ්නෙකට ඒ තරම් අවධානයක් දීලා නෑ. පස්සෙ ඒ ගොල්ලො මට හතු කරියක් ගෙන්වලා දුන්නා.” කහවත්ත ප්‍රාදේශීය ලේකම් කාර්යාලයේ දේවිකා තුරුගේ කීය.පසුව දැනගත් පරිදි ලුතිනන් බෝධිමළුව ද නිර්මාංශිකයෙකි.එක්තරා අවස්ථාවක එක් උපාධිධාරිනියක් කැප්ටන් ගයනිට ඉදිරිපත් කළේ දවස් තුනකින් ටොයිලට් නොයෑමේ ප්‍රශ්නයකි. පහළ නිල දරන කාන්තා නිලධාරිනියන් සහ හෙදියන් සිටියදී තමන් වැනි උසස් නිලධාරිනියක් වෙත එවැනි ප්‍රශ්නයක් යොමු කිරීම ගැන පුංචිම හෝ අමනාපයක් නොදැක්වු කපිතාන්වරිය ඇයව හෙදියක් වෙත යොමු කරමින් සිනාමුසු මුහුණින් ඊට විසඳුම් ලබා දුන්නේ ආදරණීය සොහොයුරියක ලෙසිනි. පසු දිනයේ ක්‍රීඩා පිටියේදී හමුවූ පසු “මිස් දැන් අර ප්‍රශ්නෙ හරි ද” කියා අසන්නට ද ඇය කාරුණික වූවාය.අවිවේකී කාලසටහනේ කාර්යබහුලත්වය නිසා සිසුහු විඩාපත්ව සිටියහ. උපාධිධාරීන්ගේ ගතට සිතට සහනයක් ලබාදීමේ අරමුණෙන් හමුදා සංගීත කණ්ඩායම් සමඟ සංගීත සංදර්ශන, ගිනිමැල සංදර්ශන, කැලිප්සෝ පවත්වන්නට ද සේනාවිධායකවරයා ඇතුළු නිලධාරිහු කටයුතු කළහ. මේ අතරේ උපන්දින යෙදී තිබුණු උපාධිධාරීන් වෙත ඉතා සුන්දර උපන්දින උත්සවයක් හිමිකර දෙන්නටද හමුදා නිලධාරිහු අමතක නොකළහ.මේ සියලු කටයුතුවල බර කරට ගත් කපිතාන් දමිත් සිරිකුරාජපති සහ ලුතිනන් දිනූෂ ජයසේකර ආකර්ශනීය සුන්දර තරුණයන් වූහ. ඔවුහු නටමින්, ගයමින් සිසු සිසුවියන් සමඟ විනෝද වූයේ ඔවුන් වෙත එකම අනවශ්‍ය බැල්මක් පවා නොහෙලමින් වීම විශේෂත්වයකි. අප සමඟ ඉතා ළඟින් ගනුදෙනු කළ අපූරුව, ඔවුන් ළඟා කරගෙන තිබෙන ශික්ෂණය පිළිබඳ තවත් වරක් සිහිපත් කරවන්නට සමත් වේ. මේ අතර සිංහල-ඉංග්‍රීසි-දෙමළ චතුර ලෙස කතා කරන ඉතා හොඳ සන්නිවේදකයකු වූ ලුතිනන් දිනූෂත්, කපිතාන් ගයනිත් උපාධිධාරින්ගේ විවිධාකාර ප්‍රශ්න සහ ගැටලු සඳහා මැදිහත් වී කතා කරන්නට, හිත හදන්නට ඉදිරිපත්ව සිටියහ.“අප මෙහි පැමිණි දවසේ සිටම නිලධාරීන් අපට ගොඩක් සමීප වුණා. කෙනෙක් හිතවත්කම් පෙන්නන්නේ බොරුවටද නැත්නම් හදවතින්ම ද කියා ඕනෑම හිතකට දැනෙනවා. මේ සියලුදෙනා ඇත්තටම අපේ හිත්වලට සමීපතමයන් ලෙස ළං වූයේ මනුෂ්‍යත්වයේ නාමයෙනි. ඔවුන් අපට මිස්ට/ මිස් ලෙස ආමන්ත්‍රණය කරන අතරේ අපි "සර් ,මෑම්" ලෙස ඉහළ නිලධාරීන්ට ආමන්ත්‍රණය කළා. පහළ ශ්‍රේණිවල නිලධාරීන් ඇමතිය යුත්තේ "ස්ටාෆ්" නමිනි. නමුත් මා කිසිම මොහොතක ඔවුන්ට “ස්ටාෆ් “ කියා කතා කළේ නැහැ. ඔවුන් ළඟට ගොස් කෙළින්ම කතා කළා. එවිට එසේ ආමන්ත්‍රණයක් අවශ්‍ය වූයේ නැහැ. අප ඒ තරමටම ඔවුන්ට සමීපව සිටියා.”අවසාන දවසේ හැඞුම් ස්වරයෙන් කතා කළ රංජිත්ට පමණක් නොව ගන්නෝරුවට පැමිණි සියලු උපාධිධාරින්ට ඔවුන්ගේ ඒ මනුෂ්‍යත්වයේ සුවඳ දැනී තිබිණි .ඇමැතිතුමා පැමිණ පුහුණුව කෙසේදැයි අසනවිට සියලු දෙනා එය ඉතා හොඳ බව පැවැසූයේ, අමාත්‍යාංශයේ දේශන හෝ වෙනත් කිසිවකට වඩා පුහුණුව හොඳ වූ නිසා නොව, ඇත්තටම අර සුන්දර අභිමානවත් මිනිසුන්ගේ මනුෂ්‍යත්වයට කරන උපහාරයක් වශයෙනි.අවසාන වශයෙන් යමක් මට කියන්නට තිබේ. එක්තරා ධනාත්මක චින්තක දේශකයෙක් පැමිණ දේශනයක් පවත්වමින් සිටියේය. ජීවිතයේ වටිනාම දේ කුමක්දැයි ඔහු සිසුන්ගෙන් ඇසුවේය. ඔහුට අවශ්‍ය පිළිතුර වූයේ “සතුට” යන්නයි. එක උපාධිධාරිනියක් "ආදරය" යැයි පැවැසීය. එහි දී ඒ දේශකයාගේ ප්‍රතිචාරය වූයේ මෙවැන්නකි . “ඔය ආදරය මේ කාලේ තිබුණාට හැමදාම තියෙයි කියලා හිතන්න එපා" යන්නය. ධනාත්මක චින්තක දේශකයා “ආදරය” ගැන දැන සිටියේ එවැනි දෙයකි. කමඩාන්වරයාගේ දේශනයක් ද තිබිණ. එය නම් කර තිබුණේ "Leadership (නායකත්වය)" යනුවෙනි.එහිදී නායකත්වයේ ගුණාංග ලෙසට උඩින්ම සටහන් කර තිබුණේ ආදරය යි. මට කියන්නට අවශ්‍ය වූයේ ඔවුන් තවමත් මාතෘභූමියට මෙන්ම මනුෂ්‍යත්වයට ද ආදරය කරනා, ආදරය කරන්නට දන්නා ආදරණීය මිනිසුන් යන වග පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>28</day>
    </date>
    <link>http://www.dinamina.lk/2013/05/28/_art.asp?fn=f1305283</link>
    <topic>වෙසක් කූඩු තරග ජයග්‍රාහකයන්ට දෝත පුරා තෑගි</topic>
    <author>පණ්ඩුක සමරසේකර</author>
    <content>සීමාසහිත එක්සත් ප්‍රවෘත්ති පත්‍ර සමාගම දෙරණ මාධ්‍ය ජාලයේ විද්‍යුත් මාධ්‍ය අනුග්‍රහයෙන් සීමාසහිත ටෙලිකොම් හා එක්ව වෙසක් පොහොයට සමගාමීව 23 වැනි වරටත් ඉදිරිපත් කළ අමාදහර සදහම් වෙසක් කලාපය සඳහා ඉදිරිපත් කළ වෙසක් පහන් කූඩු තරඟයේ ජයග්‍රාහකයින් සඳහා ත්‍යාග සහ සහතික පත් ප්‍රදානය ලේක්හවුස් පරිශ්‍රයේදී සිදුකෙරිණි.මෙම පහන් කූඩු තරඟය සඳහා මෙවර දිවයිනේ විවිධ ප්‍රදේශයන්ගෙන් නිර්මාණකරුවන් 120 දෙනෙකු සිය නිර්මාණ ඉදිරිපත් කර තිබූ අතර ඒ සියලුම නිර්මාණ සඳහා මුදලින් ත්‍යාග සහ සහතික පත්‍ර පිරිනැමුණි. ප්‍රථම ස්ථානය සඳහා මුදලින් රුපියල් 250,000/-ක්ද දෙවන ස්ථානය සඳහා රුපියල් 1,50,000/- ක් සහ තෙවන ස්ථානය සඳහා රුපියල් 100000/- ක්ද පිරිනැමුණි. ඉතාම නිර්මාණශීලී පහන් කූඩු 15 සඳහා සහතික පත් සමඟ මුදලින් ත්‍යාග ආරාධිත අමුත්තන් අතින් පිරිනැමුණු අතර ඉන් ප්‍රථම දෙවන හා තෙවන ස්ථාන ලබාගත් නිර්මාණකරුවන් සමඟ සිය නිර්මාණ පිළිබඳව අප කතා කළෙමු.අමාදහර සදහම් වෙසක් කලාපයේ වෙසක් පහන් කූඩු තරඟයෙන් ප්‍රථමස්ථානය ලැබුයේ බලංගොඩ එච්.ඩබ්.එම්.එස්. ප්‍රේමදාස මහතා ය.පේ‍්‍රමදාස මහතා වෘත්තියෙන් ගොවියෙක්. ඔහු සතු කුඩා තේ ඉඩම් වලින් ලැබෙන ආදායමෙන් තමයි ජීවිතය සරිකර ගන්නෙ ගමේ කා සමඟත් ඉතාම සුහදශීලී මිතුරකු ලෙස කටයුතු කරන ප්‍රේමදාස මහතා සිය නිර්මාණශීලී හැකියාව නිසාත් කාගෙත් ගෞරවයට පාත්‍ර වෙනවා. ප්‍රේමදාස මහතා ඉදිරිපත් කර තිබුණේ බුදු තෙමඟුල සිහිගන්වන නිර්මාණයක්.ඉතාම සතුටුයි. මීට කලින් කවදාවත්ම මම මේ වගේ තරඟයකට මගේ නිර්මාණයක් ඉදිරිපත් කරලා නැහැ. ඉදිරිපත් කරපු පළමු වතාවෙන්ම පළමු ස්ථානය ලැබුණ එක ගැන සතුටුයි.රුපියල් ලක්ෂ 1 1/2ක් විතර වියදම් වුණා.මේ මෝටර්, විදුලි බුබුළු, ගම්, කම්බි, මේ වගේ වියදම්. අනෙක මම අනර්ඝතම හොඳම බඩු දාල තමයි හදල තියෙන්නෙ.පොල් කටු, කුරුම්බා කටු, පොල් ඉරටු, පොල් කෙඳි මේවයින් තමයි මේ නිර්මාණය කළේමගේ අක්කගෙ පුතා අජිත් මහත්තයා. පත්තරේ කූපන් එකක් මට ගෙනත් දුන්නා මේක හදමින් ඉන්න වෙලාවේ. ඒ අනුව තමයි මේ කූඩුව ලේක්හවුස් තරගයට ගෙනාවෙ.ඉස්සෙල්ලම යන්න ඕනැ මට අමුද්‍රව්‍ය ගෙනත් දීපු, මාව අගය කරල දිරි දීපු ගමේ අය මුණ ගැහෙන්න. ඒ අයටත් සමිති සමාගම්වලටත් කීය කීය හරි දෙන්න ඕනැ. ඒ වගේම මගේ සහෝදරියන්ගෙ දුවල පුතාල ඉන්නවා. ඒ අය සමඟ තමයි මම මහ ගේ පදිංචි වෙලා ඉන්නෙ. මම අවිවාහක හින්දා මට වෙන ප්‍රශ්නයකුත් නැහැ. ඒ නිසා මේ වගේ නිර්මාණ කරන්න ඕනෑ තරම් මට කාලය තියෙනවා. ගෙදර අයත් මට බොහොම හොඳින් සලකන හින්දා තව මේ වගේ දේවල් ඉස්සරහට කරන්න පුළුවන්.ඉතාම හොඳ වැඩක්. මේ වගේ තරගයක් තිබුණ නිසානෙ අපි වගේ ගම්වල අයට මෙහෙම අවස්ථාවක් ලැබුණේ. නැත්තං හැමදාම ගමේ පන්සලේ තමයි කූඩු පෙන්වන්න තියෙන්නෙ. දැන් මුළු රටම දැනගත්තනෙ. ඉතින් මම ඉතාම ස්තූතිවන්ත වෙනවා ලේක් හවුස් ආයතනයට.අමාදහර සදහම් වෙසක් කලාපයේ වෙසක් පහන් කූඩු තරගයේ 02වන තැන දිනූ මට්ටක්කුලියේ එච්.පී.මධුසංඛ මහතා“මම මේ නිර්මාණය කළේ ඉවත දමන කාඩ් බෝඩ්වලින්. ඒවායෙන් පටි කපලා එකට අලවලා නිමකරපු නිර්මාණයක් බුදු තෙමඟුල සිහිගන්වන නිර්මාණයක් මේක.මේ වෙසක් කූඩු නිර්මාණය සඳහා මම මාස 06ක පමණ කාලයක් මහන්සි වුණා. මට විශාල සහයෝගයක් පවුලේ හැමෝගෙන්ම ලැබුණා. විශේෂයෙන්ම මගේ අයියලා දෙන්නා චමින්ද, රවින්ද්‍ර සහ අපේ අම්මලා, තාත්තලා, දුවා දරුවෝ සේරම එක වගේ මහන්සි වෙලා මේ නිර්මාණය අපි කළේ...”මධුසංඛ වෘත්තියෙන් මෝටර් කාර්මික ශිල්පියෙක්. මධුසංඛට සහාය දුන්නු අයියලා දෙන්නා පෑලියගොඩ මාළු වෙළඳසැලේ ව්‍යාපාරික කටයුතු කරනවා. මධුසංඛගෙ පවුලේ හැමෝගෙම සහයෝගය මෙම සියුම් නිර්මාණය සඳහා ලැබී තිබුණ නිසා මධුසංඛලා මොන තරම් සංවේදී පවුලක් ද කියලා හිතන්න වෙනත් කරුණු ඕනෑ නැහැ. එකමුතු බව පවුලේ සමඟිය එකම අරමුණකින් වෙහෙසීම නිසා මුළු පවුලම ලැබූ ජයග්‍රහණයක් හැටියට යි මධුසංඛ එය දකින්නෙ.ලේක් හවුස් ආයතනයේ සද්කාර්යය ගැනත් මධුසංඛ බොහොම සතුටින් කතා කළා.“මම මීට කලින් 07 වතාවක් ලේක් හවුස් වෙසක් කූඩු තරගයට නිර්මාණ ඉදිරිපත් කරලා තියෙනවා. ගියවර මම 03 වෙනියා වුණා. එවර මම ඉදිරිපත් කළේ නළපාන ජාතකය. අපි වෙනත් තැන්වල තරගවලටත් ඉදිරිපත් වෙලා තියෙනවා. ඒත් ලේක්හවුස් තරගයේ තරම් සාධාරන විනිශ්චයක් අපිට ලැබිල නැහැ. නිර්මාණය අගය කිරීමක්වත් කරල නැහැ. මම මේ අපිට තෑග්ගක් ලැබුණ නිසාම කියනවා නෙවෙයි. මම 07 පාරක් ඉදිරිපත් වෙලා දෙපාරයිනෙ දිණුවෙ. ඒ වුණත් මම ලබන සැරෙත් අනිවාර්යයෙන්ම තරගයට මීටත් වඩා සාර්ථක නිර්මාණයක් ඉදිරිපත් කරනවා...”තරගයේ තෙවන ස්ථානය සඳහා මුදලින් රුපියල් ලක්ෂයක් සහ වටිනා සහතිකයක් දිනාගත් මට්ටක්කුලියේ එම්.ඩී.එම්. අජිත් රේණුක මහතා-අජිත් තම නිර්මාණය සඳහා යොදා ගත්තේ ඉවත දමන කඩදාසි පටි. ඒවා එක එක ප්‍රමාණයට කපලා ඇඟිලි තුඩුවලින් රෝල් කරලා කලින් සකසාගත් සැකිල්ලකට අනුව ඒවා නිර්මාණශීලීව අලවලා තමන්ගේ නිර්මාණය නිම කළා. අජිත්ගේ වෙසක් පහන්කූඩුවෙන් පිළිබිඹු කළේ සූවිසි විවරණ පූජාව.මෙතෙක් ලොව පහළ වූ බුදුවරුන් වහන්සේලා 28 දෙනාටම අජිත් අපේ ගීත සාහිත්‍යයේ එන සුභාවිත බුදු ගුණ ගීත ඛණ්ඩවලින් අරුත්බර ගී පද පේලි එක්කර තිබුණා. ඉන් නිර්මාණයට වඩාත් ආනන්දනීය බවක් මෙන්ම නරඹන්නන්ගේ ප්‍රඥාව වැඩීමේ ආකර්ෂණීය ගුණයක්ද එක් වී තිබුණා.අජිත් සිය නිර්මාණය සඳහා දිනකට පැය 2 - 3 බැගින් මාස 03ක පමණ කාලයක් වැයකර තිබුණා. එහෙම කරන්නෙත් අජිත් පුද්ගලික මුද්‍රණ ආයතනයක සේවය කරල ගෙදර ආවට පස්සෙ ලැබෙන පුංචි විවේකයේදී. අජිත්ගේ නිර්මාණය සඳහා අමුද්‍රව්‍ය හොයා ගන්න එකත් පහසු වුණා. මුද්‍රණාලයක අජිත් සේවය කරන නිසා. අජිත් මේ නිර්මාණය කරගෙන යද්දී බාධක කම්කටොලු ඇති නොවුනාද නොවේ. ඒ ගැන අජිත් කීවේ හරිම දුකෙන්.“මගේ අම්ම දැන් හුඟාක්ම ඔත්පලයි. අම්මගේ සෞඛ්‍ය තත්ත්වෙ දුර්වල හින්දා මම කීප සැරයක්ම මේ වැඩේ අත්හැරල දැම්මා. ඒත් පවුලෙ අයගෙ අසල්වාසීන්ගේ දිරි ගැන්වීම හින්දා මම මේ කුඩුවෙ වැඩ ටික පුළුවන් විදියට ඉවර කළා...”දැන් ඉතින් අම්මට සතුටු හිතෙයි. ලොකු තරගයක් දීලනෙ 3වන තැන ලැබුණෙ?ඔව්. අම්මා තමයි මටත් වැඩිය සතුටු වෙන්නෙ. ඒ එක්කම මගේ අක්කා, නංගි, මල්ලි මාව දිරිමත් කළ මගේ හිතවතුන් මේ හැමෝම ඉතාම සතුටට පත්වෙලයි ඉන්නෙ.මීට කලින් අමාදහර සදහම් වෙසක් කලාපයට නිර්මාණ ඉදිරිපත් කරල තියෙනවද?05 වතාවක් ඉදිරිපත් කරල තියෙනවා. ඒ හැම වතාවෙම 08 වැනි තැනට පහළට ගිහින් නැහැ. ගිය වතාවෙ 07 වැනියා. ඊට කලින් වතාවෙ (2011) පළමුවෙනියා වුණේ මම.වෙසක් කූඩු තරගයේ පළමු ස්ථානය දිනාගත් බලංගොඩ එච්.ඩබ්ලිව්.එම්.එස් ප්‍රේමදාස මහතාට හිමි ත්‍යාග සහ සහතික පත් ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා වෙතින් ලබා ගනිමින්...වෙසක් කූඩු තරගයේ දෙවන ස්ථානය දිනාගත් මට්ටක්කුලියේ එච්.පී. මධුසංක මහතාට හිමි ත්‍යාග හා සහතික පත් ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා අතින් ලබා ගනිමින්...වෙසක් කූඩු තරගයේ තෙවන ස්ථානය දිනා ගත් මට්ටක්කුලියේ එම්.ඩී.එම්. අජිත් රේණුක මහතා ශ්‍රී ලංකා ටෙලිකොම් ආයතනයේ ව්‍යාපෘති සන්නිවේදන විසදුම් නිලධාරි රොෂාන් කලුආරච්චි අතින් ත්‍යාග සහ සහතික ලබා ගනිමින්...සිව්වැනි ස්ථානය දිනාගත් ජී. වික්ටර්නායක මහතා (දෙහිඕවිට) ශ්‍රී ලංකා ටෙලිකොම් ආයතනයේ ප්‍රධාන අලෙවි නිලධාරි කිත්ති පෙරේරා මහතා අතින් ත්‍යාග සහ සහතික ලබා ගනිමින්...පස්වැනි ස්ථානය දිනාගත් ඩබ්ලිව්.එස්. තිලකරත්න මහතා (නාරාහේන්පිට) ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා අතින් ත්‍යාගය ලබාගත් අයුරු...හයවැනි ස්ථානය දිනාගත් එස්.කමල් ජයසිරි මහතා (රදාවාන) ලේක්හවුස් මෙහෙයුම් අධ්‍යක්ෂ උපුල් දිසානායක මහතා අතින් ත්‍යාගය ලබාගත් අයුරු...අටවැනි ස්ථානය දිනාගත් ටී.එස්.කේ. සිල්වා මහතා (බලපිටිය) ලේක්හවුස් සාමාන්‍යාධිකාරි අභය අමරදාස මහතා අතින් ත්‍යාගය ලබාගත් අයුරු...හත්වැනි ස්ථානය දිනාගත් කේ.ඒ. සනත් ගීතික මහතා (පුවක්පිටිය) ලේක්හවුස් සාමාන්‍යාධිකාරි අභය අමරදාස මහතා අතින් ත්‍යාගය ලබාගත් අයුරු...දහවැනි ස්ථානය දිනාගත් අයි. විජේසූරිය මහතා (අංගොඩ) ලේක්හවුස් විදුලි අංශයේ ප්‍රධානි ප්‍රදිප් ලියනවඩුගේ මහතා අතින් ත්‍යාගය ලබාගත් අයුරු...එකොළොස්වැනි ස්ථානය දිනාගත් එස්.ඒ.ඒ.කේ. පද්මසිරි මහතා (නාරංගොඩ) ලේක්හවුස් නියොජ්‍ය සාමාන්‍යාධිකාරි එම්.ඕ. ජයා මහතා අතින් ත්‍යාගය ලබාගත් අයුරු.දොළොස්වැනි ස්ථානය දිනාගත් එම්.ඒ.ඒ. ප්‍රනාන්දු මහතා (මොරටුව) ලේක්හවුස් නියොජ්‍ය සාමාන්‍යාධිකාරි වරුණ මල්ලවාරච්චි මහතා අතින් ත්‍යාගය ලබාගත් අයුරු...දහතුන් වැනි ස්ථානය දිනාගත් දිනා ගත් ඩබ්ලිව්. ජයසේන මහතා (පිළියන්දල) බුදුසරණ කර්තෘ සීසර් සුදුසිංහ මහතා අතින් ත්‍යාගය ලබාගත් අයුරු...දාහතරවන ස්ථානය දිනාගත් කේ.ඩී.පී. නිමලරත්න මහතා (ආඬිඅම්බලම) ලේක්හවුස් මෙහෙයුම් කළමනාකරු මහේන්ද්‍ර රොද්‍රිගෝ මහතා අතින් ත්‍යාගය ලබාගත් අයුරු...පහළොස්වැනි ස්ථානය දිනාගත් පි.එම්.ඒ. ගුණසේකර මහත්මිය (දකුණු පයාගල) දිනමිණ පුවත්පතේ ප්‍රධාන කර්තෘ ගාමිණි ජයලත් මහතා අතින් ත්‍යාගය ලබාගත් අයුරු...ලේක්හවුස් සේවක සේවිකාවන්ගේ බැති ගී සංදර්ශනයේ අවස්ථාවක්.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305291</link>
    <topic>වෑන් රථයකින් ආ සන්නද්ධ සිවු දෙනෙක්</topic>
    <author>චන්ද්‍රිකා පෙරේරා හා උපාලි කරුණාරත්න</author>
    <content>වෑන් රථයකින් පැමිණි සන්නද්ධ සිවු දෙනෙක් ජා ඇළ ඒකල දී ඊයේ (28) දහවල් රුපියල් ලක්ෂ හැත්තෑවක මුදලක් කොල්ල කා පලාගොස් තිබේ. පෞද්ගලික ආයතනයක අධ්‍යක්ෂවරයෙකු සිය පෞද්ගලික රථයෙන් මුදල් රැගෙන යමින් සිටියදී කොල්ල කල්ලිය මාර්ගය අවහිර කර ගිනි අවියක් පෙන්වා මරණීය තර්ජන කර මුදල් පැහැරගත් බවට පොලිසියට පැමිණිලි ලැබී ඇත.බැංකුවකින් මුදල් ලබාගෙන සිය ආයතනය වෙත යමින් සිටියදී එහි ගේට්ටුව අසලට වෑන් රථයකින් ආ පිරිසක් මේ මුදල් කොල්ල කෑ බවට ඔහු ප්‍රකාශ කර ඇතැයි පොලිසිය පවසයි.එදින දහවල් 12.50ට පමණ මේ සිද්ධිය සිදුව තිබෙන බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා කීය.කොල්ලකරුවන් අත්අඩංගුවට ගැනීම සඳහා ජා ඇළ පොලිසි‍‍යේ කණ්ඩායමක් යොදවා තිබේ. සැකකරුවන් පිළිබඳ මෙතෙක් කිසිදු තොරතුරක් ලැබී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305292</link>
    <topic>ජනපති මහින්ද හැර සියලු නායකයන් ක්‍රියා කළේ ඉන්දියාවට අවශ්‍ය ආකාරයටයි</topic>
    <author>අසේල කුරුළුවංශ</author>
    <content>උතුරේ ත්‍රස්තවාදය පටන්ගත්දා සිට මෙරට බලයේ සිටි සෑම නායකයකුම තමන් ළඟින් ඇසුරු කළ බවත් ජනපති මහින්ද රාජපක්ෂ මහතා හැර සෙසු නායකයින් සැවොම එම ප්‍රශ්නයට විසඳුම් සෙව්වේ ඉන්දියාවට අවශ්‍ය ලෙස බවත් තමන් හොඳින් දන්නා බවත් සර්වෝදය ව්‍යාපාරයේ සභාපති ආචාර්ය ඒ.ටී. ආරියරත්න මහතා පවසයි.ජනපති මහින්ද රාජපක්ෂ මහතාට හැර සෙසු නායකයින්ට ඊට ස්ථිර විසඳුමක් ලබාදීමට නොහැකි වීමට ප්‍රධාන හේතුවක් වූයේ එය බවද ඒ මහතා කීය.ආසියානු තරුණ කේන්ද්‍රයේ 09වන සැසිවාරය විවෘත කිරීම නිමිත්තෙන් පසුගියදා මහනුවර තිලංකා හෝටලයේ පැවති උත්සවයකදී ඒ මහතා මේ බව කීවේය.ඉන්දියානු අවශ්‍යතාව මත ඔවුන් සතුටු කිරීම සඳහා ජනපති මහින්ද රාජපක්ෂ මහතාත් තීරණ ගත්තේ නම් අදත් උතුරේ ත්‍රස්තවාදය ක්‍රියාත්මක වන බවද ඒ මහතා ප්‍රකාශ කළේය.පෘතුගීසි, ලන්දේසි, ඉංග්‍රීසි ආක්‍රමණත් සමඟ මෙරට රජදවස පටන් පැවැති ජාතික හා ආගමික සහජීවනය බිඳී ‍ගොස් සමාජය තුළ භේද ගොඩනැඟුණු බවත් තිස් වසරක ත්‍රස්තවාදය නිම කිරීමෙන් පසු මහින්ද රාජපක්ෂ මහතා අද යළිත් ජාතික හා ආගමික සහජීවනයක් තුළින් රට සංවර්ධනය කරා මෙහෙයවීමට උත්සාහ කරමින් සිටින බවත් ඒ මහතා අවධාරණය කළේය.රටක අනාගතය රැඳී ඇත්තේ දරුවන් මත බවත් ‍ඔවුන් වෙනුවෙන් තරුණ පිරිස්වලට වඩා හොඳ සේවයක් කළ හැකි බවත් පැවසූ ඒ මහතා උතුරේ දරුවන්ට අද තුවක්කුව වෙනුවට පොත පත පෑන ලැබී ඇති බවත් කීය.මෙහිදී අදහස් දැක්වූ ආසියානු තරුණ සම්මේලනයේ සභාපති මිට්ෂියෝ මියාකේ (Mitsuo Miyake) මහතා කුඩා දරුවන් මුහුණපාන ප්‍රශ්න රටින් රටට පමණක් නොව පළාතින් පළාතටද වෙනස්වන බවත් මේ නිසා දරුවන්ගේ සුබ සාධනය සඳහා කටයුතු කිරීමේදී රටවල් සංවිධානගතවී ක්‍රියාකිරීම වැදගත් බවත් කීවේය.ළමා අපයෝජනය, ළමා අධ්‍යාපනය, වීදි දරුවන්, ළමා ගණිකා ව්‍යාපාරය ආදී ක්ෂේත්‍ර ගණනාවක් ඔස්සේ අවධානය යොමු කර ළමා පරපුරට යහපත් හෙට දිනක් උරුමකර දීම මෙම සමුළුවේ අරමුණ බවත් ශ්‍රී ලංකාව තුළ මේ වන විට ළමයින් සම්බන්ධයෙන් ක්‍රියාත්මක වැඩසටහන් පිළිබඳ සතුටුවිය හැකි බවත් හෙතෙම කීය.මධ්‍යම පළාත් ප්‍රධාන අමාත්‍ය සරත් ඒකනායක, ආසියානු තරුණ කේන්ද්‍රයේ ශ්‍රී ලංකා සභාපති රවින්ද්‍ර කන්ඳගේ, විධායක ලේකම් කමල්සුනෙත් පෙරේරා යන මහත්වරුද මෙම අවස්ථාවට සහභාගී වූහ.පකිස්ථානය, බංගලිදේශය, නේපාලය, ශ්‍රී ලංකාව, ඉන්දියාව, තායිලන්තය, ජපානය හා කැනඩාව යන රටවල නියෝජිතයින් මෙම සමුළුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305293</link>
    <topic>නව අධිවේගී මාර්ග සංවර්ධනයටආධාර ලබාදීමට චීනය ප්‍රතිඥා දෙයි</topic>
    <author/>
    <content>කොළඹ – යාපනය නව අධිවේගී මාර්ගයක් ඇතුළු නව අධිවේගී මාර්ග ගණනාවක් මෙන්ම මහාමාර්ග හා දුම්රිය මාර්ග ඇතුළු ශ්‍රී ලංකාවේ ගමනාගමන ක්ෂේත්‍රයේ සංවර්ධනයට තවදුරටත් ආධාර දීමට ඊයේ (28) සවස ජනාධිපති මහින්ද රාජපක්ෂ මැතිතුමා සමඟ බීජිං අගනුවර මහජන ශාලාවේ දී පැවැති ද්විපාර්ශ්වික සාකච්ඡාවල දී චීන ජනාධිපති ෂී ජින්පින්ග් මැතිතුමා ප්‍රතිඥා දුන්නේය.යෝජිත කොළඹ - යාපනය අධිවේගී මාර්ගයේ කොටසක් ලෙස කොළඹ - මහනුවර - කුරුණෑගල අධිවේගී මාර්ගය ඉදි කිරීමට හා දක්ෂිණ අධිවේගී මාර්ගය මාතර සිට කතරගම දක්වා පුළුල් කිරීමට චීන රජය ආධාර සපයනු ඇත.විවිධ ක්ෂේත්‍රයන්හි දී චීනය විසින් ශ්‍රී ලංකාවට ලබා දෙන නිරන්තර සහයෝගයට රාජපක්ෂ මැතිතුමා චීන ජනාධිපතිතුමාට සිය ස්තුතිය පුද කළේය. මේ වසරේ මාර්තු මස චීනයේ ජනාධිපති ධුරයට පත් වීම පිළිබඳ පින්පින්ග් මැතිතුමාට සුබපැතූ රාජපක්ෂ මැතිතුමා, මේ පත්වීමෙන් චීන ජනතාව එතුමා කෙරෙහි තබා ඇති විශ්වාසය පිළිබිඹු කරන්නක් බවද පැවැසීය.තමා චීනයේ කළ චාරිකා එරට දේශපාලන, ආර්ථික හා සමාජ ගතිකයන් පිළිබඳ සැබෑ හා ගැඹුරු අවබෝධයක් ලබා ගැනීමට ඉවහල්විනැයි සඳහන් කළ රාජපක්ෂ මැතිතුමා චීනයේ නව පරිපාලනය සමඟ සමීපව කටයුතු කිරීමට තමන් බලාපොරොත්තු වන බව ද වැඩිදුරටත් සඳහන් කළේය.ශ්‍රී ලංකාව හා චීනය අතර පවත්නා දිගුකාලීන සබඳතා පිළිබඳ සිහිපත්කළ චීන ජනාධිපති ෂී ජින්පින්ග් මැතිතුමා ජනාධිපති රාජපක්ෂ මැතිතුමා හත් (7) වතාවක් චීනයට පැමිණීම දෙරට අතර පවත්නා සබඳතාවන්හි ශක්තිමත්භාවයට නිදර්ශනයක් බව ද පැවසීය. තම ධුර කාලය තුළ චීනය හා ශ්‍රී ලංකාව අතර සබඳතා තවදුරටත් වර්ධනය කර ගැනීමට බලාපොරොත්තු වන බවද චීන ජනාධිපතිතුමා පැවැසීය.ද්විපාර්ශ්වික සාකච්ඡාවලදී දෙරටේ නියෝජිත පිරිස වෙළෙඳ හා සංචාරක ක්ෂේත්‍රයන් පිළිබඳව ද අවධානය යොමු කළහ. නිදහස් වෙළෙඳ ගිවිසුමක් ඇති කර ගැනීම සඳහා කමිටු දෙකක් (02) පිහිටුවීමේ ගිවිසුමකට ශ්‍රී ලංකාව හා චීනය අත්සන් තැබීය. මේ යටතේ නිමි ඇඳුම්, මැණික් හා ස්වර්ණාභරණ, තේ කොළ හා රබර් වැනි ශ්‍රී ලංකා නිෂ්පාදනයන්ට චීන වෙළෙඳ පොළ තුළ වැඩි අවස්ථාවන් හිමි වනු ඇත.සංචාරක ක්ෂේත්‍රයේ දී 2015 වන විට චීන සංචාරකයන් ලක්ෂයක් ශ්‍රී ලංකාවට ගෙන්වා ගැනීමේ ඉලක්කයට ළඟා වීම සඳහා දෙපාර්ශ්වය එකඟ වූහ.අත්තනගල්ල , මිනුවන්ගොඩ හා කුරුණෑගල ජල සම්පාදන ව්‍යාපෘති ක්‍රියාත්මක කිරීමට, මහනුවර අන්තර්ජාතික සම්මන්ත්‍රණ ශාලාවක් හා අනුරාධපුරයේ රංග ශාලාවක් පිහිටුවීමට සහ කොළඹ හා රාගම ජාතික රෝහල් සංවර්ධනය කිරීම ඇතුළත් වෙනත් ක්ෂේත්‍ර ගණනාවක් සඳහා ද සහාය දීමට චීන රජය පොරොන්දු විය.විදේශ අමාත්‍ය මහාචාර්ය ජී.එල්. පීරිස්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්ද, විදේශ අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රීවරුන් වන ඒ.එච්.එම්. අස්වර් සහ නාමල් රාජපක්ෂ, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී.බී. ජයසුන්දර ජනාධිපති කාර්ය මණ්ඩල ප්‍රධානී ගාමිණී සෙනරත් සහ චීනයේ ශ්‍රී ලංකා තානාපති රංජිත් උයන්ගොඩ යන මහත්වරුද මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305294</link>
    <topic>සාංචාරකයන්ගේ පැමිණීම සියයට 14.7 කින් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට විදේශීය සාංචාරකයන්ගේ පැමිණීම සියයට 14.7 කින් ඉහළ ගොස් තිබෙන බව ආර්ථීක සංවර්ධන අමාත්‍යාංශය පවසයි.ඒ අනුව පසුගිය අප්‍රේල් මාසයේ දී ශ්‍රී ලංකාවට විදෙස් සංචාරකයන් 79,829 දෙනෙකු පැමිණ තිබෙන අතර එය පෙර මාසයට සාපේක්ෂව විශාල වර්ධනයක් බවද එම අමාත්‍යාංශය පෙන්වාදෙයි.මේ වසරේ මුල් මාස හතර තුළ විදේශීය සංචාරකයන් 368,627 දෙනෙකු ශ්‍රී ලංකාවට පැමිණ තිබෙන අතර එම වර්ධනය සියයට 11.7 ක් වෙයි. එය පසුගිය 2012 වසරේ මුල් මාස හතරට සාපේකෂව වර්ධනයක් පෙන්නුම් කරන බවද ආර්ථික සංවර්ධන අමාත්‍යාශයේ සංචාරක ප්‍රවර්ධන කාර්යාංශ වාර්තා පෙන්වා දෙයි.පසුගිය 2012 වසරට සාපේක්ෂව මේ වසරේදී වි‍ශාල ලෙස සංචාරක පැමිණීම ඉහළ යනු ඇතැයි විශ්වාසය පළකරන ශ්‍රී ලංකා සංචාරක ප්‍රවර්ධන කාර්යාංශය එය එළඹෙන 2016 වනවිට සංචාරකයන් ලක්ෂ 25 ක් ගෙන්වා ගැනීමේ ඉලක්කය කරා ළඟාවීමක් බවද කියාසිටී.මේ වනවිට විදේශීය සංචාරකයන් සඳහා අවශ්‍ය යටිතල පහසුකම් සංවර්ධනය මෙන්ම ඒ වෙනුවෙන් හිතකර පරිසරයක් රටතුළ ස්ථාපිත කිරීමට රජය පියවර ගෙන තිබෙන අතර ජනාධිපති මහින්ද රාජපක්ෂ මහතාගේ නායකත්වය යටතේ ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් එම කටයුතු ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305295</link>
    <topic>දහස් ගණනකගේ සෝ සුසුම් මැදඉන්ද්‍රරතන හිමියෝ සමුගනිති</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ගව ඝාතනය නතර කිරීම ඇතුළු ඉල්ලීම් කිපයක් මුල් කරගෙන සිරුරට ගිනි තබාගෙන අපවත්වූ බෝවත්තේ ඉන්ද්‍රරතන හිමියන්ගේ ආදාහන පූජෝත්සවය දහස් ගණනකගේ සහභාගිත්වයෙන් කහවත්ත පොරෝනුව විදුහල් ක්‍රීඩාපිටියේදී ඊයේ පස්වරුවේ සිදු කෙරුණි.ඊයේ පස්වරු හයට පමණ චිතකය දල්වනු ලැබීය. පොරෝනුව සිරි සුගත විහාරස්ථානයේ සිට ඉන්ද්‍රරතන හිමියන්ගේ දේහය රැගත් පෙරහර දහවල් දෙකට පමණ පිටත්විය. කිලෝමීටරයක් දුරින්වූ පොරෝනුව ප්‍රඥාධීර විදුහලේ ක්‍රීඩාපිටියට අවමංගල පෙරහර ළඟාවූයේ පස්වරු 2.30 ට පමණය.ජාතික හෙළ උරුමයේ නායක ඕමල්පේ සෝභිත, ආචාර්ය මැදගොඩ අභයතිස්ස, සිංහල රාවය සංවිධානයේ අක්මීමන දයාරත්න, බොදුබල සේනා සංවිධානයේ ගලබඩඅත්තේ ඥානසාර යන හිමිවරුන් පැවිදි අනුශාසනා සිදු කළහ.චම්පික රණවක, ජෝන් සෙනෙවිරත්න, අතුල කුමාර රාහුබද්ද යන මහත්වරුන් ද කතා කළහ. ඉන්ද්‍රරතන හිමියෝ එඩිතර අභීත චරිතයක් බව ජෝන් සෙනෙවිරත්න ඇමතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305296</link>
    <topic>හිමිනමගේ දුරකථනයේ දත්ත ඔස්සේ රැසකගෙන් ප්‍රශ්න කෙරේ</topic>
    <author>අසේල කුරුළුවංශ</author>
    <content>මහනුවර රැජින හෝටලය ඉදිරිපිටදී සිරුරට ගිනි තබාගෙන හිමිනමක් සිය දිවි හානි කර ගැනීමේ සිද්ධිය පිළිබඳ පරීක්ෂණ පවත්වන අපරාධ පරීක්ෂණ දෙපාර්තමේන්තුව හිමිනමගේ ජංගම දුරකථනය ඔස්සේ ලබාගත් තොරතුරු ඔස්සේ පුද්ගලයින් රැසකගෙන් ප්‍රශ්න කිරීම් සිදු කර ඇත.සිද්ධිය වාර්තා කළ මාධ්‍යවේදීන්ට අමතරව ශ්‍රී දළදා මැදුර ආසන්නයේ මල් වෙළෙඳාමේ නිරත පුද්ගලයින්ගෙන්ද එම නිලධාරීන් ප්‍රකාශ ලබාගෙන තිබේ.හිමිනම පෙට්‍රල් ලබාගත්තේ කුමන ඉන්ධන පිරවුම් හලකින්ද න්න පිළිබඳව තහවුරු කර ගැනීම සඳහා ද පොලිසියේ අවධානය යොමුව තිබෙන අතර නගරයේ ඉන්ධන පිරවුම්හල් කිහිපයකින්ම ඒ සම්බන්ධව තොරතුරු අපරාධ පරීක්ෂණ දෙපාර්තමේන්තුව මඟින් ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052916</link>
    <topic>ජනපති ආර්යාවගේ මෙහෙවරමුළු ලොවටම ආදර්ශයක්</topic>
    <author/>
    <content>දියුණුවෙමින් පවතින ලෝකයේ මනුෂ්‍යත්වයේ දෑත් දිගු කරමින් දුවා දරුවන් වෙනුවෙන් හා කාන්තාවන් උදෙසා ශ්‍රී ලංකා ජනාධිපති ආර්යාව දක්වන මහත් දයාව හා කරුණාව සමස්ත ලෝකයාටම ආදර්ශයක් වන බව චීන ජනාධිපති ආර්යාව පවසයි.විවිධාකාර වූ සමාජීය සේවාවන් ඔස්සේ යමින් ළමා පරපුරේ අනාගතය සාක්ෂාත් කිරීමටත්, කාන්තා අභිවෘද්ධිය සැලසීමටත් නිබඳවම කැපවී සිටින රාජපක්ෂ මැතිනිය, මේ සියවසේ අර්ථපූර්ණ වූ අභිමානවත් කාන්තාවක් වන බවත් පෙන්ග් ලී යුවැන්ග් මැතිනිය පෙන්වා දෙයි.චීන ජනාධිපති ආර්යාව මේ බව පැවසුයේ ජනාධිපති මහින්ද රාජපක්ෂ මැතිතුමා සමඟ චීනයේ සිව් දින නිල සංචාරයකට එක්ව සිටින ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියව රාජ්‍ය තාන්ත්‍රික නායකයින් බැහැදකින චීන මහජන මන්දිරයේ දී ඊයේ (28) පස්වරුවේ හමුවූ අවස්ථාවේදීය.ඉතා සුහදශීලී පිළිගැනීමකින් අනතුරුව චීන ජනාධිපති ආර්යාව හා රාජපක්ෂ මැතිනිය අතර නිල සාකච්ඡා ආරම්භ කෙරුණු අතර, පුරා අඩහෝරාවක කාලයක් තිස්සේ ඉතාමත් සුහදශීලී මට්ටමෙන් දෙරටටම බලපාන කාලීන මාතෘකාවන් ඔස්සේ අදහස් හුවමාරු කර ගැනිණි.ශ්‍රී ලංකාවේ දුවා දරුවන්ගේ හා කාන්තාවන්ගේ ජීවන තත්ත්වයන් උසස් කරළීම උදෙසා තමන් ක්‍රියාත්මක කරන “සිරිලිය සවිය” හා “කාල්ටන් සුව උදාන” සමාජ සත්කාරක හා සමාජ සුබසාධන වැඩපිළිවෙළ මෙහිදී ශිරන්ති රාජපක්ෂ මැතිනිය විසින් නඥදඨ තඪ කභචද මැතිනිය වෙත දීර්ඝ වශයෙන් කරුණු කාරණා ඉදිරිපත් කර සිටියාය.දීර්ඝ ඉතිහාසයක සිට ශ්‍රී ලංකාව හා චීනය අතර බුදු දහමත් සමඟ පැවැති දැඩි මිත්‍රත්වයන් 1957 සිට මේ දක්වා දෙරට අතර පවත්වාගෙන යන ඉතා සාර්ථක සුහදශීලී තානාපති සබඳතාවත් පිළිබඳ මෙහිදී සාකච්ඡා කළ අතර ඉදිරියේදී ශ්‍රී ලංකාවේ දූ දරුවන්ගේ හා කාන්තාවන්ගේ අධ්‍යාපන, සෞඛ්‍ය හා සමාජ සුබසාධන කටයුතු සඳහා උපකාර කිරීමට චීන ජනපති ආර්යාව මෙහිදී සිය කැමැත්ත පළ කර සිටියාය.ආසියාවේ ආශ්චර්යය කරා ළඟාවීමට දරන උත්සාහය දකිමින් ශ්‍රී ලංකාවේ සංවර්ධනය හා සුන්දරත්වය දැකබලා ගැනීම සඳහා නුදුරේදීම ලංකාවේ සංචාරයක නිරත වීමට තමා අපේක්ෂා කරන බවත් චීන ජනපති ආර්යාව රාජපක්ෂ මැතිනියට සැලකර සිටියාය. මෙම අස්ථාවට චීනයේ ශ්‍රී ලංකා තානාපතිතුමාගේ ආර්යාව වන රේඛා ගුණසේකර හා චීන ජනාධිපති ආර්යා කාර්යාල නියෝජිතවරියන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052917</link>
    <topic>‘මහසෙන්’ නම යෙදුවාටජාතියෙන්ම සමාව ගනී</topic>
    <author>උදුලා පීරිස්</author>
    <content>මෙරට ඉතිහාසය තුළ ස්වර්ණමය සනිටුහන් කළ කීර්තිමත් ශ්‍රේෂ්ඨ රජවරයකුගේ නමක් සුළි කුණාටුවක් වෙනුවෙන් යෙදීම සම්බන්ධයෙන් කාලගුණ විද්‍යා දෙපාර්තමේන්තුව සමස්ත ජාතියෙන්ම සමාව ඉල්ලා සිටී.එසේම මහසෙන් රජතුමාගේ කීර්ති නාමයට එසේම මහසෙන් රජතුමාගේ කීර්ති නාමයට කැළලක් හෝ යම් අගෞරවයක් වූයේ නම් ඒ සම්බන්ධයෙන් කාලකුණ විද්‍යා දෙපාර්තමේන්තු අධ්‍යක්‍ෂ ජනරාල් එස්. එම්. කාරියවසම් මහතා ඊයේ (28) එම දෙපාර්තමේන්තුවේ පැවැති මාධ්‍ය හමුවේදී දේශීය වාරි සංස්කෘතිය උරුමය සුරැකීම පිළිබඳ ජාතික සභාව ඉදිරියේදී එසේ සමාව ගැනීම සිදුකෙරිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305297</link>
    <topic>උතුරේ නැවත පදිංචි ජනතාවටලක්ෂ පන්දහසක පහසුකම්</topic>
    <author>ජයසිරි මුණසිංහ, වව්නියාව මධ්‍යම විශේෂ, මුලතිව් මල්ලාවි සිට</author>
    <content>කිලිනොච්චිය සහ මුලතිව් දිස්ත්‍රික්ක දෙකෙහි නැවත පදිංචි වූ ජනතාවට අවශ්‍ය පිරිසිදු පානීය ජලය, සෞඛ්‍ය පහසුකම්, ජීවනෝපාය සංවර්ධන කිරීම් වලට සහාය ලබාදෙන රුපියල් ලක්ෂ පන්දහසකට අධික මුදලක් වැය කොට ඉදි කළ නව ව්‍යාපෘති හතරක් ආර්ථික සංවර්ධන ඇමැති බැසිල් රාජපක්ෂ මහතා අතින් ඊයේ (28) ජනතා අයිතියට පත් කැරිණි.රුපියල් ලක්ෂ 1985 ක් වැය කොට ඉදි කළ මුලතිව් දිස්ත්‍රික්කයේ පාන්ඩියන්කුලම් ජල යෝජනා ක්‍රමය, රුපියල් ලක්ෂ 1922 ක් වැය කොට ඉදි කළ මල්ලාවි ජල යෝජනා ක්‍රමය ඊයේ උදේ වරුවේ ඇමැතිවරයා අතින් විවෘත කැරිණි. අනතුරුව පුදුකුඩුඉරුප්පු රෝහල, පුදුකුඩුඉරිප්පු ප්‍රාදේශීය ලේකම් කාර්යාලය සහ කිලිනොච්චිය මිනින්දෝරු දෙපාර්තමේන්තු කාර්යාලය විවෘත කැරිණි.වසර තිහකට අධික කාලයක් කුරිරු කොටි ත්‍රස්තවාදීන්ගේ ග්‍රහණයෙන් අනේකවිධ බැට කෑ උතුරේ ජනතාව ඉන් මුදා ගත් ජනාධිපති මහින්ද රාජපක්ෂ මහතාගේ නායකත්වයෙන් යුත් ආණ්ඩුව යටතේ තමන්ට ලැබුණු මේ නව නිදහසත් සංවර්ධනයත් පිළිබඳ උතුරේ ජනතාව සතුටින් හා ගෞරවයෙන් යුතුව මේ අවස්ථාවේදී අදහස් දැක්වූහ.උතුරේ ජනතාවට ජීවත්වීමට අවශ්‍ය මූලික පහසුකම් කිසිවක් රජය ලබාදෙනවාට විරුද්ධ වන පිරිස කවුරුන්දැයි යන්න පැහැදිලිව තේරුම් බේරුම් කර ගන්නට අපහසුවක් නැතැයිද ජනතාව අප සමඟ කියා සිටියහ.මුලතිව්, මල්ලාවි ජල යෝජනා ක්‍රමය විවෘත කිරීමේ අවස්ථාවෙන් අනතුරුව පැවැති ජනහමුව ඇමතූ ආර්ථික සංවර්ධන ඇමැති බැසිල් රාජපක්ෂ මහතා, උතුරේ ජනතාවට සාමය සංවර්ධනය හා සෞභාග්‍ය ගෙන ඒමට අකුල් හෙළන පිරිස්ම අද ජනතාවගේ දුක්ගන්නා රාළලා වීමට පටන්ගෙන ඇතැයි කීය.තිස් වසරකට වඩා කාලයක් උතුරේ පමණක් නොව මුළු රටේම ජනතාවගේ සංවර්ධන, දියුණුව අහිමි කළ ජීවිත දේපොළ විනාශ කළ කොටි ත්‍රස්තවාදය පරාජයට පත් කළේ අතිගරු ජනාධිපතිතුමාගේ නායකත්වයෙනුයි.ඒ වාගේම රටේ සෑම පළාතකම සම්පත් දියුණු කළේ ආණ්ඩුවයි. එක මාර්ගයක්. පාලමක්, ගෙයක් දොරක් හදනවාට විරුද්ධ වූ පිරිස්ම අද ජනතාවගේ මිත්‍රයින් ලෙස පෙනී සිටීමට පටන් අරන්.ජනතාවගේ ඇඟේ ලේ උණු කරවන කථා කියමින් ඔවුන් අමාරුවේ දැමීමට මේ පිරිස් උත්සාහ ගන්නවා. ඒවාට රැවටෙන්නට එපා යැයි මම ජනතාවගෙන් ඉල්ලා සිටිනවා.උතුරු පළාතේ අඩියෙන් අඩිය වළදා තිබූ බිම් බෝම්බ ඉවත් කළේ ආරක්ෂක අංශයි. ඉන් පසු නැවත පදිංචියට එම ඉඩම් ලබා දුන්නා.ඉඩම් ලබාදී නිකම් හිටියේ නෑ. නව නිවාස හදා දුන්නා. තාවකාලික නිවාසවල ඉන්නා දිනවල සිට නැවත ගොඩනැඟෙනතුරු අවශ්‍ය සියලු දේ ලබා දුන්නා. සුනාමි ව්‍යසනයෙන් නැවත ජීවිත ජය ගැනීමට අපි ජනතාවට උදව් කළා. ඊටත් වඩා වැඩි අතදීමක් යුද්ධයෙන් පසු උතුරේ ජනතාවට යළි නැඟී සිටීමට අපි ලබා දුන්නා. කෘෂිකර්මාන්තයේ නිරත අයට ධීවර ජනතාවට සුළු හා මධ්‍ය පරිමාණ ව්‍යාපාරිකයින්ට පුදුමාකාර උදව් ලබා දුන්නා. මේවා ජනතාවට ලබාදීමට විරුද්ධ වූ අය හැමදාම කළේ ඔබේත් ඔබේ දරුවාගේත් ජීවිත අඳුරු කිරීමයි.අපි ආණ්ඩුවක් විදිහට උතුරේ සංවර්ධනය දියුණුව සිදු කරන්නේ ඡන්ද බලාගෙන නොවෙයි. නමුත් ඒවායේ ප්‍රතිලාභ ලබන ඔබේ වගකීම හා යුතුකම වන්නේ අපේ වැඩපිළිවෙළ සමඟ සිටීමයි. එයට දිරිය ලබාදීමයි.මේ පළාතේ පාසල්, රෝහල්, මංමාවත්, විදුලිබලය, නිවාස, හා අනෙකුත් සියලු වැඩකටයුතු සිදු කරන්නට තිබෙනවා. අපි ආරම්භ කළ වැඩපිළිවෙ තවම නිමා කොට නැහැ. කරන්නට තිබෙන ඉතිරි වැඩ කොටස් සිදු කර ගන්නට ඔබේ ශක්තිය අපට අවශ්‍යයි. අපි කරන වැඩපිළිවෙළ යටතේ ඔබේ දරුවා පාසල් යනවා. ක්‍රීඩා කරනවා. ඔබව රවට්ටන පිරිස ඔබේ දරුවාට ටී 56ක් ලබාදී ආයේම අමාරුවේ දාන්න මාන බලනවා. මේ දේ අතුරින් ඔබ බුද්ධිමත් වී අපේ වැඩපිළිවෙළ සමඟ සිටියි කියා අප සිතනවා.කර්මාන්ත හා වාණිජ කටයුතු ඇමැති රිෂාඩ් බදුර්යුදීන් මහතාඋතුරේ වසන්තය, නැඟෙනහිර නවෝදය වැඩපිළිවෙළ හරහා රජය විශාල දියුණුවක් මේ පළාතේ සිදු කළා. අතිගරු ජනාධිපතිතුමා මහින්ද රාජපක්ෂ මැතිතුමාගේ නායකත්වය ඊට ලැබී තිබෙනවා. බැසිල් රාජපක්ෂ මැතිතුමා අපේ පළාතේ දියුණුවේ නියමුවායි.මාන්කුලම ශ්‍රී සුගත විහාරාධිපති හිඟුරකන්දේ සුමන හිමි ඇතුළු හින්දු, ඉස්ලාම්, කතෝලික පූජක ප්‍රසාදීන් වහන්සේලා මේ අවස්ථාවට සහභාගී වූහ.මේ අවස්ථාවට උතුරු පළාත් ආණ්ඩුකාර මේජර් ජනරාල් ජී.ඒ. චන්ද්‍රසිරි. ජලසම්පාදන හා ජල සම්පත් අමාත්‍යාංශයේ ලේකම් ඒ. අබේගුණසේකර, සාමාන්‍යාධිකාරී ලාල් ප්‍රේමනාත්, ජලසම්පාදන හා ජලාපවහන මණ්ඩලයේ අතිරේක සාමාන්‍යාධිකාරී (උතුරු මධ්‍යම) ජී.එන්.එස්. යාපා යන මහත්ම මහත්මීහු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305298</link>
    <topic>අසාද් සාලිගේ පෙත්සම ඉල්ලා අස්කර ගනී</topic>
    <author>නෙල්කා මැදගෙදර</author>
    <content>කොළඹ හිටපු නියෝජ්‍ය නගරාධිපති අසාද් සාලි මහතා අත්අඩංගුවට ගෙන රඳවා තබා ගැනීමට එරෙහිව ගොනු කර තිබූ මූලික අයිතිවාසිකම් පෙත්සමක් ඊයේ (28) ශ්‍රේෂ්ඨාධිකරණයේදී ඉල්ලා අස්කර ගන්නා ලදී.අසාද් සාලි මහතා දැනට මුදා හැර සිටින බැවින් පෙත්සම ඉල්ලා අස්කර ගන්නා බව ඔහු වෙනුවෙන් පෙනී සිටි නීතිඥ ජේ.ඩී. වැලිඅමුණ මහතා ශ්‍රේෂ්ඨාධිකරණයට දැනුම් දුන්නේය.ඒ අනුව පෙත්සම නිෂ්ප්‍රභා කරන ලදී. සලීම් මර්සුප්. කේ. ශ්‍රී පවන්, සහ ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම ඊයේ (28) කැඳවන ලදී.පොලිස්පතිවරයා අපරාධ පරීක්ෂණ දෙපාර්තමේන්තුවෙහි අධ්‍යක්ෂවරයා ඇතුළු පිරිසක් පෙත්සම මඟින් වගඋත්තරකරුවන් ලෙස නම් කරනු ලැබ සිටියහ.ඉන්දියාවේ චෙන්නායි හි පළවන පුවත්පතකට ලබා දුන් ප්‍රකාශයක් හේතුවෙන් අසාද් සාලි මහතා රහස් පොලිසිය විසින් අත්අඩංගුවට ගනු ලැබුයේ කොළොන්නාව ප්‍රදේශයේදීය.අනතුරුව රැඳවුම් නියෝග මත රඳවාගෙන ප්‍රශ්න කරමින් සිටියදි අසාද් සාලි මහතා වෙනුවෙන් නීතිඥ ගෞරි සංගරී තවරාසා මහත්මිය විසින් මෙම මූලික අයිතිවාසිකම් පෙත්සම ශ්‍රේෂ්ඨාධිකරණයට ගොනු කරන ලදී.රැඳවුම් නියෝග මත රඳවාගෙන සිටි අසාද් සාලි මහතා වහාම මුදා හරින ලෙස වගඋත්තරකරුවන්ට නියෝග කරන ලෙස පෙත්සම මඟින් ශ්‍රේෂ්ඨාධිකරණයෙන් ඉල්ලා තිබිණි.පෙත්සම ශ්‍රේෂ්ඨාධිකරණයට ගොනු කිරීමෙන් පසුව අසාද් සාලි මහතා මුදා හරින ලදී.රජයේනීතිඥ නෙරින් පුල්ලේ මහතා නීතිපතිවරයා වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052918</link>
    <topic>සපුගස්කන්දයළි වැඩ ආරඹයි</topic>
    <author>නුවන් කොඩිකාර</author>
    <content>සපුගස්කන්ද තෙල්පිරිපහදුවේ පිරිපහදු කටයුතු ඊයේ (28) සවස යළි ආරම්භ කළ බව ලංකා ඛනිජ තෙල් නීතිගත සංස්ථාව පවසයි.කොළඹ වරායේ සිට සපුගස්කන්ද තෙල් පිරිපහදුව දක්වා බොරතෙල් ප්‍රවාහනය කරන නළ මාර්ගයේ හදිසි අලුත්වැඩියා කටයුත්තක් හේතුවෙන් පසුගිය 15 වැනිදා සිට එහි කටයුතු නතර කර තිබීමට සිදුවු බවත් ඊයේ සවස් වනවිට එහි වැඩ කටයුතු නිම කිරීමට හැකි වු බවත් සංස්ථාව ප්‍රකාශ කරයි.පසුගිය සිකුරාදා බොරතෙල් රැගත් නෞකාවක් කොළඹ වරායට පැමිණි අතර නළ මාර්ගයේ බිඳ වැටීමක් හේතුවෙන් සපුගස්කන්ද තෙල් පිරිපහදුව වෙත එම බොරතෙල් ප්‍රවාහනය කිරීමට අපහසු විණි.කොළඹ වරායේ සිට කිලෝමීටර් 9 ක් පමණ දුරින් සිට තෙල් පොම්ප කිරීමේ කටයුතු සිදුකරන අතර එහි බෝයාවෙහි නළයක අදාළ අලුත් වැඩියා කටයුතු සිදුකරනු ලැබූ අතර මේ දිනවල පැවති මුහුද රළු ස්වභාවය අලුත් වැඩියා කටයුතුවයට යම් බාධාවක් වු බවද සංස්ථාව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n1305299</link>
    <topic>මාධ්‍යවේදියකු ලෙස පෙනී සිටිපාකිස්තානුවා ළඟ පනස් ලක්ෂයක කුඩු</topic>
    <author>නිමල් රාජපක්ෂ</author>
    <content>ජාත්‍යන්තර අපරාධ වාර්තාකරන මාධ්‍යවේදියකු ලෙස පෙනී සිටි පකිස්ථාන ජාතිකයකු ළඟ තිබී රුපියල් පනස් ලක්ෂයක් (50,00000) වටිනා හෙරොයින් තොගයක් ඔරුගොඩවත්ත ප්‍රදේශයේදී සුරාබදු මත්ද්‍රව්‍ය නාශක අංශයේ නිලධාරීන් විසින් අත්අඩංගුවට ගෙන ඇත.අදාළ පකිස්ථාන් ජාතිකයා ශ්‍රී ලංකාවට විසිවතාවකට වැඩි වාර ගණනක් පැමිණ ඇතැයි සුරාබදු අධිකාරී රෝහාන් විජයරත්න මහතා පවසයි. සැකකරු ළඟ තිබී ශ්‍රී ලාංකික රියදුරු බලපත්‍රයක්, හා ජාත්‍යන්තර මාධ්‍ය හැඳුනුම්පත් හතරක් හා ගුවන් බලපත්‍ර දෙකක් සුරාබදු නිලධාරීන් සොයාගෙන තිබිණ.පකිස්ථානයේ ලාහෝර් නගරයේ පදිංචි සැකකරු කොළඹ අනියම් බිරියක් සමඟ ජීවත්වන බවත් ඇය හා එක්ව මත්කුඩු ජාවාරම සිදු කරන බවත් සුරාබදු නිලධාරීන් ඉදිරියේ ‍පාපොච්චාරණය කර තිබිණ. සැකකරු මත්කුඩු ‍අලෙවි කරද්දී පෙරේදා (27) සවස කොටු කර ගත් අතර ඔහු ළඟ තිබී හෙරොයින් කිලෝ එකක් සොයා ගැනීමට සුරාබදු නිලධාරීන් සමත්වී ඇත.සුරාබදු කොමසාරිස් ජෙනරාල් වසන්ත හපුආරච්චි, නියෝජ්‍ය සුරාබදු කොමසාරිස් වසන්ත දිසානායක, සුරාබදු අධිකාරී රොහාන් විජයරත්න, ස්ථානාධිපති කේ.පී. පතිරණ යන මහත්වරුන්ගේ උපදෙස් මත පරීක්ෂකවරුන් වන සංජය නිශාන්ත, වසන්ත ප්‍රේමසිරි, රත්නායක, නියාමකවරුන් වනයු.එල්.ඊ. විජේසේකර, ඉන්දික දිල්රුක් යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052919</link>
    <topic>මාධ්‍ය ආචාරධර්ම පද්ධතියසැප්තැම්බරයේ පාර්ලිමේන්තුවට</topic>
    <author>ඉන්දික පොල්කොටුව</author>
    <content>යහපත් මාධ්‍ය සංස්කෘතියක් සඳහා වූ මාධ්‍ය ආචාරධර්ම පද්ධතිය ලබන සැප්තැම්ර් මාසයේ පාර්ලිමේන්තුවට ගෙන එන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.කරුණු ගණනාවක් යටතේ යහපත් මාධ්‍ය සංස්කෘතියක් සඳහා වන මේ මාධ්‍ය ආචාරධර්ම පද්ධතිය මේ වන විට කෙටුම්පත් කැර ඇතැයි ඇමැතිවරයා පවසයි.මාධ්‍ය ක්‍රියා කරන ආකාරය පිළිබඳ වර්තමානයේ ගැටලු කිහිපයක් පැන නැගී ඇතැයි ද එනිසා යහපත් මාධ්‍ය සංස්කෘතියක් සඳහා වන ආචාර ධර්ම පද්ධතියක කඩිනම් කාලීන අවශ්‍යතාවක් ඇතැයි ද ඒ මහතා පෙන්වා දෙයි.පාර්ලිමේන්තුවේ මාධ්‍ය තේරීම් කාරක සභාව මෙන්ම දේශපාලන පක්‍ෂ වෙත මේ වන විට මේ ආචාර ධර්ම පද්ධතියට අදාළ යෝජනා යොමු කැර ඇති බවත් ඒ සඳහා වන යෝජනා හා සංශෝධන ඉදිරිපත් කළ හැකි බවත් අමාත්‍යවරයා කීය.රටට ජාතියට සමාජයට මෙන්ම ආගමික වශයෙන් ගැටලු ඇති නොවන ආකාරයට මාධ්‍ය හැසිරවිය යුතු බවත් ජනමාධ්‍යයට රටෙහි පොදු නීතියෙන් ඔබ්බට ගොස් ක්‍රියා කිරීමට කිසිදු හැකියාවක් නොමැති බවත් අමාත්‍යවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052910</link>
    <topic>දුම්රියේ සිඟමනේ යෙදුණු 25ක්වීදුරු කටු කමින් සිටි අයෙක් අත්අඩංගුවට</topic>
    <author>නිමල් රාජපක්ෂ</author>
    <content>දුම්රියයන් තුළ වීදුරු කටු කමින් ජනතාව භීතියට පත් කරමින් මුදල් උපයන පුද්ගලයකු ඇතුළු යාචකයින් විසිපස් දෙනෙකු (25) දුම්රිය ආරක්ෂක නිලධාරීන් කළ සෝදිසි මෙ‍හෙයුමකදී අත්අඩංගුවට ගෙන ඇත.පොල්ගහවෙල දුම්රිය ස්ථානයේ සිට පානදුර දුම්රිය ස්ථානය දක්වා ඊයේ (28) පෙරවරු 8 සිට 10 දක්වා කාලය තුළ ධාවනය වූ මන්දගාමී දුම්රිය වල මෙම සෝදිසි මෙහෙයුම දියත් කොට තිබිණ.මෙහිදී මගීනට හිරිහැරවන අයුරින් සිඟමනේ යෙදුණු යාචකයින්, අනවසර වෙළඳුන් හා ටියුබ්ලයිට්, වීදුරු කටු කමින් මුදල් එකතු කරන්නන් කොටු කරගෙන ඇත. මේ කූට ජාවාරමට එක්වූ කාන්තාවන් හය දෙනෙකුද සිටි බව සහකාර ‍දුම්රිය ආරක්ෂක හමුදා අධිකාරී අනුර ප්‍රේමරත්න මහතා පවසයි.අත්අඩංගුවට ගත් යාචකයන් පිරිස ඊයේ කොටුව මහේස්ත්‍රාත් අධිකරණය වෙත ඉදිරිපත් කිරීමට නියමිතය. දුම්රිය ආරක්ෂක හමුදා අධිකාරී සේනක ජයසේන මහතාගේ උපදෙස් මත සහකාර දුම්රිය ආරක්ෂක හමුදා අධිකාරී අනුර ප්‍රේමරත්න, පරීක්ෂක ඊ.එච්.යු.ජේ. ඒකනායක, උප පරීක්ෂකවරුන් වන ලලිත් කුමාර, බී.පී. විජයරත්න යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052911</link>
    <topic>රට පුරා පූජණීයස්ථාන අසලමල්කඩ මාෆියාවක්</topic>
    <author>විජයානි එදිරිසිංහ</author>
    <content>රටපුරා පිහිටි සුප්‍රසිද්ධ පූජණීය ස්ථාන වැඳ පුදා ගැනීමට යන ලක්ෂ සංඛ්‍යාත බැතිමතුන්ට මල් අලෙවි කිරීම හරහා ඔවුන් දැඩි ලෙස ගසා කෑමට ලක් කෙරෙන මල් මාෆියාවක් ක්‍රියාත්මක කරන මල් කඩහිමියෝ එමගින් දිනකට ලක්ෂ ගණනක ආදායමක් උපයති.මහනුවර ශ්‍රී දළදා මාළිගාව, කතරගම, අනුරාධපුර, කළුතර බෝධිය අභියස, කැළණිය රජමහා විහාරය, දඹුලු විහාරය ඇතුළු බැතිමතුන් දහස් ගණනින් එක්රැස්වන පූජණීය ස්ථානවල මේ ගසාකෑමේ ජාවාරම විශාල වශයෙන් සිදු වෙයි.ඈත දුර බැහැර ප්‍රදේශවල සිට මේ පූජණීය ස්ථාන වැඳ පුදා ගැනීමට යන බැතිමතුන්ට මල් පහන් ගෙන යාම දුෂ්කර නිසා මෙම ස්ථානවලින් මල් මිලදී ගැනීම සාමාන්‍ය සිරිතක් වෙයි.එහෙත් මේ වන විට එම ස්ථානවලින් මලක් මිලදී ගැනීම බැතිමතුන්ට දුෂ්කරතාවයක් වී තිබේ.ඊට හේතුව වී ඇත්තේ මේ ස්ථානවලින් මිලදී ගන්නා මල් වට්ටියක් රුපියල් සියය ඉක්මවා ගිය මිලකට අලෙවි කිරීමයි.මේ මල් වට්ටි සැකසී තිබෙන්නේ වැඩි ප්‍රමාණයකින් නෙළුම් මල් වලින්ය. පසුගිය වෙසක් පෝය දිනවල මේ ස්ථානවල නෙළුම් මලක් අලෙවි වූයේ රුපියල් විසිපහකටය. මල් 4ක් ඇතුළත් මල් වට්ටිය රුපියල් සියයකි.එක් නෙළුම් මලක් තබා තවත් වෙනත් මල් කිහිපයක් ඇති මල් වට්ටිය රුපියල් පනහකි.ඒ අතර කුඩා පොල්තෙල් කුප්පියක්, පහන් තිර පැකට්ටුව සහ කූරු 10කින් යුත් හඳුන්කූරු පැකට්ටුවද රුපියල් සියයක් වෙයි.මේ පූජණීය ස්ථානවලට මල් ගෙන එන්නේ ඒ අවට පිහිටි වැව් පොකුණුවලින් නොමිලයේ නෙළාගත් මල් තොග වෙයි.මල් අලෙවි කරන්නන් මෙතරම් විශාල මුදලකට ඔවුන්ට අභිමත පරිදි මල් තෙල් පහන් අළෙවි කළද ඒ පිළිබඳ සොයා බැලීමට හෝ එම අසාධාරණ ව්‍යාපාර පිළිබඳ දැනුම් දීමට ආයතනයක් නොමැත.ඉහත සඳහන් පූජණීය ස්ථාන අසල මල් කඩවලින් ඇතැම් ඒවා අදාළ ප්‍රාදේශීය සභාවලට අයත් භූමිවල පවත්වාගෙන යන ඒවා වෙයි.තවත් ඒවා එම පූජණිය ස්ථානයට අයත් ගම්වල බදුකරුවන් විසින් පවත්වාගෙන යන මල් අළෙවිසැල් වෙයි.මීට වසර විසිපහකට පමණ පෙර දේශපාලනඥයන් විසින් ඔවුන්ගේ හිතවතුන්ට ලබාදී ඇති භූමිවල පවත්වාගෙන යන මල් අළෙවි සැල්ද මේ අතර වෙයි.ප්‍රාදේශීය සභා වලින් ලබාදී ඇති මල්කඩ වසරින් වසර අලුත් කළද ඒවා හිමිවන්නේ පැරණි අයිතිකරුවන්ට පමණි.මල් කඩයකින් දිනකට ලක්ෂ 3 - 4 ක ආදායමක් ඉපැයුවද ප්‍රාදේශීය සභාවට ගෙවනු ලබන්නේ ඉතා අඩු මුදලක් පමණි.මල් කඩයක් හිමි නැතත් නැති බැරි පුද්ගලයකුට අතට ගත් මල් මිටියක් හෝ එම පූජණීය ස්ථාන අසල අලෙවි කිරීම සපුරා තහනම් වෙයි.ඇතැම් අවස්ථාවල මල් දන්සැල් දෙන බැතිමතුන්ට ඉහත මල් කඩ හිමි මාෆියාවන්ගේ තර්ජන එල්ල වෙයි. එම පූජණීය ස්ථාන ආසන්නයේම මල් දන්සැල් දීමට එරෙහි විරෝධතා එල්ල වූ අවස්ථාද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052912</link>
    <topic>බුරුම රාජ්‍යයෙන් වැඩම කළචූඩා මාණික්‍යය මිහින්තලයට</topic>
    <author>තෙන්නකෝන් කුලසේකර සමඟ මිහින්තලේ සමූහ</author>
    <content>ජනාධිපතිතුමාගේ උපදෙස් මත මිහින්තලේ ‘සේල’ චෛත්‍යයේ කොත් කැරැල්ලෙහි තැන්පත් කිරීම සඳහා බුරුම රාජ්‍යයෙන් වැඩම කර වූ චූඩා මාණික්‍යය ඊයේ (28) පෙරවරු අනුරාධපුර රුවන්වැලි චෛත්‍ය රාජයාණන් අභියස සිට මිහින්තලේ රාජමහා විහාරස්ථානය කරා පුද පෙරහැරෙන් වැඩම කළහ.චූඩා මාණික්‍යය වැඩම කරවීමේ පුද පෙරහැරේ මිහින්තලා රාජමහා විහාරාධිපති වලවාහැංගුනවැවේ ධම්මරතන නාහිමිපාණන් වහන්සේ ද උතුරු මැද පළාත් ආණ්ඩුකාර කරුණාරත්න දිවුල්ගනේ, මහජන සම්බන්ධතා හා මහජන කටයුතු ඇමැති මර්වින් සිල්වා, උතුරු මැද පළාත් ප්‍රධාන ඇමැති එස්.එම්. රංජිත් සමරකෝන්, ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහත්වරු ප්‍රමුඛ මැති ඇමැතිවරු හා රාජ්‍ය නිලධාරීන්ද ගමන් කළහ.පෙරේදා (27) තලාව ඥානෝදය පිරිවෙන් විහාරස්ථානයේ සිට ජය ශ්‍රී මහා බෝ සමිඳු වෙත වැඩම කළ බුරුම රාජ්‍යයේ සිට වැඩම කර වූ චූඩා මාණික්‍යය රුවන්වැලි චෛත්‍ය සෑ මළුවේ තැන්පත් කොට තිබිණ. මෙයට අමතරව මිහින්තලේ මහා චෛත්‍යයේ පැළඳවීම සඳහා මර්වින් සිල්වා මහතා ප්‍රමුඛ පිරිස ඊයේ (28) උදෑසන චූඩා මාණික්‍යය ජය ශ්‍රී මහා බෝ සමිඳු වෙත වැඩම කරවීමෙන් අනතුරුව රුවන්වැලි සෑ මළුවට වැඩම කළේය.මිහින්තලේ රාජමහා විහාරස්ථානය වෙත චූඩා මාණික්‍ය‍යන් වැඩම කිරීමේ පුද පෙරහැර මාර්ගයේ දෙපස රැස් වී සිටි ජනතාව සාධු කාර හඬින් පිළිගත් අතර මිහින්තලේ මහ විදුහලේ සිසු දරුවන් හා ගුරුවරු මාර්ගය දෙපස සිට පෙරහර පිළිගනු ලැබූහ.‍ඓතිහාසික මිහින්තලා උඩමළුවේ 'සේල' චෛත්‍ය මළුවේ ඉදි කර ඇති විශේෂ මණ්ඩපයක චූඩා මාණික්‍යය තැන්පත් කළ අතර ඊයේ (28) සිට ජුනි මස 20 දක්වා චූඩා මාණික්‍යයන් මහජන ප්‍රදර්ශනය සඳහා තැබේ.ජුනි මස 12 සිට 20 වෙනි දින දක්වා සර්ව රාත්‍රික පරිත්‍රාණ ධර්ම දේශනා පැවැත්වීමටත් 20 වෙනි දින සේල චෛත්‍ය කොත් කැරැල්ලෙහි චූඩා මාණික්‍යය තැන්පත් කර ජුනි 23 වෙනි දින (පොසොන් පොහෝ දින) අතිගරු ජනාධිපති මහින්ද රාජපක්ෂ මැතිතුමා අතින් කොත නිරාවරණය කිරීමටත් මහා චෛත්‍යයේ කොත් කැරැල්ලෙහි චූඩා මාණික්‍යය තැන්පත් කොට විවෘත කිරීම ඇසල පුන් පොහෝ දින සිදු කිරීමටත් නියමිත බව මිහින්තලා රාජමහා විහාරාධිපති වලවාහැංගුනුවැවේ ධම්මරතන නාහිමිපාණන් වහන්සේ පැවසූහ.වසර දෙදහස් තුන්සිය විස්සකට (2320) පෙර මිහිඳු මහ රහතන් වහන්සේගෙන් පසු මිහින්තලේ 'සේල' චෛත්‍යයට චූඩා මාණික්‍යයක් පළඳවන පළමු අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052913</link>
    <topic>‘සිරිපැරකුම්’ නොමිලේ</topic>
    <author/>
    <content>හෙට තිරගත කිරීම් අරඹන ආචාර්ය සෝමරත්න දිසානායක අධ්‍යක්ෂණය කළ රේණුකා බාලසූරිය නිෂ්පාදනය කළ 'සිරිපැරකුම්' චිත්‍රපටයේ ප්‍රථම දර්ශනය වන හෙට (මැයි 30) පෙ.ව. 10.00 දර්ශනය 'සිරි පැරකුම්' තිරගතවන දිවයින පුරා සියලුම සිනමා ශාලාවල නොමිලේ ප්‍රදර්ශනය කිරීමට නිෂ්පාදකයින් හා සිනමා ශාලා හිමියන් තීරණය කර ඇත.පළමුව පැමිණෙන පිළිවෙලට සහ ශාලාවේ ආසන ඇති ප්‍රමාණයට ප්‍රේක්ෂකයින් ඇතුල් කරන නිසා කල්වේලා ඇතිව පැමිණ 'සිරිපැරකුම්' චිත්‍රපටයේ ආරම්භක දර්ශනය නොමිලේ නරඹන ලෙස ලංකාවාසී ප්‍රේක්ෂකයින්ට ආරාධනා කරන වග සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052914</link>
    <topic>ප්‍රතිපාදන හිඟය නිසා උතුරුමැද ග්‍රාමීය මාර්ග සංවර්ධනයට බාධා</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>ප්‍රතිපාදන හිඟය නිසා උතුරුමැද පළාතේ ග්‍රාමීය මාර්ග කිලෝමීටර් 1947.32 ක ප්‍රමාණය වසර පුරා නඩත්තු කර නවීකරණය හා වැඩිදියුණු කිරීම් සිදු කිරීමේ කටයුතු අඩාල වෙමින් පවතී.උතුරුමැද පළාත් මාර්ග සංවර්ධන අධිකාරිය යටතේ මේ මාර්ග පද්ධතිය පාලනය වේ.අධිකාරිය යටතට ගැනෙන මාර්ග ජාලයේ කිලෝමීටර් 1500ක් තාර අතුරා වැඩිදියුණු කර ඇති අතර ඉතිරි ප්‍රමාණය දිගින් දිගටම බොරළු අතුරා නඩත්තු කිරීමට සිදුව ඇතැයි පළාත් මාර්ග සංවර්ධන අධිකාරියේ සාමාන්‍යාධිකාරී ඉං‍ජිනේරු සිංහරත්න බණ්ඩාර මහතා සඳහන් කළේය.පළාත් මාර්ග සංවර්ධන අධිකාරිය යටතේ පවත්නා මාර්ගවලට අමතරව පළාත් මාර්ග සංවර්ධන අමාත්‍යවරයා වෙත ලැබෙන ඉල්ලීම් පරිදි ප්‍රාදේශීය සභා බල ප්‍රදේශවල දිවෙන ග්‍රාමීය මාර්ග වැඩිදියුණු කිරීමේ කාර්යයන්ද පළාත් මාර්ග අධිකාරියේ මෙහෙයවීමෙන් සිදු කරනු ලබයි.2011 වර්ෂයේ පළාත් සභා අරමුදල් රුපියල් මිලියන 250ක් මාර්ග වැඩිදියුණු කිරීම සඳහාද රුපියල් මිලියන 75ක් මාර්ග නඩත්තු සඳහාද මාර්ග සංවර්ධන අධිකාරියට ප්‍රදානය කර ඇත. පසුගිය වසරේ මෙම ප්‍රතිපාදන වටිනාකම පිළිවෙළින් රුපියල් මිලියන 210ක් හා මිලියන 75කි.2013 වසර සඳහා මාර්ග වැඩිදියුණුව පිණිස ලබාදී ඇත්තේ රුපියල් මිලියන 156ක් පමණි. නඩත්තු කටයුතු වෙනුවෙන් මේ වසරේත් රුපියල් මිලියන 75ක් නිදහස් කරදී ඇත.මෙම පසුබිම යටතේ දේශපාලන අධිකාරියේ ඉල්ලීම් මත අබලන් මාර්ග නවීකරණය කිරීම හා අලුතින් මාර්ග ඉදිකිරීම වැනි සංවර්ධන කාර්යයන් ඉටු කිරීම පළාත් මාර්ග සංවර්ධන අධිකාරියට බලවත් ගැටලුවක්ව තිබේ.උතුරුමැද පළාත් මාර්ග සංවර්ධන අධිකාරිය යටතේ අනුරාධපුර දිස්ත්‍රික්කයේ අනුරාධපුර නොච්චියාගම, හොරොව්පතාන, මරදන්කඩවල සහ පොළොන්නරුව දිස්ත්‍රික්කයේ මින්නේරිය සහ මනම්පිටිය විධායක ඉංජිනේරු කාර්යාල හයක් දැනට ක්‍රියාත්මකව පවතී.ප්‍රතිපාදන හිඟයට අමතරව මාර්ග සංවර්ධන අධිකාරිය සතු බර වාහන සංචිතයක් නොමැතිවීම නිසා වාර්ෂිකව විශාල මුදලක් වාහන කුලියට ගැනීම වෙනුවෙන් වැය කිරීමට අධිකාරියට සිදුව ඇත.2012 වසරේ යන්ත්‍ර සූත්‍ර කුලී ගෙවීම පිණිස අධිකාරිය විසින් රුපියල් මිලියන 30කට ආසන්න මුදලක් පෞද්ගලික අංශයට ගෙවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=n13052915</link>
    <topic>වෙසක් සිරියට මුවා වෙලා සිරකරුවන් පැන ගිහින්</topic>
    <author>මාතර සමූහ ඩබ්ලිව්.පී. ධර්මසේන</author>
    <content>බන්ධනාගාර අමාත්‍යාංශය විසින් මාතර සනත් ජයසූරිය ක්‍රීඩාංගණයේ පැවැත්වූ වෙසක් කලාපයේදී සිරකරුවන් දෙදෙනෙකු පැනයාම සම්බන්ධයෙන් බන්ධනාගාර අමාත්‍යාංශය මාතර බන්ධනාගාරය සහ පොලිසිය එක්ව ඉහළ පෙළේ පරීක්ෂණයක් ආරම්භ කර ඇත.24, 25, 26 යන දිනවල සියලුම බන්ධනාගාරවල සහයෙන් මෙම වෙසක් කලාපය පැවැත්වුණු අතර එම වෙසක් කූඩු සකසමින් සිටි සිරකරුවන් දෙදෙනෙකු 25 වන දින නිලධාරීන්ගේ අවධානයෙන් මිදී පළා ගොස් ඇත.මෙසේ පැනගොස් ඇත්තේ ත්‍රස්තවාදී වැළැක්වීමේ පනත යටතේ කොළඹ මහාධිකරණය විසින් වසර 5යි මාස 3ක සිරදඬුවමක් ලබාදී වැලිකඩ බන්ධනාගාරයේ රඳවා සිටි කිලිනොච්චියේ පදිංචි එල්.ටී.ටී.ඊ. සිරකරුවකු සහ සොරකමක් සම්බන්ධයෙන් මහර අධිකරණය විසින් වසර 6ක සිරදඬුවමක් ලබා මහර බන්ධනාගාරයේ රඳවා සිටි මිනුවන්ගොඩ ප්‍රදේශයේ පදිංචිකරුවකු මෙසේ පලාගොස් ඇත.බන්ධනාගාර දෙපාර්තමේන්තු වාර්තා අනුව සිරකරුවන් දෙදෙනෙකු පැනගොස් ඇති බව හෙළිවෙන අතර මෙම සිරකරුවන්ට පළායාමට කිසියම් සහයක් ලැබුණේද එම සිරකරුවන් භාරව සිටි නිලධාරීන් රාජකාරී පැහැර හැරීමක් කර ඇද්ද යනුවෙන් මෙම පරීක්ෂණයේදී ‍සොයා බලනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305291</link>
    <topic>වාද්දුවේ ව්‍යාපාරිකයකුගෙන් කප්පම් ඉල්ලූසැකකරුවෝ දෙදෙනා ඇප මත නිදහස්</topic>
    <author>පානදුර සමූහ – කපිල සෝමරත්න</author>
    <content>රුපියල් ලක්‍ෂ දහයක කප්පම් මුදලක් වාද්දුවේ ව්‍යාපාරිකයකු ගෙන් වාද්දුව ප්‍රදේශයේ දී ලබා ගත්තේ යැයි කියන පුද්ගලයන් දෙදෙනකු කළුතර කොට්ඨාස විශේෂ අපරාධ අංශයේ ස්ථානාධිපති උප පොලිස් පරීක්‍ෂක පද්මලාල් මහතා ප්‍රධාන කණ්ඩායමක් විසින් අත්අඩංගුවට ගෙන ඇත.වාද්දුවේ ව්‍යාපාරිකයකුගේ දරුවකු මරා දමන බවට දුරකථනයෙන් මේ සැකකරුවන් දෙදෙනා ඔහුට තර්ජනය කර එසේ නොකිරීමට නම් රුපියල් ලක්‍ෂ දහයක කප්පමක් අවශ්‍ය බව පවසා ඇත.බියට පත් ව්‍යාපාරිකයා රුපියල් ලක්‍ෂ දහය එම සැකකරුවන්ට ලබාදී කළුතර උතුර පොලිසියට දන්වා ඇත. ඒ වන විට සැකකරුවන් දෙදෙනා රුපියල් ලක්‍ෂ දහයේ කප්පම් මුදල ලබාගෙන පලා ගොස් ඇත.මේ සිද්ධිය වී ඇත්තේ 2011.08.28 දින වාද්දුව වස්කඩුවේ දීය.කළුතර කොට්ඨාසයේ විශේෂ අපරාධ අංශය විසින් සැකකරුවන් සොයා පරීක්‍ෂණ පැවැත්වීමෙන් පසුව ඔවුන් දෙදෙනා අත්අඩංගුවට ගෙන ඇත.සැකකරුවන්ට එරෙහිව නඩු දෙකක් පොලිසිය පවරා ඇති බවත් ඔවුන් වෙනුවෙන් අධිකරණය වෙත 16.05.13 දින පැමිණිල්ල වෙනුවෙන් කළුතර උතුර පොලිසියේ සැරයන් නිහාල් මහතා අධිකරණයට දැන්වීය.සැකකරුවන් වෙනුවෙන් නඩු දෙකක් එකම චෝදනාවක් මත පානදුර සහ කළුතර මහේස්ත්‍රාත් අධිකරණවල යම් ප්‍රමාද දෝෂයකින් පවරා ඇති බව අනාවරණය විය. මේ පිළිබඳව වාර්තාවක් කළුතර උතුර පොලිසියෙන් කැදවූ මහේස්ත්‍රාත්වරයා නඩුව කල් දැම්මේ ය. සැකකරුවන් දෙදෙනා මුදල් ඇප මත මුදා හැරිණි. නඩුව ජුලි 18 යළි කැඳවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305292</link>
    <topic>පානදුර මීගහ කැපුවාට ජනතා විරෝධය</topic>
    <author>පානදුර සමූහ – කපිල සෝමරත්න</author>
    <content>පානදුර පින්වත්ත සුප්‍රසිද්ධ මීගහකෝවිල ආසන්නයේ වෙන්දේසි කළ ඉඩමක පිහිටා ඇති අවුරුදු 250 ක් පමණ පැරණි දැවන්ත මී ගහ අනවසරයෙන් කපා දැමීම ගැන ප්‍රදේශවාසීහු විරෝධය පළකරති.මේ මී ගහ අනවසරයෙන් කපා දැමීම ගැන ප්‍රදේශවාසීන් පින්වත්ත පොලිසියට සහ පානදුර ප්‍රාදේශීය ලේකම්වරයාට ද පැමිණිලි කර ඇත. නිසි ක්‍රියාමාර්ගයක් අදාළ නිලධාරීන් ගෙන නැතැයි ප්‍රදේශවාසීහු පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305293</link>
    <topic>පොඩ්ඩයි-ලොක්කයිසංචාරක නිකේතනයකින් රුපියල් ලක්ෂ ගණනක බඩු සොරාගෙන</topic>
    <author>කෑගල්ල සමූුහ - පී.එම්.පී පොල්වත්ත</author>
    <content>විදේශීය සංචාරකයන්ට නවා තැන් පහසුකම් සැපයු කෑගල්ලේ හිරිවඩුන්නේ කෝපි වත්තේ සංචාරක හෝටලයක තිබූ රුපියල් භාර ලක්ෂ පනස් එක් දාහක පමණ භාණ්ඩ සොරකම් කළ අයියා මලෝ දෙදෙනෙක් එම භාණ්ඩ රුපියල් 7500 කට විකිණීමේ අපුරු සිද්ධියක් කෑගල්ල පොලිසියෙන් වාර්තා වෙයිමේ සොරකමට සම්බන්ධ පුද්ගලයන් දෙදෙනා නම් දරා ඇති මං කොල්ල කරුවන් බවත් එම දෙදෙනා මත් කුඩු වලට අබ්බැහි වී ඇති බව පොලිසිය විසින් කරන ලද පරික්ෂණ වලදි කරුණු අනාවරණය වී ඇත.මේ පුද්ගලයින් දෙදෙනා ප්‍රදේශවාසින් හදුන්වනු ලබන්නේ පොඩ්ඩයි, ලොක්කයි කියා බව කෑගල්ල පොලිසියේ නිලධාරියෙක් පැවසීය.මේ හෝටලයේ තිබූ පරිගණක, විදුලි භාණ්ඩ ඇතුළු භාණ්ඩ රැසක් සොරකම් කර ගෙන ගොස් ඇත.දැනට මල්ලි වන පොඩ්ඩා පොලිස් අත්අඩංගුවට පත් වී ඇති අතර අයියා මහ ලොක්කා ප්‍රදේශයෙන් පලා ගොස් ඇත.කෑගල්ල පොලිසියේ අපරාධ අංශයේ ස්ථානාධිපති පොලිස් පරික්ෂක සංජීව පෙරේරා පොලිස් සැරයන් බණ්ඩාර පොලිස් කොස්තාපල් එම්. මාරසිංහ යන මහත්වරු වැඩි දුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305294</link>
    <topic>පිළියන්දල නගරයේ පොදු වැසිකිළිනඩත්තුව අන්තිමයි</topic>
    <author>කැස්බෑව සංචාරක - ධර්මසිරි සුරවීර</author>
    <content>පිළියන්දල නගර මධ්‍යයේ තිබෙන පොදු වැසිකිළි පද්ධතිය පාවිච්චි කිරීම සඳහා එක් අයකුගෙන් රුපියල් 5ක ගාස්තුවක් කැස්බෑව නගර සභාව මඟින් අය කළත් එම වැසිකිළි පද්ධතිය නඩත්තු කිරීම ප්‍රමිතියකට සිදු නොවන බව මගීහු කියති.මේ හේතුවෙන් පිළියන්දල පොදු වැසිකිළි පද්ධතිය දවසින් දවස අභාවයට යමින් පවතී.මේ වැසිකිළි පද්ධතියේ ගැහැනු, පිරිමි සඳහා වෙන් වෙන් වශයෙන් වැසිකිළි කාමර ඇතැත් එම කාමරවල සවිකර තිබූ දොරවල් මේ වන විට ගැලවී එම වැසිකිළි කාමර විවෘතව පවතී. සරනේරුවලින් ගැලවී ගැලවී ඇති එම දොරවල් වැසිකිළිවල බිත්තිවලට හේත්තු කර තිබේ.වැසිකිළිය පාවිච්චි කරනවිට දොර පියන ඔසවා තබා කාමරය වසා ගැනීමට සිදුවේ.මෙහි සවිකර තිබෙන සින්ක් (ජල බේසම්) සියල්ල පාවිච්චි කළ නොහැකි තත්ත්වයට පත්ව තිබේ. ඒවායේ එකදු කරාමයක් හෝ නැත.වැසිකිළි පද්ධතියට පිවිසෙන දොරටුව ඉදිරිපිට ඉදිකර ඇති මලමුත්‍ර හා අපවිත්‍ර ජලය එක්රැස්වන වළ නිසි අයුරින් පිරිසුදු කර නොමැත. මේ නිසා මලමුත්‍ර සහිත අපවිත්‍ර ජලය පිරි ඉතිරි පිටතට ගලා බසී.වැසිකිළිය පාවිච්චි කිරීම සඳහා ජනතාවට ගමන් කරීමට සිදුව ඇත්තේ ඒ අපවිත්‍ර, ජලය මතිනි. මෙය නගරයේ ජනතාවට ද තර්ජනයක් වී ඇත.පිළියන්දල නගරයේ තිබෙන මේ පොදු වැසිකිළි පද්ධතියේ අඩුපාඩු ඉතා ඉක්මනින් සම්පූර්ණ කිරීමට පියවර ගන්නා ලෙස ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305295</link>
    <topic>හොරෙන් ජර්මනියට පනින්න ගියඅයකු ඇපමත මුදා හරී</topic>
    <author>කොච්චිකඩේ විශේෂ – ඩී. මිහිදුකුල</author>
    <content>ව්‍යාජ ලේ්ඛන ඉදිරිපත් කර මස්කට් හරහා ජර්මනියට විදේශගතවීමට තැත් කිරීමේ දී මස්කට් බලධාරීන් විසින් මෙරටට පිටුවහල් කර එවීමෙන් පසු රක්‍ෂිත බන්ධනාගාර ගතව සිටි අයකු රු. 15000ක මුදල් ඇප හා ලක්ෂ 2ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. සී. අමරසිංහ මහතා නියෝග කෙළේ ය.ස.අ. 273 දරන ගුවන් යානයෙන් 2013.05.04 දින මස්කට් සිට සැකකරු මෙරටට පිටුවහල් කර එවීමෙන් පසු කටුනායක ගුවන් තොටුපළේ දී අපරාධ පරීක්‍ෂණ දෙපාර්තමේන්තුවේ නිලධාරීන් විසින් අත්අඩංගුවට ගෙන අධිකරණයට ඉදිරිපත් කර තිබුණි.වත්තල ප්‍රදේ්ශයේ කුමාර නැමැති අයකු ගමන් බලපත්‍රයට ව්‍යාජ වීසාව ඇතුළත් කර විදේශ ගතවීමට උපදෙස් දුන් බව පරීක්‍ෂණවලදී අනාවරණය වී ඇත.ව්‍යාජ වීසාවක් උපයෝගී කරගෙන විදේ්ශ ගතවීමට තැත් කෙළේ යැයි සැකකරුට එරෙහිව අපරාධ පරීක්‍ෂණ දෙපාර්තමේන්තුව චෝදනා ගොනු කර තිබුණි.සැකකරුට විදේ්ශ ගමන් තහනම් කර මාසයේ තුන් වැනි ඉරුදින පෙ.ව. 9.12 ත් අතර අපරාධ පරීක්‍ෂණ දෙපාර්තමේන්තුවේ කටුනායක ගුවන්තොටුපළ ඒකකයට වාර්තා කරන ලෙස ද නියම කර තිබුණි.සැකකරු වෙනුවෙන් ජ්‍යෙෂ්ඨ නීතිඥ ශ්‍රීලාල් ප්‍රනාන්දු මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305296</link>
    <topic>තුම්බෝවිල ආදාහනාගාරය අක්‍රීයයි</topic>
    <author>කැස්බෑව සංචාරක – ධර්මසිරි සුරවීර</author>
    <content>තුම්බෝවිල ආදාහනාගාරය සති කිහිපයක සිටම අක්‍රීයව පවතින බව ප්‍රදේශයේ ජනතාව පවසති.මේ හේතුවෙන් තුම්බෝවිල පිළියන්දල හා ඒ අවට ගම් ප්‍රදේශවල ජනතාවට මළසිරුරු ආදාහනය සඳහා කැස්බෑව, බටකැත්තර, ඇරැව්වල ප්‍රදේශවලට රැගෙන යෑමට සිදුව ඇතැයි ඔව්හු කීහ.මේ නිසා ජනතාව දැඩි අසීරුතාවට පත්වන බව ද ඔවුන් පෙන්වා දුන්හ.ඒ නිසා දැනට අක්‍රීයව පවතින තුම්බෝවිල ආදාහනාගාරය කඩිනමින් යථා තත්ත්වයට පත්කර දෙන ලෙස ඔව්හු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305297</link>
    <topic>බදුරලිය රෝහලෙන් උදේ කෑම</topic>
    <author>බදුරලිය සමූහ – රත්නසිරි ගමඇතිගේ</author>
    <content>බදුරලිය රෝහලේ සෑම සිකුරාදා දිනකම පැවැත්වෙන වෛද්‍ය සායනයේදී ප්‍රතිකාර ලබාගැනීමට පැමිණෙන රෝගීන්ට උදෑසන ආහාර වේල සැපයීමට ප්‍රදේශයේ පරිත්‍යාගශීලී ජනතාව ඉදිරිපත්ව සිටී.මෙම සායනය සඳහා තුන්සීයකට ආසන්න පිරිසක් සහභාගි වන අතර ඔවුන් සඳහා කඩල, කව්පි, මුං ඇට, ඉඳීආප්ප වැනි ආහාර වේලක් පිරිනැමේ. මෙම සද්කාර්යයට දායක වීමට බොහෝ පිරිසක් තුළ ඇත්තේ දැඩි උනන්දුවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=r1305298</link>
    <topic>පානදුර ඩෙංගු-මී උණ-සරම්පපැතිරෙයි</topic>
    <author>වාද්දුව සමූහ – එස්. ආර්. පියදාස</author>
    <content>ගෙවී ගිය මාස හතරක කාලය තුළදී පානදුර සෞඛ්‍ය වෛද්‍ය නිලධාරි බල ප්‍රදේශයේ ඩෙංගු රෝගීන් 174 දෙනෙක් හමුවී ඇතැයි පානදුර සෞඛ්‍ය වෛද්‍ය නිලධාරි කාර්යාලයීය ආරංචි මාර්ග පවසයි.එම වෛද්‍ය නිලධාරී බලප්‍රදේශයේ මහජන සෞඛ්‍ය පරීක්‍ෂක කොට්ඨාස දාහතරක මී උණ රෝගීන් 24 ක් සහ සරම්ප රෝගීන් 20 ක් හමුවී ඇති බව ද එම ආරංචි මාර්ගවලින් හෙළිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=s1305291</link>
    <topic>ශ්‍රී ලංකා ක්‍රිකට් දියුණුවට ජාතික සංවර්ධන කමිටුවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩාවේ දියුණුව උදෙසා ජාතික ක්‍රිකට් සංවර්ධන කමිටුවක් පත් කරයි. තීරණ ගැනීමේ හා ක්‍රියාවට නැංවීමේ වැඩි බලතල ප්‍රමාණයක් හිමිවන මෙම කමිටුවේ සභාපති ලෙස වත්මන් ක්‍රිකට් සභාපති ජයන්ත ධර්මදාස මහතා කටයුතු කරයි.ශ්‍රී ලංකා ක්‍රිකට් ලේකම්, උප ලේකම්, උප සභාපතිවරුන් දෙදෙනා, භාන්ඩාගාරික හා උප භාන්ඩාගාරික ජාතික ක්‍රිකට් සංවර්ධන කමිටුවේ සෙසු සාමාජික‍යෝ වෙති.එයට අමතරව ක්‍රීඩා සමාජ, දිස්ත්‍රික් සංගම්වලින්ද වෙළඳ සේවා හා රාජ්‍ය සේවා සංගම් නියෝජිතයන් කිහිපදෙනෙකුද ජාතික ක්‍රිකට් සංවර්ධන කමිටුවට ඇතුළත් වෙති. මෙයට කලින් කේ.මතිවානන් මහතාගේ සභාපතිත්වයෙන් යුත් පාසල් හා දිස්ත්‍රික් ක්‍රිකට් සංවර්ධන කමිටුව වෙනුවට අලුතින් නම්කළ ජාතික ක්‍රිකට් සංවර්ධන කමිටුව ක්‍රියාත්මක වේ. මේ මගින් ක්‍රිකට් සංවර්ධනයට අදාල ජාතික සැලසුම් ගණනාවක් ක්‍රියාවට නැගීම අරමුණ වී ඇත.ජාතික ක්‍රිකට් සංවර්ධන කමිටුව උතුරු-නැ‍ඟෙනහිර ප්‍රදේශවල පාසල් 100කට උසස් ප්‍රමිතියෙන් යුත් පුහුණු පැති විකට් 100ක් ලබාදීමට මුලිකව සැලසුම්කොට ඇත. එම පාසල් 100ට ක්‍රිකට් උපකරණ ලබාදීමටද බලාපොරොත්තු වේ. එම පාසල්වලට ක්‍රිකට් පුහුණුකරුවන්ගේ සේවය ලබාදීමටද කඩිනමින් කටයුතු කෙරේ. දශක තුනක ත්‍රස්තවාදී ක්‍රියා හේතුවෙන් මුළුමනින්ම බිඳ වැටී තිබුණු උතුරු-නැ‍ඟෙනහිර ක්‍රිකට් ක්‍රීඩාව කඩිනමින් නඟා සිටුවීමේ ක්‍රියා මාර්ග රැසක් ජාතික ක්‍රිකට් සංවර්ධන කමිටුව හරහා ක්‍රියාත්මක කිරීමට අදහස් කොට ඇත.එමෙන්ම ක්‍රීඩාපිටි ඇති ක්‍රීඩා සමාජවල යටිතල පහසුකම් නැංවීමටද මුදල් වෙන්කොට ඇත. පළමු පෙළ ක්‍රිකට් තරගාවලියට එක්ව ඇති ක්‍රීඩා සමාජවල ක්‍රීඩාංගණවලට හොඳ මට්ටමේ තණතිල්ලක් ඉදිකර දීමට එමගින් අපේක්ෂා කෙරේ. පසුගිය කාලයේ අන්තර් ක්‍රීඩා සමාජ තරගාවලියේදී තණතිලි නියම තත්ත්වයෙන් ඉදිකොට නොතිබීම නිසා තරග අවලංගු කිරීමේ අවස්ථා කිහිපයක්ම වාර්තා විය. ජාතික ක්‍රිකට් සංවර්ධන කමිටුවට අවශ්‍ය අරමුදල් විදෙස් රටවල සිටින ශ්‍රී ලංකිකයන් මගින් රැස් කිරීමේ ක්‍රියා මාර්ගයක්ද ආරම්භ කොට ඇත.එංගලන්තයේ පදිංචි හිටපු ශ්‍රී ලංකා ක්‍රිකට් ක්‍රීඩකයන්ගේ ක්‍රීඩා සමාජයකින් හා ඔස්ට්‍රේලියාවේ එවැනි ක්‍රීඩා සමාජ 3කින් මුදල් ලබාගැනීමට කටයුතු සැලසුම් කොට ඇත. එම ක්‍රීඩා සමාජ හා ජාතික ක්‍රිකට් සංවර්ධන කමිටුව අවබෝධතා ගිවිසුම් 3ක්ද අස්සන් කොට තිබේ.ඉදිරි මාසයේදී බංග්ලාදේශයේ හා ඩුබායි රාජ්‍යයේ සිටින ශ්‍රී ලංකා ක්‍රිකට් ක්‍රීඩකයන්ගේ සමාජ 2ක් සමග ද අව‍බෝධතා ගිවිසුම් අස්සන් කිරීමට බලාපොරොත්තු වේ. චැම්පියන් කුසලාන ක්‍රිකට් තරගාවලිය පැවැත්වෙන අතරතුර කාලයේදී ශ්‍රී ලංකා ක්‍රිකට් ක්‍රීඩකයන් සහභාගීවන විශේෂ උත්සවයක් හරහාද අරමුදල් රැස් කිරීමට එංගලන්තයේ සිටින හිටපු ශ්‍රී ලංකා ක්‍රිකට් ක්‍රීඩකයන්ගේ සංගමයක් කටයුතු යොදා ඇත. එම අරමුදල් රැස්කිරීමේ විශේෂ උත්සවය ජුනි 15දා ලන්ඩන්හිදී පැවැත්වෙන බව වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=s1305292</link>
    <topic>චැම්පියන්ස් කුසලාන අවසන් වටයට යෑම බොහෝ දුර ගමනක්</topic>
    <author/>
    <content>“අපි සියළු දෙනාම වෘත්තීය ක්‍රිකට් ක්‍රීඩකයෝ. නමුත් සමහරුන් තුළ පොඩි සැකයක් ඇති වී තියෙනවා. ඔවුන් කියනවා ක්‍රීඩකයන් හිටියේ ඉන්දියාවේ..ඒ නිසා ඔවුන්ට මේ තරගාවලිය සඳහා හොඳ සූදානමක් ලබා ගත්තේ නැහැ කියලා. නමුත් මා එය ප්‍රතික්ෂේප කරනවා. හේතුව, අපි වෘත්තීය ක්‍රීඩකයන් නිසායි. මෙවැනි තරගාවලියකට හැඩගැසෙන්න අපට පුළුවනි.”ශ්‍රී ලංකා නායක ඇන්ජලෝ මැතිව්ස් ඊයේ බර්මිංහැම්හිදී පැවැති මාධ්‍ය සාකච්ඡාවේදී එසේ ප්‍රකාශ කළේය. “පෞද්ගලිකව මෙන්ම කණ්ඩායමක් වශයෙනුත් මේ තරගාවලිය ඉතා විශාල එකකි. තනි තනිව මෙන්ම කණ්ඩායමක් ලෙසිනුත් අපි හොඳින් සූදානම් බව මා සිතනවා” මැතිව්ස් කීවේය.තරගාවලියේ ශ්‍රී ලංකාව අයත්ව සිටින කොටස පිළිබඳව ඔබ පසුතැවෙනවාද? ඔස්ට්‍රේලියාව හා එංගලන්තයද සිටින එම කොටස අමාරු එකක් නේද?“එහෙමත් නැහැ. ඇත්තටම ඔස්ට්‍රේලියාව හා නවසිලන්තය (ඔවුන්ද මේ කොටසට අයත්ව සිටී) විශේෂයෙන් එංගලන්තයේ දේශගුණික තත්ත්වයන්ට හොඳට පුරුදුයි. ඊටත්, අළුත් පන්දු දෙකක් යොදා ගන්නා නිසා තරගය ලෙහෙසි නැහැ. නමුත් අපේ ක්‍රීඩකයන් ඒ අභියෝගයට සූදානම් බව මා සිතනවා.තරගාවලියේ ගොඩක් දුර යන්න නම් අපට මුණගැසෙන සෑම කණ්ඩායමක්ම අප පරාජය කළ යුතුයි.”“මේ අවස්ථාවේ අපේ ප්‍රධාන අරමුණ අවසන් පූර්ව වටයට පිවිසීමට උත්සාහ කිරීමයි. නමුත් ඊට තව බොහෝ දුරක් තියෙනවා. එක් එක් තරගය ගෙන එය ජයග්‍රහණය කිරීම අපේ වෑයමයි.”පසුගිය මාස කිහිපය තුළ කණ්ඩායම නොයෙකුත් දේශගුණික තත්ත්වයන් යටතේ ක්‍රීඩා කර ඇති බවත් එංගලන්ත පරිසරයට හුරු වීම අපට තියෙන ලොකුම අභියෝගය බව තමාගේ හැඟීම බවත් මැතිව්ස් කියා සිටියේය. “ග්‍රීෂ්ම සෘතුව මුලදී සැමවිටම පරිසරය තෙත සහිතයි. පන්දුව වේගවත් වේවි..දෝලනය වේවි.”පිතිකරුවන්ට තිබෙන ප්‍රධානතම අභියෝගය එය බවත් ශ්‍රී ලංකා පන්දු යවන්නන්ට එවැනි පන්දු යැවීමේ හැකියාව ඇති බවත් ශ්‍රී ලංකා නායකයා කීවේය. “අපට වේගය නැහැ. නමුත් මෙවැනි දේශගුණික තත්ත්වයන් යටතේ කළ යුත්තේ කුමක්දැයි අප දන්නවා. ලසිත් මාලිංග හා තිසර පෙරේරා වැනි පන්දු යවන්නන් මෙවැනි තත්ත්වයන් යටතේ පන්දු යැවීමට දක්ෂයි. සාර්ථක දඟ පන්දු යවන්නන් යුගලයක්ද අපට සිටිනවා” ඇන්ජලෝ මැතිව්ස් වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=s1305293</link>
    <topic>2019 ලෝක කුසලාන ක්‍රිකට් තරගාවලියඑංගලන්තයේදී</topic>
    <author/>
    <content>2019 ලෝක කුසලාන ක්‍රිකට් තරගාවලිය එංගලන්තයේ හා වේල්සයේ පැවැත්වීමේ සත්කාරක එකඟතාවට ජගත් ක්‍රිකට් කවුන්සලය (අයි.සී.සී.) හා එංගලන්ත ක්‍රිකට් මණ්ඩලය අස්සන් කර තිබේ.2019 වසරේ ජූනි මාසය පුරා ක්‍රීඩාංගණ 10ක තරගාවලිය පැවැත්වෙනු ඇති අතර දැනට තිබෙන තත්ත්වය අනුව මීට කණ්ඩායම් 10ක් සහභාගි වනු ඇත.“මේ එකඟතාවට අස්සන් කිරීම නිසා ලෝක කුසලාන තරග පැවැත්වීමට කැමැත්තක් දක්වන ක්‍රීඩාංගණ සමග ගිවිසුම්වලට එළැඹීමට එංගලන්ත ක්‍රිකට් මණ්ඩලයට අවස්ථාව ලැබෙනවා” යැයි එම මණ්ඩලයේ ප්‍රධාන විධායක ඩේවිඩ් කොලියර් ප්‍රකාශ කළේය.තරගාවලි අධ්‍යක්ෂ ස්ටීව් එල්වර්තිගේ නායකත්වයෙන් යුත් 2013 චැම්පියන්ස් කුසලාන සංවිධායක කණ්ඩායම ජූනි 23 වැනිදා එම තරගාවලිය අවසන් වූ වහාම 2019 ලෝක කුසලාන තරගාවලියට සහභාගි වීමේ වැඩ කටයුතු ආරම්භ කරනු ඇතැයිද කොලියර් පැවසීය.එංගලන්තය 1999 ලෝක කුසලානයට සත්කාරකත්වය දැරුවද ඔවුන්ගේ කණ්ඩායම මූලික වටයේදීම තරගාවලියෙන් ඉවතට වීසි විය. 2004 චැම්පියන්ස් කුසලාන හා 2009 දෙවැනි විස්සයි 20 ලෝක කුසලාන තරගාවලි පැවැත්වුනේද එංගලන්තයේය.ලෝක කුසලාන තරග ලබා ගැනීම පිණිස අවම වශයෙන් ක්‍රිකට් සමාජ 11ක් උත්සාහ කරනු ඇතැයි අපේක්ෂා කෙරේ. එම්.සී.සී., සරේ, නොටිංහැම්ෂයර්, වොර්ක්ෂයර්, හැම්ප්ෂයර්, ඩර්හම්, ලැන්කෂයර්, යෝක්ෂයර්, ග්ලැමර්ගන්, ග්ලොසෙස්ටර්ෂයර් හා සමර්සෙට් එම සමාජ වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=s1305294</link>
    <topic>ෂරපෝවා දෙවැනි වටයට</topic>
    <author/>
    <content>වසරේ විශිෂ්ටතම ග්‍රෑන්ඩ් ස්ලෑම් ටෙනිස් ශූරතාවලියක් වන ප්‍රංශ විවෘත ටෙනිස් ශූරතාවලියේ කාන්තා තරග ඉසව්වේ දෙවැනි වටයට සුදුසුකම් ලැබීමට සුපිරි ක්‍රීඩිකා රුසියාවේ මරියා ෂරපෝවා සමත්වූවාය.පසුගිය වසරේ ශූරිය වන ෂරපෝවාට දෙවැනි වටයට දොරටු විවර වූයේ තායිවානයේ ෂීසූ වීට එරෙහිව ලකුණු 6-2ක් සහ 6-1ක පහසු ජයක් වාර්තා කිරීමේ හේතුවෙනි. මිනිත්තු 54කට සීමා වූ මේ තරගයේ දී ෂරපෝවා සිය සුපුරුදු ක්‍රීඩා රටාව ඉහළින්ම පෙන්නුම් කළ බව විචාරකයන්ගේ අදහසය.මේ වනවිට කාන්තා ටෙනිස් ශ්‍රේණිගත කිරීම්වල දෙවැනි තැන පසුවන ඇය මෙවර ප්‍රංශ විවෘත ටෙනිස් තරගාවලියේ දී කැපී පෙනෙන දස්කම් දක්වනු ඇතැයි විචාරකයන් දැනටමත් අනාවැකි පළ කරති. මේ අතර සෙසු තරගවලදී ලී නා, ස්වෙට්ලානා කුසනෙට්සෝවා සහ ෆ්‍රැන්සිස්කා චියාවොනේ ද දෙවැනි වටයට සුදුසුකම් ලබා සිටිති. ලී නා 2011 වසරේ ප්‍රංශ ටෙනිස් කිරුළ දිනූ අතර ස්වෙට්ලානා 2009 වසරේදිත්, ෆ්‍රැන්සිස්කා 2010 වසරේදිත් ප්‍රංශ ටෙනිස් කිරුළට හිමිකම් කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=s1305295</link>
    <topic>වසර 7කට පසුව අන්තර් සංගම් නෙට්බෝල් තරගාවලිය කුරුණෑගල දී</topic>
    <author>ප්‍රින්ස් ගුණසේකර</author>
    <content>වසර 7කට පසු අන්තර් සංගම් නෙට්බෝල් තරගාවලිය පැවැත්වීමට ශ්‍රී ලංකා නෙට්බෝල් සම්මේලනය පියවර ගෙන ඇත. එම අන්තර් සංගම් නෙට්බෝල් තරගාවලිය ජුනි 1 හා 2 දිනවල කුරුණෑගල වෙළගෙදර ක්‍රීඩාංගණයේ දී පැවැත්වේ.අන්තර් සංගම් නෙට්බෝල් තරගාවලියට මෙවර කාන්තා-පිරිමි දෙපාර්ශවයම සහභාගීවන මිශ්‍ර තරගද එක්කොට තිබීම විශේෂත්වයකි.ශ්‍රී ලංකා නෙට්බෝල් සම්මේලනය යටතේ සංගම් 35ක් ලියාපදිංචිවී තිබුණද මේ තරගාවලිය නියෝජනය කරනුයේ සංගම් 27ක නෙට්බෝල් කණ්ඩායම් පමණි. අන්තර් සංගම් නෙට්බෝල් තරගාවලියට සහභාගී නොවන නෙට්බෝල් සංගම් හතේ ක්‍රියාකාරිත්වයේ ප්‍රශ්න සහගත තත්ත්වය මෙයට බලපෑ ඇතැයි වාර්තා වේ.නෙට්බෝල් සම්මේලනය මෙයට පෙර සංවිධානය කළ අන්තර් ක්‍රීඩා සමාජ වනිතා වාසනා නෙට්බෝල් තරගාවලියටද ගම්පහ සහ මාතලේ දිස්ත්‍රික්කවලින් කණ්ඩායම් සහභාගී නොවුහ. නෙට්බෝල් සම්මේලනය තුළ ලියාපදිංචියට පමණක් සීමාවී තරගාවලිය සංවිධානය නොකරන හා තරගවලට සම්බන්ධ නොවන දිස්ත්‍රික් සංගම්වල අක්‍රීය නිලධාරී මණ්ඩල හේතුවෙන් ක්‍රීඩිකාවන්ට විශාල අසාධාරණයක් සිදුවන බව ප්‍රවීණයෝ පෙන්වා දෙති.මෙවර පැවැත්වෙන අන්තර් සංගම් නෙට්බෝල් තරගාවලියට ජාතික මට්ටමේ ක්‍රීඩිකාවන් ද සහභාගී වේ. ඉදිරියේදී ජාතික නෙට්බෝල් සංචිතය නැවැත ආරම්භ කරන හෙයින් මෙම තරගාවලිය ක්‍රීඩිකාවන්ට ඉතා වැදගත් බව නෙට්බෝල් සම්මේලනයේ ප්‍රකාශිකාවක් පැවැසුවාය.‍අන්තර් සංගම් නෙට්බෝල් තරගාවලියට එක්වන කණ්ඩායම් 27 කාණ්ඩ 4ක් යටතේ ලීග් ක්‍රමයට තරග කොට අර්ධ අවසන් පූර්ව තරගයේ සිට පිළිමළුන් පිටු දැකීමේ ක්‍රමයට පවත්වයි.අවසන් මහා තරගයේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා සහභාගී වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=s1305296</link>
    <topic>මධ්‍යම පළාත් පාසල් නෙට්බෝල්පළමු කොටසේ ශූරතාව මාතලේට</topic>
    <author>අසෝක හිඳගොඩ මාතලේ දිසා වි‍ශේෂ</author>
    <content>පාසල් නෙට්බෝල් සංගමය මෙහෙයවූ මයිලෝ කුසලාන සමස්ත ලංකා පාසල් නෙට්බෝල් තරගාවලියේ මධ්‍යම පළාත් තරග ඉසව්වේ අවුරුදු 18න් පහළ 'ඒ' කාණ්ඩයේ ශූරතාව දිනා ගැනීමට මාතලේ ශ්‍රී සංඝමිත්තා බාලිකාවෝ සමත්වූහ. සිසුන් දහසකට වැඩි පාසල් සඳහා වූ අවුරුදු 18න් පහළ 'ඒ' කාණ්ඩයේ සෙසු ශූරතා මාතලේ විජයපාල මහ විද්‍යාලය සහ ගම්පොළ සාන්ත ජෝශප් බාලිකා විදුහල දිනා ගත්හ.මධ්‍යම පළාතේ මාතලේ, නුවරඑළිය දිස්ත්‍රික්ක සහ මහනුවර දිසාවේ ගම්පොළ, කටුගස්තොට හා වත්තේගම අධ්‍යාපන කලාප නියෝජනය කරමින් පාසල් කණ්ඩායම් 66ක සහභාගිත්වයෙන් මාතලේ ශ්‍රී සංඝමිත්තා බාලිකා විදුහල් ක්‍රීඩාංගණයේ පසුගියදා පැවැති මේ තරගාවලියේ අවුරුදු 18න් පහළ 'බී' කාණ්ඩයේ ශූරතාව සහ අවුරුදු 16න් පහළ අනුශූරතාව දිනා ගැනීමට බණ්ඩාරපොළ මහ විද්‍යාලය සමත්විය.සිසුන් දහසකට අඩු පාසල් සඳහා වන 'බී' කාණ්ඩය යටතේ තරග වැදුණු ගම්පොළ බෞද්ධ කාන්තා විදුහල මෙවර වයස් සීමා ශූරතා ‍2ක් හා අනුශූරතාවක් දිනා ගනිමින් වැඩි දස්කම් දැක්වීමට සමත්විය. 'ඒ' කාණ්ඩයේ අවුරුදු 14න් පහළ ශූරතාව ගම්පොළ සාන්ත ජෝශප් බාලිකාවන්ටත්, 16න් පහළ ශූරතාව මාතලේ විජයපාල මහ විද්‍යාලයටත් හිමිවිය. ගම්පොළ බෞද්ධ කාන්තා විදුහල 'බී' කාණ්ඩයේ අවුරුදු 14න් පහළ සහ 16න් පහළ ශූරතා අත්කර ගත්තේය. අවුරුදු 18න් පහළ අනුශූරතාව ද ඔවුන්ට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=f1305291</link>
    <topic>එජාපය නොදුන් රැකියා අපි දුන්නා</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන හා සමාජ තත්ත්වය පිළිබඳව හා විවිධ සමාජ කරුණු පිළිබඳව ආණ්ඩුව වෙත එල්ලවන චෝදනා පිළිබඳව පාර්ලිමේන්තු මන්ත්‍රී ශෙහාන් සේමසිංහ මහතා සමඟ සිදුකළ සාකච්ඡාවකි මේ.* රට තුළ අස්ථාවර වාතාවරණයක් ඇතිකිරීමටත් එමඟින් රටට එරෙහි බලවේග ශක්තිමත් කරන බවට ආණ්ඩු පක්‍ෂය විපක්‍ෂයට චෝදනා එල්ල කරනවා. මේ චෝදනාවලට තිබෙන්නේ මොන වගේ පදනමක්ද?ඔව්, විපක්‍ෂය අද උත්සාහ කරන්නේ රට තුළ අර්බුදකාරී තත්ත්වයක් ඇතිකර එමඟින් තමන්ගේ දේශපාලන න්‍යාය පත්‍ර සාර්ථක කර ගැනීමට. ඒ සඳහා විශාල උත්සාහයක් තිබෙනවා. ඔවුන්ට අවශ්‍ය වෙලා තිබෙන්නේ කුමන හෝ පදනමක් ඇතිකර ජනතා බලයක් ඇතැයි කෘත්‍රිමව මවා පා එමඟින් තම අරමුණු සාර්ථක කර ගැනීමයි. එහෙත් මේ උත්සාහය පිළිගැනීමට මෙරට ජනතාව කිසිසේත්ම සූදානම් නැහැ.* ඔබට ඒ පිළිබඳව ඉදිරිපත් කළ හැකි සාධක හා උදාහරණ තිබෙනවාද?ඒ ගැන අමුතුවෙන් කියන්න දෙයක් නැහැ. පසුගිය දිනවල තිබූ වර්ජනයේදී එය මනා ලෙස තහවුරු වුණා. මේ අය ලොකු සද්දයක් එක්ක තමයි මේ වර්ජනය කැඳෙව්වේ. ඒත් අන්තිමේදී නටපු තොවිලෙකුත් නැති බෙරේ පලුවකුත් නැති තත්ත්වයකුයි ඇතිවුණේ. වැඩ කරන ජනතාවගෙන් කිහිපදෙනෙක්වත් මේ වර්ජනයට සම්බන්ධ කර ගැනීමට ජනතා විමුක්ති පෙරමුණටත් එහි වෘත්තීය සමිතිවලටත් බැරි වුණා.මේ සියල්ල මඟින් අපට තහවුරු වෙන එකම කරුණ වන්නේ විපක්‍ෂය කිසිවකු අතර පදනමක් නොමැති බවයි.මේ ආණ්ඩුව ජනතාව වෙනුවෙන් හැම අංශයකින්ම විශාල කාර්ය භාරයක් ඉටුකර තිබෙනවා. නගර සංවර්ධනය පමණක් නොවෙයි ග්‍රාමීය ප්‍රදේශ සංවර්ධනයටත් සැලැසුම් සහගතව කටයුතු කර තිබෙනවා. මේ හැම කරුණක් නිසාම ජනතාව විශාල කැමැත්තකින් හා බැඳීමකින් සිටින්නේ. ඒ නිසා ජනතා කැමැත්ත හා මනාපය අපට තිබෙනකම් ජනාධිපතිතුමා හෝ ආණ්ඩුව පරාජය කිරීමට කිසිවකුට පුළුවන්කමක් නැහැ.* ඔබ උත්සාහ කරන්නේ විදුලි බිල ඉහළ යාමත් අත්‍යවශ්‍ය භාණ්ඩ මිල ඉහළ යාමත් සාධාරණීයකරණය කිරීමට ද?කිසිසේත්ම නැහැ. විදුලි බිල ඉහළ යාම හෝ වෙනත් මිල ඉහළ යාම් හොඳයි කියලා අනුමත කරන්න බැහැ. ඒත් අප නිතරම යථාර්ථය අවබෝධ කරගෙන කටයුතු කළ යුතුයි.ජනතාවගේ පැත්තෙන් බලා කටයුතු කරන ආණ්ඩුවක් විදිහට කිසිදු විටෙක කැමැත්තෙන්, බඩු මිල හෝ අත්‍යවශ්‍ය භාණ්ඩයක මිල ගණන් ඉහළ දමන්නේ නැහැ. ඒත් එක්තරා මොහොතක් එනවා අපට යථාර්ථයට මුහුණ දීමට සිදුවන. එවැනි මොහොතකදී ජනතාවට සිදුවන අපහසුතා අවම වෙන විදිහට යම්කිසි මිල ඉහළ යාමක් ඇතිකිරීමට සිදු වෙනවා. අද විදුලිය මිල ඉහළ යාමේදී පවා ආණ්ඩුව විශාල සහන ප්‍රමාණයක් ලබා දී තිබෙනවා.මෙතැනදී ජනාධිපතිතුමා ඉතාමත් සානුකම්පිත ලෙස බිම් මට්ටමේ ජනතාව දෙස බලා කටයුතු කිරීමක් සිදු කළා.ඒකක හැටට අඩුවෙන් විදුලිය පාවිච්චි කරන සාමාන්‍ය ජනතාවට කිසිදු විදුලි බිල වැඩිවීමක් සිදුවන්නේ නැහැ. මේ හැම දෙයක්ම ජනාධිපතිතුමා සිදුකරන්නේ ජනතාව පිළිබඳ අවධානයෙන් යුතුවයි.ඒත් ආණ්ඩුවකට හැම වෙලාවෙම එක පැත්තක් ගැන විතරක් බලා වැඩ කටයුතු කරන්න බැහැ. සියලු පාර්ශ්වයන් ගැන හොඳ අවධානයක් හා අවබෝධයක් තිබිය යුතුයි. විදුලි බිල වැඩි කිරීම වුණත් එහෙමයි රජයකට බැහැ විදුලිබල මණ්ඩලය වගේ ආයතනයක් ඇදවැටීමට ඉඩ දීමට. එහිදී සිදුවිය යුත්තේ ආයතනයත් පාරිභෝගිකයත් යන දෙපාර්ශ්වයම ආරක්‍ෂා කර ගැනීමයි. ඒත් මේ තත්ත්වය ගැන විපක්‍ෂය කටයුතු කරන්නේ ඉතාමත් වැරැදි විදිහටයි. ඔවුන් උත්සාහ කරන්නේ කුමක් හෝ බොරුවක් හා වංචාවක් කර තම තමන්ගේ දේශපාලන අරමුණු හා න්‍යාය පත්‍ර ඉදිරියට ගැනීමයි.* පළාත් සභා බලතල පිළිබඳව අද විවිධ මතවාද පළවෙනවා. මේ මතවාද ගැන තරුණ දේශපාලනඥයකු විදිහට ඔබේ අදහස පැහැදිලි කළ හැකිද?පළාත් සභාවල දැනට ක්‍රියාත්මක බලතල තවදුරටත් ක්‍රියාත්මක වීම මඟින් කිසිදු හානියක් සිදුවෙන්නේ නැහැ. කිසිදු පළාත් සභාවක් ඉල්ලා නැහැ ඉඩම් බලතල හෝ පොලිස් බලතලමේ තත්ත්වය තුළ පළාත් සභා මට්ටමින් ගම්බද පළාත්වලට විශාල සේවයක් ඉටුකිරීමට පුළුවන්කම තිබෙනවා. පළාත් මට්ටමින් ඉටුකළ සේවාවන් රැසක් තිබෙනවා. ඉතින් පළාත් සභා ක්‍රමය ගැන එල්ලවන විවිධ මත ගැන තවදුරටත් විමර්ශනය කිරීම තමයි සිදුවිය යුත්තේ.මේ මොහොතේදී සිදුවිය යුත්තේ සමාජ සහජීවනය හා අවබෝධයක් ඇතිව ජීවත්වීමට අවශ්‍ය පසුබිම සකස් කිරීමයි. ක්‍රමය කුමක් වුවත් සමාජ සහජීවනය ඇතිවීම තමයි විය යුත්තේ. එමඟින් පමණයි අපට රටේ අභිවෘද්ධිය ඇතිකිරීමට පුළුවන්කම ලැබෙන්නේ.* උපාධිධාරීන් ඇතුළු සෙසු පිරිස් වෙත රැකියා ලබාදීමේ දී දේශපාලන පක්‍ෂපාතිකම් පිළිබඳව සලකා බලන බවට චෝදනාවක් එල්ල වෙනවා. මේ චෝදනා පිළිබඳව ඔබේ අදහස මොන වගේද?මේ චෝදනාව පිළිබඳව අපට සිනහවීම හැර දෙයක් කිරීමට නැහැ. රැකියා ලබාදීමේදී මේ ආණ්ඩුව කිසිම මොහොතක දේශපාලන භේද, දේශපාලන මතවාද මොනවාද කියලා සලකා බැලුවේ නැහැ. අප එකම දේ විදිහට සලකා බලන්නේ අධ්‍යාපන සුදුසුකම් විතරයි. ජනාධිපතිතුමා උපදෙස් ලබා දී ඇත්තේ රජයේ රැකියා ලබාදීමේදී අධ්‍යාපන සුදුසුකම් පිළිබඳව පමණයි සලකා බලන්නේ. මේක අතිශයෝක්තියෙන් කියන දෙයක් නොවෙයි. ඕනෑම කෙනෙකුට ස්වාධීනව සලකා බලා මෙහි ඇත්ත නැත්ත හොයා බලන්න පුළුවන්.මේ විදිහේ මතවාද පළකරන්නේ කවුද කියලා බැලුවාම පෙනෙනවා මේ කතාවලට මූලික වෙලා ඉන්නේ එක්සත් ජාතික පක්‍ෂය කියලා. මේ අයත් අවුරුදු දෙකහමාරක් ආණ්ඩු කළා. ඒත් එදා කිසිවකුට මේ අය එක් රජයේ රැකියාවක් ලබා දුන්නේ නැහැ. මේ අය තමයි අද රජයේ රැකියා ලබාදීම ගැන ද්වේෂයෙන් හා වෛරයෙන් කතා කරන්නේ.එදා එක්සත් ජාතික පක්‍ෂය මේ සියල්ල අමතක කර සුදනන් විදිහට කටයුතු කිරීම ගැන පුදුමත් හිතෙනවා.අපට පාක්‍ෂිකයෝ කියන්නේ පාක්‍ෂිකයෝ ගැන නොසලකා ස්වාධීනව රැකියා ලබාදෙනවා කියලා. මේ විදිහේ වැදගත් පිළිවෙතක කටයුතු කරන ආණ්ඩුවකට තමයි මේ විදිහේ චෝදනා එල්ල කරන්නේ.* මේ විදිහට රැකියා ලබා දුන් පිරිස් රජයේ දේශපාලන අවශ්‍යතා සඳහා යොදාගන්නා බවට චෝදනාවක් එල්ල වෙනවා. මේ ගැන ඔබේ මතය පැහැදිලි කළ හැකිද?නැහැ. මේ චෝදනාව සම්පූර්ණයෙන්ම වැරැදියි. ආණ්ඩුව කිසිදු රැකියාලාභියකුව දේශපාලන අවශ්‍යතා සපුරාලීමට යොදාගන්නේ නැහැ. අපට එහෙම බලහත්කාරයෙන් කිසිවකු යොදාගැනීමට අවශ්‍යතාවක් නැහැ.ඒත් ආණ්ඩුව අපහසුතාවට පත්වූ මොහොතක තමන්ට රැකියා අවස්ථා ලබා දුන් ආණ්ඩුවට කෘතගුණ සැලකීමට මේ අය ඉදිරිපත් වීම පුදුමයක් නොවෙයි. තමුන්ට උපකාරයක් කළ අයකුට ප්‍රතිඋපකාරයක් කිරීම මනුෂ්‍ය ස්වභාවයක් විදිහට හඳුන්වා දීමේ වරදක් නැහැ. එහෙම නැතිව කිසිදු බලහත්කාරකමක් හෝ බලපෑමක් සිදුවෙන්නේ නැහැ.* තරුණ දේශපාලනඥයකු විදිහට ඔබේ අනාගත බලාපොරොත්තු හා සැලැසුම් ගැන කෙටි පැහැදිලි කිරීමක් කළ හැකිද?තරුණ පරපුරට සේවාවක් ඉටුකිරීමත්, එම සේවාව සමස්ත සමාජයටම විසිරී යන විදිහට ඉටුකිරීමත් තමයි සිදුකළ යුත්තේ. ජනාධිපතිතුමා තරුණ පෙළ පිළිබඳව විශාල විශ්වාසයක් තබා තිබෙනවා. ඒ විශ්වාසය ඉදිරියටත් රැගෙන යාමත්, ඒ විශ්වාස තහවුරු කිරීමත් තමයි මගේ අරමුණ වෙලා තිබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=f1305292</link>
    <topic/>
    <author>සංවාද සටහන චතුරිකා ගමගේ ඡායාරූපය වාසිත පටබැඳීගේ</author>
    <content>වෙසක් උළෙල නිමිතිකොටගෙන ලේක් හවුස් ආයතනය වාර්ෂිකව පාඨකයන් වෙත තිළිණ කරන දිනමිණ වෙසක් කලාපය මෙවරද නිකුත් කර තිබේ. මේ, මෙවර වෙසක් කලාපය පිළිබඳ කොළඹ කොටුව ශ්‍රී සම්බුද්ධාලෝක විහාරවාසී, විතාරන්දෙණියේ මේධානන්දා හිමියන් සමඟ කළ සාකච්ඡාවකි.* දීර්ඝ ඉතිහාසයක් තිබෙන දිනමිණ වෙසක් කලාපය ඔබවහන්සේ දකින්නේ කුමන ආකාරයටද?අපේ රටේ නිදහස ලැබීමටත් පෙර සිට මාධ්‍ය කලාව තුළ විශාල පෙරළියක් කළ ආයතනයක් තමයි ලේක්හවුස් ආයතනය. නිදහස ලබා ගැනීම වෙනුවෙන් මාධ්‍ය ආයතනයක් ලෙස විශාල සේවයක් සිදු කර තිබෙනවා. ඇතැම් අය කියනවා මාධ්‍යයකට ආගමක්, ජාතියක් නැහැ කියලා. ඒත් එහෙම වෙන්න බැහැ. අපේ රටේ පැවැත්ම අරගෙන ආව ජාතිය තමයි සිංහල ජාතිය. ඒවගේම මේ සිංහල ජාතියට ආධ්‍යාත්මය ලබාදෙන්නේ බුදුදහම.ලේක් හවුස් ආයතනය මාධ්‍ය ආයතනයක් ලෙස මේ ජාතිය ආධ්‍යාත්මික ශක්තිය එකතු කර බුදු දහම ජනතාව අතරට ගෙනයාමට එදා සිට විශාල සේවයක් ඉටු කරනවා.ශ්‍රේෂ්ඨ යතිවරයන්ගේ, ලේඛකයන්ගේ, විද්වතුන්ගේ ලිපි සමඟින් වාර්ෂිකව ගෙන එන දිනමිණ වෙසක් කලාපය ඒ අතරින් සුවිශේෂයි. ලක්වාසී ජනතාවත්, ලෝකවාසී ජනතාවත් බුදුරජාණන් වහන්සේගේ උතුම් තෙමඟුල සමරන අවස්ථාවේදී දිනමිණ වෙසක් කලාපය ජනතාව අතරට තව තවත් ධර්ම ඥානය රැගෙන යනවා.* පැරැණි වෙසක් කලාපයක් සමඟ බලද්දී මෙවර වෙසක් කලාපයේ තිබෙන විශේෂත්වය කුමක්ද?දිනමිණ වෙසක් කලාපය අතීතයේ සිට නූතනයට එද්දී පැහැදිලි ගමනක් ඇවිත් තිබෙනවා. ඒ ගමනේ සන්ධිස්ථානයක් ලෙස මෙවර වෙසක් කලාපය හඳුන්වන්න පුළුවන්. පෙර සිට පැවත එන ශාස්ත්‍රීය ලේඛනත් ඇතුළත්ව, නූතන සමාජ අවශ්‍යතා හඳුනාගෙන මෙවර දිනමිණ වෙසක් කලාපය සකස් කර තිබෙනවා.කුරුණෑගල යුගයේ බස්වහර ගතහොත් එය කුරුණෑගල යුගයට ආවේණිකයි. කෝට්ටේ යුගයේ බස කෝට්ටේ යුගයට ආවේණිකයි.උදාහරණයක් ලෙස ගතහොත් සද්ධර්මරත්නාවලිය වැනි කෘතියක් අද ඉන්න ළමයෙකුට කියවලා එකවර තේරුම් ගන්න බැහැ. ඒවායෙහි තිබෙන්නේ වියත් වහරක්. මෙවර එළිදැක්වූ වෙසක් කලාපය තුළ මම දැක්ක දෙයක් තමයි, වියතුන්ට වියතුන්ගේ තැන ලබාදීලා තියෙනවා වගේම, නූතන ජන හදවත් තේරුම් අරගෙන වර්තමානයේ සිටින පාඨකයන්ට සරල, ඒවගේම ඉතා ම වැදගත් ලිපි ගණනාවක් මේ සඟරාවට ඇතුළත් කරලා තිබෙනවා. එනිසා මම හිතනවා මෙවර දිනමිණ වෙසක් කලාපය මෙතෙක් පළ කෙරුණු වෙසක් කලාප අතර සෑම පැතිකඩක්ම ආවරණය කෙරුණු විශිෂ්ට වෙසක් කලාපයක් කිලයා.* වර්තමානයේ තරුණ පිරිස නොමගට ගිහින් කියලා වැඩිහිටියන් චෝදනා කරනවා. මේ කාරණය ඔබවහන්සේ අර්ථකථනය කරන්නේ කුමන ආකාරයටද?තරුණ පරපුර නොමඟට යන්නේ හෝ තරුණ පරපුර ආගමික ක්‍රියාවලින් ඈත්වෙන්න හේතුවුණු පසුබිමක් තිබෙනවා. සමාජ, ආර්ථික වශයෙන් වගේ ම, අපේ රටේ ජාතික අධ්‍යාපනයක් සමඟ බැඳුණු අඩුපාඩුකම් නිසා තමයි තරුණ පිරිස ආගම ධර්මයෙන් ඈත්වෙලා තිබෙන්නේ.කෙසේවෙතත් වර්තමාන සමාජය ජනප්‍රිය කියන බුදු දහම තුළ ඉන්නවා. පසුගිය කාලේ බිහිවුණු විශිෂ්ට ධර්ම දේශකයන් වහන්සේලා වටා ලක්ෂ ගණනක් ජනතාව ඒකරාශි වීමෙන් අපට එය පැහැදිලි වුණා. ජනප්‍රිය බුදු දහම කියන්නේ අදට තේරෙන ධර්මයයි. මම හිතන්නේ අපි තරුණ පිරිස වැරැදියි කියනවාට වඩා ඔවුන්ට වැරැදුණු තැන කොතනද කියලා අවබෝධ කරගන්න ඕනා.බුදු බණ කියන්නේ වැඩිහිටි සමාජයට පමණක් ආරෝපණය වුණු දෙයක් නොවෙයි. බුදු බණ ළමා සමාජයටත්, තරුණ සමාජයටත්, වැඩිහිටි සමාජයටත් අවශ්‍යයි. ඒ වගේම විවිධ ක්‍ෂේත්‍රයන්හි කටයුතු කරන අයටත් බුදු දහම අවශ්‍යයයි. විද්‍යාව හදාරන අයෙකුට බුදුදහම විද්‍යාත්මක ඇසින් ලබා දෙන්න ඕනා.ඒ වගේම ළමයෙකුට අධ්‍යාපනයෙන් දැනුම අවබෝධය ලබාගෙන ඉදිරියට යන්නත් බුදුදහම වැදගත් වෙනවා. බුදු දහම නිවන පිණිසම තිබෙන දෙයක් කියලා පැත්තකට කරලා තියන්න එපා. නිවන කියන්නේ එදිනෙදා තමන්ගේ හදවතේ ඇතිවන නිවීම. ඒ නිවීම තිබුණොත් තමයි සදාකාලික සැනසීමකට යන්න පුළුවන්. ඒ නිසා තරුණ සමාජය වැරැදි නැහැ. අප තරුණ පරපුරට අවශ්‍ය මඟපෙන්වීම ලබාදිය යුතුයි.* එම කටයුත්ත වෙසක් කලාපය මඟින් කොයිතරම් දුට ඉෂ්ට කරලා තිබෙනවාද?තරුණ සමාජයට අවශ්‍ය විශාල දහම් ලිපි මාලාවක් මෙවර දිනමිණ වෙසක් කලාපයෙන් පාඨකයන්ට ලබා දී තිබෙනවා. කාලීන වශයෙන් හැමදෙයක්ම වෙනස් විය යුතුයි. ඒත් ඇතැම් අය ඒකට ඒතරම් කැමති නැහැ. වෙනස් වෙනවා කිව්වහම ඒක දරාගන්න බැරි පිරිසකුත් ඉන්නවා.බුදුරජාණන් වහන්සේ සිද්ධාර්ථ ගෞතම ලෙස සිටියදී වෙනස්වීම දැක්කා. උන් වහන්සේ වියපත් මනුෂ්‍යයෙක් දැක්කා. එය තමන්ගේ ‍ෙපරනිමිත්තක් බවට පත් කර ගත්තා. ඒ වෙනස්වීමමයි උන්වහන්සේට බුද්ධත්වය දකින්න පාර පෙන්වුයේ.ඒ වගේම බුදුරජාණන් වහන්සේ දේශනා කළ පළමු සූත්‍රයෙන්ම අවධාරණය කළේ අනිත්‍යතාව හෙවත් වෙනස් වීම.බුදු දහම පටන්ගත්තේ වෙනස්වීම ස්වාභාවිකයි කියලා. ඒනිසා වෙනස්වීම කියන්නේ බුදු දහම අනුමත කළ දෙයක්. බුදු හාමුදුරුවෝ ධර්මය තුළ පැහැදිලි කර දුන්නේ වෙනස්වීමට අනුගත වීමයි. ඒ වෙනස්වීම පිළිබඳ සිහිපත් කරවන ලිපි ගණනාවක් මෙවර දිනමිණ වෙසක් කලාපයේත් ඇතුළත් වෙනවා. බෝධිසත්වයන්ගේ පටන් බුදු සිරිත අඛණ්ඩව ගලා ගිය ආකාරය හා ධර්මාශෝක රජු පිළිබඳ තොරතුරු ඇතුළත් ලිපි රාශියක් මේ තුළ තිබෙනවා.* කාලීන වශයෙන් මෙවර වෙසක් කලාපය කොයිතරම් දුරට සාර්ථක වී තිබෙනවාද?කලින් වෙසක් කලාප පළ වුණා. ඒවා නරකයි කියන්නේ නැහැ. ඒවා ඒ යුගයට හොඳයි. 70 -80 දශකවල වෙසක් කලාප අරගෙන ඒවා හොඳයි අද තියෙන ඒවා හොඳ නැහැ කියන්න බැහැ. ඒකාලේ ලිපි ලියූ අය එදා මිනිස්සුන්ගේ ජන විඥානය තේරුම් අරගෙන එදාට ගැළපෙන ආකාරයට කරුණු ඉදිරිපත් කළා. ලිපි ඉදිරිපත් කළා.ඒත් අද අප බණ කියනනේ ඒ කාලේ මිනිස්සුන්ට නොවෙයි. ඒ නිසා මෙවර දිනමිණ වෙසක් කලාපය එය මැනවින් වටහාගෙන, 21 වැනි සියවසේ අලුත් ගමනක් යන, අලුත් සිතුම් පැතුම් ඇති පිරිසට ගැළපෙන ආකාරයට සකස් කර තිබෙනවා.ධර්මය හැම කාලයටම පොදුයි. ඒත් කතා කරන භාෂාව, ආමන්ත්‍රණය කරන විදිහ කාලෙන් කාලයට වෙනස් වෙනවා. ඒ වෙනස්වීම පදනම් කරගෙන වර්තමාන වියතුන්, තරුණ ලේකඛයන් හා උගත් යතිවරයන් වහන්සේලාගේ ලිපි ඇතුළත් කර මෙවර වෙසක් කලාපය සකස් කර තිබෙනවා. සම්ප්‍රදාය රකින්න එපා කියලා සම්ප්‍රදාය රැක්කට සමාජයට යහපතක් වන්නේ නැතිනම් එයින් ඵලක් නැහැ. මෙවර දිනමිණ වෙසක් කලාපය සම්ප්‍රදායෙන් එහා ගිය අලුත් තලයකට ඇවිත් තිබෙනවා. ඒ නිසා එමඟින් බෞද්ධ සමාජයේ විශාල ප්‍රබෝධයක් ඇති වෙනවාට කිසිදු සැකයක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=f1305293</link>
    <topic>සඳ වියන යට අන්තිම පච කතාවක්!</topic>
    <author>රන්ජන් අමරරත්න</author>
    <content>පාඨකයා කුමන හේතු සාධක මත නවකතා කියවන්නේ ද? ප්‍රබන්ධය හා බද්ධ වන කල; ඔහු කුමන ආස්ථානයක පසුවන්නේ ද? වැනි සාහිත්‍යයට අදාළ මූලික ගැටලු සම්බන්ධයෙන් නිශ්චිත පිළිතුරු නැත. සමහරු රසාස්වාදය සඳහා නවකතා කියවති.සමහරු උපදේශනය සඳහා නවකතා කියවති. තවත් සමහරු ජීවිතාවබෝධය සඳහා ද, සමාජ අධ්‍යයනය සඳහා ද කතා කියවති. සුවිශේෂී වකවානුවක හෝ සුවිශේෂී සිදුවීම් මාලාවක ඓතිහාසික කරුණු ගවේෂණය සඳහා ප්‍රබන්ධ කථා ඇසුරු කරන අය ද සිටිති. සාහිතය – කලා අධ්‍යයනය හා ස්වකීය පාණ්ඩිත්‍යය උදෙසා නවකතා හදාරන්නෝ ද සිටිති.කුමක් වුව නිශ්චිත හැදෑරීමකින් හා සමාජ දැක්මකින් යුතු ව නවකතාකරණයට පිවිසෙන ලේඛකයා ඉන් ඔබ්බට ගොස් පාඨකයාගේ බුද්ධියට අමතයි.එහෙත් එය වටහා ගන්නේ බුද්ධිමත් පාඨකයා හා බහුශ්‍රැත විචාරකයා පමණි. සාහිත්‍යය බරපතළ අභ්‍යාසයක් වන්නේ ඒ නිසා ය.ප්‍රබන්ධයක් හා බැඳෙන පාඨකයා මායාකාරී සිහින ලෝකයක ජීවත් වෙයි. ඔහු ඊට ආශක්ත වෙයි. එය මුළුමනින් ම මන:කල්පිත ය. එම පරිකල්පිත ලෝකයට සීමා - මායිම් නැත. සිනමාව හා ඊට සමගාමී රූප මාධ්‍ය කලාවේදී නිශ්චිත හැඩරුවක් සහිත චරිත, අවස්ථා, ගැටුම්, පසුබිම් නිරූපණය කරනු ලැබේ. එහි සමස්ත චිත්‍රය ප්‍රේක්‍ෂකයාගෙන් - ප්‍රේක්‍ෂකයාට වෙනස් නො වේ. එහෙත් ප්‍රබන්ධ කථාවේ ස්වරූපය ඊට වඩා වෙනස් ය.එහි චරිතවලට නිශ්චිත ආකෘති නැත. පසුබිම හා අවස්ථා පාඨකයාගෙන් – පාඨකයාට වෙනස් ස්වරූපයකින් චිත්‍රණය වේ.මේ තත්ත්වය නවකතාවේ දක්නට ලැබෙන සුවිශේෂී ලක්‍ෂණයෙකි. එහෙත් ඉන් කියැවෙන්නේ නවකතාව යනු හුදු මායාකාරී සිහිනයක් යන්න නො වේ. නවකතාවේ එන පරිකල්පන ලෝකයට තර්කනය, විශ්වාසය, අව්‍යාජත්වය, හේතුඵල සම්බන්ධය වැනි සාධක අවශ්‍ය වේ. එසේ නො වන කල පාඨකයාගේ පරිකල්පන ලෝකය බිඳ වැටේ. සාර්ථක හා පරිපූර්ණ පරිකල්පන ලෝකයක් තනන පාඨකයා ඒ ඔස්සේ තමා ඉදිරියෙහි ඇති ප්‍රබන්ධය විශ්ලේෂණයට හසු කරන බව ලේඛකයා අමතක නො කළ යුතු ය.නවකතාව ආස්වාදනීය මාධ්‍යයක් පමණකැ’යි කල්පනා කිරීම මුළාවෙකි. සාර්ථක නවකතාව පාඨකයා අලුත් සිතිවිලි ගොන්නක් වෙත ප්‍රවේශ කරයි. ඔහුගේ බුද්ධිය අමතයි. මෙය මෙසේ සිදුවූයේ මන්ද? ඊට බලපෑ හේතු - සාධක කවරේද? යනුවෙන් පාඨකයා නව බුද්ධිමය මාර්ගයකට නො පිවිසුවන ප්‍රබන්ධ කථා වැදගැම්මකට නැති කතා ලෙස බැහැර කළ යුතු ය. එබඳු නවකතා බිහිවන්නේ හැදෑරීමක් නැති, දැක්මක් නැති පුහු ලේඛකයන් වෙතින් ය.මෙරට ගුවන් විදුලි ක්ෂේත්‍රයෙහි ප්‍රකට ශිල්පියකු වූ ධර්ම ශ්‍රී වික්‍රමසිංහ මහතා ද කාලයක පටන් නවකතා ලියයි. ඒ එකදු නවකතාවක් හෝ සමාජ සංවාදයට ලක් වී නැත.සමාජ සංවාදයට ලක්වීමට තරම් හරයක් ද එම පොත්වල නැත. ධර්ම ශ්‍රී වික්‍රමසිංහ නම්; ගුවන්විදුලි ශිල්පියාට සාර්ථක හඬ පෞරුෂයක්, සංවේදී වාග් කෝෂයක් හා ස්ථානෝචිත ප්‍රඥාවක් ද තිබූ බව ඔහු ඉදිරිපත් කළ වැඩසටහන්වලින් පෙනී යයි. 70 – 80 දසකවල රටේ බලවත් ම ජනමාධ්‍යය වූ රේඩියෝවේ ප්‍රබල චරිතයක් ලෙස ද ඔහු හැඳින්විය හැකි ය. එහෙත් නො දන්නා නවකතාවකට ගොස් ඒ සියල්ල විනාශ කර ගැනීම කනගාටුවට කාරණයෙකි.ධර්ම ශ්‍රී වික්‍රමසිංහ මහතාගේ අලුත් ම නවකතාව “සඳ වියන යට” නම් වේ. එය නමේ හැටියට ම කබල් නවකතාවෙකි. එහෙත් ඔහු එම නවකතාවේ පෙරවදනෙහිලා මෙසේ සඳහන් කරයි.“සඳ වියන යට මගේ පස්වන නවකතාවයි. බොහෝ විට මා ලියූ නවකතාවන්ට පාදක කර ගත්තේ එදිනෙදා අපට හමුවන චරිතයි. ඇතැම් ඒවා සමාජයට වැඩදායී ආදර්ශවත් චරිත වන අතර, තවත් සමහරක් අකාරුණික හදවතේ තෙතමනයක් නොමැති ඒවා ය. මගේ පෞද්ගලික අදහස නම්; නවකතාකරුවා හැම විට ම පාහේ උත්සාහ ගත යුත්තේ සමාජයට කිසියම් පණිවිඩයක් ලබා දීමට ය.”(කර්තෘ - පෙරවදන)කර්තෘ මේ වැල්වටාරමෙන් කියාගෙන යන්නේ තමා සාමාන්‍ය චරිත ඇසුරු කරමින් ඒ ඔස්සේ සමාජය වෙත වැදගත් පණිවිඩයක් ගෙන යෑම සඳහා නවකතාව නම් මාධ්‍යය භාවිත කරන බව ය. නවකතාවෙන් පණිවිඩ දීම යන මතය තරමක් පැසුළු ප්‍රවාදයක් වුව, එය මුළුමනින් බැහැර කළ හැකි නො වේ. නවකතාවෙන් සමාජය දැනුවත් කළ හැකි ය. සමාජයට යම් බලපෑමක් කළ හැකි ය යන මතය බොහෝ දෙනා පිළිගනිති. ගැටලුව එය නො වේ. මේ පොතෙන් ලබාගත හැකි පණිවිඩය හෝ ආදර්ශය හෝ කුමක් ද යන්න ය. කර්තෘගේ අදහස පිළිගන්නේ නම්; පහත සඳහන් පණිවිඩ සමාජය වෙත නිකුත් කළ හැකි වේ.I. මැණික් ව්‍යාපාරයෙන් දියුණු වීම සඳහා අතිශය අවංක ලෙස කටයුතු කළ යුතු ය.II. තම පෙම්වතියගේ සිත දිනාගැනීම සඳහා වශී - ගුරුකම් කළාට කමක් නැත.III. ගුරුවරියක් තම පාසලේ සංගීත ගුරුවරයා සමඟ හෝටල් කාමරයකට ගියාට කමක් නැත.IV. ආවාහ – විවාහ සඳහා වැඩිහිටියන් අකැමැති ද? වහා ම ගෙදරින් පැන ගොස් යුග දිවිය ඇරැඹීම වරදක් නො වේ.V. ව්‍යාපාරිකයා, තම ලේකම්වරිය කැටුව අඹු - සැමි සබඳතා පැවැත්වීම නරක නැත.VI. ගැහැනිය තම පුරුෂයාගේ සියලු අකටයුතුකම් ඉවසා සිටිය යුතු ය.මේ කතාවේ එන ප්‍රධාන චරිතය වූ සුමනදාස බේබද්දෙකි. සල්ලාලයෙකි. එහෙත් ඔහු පාසල් වියේ දැරිවියක දැලේ දා ගනී. ඒ සඳහා ඔහු යොදාගත් උපාය මාර්ගය වන්නේ වශී ගුරුකම් ය. මධූ නම් පාසල් දැරිය ද මේ හාදයා දුටු සැණෙන් ඔහුට වශී වන්නී ය. සති කිහිපයක දී ප්‍රේමය මෝරා වැඩෙන්නේ පුදුමාකාර ලෙස ය. ඔවුන් ගෙදරට හොරෙන් පැන යන්නේ ද පුදුමාකාර ලෙස ය. සුමනදාස කෝටිපතියකු වන්නේ ද පුදුමාකාර ලෙස ය. මේ කතාව මුළුමනින් ම කෙප්පයකි. කර්තෘගේ සිතට නැඟෙන විකාර සියල්ල මේ පොතෙහි ඇත.අපට මහා භාරතයේ එන නල – දමයන්ති ප්‍රේම කතාව සිහියට නැඟේ. (නලෝපාඛ්‍යානය) මෙහි එන නල මහා පෞරුෂයකින් හෙබි සත්‍යවාදී කුමාරයෙකි. ඔහු හා දමයන්තිය අතර ප්‍රේම සම්බන්ධය ගොඩනැඟෙන්නේ හංසරාජයකු නිසා ය. හංසයා නල කුමරු පිළිබඳ කරන වර්ණනය අතිශයින් ම ආකර්ෂණීය වේ. සරණ බන්ධනයෙන් පසු කුමරු දාදු කෙළියට යොමු වන්නේ කාලි නම් යක්ෂයා ආවේශ වීම නිසා ය. නැවත ඔහු සත්පුරුෂයකු වී දමයන්තිය හා එක් වන්නේ සර්පයකුගේ මඟ පෙන්වීම නිසා ය.නල – දමයන්ති මිථ්‍යා ප්‍රබන්ධයක් වුව, එහි හේතු ඵල සම්බන්ධයක් තිබේ. මනා චරිත නිරූපණයක් තිබේ. එබැවින් හංසයා කතා කරන්නේ කෙසේ ද? යක්ෂයා ආවේශ වන්නේ කෙසේ ද? සර්පයාට බුද්ධිය හා උපාය මාර්ග පහළ වන්නේ කෙසේ ද යන ගැටලුව මතුවන්නේ නැත. එම කතාවේ සියලු නිරූපණ සාකල්‍යයෙන් ම එකිනෙකට බද්ධ වෙයි. නල – දමයන්ති අපූරු ප්‍රේම කතාවක් වන්නේ ඒ නිසා ය.සඳ වියන යට නවකතාවේ එන ප්‍රේම වෘත්තාන්තය අතිශය බොරුකාර ගැටගැසීමෙකි. මධූ යනු ද, සුමනදාස යනු ද ව්‍යාජ චරිත දෙකකි. මේ චරිත මවන ආකාරය හා‍ෙස්‍යා්්ත්පාදක ය. යෞවන පාසල් දැරියකගේ සිතුම් – පැතුම් ගැන අබමල් රේණුවක හැඟීමක් කතුවරයාට නැත. සුමනදාස මැණික් ව්‍යාපාරයට සම්බන්ධ පුද්ගලයකු වුව, එම ව්‍යාපාරයට සම්බන්ධ කිසිදු තොරතුරක් මෙහි නැත. මෙරට මැණික් ව්‍යාපාරය තුළ ඇති සූරාකෑම, වංචාව, දූෂණය, ප්‍රයෝග යන කිසිවක් කතුවරයාගේ සැලැකිල්ලට ලක් වී නැත. කතාව පිළිබඳ ව්‍යාජ සිහින ලෝකයක් කතුවරයාට තිබේ. ඔහු එය මේ පොත ඔස්සේ වමාරයි.කථාන්දරය හා නව ප්‍රබන්ධය අතර ඇති වෙනස ද කතුවරයා හඳුනාගෙන නැත. එය සිංහල නවකතාකරුවන් අතර ප්‍රචලිත දුබලතාවෙකි. ඔව්හු කතාවක් කියාගෙන යති. එහි චරිත හා සිද්ධි ගැළපීමක් ඇති ව නිරූපණය නො කරති. අපේ තැබෑරුම්වල බේබද්දෝ මීට වඩා රසවත් හා අව්‍යාජ කතා ඉතා අපූරුවට ගොතා කියති.“සඳ වියන යට” නවකතාවේ කතා සාරය මෙසේ ය. සුමනදාස නම් දුප්පත් තරුණයෙක් සිටී. අධ්‍යාපනය අතරමඟ කඩාකප්පල් කරගන්නා ඔහු ඔක්කම්පිටිය පළාතට ගොස් මැණික් මිලට ගනී. ඔහුගේ වෙළෙඳාම හේතු - ප්‍රත්‍යය නැති ව දියුණු වෙයි. ඉක්බිති තම කඩහිමියාගේ ළාබාල දුවට දැල එළන සුමනදාස, තරුණිය සමඟ පැන යති. ඔව්හු දියුණු වෙති. සුමනදාස නො මඟට යයි. ඔහුගේ බිරිඳ ද නොමඟට යයි. පසුව දෙදෙනා ම ආකස්මික ව සුමගට එති. ඔව්හු දරුවෝ සමඟ මහ ගෙදර යති. කතාව එතැනින් කෙළවර වේ.මේ වනා හී නවකතාකාරයන් විසින් පට්ට ගසන ලද කතා රාමුවෙකි. එය පවුලේ කතා ආකෘතිය ලෙස ද හැඳින්විය හැකි ය. අපේ නවකතාකරුවනට සාර්ථක කථා වස්තු නැත. ඔව්හු එක තැන පල්වෙති. මෙබඳු පච කතා නම්; අකුරු දන්නා ඕනෑම කෙනකුට ලියා තැබිය හැකි ය. දැන් නවකතා නමින් සිංහලෙන් පළවන්නේ ඒකාකාරී බහුභූත ය. මේවා කියැවීමෙන් පාඨකයාට කිසිදු රසාස්වාදයක් ලැබිය නො හැකි ය. කිසිදු ඥානනයක් ලැබිය නො හැකි ය. එම පොත්වල ඇත්තේ් කඩදාසි වටිනාකම පමණි.“අගමැතිවරයාගේ සමීප හිතවතකු වූ සුමනදාසට බලපත්‍රයක් මගින් ගෙන්වූ බෙන්ස් රථයක් ද, දැන් හිමි ය. ඒ හැරෙන්නට එදිනෙදා අවශ්‍යතා සඳහා නිසාන් ශනියක් ද, ටොයෝටා වර්ගයේ අලුත් ම වෑන් රථයක් ද තිබිණ.මේධා දියණිය ඉප දී සිව් මසක් ගතවද්දී මධුවන්තී නැවත ඉගෙනීමෙහි නිරත වන්නට වූවා ය. “මේධා” මුළුමනින් ම මධුම ය. සුරාජ්ට වඩා මේධා සුදු ය. හැඩය.” (සඳ වියන යට – පිටුව 144)කතුවරයා මවන බොළඳ ව්‍යාජ ලෝකයත්, ඒ සඳහා ඔහු භාවිත කරන අතිශය බොල් භාෂාවත් ඉහත උපුටනයෙන් පැහැදිලි වේ. මෙබඳු පච කතා ලිවීමෙන් ධර්ම ශ්‍රී වික්‍රමසිංහ මහතා සිය ජනමාධ්‍ය පෞරුෂය විනාශ කර ගනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>29</day>
    </date>
    <link>http://www.dinamina.lk/2013/05/29/_art.asp?fn=f1305294</link>
    <topic>මාතර සුජාතා බාලිකාවෙන් සුපිපි සූරිය මල</topic>
    <author>අනුලා කුලතුංග මාතර සුජාතා විදුහලේ විශ්‍රාමික නියෝජ්‍ය විදුහල්පතිනි.</author>
    <content>ඩොරින් ඩබ්ලිව් යං 1907 පෙබරවාරි 15 දින මහා බ්‍රිතාන්‍යයේ වේෂයර් හි වැල්සි නගරයේදී උපත ලැබුවාය. ඇගේ දෙමාපියන් වූයේ විලියම් යං මහත්මා හා ලිලී වියර් මහත්මියයි. ඩොරින් ලන්ඩන් ස්කූල් ඔෆ් ඉකොනොමික්ස් විශ්වවිද්‍යාලයට යාමට පෙර පාසල් තුනක මූලික අධ්‍යාපනය ලබා ඇත. වයස 16දී හාර්ට්ෂේඩ් ෂයර්හි ලෙව්වර්ත් ශාන්ත කිස්ටෝපර් විද්‍යාලයට ඇතුළත් වූ ඇය 1925 පාසල් හැර යාමෙන් පසු වසරක කාලයක් ප්‍රංශ බස ඉගෙනීමට ප්‍රංශයේ ගත කළා ය. 1929 දී ඇය ආර්ථික විද්‍යාව පිළිබඳ ඩී.එස්.සි. උපාධිය ලබා ගත්තාය.ඇය ලන්ඩන් ආර්ථික විද්‍යා ආයතනයේ අධ්‍යාපනය ලබන අවධියේදී එවකට සෙන්ටි බර්තෝලමියුස් ආරෝග්‍යශාලාවේ අධ්‍යාපන ලබමින් සිටි සුගිස්වර අබේවර්ධන(දොස්තර ඇස්.ඒ.වික්‍රමසිංහ) ශිෂ්‍යා මුණ ගැසී ඇත.1890 දශකය වන විට බෞද්ධ පරම විඥාර්ථ අදහස් යුරෝපා රටවල පැතිර ගියේය. මෙනිසාම බොහෝ උගතුන් ක්‍රිස්තියානි ආගම අතහැර තුලනාත්මකව ආගම් අධ්‍යනය කිරීමට පෙලඹුණි. ඔවුන් ආසියානු ආගම් හා පරම විඥාර්ථවාදය වැනි විෂයන් හැදෑරීය.ඩොරින්ගේ දෙමාපියන්ද මෙම විෂයන් හැදෑරු ප්‍රගතිශිලි අදහස් දැරූ වෘත්තිය සමිති ව්‍යාපාරවලට සම්බන්ධ ක්‍රියාකාරින් වූහ. මේ නිසා ඩොරින්ද පරම විඥාර්ථවාදයට නැඹුරු වී ඇත. බෞද්ධාගම පිළිබඳ හසල දැනුමක් ඇයට ලැබුනේ ඉන් පසුවය.ශ්‍රී ලංකාව බ්‍රිතාන්‍ය යටත් විජිතයක් වීමත් සමඟ බෞද්ධ අධ්‍යාපනය අබිබවා මිෂනාරි අධ්‍යාපනය පැතිරී යන්නට විය. මේ නිසා ලංකාවේ පරමවිඥාර්ථ බෞද්ධ සංගමය බෞද්ධ ඉංගශ්‍රීසි පාසල ආරම්භ කළේ ය. මින් කාන්තා විදුහලකි මාතර සුජාතා බාලිකා විදුහල. මෙය 1930 ආරම්භ වූයේ මාතර මිෂනාරි පාසල් දෙකක් වූ කන්‍යාරාම බාලිකා හා ශාන්ත තෝමස් පිරිමි පාසල් දෙකට විකල්පයක් ලෙසය.මාතර සුජාතා විදුහල ආරම්භ වන්නේද ඉංගී‍්‍රසින් ආරම්භ කළ පාසල්වල තිබූ ඉංගශ්‍රීසි විෂය මාලාවය. මේ නිසා බෞද්ධ ආගම පිළිබඳව හා ඉංග්‍රීසි බස පිළිබඳ අවබෝධයක් ඇති උපාධිධාරී විදුහල්පතිනියක් සුජාතා විදුහලේ විදුහල්පති තනතුරට අවශ්‍ය විය. සුජාතා විදුහල ආරම්භ කළ මාතර බෞද්ධ සමිතිය මෙම ගැටලුව විසඳා ගැනීම සඳහා එවකට රාජ්‍ය මන්ත්‍රණ සභාවේ මොරවක මන්ත්‍රීවරයා වූ දොස්තර ඇස්.ඒ.වික්‍රමසිංහ මහතා හමු විය. ඒ වනවිට ඔහු මාතර පරම විඥානාර්ථ බෞද්ධ සංගමයේ ලේකම් වරයාද විය. මහා බ්‍රිතාන්‍යයේදී තමා ඛ්ැඳීනගත් ඩොරින් ඩබ්ලිව්.යං මෙනවිය සුජාතා විදුහලේ විදුහල්පති ලෙස ගෙන්වා දීමට වික්‍රමසිංහ මහතා පොරොන්දු වන්නේ මේ සාකච්ඡාවේ ප්‍රතිඵලයක් ලෙසය.ප්‍රථම විදුහල්පතිනිය1930 දී ශ්‍රී ලංකාවට පැමිණෙන ඩොරින් යං මෙනවිය අවුරුදු 23 දී සුජාතා විදුහලේ ප්‍රථම විදුහල්පතිනිය ලෙස වැඩ බාර ගත්තාය. එහි දියුණුවට ආදර්ශ ලබා ගැනීම සඳහා ඇය කොළඹ කාන්තා බෞද්ධ පාසලක් වූ මියුසියස් විද්‍යාලයට හා වැල්ලවත්තේ ඇල්තියා පාසලට ගියාය. මියුසියස් විද්‍යාලය ජර්මන් ජාතික පරම විඥාර්ථ කතක් වූ මාරි මියුසියස් හිගින්ස් මහත්මිය ආරම්භ කළ පාසලකි. ඇලතියා විදුහල ආරම්භ කළේ බ්‍රිතාන්‍යයේ පරමවිඥාර්ථ කතක් වූ එළිසබත් පෙස්ටර් මහත්මියයි. මේ පාසල් දෙකේ ආදර්ශ සුජාතා විදුහල ගොඩ නැගීමට බෙහෙවින් උදව් වී ඇත.1930 නොවැම්බර් මස සිට 1932 දෙසැම්බර් මස දක්වා සුජාතා විදුහලේ විදුහල්පතිනිය ලෙස සේවය කළ ඩොරින් යං මහත්මිය එම විදුහලේ වෙනස්කම් රාශියක් ඇති කළේ ය. ශශ්‍රී ලංකාවේ ඉතිහාසය ලෝක ඉතිහාසය හා සාමාන්‍ය දැනීම සුජාතා විදුහලේ විෂය මාලාවට එකතු කළා ය.ඩොරින් යං මෙනවිය 1933 අප්‍රේල් මස 26 වෙනි දින ශශ්‍රී ලංකාවේ සමාජවාදි ව්‍යාපාරයේ නායකයාවූ දොස්තර ඇස්.ඒ. වික්‍රමසිංහ මහත්මා සමග විවාහ වේ. එතැන් සිට ඇය අධිරාජ්‍ය විරෝධී අරගලය සමාජවාදි දේශපාලනය, නූතන අධ්‍යාපනය, කාන්තා විමුක්තිය හා ලෝක සාම ව්‍යාපාරය වෙනුවෙන් කැප වූ ශ්‍රී ලංකා කාන්තාවක් වූවාය. වසර 70ක පමණ කාලයක් ශ්‍රී ලංකාව තම මව් බිම කර ගත් මේ අභීත කාන්තාව 2000 මැයි 29 දින අභාවප්‍රාප්ත විය.අත්පොතක්යටත් විජිත බවින් ශ්‍රී ලංකාව මුදා ගැනීම සඳහා අධ්‍යාපන වේදිනියක් ලෙස ලංකාවට පැමිණි මේ සුදු කාන්තාවගේ ජීවිත කතාව ලංකාවේ වර්තමාන කාන්තාවට අත්පොතක් විය යුතුය. ශ්‍රී ලංකාවේ වැඩ කරන ජනතාවගේ සහ කාන්තාවන්ගේ අයිතිවාසිකම් වෙනුවෙන් ඇය කළ අරගලවල ප්‍රතිඵල වර්තමාන ලාංකික ජනතාව බුක්ති විඳිමින් සිටිති.ශ්‍රී ලංකාවේ වාමාංශික ව්‍යාපාරයේ ප්‍රථම පියවර ලෙස ගැනෙන 1933 වර්ෂයේ ආරම්භ කරන ලද සූරිය මල් ව්‍යාපාරයේ ප්‍රථම සභාපති වූයේ ඇයයි. එවකට රට තුළ පැතිරී ගිය මැලේරියා රෝගය සුව කිරීම සඳහා සමාජ සේවිකාවක් ලෙස ගෙන් ගෙට ගොස් අසරණවූ රෝගින්ට උදව් කළාය. මේ කාර්යයේදී ඇන්.ඇම්. පිලිප් වැනි වාමාංශික ව්‍යාපාරයේ යෙදුන අයට ඩොරින් වික්‍රමසිංහ මැතිනියගේ කැපවීම අතිශයින්ම වැදගත් විය.දෙවන ලෝක යුද්ධයෙන් පසු සේවා මුක්ත භටයින්ට ආධාර පිණිස බ්‍රිතාන්‍ය රජය ආරම්භ කළ පොපිමල් ව්‍යාපාරයට එරෙහිව ආරම්භ කළ සූරියමල් ව්‍යාපාරයේ ආරම්භක සභාපති වූයේද ඩොරින් වික්‍රමසිංහ මැතිනියයි. 1935 ලංකා සම සමාජ පක්ෂය බිහි වීමට අවශ්‍ය පසු බිම සකස් වූයේ සූරියමල් ව්‍යාපාරය තුළිනි. 1943 ලංකා කොමියුනිස්ට් පක්ෂය බිහිවන විට ඩොරින් වික්‍රමසිංහ සිය සැමියා වූ දොස්තර වික්‍රමසිංහ මහතා සමග එක් වූවාය.සූරිය මල් ව්‍යාපාරය හා බැඳුණු වාමාංශික ව්‍යාපාරයේ පුරෝගාමී කාන්තාවක් වීම නිසා ඩොරින් වික්‍රමසිංහ විදුහල්පතිනියට සුජාතා බාලිකා විදුහල්පති තනතුරු අහිමිවේ.ඉන් පසු ඇය කොළඹ ආනන්ද බාලිකා විදුහලේ විදුහල්පතිනිය වී 1933 ජුනි මස සිට 1935 දක්වා විදුහල්පති ලෙස හා 1936 සිට උප ගුරුවරියක් ලෙස සේවය කළාය. දේශපාලන කටයුතුවල නිරත වීමෙන් ආනන්ද බාලිකාවේ විදුහල්පති තනතුර හා ගුරු නිවාස ඇයට අහිමි විය. 1936 වසරේ පැවති රාජ්‍ය මන්ත්‍රණ සභා මැතිවරණයෙන් සිය සැමියා වූ වික්‍රමසිංහ මහතාද මොරවක ආසනයෙන් පරාජය විය. ඉන් පසු ඩොරින් වික්‍රමසිංහ මැතිනිය එංගලන්තය බලා ගොස් ගුරු වෘත්තියට අවශ්‍ය සුදුසුකම් ලබා ගැනීමට ලන්ඩන් විශ්වවිද්‍යාලයට ඇතුළත් වී ඩිප්ලෝමා සහතිකයක් 1939 දී ලබා ගත්තාය.කුඩා දරුවන්ට පාසලක්පෙරළා ශ්‍රී ලංකාවට එන වික්‍රමසිංහ මැතිනියන් කුඩා දරුවන් වෙනුවෙන් තමාගේ පාසලක් ආරම්භ කළාය. 1940 ආරම්භ කළ මෙම විදුහල කොළය මොඩර්න් විදුහල ලෙස නම් විය. බාධක රාශියක් මැද්දේ ගෙනගිය පාසලද යටත් විජිත බවින් රට නිදහස් කර ගැනීමට ඇය ලබා දුන් දායකත්වය නිසාම සාර්ථක නොවීය. යුද්ධයට විරුද්ධව සාමයට පක්ෂව ආරම්භ කළ සටන් හේතුවෙන් වික්‍රමසිංහ මහතා අධිකරණය ඉදිරියේදී වරද කරුවකු වීම නිසා පාර්ලිමේන්තු මැතිවරණයට ඉදිරිපත් වීමට ඉඩ නොලැබුණි. මේ නිසා අකුරැස්ස මැතිවරණය කොට්ඨාසයට ඉදිරිපත් වූයේ ඩොරින් වික්‍රමසිංහ මැතිනියයි.ඡන්ද 16,626ක් ලබාගත් ඇය ප්‍රතිවාදි අපේක්ෂකයාට වඩා වැඩි ඡන්ද 1001 ලබා ජය ගත්තාය. ආසියාවේ පාර්ලිමේන්තු අසුනකට පත් වූ ප්‍රථම විදේශ කාන්තාව ඩොරින් වික්‍රමසිංහ මැතිනියයි. 1952 - 1956 ඇය පාර්ලිමේන්තුව නියෝජනය කළා ය.වික්‍රමසිංහ යුවලට දරුවන් දෙදෙනෙකි. නීතිවේදී සූරියා වික්‍රමසිංහ හා වරලත් වාස්තු විද්‍යාඥ සුරෙන් වික්‍රමසිංහ එම දරුවන් දෙදෙනාය. දේශපාලනයේ යෙදුනත් ඩොරින් වික්‍රමසිංහ මැතිනිය තම සැමියාට ආදරණීය බිරිඳකි. දරුවන්ට සෙනේ බර මවකි. හදවතින්ම ගුරුවරයෙකි. ඩොරින් වික්‍රමසිංහ මැතිනියගේ ආදර්ශමත් ජීවිතය යටත්විජිත හා පශ්චාත් යටත් විජිත කාලය පුරාම පැතිරී ගිය එකක් විය.එංගලන්තයේ ඉපදී ශ්‍රී ලංකාවේ නිදහස් අරගලයට පණපෙවූ ඩොරින් වික්‍රමසිංහ මැතිනිය සිය අන්තිම කැමැති පත්‍රයේ ලියා තිබුනේ පස් අතරේ දිරාපත්ව හෝ ගිනි දැල්වල දැවී අළු වී යාමට ඉඩ නොදී මා මිය ගිය දිනක ජීවයෙන් තොර මගේ මළකඳ වෛද්‍ය විද්‍යාලයේ ඉගෙනුම ලබන සිසුන්ගේ අධ්‍යාපන කටයුතු සඳහා ශ්‍රී ලංකා වෛද්‍ය විද්‍යාලයට බාර දෙන ලෙසය. ජීවත්ව සිටියදී පවා මරණයට බිය නොවූ ඇය ඊට කල්තියා සූදානම් වී සිටි බව මින් පැහැදිලිය. මරණින් පසු කනත්තට ;නාගිය ඩොරින් වික්‍රමසිංහ මැතිනිය අපතරින් වෙන් වී වසර දහතුනක් ගතවන මොහොතේ මෙම සටහන් තබන්නේ ඇය රටට කළ මහගු සේවාවට හිස නමා ගෞරව කිරීමක් වශයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305301</link>
    <topic>අවතැන්වූවන්ට ඡන්ද බලය දෙන්නමැතිවරණ පනතට සංශෝධනයක්</topic>
    <author>සුභාෂිනී සේනානායක</author>
    <content>ඡන්ද හිමියන් ලියාපදිංචි කිරීමේ 1980 අංක 44 දරන පනත සංශෝධනය කර නව ‍පනත් කෙටුම්පතක් ජුනි මස 06 වනදා පාර්ලිමේන්තුවට ඉදිරිපත් කෙරේ.උතුරු සහ නැඟෙනහිර පළාත් වලින් අවතැන් වූ ඡන්ද හිමි නාම ලේඛනයේ ලියාපදිංචි වීමට නොහැකි වූ පුද්ගලයන්ට අතිරේක ඡන්ද ලැයිස්තුවක් හරහා ඡන්දහිමි නාමලේඛනයට ඇතුළත් වීමට මෙමඟින් හැකිවන බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කළේය.වසර 1989දී ඉන්දීය සම්භවයක් ඇති පුරවැසියන් මෙවැනි පනතක් මඟින් ඡන්ද හිමි නාමලේඛනයට ඇතුළත් කළ බවද මැතිවරණ කොමසාරිස්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305302</link>
    <topic>දෙරටටම වාසිදායක ලෙස වෙළෙඳ ශේෂයනිවැරදි කිරීමට චීන අගමැති සහතික වෙයි</topic>
    <author/>
    <content>දැනට චීනයට වාසිදායක අයුරින් පවතින වෙළෙඳ ශේෂය ශ්‍රී ලංකාවට ද වාසිදායක වන අයුරින් නිවැරදි කරන බවට චීන අගමැති ලි කෙකියන්ග් මහතා ජනාධිපති මහින්ද රාජපක්ෂ මහතාට සහතික වෙයි. අගමැතිවරයා මෙසේ සහතික වූයේ මේ දිනවල එරට සංචාරයක නිතර ජනාධිපතිවරයා චීන මහජන ශාලාවේ දී ඊයේ (29) මුණගැසුණු අවස්ථාවේදීය.හම්බන්තොට කර්මාන්ත කලාපයක් ඉදිකිරීමේ හැකියාව පිළිබඳ චීනය සොයා බලනු ඇතැයි පැවසූ අගමැති කෙකියන්ග් මහතා ඊට අමතරව චන්ද්‍රිකා සන්නිවේදනය, අභ්‍යවකාශ තාක්‍ෂණය හා සමුද්‍ර කර්මාන්ත දියුණු කිරීමට ද ශ‍්‍රී ලංකාවට තමන් සහය වන බව ප්‍රකාශ කළේය.දෙරට අතර අත්සන් තැබුණු ද්විපාර්ශ්වික ගිවිසුම්වල අන්තර්ගත සංවර්ධන ව්‍යාපෘති ඉහළම ප‍්‍රමිතියට අනුව නිම කිරීමට චීනය කැප වන බව අගමැතිවරයා අවධාරණය කළේය.ශ‍්‍රී ලංකාවේ සංවර්ධනය වෙනුවෙන් චීනය ලබා දෙන අඛණ්ඩ හා බහුවිධ සහයෝගය පිළිබඳ සිය ස්තුතිය පුද කළ ජනාධිපතිතුමා මෙම නැගෙනහිර ආසියානු රාජ්‍යය ශ‍්‍රී ලංකාවේ පශ්චාත් අර්බුද සමයේ ප‍්‍රධාන සංවර්ධන කොටස්කරුවකු බවට පත්ව ඇතැයි පැවැසීය.දෙරට අතර දිගුකාලීන මිතුදම මේ වන විට උපාය මාර්ගික සහයෝගීතාවක් දක්වා වර්ධනය වී ඇතැයි පැවසූ චීන අගමැතිවරයා ජනාධිපති රාජපක්‍ෂ මහතා රටට සාමය උදාකර දුන් පරිණත දේශපාලනඥයකු හා කෘතහස්ත නායකයකු බව ද සඳහන් කළේය.වසර 30ක් පුරා පැවතුණ ත‍්‍රස්තවාදී යුද්ධය ශ‍්‍රී ලංකාවේ විශේෂයෙන් උතුරු හා නැගෙනහිර ප‍්‍රදේශවල යටිතල පහසුකම් විනාශ කළ බවත් රටට දැන් සාමය උදා වී ඇති අතර රටේ සියලූ පළාත් සමානව සංවර්ධනය කිරීම රජයේ ප‍්‍රමුඛතාව බවත් ජනාධිපතිතුමා ප්‍රකාශ කළේය.ත‍්‍රස්තවාදය පරාජය කිරීමේදී සහ කලාපීය හා ජාත්‍යන්තර සමුළුවලදී නිරතුරුව ශ‍්‍රී ලංකාවට සහයෝගය ලබා දීම සම්බන්ධයෙන් චීන රජයට කෘතඥතාව පුද කළ ජානධිපතිවරයා සිය විදේශ ප‍්‍රතිපත්තියේ දී එක් චීනයක් පිළිබඳ ප‍්‍රතිපත්තිය තවදුරටත් පවත්වා ගෙන යාමට ශ‍්‍රී ලංකාව කැපවී සිටින බවට චීන අග‍්‍රාමාත්‍යවරයාට සහතික විය.පොදු රාජ්‍ය මණ්ඩලයීය රාජ්‍ය නායක සමුළුව මේ වසරේ නොවැම්බරයේ ශ‍්‍රී ලංකාවේ දී පැවැත්වෙන බව සිහිපත් කළ ජනාධිපතිතුමා, පොදු රාජ්‍ය මණ්ඩලයට ඇතුළත් නොවන රටවලට විවෘත පොදු රාජ්‍ය මණ්ඩලයීය ව්‍යාපාරික සංසදයට ව්‍යාපාරික කණ්ඩායමක් සහභාගී කරවන ලෙසට චීනයට ආරාධනා කළේය. තම රට මෙම අවස්ථාවෙන් ඵල නෙළාගනු ඇති බවට අගමැති කෙකියන්ග් මහතා විශ්වාසය පළ කළේය. ශ‍්‍රී ලංකාවේ චාරිකාවක නිරත වන ලෙසට චීන ජනාධිපතිතුමාට හා අගමැතිතුමාට ජනාධිපතිවරයා ආරාධනා කළේය.විදේශ අමාත්‍ය මහාචාර්ය ජී.එල්. පීරිස්, සම්ප‍්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්ද, විදේශ අමාත්‍යාංශයේ අධීක්‍ෂණ මන්ත‍්‍රී සජින් ද වාස් ගුණවර්ධන, පාර්ලිමේන්තු මන්ත‍්‍රී නාමල් රාජපක්‍ෂ, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප‍්‍රධානී ගාමිණී සෙනරත් සහ චීනයේ ශ‍්‍රී ලංකා තානාපති රංජිත් උයන්ගොඩ යන මහත්වරු ද මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305303</link>
    <topic>මල්වතු මහ නා හිමිජන්ම දිනය අද</topic>
    <author>අසේල කුරුළුවංශ</author>
    <content>ශ්‍යාමෝපාලි මහ නිකායේ මල්වතු මහ විහාර පාර්ශ්වයේ මහනායක තිබ්බටුවාවේ ශ්‍රී සිද්ධාර්ථ සුමංගල මහ නාහිමියන්ගේ 69 වන ජන්ම දිනය අදට (30) යෙදී ඇත.වර්ෂ 1944 මැයි මස 30 දින මාතලේ තිබ්බටුවාව ග්‍රාමයේදී උපත ලද අප මහ නාහිමියෝ 1957 වසරේදී පැවිදි බිමට ඇතුළත් වූහ. වාහලනාග නමින් 1964 ජුනි මස 10 දින උපසම්පදාව ලත් උන්වහන්සේ 1968 වසරේදී ‍කාරක සංඝ සභාවට පත්වූහ.ඓතිහාසික රිදී විහාරාධිපති ධුරයට පත් උන්වහන්සේ 1979 වසරේදී මල්වතු පාර්ශ්වයේ උප ලේඛකාධිකාරී ධුරයටද 1985 වසරේදී ලේඛකාධිකාරී ධුරයටද 1992 වසරේදී අනුනායක පදවියට පත්වූහ.වර්ෂ 2005 දී මල්වතු පාර්ශ්වයේ 26 වන මහානායක ලෙස මල්වතු මහ විහාරීය කාරක සංඝ සභාවේ සමානච්ඡන්දයෙන් තේරී පත්වූ උන්වහන්සේ මහානායක පදවිය බබළවමින් ඉටු කරන්නා වූ ජාතික හා ආගමික මෙහෙවර සමස්ත බෞද්ධ ජනතාවගේ මෙන්ම සෙසු ආගමිකයන්ගේද නොමඳ පැසසුමට හේතුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305304</link>
    <topic>කල්පිටිය හා ආරුගම්බේ අතර සී ප්ලේන් ගුවන් ගමන් ඇරැඹේ</topic>
    <author>නුවන් කොඩිකාර</author>
    <content>කල්පිටිය සහ අරුගම්බේ අතර සී ප්ලේන් ගුවන් ගමන් ආරම්භ කිරීමට අදහස් කර ඇති බව ආර්ථික සංවර්ධන නියෝජ්‍ය ඇමති එස්.එම්.චන්ද්‍රසේන මහතා පැවසීය.  ප්‍රදේශයට පැමිණෙන සංචාරකයන්ගේ ප‍්‍රමාණය ඉහළ නැංවීම සිය අමාත්‍යාංශයේ අරමුණ බවද චන්ද්‍රෙස්න මහතා කීවේය.වර්තමානයේ විදෙස් සංචාරකයින් වඩාත් රුචිකත්වයක් දක්වන කයිට් සර්ෆින් හෙවත් සරුංගල් ක්‍රීඩාවට උචිතම ප්‍රදේශය ලෙස කල්පිටිය හදුනාගෙන ඇති බවත්,දැනට කයිට් සර්ෆින් ක්‍රීඩාව සිදු කරන අරුගම්බේ සහ කල්පිටිය අතර සී ප්ලේන් ගුවන් ගමන් ආරම්භ කිරීම තුළින් සංචාරකයින්ට වඩාත් පහසුවෙන් එහා මෙහා ගමන් කළ හැකි බවද ඇමතිවරයා එහිදී ප්‍රකාශ කළේය.තවද සියලු පහසුකම් කල්පිටිය අර්ධද්වීපයට මේ වන විට ලැබී ඇති නිසා දෙස් විදෙස් ආයෝජකයින්ට පැමිණ සංචාරක ව්‍යාපාරයේ නිරත වන ලෙස ආරාධනය කරන බව පවසන ඒ මහතා එසේ සංචාරක ව්‍යාපාරයට අවතීර්ණ වන ආයෝජකයින්ට 50% ක ආධාරයක් ලබා දීම කෙරෙහිද රජයේ අවධානය යොමුවී ඇති බව අවධාරණය කළේය. හෝටල් ඉදිකිරීමට යෝජිත කල්පිටිය අර්ධද්වීපයේ දූපත්වල නිරීක්ෂණ චාරිකාවක නිරත වීමෙන් අනතුරුව ඇමතිවරයා මේ බව කියා සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305305</link>
    <topic>ශ්‍රී ලංකා-චීන සබඳතාවෙන් අන් රටවලට හානියක් නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ චීනය අතර පවතින ද්වීපාර්ශවික සබඳතා හේතුවෙන් ලෝකයේ කිසිඳු රටකට හානියක් සිදු නොවන බව රජය අවධාරණය කරයි.එම ද්වීපාර්ශ්වික සබඳතා දෙරටට අනන්‍ය වූවක් නොවන බවද එම සබඳතාවය දශක කිහිපයක් ඈතට දිව යන්නක් බවද විදේශ කටයුතු ඇමැති මහාචාර්ය ජී.එල් පීරිස් මහතා පවසයි.චීනයේ නිල සංචාරයක නිරතව සිටින විදේශ කටයුතු ඇමැතිවරයා එරට මාධ්‍ය වෙත අදහස් පළකරමින් මේ බව ප්‍රකාශකර ඇතැයි විදේශ කටයුතු අමාත්‍යාංශය පවසයි. එහිදී ඒ මහතා ප්‍රකාශකර ඇත්තේ ශ්‍රී ලංකාව සහ චීනය අතර පවතින මිත්‍රත්වය හරහා වෙනත් කිසිදු බලවත් රාජ්‍යයකට හානියක් සිදුකිරීමේ කිසිඳු අදහසක් නොමැති බවත් කිසිවිටෙකත් ශ්‍රී ලංකාවෙන් එවැනි දෙයක් සිදු නොවන බවත්ය.සෙසු සෑම රටක් සමඟම ශ්‍රී ලංකාව මිත්‍ර සබඳතා පවත්වන බව පෙන්වා දී තිබෙන මහාචාර්ය ජී.එල්. පීරිස් මහතා ශ්‍රී ලංකාව සමඟ ඇති මිත්‍රත්වය ප්‍රයෝජනයට ගෙන අන් රටවල් උවදුරකට ඇද දැමීමට හෝ අනතුරක හෙළීමට චීනය අපේක්ෂා නොකරන බවද සදහන්කර ඇත.ත්‍රස්තවාදය පරාජය කිරීමෙන් අනතුරුව ශ්‍රී ලංකාවේ ආර්ථික සංවර්ධනය සඳහා මෙන්ම යටිතල පහසුකම් සංවර්ධනය වෙනුවෙන් චීනය බෙහෙවින් සහය දැක්වූ බව සිහිපත්කර තිබෙන ඒ මහතා එම සහයෝගය ඉදිරියටත් ශ්‍රී ලංකාව වෙත ලබාදීම සඳහා චීනය සූදානමින් සිටින බවද ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305306</link>
    <topic>රටට එරෙහි දෙස්-විදෙස් කුමන්ත්‍රණ හමුවේ මල්වතු නාහිමි රට බේරාගැනීමට හඬ නැඟුවා</topic>
    <author/>
    <content>පර සතුරු බලවේග හමුවේ රට කඩා බිඳ දැමීමට ඇතැමුන් කළ උත්සාහ හමුවේ මල්වතු පාර්ශ්වයේ මහා නායක තිබ්බටුවාවේ සුමංගල හිමියන් රට බේරා ගැනීමට කටයුතු කළ ආකාරය සදා සිත් තුළ රඳා පවත්නා බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ අදට (30) යෙදෙන උන්වහන්සේගේ 69 වැනි ජන්ම දිනයට සුබ පතමිනි.ජනාධිපතිවරයා විසින් නිකුත් කරන ලද එම පණිවිඩය සම්පූර්ණයෙන් මෙසේය. මහාවිහාර වංශික ශ්‍යාමෝපාලි මහා නිකායේ මල්වතු පාර්ශ්වයේ උත්තරීතර මහානායක මහනුවර උපෝෂිත පුෂ්පාරාම විහාරද්වාරාධිපති අතිගෞරවාර්හ තිබ්බටුවාවේ ශ්‍රී සිද්ධාර්ථ සුමංගලාභිධාන මහානායක මහා ස්වාමීන්ද්‍රයාණන් වහන්සේගේ 69 වෙනි ජන්ම දිනය නිමිත්තෙන් ශුභාශිංසන පණිවුඩයක් නිකුත් කිරීමට ලැබීම පිළිබඳ මම අතිශයින් සතුටට පත් වෙමි.වර්ෂ 1944 මැයි මස 30 වෙනිදාවක ජන්මලාභය ලද අප මහානායක ස්වාමීන්ද්‍රයාණන් වහන්සේ සසුන් කෙතට ඇතුළත් වූ දා පටන් අද දක්වාම ශ්‍රී සම්බුද්ධ ශාසනයේ චිරස්ථිතිය පතා සිදු කරනු ලබන්නා වූ මාහැඟි මෙහෙවර සැබැවින්ම ප්‍රශංසනීය වන්නාසේම බෙහෙවින් කාලෝචිත ද වන්නේය.'යදා ච බුද්ධා ලෝකස්මිං උප්පජ්ජන්ති පහංකරො - තෙ මං ධම්මං පකාසෙන්ති දුක්ඛුපසමගාමිනං - තේ තං සූත්වාන සප්පඤ්ඤා සචිත්තං පච්චලත්ථු තෙ'සම්මා සම්බුදුවරුන් ලොව පහළව සියලු සත්ත්වයන්ගේ සසර දුක් දුරලා චතුරාර්ය සත්‍යය අවබෝධ කරවාලමින් ඥානවන්තයන්ට නිවන් ප්‍රත්‍යක්ෂ කිරීම සිදු කරනවාක් මෙන් අප මල්වතු මහානාහිමියන් ද ආදර්ශමත් බුද්ධ පුත්‍රයාණන් වහන්සේ නමක් වශයෙන් දුකට පත් සුවහසක් වූ ජනයා ඉන් මුදා ගැනීම සඳහා ධර්මානුකූලව ගන්නා වූ උත්සාහයන් සැබැවින් ප්‍රශංසනීය වේ. අභිමානවත් වූ ප්‍රෞඪ ඉතිහාසයකට උරුමකම් කියන්නා වූ මේ ශ්‍රී ලක් දෙරණ ඇතැම් පර සතුරු බලවේගයන් හමුවේ බිඳ වට්ටවා කඩා ඉහිරවන්නට බොහෝ පිරිස් උත්සහගත් අවස්ථා අපට මතකය.ඒ අභාග්‍ය සම්පන්න අවස්ථාවන්වලදී ගෞරවණීය වූ අප මහා සංඝරත්නය නොබියව තම පණට වඩා රට ගැන සිතා පෙරටවිත් මේ උතුම් රට බේරා ගැනීම සඳහා කටයුතු කළ ආකාරය ජාතිමාමක වූ අපේ සිත් සතන් තුළ සදා මතකයේ රැඳෙන්නා සේම ඔබ වහන්සේ රට වෙනුවෙන් දක්වන්නා වූ ජාත්‍යාලය බොහෝ අගනේය.අති බිහිසුණුකාරී තිස් වසරක කුරිරු යුදමය සමයේ මෙරට අහිංසක වැසියන් අත්විඳි අපමණ දුක් කන්දරාවන් හමුවේ නිහඬ පිළිවෙතක් අනුගමනය නොකළ අප මහානාහිමියන් යුද්ධයේ ශාපයෙන් පීඩිත අපේම මිනිසුන් ඉන් මුදා ගැනීම සඳහා මා දියත් කළා වු සාර්ථක වැඩපිළිවෙලට නිබඳ ශක්තියක් වෙමින් මෙන්ම නිරන්තර අවවාද හා අනුශාසනාවන් ලබා දෙමින් මා දිරිමත් කළ ආකාරය මේ මොහොතේ මහත් ගෞරවයෙන් යුතුව මා සිහිපත් කර සිටින්නේ ඔබ වහන්සේට දක්වන්නා වූ හෘදයාංගම ගෞරවයක් වශයෙනි.තරුණ අවදි‍යකදී තමන් වහන්සේ පැවිදි දිවියට පා තැබූ නිකායේම විවිධ තනතුරු හා වගකීම් දරමින් අවසානයේදී මහානායක ධුරයටම පත්වන්නට තරම් අප‍ මහ නාහිමියන් වහන්සේ භාග්‍යවන්ත වූයේ කුඩා කල සිටම ඔබ වහන්සේ තුළ පවතින්නා වූ මහා කාරුණික බවත්, අනලස්ව බුද්ධිමත් තීන්දු තීරණ ගනිමින් කරන ක්‍රියාව වැඩදායි අයුරින්ම කරගෙන යාමට හැකියාවත් නිසාවෙන්ම විය යුතුය. එහෙයින් ඔබ වහන්සේ වැනි පඬිරුවනක් මේ ලක් දෙරණ සදා ඒකාලෝකවත් කරවාලීමට මනා පිටිවහලකි.අද දිනයේ තම දිවියේ 69 වෙනි ජන්ම දිනය සතුටෙන් ‍සමරන්නා වූ අප ගෞරවාදර මහානායක මහනාහිමියනි, ඔබ වහන්සේ වැනි යතිවරයාණන් වහන්සේ නමකගේ ඇසුර ලැබීම, මම මහත් භාග්‍යයක් කොට සලකන්නා සේම එදා මෙන්ම අදටත් අද මෙන්ම හෙටටත් ඔබ වහ න්සේගේ කරුණාබර විද්වත් මතයන් මේ සසුන් කෙත පුරා විහිදෙනු ඇති බවට බලාපොරොත්තු ‍දල්වා ගත් දෑසින් යුතුව පින්වත් ඔබ වහන්සේ‍ට හදවතින්ම දිගාසිරි එක් කරන්නෙමි.අර්ථයෙන් මෙන්ම ධර්මයෙන්ද පිරිපුන්ව සුචරිතවත් දේශයක දහම් ප්‍රබෝධය ඇති කරලීමෙහිලා අනභිභවනීය ශාසනික මෙහෙවරක නිරත අතිගෞරවාර්හ තිබ්බටුවාවේ ශ්‍රී සිද්ධාර්ථ සුමංගලාභිධාන මහානායක මහා ස්වාමීන්ද්‍රයාණන් වහන්සේට ගිහි පැවිදි සහයෝගය, වගකීම්, ගෞරව නම්බුනාම, නොඅඩුව ලබමින් තෙරුවන් සරණින් උතුම් දළදා වහන්සේගේ අනුහසින් විජය ශ්‍රී ජය ශ්‍රී මහා බෝ සමිඳුන්ගේ පිහිටෙන් සියලු සම්‍යක් දෘෂ්ටික දෙවි දේවතාවුන් වහන්සේලාගේ රැකවරණින් නිදුක් නිරෝගීව තවත් චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය ලැබේවා...! යි මෙත් සිත් පෙරටුව ප්‍රාර්ථනා කරමි. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305307</link>
    <topic>තායිලන්ත අගමැතිනිය හෙට ශ්‍රී ලංකාවට</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා තායිලන්ත අගමැතිනි ඉන්ග්ලක් ෂිනවාත්‍රා (Yingluck Shinawatra) මහත්මිය හෙට (31) ශ්‍රී ලංකාවට පැමිණීමට නියමිතයි.ශ්‍රී ලංකා රජයේ ආරාධනයකට අනුව මෙරටට පැමිණෙන අගමැතිනිය දෙරට අතර පවත්නා ද්වීපාර්ශවික සහයෝගීතාව තවදුරටත් ශක්තිමත්කර ගැනීමට අපේකෂා කරන අතර ජනාධිපති මහින්ද රාජපක්ෂ මහතා හමුවී ද්වීපාර්ශවික සාකච්ඡා පැවැත්වීමටද නියමිත බව විදේශ කටයුතු අමාත්‍යාංශය පවසයි.ශ්‍රී ලංකා ජනාධිපතිවරයාගේ සහ තායිලන්ත අගමැතිනියගේ හමුව ජනාධිපති ලේකම් කාර්යාලයේදී හෙට (31) සිදුකෙරෙන අතර එම සාකච්ඡාවට සමඟාමීව දෙරටට වැදගත්වන ගිවිසුම් කිහිපයකට අත්සන් තැබීමට නියමිතව තිබේ. මේ අතර ඒ මහත්මිය කොළඹදී පැවැත්වෙන තායිලන්ත ව්‍යාපාරික සංසඳයේ හමුවක් සඳහාද සහභාගි වීමට නියමිතයි.තායිලන්ත අගමැතිනි ෂිනවත්‍රා මහත්මිය හෙට (31) පස්වරු 2.45 ට ශ්‍රී ලංකා පාර්ලිමේන්තුව ඇමැතීමට නියමිත අතර ඒ අනුව ශ්‍රී ලංකා පාර්ලිමේන්තුව අමතන තුන්වැනි විදේශ අගමැතිනිය බවට ඒ මහත්මිය පත්වෙයි.මීට පෙර ඉන්දීය අගමැතිනි ඉන්දිරා ගාන්ධි සහ බ්‍රිතාන්‍ය අගමැතිනි මාග්‍රට්‌ තැචර් මහත්මීන් ශ්‍රී ලංකා පාර්ලිමේන්තුව අමතා තිබෙන අතර ඉන්දියාවේ හිටපු අගමැති ශ්‍රී ජවහර්ලාල් නේරු, පාකිස්තානයේ හිටපු ජනාධිපති අලී භූතෝ, තායිලන්තයේ හිටපු අගමැති තක්‌සේන් ෂිනවත්රා, පාකිස්තානයේ හිටපු ජනාධිපති මොහොමඩ් අයුබ් ඛාන් මහත්වරුන්ද ශ්‍රී ලංකා පාර්ලිමේන්තුව අමතා තිබෙන බව පාර්ලිමේන්තු ආරංචි මාර්ග පවසයි.පාර්ලිමේන්තුව ඇමතීමෙන් අනතුරුව තායිලන්ත අගමැතිනිය මහනුවර බලා පිටත්ව යන අතර එහිදී අස්ගිරි පාර්ශවයේ මහානායක උඩුගම ශ්‍රී බුද්ධරක්ඛිත සහ මල්වතු පාර්ශවයේ මහානායක මිගෙට්ටුවත්තේ ශ්‍රී සුමංගල මහනාහිමිවරුන් බැහැ දැකීමට නියමිතයි.ඊට අමතරව ශ්‍රී ලංකාවේ උපසම්පදාව පිහිටුවීම නිමිත්තෙන් පැවැත්වෙන පිංකමටද සහභාගිවන ඒ මහත්මිය අනතුරුව ශ්‍රී දළඳා වහන්සේ වැඳපුදා ගැනීමටද නියමිතයි.පසුගිය 2012 වසරේ මැයි මාසයේදී තායිලන්තයේ නිල සංචාරයක නිරත වූ ශ්‍රී ලංකා ජනාධිපති මහින්ද රාජපක්ෂ මහතා එම සංචාරය අතරතුර තායිලන්ත අගමැතිනිය හමුවී ද්වීපාර්ශවික සාකච්ඡා පැවැත්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305308</link>
    <topic>පොලිස් පරීක්ෂකවරයෙක් අභිරහස් ලෙස මිය යයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර පිහිටි උතුරු මැද නියෝජ්‍ය පොලිස්පති කාර්යාලයේ සේවයේ නියුතුව සිටි නියෝජ්‍ය පොලිස්පතිවරයාගේ පෞද්ගලික සහකාර ප්‍රධාන පොලිස් පරීක්ෂකවරයා ගෝනෑව ප්‍රදේශයේ මාර්ගයක් අසල මියගොස් වැටී සිටියදී අනුරාධපුර මූලස්ථාන පොලිසිය විසින් සොයා ගෙන ඇත.පොලිස් හදිසි ඇමතුම් ඒකකයට ලැබුණු දුරකථන ඇමතුමකට අනුව පෙරේදා (28) රාත්‍රි 11.00ට පමණ ඔහුගේ සිරුර ගෝනෑව පණ්ඩුකාභය පුර ප්‍රදේශයේ දී පොලිසියට සොයා ගැනීමට හැකියාව ලැබී ඇත. මෙසේ මරණයට පත්වී ඇත්තේ තඹුත්තේගම පදිංචිව සිටි (58) හැවිරිදි ප්‍රධාන පොලිස් පරීක්ෂකවරයෙකු වූ ඩී.ඩබ්.බී.එස්. ස්ටීවන් මහතායි.ඔහු පෙරේදා (28) සවස රාජකාරිය නිම කර තඹුත්තේගමට යාම සඳහා අනුරාධපුර පැරණි බස් නැවතුම්පළට පොලිස් ජීප් රථයකින් පැමිණ ඇත. ඒ මහතා ගෝනෑව ප්‍රදේශයට ගොස් ඇත්තේ කුමන කාරණයකටද යන්න මෙතෙක් අනාවරණය වී නැති අතර ඔහු වැටී සිටි ස්ථානයේ ලේ පැල්ලමක් තිබූ බවත් චොකලට් දෙකක් කලිසම් සාක්කුවක තිබූ බවත් පොලිසිය පවසයි.හදිසියේ රෝගාතුර වී මිය ගියේ ද එසේ නැත්නම් කිසිවෙකු පහරදී ඝාතනය කළේද යන්න පිළිබඳ අනාවරණය කර ගැනීම සඳහා අනුරාධපුර මූලස්ථාන පොලිසිය පරීක්ෂණයක් සිදු කරන අතර ඒ මහතාගේ සිරුර අනුරාධපුර ශික්ෂණ රෝහලට රැගෙන ආ අතර මිය යෑමට හේතුව අනාවරණය කර ගැනීම සඳහා ඊ‍යේ (29) පශ්චාත් මරණ පරීක්ෂණය සිදු කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n1305309</link>
    <topic>ජා-ඇළ ලක්ෂ 70 කොල්ලයේ සැකකරුවන් හඳුනා ගැනේ</topic>
    <author>චන්ද්‍රිකා පෙරේරා</author>
    <content>ජා-ඇළ ඒකලදී රුපියල් හැත්තෑ ලක්ෂයක් කොල්ලකෑ සිද්ධියේ සැකකරුවන් පොලිසිය මේවන විට හඳුනා ගෙන තිබේ. පලාගොස් සැඟව සිටින සැකකරුවන් අත්අඩංගුවට ගැනීම සඳහා පැති කීපයක් ඔස්සේ පුළුල් පරීක්ෂණයක් ආරම්භ කර ඇති බව පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා පැවසීහ.මුදල් හිමි පෞද්ගලික ආයතනයේ අධ්‍යක්ෂවරයා පෙරේදා (28) දහවල් සිය බැංකු ගිණුමෙන් අදාළ මුදල ලබාගෙන සිය කාර්යාලය වෙත එමින් සිටියදී එම ආයතනයේ ඇතුළුවිමේ දොරටුව අභියසදී මුදල් පැහැරගැනීම සිදුව තිබෙන අතර මෙසේ බැංකුවෙන් මුදල් ලබා ගන්නා බවට දන්නා පුද්ගලයන් කිසිවෙක් කොල්ලයට සම්බන්ධ වීද නැතහොත් කොල්ලකරුවන් සමඟ දැන හෝ නොදැන යම් සබඳතාවක් පැවැත්වූවේ ද යන්න පිළිබඳ වෙනම පරීක්ෂණ අරඹා තිබේ.කොල්ලකෑමේ සිද්ධිය වූ ස්ථානයේ ගේ‍ට්ටුවේ සවිකළ සීසී‍ටීවී කැමරාවේ මේ කොල්ලකෑම රූගතව ඇති අතර එයින් සැකකරුවන්ගේ හැඩරුව හොඳින් හඳුනා ගැනීමට හැකිවී තිබෙන බව පොලිසිය පවසයි. මේ අනුව කොල්ලයට පැමිණි රථය ද හඳුනාගෙන ඇති අතර සන්නද්ධ පුද්ගලයින් අත්අඩංගුවට ගැනීමට සහකාර පොලිස් අධිකාරිවරයෙක් යටතේ විශේෂ පොලිස් කණ්ඩායමක් යොදවා තිබේ. කොල්ල කණ්ඩායම අපරාධයට යොදාගත් රථය ට එම අවස්ථාවේ ව්‍යාජ අංකයක් යොදා ගෙන ඇති බව පරීක්ෂණවලින් හෙළිව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n13053010</link>
    <topic>එක නටුවයිමල් තුනයි</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>අම්පාර හිගුරානේ සිනී කර්මාන්ත ශාලාව ආසන්නයේ පිහිටි ගෙවත්තක තිබෙන ඕලු විලේ එක නටුවක ඕලු මල් තුනක් පිපී තිබේ.මේ මල් පිපී ඇත්තේ මානෙල් චන්ද්‍රලතා මහත්මියගේ ගෙවත්තේ වන අතර මේ ඕලු මල් බැලිම සදහා විශාල පිරිසක් එම නිවසට උදැසන සිට පැමිණි අතර මෙවැනි ඕලු මලක් මිට පෙර දැක නැති බව මානෙල් චන්ද්‍රලතා මහත්මිය පැවසුවාය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n13053011</link>
    <topic>කෝටි 26 ක්‍රෙඩිට් වංචාවේසැකකරුවන් 12 තෙක් රිමාන්ඩ්</topic>
    <author>සිරිසේන රාජපක්ෂ</author>
    <content>ජාත්‍යන්තර වශයෙන් ගනුදෙනු කළ හැකි ක්‍රෙඩිට් කාඩ් පත්වල දත්ත උපයෝගි කර ගෙන රාජ්‍ය බැංකුවකින් රුපියල් මිලියන දෙසිය හැටතුනක් වංචා කළ බව කියන සැකකරුවන් දහතුන් දෙනා ලබන 12 වෙනිදා දක්වා රමාන්ඩ්භාරයේ තැබීමට කොටුව ප්‍රධාන මහේස්ත්‍රාත් හා අතිරේක දිසාවිනිසුරු තිලින ගමගේ මහතා ඊයේ (29) නියෝග කළේය.ඊයේ මෙම නඩුව අධිකරණය හමුවේ කතා කළ අවස්ථාවේ සැකකරුවන් වෙනුවෙන් පෙනී සිටි නීතිඥ මණ්ඩලයෙ සැකකරුවන් වෙනුවෙන් කරන ලද ඇප ඉල්ලීම ප්‍රතික්‍ෂේප කළ මහේස්ත්‍රාත්වරයා මහාධිකරණයෙන් ඇප ඉල්ලීමක් කරන ලෙස එම නීතිඥ මණ්ඩලයට දැන්වීය.මෙම මහා පරිමාණ ක්‍රෙඩිට් කාඩ්පත් දත්ත මගින් මූල්‍ය වංචා සම්බන්ධ සිද්ධියේ සැකකරුවන් අතර, බැංකු නිලධාරීන් , සාමාන්‍ය පුද්ගලයින් ව්‍යාපාරිකයින් හා රාජ්‍ය නොවන සංවිධානවල (ව්ට්ර්‍ණ) සාමාජිකයින්ද වේ.නඩු විභාගයේදී පැමිණිල්ල වෙනුවෙන් අධිකරණයට කරුණු දැක්වූ රහස් පොලීසිය සිද්ධිය පිළිබඳ තවදුරටත් පරීක්‍ෂණ පවත්වන අතර මෙම වංචාවෙන් උපයා ගන්නා මුදල් ත්‍රස්තවාදි කටයුතු සම්බන්ධයෙන් යොදවා ඇත්ද යන්න පිළිබඳ පරීක්‍ෂණ පවත්වන බව කීය.මෙම මුදල්වලින් කොටසක් පිටරට සාමාජිකයින්ට යවා ඇති බවට තොරතුරු ලැබී ඇති බවත් රහස් පොලිසිය වැඩිදුරටත් පැවසීය. මෙම සිද්ධියේ දෙවන සැකකරු මෙම වංචාවට සම්බන්ධ නැති බව 2 වන සැකකරුගේ නීතිඥවරයා අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n13053012</link>
    <topic>හෝමාගම දිසාවිනිසුරු අල්ලස් දැලේ</topic>
    <author>විජයානි එදිරිසිංහ</author>
    <content>හෝමාගම දිසා අධිකරණයේ විනිසුරුවරයා අල්ලස් හෝ දුෂණ කොමිසමේ විමර්ශන කොමිසමේ නිලධාරීන් විසින් ඊයේ (29) රාත්‍රි අත්අඩංගුවට ගෙන ඇත.විනිසුරුවරයා ඉදිරියේ විභාග වන නඩුවක් දිනවාදීම සඳහා විනිසුරුවරයාගේ පෞද්ගලික ආරක්ෂක පොලිස් නිලධාරියා මගින් වගඋත්තරකාරියකගෙන් රුපියල් ලක්ෂ තුනක අල්ලස් මුදලක් ඉල්ලා එය ලබාගන්නා අවස්ථාවේදීම මෙසේ අල්ලස් දැලට කොටුවී ඇත.මෙම නඩුව දිසා විනිසුරුවරයා ඉදිරියේ අද (30) විභාග වීමට නියමිතව තිබිණි. හෝමාගම ප්‍රදේශයේ ලැගුම්හලක් පිහිටි ඉඩමක් සම්බන්ධව එම ප්‍රදේශයේම හිමිනමක් විසින් ඉහත කී වගඋත්තරකාරියට එරෙහිව මෙම නඩුව පවරා තිබිණි.දිසා විනිසුරුවරයා සිය ආරක්ෂක පොලිස් නිලධාරියා සමඟ ඊයේ රාත්‍රියේ එම ගෙස්ට්හවුසිය වෙත ගොස් අල්ලස් ලබාගන්නා අවස්ථාවේදීම මෙසේ අල්ලස් නිලධාරීන්ගේ අත්අඩංගුවට පත්ව ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n13053013</link>
    <topic>ශිරාණිට එරෙහි නීතිපති පෙත්සමජුනි 10 දා කැඳවීමට තීරණ</topic>
    <author>නෙල්කා මැදගෙදර</author>
    <content>දෝෂාභියෝගය විභාග කළ පාර්ලිමේන්තු තේරීම්කාරක සභා වාර්තාව අහෝසි කරමින් දුන් අභියාචනාධිකරණ තීන්දුව අභියෝගයට ලක් කරමින් හිටපු අගවිනිසුරු ආචාර්ය ශිරාණී බණ්ඩාරනායක මහත්මියට එරෙහිව නීතිපතිවරයා ගොනු කළ අභියාචන පෙත්සම ජුනි මස 10 වැනිදා කැඳවීමට ශ්‍රේෂ්ඨාධිකරණය ඊයේ (29) තීරණය කෙළේය.ඇයට එරෙහි මෙම පෙත්සම විභාග කිරීමට ඉකුත්  අප්‍රේල් මස 30 වැනිදා දුන් ශ්‍රේෂ්ඨාධිකරණ නියෝගය ඉදිරියටත් බලාත්මක කිරීමට ශ්‍රේෂ්ඨාධිකරණය තවදුරටත් තීරණය කෙළේය.එහෙත් එම පෙත්සමෙහි 11 වැනි සහ දොළොස්වැනි වගඋත්තරකරුවන් වන විජිත හේරත් සහ ආර්. සම්පන්දන් යන මහත්වරුන්ට එරෙහිව එම පෙත්සම විභාග කිරීමට අප්‍රේල් මස 30 වැනිදා දුන් නියෝගය බලරහිත කළ ශ්‍රේෂ්ඨාධිකරණය ඒ සම්බන්ධයෙන් කරුණු දැක්වීමට ඔවුනට පමණක් අවසර දුන්නේය. අධිකරණය හමුවෙහි කරුණු දැක්වීමට පුද්ගලයකුට ඇති අයිතිය තහවුරු කරන ස්වභාවික යුක්ති මූලධර්මය අනුව මෙම කරුණු දැක්වීමට ඉඩ දෙන බව ශ්‍රේෂ්ඨාධිකරණය සඳහන් කෙළේය.මෙම අභියාචන පෙත්සම සම්බන්ධ නොතිසි හෝ ලිපි ලේඛන තමන්ට නොලැබුණු බවට විජිත හේරත් සහ ආර්. සම්පන්දන් යන පාර්ලිමේන්තු මන්ත්‍රීවරු වෙනුවෙන් පෙනී සිටි නීතිඥවරු දැක්වූ කරුණු සලකා බැලූ අධිකරණය මෙම අවසරය දුන්නේය.අභියාචනාධිකරණය හමුවෙහි කරුණු දැක්වූ ඔවුන් දෙදෙනාට මෙම පෙත්සම විභාගයට අවසර දීම සම්බන්ධයෙන්ද කරුණු දැක්වීමට අවසර දෙන ලෙස ඔවුන්ගේ නීතිඥවරු අධිකරණයෙන් ඉල්ලා සිටියේය. මෙම අභියාචන පෙත්සම සලීම් මර්සුප්, පී. ඒ. රත්නායක, සත්‍ය, හෙට්ටිගේ , ඊවා වනසුන්දර, රෝහිණී මාරසිංහ යන පංච පුද්ගල විනිසුරු මඬුල්ල ඉදිරියෙහි ඊයේ (29) කැඳවන ලදී.හිටපු අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝග විමර්ශනය කළ පාර්ලිමේන්තු තේරීම් කමිටු වාර්තාව අභියාචනාධිකරණය විසින් අහෝසි කරන ලද්දේ සර්ටියෝරාරි රිට් ආඥාවක් නිකුත් කරමිනි. ඒ හිටපු අගවිනිසුරුවරිය රිට් පෙත්සමක් ඉදිරිපත් කරමින් කළ ඉල්ලීමකට අනුවය. එම අභියාචනාධිකරණ නියෝගයට එරෙහිව නීතිපතිවරයා ඉදිරිපත් කළ අභියාචන පෙත්සම ඉකුත් අප්‍රේල් 30 වැනිදා කැඳවනු ලැබීය.එදින නීතිපතිවරයාගේ කරුණු දැක්වීම සලකා බැලූ ශ්‍රේෂ්ඨාධිකරණය පෙත්සම විභාග කිරීමට අවසර දුන්නේය. ශිරාණී බණ්ඩාරනායක, මහත්මියට සහ විජිත හේරත්, ආර්. සම්පන්දන් යන මහත්වරුන්ට නොතිසි නිකුත් කරන ලදී.ඊයේ (29) මෙම පෙත්සම කැඳවූ අවස්ථාවේදී පෙත්සමෙහි වගඋත්තරකාර ආචාර්ය ශිරාණි බණ්ඩාරනායක මහත්මිය පෙත්සම් විභාගයට සහභාගි නොවන බව සඳහන් කරමින් මෝසමක් ඉදිරිපත් කර ඇති බව විනිසුරු මඬුල්ල සඳහන් කෙළේය. මෙහිදී විජිත හේරත් සහ ආර්. සම්පන්දන් යන මහත්වරුන්ගේ නීතිඥවරු ඔවුන්ට නොතිසි නොලැබුණු බව සඳහන් කළහ. නොතිසි යැවූ ලේඛන පරීක්‍ෂා කළ අධිකරණය එක් අයෙකුගේ පමණක් නොතිසි ආපසු ලැබී ඇති බවද, නොතිසි නිසි පරිදි යැවීමට නීතිපති දෙපාර්තමේන්තුව හැති උපරිම අයුරින් කටයුතු කර ඇති බවද සඳහන් කෙළේය. කෙසේ වෙතත් ස්වභාවික යුක්ති මූලධර්මයේ නාමයෙන් ඔවුනට කරුණු දැක්වීමට අවස්ථාව දීමට අධිකරණය තීරණය කෙළේය.ශිරාණී බණ්ඩාරනායක මහත්මියට එරෙහි පෙත්සම විභාග කිරීමට අවසර දෙමින් දුන් නියෝගය තවදුරටත් බලාත්මක වන අතර එම පෙත්සම විභාග කරන දිනය ජුනි මස 10 වැනිදා තීරණය කිරීමට නියම කෙළේය.නීතිපති පාලිත ප්‍රනාන්දු මහතා, අතිරේක සොලිසිටර් ජෙනරාල් ඒ. ඥානදාස, නියෝජ්‍ය සොලිසිටර් ජෙනරාල්වරුන් වන ෂවීන්ද්‍ර ප්‍රනාන්දු, එස්. රාජරත්නම්, ඒ. ඩබ්ලිව්. නවාස්, සහ රජයේ නීතිඥ නෙරින් පුල්ලේ මහතා සමඟ පෙත්සම වෙනුවෙන් පෙනී සිටියහ. නීතිඥ එම්. ඒ’ සුමන්තිරන් මහතා ආර්. සම්පන්දන් මහතා වෙනුවෙන්ද, නීතිඥ ජේ. සී. වැලිඅමුණ මහතා විජිත හේරත් මහතා වෙනුවෙන්ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=n13053014</link>
    <topic>ඡන්ද හිමියන්ගේ දිනය සැමරේ</topic>
    <author>ගම්පහ සංචාරක</author>
    <content>2013 ජුනි 01 යෙදෙන “ඡන්ද හිමියන්ගේ දිනය” නිමිත්තෙන් ගම්පහ දිස්ත්‍රික් ලේකම් ජේ.ජේ. රත්නසිරි මහතාගේ ප්‍රධානත්වය ඇතිව ගම්පහ නියෝජ්‍ය මැතිවරණ කොමසාරිස් මහතා ඇතුළු කාර්ය මණ්ඩලයේ ප්‍රධානත්වයෙන් හෙට (31) දින පෙරවැ 9.00 ගම්පහ දිස්ත්‍රික් ලේකම් කාර්යාල ශ්‍රවණාගාරයේදී සැමරුම් උළෙලක් පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305301</link>
    <topic>කෑගල්ලේ පාසල් 243ක් සංවර්ධනයට රුපියල් ලක්ෂ 1215ක මූල්‍ය ප්‍රතිපාදන</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල අධ්‍යාපන දිසාවේ විදුහල් දෙසිය හතළිස් තුනක් සංවර්ධනය කැර විධිමත් අධ්‍යාපනයක් දිසාවේ දරුවන්ට ලබාදීම සඳහා රුපියල් ලක්ෂ 1215/- ක මුදල් ප්‍රතිපාදන ලැබී ඇති බව සබරගමුව පළාත් මහ ඇමැති මහීපාල හේරත් මහතා පැවසීය.මාවනැල්ල හා කෑගල්ල ඇතුළු දිසා බල ප්‍රදේශයේ විදුහල්පති සමුළුව බාලිකා විද්‍යාලයේදී පැවැති අවස්ථාවේදී එහිදී මහ අමැතිවරයා විසින් මේ බව අනාවරණය කරන ලදී.එහිදී මහ අමැති මහීපාල හේරත් මහතා මෙසේ පැවසීයඅධ්‍යාපන කලාප 96ක විභාග ප්‍රතිඵල අනුව සිව්වන ස්ථානයට මේ වනවිට කෑගල්ල දිසාව පත්ව තිබෙනවා.මෙම අධ්‍යාපන නවෝදය පිළිබඳව බලවත් සතුටට පත් වෙනවා. මෙහිදී කලාප අධා්‍යාපන නිලධාරී පිරිස් විසින් ලබාදෙන සහායන්ද ගුරු පිරිස්වල කැපවීමද අප කිසි විටෙකත් අමතක නොකරන වගද පැවසිය යුතුය.දිසාව තුළ විදුහල් 243ක් සඳහා යටිතල පහසුකම් සැලසීමට ආර්ථික සංවර්ධන අමාත්‍යාංශය විසින් රුපියල් ලක්ෂ 1, 215/-ක් ලැබීම අධ්‍යාපනය ලබන දරුවන්ගේ වාසනාවක් බව පැවසීය.මෙහිදී විදුලි සංදේශ තාක්ෂණ කටයතු පිළිබඳ අමාත්‍යවරායා වන රංජිත් සියඹලාපිටිය මහතාගේ අනුග්‍රහය මත දිසාව තුළ විදුහල් 140කට ඊ - ශිල්පාගාරයක් ලබාදීමද සිදු කැරමින් ඒ සඳහා එක් ශිල්පාගාරයක් සඳහා රුලියල් ලක්ෂ 25/- බැගින් රුපියල් ලක්ෂ 3, 500/- ක් දිසාවේ විදුහල් 140කට ලැබෙන බවද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305302</link>
    <topic>කුරුණෑගල දිස්ත්‍රික්කයේ ගොවීන්ට දිවි නැඟුමින් කජු පැළ 1,27000ක්</topic>
    <author>පොල්ගහවෙල සමූහ - එල් .පී. තිලකරත්න</author>
    <content>කුරුණෑගල දිස්ත්‍රික්කයේ ගොවීන්ට 2012 /2013 වර්ෂ දෙකේදී කජු පැළ එක් ලක්ෂ විසි හත් දහසක ප්‍රමාණයක් බෙදා දී ඇතැයි ශ්‍රී ලංකා කජු සංස්ථාවේ විමර්ශන නිලධාරී ඇන්ටන් ප්‍රනාන්දු මහතා පැවැසීය.කුරුණෑගල දිස්ත්‍රික් ප්‍රාදේශීය ලේකම් කොට්ඨාස 30ක් ආවරණය වන පරිදි මේ වැඩසටහන ක්‍රියාත්මක කෙරේ.දිවි නැගුම වැඩසටහන යටතේ ක්‍රියාත්මක කජු පැළ බෙදා දීමේ වැඩසටහන යටතේ බද්ධ කජු පැළ , බීජ කජු සහ වාණිජ වගාව සඳහා බීජ කජු පැළ බෙදා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305303</link>
    <topic>මල්වාන කඳුබොඩ ජනතාවටරැස්වීම් ශාලා ගොඩනැගිල්ලක්</topic>
    <author>මල්වාන සමූහ - මහානාම විතානගේ</author>
    <content>කඳුබොඩ - බටහිර ග්‍රාම සේවා වසමට අඩුපාඩුවක්ව පැවැති රැසවීම් ශාලාවක් සඳහා මුල්ගල් තැබීම පසුගියදා සිදු කෙරිණි.කඳුබොඩ - බටහිර ග්‍රාම සංවර්ධන සමිතිය හා එක්සත් අවමංගල්‍යාධාර සුභ සාධක සමිතිය මඟින් රජයේ ප්‍රතිපාදන ලබා නොගෙන පරිත්‍යාගශීලීන්ගේ ආධාර මඟින් මේ රැස්වීම් ශාලාව ඉදිකෙරේ.රැස්වීම් ශාලාව ඉදිකිරීමෙන් පසුව එහි පොදු රැස්වීම් පැවැත්වීමට හා ළමා සායන මධ්‍යස්ථානයක් පවත්වාගෙන යාමට කටයුතුකර තිබෙන අතර එහි ඉදිකිරීම් කටයුතු මේ වසර අවසන් වීමට පෙර නිම කිරීමට ද නියමිතය.මේ රැස්වීම් ශාලාවේ මුල්ගල් තැබීම බියගම සහකාර ප්‍රාදේශීය ලේකම් චම්පිකා ඩී. ධර්මසේන මහත්මිය අතින් සිදු වූවාය.මේ අවස්ථාවට කොළඹ නව කොරළයේ හා නව තොටමුණේ ප්‍රධාන අධිකරණ සංඝණායක පරකඩුවේ සිරි සරණංකර නාහිමියෝද බියගම ප්‍රාදේශීය සභාවේ උප සභාපති කැලුම් තුෂාර විජයලත් , විපක්ෂ නායක ප්‍රසන්න සම්පත් , ප්‍රාදේශීය සභා මන්ත්‍රී යූ. ආරියපාල හා කඳුබොඩ - බටහිර ග්‍රාම සේවා නිලධාරිනී ඊ. එස්. රේණුකා යන මහත්ම මහත්මීහු ද සහභාගීී වූහ ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305304</link>
    <topic>ඝන අපද්‍රව්‍ය එකතු කිරීමේ මධ්‍යස්ථානය නාම පුවරුවකට සීමා වෙලා</topic>
    <author>ඡායාරූපය - ෂෙල්ටන් විදිසිංහපිළියන්දල විශේෂ</author>
    <content>බස්නාහිර පළාත් ඝන අපද්‍රව්‍ය කළමනාකරණ අධිකාරිය මගින් විශාල මුදලක් වැය කොට අපද්‍රව්‍ය එකතු කිරීමේ මධ්‍යස්ථානයක් පසුගිය කාලයේ ආරම්භ කෙරිණි.කැස්බෑව නගර සභාව ආසන්නයේ ඉදිකර ඇති ඝන අපද්‍රව්‍ය එකතු කිරීමේ මධ්‍යස්ථානය බොහෝ කාලයක සිට වසා දමා ඇති අතර, එහි දැන්වීම් අලවා ඇති අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305305</link>
    <topic>අනවසරයෙන් ගවයන් ප්‍රවාහනය කරද්දී දැලේ</topic>
    <author>මතුගම සංචාරක</author>
    <content>බදුරලිය පොලිස් වසමේ පැළෑඳ සිට ත්‍රිවිල් රථයකින් හා ලොරියකින් ගවයන් බලපත්‍ර රහිතව ප්‍රවාහනය කරමින් සිටි සැකකරුවන් හතරදෙනෙකු බදුරලිය පොලිසිය අත්අඩංගුවට ගෙන ඇත.ත්‍රිවිල් රථයේ දෙපස ආවරණ කොට එළදෙනක් හා ලොරියේ ගවයන් පස්දෙනෙක් සිට ඇත.පැළෑඳ සිට ගෙන එන ලද මෙම සතුන් දර්ගා නගරය වෙත රැගෙන යන බව පොලිස් පරීක්‍ෂණවලින් අනාවරණය වී ඇත.බදුරලිය පොලිස් ස්ථානාධිපති කේ. එන්. පී. උදය කුමාර, පොලිස් පරීක්‍ෂක සුගත් ධම්මික, සැරයන් සුමනවීර මහත්වරු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305306</link>
    <topic>ලොරිය වෙළෙඳසල ඇතුළේ</topic>
    <author>නාගොඩ විශේෂදොඩන්ගොඩ විශේෂ</author>
    <content>දොඩන්ගොඩ - කොස්වත්ත ප්‍රදේශයේ වෙළෙඳසලක් තුළට ලොරි රථයක් ධාවනය වීමෙන් එම වෙළෙඳසලට හා ලොරි රථයට හානි සිදුව තිබේ.පසුගිය මැයි 15 වැනි දින රාත්‍රියේ සිදුවූ මෙම අනතුරින් ලොරි රථයේ රියැදුරු සුළු තුවාල ලැබූ අතර එම අවස්ථාවේ වෙළෙඳසලේ කිසිවෙකු හෝ නොසිටි බව ද වාර්තාවේ.නෙළුව සිට කොළඹ බලා ගමන් ගත් මෙම ලොරි රථයේ තේ කොළ පටවා තිබූ අතර රියැදුරුට නින්ද යෑම නිසා පාරෙන් ඉවතට පැන ධාවනය වීමෙන් මෙම අනතුර සිදුව ඇති බව වැඩිදුරටත් වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305307</link>
    <topic>පිඹුර, බදුරලිය මීගහතැන්න රෝහල්වලට නවීන පහසුකම් සහත ගිලන් රථ</topic>
    <author>මතුගම සංචාරක</author>
    <content>දෙකෝටි පනස් ලක්ෂයක් වටිනා සියලු පහසුකම් සහිත ගිලන් රථ තුනක් අගලවත්තේ පිඹුර, බදුරලිය හා මීගහතැන්න රෝහල් වෙත ලබාදීමට බස්නාහිර පළාත් සෞඛ්‍ය හා දේ්ශීය වෛද්‍ය ඇමැති ජගත් අංගගේ මහතා පියවර ගෙන ඇත.කළුතර දිස්ත්‍රික්කයේ ඇති ඉතාමත් දුෂ්කර ප්‍රදේශවල පිහිටි මෙම රෝහල්වලට මෙතෙක් තිබුණේ ඉතාමත් අබලන් පැරණි ගිලන් රථයි.මේ නිසා අඩු ආදායම්ලාභි පවුල්වල අය රෝගී තත්ත්වයට පත්වූ අවස්ථාවල දී මහත් අපහසුතාවන්ට මුහුණ දීමට සිදුවිය.ඉතාමත් චාම් උත්සව පවත්වා රෝහල්වලට ඇමැතිවරයා පැමිණ මෙම ගිලන් රථ ලබාදීමට කටයුතු කළේ ය.මෙම අවස්ථාවට බස්නාහිර පළාත් සභාවේ නියෝජ්‍ය සභාපති රංජිත් සෝමවංශ, පළාත් සභා මන්ත්‍රී නලින්ද ජයතිස්ස, කිත්සිරි කහටපිටිය, කීර්ති කාරියවසම්, වරාය හා මහාමාර්ග නියෝජ්‍ය ඇමැති නිර්මල කොතලාවල, ප්‍රාදේශීය සෞඛ්‍ය සේවා අධ්‍යක්‍ෂ උදය රත්නායක, පිඹුර රෝහල් වෛද්‍ය අධිකාරී පී. ඩී. ආර්. රුද්‍රිගෝ, වලල්ලාවිට ප්‍රාදේශීය ලේකම් එම්. එල්. දසින නිරෝෂණ, පාලින්ද නුවර ප්‍රාදේශීය ලේකම් එල්. ඒ. ඩී. තිලකරත්න, අගලවත්ත ප්‍රාදේශීය සභාවේ සභාපති චාවින්ද රණවක හා උප සභාපති ඩී. ඩී. දර්ශන මහත්වරු එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305308</link>
    <topic>තෙමහල් ධාතු මන්දිරය</topic>
    <author>ඡායාරූපය -පොල්ගස්ඕවිට සමූහ එස්. පන්නිල</author>
    <content>මහනුවර දළදා මාලිගාවේ පත්තිරිප්පුවේ අනුරුවක් ලෙසින් මත්තේගොඩ ශ්‍රී සරණධම්ම විහාරස්ථානයේ අභිනවයෙන් ඉදිකරවන ලද තෙමහල් ධාතු මන්දිරය ජනාධිපති මහින්ද රාජපක්‍ෂ මහතාගේ අතින් ජූනි 23 දින පස්වරු 4.00ට විවෘත කෙරේ.මේ නිමිත්තෙන් විහාරස්ථ දායක සභාවේ හා විහාරාධිපති ආචාර්ය පැලැන්වත්තේ ධම්මතිලක නාහිමියන්ගේ සංවිධානයෙන් දහම් හමුවක් ද පැවැත්වේ. ගාමිණී ලොකුගේ, බන්දුල ගුණවර්ධන, දිනේෂ් ගුණවර්ධන ඇමැතිවරු ඇතුළු ආරාධිතයන් රැසක් ද මෙම අවස්ථාවට එක් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r1305309</link>
    <topic>කතකට අතවර කරදසවසරක් හිරේ යයි</topic>
    <author>පානදුර සමූහ – කපිල සෝමරත්න</author>
    <content>කාන්තාවකට ලිංගික අතවරයක් සිදුකිරීම සම්බන්ධයෙන් වරද පිළිගත් විත්තිකරුවකුට පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය විසින් බරපතළ වැඩ ඇතිව අවුරුදු දහයක සිරදඬුවමක් සහ රුපියල් පන්දහසක දඩයක් 13-05-13 දින නියම කරනු ලැබුවාය.එම දඬුවමට අමතරව රුපියල් ලක්‍ෂයක වන්දි මුදලක් පැමිණිලිකාර කාන්තාව වෙත ගෙවන ලෙසටත් නියම කෙරුණි. වන්දි මුදල සහ දඩය නොගෙවන්නේ නම් මාස 15 ක සාමාන්‍ය සිරදඬුවමක් ද නියම කළාය.මෙම දඬුවම නියම වූයේ පිළියන්දල මාකන්දන පදිංචි නලින් අසංක පීරිස් නමැත්තාටය. ඔහු අධිචෝදනා ලබා සිටියේ 1999 ඔක්තෝබර් මස 4 වැනි දින පිළියන්දල මාකන්දන දී නිවෙසකට රාත්‍රී කඩාවැදී එහි හුදකලාව සිටි කාන්තාවක් දූෂණය කිරීම ගැනය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=r13053010</link>
    <topic>රණවිරු උපහාර උළෙලක්</topic>
    <author>සීදූව සමූහ නිශ්ශංක පියරත්න</author>
    <content>රට දැය වෙනුවෙන් ජීවිත පූජා කළ රද්දොළුගම රණවිරුවන්ට හා අනිකුත් රණවිරුවන් වෙනුවෙන් උපහාර උළෙලක් රද්දොළුගම රණවිරු ස්මාරකය අසලදී පැවැත්විණි.මෙහිදී කටුනායක සීදූව නගර සභාවේ සභාපති ලලන්ත ගුණසේකර මහතා ද ප්‍රමුඛ කටුනායක යුද හමුදා නිලධාරිහුද රද්දොළුගම පොලිසියද රද්දොළුගම හා අවට ජනතාවද රණවිරුවන් වෙනුවෙන් ගෞරවය පුද කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305301</link>
    <topic>මයිලෝ කුසලාන පාසල් නෙට්බෝල් අවසන් වටය ජුනි 8-10 පිළියන්දල දී</topic>
    <author>ප්‍රින්ස් ගුණසේකර</author>
    <content>නෙස්ලේ ලංකා සමාගමේ අනුග්‍රහයෙන් ශ්‍රී ලංකා පාසල් නෙට්බෝල් සංගමය හා අධ්‍යාපන අමාත්‍යාංශය ඒකාබද්ධව සංවිධානය කරන 22වැනි මයිලෝ කුසලාන පාසල් නෙට්බෝල් තරගාවලියේ අවසන් වටය ලබන මස 8,9 හා 10 දිනවල පිළියන්දල මධ්‍ය මහා විද්‍යාලයීය ක්‍රීඩාංගණයේදී පැවැත්වේ.රටපුරා පාසල් 300ක ක්‍රීඩිකාවන් ‘ඒ’ හා ‘බී’ වශයෙන් කාණ්ඩ දෙකකට වෙන්කොට මුලික වටයේ තරග මධ්‍යස්ථාන මට්ටමින් පවත්වා එම ජයග්‍රාහී කණ්ඩායම් අවසන් වටයට එක්වෙති.මධ්‍යස්ථාන 15ක මුලික වටයේ තරග අප්‍රේල් 30 සිට මැයි 31 දක්වා පැවැත්වීමට කටයුතු යොදා තිබුණි. උතුරු-නැ‍ඟෙනහිර පාසල් 10කින්ද මෙවර මයිලෝ පාසල් නෙට්බෝල් තරගාවලියට ක්‍රීඩිකාවන් එක්ව සිටීම විශේෂත්වයකි.ශිෂ්‍යාවන් 1000කට වැඩි පාසල් ‘ඒ’ කාණ්ඩයෙන් තරග කළ අතර 1000ට අඩු පාසල් ‘බී’ කාණ්ඩයට එක්කොට ඇත.වයස අවුරුදු 14න්, 16න් හා 18න් පහළ ලෙස මෙවර තරගාවලිය පැවැත්වේ. මෙතෙක් වයස වසර 21ක කාලයක් 12න් පහළ තරග පැවැතියද නව ක්‍රීඩා රෙගුලාසි අනුව එම වයස් සීමා අංශය පමණක් මෙවර තරගාවලියෙන් ඉවත් කොට ඇත.“12න් පහළ තරග ඉවත් කිරීමේ හේතුවෙන් කණ්ඩායම් ගණන පහත වැටුණා. ක්‍රීඩා රෙගුලාසිවලට අප ගරු කළ යුතුයි” ශ්‍රී ලංකා පාසල් නෙට්බෝල් සංගමයේ සභාපති සුධර්මා ජයවර්ධන මහත්මිය පැවැසුවාය. මයිලෝ පාසල් නෙට්බෝල් තරගාවලිය පිළිබඳ කොළඹ සී.ආර්.ශ්‍රවණාගාරයේ පැවැති මාධ්‍ය හමුවේදී මේ බව ප්‍රකාශ විය.‘ඒ’ කාණ්ඩය යටතේ 14න් පහළ කණ්ඩායම් 248ක්, 16න් පහළ කණ්ඩායම් 179ක් හා 18න් පහළ කණ්ඩායම් 98ක් තරග වදින අතර ‘බී’ කාණ්ඩයෙන් 14න් පහළ 20ක්, 16න් පහළ 17ක් හා 18න් පහළ 10ක් ලෙස කණ්ඩායම් තරග වදිති.පසුගිය වසරේ 12න් පහළ ‘ඒ’ කාණ්ඩයේ ශූරතාව කුරුණෑගල ශුද්ධ වු පවුලේ කන්‍යාරාමය දිනාගත් අතර 14න් පහළ ශූරතාව මියුසියස් විදුහල, 16න් පහළ ශූරතාව එප්පාවෙල ශ්‍රී සිද්ධාර්ථ විදුහල හා 18න් පහළ ශූරතාව පන්නල ජාතික පාසලට හිමිවිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305302</link>
    <topic>ආරක්ෂක හිස්වැස්ම බොක්සිං වළල්ලෙන් ඉවතට</topic>
    <author>ෆවුස් මො‍හොමඩ්</author>
    <content>අන්තර් ජාතික බොක්සිං ක්‍රීඩාවේ ජනප්‍රියත්වය වැඩි කිරීමේ අරමුණින් ලෝක බොක්සිං වළල්ලෙන් ආරක්ෂක හිස්වැස්ම ඉවත්කිරීමට අන්තර් ජාතික ආධුනික බොක්සිං සංගමය තීරණය කර තිබේ.ජූනි මස 1වැනිදා සිට ක්‍රියාත්මක වන නව නීතිය පිරිමි තරග ඉසව්වට පමණක් අදාල වන බව ද එම සංගමය නිවේදනය කළේය. ඒ අනුව කාන්තා හා පාසල් බොක්සිං තරග සඳහා තවදුරටත් ආරක්ෂක හිස්වැස්ම පැළඳීමේ නීතිය ක්‍රියාත්මක වනු ඇත.බොක්සිං වළල්ලේ දී ක්‍රීඩකයන්ගේ හිසට සිදුවන අනතුරු අවම කිරීමේ අරමුණින් 1980 වසරේ දී ලෝක බොක්සිං සංගමය විසින් පනවනු ලැබූ ආරක්ෂක හිස්වැසුම් පැළඳීමේ නීතිය ඊට වසර 33කට පසුව ඉවත් කරනු ලැබුවේ ද ක්‍රීඩකයන්ගේ හිසට සිදුවන අනතුරු අවම කිරීමේ පියවරක් වශයෙන් බව එම සංගමය සඳහන් කරයි. එම සංගමයේ වෛද්‍ය කමිටුව කරනු ලැබූ සමීක්ෂණයක දී අනාවරණය වී ඇත්තේ ආරක්ෂක හිස්වැස්ම පැළඳ ක්‍රීඩා කිරීමේ දී හිසට සිදුවන අනතුරු වැඩිවී ඇති බවය.එහෙත් ආරක්ෂක හිස්වැස්ම පැළඳීමේ නීතිය ඉවත්කිරීම ක්‍රීඩාවට එතරම් හිතකර නොවන බව මෙරට බොක්සිං ක්‍රීඩා ක්ෂේත්‍රයේ හිටපු ජ්‍යෙෂ්ඨතම නිලධාරීයකු හා බොක්සිං ක්‍රීඩා ඉතිහාසඥයකු වන ඩොනල්ඩ් මුණසිංහ මහතා 'දිනමිණ' කළ විමසුමක දී සඳහන් කළේය.ආරක්ෂක හිස්වැස්ම පැළඳීමේ නීතිය බොක්සිං ක්‍රීඩාවට ඉතා උචිත දෙයක්.හිසට පහරදීම‍ බොක්සිං ක්‍රීඩාව අනුව නීතිවිරෝධි වුනත් එවැනි පහරදීම් අපට ඕනෑතරම් දකින්නට ලැබෙනවා.එවැනි අවස්ථාවල දී ආරක්ෂක හිස්වැස්ම එම ක්‍රීඩකයාගේ හිසට සිදුවන අනතුරු අවම කරන බව අමුතුවෙන් කියන්න ඕනේ නෑ. ‍ලෝක බොක්සිං සංගමය මේ නිතිය ඉවත් කරන්න තීරණය කරලා ඇත්තේ ඔවුන්ගේ ආරක්ෂක කමිටුවේ නිර්දේශ මත විය යුතුයි. ඒත් එවැනි නිර්දේශයක් ලබාදීම ක්‍රීඩකයන්ට එතරම් හිතකර නෑ. ' මුණසිංහ මහතා කීවේය.කෙසේවෙතත් ලබන ජූලි මස ශ්‍රී ලංකාවේ පැවැත්වෙන ලේටන් කුසලාන තරගාවලියේ සිට එම නීතිය මෙරට බොක්සිං වළල්ලේ ක්‍රියාත්මක වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305303</link>
    <topic>රාජකීය විදුහල් රගර් පිලේ විරෝධතාපරික්ෂණයේ අවසන් තීරණය 1වැනිදා</topic>
    <author>ෆවුස් මොහොමඩ්</author>
    <content>රාජකීය විදුහල් රගර් කණ්ඩායම විසින් පාසල් රගර් සංගමයට ඉදිරිපත් කරනු ලැබූ විරෝධතා‍ව පිළිබඳව එම සංගමයේ විනය කමිටුව සිදුකළ පරික්ෂණයේ අවසන් තීරණය ලබන ජූනි 1වැනිදා නිකුත් කිරීමට නියමිතය.අන්තර් පාසල් අවුරුදු 20න් පහළ රගර් තරගාවලියේ රාජකීය විදුහල හා ඉසිපතන විදුහල අතර පසුගියදා රාජකීය විදුහල් ක්‍රීඩාංගණයේ පැවැති තරගයේ වීඩියෝ පට නිරික්ෂණය කළ විනය කමිටුව අනතුරුව තරග තීරක, පැති තීරකවරුන්ගෙන් ද ඒ සම්බන්ධව කරුණු විමසා තිබිණි. එමෙන්ම අදාල විදුහල්වල රගර් ක්‍රීඩාව භාර ආචාර්යවරුන්ගේ අදහස් ද සැළකිල්ලට ගත් විනය කමිටුව සිය තීරණය ලබා දීම 1වැනිදාට කල් තැබුවේය.එම තරගය අතරතුර දී රාජකීය විදුහල් ක්‍රීඩකයන් පිටියෙන් ඉවත්වීමේ හේතුවෙන් අතරමග නවතා දැමීමට තරග සංවිධායකයන්ට සිදුවී තිබිණි. ඒ වනවිට රාජකීය විදුහල් පිලේ ක්‍රීඩකයන් කීපදෙනකු තුවාල ලබා සිටි අතර ඔවුන්ගේ කීපදෙනකු ප්‍රතිකාර සඳහා පසුව රෝහල් ගතකළ බව ද වාර්තා විය. තරගය නිමාවීමට මිනිත්තු 20ක් පමණ තිබියදී රාජකීය විදුහල් පිල පිටියෙන් ඉවත්වනවිට ඉසිපතන විදුහල ලකුණු 27-20ක් ලෙස ඉදිරියෙන් සිටියේය. ඒ අනුව තරගයේ ජයග්‍රහණය ඉසිපතන විදුහලට හිමිවිය.රාජකීය විදුහලේ විරෝධතාව ඇතුළු තවත් විරෝධතා 2ක් පෙරේදා පස්වරුවේ පාසල් රගර් සංගමයේ විනය කමිටුව විසින් විභාගයට ගනු ලැබීය‍. ඊට ලුම්බිණි විදුහල් කණ්ඩායමට එරෙහිව වේල්ස් කුමර විදුහල් පිල ඉදිරිපත් කළ විරෝධතාව හා ලලිත් ඇතුලත්මුදලි විදුහල් කණ්ඩායමට එරෙහිව පන්නිපිටිය ධර්මපාල විදුහල් පිල ඉදිරිපත් කල විරෝධතාව ද ඇතුළත් වී තිබිණි. වේල්ස් කුමර විදුහල් කණ්ඩායමේ විරෝධතාවේ වැඩිදුර පරික්ෂණ කටයුතු ඉදිරියේදි පැවැත්වෙන අතර ධර්මපාල විදුහල් පිල යොමු කළ විරෝධතාව සම්බන්ධව කළ පරික්ෂණයේ අවසන් තීරණය ද 1වැනිදා නිකුත් කෙරේ.රංජිත් චන්ද්‍රසේකර මහතාගේ ප්‍රධානත්වයෙන් යුත් පාසල් රගර් විනය කමිටුවට ත්‍රිත්ව විදුහල්පති බ්‍රිගේඩියර් උදය ආරියරත්න, පානදුර රාජකීය විදුහල්පති සරත්චන්ද්‍ර සිල්වා මහත්වරු ඇතුළත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305304</link>
    <topic>පාකිස්තාන ක්‍රිකට් ප්‍රධානියාට තහනමක්</topic>
    <author/>
    <content>සැක සහිත ලෙස තනතුරට පත්වූ බවට නිගමනය කරමින් පාකිස්තාන ක්‍රිකට් පාලක මණ්ඩලයේ සභාපති සකා අශ්රෆ්ගේ තනතුර අත්හිටුවීමට ඉස්ලාමාබාද් ශ්‍රේෂ්ඨාධිකරණය නියෝග කර තිබේ.ක්‍රීඩාවෙන් දේශපාලනය ඉවත්විය යුතු බවට අයි.සී.සී.ය කළ බලපෑම් මත පාකිස්තාන ක්‍රිකට් පාලක මණ්ඩලයේ නිලවරණය පසුගියදා පැවැත්වූයේ ව්‍යවස්ථාව අනුවය.එසේ සහාපතිධුරයට පත්වූ 60 හැවිරිදි අශ්රෆ් එරට ක්‍රිකට් ඉතිහාසයේ ඡන්දයකින් පත්වූ පළමු සභාපතිවරයා බවට පත්විය. මෙවර නිලවරණය සඳහා ඔහුගේ නම ඉදිරිපත් කර තිබුණේ ක්‍රිකට් පාලක මණ්ඩලයේ අනුශාසක පාකිස්තාන ජනාධිපති අසි‍ෆ් අලි සර්දාරි මහතාය.එහෙත් එරට යුද හමුදාවේ ක්‍රිකට් පුහුණුකරු වන හිටපු ක්‍රිඩක අහමඩ් නදීම් ක්‍රිකට් පාලක මණ්ඩලයේ නිලවරණය දූෂිත එකක් බවට ඉස්ලාමාබාද් නුවර ශ්‍රේෂ්ඨාධිකරණයේ ගොනුකළ පෙත්සමක් විභාගයට ගත් විනිසුරු මේ නියෝගය නිකුත් කළේය.මීළඟ නඩු විභාගය ජූනි මස 13වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305305</link>
    <topic>විවෘත ටේබල් ටෙනිස් ශූරතාවලිය හෙට සිට</topic>
    <author/>
    <content>බ‍ටර්ෆ්ලයි ක්‍රීඩා සමාජය 3වැනි වරටත් මෙහෙයවන සමස්ත ලංකා විවෘත ටේබල් ටෙනිස් ශූරතාවලිය හෙට (31) සිට ජූනි මස 2දින දක්වා ගල්කිස්ස සාන්ත තෝමස් විද්‍යාලයීය ගෘහස්ත ක්‍රීඩාංගණයේ දී පැවැත්වේ.ශ්‍රේණිගත කිරීමේ තරගාවලියක් වන බටර්ෆ්ලයි විවෘත ටේබල් ටෙනිස් ශූරතාවලිය තරග ඉසව් 10කින් සමන්විතය.මේ ශූරතාවලියට අවුරුදු 10න් පහළ, 12න් පහළ, 15න් පහළ,18න් පහළ බාලක බාලිකා තරග ඉසව් මෙන්ම ජාතික ටේබල් ටෙනිස් තරගබිමේ විශිෂ්ටතම ක්‍රීඩක ක්‍රීඩිකාවන් වන ගුවන් හමුදාවේ රොහාන් සිරිසේන, ඉෂාරා මධුරංගි ඇතුළු ජ්‍යෙෂ්ඨ ක්‍රීඩක ක්‍රීඩිකාවන් සහභාගි වන තරග ඉසව් ද ඇතුලත්ය.තරගාවලියේ අවසන් වටයේ තරග සහ ත්‍යාග ප්‍රදානෝත්සවය ජූනි මස 2වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305306</link>
    <topic>ග්‍රෙහැම් ස්වාන් එංගලන්තයට ජය ගෙනේ</topic>
    <author/>
    <content>ග්‍රෙහැම් ස්වාන්ගේ සුපිරි පන්දු යැවීම හේතුවෙන් නවසිලන්තයට එරෙහිව ලීඩ්ස් හී පැවැති දෙවැනි ටෙස්ට් තරගයෙන් ලකුණු 247ක ජයක් වාර්තා කිරීමට එංගලන්තය සමත්විය. මේ ජයග්‍රහණයත් සමග තරග 2කින් සමන්විත ටෙස්ට් තරගමාලාව 2-0ක් එංගලන්තය ජය ගත්තේය.නවසීලන්ත පළමු ඉනිමේ දී කඩුලු 4ක් දවාලූ ස්වාන්, දෙවැනි ඉනිමේ දී තවත් කඩුලු 6ක් දවාලමින් එංගලන්තයට ජය මාවත විවර කර දුන්නේය. එංගලන්තය ලබාදුන් ලකුණු 468ක ඉලක්කය හඹාගිය නවසීලන්ත දෙවැනි ඉනිම ලකුණු 220කට සීමා විය.එංගලන්තය පළමු ඉනිමට ලකුණු 354ක් රැස්කළ අතර නවසීලන්ත දෙවැනි ඉනිමට රැස් කළේ ලකුණු 174ක් පමණි. එංගලන්තය සිය දෙවැනි ඉනිම සඳහා කඩුලු 5කට ලකුණු 287ක් ලබා සිටියදී ඉනිම අත්හිටුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305307</link>
    <topic>හම්බන්තොටට පැසිපන්දු ශූරතාවක්</topic>
    <author/>
    <content>ශ්‍රී ලංකා පැසිපන්දු සම්මේලනය හා මඩකලපුව සාන්ත මයිකල් විද්‍යාලයීය ආදි ශිෂ්‍ය සංග‍මයේ කොළඹ ශාඛාව එක්ව සංවිධාන කළ පැසිපන්දු තරගාවලියේ ශූරතාව හිමිකර ගැනීමට හම්බන්තොට පැසිපන්දු ක්‍රීඩා සමාජය සමත්විය.ඊ.ජේ.හර්බට් පියනම අනුස්මරණ කුසලානය සඳහා පැවැති තරගාවලියේ අවසන් තරගයේදී හම්බන්තොට කණ්ඩායම හමුවේ ලකුණු 63-62ක් ලෙසින් ශ්‍රී ලංකා ගුවන් හමුදා කණ්ඩායම පරාජයට පත්විය. තියුණු මුහුණුවරක් ගත් මේ තරගයේ පළමු අර්ධය නිමාවන විට හම්බන්තොට පැසිපන්දු කණ්ඩායම ලකුණු 39-26ක් ලෙස ඉදිරියෙන් පසුවිය.මඩකලපුව සාන්ත මයිකල් විද්‍යාලයීය පැසිපන්දු පිටියේ පැවැති තරගාවලියට කණ්ඩායම් 20ක් සහභාගීවු අතර උතුරු-නැඟෙනහිර නියෝජනය කරමින් කණ්ඩායම් සහභාගී වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=s1305308</link>
    <topic>සහාය දිවීමේ සැණකෙළිය හෙට දියගම දී</topic>
    <author/>
    <content>ශ්‍රී ලංකා මලල ක්‍රීඩා සංගමය පාසල් මලල ක්‍රීඩා සංගම හා එක්ව සංවිධානය කරන සහාය දිවීමේ සැණකෙළිය හෙට (31) උදෑසන 8.00ට දියගම මහින්ද රාජපක්ෂ අන්තර්ජාතික ක්‍රීඩා සංකීර්ණයේදී ආරම්භවේ.ලංකා බැංකුවේ අනුග්‍රහයයෙන් පැවැත්වෙන මේ සැණකෙළිය ලබන මස 2 දා දක්වා පැවත්වීමට නියමිතය.වයස් කාණ්ඩ පහක් යටතේ පැවැත්වෙන තරගාවලියට අවු.13න් පහළ, 20න් පහළ සහ ජ්‍යේෂ්ඨ කාන්තා/පිරිමි තරග ඇතුළත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=f1305301</link>
    <topic>උතුරේ ඡන්දයේ දෝංකාරය</topic>
    <author>රාම්</author>
    <content>අපේ පළාත් සභා ව්‍යුහය ස්ථාපිත වී තිබෙන්නේ ආණ්ඩු ක්‍රම ව්‍යවස්ථාවෙන්. එය එම ව්‍යවස්ථාවට එක් වූයේ 13 වැනි සංශෝධනය මඟින්. එම සංශෝධනය ආණ්ඩු ක්‍රම ව්‍යවස්ථාවට එක් වන්නේ ඉන්දු ලංකා ගිවිසුමේ ප්‍රතිඵලයක් ලෙසින්. ඉන්දු ලංකා ගිවිසුම හා 13 වැනි සංශෝධනය ප්‍රකාශයට පත් වන්නේ උතුරු නැඟෙනහිර අර්බුදයට දේශපාලන විසඳුමක් ලෙසින්.මේ සමඟ ම රටේ ව්‍යවස්ථාදායකට අමතරව යම් සීමාවකට යටත් ව සමහර විෂයන් සම්බන්ධයෙන් අණ පනත් හැදීමේ බලය තවත් ආයතනයකට පැවරෙනවා. එය හැඳින්වෙන්නේ පළාත් සභාව නමින්. එහෙත් අදාළ බලාධිකාරිය ක්‍රියාත්මක වන්නේ එ්කීය ශ්‍රී ලංකාවක් තුළ වීම මෙහි විශේෂත්වයයි.උතුරු නැඟෙනහිර ජනවාර්ගික අර්බුදයක් ඇතැයි යන දේශපාලන සංවාදය නිදහසට පෙර සිට ම පැවතුණා. 1983න් පසු දක්නට ලැබුණේ එහි එක් ප්‍රචණ්ඩ ස්වරූපයක්. නැත්නම් වෙන් වීමේ සන්නද්ධ ක්‍රියා මාර්ගයක්. මීට වසර 4කට පෙර පරාජය කරනු ලැබුවේ එම බෙදුම්වාදි සන්නද්ධ වැඩ පිළිවෙළයි. එ සමඟ ම නැවතත් ප්‍රශ්නය ඉස්මතු වෙමින් පවතිනවා.දේශපාලන විසඳුමක අවශ්‍යතාවය පිළිබඳ කථිකාවත ඇරඹෙනවා. යුද්ධය නිසා එය යටපත් වී තිබුණා. 1957 බණ්ඩාරනායක චෙල්වනායගම් ගිවිසුම 1966 ඩඩ්ලි චෙල්වනායගම් ගිවිසුම යටතේ යෝජනා වූ රට සභා මේ ප්‍රශ්නයට යෝජනා වූ දේශපාලන විසඳුම්. එහෙත් එ්වා කිසිවක් ක්‍රියාවට නැංවීමට හැකි වුයේ නැහැ.1956 සිංහල බෞද්ධ බලවේග කුල්මත් කරමින් බලයට පත් වූ ඇස්.ඩබ්ලිව්.ආර්.ඩී. බණ්ඩාරනායක අගමැතිවරයාට පවා. බලයට පත් වීමත් සමඟ ම මේ යථාර්ථය පිළිගැනීමට සිදු වුණා. නැතිනම් බලය ලබා ගෙන ටික කලකට පසු ඇත්ත යථාර්ථයට මුහුණ දීමට සිදු වුණා. ආර්.ඩී.එස්.ජේ.වී චෙල්වනායගම් මහතා සමඟ ගිවිසුමකට එළඹෙන්නේ එ් වන විටත් භූමියේ පැවැති එම යථාර්ථය නිසායි.එය බෙදුම්වාදයට දොල පිදේනි දීමක් ලෙස ප්‍රශ්නය විග්‍රහ කරන පිරිසක් අද මෙන් ම එදත් සිටියා. එහෙත් ඇස්.ඩබ්ලිව්.ආර්.ඩී. බුද්ධිමතෙක්. දේශපාලන ජයග්‍රහණයන් වෙනුවෙන් අන්තවාදි බලවේගවල පිහිට පැතුවත් බලය ගත පසු එම බලවේග මත හිදිමින් එය රඳවා තබා ගැනීම ලෙහෙසි පහසු නොවන බව ඔහු කෙටි කලකින් වටහා ගත්තා. එහෙත් ජනතාව දැනුවත් කිරීමකින් තොරව තවත් ගිවිසුම් මඟින් (බණ්ඩාරනායක චෙල්වනායගම් ගෙන එනු ලබන යෝජනා පො‍ෙළාවේ පැල කිරීම ලෙහෙසි පහසු කාර්යයක් වන්නේ නැහැ.ඊට එරෙහිව පැන නැඟුණු විරෝධයන් හමුවේ අදාළ ගිවිසුම මහා සංඝයා ඉදිරියේ ම ඉරා දැමීමට එදා ඇස්.ඩබ්ලිව්.ආර්.ඩීට කටයුතු කළා. ඊට පසු කලෙක හිටපු අගමැති ඩඩ්ලි සේනානායක මහතාට ද මුහුණ දීමට සිදු වුයේ මෙවැනි ම විරෝධතාවයකට. ඊට හේතු වූයේ ඩඩ්ලි ‍ෙචල්වනායගම් ගිවිසුම යටතේ උතුරේ ප්‍රශ්නයට දේශපාලන විසඳුමක් ලෙස රට සභා පනත ගෙන එ්මයි.එදා තමයි ‘ඩඩ්ලිගේ බඬේ මසල වඬේ කියමින් මේ රටේ වාමාංශිකයන් පවා පෙළ පාලි ගියේ. පූජ්‍ය දඹරාවේ රත්නසාර හිමි කොල්ලූපිටියේ දී ජීවිතක්ෂයට පත් වූයේ එම විරෝධතාවයේ ප්‍රතිඵලයක් වශයෙනි. මේ රටේ පැරණි වාමාංශික පක්ෂ කවදත් සිටියේ උතුරට දේශපාලන විසඳුමක් අවශ්‍යය යන ස්ථාවරයකයි. එසේ ම බලය විමධ්‍යගත කරනවාට පක්ෂවයි. මේ ස්ථවාරය නිසා වමේ සමහර අයට දේශපාලන ජීවිතයෙන් පමණක් නොව පෞද්ගලික ජීවිතයෙන් ද අකාලයේ සමු ගැනීමට සිදු වුණා.1966 දී එවකට පැවැති එක්සත් ජාතික පක්ෂ රජයක් මගින් ‘රට සභා’ පනත ගෙන එ්මේ දී පැරණි වම ඊට විරුද්ධ වුණා. එ් රට සභා නිසාවත් බලය බෙදීම නිසාවත් නොවෙයි. අදාළ යෝජනාව එක්සත් ජාතික පක්‍ෂ රජයකින් ගෙන එ්ම නිසයි. එ් පිළිබඳ පැවැති පාර්ලිමේන්තු විවාදයේ දී ලංකා සම සමාජ පක්ෂයේ නායක ආචාර්ය ඇන්. ඇම්. වුවද පැවසුවේ.යෝජනාව හොඳයි. යූ. ඇන්. පීය ගෙන එ්ම නිසා වැරැදියි කියලයි. ආචාර්ය ඇන්. ඇම්. වැනි පුළුල් දැක්මක් ඇති වමේ නායකයකු වවුද එවන් පටු ස්ථාවරයක් ගත්තේ බණ්ඩාරනායක මැතිනියගේ සාරිපොටේ එල්ලී සිටි නිසා කියලයි එදා එක්සත් ජාතික පක්ෂයේ අය පැවසුවේ.1987 ජේ. ආර්. ජයවර්ධන රජය ඉන්දු ලංකා ගිවිසුමට එකඟව පළාත් සභා යෝජනා කරන්නේ ඊට අදාළ ඉතිහාසයේ අන්දැකීම් හා විරෝධතා අධ්‍යයනය කරලයි. එදා ජේ. ආර්. කීවේ ආණ්ඩුවේ අය එ. ජා. ප. රජයේ මීට විරුද්ධ වුවහොත් පාර්ලිමේන්තුව විසුරුවා හරින බවයි. ඔහු පළාත් සභා විරෝධය ගණන් ගත්තේ නැහැ. රට ගිණිගත්තත් ජේ. ආර්. ජයවර්ධන ජනාධිපතිවරයා තම ව්‍යාපෘතිය අත්හැර දැමුවේ නැහැ. ඊට එක් ප්‍රධාන හේතුවක් දක්නට ලැබුණා. එනම් ඉන්දියාව සමඟ එකඟ වූ ගිවිසුමකට අනුව පළාත් සභා පනත ඉදිරිපත් කිරීමයි. එය ඉන්දු ලංකා ගිවිසුමේ එකඟතාවක්.1987 පසු උතුරේ ප්‍රශ්නයට දේශපාලන විසඳුමක් ලෙස පළාත් සභා ගෙන එනු ලබන්නේ ඉන්දියානු එකඟතාවක් ද සමඟින්. මෙහි වාසි අවාසි දෙකම තිබෙනවා. වාසිය ශ්‍රී ලංකාව තුළ බෙදුම්වාදයත් ව්‍යාප්ත වීමට ඉන්දියාව ඉඩ නොතැබීම. අවාසිය අපට ඕනෑම විදියට එකඟ වූ පළාත් සභා ක්‍රියාත්මක නොකර සිටීමට නොහැකි වීමයි.මේ වන විට ශ්‍රී ලංකාව වසර 25ක් තිස්සේ පළාත් සභා අත්හදා බලා තිබෙනවා. මෙම ක්‍රමය දෝෂ සහිතයි. අඩුපාඩුවලින් යුක්තයි. පුළුල් සංවාදයකින් තොරව ගෙන එ්ම නිසා ආරම්භයේ සිට ම අඩුපාඩු සහිතයි. අඩුපාඩු නිවැරැදි කර ගැනීමත් පළාත් සභා සම්පූර්ණයෙන් ම අහෝසි කර ඊට අඩු බලයක් සහිත එ්කකයක් යෝජනා කිරීම කාරණා දෙකක්. පාර්ශ්වයන් දෙකක් එක්ව අත්සන් තබන ලස ජාත්‍යන්තර වූ ගිවිසුමක් එක් පාර්ශ්වයකට පමණක් හිතුමනේ බිඳ දැමීමක් හෝ වෙනස්වීමක් කළ හැකි ද යන ප්‍රශ්නය පැන නගිනවා.කවදත් පළාත් සභා ප්‍රතික්ෂේප කළේ ජාතික හෙළ උරුමය හා ජනතා විමුක්ති පෙරමුණ පමණයි. එහෙත් ජනතා විමුක්ති පෙරමුණ පවා විරෝධය පාමින් ම පළාත් සභා නියෝජනය කරනවා. එහෙත් ජාතික හෙළ උරුමය තමන්ගේ පැරැණි ස්ථාවරය වෙනස් කර නැහැ. කවදත් පැරැණි වටේ පක්ෂ සිටියේ පළාත් සභා ක්‍රමයට පක්ෂවයි. ශ්‍රී ලංකා නිදහස් පක්ෂය ද මුල දී අතර මැද තැනක සිට පසු කලෙක ඊට ඇති පක්ෂපාතිත්වය ප්‍රදර්ශනය කරන්නේ වත්මන් පළාත් සභා ක්‍රමයටත් වඩා ඉදිරියට යමින්.1987 ගෙන එනු ලැබු පළාත් සභා ක්‍රියාත්මක වුයේ එකීය ශ්‍රී ලංකාවක් තුළ බලය බෙදා ගැනීමේ යෝජනාවක් ලෙස. එහෙත් 2000 ශ්‍රී ලංකා නිදහස් පක්ෂය නායකත්වය දෙන පොදු පෙරමුණු රජය යෝජනා කරන්නේ එක්සත් ශ්‍රී ලංකාවක් තුළ පළාත් සභාවලටත් වඩා ඉදිරියට ගිය බලය බෙදා හැරීමේ යෝජනාවක්. එය පාර්ලිමේන්තුවේ දී සම්සත නොවන්නේ එක්සත් ජාතික පක්ෂය ඊට විරුද්ධ වීම නිසායි. මේ නිසා අදත් පළාත් සභා ක්‍රමයට රජයේ ප්‍රධාන පක්ෂය වන ශ්‍රී ලංකා නිදහස් පක්ෂයේ විරෝධතාවයක් ඇති වීමට හේතුවක් නැහැ.එහෙත් ඔවුන් නිහඬයි. පැරැණි වම හා ශ්‍රී ලංකා නිදහස් පක්ෂයේ දිගු නිහැඩියාවක වගෙයි.සිහල උරුමය හැර රට පාලන කළ අන් සියල්ලම එදි කීවේ එල්.ටී.ටී.ඊ. ය නිසා පළාත් සභා ක්‍රියාත්මක කිරීමට හෝ ඊට එහාට ගිය දේශපාලන විසඳුමක් උතුරට ලබා දීමට නොහැකි වී තිබෙන බවයි.එල්.ටී.ටී.ඊ. යට සමඟ සාකච්ඡා සඳහා ආරාධනා කළේ පළාත් සභා අහෝසි කිරීමට යෝජනා කිරීමට නම් විදියක් නැහැ. යුද්ධය පැවතියේ එල්.ටී.ටී.ඊ.ය පළාත් සභා පිළිනොගන්නා නිසායි. එදා ඔවුන් පෙඩරල් ක්‍රමයවත් පිළිගැනීමට සූදානම් වුණේ නැහැ. මේ නිසා යුද්ධය පැවැතියේ ඔවුන්ගේ අන්තවාදී බෙදුම්වාදයට එරෙහිවයි.යුද්ධය නිසා එදා පළාත් සභා ක්‍රමය නිසි පරිදි ක්‍රියාත්මක කිරීමට නොහැකි වුණා. මෙතෙක් පැවැති හැම ආණ්ඩුවක්ම සූදානම් වූයේ එල්.ටී.ටී.ඊ.ය පරාජය කර අලූත් විසඳුමක් නැත්නම් අඩුම ගානේ තිබෙන පළාත් සභාවක් හරිහැටි ක්‍රියාත්මක කිරීමට.එ් අනුව යුද්ධයෙන් පසු උතුර හැර අනෙක් හැම ප්‍රදේශයකම පළාත් සභා පිහිටුවා තිබෙනවා. උතුරේ නැහැ. මෙහෙම දිගින් දිගටම ගියොත් දක්නට ලැබෙන්නේ උතුරට පමණක් වෙනස් වූ සුවිශේෂී තත්ත්වයක්. උතුර අපේ රටේ කැල්ලක් නොවෙයි වගේ පසුබිමක්.යුද්ධය පවතින සමයේ අද උතුර පළාත් සභාවට අයත් සමහර ප්‍රදේශ පැවතියේ එල්.ටී.ටී.ඊ. පාලනය යටතේ යි. යුද්ධයේ කළේ එ්වා මුදා ගෙන රට එක්සේසත් කිරීමටයි. නැතිනම් ශ්‍රී ලංකාවේ ආණ්ඩුවේ පාලනය යටතට ගැනීමයි. ඊට පසුවත් උතුරේ ආණ්ඩු ක්‍රම ව්‍යවස්ථාවේ ඇති බලය බෙදෑහැරීමේ ප්‍රතිපාදන ක්‍රියාත්මක නොවන්නේ නම් එතැන මතු වන්නේ සුවිශේෂී තත්ත්වයක් ඇයි අපට පමණක් වෙනසක් ? උතුරේ ජනතාවට ප්‍රශ්න කළ හැකියි.ජනාධිපති මහින්ද රාජපක්ෂ මහතා උතුරු පළාත් සභා මැතිවරණය ප්‍රකාශයට පත් කළේ මේ සියලූ කාරණා සැලකිල්ලට ගනිමින්. එ් තීරණය නිවැරැදියි.ලෝකයේ දරුණුතම ත්‍රස්තවාදි සංවිධානය වන එල්.ටී.ටී.ඊ. ය විනාශ කර රට එක් සේසත් කළ ජනාධිපතිවරයාට අවශ්‍ය නම් පළාත් සභා අහෝසි කිරීම ප්‍රශ්නයක් නොවෙයි. එතුමාට ඊට අදාළ තුනෙන් දෙකක බලයක් පාර්ලිමේන්තුව තුළ තිබෙනවා. එහෙත් එවැන්නකට රජය සුදානම් නොවී පළාත් සභා ඡන්ද පවත්වන්නේ 13 වැනි සංශෝධනය පිළි ගන්නා නිසායි.13 කියන්නේ දහතුනට වඩා ඉදිරියට ගිය යෝජනවාක්. තේරීම් කාරක සභාවක් පත් කර තිබෙන්නේ අවශ්‍ය නම් එවන් යෝජනාවකට ද ඉඩක් විවාරව පවතින බව දැනුම් දීමටයි. එවැන්නක් ක්‍රියාත්මක නොවන පසුබිමක ඉතිරිව ඇත්තේ 13 වැනි සංශෝධනය යටතේ ක්‍රියාත්මක වෙමින් පවතින පළාත් සභා ක්‍රමය පමණයි. ආණ්ඩුව සුදානම් වන්නේ එම ක්‍රමය යටතේ දකුණේ පළාත් සභා පිහිට වු ආකාරයටම උතුරේ පළාත් සභාවක් පිහිටුවීමටයි.මේ වන විට දේශපාලන සංවාදයක් මතු වී තිබෙන්නේ ඊට එරෙහිව හෝ සමහර බලතල ඉවත් කර උතුරේ පළාත් සභා ඡන්දය පැවැත්වීමට ඉඩ සැලසීම සඳහා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=f1305302</link>
    <topic>“සිරිපැරකුම්” චිත්‍රපටයේ  වියවුල කුමක්ද?</topic>
    <author>සටහන සමදරා ජයසිංහ</author>
    <content>සරෝජා, සූරියඅරණ, සමනළ තටු , සිරි රජ සිරි වැනි ශ්‍රී ලාංකේය සිනමා ක්ෂේත්‍රයට නවමු ප්‍රබෝධයක් ගෙන දුන් චිත්‍රපට පෙළක් නිර්මාණය කළ සිනමා අධ්‍යක්ෂ ආචාර්ය සෝමරත්න දිසානායකගේ නවතම සිනමා නිර්මාණය වන්නේ සිරි පැරකුම් චිත්‍රපටය යි.ශ්‍රී ලාංකේය රජ ඉතිහාසයට අනුව පර­ාක්‍රමබාහු රජු ගේ ළමා කාලයේ සිට රාජාභිෂේකය ලබනතෙක් ගතකරන දිවිය වටා ගෙතුණු සිරිපැරකුම් චිත්‍රපටය ප්‍රදර්ශනයටත් පෙරම කිසියම් වූ වියවුලක් දක්නට ලැබිණ.අද සිට සිනමාහල් රැසක ප්‍රදර්ශනය ආරම්භ වන සිරිපැරකුම් චිත්‍රපටයට සම්බන්ධව ඇතිවූ මේ ව්‍යාකූල තත්ත්වය පිළිබඳ එහි අධ්‍යක්ෂ, ආචාර්ය සෝමරත්න දිසානායක මහතා දක්වූ අදහස් ඇසුරින් මෙම ලිපිය සැකැසිණි.සිරිපැරකුම් චිත්‍රපටය විශාල පිරිවැයක් යොදා නිර්මාණය කළ චිත්‍රපටයක්. මේ චිත්‍රපටයේ වැඩ අවසන් කරලා එය ප්‍රදර්ශනය කිරීමට සූදානම් වන මොහොතේ ඇති වූ මේ වියවුල් තත්ත්වය, චිත්‍රපටය නිර්මාණය කිරීමටත් වඩා විශාල වූ අභියෝගයක්.මේ අර්බුදයට හේතු වුණේ චිත්‍රපට සංස්ථාවේ සභාපතිතුමා නිකුත් කළ නව නියෝගයක්. ඒ නියෝගයට අනුව චිත්‍රපටයක පිටපත් ප්‍රමාණය තිස්පහකට සීමා විය යුතුයි. මෙහිදී සිරි පැරකුම් චිත්‍රපටය පිටපත් ප්‍රමාණය මේ අනුමත පිටපත් සංඛ්‍යාව අබිබවා ගිය බවට චෝදනාවක් එල්ල වුණා. සිරිපැරකුම් චිත්‍රපටය පිටපත් ප්‍රමාණය 35කට සීමා වන ලෙස නියෝගයක් නිකුත්කරන විටත් සිය නිෂ්පාදන කටයුතු අවසන් කර තිබූ බව මෙහිදී මා සඳහන් කළ යුතුයි.එම නිසා මේ චිත්‍රපටය එම නියෝගයෙන් නිදහස් කර දෙන මෙන් ඉල්ලා, මේ කරුණ කෙටියෙන් පැහැදිලි කර, මහාචාර්ය සුනිල් ආරියරත්න, ජස්ටින් බෙලගමගේ, පාර්ලිමේන්තු මන්ත්‍රී සරත් වීරසේකර, ගයාන් රණධීර, සුගත් සමරකෝන්, රේණුකා බාලසූරිය, සුනිල් ටී. ප්‍රනාන්දු, ආචාර්ය රෝහණ වීරසිංහ යන අයගේ සහ මගේ අත්සනින් යුතුව ජනාධිපතිතුමන්ට ලිපියක් ඉදිරිපත් කළා. එහිදී එතුමා විමසා බලා සිරිපැරකුම් චිත්‍රපටය මේ නීතියෙන් නිදහස් කළ යුතු බව පිළිගෙන, අමාත්‍යාංශයට උපදෙස් දී තිබුණා.සාධාරණත්වයේ නාමයෙන් ජනාධිපතිතුමා, අමාත්‍යතුමා සහ ලේකම්තුමා ගත් තීරණයට අප කෘතඥ වෙනවා. පිටපත් 35 සීමාවේ අර්බුදය තාමත් විවාදාත්මක අදියරක තිබුණද, එය රජයේ සම්මත නීතියක් වූවේනම් ඉදිරි සිනමා කටයුතුවලදී අප ඊට අනුගත වෙනවා.ඒත්, නීතිය පැනවීමට පෙර නිමා කර තිබූ ‘සිරි පැරකුම්’ චිත්‍රපටය මේ නීතියට අදාළ නොකළ යුතුය යන සරල තර්කය අමාත්‍යාංශ ලේකම්තුමා සහ අමාත්‍යතුමා මගින් ජනාධිපතිතුමා දක්වා ගෙනයාමට සිදු වූයේ, ඊට පෙර එයට විසැඳුමක් නොලැබූ නිසයි.රජයට දොස් නැගීමට හා රජයට විරෝධය දැක්වීමට කුමක් හෝ කරුණක් සොයමින් සිටින පිරිසක්, ඒ සඳහා නිර්මාණය කරගෙන ඇති අලුත්ම කාරණය වන්නේ, සිරිපැරකුම් චිත්‍රපටය මුදා හැරීමට ජනාධිපතිතුමා ඇතුළු රජයේ මැදිහත් වීම. මෙහිදී ජනාධිපතිතුමා කර ඇත්තේ, පුද්ගලික හිතවත්කමක් මත කිසිවෙකුට උදවු කිරීමක් නෙවෙයි.ඇතැඹුලක් සේ පැහැදිලි, සරල කාරණාවකදී නිවැරැදි, සාධාරණ තීරණ ගැනීමයි. මෙහි ඇති යථාර්ථය තේරුම් ගැනීමට අකමැති එක්තරා පිරිසක් ජනාධිපතිතුමාගේ මේ තීරණයට එරෙහිව විරෝධතා ව්‍යාපාරයක් දියත් කර තිබීම කනගාටුවට කරුණක්.තිරගත කිරීමට අපේක්ෂිත චිත්‍රපටයක් අවහිර කිරීමක් සිරිපැරකුම් චිත්‍රපටය නිසා සිදුවනවාද? සිරිපැරකුම් පිටපත් 35 වඩා මුදා හැරීමෙන් පාඩුවක් සිදුවන්නේ කුමන සිනමාකරුවාටද?, බොහෝ චිත්‍රපට වසර ගණනාවක් පුරා ප්‍රදර්ශනය නොවී ගොඩගැසී තිබීමට හේතුව ඇතැම් චිත්‍රපට පිටපත් 35ට වඩා මුදා හැරීමද?, පිටපත් 35 උපරිමයට සීමා කිරීමෙන් ඔවුනගේ ප්‍රශ්න විසෙඳ්ද? යන වග මෙහිදී මාහට මතුවන ප්‍රශ්නයි.මා කිසිවෙකුට ඊර්ෂ්‍යා කරන, කුහකකම් කරන, මුදල් පසුපස හඹායන ආත්මාර්ථකාමියකු නොවෙයි. මා එවැන්නෙකු වූවා නම්, ඔස්ට්‍රේලියාවේ තිබූ පුරවැසිකම හා වෛද්‍ය වෘත්තිය අතහැර පෙරළා ශ්‍රී ලංකාවට ඇවිත්, මෙතරම් අවදානමක් සහිතව චිත්‍රපට කර්මාන්තයට අතගසන්නේ නැහැ.අතමිට මුදල් ගැවසෙන විටෙක මම නිර්මාණශීලි තරුණ සිනමාකරුවකු බිහිකිරීමට රුපියල් එක්කෝටි හැත්තෑපන්ලක්ෂයක් පාඩු විඳි කෙනෙක්. මුදල් පාඩුවට වඩා එවන් සිනමාකරුවකු දේශීය සිනමාවට බිහිකිරීම ගැන මම ඉතසිතින් සතුටු වෙනවා.ඒ වගේම කුමන අන්දමේ බාධක, අභියෝග ආවත්, සිරිපැරකුම් චිත්‍රපටය අති සාර්ථකව ප්‍රේක්ෂකයන් අතරට යන බව මා තරයේ විශ්වාස කරනවා. ඒ, කිසිවෙකුටත් අසාධාරණයක් කිරීමට, කිසිවෙකු හා තරග කිරීමට සිතා නිර්මාණයක් නොකරන කෙනෙකු වන නිසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=f1305303</link>
    <topic>බස්නාහිර මාර්ගස්ථ ප්‍රවාහන අධිකාරියට වසර විසි එකයි</topic>
    <author>සටහන සහ ඡායාරූප අවිස්සාවේල්ල විශේෂ එස්. පද්මපෙරුම</author>
    <content>වාහනය වූ කලි මහජන අවශ්‍යතා ධූරාවලියේ ඉහළ තැනක් හිමිකර ගත්තකි. එසේම සමාජය වැඩි දියුණුවත්ම ප්‍රවාහනයට වැඩි ඉඩක් වෙන් වූ බව ඒ පිළිබඳ විමසීමේ දී අපට පෙනේග ඉතිහාසයේ සිට දියුණු වූ ප්‍රවාහන ක්‍රමවේද අතර බස් රථ ධාවනය ද ඉහළින් ම සඳහන් කෙරෙයි.2013 මැයි මාසයට බස්නාහිර මාර්ගස්ථ ප්‍රවාහන අධිකාරිය පිහිටුවා වසර විසි එකක් සම්පූර්ණ විය. අධිකාරිය ආරම්භ වුණු අයුරුත්, දැනට ඇති ප්‍රගතියත්, ඉදිරියේදී ක්‍රියාත්මක කිරීමට යෝජිත වැඩසටහනුත් ඇතුළත් විශේෂ ලිපියකි මේ.ලංකාවේ ප්‍රථම පොදු බස් ධාවනය ලෙස සඳහන්ව ඇත්තේ 1907 දී ටී. ඩබ්ලිව්. කොලට් නම් මහතෙකු විසින් කොළඹ සිට හලාවත දක්වා මගීන් සහ බඩු ප්‍රවාහනය කිරීම සඳහා ක්‍රියාත්මක කළ බස් සේවයයි. ක්‍රමයෙන් දියුණු වූ මෙම බස් සේවය “සිලෝන් මෝටර් ට්‍රාන්සිට් කොම්පැණි” නමින් බස් සමාගමක් බවට පත් විය.බස් රථ ධාවනය කිරීමෙන් සාර්ථකව මුදල් ඉපයීමට හැකි යැයි සිතූ බොහෝ පිරිසක් මෙම ව්‍යාපාරයට එක්වීම නිසා 1942 වන විට දිවයින පුරා බස් දෙසීයක් පමණ ධාවනයට එක්කර තිබිණි. ඉන්පසු සීඝ්‍රයෙන් බස් රථ සංඛ්‍යාව වැඩි වී ව්‍යාපාරය කෙමෙන් කෙමෙන් පිරිහීමට ලක්වීම නිසා මගීන්ගේ විරෝධය ප්‍රබල ලෙස නැඟී ආවේය.මේ පිළිබඳ විශේෂ අවධානයක් යොමුකළ එවකට අගමැතිව සිටි එස්. ඩබ්ලිව්. ආර්. ඩී. බණ්ඩාරනායක මහතා 1958 දී සියලු පුද්ගලික බස් රථ ජනසතු කර ලංකා ගමනා ගමන මණ්ඩලය (ලංගම) පිහිටුවනු ලැබීය.කල්යත්ම ලංගමට පමණක් මගී ජනතාවට සතුටුදායක ප්‍රවාහන සේවයක් ලබාදීමට නොහැකි බව වැටහී 1983 දී එවකට පැවැති රජය විසින් පෞද්ගලික බස් සේවයක් නැවත ආරම්භ කිරීමට කටයුතු සම්පාදනය කෙරිණි. අංක 38 දරන පෞද්ගලික බස් සේවා පනතක් ඇතිකර එයට අනුව 1984 අප්‍රේල් මස 10 දින “කොළඹ දිස්ත්‍රික්කයේ පෞද්ගලික බස් රථ ධාවකයන්ගේ සංගමය” නමින් සංගමයක් පිහිටවනු ලැබීය.මෙය ලංකාවේ නිල වශයෙන් ආරම්භවුණු පළමු පෞද්ගලික බස් රථ සේවා සංගමය වූ අතර එහි පළමු සභාපතිවරයා වශයෙන් ස්ටැන්ලි ප්‍රනාන්දු මහතා තේරී පත්විය. එහිදී කළමනාකරණ සභාව නමින් සභාවක් ඇතිකර බස් හිමියන්ගෙන් නිලධාරි මණ්ඩලයක් පත් කර ගැනිණ. මගීන්ගේ සහ ධාවකයින්ගේ පහසුව සඳහා නාරාහේන්පිට කාර්යාලයක් ආරම්භ කර සීමිත සේවක සංඛ්‍යාවක් ද බඳවාගන්නා ලදී.ඉන්පසු මෙම සංගමයේ ප්‍රගතිය නිසා ගම්පහ සහ කළුතර දිස්ත්‍රික්කවලද එවැනි සංගම් දෙකක් ආරම්භ කෙරිණි. මේ වන විට කොළඹ දිස්ත්‍රික්කයේ පමණක් බස් රථ 1200 ක් ධාවනය වූයෙන් ඒවායේ කටයුතු පහසු කිරීම සඳහා උප කාර්යාල දෙකක් ද පිහිටුවනු ලැබීය.කල්යත්ම මෙම සංගම්වලද නිල කාලය අවසන් වීම හේතුවෙන් 1985 දී බස් රථ පනත සංශෝධනයට ලක්වී බස්නාහිර පළාතේ ප්‍රවාහන අමාත්‍යවරයා යටතේ පෞද්ගලික බස් රථ පිළිබඳ දෙපාර්තමේන්තුවක් ස්ථාපිත කෙරිණි.ඒ සඳහා අධ්‍යක්‍ෂවරයකු ද පත් කළ අතර ඒ වන විට ක්‍රියාත්මක වූ බස් රථ සංගම් ඔහු යටතට පත්විය. දෙපාර්තමේන්තුව ද නිසි අයුරු ක්‍රියාත්මක නොවීම නිසා 1992 දී අහෝසි වී ගිය අතර ඒ යටතේ පිහිටුවා තිබූ බස් සංගම් ද අක්‍රීය විය.එම තත්ත්වය මත සංගම්වල සේවය කළ සේවකයින්ගේ රැකියා අනතුරේ වැටීම පිළිබඳත්, අධිකාරියක්, සංස්ථාපිත ආයතනයක් හෝ නැවත බස් සංගම් ඇතිකිරීම පිළිබඳ පාර්ලිමේන්තුවේදී ද වාද විවාද ඇතිවිය.එහි ප්‍රතිඵලයක් ලෙස 1992 – 05 – 05 දින බස්නාහිර පළාත් මාර්ගස්ථ ප්‍රවාහන අධිකාරිය පිහිටුවනු ලැබීය. මේ නිසා එතෙක් පැවැති ගැටලු රාශියක් නිරාකරණය කර ගැනීමට හැකි වූ අතර සේවය කරමින් සිටි සේවකයින් 504 කගේ රැකියා ද ස්ථිරත්වයට පත් කිරීමට හැකි විය.මෙසේ පිහිටුවනු ලැබූ මෙම අධිකාරියේ පළමු සභාපතිවරයා වශයෙන් නෝටන් ප්‍රෙඩ්රික් මහතා පත් වූ අතර ඉන් අනතුරුව විජේසිරි සොයිසා, එල්. එස්. පෙරේරා, ජේ. එම්. සෝමසිරි, පියසේන දිසානායක, උපුල් ශාන්ත ද අල්විස් යන මහත්වරු සභාපතිවරු වශයෙන් සේවය කළෝය. වර්තමාන සභාපතිවරයා වන අමිල රන්මණ්ඩල මහතා අධිකාරිය කෙරෙහි විශේෂ සැලකිල්ලක් දක්වමින් බස් මගීන්ගේත්, බස් හිමියන්ගේ සහ සේවකයින්ගේත් අභිවෘද්ධිය සඳහා නොයෙකුත් අධ්‍යාපන ක්‍රමවේද අනුගමනය කරමින් පුහුණු සැසි දේශන ආදී වැඩසටහන් රැසක් ක්‍රියාවට නංවමින් සිටියි.අධිකාරියේ සේවය කරන සේවක මහත්ම මහත්මීන්ගේ ද ආත්ම විශ්වාසය වැඩිකිරීම සඳහාත්, විශේෂ වැඩසටහන් ක්‍රියත්මක කෙරෙමින් පවතියි. මේ වන විටත් තමන් මාර්ගස්ථ ප්‍රවාහන අධිකාරියේ සේවය කරන බව ආඩම්බරයෙන් කිව හැකි වාතාවරණයක් සකස් කර දී ඇත.බස් රථ ධාවනය පරිපාලනය කිරීම සඳහා විද්‍යුත් තාක්ෂණය උපයෝගී කර ගැනීම ආරම්භ කර ඇති අතර, පාසල් දරුවන් ප්‍රවාහනය සඳහා ඇති සේවාවන් සහ ත්‍රිරෝද රථ සේවාවන් විධිමත් කිරීම පිණිස අවශ්‍ය පහසුකම් – නීතිරීති සම්පාදනය කරමින් පවතියි.බස්නාහිර පළාත් ප්‍රවාහන අමාත්‍ය උපාලි කොඩිකාර මහතාගේ අධීක්‍ෂණය සහ මෙහෙයවීම මත සියලු දේ ක්‍රියාත්මක වන අතර බස්නාහිර පළාතේ තරුණ තරුණියන් සඳහා අධිකාරිය මගින් රියැදුරු පාසලක් ද, ක්‍රියාත්මක වෙමින් පවතියි. මේ තුළින් නීති ගරුක දක්‍ෂ රියැදුරු රියැදුරුවරියන් බිහිකිරීම සඳහා තම විමධ්‍යගත මුදල් යොදවා නොමිලේ පුහුණු කිරීම් සිදු කරයි.මේ වන විට මඟීන් ලක්‍ෂ තිස් අටක් පමණ බස්නාහිර පළාත තුළ දිනකට ප්‍රවාහන පහසුකම් ලබා ගනිමින් සිටියි. එයින් ලක්‍ෂ 5 1/2 ක් දිනකට කොළඹ නගරයට ඇතුළු වේ. කිලෝමීටර් ලක්‍ෂ 10 1/2 ක් හා බස් රථ 6350 ක් මාර්ග 421 ක දිනකට ධාවනය වීමට ඇස්තමේන්තුගතව ඇත. නමුත් එයින් මාර්ග කිලෝමීටර් ලක්‍ෂ 9 1/2 ක බස් රථ 5500 ක් පමණ ධාවනය වේ. දිනකට ගමන් වාර 48000 ක් උත්පාදනය වන බව සංඛ්‍යාලේඛන දත්තවලට අනුව සඳහන් කළ හැකිය.දැනට අප අධිකාරියේ සේවක සේවිකාවන් 750 ක් පමණ වන අතර එයින් 70% ක් ක්ෂේත්‍ර සේවයේ යෙදී සිටිති. බස් නැවතුම්පොළවල් 99 ක් පිහිටුවා තිබෙන අතර එයින් ගොඩනැගිලි සහිත නැවතුම්පොළවල් හතළිස් පහක් වේ.අමාත්‍ය උපාලි කොඩිකාර මහතාගේ උපදෙස් අනුව මේ වන විට ලක්‍ෂ 6600 ක් වැය කරමින් මහල් පහකින් යුත් ප්‍රධාන කාර්යාලය ඇතුළත්ව කාර්යාල සංකීර්ණයක් බත්තරමුල්ල නගරයේ ඉදිවෙමින් පවතී. දැනට එහි වැඩ අවසන් වෙමින් පවතින අතර ප්‍රධාන නගර ආශ්‍රිතව අංග සම්පූර්ණ බස් නැවතුම්පොළවල් ඉදිවී ඇති අතර තවත් කිහිපයක් ඉදිකිරීමට නියමිතව තිබේ.බස්නාහිර පළාත් මාර්ගස්ථ ප්‍රවාහන අධිකාරිය සතුව ප්‍රාදේශීය කාර්යාල හතක් පවතින අතර ඒවා ප්‍රාදේශීය කළමනාකරුවන් හත්දෙනකු යටතේ පාලනය වේ.කොළඹ i බැස්ටියන් මාවත – අතුල පෙරේරා මහතා (වැ. බ.)කොළඹ ii බොරැල්ල – එම්. එල්. ආරියරත්න මහතාකොළඹ iii රත්මලාන – අතුල පෙරේරා මහතාකොළඹ iv කොට්ටාව - නිමල් රත්නායක මහතා (වැ. බ.)ගම්පහ i ජාඇළ - අයිවන් සනත් මහතාගම්පහ ii මිරිස්වත්ත (ගම්පහ) – කුමාර විජය රත්නායක මහතාකළුතර i ජගත් පෙරේරා මහතාතොරතුරු සපයා දීම පිළිබඳව විශේෂ ස්තූතිය –අමිල රන්මණ්ඩල (සභාපති)ගුණසෝම වන්නිආරච්චි (සාමාන්‍යාධිකාරි)ලලිතා පෙරේරා (ස. කළමනාකාර)පියසිරි ලියනගේ (ස. කළමනාකාර ධාවන)ඩබ්ලිව්. කේ. චානක ලංකානන්ද (ස. කළමනාකාර)ශාන්ති පෙරේරා (ස. කළමනාකාර පාලන)විමලරත්න ගමගේ (ජ්‍යෙෂ්ඨ ලිපිකාර)  • ඉදිරියේ දී නව යෝජනා ක්‍රියාත්මක කිරීමට නියමිතය. එ යෝජනාවලට අනුව දුරගමන් සේවාවල යෙදෙන රියදුරු කොන්දොස්තර මහතුන් පිටකොටුව ප්‍රධාන නැවතුමෙන් ගමන් අවසන් කළ පසු ඊළඟ ගමන් වාරය පැමිණෙන තෙක් විවේක ගැනීමට විවේකාගාරයක් පිහිටුවීම සුවිශේෂී කරුණකි. ඒ තුළින් ශාරීරික සහ යහපත් පිබිදීමකින් නැවත ගමන් ආරම්භ කිරීමට හැකියාව ඇත. එය මගීන්ගේ ද යහපත හා හිතසුව පිණිස ද වනු ඇත.• ප්‍රධාන බස් නැවතුමෙන් ගමන් ආරම්භ කිරීමට පිටතට පැමිණෙන විටදී බස්රථයේ ඇති සියලු දෙනාට බුදුපිළිමයක් හෝ ආගමික දර්ශනයක් දැකීමට සැලැස්වීම තුළින් යහපත් මානසිකත්වයක් ලබා දීමට හැකියාව ලැබේ. රියදුරකුගේ යහ මානසිකත්වය රැකීමේ ප්‍රබල අවශ්‍යතාව හඳුනාගැනීමක් ලෙස ද මෙය අපට සැලකිය හැකිය.• සෑම රියදුරු කොන්දොස්තර වරයෙකු සඳහාම පෞද්ගලික ලිපි ගොනුවක් පවත්වාගෙන යා යුතුය. එවිට ඔවුන් කරන හොඳ හෝ වැරැදි පිළිබඳ සටහන් තැබීමෙන්, ඔවුන්ගේ සේවය පිළිබඳ තීරණය කළ හැකිය. එසේ සේවය ඇගයීම ප්‍රවාහන සේවයේ ඉදිරි ගමනට රුකුලක් වන බව නිලධාරීන්ගේ අදහස ය.• නිල ඇඳුමේ ඇති වටිනාකම, විශාම වැටුප් ඇති කිරීම ආදිය ගැන සේවකයින් දැනුවත් කිරීම වැනි යෝජනා පිළිබඳව ද අමාත්‍යතුමා සහ සභාපතිතුමා ගේ අවධානය යොමු වි තිබීම යහපත් ප්‍රවාහන සේවයකට මඟ හෙළි කිරීමක් ලෙස ද සැලකිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>30</day>
    </date>
    <link>http://www.dinamina.lk/2013/05/30/_art.asp?fn=f1305304</link>
    <topic>තිබ්බටුවාවේ ශ්‍රී සුමංගල මහ නාහිමි</topic>
    <author>මධ්‍යම පළාත් ආණ්ඩුකාරවර ටිකිරි කොබ්බෑකඩුව</author>
    <content>සියම් මහා නිකායේ මල්වතු පාර්ශවයේ මහානායක තිබ්බටුවාවේ ශ්‍රී සුමංගල මහා නාහිමියන්ගේ 64 වන ජන්ම දිනය නිමිත්තෙනි.වර්ෂ 1949 මැයි මස 30 වන දින ඓතිහාසික මාතලේ කොහොන්සිය පත්තුවේ තිබ්බටුවාව නම් චිරප්‍රසිද්ධ ග්‍රාමයෙහි ජ්‍යෙෂ්ඨ දම්පතීන් දෙපළකට දාව පින්වත් කුමරුවෙකු මෙලොව එළිය දුටහ. කුඩා කල සිටම තැන්පත් හා දර්ශන සමපත්තියෙන් අනූන වූ මේ පින්වත් කුමරුවා 1957 ජුනි මස 10 වන දින එවකට මහනුවර මල්වතු පාර්ශවයේ පුරියජල ශ්‍රී සිද්ධාර්ථ සරණංකරාභිධාන මහා විහාර වංශික ශ්‍යාමෝපාලි මහා නිකායේ මහා නායක ස්වාමින් වහන්සේගේ ද මල්වතු මහා විහාරීය කාරක මහා සංඝ සභාවේ තිබ්බටුවාවේ ශ්‍රී සිද්ධාර්ථ මේධංකර රිදී විහාරයේ නායක ස්වාමීන් වහන්සේගේ ද ආචාර්යත්වයෙන් තිබ්බටුවාවේ සුමංගල නමින් මල්වතු මහා විහාරීය මංගල උපෝසථාගාරයේදී ප්‍රවෘජ්‍යා භූමියට ඇතුළත් වූහ.ඉතා කුඩා අවදියේදී ප්‍රවෘජ්‍යා භූමියට ඇතුලත් වුවද සාමණේර අවදියේ සිටම අප මහා තෙරුණ් වහන්සේ ශීලයෙන් මෙන්ම ධර්ම ශාස්ත්‍ර ආදියෙන් ද දැක්වූ පරිචය මල්වතු පාර්ශවීය සියලු භික්ෂුන් වහන්සේලාගේ ඉමහත් අවධානයට ලක් වීමට සමත් වූහ.දැනුමෙන් මෙන්ම තම වගකීම් හා යුතුකම් ඉටු කිරීම අතින් ද ගුරු දේවයන් වහන්සේලාට කළ යුතු වතාවත් නිසි ලෙස ඉටු කිරීමෙන් ද මහ තෙර නමකගේ චිත්ත අභ්‍යන්තරයේ තිබිය යුතු යැයි අනුදැන වදාළ සුපේෂල චර්යාවන් සැම දෙනගේ ඉමහත් ප්‍රසාදයට ලක් විය. එවැනි ගති ලක්ෂණ අප සම්මා සම්බුදුරජාණන් වහන්සේ විසින් භික්ෂුන් වහන්සේ නමක තුළ තිබිය යුතු සංවර බව, ඉවසීම, සිල්වත් බව, උපේක්ෂා සහගත බව යනාදි ගුණාංගයන්ගෙන් සුමංගල හිමියෝ පරිපූර්ණ වූහ.මේ නිසාම ගිහි පැවිදි සියලු දෙනාගේ නොමද ගෞරවයට උන්වහන්සේ පාත්‍ර වූහ. එපමණක් නොව සාමණේර අවදියේ සිටම බුදු සසුන එකලු කරන මහ තෙරනමකගේ භාවිතාව විලාශයෙන් පළ කළ බව පැරැණ්නන් විසින් පවසා ඇත. මල්වතු මහා විහාරයේ සිදු කෙරෙන්නා වූ සියලු වතාවත්වලදී අප මහා තෙරුණ් වහන්සේ සාමනේර අවදියේ සිටම දායක වීම උන්වහන්සේගේ ඉදිරි ශාසන ජීවිතයට ඉමහත් පිටුබලයක් වූ බව මගේ විශ්වාසයයි.මල්වතු පාර්ශවීය මහා නායක මාහිමිපාණන් වහන්සේලා කිහිප දෙනෙකුගේම සෙවණ හා කල්‍යාණ මිත්‍ර ආශ්‍රය ලැබීමට තරම් උන්වහන්සේ වාසනාවන්ත වූ බව මම හොඳාකාරව දනිමි. ඒ අනුව 1957 සිට වසර 2004 දක්වා මල්වතු පාර්ශවයේ සියලු මහානායක හිමිපාණන් වහන්සේලාගේ නොමද ඇසුර උන්වහන්සේට ඉමහත් අත්දැකීම් සමුදායක් ලබා ගැනීමට හැකි වූවා නොඅනුමානය.ඒ අනුව අමුණුගම රාජගුරු ශ්‍රී විපස්සී, විමලකීර්ති ශ්‍රී සුමන පණ්ඩිත සිරිමල්වත්තේ ආනන්ද, රඹුක්වැල්ලේ ධර්මරක්ෂිත විපස්සි යන ශ්‍යාමෝපාලී වංශික මහා නිකායේ මල්වතු පාර්ශවීය මහානායක ස්වාමීන් වහන්සේලාගේ ඇසුර හා ආචාර්යත්වය ලැබීමට තරම් අප මහානායක ස්වාමීන් වහන්සේ අතිශය වාසනාවන්ත වූහ.1934 ජුනි මස 10 වන දින අමුණුගම රාජගුරු ශ්‍රී විපස්සී ස්වාමීන් වහන්සේගේ හා ඉන් අනතුරුව මල්වතු පාර්ශවයේ මහානායක ධුරය දැරූ සිරිමල්වත්තේ ආනන්දාභිධාන ස්වාමීන්වහන්සේගේද එවකට මල්වතු පාර්ශවයේ ගරුතර අනුනායක රාජකීය පණ්ඩිත පහමුණේ ධර්මකීර්ති ශ්‍රී සරණංකර ගුණානන්ද ස්වාමීන් වහන්සේගේ ද මල්වතු මහා විහාරීය කාරක මහා සංඝ සභාවේ ලේඛකාධිකාරි රාජකීය පණ්ඩිත රඹුක්වැල්ලේ ශ්‍රී සිද්ධාර්ථ සුමංගලාභිධාන නායක ස්වාමින් වහන්සේගේ ද පණ්ඩිත රත්මින්දේ ශ්‍රී අනෝමදස්සි ස්වාමින් වහන්සේගේ ද ආචාර්යත්වයෙන් යුක්තව මහනුවර ශ්‍රී සංඝරාජ පරිවේනස්ථානයේ ධර්ම, විනය, ශාස්ත්‍ර ආදිය හදාරා වාහල නාග යන නාමයෙන් උතුම් වූ උපසම්පදා ශීලයෙහි පිහිටවූහ.භික්ෂූන් වහන්සේ නමකට ලැබෙන ඉතා විරල අවස්ථාවක් වන ශ්‍රී දළදා මාලිගාවේ තේවා ධුරයට තෙවරක්ම පත්වන උන්වහන්සේ 1969 දී මල්වතු මහා විහාරීය කර්මාචාර්ය ධුරයට ද පත් කරන ලද්දේ ඉහත විෂයන් පිළිබඳව උන්වහන්සේ තුළ තිබූ කෘතහස්ථභාවය හේතුවෙනි. ශ්‍රී ලංකාවේ අග්‍රගන්‍ය සිද්ධස්ථානයක් වන ඓතිහාසික රිදී විහාරය, වැලිගල රාජමහා විහාරය, පතලිය රාජමහා විහාරය, මොරතිහ ශ්‍රී සිද්ධාර්ථාරාමාය, මැඩිතියාව ශ්‍රී සුමංගලාරාමය යන විහාරයන්හි අධිපතිත්වයට සිය ආචාර්යන් වහන්සේ 1974 දී අපවත් වීමෙන් අනතුරුව පත්වන අප මහා තෙරුණ් වහන්සේ 1979 මැයි මස 10 වන දින මල්වතු මහා විහාරීය කාරක මහා සංඝ සභාවේ උපලේඛකාධිකාරි පදවියට ද පත්වූහ.වර්ෂ 1985 දී රාජකීය පණ්ඩිත සිරිමල්වත්තේ විමලකීර්ති ශ්‍රී සුමන ආනන්දාභිධාන ස්වාමීන් වහන්සේ විසින් 1985 නොවැම්බර් 09 වන දින එම කාරක සංඝ සභාවේ ලේඛකාධිකාරිධුරයට පත් කරනු ලබන්නේ උන්වහන්සේ දැරූ සියලු තනතුරු සහ පදවි අතිවිශිෂ්ට ආකාරයෙන් ඉෂ්ඨ සිද්ධ කිරීම හේතුවෙනි.ඉතා ක්‍රම ක්‍රමයෙන් තමන් දරන්නාවූ ධුරයන් බුදු සසුනෙහි චිරස්ථිතිය හා බැබළවීම සඳහා ඉතා මැනවින් යොදා ගන්නා අප මහ තෙරුණ් වහන්සේ 1992 මැයි 13 වන දින එවකට සිටි රඹුක්වැල්ලේ ශ්‍රී සෝභිත ස්වාමීන් වහන්සේගේ අපවත් වීමෙන් පුරප්පාඩු වූ ශ්‍යාමෝපාලි වංශික මහා නිකායේ මල්වතු පාර්ශවයේ අනුනායක ධුරයට එම පාර්ශවයේ මහා නායක රඹුක්වැල්ලේ ශ්‍රී විපස්ශ්‍යාභිධාන මහානායක ස්වාමින් වහන්සේ ප්‍රමුඛ ගරුතර කාරක මහා සංඝ සභාව විසින් පත් කර ගන්නට යෙදුණි.සිය ශාසනික ජීවිතයම උන්වහන්සේගේ සියලු ශක්ති ප්‍රමාණයෙන් ශාසනයේ සංවර්ධනය උදෙසා කටයුතු කළ අතර මෙරට ගිහි පැවිදි ශිෂ්‍ය පරපුරක් දායාද කිරීමට ද උන්වහන්සේ සමත් වූහ. ආගන්තුක සත්කාරයෙහි හා අසරණ සරණයෙන් දැඩි රුචිකත්වයක් දැක්වූ උන්වහන්සේ සිය ශාසනික හා සමාජ කාර්යයන් ඉතා නිහඬව හා උපේක්ෂා සහගතව ඉටු කිරීමට දැඩි රුචිකත්වයක් දැක්වූහ. මේ නිසා ශ්‍යාමෝපාලී මහා නිකායේ පමණක් නොව සියලු නිකායන්හි භික්ෂුන් වහන්සේලාගේ වන්දනයට හා ගෞරවයට අප මහා තෙරුණ් වහන්සේ ලක් වූහ.එමෙන්ම දඹදිව සියම් දේශය මෙන්ම රාමඤ්ඤ දේශයෙහි සංචාරයෙහි ප්‍රිය කළ උන්වහන්සේ එම රටවල සිද්ධස්ථාන වන්දනා කිරීමෙහි හා සංවර්ධනය කිරීමෙහි අති විශාල කාර්යභාරයක නිරත වූහ. මහ තෙරුණ් වහන්සේ නමක තුළ තිබිය යුතු ශ්‍රේෂ්ඨ ගුණාංග හා චර්යාවන්ගෙන් උපලක්ෂිත වූ අප තිබ්බටුවාවේ මහ තෙරුණ් වහන්සේ එවකට මල්වතු පාර්ශවීය මහානායක රඹුක්වැල්ලේ ශ්‍රී ධර්මරක්ෂිත විපස්සී මහානායක ස්වාමින් වහන්සේගේ අපවත්වීමෙන් අනතුරුව වර්ෂ 2004 ජුනි 20 වන දින මල්වතු පාර්ශවීය කාරක සංඝ සභාවේ සමානච්ඡන්දයෙන් ශ්‍යාමෝපාලි මහා නිකායේ මල්වතු පාර්ශවයේ මහානායක පදවියට පත්වූ අතර ඒ පිළිබඳ සන්නස් පත්‍රය පිළිගැන්වීම එවකට ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය විසින් වර්ෂ 2004 ක් වූ අගෝස්තු මස 16 වන දින ඓතිහාසික මහනුවර මගුල් මඩුවේදී සිදු කරන ලදී.උන්වහන්සේගේ ජීවන ගමන දෙස බලන කල පුරා වර්ෂ 56ක් ප්‍රවෘජ්‍යා භූමියෙහි ගත කරමින් භික්ෂුන් වහන්සේ නමකට ලැබිය හැකි ඉහළම පූජනීයත්වය දක්වා පැමිණීමට උන්වහන්සේ වාසනාවන්ත වූහ. කුමන තනතුරක් දැරුව ද අහිංසක සිනාවකින් නිතර මුව පුරා විහිදවාලමින් තරාතිරමකින් තොරව සැමට සැලකීමට හා කතා බහ කිරීමට උන්වහන්සේ නිරහංකාර වූහ. ධම්මපදයේ දැක්වෙන පරිදි ශීලයෙන් හා දර්ශන සම්පත්තියෙන් යුත් ධර්මය දැනගත් සත්‍යවාදී වූ තම කටයුතු මනාව ඉටු කරන පුද්ගලයා නිතරම ජනතාව ප්‍රිය කරයි යන බුදු වදනට උන්වහන්සේ අතිශය සුදුසු වූහ.ශාන්ත ගති පැවැත්මෙන් හා බුද්ධ දේශනාවට අනුව සිය ජීවිතය හැඩගසා ගැනීමේ පුරුදු පුහුණුව මෙන්ම පෙර කල මහා පින් හේතුවෙන් අප මහානායක ස්වාමින් වහන්සේ බෞද්ධ අබෞද්ධ ලොකු කුඩා සැමගේ ඉමහත් ගෞරවාදරයට පත් වීමට සමත් වූහ.සමස්ත ශ්‍රී ලංකාවම වසර 30ක් තිස්සේ කුරිරු යුද්ධයක පැටලී තිබියදී ශ්‍රී සම්බුද්ධ ශාසනයේ චිරස්ථිතියට ඉමහත් බාධාවන් පැන නැගෙමින් පැවති යුගයක ජනාධිපති මහින්ද රාජපක්ෂ මැතිතුමන් විසින් ගන්නා ලද එඩිතර පියවර සම්බන්ධයෙන් අප මහානායක ස්වාමීන් වහන්සේ එම ක්‍රියාමාර්ගය දැඩිව ප්‍රසංශාවට ලක් කළ බව අප සියලු දෙනා දන්නා කරුණකි. ශ්‍රී ලංකාව කුරිරු යුද්ධයෙන් නිදහස් කර ගැනීමේ දැවැන්ත අරගලයේදී සේනාධිනායක ජනාධිපතිතුමන් විසින් ගන්නා ලද ක්‍රියාමාර්ග ඉත සිතින් අනුමත කළ උන්වහන්සේ ත්‍රිවිධ හමුදාවේ ශක්තිය හා මානසික ධෛර්යය ඉහළ මට්ටමක පවත්වා ගැනීම සඳහා නිරතුරුව ආශිර්වාද කළ බව මම හොඳාකාරවම දනිමි. ඒ අනුව බලන කල ශ්‍රී සම්බුද්ධ ශාසනය පමණක් නොව ශ්‍රී ලංකාවේ නිදහස පිළිබඳ අප මහනාහිමියන් තුළ අපරිමිත වූ හැගීම් සමුදායක් පැවති බව මගේ විශ්වාසයයි.ඓතිහාසික මහනුවර ශ්‍යාමෝපාලි මහා නිකායේ මල්වතු පාර්ශවයේ මහානායක තිබ්බටුවාවේ ශ්‍රී සිද්ධාර්ථ සුමංගල මහනායක හිමිපාණෝ සිය ජීවිතයෙහි 64 වර්ෂයක් අද දින සම්පූර්ණ කරති. ඉන් වසර 56ක් ශාසනයේ අභිවෘද්ධිය සඳහාම ගතකර තිබීම භික්ෂුන් වහන්සේ නමක වශයෙන් අතිශය පරිපූර්ණත්වයක් දැරීමට හේතු වේ. එම කාලය තුළ උන්වහන්සේ විසින් සිදු කරන ලද ශාසනික මෙහෙය අතිවිශාලය. අද දින සිය 64 වන ජන්ම දිනය සමරන මහාවිහාර වංශික ශ්‍යාමෝපාලි වංශික මහා නිකායේ මල්වතු මහා විහාරීය 26 වන මහානායක ස්වාමින් වහන්සේට තවත් ශතවර්ෂාධික කාලයක් සිය ශාසනික මෙහෙය ඉටු කිරීමට ශක්තිය, ධෛර්යය ලැබේවායි මධ්‍යම පළාතේ ආණ්ඩුකාරවරයා වශයෙන් පළාතේ සියලු ජනතාව වෙනුවෙන් නමන්ස්කාරපූර්වකව සුභාශිංසනය කර සිටිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305311</link>
    <topic>පාලකයා සොබාදහමේ අයිතිකරු නොව භාරකරුයි</topic>
    <author/>
    <content>පාරිසරික ගැටලුවලට ගන්නා විසඳුම් සැමවිටම සාධාරණ මෙන්ම අපක‍්ෂපාතී විය යුතු බව පෙන්වා දුන් ජනාධිපති මහන්ද රාජපක්ෂ මහතා වත්මන් පාරිසරික අර්බුද කාර්මික රටවල අධි පරිභෝජනය හේතුවෙන් උද්ගතවූවක් බවත් සංවර්ධනය වන රටවල් මෙම තත්ත්වය නිර්මාණය කිරීමට දායක නොවූ බවත් පැවැසීය.ජනාධිපතිවරයා මේ බව සඳහන් කළේ චීනයේ ෂියෑං ප්‍රාන්තයේ රාජ්‍ය ආගන්තුක නිවාසයේ දී ඊයේ (30) ආරම්භ වූ ආසියානු දේශපාලන පක‍්ෂවල අන්තර්ජාතික සමුළුවේ විශේෂ සැසිවාරය අමතමිනි. ශ්‍රී ලංකා නිදහස් පක‍්ෂ සභාපතිවරයා ලෙස ඒ මහතා මෙම සමුළුව ඇමතීය. චීන කොමියුනිස්ට් පක‍්ෂ මධ්‍යම කාරක සභාවේ අන්තර්ජාතික දෙපාර්තමේන්තුව සංවිධාන කළ මෙවර ආසියානු දේශපාලන පක‍්ෂවල අන්තර්ජාතික සමුළුවේ විශේෂ සැසිවාරය ‘හරිත සංවර්ධනය, ප්‍රවර්ධනය හා එකමුතුව සුන්දර ආසියාවක් ගොඩනැඟීම’යන තේමාව යටතේ පැවැත්විණි.සංවර්ධනය වන රටවල නීත්‍යානුකූල අවශ්‍යතා වෙනුවෙන් බලශක්ති උත්පාදනය හා පරිභෝජනය සීමා කරන කොන්දේසි ඇතුළත් විසඳුම් ආරෝපණය කිරීමට උත්සාහ දැරීම අත්‍යන්තයෙන්ම අසාධාරණ බව පැවසූ මහින්ද රාජපක්ෂ මහතා පාලකයන් සොබාදහමේ අයිතිකරුවන් නොව භාරකරුවන් බව දේවානම් පියතිස්ස රජු වෙත අරහත් මහින්ද හිමි පැවසූ වදන් උපුටා දක්වමින් පරිසරය සුරැකීමට ක්‍රියා කරනඅතර, තිරසාර ආර්ථීක සංවර්ධනයක් ළඟා කර ගැනීමට ආසියානු රටවල් දරන ප්‍රයත්නය පිළිබඳවද සිහිපත් කළේය.සමුළුව අමතා කතා කළ චීන උප ජනාධිපති සහ චීන කොමියුනිස්ට් පක‍්ෂයේ මධ්‍යම කාරක සභාවේ දේශපාලන මණ්ඩල සාමාජික ලී යුවන්ෂාවෝ මහතා ශිෂ්ටාචාර තුනකට නිජබිම වූ ආසියාව කාර්මික යුගයේ දී විදේශ ආක්‍රමණ, යටත් විජිතකරණය හා සිවිල් ගැටුම්වලින් පීඩා විඳි බව පැවසීය.එහෙත් ආසියානු මහද්වීපය නැවතත් සියලූ අංශවලින් ඉදිරියට එමින් සිටින බවද ඒ මහතා පෙන්වා දුන්නේය.මෙම ප්‍රයත්නයේ දී ආසියානු පවුලේ සාමාජිකයකු ලෙස චීනයට ද ඇත්තේ ආසියාවේ සෙසු රටවල් සමඟ පොදු උරුමයක් බවද චීන උප ජනාධිපතිවරයා වැඩි දුරටත්පැවසීය.ජනාධිපති මහින්ද රාජපක‍්ෂ මහතා ශ්‍රී ලංකාව සඳහා සම්පාදනය කළ මහින්ද චින්තන ඉදිරි දැක්ම නැමැති ආශ්වාදජනක සැලැස්ම මගින් ශ්‍රී ලංකාව සමුද්‍ර ගමනාගමනය, ගුවන් ගමනාගමනය, ව්‍යාපාර, බලශක්තිය හා දැනුම යන පංච කේන්ද්‍රීය ඉලක්ක වෙත ගෙන යෑමේ ප්‍රයත්නය ඊට කදිම නිදසුනක් යැයි උප ජනාධිපති යුවන්ෂාවෝ මහතා මෙහි දී සඳහන් කළේය.සම්මන්ත්‍රණයට සහභාගී වූ නියෝජිත කණ්ඩායම් නායකයන් සමඟ ශ්‍රී ලංකා ජනාධිපතිවරයා සාකච්ඡා කරමින් සඳහන් කළේ ආසියානු ජාතීන්ගේ ඉලක්ක කරා ළඟා වීමේ දී කලාපීය සහයෝගීතාව හා පරිපූරක වන ජාතික ප්‍රතිපත්තීන් අවශ්‍ය වන බවය.ආසියානු දේශපාලන පක‍්ෂ නියෝජිතයෝ සහ ශ්‍රී ලංකාව නියෝජනය කරමින් එක්සත් ජාතික පක්ෂයේ මන්ත්‍රීවරු පිරිසක් ද සමුළුවට සහභාගී වී සිටිති.විදේශ ඇමැති මහාචාර්ය ජී.එල්. පීරිස්, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, සම්ප‍්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, විදේශ අමාත්‍යාංශයේ අධීක්‍ෂණ මන්ත‍්‍රී සජින් ද වාස් ගුණවර්ධන, පාර්ලිමේන්තු මන්ත‍්‍රීවරුන් වන ඒ.එච්.එම්. අස්වර්, නාමල් රාජපක්‍ෂ, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප‍්‍රධානී ගාමිණී සෙනරත් සහ චීනයේ ශ‍්‍රී ලංකා තානාපති රංජිත් උයන්ගොඩ මහත්වරු මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305312</link>
    <topic>විශේෂ පනත් කෙටුම්පතින් උතුරේ වැසියන්ට වාසි රැසක්</topic>
    <author>රෝෂන් තුෂාර</author>
    <content>අවතැන් වූ පුද්ගලයින් ලියාපදිංචි කර අතිරේක ඡන්ද හිමි ලේඛනයක් සකස් කිරීම සඳහා පාර්ලිමේන්තුවට ඉදිරිපත් කිරීමට නියමිත විශේෂ පනත් කෙටුම්පත මගින් උතුරේ ජනතාවට විශේෂ වරප්‍රසාද රැසක් හිමිවන බව අධිකරණ ඇමැති රවුෆ් හකීම් මහතා පැවසීය.පුත්තලම් දිස්ත්‍රික් ජනතාව දැනට මුහුණ දෙන ගැටලු පිළිබඳව පුත්තලම් දිස්ත්‍රික් කාර්යාලයේ පැවති සාකච්ඡාවක දී ඇමැතිවරයා මේ අදහස් පළ කළේය.පාර්ලිමේන්තුවේ දී සම්මත කිරීමට නියමිත මේ පනත මගින් තාවකාලිකව පදිංචිව සිටින ජනතාවට තමන් කලින් පදිංචිව සිටි ප්‍රදේශයේ දී ඡන්දය ප්‍රකාශ කිරීමට හැකි බව ද ඇමැතිවරයා පෙන්වා දුන්නේ ය.2009 වසර වන විට පුත්තලම දිස්ත්‍රික්කයේ අවතැන් වූ පවුල් දහනම දහසක් (19000) පදිංචිව සිටි බව පෙන්වා දුන් දිස්ත්‍රික් ලේකම්වරයා රජයේ වැඩපිළිවෙළ යටතේ එම සංඛ්‍යාව පවුල් 3145 දක්වා අඩු වී ඇති බවද පැවසීය.යුද්ධයෙන් අවතැන් එම පවුල්වල ජනතාවගේ කටයුතු ඉටුකර ගැනීම සඳහා පුත්තලම් දිස්ත්‍රික් කාර්යාලයේ වෙනම ඒකකයක් ස්ථාපිත කිරීමට ද මේ සාකච්ඡාවේ දී තීරණය කෙරිණි.අවතැන් වූ ජනතාවගේ සේවා ඉටුකිරීමේ දී සහායවන ප්‍රාදේශීය ලේකම්වරුන්ගේ ග්‍රාම නිලධාරීන් ගේ හා අනෙකුත් රජයේ නිලධාරීන්ගේ කාර්ය භාරය පිළිබඳව ද මෙහිදී අවධාරණයට ලක් කෙරිණි.වන්නි දිස්ත්‍රික් පාර්ලිමේන්තු මන්ත්‍රී මුතලිබාවා ෆාරුක් මහතා ඇතුළු රජයේ නිලධාරීන් පිරිසක් සාකච්ඡාව සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305313</link>
    <topic>තෙල් පිරිපහදුව විකුණන කතා බොරු</topic>
    <author>නුවන් කොඩිකාර</author>
    <content>සපුගස්කන්ද තෙල් පිරිපහදුව පෞද්ගලීකරණය කිරීමට කටයුතු කරමින් සිටින බවට ගෙන යන ප්‍රචාරයේ කිසිඳු සත්‍යතාවක් නොමැති බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවසීය.සපුගස්කන්ද පිරිපහදුව තියා කිසිඳු රාජ්‍ය ආයතනයක් පෞද්ගලීකරණය කිරීම වත්මන් රජයේ ප්‍රතිපත්තිය නොවන බව හෙතෙම කීවේය.ඇතැම් පිරිස් හා වෘත්තීය සමිතිදේශපාලන වාසි ලබා ගැනීමේ අරමුණින් විවිධ බොරු ප්‍රචාර කරමින් සිටින බව පවසන ඒ මහතා ඊට හසුනොවන්නයි ජනතාවගෙන් ඉල්ලා සිටී.සපුගස්කන්ද තෙල් පිරිපහදුවේ අලුත්වැඩියා කටයුතු කිහිපයක් සඳහා පසුගිය දින කිහිපය වසා දමා තිබූ බවත් මේ වන විටත් එහි වැඩ ආරම්භ කර ඇති බවත් ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305314</link>
    <topic>අගමැතිනි ෂිනවාත්‍රා ජනපති හමු වෙයි</topic>
    <author>ධනුෂ්ක ගොඩකුඹුර</author>
    <content>තායිලන්ත අගමැතිනි ඉන්ග්ලක් ෂිනවාත්‍රා මහත්මිය සහ ජනාධිපති මහින්ද රාජපක්ෂ මහතා අතර ද්විපාර්ශ්වික සාකච්ඡා ජනාධිපති කාර්යාලයේ දී අද (31) උදෑසන පැවැත්වේ.දෙරට අතර පවත්නා සහයෝගීතාව තවදුරටත් ශක්තිමත් කර ගැනීමේ අරමුණින් ජනාධිපතිවරයා සහ තායිලන්ත අගමැතිනිය අතර පැවැත්වෙන නිල හමුවෙන් අනතුරුව දෙරටටම වැදගත් වන ගිවිසුම් කිහිපයකට අස්සන් තැබීමට නියමිතය.ජනාධිපති කාර්යාලය අසළ පැවැත්වෙන නිල උත්සවයේදී තායිලන්ත අගමැතිනිය පිළිගැනීම සඳහා වෙත සම්මාන ආචාර මුරයක් ද පැවැත්වෙනු ඇත.කොළඹ දී පැවැත්වෙන තායිලන්ත ව්‍යාපාරික සංසඳයේ හමුවකට ද එක් වන තායිලන්ත අගමැතිනිය අද (31) පස්වරු 2.45 ට ශ්‍රී ලංකා පාර්ලිමේන්තුව ඇමැතීමට නියමිතයි.සිය දෙදින නිල සංචාරය තුළ තායිලන්ත අගමැතිනිය අස්ගිරි මල්වතු නාහිමිවරුන් බැහැ දැකීමට සහ දළදා මාලිගය වැඳ පුදා ගැනීමට බලාපොරොත්තු වන්නීය. ෂිනවත්‍රා මහත්මිය මෙරට පාර්ලිමේන්තුව අමතන තුන්වන විදේස් අගමැතිවරිය වේ.මින් පෙර ඉන්දීය අගමැති ඉන්දිරා ගාන්ධි සහ බ්‍රිතාන්‍ය අගමැති මාග්‍රට් තැචර් මහත්මීන් ශ්‍රී ලංකා පාර්ලිමේන්තුව අමතා ඇත. ශ්‍රී ජවහල්ලාල් නේරු, ලාල් බහදූර්, තක්ෂින් ෂිනවත්‍රා යන අගමැතිවරුද ශ්‍රි ලංකා පාර්ලිමේන්තුව අමතා ඇත.ෂිනවත්‍රා අගමැතිනිය පාර්ලිමේන්තුව ඇමතීම වෙනුවෙන් පාර්ලිමේන්තුව හා ඒ අවට ආරක්ෂාව තර කර ඇති අතර, මහජන ගැලරිය ආරාධිතයන්ට පමණක් වෙන් කර ඇත.පාර්ලිමේන්තු රථගාල අද දින වසා තැබෙන බැවින් කලාත්‍රයා සමඟ පැමිණෙන මන්ත්‍රීවරුන්ට කාර්යමණ්ඩල පිවිසුමෙන් බැස පාර්ලමේන්තුවට පැමිණිය හැක. තමන් රථය පදවා ගෙන එන මන්ත්‍රීවරුන් සඳහා පාර්ලිමේන්තු කාර්යමණ්ඩලයේ රියදුරන් රාජකාරියේ යොදවා ඇති අතර විශේෂ රථවාහන සැලැස්මක් ද ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305315</link>
    <topic>දෙමළ ඡන්ද නොලැබෙතැයි බියෙන් කැනඩාව පොදුරද සමුළුවට පිටුපායි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට කැනඩාව සහභාගි නොවන බව දන්වා ඇත්තේ කැනඩාවේ සිටින දෙමළ ජනතාවගේ ඡන්ද අහිමි වේ යැයි පවතින බිය නිසා බව ශ‍්‍රී ලංකාවේ හිටපු කැනේඩියානු මහ කොමසාරිස් මාර්ටින් කොල්කොට් මහතා ප්‍රකාශ කරයි.දකුණු ආසියානු කලාපයෙන් පරිබාහිරව විශාලතම ශ‍්‍රී ලාංකික සහ දෙමළ ජාතිකයන් පිරිසක් වෙසෙන රට කැනඩාව බව පෙන්වා දෙන ඒ මහතා ඔවුන්ගේ සහයෝගය නොලැබී යා හැකියයි පවතින බිය හේතුවෙන්කැනේඩියානු රජය ශ්‍රී ලංකාවට එරෙහිව විවිධ ප්‍රකාශ නිකුත් කරන බවද පෙන්වා දෙයි.ජාත්‍යන්තර මාධ්‍ය වෙත අදහස් පළ කරමින් හෙතෙම මේ බව ප්‍රකාශකර තිබේ. මාර්ටින් කොල්කොට් මහතා 1983 වසරේ දී ශ්‍රී ලංකාවේ කැනේඩියානු මහ කොමසාරිස්වරයා වශයෙන් සේවයකර ඇත.පවතින ශ්‍රී ලංකා ආණ්ඩුව මෙරට වෙසෙන දෙමළ ජනතාව විවිධ අයුරින් පීඩාවට පත් කරන බව පෙන්වීමට කැනඩාවේ ජීවත්වන දෙමළ ජාතිකයන්උත්සාහ ගන්නා බවටද ඒ මහතා චෝදනාකර තිබේ.ශ්‍රී ලංකාවේ සිට සරණාගත භාවය පතා වෙනත් රටවලට පැමිණෙන සරණාගතයන් වැඩි සංඛ්‍යාවක් ජීවත්වන්නේද කැනඩාවේ වන අතර ඔවුන්ගෙන් ඇතැම් පිරිස් එල්.ටී.ටී.ඊ. ය සමඟ සම්බන්ධතා පැවැත්වූ අය බවද හිටපු කැනේඩියානු මහ කොමසාරිස්වරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305316</link>
    <topic>ඉඩම් පොලිස් බලතල ඇතිව උතුරේ ඡන්දය එපා</topic>
    <author>චන්දිමා එදිරිමාන්න</author>
    <content>ඉඩම්, පොලිස් බලතල සහිතව උතුරේ ඡන්දය එපා' මැයෙන් මහජන පෙත්සමක් අස්සන් කිරීමට ජාතික නිදහස් පෙරමුණ තීරණය කරයි.ලබන ජුනි 3දා සිට 12 දක්වා දින 10ක් රට පුරා ප්‍රධාන නගර ආවරණය වන පරිදි මේ මහජන පෙත්සම අස්සන් කරන බව ජාතික නිදහස් පෙරමුණේ දේශපාලන මණ්ඩල සභික පියසිරි විජේනායක මහතා පැවසීය. අනතුරුව එය ජනාධිපති ලේකම්තුමා වෙත භාරදීමට නියමිතය.ඊයේ (30) බත්තරමුල්ල ජාතික නිදහස් පෙරමුණු කාර්යාලයේ දී පැවැති මාධ්‍ය හමුවට එක්වෙමින් පියසිරි විජේනායක මහතා මේ අදහස් පළ කළේය.එහිදී තවදුරටත් කියා සිටියේ පොලිස් ඉඩම් බලතල සහිතව රට බෙදන බලතල ඉවත් කර උතුරේ ඡන්දය පැවැත්වීමේ කිසිදු වරදක් නොමැති බවයි. ‍රණවිරුවන් කැපවීමෙන් දිනාදුන් සාමය ආපස්සට නොහරවා ජාතිය රැක ගැනීමේ වගකීම රජය ඉටු කරනු ඇතැයි අපේක්ෂා කරන බවද හෙතෙම පැවසීය. ජනාධිපති මහින්ද රාජපක්ෂ මහතා කිසිදු විටක රට පාවා නොදෙන බව විශ්වාස යැයිද පියසිරි විජේනායක මහතා මෙහිදී කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305317</link>
    <topic>එ.ජා.ප. පාර්ලිමේන්තු මන්ත්‍රී දොස්තර ජයලත් ජයවර්ධන අභාවප්‍රාප්ත වෙයි</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>සිංගප්පූරුවේ පෞද්ගලික රෝහලක ප්‍රතිකාර ලබමින් සිටි එක්සත් ජාතික පක්ෂ පාර්ලිමේන්තු මන්ත්‍රී දොස්තර ජයලත් ජයවර්ධන මහතා ඊයේ (30) අලුයම අභාවප්‍රාප්ත විය.පසුගිය 11වැනිදා හදිසියේ ඇති වූ හෘදයාබාධයකින් කොළඹ ඩර්ඩන්ස් රෝහලට ඇතුළත් කරනු ලැබූ වෛද්‍ය ජයලත් ජයවර්ධන මහතාගේ සෞඛ්‍ය තත්ත්වය අසාධ්‍ය  වුයෙන් ඔහුව සිංගප්පූරුවේ රෝහලකට ඇතුළත් කළ අතර එහි ප්‍රතිකාර ලබමින් සිටිය දී මන්ත්‍රීවරයා මෙලෙස අභාවප්‍රාප්ත වී තිබේ.1953 වසරේ අගෝස්තු මස 16වන දින උපත ලද ජයලත් ජයවර්ධන මහතා මියයන විට 59වන වියේ පසුවූ අතර 1994 වසරේ එක්සත් ජාතික පක්ෂයේ පාර්ලිමේන්තුවට තේරී පත් වූ ඔහු එම පක්ෂයේ පුනරුත්ථාපන සහ නැවත පදිංචි කිරීම් අමාත්‍යවරයා ලෙස 2002 සහ 2004 කටයුතු කළේය.සිංගප්පූරුවේ දී අභාවප්‍රාප්තවූ දොස්තර ජයලත් ජයවර්ධන මහතාගේ දේහය ඊයේ (30) සවස ශ්‍රී ලංකාවට ගෙනඑන ලදි. ඒ අනුව මන්ත්‍රීවරයාගේ දේහය පිළිබඳ අවසන් කටයුතු 3වැනි සඳුදා දින ජා-ඇළ, වැලිගම්පිටියේ දී සිදුකිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305318</link>
    <topic>ලෝක දුම්වැටි විරෝධී දිනය අද</topic>
    <author/>
    <content>ලෝක දුම්වැටි විරෝධී දිනය මැයි 31 දිනට යෙදී ඇති අතර ‍'ඔබ දුම්කොළ සමාගම්වල රූකඩයක් ද? ඔවුන්ගේ ප්‍රචාරණයන්ට හා අනුග්‍රහවලට නොරැවටෙන්න' මෙවර තේමාවයි. ලෝක දුම්වැටි වි‍රෝධී දිනයේ දී දුම්පානයට එරෙහිව කරන ක්‍රියාකාරකම් රැසකි. මේ යටතේ ලෝක සෞඛ්‍ය සංවිධානයේ අනුග්‍රහයෙන් දුම්කොළ හා මද්‍යසාර අධිකාරිය එක්ව මහජනතාව හා පාසල් ළමයි දැනුවත් කිරීමේ වැඩසටහන් ක්‍රියාත්මක කෙරේ.ලෝකයේ දුම්පානය නිසා වසරකට මිලියන 06ක් පමණ මරණයට පත්වන අතර එයින් හය ලක්ෂයක් පමණ අක්‍රීය දුම්පානය නිසා මරණයට පත් වේ. දුම්පානය නිසා සෑම තත්පර 6කට වරක් ලොවේ කොතනක හෝ එක් මරණයක් සිදු වන බව ද ලෝක සෞඛ්‍ය සංවිධානයේ වාර්තා අනුව පෙන්වා දෙයි.මෙරට ජනගහනයෙන් ද 65% ක් පමණ ප්‍රසිද්ධ ස්ථානවල දුම්වැටි භාවිතා නොකර අක්‍රීය දුම්පානය නිසා අහිතකර බලපෑම්වලට ගොදුරු වෙයි. මෙම අක්‍රීය දුම්පානය නිසා අවදානමට ලක්ව නිධන්ගත ‍ශ්වසන රෝග වැඩිවන වැඩිහිටියන්ගේ අවදානම මෙන්ම දරුවන් අතර දරුණු ශ්වසන රෝග වැඩිවීමේ අවදානමක් ද පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n1305319</link>
    <topic>මූල්‍ය වංචාවකට පොළොන්නරුව පොලිස් අධිකාරී කාර්යාලයේ ගණකාධිකාරීවරයා අත්අඩංගුවට</topic>
    <author>විජයානි එදිරිසිංහ</author>
    <content>පොළොන්නරුව පොලිස් අධිකාරී කාර්යාලයේ ගණකාධිකාරීවරයා ‍රහස් පොලිස් අත්අඩංගුවට පත්ව තිබේ. පොලිස් නිලධාරීන්ට ලබා දෙන ණය මුදල්වලට අදාළ‍ චෙක්පත් හොර රහසේ මාරු කර රුපියල් ලක්ෂ දොළහකට වැඩි මුදලක් වංචා කිරීම සම්බන්ධව ගණකාධිකාරීවරයා මෙසේ අත්අඩංගුවට ගෙන ඇත.පොලිස් නිලධාරීන්ගේ නම්වලින් ලියූ චෙක් පත් ඔහුට හිතවත් වෙනත් පුද්ගලයන්ද සම්බන්ධකරගනිමින් මාරු කර ඇත්තේ පොළොන්නරුවෙ රාජ්‍ය බැංකු දෙකකිනි. ඒ සඳහා ව්‍යාජ අස්සන් ආදියද යොදා ගෙන තිබේ. අත්අඩංගුවට පත් සැකකරුගෙන් ප්‍රශ්න කිරීමේදී ඔහු මූල්‍ය වංචාව සම්බන්ධව සියලු තොරතුරු හෙළිදරව් කර තිබේ. සැකකරු පොළොන්නරුව මහේස්ත්‍රාත්වරයා වෙත ඉදිරිපත් කිරීමෙන් අනතුරුව ලබන 12 වැනිදා දක්වා රිමාන්ඩ්ගත කර ඇත. රහස් පොලිසියේ අධ්‍යක්ෂ ජ්‍යෙෂ්ඨ පොලිස් අධිකාරී ගාමිණී මතුරට මහතාගේ උපදෙස් සහ අධික්ෂණය යටතේ පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n13053110</link>
    <topic>පරිභෝජනයට නුසුදුසු අර්තාපල් කිලෝ 25,000ක් දඹුල්ලේ ගබඩාවක</topic>
    <author>විජයානි එදිරිසිංහ සහ සීගිරිය විශේෂ</author>
    <content>පරිභෝජනයට නුසුදුසු අර්තාපල් කිලෝ විසිපන්දහසක් දඹුල්ල මොරහේන ප්‍රදේශයේ ගබඩාවක තිබී පාරිභෝගික ‍අධිකාරිය මඟින් සොයාගෙන තිබේ.පාරිභෝගික අධිකාරියේ සභාපති රූමි මර්ෂුක් මහතා ප්‍රකාශ කළේ පෞද්ගලික ව්‍යාපාරිකයකු පකිස්ථානයෙන් ගෙන් වූ මේ අල ‍තොගය දඹුල්ල ආර්ථික මධ්‍යස්ථානයේ වෙළෙඳුන් හරහා බෙදා හැරීමට සූදානම් කර තිබිය දී සොයා ගැනීමට හැකි වූ බවයි.මේ අල තොගය ගොඩ ගසා තිබී ඇත්තේ පෞද්ගලික අංශයට අයත් වී ගබඩාවකය. දඹුල්ල ඇතුළු ඒ අවට ප්‍රදේශවල ගොවින්ගේ අල අලෙවි කරගත නොහැකි වන පරිදි එම කූට ව්‍යාපාරිකයන් මොවුන්ගේ අල තොග අඩු මිලට අලෙවි කර ගැනීමට සූදානම් කර තිබී ඇත.ආනයනික අල තොග සාමාන‍්‍යයෙන් කොළඹ හා ඒ අවට ප්‍රදේශවලට බෙදා හරින අතර දඹුල්ල ප්‍රදේශයට ගෙන ගොස් බෙදා හැරීමට සූදානම් කර තිබීම දේශීය ‍අල ගොවියාට පහර ගැසීමේ කුමන්ත්‍රණයක් යැයි සැක කෙරෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n13053111</link>
    <topic>උතුරු නැ’හිර ඉඩම් කැබලි 250,000ක පවතින ගැටලුවලට ලබන වසරේ විසඳුම්</topic>
    <author>මහින්ද අලුත්ගෙදර</author>
    <content>උතුරු හා නැඟෙනහිර පළාත්හි පිහිටි ඉඩම් කැබලි 250,000ක පවත්නා ගැටලු සඳහා එළඹෙන 2014 වර්ෂය අවසන් වීමට ප්‍රථම විසඳුම් ලබා දෙන බව රජය අවධාරණය කරයි.උගත් පාඩම් හා ප්‍රතිසංධාන ජනාධිපති කොමිෂන් සභා වාර්තාවේ නිර්දේශ ක්‍රියාත්මක කිරීම වෙනුවෙන් මේ වැඩපිළිවෙළ ආරම්භ කරන අතර ඒ යටතේ ඉඩම් කැබලි 100,000ක නැවත පදිංචි කිරීමේ ගැටලු විසඳීමට ඉතිරිව තිබෙන බවද ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.ඉඩම් අහිමි වූ පුද්ගලයන් වෙනුවෙන් තවත් ඉඩම් කැබැලි 100,000 ක් බෙදාදීමට ඇතැයි පවසන ඇමැතිවරයා ඊට අමතරව ඉඩම් කැබැලි 50,000කට අයත් ලියවිලි නිවැරැදි කිරීමට පියවර ගන්නා බවද කීය. උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ නිර්දේශ ක්‍රියාත්මක කිරීමටත් ප්‍රථම අමාත්‍ය මණ්ඩලයේ අනුමැතියකට අනුව ඉඩම් කොමසාරිස් දෙපාර්තමේන්තුවෙන් නිකුත් කළ 2011/4 චක්‍රලේඛය බල රහිත කරන ලෙස ඉල්ලා දෙමළ ජාතික සන්ධානය ශ්‍රේෂ්ඨාධිකරණය ඉදිරියට ගිය බව සිහිපත් කළ ජනක බණ්ඩාර තෙන්නකෝන් මහතා ඒ හේතුවෙන් අදාළ චක්‍රලේඛය ඉවත් කර ගැනීමට සිදුවූ බවද ඉන් අනතුරුව 2013/1 නව චක්‍රලේඛය නිකුත් කර ඒ මඟින් මඟපෙන්වීම් කළ බවද ප්‍රකාශ කළේය.නව වැඩපිළිවෙළ යටතේ ඉඩම් කැබලි 250,000ක් සඳහා වන ගැටලු වෙනුවෙන් විසඳුම් ලබා දීමට ක්‍රියාකරන බවදකීය.උතුරු හා නැඟෙනහිර පළාත්හි පැවැති යුද ගැටුම් අවසන් කර සාමය ස්ථාපිත වුවද රටේ ජාතික ආරක්ෂාව සම්බන්ධයෙන් රජය ගන්නා තීරණ සුළුකොට තැකිය නොහැකි බව පෙන්වාදෙන ඉඩම් හා ඉඩම් සංවර්ධන ඇමැතිවරයා ඒ හේතුවෙන් උතුරේ ආරක්ෂක මූලස්ථානය පිහිටුවීමේ අරමුණින් පලාලි අධි ආරක්ෂිත කලාපයේ පිහිටි පෞද්ගලික ඉඩම් අක්කර අක්කර 6,381ක් රජයට පවරා ගැනීමට තීරණය කළ බවද කියා සිටියේය.මේ වෙනුවෙන් ඒ ඒ ඉඩම් හිමියන්ට වන්දි ලබා දෙන බව පවසන ඇමැතිවරයා රටේ සංවර්ධනයට හෝ ආරක්ෂාවට ඉඩම් අවශ්‍ය වන්නේ නම් එය උතුරු, දකුණු, නැඟෙනහිර හෝ බස්නාහිර යනුවෙන් කිසිඳු වෙනසක් නොමැති බවද දකුණේ පාරම්පරික ඉඩම් රජයට පවරා ගත් අවස්ථා තිබෙන බවද කියයි.යාපනයේ ඉඩම්වලින් සියයට 90කට වැඩි ප්‍රමාණයක් පෞද්ගලික ඉඩම් බව පෙන්වාදෙන ඇමැතිවරයා ඒ හේතුවෙන් පලාලි ඉඩම් සඳහා වන්දි ගෙවීමට පියවර ගන්නා බවද වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n13053112</link>
    <topic>විල්පත්තු වන උයනේ තිබූ රජකුගේ සොහොනක නිදන් හෑරූ 7ක් දැලේ</topic>
    <author>අමිල ප්‍රභාත් වනසිංහ</author>
    <content>විල්පත්තු ජාතික වන උද්‍යානයේ කොම්පරිප්පු ප්‍රදේශයේ හෙළ රජවරයකුගේ සොහොනක් තිබූ බවට සැලකෙන පුරාවිද්‍යා වටිනාකමින් යුත් ස්ථානයක නිදන් හාරමින් සිටි පුද්ගලයන් හත් දෙනකු වනජීවී නිලධාරීහු අත්අඩංගුවට ගෙන තිබේ. අත්අංගුවට ගත් සැකකරුවන් පුත්තලම මහේස්ත්‍රාත් අධිකරණයට ඉදිරිපත් කිරීමෙන් පසු ලබන ජුනි මස හත්වන දින දක්වා රක්ෂිත බන්ධනාගාර ගත කෙරිණි. මෙලෙස රක්ෂිත බන්ධනාගාරගත කෙරුණේ පුත්තලම එළුවන්කුලම ප්‍රදේශයේ පදිංචි සිව් දෙනකු හා මිනුවන්ගොඩ ප්‍රදේශයේ පදිංචි පුද්ගලයන් තිදෙනෙකි.මේ පිරිස මීට සතියකට පමණ පෙර විල්පත්තු ජාතික වන උද්‍යානයේ කොම්පරිප්පු ප්‍රදේශයේ ගල්කණු සහිත නටබුන් පවතින ස්ථානයේ නිදන් හාරමින් සිටිය දී විල්පත්තු ජාතික වන උද්‍යාන වනජීවී නිලධාරීන් අත්අඩංගුවට ගෙන තිබේ.වැටලීම කළ අවස්ථාවේ පුද්ගලයන් එකොළොස් දෙනෙකු පමණ සිට ඇති අතර සිව් දෙනෙකු (04) පලා ගොස් ඇත.ඔවුන් ළඟ තිබී ජංගම දුරකථන අටක්, පිකස් එකක්, කුළු ගෙඩියක්, පොරවක්, විදුලි පන්දම් දෙකක් ඇතුළු උපකරණ රැසක්ද අත්අඩංගුවට ගෙන තිබේ.විල්පත්තු ජාතික වන උද්‍යානයේ වනසත්ව අඩවි සහකාර ඩී. රාමසිංහ මහතා සැකකරුවන් අධිකරණයට ඉදිරිපත් කරමින් කරුණු කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n13053113</link>
    <topic>ලක්ෂ 3ක් අල්ලස් ගත් සිද්ධියේ හෝමාගම දිසා විනිසුරු රිමාන්ඩ්</topic>
    <author>සිරංජනී කුමාරි – පණ්ඩුක සමරසේකර</author>
    <content>ලක්ෂ 03ක අල්ලස් මුදලක් ලබා ගත් බව කියන හෝමාගම දිසා අධිකරණයේ විනිසුරු සුමිත් අබේසිංහ මහතා ලබන මස 03 වනදා රක්ෂිත බන්ධනාගාර ගතකරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (30) නියම කළේය.  සැකකාර විනිසුරු සුනිල් අබේසිංහ මහතා ඊයේ (30) සවස 6.30ට පමණ කොළඹ ප්‍රධාන මහේස්ත්‍රාත් ගිහාන් පිලපිටිය මහතාගේ නිල නිවසට ඉදිරිපත් කළ අවස්ථාවේ දී මෙලෙස රක්ෂිත බන්ධනාගාර ගත කෙරිණ.විනිසුරුවරයා ඉදිරියේ විභාගවන නඩුවක් දිනවා දීම සඳහා මෙසේ අල්ලස් ලබා ගත් බවට අල්ලස් කොමිසම වාර්තාවක් මගින් මහේස්ත්‍රාත්වරයා වෙත කරුණු ඉදිරිපත් කර තිබිණි.හංවැල්ල ප්‍රදේශයේ පැමිණිලිකාරිය ගේ නිවසේ දී විනිසුරුවරයාගේ පුද්ගලික ආරක්ෂක පොලිස් නිලධාරියා මගින් ලක්ෂ 03ක අල්ලස් මුදලක් ලබා ගන්නා අවස්ථාවේ 29 වන දින රාත්‍රියේ අත්අඩංගුවට ගෙන තිබිණ. මෙසේ රක්ෂිත බන්ධනාගාරගත කරනු ලැබුවේ හෝමාගම පොලිස්ථානයට අනුයුක්තව සේවය කරන ගොඩගම කැන්දලන්ද 170/1, පදිංචි පො.කො. 60305 එම්. මහින්ද කිත්සිරි හා හෝමාගම දිසා විනිසුරු පිටකෝට්ට බැද්දගාන පදිංචි එච්.සී. සුනිල්වික්‍රම අබේසිංහ යන අයවළුන්ය.මෙම සිද්ධියේ පැමිණිලිකාරිය වන්නේ අංක 90/1 සියරට හෝටලය ඇඹුල්ගම හංවැල්ල පදිංචි දීපිකා ශ්‍යාමලී ජයවීර නැමැත්තියයි.ඇඹුල්ගම රජමහ විහාරයේ විහාරාධිපතිවන ගල්කන්දේ බෝධිවංශ හිමි විසින් හංවැල්ල පොලීසියට කරන ලද පැමිණිල්ලකට අනුව හෝමාගම දිසා අධිකරණයේ විභාග වන 13774 විශේෂ දරන නඩුවේ තීන්දුව අල්ලස් පැමිණිලිකරුවන්ට වාසි සහගත වන ලෙස ලබා දීමට මෙසේ ලක්ෂ 3ක අල්ලස් මුදලක් සැකකරුවන් ඉල්ලූ බවට පැමිණිල්ලේ සඳහන් වේ.මෙම නඩුව සඳහා පෙනී සිටීමට පැමිණිලිකාරිය හෝමාගම අධිකරණය ට පැමිණි අවස්ථාවේදී එහි සිටි පොලිස් කාන්තාවක් විසින් නඩුව දිනන්න නම් සල්ලි වියදම් කරන්න ඕනෑ යැයි පවසමින් ඇගේ ජංගම දුරකතන අංකය ඉල්ලා පළමු සැකකරු වෙත ලබා දී ඇති බවට කරුණු අනාවරණය වේ.මෙහි පළමු සැකකරු වෙනුවෙන් නීතිඥ සිතාරා මීමන මහත්මියද විනිසුරු වෙනුවෙන් ජනාධිපති නීතිඥ හේමන්ත වර්ණකුලසූරිය නීතිඥ අජිත් පතිරණ සමඟ නීතිඥ කණ්ඩායමක් පෙනී සිටියහ.නඩුවක පැමිණිලි කරුවකුගෙන් රුපියල් ලක්ෂ 3ක අල්ලසක් ලබා ගත් බව කියන සිද්ධියට සම්බන්ධ යැයි කියන හෝමාගම දිසා විනිසුරුවරයා බන්ධනාගාර රෝහලට ඇතුළත් කිරීමට බන්ධනාගාර බලධාරීහු පියවර ගෙන ඇත.මෙම දිසා විනිසුරුවරයා ඊයේ (30) අධිකරණයට ඉදිරිපත් කිරීමෙන් පසුව කොළඹ රිමාන්ඩ් බන්ධනාගාර ගත කිරීමට නියම කළද ඔහු විනිසුරුවරයකු වශයෙන් සිටියදී නියෝග ලබා දීමෙන් සහ තීන්දු ලබා දීමෙන් බන්ධනාගාරගතවූ රැඳවියන් රැසක් බන්ධනාගාර තුළ සිටීම ඔහුගේ ජීවිතාරක්ෂාවට තර්ජනයක් බැවින් ඔහු බන්ධනාගාර රෝහලට ඇතුළත් කරන ලෙස බන්ධනාගාර කොමසාරිස් ජෙනරාල්වරයා උපදෙස් ලබා දී තිබේ.ඊයේ (30) අධිකරණයට ඉදිරිපත් කළ දිසා විනිසුරුවරයා රිමාන්ඩ් ගත කිරීමට නියෝග ලැබුවද ඔහු පවසා ඇත්තේ තමාට කොන්දේ අමාරුවක් ඇති බැවින් රෝහල් ගත වීමට අවශ්‍ය බවයි.ඔහුගේ එම ඉල්ලීම මෙන්ම බන්‍ධනාගාරයේ ඔහුගේ ආරක්ෂාව සම්බන්ධයෙන් ඇති ගැටලු මත මෙසේ ඔහු බන්ධනාගාර රෝහල් ගත කළ බව බන්ධනාගාර උසස් නිලධාරියෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=n13053114</link>
    <topic>නගර සංවර්ධනයට හා අලංකරණයට ඉඩම් පවරා ගැනීම් කඩිනම් කෙරේ</topic>
    <author>චන්ද්‍රිකා පෙරේ‍රා</author>
    <content>නගර සංවර්ධනයට හා අලංකරණයට අවශ්‍ය ඉඩම් පවරා ගැනීමේ කටයුතු ආරක්ෂක හා නාගරික සංවර්ධන අමාත්‍යංශය මගින් කඩිනම් කර තිබේ.අනවසර ඉදිකිරීම් සියල්ල ඉවත්කර ජනතාවට පහසුවෙන් දෛනික කටයුතු වල යෙදීමටහැකිවන පරිදි හා වැසි ජලය නිසි පරිදි ගලායාමට හැකිවන අයුරින් ක්‍රමවත්ව නගරය සැකසීමට අවශ්‍ය පවරා ගැනීම් මේ යටතේ සිදුකරන බව නාගරික සංවර්ධන අධිකාරියේ සැලසුම් අංශයේ නියෝජ්‍ය අධ්‍යක්ෂ ප්‍රසාද් රණවීර මහතා දිනමිණට පැවසීය.කාණු පද්ධති, ඇළ මාර්ග, පොදු වෙළඳ සල්. බස් නැවතුම් පල පදික වේදිකා ආදීය නිසි පරිදි සකසා නගර අලංකරණය මෙන්ම ජනතාවට පහදසුවෙන් හා කඩිනමින් තම කාර්යයන් වෙත යාමට අවශ්‍ය පසුබිම සැකසීම මේ කටයුතුතේ මූලික පරමාර්ථය බව හෙතෙම කීය.රට කඩිනමින් සංවර්ධය කරා ගමන් කරන මේ අවදියේ ජනතා අවශ්‍යතා කඩිනමින් සපුරාගැනීමටත් විශේෂයෙන් ව්‍යාපාරික ප්‍රජාවට අවශ්‍ය පහසුකම් සැලසීමත් මෙම ඉදිකිරීම් කඩිනම් කිරීමට හේතුවී ඇත. 3පැරණි ගොඩනැගිලි ඉපැරණි බව රැකෙන අයුරින් නවීකරණය කර ආර්ථික අවශ්‍යතා වෙනුවෙන් යොදවා රජයට මුදල් උපයා දීමත් පවරා ගන්නා ඉඩම් බදු ක්‍රමය වටතේ ආර්ථික කටයුතු වලට ලබා දිමටත් මේ අනුව පියවර ගනී.කොළඹ, මහරගම, නුගේගොඩ.ගාල්ල,ඉමදුව,මාතර ඌරුබොක්ක, හම්බන්තොට,මිද්දෙණිය, වීරකැටිය,රත්නපුර,ඇහඅළිය‍ගොඩ,කෑගල්ල,රඹුක්කන,කුරුණෑගල,නාරංමල,පඬුවස්නුවර,පුත්තලම,දං‍කොටුව,අනුරාධපුරය,රුවන්මැලිසෑය,මහනුවර, කතරගම හා යාපනය ප්‍රදේශවල නගර අලංකරණ සහසංවර්ධනය දැනට අරඹා තිබේ.දංකොටුව, ඌරුබොක්ක,නාරංමල,යාපනය, පඬුවස්නුවර,වීරකැටිය ප්‍රදේශවල සංවර්ධන කටයුතු දැනටමත් අවසන්කර ඇත. ආරක්ෂක හානාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ මගපෙන්වීම අනුව නාගරික සංවර්ධන අධිකාරියේ සභාපති නිමල් පෙරේ‍රා මහතාගේ අධීක්ෂණයෙන් මේ කටයුතු සිදුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305311</link>
    <topic>කුරුණෑගල දිස්ත්‍රික්කයේ ගොවීන්ට දිවි නැඟුමින් කජු පැළ 1,27000ක්</topic>
    <author>පොල්ගහවෙල සමූහ - එල් .පී. තිලකරත්න</author>
    <content>කුරුණෑගල දිස්ත්‍රික්කයේ ගොවීන්ට 2012 /2013 වර්ෂ දෙකේදී කජු පැළ එක් ලක්ෂ විසි හත් දහසක ප්‍රමාණයක් බෙදා දී ඇතැයි ශ්‍රී ලංකා කජු සංස්ථාවේ විමර්ශන නිලධාරී ඇන්ටන් ප්‍රනාන්දු මහතා පැවැසීය.කුරුණෑගල දිස්ත්‍රික් ප්‍රාදේශීය ලේකම් කොට්ඨාස 30ක් ආවරණය වන පරිදි මේ වැඩසටහන ක්‍රියාත්මක කෙරේ.දිවි නැගුම වැඩසටහන යටතේ ක්‍රියාත්මක කජු පැළ බෙදා දීමේ වැඩසටහන යටතේ බද්ධ කජු පැළ , බීජ කජු සහ වාණිජ වගාව සඳහා බීජ කජු පැළ බෙදා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305312</link>
    <topic>ඝන අපද්‍රව්‍ය එකතු කිරීමේ මධ්‍යස්ථානය නාම පුවරුවකට සීමා වෙලා</topic>
    <author>ඡායාරූපය - ෂෙල්ටන් විදිසිංහපිළියන්දල විශේෂ</author>
    <content>බස්නාහිර පළාත් ඝන අපද්‍රව්‍ය කළමනාකරණ අධිකාරිය මගින් විශාල මුදලක් වැය කොට අපද්‍රව්‍ය එකතු කිරීමේ මධ්‍යස්ථානයක් පසුගිය කාලයේ ආරම්භ කෙරිණි. කැස්බෑව නගර සභාව ආසන්නයේ ඉදිකර ඇති ඝන අපද්‍රව්‍ය එකතු කිරීමේ මධ්‍යස්ථානය බොහෝ කාලයක සිට වසා දමා ඇති අතර, එහි දැන්වීම් අලවා ඇති අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305313</link>
    <topic>ත්‍රිත්ව විදුහලට නින්දා කරන්න එපා!</topic>
    <author/>
    <content>මහනුවර ත්‍රිත්ව විදුහල අපකීර්තියට පත්කිරීම සඳහා එක්තරා පිරිසක් උත්සහ කරන බව පවසමින් ඊට විරෝධය දක්වා විද්‍යාලයේ අධ්‍යාපනය ලබන සිසු පිරිසකගේ මව්පියන් ඊයේ (30) විදුහල ඉදිරිපිට උද්ඝෝෂණයක නිරත වූහ.විදුහල්පති ධූරයට උදය ආර්යරත්න මහතා පත්වීමෙන් පසු විද්‍යාලය අධ්‍යාපන හා ක්‍රීඩා අංශයෙන් ලබා ඇති සුවිශේෂි ප්‍රගතිය ඉවසුම් නොදෙන පිරිසක් විද්‍යාලය අපකීර්තියට පත්කිරීම සඳහා කටයුතු කරන බව විරෝධතාවට එක්වූ මව්පියන් පැවසූහ.පසුගිය වසරේදී මහනුවර ත්‍රිත්ව විද්‍යාලීය ක්‍රිකට් කණ්ඩායම වයස අවුරුදු 19න් පහළ ලීග් ශුරතාවට අමතරව සීමිත ඕවර ක්‍රිකට් තරඟාවලිය ශුරතාව මෙන්ම විස්සයි 20 ක්‍රිකට් ශුරතාව දිනාගත් අතර එය මෙරට පාසල් ක්‍රිකට් ඉතිහාසයේ වාර්තාවකි.අදාළ විරෝධතාව සඳහා විද්‍යාලීය ක්‍රිකට් කණ්ඩායම් සිසුන්ද සහභාගි වූහ.අසේල කුරුළුවංශ හා ඉන්දික පොල්කොටුව.</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305314</link>
    <topic>මීරියබැද්ද කිතුල් හකුරු ව්‍යාපෘතියට කණකොකා හඬන ලකුණු</topic>
    <author>පසසර සමුහ</author>
    <content>2001 වසරේ පස්සර මීරියබැද්ද ගම්මානයේ ආරම්භ කරන ලද කිතුල් හකුරු ව්‍යාපෘතිය මේ වන විට කරගෙන යාමට නොහැකි තත්ත්වයකට පත්ව ඇතැයි එහි සේවකයෝ පෙන්වා දෙති.එම කාලයේ පෞද්ගලික ආයතනයට සම්බන්ධ වී ආරම්භ කොට ඇති මෙම වැඩසටහනට මුලින් සේවකයින් 25දෙනකු සහභාගී කර ගනිමින් සාර්ථක අන්දමින් කිතුල් හකුරු නිෂ්පාදනය කොට කොළඹ වෙළෙඳ පොළට අලෙවි කිරීමට පටන් ගෙන ඇත. එහෙත් හේතු කිහිපයක් නිසා එම තත්ත්වය මේ වන විට වෙනස් වෙමින් පවතින බව දිනමිණට අදහස් දක්වමින් ව්‍යාපෘතියේ කිහිප දෙ‍නකු මෙසේ අදහස් පැවැසුහ. පස්සර මීරියබැද්ද කේ.ටී.අමරසිරි මහතා -මම මෙම වැඩසටහනෙහි නායකත්වය ගෙන කටයුතු කරනවා.එය ආරම්භ කළ කාලවකවානුවේදී මීරා හැකි තරම් ලැබුණා.නමුත් ඒ තත්ත්වය දැන් දකින්න නැහැ.ලැබුණ ඒ දෙයින් සේවකයින් වැඩ පිරිසක් යොදා ගෙන මසකට හකුරු ප්‍රමාණවත් ලෙස කොළඹට යැව්වා.ඒ කාලේ එතරම් මිලක් හකුරුවලට නොලැබුණත් වැඩිය පාඩු සිදුවුයේ නැහැ. නමුත් අද වන විට නිෂ්පාදන කර ගෙන යාමට සුදුසු තැනක් නොතිබීම,සතුන්ගෙන් කිතුල් මල්වලට හානි සිදුවීම,කිතුල් මදින්නන් හිග වීම,ලැබෙන ඇල් තෙලිඡ්ඡ අඩුවීම,ඒ නිසා නිෂ්පාදනය අඩුවීම, ඒවත් නිසි වෙළෙඳ පොළක් සහ මිලක් නොතිබීම මෙම ව්‍යපෘතිය අඩපණ වීමට හේතු වී තිබෙනවා .පස්සර මීරියබැද්ද කමත්ගොඩ ඩී.ඇම්.ඡයසිංහ මහතා - මේ සියල්ලටම වඩා වැඩපිළිවෙළ අඩපණවීමට හේතු වී තිබෙන්නේ මීරා ලබා ගැනීම එන්න එන්නම අඩුවීමයි . මේකට ප්‍රධාන හේතුව වී තිබෙන්නේ කලක සිට හිතපු නැති විදියට රිලා රංචු මෙම ප්‍රදේශයේ ඡීවත්වීමයි .මොන දේ කළත් ඔවුන් අපේ ගම්වලින් පිටවෙලා යන්නේ නැහැ.එම කිතුල් ගස් 10 ක් විතර මැද්ද අයෙක් . නමුත් අද ගස් එකක් දෙකක් විතර තමයි මදින්නේ. මල් බෙහෙත් තිබ්බායින් පස්සේ මෙම සතුන් ඇවිල්ලා මල් කන්න පටන් ගෙන පසුව ඒවා බිඳ දමනවා . මෙය ප්‍රදේශය පුරා දකින්න ලැබෙන තත්ත්වක් .මෙම විනාශය නැති කළොත් අනෙක් ගැටලු විසදා ගෙන ව්‍යෘපෘතිය ඉස්සරහට ගෙනි යන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305315</link>
    <topic>සිරිලක ප්‍රථම අලි කටුගෙය පනාමුරේ ඇත් ගාල බිමේ</topic>
    <author>බන්ධුල ගුණසේකර සහ සූරියවැව සමූහ</author>
    <content>ශ්‍රී ලංකාවේ ප්‍රථම අලි කෞතුකාගාරය ඓතිහාසික පනාමුරේ ඇත් ගාල භූමිය පරිශ්‍රයේ ළඟදීම විවෘත වන බව පනාමුරේ ‘හස්ති රාජ’ පදනමේ සභාපති පොලිස් අධිකාරී සමන් රත්නායක මහතා කියයි.1950 වසරේ වෙඩි ප්‍රහාරයකට ලක්වීමෙන් මිය ගිය පනාමුරේ ඇත් රාජාගේ හිස් කබල ද මෙම කෞතුකාගාරයේ තැන්පත් කිරීමට පියවර ගෙන ඇති බව සභාපතිවරයා පවසයි.මෙරට අලි ඇතුන් පිළිබඳ තොරතුරු හා ලිපි ලේඛන රැසක් මෙහි ප්‍රදර්ශනය සඳහා තැන්පත් කර තැබීමට පියවර ගෙන ඇති අතර එමඟින් දේශීය මෙන්ම විදේශීය සංචාරකයන්ට ද ශශ්‍රී ලංකාවේ ජීවත්වන අලි ඇතුන් පිළිබඳව මෙතෙක් හෙළි නොවූ තොරතුරු රැසක් දැන ගැනීමට ඉඩකඩ සැලසෙන බවද සමන් රත්නායක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305316</link>
    <topic>පොහොර හිඟයෙන් බණ්ඩාරවෙල තේවතු හිමියෝ අසීරුවේ</topic>
    <author>දෙමෝදර සමූහ - ආර්.එම්.සෝමරත්න</author>
    <content>දෙමෝදර, කුඹල්වෙල, හල්පෙ, හාලිඇල, වියළුව, ඇටම්පිටිය,අඹගස්දෝව ආදි ප්‍රදේශවල කුඩා තේවතු හිමියන් තම තේ වගාවට යෙදිය යුතු පොහොර නොමැතිකම නිසා මහත් අපහසුතාවන්ට පත් වී ඇත.මේ නිසා ඔවුන්ගේ මාසික ආදායම් තත්ත්වය නොසිතූ අයුරින් පහත බැස ඇත. ඇතැම් පොහොර වෙළෙඳ සල්වල ඇති තේ පොහොර වැඩි මිලට විකිණීමට සඟවාගෙන තිබෙන බව කුඩා තේවතු හිමියෝ පවසති.රජය මැදිහත් වී කුඩා තේවතු හිමියන්ට අවශ්‍ය තේ පොහොර සහනාදායි මිලකට ලබා දිය යුතුය යන්න කුඩා තේ වතු හිමියන්ගේ අදහසයි.එසේ වුවද හෙළ හල්පෙ තේ වතු යාය හා තේ කර්මාන්ත ශාලාව හිමි එච්.එම්.අබේරත්න මහතා තම තේ කර්මාන්ත ශාලාවට තේ දලු ලබාදෙන කුඩා තේ වතු හිමියන්ට සහන මිලටම අවශ්‍ය පොහොර තේ වගාවන් අසලටම ගෙන ගොස් දෙනු ලැබේ. මේ පිළිබඳව කුඩා තේ වතු හිමියෝ ඔහුට තම ප්‍රශංසාව පළ කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305317</link>
    <topic>ඩෙංගු මදුරු තවාන් තැනුවැයි තිදෙනකුට 1500 බැගින් දඩ</topic>
    <author>කුරුවිට සමූහ – රූපිකා කේ. බණ්ඩාර</author>
    <content>ජීවිතවලට තර්ජනයක් වන පරිදි ඩෙංගු මදුරුවන් බෝවිය හැකි ස්ථාන පවත්වාගෙන ගිය තිදෙනකුට රුපියල් 1500/- බැගින් දඩ මුදල් ගෙවන ලෙස රත්නපුර අධිකරණය මගින් නියම කර තිබේ.මෙසේ දඩ නියම වූයේ පහළ කුරුවිට ප්‍රදේශයේ පදිංචි කාන්තාවකට හා තවත් පුද්ගලයන් දෙදෙනකුටය.කුරුවිට සෞඛ්‍ය වෛද්‍ය නිලධාරි කාර්යාලයේ වෛද්‍ය සාලින්ද කරුණාතිලක, මහජන සෞඛ්‍ය පරීක්‍ෂක කුමාරසිංහ යන මහත්වරුන් සමඟ උ. පො. ප. ප්‍රේමරත්න මහතා ඇතුළු නිලධාරීහු මෙහෙයුමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=r1305318</link>
    <topic>ජනේලයෙන් ගෙට පැන දේපළ සොරාගත් සැකකරු රිමාන්ඩ්</topic>
    <author>කුරුවිට සමූහ – රූපිකා කේ. බණ්ඩාර</author>
    <content>ජනේලයේ අගුල කඩා නිවසට ඇතුළු වී දේපළ සොරාගත් පුද්ගලයකු රක්ෂිත බන්ධනාගාර ගතකරන ලෙස රත්නපුර අධිකරණය මගින් නියම කර තිබේ.සැකකරු වූයේ කීරගල ප්‍රදේශයේ පදිංචිකරුවෙකි.නිවෙස් හිමියා අවිස්සාවේල්ල ප්‍රදේශයේ පදිංචි තම දියණියගේ නිවසට ගොස් ආපසු එන විට නිවසේ ජනේලයක් කඩා තිබෙනු දැක, පරීක්‍ෂා කර බැලීමේදී නිවසේ තිබූ භාණ්ඩ රැසක් සොරාගෙන ගොස් ඇති බව පෙනී ගොස් තිබේ.රුපියල් 6500 ක් පමණ වටිනා ඈම්ප් එකක්, ඇළුමිනියම් කලගෙඩි 2 ක්, ඇළුමිනියම් කොරහක් අතුරුදන් වී තිබෙන අතර මුළු භාණ්ඩවල වටිනාකම රුපියල් 9250 ක් පමණ වන බව පොලිසිය කියයි. ලැබුණු ඔත්තුවක් මත පොලිසිය මගින් සැකකරු අත්අඩංගුවට ගැනීමට හැකි වී ඇත. සොරාගන්නා ලද භාණ්ඩ ද සොයාගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305311</link>
    <topic>ජයලලිතා පරදා පූනේ නගරය ආසියානු ශූරතාවලිය දිනයි</topic>
    <author>ප්‍රින්ස් ගුණසේකර</author>
    <content>තමිල්නාඩු මහ ඇමැතිනි ජයලලිතා ජෙයරාම් මහත්මිය ක්‍රීඩාව හරහා දේශපාලන තීන්දු ගැනීම හේතුවෙන් චෙන්නායි හී පැවැත්වීමට නොහැකිවූ ආසියානු මලල ක්‍රීඩා ශූරතාවලිය ඉන්දියාවේ පූනේහී නගර බළධාරීහු භාර ගැනීමට ඊයේ තීරණය කළහ.මේ හේතුවෙන් තමිල්නාඩු මහ ඇමැතිනිය අපේක්ෂා කළ පරිදි ආසියානු මලල ක්‍රීඩා ශූරතාවලියට බාධා කිරීමේ පටු බලාපොරොත්තු සුන්වී ගියේය.තමිල්නාඩුවේ පැවැත්වීමට නොහැකිවූ මේ ශූරතාවලිය පසුව නව දිල්ලියේදී පැවැත්වීමට බලාපොරෙත්තුවුවද එම ප්‍රාන්තයේ මලල ක්‍රීඩා බලධාරීහූ එය ප්‍රතික්ෂේප කළහ. ආසියානු සංගමය හා පූනේ මලල ක්‍රීඩා සංගමය අතර පැවැති දීර්ඝ සාකච්ඡාවකින් පසුව ඊයේ අවසන් තීරණයට එළැඹි අතර වසර 1989දී නවදිල්ලියේ පැවැති ආසියානු මලල ක්‍රීඩා ශූරතාවලියට පසු ඉන්දියාවට මෙහි සත්කාරකත්වය නැවැත හිමි වීම විශේෂත්වයකි.රටවල් 42ක මලල ක්‍රීඩක ක්‍රීඩිකාවෝ මේ තරගාවලියට එක්වෙන අතර අගෝස්තු මාසයේ මොස්කව් හී පැවැත්වෙන ලෝක ශූරතාවලියට සුදුසුකම් ලබා ගැනීමේ අවස්ථා උරගා බැලීමටද ඔවුන්ට හැකිවෙනු ඇත.වසර දෙකකට වරක් පැවැත්වෙන ආසියානු මලල ක්‍රීඩා ශූරතාවලියේ වැදගත්කම සලකා ආසියාවේ සියලු රටවල් හොඳ සුදානමකින් පසුවු අතර ශ්‍රී ලංකාව පසුගිය වසරේ සිට පුහුණු සංචිත ආරම්භ කළේය. පූනේ හී පැවැත්වෙන ආසියානු මලල ක්‍රීඩා ශූරතාවලියට සහභාගී කරන මලල ක්‍රීඩා කණ්ඩායම ජූනි 15දා පැවැත්වෙන තේරීම් තරගවලදී තෝරා ගැනීමට ශ්‍රී ලංකා මලල ක්‍රීඩා සංගමය තීරණය කොට ඇත.අවසන් වරට ජපානයේ කෝබේ හී පැවැති ආසියානු ශූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් 11ක් සහභාගීවු අතර මීටර් 400 රිදී පදක්කම චන්ද්‍රිකා සුභාෂිණී, මීටර් 1500 ලෝකඩ පදක්කම චමින්ද විජේකෝන් හා මීටර් 400 කඩුලු ලෝකඩ පදක්කම ක්‍රිස්ටීන් මෙරිල් දිනාගත්හ.ජුලි මස 3 දා සිට 7 වැනිදා දක්වා පැවැත්වෙන ආසියානු මලල ක්‍රීඩා ශූරතාවලියට සමගාමීව ආසියානු මලල ක්‍රීඩා සම්මේලනයේ නිලවරනය ජුලි 1 දා පූනේ හීදී සංවිධානය කොට ඇත.ආසියානු මලල ක්‍රීඩා සම්මේලනයේ විධායක කමිටුවට ශ්‍රී ලංකා මලල ක්‍රීඩා සංගමයේ ලේකම් ප්‍රේමා පින්නවල මහතා තරග කරන අතර කාන්තා අනු කමිටුවට ඔලිම්පික් ශූරී සුසන්තිකා ජයසිංහ මහත්මිය හා මාර්ග ධාවන හා රට දිවීමේ අනු කමිටුවට මලල ක්‍රීඩා සංගමයේ උප සභාපති හා මාධ්‍ය ප්‍රකාශක ජී.එල්.එස්.පෙරේරා මහතා තරග වදිති. මෙයින් ප්‍රේමා පින්නවල හා ජී.එල්.එස්.පෙරේරා යන මහත්වරු මෙයට කලින්ද එම තනතුරුවලට පත්ව අත්දැකීම් ලබා තිබේ.ශ්‍රී ලංකා මලල ක්‍රීඩා සංගමයේ උප සභාපතිනි සුසන්තිකා ජයසිංහ මහත්මිය පළමුවරට ආසියානු සම්මේලනයේ තනතුරකට තරග වැදීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305312</link>
    <topic>පාකිස්තාන ක්‍රීඩකයා වෙනුවෙන් ඔස්ට්‍රේලියාව  නීති වෙනස් කරයි</topic>
    <author/>
    <content>එළැඹෙන අළුබඳුන ටෙස්ට් තරගමාලාව සඳහා ඔස්ට්‍රේලියා කණ්ඩායමට ඇතුළත් කිරීමට නියමිත පාකිස්තාන ජාතික දඟපන්දු යවන්නකු වන 31හැවිරිදි ‍ෆවාඩ් අහමඩ් වෙනුවෙන් එරට පුරවැසිභාවය ලබාදීමේ නීති‍වෙනස් කිරීමේ පනතක් පාර්ලිමේන්තුවට ඉදිරිපත් කර තිබේ. ඔස්ට්‍රේලියාවේ පුරවැසිභාවය සඳහා වන වත්මන් නීතිය අනුව ලබන අගෝස්තු මාසය වනතුරු අහමඩ්ට එරට ගුවන්ගමන් බලපත්‍රයක් ලබාගැනීමට නොහැකිවීම ඊට හේතුවය.එරට ආගමන විගමන හා පුරවැසිභාවය ලබාදීම සම්බන්ධ අමාත්‍ය බ්‍රෙන්ඩන් ඕ‍ කෝනර් පාර්ලිමේන්තුවට ඉදිරිපත් කර ඇති නව පනත අනුව පුරවැසිභාවය ලබාගැනීමට ගතවන්නේ ඉතා කෙටි කාලයකි. මෙමගින් අහමඩ්ට එංගලන්තය සමඟ පැවැත්වෙන සුප්‍රකට අළුබඳුන ටෙස්ට් තරගමාලාවට සහභාගිවීමේ අවස්ථාව හිමිවනු ඇත. ඔස්ට්‍රේලියාවට වාසිදායක වන විදේශීය පුද්ගලයන්ට එරට පුරවැසිභාවය සඳහා වන නීතිරීති ලිහිල් විය යුතු බව බ්‍රෙන්ඩන්ගේ අදහසය. මේ නව පනත ලබන සතියේ එරට පාර්ලිමේන්තුවේ විවාදයට ගැනිමට නියමිතය.දේශපාලන සරණාගතයකු ලෙස 2010 වසරේ දි ඔස්ට්‍රේලියාවට පැමිණි අහමඩ් මේ වනවිට වික්ටෝරියා ප්‍රාන්තය නියෝජනය කරමින් එරට පළමුපෙළ තරගබිමේ විශිෂ්ටතම දඟපන්දු යවන්නකු බවට පත්වී සිටියි. අළුබඳුන ටෙස්ට් තරගමාලාවට ඔස්ට්‍රේලියානු සංචිතය නම් කළේ පසුගිය මාසයේදීය. එහෙත් ක්‍රීඩකයන් 16දෙනකු ඇතුළත් විය යුතු එම සංචිතයට නම් කර තිබුණේ ක්‍රීඩකයන් 15දෙනකු පමණි. අහමඩ්ට අවස්ථාව ලබාදීමේ අරමුණින් ඉතිරි ක්‍රීඩකයා නම් නොකිරීමට ඔස්ට්‍රේලියා ක්‍රිකට් ආයතනය වග බලා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305313</link>
    <topic>බැඩ්මින්ටන් සංගමයේ නිලවරණයට හිටපු නිලධාරීන්ගෙන් දෝෂාභියෝගයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බැඩ්මින්ටන් සංගමයට තේරීපත්වී ඇති සියලු නිලතල නීති විරෝධී බවත් ඒ පිළිබඳ පරික්ෂණයක් ඉල්ලා ක්‍රීඩා අමාත්‍යාංශයට යැවු ලිපියට කිසිදු පිළිතුරක් නොමැති බවත් සභාපති තනතුරට තරග කළ මහාචාර්ය රංජිත් ද සිල්වා මහතා ඇතුඵ සංගම් කිහිපයක් චෝදනා කරති.බැඩ්මින්ටන් නිලවරණයේ දුෂිත බව දිගින් දිගටම හේතු සහිතව බවසා සිටින හෙයින් තමා ඇතුළු එම ක්‍රීඩා සංගම් ඉල්ලා සිටින්නේ එහි ඇත්ත නැත්ත සොයන පරීක්ෂණයක් පමණක් බවත් සිල්වා මහතා සඳහන් කළේය.කොළඹ නිපෝන් හෝටලයේ ඊයේ පැවැති මාධ්‍ය හමුවකට එක්වෙමින් ඒ මහතා එම අදහස් පළ කළේය.මේ මාධ්‍ය හමුවට බස්නාහිර පළාත් බැඩ්මින්ටන් සංගමයේ සභාපති එල්.ආර්.ආරියනන්ද, රාජ්‍ය සේවා බැඩ්මින්ටන් සංගමයේ උප සභාපති කේ.එස්.පීරිස් වෙළඳ සේවා සංගමයේ නිරෝද ද කොස්තා යන මහත්වරුද එක්ව සිටියහ. මෙයට අමතරව හිටපු සභාපති එස්.චන්ද්‍රසේන හා නීතිඥ එම්.විජේසිංහ යන මහත්වරුද එක්වුහ.ශ්‍රී ලංකා බැඩ්මින්ටන් සංගමයේ නිලවරණයට අදාල සංගම් 11කින් 6කම ඡන්ද සභාපතිධුරා අපේක්ෂක මහාචාර්ය රංජිත් ද සිල්වා මහතාට ඇති බව දැන ව්‍යාජ සංගම් කිහිපයකට ඡන්ද අයිතියදීම හා ඇතැම් ඡන්ද ප්‍රකාශවීම හිතාමතා වලක්වාලීම නිලවරණයේ දුෂණ සිදුවු බවට සාක්ෂි සපයන බව මේ ප්‍රවෘත්ති සාකච්ඡාවේදී කරුණු අනාවරණය කෙරුණි. ඌව පළාත් සංගමය ඡන්ද හිමි ලැයිස්තුවේ නැතත් අවසන් මොහොතේ ඡන්දය ප්‍රකාශ කිරීමේ අයිතිය දීම, රාජ්‍ය සේවා ඡන්ද හිමියාට ඡන්දය දීමට අවසර නොදීම උදාහරණ ලෙස පෙන්වා දුනි‍.“මානව හිමිකම් කොමිෂම තීන්දුවක් දී තිබුණා බැඩ්මින්ටන් නිලවරණය අමාත්‍යාංශය මගින් සිදුකළ යුතු බව. නමුත් නිලවරණය පැවැත්වු බැඩ්මින්ටන් හිටපු නිලධාරීන් පිරිසයි.නිලවරණය අසාධාරණ ලෙස පැවැතෙද්දී සංගම් 6ක් නැගිට ගියා. එහෙම ඉවත්වු පසු ඝණ පූර්ණය මහ සභාවේ නැතිව ගියා.ඝණ පූර්ණයක් නැති මහ සභාවකින් පත්වු නිලධාරීන් අද බැඩ්මින්ටන් පුටුවල ඉන්නේ” බස්නාහිර පළාත් සංගමයේ සභාපති එල්.ආර්.ආරියනන්ද මහතා පැවැසීය.මේ තොරතුරු ජාත්‍යන්තර සම්මේලනයට දැනුම් දුන්නොත් බැඩ්මින්ටන් සංගමය විසුරුවා හරින බව මහාචාර්ය රංජිත් ද සිල්වා මහතා පැවැසීය. සිල්වා මහතා ජාත්‍යන්තර බැඩ්මින්ටන් සම්මේලනයේ කමිටු සාමාජිකයෙක්ද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305314</link>
    <topic>අයි.සී.සී.යෙන් රතු එළියක්</topic>
    <author/>
    <content>වසර 4ක කාල සීමාවක දී නියමිත ටෙස්ට් තරග ප්‍රමාණයෙන් අවම ටෙස්ට් තරග ප්‍රමාණයක් හෝ ක්‍රීඩා කිරීමට අසමත්වු‍වහොත් ටෙස්ට් තත්ත්වය අහිමිවීමේ අවදානමකට ලක්වීමට සිදුවනු ඇතැයි අන්තර් ජාතික ක්‍රිකට් කවුන්සිලයේ ක්‍රිකට් කමිටුව ටෙස්ට් රටවල්වලට අනතුරු ඇඟවීමක් කර තිබේ.ලෝඩ්ස් හී පසුගියදා පැවැති එම කමිටුවේ දෙදින රැස්වීමෙන් පසු ඔවුන් මේ අනතුරු ඇඟවීම නිකුත් කළේය. ඉන්දියාවේ හිටපු ක්‍රිකට් නායක අනිල් කුම්බ්ලේගේ ප්‍රධානත්වයෙන් පළමු වරට රැස් වූ අයි.සී‍.සී‍.යේ ක්‍රිකට් කමිටුව වැඩි දුරටත් සඳහන් කළේ ඇතැම් රටවල් එක්දින තරග සඳහා වැඩි අවස්ථාවක් ලබාදීමේ අරමුණින් නියමිත ටෙස්ට් තරග කල් දැමීමට කටයුතු යොදන බවය.'ටෙස්ට් මෙන්ම එක්දින හා විස්සයි20 තරග සඳහා අයි.සී.සී.යේ අනුමැතිය ලැබී තිබුණත් මේ ක්‍රිකට් මුහුණුවර ත්‍රිත්වයේ සමබරතාවයක් තිබිය යුතුයි. නමුත් ටෙස්ට් තරග කල් දමමින් එක්දින හා විස්සයි 20 තරගවලට යොමුවීම අනුමත කළ නොහැකියි. ඒ නිසා සෑම ටෙස්ට් රටක්ම තම ටෙස්ට් තත්ත්වය රැක ගැනීමට නම් වසර 4ක කාල පරිච්ඡේදයක දී නියමිත ටෙස්ට් තරග ප්‍රමාණයෙන් අවම සංඛ්‍යාවක් හෝ පැවැත්විය යුතුයි.' නිවේදනයක් නිකුත් කරමින් අයි.සී.සී.ය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305315</link>
    <topic>වීනස් වොලිබෝල් 2දා</topic>
    <author/>
    <content>ඌරුබොක්ක වීනස් ක්‍රීඩා සමාජය සංවිධානය කරන දකුණු පළාත් ආරාධිත වොලිබෝල් තරගාවලිය ලබන මස 2දා වීනස් ක්‍රීඩාංගණයේදී පැවැත්වේ. අවසන් මහ තරගය එදින රාත්‍රි විදුලි ආලෝක මධ්‍යයේ පැවැත්වීමට නියමිතය.වීනස් ක්‍රීඩා සමාජයේ හිටපු නායකයකු සහ හිටපු ප්‍රාදේශිය සභා මන්ත්‍රී කේ.තිලකරත්න අනුස්මරණ කුසලානය වෙනුවෙන් පැවැත්වෙන තරගාවලියේ ශූරතාව සඳහා කුසලානය සමගින් රු.30000ක් අනුශූරතාවට රු.20000ක් සහ තෙවැනි ස්ථානය සඳහා රු.10000ක මුදල් ත්‍යාග හිමිවන බව සංවි‍ධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305316</link>
    <topic>ක්‍රිකට් වැඩ සටහනට ක්‍රීඩකයන් 70ක්</topic>
    <author/>
    <content>ශ්‍රී ලංකා ක්‍රිකට් ආයතනයේ ජාතික පුහුණු දෙපාර්තමේන්තුව විසින් ගාල්ල ජාත්‍යන්තර ක්‍රිකට් ක්‍රීඩාංගණයේදී පවත්වන ලද ‘දක්ෂතා හඳුනාගැනීමේ’ වැඩසටහනට දකුණු පළාතේ වයස අවුරුදු 14 සිට 19 දක්වා වයස් ඛාණ්ඩයේ ක්‍රිකට් ක්‍රීඩකයන් 70කට වැඩි පිරිසක් සහභාගි වී ඇත. ගාල්ල, මාතර හා හම්බන්තොට යන දිස්ත්‍රික්ක නියෝජනය කරමින් මේ ක්‍රීඩකයෝ පැමිණ සිටියහ.දකුණු පළාතෙන් බිහිවූ ක්‍රිකට් ක්‍රීඩකයන් බොහොමයක් අතීතයේදී ශ්‍රී ලංකාව නියෝජනය කර ඇති බැවින් මේ පළාත කෙරෙහි ශ්‍රී ලංකා ක්‍රිකට් ආයතනයේ විශේෂ අවධානය යොමුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305317</link>
    <topic>රගර් විනිසුරුවරුන් 4කට තරග තහනමක්</topic>
    <author>ෆවුස් මොහොමඩ්</author>
    <content>අන්තර් පාසල් රගර් තරගාවලියේ මතභේදාත්මක දුර්වල විනිශ්වයන් ලබාදුන් තරග තීරකවරුන් සිවුදෙනකුට තරග තහනමක් පැනවීමට රගර් තරග තීරකවරුන්ගේ සංගමයේ විධායක කමිටුව පියවර ගත්තේය.රාජකීය විදුහල හා ඉසිපතන විදුහල අතර රාජකීය ක්‍රීඩා සංකීර්ණයේ පසුගියදා පැවැති තරගයේ ප්‍රධාන තීරක ලෙස කටයුතු කළ ප්‍රදීප් ප්‍රනාන්දුට වසරක තරග තහනමක් පනවා තිබේ.එම තරගයේ පැති විනිසුරුවරුන් ලෙස කටයුතු කළ දිමිත්‍රි ගුණසේකර හා මහේෂ් සේනානායකට මාසයක තරග තහනමක් පැනවීමට ද තරග තීරකවරුන්ගේ විධායක කමිටුව කටයුතු කළේය.ආන්දෝලනයට තුඩුදුන් එම තරගය නිමාවීමට මිනිත්තු 20ක් පමණ ඉතිරිව තිබියදී රාජකීය විදුහල් ක්‍රීඩකයන් පිටියෙන් ඉවත්වීමේ හේතුවෙන් තරගය අතරමග නවතා දැමීමට තරග සංවිධායකයන්ට සිදුවී තිබිණි. දෙවැනි භාගයේ දී ඉසිපතන ක්‍රීඩකයෙක් රාජකීය විදුහල් පිලේ ක්‍රීඩකයකුට පහරක් එල්ල කරනු තරගයේ ප්‍රධාන තීරක හෝ පැති තීරකවරුන් නොදුටු අතර ‍ඊට විරෝධය පළ කරමින් සිය ක්‍රීඩකයන් ආරක්ෂා කරගැනීමේ අරමුණින් ඔවුන් එසේ තරගයෙන් ඉවත්වී තිබිණි. ඒ වනවිට රාජකීය විදුහල් පිලේ ක්‍රීඩකයන් කීපදෙනකු තුවාල ලබා සිටි අතර ඔවුන්ගේ කීපදෙනකු ප්‍රතිකාර සඳහා පසුව රෝහල් ගත කළ බවත් වාර්තා විය. මේ සම්බන්ධව රාජකීය විදුහල් කණ්ඩායම විසින් පාසල් රගර් සංගමයට විරෝධතාවක් ද ඉදිරිපත් කළේය. එහි පරික්ෂණ කටයුතු පසුගියදා නිමාවූ අතර අවසන් තීරණය නිකුත් කිරීම ජූනි 1වැනිදාට කල් දමා ඇත.මේ අතර සාන්ත පීතර විදුහල හා විද්‍යා විද්‍යාලය අතර සාන්ත පීතර විදුහල් පිටියේ පැවැති තරග‍යේ ප්‍රධාන තීරක ලෙස කටයුතු කළ ගාමිණි ඉන්ද්‍රසේනට සති 2ක තරග තහනමක් පනවා තිබේ. සාන්ත පීතර විදුහලට ජය අත්වූ එම තරගයෙන් අනතුරුව තරග තීරකවරයාගේ විනිශ්වය සම්බන්ධව දැඩි විවේචන එල්ලවී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305318</link>
    <topic>රංගිරි දඹුල්ලට යළි අන්තර්ජාතික තරග</topic>
    <author>සීගිරිය විශේෂ</author>
    <content>වසර ගණනාවක් පුරා තරග නොපැවැත්වූ රංගිරි දඹුල්ල ක්‍රිකට් ක්‍රීඩාංගණයේ නැවත අන්තර් ජාතික තරග පැවැත්වීමට ක්‍රිකට් ආයතනයේ අවධානය යොමුවී තිබේ.මාතලේ ක්‍රිකට් සංගමයේ ඉල්ලීම පරිදි ක්‍රිකට් ආයතනයේ ලේකම් නිශාන්ත රණතුංග, භාණ්ඩාගාරික නුස්කි මොහොමඩ් මහත්වරු ඇතුළු කණ්ඩායමක් පසුගියදා රංගිරි දඹුල්ල ක්‍රීඩාංගණයේ නිරික්ෂණ චාරිකාවකට එක්වූහ. අනතුරුව ඔවුන් ඉනාමළුවේ ශ්‍රී සුමංගල නාහිමියන් සමග සාකච්ඡාවකටද සහභාගිවූහ.ක්‍රීඩාව වෙනුවෙන් ඉදිකළ රංගිරි දඹුල්ල ක්‍රීඩාංගණයේ නැවත තරග පවත්වන ලෙස ශ්‍රී සුමංගල නාහිමියන් එහිදී ක්‍රිකට් ආයතනයේ නියෝජිතයන්ට පැවැසූහ.පසුගිය කාලයේ ක්‍රිකට් ආයතනය මුහුණදුන් මූල්‍ය අර්බුදය හේතුවෙන් රංගිරි දඹුල්ල ක්‍රීඩාංගණයේ ප්‍රතිසංස්කරණ කටයුතු කෙරෙහි අවධානය යොමුකිරීමට නොහැකි වූ බව කී නිශාන්ත රණතුංග මහතා ඉදිරියේ දී එහි අවශ්‍ය කටයුතු නිමා කොට නැවත අන්තර් ජාතික තරග පැවැත්වීමට කටයුතු කරන බව කීවේය.මාතලේ ක්‍රිකට් සංගමයේ සභාපති ප්‍රවාහන නියෝජ්‍ය අමාත්‍ය රෝහණ දිසානායක මහතා විසින් මේ නිරික්ෂණ චාරිකාව සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=s1305319</link>
    <topic>මොනරාගල කොට්ඨාස ශූරතාව විපුලානන්ද යෞවන සමාජයට</topic>
    <author>මොනරාගල සමූහ</author>
    <content>විසිහය වැනි ජාතික යෞවන ක්‍රීඩා උළෙලට සමගාමීව පැවැති මොනරාගල කොට්ඨාස අන්තර් යෞවන සමාජ මලල ක්‍රීඩා උළෙලේ දිස්ත්‍රික් ශූරතාව හිමිකර ගැනීමට ලකුණු 156ක් ලබාගත් පාලාරුවේ විපුලානන්ද යෞවන සමාජය සමත්විය. අනුශූරතාව මහානාම යෞවන සමාජ පිල හිමිකර ගත්තේය. විපුලානන්ද යෞවන සමාජයේ ජේ.පී.යෝගරාජ් ‍තරගාවලියේ දක්ෂතම ක්‍රීඩකයා ලෙස නම්කළ අතර දක්ෂතම ක්‍රීඩිකාව ලෙස අපේක්ෂා දිල්රුක්ෂි සම්මානය දිනාගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=f1305311</link>
    <topic>රනිල්ගේ අලුත්ම බැලුන් පිම්බීම</topic>
    <author/>
    <content>එක්සත් ජාතික පක්ෂය නව ආණ්ඩු ක්‍රම ව්‍යවස්ථාවක් සකස් කර තිබේ. බලයට පත්වූ පසු මාස හයකින් ජනමත විචාරණයක් පැවැත්වීමට බලාපොරොත්තු වන බව එජාප නායකයා ප්‍රකාශ කරයි. නව ව්‍යවස්ථාවෙන් විධායක ජනාධිපති ක්‍රමය සහ මනාප ඡන්ද ක්‍රමය අහෝසි කිරීමට යෝජනා කර ඇත.සියලු ප්‍රශ්න අමතක කොට නව ආණ්ඩු ක්‍රම ව්‍යවස්ථාවක් ඉදිරිපත් කිරීමට එක්සත් ජාතික පක්ෂය තීරණය කළේ කුමන හේතුවක් නිසාදැයි පැහැදිලි නැත. එක්සත් ජාතික පක්ෂයම ගෙන ආ විධායක ජනාධිපති ක්‍රමයත් මනාප ක්‍රමයත් අහෝසි කරන ව්‍යවස්ථාවක් සම්පාදනය කිරීම කරන්නට වෙනත් වැඩක් නැති නිසා කළා නොවේ.සිරිමාවෝ බණ්ඩාරනායක මැතිනිය පාර්ලිමේන්තුව ව්‍යවස්ථාදායක සභාවක් බවට පත්කර ගෙන 1972 දී නව ආණ්ඩු ක්‍රම ව්‍යවස්ථාව සාකච්ඡාකොට සම්මත කර ගත්තා ය. එම ව්‍යවස්ථාව කෙටුම්පත් කිරීමට මේ රටේ ප්‍රධාන පෙළේ නීති විශාරදයකු වන ආචාර්ය කොල්වින් ආර් ද සිල්වා යොදා ගැනීමද විශේෂ ජයග්‍රහණයකි.1972 සිට 1978 දක්වා ක්‍රියාත්මක වූ එම ව්‍යවස්ථාව 1978 බරපතළ සංශෝධනයකට ලක් කළේ 1977දී හයෙන් පහක බලයක් ලබා ගත් ජේ.ආර්.ජයවර්ධනයි. ඔහු සිය සංශෝධනයෙන් මනාප ක්‍රමයත් විධායක ජනාධිපති ක්‍රමයත් හඳුන්වා දී රට පාලනය කළේ ය. ජේ.ආර්.ගේ ව්‍යවස්ථාව යටතේ මේ වන විට රාජ්‍ය නායකයන් හතරදෙනකු රට පාලනය කර තිබේ. විධායක ජනාධිපති ලෙස තවමත් රාජ්‍ය නායකයා ලෙස දැවැන්ත කාර්යභාරයක් ඉටු කරමින් රට පාලනය කරන්නේ මහින්ද රාජපක්ෂ මහතාය.ඔහු විධායක ජනාධිපති ලෙස ඉටුකළ දැවැන්තම කාර්යභාරය ලෙස ඉතිහාසයට එක් වන්නේ වසර තිහක දරුණු ත්‍රස්තවාදය මුළුමණින්ම මර්දනය කොට රටට ස්ථීර සාමයක් උදාකර දීමයි. එම කාර්ය භාරය ඉටු කළේ විධායක ජනාධිපති ලෙස ත්‍රිවිධ හමුදාවට දේශපාලනය නායකත්වයක් ලබා දුන් නිසාය. මේ වනතුරු විධායක ජනාධිපති පදවිය ගැන ජනතාව අනියත බියක් ඇතිකර ගෙන නැත. ඒ ගැන සංවාදයක්ද නැත. ජනතාවගේ එකම බලාපොරොත්තුව මහින්ද ට්න්තනයෙන් දී ඇති අනෙකුත් පොරොන්දු ඉටුකර ශ්‍රී ලංකාව ආසියාවේ ආශ්චර්යය බවට පත් කර ගැනීමය.සාමය ස්ථාපිත කිරීමටත් රට තුළ සීග්‍ර සංවර්ධනයක් ඇති කිරීමටත් රාජ්‍ය නායකයාට විධායක ජනාධිපති ක්‍රමය හරස් වූයේ නැත. එය අහෝසි කරන ලෙස ජනතාව ඉල්ලීමක්ද කර නැත. එහෙත් හිටි හැටියේම මාදුළුවාවේ සෝභිත හිමියන්ට ව්‍යවස්ථාව සිහිපත් වූයේ ඇයි දැයි විමසා බැලිය යුතුය. ඒ අනුව නව ආණ්ඩු ක්‍රම ව්‍යවස්ථාවක් සකස් කළාදැයි පැහැදිලි නැත. විජයදාස රාජපක්ෂ මහතා මෙම ව්‍යවස්ථාව සකස් කර ඇත්තේ රට තුළ නීතිඥයකු ලෙස නමක් දිනා ගන්නට දැයිද පැහැදිලි නැත.කෙසේ හෝ වත්මන් රාජ්‍ය නායකයා හට කරන්නට තවත් වැඩ ඉතිරිවී ඇත. ඒ වැඩ කරන්නට ජනතාවගේ පූර්ණ අනුග්‍රහය සහ සහාය ලැබී තිබේ. එක්සත් ජාතික පක්ෂය ඉතා දැඩි ලෙස ආණ්ඩුවට එල්ල කරන චෝදනා ජනතාව ගණන්ගත් බවක් නොපෙනේ. වරින්වර ජනතා මතය විමසන ඡන්දවලදී ජනතාව හැම විටම රජය සමඟම සිටියහ. ආණ්ඩුව වෙනස් කරන ආශාවක් ජනතාවට නැත.ආණ්ඩුවේ ඡන්ද පදනම ශක්තිමත් වූ අතර එක්සත් ජාතික පක්ෂයේ ඡන්ද පදනම දෙදරා ගියේය. ඒ නිසා ආණ්ඩුව තවමත් ස්ථාවරය. ආණ්ඩුවට හැම විටම ජනතා සහාය ලැබේ. එක්සත් ජාතික පක්ෂය එල්ල කරන චෝදනා කිසිවක් පල දරා නැත. ඒ නිසාදෝ කතා කරන්නට අලුත් මාතෘකාවක් නිර්මාණය කරගෙන තිබේ. ඒ නව ආණ්ඩුක්‍රම ව්‍යවස්ථාවයි. එක්සත් ජාතික පක්ෂයේ අනාගත ඉරණම ඒ අනුව විසඳෙනු ඇතැයි එජාප නායකයා සිතනු ඇත. එහෙත් ජනතාව ඉන්නේ ඊටත් වඩා ඉදිරියෙන් බව රනිල් වික්‍රමසිංහ මහතා කල්පනාවට ගත යුතුය.දරුවන් නසනඅම්මලා ගැනයිරාජ්‍ය නායකයා හැමවිටම දරුවන් ගැන කතා කරයි. ඒ තරමටම ඔහු ජාතියේ ආඩම්බරකාර තාත්තා ලෙස දරුවන්ට ආදරය කරන්නේය. ආදරය කරන්නට බැරිනම් දරුවන් හදන්නට එපා යයි ඔහු විටෙක කියා සිටියේ ය. අපට මේ කාරණය සිහිපත් වුණේ හදන්නන් වාලේ දරුවන් හදන අම්මලා ගැන පුංචි සටහනක් තබන්නටය. කීප තැනකදීම ඉතාමත් අවාසනාවන්ත සිද්ධී කීපයක් වාර්තාවී තිබේ. ඒ දරුවන් ටික ද ළිඳට දමා තමනුත් ළිඳට පැන සිය දිවි නහගන්නට ක්‍රියා කරන මවුවරුන් ගැනය. මෙහි වඩාත් ශෝකජනක සිද්ධිය වන්නේ වාර්තාවූ හැම ක්‍රියාවලියකදීම දරුවන් මිය ගොස් අම්මලා දිවි රැක ගැනීමය.අම්මලා දරුවන් මරා දමා තමන් ජීවත් වන්නට සූදානම් වීමක් මෙයින් පැහැදිලි වන්නේ නැත. දරුවන් ජීවත් වෙද්දී අම්මලා පමණක් මිය යා යුතු යයි අදහස් කරන තරමට පටු මතයක් දැරිය යුතුද නොවේ. සමාජ ප්‍රශ්න නිසා මෙවැනි සිද්ධී සිදුවන්නේය. එකක් ආර්ථික ප්‍රශ්න විය හැකිය. මේ තත්ත්වය වහා නැති කළ යුතුය. ඒ සඳහා රට තුළ ක්‍රියාත්මක වන විවිධ ස්වේච්ඡා සංවිධාන සක්‍රීය විය යුතුය.සංවිධාන අටවා ගෙන තරු පහේ හෝටල්වලට රැස්වී බයිලා කතා කිරීමෙන් පලක් නැත. සමාජයේ නැඟිටින්නට දඟලන අහිංසක දුප්පත් මවුවරුන් ඔවුන්ගේ දරුවන් ගැන සොයා බලන කිසියම් ක්‍රමවේදයක් ගොඩනගාගත යුතුය. එසේ නැතිව සීත කාමර තුළ පැය ගණන් ලිපි ගොනු බදාගෙන සාකච්ඡා කිරීම පල රහිතය. ස්වේච්ඡා සංවිධාන ගම් මට්ටමට යායුතුය. අම්මලාගේ දරුවන්ගේ දුක සැප විමසිය යුතුය. රාජ්‍ය නායකයා හැමවිටම ඒ සඳහා මඟ පෙන්වීමක් ලබා දී තිබේ.දුප්පත්කම අතින් දරාගෙන සමාජයට දරුවන් බිහි කරන අම්මලා තනි නොකළ යුතුය. විවිධ සමුළු සම්මන්ත්‍රණ පවත්වන්නටත් දෙලොවටම වැඩක් නොවන දේශන පවත්වන්නට වැය කරන ලක්ෂ ගණන්වූ මුදලින් සොච්චමක් රටේ දුප්පත්කම අවම කරන්නට වෙන් කරනවා නම් එය මිහිපිටම හදවතට දැනෙන මහා පුණ්‍යකර්මයකි.දොස්තර ජයලත්මිතුරන් ඇසුරු කරන්නට ඒ මිතුරන් දරන දේශපාලන මත හරස් විය යුතු නැත. දේශපාලන මත දැරීමේ ප්‍රජාතන්ත්‍රවාදී නිදහස හැමෝම සතුය. අපට මෙය සිහිපත් වූයේ අපේ සමීප මිතුරකු අකාලයේ සමුගැනීම නිසාය. දොස්තර ජයලත් ජයවර්ධන සිංගප්පූරුවේදී මිය ගියේ ය. ඔහු කීප දිනක් රෝගාතුරව සිටියේ ය. එහෙත් මේ තරම් කලින් අපෙන් වෙන්වනු ඇතැයි අප සිතුවේ නැත.දොස්තර ජයලත් ජයවර්ධන යූ.ඇන්.පී. මන්ත්‍රීවරයෙකි. තම පක්ෂය වෙනුවෙන් ඔහු හැමවිටමදීත් හැම තැනකදීත් පෙනී සිටියේය. එහෙත් ඔහුගේ දේශපාලනය මිතුරන් ඇසුරට කිසිසේත් හරස් වූයේ නැත. වෙනස් දේශපාලන මත දරන අය තව තවත් ඇසුරට ළං කර ගත්තේ ය.තම පක්ෂය වෙනුවෙන් තමන්ට එරෙහි සියලු දේට එරෙහිවීමට දොස්තර ජයලත් ජයවර්ධන විශාල පිරිස් එකතු කර ගත්තේ නැත. විරෝධය තනියම පළ කළේ ය. විරෝධය පළ කරද්දී ඔහු තමන්ගේ මතයට එරෙහි අය සමඟ සමීප විය. සියලු මාධ්‍යවේදීන් එකසේ ඇසුරු කළේ ය.මාධ්‍යවේදියාගේ නමින් කෑල්ලක් තියා හිතවත්කම ඔහු ප්‍රදර්ශනය කරන්නේ තමන්ගේ දේශපාලන වාසියට නොවේ. ඇත්තටම ඔහු මිතුරන් ඇසුරු කළේ දේශපාලන පක්ෂ පාට බලා නොවේ. දොස්තර ජයලත් ජයවර්ධන හදිසියේම අභාවයට පත්වීම ගැන අප හිතන්නේ පක්ෂයට හොඳ දේශපාලන සංවිධායකයකු නැතිවූවා සේම පත්තරකාරයන්ට හොඳ මිතුරකු නැති වීමය.ඉන්දරතන හිමියන්ගේ අපවත් වීමබෝවත්තේ ඉන්දරතන හිමියන්ගේ ආදාහන කටයුතු විශාල පිරිසකගේ සහභාගිත්වයෙන් කහවත්තේදී සිදුවිය. උසාවි නියෝගයක් අනුව දේහය ‍ෙකාළඹ තබාගැනීමේ අදහස ඉවත්කර එය කහවත්තටම ගෙන ගියේය. අසාමාන්‍ය විදියට සිදුවූ එම අපවත්වීම ගැන අපේ බලවත් ශෝකය මෙහිදී පළකළ යුතුය.සෑම සිද්ධියකටම දේශපාලනය ඈඳා ගැනීම අපේ ඇත්තෝ පුරුද්දක් කරගෙන සිටිති. ඉන්දරතන හිමියන්ගේ අපවත් වීම දේශපාලනයකට සම්බන්ධ වූවක් නොවේ. උන්වහන්සේගේ ආශාව හා බලාපොරොත්තුව වූයේ මේ රටේ ගව ඝාතනය නතර කර ගැනීමය. ඒ උතුම් අරමුණ ඉටුකර ගන්නට නොහැකිවූ නිසා උන්වහන්සේ සිරුරට ගිනි තබා ගත්තේ ය. එය එසේ නොවිය යුතුව තිබුණි. උන්වහන්සේ මේ පිළිබඳ ඉවසීමෙන් ක්‍රියාකොට ගව ඝාතනය නතර කිරීම ගැන තවදුරටත් සාකච්ඡා කළා නම් මෙවැනි ශෝකජනක සිද්ධියක් ඇති නොවන්නට තිබුණි.අප කතා කරන්නේ ඒ ගැන නොවේ. මෙහිදී මියගිය උන්වහන්සේගේ දේහය උදුරාගෙන එය කොළඹ පුරා ප්‍රදර්ශනයකොට එම අපවත් වීම දේශපාලනයට ඈඳා ගැනීමට උත්සාහ කිරීමය. පොලිසිය සමඟ සණ්ඩුවීමය. ඕනෑම සිද්ධියක අවසාන ගැටුම ඇතිකර ගන්නේ පොලිසිය සමඟය. සමාජය තුළ මළමිනියක් දේශපාලනයට ඈඳා ගෙන ක්‍රියා කිරීම ඒ තරමටම ශිෂ්ට සම්පන්න නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>31</day>
    </date>
    <link>http://www.dinamina.lk/2013/05/31/_art.asp?fn=f1305312</link>
    <topic>පිළිමවලින් නොව දර්ශනයෙන් බුදුන් දකින්න</topic>
    <author>සටහන - චතුරිකා ගමගේ</author>
    <content>ලෝකයේ මෙතෙක් පහළ වූ ශාස්තෟවරුන් අතරේ බුදුරජානන් වහන්සේ කුමන අන්දමේ ශාස්තෟවරයෙක් ද? උන් වහන්සේගේ දර්ශනය අනෙකුත් දර්ශනයන්ගෙන් වෙනස්වන්නේ කුමන ආකාරයට ද? යනාදී කරුණු පිළිබඳව රජරට විශ්වවිද්‍යාලයේ මානව ශාස්ත්‍ර අධ්‍යානංශයේ ජ්‍යෙෂ්ඨ කථිකාචාර්ය ආචාර්ය ඔලගන්වත්තේ චන්ද්‍රසිරි හිමියන් සමඟ කළ සාකච්ඡාවකි මේ.මෙතෙක් පහළ වූ ශාස්තෟවරුන් අතරේ බුදුරජාණන් වහන්සේ විශේෂ වන්නේ කුමන අකාරයට ද?මේ භද්‍ර කල්පයේ බුදුවරු පස්දෙනෙක් පහළ වෙනවා. කකුසඳ,කෝනාගම,කාශ්‍යප,ගෞතම,මෛත්‍රි. මේ ගෞතම බුද්ධ ශාසනයට දැන් අවුරුදු දෙදහස් පන්සියයකට වැඩියි. එදා බුදුරජාණන් වහන්සේ ඉන්දියාවේ පහළ වෙද්දී එම සමාජයේ දෙසටැක් මිථ්‍යා මත තිබූ බව සඳහන් වෙනවා.නමුත් එම දෙසටැක් මිථ්‍යා මතවලින් උන්වහන්සේගේ දර්ශනය වෙනස් වු‍ණේ කිං සච්ච ගවේසි - කිං කුසල ගවේසි යන පදනම නිසයි. උන්වහන්සේ සත්‍ය කුමක් ද? කුසලය කුමක් ද? යන්න පැහැදිලි කළා.ඒ වගේම බුදු හාමුදුරුවෝ අමුතු ධර්මයක් දේශනා කළේ නැහැ. ලෝකයේ තිබුණු සත්වයන්ගේ ඉපදීම මියයාම යන සාංසාරික ගමන ගැන තමයි උන්වහන්සේ විවරණය කළේ.උන්වහන්සේ ප්‍රකාශ කළේ මේ පංචස්කන්ධය නැමැති ගෙය හදන වඩුවා මම සොයා ගත්තා. ඒ වඩුවාට නැවත මාගේ ගෙය හදන්න ඉඩක් නැහැ. මෙහිදී වඩුවා ලෙස අදහස් කළේ තෟෂ්ණාව. මෙයින් බුදු හාමුදු‍රුවෝ පෙන්වා දුන්නේ සත්වයා සංසාරය තුළ තෟෂ්ණාවෙන් බැඳී ඉන්න ස්වභාවයයි.බුදුරජාණන් වහන්සේගේ දේහ ලක්ෂණ සාමාන්‍ය පුද්ගලයෙකුට වඩා වෙනස් ස්වභාවයක් ගත් බව බෞද්ධ සාහිත්‍යයේ සඳහන් වෙනවා. මේ ස්වභාවය පැහැදිලි කළොත්?බුදුරජාණන් වහන්සේගේ ජීවිතය පිළිබඳ පැහැදිලි කරන දේශනා කොටස් දෙකක් තිබෙනවා. බාහිර ස්වරූපය සහ ආධ්‍යාත්මික ස්වරූපයයි. බාහිර ස්වරූපයෙන් උන්වහන්සේ අච්චරීය මනුෂ්‍ය නමින් හැඳින්වූවා. අච්චරීය මනුෂ්‍ය කියන්නේ උත්තරීතර මනුෂ්‍යයා යන්නයි. ඒ වගේම බුදුරජාණන් වහන්සේ තුළ දෙතිස් මහා පුරුෂ ලක්ෂණ තිබූ බව දීඝ නිකායේ ලක්ඛණ සුත්‍රයේ සඳහන් වෙනවා.එක් අවස්ථාවකදී පුද්ගලයෙක් බුදු හාමුදුරුවන්ගෙන් විමසුවා ඔබ වහන්සේ දෙවියෙක් ද? නැතිනම් බ්‍රහ්මයෙක් ද? ඒ අවස්ථාවේදී උන්වහන්සේ ප්‍රකාශ කළේ මම මනුෂ්‍යයෙක්. ඒත් මනුෂ්‍යයන් අතර මනුෂ්‍යයෙක් බවයි. එය තවදුරටත් පැහැදිලි කරමින් උන්වහන්සේ දේශනා කළේ මේ සමස්ත සමාජයම මඩ වඟුරක් නම් තමන් වහන්සේ එම මඩ වඟුර තුළින් උඩට මතුවුණු පියුමක් ලෙසයි.නමුත් අනෙකුත් මනුෂ්‍යයන් මුහුණ දෙන ලෙඩවීම, වයෝවෘද්ධවීම යන කාරණාවලට උන්වහන්සේත් මුහුණ දී තිබෙනවා නේද?ඔව්, අපි ගොඩක් වෙලාවට බුදු හාමුදුරුවන්ගේ චරිතය දකින්නේ දැවැන්ත ප්‍රතිමාවලින්. ඒවායෙන් මිනිසුන් බුදු හාමුදුරුවන්ව දකින්නේ වයසට යන්නේ නැති පිරිපුන් චරිතයක් ලෙසයි. නමුත් බුදු හාමුදුරුවෝ කියන්නේත් කායික ආබාධයන්ට ලක්වූ අයෙක්. මනුෂ්‍යයෙකුට ඇතිවන බොහෝ ආබාධ බුදු හාමුදුරුවන්ටත් තිබුණා. උන්වහන්සේ ජීවක වෙදමහතාගෙන් ප්‍රතිකාර ලබාගත් බවට මහාවග්ග පාලියේ විනය පිටකයේ සඳහන් වෙනවා. උන් වහන්සේ වරෙක ආනන්ද හාමුදුරුවන් අමතා ප්‍රකාශ කරනවා,ආනන්දය, දැන් මට මගේ ශරීරය පවත්වා ගෙන යන්න බැහැ. වා, පිත්, සෙම් තුනම කිපිලා. ඒ අවස්ථාවේදී ආනන්ද හාමුදුරුවෝ ජීවක වෙදමහතා හමුවී ඔහුගෙන් බුදුහාමුදුරුවන්ට ඖෂධ අරගෙන ගියා. ඒ වගේම අසූවයස් පිරෙද්දී බුදු හාමුදුරුවෝ ප්‍රකාශ කළා.මට දැන් ධර්මය වැටහෙන්නේ නැහැ. හතර දිශාව පෙනෙන්නේ නැහැ. මගේ ශරීරය දිරාපත් වෙලා ඇදගෙන යන්න අපහසුයි. මේ දේවල්වලින් පැහැදිලි වෙනවා බුදු හාමුදුරුවන්ටත් සාමාන්‍ය මනුෂ්‍යයෙකුට ඇතිවන ලෙඩවීම,වයසට යාම ආදී කාරණාවලට මුහුණදීමට සිදු වූ බව. නමුත් අපි උන්වහන්සේ හඳුනාගන්න ඕනා කායික ස්වරූපයෙන් නොවෙයි. උන්වහන්සේ හඳුනාගන්න ඕනා දර්ශනයෙන්.බුදුන් වහන්සේ සහ උන්වහන්සේගේ ශ්‍රාවක පිරිස අනෙකුත් ආගමික පූජකවරුන්ගෙන් වෙනස්වීමට ඔවුන්ගේ දර්ශනය වගේම හික්මීම,සංවරශීලී බවත් හේතු වී තිබුණා නේද?ඔව්, ඊට හොඳම උදාහරණය තමයි දිනක් කොසොල් රජතුමා බුදුරජාණන් වහන්සේ හමුවීමට පැමිණ උන්වහන්සේගේ පාදයන් ස්පර්ශ කර නමස්කාර කරනවා. ඒ අවස්ථාවේදී බුදු හාමුදුරුවෝ කොසොල් රජතුමාගෙන් ඇහුවා ඇයි ඔබ මේ තරම් අපට ගෞරව කරන්නේ කියලා. එහිදී කොසොල් රජු ප්‍රකාශ කළේ ලෝකේ ඉන්න මිනිස්සු අතර නොයෙකුත් වාදභේද තිබෙනවා.නමුත් ඔබවහන්සේ ඇතුළු ශ්‍රාවක පිරිස අතර එවැනි කිසිදු වාදභේදයක් නොමැති නිසා ගෞරවයෙන් සලකන බවයි. ඒ වගේම ධම්මචේතිය සූත්‍රයේ සඳහන් වන ආකාරයට බුදුහාමුදුරුවෝ දිනක් ධර්මය දේශනා කරමින් සිටියදී භික්ෂුවකට කිවිසුමක් යනවා. ඒ අවස්ථාවේදී අනෙක් භික්ෂූන් අර භික්ෂුවට පවසනවා බුදු හාමුදුරුවෝ බණ කියනවා‍. කිවිසුම් අරින්න එපා කියලා. එදා සෑම භික්ෂුවක් අතරම ස්වයං විනයක් ස්වයං සංවරයක් තිබුණා.වර්තමාන භික්ෂු සමාජය තුළ මේ සංවරශීලීබව කොතෙක්දුරට ආරක්ෂා වී තිබෙනවා ද?අද භික්ෂු සමාජය නොයෙකුත් කණ්ඩායම්වලට බෙදිලා. එක් එක් භික්ෂූන් වහන්සේලා විවිධ අයගේ පිහිට පිළිසරණ යනවා. ඔවුන්ගේ ධර්මය අදහනවා. බුදු හාමුදුරුවන්ගේ දර්ශනය ඇතැමෙකුට අමතක වෙලා. අද භික්ෂූන් වහන්සේලා අතර වුනත් සම්මුතියක් නැහැ.පටිචිච සමුප්පාද දේශනාව විවරණය කිරීම, චතුරාර්ය සත්‍යය විවරණය කිරිම ආදියෙහි එක සම්මුතියක් නැහැ. එක් එක් අය තමන්ට වැටහෙන ආකාරයට විවරණය කරනවා. එහෙම කරලා එය බුදුහාමුදුරුවන්ගේ දේශනාවක් කියනවා. එදා කොසොල් රජතුමා භික්ෂූන්ගේ ආධ්‍යාත්මික සංවරශීලී ස්වරූපය අගය කළා. නමුත් අද බොහෝ භික්ෂූන් අතරින් මේ ආධ්‍යාත්මික සංවරශීලීබව ගිලිහෙමින් පවතිනවා.අපි අසා තිබෙන්නේ බුදු දහම අතීත, වර්තමාන, අනාගත යන කාලත්‍රයටම ගැළපෙන ධර්මයක් බවයි. වර්තමානයේදී එය විග්‍රහ කරගත හැක්කේ කුමන ආකාරයට ද?‍බුදු හාමුදුරුවන්ගේ දේශනා සම්මුති දේශනා සහ පරමාර්ථ දේශනා වශයෙන් කොටස් දෙකකට බෙදෙනවා. සම්මුති දේශනා කියන්නේ මේ ගහකොළ සතාසිවුපාවා ආදී පුද්ගල වශයෙන් හැඳින්වෙන කොටස්. පරමාර්ථ දේශනා කියන්නේ ස්කන්ධ,ධාතු ආදී අපේ ඇසට නොපෙනෙන දේවල් පිළිබඳ ඉදිරිපත් කළ සංකල්පයන්.වර්තමාන ලෝකය දෙස බැලුවහොත් අද භූමිකම්පා, සුළිසුළං, සුනාමි ආදී ස්වාභාවික විපත් වැඩිවෙලා තිබෙනවා. ඒ වගේම මිනිසුන්‍ට ලෙඩ රෝග ඇතිවී ලෝක විනාශ තත්වයට ගමන් කරනාවා. ඍතු විපර්යාස නිසා සිදුවන මේ ලෝක විනාශය පිළිබඳ බුදුහාමුදුරුවෝ උන්වහන්සේගේ ඥානයෙන් දැක්කා. භූමිජාල සුත්‍රයේ ලෝකය කම්පා කරවන කරුණු 8ක් දක්වනවා. බෝධි සත්වයන් වහන්සේ තුසිත දෙව්ලොවින් පිටවීම,මවකගේ කුස පිළිසිඳ ගැනීම, උන්වහන්සේගේ උත්පත්තිය,බුදුවීම, ධර්මය දේශනා කිරීම,පරිනිර්වාණය යනාදී කරුණු නිසා භූමිය කම්පාවට පත්වෙන බව සඳහන් වෙනවා.වර්තමානයේ පුද්ගලයාගේ හැසිරීම ලෝකයේ පැවැත්මට බලපා තිබෙන්නේ කෙසේද?මේ පෘථිවිය පිහිටලා තිබෙන්නේ ජලය මත. ජලය පිහිටලා තිබෙන්නේ වාතය මත. වාතය කම්පනයට පත්වනවිට ජලය කම්පනය වෙනවා. ජලය කම්පනය වනවිට මේ පෘථිවිය කම්පනයට පත්වෙන බව බුදු හාමුදුරුවෝ දේශනා කර තිබෙනවා. මේ විශ්වයට දරාගත නොහැකි ආකාරයට අද මනුෂ්‍යයා කරන අකාරුණික දේවල් නිසා පෘථිවියේ කම්පනය වැඩිවෙලා. මිනිසා විසින් පෘථිවිය ස්වාභාවික ආකාරයට පවතින්න ති‍‍බෙන ක්‍රමය සම්පූර්ණයෙන් නැති කරලා.උදාහරණයක් ලෙස ගතහොත් අද ලෝතයේ හැමතැනම ගෝලීය උෂ්ණත්වයට විසදුම් ඉල්ලනවා. අද විද්‍යාඥයන් ආගමික පැත්තෙන් හෝ මෙයට විසදුම් බලාපොරොත්තු වෙනවා. අද මනුෂ්‍යයා තුළ තිබෙන තරගකාරීත්වය, මතභේද නිසා ලෝකයේ පැවැත්මට තර්ජනයක් වෙලා.කලින් තිබූ මිනිසාගේ සරල පැවැත්ම වෙනුවට අද සංකීර්ණ සමාජයක් ගොඩනැඟිලා.අධිපරිභෝජනය නිසා පුද්ගලයා තුළ තෘෂ්ණාව ඇතිවෙලා. ලෝකයේ ඇතිවන ගැටීම් සියල්ලම ඇතිවන්නේ තෘෂ්ණාව නිසයි. තෘෂ්ණාව,වෛරය,ක්‍රෝධය යනාදිය බුදුහාමුදුරුවෝ පෙන්වා දුන්නේ ගින්දර ලෙසයි. මේ ගින්දර නැතිනම් මනුෂ්‍යයාගේ රත්වුණු චිත්ත තරංග නිසා අද භූමිය කම්පාවට පත්වෙලා. මේ තත්වය වෙනස් කරන්න මිනිසුන්ගේ දැවුණු සිත් සුවපත් කරන්න තිබෙන හොඳම ඖෂධය ධර්මයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306011</link>
    <topic>අධිබලැති  ස්කෑන් යන්ත්‍රයක් සමඟතරුණයෝ දෙදෙනෙක් අත්අඩංගුවට</topic>
    <author>චන්ද්‍රිකා පෙරේරා</author>
    <content>අඩි සියයකට යට පොලව ගර්භයේ ඇති දෑ දැකීමටත් හඳුනා ගැනීමටත් හැකි ස්කෑන් යන්ත්‍රයක් රහසේ ප්‍රවාහනය කරමින් සිටි තරුණයන් දෙදෙනෙක් පිටකොටුවේ දී විශේෂ කාර්ය බළකාය මගින් පෙරේදා (30) රාත්‍රී අත්අඩංගුවට ගෙන තිබේ.අ‍ෙමරිකා එක්සත් ජනපදයෙන් මෙරටට ගෙනා බව කියන මේ යන්ත්‍රය උපයෝගීකරගෙන පොළව අභ්‍යන්තරයේ නිධන් වස්තු සොයාගත හැකි තාක්ෂණය ඇති බව හඳුනා ගෙන තිබේ.මේ යන්ත්‍රය සමඟ අත්අඩංගුවට ගත් සැකකාර තරුණයන් දෙදෙනා කන්තලේ හා කඩවත ප්‍රදේශවල පදිංචිකරුවන් බව විශේෂ කාර්ය බළකාය පැවසීය.ඇමරිකාවේ සිටින මොවුන්ගේ හිතවතෙකු යන්ත්‍රය මෙරටට එවූ බව සැකකරුවන් ප්‍රශ්න කිරීමේ දී පවසා තිබේ.ආරක්ෂක අංශ සැකකටයුතු පුද්ගලයන්ගේ සිරුර පරීක්ෂා කිරීමට භාවිතා කරන කුඩා යන්ත්‍රය වැනි මේ ස්කෑන් යන්ත්‍රය සමඟ ලැප්ටොප් යන්ත්‍රයක්,පෙන්ඩ්‍රයිව් එකක් හා ජංගම දුරකථන දෙකක් සැකකරුවන් ලඟ තිබී සොයාගෙන තිබේ.අත්අඩංගුවට ගත් සැකකරුවන් සහ භාණ්ඩ වැඩිදුර පරීක්ෂණ සඳහා අපරාධ පරීක්ෂණ දෙපාර්තමේන්තුවට බරෙ දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306012</link>
    <topic>ආරක්‍ෂක-සාගරික සුරක්ෂිතතාව පුළුල් කරනශ්‍රී ලංකා-තායිලන්ත සබඳතා ශක්තිමත් වෙයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාව සහ තායිලන්තය අතර ආරක්ෂාව සහ සාගරික සුරක්ෂිතතාව පිළිබඳ සබඳතා වැඩිදියුණු කිරීමට ජනාධිපති මහින්ද රාජපක්ෂ මහතා සහ තායිලන්ත අගමැතිනි යින්ලැක් ෂිනවත්‍රා මැතිනිය එකඟවෙති.ආරක්ෂක කටයුතු සහ බුද්ධිමය කටයුතු පිළිබඳව සමීපව කටයුතු කරමින් තොරතුරු හුවමාරු කර ගත යුතු බවටත් දෙරටේ රාජ්‍ය නායකයෝ ඊයේ (31) එකඟතාවකට පැමිණියහ.මෙරට දෙදින නිල සංචාරයක නිරත යින්ලැක් ෂිනවත්‍රා මෙනවිය ජනාධිපති මහින්ද රාජපක්ෂ මහතා ජනාධිපති කාර්යාලයේදී ඊයේ මුණගැසුණු අවස්ථාවේදීය.ජනාධිපති මහින්ද රාජපක්ෂ මහතාගේ නායකත්වයෙන් යුත් ශ්‍රී ලංකාව ත්‍රස්තවාදය පරාජය කිරීම සම්බන්ධයෙන් තායිලන්තයේ ප්‍රසාදය පළ කළ ෂිනවත්‍රා මෙනවිය ශ්‍රී ලංකාව සාමයෙන් සමෘද්ධියෙන් පිරි දේශයක් බවට පත් කිරීමට තායිලන්තයේ පූර්ණ සහයෝගය ලබා දෙන බවත් අවධාරණය කළාය.එක්සත් ජාතීන්ගේ සංවිධානයේ මානව හිමිකම් සැසියේදී තායිලන්තය ශ්‍රී ලංකාවට දැක්වූ සහයෝගය ජනාධිපතිතුමාගේ අගය කිරීමට ලක් කෙරිණ.දෙරට අතර වෙළෙඳ කටයුතු ප්‍රවර්ධනය සම්බන්ධයෙන් රාජ්‍ය නායක දෙපළගේ අවධානය යොමු කෙරුණු අතර ශ්‍රී ලංකාවේ ආයෝජනය කිරීමට එන ලෙසත් ජනාධිපතිතුමා තායිලන්ත ප්‍රජාවට ඇරැයුම් කළේය.කලාපීය ආරක්ෂාවට ඇති තර්ජන සහ ත්‍රස්තවාදය දුරලීම සඳහා දෙරටම සතු අත්දැකීම් හා විශේෂඥතා හුවමාරු කර ගනිමින් දායකත්වය ලබා දිය හැකි බව ජනාධිපතිතුමා මෙහිදී පෙන්වා දුන්නේය. 2009 වසරේ යුද්ධය නිමා කළත් එල්. ටී. ටී. ඊ සංවිධානයේ විදේශ ගත ඇතැමුන් ශ්‍රී ලංකාව දෙකඩ කිරීමට අඛණ්ඩව පෙනී සිටින බවත් ජනාධිපතිවරයා ප්‍රකාශ කළේය.තායිලන්ත නියෝජ්‍ය අගමැති සහ විදේශ කටයුතු ඇමැති සුරපොන්ග් ටොවිචක්චයිකුල් මහතා ප්‍රමුඛ ඉහළ පෙළේ නියෝජිත පිරිසක් සහ අගමැති දි. මු. ජයරත්න, ඇමැතිවරුන් වන බැසිල් රාජපක්ෂ, දොස්තර රාජිත සේනාරත්න, ඩග්ලස් දේවානන්දා, රිෂාඩ් බදියුදීන්, පියංකර ජයරත්න, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් කරුණාරත්න අමුණුගම මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306013</link>
    <topic>ශ්‍රී ලංකාවත්-තායිලන්තයත්අවබෝධතා ගිවිසුම් 4කට එළැඹෙයි</topic>
    <author>ධනුෂ්ක ගොඩකුඹුර</author>
    <content>දිගුකාලීන මිතුදම් තර කරමින් ශ්‍රී ලංකාවත් තායිලන්තයත් රාජ්‍ය තාන්ත්‍රික, සංචාරක, විද්‍යා හා තාක්ෂණික, වෙළෙඳ ක්ෂේත්‍රයන්හි අවබෝධතා ගිවිසුම් හතරකට එළැඹෙයි.දෙරටටම අතිශයින් වාසි සහගත මේ ගිවිසුම්වලට අස්සන් තැබීම ජනාධිපති මහින්ද රාජපක්ෂ මහතා සහ තායිලන්ත අගමැතිනි යින්ලැක් ෂිනවත්‍රා මෙනවියගේ ප්‍රධානත්වයෙන් ජනාධිපති කාර්යාලයේදී ඊයේ (31) පැවැත්විණ.දෙදින නිල සංචාරයක් සඳහා මෙරටට පැමිණි තායිලන්ත අගමැතිවරිය සහ ශ්‍රී ලංකා ජනාධිපතිවරයා අතර ජනාධිපති ලේකම් කාර්යාලයේදී ඊයේ (31) පැවැති නිල හමුවෙන් අනතුරුව මෙම ගිවිසුම් අස්සන් තැබිණ.දෙරට අතර ඉපැරණි මිතුදම් තහවුරු කරමින් මෙරටට පැමිණි යින්ලැක් ෂිනවත්‍රා මෙනවිය ජනාධිපති මහින්ද රාජපක්ෂ මහතා විසින් ජනාධිපති කාර්යාලයේදී මහත් හරසරින් යුක්තව පිළිගනු ලැබිණ.තායිලන්ත අගමැතිවරිය වෙත ශ්‍රී ලංකා නාවික හමුදාව උත්තමාචාර දැක්වීය. අගමැතිවරිය වෙත ආචාර වෙඩි මුර 21 කින් ගෞරවාචාර පිළිගැන්වුනේ ඉන් අනතුරුවය. ජනාධිපති මහින්ද රාජපක්ෂ මහතා සිය ඇමැතිවරුන්, ලේකම්වරුන් සහ නිලධාරීන් තායිලන්ත අගමැතිනිය වෙත හඳුන්වා දුන්නාය.ෂිනවත්‍රා මෙනවිය ද තමා සමඟ පැමිණි දූත පිරිස ජනාධිපති මහින්ද රාජපක්ෂ මහතා වෙත හඳුන්වා දුන්නේය. පසුව රාජ්‍ය නායක දෙපළ ජනාධිපති ලේකම් කාර්යාලයට ඇතුළු වුණේ රාජ්‍ය නායක හමුවට සහභාගී වීමටය. ඉන් අනතුරුව දෙරටේ නායකයන් අතර ද්වි පාර්ශ්වික සාකච්ඡා පැවැත්විණ.දෙරට අතර අවබෝධතා ගිවිසුම් අස්සන් තැබීමේ අවස්ථාවෙන් පසු තායිලන්ත අගමැතිවරිය ජනාධිපති ලේකම් කාර්යා‍ලයේ සුවිශේෂි අමුත්තන්ගේ සමරු පොතේ සටහනක් ද තැබුවාය.රාජ්‍ය තාන්ත්‍රික බලපත්‍ර හිමියන්ට වීසා රහිතව පැමිණීමේ ඉඩ සැලසීම සම්බන්ධ ගිවිසුමට අස්සන් තැබුවේ විදේශ ඇමැති මහාචාර්ය ජී. එල්. පීරිස් සහ තායිලන්ත නියෝජ්‍ය අගමැති සහ විදේශ ඇමැති සුරපොන්ග් ටොවිචක්චයිකුල් මහත්වරු විසිනි.ශ්‍රී ලංකා රජය සහ තායිලන්තය රජය අතර සංචාරක සහයෝගිතාව පිළිබඳ අවබෝධතා ගිවිසුමට අස්සන් තැබුවේ විදේශ ඇමැති මහාචාර්ය ජී. එල්. පීරිස් සහ තායිලන්ත නියෝජ්‍ය අගමැති සහ විදේශ ඇමැති සුරපොන්ග් ටොවිචක්චයිකුල් මහත්වරු විසිනි.ශ්‍රී ලංකාවේ තාක්ෂණ හා පර්යේෂණ අමාත්‍යාංශය සහ තායිලන්තයේ විද්‍යා හා තාක්ෂණික අමාත්‍යාංශය වෙනුවෙන් විද්‍යා හා තාක්ෂණය සම්බන්ධ අවබෝධතා ගිවිසුමට අස්සන් තැබුවේ ඇමැති පාඨලී චම්පික රණවක සහ තායිලන්ත නියෝජ්‍ය අගමැති සහ විදේශ ඇමැති සුරපොන්ග් ටොවිචක්චයිකුල් මහත්වරු විසිනි.ශ්‍රී ලංකා වාණිජ මණ්ඩලය සහ තායිලන්යේ වාණිජ කර්මාන්ත කමිටුව අතර අවබෝධතා ගිවිසුමක් ද මෙහිදී අස්සන් තබන ලදී.අගමැති දි. මු. ජයරත්න, ඇමැතිවරුන් වන බැසිල් රාජපක්ෂ, දොස්තර රාජිත සේනාරත්න, ඩග්ලස් දේවානන්දා, රිෂාඩ් බදියුදීන්, පියංකර ජයරත්න, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් කරුණාරත්න අමුණුගම මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306014</link>
    <topic>“මුතු අහුර – 4” සහ “බුදු සාදු” හෙට අනුරපුර දී දොරට වඩී</topic>
    <author>සුභාෂිනි සේනානායක</author>
    <content>පත්තර මහගෙදර - ලේක්හවුස් නිකුත් කරන “මුතු අහුර – 4” සහ “බුදු සාදු” මාසික සඟරා හෙට (02) අනුරාධපුර ජයසිරිමා බෝ සමිඳුන් අභියසදී දොරට වඩී.මහින්ද චින්තන ඉදිරි දැක්මට අනුව දැනුම කේන්ද්‍රීය අධ්‍යාපන ක්‍රමයක් ස්ථාපිත කිරීම උදෙසා පත්තර මහගෙදර නිකුත් කරන මෙම මාසික සඟරා හෙට (02) උදේ 7.30 ට ඓතිහාසික ජය ශ්‍රී මහා බෝ සමිඳු අභියස දී ශ්‍යාමෝපාලි මහා නිකායේ මල්වතු පාර්ශ්වයේ උතුර – මධ්‍යම පළාතේ ප්‍රධාන සංඝනායක අටමස්ථානාධිපති පල්ලේගම සිරිනිවාස හිමියන් ඇතුළු  මහා සංඝරත්නයට සෙත් පිරිත් සජ්ඣායනා මධ්‍යයේ පූජා කෙරේ.මෙම සඟරා දොරට වැඩීමේ නිල උත්සවය උතුරු සහ මධ්‍යම පළාතේ ප්‍රධාන සංඝනායක පණ්ඩිත නුගේතැන්නේ මංගල ධර්ම කීර්ති ශශ්‍රී සෝභිත රතනජෝති පඤ්ඤානන්දාභිධාන නායක ස්වාමින් වහන්සේගේ අනුශාසනා පරිදි පත්තර මහගෙදර සභාපති කළමනාකාර අධ්‍යක්‍ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් හෙට (02) උදේ 10.00 ට සිදුකෙරේ.දඟකරන එහෙත් රණ්ඩු නොකරන උපේක්‍ෂාවෙන් යුතු නිවුණු සිත් ඇති පුංචි දරුවන් දැයට නිර්මාණය කිරීමේ පරමාර්ථයෙන් පත්තර මහගෙදර සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ සංකල්පයක් මත බිහිවන “බුදු සාදු” මාසික සඟරාව අනිද්දා (03) වෙළෙඳපොළට නිකුත් කෙරේ. 2 වසර සිට 4 වසර දරුවන් උදෙසා බුදු සාදු සඟරාව නිකුත් කෙරෙන අතර බුද්ධ ධර්මය පිළිබඳ ළමා සිත් ප්‍රබෝධමත් කරන ලිපි මෙම සඟරාවේ ඇතුළත් වේ.මුතු අහුර 1 සිට 3 දක්වා වෙළෙඳපළට නිකුත් කිරීමත් සමඟ ලැබුණු ප්‍රතිචාර මත මුතු අහුර 04 සඟරාව නිකුත් කරන බව අලෙවි හා ශාඛා කාර්යාල ප්‍රධානි සුනිල් සෙන්දනායක මහතා ප්‍රකාශ කෙළේය.4 වසර දරුවන්ට 5 වසර ශිෂ්‍යත්ව විභාගයට අත්වැලක් සපයමින් සාරගර්භ ලිපි ඇතුළත් මුතු අහුර 4 මාසික සඟරාව ජූනි මස 04 වනදා වෙළෙඳපොළට නිකුත් කෙරේ.මෙම අවස්ථාවට ලේක්හවුස් ආයතනයේ අධ්‍යක්‍ෂ මණ්ඩලය එම ප්‍රදේශයේ ප්‍රභූ®වරුන්, පුවත්පත් අලෙවි නියෝජිතවරුන්, සම්බුද්ධ ජයන්ති විහාරයේ දහම් පාසලේ සිසු දරුවන්, දෙමාපියන් මෙම අවස්ථාවට එක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306015</link>
    <topic>කෝටි ගණන් මුදල් ගැරීමට තැත් කළමහ මොළකරු ඇතුළු තුනක් අත්අඩංගුවට</topic>
    <author>චන්ද්‍රිකා පෙරේරා</author>
    <content>ව්‍යාජ ලෙස ක්‍රෙඩිට් කාඩ් සකසා රුපියල් කෝටි හාරසියයක මුදලක් ලබා ගැනීමට උත්සහ කළ ජාත්‍යන්තර ක්‍රෙඩිට් කාඩ් ජාවාරමක මහ මොලකරු ඇතුල් තිදෙනෙක් පෙරේදා (30) රාත්‍රී වි‍‍‍‍ශේෂ කාර්ය බළකාය මගින් පිටකොටුව වෙස්ටල් වීදියේදී අත්අඩංගුවට ගෙන තිබේ. ජාවාරමේ ප්‍රධානී මහ මොලකරු එංගලන්තයේ සිට පැමිණි අයෙක් වන අතර අනෙක් දෙදෙනා යාපනයේ පදිංචි අය බව විශේෂ කාර්ය බළකාය පැවසීය.එංගලන්තයේදී ඉතා සූක්ෂම ලෙස ක්‍රෙඩි‍ට්කාඩ් හිමිකරුවන්ගේ රහසිගත අංක ලබාගෙන මෙරටට පැමිණ එම අංක යොදා ව්‍යාජ ක්‍රෙඩිට් කාඩ් සකසා ඒවා උපයෝගී කරගෙන මෙරට ඇති ක්‍රෙඩිට්කාඩ් මැෂින් වලින් මුදල් ලබා ගැනීමට මොවුන් ක්‍රියාකරමින් සිටියදී මෙසේ අත්අඩංගුවර පත්ව ඇත.ක්‍රෙඩිට් කාඩ් හිමියන් මුදල් ලබාගන්නා මැෂින් යටින් සූක්ෂම ලෙස දත්ත ලබාගත හැකි විශේෂ ස්කෑන් යන්ත්‍රයක් සවිකර එමගින් ‍කාඩ් අංක ලබාගත් බව වංචාවේ ප්‍රධානියා හෙළිකර තිබේ.මේ අනුව සැකසූ ක්‍රෙඩිට් කාඩ් දහතුනක් මොවුන් ලඟ තිබී අත්අඩංගුවට ගත් බව විශේෂ කාර්ය බළකාය සඳහන් කරයි.ඒවා යොදා ගනිමින් රුපියල් කෝටි දෙසීයේ සිට හාරසියය දක්වා මුදලක් ලබාගැනීමට සැළසුම් කර තිබුණු බවට සැකකරුවන් හෙළිකර තිබේ.අත්අඩංගුවට ගත් සැකකරුවන් සහ ක්‍රෙඩ්ට් කාඩ් තොගය වැඩිදුර පරීක්ෂණ සඳහා රහස් පොලිසියට බාරදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306016</link>
    <topic>සියලුම සත්ත්ව හිංසනයන්වැළැක්වීමට සම්මුතියක් ඕනෑ</topic>
    <author>රත්නපුර දිසා විශේෂ</author>
    <content>ගව ඝාතන පමණක් නොව සියලුම සත්ත්ව හිංසනයන් වැළැක්වීමට සම්මුතියක් අවශ්‍යව ඇතැයි රාජ්‍ය පරිපාලන ඇමැති ඩබ්ලිව්. ඩී. ජේ. සෙනෙවිරත්න මහතා පැවසීය.ගව ඝාතන මෙරට තුළ තහනම් කිරීමට තමන් විරුද්ධ බවට අන්තර්ජාලය හරහා කිසියම් පිරිසක් අසත්‍ය ප්‍රචාරයන් සිදු කරමින් සිටින බවද ඇමැතිවරයා කීවේය.රත්නපුර දිස්ත්‍රික් ලේකම් කාර්යාලයේ පැවති මාධ්‍ය සාකච්ඡාවක දී ඇමැතිවරයා එසේ පැවසීය.බුදුදහමට අනුව නිවැරදිව ප්‍රතිපත්තිගරුකව ජීවත්වෙන පුද්ගලයින් ගව මස් අනුභවය කරන්නේ නැහැ. මමත් මාගේ පවුලේ කිසිවකුවත් ගවමස් ආහාරයට ගන්නෙත් නැහැ. ගෙදරටවත් රැගෙන එන්නෙත් නැහැ.සමහරුන් මට මඩගැසීමේ පරමාර්ථයෙන් බෝවත්තේ ඉන්ද්‍රරතන හිමියන්ගේ අපවත්වීම සම්බන්ධ කැරගෙන මේ අසත්‍ය ප්‍රචාර ගෙන යනවා.බෝවත්තේ ඉන්ද්‍රරතන හිමියන් විශාල ආගමික සමාජ මෙහෙවරක් සිදු කළා. උන්වහන්සේට පැල්මඩුල්ල ප්‍රාදේශීය සභාවට තරග කරන්න නාම යෝජනා ලබා දුන්නෙත් මමයි. ඉන්ද්‍රරතන හිමියන් සමඟ මගේ කිට්ටු සබඳතාවයක් තිබුණා. එය නොදන්නා අය මට මඩ ගහනවා.ගවමස් අනුභවය ප්‍රතික්ෂේප කිරීම තුළින් ගව ඝාතනය නතර කිරීමට පුළුවන්. දැනටමත් සිංහල බෞද්ධ ජනතාවගෙන් බහුතරයක් ගවමස් බුදින්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306017</link>
    <topic>විගමනික සේවකයන් පිළිබඳ කමිටුවටශ්‍රී ලංකාව යළිත් වරක් තෝරා ගෙන</topic>
    <author>මහින්ද අලුත්ගෙදර</author>
    <content>විගමනික සේවකයින් පිළිබඳ එක්සත් ජාතීන්ගේ කමිටුවව සදහා ශ්‍රී ලංකාව යළිත් වරක් තෝරාගෙන තිබේ.ඒ අනුව මේ සදහා ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් මහතා තෝරාගෙන තිබෙන බව විදේශ කටයුතු අමාත්‍යාංශය පවසයි.නිව්යෝර්ක් නුවර පිහිටි එක්සත් ජාතීන්ගේ මූලස්ථානයේදී පෙරේදා (30) මේ සම්බන්ධයෙන් ජන්ද විමසීමක් පවත්වන ලද අතර එහිදී ප්‍රසාද් කාරියවසම් මහතාට වැඩිම ඡන්ද සංඛ්‍යාවක් ලැබී තිබේ.සියලුම විගමනික සේවකයින්ගේ සහ ඔවුන්ගේ පවුල්වල අයිතිවාසිකම් ආරක්ෂා කිරීම සඳහා වන අන්තර්ජාතික සම්මුතිය ඉදිරියට ගෙන යාම සඳහා ශ්‍රී ලංකාවේ දායකත්වය සහ කැපවීම ඒ අනුව ජාත්‍යන්තර වශයෙන් පිළිගැනීමට ලක්ව තිබෙන බව විදේශ කටයුතු අමාත්‍යාංශය පෙන්වාදෙයි.මෙම කමිටුවේ සභාපති ධූරයට ප්‍රසාද් කාරියවසම් මහතා පසුගිය 2003 වසරේ පළමුවෙන්ම තොරා පත් කර ගන්නා ලද අතර අදාළ කමිටුව රාජ්‍ය පාර්ශව නියෝජනය කරන රටවලින් තොරාගත් විශේෂඥයින් 14 දෙනෙකුගෙන් සමන්විත වෙයි. එහි ධුර කාලය වසර 04 කි.විගමනික ශ්‍රමිකයන් මිලියන 175 ක් පමණ මේ වනවිට ලොවපුරා රටවල සේවය කරන අතර ඔවුන්ගෙන් තම රටවල ආර්ථීක වර්ධනයට ඉහළ දායකත්වයක් හිමිවෙයි. මෙම ගිවිසුමෙන් අපේක්ෂා කරන තවත් අරමුණක් වන්නේ විගමනික සේවකයින් සූරා කෑම වැළැක්වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306018</link>
    <topic>නුවර-කොළඹඅධි සුඛෝපභෝගි දුම්රියක්</topic>
    <author>නිමල් රාජපක්‍ෂ</author>
    <content>නුවර සිට කොළඹ කොටුව දක්වා අධි සුඛෝපභෝගි නගරාන්තර දුම්රියක් ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් මේ මස 03 වැනි දින සිට ධාවනයට එක්කෙරේ.මෙම නගරාන්තර දුම්රිය නුවර දුම්රිය ස්ථානයෙන් අලුයම 5.50 ගමන් අරඹා කොළඹ කොටුව දුම්රිය ස්ථානයට පෙරවරු 8.42 ට ළඟාවීමට නියමිතය. අධි සුඛෝපභෝගී දුම්රියේ පළමු පංතියේ මැදිරිවලින් සමන්විත වෙයි. සතියේ දිනවල පමණක් ධාවනය කෙරෙන අති සුඛෝපභෝගී දුම්රිය කොටුව දුම්රිය ස්ථානයෙන් පස්වරු 5.10 ට ගමන් අරඹා රාත්‍රී 8.03 නුවර දුම්රිය ස්ථානයට ළඟාවීමට නියමිතය.රාගම, ගම්පහ, පේරාදෙණිය, නුවර යන දුම්රිය ස්ථානවල පමණක් නතර කරනු ඇත.ඉතිහාසයේ ප්‍රථම වතාවට ධාවනයට එක්කෙරෙන අති සුඛෝපභෝගී නගරාන්තර දුම්රියේ එක් අයකු සඳහා රුපියල් 500/- ප්‍රවේශ පත්‍ර ගාස්තුවක් අයකෙරේ.මොබිටෙල් ජංගම දුරකථනයෙන් හා දුම්රිය ස්ථානවලින් ආසන වෙන්කර ගැනීමේ පහසුකම් සඳහා ඇතැයි ද දුම්රිය දෙපාර්තමේන්තුව පවසයි.මෙතෙක් පැවැති නගරාන්තර දුම්රිය සුපුරුදු පරිදි නුවර දුම්රිය ස්ථානයෙන් අළුයම 6.10 ට පිටත්වී කොළඹ කොටුව දුම්රිය ස්ථානයට 8.47 ට ළඟාවනු ඇතැයි ද දුම්රිය දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n1306019</link>
    <topic>ධාතුසේන, පැරකුම්, මහසෙන් ට වඩා ජේ. ආර්. වටිනවාද?</topic>
    <author>නුවන් කොඩිකාර</author>
    <content>විපක්ෂ නායක රනිල් වික්‍රමසිංහ මහතාගේ ප්‍රකාශය මගින් ඉතිහාසයේ ශ්‍රේෂ්ඨ රජවරුන්ට සිදුවු අපහාස පිළිබද සොයා බලන ලෙස ඉල්ලා දේශීය වාරි සංස්කෘතික උරුමය සුරකීමේ ජාතික සභාව ජනාධිපති මහින්ද රාජපක්ෂ මහතාට පැමිණිළි කිරීමට සූදානම් වෙයි.ධාතුසේන, පැරකුම්, මහසෙන් රජවරුන්ට වඩා හිටපු ජනාධිපති ජේ. ආර් ජයවර්ධන මහතා වැව් ඉදිකර ඇති බවට විපක්ෂ නායකවරයා කළ ප්‍රකාශයෙන් ඉතිහාසයේ ශ්‍රේෂ්ඨ රජවරුන්ට සිදුකළ අපහසය තරයේ හෙළාදකින බව පවසන එම සංගමය එවැනි වැව් තනා ඇත්නම් පෙන්වන්නයි රනිල් වික්‍රමසිංහ මහතාට අභියෝග කරන බව දේශීය වාරි සංස්කෘතික උරුමය සුරකීමේ ජාතික සභාව පවසයි.ජේ. ආර් ජයවර්ධන මහතාට වඩා සේනානායකවරුන් දේශීය කෘෂිකර්මාන්තය,වාරි සංස්කෘතිය ආරක්ෂා කර ගැනීමට කටයුතු කළ බවත් මෙම ප්‍රකාශය සිදුකිරීමේන් සේනානායකවරුන්ටද අපහස කර ඇති බවත් දේශීය වාරි සංස්කෘතික උරුමය සුරකීමේ ජාතික සභාවේ අනුශාසක, ආර්ථික සංවර්ධන නියෝජ්‍ය ඇමැති එස්. එම් චන්ද්‍රෙස්න මහතා පැවසීය.ආර්ථික සංවර්ධන නියෝජ්‍ය අමාත්‍ය කාර්යාලයේ ඊයේ (31) පැවැති මාධ්‍ය හමුවේදි නියෝජ්‍ය ඇමැතිවරයා එසේ ප්‍රකාශ කළේය.වැව් හා ජලාශ අතර ඇති වෙනස පිළිබද විපක්ෂ නායකවරයාගේ දැනුම මින් මනාව වැටහෙන බවත් ඉතිහාසයවත් නොදන්නා විපක්ෂනායකවරයෙක් රජයක් පිහිටුවන්නේ කෙසේදැයි ජනතාව තේරුම් ගතයුතු බවත් චන්ද්‍රෙස්න මහතා කීවේය.මෙවැනි ප්‍රකාශ සිදුකර මෙරට ඉතිහාසය විකෘති නොකරන්නැයි විපක්ෂ නායකවරයාගෙන් ඉල්ලා සිටින බවද නියෝජ්‍ය ඇමැතිවරයා පැවසීය.වාරි සංස්කෘතික උරුමය සුරකීමේ ජාතික සභාවේ මහ ලේකම් නිමල් වීරතුංග මහතාඉතිහාසය නොදන්න උමතු පුද්ගලයෙක් මෙවැනි ප්‍රකාශ සිදුකළා නම් එය නොසලකා හරින්න පුළුවන්. එත් රනිල් වික්‍රමසිංහ මහත්මයා මෙරට විපක්ෂ නායකවරයා, හිටපු අධ්‍යාපන ඇමැතිවරයෙක්, එවැනි කෙනෙක් ඉතිහාසය විකෘති කරද්දි ඒ ගැන නිහඩව ඉන්න බැහැ. මෙතුමා කුඹුරු ගොඩකරලා, වැව් ගොඩකරලා කර්මාන්ත හදන්න කටයුතු කරපු කෙනෙක්, ඒ නිසා මේ ප්‍රකාශවලින් පෙනෙන්නෙත් එතුමන්ට අපේ ඉතිහාසය විනාශ කිරීමේ උවමනාවක් තියෙනවා කියන එක.අපි මේ රජවරු සලකන්නේ දෙවිවරු ලෙසයි. එවැනි ශ්‍රේෂ්ඨ රජවරුන්ට සිදුකළ අපහසය වෙනුවෙන් රනිල් මහත්මයට වන්දි ගෙවන්න සිදුවේවි. මොදක ජනතාව කිසිම දවසක මෙවැනි අපහස කිරීමවලට සමාව දෙන්නේ නැහැ.අපි එක්සත් ජාතික පක්ෂයෙන් අහනවා විපක්ෂ නායකවරයා සිදුකළ ප්‍රකාශය එම පක්ෂයෙත් මතයමද කියලා. එහෙම නොවෙයි නම් මීට එරෙහිව හඩනඟන්න කියා එම පක්ෂයේ සාමාජිකයින්ගෙන් අපි ඉල්ලා සිටිනවා.වාරි සංස්කෘතික උරුමය සුරකීමේ ජාතික සභාවේ ජාතික සංවිධායක උදය සී වලිසිංහ මහතා.විපක්ෂ නායකවරයගේ උත්සහය අපේ පැරණි සංස්කෘතිය විනාශ කරලා දමලා ඉංග්‍රිසි සංස්කෘතියක් ගොඩනගන්න. ඒ නිසා තමයි එතුමා වරින් වර අපේ සංස්කෘතිය හෑල්ලුවට ලක්වෙන අයුරින් ප්‍රකාශ සිදුකරන්නේ. අපි එතුමන්ට ඔප්පුකර පෙන්වනවා අපේ ඉතිහාසයේ සිටී රජවරුන් සිදුකළ සේවාවන්ට එජාපයේ කිසිදු කෙනෙකුට කිට්ටුවෙනවා තියා එවැනි දේවල් කරන්න හිතන්නවත් බැහැ කියන එක.අපි මේ සටන මෙතනින් නතර කරන්නේ නැහැ. ඉතිහාසය නොදැන මෙවැනි අසත්‍ය ප්‍රකාශ සිදුකරන පිරිසට එරෙහිව ජනතාව පෙළ ගස්වන්න කටයුතු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060110</link>
    <topic>තායිලන්ත අගමැතිනිය දළදා සමිඳු වැඳපුදා ගනී</topic>
    <author>ඉන්දික පොල්කොටුව</author>
    <content>තායිලන්ත අගමැතිනි යින්ලක් සිනවත්‍රා මහත්මිය ඊයේ (31) සවස මහනුවර ඓතිහාසික ශ්‍රී දළදා මාලිගාවට පැමිණ දළදා සමිඳු වැඳපුදා ගනු ලැබුවාය.ඊයේ සවස 6.30ට පමණ තායිලන්ත අගමැතිනිය දළදා මාලිගාවට ළඟාවූ අතර එහිදී මධ්‍යම පළාත් ආණ්ඩුකාර ටිකිරි කොබ්බෑකඩුව , ප්‍රධාන අමාත්‍ය සරත් ඒකනායක හා මහනුවර පුරපති මහේන්ද්‍ර රත්වත්ත යන මහත්වරු ඇය පිළිගනු ලැබූහ. දියවඩන නිලමේ ප්‍රදීප් නිලංග දෑල මහතා විසින් තායිලන්ත අග්‍රාමාත්‍යවරිය වෙත මල් වට්ටියක් පිළිගන්වනු ලැබීය.තායිලන්තයෙන් මෙරටට සියම් උපසම්පදාව ලැබී වසර 260ක් පිරීම නිමිත්තෙන් මෙරටදී පැවැත්වෙන උත්සවයට සහභාගි වීම සඳහා පැමිණි තායිලන්ත අග්‍රාමාත්‍යවරිය ඉදිරියේ මල්වතු අස්ගිරි උපසම්පදා භික්ෂුන්වහන්සේ දෙනමකට සාම්ප්‍රදායික වාහල නාග ඔටුනු පැළඳවීම දියවඩන නිලමේ ප්‍රදීප් නිලංග දෑල මහතා විසින් සිදු කරනු ලැබීය.අනතුරුව උපසම්පදා පෙරහර දළදා මාළිගා පරිශ්‍රයේ ගමන් කරනු ලැබූ අතර, තායිලන්ත අග්‍රාමාත්‍යවරිය ප්‍රමුඛ එරට දූත පිරිසට එය නැරඹීමට ශ්‍රී දළදා මාලිගාව විසින් කටයුතු යොදා තිබිණි. ශ්‍රී දළදා මාලිගාවේ ජාත්‍යන්තර බෞද්ධ කෞතුකාගාරයේ තායිලන්ත බෞද්ධ ප්‍රදර්ශන කුටිය මෙහිදී තායිලන්ත අගමැතිවරිය විසින් විවෘත කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060111</link>
    <topic>අගමැතිනි ෂිනවාත්‍රා ලක් මැතිසබය අමතයි</topic>
    <author>ස්වර්ණා විජේකෝන්, චමීර ඇල්ලදෙණිය සුභාෂිනී සේනානායක</author>
    <content>ශ්‍රී ලංකා පාර්ලිමේන්තුව අමතන ලද තෙවැනි විදෙස් රාජ්‍ය නායිකාව බවට වාර්තා ගතවෙමින් තායිලන්තයේ වත්මන් අගමැතිනි යින්ලැක් ෂිනවාත්‍රා මෙනෙවිය ඊයේ (31) පස්වරුවේ පාර්ලිමේන්තුව ඇමතුවාය.ඊයේ (31) පස්වරුවේ 2.32ට පමණ පාර්ලිමේන්තු සංකීර්ණයේ ප්‍රධාන පිවිසුම් දොරටුව අභියසට තායිලන්ත අගමැතිවරිය පැමිණි අතර කතානායක චමල් රාජපක්ෂ මහතා ඇය පැමිණි නිල රිය අසලදී ආචාරකොට ෂිනවත්‍රා අගමැතිනිය පිළිගනු ලැබීය.කතානායක චමල් රාජපක්ෂ මහතා විසින් පිළිගනු ලැබූ අගමැතිනිය පාර්ලිමේන්තු මහලේකම්වරයා, වේත්‍රධාරින් පෙරටු කරගෙන පාර්ලිමේන්තු සංකීර්ණයට කැඳවාගෙන යනු ලැබීය.තායිලන්ත අගමැතිනියගේ පරිවාර ඇමැතිනිය ලෙස ජලසම්පාදන හා ජලාපවහන නියෝජ්‍ය ඇමැතිනි නිරූපමා රාජපක්ෂ මහත්මියද ගමන් කළාය. පස්වරු 2.40ට පමණ පාර්ලිමේන්තුව කැඳවීමේ සීනුව නාද කළ අතර අගමැති දි. මු. ජයරත්න, විපක්ෂනායක රනිල් වික්‍රමසිංහ ප්‍රමුඛ දෙපාර්ශ්වයේ මන්ත්‍රීවරු අසුන් ගත්හ.ජනතා විමුක්ති පෙරමුණේ හා ද්‍රවිඩ ජාතික සන්ධානයේ මන්ත්‍රිවරු වැඩි පිරිසක් මෙන්ම එක්සත් ජාතික පක්ෂයේ මන්ත්‍රිවරු පිරිසක්ද සභා ගැබෙහි දක්නට නොවිණි.වේත්‍රධාරිවරයා සෙංකෝලය රැගෙන සභාවට පිවිසි අතර කතානායක චමල් රාජපක්ෂ මහතා සභා ගැබට පිවිසුණේය. කතානායක චමල් රාජපක්ෂ මහතා පසුපසින් තායිලන්ත අගමැතිවරිය, ගමන් කළ අතර පාර්ලිමේන්තු මහලේකම් ධම්මික දසනායක මහතා සහ සහකාර ලේකම් කුෂාණි රෝහණධීර මහත්මිය ගමන් කරනු දක්නට ලැබිණ. කතානායක අසුනට දකුණු පසින් සූදානම් කර තිබූ විශේෂ ආසනයේ තායිලන්ත අගමැතිනිය වාඩි වූයේ කතානායකවරයාගේ ආරාධනයෙනි. ඉන්පසු කතානායකවරයා පාර්ලිමේන්තු රැස්වීම ආරම්භ කරමින් ගම්පහ දිස්ත්‍රික් මන්ත්‍රී දොස්තර ජයලත් ජයවර්ධන මහතාගේ අභාවය සභාවට දැනුම් දුන්නේය.කතානායක චමල් රාජපක්‍ෂ මහතාගේ ඇරයුමින් තායිලන්ත අගමැතිනිය පස්වරු 2.52ට පමණ එම දේශනය සඳහා පාර්ලිමේන්තු ලේකම් මණ්ඩලයේ ආසනවලට දකුණු පසින් පනවා තිබූ විශේෂ පීඨිකාව වෙත ගොස් ඇයගේ දේශනය ආරම්භ කළේය.අගමැතිනියගේ දේශනයෙන් පසුව සභානායක නිමල් සිරිපාල ද සිල්වා මහතාත් විපක්‍ෂ නායක රනිල් වික්‍රමසිංහ මහතාගේ අදහස් පළකරමින් අගමැතිනියට සුබ ප්‍රාර්ථනා එක් කළේය. දෙස් විදෙස් ආරාධිතයින් විශාල පිරිසක් මෙම විශේෂ අවස්ථාව දැක බලා ගැනීමට කතානායක ගැලරියේ සහ මහජන ගැලරියට එක්වී සිටියහ.පුළුල් තිර සහිත රූපවාහිනි හතරක් පාර්ලිමේන්තුව ඇතුළත සහ පිටත සිදුවන දේ දැකබලා ගැනීමට සවිකර තිබීම විශේෂත්වයක් විය.සභාවේ කටයුතු නිමකළ කතානායකවරයා විශේෂ තේපැන් සංග්‍රහයක් සඳහා තායිලන්ත අගමැතිවරිය ප්‍රමුඛ සියලු ආරාධිතයන්ට, මන්ත්‍රී භෝජනාගාරය වෙත පැමිණෙන ලෙස ඇරයුම් කළ අතර පස්වරු 4.10ට පමණ තායිලන්ත අගමැතිනිය පාර්ලිමේන්තු සංකීර්ණයෙන් නික්ම ගියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060112</link>
    <topic>ලේක්හවුස් මිහින්තලා ආලෝක පූජාවට සමගාමීව සිදු කරන කථික තරගය හා සිල් රෙදි පිරිනැමීම 8-9 දිනවල</topic>
    <author>අමිල ප්‍රභාත් වනසිංහ</author>
    <content>සීමාසහිත එක්සත් ප්‍රවෘත්ති පත්‍ර සමාගම (51) වැනි වරටත් පවත්වනු ලබන මිහින්තලා ආලෝක පූජාවට සමගාමීව මෙවරද සිදුකරන කථික තරගය හා සිල් රෙදි ප්‍රදානය කිරීම ලබන මස (08) හා (09) දෙදින තුළදී පැවැත්වීමට කටයුතු යොදා ඇත.බුදුසරණ පුවත්පත හා ජාතික ඉතිරිකිරීමේ බැංකුවේ අනුග්‍රහය ඇතිව මිහින්තලා මහා විද්‍යාලයේදී (08) වන දින උදේ 8.30 සිට පවත්වන කථික තරගය ජ්‍යෙෂ්ඨ සහ කනිෂ්ඨ යන අංශ දෙක යටතේ සිදුකරයි.මම බුදුසරණ කථික තරගය සඳහා උතුරු මැද පළාතේ පාසල් හා දහම් පාසල් ශිෂ්‍ය ශිෂ්‍යාවන්ට සහභාගි විය හැක. 06 වන වසරේ සිට 09 වන වසර දක්වා කනිෂ්ඨ අංශයත් 10 වන වසරේ සිට 13 වන වසර දක්වා ජ්‍යෙෂ්ඨ අංශයත් පවත්වයි.ආගමික පසුබිමට අමතරව විවිධ ක්ෂේත්‍රවල ක්ෂණික මාතෘකා යටතේ පවත්වන කථික තරගයේදී අංශ දෙකෙන්ම ජයග්‍රාහක, ජයග්‍රාහිකාවන් දස දෙනා බැගින් තෝරා ගනු ලබයි.එහිදී ජ්‍යෙෂ්ඨ අංශයේ ප්‍රථම ස්ථානයට ඩී. ආර්. විජේවර්ධන සම්මානය හා කනිෂ්ඨ අංශයේ ප්‍රථම ස්ථානයට බුදුසරණ සම්මානය ලේක්හවුස් බෞද්ධ සංගමයේ අනුග්‍රහයෙන් ප්‍රදානය කෙරේ.මීට අමතරව ප්‍රථම ස්ථානයේ සිට තුන්වන ස්ථානය දක්වා පිළිවෙළින් මුදලින් රුපියල් (10000), (7500), (5000) සහ සහතික පත්‍ර ද හතර වැනි ස්ථානයේ සිට දහවැනි ස්ථානය දක්වා (1000) හා සහතික පත්‍ර ප්‍රදානය කරනු ලබයි.මිහින්තලා ආලෝක පූජාවට සමගාමීව මිහින්තලේ ප්‍රාදේශීය ලේකම් කොට්ඨාසයේ දහම් පාසල් ශිෂ්‍යාවන් (1000)කට සිල් රෙදි බෙදා දීම (09) දින පෙරවරු 8.30ට මිහින්තලා රජ මහා විහාරයේදී පැවැත්වීමට නියමිතය. මහාභාරකාර දෙපාර්තමේන්තුවේ අනුග්‍රහය ඇතිව මෙය සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060113</link>
    <topic>වසර දහස් ගණනක් පුරාවට අපේ සමාජය හැදුණේ කහ සිවුර සෙවණැල්ලේ</topic>
    <author>දඹුල්ල මධ්‍යමඅනුරාධ මහින්ද දිසානායක</author>
    <content>“බෞද්ධ ජනතාව අද බොහෝ අංශවලින් පිරිහිලා. ඔවුන් ගැන සමාජයේ යහපත් කතාබහක් ඇසෙන්නේ නැහැ. අපේ සමාජය වසර දහස් ගණනක් තිස්සේ හැදී වැඩුණේ කහ සිවුරේ සෙවණැල්ල තුළයි. පන්සලේ හාමුදුරුවෝ බෞද්ධයන්ට සිටින හොඳම කළ්‍යාණ මිත්‍රයා යැයි” උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා පැවසීය.ඇමැතිවරයා එසේ පැවසුවේ මාතලේ නැඟෙනහිර පළාතේ ප්‍රධාන සංඝනායක පදවියෙන් පිදුම් ලැබූ නාඋල අඹන ශශ්‍රී ගංඟාරාම විහාරාධිපති තලකිරියාවේ විමලරතන නාහිමියන් පිළිගැනීම සඳහා එම විහාරස්ථානයේදී පැවැති උත්සවයේදීය.බදුලු මුතියංගණ රාජමහා විහාරාධිපති පූජ්‍යපාද වරකාගොඩ ඥාණරතන නාහිමියන්ගේ ප්‍රධානත්වයෙන් පැවැති උත්සවයේදී ඇමැතිවරයා මෙසේ ද කීය.“මාව දේශපාලනයට යොමු කිරීමටත් විමලරතන නාහිමියන් මුල් වුණා. මගේ අතින්ම එතුමන්ට අක්තපත්‍ර පිදීමට ලැබීමත් වාසනාවක්. අද භික්ෂූන් වහන්සේලා බොහෝ වශයෙන් උපැවිදි වෙනවා. විවිධ ප්‍රශ්න ඒ සඳහා බලපානවා. ඇතැම් අය ඉතා කුඩා වැරැද්දකට වුණත් භික්ෂූන්ට දොස් කියනවා. අපි කවුරුත් සඟරුවන දෙස කාරුණිකව බැලිය යුතුයි.කෙළිලොල් වයසේ සිටින කුඩා සාමණේර හිමිවරුන් තම ළමා දිවිය සසුනට කැප කරනවා. තරුණ හිමිවරුන් ද එසේමයි. එතුමන්ලා කරන මහා කැප කිරීම ගැන අපේ ගෞරවය හිමිවිය යුතුයි.”දකුණු මාතලේ ප්‍රධාන සංඝනායක පූජ්‍යපාද පූලියද්දේ ඉන්දරතන, ලෙනදොර සෝරත යන හිමිවරුන් අනුශාසනා පැවැත්වූහ. මාතලේ දිස්ත්‍රික් පාර්ලිමේන්තු මන්ත්‍රී ලක්ෂ්මන් වසන්ත පෙරේරා, මාතලේ දිස්ත්‍රික් ලේකම් හෙලන් ජී. මීගස්මුල්ල, මධ්‍යම පළාත් සභා මන්ත්‍රී රෝහණ බණ්ඩාරනායක, නාඋල ප්‍රාදේශීය සභාවේ සභාපති තිලක් බණ්ඩාර යන අය ද මෙහිදී කතා කළහ.මාතලේ ජ්‍යෙෂ්ඨ පොලිස් අධිකාරි සජීව මැදවත්ත, මධ්‍යම පළාත් සභා මන්ත්‍රීවරුන් වන බන්දුල යාලේගම, සංජීව කවිරත්න, නාඋල ප්‍රාදේශීය ලේකම් නිශාන්ත කරුණාතිලක මහත්වරු ඇතුළු විශාල පිරිසක් මෙම උත්සවයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060114</link>
    <topic>කළු ගඟ ව්‍යාපෘතිය පමා වූයේ රජයේ වරදකින් නොවේ</topic>
    <author>බුලත්සිංහල විශේෂමිල්ටන් ධර්මසිංහ හොරණ විශේෂ - විදුර විජයනාථඉංගිරිය සමූහ</author>
    <content>කළුගඟ ජලසම්පාදන ව්‍යාපෘතියේ පළමු පියවරේ දෙවන අදියර වූ කදන ජල පවිත්‍රාගාරය වැඩි දියුණු කිරීමේ යෝජනා ක්‍රමය සඳහා ජපන් රජයෙන් ආධාර මුදල් ලබා දී තිබුණත් එය ආරම්භ කිරීමේ කටයුතු වසරකින් පමාවූයේ ජලසම්පාදන මණ්ඩලයේත් අමාත්‍යාංශයෙත් වරදකින් නොව ව්‍යාපෘතිභාර නිලධාරීන්ගේ නිලධාරීවාදය නිසා යැයිද මේ හේතුව නිසා රජය විසින් ආරම්භ කර ඇති සංවර්ධන කටයුතු අදාළ ඉලක්කය කරා ගෙන යාමට නොහැකි වී ඇතැයි ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතා පැවසීය.අමාත්‍යවරයා මේ බව කියා සිටියේ හොරණ කඳන කළුගඟ ජල සම්පාදන ව්‍යාපෘතියේ පළමු පියවරේ දෙවන පියවරට මුල්ගල තැබීම නිමිත්තෙන් කඳන ජලසම්පාදන මූලස්ථානයේදී පැවති රැස්වීමේදීය.අමාත්‍යවරයා විසින් නව ව්‍යාපෘතියේ නාම පුවරුව නිරාවරණය හා ව්‍යාපෘතියට මුල්ගල් තැබීම සිදුකරනු ලැබිණ. මෙම අවස්ථාවට කළුතර දිස්ත්‍රික් මන්ත්‍රී විදුර වික්‍රමනායක ශ්‍රී ලංකා ජපන් තනාපති නොබොහිතෝ හොබෝ බස්නාහිර පළාත් සභා මන්ත්‍රී ලලිත් වර්ණකුමාර මහතාද එක්ව සිටියහ.මෙහිදී තවදුරටත් කතා කළ අමාත්‍ය දිනේෂ් ගුණවර්ධන මහතා ‘සති දෙකකින් සැලසුම් අනුමත කරගත හැකි මෙම ව්‍යාපෘතිය නිලධාරිවාදය නිසා අවුරුද්දකින් පමාවීම රජයේ වේගවත් ගමනට බාධාවක්ව තිබෙනවා. මේ සඳහා රජයට නිතර නිතර එම වැඩ කටයුතුවලට මැදිහත් වීමට සිදුව තිබෙනවා.නව ව්‍යාපෘතිය තුළින් දැනට පවතින ඝනමීටර් 60,000වන දෛනික ජලධාරිතාවය ඝනමීටර් 120,000 දක්වා වැඩිවන අතර ජල ඉල්ලුම පවතින කොළඹ නගරයේ උප නගර ගණනාවකටත්, පිළියන්දල, බොරලැස්ගමුව දියගම, ගෝනපල කුඹුක, පානදුර නැගෙනහිර යන ගම්මානවලටත් ජල පහසුකම් ලබා දීමට හැකිවනවා.කළුගඟ කෙටි දුරකදී විශාල ජලප්‍රමාණය මුහුදට ගලාගෙන යනවා. දැනට අප ප්‍රයෝජන ගන්නේ කුකුලේගඟ ජල විදුලි බලාගාරය හා කඳන ජල ව්‍යාපෘතිය සඳහා පමණයි. මුහුදට ගලා යන මහා ජල කඳ ජනතා සුබසිද්ධිය සඳහා යොදා ගත යුතුයි.‘අමාත්‍ය නිර්මල කොතලාවල මහතාගෙන් හා කළුතර දිස්ත්‍රික් මන්ත්‍රී විදුර වික්‍රමනායක යන මහතුන්ගේ ඉල්ලීමක් තිබෙනවා. කළුගෙඟ් වතුර ගෝවින්න, කොබවක, නාරගල යන ප්‍රදේශවලටත් ඉංගිරිය හඳපාන්ගොඩ, පෝරුවදණ්ඩ, පොකුණුවිට යන ප්‍රදේශවල ජනතාවටත් ලබා දෙන්න කියා ඒ ඉල්ලීම්වලට ප්‍රමුඛතාවයක් දෙමින් 2014 අවසන් වීමට පෙර මෙම ප්‍රදේශවලට ජලපහසුකම් ලබා දීමට පොරොන්දු වනවා.කළුතර දිස්ත්‍රික් මන්ත්‍රී විදුර වික්‍රමනායක මහතා අප රටේ සංවර්ධන කටයුතු සඳහා දීඝ¡ කාලයක සිට ජපන් රජය උදව් කරමින් සිටිනවා. මෙම දැවැන්ත ජල සම්පාදන ව්‍යාපෘති සඳහා ජපන් රජය විශාල වියදමක් දරමින් අපට උදව් කරනවා. ඒ සඳහා අපේ ස්තූතිය ජපන් රජයට පුදකරනවා.ඉංගිරිය, පෝරුවදණ්ඩ, පොකුණුවිට යන ප්‍රදේශවල ජනතාවගේ පානීය ජල ප්‍රශ්න ඇමැති තුමාට යොමු කර තිබෙනවා. ඊට අවශ්‍ය ප්‍රතිකර්ම ලබාදෙන ලෙස මා ඉල්ලා සිටිනවා.ශ්‍රී ලංකා ජපන් තානාපති නොබොහිතො හොබො මහතා අද ලෝකය මුහුණ දී ඇති ප්‍රධාන ප්‍රශ්නය පානීය ජලයයි. ඒ නිසා සෑම රටක්ම ඒවායේ ජලසම්පත් , ජල මුල‍්‍රාශ්‍ර ආරක්‍ෂා කරගැනීමට පියවර ගනිමින් තිබෙනවා. ශ්‍රී ලංකාව වාසනාවන්ත රටක්, ජල සම්පත තිබෙනවා. එය රැකගෙන ඉන් ප්‍රයෝජන ගතයුතුයි. මෑතදී ශ්‍රී ලංකාවේ ආර්ථික සංවර්ධනය 6% සිට 8% දක්වා වැඩි වී තිබෙනවා. ශ්‍රී ලංකාවේ පානීය ජලය සැපයීම සඳහා අපි සෑම විටම උපකාර කරනවා. වැඩිවන ජනගහනයත් සමගම ජල අවශ්‍යතාවද වැඩිවනවා.ව්‍යාපෘති අධ්‍යක්‍ෂිකා ටී. ජේ. බී. පෙරේරා, බස්නාහිර පළාත් සභා මන්ත්‍රී ලලිත් වර්ණසූරිය මහතාද කතා කළහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060115</link>
    <topic>ප්‍රජාතන්ත්‍රවාදය පවත්වාගෙන යාමට නම්සැමට ඡන්ද බලය හිමිවිය යුතුයි</topic>
    <author>නිහාල් ජයවර්ධන</author>
    <content>රටක ප්‍රජාතන්ත්‍රවාදී ක්‍රමය මැනවින් පවත්වාගෙන යාමට නම් නියමිත වයස පූර්ණය වූ සෑම රටවැසියකුම ඡන්දය ප්‍රකාශ කිරීම ඉතාම වැදගත්යැයි පේරාදෙණිය විශ්වවිද්‍යාලයේ දේශපාලන විද්‍යාව පිළිබඳ විශ්‍රාමික සම්මානනීය මහාචාර්ය රංජිත් අමරසිංහ මහතා පැවැසීය.මේ ක්‍රමය ජාත්‍යන්තරව මානවහිමිකම් නීතිය යටතේද පිළිගනු ලබන්නේ යැයි පැවසූ හෙතෙම රටේ පාලකයන් තෝරාගැනීම මානව අයිතිවාසිකමක් වන්නේ යැයිද කීය.ඒ මහතා එසේ ප්‍රකාශ කෙළේ මැතිවරණ දෙපාර්තමේන්තුව මගින් ප්‍රකාශයට පත්කොට ඇති ඡන්ද හිමියන්ගේ දිනයට සමගාමීව “පුරවැසි අයිතිය රැකගනිමු නොපමාව ඡන්ද හිමියකු ලෙස ලියාපදිංචි වෙමු” යන්න තේමාකොට ක්‍රියාත්මක මහනුවර දිස්ත්‍රික් වැඩසටහන මහනුවර දිසාලේකම් කාර්යාලීය ශ්‍රවණාගාරයේ දී පැවැත් වූ අවස්ථාවේ දී විශේෂ ආරාධිත දේශනය කරමිනි. මහනුවර දිස්ත්‍රික් ලියාපදිංචි කිරීමේ නිලධාරී හා දිස්ත්‍රික් ලේකම් එච්. එම්. ගාමිණී සෙනවිරත්න මහතාගේ ප්‍රධානත්වයෙන් මෙම වැඩසටහන පැවැත්විණි.තවදුරටත් සිය අදහස් දැක්වූ මහාචාර්යවරයා නොදැනුවත්කම හෝ නොසලකා හැරීමෙන් ඡන්ද හිමි නාමලේඛන මගින් ලියාපදිංචි නොවීමෙන් කුමන හෝ පක්ෂයකින් නියෝජිතයන් තෝරාගැනීමට ඇති පුළුල් හැකියාව පුරවැසියන් විසින්ම නැතිකර ගන්නේ යැයිද ඊට හොඳම උදාහරණය මෑතකදී වැඩි ඡන්ද ලියාපදිංචියක් ඇති නුවරඑළිය දිසාවට එක් මන්ත්‍රී අසුනක් වැඩිවීමත්, යාපනය වැනි දිස්ත්‍රික්කයක ආසනයක් අඩුවීමත් ගෙනහැර දැක්විය හැකි යැයිද කීය.වර්තමානයේ ශ්‍රී ලංකාවේ සාක්ෂරතාව 90% පමණ මට්ටමක පැවතියද විශ්වවිද්‍යාල හා පාසල් ඇසුරෙන් පුරවැසි අයිතිවාසිකම් විෂයානුබද්ධව ඉගැන්වුවද, සමාජ සවිඥාණකම අඩුහෙයින් තමන් ගැන පමණක් සිතා කටයුතු කිරීම නිසා නොදැනුවත්වම මෙම යුතුකම් පුරවැසියන් වෙතින් ගිලිහී යන්නේ යැයිද මහාචාර්යවරයා වැඩිදුරටත් කීය.මහනුවර සහකාර ලියාපදිංචි කිරීමේ නිලධාරි හා නියෝජ්‍ය මැතිවරණ කොමසාරිස් සමන් ශ්‍රී රත්නායක, ප්‍රධාන රාජ්‍ය කළමනාකරණ සහකාර ඒ. එස්. දමුණුගල්ල යන මහත්වරුන් ද අදහස් දැක්වූහ. මධ්‍යම පළාතේ ප්‍රධාන ලේකම් ආර්. එම්. පී. බී. මීගස්මුල්ල මහතා ප්‍රමුඛ සෙසු ආරාධිතයන් අතින් මැතිවරණ දෙපාර්තමේන්තුවේ හිටපු උසස් නිලධාරින්ගේ සේවයත් ග්‍රාම නිලධාරීන් ඇතුළු කිහිපදෙනකුම ඇගයීමත් සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060116</link>
    <topic>‘මහින්ද චින්තනය’ චීන භාෂාවට</topic>
    <author/>
    <content>“මහින්ද චින්තනය” චීන භාෂාවෙන් පරිවර්තනය කෙරේ.සිංහල, ඉංග්‍රීසි හා දෙමළ භාෂාවෙන් පැවැති මෙම මහින්ද චින්තනය චීන භාෂාවෙන් පළකළ පළමු අවස්ථාව මෙය බව පාර්ලිමේන්තු මන්ත්‍රී ඒ. එච්. එම්. අස්වර් මහතා පැවසීය.ජනාධිපති මහින්ද රාජපක්ෂ මහතා ඉකුත් දා චීනයේ සිදුකළ සංචාරයට සමගාමීව මෙම පරිවර්තනය සිදුකර ඇත.ජනාධිපති මහින්ද රාජපක්ෂ මහතාගේ සිවු දින චීන සමූහාණ්ඩුවේ නිල සංචාරයේදී එහි උප ජනාධිපති ලී යුවන්චාවෝ මහතා විසින් බීජිං අගනුවර පිහිටි මහා සම්මන්ත්‍රණ ශාලාව දී පවත්වන ලද පිළිගැනීමේ උත්සවයකදී චීන භාෂාවට පරිවර්තනය කරන ලද මහින්ද චින්තනය නිලවශයෙන් ප්‍රකාශයට පත් කරන ලදී.චීනයේ සිටින ලංකාවේ තානාපති රංජිත් උයන්ගොඩ මහතා ගත් උනන්දුව නිසා චීනයේ විශ්වවිද්‍යාල මහාචාර්ය වරයෙකු විසින් මෙම පරිවර්තනය කර ඇති බවද අස්වර් මහතා වැඩිදුරටත් පැවසුවේය. මෙහි පළමු කෘතිය චීන ජනාධිපතිතුමාට තානාපති උයන්ගොඩ මහතා විසින් පිළිගන්වන ලදී.මහින්ද චින්තන මැතිවරණ ප්‍රකාශනය තුළින් ශ්‍රී ලංකාවේ ඇතිවීගෙන යන ශීඝ්‍ර දියුණුව හා රටේ නවෝදය පිළිබඳව චීන ජනාධිපති ෂී ජින්ෆින් මහතා ශ්‍රී ලංකා ජනාධිපති මහින්ද රාජපක්ෂ මැතිතුමාට තමන්ගේ ප්‍රසාදය පළ කළේය.ඉනික්බිතිව චීනයේ තවත් ඉපැරණි නගරයක් වූ ෂාන්ඊ ප්‍රාන්තයේ ෂියෑන් නගරයේදී උප ජනාධිපති ලී යුවන්චාවෝ මහතා විසින් තාරුණ්‍යයට හෙටක් සංවිධානයේ නායක පාර්ලිමේන්තු මන්ත්‍රී නාමල් රාජපක්ෂ මහතා සමග කතා බහක නිරත වූ අවස්ථාවේ එතුමා වැනි තරුණ නායකයකු ලංකාවේ ජනාධිපතිවරයෙකුගේ පුතකු වීම පිළිබඳ තමා ආඩම්බර වන බවද පැවැසීය. නාමල් මැතිතුමාගේ නායකත්වයෙන් තරුණ මන්ත්‍රී දූත පිරිසක් ලබන දෙසැම්බර් මාසයේදී චීනයට පැමිණෙන ලෙසද උප ජනාධිපතිතුමා ඇරයුමක්ද කළේය.පසුව පවත්වන ලද පුවත්පත් සාකච්ඡාවකදී එයට සහභාගී වූ සියදෙනෙක් පමණ වූ වාර්තාකරුවන් චීන භාෂාවට පරිවර්තනය කරන ලද මහින්ද චින්තනයේ පිටපත් තමන්ටද ලබා දෙන ලෙස ඉල්ලීමක් කලේය. එම ඉල්ලීම ඉටු කිරීමට තානාපති උයන්ගොඩ මහතාට විදේශ අමාත්‍ය ජී. එල්. පීරිස් මහතා උපදෙස් ලබා දුන්නේය. මෙම පුවත්පත් හමුවට පැමිණි සියලු දෙනාම පාහේ තරුණ කාන්තා මාධ්‍යවේදීන් බව විශේෂයෙන් සඳහන් කළ යුතුය මෙම ප්‍රවෘත්ති සාකච්ඡාවට පාර්ලිමේන්තු මන්ත්‍රී ඒ. එච්. එම්. අස්වර්, තානාපති රංජිත් උයන්ගොඩ, විදේශ අමාත්‍යංශයේ අතිරේක ලේකම් ඉබ්‍රාහිම් අන්සාර්, විදේශ අමාත්‍යාංශයේ අධ්‍යක්ෂ ජෙනරාල් සෝබනී ගුණසේකර මැතිණියද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=n13060117</link>
    <topic>කිසිම හරයක් නැතිව මිනිසුන්දුම්වැටිවලට මුදල් වැය කරනවා</topic>
    <author>කටුගස්තොට සමූහගාමිණී චන්ද්‍රසේන</author>
    <content>මෙරට දුම්වැටියක් අද රුපියල් විසිපහක් වෙනවා. කිසිම හරයක් නැතිව දිනකට දුම්වැටි පහක් භාවිතා කරන කෙනෙක් රුපියල් එකසිය විසිපහක් නිකරුණේ වැය කරනවා. ඒත් ලංකා බැංකුව සහ මහජන බැංකුව මකර කටට යවමින් තෙල් සහ විදුලිය සඳහා යන වියදම පිරිමහගන්න මුදලක් වැඩි කළාම විරුද්ධ පක්ෂ රජයට එරෙහිව බෙරිහන් දෙනවා යයි ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය සහ මුදල් නියෝජ්‍ය අමාත්‍ය ආචාර්ය සරත් අමුණුගම මහතා ඊයේ (31) පැවැසීය.ලෝක දුම්වැටි විරෝධී දිනය සැමරීම සඳහා හතරලියද්ද ප්‍රාදේශීය ලේකම් කාර්යාල ශ්‍රවණාගාරයේ දී පැවති ජන හමුවකදී ඇමැතිවරයා එසේ පැවසීය.එහිදී ඇමැති අමුණුගම මහතා මෙසේද පැවැසීය.මම කාලයක් මේ රටේ ප්‍රවෘත්ති අංශ භාරව සිටි කෙනෙක්. මම හොඳට පුවත් ගැන දන්නවා. අද ලෝක දුම්වැටි විරෝධී දිනයයි. අපි මෙහෙම විරෝධී දින පවත්වද්දී මෙරට කීදෙනෙක් දුම්වැටි භාවිතා කරනවද? ඇයි ඒක නවත්වන්න බැරි. මොනතරම් අනිසි වියදමක්ද? මාධ්‍ය මේ ගැන ජනතාවට හොඳ වැටහීමක් ලබාදිය යුතුයි.රටක් සංවර්ධනය කිරීම ලේසි පහසු කටයුත්තක් නොවෙයි. රටක ජනතාව හැම කෙනාටම තම රට සංවර්ධිත රටක් කර ගැනීමේ අධිෂ්ඨානය තිබිය යුතුයි. තම ගෙවත්තේ පැළයක් හිටවගන්න කවුරුත් කියන තුරු සිටිය යුතු නැහැ. අනවශ්‍ය විදුලි පහන නිවා දමන්න කිසි කෙනෙක් අණ කරනතුරු සිටිය යුතු නැහැ.අපි අද හතරලියද්ද ප්‍රාදේශීය ලේකම් කොට්ඨාසයේ පෙර පාසල් සඳහා උපකරණ පරිත්‍යාග කරනවා. පෙර පාසල් අධ්‍යාපනයෙන් පටන් ගන්න දරුවා මැරෙන තුරු ඉගෙන ගත යුතුයි. අපිට ඉගෙන ගන්න බොහෝ දේ තිබෙනවා. මෙලොව සමහර විද්‍යාඥයන් මියයන විටත් පොතක් කියවමින් සිටි අවස්ථා ඉතිහාසයේ තියෙනවා.කුඩා කලදීම දරුවන්ගේ ක්‍රියාකාරකම් අපි හඳුනාගත යුතුයි. ගෙදර තියෙන ගුවන් විදුලි යන්ත්‍රය ගලවල යළිත් සවිකරණ දරුවා අනාගතයේ ඒ පිළිබඳ විශේෂඥයෙක් වෙයි.මෙම අවස්ථාවට ගලගෙදර ප්‍රාදේශීය සභා මන්ත්‍රිනී ශ්‍යාමා හේනේගම මෙනෙවිය සහ ඇමැති සම්බන්ධීකරණ ලේකම් චන්දන කඩවත්මුදලි මහතා ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306011</link>
    <topic>ගම්පහ දිසාවේ ඩෙංගු මඩින්නමහජන සෞඛ්‍ය පරීක්ෂකවරු මෙහෙයුම් අරඹති</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ සෞඛ්‍ය වෛද්‍ය නිලධාරිනි වෛද්‍ය මොනිකා මාන්නප්පෙරුම මහත්මියගේ උපදෙස් පරිදි ගම්පහ සෞඛ්‍ය වෛද්‍ය නිලධාරි කොට්ඨාසයට අයත් සෑම ප්‍රදේශයකම ඩෙංගු මදුරුවන් බෝවිය හැකි ස්ථාන පරීක්‍ෂා කිරීම, මදුරුවන් බෝවීමට හැකි පරිදි තම නිවාස භූමියන් පවත්වා ගෙන යන්නන් දැනුවත් කිරීම පුළුල් ලෙස අරඹා ඇත. උපදෙස් පිළිනොගෙන කටයුතු කරන්නන්ට එරෙහි නඩු පැවරීම ද සිදු කෙරේ.ඒ අනුව ගම්පහ සෞඛ්‍ය වෛද්‍ය කාර්යාලයට අනුබද්ධ මහජන සෞඛ්‍ය පරීක්‍ෂකවරුන් යක්කල, අලුත්ගම, බෝගමුව ප්‍රදේශයන් හි කරන ලද පරීක්‍ෂාවලදී ඩෙංගු මදුරුවන් බෝවිය හැකි පරිදි නිවාස, වෙළෙඳ සැල් පවත්වාගෙන ගිය පුද්ගලයන් 22 දෙදෙනකුට එරෙහිව ගම්පහ අධිකරණයේ නඩු පවරා තිබූ අතර පසුගිය 17 දින අධිකරණයේ පෙනී සිටි 14 දෙනකුට එක් අයකුට රුපියල් 3000 බැගින් 14 දෙනාටම රුපියල් 42000ක දඩයක් ගම්පහ අතිරේක මහේස්ත්‍රාත් හේශාන් ද මෙල් මහතා නියම කෙළේය. මෙදින අධිකරණයේ පෙනී නොසිටි පුද්ගලයන් 8 දෙනකුට නැවත සිතාසි නිකුත් කිරීමට ද නියෝග කෙළේ ය.පැමිණිල්ල වෙනුවෙන් ගම්පහ මහජන සෞඛ්‍ය පරීක්‍ෂක බණ්ඩාර මහත්මා ඇතුළු මහජන සෞඛ්‍ය පරීක්‍ෂකවරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306012</link>
    <topic>ඊරියවැටිය සුමංගල මහ විදුහලේශිෂ්‍ය නායක දිනය දා</topic>
    <author>ලයනල් පී. පෙරේරාකැලණිය විශේෂ</author>
    <content>ශිෂ්‍ය නායක පදවියක් ලැබීමත් එක්තරා ආකාරයකට නායකත්වයක් ලැබීමක්. ශිෂ්‍ය නායකයකු වීමට සමටම නොහැකිය. නායකත්වයක් ලැබීමත්, ඒ තුළ රැදී සිටීමට ලැබීමත් හැකියාවනුයේ බෝධි සත්ත්ව ගුණ පිහිටා ඇති පදවියට පමණක් යැයි, බස්නාහිර පළාත් අධ්‍යාපන අධීක්ෂණ මන්ත්‍රී රෙහෙනසිරි වරාගොඩ මහතා පැවැසීය.හෙතෙම එසේ පැවසුවේ කැලණිය ඊරියවැටිය ශ්‍රී සුමංගල මහා විද්‍යාලයේ ශිෂ්‍ය ශිෂ්‍යාවන්ට ශිෂ්‍ය නායක පදක්කම් පැලඳවීමේ උත්සවයක දීය.මන්ත්‍රීවරයා මෙසේ ද කීය.නිහතමානීභාවය, අන්‍යයන්ට ආදරය කරුණාව දැක්වීම හොඳ නායකයකුගේ ගති ලක්ෂණයකි.එතුමා සෘජු ගතිගුණ ඇති, සැමටම මෛත්‍රීය කරන, අභීත නායකයෙක්. මේ චරිතයෙන් ගතහැකි ආදර්ශ මෙතෙකැයි කියා නිම කළ නොහැකියි. පරිණත පුද්ගලයකු වීමට මෙහි සිටිනා දරුවන් අනුගමනය කළ යුත්තේ ජනාධිපතිතුමාගේ ජීවිතයය.දක්ෂ අන්දමින් අධ්‍යාපනය කිරීම, ජය පරාජය විඳ දරා ගැනීම, පෞරුෂත්වයක් ගොඩ නඟා ගැනීම, සුහදශීලීභාවය, හොඳ නායකයකු ළඟ තිබිය යුතුමය.මේ වනවිට අපේ ජාතික නායකයා, ජනාධිපතිතුමායි. හැම කෙනකු හටම ජාතික නායකයකු විය නොහැකියි. රටේ අනාගතය උදෙසා ජාතික නායකයන් හඳුනාදිය යුතුයි. මේ ශිෂ්‍ය නායකත්වය ද එවැන්නකි. මේ සඳහා ගුරුවරුන් සේම දෙමාපියන් ද දරුවන් වෙනුවෙන් වෙහෙස විය යුතුයි. ඕනෑම උසස් පුටුවක වාඩිවීමට යහපත් අධ්‍යාපනයක්, සේම ආගමික පරිසරයක් ද අවශ්‍යමයි.මෙහිදී කැලණිය කොට්ඨාස අධ්‍යාපන අධ්‍යක්ෂිකා නිල්මිණි පෙරේරා, ගණිතාචාර්ය පියල් සෙනෙවිරත්න මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306013</link>
    <topic>දිරිය මවට අගැයීම් සම්මානයක්</topic>
    <author>කළුතර සමූහ දිවාකර මොහොට්ටි</author>
    <content>       බස්නාහිර පළාත් සෞඛ්‍ය ඇමැති ජගත් අංගගේ මහතාගේ සංකල්පනාවක් මත දිරිය මාතා “ඇය” වශයෙන් කළුතර දිස්ත්‍රික්කය පුරා විසිරී ඇති ප්‍රාදේශීය ලේකම් කොට්ඨාස 14 තුළින් එක් ප්‍රාදේශීය කොට්ඨාසයකින් කාන්තාවන් දෙදෙනා බැගින් තෝරාගෙන 28 දෙනකු දිරිය මාතා “ඇය” වශයෙන් අගැයීම් සම්මාන ප්‍රදානය කෙරිණි.මෙහිදී මූලික සුදුසුකම් වශයෙන් වර්ෂ ගණනකට පෙරාතුව ස්වාමි පුරුෂයා අහිමි විය යුතුය. බාල වයස් කණ්ඩායම් වලට අයත් දරුවන් සිටිය යුතු වෙයි. ඔවුන්ගේ අධ්‍යාපනය මනාව සකසා ගත යුතුය.එවැනි දරුවන් අධ්‍යාපනයෙන් පසු විවිධ සමාජ මට්ටම්වල රැකියාවල නිරත විය යුතුය.බුලත්සිංහල ප්‍රාදේශීය ලේකම් කොට්ඨාසයේ කුඩලිගම ජයවතී කුමාරගේ මහත්මිය යථොක්ත සුදුසුකම් පූර්ණ ලෙස සපුරා දිරිය මාතා සම්මාන දිනා ගත්තාය. දරුවන් නිවැරැදි මාර්ග ඔස්සේ සමාජගත කොට වත් පිළිවෙත් චාරිත්‍රානුකූ®ලව අවාහ – විවාහ කරදීමෙන් දරුවන්ගේ ආදර ගෞරව ලබමින් ප්‍රීතිමත් තුළනාත්මක දිවි පෙවතකට නෑකම් කියන්නීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306014</link>
    <topic>පාසල් වෑන් රථ හිමියන්ගේගැටලු සාකච්ඡාවට</topic>
    <author>මංජුල හිරිපිටිය - හෝමාගම සංචාරක</author>
    <content>වගකීම් රැසක් ඇතිව සුළු ලාභයක් වෙනුවෙන් සිදු කරන සේවාවක් පාසලේ ළමයින් ප්‍රවාහන සේවාව. මෙම සේවාව සිදු කරන වෑන් රථවලට ලබන ජනවාරි මස සිට කහ පැහැති වර්ණ ආලේප කිරීම අපහසු නිසා, මේ පිළිබඳව ජනාධිපතිතුමාගේ විශේෂ අවධානය යොමු කර යම් සහනයක් ලබා දෙන ලෙස ඉල්ලා සිටින බව බස්නාහිර පළාත් පාසල් ළමයින් ප්‍රවාහන හිමිකරුවන්ගේ සංගමයේ සභාපති ජයන්ත පෙරේරා මහතා පැවැසීය.ඒ මහතා එසේ පැවැසුවේ කොළඹ 06 පාමංකඩ පිහිටි බස්නාහිර පළාත් පාසල් ළමයින් ප්‍රවාහන හිමිකරුවන්ගේ සංගම් කාර්යාලයේ පැවැති මාධ්‍ය හමුවේ දීය.සභාපති පෙරේරා මහතා මෙසේ පැවැසීය.පාසල් සිසුන් වැඩි වශයෙන් වෑන් රථවලින් පැමිණෙන්නේ කොළඹ නගරයට යි. දිනකට කොළඹ නගරයට ප්‍රධාන මාර්ග හතරක් (නුවර පාර, ගාලු පාර, හයිලෙවල් සහ මීගමු පාරවල්) ඔස්සේ වෑන් රථ හය දහසක් පමණ පැමිණෙනවා. කොළඹ පිහිටි පාසල්වලින් සිසුන් 80% ක්ම පැමිණෙන්නේ පාසල් වෑන් රථ මගින්. රට පුරා පාසල් වෑන් රථ තිස් දහසක් පමණ තිබෙනවා.මෙම සේවා කරගෙන යන්නේ රජයෙන් කිසිදු සහනයක් හෝ අනුග්‍රහයක් ලබා නොගෙනයි.සාමාන්‍යයෙන් සතියේ දින පහ පාසල් සේවයේ යෙදූ විට සෙසු දින දෙක වාහනයේ විවිධ සේවාවන්වලට යොමු කිරීමට සිදු වෙනවා. නිවාඩු දිනවලදී ඇතැම් අවස්ථාවල දී වෙනත් කුලී ගමන් යෑමට ලැබෙන නිසා අමතර මුදලක් ලබා ගැනීමට හැකි වෙනවා.එයයි පාසල් වෑන් හිමියන්ට ඇති එකම ශුද්ධ ලාභය. ජනවාරි මස සිට සම්පූර්ණ කහ වර්ණය ආලේප කිරීමෙන් පසු වෙනත් කුලී ගමන් යෑමට ලැබෙන අවස්ථාව නැති වෙනවා. අවශ්‍යතාවකට වෑන් රථය අලෙවි කර ගැනීමට අපහසු වෙනවා.වෑන් රථයක කහ වර්ණ ආලේප කිරීමට රුපියල් අසූ දහසක් පමණ වැය වෙනවා. මෙවැනි මුදලක් වැය කිරීමට තරම් ආර්ථික තත්ත්වයක් පාසල් වෑන් රථ හිමිකරුවන්ට නැහැ. මෙවැනි කරුණු සැලකිල්ලට ගෙන අපට යම් සහනයක් ලබා දෙන ලෙස ජනාධිපතිතුමාගෙන් ඉල්ලා සිටිනවා.මේ අවස්ථාවට සංගමයේ ලේකම් බී. ඩී. උබේසේන, භාණ්ඩාගාරික නන්දන ෂක්‍රමසිංහ, සංවිධායක එම්. එස්. එම්. එෆ්. හුසේන් යන මහත්වරුන් සමඟ සංගමයේ නිලධාරීහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306015</link>
    <topic>චෙස් ශූරියට පාසලෙන් බුහුමන්</topic>
    <author>සබරගමුව සමූහජී. ඩබ්ලිව්. ගාමිණී</author>
    <content>ග්‍රීසියේ හෙල්කිඩ්කි නුවර පැවැති නවවැනි ලෝක පාසල් චෙස් තරගාවලියේ වයස අවුරුදු හතෙන් පහළ බාලිකා ලෝකඩ පදක්කම කෑගල්ල බාලිකා විද්‍යාලයේ ආර්. එම්. දිනිති පංචාලි රත්නායක සිසුවිය දිනාගෙන පසුගියදා දිවයිනට පැමිණියාය.ඇය කටුනායක ගුවන්තොටුපොළේ සිට රථ පෙරහරකින් කෑගල්ල නගරය දක්වා කැඳවාගෙන ඒමට ද එතැන් සිට පාසල් තූර්ය වාදක කණ්ඩායම් සහිත ආචාර පෙළපාලියකින් ජයග්‍රාහි ක්‍රීඩිකාව පිළිගෙන කෑගල්ල නගරය මැදින් කෑගල්ල බාලිකා විද්‍යාලය කරා කැඳවාගෙන යාමට ද විද්‍යාලීය ආචාර්ය මණ්ඩලය ඇතුළු සිසුවියෝ කටයුතු කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306016</link>
    <topic>යොවුන් පාර්ලිමේන්තුවටතේරී පත් වෙයි</topic>
    <author>හොරණ සමූහ – බන්ධුල ආර්. ගුලවත්ත</author>
    <content>යෞවන කටයුතු හා නිපුණතා සංවර්ධන අමාත්‍යාංශයේ මෙහෙයවීමෙන් ජාතික තරුණ සේවා සභාව ක්‍රියාත්මක කරන ‘ශ්‍රී ලංකා යූත්’ යොවුන් පාර්ලිමේන්තුවේ නියෝජිතයන් තෝරා පත්කර ගැනීම පසුගියදා සිදුකැරිණි.හොරණ ප්‍රාදේශීය ලේකම් බල ප්‍රදේශයේ යොවුන් සමාජ වෙනුවෙන් ශ්‍රී පාලි දිලෙන තරු යෞවන සමාජයේ එල්. එස්. රණවීර සහ උඩුව විමුක්ති යෞවන සමාජයේ එස්. ඩී. එස්. කරුණාරත්න තරග බිමට පිවිසියහ.ශ්‍රීී පාලි දිලෙන තරු යෞවන සමාජයේ එල්. එස්. රණවීර තරුණයා වැඩි ඡන්ද 43කින් ජයග්‍රහණය හිමි කරගෙන ඇත. එස්. ඩී. එස්. කරුණාරත්න මහතාට ලැබී තිබුණේ ඡන්ද 35කි. එල්. එස්. රණවීර තරුණයා ඡන්ද 78ක් ලබාගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306017</link>
    <topic>කුරුණෑගල භෝග වගාවට ආරක්ෂිත ගෘහ ඉදිකරයි</topic>
    <author>පොල්ගහවෙල සමූහ එල්. පී. තිලකරත්න</author>
    <content>ආර්ථික සංවර්ධන අමාත්‍යාංශය යටතේ සමෘද්ධි ව්‍යාපාරය මගින් කුරුණෑගල දිස්ත්‍රික්කයේ ක්‍රියාත්මක වගාවන් සඳහා ආරක්ෂිත ගෘහ ඉදිකිරීමේ වැඩසටහන සාර්ථකව සිදුවන බව කුරුණෑගල දිස්ත්‍රික් සහකාර සමෘද්ධි කොමසාරිස් ඒ. ඒ. එස්. ප්‍රියංකර මහතා පවසයි.ආරක්ෂිත ගෘහ තුළ රෝපණය කරනු ලබන භෝග හා පැළෑටි සඳහා ඉහළ වෙළෙඳපොළක් ඇති බව ද පැවසීය.එසේම ආරක්ෂිත ගෘහවල රෝපණය කර ඇති භෝග හා පැළ මිලදී ගන්නා පාරිභෝගිකයාට ඉහළ වගකීමක් ලැබෙන බව ද මෙහිදී වැඩිදුරටත් අදහස් දැක්වූ කොමසාරිස්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=r1306018</link>
    <topic>සුපිරි වෙළෙඳසලකකල් ඉකුත්වූ සබන්</topic>
    <author>හාරිස්පත්තුව මධ්‍යම විශේෂ – ගාමිණී බී. දිසානායක</author>
    <content>නීති විරෝධී අයුරින් මෙරටට ගෙන්වන ලද සබන් තොඟයක් මහනුවර ප්‍රසිද්ධ සුපර්මාකට් වෙළඳසලක අලෙවි කෙරෙමින් තිබියදී පසුගිය දින අත්අඩංගුවට ගත් මහනුවර දිස්ත්‍රික් පාරිභෝගික අධිකාරිය මේ වෙළඳ ආයතනයට එරෙහිව මහනුවර මහේස්ත්‍රාත් අධිකරණයේ නඩු පවරා අධිකරණයේ දී වරදකරුවන් කිරීමෙන් රුපියල් විසිදහසක දඩයක් නියම කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=s1306011</link>
    <topic>ආසියානු මලල ක්‍රීඩා ශූරතාවලියට‍ මහාරාෂ්ඨ ප්‍රාන්තයෙන් කෝටි 17ක්</topic>
    <author>ප්‍රින්ස් ගුණසේකර</author>
    <content>ආසියානු මලල ක්‍රීඩා ශූරතාවලිය වෙනුවෙන් ඉන්දියාවේ මහාරාෂ්ඨ ප්‍රාන්ත රජය ඉන්දීය රුපියල් කෝටි 17ක මුදලක් වෙන් කරයි.ආසියාවේ රටවල් 41ක් සහභාගීවන ආසියානු මලල ක්‍රීඩා ශූරතාවලිය වෙනුවෙන් සියල්ල කලට වේලාවට සංවිධානය කිරීමට හැකිබව ඉන්දීය මලල ක්‍රීඩා සම්මේලනය විශ්වාසය පළ කරයි.මහාරාෂ්ඨ ප්‍රාන්ත රජය වෙන්කළ රුපියල් කෝටි 17න් 13ක් තරගාවලියේ සංවිධාන කටයුතු වෙනුවෙන්ද ඉතිරි කෝටි 4 ශ්‍රී ශිව් චක්ක්‍රපාතී ක්‍රීඩා සංකීර්ණයේ ප්‍රතිසංස්කරණ කටයුතු සඳහා ද වෙන් කෙරේ. වසර 2008 යොවුන් පොදු රාජ්‍ය මණ්ඩලීය ක්‍රීඩා උළෙල පැවැත්වු චක්ක්‍රපාතී ක්‍රීඩා සංකීර්ණයේ ධාවන පථය ඉතා හොඳ මට්ටමකට පවතින අතර ක්‍රීඩාගාර අලුත්වැඩියා කිරීම්වලට හා අනෙකුත් පහසුකම් වෙනුවෙන් කෝටි 4ක් වෙන්කොට ඇත.ආසියානු මලල ක්‍රීඩා ශූරතාවලියට සහභාගීවන සියලු මලල ක්‍රීඩක ක්‍රීඩිකාවන්ට හා නිලධාරීන්ට හෝටල් පහසුකම්, ප්‍රවාහන පහසුකම් ඇතුලු සියලු අවශ්‍යතා උසස් ලෙස සංවිධානය කිරීම ඊයේ සිට ආරම්භ කළ බව ඉන්දීය මලල ක්‍රීඩා සම්මේලනය පවසයි.යොවුන් පොදු රාජ්‍ය මණ්ඩලීය ක්‍රීඩා උළෙල වෙනුවෙන්ම ඉදිකළ දැවැන්ත ක්‍රීඩා ගම්මානයේ පහසුකම් ද ආසියානු මලල ක්‍රීඩා ශූරතාවලියේ සාර්ථකත්වයට යොදා ගැනීමට හැකිවීම විශාල වාසියක් වී තිබේ. මාධ්‍ය වෙත අදහස් පළ කරන ඉන්දීය ක්‍රීඩා සම්මේලනයේ ලේකම් සී.කේ.වේල්සන් මහතා පවසන්නේ දින 34ක පමණ කාලයකදී මෙවැනි දැවැන්ත ක්‍රීඩා උළෙලක් සංවිධානය කිරීම අසීරු කටයුත්තක් වුවත් කිසිදු ප්‍රමාදයකින් තොරව සියලු අංශ සාර්ථකව ඉටු කිරීමට සුදානම් බවයි.වසර දෙකකට උඩදී ආසියානු මලල ක්‍රීඩා උළෙලේ සත්කාරකත්වය තමිල්නාඩු මහ ඇමැතිනී ජයලලිතා ජෙයරාම් මහත්මිය භාරගත්තද තරගාවලියට මාස 2ක් තිබියදී එය චෙන්නායිහිදී පැවැත්වීමට සුදානම් නොමැති බව පැවැසුවාය. වගකිවයුතු නායිකාවක් ලෙස පෙනී සිටියද ආසියාවේ මලල ක්‍රීඩා බලාපොරොත්තු සුන් කළ තමිල්නාඩු මහ ඇමැතිනියට මේ තීරණයත් සමග ක්‍රීඩා ක්ෂේත්‍රයේ විශාල අප්‍රසාදයක් ගොඩනැගුණි.නවදිල්ලිය පවා භාර නොගත් ආසියානු මලල ක්‍රීඩා ශූරතාවලිය මහාරාෂ්ඨ ප්‍රාන්තය භාර ගැනීම පිළිබඳ එම ප්‍රාන්ත බලධාරීන්ට ආසියානු මලල ක්‍රීඩා සම්මේලනය ස්තුතිය පිරිනමා ඇත.ආසියානු මලල ක්‍රීඩා ශූරතාවලිය නියම කරගත් පරිදි ජුලි 3සිට 7දක්වා පැවැත්වීමට නොහැකි වුවහොත් ආසියාවේ ක්‍රීඩක ක්‍රීඩිකාවන්ට මොස්කව් ලෝක ශූරතාවලියට සුදුසුකම් ලබා ගැනීමේ අවස්ථාව අහිමිවීමට ඉඩ තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=s1306012</link>
    <topic>අපරාජිත කණ්ඩායම් දෙකක් හෙට හමුවෙයි</topic>
    <author>ප්‍රින්ස් ගුණසේකර</author>
    <content>චැම්පියන් ලීග් පාපන්දු තරගාවලියේ ‘බී’කාණ්ඩයෙන් අපරාජිත කණ්ඩායම් දෙකක් වන යුද හමුදාව හා අනුරාධපුර සොලිඩ් අතර තරගය හෙට පස්වරු 3.30ට අනුරාධපුර බන්ධනාගාර ක්‍රීඩාංගණයේදී පැවැත්වේ.යුද හමුදා පාපන්දු පිල මෙතෙක් සහභාගීවු තරග තුනෙන්ම ජය ලබාසිටින අතර සොලිඩ් ක්‍රීඩා සමාජය තරග 4කදී තරග දෙකක් ජයගෙන දෙකක් ජයරාජයෙන් තොරව නිමාකර සිටී.පළමු පෙළ අන්තර් ක්‍රීඩා සමාජ පාපන්දු ශූරතාවලියට මුල්වරට එක්වු අනුරාධපුර සොලිඩ් වෙතින් ප්‍රබල යුද හමුදා පිලට එල්ලවන තර්ජනය දැක බලා ගැනීමට අනුරාධපුර අවට පාපන්දු ලෝලීන් නොඉවසිලිමත්ව සිටිනු ඇත. චැම්පියන් ලීග් පාපන්දු තරගාවලියේ මෙතෙක් වැඩිම ගෝල්ලාභියා ලෙස ඉදිරියෙන් සිටින මොහොමඩ් ඉසෙදීන් කෙරෙහි සොලිඩ් ක්‍රීඩකයන්ගේ වැඩි අවධානයක් යොමුව ඇත.‘බී’ කාණ්ඩයේ පෙරැළිකාර කණ්ඩායමක් බවට පත්ව සිටින අප් කන්ට්‍රි ලයන්ස් ක්‍රීඩා සමාජය හා මීගමුව දොන් බොස්කෝ අතර තරගය නාවලපිටිය ජයතිලක ක්‍රීඩාංගණයේදී අද පැවැත්වීමට නියමිතය. දොන් බොස්කෝ ක්‍රීඩා සමාජය ද මෙවර තරගවාරයේ මෙතෙක් තරග 4කට සහභාගිවී තරග දෙකක් ජයගෙන තරග දෙකක් ජයපරාජයෙන් තොරව නිමාකර සිටින අතර අප් කන්ට්‍රි ලයන්ස් වෙතින් ප්‍රබල රිනවුන් පිල පරාජයට පත්විය.තරගාවලියේ අවසන් වරට පැවැති රත්නම්-ජාවාලේන් අතර තරගයෙන් රත්නම් ක්‍රීඩා සමාජය ගෝල් 4-2ක ජයක් ලබාගැනීමට සමත්විය. එහිදී එන්.එම්.යෝගරාජා ‍ගෝල් ත්‍රිත්වයක් රත්නම් පිලට වාර්තා කිරීම විශේෂ සිද්ධියක් විය.නාවික හමුදාව හා මාතර සිටි අතර තරගයෙන් නාවික හමුදාවට ගෝල් 4-0ක පහසු ජයක් හිමිවිය. ජී.ජේ.එස්.ප්‍රසාත් හා එම්.එස්.සී.සිල්වා නාවික හමුදාව වෙනුවෙන් ගෝල් දෙක බැගින් ලබාගත්හ.බ්ලුස්ටාර්-කොළඹ ක්‍රීඩා සමාජය අතර තරගයෙන් 1-0ක ජයක් බ්ලුස්ටාර් පිලට හිමිවු අතර පොලිස්-කළුතර පාක් අතර තරගයෙන් ගෝල් 4-2ක ජයක් පොලිස් පිලට හිමිවිය. පොලිස් ක්‍රීඩා සමාජයේ බණ්ඩාර මුණසිංහ ගෝල් 2ක් ලැබු අතර නිලන්ත පතිරණ හා රජිත ජයවිලාල් ගෝල් වාර්තා කළහ. කළුතර පාක් වෙනුවෙන් දිලංක ප්‍රනාන්දු හා මොහොමඩ් නවුෂාඩ් ගෝල් ලැබුහ.යුද හමුදා-අප් කන්ට්‍රි ලයන්ස් අතර නිමාවු තරගයේදී මොහොමඩ් ඉසෙදීන් ගෝල් 2ක් හා ඩී.ජී.එච්.විදුරංග ගෝලයක් ලැබීමත් සමග ගෝල් 3-0කින් යුද හමුදාව ජය වාර්තා කළේය.දොන් බොස්කෝ පිලේ ප්‍රියංකර සිල්වා ගෝල් ත්‍රිත්වයක් හා නියුක් ජනිත් ගෝලයක් වාර්තා කිරීමෙන් නිව්යංග්ස් පරදා ගෝල් 4-1ක ජයක් බොස්කෝ ක්‍රීඩකයෝ සතුකර ගත්හ. නිව්යංග්ස් වෙනුවෙන් හසිත ප්‍රියංකර ‍ගෝලයක් ලැබීය.රිනවුන්-සොලිඩ් අතර තරගය හා නන්දිමිත්‍ර-පෙලිකන්ස් අතර තරගය 1-1ක් ලෙස ජය පරාජයෙන් තොරව නිමාවට පත්විය.අද සහ හෙට පැවැත්වෙන තරගඅද (1)- නිව්යංග්ස්-නන්දිමිත්‍ර වෙන්නප්පුවේදී, අප් කන්ට්‍රි ලයන්ස්-දොන් බොස්කෝ නාවලපිටියේදී, ජාවාලේන්-බ්ලු ස්ටාර් සිටි ලීග් පිටියේදී, ගුවන්-නාවික ඒකලදී.හෙට (2)- පෙලිකන්ස්-පොලිස් මාලිගාපිටියේදී, සොලිඩ්-යුද අනුරාධපුරයේදී, කළුතර පාක්-රිනවුන් කළුතරදී, කොළඹ-සෝන්ඩර්ස් සුගතදාස පිටියේදී, නිගම්බුයුත්-රත්නම් මීගමුවේදී, මාතර සිටි-සුපර් සන් මාතරදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=s1306013</link>
    <topic>පාසල් රගර් තරගාවලියේ මුහුණුවර ලබන වසරේ වෙනස් කරයි</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය මෙහෙයවීමෙන් පැවැත්වෙන අවුරුදු 20න් පහළ පාසල් ලීග් රගර් පළමු කොටසේ තරගාවලියේ මුහුණුවර ලබන වසරේ වෙනස් කරන බව පාසල් රගර් සංගමයේ සභාපති රංජිත් චන්ද්‍රසේකර මහතා ‘දිනමිණ’ට ප්‍රකාශ කළේය.නව මුහුණුවර අනුව පළමු කොටසේ දැනට තරග වදින කණ්ඩායම් 30ට අමතරව දෙවැනි කොටසේ පළමු කාණ්ඩයේ ශූරයන් හා අනුශූරයන් ඇතුළත් කොට කණ්ඩායම් 16බැගින් කොටස් දෙකකට බෙදා තරග පැවැත්වීමට නියමිතය. අදාල කොටස් 2ට ඇතුළත් කණ්ඩායම් නැවත 4බැගින් වෙන වෙනම කාණ්ඩ 4ක් යටතේ පළමු වටයේ දී තරග 3කට සහභාගි වෙති.අනතුරුව සෑම කාණ්ඩයකම ඉදිරියෙන් සිටින කණ්ඩායම් 8ක් තෝරා සුපිරි වටයට යොමු කෙරේ. සුපිරි වටයේ දී එක් කණ්ඩායමකට තරග 7ක් හිමිවෙයි. එමෙන්ම සෑම කාණ්ඩයකම දෙවැනි, තුන්වැනි හා සිවුවැනි තැන ලබන කණ්ඩායම් අතරත් සුපිරි වටයේ තරග පවත්වා පිළිවෙලින් පළඟ, බඳුන හා පළිහ ශූරතා සඳහා ශූරයන් හා අනුශූරයන් තෝරා ගැනේ.යෝජිත නව මුහුණුවර අනුව සෑම කණ්ඩායමකටම යම්කිසි ශූරතාවක් දිනාගැනීමේ අවස්ථාව උදාවන බවත්, එමගින් එහි තරගකාරිත්වය මෙන්ම උද්යෝගය ද වැඩිවන බව චන්ද්‍ර සේකර මහතා කියයි. මෙමගින් දැනට සිදුවන වයසින් වැඩි ක්‍රීඩකයන් යොදවා ගැනීම, නීතිවිරෝධි ලෙස ක්‍රීඩාවේ නිරතවීම වැනි කටයුතු අඩුවනු ඇතැයි ඒ මහතා විශ්වාසය පළකරයි.‘නව ක්‍රමයෙන් ක්‍රීඩකයන්ගේ පීඩනයත් අඩුවෙනවා. ඒ වගේම අදාල පාසල්වල ආදිසිසුන්ට වැඩිය තරහ ගන්න දෙයක් නෑ. අනික අපිට විරුද්ධව නඩු දැමීම් එහෙමත් අඩුවේවි. ඒ වගේම මේ යෝජනාවට සියලුදෙනාගෙම සහයෝගය ලැබේවි කියලා මම විශ්වාස කරනවා’චන්ද්‍ර සේකර මහතා කීවේය.පාසල් ලීග් පළමු කොටසේ රගර් තරගාවලියේ දැනට පවතින මුහුණුවර යටතේ පාසල් කණ්ඩායම් 30ක් එක් කාණ්ඩයකට 10 බැගින් ‘ඒ’, ‘බී’ සහ ‘සී’ යන කාණ්ඩ යටතේ තරග වදින අතර එක් එක් කාණ්ඩයන් හී ශූරයන් හා අනුශූරයන් වෙන වෙනම තෝරාගනු ලැබේ. අදාල කාණ්ඩයේ අවසන් ස්ථානයට පත්වන කණ්ඩායම් දෙකට ඊළඟ වසරේ දී එම කාණ්ඩයෙන් තරග වැදීමේ අවස්ථාව අහිමි වන අතර ඔවුන්ට ඊට පහළ කාණ්ඩයක් යටතේ තරග වැදීමට සිදුවෙයි. එමෙන්ම පහළ කාණ්ඩයේ ශූරයන් හා අනුශූරයන්ට ඉහළ කාණ්ඩයෙන් තරග වැදීමේ අවස්ථාව හිමිවෙයි.යෝජිත නව මුහුණුවර ඉදිරියේ දී ශ්‍රී ලංකා රගර් සංගමයේ නිරික්ෂණයට යොමු කරන බව පැවැසූ පාසල් රගර් සභාපතිවරයා එහි පිටපත් ක්‍රීඩා මාධ්‍යවේදීන්ගේ නිරික්ෂණයට ද ලබා දෙන බව සඳහන් කළේය. මේ යෝජනාව පාසල් විදුහල්පතිවරුන්ට මෙන්ම පාසල් රගර් කණ්ඩායම්වල පුහුණකරුවන්ටත් යොමුකොට ඔවුන්ගේ ද නිරික්ෂණ ලබා ගැනීමට බලාපොරොත්තු වන බව චන්ද්‍රසේකර මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=s1306014</link>
    <topic>අයි.පී.එල් නොගිය නිසා හොඳින්පුහුණු වෙන්න කාලය ලැබුණා</topic>
    <author/>
    <content>ජාත්‍යන්තර ක්‍රිකට් ක්‍රීඩාවේ ලැබුනු දීර්ඝ විරාමය හා පල්ලෙකැලේදී මෑතකදී පැවැති පුහුණු තරගාවලිය නිසා තමා එංගලන්තයේ හා වේල්සයේදී ජූනි මස පැවැත්වෙන චැම්පියන්ස් කුසලාන තරගාවලියේ සාර්ථක වීමට සුදුසු තත්ත්වයකට පත්ව සිටින බව ශ්‍රී ලංකා ක්‍රිකට් කණ්ඩායමේ උප නායක දිනේෂ් චන්දිමාල් පවසයි.චැම්පියන්ස් කුසලාන තරගාවලියට සූදානම් වීමක් ලෙසින් පල්ලෙකැලේදී පැවැති තුන්කොන් තරගාවලියේදී චන්දිමාල්ගේ නායකත්වයෙන් යුත් ශ්‍රී ලංකා කණ්ඩායම තරගාවලියේ ශූරතාව දිනා ගත්තේය.එංගලන්තයේ සංචාරයක යෙදෙන ශ්‍රී ලංකා කණ්ඩායමෙන් පල්ලෙකැලේ තරගාවලියට සහභාගි වූයේ ක්‍රීඩකයන් හය දෙනෙකු පමණි. සෙසු ක්‍රීඩකයෝ ඉන්දියාවේ අයි.පී.එල්. තරගාවලියට සහභාගි වෙමින් සිටියහ.“දේශීය තරගාවලිය චැම්පියන්ස් කුසලාන තරගාවලියට පුහුණුවීම සඳහා හොඳ උපකාරකයක් වුණා. හේතුව, අපි ක්‍රීඩා කළ මහනුවර තණතීරුවේ පන්දුව වේගයෙන් පැමිණියා. බවුන්ස් වීමක්ද තිබුණා” චන්දිමාල් ප්‍රකාශ කරයි. “පිතිකරුවන් ලෙසින් එංගලන්තයට මානසික වශයෙන් හුරුවෙන්න එම තණතීරුවෙන් අපට හැකිවුණා. ඊටත්, අපි පුහුණු වුනේ එංගලන්ත දේශගුණික තත්ත්වයන් සිතේ තබා ගෙනයි. ඉතින් අපි බලාපොරොත්තු වෙනවා හොඳින් ක්‍රීඩා කිරීමට අපට හැකිවේවි කියලා.”අයි.පී.එල්. තරගාවලියට සහභාගි වන ලෙසට ලැබුනු ආරාධනය ප්‍රතික්ෂේප කළ චන්දිමාල් එම කාලය තුළ ශ්‍රී ලංකාවේදී ප්‍රබල පුහුණුවීමක නිරත වීමට තීරණය කළේය. මේ පුහුණුවේදී විශේෂ අවධානය යොමු කෙරුණේ ඔහුගේ සීමිත ඕවර පිතිකරණය කෙරෙහිය. පසුගිය වසරේදී ඔහුගේ මේ පිතිකරණය එතරම් උසස් මට්ටමක නොපැවතිණි.“මගේ තාක්ෂණයේ දුර්වලතා කිහිපයක් තිබුණා. ඒවා හදාගන්න මාස එකහමාරක කාලයක් ලැබීමට තරම් මා වාසනාවන්තයෙක් වුණා. මාවන් අතපත්තු සමග මා මේ ගැන පුහුණු වුණා. මා දැන් හොඳ රිද්මයක සිටින බවක් මට දැනෙනවා. මෙය එංගලන්තයේදී මගෙන් ප්‍රදර්ශනය වේවි කියා මා බලාපොරොත්තු වනවා” චන්දිමාල් කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=s1306015</link>
    <topic>බ්‍රැඩ්බ් පළිහ රගර් අද</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ත්‍රිත්ව විදුහල සහ කොළඹ රාජකීය විදුහල අතර 69වැනි වරට පැවැත්වෙන බ්‍රැඩ්බ් පළිහ රගර් තරගය පල්ලේකැලේ ත්‍රිත්ව විදුහල රගර් ක්‍රීඩාංගණයේ දී අද (1) පස්වරු 4.30ට ආරම්භ කෙරේ.තරග දෙකකින් සමන්විත වන මේ තරගයේ ලකුණු එකතුවෙන් ජයග්‍රහකයන් තීරණය කෙරේ. මෙතෙක් පැවැති තරග 68න් 37ක් ජයගැනීමට ත්‍රිත්ව විදුහල සමත්ව ඇති අතර තරග 30ක ජය රාජකීය විදුහලට හිමිව තිබේ. එක් තරගයක් විසදුමකින් තොරව අවසන්ව ඇත. මීට සමගාමීව සි.ඊ.සමිත්‍රිආරච්චි කුසාලනය සඳහා අවු.17න් පහළ තරගයක්ද මෙම විදුහල් දෙක අතර පැවැත්වීමට නියමිතය.ධර්මරාජ-සා.ජෝෂප්අන්තර් පාසල් රගර් තරගාවලියේ අපරාජිත මහනුවර ධර්මරාජ විදුහල හා සාන්ත ජෝෂප් අතර තරගය අද (1) සී.ආර් සහ එෆ්.සී පිටියේදී පැවැත්වේ. රෝචන හෙට්ටිආරච්චිගේ නායකත්වය යටතේ මෙතෙක් පැවැති එකම තරගයකින් හෝ පසුබැස නොමැති ධර්මරාජ පිල දිවයිනේ දක්ෂතම පාසල් කණ්ඩායම් පරාජයට පත්කරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=s1306016</link>
    <topic>ස්පීඩ් ශූරතාවලියේ දෙවැනි අදියර පන්නල දී</topic>
    <author/>
    <content>ශ්‍රී ලංකා මෝටර් ක්‍රීඩා සංගමයේ ප්‍රධානත්වයෙන් ආසියානු මෝටර් රථ සංගමයේ සහයෝගය ඇතිව කාල්ටන් සහ මීගමුව මෝටර් ක්‍රීඩා සංගම් එක්ව සංවිධානය කරන ස්පීඩ් මෝටර් රථ හා යතුරු පැදි ශූරතාවලියේ දෙවැනි අදියර හෙට (2) පෙරවරු 9.00 සිට පන්නල ස්පීඩ්රොම් මෝටර් රථ ධාවනය පථයේදී පැවැත්වේ.අදියර තුනකින් සමන්විත මේ තරගාවලිය සඳහා ශ්‍රී ලංකා මෝටර් රථ ධාවකයින්ගේ සංගමයේ අනුමත සියලු මෝටර් රථ තරග ඇතුළත් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>01</day>
    </date>
    <link>http://www.dinamina.lk/2013/06/01/_art.asp?fn=f1306011</link>
    <topic>පැරැණි සෝවියට් රටවල් සමගත්ජනපතිතුමා මිත්‍රත්වය තහවුරු කළා</topic>
    <author>සාකච්ඡා කළේ චන්දන ජයවීර ඡායාරූප සුමනචන්ද්‍ර ආරියවංශ</author>
    <content>ත්‍රස්තවාදය පරාජය කරන යුද්ධය අවස්ථාවේදී මෙන්ම ඉන් අනතුරුව මානව හිමිකම් කවුන්සිලයේ දී පැවති ඡන්ද විමසීම්වලදී රුසියාව ශ්‍රී ලංකාවේ සමීපතම සගයෙකු ලෙස පෙනීසිටිමින් සහයෝගය දැක්වූයේ දෙරට අතර ඇති මිත්‍රත්වය තහවුරු කරමිණි. මෙම සමීපතම ගොඩනැගීමට කටයුතු කළ නිළධාරීන් අතර ප්‍රමුඛයෙකු වන්නේ රුසියාවේ ශ්‍රී ලංකා තානාපති උදයංග වීරතුංග මහතායි. පසුගිය දිනෙක මවු රටට පැමිණි සිටි ඒ මහතා සමඟ කළ සාකච්ඡාවකි.ශ්‍රී ලංකාව හා සෝවියට් දේශය අතර පැවැති දැඩි මිත්‍රත්වය ජේ. ආර්. ජයවර්ධන සමයෙන් පසු බිඳී යාමට ඔහුගේ ඇමෙරිකානු ගැති විදේශ ප්‍රතිපත්තියට අමතරව වෙනත් සිදුවීමක් බලපෑවා ද?ජයවර්ධන ජනාධිපතිවරයා ගේ විදේශ ප්‍රතිපත්තියට අමතරව සමහරවිට එය නිසාම සිදුවූ තවත් සිදුවීමක් බලපෑවා. මේ සිද්ධිය තානාපති අංශ අතර මිස සාමාන්‍ය ජනතාව දන්නේ නැහැ.ජේ. ආර්. ට රාජ්‍ය නායකයා හැටියට රුසියාවේ සංචාරයක නිරතවෙන්න ක්‍රෙමලිනයෙන් ආරාධනයක් ලැබුණා. ජයවර්ධන ජනාධිපතිතුමා එම ඇරයුම පිළිගෙන දින නියම කර තිබිය දී අවසාන මොහොතේ පැමිණියේ නැහැ. එය රාජ්‍ය තාන්ත්‍රික සබඳතා අනුව සැලකෙන්නේ රටක් විසින් තවත් රටකට කරන නිග්‍රහයක් නැතහොත් මදිපුංචිකමක් හැටියට යි.රාජ්‍ය නායකයාගේ පාලන කාලය අවසන් වුවත් මෙවැනි අවමන් කිරීමක් කළාය යන සඳහන ශ්‍රී ලංකාව සම්බන්ධයෙන් ඔවුන්ගේ ලේඛන වල සටහන් වෙනවා. ඒ නිසා ඔහු ගෙන් පසු ආර්. ප්‍රේමදාස, චන්ද්‍රිකා කුමාරතුංග ජනාධිපතිවරු උත්සාහ කළත් මහින්ද රාජපක්‍ෂ ජනාධිපතිතුමා රුසියාවේ සංචාරය කරන තෙක් ගතවූ වසර 37ට ශ්‍රී ලංකාවේ කිසිදු රාජ්‍ය නායකයෙක්ට රුසියාවෙන් ඇරයුමක් ලැබුණේ නැහැ.බණ්ඩාරනායක හා රුසියාව අතර ඉතා සමීප සම්බන්ධයක් පැවතිය දී චන්ද්‍රිකා කුමාරතුංග ජනාධිපතිනියගේ රුසියාවේ පෞද්ගලික සංචාරය වැළකී යාමටත් මෙම සිදුවීම බලපෑවා ද?ඔව්. බණ්ඩාරනායක මැතිනියගේ පාලන කාලයේ දී රුසියාව හා ශ්‍රී ලංකාව අතර ඉතා ශක්තිමත් සම්බන්ධයක් ගොඩනැඟුණා. 1967 දී මැතිනිය රුසියාවේ සංචාරය කළ අවස්ථාවේ ඇය ක්‍රෙමලිනයට පැමිණි විට ඔවුන් එහි අහසේ මිග් – 21 යානාවලින් සංදර්ශනයක් පවත්වා ඇයට උපහාරයක් දැක් වුවා.එහෙත් ඔවුන් චන්ද්‍රිකා ජනාධිපතිවරියට රාජ්‍ය සංචාරයකට ආරාධනා කළේ නැහැ. එවිට ඇය එරටට පෞද්ගලික සංචාරයක් කිරීමට සූදානම් වූවා. තානාපති සම්ප්‍රදාය අනුව පෞද්ගලික ගමනක දී වුවත් රාජ්‍ය නායකයෙක් පළමු වරට රටකට පැමිණෙන විට එම රටේ නායකයා හමුවීමට අවස්ථාව සලසා දිය යුතුයි. රාජ්‍ය තාන්ත්‍රික ගැටලුවක් ඇතිවිය හැකි අවස්ථාවක් නිසා රුසියාව ඒ මොහොතේ ඇයට පෞද්ගලික සංචාරකයටවත් ඉඩ දුන්නේ නැහැ.එහෙත් මහින්ද රාජපක්ෂ ජනාධිපතිවරයාට රුසියාවෙන් අවස්ථා දෙකක දී නිල ආරාධනා ලැබුණා. මේ වෙනස සිදු වූයේ කෙසේ ද?එය නිකම්ම වූයේ නැහැ. දෙරට අතර නැතිවී ගොස් තිබූ මිත්‍ර සබඳතාවය යළි යථා තත්ත්වයට පත් කරන්න මට වසර දෙකක් ගියා. ඒ සඳහා මට මඟ පෙන්වීමක් ජනාධිපතිතුමාගෙන් ලැබුණා. 2010 දී ජනාධිපතිතුමා දෙවන වර බලයට පත්වීමෙන් පසු සිය පළමු නිල සංචාරය ලෙස රුසියාවට පැමිණියා. ඒ ගමනේ දී 2010 පෙබරවාරි 08 වැනිදා වසර 38කට පසුව දෙරටේ නායකයන් අතර සාකච්ඡාවක් ඇති වුණා. ඒ ගමනේ දී රුසියාව මිලියන 500 ක ආරක්‍ෂක උපකරණ මිලදී ගැනීම සඳහා පොලී රහිත ණයක් ලබා දුන්නා.මෙම සංචාරයේ දී ශ්‍රී ලංකාවේ ජනාධිපතිවරයාගේ මෙහෙවර විශේෂ ඇගැයීමකට ලක්වුවා. එයට බලපෑ හේතුව කුමක් ද?මේ සංචාරයේ දී සෝවියට් රුසියානු විශ්වවිද්‍යාලය, මහින්ද රාජපක්‍ෂ ජනාධිපතිතුමාට ආචාර්ය උපාධියක් පිරිනැමුවා. එයට හේතුව ඔහු ශ්‍රී ලංකාවේ සාමය ඇති කිරීමට විවිධ බලපෑම් මධ්‍යයේ දැක්වූ නිර්භය නායකත්ව භූමිකාවයි.සෝවියට් රුසියානු විශ්වවිද්‍යාලය ගැන කිව්වොත් එය කලින් හැඳින්වුවේ, ලුලුම්බා විශ්වවිද්‍යාලය හැටියටයි. සෝවියට් දේශය මෙම විශ්වවිද්‍යාලය ඇති කළේ ආසියා හා අපි‍්‍රකානු රටවල ශිෂ්‍ය අධ්‍යාපනය සඳහායි. එය ලෝකයේ ඉතාම ප්‍රසිද්ධ විශ්වවිද්‍යාලයක්. එහි ස්වර්ණ ජයන්තියට මහින්ද රාජපක්ෂ ජනාධිපතිතුමාට ආරාධනා කර ගෞරව ආචාර්ය උපාධියක් පිරිනැමුවා.මෙම ආචාර්ය උපාධි පිරිනැමීම විශ්වවිද්‍යාලයේ වෙනුවට පැවතියේ ක්‍රෙමලිනයේ. එයින් අදහස් වෙන්නේ කුමක් ද?ක්‍රෙමලිනය කියන්නේ සෝවියට් දේශය බිහි වීමට පෙර සාර් පාලන අවධියේ සිටම රාජ්‍ය නායකයන් හමුවීම් සිදුවූ ස්ථානය යි. අපේ ව්‍යවහාරය අනුව නම් එයට රජ ගෙදර කියන්න පුළුවන්. මේ උපහාර පිදීමේ අවස්ථාවට සරසවියේ ආචාර්යවරු හා ශිෂ්‍යයන් 5000 ක් පමණ සහභාගි වුණා.ලුලුම්බා විශ්වවිද්‍යාලයේ ආචාර්ය උපාධි පිරිනැමීමේ ක්‍රියාවලිය ගැන හා මෙයට පෙර ඔවුන් එවැනි අගැයීමක් දැක්වූ රාජ්‍ය නායකයින් ගැන සඳහන් කළ හැකි ද?විශ්වවිද්‍යාලයේ පාලක සභාවට ආචාර්ය උපාධියක් පිරිනැමීම සඳහා නමක් යෝජනා වූ විට ඔවුන් නාම ලාභියාගේ සුදුසුකම් පරීක්‍ෂා කරනවා. එහිදී සියලුම ආචාර්යවරුන් ගේ හා මහාචාර්යවරුන්ගේ ඒකමතික අනුමැතියක් ලැබිය යුතුයි.ලුලුම්බා විශ්වවිද්‍යාලයේ 50 වසරක ඉතිහාසය තුළ මෙයට පෙර ලෝක නායකයින් 10 දෙනෙකුට ඔවුන් කළ අද්විතීය මෙහෙවර වෙනුවෙන් ආචාර්ය උපාධි පිරිනමා තිබෙනවා. නමුත් ඔවුන් එම බුහුමන පිරිනැමූ එකම ආසියානු නායකයා මහින්ද රාජපක්ෂ ජනාධිපතිතුමායි.ඒ වගේම පසුගිය වසරේ රුසියාවේ පැවැති ආර්ථික සමුළුවටත් ශ්‍රී ලංකාවේ ජනාධිපතිවරයාට ආරාධනා කරනු ලැබුවා නේද?ශාන්ත පිටර්ස්බර්ග් නුවර පැවැති ආර්ථික සමුළුවට පළමු වතාවට චීන රාජ්‍ය නායකයා සහභාගි වුණා. එහිදී රුසියාවේ හා චීනයේ සමීපම මිතුරා වන මහින්ද රාජපක්ෂ ජනාධිපතිවරයාටත් මේ සමුළුවට ආරාධනා කළා. මේක රටවල් තුන අතර ඇති බැඳීම සංකේතාත්මක ව ප්‍රකාශ කරන අවස්ථාවක්.රුසියාවට අමතරව පැරණි සෝවියට් දේශයට අයත්ව තිබූ රටවල් අතර ශ්‍රී ලාංකික සබඳතාවන්ගේ වර්ධනයක් මේ වන විට සිදුව තිබේ ද?දේශපාලන වශයෙන් මේ රටවල් අපේ මිත්‍රයෝ. ඔවුන් අපිට ජාත්‍යන්තර වශයෙන් උදව් කරනවා. ඒ විතරක් නෙමෙයි අන්තර්ජාතිකව අපිට විරුද්ධව පැන නඟින ගැටලුවල දී උදව් කරනවා. ඒ වගේම යම් යම් දේවල් ගැන තොරතුරු හා එහිදී ක්‍රියා කළ යුතු ආකාරය ගැන උපක්‍රමික මූලෝපායන් ලබා දෙනවා. ඒ සම්බන්ධය අපිට වැදගත්.රුසියාවට අමතරව යුක්රේනය, කසකස්ථානය හා බෙලෝ රුසියාව සමග අපේ සබඳතා වර්ධනය වී තිබෙනවා. පැරණි සෝවියට් දේශයේ රටවල් අතර සැලසුමක් අනුව ශක්තිමත් බැඳීමක් ඇති කර ගනිමින් සිටිනවා.රුසියාවේ විදේශ ප්‍රතිපත්තිය ක්‍රියාත්මක කරන ස්ථානයේ බොහෝ තීරකයන් මෙරට දිකුකාලීන හිතවතුන් වීම අපිට අමතර වාසියක්ව තිබෙනවා නේද?ලෝකයේ බලවත්ම විදේශ ඇමැති කිව හැකි සර්ගෙයි ලවරොෆ් රුසියානු විදේශ ඇමැතිවරයා පැරණිම විදේශ ඇමැතිවරයෙක්. ඔහුට හොඳින් සිංහල භාෂාව කතා කරන්න පුළුවන්. කාලයක් ඔහු ලංකාවේත් සේවය කළා.ඒ කාලේ සිට ඔහුත් ජනාධිපතිතුමාත් අතර මිත්‍රත්වයක් තිබුණා. තානාපති සේවයේ නිරතව සිටින නිලධාරීන් තමන්ගේ දෙවෙනි නිජබිම හැටියට සළකන්නේ මුල් වරට සේවයට යන රටයි. ඒ අනුව රුසියන් විදේශ ඇමැතිවරයා ලංකාව සළකන්නේ සිය දෙවෙනි මව්බිම හැටියටයි. ඊට අමතරව ජිනීවාවල සිටින රුසියාවේ ආසියාව සම්බන්ධ විදේශ උප ඇමැති සර්ගෙයි බර්දාචි ලංකාවේ හොඳ මිත්‍රයෙක්. ඒ නිසා ඔවුන් හා අප අතර තිබෙන්නේ අකලංක බැඳීමක්.උසස් අධ්‍යාපනය සඳහා රුසියාවේ ජීවත් වූ කාලය සමඟ ඔබ වසර 28 ක් එහි ජීවත්ව තිබෙනවා. එසේම ඔබේ තානාපති සේවය ඇරඹෙන්නේ රුසියාවෙන්. ඔබ රුසියාව ගැන හිතන්නේත් එහෙම ද?සැබෑවටම මගේ දෙවෙනි මව්බිම රුසියාව. මගේ රුසියානු භාෂා දැනුමත්, රාජතාන්ත්‍රික හා පුද්ගලික සබඳතා සියල්ලමත් මා යොදවන්නේ මා උපන් මව්බිමේ යහපත වෙනුවෙනුයි.පැරණි සෝවියට් දේශයේ රටවල් අතර පවතින සී.අයි.එස් ගිවිසුම ලෝකයේ බල තුලනයට වැදගත් වෙන්නේ කොහොම ද?ප්‍රාන්ත 16 ක් විදිහට තිබුණ සෝවියට් දේශය 1992 දී ස්වාධීන රාජ්‍යය බවට පත් වුණා. මෙහි අනතුර වටහාගෙන 1993 දී යුක්රේන්වල හිටපු කවුඩුක් කියන ජනාධිපතිවරයා ඒ රටවල් අතර එකඟතාවයක් ඇති කර ගැනීමේ අදහසක් ගෙනාවා. එයට හේතුව මේ රටවල් අතර ආර්ථික බැඳීමක් පැවතීමයි.නමුත් ගිවිසුම ඇති වුණේ 2013 දී. පැරණි සෝවියට් දේශයේ රටවල් 16 න් රුසියාව ඇතුළු බලවත් රටවල් 8 ක් මෙම ගිවිසුමට අත්සන් කර තිබෙනවා. එයිනුත් රුසියාව, කසකස්ථානය හා බෙලෝ රුසියාව අතර තීරුබදු රහිත වීසා අවශ්‍ය නොවන රාජ්‍ය සංගමයක් ඇතිකර ගෙන තිබෙනවා. මේ රටවල් යුරෝපා සංගමය වැනි එකතුවක් ඇති කර ගනිමින් සිටිනවා. අපේ උත්සාහය මෙම ගිවිසුම පවතින රටවල් අතර ආර්ථික සම්බන්ධය වර්ධනය කර ගැනීමයි.රුසියාව අපේ ප්‍රධානම තේ මිලදී ගන්නායි. තේ නිෂ්පාදන ක්ෂේත්‍රයේ ඔබට අත්දැකීම් තිබෙන නිසා ඒ අනුව බිඳ වැටී ඇති තේ කර්මාන්තය නංවන්න යෝජනා තිබෙනවා ද?අදටත් අපෙන් වැඩිපුරම තේ මිලදී ගන්නේ රුසියාවයි. නමුත් අපි සාම්ප්‍රදායික ක්‍රමයට තේ නිෂ්පාදනය කිරීම නිසා අපේ මිල ගණන් ඉහළ ගොස් තිබෙනවා. අපි තේ කර්මාන්තය නවීකරණය කළ යුතුයි.ඊළඟට අපි කළ ප්‍රවර්ධන වැඩසටහන් නිසා පැරණි සෝවියට් දේශයට අයත් රටවල් හා ශ්‍රී ලංකාව අතර සංචාරක කර්මාන්තයේ විශාල වර්ධනයක් සිදු වුණා. 2005 වන විට අපේ රටට යුක්රේන් සංචාරකයෝ ආවේ 452 කි.දැන් ඒ රටින් 23,000 කට ආසන්න පිරිසක් වසරකට එනවා. ඒ වගේම 2005 දී රුසියාවෙන් වසරකට ආවේ 3000 ක් පමණයි. දැන් එය 52,000 කට වැඩිවෙලා. මගේ බලාපොරොත්තුව ලබන වසරේ මේ පිරිස 75,000 දක්වා වර්ධනය කිරීමට යි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306031</link>
    <topic>මහ වැස්සේ සැඩ පහරින් කළු ග‍ෙඟ් අඟුල පෙරළෙයි</topic>
    <author>රත්නපුර විශේෂ - එස්.ඩී රාජදුරේ සහ රත්නපුර දිසා විශේෂ</author>
    <content>රත්නපුර නගරයට ආසන්න මීහිටිය ඇල්ලගෙවත්ත ප්‍රදේශයේ දී ඊයේ 02 උදේ කළු ගඟ හරහා එකොළොස් දෙනකු අගුලකින් (ඔරුවකින්) ගමන් කරමින් සිටියදී අගුල පෙරැළීමෙන් එකම පවුලේ පියපුතු දෙදෙනකු සහ දියණියක ඇතුළු තිදෙනෙක් දියේ ගිලී මිය ගියහ. මියගිය තිදෙනාගෙන් දෙදෙනකුගේ (පියා සහ දියණිය) මළ සිරුරු ඊයේ දහවල් වනවිට සොයාගෙන තිබිණි.මීගමුවේ පදිංචි විල්බට් ලක්ෂාන් (45) සහ රේණුකා (15) බවට ඔවුන් හඳුනාගෙන ඇත. 19 හැවිරිදි චරිත් නමැති පුතුගේ මළසිරුර හමුවී නැත.මෙම පිරිස රත්නපුර ප්‍රදේශයේ පැවැති අවමගුලකට සහභාගීවීමට පැමිණි අවස්ථාවේ මේ අවාසනාවන්ත ඉරණමට ගොදුරු වී ඇත. සිද්ධිය වනවිට එම අඟුලේ 11 දෙනකු ගමන්කර ඇත. එය ගිලී යාමෙන් පසු පුද්ගලයන් අට දෙනකුගේ දිවි බේරාගැනීමට ප්‍රදේශවාසීන්ට හැකි වී ඇත.පසුගිය දින කිහිපය පුරා ප්‍රදේශයට ඇදහැලුන මහ වැසි නිසා කළු ගෙඟ්ත් සහ පරිවාර ගංඟාවලත් ජල මට්ටම මේ වනවිට පිටාර මට්ටමට ළඟා වෙමින් පවතී.සිද්ධිය සැලවීමත් සමඟ එහි ගිය සබරගමුව වැඩ බලන මහ ඇමැති රංජිත් බණ්ඩාර මහතා අතුරුදන් වූවන් සොයා ගැනීමේ කටයුත්තට එක්විය. රත්නපුර පොලිසියේ ජලක්‍රීඩා සමාජයේ නිලධාරීන් සහ මීහිටියේ තරුණ පිරිස් ජලපහරට ගසාගෙන ගිය අය සෙවීමේ යෙදී සිටියහ.රත්නපුර පොලිසිය මේ සම්බන්ධව වැඩිදුර පරීක්ෂණ පවත්වාගෙන යයි.මේ අතර, සබරගමුව පළාත් සමාජසේවා අධ්‍යක්ෂක විජයානි රත්නසේකර මහත්මිය සඳහන් කළේ මේ තොටුපොළ තරණය කිරීම සඳහා “ඔරුව“ සබරගමුව පළාත් සමාජසේවා දෙපාර්තමේන්තුව ලබා දුන්නක් බවය. එගොඩ මෙගොඩ යන මගීන්ගේ ජීවිත ආරක්ෂාව සඳහා පැළඳීය යුතු උපකරණ එම තොටුපළට සපයා ඇතත්, ගමනෙහි හදිසිය නිසා විපතට පත්වූවන් ඒවා පැළඳීම මඟ හැර ඇතැයි ද ඇය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306032</link>
    <topic>ප්‍රමිතියෙන් තොර අටපිරිකර අලෙවිය අස්ගිරි මහ නාහිමියෝ ජනපතිට පෙන්වා දෙති</topic>
    <author>අසේල කුරුළුවංශ</author>
    <content>නිසි ප්‍රමිතියෙන් තොර අටපිරිකර වෙළෙඳ පොළේ අලෙවිය සඳහා පවතින බව අස්ගිරි පාර්ශ්වයේ මහ නායක අතිපූජ්‍ය උඩුගම ශ්‍රී බුද්ධරක්ඛිත මහනාහිමියන් ජනපති මහින්ද රාජපක්‍ෂ මහතාට ශ්‍රී දළදා මැදුරේ දී පෙරේදා (01) පෙන්වා දීමෙන් පසු ඒ පිළිබඳ පුළුල් විමර්ශනයක් සිදුකරන ලෙස ජනපතිවරයා පාරිභෝගික සේවා අධිකාරියට ඒ මොහොතේ දීම උපදෙස් දී තිබේ.දළදා සමිඳුන් වැඳ පුදා ගැනීම සඳහා ජනපති මහින්ද රාජපක්ෂ මහතා ශ්‍රී දළදා මාලිගාවට පැමිණි අවස්ථාවේ ප්‍රමිතියෙන් තොර අටපිරිකරක කොටස් මහනාහිමියන් විසින් ජනපතිවරයාට පෙන්වා ඒ පිළිබඳ සොයා බලා කූට වෙළෙඳුන්ට එරෙහිව පියවරක් ගන්නා ලෙස ඒ මහතාගෙන් ඉල්ලා සිටියහ.ශ්‍රී දළදා සමිඳුන්ට බැතිමතුන් විසින් පූජා කරන ඇතැම් අටපිරිකර වල සිවුරු කඩක්, ප්ලාස්ටික් කෝප්පයක් දමා මතුපිටින් හොඳින් ආවරණය කැර තිබෙන බවත්, එවාහි ප්‍රමිතිය පිළිබඳ නොදන්නා බෞද්ධයින් විශාල මුදල් දී අටපිරිකර රැගෙන විත් පූජා කරන බවත් දියවඩන නිලමේ ප්‍රදීප් නිලංග දෑල මහතා කීය.මේ අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක යන මහත්වරු ද සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306033</link>
    <topic>එදා ත්‍රස්තවාදින්ගේ ක්‍රියා සිහිපත් කළ යුත්තේ එය යළි නොවන ලෙසට ජාතික සමඟිය ඇති කිරීමටයි</topic>
    <author>ධනුෂ්ක ගොඩකුඹුර සහ වැලිමඩ සමූහ බොරලන්ද සිට</author>
    <content>එදා ත්‍රස්තවාදීන් කළ ම්ලේච්ඡ ක්‍රියා අප සිහිපත් කළ යුත්තේ වෛරය වැපිරීමට නොව නැවතත් ත්‍රස්තවාදය ඇති නොවන අන්දමට අප අතර ජාතික සමඟිය ගොඩනැගීමට බව ජනාධිපති මහින්ද රාජපක්ෂ මහතා පැවසීය.ඉතිහාසය ගැන අපට අවබෝධයක් තිබිය යුතු බව පැවසූ ජනාධිපතිතුමා එවැනි යුගයක් පසු කර අද මෙතැනට පැමිණ සිටින අයුරු ඇතැමුන්ට අමතකව ඇති බව ප්‍රකාශ කළේය.සත්‍ය ගවේෂකයන් වන මහා සංඝරත්නය හෝ බෞද්ධයන් හෝ කිසිවිටෙක අන්තවාදීන් නොවන බව පැවසූ ජනාධිපතිතුමා මේ බුදුදහම මෙන්ම මාතෘ භූමියත් රැකුණේ ඒ නිසා යැයි තමන් විශ්වාස කරන බවත් පැවසීය.ජනාධිපති මහින්ද රාජපක්ෂ මහතා මේ අදහස් පළ කළේ බොරලන්ද. හීන්නාරන්ගොල්ල ශ්‍රී සුදර්ශනාරාම විහාරස්ථානයේ අභිනව ධාතු මන්දිරය, වාහල්කඩ විවෘත කිරීමේ අවස්ථාවට ඊයේ (02) එක්වෙමිනි.විහාරස්ථානය වෙත පැමිණි ජනාධිපතිතුමා සමාධි ප්‍රතිමා වහන්සේට මල් පූජා කළේය.අනූ නව වන වියේ පසුවන විහාරාධිපති විජේකෝන්ගෙදර සුමනතිස්ස හිමියන් බැහැ දුටු ජනාධිපතිතුමා උන්වහන්සේට දීර්ඝායුෂ ප්‍රාර්ථනා කළ පිරිකර පූජා කළේය.විහාරස්ථානයේ නව වෙබ් අඩවිය ද ජනාධිපතිතුමාගේ අතින් විවෘත කෙරිණ. පැමිණ සිටි සැදැහැවතුන් සමඟ සුහද කතා බහක නියැලීමට ද ජනාධිපතිතුමා අමතක කළේ නැත.අද මුළු ලෝකයටම බුදු දහමේ වටිනාකම වෙනදාට වඩා දැනී තිබෙන බවත් ථෙරවාදී බුදුදහම රැක ගත්තා වගේම ලෝකයාට දායාද කරන්නට හැකි වූ නිසාත් ලෝකයේම විශාල ගෞරවයක් අප රටට ඇති බවත් ජනාධිපතිතුමා සිහිපත් කළේය.සම්බුදු සසුන රකින සෑම විටම අපේ රටත් රටේ ගෞරවයත් රැකෙන බවත් රටට ආදරය කරන සෑමදෙනාම බුදු සසුන රැකීමට කටයුතු කළ යුතු බවත් ජනාධිපතිතුමා වැඩිදුරටත් ප්‍රකාශ කළේය.සියම් මහා නිකායේ ඌව පළාත් ප්‍රධාන සංඝනායක රත්කරව්වේ ප්‍රේමරතන හිමියන් ප්‍රමුඛ මහාසංඝරත්නයත් ඌව පළාත් ආණ්ඩුකාර නන්ද මැතිව්, ප්‍රධාන ඇමැති ශෂීන්ද්‍ර රාජපක්ෂ, පළාත් සභාවේ සභාපති හේමා රත්නායක, පාර්ලිමේන්තු මන්ත්‍රීවරුන් වන උදිත් ලොකුබණ්ඩාර, ලොහාන් රත්වත්තේ මහත්ම මහත්මීහු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306037</link>
    <topic>ලේක් හවුස් වෙතින් ‘බුදු සාදු’ සහ ‘මුතු අහුර-4’</topic>
    <author>ඡායාරූපය - චිත්‍රාරත්න කළු ආරච්චි</author>
    <content>සීමාසහිත එක්සත් ප්‍රවෘත්ති පත්‍ර සමාගම (ලේක් හවුස් ) තව ළමා පුවත්පත් දෙකක් අනුරාධපුර ශ්‍රී මහා බෝධීන් වහන්සේ් අබියසදී ඊයේ (2) ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් එළිදැක්වීම සිදුවිය.“මුතු අහුර - බුදු සාධු “ ළමා පුවත්පත් දෙකහි ප්‍රථම පුවත්පත් අනුරාධපුර අටමස්ථානාධිපති පූජ්‍ය පණ්ඩිත පල්ලේගම සිරිනිවාස නාහිමිපාණන්හට සභාපතිවරයා පිළිගැන්වන අයුරුයි මේ. එම අවස්ථාවට ලංකාරාමාධිකාරී රළපනාවේ ධම්මිජෝති නාහිමි රුවන්වැලි චෛත්‍යරාමාධිපති පල්ලේගම හේමරතන, ජේ්තවනාරාමාධිකාරී ඉහළ හල්මිල්ලකුලමේ රතනපාල - අභයගිරි චෛත්‍යරාමාධිකාරී කල්ලංචියේ රතනසිරි යන නාහිමිවරුන් ප්‍රමුඛව ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර - සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරි නාරද සුමනරත්න, අලෙවි කළමනාකරු සුනිල් සෙන්දනායක - අනුරාධපුර ලේක් හවුස් ශාඛා කළමනාකරු සරත් පෙරේරා - අනුරාධපුර ප්‍රාදේශීය කර්තෘ (වැඩ බලන) කිත්සිරි වනසිංහ යන මහත්වරුන් මේ අවස්ථාවන්ට සහභාගී වූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306038</link>
    <topic>මාධ්‍යයට කළ මෙහෙවරට විශේෂ තිළිණයක්</topic>
    <author>ඡායාරූපය - අමිල ප්‍රභාත් වනසිංහ</author>
    <content>මාධ්‍ය වෙනුවෙන් කළ සුවිශේෂී කාර්යභාරය අඟය කරමින් අස්ගිරි පාර්ශ්වයේ උතුරු හා උතුරු මැද දෙපළාතේ ප්‍රධාන සංඝනායක නුගේතැන්නේ පඤ්ඤානන්ද හිමිපාණන් වහන්සේ අතින් ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා වෙත සමරු තිළිණයක් පිළිගැන්වූ අයුරු. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306034</link>
    <topic>සියලු රාජ්‍ය නොවන සංවිධානවලමුදල් ගනු දෙනු පාලනය කළ යුතුයි</topic>
    <author>මහින්ද අලුත්ගෙදර</author>
    <content>සියලුම රාජ්‍ය නොවන සංවිධාන සහ දේශාපලන නොවන සංවිධානයන්හි මුදල් ගනුදෙනු අනිවාර්යයෙන්ම පාලනය කළයුතු බවට ශ්‍රී ලංකාව ජගත් මානව හිමිකම් කවුන්සලය හමුවේ අවධාරණය කරයි. සමාජයීය මෙන්ම පුරවැසි අවශ්‍යතා වෙනුවෙන් කටයුතු කරන සංවිධානයන් පැවැතියද ඇතැම් රාජ්‍ය නොවන සංවිධාන සහ දේශාපලන නොවන සංවිධාන ක්‍රියාත්මක වන්නේ ත්‍රස්තවාදීන්ගේ අවශ්‍යතා ඉටුකර ගැනීම වෙනුවෙන් බවද ශ්‍රී ලංකාව ප්‍රකාශ කරයි..මෙවැනි සංවිධාන වලට අරමුදල් සැපයීමේදී ක්‍රමානුකූල රෙගුලාසි අනුව විනිවිදභාවයෙන් හා වඟකීමෙන් යුතුව කටයුතු කළයුතු බවද එසේ කිරීම ජාතික ආරක්ෂාව සුරක්ෂිත කිරීම සහ ත්‍රස්තවාදය තුරන් කිරීම සඳහා මූලික අවශ්‍යතාවක් ලෙස සළකන බවද එක්සත් ජාතීන්ගේ සංවිධානයේ ජිනීවාහි ශ්‍රී ලංකා නියෝජ්‍ය නිත්‍ය නියෝජිත මනීෂා ගුණසේකර මහත්මිය සඳහන් කරයි.ජගත් මානව හිමිකම් කවුන්සලයේ 23 වැනි සැසිවාරය හමුවේ විශේෂ ප්‍රකාශයක් කරමින් ඒ මහත්මිය මේ බව සඳහන්කර ඇතැයි විදේශ කටයුතු අමාත්‍යාංශය පවසයි. මූල්‍ය ක්‍රියාකාරී කාර්යසාධක බළකායේ නි‍ර්දේශ 40 පිළිපැදිය යුතු බවට විශ්වාසය පළකර තිබෙන ඒ මහත්මිය සිවිල් සමාජයේ කටයුතු ඉදිරියට ගෙනයාම සඳහා මූල්‍ය සම්පත අවශ්‍ය වන බවද ඇතැම් රාජ්‍ය නොවන සංවිධාන සහ දේශාපලන නොවන සංවිධාන ත්‍රස්තවාදය සහ ගැටුම් ඇතිකිරීම වෙනුවෙන් උදව් කරන බවද ප්‍රකාශකර ඇත.මේ අතර ශ්‍රී ලංකා නියෝජ්‍ය නිත්‍ය නියෝජිතවරිය සඳහන්කර ඇත්තේ මෙවැනි කටයුතු වෙනුවෙන් විශාල ලෙස මුදල් එක්රැස් කිරීම සඳහා ඇතැමුන් ක්‍රියාකරන බවයි. ශ්‍රී ලංකාවේ පැවැති එල්.ටී.ටී.ඊ සංවිධානය වෙත සහයෝගය ලබාදුන් මුල්පෙළේ සංවිධාන විවිධ පුණ්‍ය ආයතන නමින් පෙනී සිටිමින් මුදල් එක්රැස් කළ බවද ශ්‍රී ලංකාවේ වසර 30ක් පැවැති යුද්ධය සඳහා මුදල් රැස් කළේද එලෙසින් බවද ඇය සිහිපත්කර තිබේ.මෙවැනි කරුණු සම්බන්ධයෙන් අවධානය යොමුකළ යුතු බව පෙන්වාදී තිබෙන මනීෂා ගුණසේකර මහත්මිය මුදල් ආධාර ලබාදීමේදී විෂය ගැන සමතුලිත ප්‍රඥාගෝචර ඇඟයීමක් කළ හැක්කේ එලෙසින් බවද පෙන්වාදී ඇත. සාමකාමී ලෙස රැස්වීම, නිදහසේ අදහස් ප්‍රකාශ කිරීම, නිදහසේ එක්රැස් වීම ආදිය සම්බන්ධයෙන් ශ්‍රී ලාංකික පුරවැසියන්ට ව්‍යවස්ථාවෙන්ම අයිතිය හිමිවී තිබෙන බවද ඇතැම්විට මෙය සීමාකර ඇත්තේ ශ්‍රේෂ්ඨාධිකරණය නිර්දේශකර ඇති සීමිත අවස්ථාවලදී පමණක් බවද ඒ මහත්මිය සඳහන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306035</link>
    <topic>කොළඹ ඩෙංගු බෝවීම වැඩි වෙලා</topic>
    <author>ජීවනී පතිරණ</author>
    <content>කොළඹ නගරයේ ඩෙංගු රෝගය ශීඝ්‍රයෙන් ව්‍යාප්ත වෙමින් පවතින බවත්, ඩෙංගු මදුරුවන් බෝවෙන ස්ථාන පවත්වාගෙන ගිය කොළඹ නගරයේ ජනප්‍රිය පාසල් 12කට එරෙහිව නඩු පැවරීමට පියවර ගත් බවත් කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පැවසීය.මේ පාසල් අතර ආනන්ද විද්‍යාලය, ආනන්ද බාලිකා විද්‍යාලය, ඉසිපතින විද්‍යාලය, සුජාතා බාලිකා විද්‍යාලය, බම්බලපිටිය හින්දු විද්‍යාලය, මෝදර ‍ශාන්ත ජෝශප් විද්‍යාලය හා කොටහේන ගුඩ්ෂෙෆඩ් කොන්වන්ට් යන විද්‍යාල ද වන බව ඒ මහතා පැවසීය‍.මේ අතර අවසන් නිවේදන නිකුත් කළ පාසල් අතර කොළඹ රාජකීය විද්‍යාලය, විශාඛා විද්‍යාලය හා තර්ස්ටන් විද්‍යාලය ද වන බව වෛද්‍ය කාරියවසම් මහතා කීය.ඇතැම් පාසල්වල වහල මත තණකොළ වැවී ඉතා අපිරිසුදු තත්ත්වයේ පවතින බවට කරුණු අනාවරණය වී ඇති බවත්, පාසල් 51ක් සඳහා අවසන් නිවේදන නිකුත් කර ඇති බවත් හෙතෙම පැවසීය.කොළඹ නගරයේ සෝදිසියට ලක් කළ සමස්ත පාසල් සංඛ්‍යාව 147 කි.කොළඹ නගරය ඇතුළත ඩෙංගු රෝගය සියයට 20කින් වර්ධනය වී ඇති බව පෙන්වාදුන් ඒ මහතා, අද(03) දින සිට කොළඹ නගරයේ සියලුම රාජ්‍ය ආයතන ජන සෞඛ්‍ය දෙපාර්තමේන්තුව මඟින් පරීක්ෂාවට ලක් කරන බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306036</link>
    <topic>දරුවන්ගේ බෞද්ධ අධ්‍යාපනයටපුනර්ජීවනය දෙන මෙවැනි සද්කාර්යන්ට ආසිරි</topic>
    <author>වෝල්ටර් දයාරත්නඅමිල ප්‍රභාත් වනසිංහ සහ මිහින්තලේ සමූහ</author>
    <content>සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) ආයතනය මගින් බුදු සාදු හා මුතු අහුර යන ළමා බෞද්ධ සඟරා දෙකක් එළි දැක්වීම ලේක් හවුස් ආයතනයේ සභාපති හා කළමනාකාර අධ්‍යක්‍ෂක බන්දුල පද්මකුමාර මහතාගේ ප්‍රධානත්වයෙන් අනුරාධපුර ජය ශ්‍රී මහා බෝ සෙවනේ දී අති මහත් පූජනීයත්වයෙන් හා අභිමානවත් අයුරින් සිදු කෙරිණ.මෙම සඟරාවල ප්‍රථම පිටපත් ප්‍රථමයෙන්ම සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් සියම් මහ නිකායේ මල්වතු පාර්ශ්වයේ උතුරු මධ්‍යම දිසාවේ ප්‍රධාන සංඝනායක අටමස්ථානාධිපති ආචාර්ය පල්ලේගම සිරිනිවාස නාහිමියන් වෙතට පිළිගන්වන ලදී.එහිදී ආශීර්වාද කළ අටමස්ථානාධිපති නායක හිමියන් පන්සල් ක්‍රමය මෙන්ම ථෙරවාදී බුදු දහම ආරක්‍ෂා කළ මෙම මහා විහාරයේ දී මෙවැනි දරුවන්ගේ බෞද්ධ අධ්‍යාපනයට පුනර්ජීවනයක් ලබාදෙන මෙම කාර්යයට ත්‍රිවිධ රත්නයේ ආශීර්වාදය ප්‍රාර්ථනා කරන බව පැවසූහ.බුද්ධ පූජාමය වැඩසටහන මහ විහාර බෞද්්ධ මන්දිරයේ දී සිදු කළ අතර එම පූජනීය කාර්යය මෙහෙය වන ලද සියම් මහ නිකායේ උතුරු මධ්‍යම දිසාවේ ප්‍රධාන අධිකරණ සංඝනායක ලංකාරාමාධිකාරි රළපනාවේ ධම්මජෝති හිමියන් අනුශාසනා කරමින් මෙම බෞද්ධ රටේ බෞද්ධ ජනතාවගේ පුනර්ජීවය වෙනුවෙන් ලේක් හවුස් ආයතනය ඉටු කරන සේවය ඉතාම ප්‍රශංසනීය මෙන්ම ආදර්ශමත් සේවයක් යැයි ද කීහ. මෙවැනි දරුවන්ගේ ළමා මනස දැහැමි සිතුවිලිවලින් පෝෂිත කරන උතුම් කාර්යයක් ආරම්භ කිරීමට මහ බෝ සමිඳුන් වැඩ වසන මෙවැනි උතුම් ස්ථානයක් තෝරා ගැනීම ඉතාම බුද්්ධිමත් තීරණයක් යැයි ද කීහ.රජයේ ඉදිරි ගමනට ශක්තියක් ද ලබාදෙන, මාධ්‍ය ලොව පුරා ප්‍රචලිත කරන ස්ථානය හැටියට ලේක් හවුස් ආයතනය හැඳින්විය හැකි යැයි ද පැවසූහ. නතුරුව විහාරස්ථානවලට එම සඟරා පාර්සල් බෙදා දීම මහ බෝ වැලි මළුවේ දී සිදු කෙරිණි. එහිදී සියම් මහ නිකායේ මල්වතු පාර්ශ්වයේ නුවර කලාවිය ප්‍රධාන සංඝනායක, ස්වර්ණමාලි චෛත්‍යරාමාධිපති පල්ලේගම හේමරතන නායක හිමියන් ෂසින් පුණ්‍යානුමෝදනා අනුශාසනාව කළහ.මේ අවස්ථාවට අභයගිරි විහාරාධිකාරී කල්ලංචියේ රතනසිරි, ජේතවනාරාම විහාරාධිකාරි ඉහළ හල්මිල්ලෑවේ රතනපාල යන හිමිවරු ප්‍රධාන මහ විහාර වාසී භික්‍ෂුන් වහන්සේලා සහභාගි වූහ. මෙම අවස්ථාවට ලේක් හවුස් ආයතනය නියෝජනය කරමින් මෙහෙයුම් අධ්‍යක්ෂ ජනාධිපතිතුමාගේ සම්බන්ධීකරණ ලේකම් උපුල් දිසානායක, නීති හා පරිපාලන අධ්‍යක්ෂ රසාංග හරිස්චන්ද්‍ර, සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරිවරුන් වන වරුණ මල්ලවආරච්චි, නාරද සුමනරත්න, පී. එස්. බොයිස්, අලවි හා ශාඛා කාර්යාල ප්‍රධානී සුනිල් සෙන්දනායක යන මහත්වරුන් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n1306039</link>
    <topic>බිම් මට්ටමේ ජනතාව නංවන ‘දැයට කිරුළ 2014’ නව ආකාරයකින්</topic>
    <author>ජයසිරි මුණසිංහ සහ ගලිගමුව සමූහ, බුලත්කොහුපිටිය සමූහ, කුරුණෑගල දකුණ සමූහ, පොල්ගහවෙල සමූහ</author>
    <content>පුද්ගලයා, පවුල, ගම යන බිම් මට්ටම දක්වා වූ පිරිස් දියුණුවට පත්කිරීම ඉලක්ක කොට එළැඹෙන “දැයට කිරුළ 2014” වැඩපිළිවෙළ නවාකාරයකින් සිදු කිරීමට රජය තීරණය කොට තිබේ. ඒ අනුව කුරුණෑගල, පුත්තලම සහ කෑගල්ල යන දැයට කිරුළ පැවැත්වෙන දිස්ත්‍රික්ක තුනේ මැතිවරණ කොට්ඨාස 28 හිම, ප්‍රාදේශීය ලේකම් කොට්ඨාස 57 හිම සහ ග්‍රාම නිලධාරි වසම් 2731 හිම ජංගම සේවා වැඩසටහනක් සිදුකරන බව ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කෙළේය.කුරුණෑගල, හලාවත සහ කෑගල්ල යන ස්ථානවල පෙරේදා (1) දවස පුරා දැයට කිරුළ පිළිබඳ දේශපාලන සහ රාජ්‍ය අංශයේ පිරිස් දැනුවත් කිරීමේ අවස්ථාවන්ට එක්වෙමින් ඇමැතිවරයා එසේ කීය. මේ වැඩපිළිවෙළ යටතේ සෑම ගමකම ජංගම සේවා වැඩසටහනක් පැවැත්වේ. ඊට අමතරව සෑම ප්‍රාදේශීය ලේකම් කොට්ඨාසයකමත්, දිස්ත්‍රික් මට්ටමිනුත් මේ ජංගම සේවා වැඩසටහන් සංවිධානය කොට ඇතැයි ඇමැතිවරයා කීය.රජයේ විවිධ අමාත්‍යංශ යටතේ සේවය කරන රාජ්‍ය නිලධාරින් අඩුම තරමේ පස්දෙනකුවත් එක් ගමක සේවය සඳහා යොදවා තිබේ. මොවුන්ගෙන් හා විශේෂයෙන් ගමේ ජීවත්වෙන පුද්ගලයන්ගේ, පවුල්වල පොදු හා පෞද්ගලික අවශ්‍යතා සපුරාලීමට රාජ්‍ය අංශයේ දායකත්වය ලබාදීම මේ ජංගම සේවා වැඩසටහන මගින් සිදු කිරීමට බලාපොරොත්තු වන බව ඇමැතිවරයා කීය.ගමේ ජීවත්වෙන අයකුගේ පෞද්ගලික ප්‍රශ්නයට, ගැටලුවලට ක්ෂණිකව හෝ කෙටි කාලයක් ඇතුළත විසඳුම් ලබාදීමට මේ ජංගම සේවා දිනයේදී කටයුතු යෙදේ. ඊට අමතරව ගමේ පොදු ප්‍රශ්නවලට පවා ඉක්මන්, තිරසාර විසඳුම් ලබාදීමට මෙය හොඳ අවස්ථාවක් වනු ඇතැයි ඇමැතිවරයා බලාපොරොත්තු පළ කෙළේය. ගම් මට්ටමේ නොවිසඳුණු ප්‍රශ්න, ප්‍රාදේශීය ලේකම් කොට්ඨාස මට්ටමින් හා දිස්ත්‍රික්ක මට්ටමේ ජංගම සේවාවලදී විසඳාලීමට කටයුතු යොදා ඇත.දැයට කිරුළ වැඩපිළිවෙළ රටේ ගම් මට්ටමේ ජනතාවට සෙත සැලැසෙන වැඩපිළිවෙළක් ලෙස නව ආකාරයකින් පෙරදාටත් වඩා සිදු කරන ලෙස ජනාධිපති මහින්ද රාජපක්‍ෂ මහතා අපට උපදෙස් ලබාදී ඇතැයි ද බැසිල් රාජපක්‍ෂ මහතා සඳහන් කෙළේය. මේ වැඩපිළිවෙළ මඟින් පුද්ගලයාගේ සමාජයේ ප්‍රශ්න හඳුනා ගැනීම, විසඳුම් ලබාදීම සහ රාජ්‍ය සේවක නිලධාරින් සහ මහජනතාව අතර සමීප සබඳතාවක්, සම්බන්ධිකරණයක් ගොඩනැගීම රජයේ බලාපොරොත්තුවයි. කුරුණෑගල, හලාවත හා කෑගල්ල පැවැති දැනුවත් කිරීමේ අවස්ථාවන්ට ඇමැති රංජිත් සියඹලාපිටිය ප්‍රධාන ඒ ඒ දිස්ත්‍රික්කවල දේශපාලන නායකත්වය, රාජ්‍ය සේවයේ නිලධාරීහු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060310</link>
    <topic>අරන්තලා භික්ෂු ඝාතනයේ විසිහය වැනි වසර සපිරේ</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>කොටි ත්‍රාස්තවාදින් විසින් අරන්තලාව ප්‍රදේශයෙදි හැගොඩ ඉන්ද්‍රසාර නායක ස්වාමින් වහන්සේ ඇතුළු භික්ෂුන් වහන්සේලා 31 නමක් ඝාතනය කර ඊයේට (2) වසර විසි හයක් සපිරේ.1987 ජුනි දෙවන දින ධර්ම චාරිකාවක් සඳහා මහනුවර බලා බස්රථයකින් ගමන් කරමින් සිටියදි කොටි ත්‍රාස්තවාදින් අරන්තලාව ප්‍රදේශයෙදි කැලයට රැගෙන ගොස් මිලේච්ජ ලෙස කපා කොටා මෙලෙස හිමිවරුන් ඝාතනය සිදු කළේය. මේ බස් රථයේ ගමන් කරනු ලැබු රියදුරු බස්රථයේ කොන්දොස්තර්වරයා ඇතුළුව ගිහියන් තිදෙනෙකුද මේ අවස්ථාවේදි ඝතනය කරන ලදි.එම භික්ෂුන් වහන්සේලා ඝාතනය කරනු ලැබු ස්ථානයේ ඉදිකරනු ලැබු අරන්තලාව ජත්‍යන්තර බෞද්ධ මධ්‍යස්ථානයේදි ඊයේ දින අම්පාර විද්‍යානන්ද පිරිවෙන්හි විහාරධිපති කිරිදිවැල සෝමරතන නායක ස්වාමින් වහන්සේගේ මුලිකත්වයෙන් යුතුව සියක් නමක් සුදු නෙළුම් මල් පුජා කොට එම ස්මාරකය අභියසදි අධිෂ්ඨාන පුජාවක් සිදු කරනු ලැබීය. පසුව අරන්තලාව ගම්මානයේ පිඩුසිගා වැඩම කළ සියක් නමක් මහ සංඝරත්නය අරන්තලාව ජයතිලකාරමයට වැඩම කරවන ලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060311</link>
    <topic>වරායේ ගින්න පරීක්‍ෂණ වාර්තාව අද ඇමැති අතට</topic>
    <author>සුභාෂිනි සේනානායක</author>
    <content>ශ්‍රි ලංකා වරාය අධිකාරි පරිශ්‍රයේ පසුගිය මැයි 24 දා ඇති වූ ගින්න සම්බන්ධයෙන් සිදු කළ පරීක්‍ෂණ වාර්තා අද (03) වරාය හා මහාමාර්ග ව්‍යාපෘති ඇමැතිවරයාට භාරදීමට නියමිතය.මේ සම්බන්ධයෙන් සිදු කළ රස පරීක්‍ෂක වාර්තාව සහ රහස් පොලිස් වාර්තා අද දහවල් වන විට ඇමැතිවරයාට ලබාදීමට නියමිත අතර මේ සම්බන්ධයෙන් ඇමැති අබේගුණවර්ධන මහතා මාධ්‍යයට අදහස් දැක්වීමටද නියමිතය.රුපියල් මිලියන 500කට අධික වටිනාකමක් ඇති භාණ්ඩ මේ ගින්නෙන් විනාශයට පත් වූ අතර මෙම භාණ්ඩවල අයිතිකරුවන් 450 දෙනකු පමණ තොරතුරු ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060312</link>
    <topic>සංවේදී ප්‍රවෘත්ති පළ කිරීමේදී ගැටලු මතුවන අවස්ථා වැඩියි</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>සංවේදි ප්‍රවෘත්ති ලිවීමේදි ඒවා ඇතැමි විට ඒවා ජාතික ප්‍රවෘත්ති බවට පත් වෙනවා. මේ ප්‍රවෘත්ති බරපතළ ගැටලු නිර්මාණය වීමට හේතු වන බැවින් ගැටලු ඇති නොවන පරිදි ඒවා ලිවිය යුතු යයි රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ඇතුගල මහතා පසුගිය 31දා ගාල්ලේදී පැවසීය.'හෝල් දි ගොල්' හිදි පැවති ගාල්ල දිස්ත්‍රික්කයේ ප්‍රාදේශීය ජනමාධ්‍යවේදින්ගේ වැඩමුලුවක් අමතමින් ඇතුගල මහතා මෙසේද කීය.ප්‍රාදේශීය මාධ්‍යවේදින් කියන නම දැන් ඔබට යොදන්න බැහැ. ඔබ ප්‍රධාන පුවත්පත්වල ප්‍රධාන ශීර්ෂපාඨ යොදන අය බවට පත් වී තිබෙනවා. ඒ නිසා ඔබට දැන් ලොකු වගකීමක් ලැබී තිබෙන නිසා බුද්ධිමත්ම කටයුතු කළ යුතුයි.තෝමස් කාලයිල් කියන විශේෂඥයා මාධ්‍ය හතර වන ශාඛාව විය යුතුයි කියලා. ලංකාවේ මේක වැරදි විදියට භාවිතා කරනවා. ලංකාවේ භාවිතා කරන්නේ මාධ්‍ය හතරවන ආණ්ඩුව කියලයි. කිසිම රටක ආණ්ඩු හතරක් නැහැ. ආණ්ඩුවක පවත්නා හතර වන ශාකාව විදියට මාධ්‍ය සැලකෙන්නේ.ලැප්ඩෝග් කියන සංකල්පය ලංකාවේදි ඔඩොක්කු කුක්කා ලෙස භාවිතා වෙනවා.එයින් අදහස් කරන්නේ ආණ්ඩුවට ඕනැ විදියට ඔවුන් කියන ආකාරයට මාධ්‍ය හැසිිර වීමයි. දැන් ප්‍රජා තන්ත්‍රවාදය වර්ධනය වීමත් සමගම මුර බල්ලා කියන සංකල්පය ලෝකයට ඇවිල්ලා. ප්‍රජාතන්ත්‍රවාදී ලක්ෂන බල ගන්වමින් ආණ්ඩුවක අඩු පාඩු පෙන්වමින් ජනතාවට දැනුවත් බාවයක් ලබා දීම මේ සංකල්පයේ අරමුණයි.අද ලංකාවේ තිබෙන්නේ 1700 මැද භාගයේදී බ්‍රිතාන්‍ය පුවත්පත් කලාව තුළ වර්ධනය වුණු කහ ජනමාධ්‍ය කලාවයි. සංවේදි යෙදුම් සහිත හැගීම් බර දේවල් උදෑසන පුද්ගලයාගේ මනසට ඇතුලු කරනවා. අද ලංකාවේ තියෙන්නේ මේ කහ ජනමාධ්‍ය කලාවයි. උදෑසන පුවත් පත් බලන විට දැඩි කම්පනයක් මානසික පීඩාවක් ඇති වනවා යයිද ආරියරත්න මහතා පැවසීය.රජයේ ප්‍රවෘත්ති අධ්‍යක්ෂ වසන්තප්‍රිය රාමනායක, මහාචාර්ය ප්‍රනීත් අබේසුන්දර, ගාල්ල දිස්ත්‍රික් ලේකම් රවින්ද්‍ර හේවාවිතාරණ මහත්වරුද මෙහිදි කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060313</link>
    <topic>නාවික හමුදාවෙන් ඉදිකළඩේවිඩ්සන් රෝහලේ ළමා වාට්ටුව ජනතා අයිතියට</topic>
    <author/>
    <content>ශ්‍රී ලංකා නාවික හමුදාවේ ප්‍රජාසත්කාරක සේවාව යටතේ රුපියල් ලක්ෂ 40ක වියදමින් ඉදිකළ මැදවල ඩේවිඩ්සන් ප්‍රාදේශීය රෝහලේ නව ළමා වාට්ටුව අද (03) සවස 5.00ට නාවික හමුදාපති වයිස් අද්මිරාල් ජයනාත් කොළඹගේ මහතා අතින් විවෘත කෙරේ.නාවික හමුදාපතිවරයා මෙම රෝහලට පැමිණි අවස්ථාවේ අදාළ අඩුපාඩුව දැක මාස තුනක් තුළ මෙම වාට්ටුව නාවුක හමුදා ඉංජිනේරු ඒකකය මගින් සාදා නිමකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060314</link>
    <topic>ත්‍රස්තවාදයට මුදල් රැස්කිරීමේ ලැයිස්තුවෙන්  ශ්‍රී ලංකාව ඉවත් කිරීමට පියවර</topic>
    <author>මහින්ද අලුත්ගෙදර</author>
    <content>ලෝක ත්‍රස්තවාදය සඳහා මුදල් සංසරණය වන මධ්‍යස්ථානයක් වශයෙන් ශ්‍රී ලංකාව නම්කර තිබූ මූල්‍ය ක්‍රියාකාරී කාර්ය සාධක බළකා ක්‍රියාකාරී සැළැස්ම ඉවත් කිරීමට තීරණය කරයි.පසුගිය 2011 වසරේ ජූනි මාසයේදී ශ්‍රී ලංකාව අදාළ සැළැස්මට අන්තර්ගත කළද ලෝක ත්‍රස්තවාදය සඳහා මුදල් එක්රැස් කිරීම වැළැක්වීම සඳහා ශ්‍රී ලංකාව ඉටුකර තිබෙන ප්‍රශංසනීය කාර්යභාරය මෙන්ම ඒ සම්බන්ධයෙන් ලබා තිබෙන ප්‍රගතිය හේතුවෙන් මේ මස 01 දා සිට ක්‍රියාත්මක වන පරිදි එයින් ඉවත් කිරීමට පියවර ගෙන ඇතැයි අමෙරිකානු රාජ්‍ය දෙපාර්තමේන්තුව ප්‍රකාශ කරයි.ත්‍රස්තවාදය පිටුදැකීමේ අන්තර්ජාතික වැඩපිළිවෙළට ශ්‍රී ලංකා රජය ක්‍රියාකාරීව දායක වී තිබෙන බවද එල්ටීටීඊ අරමුදල් එක්රැස් කිරීමේ ජාලයට එරෙහිව පියවර රැසක්ම ගෙන තිබෙන බවද එම දෙපාර්තමේන්තුව පවසයි. ත්‍රස්තවාදය සහ ඊට එරෙහි විවිධ රටවල ක්‍රියාකාරකම් සම්බන්ධයෙන් තොරතුරු ඇතුළත් කරමින් අමෙරිකානු රාජ්‍ය දෙපාර්තමේන්තුව නිකුත්කළ 2012 වාර්තාව මඟින් මේ බව අනාවරණය කරයි. අදාළ වාර්තාවේ දකුණු හා මධ්‍යම ආසියානු පරිච්ඡේදයේ ශ්‍රී ලංකාව සම්බන්ධයෙන් කරුණු දක්වා තිබේ.එල්ටීටීඊ ත්‍රස්තවාදය යුදමය වශයෙන් ශ්‍රී ලංකාවේදී පරාජයට පත්කළද අන්තර්ජාතික වශයෙන් මුදල් එක්රැස් කිරීමේ නිරතවී සිටින බව පෙන්වාදෙන අමෙරිකානු රාජ්‍ය දෙපාර්තමේන්තුවේ නවතම වාර්තාව මේ සඳහා විවිධ පුණ්‍යායතන, සාමජ සංවිධාන ආදිය යොදා ගන්නා බවද කියා සිටී.ත්‍රස්ත ක්‍රියාකාරකම් සඳහා මුදල් එක්රැස් කිරීමට ශ්‍රී ලංකාවේදී ඉඩක් නොමැති බවද ඒ වෙනුවෙන් පැවැති ඉඩකඩ සම්පූර්ණයෙන්ම අහුරා දැමීමට ශ්‍රී ලංකා රජය පියවර ගෙන තිබෙන බවද පවසන අදාළ වාර්තාව ලෝක ත්‍රස්තවාදී සංවිධාන සඳහා මුදල් සංසරණය වීමේ මධ්‍යස්ථානය වශයෙන් මේ දක්වා ශ්‍රී ලංකාව නම්කර තිබූ බවද පෙන්වා දෙයි.කෙසේ වුවද ලෝකයේ ඇතැම් රටවල මේ වනවිටත් එල්ටීටීඊ සංවිධානය ඇතුළු විවිධ ත්‍රස්ත සංවිධාන සඳහා මුදල් එක්රැස් කිරීම සිදුවන බවද අමෙරිකානු රාජ්‍ය දෙපාර්තමේන්තු වාර්තාව මඟින් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060315</link>
    <topic>මාධ්‍ය ආචාරධර්ම පද්ධතියක් ගොඩනැඟීමවෙළෙඳ පොළ යාන්ත්‍රණය තුළ අභියෝගක්</topic>
    <author>අනුර ප්‍රේමලාල්</author>
    <content>ධනය, බලය, දැනුම එක්වෙන ජනමාධ්‍ය තුළ නීතිගරුක, ආචාරධර්ම සුරකින මාධ්‍ය සංස්කෘතියක් ගොඩනැගීමේදී බරපතළ අභියෝගයකට මුහුණපෑමට සිදුවී ඇතැයි ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා ප්‍රකාශ කරයි.ඒ මහතා මේ බව ප්‍රකාශ කෙළේ ‘චේන්ජ්’ නැතහොත් ‘වෙනසක්’ නැමැති සඟරාව එළි දැක්වීමේ අවස්ථාවට එක්වෙමින්ය. මෙය ජනිත සෙනෙවිරත්න හා ශානිකා ශි‍්‍රයානන්ද යන මාධ්‍යවේදීන්ගේ කර්තෘත්වයෙන් මාස දෙකකට වරක් එළිදකී.මේ උත්සවය ඉකුත් (31) මහවැලි කේන්ද්‍රයේදී පැවැත්විණි.එහිදී වැඩිදුරටත් කතා කළ චරිත හේරත් මහතා සෑම රටක්ම මේ කරුණු 4 පිළිබඳ අභියෝගයකට මුහුණදී තිබෙන බව පැහැදිලියි. ජනමාධ්‍යයේ විනයගරුක බව ඇතිකිරීම, නිදහසට හානියක් නොවන ලෙස නියාමනය කිරීම, වෙළෙඳ පොළ යාන්ත්‍රණය තුළ ආචාරධර්ම පද්ධතියක් ගොඩනැගීම, හොඳ පුහුණුවක් මාධ්‍යවේදීන්ට ලබාදෙන්නේ කොහොමද? යන අභියෝග සෑම රටකටම තිබෙන අතර එය ශ්‍රී ලංකාවටත් එසේම බලපානු ලැබේ.එමෙන්ම මේ සියලු කටයුතුවලට ජනමාධ්‍ය අමාත්‍යාංශය ලෙස අපිත්, පාර්ලිමේන්තුවත් පුළුල් ලෙස සම්බන්ධ වෙනවා. ඒ අනුව රටක් ලෙස මූලික යහපත් නියාමනයක් අප සතුයි.නමුත් දියුණු මාධ්‍ය සංස්කෘතියක් නිර්මාණය වී තිබෙන රටවල ස්වයං නියාමනයක් පිළිබඳ බරපතළ එකඟතාවයක් තිබේ. එහෙත් නියාමනය පිළිබඳ අපේ රටේ විචිකිච්ඡාවෙන් හා සැකයෙන් බලන අවස්ථාවන්ට ද ගමන් කර තියෙනවා. මෙම නියාමනය හා වාරණය අතර න්‍යායාත්මක වෙනසක් තිබේ. නියාමනය පහසුකම් සලස්වමින් ක්‍රියා කරන එකක් මිස වාරණයක් නොවේ. ආචාරධර්ම පිළිබඳ එකඟතාවයක් ඇතිවිය යුත්තේ ජාතික අවශ්‍යතාවයක් ලෙස යැයි මම තදින් විශ්වාස කරනවා.මෑත දිනයන්හි පළවූ ප්‍රවෘත්ති නිසා දරුවන් සියදිවි හානිකරගත්තා. එමෙන්ම දියේගසාගෙන යෑම් සියදිවි හානිකරගත් මරණ ලෙස පෙන්වීමට ඇතැම් මාධ්‍ය ක්‍රියා කළා.මෙවැනි සිද්ධීන්වලට වෙනත් අර්ථ නිරූපණ ලබා නොදී ක්‍රියා කළ යුතු වෙනවා. ඒ නිසා මේ එකඟතාවයන් ඇති කර ගැනීමේ සාකච්ඡා අපි ආරම්භ කොට තිබෙනවා.එක්සත් ජාතික පක්ෂ පාර්ලිමේන්තු මන්ත්‍රී ගයන්ත කරුණාතිලක මහතා පුළුල් පරාසයක ගමන් කරන ජනමාධ්‍ය විවිධ තර්ජන ගර්ජන මැද නව ප්‍රවණතා ඔස්සේ ඉදිරියට ගමන් කරමින් තිබෙන බව පැවසීය.ඕනෑම සමාජයක හර පද්ධතීන් ශක්තිමත් කිරීමටත් එය බිඳ දැමීමටත් ජනමාධ්‍ය පිටිවහලක් වී තිබේ. ප්‍රජාතන්ත්‍රවාදය, නීතියේ ආධිපත්‍ය හා යහපාලනය යන විෂයන් පිළිබඳ ජනතාවට නිරන්තරයෙන් ගැටලු මතු වෙන අවස්ථාවලදී ජනමාධ්‍යයේ කාර්යභාර්ය වැදගත්වේ. මෙය දැලි පිහියෙන් කිරි කන කාර්යක් තරමට දුෂ්කර වුවත් යහපත් චේතනාවෙන් ආරම්භ කරන කාර්යක් කුමන හෝ බලවේගයකට නවතා දමන්න බැරි බව ඒ මහතා ‘චේන්ජ්’ නොහොත් ‘වෙනසක්’ සඟරාවට සුබපැතුම් එක්කරමින් පැවසීය.ජනතා විමුක්ති පෙරමුණේ පාර්ලිමේන්තු මන්ත්‍රී විජිත හේරත් මහතා අපි කවුරුත් සෑම දෙයකම වෙනසක් නිරන්තරයෙන්ම දකින්න කැමතියි. වර්තමානයේ ප්‍රවෘත්ති විකෘති කිරීම හා වෙනස් කිරීම වැනි දේ සිදුවෙන අතර ජනමාධ්‍ය නියාමනය කරනවාට වඩා ඊට ආදර්ශයක් ලබාදීම වැදගත් යැයි ඒ මහතා අවධාරණය කළේය.අද ජනමාධ්‍ය ඉල්ලන වෙනස වචනයේ පරිසමාප්ත අර්ථයෙන්ම ආදර්ශයෙන් ලබාදෙනවා නම් යහපත් යැයි ඒ මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=n13060316</link>
    <topic>ගුරු ආචාර ධර්ම පද්ධතියමල්වතු නාහිමිට පිළිගන්වයි</topic>
    <author>අසේල කුරුළුවංශ</author>
    <content>ගුණාත්මක ගුරු සේවයක් සඳහා වන ගුරු ආචාරධර්ම පද්ධතියක් අධ්‍යාපන අමාත්‍යාංශය විසින් සකස්කර තිබේ.එහි පිටපතක් අධ්‍යාපන අමාත්‍යාංශ ලේකම් ගෝඨාභය ජයරත්න මහතා විසින් ඊයේ (2) මල්වතු පාර්ශ්වයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියන් වෙත පිළිගන්වනු ලැබීය.විදුහල්පතිවරුන්ගේ හා ගුරුවරුන්ගේ කාර්යභාරය හා වගකීම පිළිබඳ ඔවුනට මනා අවබෝධයක් ලබාදෙමින් ඒ ඔස්සේ යහපත් ගුරුසේවයක් ස්ථාපිත කිරීම රජයේ අරමුණ බව අධ්‍යාපන අමාත්‍යාංශ ලේකම් ගෝඨාභය ජයරත්න මහතා කීය.මෙහිදී අදහස් දැක්වූ මල්වතු මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියෝ විදුහල්පති හා ගුරුවරුන් මෙරට දරුපරපුර වෙනුවෙන් සුවිශාල මෙහෙවරක් සිදුකරන බවත් එය අගය කළ යුතු බවත් පැවසූහ.ධර්මරාජ විදුහල්පති එස්.එම්. කීර්තිරත්න මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=r1306031</link>
    <topic>කුරුණෑගල භෝග වගාවට ආරක්ෂිත ගෘහ ඉදිකරයි</topic>
    <author>පොල්ගහවෙල සමූහ එල්. පී. තිලකරත්න</author>
    <content>ආර්ථික සංවර්ධන අමාත්‍යාංශය යටතේ සමෘද්ධි ව්‍යාපාරය මගින් කුරුණෑගල දිස්ත්‍රික්කයේ ක්‍රියාත්මක වගාවන් සඳහා ආරක්ෂිත ගෘහ ඉදිකිරීමේ වැඩසටහන සාර්ථකව සිදුවන බව කුරුණෑගල දිස්ත්‍රික් සහකාර සමෘද්ධි කොමසාරිස් ඒ. ඒ. එස්. ප්‍රියංකර මහතා පවසයි.ආරක්ෂිත ගෘහ තුළ රෝපණය කරනු ලබන භෝග හා පැළෑටි සඳහා ඉහළ වෙළෙඳපොළක් ඇති බව ද පැවසීය.එසේම ආරක්ෂිත ගෘහවල රෝපණය කර ඇති භෝග හා පැළ මිලදී ගන්නා පාරිභෝගිකයාට ඉහළ වගකීමක් ලැබෙන බව ද මෙහිදී වැඩිදුරටත් අදහස් දැක්වූ කොමසාරිස්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=r1306032</link>
    <topic>සුපිරි වෙළෙඳසලකකල් ඉකුත්වූ සබන්</topic>
    <author>හාරිස්පත්තුව මධ්‍යම විශේෂ – ගාමිණී බී. දිසානායක</author>
    <content>නීති විරෝධී අයුරින් මෙරටට ගෙන්වන ලද සබන් තොඟයක් මහනුවර ප්‍රසිද්ධ සුපර්මාකට් වෙළඳසලක අලෙවි කෙරෙමින් තිබියදී පසුගිය දින අත්අඩංගුවට ගත් මහනුවර දිස්ත්‍රික් පාරිභෝගික අධිකාරිය මේ වෙළඳ ආයතනයට එරෙහිව මහනුවර මහේස්ත්‍රාත් අධිකරණයේ නඩු පවරා අධිකරණයේ දී වරදකරුවන් කිරීමෙන් රුපියල් විසිදහසක දඩයක් නියම කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=r1306033</link>
    <topic>රුපියල් මිලියන 30කින් බස්නාහිර ප්‍රාථමික පාසල් රැසකට පරිගණකාගාර</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බස්නාහිර පළාත් සිසුන් 50 කට අඩු - වැසීයාමේ තර්ජනයට ලක් වී ඇති ප්‍රාථමික පාසල් 37 ක් හා සිසුන් 50 ට වැඩි ප්‍රාථමික පාසල් 39 කට තොරතුරු තාක්ෂණික පහසුකම් ලබා දී වැඩි දියුණු කිරීමේ වැඩපිළිවෙළක් එම පළාත් අධ්‍යාපන අමාත්‍යංශය ක්‍රියාවට නංවයි.ඒ සඳහා එම පාසල්වල පන්තිකාමරය බැගින් පරිගණකාගාර පිහිටුවීම සඳහා නවීකරණය කිරීමේ කටයුතු සිදු වෙමින් පවතී. පරිගණකාගාර සඳහා වෙන් කර ඇති මුදල රුපියල් මිලියන 30 කි.ජනාධිපති ලේකම් කාර්යාලයේ උපදෙස් පරිදි මෙම පාසල් සඳහා පරිගණක ලබාදීම විදුලි සන්දේශ නියාමන කොමිෂන් සභාව මගින් සිදු කෙරෙන බව පළාත් අධ්‍යාපන ඇමතිවරයාද වන ප්‍රධාන ඇමති ප්‍රසන්න රණතුංග මහතා පවසයි.ග්‍රාමීය මට්ටමේ පවතින මෙම පාසල්වල ශිෂ්‍ය සංඛ්‍යාව වැඩිකරගැනීමේ අරමුණින් භෞතික පහසුකම් ප්‍රවර්ධනය කෙරෙන අතර 2012 දී තෝරාගත් එවැනි පාසල් 31ක මේ වන විට භෞතික පහසුකම් ප්‍රවර්ධනය සඳහා රුපියල් මිලියන 20 ක මුදලක් වෙන්කර ඇති බවද ප්‍රධාන ඇමැතිවරයා පවසයි.2016 වන විට සිසුන් 50 ටඅඩු පාසල් ප්‍රතිව්‍යුහගත කිරීමෙන් පසු ඉතිරි පාසල් සඳහා හෞතික පහසුකම් ලබා දීමද සියලු පාසල් වල තොරතුරු තාක්ෂණ පහසුකම් සහිත පරිගණකාගාර ලබාදීම සම්පුර්ණ කිරීම ඉලක්කය බවද හෙතෙම කියයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=r1306034</link>
    <topic>අගලවත්ත ක්ලෝරීන් කම්හලේ ඉදිකිරීම්ජනතා විරෝධයෙන් අත්හිටුවයි</topic>
    <author>මතුගම සංචාරක</author>
    <content>අගලවත්තේ කපුගම ගනගල කඳු මුදුනේ ඉදිකිරීමට යෝජිත ක්ලෝරින් බෙදාහැරිමේ කම්හලින් ප්‍රදේශයේ ජනතාවගේ සෞඛ්‍යයට මෙන්ම පරිසරයටම මහත් හානියක් සිදුවීමට ඉඩ ඇති හෙයින් ප්‍රදේශවාසින් දැඩි විරෝධය පළ කර සිටිති.මෙම ගනගල කඳු වැටියේ ඇති ජල මූලාශ්‍රවලින් ගලා බසිනා දිය පහරවල් උපයෝගී කරගෙන පානීය ජලය සපයාගනී. එම ස්ථානයේ මෙම කම්හල ඉදිකිරිමට එළි පෙහෙලි කර පරිසරය විනාශ කිරීමෙන් ජල මූලාශ්‍ර සිඳී ගොස් මහත් අපහසුතාවයන්ට මුහුණ පෑමට සිදුවීමට ඉඩ ඇති බවට අනතුරු හඟවති.ක්ලෝරින් වායුව ප්‍රදේශයේ වාතාශ්‍රයට පත්වීමෙන් ප්‍රදේශවාසින්ගේ සෞඛ්‍යයට තර්ජනයක් මෙන්ම මහත් අවදානමක් ඇති බව කියති.පසුගිය දිනවල කළුතර ප්‍රදේශයේ පැවති ක්ලෝරින් බෙදාහරින කම්හලක ටැංකි පුපුරා යාමෙන් විශාල පිරිසකට තුවාල සිදු වී මහත් හානියක් සිදුවිය. එය වසා දමන ලදී.අගලවත්ත අවට ප්‍රදේශවාසින් රැස්විම් රාශියක් පවත්වා තම විරෝධය පළකර, තම විරෝධය කම්හල් ආයතනය, පරිසර අධිකාරිය, ජල සම්පත් හා ජලා පවහන මණ්ඩලය හා පාලින්දනුවර ප්‍රාදේශීය ලේකම් කාර්යාලය වෙත දන්වා සිටියහ.පාලින්ද නුවර ප්‍රාදේශිය ලේකම් එල්. ඒ. ඩි තිලකරත්න මහතාගේ මෙහෙයවීමෙන් වැවිලි කර්මාන්ත ඇමැති මහින්ද සමරසිංහ මහතාගේ ප්‍රධානත්වයෙන් ප්‍රාදේශීය ලේකම් කාර්යාලයේ දී අදාල සියලුම අංශ ප්‍රධානින් කැඳවා සාකච්ඡා කොට විධිමත් ස්ථාන ගැන පරික්ෂාවන් කරන ලෙස ඇමැතිවරයා උපදෙස් දී ඇත.ඉදිකිරීම් වහාම ක්‍රියාත්මක වන පරිදි අත්හිටවන ලදී.මෙම කම්හල ඉදිවන ස්ථානයට පිවිසීම සඳහා රාජ්‍ය වතුයායකට අයත් ඉඩමකින් මාර්ගය සකස් කිරීමට අවසර ලබා දී ඇති බවද ප්‍රදේශවාසිහු කියති.මෙම ක්ලෝරින් බෙදාහැරිමේ කම්හල ඉදිකිරිම අත්හිටටුවීම සඳහා අවශ්‍ය සියලු පියවර ගන්නා බව අගලවත්ත ප්‍රදේශයේ පදිංචිකරුවෝ කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=r1306035</link>
    <topic>මෙවර හොරණ වී වගා අඩුවෙලා</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ ගොවි ජන සේවා දෙපාර්තමේන්තු බල ප්‍රදේශයට ග්‍රාම සේවා වසම් 61 ක් ඇතුළත් වේ. 2012-13 මහ කන්නයට සාපේක්ෂව මෙවර යල කන්නයේ වී වගා කරන ලද කුඹුරු අක්කර ප්‍රමාණය පහළ බැස ඇතැයි වාර්තාවේ.2012 -13 මහ කන්නයේ කුඹුරු අක්කර 4235 ක් වගා කර ඇත. එහෙත් මෙවර යල කන්නයේ වගා කළ අක්කර ප්‍රමාණය 787කි.නිසි කලට වර්ෂා ජලය නොමැතිව කුඹුරු ආරවුල් නොවිසඳීම, තට්ටු මාරු කුඹුරු ගොවීන්ට බලපාන ගැටලු, පසුගිය මාස් කන්නයේ වී නිෂ්පාදනය ඉහළ යෑම තරුණ පරපුර කුඹුරු ගොවිතැනෙන් ක්‍රම ක්‍රමයෙන් ඈත්විම යන කරුණු මුල් වී ඇතැයි ගොවි උපදේශකවරු කෘ.ප.නි.සවරු පවසති.බොහෝ කුඹුරු යායවල දෙපස ඇළවේලි සුද්ධ නොකිරීමට අදාළ ගොවි සංවිධානත් කෘ.ප.නි.ස වරුන් උනන්දුවක් නොදැක්වීම තවත් හේතුවක් බැව් ගොවීහු පවසති. මේගැන අදාළ බලධාරින්ගේ අවධානය යොමු කළ යුතුව ඇතැයි ප්‍රදේශවාසි ගොවීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=r1306036</link>
    <topic>කළුතර නගරයේ විධිමත්සංවර්ධනය මාගේ අරමුණයි</topic>
    <author>- නාගොඩ විශේෂ</author>
    <content>ජනාධිපති මහින්ද රාජපක්ෂ මැතිතුමාගේ මූලිකත්වයෙන් යුතු වර්ථමාන රජය දැවැන්ත සංවර්ධන කාර්යයන් රට පුරා මේවන විට ක්‍රියාත්මක කර තිබෙනවා.කළුතර නගර සභාව එජාප පාලනය යටතේ පැවැතියද ඊට සමගාමීව කළුතර නගර සභා බල ප්‍රදේශය තුළද යටිතල පහසුකම් සංවර්ධනය සදහා 2011 වර්ෂයේ සිට විශාල වැඩ කොටසක් තමා විසින් සිදු කරනු ලැබුවා.” යැයි කළුතර නගර සභාවේ විපක්ෂ නායක රෝහණ අබේගුණවර්ධන මහතා පැවසීය.ඒ මහතා එසේ පැවසුවේ කළුතර නගරයේ සිදුකරන ලද සංවර්ධන කාර්යයන් හා ඉදිරියේදී සිදුකිරීමට යේජිත සංවර්ධන වැඩපිලිවෙළ පිළිබඳව “දිනමිණ” සමග පැවැති සාකච්ඡාවකදීය. වැඩිදුරටත් අදහස් දැක්වූ ඒ මහතා මෙසේද පැවසීය.කළුතර නගර සභාව එක්සත් ජාතික පක්ෂ පාලනය යටතේ පැවතියද කළුතර නගර සභාබල ප්‍රදේශය තුළද යටිතල පහසුකම් නැංවීම සඳහා 2011 වර්ෂයේ සිට විශාල වැඩකොටසක් මා සිදුකරනු ලැබුවා.මේ සඳහා වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතාගේ උපදෙස් හා මඟ පෙන්වීමත් ඊට අවශ්‍ය මූල්‍ය ප්‍රතිපාදන ලබාදීමත් සිදුවුණා.2011 වර්ෂයේ දී කළුතර නගර සභා බල ප්‍රදේශය තුළ මාර්ග, පානීය ජලය, විදුලිය ලබා දීම සඳහා මධ්‍යම රජයේ ප්‍රතිපාදන යටතේ රුපියල් කෝටි 14ක් වැය කළා.එම කටයුතු සාර්ථක කර ගැනීම සඳහා නගර සභා සභාපතිවරයා ඇතුළු මන්ත්‍රීවරුන් කීපදෙනෙක් සහයෝගය ලබා දුන්නා. නමුත් සමහර මන්ත්‍රීවරුන් ඡන්දය පිළිබඳ මානසිකත්වය නිසාවෙන් ඒ සදහා අවශ්‍ය සහයෝගය ලබාදීමට ක්‍රියා කළේ නැහැ.2012 වර්ෂයේදී ආර්ථික සංවර්ධන අමාත්‍යාංශ ප්‍රතිපාදන යටතේ කළුතර නගර සභා බල ප්‍රදේශය තුළ වසම් 14ක ව්‍යාපෘති 14ක් ක්‍රියාත්මක කළා. ඊට රුපියල් ලක්ෂ 140ක් වැයකරනු ලැබුවා.තවත් වසම් 2ක ව්‍යාපෘති සඳහා බ. පළාත් සභා මන්ත්‍රී වරුන්වන සුමිත්ලාල් මැන්දිස් සහ චන්ද්‍රභාහු අධිකාරම් යන මහත්වරුන් අවශ්‍ය ප්‍රතිපාදන ලබා දුන්නා. මේ කාර්යයන් සාර්ථක කර ගැනීම සඳහා එ.ජ.නි.සංධාන නාගරික මන්ත්‍රීවරුන් අවශ්‍ය සහය ලබා දුන්නා.මීට අමතරව උතුරු කළුතර කැලිඩෝ මාර්ගය කි.මී. 3ක දුරක් කාපට් අතුරා සංවර්ධනය කරනු ලැබුවා. උතුරු කළුතර පානීය ජල ව්‍යාපෘතිය ක්‍රියාත්මක කිරීමට කටයුතු කළා. ජලය එතෙක් ලබාගත් නළ ළිං වෙනුවට මෙම ව්‍යාපෘතිය මගින් එහි නිවාස විශාල ප්‍රමාණයකට පානීය ජලය ලබාදීමට හැකිවුණා.එසේම ගෙවීගිය 2011 සහ 2012 වර්ෂවලදී කළුතර නගර සභා බල ප්‍රදේශය තුළ ජීවත්වන නාගරික ජනතාවගේ පොදු අවශ්‍යතාවයන් ඉටුකළා මෙන්ම මෙම 2013 වර්ෂයේ ද කළුතර නගරසභාවේ විපක්ෂ නායක ලෙස දැවැන්ත සංවර්ධන ව්‍යාපෘතීන් ක්‍රියාත්මක කිරීමට පියවර ගන්නවා.ඒ යටතේ ආර්ථික සංවර්ධන අමාත්‍යාංශ ප්‍රතිපාදන යටතේ ලංකා සංචාරක මණ්ඩලය මගින් ක්‍රියාවට නංවනු ලබන උතුරු කළුතර කැලිඩෝ වෙරළ තීරය ආශ්‍රිත ව්‍යාපෘතිය සඳහා රුපියල් මිලියන 155ක් වැයකරනු ලබනවා.මේ ව්‍යාපෘතිය යටතේ සංචාරක වෙළෙඳ හා සංස්කෘතික මධ්‍යස්ථාන ඉදිවෙනවා. මේ වන විට මෙහි සියලු සැලැසුම් සකස්කර අවසන් කර ඇති අතර නොබෝ දිනකින් උතුර කළුතර කැලිඩෝ සංචාරක කලාපය ඇතිකිරීමට කටයුතු කරනවා.උතුරු කළුතර මාතෘ සායනය සංවර්ධණය කළ අතර ඊට අවශ්‍ය නවීනතම උපකරණ ලබා දුන්නා. එය ආදර්ශ මාතෘ නිවාසයක් බවට පත් කිරීමට හැකියාව ලැබුණා.නාගොඩ බටහිර වසමේ රුපියල් ලක්ෂ 50ක වියදමින් අතුරු මාර්ග 9ක් සංවර්ධනය කිරීමට මේ වර්ෂයේදී කටයුතු කරනවා. එම මාර්ග කුට්ටිගල් අල්ලා සංවර්ධනය කිරීමට ද පියවර ගන්නවා.විශේෂයෙන්ම නාගොඩ ප්‍රදේශයේ යටිතල පහසුකම් සංවර්ධනය කෙරේ අවධානය මේ වර්ෂයේදී යොමුකිරීමට කටයුතු කරනවා.කළුතර නගර සභා බල ප්‍රදේශය තුළ අනවසර ඉදිකිරීම් සිදු වනවාට මා තදින්ම විරුද්ධයි. මේ තත්ත්වය දිගින් දිගටම පැවතිය හොත් මේ නගරය සැලැසුම් සහගතව සංවර්ධනය කිරීමට විශාල බාධාවක් වෙනවා.අක්‍රමවත් හා අවධිමත් ආකාරයෙන් පවතින කළුතර නගරය ක්‍රමවත්ව හා විධිමත්ව සංවර්ධනය කිරීමේ සැලැසුම් සකස් වෙමින් පවතිනවා.ඒ අනුව කළුතර උසාවි සංකීර්ණය කටුකුරුන්ද ප්‍රදේශයට ගෙන යාමටත් සියලු අනවසර ඉදිකිරීම් නතර කර කළුතර නගරය විශේෂයෙන්ම ව්‍යාපාරික කේන්ද්‍රස්ථානයක් ලෙස සංවර්ධනය කිරීමටත් පියවර ගන්නවා.මේ අනුව මා විශ්වාස කරනවා කළුතර නගරය ආදර්ශවත් විධිමත් නගරයක් බවට පත් කිරීමේ මගේ සිහිනය මල්ඵල ගැන්වනු ඇත කියා.එ.ජා.පක්ෂය බලය හිමි ශ්‍රී ලංකාවේ කිසිදු නගරසභාවක හෝ ප්‍රාදේශීය සභභාවක විපක්ෂයේ මැදිහත්වීමෙන් මෙවන් දැවැන්ත සංවර්ධනයක් සිදුවන පළාත් පාලන ආයතනයක් ඇති කියා මා හිතන්නෙ නැහැ. මේ කාර්ය සාර්ථක කර ගැනීමට සහය දෙන සභාපති තුමන් හා නාගරික මංත්‍රීවරුන්ට රාජ්‍ය නිලධාරීන් නගරසභා නිලධාරී මණ්ඩලය හා සේවක මණ්ඩලයට මගේ ස්තුතිය පිරිනැමීමට මෙය අවස්ථාවක් කර ගන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306031</link>
    <topic>රු.ලක්ෂ 500ක වන්දියක් ඉල්ලා පාපන්දු සභාපතිට එන්තරවාසියක්</topic>
    <author>ප්‍රින්ස් ගුණසේකර‍</author>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතාගෙන් රුපියල් ලක්ෂ 500ක වන්දියක් ඉල්ලා හිටපු විධායක කමිටු සාමාජිකයෙකු එන්තරවාසියක් යවා ඇත.වත්මන් පාපන්දු විධායක කමිටුවේ සියලු සාමාජිකයන් වෙත පිටපත් යවා ඇති එම එන්තරවාසියෙන් දැනුම් දී ඇත්තේ පාපන්දු සභාපතිවරයා පසුගිය දිනෙක පවත්වන ලද මාධ්‍ය හමුවකදී කළ ප්‍රකාශයකින් හිටපු වගකිවයුතු විධායක කමිටු සාමාජිකයෙකු ලෙස තමාට අපහාසයක් සිදුවී ඇති බවයි. දින 10ක් ඇතුළත නැවැත මාධ්‍ය සාකච්ඡාවක් කැඳවා කලින් කරන ලද සියලු ප්‍රකාශ ගැන පාපන්දු සභාපතිවරයා ප්‍රසිද්ධියේ සමාවගත යුතු බවද එම එන්තරවාසිය මගින් කරුණු දක්වා ඇත.මේ පිළිබඳව පාපන්දු විධායක කමිටු සාමාජිකයෙකුගෙන් කළ විමසිමකදී පැවැසුවේ “සුනාමි ආධාර මුදල් ගෝල් දැලෙන් රිංගයි. කෝටි 50ක වැඩ කෝ? ෆි‍ෆා විමසයි” යනුවෙන් පසුගිය අප්‍රේල් 29දා දිනමිණ ක්‍රීඩා පිටුවේ පළමු ලිපියක් එන්තරවාසිය මගින් උපුටා ඇති බවයි.එයටම අදාල “ක්‍රීඩාපිටි සංවර්ධනයට ෆිෆා දුන් කෝටි 50? ලෝක සම්මේලනයෙන් විගණනයක්” යනුවෙන් අප්‍රේල් 30දා පළවු පුවතේ අඩංගු කරුණුද එන්තරවාසිය මගින් පෙන්වාදී ඇති බව විධායක කමිටු සාමාජිකයා තහවුරු කළේය.මේ එන්තරවාසිය ගැන විශේෂ සාකච්ඡාවක් පැවැත්විය යුතු හෙයින් පාපන්දු විධායක කමිටු හදිසි රැස්වීමක් ඉල්ලා සිටින බවද එම විධායක කමිටු සාමාජිකයා ‘දිනමිණ’ට පැවැසීය. පාපන්දු සම්මේලනයට අදාල නිශ්චිත කරුණක් සම්බන්ධව විධායක කමිටු සාමාජිකයින් 10කගේ අස්සන් සහිත ලිපියකින් හදිසි රැස්වීමක් කැඳවිය හැකි බවට පාපන්දු ව්‍යවස්ථාවේ සඳහන්ව ඇතැයි වැඩිදුරටත් පැවැසීය.ජගත් පාපන්දු සම්මේලනයේ සුනාමි ආධාර මුදල් ශ්‍රී ලංකා පාපන්දු සම්මේලනයේ පිහිටි ගෝල් සංවර්ධන ව්‍යාපෘති කාර්යාලයට ලැබුණු බවත් එහි සියලු තොරතුරු සෙෆ් බ්ලැර් මහතාගෙන් ලැබුණු බවත් සභාපති රංජිත් රුද්‍රිගු මහතා විස්තරාත්මකව මාධ්‍යයට හෙළි කළේය. අප්‍රේල් 27දා පාපන්දු නිවහනේ පැවැති එම මාධ්‍ය හමුවේදී පුද්ගල නම්ගම් ප්‍රකාශ කළ නොහැකි බව රුද්‍රිගු මහතා අවධාරණය කළද හිටපු විධායක නිලධාරියා එන්තරවාසියෙන් පවසන්නේ මාධ්‍ය හමුවෙන් පසු කැලලක් ඇතිවු බවය.මේ අතර සුනාමි ව්‍යසනයෙන් පසු මෙරටට ලැබුණු රුපියල් කෝටි 50ක මුදල් වැය කළ ආකාරය සෙවීමට පත් කළ වීරසේකර කමිටුවේ පරීක්ෂණ කටයුතු තාවකාලිකව අත්හිටුවීමට ක්‍රීඩා අමාත්‍යාංශය නියෝගකර තිබේ.ක්‍රීඩා ඇමැති මහින්දානන්ද අලුත්ගමගේ මහතා විසින් විශ්‍රාමලත් විනිසුරු උපාලි සමරවීර මහතාගේ ප්‍රධානත්වයෙන් සිවු පුද්ගල කමිටුවක් පත්කොට ඇති හෙයින් මේ තීරණය ගෙන ඇතැයි වාර්තා වේ.එකම කරුණක් සම්බන්ධව කමිටු දෙකක් එකවර ක්‍රියාත්මක වීමේදී ගැටලු සහගත තත්ත්වයන් ඇතිවිය හැකි බව පවසා වීරසේකර කමිටුවේ කටයුතු අත්හිටුවන ලෙස ශ්‍රී ලංකා පාපන්දු සම්මේලනයට ලිඛිතවම දැනුම්දී ඇතැයි පැවැසේ.ශ්‍රී ලංකා පාපන්දු සම්මේලනයේ හිටපු සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතගේ ප්‍රධානත්වයෙන් යුත් පරීක්ෂණ කමිටුව පාපන්දු විධායක සභාවේ තීරණයක් මත පත් කර තිබුණි. මෙයට මාසයකට පමණ පෙර පත් කරන ලද එම කමිටුවට බ්‍රිගේඩියර් එච්.ඩී.ඩබ්ලිව්.කාරියවසම්, රියර් අද්මිරාල් ආනන්ද පිරිස්, ජ්‍යෙෂ්ඨ පොලිස් අධිකාරී පත්මසිරි මුණසිංහ, ජ්‍යෙෂ්ඨ නියෝජ්‍ය පොලිස්පති උපාලි හේවගේ හා නියෝජ්‍ය පොලිස්පති කේ.පී.පී‍.පතිරණ යන මහත්වරු නම් කොට තිබුණි.ක්‍රීඩා ඇමැතිවරයා පත්කළ කමිටුවේ වාර්තාව සති දෙකක් තුළ ලබාදීමට නියමිත අතර මේ වනවිට සතියක පමණ කාලයක් ගතවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306032</link>
    <topic>සහාය දිවීමේ සැණකෙළියේ දීයුද හමුදාවෙන් ශ්‍රී ලංකා වාර්තා 2ක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමය සංවිධානය කළ ලංකා බැංකු සහාය දිවීමේ සැණකෙළියේදී ශ්‍රී ලංකා යුද හමුදා ක්‍රීඩකයෝ නව ශ්‍රී ලංකා වාර්තා 2ක් බිහි කිරීමට සමත්වුහ. මීටර් 1500x4 හා මීටර් 800x4 අන්තර් ක්‍රීඩා සමාජ සහාය දිවීමේ තරගවලදී මේ වාර්තා දෙක බිහි කිරීමට සමත්වුණි.මීටර් 1500x4 තරගය විනාඩි 15:52.99කින් නිමකළ යුද හමුදා පිල නව ශ්‍රී ලංකා වාර්තාව බිහි කරමින් පළමු ස්ථානයට පත්වෙද්දී විනාඩි 16:18.97කින් දෙවැනි ස්ථානය යුද හමුදා ‘බී’ පිල හා විනාඩි 16:20.18කින් ගුවන් හමුදාව තෙවැනි ස්ථානයට පත්විය.මීටර් 800x4 නව ශ්‍රී ලංකා වාර්තාව බිහිකළ යුද හමුදා ක්‍රීඩකයෝ විනාඩි 7:33.13කින් තරගය නිම කළහ. එහි දෙවැනි ස්ථානය විනාඩි 7:38.76කින් යුද හමුදා ‘බී’ පිල හා තෙවැනි ස්ථානය විනාඩි 7:43.50කින් ගුවන් හමුදාව සතුවිය.දියගම මහින්ද රාජපක්ෂ ක්‍රීඩාංගණයේදී ඊයේ අවසන් වු සහාය දිවීමේ සැණකෙළියේදී නව තරග වාර්තා 6ක් බිහිවීම කැපී පෙනුණි. ඉන් දෙකක් වලල ඒ රත්නායක ක්‍රීඩක ක්‍රීඩිකාවෝ බිහි කළහ.18න් පහළ පිරිමි මීටර් 1500x4 සහාය දිවීමේ තරගය විනාඩි 17:21.67කින් නිමකළ වලල ඒ රත්නායක ක්‍රීඩකයෝ නව තරග වාර්තාක් බිහි කළ අතර 20න් පහළ කාන්තා මීටර් 1500x4 සහාය දිවීමේ තරගය විනාඩි 20:49.33 නිම කළ වලල ක්‍රීඩිකාවෝ ද නව තරග වාර්තාවක් බිහි කළහ. 20 න් පහළ මීටර් 400x4 තරගය විනාඩි 4:04.15කින් නිමකළ රත්නපුර සුමන බාලිකා ක්‍රීඩිකාවෝද නව තරග වාර්තාවක් බිහි කළහ.මීටර් 200x4 තරගය විනාඩි 1:38.90කින් නිම කළ ශ්‍රී ලංකා ගුවන් හමුදාව, මීටර් 200x4 ක්‍රීඩා සමාජ අතර තර‍ගය විනාඩි 1:25.20කින් නිම කළ නාවික හමුදාව, මිටර් 400x4 කාන්තා ක්‍රීඩා සමාජ අතර තරගය විනාඩි 3:45.18කින් නිමකළ ශ්‍රී ලංකා ගුවන් හමුදාව නව තරග වාර්තා බිහි කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306033</link>
    <topic>රගර් විනිසුරුවරුන් වර්ජනයක</topic>
    <author>ෆවුස් මොහොමඩ්</author>
    <content>ධර්මරාජ විදුහල හා සාන්ත ‍ජෝශප් විදුහල අතර පෙරේදා (1) සී.ආර්.පිටියේ පැවැති අන්තර් පාසල් අවුරුදු 20න් පහළ පළමු කොටසේ ලීග් රගර් තරගයෙන් අනතුරුව එක් විදුහලක ආධාරකරුවන් පිරිසක් ප්‍රධාන තරග තීරක චරිත් කෝදාගොඩ මහතාට පහරදුන්නේ යැයි කියන සිද්ධියක් මුල් කරගෙන පාසල් රගර් තරගාවලිය වර්ජනය කිරීමට රගර් තරග තීරකවරුන්ගේ හා විනිසුරුවරුන්ගේ සංගමය තීරණය කර ඇත.මේ හේතුවෙන් ඊයේ (2) සී.ආර්.පිටියේ පැවැත්වීමට නියමිතව තිබූ සාන්ත අන්තෝනි - විද්‍යා විද්‍යාලය අතර තරගය කල් දැමීමට පාසල් රගර් සංගමයට සිදුවී තිබිණි. මේ වනවිට පාසල් රගර් තරගාවලියේ තරග වට 8ක් පවත්වා ඇති අතර ඉතිරිව ඇත්තේ අවසන් වටයේ තරග පමණි.තරගාවලියේ ආරම්භයේ සිටම ඇතැම් පාසල් කණ්ඩායම්වල ක්‍රීඩකයන් හා ආධාරකරුවන් විවිධ අවස්ථාවල දී තරග තීරකවරයාට පහරදීමේ හා තර්ජනය කිරීමේ සිදුවීම් වාර්තා විය. එහි දී බොහෝ විට තරග තීරකවරුන්ගේ විනිශ්වයන් අභියෝගයකට ලක් කෙරුණු අතර ඒ සම්බන්ධව පැමිණිලි ඉදිරිපත්වී තිබුණේ ද තරග තීරකවරුන්ට එරෙහිවය.එහෙත් පවතින තත්ත්වය මත දිගින් දිගටම ක්‍රිඩකයන්ගේ හා ඔවුන්ගේ ආධාරකරුවන්ගේ පහරදීම්වලට හෝ තර්ජනවලට ලක්වීමේ අවදානම සැළකිල්ලට ගත් රගර් විනිසුරුවරුන්ගේ හා තීරකවරුන්ගේ සංගමය මේ තීරණයට එළැඹී බව එහි ප්‍රකාශකයෙක් 'දිනමිණ'ට පැවැසීය. එම පහරදීම සම්බන්ධව පාසල් රගර් සංගමයට ලිඛිතව පැමිණිලි කළ බවත්, එහි ප්‍රතිඵල ලැබෙනතුරු ලීග් තරගාවලියට තම සංගමයේ විනිසුරුවන් හෝ තීරකවරුන් සහභාගි නොවන බවත් එම ප්‍රකාශකයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306034</link>
    <topic>බ්‍රැඩ්බි පළමු ජය ත්‍රිත්ව විදුහලට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>කොළඹ රාජකීය විදුහල හා මහනුවර ත්‍රිත්ව විදුහල අතර පැවැත්වෙන සුප්‍රකට බ්‍රැඩ්බි පළිහ රගර් තරග ද්විත්වයේ පළමු තරගය ලකුණු 37-25ක් ලෙස ජය ගැනීමට ත්‍රිත්ව විදුහල් පිල සමත්විය. ජනාධිපති මහින්ද රාජපක්ෂ මහතාගේ සහභාගිත්වයෙන් පල්ලෙකැලේ පිටියේ දී පසුගියදා මේ තරගය පැවැත්විණි.තරගයේ පළමු භාගය නිමාවනවිට ලකුණු 18-8ක් ලෙස පෙරමුණේ සිටියේ රාජකීය විදුහල් පිලය. එහෙත් දෙවැනි භාගයේ දී විශිෂ්ට අයුරින් තරගයට අවතීර්ණ වූ ත්‍රිත්ව විදුහල් ක්‍රීඩකයන් තරගයේ ජය මාවත විවර කර ගැනීමට සමත්වීම විශේෂත්වයකි.ඔවුන් ලැබූ ලකුණු සංඛ්‍යාවට උත්සාහක දිනුම් 5ක්, දඬුවම් පහර 3ක් හා ඩ්‍රොප් ගෝලයක් ඇතුලත් වූ අතර රාජකීය විදුහල් කණ්ඩායම ගෝල් 2ක්, උත්සාහක දිනුමක් හා දඬුවම් පහර 2ක් වාර්තා කළේය.දෙපිල අතර 69 වැනි වරටත් පැවැත්වෙන බ්‍රැඩ්බි පළිහ තරග ද්විත්වයේ දෙවැනි තරගය ලබන 15වැනිදා කොළඹ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306035</link>
    <topic>ඉන්දීය ක්‍රිකට් ප්‍රධානීන් 3ක් ඉල්ලා අස්වෙති</topic>
    <author/>
    <content>අයි.පී.එල්. තරගාවලියේ සිදුවූ මුදලට තරග පාවාදීමේ ආන්දෝලනාත්මක සිදුවීම් හේතුවෙන් එහි ප්‍රධානී රජිව් ෂුක්ලා සිය තනතුරෙන් ඉල්ලා අස්විය‍. ක්‍රිකට් ක්‍රීඩාව වෙනුවෙන් තමා මේ තීරණය ගත් බව ඔහු ප්‍රකාශ කර තිබේ.මේ අනුව තරග පාවාදීමේ අර්බුදය හේතුවෙන් ඉල්ලා අස්වූ එරට ක්‍රිකට් ප්‍රධානීන්ගේ ප්‍රමාණය 3 දක්වා වැඩිවිය. ඉන්දියා ක්‍රිකට් පාලක මණ්ඩලයේ ලේකම් සංජේ ජග්ඩේල් හා එහි භාණ්ඩාගාරික අජේ ශිර්කේ සිය තනතුරුවලින් ඉල්ලා අස්වූයේ පෙරේදාය.මේ අතර තනතුරෙන් ඉවත්වන ලෙස ඉන්දියා ක්‍රිකට් පාලක මණ්ඩලයේ සභාපති එන්.ශ්‍රීනිවාසන්ට එල්ලවන පීඩනය තවත් වැඩිවී තිබේ. එරට ක්‍රීඩා ඇමැති ඇතුළු ප්‍රාන්ත ක්‍රීඩා බළධාරීහූ රැසක්ම සිය තනතුරෙන් ඉවත්වන ලෙස ශ්‍රිනිවාසන්ට බලපෑම් කළත් ක්‍රිකට් පාලක මණ්ඩලයේ සභාපතිධුරයෙන් ඉවත් නොවන බව ඔහු පසුගියදා ප්‍රකාශ කළේය.ශ්‍රීනිවාසන්ට බලපෑම් එල්ලවීමට පටන්ගත්තේ ඔහුගේ බෑනණුවන් වන මතභේදාත්මක අයි.පී.එල්. තරග පාවාදීමේ මහමොළකරු ලෙස හැඳින්වෙන චෙන්නායි සුපර්කිංග්ස් පිලේ ප්‍රධාන විධායක ගුරුනාත් මෙයියප්පන් අත් අඩංගුවට පත්වීමෙන් පසුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306036</link>
    <topic>ශ්‍රී ලංකාව කඩුලු 5කින් පරදී</topic>
    <author/>
    <content>විරාට් කෝලීගේ සහ දිනේෂ් කාර්තික්ගේ විශිෂ්ට ශතක හේතුවෙන් ශ්‍රී ලංකා කණ්ඩායම සමග පැවැති චැම්පියන් කුසලාන පුහුණු තරගයෙන් කඩුලු 5ක ජයක් හිමිකර ගැනීමට ඉන්දීය පිල සමත්විය.බර්මින්හැම්හි එජ්බැස්ටන් ක්‍රීඩාංගණයේදී මේ තරගයේ දී ලකුණු 334ක ජයග්‍රාහී ඉලක්කය හඹාගිය ඉන්දීය පිල තරගය නිමවීමට එක් ඕවරයක් තිබියදී තරගයේ ජය හිමිකර ගත්තේය. වේගවත් ඉනිමක් දියත් කළ දිනේෂ් කාර්තික් නොදැවී ලකුණු 106ක් වාර්තා කළේය. කෝලි ලකුණු 144ක් රැස්ක‍ළේය.ඉන්දීය පිලේ ආරාධනයෙන් පළමුව පන්දුවට පහරදුන් ශ්‍රී ලංකා කණ්ඩායම කඩුලු 5කට ලකුණු 333ක් රැස් කළේය.ලකුණු 82ක් ලබාසිටි ආරම්භක පිතිකරු කුසල් ජනිත් පෙරේරා සෙසු පිතිකරුවන්ට අවස්ථාව ලබාදෙමින් ඉනිම අත්හිටුවීමට තිරණය කළේය. ඉන් අනතුරුව මුළු ලකුණු 195 දී තිලකරත්න ඩිල්ෂාන්ද ඉනිම අත්හිටුවනු ලැබීය. උපනායක දිනේෂ් චන්දිමාල් ලකුණු 46ක් හා කුමාර් සංගක්කාර ලකුණු 45ක් රැස්කළේය.ශ්‍රී ලංකාව-333/5යි. (ඕවර 50) කුසල් ජනිත් 82, තිලකරත්න ඩිල්ෂාන් 84, කුමාර් සංගක්කාර 45, දිනේෂ් චන්දිමාල් 46, මහේල ජයවර්ධන 30ඉන්දියාව-337/5යි‍ (ඕවර 49) විරාට් කෝලී 144, දිනේෂ් කාර්තික් නොදැවී 106, සුරේෂ් රයිනා 34 (ශමින්ද එරංග 60/2)ඔස්ට්‍රේලියාවට ජයබටහිර ඉන්දීය කොදෙව් පිල සමග කාඩිෆ්හිදී පැවැති පුහුණු තරගය කඩුලු 4කින් ජයගැනීමට ඔස්ට්‍රේලියා කණ්ඩායම සමත්විය.කොදෙව් -256/9යි‍. (ඕවර 50) ඩැරන් බ්‍රාවෝ 86, ජොන්සන් චාර්ලස් 55 ( මිචෙල් ස්ටාක් 29/4, ක්ලින්ට් මැකේ 45/3)ඔස්ට්‍රේලියාව-259/6යි. (ඕවර 38.5) ෂේන් වොට්සන් 135, ඇඩම් වොගස් 43 (කේමර් රොච් 44/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306037</link>
    <topic>පෙරළිකාර ධර්මරාජය අපරාජිතව ඉදිරියට</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ සිංගර් පළමු කොටසේ රගර් තරගාවලියේ සිය ආධිපත්‍ය පතුරුවාලමින් සිටින පෙරළිකාර ධර්මරාජ විදුහල අටවැනි වටය නිමාවනවිට සිය ජයග්‍රහණ සංඛ්‍යාව 7දක්වා වැඩි කරගැනීමට සමත්විය. අටවැනි වටයේ දී සාන්ත ජෝශප් විදුහල් පිලට එරෙහිව ලකුණු 22-20ක ජයක් ලැබූ ධර්මරාජ විදුහල මෙවර ලීග් ශූරතාවට ළඟාවී සිටියි.මේ මස 8වැනිදා රාජකීය විදුහල සමග පැවැත්වෙන පැවැත්වෙන අවසන් වටයේ තරගයෙන් පසුව ලීග් ශූරයන් තීරණය කෙරේ. මේ වනවිට ප්‍රසාද ලකුණු සටහනේ එකම අපරාජිත කණ්ඩායම ලෙස ධර්මරාජ විදුහල පෙරමුණේ පසුවන අතර ත්‍රිත්ව විදුහල දෙවැනි තැන හිමිකරගෙන සිටියි.මෙවර තරගාවලියේ කැපී පෙනෙන දස්කම් දැක්වූ වෙස්ලි විදුහල ප්‍රසාද ලකුණු සටහනේ තුන්වැනි ස්ථානයේ රැඳී සිටින අතර සාන්ත පීතර විදුහලට හිමිවී ඇත්තේ සිවුවැනි ස්ථානයයි.සී.ආර්.පිටියේ පැවැති ධර්මරාජ – සාන්ත ජෝශප් විදුහල් අතර තරගයේ දී ධර්මරාජ විදුහල් පිලේ වාර්තා වූ උත්සාහක දිනුම් 3ටම හිමිකම් කීවේ බුවනෙක උඩංගමුවය. තරගයේ පළමු භාගය නිමාවනවිට දෙපිලම ලකුණු 15බැගින් ලබා සිටි අතර දෙවැනි භාගයේ දී ගෝලයක් වාර්තා කරමින් ධර්මරාජ විදුහල ජය අත්කර ගත්තේය. ධර්මරාජ විදුහලේ ලකුණු සංඛ්‍යාවට ගොල් 2ක්, උත්සාහක දිනුමක් හා දඬුවම් පහරක් ඇතුලත් වූ අතර සාන්ත ‍ජෝශප් විදුහල ගෝලයක්, උත්සාහක දිනුම් 2ක් හා දඬුවම් පහරක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=s1306038</link>
    <topic>විශාඛා පාගමනට ක්‍රීඩිකාවෝ</topic>
    <author/>
    <content>කොළඹ විශාඛා විදුහල සංවිධානය කළ පා ගමන විදුහල්පතිනි සඳමාලි අවිරුප්පොල මහත්මියගේ ප්‍රධානත්වයෙන් පැවැති අතර එහිදී ස්කොෂ් ක්‍රීඩිකාවන් ගමන් කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>03</day>
    </date>
    <link>http://www.dinamina.lk/2013/06/03/_art.asp?fn=f1306031</link>
    <topic>අපේ ආණ්ඩුව ජනතාවාදීයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>ආණ්ඩුවට එරෙහි විපක්ෂයේ විරෝධතා ක්‍රියා මාර්ග, එජාපය විසින් මතු කරන නව ව්‍යවස්ථාවක් පිළිබඳ ප්‍රකාශ, නුදුරු පළාත් සභා මැතිවරණ සහ මීළඟ පොදු රාජ්‍ය මණ්ඩලීය සමුළුව මෙහි පැවැත්වීමේ වැදගත්කම ගැනත්, 2017 දී ශ්‍රී ලංකාවේ පැවැත්වෙන පොදු රාජ්‍ය මණ්ඩලීය ක්‍රීඩා උළෙලට ඇති සූදානම හා ක්‍රීඩා ක්ෂේත්‍රයට අදාළ යම් යම් කාරණා ගැනත් ක්‍රීඩා අමාත්‍ය මහින්දානන්ද අලුත්ගමගේ මහතා සමඟ කළ සාකච්ඡාවකි.පසුගිය 21 වැනිදා විපක්ෂය ආරම්භ කළ සංකේත වැඩ වර්ජනයත් සමඟ ආණ්ඩුවට එරෙහි විරෝධතා හා වැඩ වර්ජන දැඩි කරන බවට ප්‍රකාශ වී තිබෙනවා. මේවාට මුහුණදීමට ආණ්ඩුව සූදානම් ද?විපක්ෂය විසින් ආණ්ඩුව පරාජය කිරීම සඳහා නොයෙක් කුමන්ත්‍රණ ආරම්භ කරනවා. හැබැයි, අපේ ආණ්ඩුව ජනතාවාදී ආණ්ඩුවක්, මේ ආණ්ඩුවත් එක්ක ජනතාව එකට ඉන්නවා. ඒ නිසා ජාත්‍යන්තර බලවේග, විපක්ෂය ආදී මේ සියලු කොටස් එකට සිට ආණ්ඩුවට ගැහුවත් මේ ආණ්ඩුව වට්ටන්න බෑ. මේ ජනතාවාදී ආණ්ඩුව දැන් දශක දෙකකට ආසන්න කාලයක් මේ රට පාලනය කරනවා. ආණ්ඩුව වට්ටන්න දාන්න ඕන සියලු තුරුම්පු විපක්ෂය දිගහරිමින් සිටින්නෙ. හැබැයි මේ හැම තුරුම්පුවක්ම අසාර්ථක වෙනවා.වරෙක ඔවුන් තමන්ගේ ජනාධිපතිවරණ අපේක්ෂකයා ලංකා ඉතිහාසයේ කවදාවත් නොතිබුණු හැටියට වෙනස් කළා. රටේ ප්‍රධානම දේශපාලන පක්ෂයක් වන එජාපය පළමු වතාවට පසුගිය ජනාධිපතිවරණයට තරග කළේ නෑ. මුලදී මේ අය බැලුවේ රජය මැතිවරණවලින් පරාජය කරන්නයි. හැබැයි දැන් ඒ අය දන්නවා මේ ආණ්ඩුව ප්‍රජාතන්ත්‍රවාදිව පෙරළන්න බැරි බව.මොකද කලිනුත් කිව්ව වගේ මේ ජනතාවාදී ආණ්ඩුවක්, ඒ නිසා විපක්ෂය දැන් බලන්නේ ප්‍රජාතන්ත්‍රවාදී නොවන ක්‍රමවලින් මේ ආණ්ඩුව වෙනස් කරන්නයි. එතැන දී මේ අය ජාත්‍යන්තර ප්‍රජාව කියල හඳුනාගන්නා කොටස හා එල්.ටී.ටී.ඊ. ය සමඟත් සම්බන්ධ වෙනවා. මේක තමයි බරපතළම කාරණය. ජාත්‍යන්තරයයි, එල්.ටී.ටී.ඊ. යයි හවුල් කරගෙන බලයට ඒ මේ කුමන්ත්‍රණයක විපක්ෂය දැන් යෙදී සිටින බව පැහැදිලියි.මේකට උදාහරණ අපි මෑත ඉතිහාසයේ දැක්කා. සරත් ෆොන්සේකා කියන චරිතය ඉදිරියට ගෙනාවා. අධිකරණයත් එක්ක ගැටුමක් නිර්මාණය කරන්න හැදුවා. ඉදිරියේදී පොදු අපේක්ෂකයෙක් ගැන කතාවක් තියෙනවා. රට අස්ථාවර කිරීම සඳහා වැඩ වර්ජනවලට යාම තවත් එකක්. මේ මොන අභියෝග ආවත්, මේ රටේ වැඩ කරන ජනතාව සහ පොදු ජනතාවත් සමඟ එක් ව ඒවාට මුහුණදීමට මේ ආණ්ඩුවට ශක්තිය තිබෙනවා. ඒ නිසා ඔය ඕන අභියෝගයකට ආණ්ඩුවක් හැටියට අපි සූදානම්.ආණ්ඩුව වෙනස් කිරීම සඳහා එජාපය යළිත් දින වකවානු නියම කරමින් සිටිනවා. මේ ගැන ඔබ මොකද කියන්නෙ?ඕක ඉතින් ඒ අය හැමදාම කිව්ව කතාව, ඔය මොනව කිව්වත්, මේ ආණ්ඩුවට ඔය ඕන කුමන්ත්‍රණයකට මුහුණ දෙන්න පුළුවන්කම තියෙනවා. ආණ්ඩුවක් හදන්න කලින් ශක්තිමත් විපක්ෂයක් තියෙන්න ඕනනේ. කෝ එහෙම එකක්? මේ රටේ ජනතාවට මේ ආණ්ඩුව එපා නම් ආණ්ඩුව භාර දෙන්න ශක්තිමත්, විශ්වාසදායක විපක්ෂයක් තියෙන්න ඕන.පළමුවෙනි කාරණය මේ රටේ ජනතාවට විපක්ෂයට වඩා ආණ්ඩුව ගැන ලොකු විශ්වාසයක් තියෙනවා. ආණ්ඩුව වැටෙන්න නම් ආණ්ඩුව ගැන කලකිරීමෙන් විපක්ෂය නැඟිටිමින් සිටිය යුතුයි. හැබැයි වෙලා තියෙන්නෙ ආණ්ඩුව නැඟිටින අතර විපක්ෂය කඩා වැටෙන එකයි. ඒ නිසා මං යළිත් කියනවා ප්‍රජාතන්ත්‍රවාදී මැතිවරණයකින් මේ ආණ්ඩුව කවදාවත් වට්ටන්න බෑ.එජාපය අලුත් ව්‍යවස්ථාවක් සඳහා වන කෙටුම්පතක් පිළියෙළ කර තිබෙන බව ප්‍රසිද්ධියට පත්කළා. මේ ව්‍යවස්ථාව පිළිබඳ ඔබේ කියැවීම කෙබඳුද?ඔය ඔක්කොම සීනිබෝල කතා. ඕක යූ.එන්.පී. එකේ න්‍යාය පත්‍රයක් නෙවෙයි. ඔය පිටුපසින් ඉන්නෙත් ජාත්‍යන්තරයම තමයි. පොදු අපේක්ෂකයෙක් ගැන කැබිනට් එක අඩු කිරීම ගැන ඕකට දුන්නෙ මේ කේක් ගෙඩියෙ අයිසින් හැටියට. හැබැයි කේක් එක පුස්කාලා. ඒක වහන්නෙ ඔය අයිසින් තට්ටුවෙන්, හැබැයි ජනතාව දන්නවා කේක් එක පුස්කාලා කියලා. ඒ නිසා ජනතාව රවට්ටන්න බෑ.පළාත් සභා 3ක මැතිවරණ ඉදිරියේදී පැවැත්වීමට නියමිතයි. විශේෂයෙන් උතුරු පළාත් සභා මැතිවරණය ගැන ආණ්ඩුව තුළත් සංවාදයක් තිබෙන බව පෙනෙනවා?පළමුවෙන් කියන්න තියෙන්නෙ උතුරේ මැතිවරණයක් තියන්න ඕන. ඒක අපි කියනවා. ඒ සඳහා ලියාපදිංචි වූ ඡන්ද දායකයන්ට ඒ ප්‍රජාතන්ත්‍රවාදී අයිතිය ලබා දෙමින් අපි ඒ මැතිවරණයට යනවා.ඉඩම්, පොලිස් බලතල ගැන එකඟත්වයක් නෑ නේද?මේ ගැන තවම සාකච්ඡා මට්ටමේ තියෙන්නෙ. තීරණයක් ගෙන නෑ.මේ මැතිවරණ සඳහා ආණ්ඩු පක්ෂයේ සූදානම කෙබඳු ද?මේ වෙනකොටත් අදාළ නොයෙක් පාර්ශ්ව සමඟ ආණ්ඩු සාකච්ඡා කරමින් ඉන්නෙ. ඒ වගේම ඉතාම හොඳ කණ්ඩායමක් අපි මේ තරගයට ඉදිරිපත් කරනවා. උතුරෙදිත් අපි හොඳ සටනක් දෙන්න බලාපොරොත්තු වෙනවා.ඉන්දීය සාධකය උතුරු පළාත් සභා මැතිවරණයේදී කොපමණ දුරට තීරණාත්මක විය හැකිද?නෑ මේක අපේ රටේ මැතිවරණයක්. ඒකට ඉන්දියාව මැදිහත්වන එකක් නෑ. ඉන්දියාව කියන්නේ උතුරේ ජනයාටත් මැතිවරණ අයිතිය දෙන්න කියලනෙ. ඒ නිසා මෙතැනදි ඉන්දියානු ප්‍රශ්නයක් නෑ.ජනාධිපතිතුමා සාර්ථක චීන සංචාරයක් නිමා කළා. නමුත් ශ්‍රී ලංකා - චීන සබඳතා ගැන යම් යම් පාර්ශ්ව නොයෙක් මත පළ කරනු දැකිය හැකියි. යුද්ධය වෙලාවේ වැඩියෙන්ම අපට මූල්‍යමය වශයෙන් උදව් උපකාර කළ රට තමයි චීනය. අතීතයෙදිත් විශේෂයෙන් ශ්‍රීලනිප මූලිකත්වයෙන් බිහි වූ ආණ්ඩුවලට චීනය උදව් කළා. සිරිමාවෝ බණ්ඩාරනායක මැතිනියගේ කාලයේ පටන්ම අපේ පක්ෂයත් එක්ක චීනයට යම් බැඳීමක් තිබුණා. ඒ සම්බන්ධතාව මේ දක්වා දිගටම තියෙනවා. ඉදිරියටත් අපි මේ රටවල සහාය අපේ රටේ සංවර්ධනය වෙනුවෙන් ලබා ගන්නවා.මේ වසර අග භාගයේදී පොදු රාජ්‍ය මණ්ඩලීය සමුළුව ශ්‍රී ලංකාවේදී පැවැත්වීමට නියමිතයි. ශ්‍රී ලංකාවේ එය පැවැත්වීම වැළැක්වීමට ජාත්‍යන්තරයේ මෙන්ම රටේ ඇතැම් බලවේගත් වෑයම් කළා. හැබැයි ඒවා අසාර්ථක වුණා. මේ සමුළුව මෙහි පැවැත්වීමේ වැදගත්කම කෙබඳු ද?මීළඟ පොදු රාජ්‍ය මණ්ඩලීය සමුළුව මෙහි පැවැත්වීම රටක් හැටියට අපි ලබන විශාල ජයග්‍රහණයක්. මේක නවත්වන්න බටහිර බලවේග, එල්.ටී.ටී.ඊ ය හා අපේම රටේ ඇතැම් දේශපාලන පක්ෂත් වෑයම් කළා. හැබැයි ඒ සියල්ල ව්‍යර්ථ වෙලා. සමුළුව මෙහි පැවැත්වීමට කටයුතු සිදුවෙමින් තියෙන්නෙ. රටට එරෙහි බලවේගවලට හොඳ පිළිතුරක් මේ සමුළුව මෙහි පැවැත්වීමෙන්ම ලැබෙනවා.තිස් අවුරුදු යුද්ධය නිමා කිරීමත් එක්ක රජයට හෝ අපේ ආරක්ෂක හමුදාවන්ට බොරු චෝදනා එල්ල කරමින් ශ්‍රී ලංකාව මානව හිමිකම් කඩ කළ බවට මතයක් ගොඩනඟන්න ඇතැම් බලවේග වෑයම් කළා. මෙහිදීත් ජාත්‍යන්තරයේ අපට හිතවත් රටවල් අපිත් එක්ක හිටියා.අපට එරෙහි වුණු රටවලට ලැබෙන හොඳ පිළිතුරක් හැටියට පොදු රාජ්‍ය මණ්ඩලයීය සමුළුව මෙහි පැවැත්වීම අපි දකිනවා. අපට ප්‍රශ්න ඇති කරද්දී අපේ නිවැරැදි ප්‍රතිරූපය ලෝකයට පෙන්වීමටත්, අපේ වැඩපිළිවෙළ ගැන ජාත්‍යන්තරය තුළ විශ්වාසයක් ඇතිකිරීමටත්, අපට චෝදනා එල්ල කළ අයට පවා මෙහි පැමිණ ශ්‍රී ලංකාවේ වර්තමාන තත්ත්වය ගැන දෑස්වලින් දැක යථාර්ථය අවබෝධ කර ගැනීමටත් මේ නිසා හැකි වෙනවා. ඒ වගේම අප අනුගමනය කළ නොබැඳි විදේශ ප්‍රතිපත්තිය ලැබූ ජයග්‍රහණයක් හැටියටත් මේක දකින්න පුළුවන්. 76’ නොබැඳී සමුළුවෙන් පසු මෙවැනි ප්‍රධාන පෙළේ ජාත්‍යන්තර සමුළුවක් ශ්‍රී ලංකාවේ පැවැත්වෙන්නෙ මෙවර.එල්.ටී.ටී.ඊ. හිතවාදීන්, ඩයස්පෝරාව ගෙන ගිය අසත්‍ය ප්‍රචාර හමුවේ බටහිර රටවල පවා ගොඩනැඟුණු අපට එරෙහි මතවාදය මේ මඟින් සමනය වෙනවා. ශ්‍රී ලංකාව ගැන ජාත්‍යන්තරයේ විශ්වාසය වර්ධනය වන බව දකින්න පුළුවනි. අතිගරු ජනාධිපතිතුමාගේ නායකත්වය රටේ පවතින ස්ථාවරත්වය ආදී මේ සියල්ල මේ මඟින් ඉහළ පිළිගැනීමකට ලක්වෙනවා.පොදු රාජ්‍ය මණ්ඩලීය ක්‍රීඩා උළෙලක් ඉදිරියේදී ශ්‍රී ලංකාවේ පැවැත්වීමට නියමිතයි. මේ ගැන යමක් කිව හැකිද?2017 වර්ෂයේදී මේ ක්‍රීඩා උළෙල අපේ රටේ පැවැත්වෙනවා. ඊට අවශ්‍ය සියලු කටයුතු අප කරමින් සිටින්නෙ. ක්‍රීඩාවලට අවශ්‍ය ක්‍රීඩක - ක්‍රීඩිකාවන් තෝරා ගෙන ඒ පුහුණුවීම් ආදිය කරගෙන යන අතරම ක්‍රීඩා උළෙල පැවැත්වීමට අදාළ කටයුතුත් අප කරනවා.මීළඟ පොදු රාජ්‍ය මණ්ඩලීය සමුළුව මෙහි පැවැත්වීමත් සමඟ ක්‍රීඩාව, ආර්ථිකය, විදේශ සම්බන්ධතා ආදී නොයෙක් ක්ෂේත්‍රවලින් ශ්‍රී ලංකාව ලෝකයට විවර වෙනවා. ජාත්‍යන්තර හා කලාපීය සමුළු ගණනාවක් පසුගිය කාලයේ ශ්‍රී ලංකාවේ පැවැත්වුණා.කලාපීය හා ජාත්‍යන්තර මට්ටමේ ක්‍රීඩා තරග ගණනාවකුත් පැවැත්වුණා. මේවා ඔස්සේ ජාත්‍යන්තර ඔලිම්පික් කමිටුව වගේම ආසියානු ක්‍රීඩා සම්මේලනත් ශ්‍රී ලංකාව කෙරෙහි දැඩි විශ්වාසයක් ඇතිවයි ඉන්නෙ. අපට හොඳ කීර්ති නාමයක් තිබෙනවා. මේ නිසා බොහෝ ක්‍රීඩා උළෙල මෙහි පැවැත්වීමට නිර්දේශ කරනවා. අපේ සංවිධාන ශක්තියත් ඉහළයි. ආසියානු කලාපයේ ඉහළ තැනක මේ ක්ෂේත්‍රයේදී අප සිටිනවා.පොදු රාජ්‍ය මණ්ඩලීය ක්‍රීඩා උළෙල අපට ලැබීමට පවා මේ තත්ත්වය හේතු සාධක වුණා. ලෝක දේශපාලන ප්‍රවණතා නිවැරැදිව දැකීමට හැකි ස්ථාවර ආණ්ඩුවක් ශ්‍රී ලංකාවේ පැවැතීමත්, අප ලබන මේ ජයග්‍රහණයන්ට ප්‍රබල සාධකයක් බව කිව යුතුයි.ක්‍රීඩා ක්ෂේත්‍රයේ ගැටලු වශයෙන් ප්‍රබලව මතු වූ ඇතැම් කාරණා පසුගිය දිනවල විසැඳුණා. නමුත් තවත් ගැටලු තිබෙනවා. ඒවාටත් පිළියම් ලැබේවි යැයි අපේක්ෂා කළ හැකිද?ක්‍රීඩාවට වින කරපු අය සම්බන්ධයෙන් වගේම ක්‍රීඩාවට අදාළ බරපතළ ගැටලු ගැනත් අපට ක්‍රියා කරන්න වුණා. මේවා තවදුරටත් විසඳමින් සිටින්නෙ. එහෙම කරගෙන යන කොට යම් යම් අර්බුද මතුවෙනවා. මේක ශුද්ධ කරන්න යද්දි යම් යම් අයට ප්‍රශ්න ඇති වෙනවා. ක්‍රීඩා ක්ෂේත්‍රය හදන්න අලුත් රෙගුලාසි ගෙනාවාම හුඟක් අයට වැදුණා. එතකොට ඒ අය නොයෙක් දේවල් මාධ්‍යවලට කියනවා. ඔය මොන දේවල් කිව්වත් මේකෙන් ක්‍රීඩාවට හොඳක් වුණු බව තමයි අපට නම් කියන්න තියෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306041</link>
    <topic>වි‍නය විරෝධි ක්‍රියාවන්ට සම්බන්ධ යැයි හඳුනාගත්</topic>
    <author>සමන්මලී ප්‍රියශාන්ති</author>
    <content>පසුගිය දින කිහිපයේ වි‍නය විරෝධි ක්‍රියාවන්ට සම්බන්ධ බවට හදුනා ගනු ලැබු සිසුන් 47 දෙනෙකු විශ්වවිද්‍යාලයෙන් නෙරපා හැරීමට සබරගමු විශ්වවිද්‍යාලයේ පාලක සභාව ඊයේ (03) තීරණය කළේය.මෙම සිසුන් සම්බන්ධයෙන් විනය පරීක්ෂණයක් පවත්වා අවසන් තීරණයක් ගන්නා තෙක් මෙසේ විශ්වවිද්‍යාලයෙන් නෙරපා හැරීමට පාලක සභාව තීරණය කර තිබේ.විශ්වවිද්‍යාලයෙන් නෙරපා හරින ලද සිසුවකුට මේ කාලය අතරතුර විශ්වවිද්‍යාලයේ විභාගයකට පෙනී සිටීමට අවශ්‍ය නම් විශේෂ කොන්දේසි සහිතව ඔවුන්ට විභාගයට පෙනී සිටීමට අවස්ථාව ලබා දීමට ද පාලක සභාව තීරණය කර ඇත.ඒ අනුව එම සිසුන්ට විශ්වවිද්‍යාල ආරක්ෂක අංශය භාරයේ විභාගයට පෙනී සිටිමට අවස්ථාව ලබා දීමට කටයුතු සළසා දීමට නියමිතය .මෙසේ විශ්වවිද්‍යාලයෙන් නෙරපා හැරෙන සිසුන්ට නිර්දෝෂීභාවය සම්බන්ධයෙන් කරුණු දැක්වීමට අවස්ථාව ලබා දීමට ද පාලක සභාව තීරණය කර තිබෙන අතර ඒ සම්බන්ධයෙන් සිසුන්ට කාල වකවානුවක් ලබා දීමටද තීරණය කර ඇත.‍සබරගමු විශ්වවිද්‍යාලයේ පසුගිය දා ඇති වු කලහකාරී සිද්ධීන් සම්බන්ධයෙන් සාකච්ඡා කිරිමට උපකුලපති මහින්ද රූපසිංහ මහතාගේ ප්‍රධානත්වයෙන් රැස් වු පාලක සභාව මෙම තීරණවලට එළැඹ තිබේ .පන්ති තහනම් කරන ලද සිසුන් සිවු දෙනකුගේ පන්ති තහනම අවලංගු කරන ලෙස ඉල්ලමින් පසුගිය සති කිහිපයක සිට විශ්වවිද්‍යාලයේ සිසුන් උද්ඝෝෂණ පැවැත්වු අතර සිසුන් සිවුදෙනකු උපවාසයක් ද ආරම්භ කළහ. මෙම සිසුන්ට සහාය දක්වමින් විශ්වවිද්‍යලයේ සිසුන් දඹුල්ල කොළඹ මාර්ගය අවහිර කරමින් පසුගිය සෙනසුරාදා උද්ඝෝෂණයක් පැවැත්වු අතර මේ නිසා පැය 6 ක පමණ කාලයක් මාර්ගයේ වාහන ගමනාගමනයට බාධා ඇති විණි . පොලීසිය සිසුන්ට ඉවත් වන ලෙස දැනුම් දුන්න ද එය නොතකා සිසුන් මාර්ගය අවහිර කළ නිසා සිසුන් විසුරුවා හැරීමට කඳුළු ගෑස් ප්‍රහාරයක් එල්ල කිරිමට පොලිසියට සිදු විය..මෙහිදි සිසුන් හා පොලීසිය අතර ඇති වු ගැටුමකින් සිසුන් 20 ක් හා පොලිස් නිලධාරීන් 12 දෙනකු තුවාල ලබා තිබේ.ශිෂ්‍යාවන් රාත්‍රී 8 ට පෙර දේශන නිම වී නේවාසිකාගාරවලට වාර්තා කළ යුතුය යන්න නීතියක් නේවාසිකාගාරවල තිබියදී පසුගිය දිනෙක බලහත්කාරයෙන් සියලු සිසු සිසුවියන් විශ්වවිද්‍යාල භූමියට ගෙන්වා රාත්‍රී 12 න් පසු වන තෙක් දේශපාලන රැස්වීමක් පැවැත්වීමටත් සිසුවියන්ගේ ආරක්ෂාවට තර්ජනයක් ඇති කිරීමටත්, උපකුලපතිවරයාගේ නිල නිවස පරිශ්‍රය අපවිත්‍ර කර උපකුලපතිවරයා පීඩාවට පත් කිරිමත්, පීඨාධිපතිවරුන්ට අසභ්‍ය වචනයෙන් බැණ වැදීමත් ඇතුළු තවත් විනය විරෝධි ක්‍රියාවන්ට සම්බන්ධ වු සිසුන් 47 දෙනකු මෙසේ විශ්වවිද්‍යාලයෙන් නෙරපා හැරීමට තීරණය කර තිබේ ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306042</link>
    <topic>පැය 24ක් යාමටත් පෙර ප්‍රමිතිය අඩු අටපිරිකර වෙළෙඳුන් 40ක් අල්ලා ගනී</topic>
    <author>විජයානි එදිරිසිංහ</author>
    <content>පාරිභෝගික අධිකාරිය පැය 24ක් ඉක්ම යාමටත් පෙර ප්‍රමිතියෙන් හීන අටපිරිකර අලෙවි කරන්නන් අත්අඩංගුවට ගැනීම සඳහා සිදු කළ මෙහෙයුම්වලින් ඊයේ පෙරවරු වන විට එවැනි කූ‍ට ව්‍යාපාර 40ක් සොයා ගැනීමට හැකිවී තිබේ.ජනාධිපති මහින්ද රාජපක්ෂ මහතාගෙන් ලැබුණු නියෝගය මත සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියට ලබාදුන් උපදෙස් මත එම මෙහෙයුම ක්ෂණිකව ක්‍රියාත්මක කෙරුණි.මෙසේ වැටලීම් කර සොයාගත් අටපිරිකර අතර තායි සිවුරට සමාන අන්දමින් ව්‍යාජ තායි සිවුරු සකස් කර අලෙවි කිරීම බුරුම / තායි පාත්තර නමින් ඇලුමීනියම් හට්ටි සහ ප්ලාස්ටික් සහ වෙනත් ලාභ අමුද්‍රව්‍ය යෙදූ පාත්තර දැලි පිහිය වෙනුවට රේසර් යොදා ගැනීමද මෙහිදී සොයා ගැනීමට හැකිවී තිබේ. පැරණි සහ පාවිච්චි කළ සිවුරු ද අලෙවි කිරීමට ‍තිබී ඇත.රටපුරා සිදු කෙරෙන දාන මාන ඇතුළු ආගමික උත්සව සඳහා වසරකට අටපිරිකර ලක්ෂ දහයකට වැඩි ප්‍රමාණයක් අලෙවි වෙයි. මේවා අතරින් වැඩි ප්‍රමාණයක් මහා සංඝරත්නයට පාවිච්චියට ගත නොහැකි තත්ත්වයේ ඒවා බව කියැවේ.කාලයක් තිස්සේ කූට ව්‍යාපාරික ආයතන අටපිරිකර, දොළොස්පිරිකර හරහා පාරිභෝගිකයන් විශාල ගසා කෑමකට ලක් කර තිබෙන බව අමාත්‍ය ජොන්ස්ටන් ප්‍රනාන්දු මහතා පවසයි. ඊයේ ආරම්භ කළ මෙහෙයුම් අදත් සිදු කෙරේ. අත්අඩංගුවට පත් ව්‍යාපාරික ආයතන වලට පාරිභෝගික නීතිය තදින් ක්‍රියාත්මක කරන බවද අමාත්‍යවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306043</link>
    <topic>පක්ෂය වෙනුවෙන් කැපවෙන ඕනෑම අයකුට නිසි ගෞරව දෙන්න ශ්‍රීලනිපය පැකිළෙන්නේ නෑ</topic>
    <author>ධනුෂ්ක ගොඩකුඹුර</author>
    <content>පක්ෂය රැකගැනීමට කැප වන ඕනෑම කෙනකු රකින්නට, නිසි ගෞරවය ලබා දෙන්නට ශ්‍රී ලංකා නිදහස් පක්ෂය කිසිවිටෙක නොපැකිළෙන බව ජනාධිපති මහින්ද රාජපක්ෂ මහතා අවධාරණය කළේය.අප පක්ෂය සමඟ ආත්මීය බැඳීමක් ඇති කණ්ඩායමක් ශ්‍රී ලංකා නිදහස් පක්ෂය සමඟ සෑම විටම සිටින බව පැවසූ ජනාධිපතිවරයා නිමල් සිරිපාල ද සිල්වා ඒ අතර පෙරමුණේ සිටි දේශපාලනඥයකු බව පැවසීය.ජනාධිපතිවරයා මෙසේ ප්‍රකාශ කළේ වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතාගේ දේශපාලන ජීවිතයට තිස් වසරක් පිරීම නිමිත්තෙන් පැවැති උපහාර උළෙලට බදුල්ල විල්ස් ක්‍රීඩාංගණයේදී පෙරේදා (02) එක්වෙමිනි.තිස් වසරක අර්ථ පූර්ණ දේශපාලනයේ දෝංකාරය තේමාව යටතේ සංවිධාන කෙරුණු මෙම උළෙලේදී ගාමිණී සූරියආරච්චි විසින් රචිත බදුලු අභිමන එකලු කළ මිණ ග්‍රන්ථය ද එළිදැක්විණ..පක්ෂයේ නායකයන් නිමල් සිරිපාලද සිල්වා ඇමැතිතුමාට සැමවිටම භාරදූර වගකීම් භාර දුන්නේ ඔහු නිතරම නිවැරැදි දැක්මක් හා ප්‍රතිපත්තියක් ඇතිව කටයුතු කළ අයෙක් නිසා බව ජනාධිපතිවරයා පැවසීය.වසර තිහක් තිස්සේ ඇමැතිවරයා අනුගමනය කළ සෘජු ප්‍රතිපත්තිය තමා සැමවිටම අගය කරන බව පැවසූ ජනාධිපතිවරයා පක්ෂය, ආණ්ඩුව, රට වෙනුවෙන් නිර්භයව අදහස් පැවැසීමට ඔහු නොපැකිළුණු බව සිහිපත් කළේය.ජනඝෝෂා, පාද යාත්‍රා වැනි සටන්වලදී පෙරමුණේ ගමන් කළ නිමල් සිරිපාල ද සිල්වා ඇමැතිතුමා වැනි අයකුගේ ඕනෑම උත්සවයකට සහභාගී වන්නට තමා දෙවරක් සිතන්නේ නැති බවත් ජනාධිපතිවරයා අවධාරණය කළේය..එල්. ටී. ටී. ඊ සංවිධානයේ බෝම්බ ප්‍රහාරයෙන් තුවාල ලැබුවත් කිසිදිනෙක ඔවුන්ට වෛර නොකළ ඔහු රට වෙනුවෙන් එම ප්‍රශ්නය විසැඳීමට අවංකව උත්සාහ කළ අයකු බවත් කොන්ද කෙළින් තබාගෙන ජාතියේ ගෞරවය රකින්න කටයුතු කළ නිමල් ඔහුගේ පරිණත දේශපාලනය රටට පෙන්නුම් කළ බවත් ජනාධිපතිතුමා පැවසීය .ඇමැතිවරුන් වන මහාචාර්ය ජී. එල්. පීරිස්, සුසිල් ප්‍රේමජයන්ත, නිමල් සිරිපාල ද සිල්වා, ඩිලාන් පෙරේරා, හිටපු නියෝජ්‍ය ඇමැති වඩිවේල් සුරේෂ් මහත්වරු ද මෙහිදී අදහස් දැක්වුහ .ඌව පළාත් ආණ්ඩුකා ර නන්ද මැතිව්, මහ ඇමැති ශෂීන්ද්‍ර රාජපක්ෂ , ජගත් පුෂ්පකුමාර, ලක්ෂ්මන් සෙනෙවිරත්න, මහින්ද අමරවීර මහත්වරු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306044</link>
    <topic>රියැදුරු බලපත් 600ක් ඉතාලියෙන් එවයි</topic>
    <author>විජයානි එදිරිසිංහ</author>
    <content>විදෙස් ගතවන ශ්‍රී ලාංකිකයන්ගේ රියැ‍දුරු බලපත් එම රටවලින් යළි ඔවුන්ට ලබාදී නැති බවට 'දිනමිණ' පසුගිය දිනක හෙළි කිරීමෙන් අනතුරුව ඉතාලියට ගිය ශ්‍රී ලාංකිකයන් හයසියයකගේ පමණ රියැදුරු බලපත් නාරාහේන්පිට මෝටර් රථ ප්‍රවාහන කොමසාරිස් කාර්යාලය වෙත එවා තිබේ.ඉතාලි රියැදුරු බලපත් කාර්යාලය එරට ශ්‍රී ලංකා තානාපති කාර්යාලය හරහා මේ රියැදුරු බලපත් තොගය එවා තිබේ. විදේශගතවන පුද්ගලයන් එම රටේ වාහන ධාවනය කිරීම සඳහා ශ්‍රී ලංකා රියැදුරු බලපත්‍රය ඉදිරිපත් කර එරටින් නිකුත් කරන තාවකාලික රියැදුරු බලපත්‍රය ලබාගත යුතු වෙයි.එම තාවකාලික රියැදුරු බලපත්‍රය නිකුත් කරන එම රටවල් අයදුම්කරුගේ මෙරට රියැදුරු බලපත්‍රය ආපසු ලබා නොදෙයි. ඒ ගැන විමසූ විට ඔවුන් දැනුම්දී තිබුණේ එම රියැදුරු බලපත් මෙරට තානාපති කාර්යාල වෙත හෝ මෝටර් රථ ප්‍රවාහන කොමසාරිස් කාර්යාලය වෙත යවන බවයි. විදෙස්ගතවන පුද්ගලයන් මෙරටට පැමිණ වසර ගණන් ගත වුවද ඔවුන්ගේ රියැදුරු බලපත් නම් මෙතෙක් කලක් ලැබී තිබුණේ නැත. මේ නිසා ඔවුහු මේ රියැදුරු බලපත්‍රයේ අනු පිටපතක් (Duplicate) ලබා ගැනීම සිදු කරති.විදෙස්ගත වන පුද්ගලයන්ට ඔවුන්ගේ රියැදුරු බලපත්‍රය මේ ආකාරයෙන් අහිමි වී තිබීම පිළිබඳ ගැටලුව 'දිනමිණ' මඟින් හෙළි කිරීමෙන් පසු ඉතාලියේ සිට පමණක් ශ්‍රී ලාංකිකයන් හයසියයකගේ පමණ රියැදුරු බලපත් එවා තිබේ. මේ රියැදුරු බලපත් හිමිකරුවන් වෙත යවනවාද යන්න සම්බන්ධව මෝටර් රථ ප්‍රවාහන කොමසාරිස් හරිශ්චන්ද්‍ර මහතාගෙන් 'දිනමිණ' කළ විමසීමේදී ඒ මහතා පැවසුවේ හිමිකරුවන් වෙත යැවීමක් සිදු නොකරන බවයි. එහෙත් යම් පුද්ගලයකු පැමිණ ඉල්ලා සිටියහොත් ඒවා ලබාදෙන බවද කොමසාරිස්වරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060417</link>
    <topic>දිසා විනිසුරු හෝටලයට ගියේ මේසන් බාස් කෙනෙක් හොයන්නයි</topic>
    <author>සිරන්ජනි කුමාරි</author>
    <content>‘පැමිණිලිකාරියගෙන් අල්ලස් ඉල්ලන්නවත්, ගන්නවත් අපි ගියේ නැහැ. නිවසේ ඉදිකිරීම් කටයුතු සඳහා අවශ්‍ය මේසන් බාස් කෙනෙක් බැලීමටයි එහි ගියේ. පසුව ආරංචි වුණා පැමිණිලිකාරියගේ හෝටලයේ වෛශ්‍යාවන් ඉන්නවා කියා විත්තිකාර දිසා විනිසුරුවරයා කියා සිටින්නේ යැයි ජනාධිපති නීතිඥ හේමන්ත වර්ණකුලසූරිය මහතා ඊයේ (03) කොළඹ ප්‍රධාන මහේස්ත්‍රාත් ගිහාන් පිලපිටිය මහතා හමුවේ පැවසීය.හෝමාගම දිසා අධිකරණයේ විභාග වන 13774 විශේෂ දරන නඩුවේ තීන්දුව අල්ලස් පැමිණිලිකරුවන්ට වාසිසහගතව ලබා දීමට කියා ලක්ෂ තුනක් සිය පුද්ගලික ආරක්ෂක නිලධාරිවරයා මාර්ගයෙන් ලබා ගැනීමට කටයුතු කළ බවට චෝදනා ලද දැනට රක්ෂිත භාරයේ සිටින දිසා විනිසුරු වෙනුවෙන් පෙනී සිටි වර්ණකුලසූරිය මහතා මේ බව සඳහන් කළේය.අල්ලස් කොමිසමේ නිලධාරීන් විසින් පසුගිය (29) වන දින අත්අඩංගුවට ගෙන අධිකරණය හමුවට පත්කිරීමෙන් අනතුරු රක්ෂිත බන්ධනාගාරගත කොට සිටි සැකකරුවන් වන දිසා විනිසුරු පිටකෝට්ටේ - බැද්දගාන පදිංචි එච්.සී.සුනිල් වික්‍රම අබේසිංහ මහතා හා ගොඩගම, කැන්දලන්ද පදිංචි (පො.කො 60305) එම්. ගමගේ මහින්ද කිත්සිරි යන අය බන්ධනාගාර අධිකාරිවරයා විසින් ඊයේ (03) අධිකරණය වෙත ඉදිරිපත් කොට තිබිණ.වෛශ්‍යාවන් ඉන්නා බව දන්නවා නම් එහෙම තැනකට ගියේ මන්දැයි ප්‍රධාන මහේස්ත්‍රාත් ගිහාන් පිලපිටිය මහතා නීතිඥ නියැළී වර්ණකුලසූරිය මහතාගෙන් පෙරළා ප්‍රශ්න කළේය.මෙහිදී වැඩිදුරටත් සිය කරුණු දැක්වූ ජනාධිපති නීතිඥ හේමන්ත වර්ණකුලසූරිය මහතා - අල්ලස් නිලධාරීන්ගේ මේ වැටලීම කූට අල්ලස් චෝදනාවක්. සුළු වේලාවක් තුළ දී සියලුම දේවල් සිදු වී තිබෙනවා. මාගේ සේවාදායකයාට නීති උපදෙස් ලබාගැනීමට තිබූ අවස්ථා පවා උල්ලංඝනය කොට තිබෙනවා. මෙය මූලික මිනිස් අයිතිවාසිකමක් උල්ලංඝනය කිරීමක්.වර්ෂ 2008 සිට ස්වාමීන් වහන්සේ නමක් සමඟ තිබූ හබය මේ කරුණට මූලික හේතුවයි. රජයේ බවුසර්, වගකිවයුත්තන් මේ හෝටලයට එනවා. නීති විරෝධීව ඩීසල් හා පෙට්‍රල් අදිනවා. ඒ සම්බන්ධ නඩු 6ක් අධිකරණයේ තියෙනවා. මේ නීති විරෝධී ක්‍රියා හාමුදුරුවෝ හෙළ සඟ නීතිඥ උපදෙස් මතයි ඇය අල්ලස් පැමිණිල්ල සිදු කොට තිබෙන්නේ. ගරු ස්වාමිනි, පොලිස් කාන්තාවකගේ දැන හැඳුනුම මත පැමිණිලිකාරිය හඳුනාගත් අප මේසන් බාස් කෙනකු සොයා ගැනීමට උපකාර පැතුවා. මහේස්ත්‍රාත්වරයා - පෙරවරු 10 – පස්වරු 4.30 සල්ලි ගත් බව කියනවා. කවර බැංකුවකින් මුදල් ගත්තා ද, යන්න තහවුරු කරන්න පුළුවන්ද?ජනාධිපති නීතිඥ හේමන්ත වර්ණකුලසූරිය මහතාපුළුවන්, අල්ලස් අයදුම මිසක් පරික්ෂණයක් නැහැ. දිසා විනිසුරුවරයා සාමාන්‍යයෙන් රාත්‍රී 9 – 10 වන තුරු අධිකරණ රාජකාරිවල නිරත වෙනවා. සාමාන්‍යයෙන් මහේස්ත්‍රාත්වරු සිය ආහාරවේල පවා රු.50/= දී කම්කරුවන්ට කියා ගෙන්වා ගන්නවා විනිසුරුවරුන් ඒ තරමටම කාර්ය බහුලයි. ඉතින් ස්වාමිනි, සිය නිවසේ අඩාල වූ ඉදිකිරීම් කටයුතු කරගැනීමට මේසන් බාස් කෙනෙකු සෙවීමට සිය ආරක්ෂක නිලධාරී සමඟ රාත්‍රී 10.00ට සිය අධිකරණ රාජකාරි ද නිම කොට පිටත් වුණා.මහේස්ත්‍රාත්වරයා - කම්කරුවන් හොයන්න හෝටලයට ගියේ ඇයි?ජනාධිපති නීතිඥ හේමන්ත වර්ණකුලසූරිය මහතාහෝටලයක් කියලා දන්නේ නැහැ. ඒ බව දන්නවා නම් යන්නේ නැහැ. හෝටලයට ගියා. ඉදිරියට කාන්තාව ආවා. ආචාර කළා.පසුව නිලධාරීන් කිහිපදෙනෙකු තිරිසනෙකුට වගේ පරුෂ වචනයෙන් බැනලා අත්අඩංගුවට ගෙන රිමාන්ඩ් කළා. තමාට මුදල් දුන් බවට ඕ වාර්තාවේ සඳහන් කර තිබෙනවා. මා එය ප්‍රතික්ෂේප කරනවා. මෙම නඩුව මඟින් රජය අනිවාර්යයෙන් අපහසුතාවට හා අගෞරවයට පත්කිරීමක් සිදු කොට තිබෙනවා.මහේස්ත්‍රාත්වරයා - දෙවන සැකකරු මුදල් ගන්නවා දැක්කද?ජනාධිපති නීතිඥ හේමන්ත වර්ණකුලසූරිය මහතා - නැහැ ස්වාමිනි, පැහැදිලි කලබලවීමක් නිසා උඹත් අපි වගේ පොලිස් කාරයෙක් සල්ලි ;සායාගත්තේ උඹළඟින් බව කියපන් කියලා තිබුණා.මහේස්ත්‍රාත්වරයා වගකීමෙන් ද ඔබ කියන්නේ?නීතිඥ හේමන්ත වර්ණකුලසූරිය – උපදෙස් ළඟ තිබෙනවා. රජයේ සාක්කිකරුවෙකු කරන්නම් කියලා බලපෑම් කොට තිබෙනවා.මහේස්ත්‍රාත්වරයා - ඇහුණ ද? දැක්කද?නීතිඥ හේමන්ත වර්ණකුලසූරිය :- මට කිසිවක් ඇහුණේ නැහැ. දැක්කේ නැහැ. සිද්ධිය වූයේ හෝටලය තුළයි.මහේස්ත්‍රාත්වරයා - කොච්චර දුරකින්ද?නීතිඥ හේමන්ත වර්ණකුලසූරිය - ආ ගිය තැන් දන්නේ නැහැ.මහේස්ත්‍රාත්වරයා - විනිසුරු ආරක්ෂා කරන නිලධාරියෙකුට වගකීමක් තිබෙනවා.නීතිඥ හේමන්ත වර්ණකුලසූරිය :- කිසිදෙයක් දැක්කේ නැහැ. අල්ලස් කොමිසමට ගියා 5/30 දා ලියවිල්ල ඉදිරිපත් කළා.අල්ලස් සිද්ධියට අයකු භාරයට ගත්තා. මේ රටේ අධිකරණය මෙම සිද්ධි මඟින් හෑල්ලුවට පත් වෙලා. කූට වගන්ති යටතේ ඉදිරිපත් කොට තිබෙන සේවාදායකයාට ඇප ලබා දෙන ලෙසට ඉල්ලීම් කරනවා.මහේස්ත්‍රාත්වරයා - දෙවන සැකකරුට පහර දී ඇත් ද?නීතිඥ හේමන්ත වර්ණකුලසූරිය – කැත විදිහට බැණ වැදී තිබෙනවා.මහේස්ත්‍රාත්වරයා - මානව හිමිකම් ගියා ද?නීතිඥ හේමන්ත වර්ණකුලසූරිය – අද යනවා.මෙහිදී නීතිඥ අජිත් පතිරණ මහතා පළමු විත්තිකරු වෙනුවෙන් අධිකරණයට කරුණු දැක්වීය.මෙවැනි වැටලීමක් ප්‍රථමවරට සිදු වීමක්. මුදල් ලැබීමට පෙර උපදෙස් ලැබුනු බව කියනවා. නඩු භාණ්ඩ නැහැ. අල්ලස් ඉල්ලා කතා කරන දුරකථන ඇමතුම් නැහැ. අල්ලස් නිලධාරීන්ගේ ක්‍රියා කලාපයේ සැකයක් තිබෙනවා. මෙය ද්වේස සහගත පැමිණිල්ලක්.මුදල් සීල් කරලා නැහැ. ඇඟිලි සළකුණු නැහැ. හතරට පැමිණිල්ල ලියලා. රජයේ සේවකයෝ මෙලෙස වැඩ කරන්න බැහැයි පැවසූ නීතිඥ පතිරණ මහතා සිය සේවාදායකයාට පනතේ 30වන වගන්ති ප්‍රකාරව ඇප ලබාදෙන ලෙසට ඉල්ලීමක් කළේය.නීතිඥ ගුණරත්න වන්නිනායක මහතා - අල්ලස් නිලධාරීන් මොසැම්බික් රාජ්‍යයේ නිලධාරීන් ලෙස ක්‍රියා කොට තිබෙනවා. විනිසුරුවරයෙකු අත්අඩංගුවට ගැනීමේදී ක්‍රියා කළ යුතු ක්‍රියාවලියක් තිබෙනවා. මෙවැනි අල්ලස් පරීක්ෂණ මඟින් උත්තරීතර අධිකරණයේ මළගම සනිටුහන් කරනවා.මහේස්ත්‍රාත්වරයා -මාධ්‍යවේදීන්ට කරදර කරලා තියෙනවා කියනවා.නීතිඥ හේමන්ත වර්ණකුලසූරිය – දන්නේ නැහැ.අල්ලස් කොමිසම වෙනුවෙන් නීති අධ්‍යක්ෂක රංජනී සෙනෙවිරත්න සමඟ සැරයන් චන්ද්‍රසිරි මහතා.නීතිඥවරුන්ගේ ප්‍රකාශවලට විරුද්ධ වෙනවා. සැකකරුවන් අත්අඩංගුවට ගෙන අධිකරණයට ඉදිරිපත් කරන අවස්ථාවේ පවා 200කට අධික පිරිසකගෙන් අපට බාධා ඇති වුණා. පාතාල අයත් ඒ අතර ඉන්නවා. මේ සම්බන්ධයෙන්ස්වාධීන පරීක්ෂණයක් රහස් පොලිසිය හරහා සිදු කළ යුතු වෙනවා. 2013/5/27 දුරකථන ඇමතුම් 15ක් 1 සැකකරු ලබාගෙන තිබෙනවා. මෙය ඇඹුල්ගම ග්‍රාහක කුටිය සඳහන් වෙනවා. මේ සම්බන්ධව කට උත්තර ගෙන තිබෙනවා.1 සැකකරු සතු මුදල් භාර ගත්තා. ඔහු මෝටර් රථය තුළ සිටියා. ඔහු සතුව තිබූ ජංගම දුරකථනය අත්අඩංගුවට ගත්තා. තවද උපාය දූතයෙකු මාර්ගයෙන් අල්ලස් අයැදෙනවිට අත්අඩංගුවට ගනු ලැබුවා.මහේස්ත්‍රාත්වරයා - පටිගත කළාද?අල්ලස් නිලධාරීන් – කලබලකාරී තත්වයක් ඇති වූ නිසා රෙකෝඩ් කරන්න බැරි වුණා.මහේස්ත්‍රාත්වරයා - සාක්කි සම්පින්ඩන වාර්තා හා වැඩිදුර වාර්තා ඉදිරිපත් කොට නැහැ.අල්ලස් නිලධාරීන් - පාතාලය හිටියා.නීතිඥ හේමන්ත වර්ණකුලසූරිය – කවුරුත් හිටියේ නැහැ. සියරට හෝටලයේ වෛශ්‍යාවන් ඉන්න බවට පසුව අනාවරණය වුණා.මහේස්ත්‍රාත්වරයා - එහෙම තැනකට ඇයි ගියේ?නීතිඥ අජිත් පතිරණ – සියරට හෝටලය ගණිකා මඩමක්.මහේස්ත්‍රාත් :– විමර්ශන සම්බන්ධයෙන් කනගාටුව ප්‍රකාශ කරනවා. විනිසුරුවරයෙකු අත්අඩංගුවට ගන්න පෙර උපදෙස් ලබා ගන්න තිබුණා. මෙය විශේෂ අධිකරණ ක්‍රියාවක් ලෙස සලකා සතියකින් පරීක්ෂණ අවසන් කොට වාර්තාවක් අධිකරණයට ඉදිරිපත් කරන්න. එතෙක් සැකකරුවන් මේ මස 10 දක්වා රක්ෂිත බන්ධනාගාර ගත කැරිණි.මෙහිදී විනිසුරු ගමන් ගත් නිල රථය ඔහුගේ බිරිඳට මුදා හැරීමට ද මහේස්ත්‍රාත්වරයා නියෝග කෙළේය.සැකකරුවන් වෙනුවෙන් ජනාධිපති නීතිඥ හේමන්ත වර්ණකුලසූරිය, ප්‍රේමසිරි පෙරේරා, රංජිත් අමරතුංග, අනුර සෙනෙවිරත්න, රොහාන් ගම්ලත්, ගමගේ, අජිත් පතිරණ, ගුණරත්න විජේනායක, පැමිණ සිටි අතර අල්ලස් කොමිසම වෙනුවෙන් නීති අධ්‍යක්ෂක රංජනී සෙනෙවිරත්න සමඟ සැරයන් චන්ද්‍රසිරි මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060418</link>
    <topic>වරායේ ගින්නට හේතුව අන්තරායක රසායනික ද්‍රව්‍යයක්</topic>
    <author>සුභාෂිනී සේනානායක</author>
    <content>අන්තරායකාරි රසායනික ද්‍රව්‍යයක් හේතුවෙන් වරාය අධිකාරියේ ගින්න ඇතිවූ බවට මෙතෙක් සිදුකරන ලද වාර්තා පෙන්වා දෙන බව වරාය හා මහාමාර්ග ව්‍යාපෘති ඇමති රෝහිත අබේගුණවර්ධන මහතා පවසයි.වරාය ගින්නෙන් පසුව වරාය අධිකාරිය සිදුකළ විමසීමේදී ගුදමේ අන්තර්ගත භාණ්ඩවල වටිනාකම පිරික්සන ලිපි ගොනුවේ මේ අන්තරායකාරී ද්‍රව්‍ය අඩංගු බවට ගෙන්වූ සමාගම හෙළිදරව් කර ඇති අතර එම සමාගමට එරෙහිව ගතයුතු ඉහළම නීතිමය ක්‍රියාමාර්ග ගන්නා බවද ඇමැතිවරයා කීවේය.භාණ්ඩ මෙරටට ගෙන්වීමේදී අදාළ භාණ්ඩ විස්තරයේ අන්තරාකාර ද්‍රව්‍ය නැති බවට මෙම සමාගම සටහන් කර ඇති නිසා රෙදිපිළි ආදි භාණ්ඩ තබන ගුදමේ මෙම කන්ටේනරයද තබා ඇති බවත්, මේ නිසා ගින්න හටගෙන ඇති බවත් සිද්ධිය සම්බන්ධයෙන් මාධ්‍යයට අදහස් දක්වමින් කොළඹ හිල්ටන් හෝටලයේ තිබූ මාධ්‍ය හමුවේදී ඇමති රෝහිත අබේගුණවර්ධන මහතා කීවේය.රස පරීක්‍ෂක වාර්තාව හා රහස් පොලිස් වාර්තාව තවත් දින දෙකතුනකින් නිකුත් කරන බවත් එතෙක් සිදුකළ අභ්‍යන්තර පරීක්‍ෂණවලට අනුව මෙම කරුණු හෙලිවූ බවත් ඇමැතිවරයා කීය.ගින්නෙන් සිදුවූ අලාභය රුපියල් මිලියන 556කි. ඉතා පැරණි ගුදම් සංකීර්ණයේ වටිනාකම රුපියල් මිලියන 40කි.ලැබූ පැමිණිලි 461න් 131ක් දෙනෙක් රක්‍ෂණ ආවරණ ලබාගෙන ඇති අතර අනෙක් ලිපිගොනු සම්බන්ධයෙන් පරීක්‍ෂණ සිදුකරනු ලබයි.සී. සී. ටී. වී. කැමරා 32ක් මෙම ගුදමේ ඇති බවත්, මෙම කැමරාවල පටිගත වූ දත්ත හා ආශි‍්‍රත කරුණු හේතුවෙන් මෙම කරුණු අනාවරණය වූ බවත් වසර 35ක් තරම් පැරණි ගුදම නවීකරණයටත්, ලංකාවට ගෙන්වන භාණ්ඩ පරීක්‍ෂා කිරීමේ නව ක්‍රමවේදයක් ශ්‍රී ලංකා රේගුව සමඟ සාකච්ඡා කර සොයා බලන බවත් මෙම අවස්ථාවට එක්වූ ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා පැවසුවේය.අන්තරායකාරි ද්‍රව්‍ය ඇති බවට සටහන් කර ඇත්නම් වෙනත් ගුදමක මේ භාණ්ඩ තැන්පත් කරන බවත් රෙදිපිළි ඇති ගුදමේ ගින්න හේතුවෙන් සූදානම් වූ ගිනි නිවන හමුදාවට මෙම ගිනිගන්නා සුළු ද්‍රව්‍ය නිවා දැමීමට බොහෝ ;වලා ගත වූ බවද හෙතෙම කීවේය.ගිනිගන්නා සුළු ද්‍රව්‍ය තිබූ ස්ථානය හඳුනාගෙන ඇති බවත්, එම ද්‍රව්‍ය කිලෝ 350ක් පමණ තිබී ඇති බවත් සභාපතිවරයා කීවේය.ගින්න සම්බන්ධයෙන් වැඩ තහනමකට ලක් වූ නිලධාරියා දේශපාලන සම්බන්ධකමක් ඇති පුද්ගලයකු බව මාධ්‍ය පෙන්වා දුන් බවත්, එසේ නම් එම පුද්ගලයා වැඩ තහනමකට ලක් නොවන බවත් අවධාරණය කළ ඇමැතිවරයා මෙම ගින්න සම්බන්ධයෙන් සැඟවීමට කිසිවක් නැති බවද කීවේය.ගින්න සම්බන්ධ ද්‍රව්‍ය ගෙන්වූ අය සම්බන්ධව මේ වනවිටත් රහස් පොලිස් පරීක්‍ෂණ ආරම්භ කර ඇත. රස පරීක්‍ෂක හා රහස් පොලිස් වාර්තාව ඉදිරි දින කීපය තුළ ලබා දීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060419</link>
    <topic>යුද ගැටුම් අවසන් වූ පසු ශ්‍රී ලංකාව සෑම අංශයකින්ම ප්‍රගතියක් අත්කරගෙන</topic>
    <author/>
    <content>දශක තුනකට ආසන්න කාලයක් පැවති යුද ගැටුමකින් පසු සිව් වසරක් තුළ සෑම අංශයකින්ම ප්‍රගතියත් අත්කර ගත යුතු බවට ඇතැමුන් නගන තර්කය යථාර්ථවාදී නොවන බව, බ්‍රිතාන්‍යයේ ශ්‍රී ලංකා මහ කොමසාරිස් ක්‍රිස් නෝනිස් මහතා පවසයි.බීසී ප්‍රවෘත්ති සේවය සමඟ ඊයේ පැවති සම්මුඛ සාකච්ඡාවක දී ඔහු මේ බව කියා සිටියේය. ත්‍රස්තවාදයට එරෙහි මානුෂවාදී මෙහෙයුමේ අවසන් අදියරය පිළිබඳ අන්තර්ජාතික පරීක්ෂණයක් පැවැත්විය යුතු බවට බීබීසී මාධ්‍යවේදිනිය නැගූ ප්‍රශ්නයට පිළිතුරු දුන් ක්‍රිස් නෝනිස් මහතා ස්වාධීන ක්‍රියාවලියක් හා අන්තර්ජාතික ක්‍රියාවලියක් අතර වෙනස හඳුනාගත යුතු බව කියා සිටියේය. ශ්‍රී ලංකාව බ්‍රිතාන්‍ය ඇතුළු සෙසු රටවල ස්වාධීනත්වයට ගරු කරයි. ඒ ගරුත්වය ශ්‍රී ලංකාවට ද හිමිවිය යුතුය.ශ්‍රී ලංකාව ස්වෙරී හා ස්වාධීන රාජ්‍යයකි. උගත් පාඩම් හා ප්‍රතිසන්ධාන කොමිෂන් ක්‍රියාවලිය මුලදී විවේචනය කළ පීරිස් එම වාර්තාව දුටු විට සත්‍ය අවබෝධ කරගත් බවද මහ කොමසාරිස්වරයා පැවසීය. ජනාධිපති මහින්ද රාජපක්ෂ මැතිතුමා බෙහෙවින් යථාර්ථවාදී මෙන්ම අවංක නිහතමානී නායකයෙකි. වර්ණභේදවාදී දකුණු අපි‍්‍රකාව, උතුරු අයර්ලන්ත ගැටුම වැනි ගැටලුකාරී තත්ත්වයන් විසඳීමට වසර ගණනාවක් ගතවිය. ශ්‍රී ලංකාව ද සාර්ථක ප්‍රගතියක් කරා ගමන් කරමින් සිටින බව මහ කොමසාරිස්වරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060420</link>
    <topic>සැකකරුවකු මියගියැයි ප්‍රදේශවාසීහු දෙමටගොඩ පොලිසිය වටකරති</topic>
    <author>පණ්ඩුක සමරසේකර, අනුර ප්‍රේමලාල්</author>
    <content>පොලිස් අත්අඩංගුවේ සිටියදී සැකකරුවකු මියයෑමේ සිද්ධියක් සම්බන්ධයෙන් කුපිත වූ ප්‍රදේශවාසීහු ඊයේ (03) සවස දෙමටගොඩ පොලිසිය වටකර උද්ඝෝෂණයක නියළුණහ.මත්කුඩු මිලිග්‍රෑම් 800ක් සමඟ පෙරේදා (02) අත්අඩංගුවට ගෙන ඇති කනපතිපිල්ලේ සේකර නමැති සැකකරුවකු ඊයේ අලුයම පොලිස් සිර මැදිරිය තුළදී හදිසියේ අසනීපවී කොළඹ මහ රෝහලට ඇතුළත් කිරීමට රැගෙන යාමේදී මියගොස් ඇති බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා දිනමිණට පැවසීය. හෘද රෝගියකු වන සැකකරු නිතර අසනීප තත්ත්වයෙන් පසුවූ අයකු බවත් මේ රෝගී තත්ත්වය හේ්තුවෙන් සැකකරු මියගොස් ඇති බවත් බුද්ධික සිරිවර්ධන මහතා පැවසීය.දේහය පිළිබඳ පශ්චාත් මරණ පරීක්‍ෂණයේදී මෙම සැකකරු හෘද රෝගී තත්ත්වයකින් මියගොස් ඇති බවට වාර්තා වීමෙන් පසු උද්ඝෝෂණයට එක්වූ කලහකාරී පිරිස් සාමකාමීව විසිර ගිය බව පොලිස් මාධ්‍ය ප්‍රකාශකවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306045</link>
    <topic>දක්ෂිණ අධිවේගී මාර්ගය කතරගම තෙක් දීර්ඝ කිරීමට ශක්‍යතා වාර්තා සැකසේ</topic>
    <author/>
    <content>දක්ෂිණ අධිවේගී මාර්ගය මත්තල හම්බන්තොට සහ කතරගම දක්වා දීර්ඝ කිරීම සඳහා ශක්‍යතා වාර්තා සකස් කෙරේ. ජනාධිපති මහින්ද රාජපක්ෂ මහතා චීන රජයෙන් සිදු කළ ඉල්ලීමකට අනුව මේ සඳහා චීන රජයේ දායකත්වය ලබාදීමට එකඟතාව පළ කර ඇත.මත්තල රාජපක්ෂ ජාත්‍යන්තර ගුවන්තොටුපළට කඩිනම් ගමනාගමන පහසුකම් ලබාදීම මෙහි එක් අරමුණක් බව වරාය හා මහාමාර්ග ව්‍යාපෘති ඇමැති නිර්මල කොතලාවල මහතා ප්‍රකාශ කළේය. අදියර කීපයක් ඔස්සේ කඩිනමින් නිම කිරීමට නියමිත මේ මාර්ගය ගාල්ල - මාතර ඉදිකිරීම් මේ වසරේ අවසන් කෙරේ. මේ සම්බන්ධ රාජ්‍ය නිලධාරීන් හා ප්‍රජා සංවිධාන දැනුවත් කිරීමේ වැඩසටහනක් (01) හම්බන්තොට දිස්ත්‍රික් ලේකම් කාර්යාලීය ශ්‍රවණාගාරයේදී පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්විණි.මාතර ගොඩගම අන්තර් හුවමාරුවට මාතර - අකුරැස්ස මාර්ගය පිවිසුම් මාර්ගය වේ. අපරැක්ක අන්තර් හුවමාරුව සඳහා පිවිසිය හැක්කේ මැද්දවත්ත කැකණදුර යටියන මාර්ගය ඔස්සේය. බෙලිඅත්ත හුවමාරු මධ්‍යස්ථානයකි. ඒ සඳහා බෙලිඅත්ත - හක්මන මාර්ගය යොදා ගැනේ. එමෙන්ම බෙලිඅත්ත වලස්මුල්ල මාර්ගයද මේ සඳහා ‍යොදා ගැනේ.කසාගල අන්තර් හුමවාරුවට පිවිසීම රන්න - උඩයාල - වීරකැටිය මාර්ගය වේ. අඟුණකොළපැලැස්ස අන්තර්හුවමාරුට හුංගම - තලාව - මිද්දෙනිය මාර්ග ඔස්සේ පිවිසිය හැකි වේ. වැටිය අන්තර් පිවිසුමට - නෝනාගම ඇඹිලිපිටිය මාර්ගය යොදා ගැනේ. සුරියවැව පිවිසුමට මිරිජ්ජවිල, සුරියවැව මාර්ගයද, අන්දරවැව දක්ෂිණ අධිවේගී මාර්ගයේ වරාය, ගුවන් තොටුපළ මාර්ගය වේ. මත්තල ජාත්‍යන්තර ගුවන්තොටුපළෙන් කෙළවර වේ.බෙලිඅත්තේ සිට අන්දරවැව දක්වා අධිවේගී මාර්ගය මැදි කරමින් දුම්රිය මාර්ගය ඉදිකෙරෙන අතර සෑම පිවිසුම් මධ්‍යස්ථානයක් ආසන්නයේම විශේෂ කඩසාප්පු සංකීර්ණ, බස් නැවතුම්පළ ආර්ථික වශයෙන් ප්‍රදේශයේ සංවර්ධන ව්‍යාපෘති ආරම්භ කිරීමට සැලසුම් සකස් කර තිබෙන බව පාර්ලිමේන්තු මන්ත්‍රී නාමල් රාජපක්ෂ මහතා මෙහිදී කීය.යෝජිත අධිවේගී මාර්ග පථයට හම්බන්තොට දිස්ත්‍රික්කයෙන් බෙලිඅත්ත, තංගල්ල, වීරකැටිය, සුරියවැව, හම්බන්තොට, ලුණුගම්වෙහෙර, අම්බලන්තොට යන ප්‍රාදේශීය ලේකම් කොට්ඨාස අයත් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306046</link>
    <topic>පොදු රද මඩුලු සමුළුවට සාමාජික රටවලට නිල ඇරියුම් යැවේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සඳහා සහභාගිවන ලෙස සාමාජික රටවලට නිල වශයෙන් ආරාධනා කර ඇතැයි රජය අවධාරණය කරයි.මෙම රාජ්‍ය නායක සමුළුව මේ වසරේ නොවැම්බර් මස 15, 16 සහ 17 දිනයන්හි කොළඹදී පැවැත්වීමට නියමිත අතර ඒ සඳහා සාමාජික රටවල් බහුතරයක් සහභාගි වන බවට දැනටමත් දැනුම් දී තිබෙන බව විදේශ කටයුතු නියෝජ්‍ය ඇමැති නියොමාල් පෙරේරා මහතා "දිනමිණ" ට පැවසීය.ජනාධිපති මහින්ද රාජපක්ෂ මහතාගේ අනුමැතිය මත ඒ ඒ රටවල පිහිටි ශ්‍රී ලංකා තානාපති කාර්යාල සහ මහ කොමසාරිස් කාර්යාල හරහා එක් එක් රටවල රාජ්‍ය නායකයන් වෙත ආරාධනා කරනු ලබන අතර එම කටයුතු මේ වනවිට සාර්ථකව අවසන්කර තිබෙන බවද ඒ මහතා සඳහන් කළේය.රටවල් 54 ක් පොදුරාජ්‍ය මණ්ඩලීය සාමාජිකත්වය උසුලන අතර ෆීජී රට සාමාජිකත්වයෙන් ඉවත් කිරීමට පොදු රාජ්‍ය මණ්ඩලය තීරණය කර තිබේ. කෙසේ වුවද නවසිලන්තය, ඕස්ට්‍රේලියාව, එක්සත් රාජධානිය ඇතුළු රටවල් රැසක් මේ සඳහා සහභාගිවන බවට නිල වශයෙන් ශ්‍රී ලංකා රජය වෙත දැනුම් දී තිබෙන බවද සෙසු රටවල්ද මේ සඳහා සහභාගි වනු ඇතැයිද නියෝජ්‍ය ඇමැතිවරයා විශ්වාසය පළ කළේය.ශ්‍රී ලංකාවේදී පැවැත්වෙන පොදුරාජ්‍ය මණඩලීය සමුළුවේ කටයුතු නොවැම්බර් මාසයේ 10 වැනිදා සිට ආරම්භ වන අතර 10 දා සිට 14 දා තෙක් තරුණ වැඩමුළුව හම්බන්තොටදී පැවැත්වෙන බවද එම කාලවකවානුව තුළ සිවිල් සමාජ වැඩමුළුව හික්කඩුවේදී පැවැත්වෙන බවද කොළඹ පිහිටි පොදු රාජ්‍ය මණ්ඩලීය ලේකම් කාර්යාලය පවසයි. ඊට අමතරව පොදුරාජ්‍ය මණ්ඩලීය ව්‍යාපාරිකයන්ගේ සහභාගිත්වයෙන් පැවැත්වෙන ව්‍යාපාරික සංසඳය නොවැම්බර් මාසයේ 12, 13 සහ 14 දිනයන්හි කොළඹ සිනමන් ග්‍රෑන්ඩ් හෝටලයේදී පැවැත්වේ.පොදු රාජ්‍ය මණ්ඩලීය රාජ්‍ය නායක සමුළුව නොවැම්බර් මාසයේ 15, 16 හා 17 දිනයන්හි කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී සහ නෙළුම් පොකුණ මහින්ද රාජපක්ෂ රඟහලේදී පැවැත්වීමට සැළසුම් කර තිබෙන බවද පොදු රාජ්‍ය මණ්ඩලීය ලේකම් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306047</link>
    <topic>ජාතික ඉතිරිකිරීමේ බැංකුවට ප්‍රථම වරට සභාපතිනියක්</topic>
    <author/>
    <content>බැංකු ක්ෂේත්‍රයේ විශිෂ්ට නාමයකට හිමිකම් කියන ප්‍රවීණ බැංකුකරණ නිලධාරිනියක වන ඩබ්ලිව්.ඒ. නාලිනී මහත්මිය ජාතික ඉතිරිකිරීමේ බැංකුවේ නව සභාපතිනිය ලෙසින් අද දින වැඩ භාරගනී. මේ අවස්ථාව ජාතික ඉතිරිකිරීමේ බැංකුවට ඉතා විශේෂ වන්නේ බැංකුවේ 41 වසරක ඉතිහාසයේ පළමු සභාපතිනිය බවට නාලිනී මහත්මිය පත්වීමයි.වසර 37කට අධික බැංකුකරණ අත්දැකීම් සහිත ඇය කොළඹ විශ්වවිද්‍යාලයේ ආර්ථික විද්‍යාව පිළිබඳ විශේෂවේදී උපාධියක් ලබා ඇති අතර ආර්ථික විද්‍යාව පිළිබඳවම දර්ශනපති උපාධියක්ද ලබාගෙන තිබේ. නුගේගොඩ අනුලා විද්‍යාලයෙන් මූලික අධ්‍යාපනය ලැබූ නාලිනී මහත්මිය ඉන් පසුව අධ්‍යාපන ලැබුවේ කොළඹ විශාඛා විද්‍යාලයෙනි.ශ්‍රී ලංකා වෘත්තීය බැංකුකරුවන්ගේ ආයතනයේ සභාපතිනිය ලෙස වරෙක කටයුතු කළ ඇය ලංකා බැංකුවේ මහ කළමනාකාරිනිය ලෙස විශිෂ්ට මෙහෙවරක් ඉටු කළාය. කොළඹ විශ්වවිද්‍යාලයේ විද්‍යාර්ථීන්ගේ කමිටුවේ ද ඇය ක්‍රියාකාරී සාමාජිකාවකි.බැංකු ක්ෂේත්‍රයට ඉටු කළ මෙහෙවර වෙනුවෙන් 2009 වසරේ 'සොන්ටා විශිෂ්ටත්වයේ සම්මානය' හිමිකරගැනීමටද ඇය සමත් වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306048</link>
    <topic>‘අපි වෙනුවෙන් අපි’ මාතලේ නිවාස ජනපති අතින් රණවිරු අයිතියට</topic>
    <author>ධනුෂ්ක ගොඩකුඹුර විල්ගමුව සිට</author>
    <content>දේශයේ ආරක්ෂාවත් ස්වාධීනත්වයත් වෙනුවෙන් අභීතව සටන් වැදුණු රණවිරුවන්ගේ සුබසාධනයට පිහිටවූ අපි වෙනුවෙන් අපි අරමුදලේ රණවිරු නිවාස ව්‍යාපෘතිය යටතේ මාතලේ දිස්ති‍්‍රක්කයේ ඉදිකරන ලද නිවාස ජනාධිපති මහින්ද රාජපක්ෂ මහතාගේ අතින් ඊයේ (03) රණවිරු අයිතියට පවරා දෙන ලදී. මෙය අපි වෙනුවෙන් අපි රණවිරු නිවාස ව්‍යාපෘතියේ 12 වන අදියර වන අතර එම ව්‍යාපෘතිය නිවාස 100 කින් සමන්විතය.යුද හමුදා රණවිරුවන් 69 දෙනෙකු, නාවික හමුදාවේ 20 දෙනෙකු සහ ගුවන් හමුදාවේ 11 දෙනෙකු අතර නිවාස බෙදා දෙනු ලැබිණ.නිවාස රණවිරු අයිතියට පැවරීම සංකේතවත් කරමින් යුද හමුදාවේ සේවයේ නියුතු කෝප‍්‍රල් පී.ජේ.කේ.යූ. වනසිංහ රණවිරුවාගේ නිවස ජනාධිපතිතුමා අතින් නිල වශයෙන් භාර දෙන ලදී.අනතුරුව මාතලේ, විල්ගමුව, නුගගොල්ල මහා විද්‍යාලයේ පැවතී උත්සවයේ දී ජනාධිපතිතුමා අතින් අනෙකුත් රණවිරුවන් වෙත නිවාසවල යතුරු භාර දෙනු ලැබිණ.එම නිවාස සඳහා අවශ්‍ය මුලුතැන්ගෙයි උපකරණ කට්ටල ප‍්‍රදානය කිරීමද මෙහිදී සිදු විය. රණවිරු පවුල්වල දරුවන් සඳහා පාසල් උපකරණද ප‍්‍රදානය කෙරිණි. ජනාධිපතිතුමාගේ සංකල්පයක් මත රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මෙහෙයවීමෙන් කි‍්‍රයාත්මක මෙම නිවාස ව්‍යාපෘතියේ මූලික අරමුණ වනුයේ ඉඩමක් හිමි නිවසක් තනා ගැනීමට ආර්ථික වශයෙන් හැකියාවක් නොමැතී රණවිරුවන්ට තම ඉඩමෙහි නිවසක් තනා දීමයි. ති‍්‍රවිධ හමුදාව මේ සඳහා අවශ්‍ය ශ‍්‍රම දායකත්වය සපයනු ලබයි.නුගගොල්ල ධර්ම ප‍්‍රදීප ප‍්‍රාථමික විද්‍යාලයේ සහ නුගගොල්ල මහා විද්‍යාලයේ සිසුන් 800 දෙනෙකුට පාසල් උපකරණ ප‍්‍රදානය සංකේතවත් කරමින් සිසුන් 50 දෙනෙකුට පාසල් උපකරණ ප‍්‍රදානය කිරීමටද ජනාධිපතිතුමා මෙහිදී එක් විය. පැමිණ සිටී ජනතාව අතරට ගොස් ඔවුන් සමඟ සුහද කතා බහක නිරතවීමටද අමතක නොකළේය.මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක, ඇමැති ජනක බණ්ඩාර තෙන්නකෝන්, නියෝජ්‍ය ඇමැතිවරුන් වන රෝහණ දිසානායක, නන්දිමිත‍්‍ර ඒකනායක, පාර්ලිමේන්තු මන්තී‍්‍ර ලක්ෂ්මන් වසන්ත පෙරේරා, ජනාධිපති ලේකම් ලලිත් වීරතුංග, රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, රාජ්‍ය ආරක්ෂක සහ නාගරික සංවර්ධන අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ යන මහත්ම මහත්මීහු සහ ති‍්‍රවිධ හමුදාවේ ජ්‍යෙෂ්ඨ නිලධාරිහු රැසක් මීට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n1306049</link>
    <topic>ගුවන් හමුදා ලුතිනන්වරයෙක් අත් බෝම්බයක් පුපුරුවා ගනී</topic>
    <author>අනුරාධපුර මධ්‍යම විශේෂ සහ අමිල ප්‍රභාත් වනසිංහ</author>
    <content>අනුරාධපුර පිහිටි ශ්‍රී ලංකා ගුවන් හමුදා මූලික කඳවුරේ 21 වන රෙජිමේන්තු පක්ෂාංගයේ සේවයේ නියුතුව සිටි බලපන්ති ලුතිනන්වරයෙකු ඊයේ (03) අලුයම විදේශීය නිෂ්පාදිත ජීව අත්බෝම්බයක් පුපුරුවා ගනිමින් සිය දිවි හානි කරගෙන ඇති බව අනුරාධපුර මූලස්ථාන පොලිසියේ අපරාධ විමර්ශන අංශය පවසයි.මෙසේ ජීවිතක්ෂයට පත්වී ඇත්තේ ශ්‍රී ලංකා ගුවන් හමුදා මූලික කඳවුරේ 21 වන රෙජිමේන්තු පක්ෂාංගයේ සේවයේ නියුතුව සිටි අංක 77A සල්මල් උයන රදාවාන පාර යක්කල පදිංචිව සිටි බලපන්ති ලුතිනන් (නි / 02574) එස්.ඩී.එස්. සිකුරාධිපති (31) නිලධාරියායි.ඒ මහතා නිවාඩු ලබා නිවසට ගොස් නිවාඩු අවසන් වීමෙන් අනතුරුව ඊයේ (03) නැවතත් කඳවුරට පැමිණ ඇති බව පරීක්ෂණ සිදු කරන පොලිසිය පවසයි. එදිනම සවස් යාමේ ඔහු හමුවීම සඳහා කඳවුර තුළට මිතුරන් දෙදෙනකුද අවස්ථා දෙකකදී පැමිණ ඇති අතර ඔවුන් දෙදෙනා රාත්‍රී 7.30 ට පමණ කඳවුරු භූමියෙන් නික්ම ගොස් ඇත.ඉන් අනතුරුව බලපන්ති ලුතිනන්වරයා අලුයම 12.30 - 12.45ත් අතර කාලය තුළදී නිලධාරී භෝජනාගාරය ආසන්නයේ පිහිටි ඔහුට අයත් අංක 21 දරන කාමරයේ ඇඳක් මත සිට බෝම්බය පුපුරුවා හැර ගනිමින් සිය දිවි හානි කරගෙන ඇත. ඔහු සිය දිවි නසා ගැනීම සඳහා විදේශයේ නිෂ්පාදිත SFG 87 වර්ගයේ ජීව අත්බෝම්බයක් භාවිතා කර ඇති බව පරීක්ෂණ සිදු කරන අපරාධ විමර්ශන අංශය සඳහන් කරන අතර පෞද්ගලික සිත් තැවුලක් හේතුවෙන් එය සිදු කරගෙන ඇති බවද පොලිසිය පවසයි.දිවි නසා ගත් බලපන්ති ලුතිනන් වරයාගේ උදරයට හා අත් වලට බරපතළ තුවාල සිදුව තිබූ බව පොලිසිය සඳහන් කරයි. බෝම්බය පිපිරීයාමත් සමඟ නැඟුණු ශබ්දය හේතුවෙන් ඊට යාබදව සිටි ගුවන් හමුදා නිලධාරියකු මේ බව කඳවුරු භාර උසස් නිලධාරීන්ට දන්වා ඇති අතර ඒ අනුව කඳවුරේ උසස් නිලධාරීන් විසින් මේ සම්බන්ධව අනුරාධපුර මූලස්ථාන පොලිසියට දන්වා ඇත. මිය ගිය බලපන්ති ලුතිනන්වරයා ඔහුගේ විද්‍යුත් තැපෑල (E - mail) මඟින් ගුවන් හමුදාවේ උසස් නිලධාරියෙකුට හා මිතුරන්ට පණිවිඩ යවා ඇති බවද පරීක්ෂණ සිදු කරන පොලිසිය පවසයි.ජීවිතය මුල සිටම වැරදුනු බවත් ඒ නිසා ජීවිතයෙන් සමු ගැනීමට තීරණය කළ බවත් කිසිවෙකුටත් තමන් වෙනුවෙන් දුක් නොවන ලෙස එම පණිවිඩයේ සඳහන් කර ඇති බවත් පොලිසිය පවසයි. මිය ගිය බලපන්ති ලුතිනන් වරයා මීට වසර 12කට පමණ ඉහතදී ශ්‍රී ලංකා ගුවන් හමුදාවට කැඩෙට් නිලධාරියෙකු ලෙස සේවයට බැඳී ඇති අතර වසර 12ක පමණ සේවා කාලයක් ඔහු විසින් සපුරා ඇත.මීට පෙර ඔහු ශ්‍රී ලංකා ගුවන් හමුදාවේ මීරිගම පිහිටි කඳවුරේ රෙජිමේන්තු අණදෙන නිලධාරියා වශයෙන් කටයුතු කර ඇත. ඔහු සේවය කළ කාලය තුළ අවස්ථා කීපයක් සේවයට නොදන්වා සේවයට නොපැමිණ ඇති බවද වාර්තා විය. මිය ගිය බලපන්ති ලුතිනන් වරයා මීට වසරකට පමණ ඉහතදී විවාහ වී ඇති බවද වාර්තා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060410</link>
    <topic>උදයන් පුවත්පත රටේ මාධ්‍ය සදාචාරය නැත්තටම නැති කරලා</topic>
    <author>රක්ෂණ ශ්‍රියන්ත</author>
    <content>‘නැඟෙනහිර පාලනයෙහි මතභේද උග්‍රවෙයි, මහ ඇමැති නතර කළ වැඩසටහන ඇමැති හකීම් ආරම්භ කරයි' යනුවෙන් පසුගිය 31දා උදයන් පුවත්පත ජාතිවාදය අවුස්සන ආකාරයේ පුවතක් පළ කර තිබුණි. මේ ලිපියෙන් එක්සත් ජනතා නිදහස් සන්ධානයේ ඇතුළත ඇති පක්ෂවල විවිධ මත ගැටුම් ඇති බව ද්වේශසහගතව පෙන්වාදීමට වෙර දරා තිබේ.මේ පිළිබඳව යාපනය ශ්‍රී ලංකා නිදහස් පක්ෂ ප්‍රධාන සංවිධායක අංගජන් රාමනාදන් මහතා අදහස් දක්වමින් මෙසේ පැවසීය. ‍ඕනෑම පළාත් සභාවක් ගත්තත්, තමන්ගේ පක්ෂ අතර වුවත් ම‍තභේද තිබීම පැහැදිලි කරුණක්. එය දේශපාලනයේ ස්වභාවයයි.ද්‍රවිඩ ජාතික සන්ධානයේ මතභේද නැතිද? වැඩිපුරම මතභේද තියෙන්නේ ඒ පක්ෂයේයි. ද්‍රවිඩ ජාතික සන්ධානය ලියාපදිචි කිරීම සම්බන්ධව දැඩි මතභේදයක් තිබුණා. එහි නායක ආර්. සම්බන්ධන් මහතා එක මතයකුත් අනෙක් කණ්ඩායම් තව මතයකුත් ප්‍රකාශය කිරීම අපට පුවත්පත් මඟින් දැකගන්නට ලැබිණි.එනිසා නැඟෙනහිර පළාත් සභාවේ එක්සත් ජනතා නිදහස් සන්ධානය සමඟ එක්ව කටයුතු කරන පක්ෂ අතර පමණක් මතභේදයක් ඇති බව හුවා දැක්වීම ද්වේශසහගත උපාය මාර්ගයක්.මෙහි තවත් පැත්තක් තිබේ. එනම් ද්‍රවිඩ සන්ධානයත් එක්සත් ජාතික පක්ෂයත් මුස්ලිම් කොංග්‍රසයේ සහයෝගය ලබාගෙන නැඟෙනහිර පළාත් සභාවේ පාලනයක් පිහිටුවීමට උත්සාහ කළා.මුස්ලිම් කොංග්‍රසය බුද්ධිමත්ව සිතා බලා එක්සත් ජනතා නිදහස් සන්ධානයට සහයෝගය ලබාදීමට කටයුතු කිරීම හේතුවෙන් එම උත්සාහය වැළකී ගියා.ඒ තරහා පිරිමසා ගන්න මෙබඳු ඊනියා මතභේද හුවා දක්වමි අසාර්ථක දේශපාලන උප්පරවැට්ටි වල යෙදීම ද්‍රවිඩ ජාතික සන්ධානයට කත් අදින මාධ්‍ය වෙර දැරීමෙන් මාධ්‍යයේ සදාචාරාත්මක බව කෙළෙසෙනවා. එපමණක් නොව අපි ඉතා ආශාවෙන් බලා සිටින ජාතික සංහිඳයාවටත් මරු පහරක්.අනෙක් අතින් එකම ව්‍යවස්ථා ගත පාලනය විවිධ මත විවිධ ක්‍රියාකාරකම් ඇතිවීම ප්‍රජාතන්ත්‍රවාදයේ සුමට ලක්ෂණයක් බව අප සියලු දෙනා මතක තබා ගත යුතුයි.විවිධ පක්ෂවලට ඔවුන්ගේ මතවාදයන් අනුව ක්‍රියාත්මක වීමටත් ගැටුමක් ඇති නොවන පරිදි එහි අවසාන ප්‍රතිඵලය ලබාදීමටත් කටයුතු කිරීමයි වැදගත් වන්නේ.එබඳු ප්‍රජාතන්ත්‍රීය චර්යා රටාවන් සාවධ්‍ය ලෙස අර්ථකථනය කිරීමට යාම ප්‍රායෝගික තත්ත්වයන්ට පිටුපෑමක් බව මේ අන්තවාදයට කත් අදින මාධ්‍යය ආයතනයට මතක් කර දිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060411</link>
    <topic>ලබන අප්‍රේල් වන විට උතුරු දුම්රිය යාපනය දක්වාම</topic>
    <author>අසේල කුරුළුවංශ</author>
    <content>ලබන වසරේ අප්‍රේල් වන විට උතුරු දුම්රිය යාපනය දක්වාම ධාවනය කරන බව ප්‍රවාහන ඇමැති කුමාර වෙල්ගම මහතා පවසයි.මේ වන විට උතුරු දුම්රිය මැදවච්චිය සිට මඩු දක්වා ධාවනය කරන බවත් අගෝස්තු වන විට කිලිනොච්චිය දක්වාත් නොවැම්බර් වන විට තලෙයිමන්නාරම දක්වාත් එය ධාවනය කිරීමට සැලසුම් කර ඇති බවත් ඒ මහතා කීය.දුම්රිය ඉතිහාසයේ ප්‍රථම වරට මහනුවර හා කොළඹ අතර ධාවනයට එක් කළ අධි‍සුඛෝපභෝගී දුම්රියේ මංගල ගමන් වාරයට එක්වෙමින් ඇමැතිවරයා ඊයේ (03) මේ බව මහනුවර දුම්රිය ස්ථානයේදී ප්‍රකාශ කළේය.අදාළ දුම්රියේ සාර්ථකත්වය බලා ඉදිරියේදී මහජන ඉල්ලීම්ද සලකා දිවයිනේ සෙසු දුම්රිය ගමනාන්තයන් වෙතද අධි‍සුඛෝපභෝගී දුම්රිය හඳුන්වා දෙන බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060412</link>
    <topic>විගමනික සේවක පිළිබඳ එක්සත් ජාතීන්ගේ කමිටුවට ශ්‍රී ලංකාව යළිත් තෝරා ගැනේ</topic>
    <author>මහින්ද අලුත්ගෙදර</author>
    <content>විගමනික සේවකයන් පිළිබඳ එක්සත් ජාතීන්ගේ කමිටුව සදහා ශ්‍රී ලංකාව යළිත් වරක් තෝරාගෙන තිබේ .ඒ අනුව මේ සදහා ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් මහතා තෝරාගෙන තිබෙන බව විදේශ කටයුතු අමාත්‍යාංශය පවසයි. නිව්යෝර්ක් නුවර පිහිටි එක්සත් ජාතීන්ගේ මූලස්ථානයේදී පසුගිය දා (30) මේ සම්බන්ධයෙන් ජන්ද විමසීමක් පවත්වන ලද අතර එහිදී ප්‍රසාද් කාරියවසම් මහතාට වැඩිම ඡන්ද සංඛ්‍යාවක් ලැබී තිබේ .සියලුම විගමනික සේවකයන්ගේ සහ ඔවුන්ගේ පවුල්වල අයිතිවාසිකම් ආරක්ෂා කිරීම සඳහා වන අන්තර්ජාතික සම්මුතිය ඉදිරියට ගෙන යාම සඳහා ශ්‍රී ලංකාවේ දායකත්වය සහ කැපවීම ඒ අනුව ජාත්‍යන්තර වශයෙන් පිළිගැනීමට ලක්ව තිබෙන බව විදේශ කටයුතු අමාත්‍යාංශය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060413</link>
    <topic>කොළඹ පැල්පත්වාසී විසි දහසකට කඩිනමින් නිවාස ලබා දෙනවා</topic>
    <author>චන්දිමා එදිරිමාන්න</author>
    <content>කොළඹ අගනුවර තුළ පමණක් නාගරික පැල්පත්වාසී ජනතාව 60000 පමණ පිරිසක් සිටින අතර ඉන් පහළොස් දහසක විසි දහසක පමණ පිරිසකට නිවාස ලබා දෙන්නට රජය අපේක්ෂා කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.සෑම වර්ෂයකම රටේ නිවාස අවශ්‍යතාවය 30000 කට වැඩි බව ඇතැම් වර්ෂවල 40000 කට වැඩි නිවාස තොගයක සංවර්ධනය වෙනුවෙන් දායක වීමට තම අමාත්‍යාංශයට අයත් ජාතික නිවාස සංවර්ධන අධිකාරියටත්, නාගරික ජනාවාස සංවර්ධන අධිකාරියටත් හැකියාව ලැබුණු බවමෙහිදී ඇමතිවරයා පැවසීය.කොළඹ දිස්ත්‍රික් ප්‍රාදේශීය ලේකම්වරුන්ට ප්‍රාදේශීය නිවාස කමිටු සභාපති තනතුර පිරිනැමීම වෙනුවෙන් කොළඹ ටොරින්ටන් හි පිහිටි ශ්‍රී ලංකා සංවර්ධන පරිපාලන ආයතනයේදී පැවති උත්සවයේදී ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා එම අදහස් ප්‍රකාශ කලේය.එහිදී ඇමතිවරයා මෙසේද කිය.ග්‍රාමීය නිවාස සංවර්ධනයේ බහුතර වැඩකොටස අපේ අමාත්‍යාංශයට අයත් ඉහත දැක්වු ආයතන මගින් ඉටුකරනු ලැබුවත් තවත් ආයතන හා අමාත්‍යාංශ කිහිපයකින් මේ රටේ නිවාසකරණ වැඩසටහන දියත්කොට තිබෙනවා. නැවත පදිංචි කිරීමේ අමාත්‍යාංශය උතුරේ යුද්ධය නිසා අවතැන් වු සිංහල, දෙමළ, මුස්ලිම් ජනයා යළි පදිංචි කරවීම සඳහා පසුගිය අවුරුදු තුන තුළ නිවාස වැඩසටහන් පවත්වා ගෙන ගියා.ඒ වගේම නාගරික සංවර්ධන අධිකාරිය කොළඹ නගරය තුළ ජීවත්වන පැල්පත්වාසී ජනයාගේ නිවාස ප්‍රශ්නයට පිළිතුරු සෙවිම සඳහා මහල් නිවාස පද්ධතියක් ඉදිකරමින් සිටිනවා. ඒ මගින් ඉදිරි වර්ෂ දෙක තුන තුළ රණවිරුසේවා අධිකාරිය රණවිරුවන් වෙනුවෙන් නිවාසකරණයේ යෙදෙනවා. සමෘද්ධි අධිකාරිය ග්‍රාමිය දිළිදු ජනයා පෞද්ගලික බැංකුත්, පෞද්ගලික දේපළ සංවර්ධකයිනුත් මේ නිවාසකරණ වැඩසටහනට සම්බන්ධකර ගැනීමට අපට හැකිවුණා.ඒ වාගේම අපි විදේශීය ආයෝජකයන් සමග සම්බන්ධවෙලා හෝමාගමත්, යක්කලත් මහාපරිමාණ නිවාස ව්‍යාපෘති දෙකක් ආරම්භ කරන්න කටයුතු සංවිධානය කරමින් සිටින්නේ. ඒ සඳහා අමාත්‍ය මණ්ඩල අනුමැතියත් අපට ලැබිලා තියෙනවා. මේ වර්ෂය තුළ දී අපි ඒ නිවාස ව්‍යාපෘති දෙකත් ආරම්භ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060414</link>
    <topic>ශ්‍රී ජයවර්ධනපුර කෝට්ටේ පුරාවිද්‍යා ස්ථාන සංරක්ෂණය කරනවා</topic>
    <author>නුවන් කෙඩිකාර</author>
    <content>අතීතයේ තිබූ ශ්‍රී විභූතිය යළි ඉස්මතුවන අයුරින් ශ්‍රී ජයවර්ධනපුර කෝට්ටේ බල ප්‍රදේශයට අයත් පුරාවිද්‍යා ස්ථාන සංරක්ෂණය කිරීම හා ගොඩනැගීම ඉදිරි සතියේ සිට ආරම්භ කරන බව ශ්‍රී ජයවර්ධනපුර කෝට්ටේ මහ නගර සභාවේ නගරාධිපති ආර්. ඒ. ඩී ජනක රණවක මහතා පැවසීය.ඒ අනුව කෝට්ටේ බල ප්‍රදේශයට අයත් පුරාවිද්‍යා වටිනාකමින් යුතු ස්ථාන 33 ක් හදුනාගෙන ඇති බවත් එම ස්ථාන සියල්ල සංරක්ෂණය කිරීමට පියවර ගන්නා බවත් හෙතෙම කීවේය.පුරාවිද්‍යා දෙපාර්තුමේන්තුව හා කෝට්ටේ නගර සභාව එක්ව මෙම වැඩ සටහන ආරම්භ කර ඇති අතර ඊට අදාළ අවබෝධතා ගිවිසුම් අස්සන් කිරීම කෝට්ටේ නගර සභාවේ නගරාධිපති ආර්. ඒ. ඩී ජනක රණවක, පුරාවිද්‍යා අධ්‍යක්ෂ ජෙනරාල් ආචාර්ය සෙනරත් දිසානායක මහත්වරුන් විසින් කෝට්ට නගර සභා පරිශ්‍රයේදි ඊයේ (03) සිදුකළහ.මීට අවශ්‍ය ප්‍රතිපාදන කෝට්ටේ මහ නගර සභාව හා පෞද්ගලික ආයතන කිහිපයක් විසින් දරන බව පැවසු ඒ මහතා වසර තුනහමාරක කාලයක් ඇතුළත සංරක්ෂණය කිරීම් හා ගොඩනැගීම් කර අවසන් කිරීමට සැළසුම් කර ඇති බව ප්‍රකාශ කළේය.ඇතැම් පුරාවිද්‍යා වටිනාකමින් යුතු ස්ථාන යම් අයකුගේ පෞද්ගලික භූමියකට අයත්ව තිබේනම් එය ආරක්ෂා කරගැනීමට ඔවුන්ව දැනුවත් කරන බවත් ඒ සඳහා අවශ්‍ය පහසුකම් ලබාදීමට කටයුතු කරන බවත් රණවක මහතා පැවසීය.06 වන පරාක්‍රම බාහු රජතුමන්, සපුමල් බණ්ඩාර කුමරුන්, වීදිය බණ්ඩාර කුමරුන්ගෙන් පෝෂණය වු කෝට්ටේ නගරය පිළිබඳ වත්මන් දරු පරපුර නොදන්නා බව පැවසු හෙතෙම ඉන් සිදුවන්නේ ඉතිහාසය වැලකීයාම බව කීවේය.ශ්‍රී ජයවර්ධනපුර කෝට්ටේ මහා නගර සබවේ නගරාධිපති ආර්. ඒ. ඩී ජනක රණවක මහතා මෙසේද ප්‍රකාශ කළේය.මෙරට අගනගරය තමයි ශ්‍රී ජයවර්ධන කෝට්ටේ. අතීතයේ සිට සංස්කෘතිය හා සාහිත්‍ය පෝෂණය කිරීමට විශාල මෙහෙවරක් සිදුවුණේ මෙම ප්‍රදේශයෙන්, ඒත් අද වන විට ඒ සියල්ල යටපත් වී තියෙනවා. අපේ දරුවන් කෝට්ටේ ඉතිහාසය ගැන ඇහුවට දන්නේ නැහැ. ඒ අය කිසිම වැදගැම්මකට නැති කාටූන්, රූකඩ කතාවලට හසුවී සිටිනවා. හය වන පරාක්‍රම බාහු රජතුමන්ගේ ප්‍රතිමාවක් ඉදිකරන්නත් අප මේ වන විට සැලසුම් කරමින් සිටිනවා. මීට අමතරව කෝට්ටේ ශ්‍රී විභූතිය පිළිබඳ පොතක් ලියමින් පවතිනවා. මේ සියල්ලෙන්ම අප උත්සහ කරන්නේ කෝට්ටේ ඉතිහාසය යළි පාසල් දුවා දුරුවන් හා ජනතාව අතරට ගෙන යාමයි. අනෙක් කාරණය තමයි සංචාරකයින්ගේ ආකර්ශණය දිනාගත් ප්‍රදේශයක් බවට පත් කිරීමේන් ජනතාවට ආදායම් මාර්ග ඇති කර ගැනීමට හැකියාව ලැබෙනවා.මේ වැඩපිළිවළ ගෙන යන්න ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන්ගෙන් විශාල සහයක් ලැබෙනවා. ඒ වගේම පුරාවිද්‍යා දෙපාර්තුමේන්තුවෙන් ඉහළ දායකත්වයක් ලැබෙනවා. මේ සියළුදෙනාටම කෝට්ටේ ජනතාවගේ ගෞරවණිය ස්තූතිය පිරිනමනවා.පුරාවිද්‍යා අධ්‍යක්ෂ ජෙනරාල් සෙනරත් දිසානායක මහතා.- පුරාවිද්‍යා ස්ථාන සංරක්ෂණය කිරිම අපිට තනිවම කරන්න පහසු නැහැ. ඊට නෛතික ක්‍රියාදාමයන් රැසක් තියෙනවා. ඒ අතින් බලද්දි කෝට්ටේ නගර සභාව සුවිශේෂී සහයක් ලබාදෙනවා. එය අපිට විශාල ශක්තියක්, අපට ලබාදෙන සහයට කෝට්ටේ නගරාධිපතිතුමන්ට හා එහි කාර්යය මණ්ඩලයට අපගේ ස්තූතිය පිරිනමනවා.බස්නාහිර පළාත් සභා මන්ත්‍රී ඉසුරු දේවප්‍රිය, ශ්‍රී ජයවර්ධනපුර කෝට්ටේ මහ නගර සභාවේ නාගරික කොමසාරිස් ශාන්තා පී ලියනගේ, නාගරික ලේකම් එම්. එම්. සී. කේ. කේ මාන්නප්පෙරුම, නීති නිලධාරී එච්. එස් හෙට්ටිහේලගේ, සහකාර අධ්‍යක්ෂ බස්නාහිර පළාත මහින්ද කරුණාතිලක මහත්ම මහත්මීහු ඇතුළු නිලධාරීහු රැසක් මේ අවස්ථාවට සහභාගී වූහ..</content>
  </post></root>