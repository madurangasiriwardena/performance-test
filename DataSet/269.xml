<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304146</link>
    <topic>උතුරු කොරියාවේ දකුණු කොරියාවේ අවි සූදානම්!</topic>
    <author>දයා ඩී. ෆොන්සේකා</author>
    <content>යුදගිනි ඇවිළේ ද?උතුරු කොරියානු නායක කිමි ජොල් අන්දකුණු කොරියාව හා උතුරු කොරියාව අතර න්‍යෂ්ඨික බල අරගලය සඳහා පවතින උණුසුම මේ වන විට උච්ඡ ස්ථානයකට පත්ව ඇත.1950-1953 පැවැති කොරියන් යුද්ධයෙන් පසු විරසක වී සිටින උතුරු දකුණු කොරියානු රාජ්‍ය මේ වන විට දෙපිලකට බෙදී කරන වාග් ප්‍රහාර නිසා දෙරට ගිනියම්ව ඇත.උතුරු කොරියාවේ න්‍යෂ්ඨික බලාගාර වසා දමන්නැයි ඇමෙරිකාව විසින් කරන ලද ඉල්ලීම හමුවේ ප්‍රකෝප වී සිටින උතුරු කොරියාව මේ වන විට සිය සියලු අවි සූදානම් කරගෙන සටනට සැරසී සිටී. උතුරු කොරියාවෙන් තමන්ට මිසයිල ප්‍රහාරයක් එල්ලවේ යැයි සැක කරමින් දකුණු කොරියාවත් ජපානයත් ඇමෙරිකාව සමඟ එක්වී ප්‍රති ප්‍රහාර සඳහා සූදානම්ව සිටින්නේ තමාට උතුරු කොරියාවෙන් සැබෑ තර්ජනයක් ඇති බව ලොවට විදහා පාමිනි.මේ වන විට ඇමෙරිකානු නාවික හමුදාවේ උඉඉ ජෝන් ඇස්. මැක්කේන් යුද නැව හා ඉඕඔ 1 රේඩාර් සහිත ගුවන් යානා හා කාලතුවක්කු රැගත් මිසයිල නාශක යුද නැව ද දකුණු කොරියානු නැඟෙනහිර වෙරළ තීරයේ නැංගුරම් ලා සිටින්නේ උතුරු කොරියාවේ ප්‍රහාරයට සූදානම් වෙමිනි.උතුරු කොරියාව ද සිය බැලස්ටික් මිසයිල ජපානය දකුණු කොරියාව හා ඇමෙරිකාව දෙසට එල්ල කරමින් සූදානම් වන්නේ ලෝක බලවතුන්ට තර්ජනයක් එල්ල කරමිනි.මෙහිදී උතුරු කොරියාවේ යුද තර්ජනය බොහෝ දුරට ඇමෙරිකාවේ හා දකුණු කොරියාවේ ප්‍රකෝප කිරීම් මත සිදුවන බව ද ලෝක විචාරකයෝ පවසති. තුන්වැනි ලෝක යුද්ධයක් හමුවේ රටවල් දෙකට බෙදී සටනට සූදානම් වීමත් දක්නට ලැබේ. චීනයත් රුසියාවත් උතුරු කොරියාවට සහාය දෙන අතර චීනය උතුරු කොරියාවෙන් ඉල්ලා සිටින්නේ තර්ජන හමුවේ ප්‍රකෝපකාරී නොවන ලෙසයි. එහෙත් අත්දැකීම් විරහිත උතුරු කොරියානු නායක කිම් ජොල් අන් එයින් සන්සුන් වී නොමැති බව පෙනේ.දකුණු කොරියානු නායිකා පාර්ක් ගියුම් ලීඋතුරු කොරියාවේ න්‍යෂ්ඨික බලය හමුවේ සැලෙමින් සිටින ඇමෙරිකාවේ පරමාර්ථය වී ඇත්තේ දකුණු කොරියාව ප්‍රකෝප කරවා බළලුන් ලවා කොස් ඇට බෑවීමටය.උතුරු කොරියාව ප්‍රකෝප කරවීම ඇමෙරිකාව විසින් සැලැසුම් සහගතව සිදුකරන ලද්දක් බව ලෝක විචාරකයන්ගේ මතයයි.ඇමෙරිකාව උතුරු කොරියාවේ න්‍යෂ්ටික හා මිසයිල ශක්තිය හමුවේ සැලී සිටින බවටත් ඒ නිසාම ලිබියාවට ඉරාකයට කළ දේ උතුරු කොරියාවටත් දකුණු කොරියාව හරහා සිදුකිරීමට ඇමෙරිකාව මාන බලන බව ද බොහෝ මැදිහත් විචාරකයන් ගේ මතයයි.යුද්ධයක් හරහා ඇමෙරිකාව සිය යුද අවි වෙළෙඳාමට ද සූදානම් වෙමින් සිටින බව තවත් මතයකි.ඇමෙරිකාව විසින් උතුරු කොරියාවේ න්‍යෂ්ටික බලය පිළිබඳව සොයා බැලීමට අන්තර්ජාතික විද්වත් මණ්ඩලයක් පත් කිරීමේ යෝජනාව 2010 දී සිදුකළේ හිලරි ක්ලින්ටන් හරහාය. එය අසාර්ථක වූ නිසා ඇමෙරිකාව කොරියානු අර්ධද්වීපයේ මේ වන විට 40000 ක නාවික යුද සේනාවක් රඳවා බලා සිටී.අලුත්ම තත්ත්වය උතුරු කොරියාව විසින් දකුණු කොරියාවේ සිටින ශ්‍රී ලාංකික ශ්‍රමිකයන් ඇතුළු විදේශීය ශ්‍රමිකයන්ට වහා ඉවත්වන්නැයි දැනුම් දී ඇත්තේ යුද උණුසුම තවත් තීව්‍ර කරමිනි.ජගත් මහලේකම් බෑන් කී මුන් කියා සිටින්නේ කොරියන් අර්ධද්වීපයේ යුද තත්ත්වය තමන්ගේ පාලනයෙන් බැහැර වී ඇති බවයි.කෙසේ වෙතත් තවත් දරුණු යුද්ධයක් වැළැක්වීමට තමා ඇමෙරිකානු ජනාධිපති බරක් බබාමා සමඟ සාකච්ඡා කිරීමට බලාපොරොත්තු වන බව ද ජගත් මහලේකම්වරයා පැවැසීය.චීනයේ ඉල්ලීම ද නොතකා උතුරු කොරියාව සිය නැඟෙනහිර වෙරළේ සිට මිසයිල ප්‍රහාර එල්ල කිරීමට සූදානම් ව සිටී.කෙසේ වෙතත් උතුරු කොරියානු නිර්මාතෘ කිම් ඉල් සුංගේ උපන් දිනය යෙදෙන ලබන 15 දා මේ ප්‍රහාර එල්ල කරනු ඇතැයි අනුමාන කෙරේ.උතුරු කොරියාව සිය රටට විදේශිකයන් පැමිණෙන කවුළු වසා දමා දකුණු කොරියාවේ සිටින විදේශිකයන්ට ද ඉවත් වන්නැයි කියා සිටීම හරහා යුද උණුසුම තීව්‍ර වී ඇති සැටියක් පෙනේ. ඉදිරි සතිය යුද උණුසුම තීරණාත්මක තත්ත්වයකට පත්වනු ඇතැයි විශ්වාස කැරේ.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304147</link>
    <topic>ලෝක දේශපාලනයේ එක් යුගයක යකඩ ගැහැනිය මාග්‍රට් තැචර්</topic>
    <author>ටිරෝනි වෑවලගේ</author>
    <content>අවුරුදු අසූ හතක් ආයු වැලඳූ බ්‍රිතාන්‍යයේ යකඩ ගැහැණිය, මාග්‍රට් තැචර් මිය ගියාය. එලිසබත් රැජන මේ වන විට තැචර් වෙනුවෙන් පූර්ණ රාජ්‍ය ගෞරව සහිත අවමංගල්‍යයක් ද නිවේදනය කර අවසන්ය. එළඹෙන සතියේ දී ශාන්ත පාවුළු දේවස්ථානයේ සිදු කෙරෙන ආගමික වතාවත්වලින් පසු ඇගේ දේහය මිහිදන් කෙරෙනු ඇත. එහෙත් අගමැතිනියක ලෙසින් වසර එකොළහක් බ්‍රිතාන්‍ය පාලනය කරමින් ඇය කළ ක්‍රියාවන්ගේ යහ ගුණ මෙන් ම අවගුණ ද සදාකල් පවතින්නේ ය. පාලන කාලය නිමවී දශක දෙකකටත් වැඩි කාලයක් ඉක්ම ගොස් තිබුණ ද ඇය තවමත් ලෝකයේ උණුසුම් කතාබහට ලක්වන්නේ පාලන කාලයේදි ඇය කළ සහ නොකළ දේ හේතුවෙන්මය.මාග්‍රට් හිල්ඩා රොබට්ස් 1925 ලන්ඩනයේදී උපත ලබන්නේ කඩ හිමියකුගේ දියණියක වශයෙනි. අධ්‍යාපනයෙන් පසුව නොවැළැක්විය හැකි ප්‍රවාහයක් ඇය දේශපාලනයට යොමු කරවුවද ඒ වන විට බ්‍රිතාන්‍ය දේශපාලන පොරපිටියේ කාන්තා මුහුණු දක්නට නොවේ. එවැනි වාතාවරණයකදී මාග්‍රට් තැචර් බ්‍රිතාන්‍ය අගමැතිනිය ලෙස මහජන ඡන්දයෙන් තේරී පත්වන්නීය. ඒ වන විට ඩෙනිස් තැචර් සමඟ විවාපත්ව සිටි ඇය රොබට්ස් නාමය අතහැර ‘තැචර්’ බවට පත්ව සිටියාය. පාලන බලය අත්පත් වීම සමඟම බ්‍රිතාන්‍යයේ පමණක් නොව ලෝකයේම දේශපාලන චරිත අභිබවමින් ඉදිරි ගමනක් ගිය ඇය බිහි කළ පාලන ක්‍රමවේද අදටත් ප්‍රායෝගික තලයේ ක්‍රියාත්මකව පවතින්නේය.තැචර්ට සමගාමීව ඇමෙරිකාව පාලනය කළේ රොනල්ඩ් රේගන් ජනාධිපතිවරයාය. තැචර් සහ රේගන් ඉක්මනින් ම මිතුරු දම් ඇති කර ගන්නේ නව ලිබරල් ධනවාදී දේශපාලන ප්‍රතිපත්ති දෙදෙනාගේ ම පොදු සාධකය බවට පත් කර ගනිමිනි. එතැන් සිට මේ යකඩ ගැහැණිය බ්‍රිතාන්‍යය වෙනස් කළාය. රාජ්‍ය දේපළ පෞද්ගලීකරණය කිරීම බ්‍රිතාන්‍ය වැසියන්ට අත් දකින්නට ලැබුණේ ඇයගේ පාලන කාලයේදී ය. එපමණක් ද නොව තතු දන්නෝ පවසන්නේ කන්සර්වටිව් පක්ෂයෙන් බලයට පැමිණි මේ යකඩ ගැහැනිය බ්‍රිතාන්‍යයේ ක්‍රියාත්මක වෙමින් පැවති වෘත්තීය සමිති ඉතා සූක්ෂ්ම ලෙසින් කැබලිවලට බිඳ දමා තම පාලනයට හිතකර පසුබිමක් සකසා ගත් බවයි. මේ සියුම් ක්‍රමවේද ඇයට වසර එකොළහක පාලන කාලයක් ලබා දුන් අතර බ්‍රිතාන්‍යයේ සිදු වූ දේශපාලන වෙනස්කම් ශ්‍රී ලංකාව ද ඇතුළුව බොහෝ රටවල පාලන තන්ත්‍රයට වක්‍ර බලපෑම් ඇති කළේය.කෙසේ වුවද බ්‍රිතාන්‍යයට ලෝක දේශපාලනයේ මුල් පෙළ අසුනක් ලබා දෙමින් මුල්‍ය සහ දේශපාලන ස්ථාවරත්වය සකසා දීමට තැචර් ගේ පාලනය විශාල ලෙස සම්මාදම් වූ බව නම් පැවසිය යුතුමය. ඇයගේ පාලන කාලයේ අත්දැකීම් ලැබූ ඇතැමුන් පවසන්නේ මතවාදීමය වශයෙන් ඇය බොහෝ විට දැඩි ස්ථාවරයක සිටීමට සමත් වූ බවයි. එහි ප්‍රතිඵලයක් ලෙස ඇය ‘යකඩ ගැහැණිය’ ලෙසින් විරුදාවලි ලැබීම දැක්විය හැකිය. ධනවතුන්ට තවතවත් මුදල් හදල් ලැබෙන දුප්පතුන් තවතවත් දුගී බවට පත්වීම ඇයගේ පාලන කාලයේ සුලබ ලක්ෂණය වූ බව බ්‍රිතාන්‍ය දේශපාලන විචාරකයන් පෙන්වා දී තිබේ. තැචර් විවෘත ආර්ථිකය සහ ශක්තිමත් මධ්‍යම රජය සම්බන්ධව විශ්වාසය තැබුවාය. ප්‍රශ්න විසඳීමට තමා තෝරා ගන්නා මාවත දිගේ ප්‍රතිවාදීන්ගේ කුමන ප්‍රහාර මධ්‍යයේ වුවද අවසානය දක්වා පිය මැන යාමට තැචර් කටයුතු කළාය. ඇය කිසිසේත් වැනෙන අදහස් දැරුවේ නැත. සියුමැලි කාන්තාවක් වුවද පිරිමින් දහසක් පරදවන සුලු මානසික ශක්තියක් මාග්‍රට් තැචර් සතු විය. ලෝකයේ ප්‍රධාන පෙළේ දේශපාලන චරිත සමඟ සමපෙළේ තබමින් ඇය ඇගයීමට පාත්‍ර කළ යුතු වන්නේ ද එබැවින්මය.කළු පෙට්ටියක් වැනි වූ ඇයගේ අත් බෑගය ඇය යනෙන සැම තැනකම ඈ සමඟම වූ බැවින් එය ඇයගේ අනන්‍යතාවට ද එක් විය. විරුද්ධවාදීන් ඇයට පට බැඳි නම් අතර මේ අත්බෑගය පදනම් කර ගනිමින් වූ නම් ද විය. ‘රෝයි’ යන කෙටි නාමයෙන් මිස අන් කිසිඳු ක්‍රමයකින් හඳුනා ගත නොහැකි වූ රහසිගත මිත්‍රයෙක් ද ඇය සතු වූ බවට තොරතුරු වේ. මේ ඇයගේ පාසල් ප්‍රේමය බවට ද මතයක් පවතින්නේය. 2003 වසරේ දී ඩෙනිස් තැචර් මිය යන තුරු ඇය ඔහු හා බැඳී සිටියාය.ඔවුනට කැරොල් තැචර් සහ මාර්ක් තැචර් යනුවෙන් දරු දෙදෙනෙක් ද සිටිති.අධිරාජ්‍යවාදී මත සම්බන්ධව වැඩි ප්‍රසිද්ධියක් උසුලන බ්‍රිතාන්‍යයේ කොන්සර්වෙටිව් පක්ෂය ඇයගේ දේශපාලන නිවහන විය. එහි පියෙන් පිය ඉහළට පැමිණි ඇය 1979 මැයි 4 වැනිදා සිට 1990 නොවැම්බර් 28 වැනිදා වන තෙක් බ්‍රිතාන්‍යය පාලනය කළාය.ඇයගෙන් පසුව බලයට පැමිණි ටෝනි බ්ලෙයාර් හැර සෙසු බොහෝ අගමැතිවරු සාර්ථකත්වය අතින් ඇයට බොහෝ පසුපසින් සිටින්නෝය. තැචර් යුගය අවසන්ව තිබේ. අද ඉතිරිව ඇත්තේ ඇය කළ හොඳ සහ නරක පමණි. එදා බ්‍රිතාන්‍යයේ දේශපාලන ක්‍රියාකාරකම් සමාජවාදී රුසියාවේ බිඳ වැටීමට කොතෙක් බලපෑම් කළද වර්තමාන රුසියානු පාලක ව්ලැද්මීර් පුටින් තැචර් ගේ අභාවය සැලවීමත් සමඟම තම ශෝකය ප්‍රකාශ කර සිටියේය. ‘මාග්‍රට් තැචර් යනු ලෝක දේශපාලනයේ එක්තරා යුගයක්’ බව එහිදී ප්‍රකාශ කර සිටියේය. සත්‍යය සහ සැබෑව එයය. යකඩ ගැහැනිය ලෝක දේශපාලනයේ අමරණීය චරිතයක් ලෙසින් සදා මතකයේ රැඳෙනු ඇත.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304149</link>
    <topic>කියන ඒවාට දත් ඉතිරි වේ ද?</topic>
    <author>මහින්ද අබේසුන්දර</author>
    <content>ටිකිරි බණ්ඩා ඉලංගරත්න හිටපු මන්ත්‍රීවරයෙකි, ඇමැතිවරයෙකි, වෙළෙඳ ඇමැති පදවිය දරද්දී ඔහුට ප්‍රතිවාදීන් එල්ල කළ බොරු චෝදනා සියල්ල සනාථ නොකළ දේශපාලන මඩ පමණක්ම විය. අපට මතක හැටියට ඔහු මුදල් ඇමැතිවරයකු ලෙස ද කටයුතු කළේය.ඉලංගරත්න පාඨකයන් හොඳින් හඳුනන ලේඛකයෙකි. පාඨක හදවතට සමීප වන නවකතාවක් අඹ යහළුවෝ නමින් ලියුවේ ද ඉලංගරත්නය. ඉලංගරත්නගේ තුන් ඇඳුතු නවකතා වන්නේ, විලම්බීත, තිලක, තිලක හා තිලකා. ඔහු චිත්‍රපටි නළුවකු වීම ද විශේෂත්වයකි.පාර්ලිමේන්තු විවාදවලදී හරවත් බාධා කිරීම්වලට ඔහු දක්ෂය. 1977 ගලහ ආසනයෙන් පරාජයට පත්වූ ඉලංගරත්න පසුව කොළොන්නාව අතුරු මැතිවරණයට ඉදිරිපත් විය. පාර්ලිමේන්තු ආසනය අහිමි වී ගෙදරට වී සිටියදී ‘ජනදින’ පත්‍රයේ කළමනාකාර කර්තෘ ලෙස සේවය කරන්නට ආරාධනාවක් ලැබුණේය. ඔහු ගත් කටට ඇසුවේ “පඩිය කීය ද” යන්නය.ආරාධනාව රැගෙන ගිය ආනන්ද ගුණවර්ධන “මාසෙට දාහක් දෙන්න පුළුවන් සර්” කීය. ඔහු එක්වරම කැමැති වූයෙන් අපට වැටහුණේ ඔහු ආර්ථික අතින් වැටී තිබුණු තත්ත්වයයි. කොළොන්නාවට තරග කරන්නට ඉලංගරත්න වැඩි කැමැත්තක් දැක්වූවේ නැත. ඔහු ආසනයට මුලින්ම කැඳවාගෙන ගියේ විවියන් ගුණවර්ධනයි. ඔහු විවී සමඟ මෝටර් රථයකින් කොළොන්නාව ආසනයේ සංචාරය ඇරැඹීය. කොළොන්නාව හන්දියේ ලී කොටන් හරස් කර ගමනට අවහිර කර තිබුණි.“වි වී මං කිව්වානේ මට බෑ කියලා” ටී. බී. විවිට කීය.“බයවෙන්න එපා සහෝදරයා. බයේ දේශපාලනේ කරන්න බෑ. හැමදේටම මූණ දෙන්න ඕන” එසේ කියූ විවී සාරි පොට ඉණේ ඔතාගෙන කාර් එකෙන් බැස්සාය. ඉණට අත තබාගෙන වටපිට බැලුවාය. විනාඩි දහයක් ඇතුළත කොටන් ටික පාරෙන් ඉවත් කෙරුණි. ඉලංගරත්න ආසනය පුරා ඇවිද්දේය. ඡන්දයට මුහුණ දුන්නේය. කුසුමා ගුණවර්ධන පැරදුණාය. ටී. බී. දිනුවේය.ඉලංගරත්න සිටි පාර්ලිමේන්තුවේ තවත් සැර බඩුවක් සිටියේය. ඒ පිලිප් ගුණවර්ධනගේ සොහොයුරා රොබට්ය. රාත්‍රී 7 ට පමණ රොබට් වේගවත් කතාවක් කරමින් සිටියේය. කවුරුත් නිහඬය. කතාව වේගවත්ය. එක පාරට කතාව නතර විය. රොබට් දෙකට නැවී ආසනය යට අත ගාමින් සිටී. විනාඩි දෙක තුනකින් යළි කතාව ආරම්භ විය.මේ හුටප්පරය ඉලංගරත්න දුටුවේය. ඔහු නැගිට්ටේය.“ගරු මන්ත්‍රීතුමා කියන ඒවට දත් ටික නොගැලවී තියෙයි ද? එසේ කියා ටී. බී. වාඩි විය. රොබට් කතා කරමින් සිටිය ද කතාවේ වේගවත් කමට බොරු දත් කූට්ටම බිමට වැටුණේය.” අතගා එය අහුලාගෙන කටේ දමා ගත් රොබට් යළි කතා කරන්නට වූ විට ඉලංගරත්න ඉහත ඇනුම් පදය කීවේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af13041410</link>
    <topic>එකම වෙලාවට එකට වැඩ කරන එකම දවස</topic>
    <author>අරුණි මුතුමලී</author>
    <content>අලුත් ඉරක් පායා අලුත් දවසකට ජීවය දුන් මොහොතේ අනෙක් දවස්වලට වඩා ප්‍රබෝධයකින් මුළු රටම සමරන අලුත් අවුරුද්ද අදයි. නව හැඟීමකින් ඉදිරිය ගැන සිතන්නට මුල පුරන අද වගේම ගිය වසරෙත් ලබන වසරෙත් මේ අයුරින්ම සෑම සියලු දෙනා එකාවන්ව එක නැකතක කිරිබතක් අනුභව කර වැඩ අල්ලා ගනුදෙනු කරන බව ඉර හඳ වගේ විශ්වාසයි. ඒ අපේ සංස්කෘතිය අපට දායාද කළ උරුමයයි. එහෙත් මේ නැකත් මුවහත් හරිද? සූර්යයා මීන රාශියෙන් මේෂ රාශියට ඒම කියන්නේ කුමක්ද? මෙයට විද්‍යාත්මක පදනමක් තිබේද කියා ප්‍රශ්න කරන අයත් මේ අතර ඉන්නවා. ඇත්තටම අවුරුද්ද කියන්නේ කුමක්ද?ඒ ගැන මුලින්ම අප විමසුවේ සුබසෙත පුවත්පතේ කර්තෘ ප්‍රවීණ ඡ්‍යොතිර්වේදී පියසේන රතුවිතාන මහතාගෙන්.”සූර්යයා මීන රාශියේ සිට මේෂ රාශියට පැමිණීම විශේෂ වන්නේ හිරුගේ බලසම්පන්න රාශිය මේෂය වීම නිසයි. රවි, හෙවත් හිරු අයත් වන නිවෙස නැතහොත් ස්වක්‍ෂේත්‍ර වන රාශිය සිංහය වුවත් සූර්යයාගේ උච්ච රාශිය එනම් රජගෙදර වන්නේ මේෂ රාශියයි. සූර්යයා මේෂ රාශියට ඇතුළු වීම අවුරුද්ද ලැබීම ලෙස සලකන්නේ ඒ නිසයි.”මේ පිළිබඳ වසර කීපයකට පෙර අරිසෙන් අහුබුදු සූරීන් ගෙන් විමැසූ විට ඔහු පැවසුයේ ද මේ හා සමාන අදහසක්. එය ඔහු භාෂාමය වශයෙන් ද ඉදිරිපත් කළ ආකාරය සටහන් කිරීම වැදගත් යැයි සිතුණා.”අවුරුද්ද යනු විශේෂ දවස යන්නයි. වරු යන්නෙහි අරුත දවස බැවින් ද වරුතු යන්න වහරේදී වුරුදු වීමත් ‘අ’ උපසර්ගයෙන් විශේෂ යන්න පැවසීමත් නිසා විශේෂ දවස අවුරුදු ලෙස හැඳින්වෙනවා. ඒ අනුව සූර්යයා විශේෂයෙන් ලංකාවට මුදුන් වන දවස අලුත් අවුරුද්ද ලෙස ගැනෙනවා. මෙය ලෝක ඉතිහාසයේ මුල්ම සැමරුම්වලින් එකක්. කොග්ගල වලස්ගල හිරිගල් දේවාලයට ඉර මුදුන් වන්නේ මාර්තු 21 සමකයට මුදුන් වී උතුරට ගමන් කර ජූනි 21 කර්කටක නිවර්තනයට මුදුන්වන අංශක 23 1/2ක ගමනක් අතරතුරයි. ඒ සඳහා දින 92ක් ගතවෙනවා. ලංකාව පිහිටා ඇත්තේ සමකයට අංශක 6ක් ඈතින් නිසා දින 92 අංශක 23 1/2න් බෙදා එන අගය 6න් වැඩි කළ විට ලැබෙන අගයත් දින 23.5ක් එම දින 23.5 දී ඉර පිහිටීම අනුව හෙළු රැස හෙවත් ශ්‍රී ලංකාවට ඉහළින් හෙළුණු තාරකා සමුච්චය හරහා ගමන් කිරීම ද ජ්‍යෝතිෂයේ නැකැත් 27න් අවසන් නැකත වන රේවතයේ සිට පළමු වැනි නැකත වන අස්විදයට පැමිණීම ද අවුරුදු උදාව ලෙස ගැනෙනවා”මෙය සැමවිටම අප්‍රේල් මාසයට යෙදෙන හේතුව කීවේ රතුවිතාන මහතායි.”පුරාණ සෘෂිවරුන් විශ්වය රාශි 12ට බෙදුවා වගේම වර්ෂයකට ද මාස 12ක් වෙන් කළා. කැලැන්ඩර් මාස ක්‍රමයට ජනවාරි සිට දෙසැම්බර් දක්වා නම් කළත් ඡ්‍යොතිෂය අනුව වර්ෂයේ ආරම්භය අප්‍රේල් 14 වන අතර අවසානය ඊළඟ වසරේ අප්‍රේල් 13යි. කැලැන්ඩර් ක්‍රමයේ ජනවාරි පෙබරවාරි ආදී වශයෙන් දැක්වුවත් ඡ්‍යොතිෂයේ මාස නම් කෙරෙන්නේ මේෂ රවිය, වෘෂභ රවිය, මිථුන රවිය, කටක රවිය ආදී වශයෙන් රවි ග්‍රහයා පිහිටන රාශිය අනුවයි. අනෙක් කැපී පෙනෙන වෙනස නම් කැලැන්ඩර් ක්‍රමයේ 01 සිට 30 හෝ 31 දක්වා වන මාසය ඡ්‍යොතිෂයේ එක් මසක 14 සිට ඊළඟ මාසයේ 13 දක්වා වීමයි.. එනම් මේෂ රවිය අප්‍රේල් 14 සිට මැයි 13 දක්වා ද, වෘෂභ රවිය මැයි 14 සිට ජූනි 13 දක්වා ද ආදී වශයෙන් වෙනවා. සූර්යයාගේ ගමන අනුව රවි මේෂයට ඇතුළු වන්නේ මාස 12ක් පුරා රාශි චක්‍රය ඔස්සේ ගොස් අවසානයේ මීන රාශියට පැමිණීමෙන් පසුවයි.”ඡ්‍යොතිෂයේ මෙසේ සඳහන් වුවත් තාරකා විද්‍යාවට අනුව සූර්යයා මීන රාශියෙන් මේෂ රාශියට සංක්‍රමණය වීමක් සිදුවන්නේ නැතැයි බ්‍රිතාන්‍ය රාජකීය තාරකා විද්‍යා සංගමයේ තාරකා විද්‍යාඥ අනුර සී. පෙරේරා මහතා පවසනවා.තාරකා විද්‍යාව සහ ඡ්‍යොතිෂය අහසට පොළොව වගේ. තාරකා විද්‍යාවට අනුව ග්‍රහ තාරකාවන්ගේ පිහිටීම දිනෙන් දින වෙනස් වෙනවා. ඒ අනුව වර්ෂ 2166කට වරක් සූර්යයා පිහිටන රාශිය වෙනස් වෙනවා. අතීතයේ සිංහල අවුරුදු සමරා තිබුණේ මාර්තු මාසයේ දී. අප කුඩා කාලයේදීත් අවුරුදු යෙදුණේ අප්‍රේල් 12 සහ 13 දිනවල. දැන් එය 13 – 14ට යෙදිලා. ඇත්තම කතාව නම් අහසේ වස්තු චලනය වෙනවා. අපට ඉර ගමන් කරනවා වගේ පෙනුණට ඉර වටා යන්නේ පෘථිවියයි. මනඞකල්පිතව තනාගත් පෘථිවිය වටේ අහස් තලයේ රාශි 12ක් තිබෙනවා. මීට වසර 2100ට පෙර මේෂ රාශිය පිහිටි ස්ථානයේ තිබුණේ මීන රාශියයි. ඉන් වසර 4000ට පෙර එතැන තිබී ඇත්තේ වෘෂභ රාශියයි. එහෙම බලන විට අද සැබැවින්ම තාරකා විද්‍යානුකූලව අප්‍රේල් 13 – 14 සූර්යයා පිහිටන්නේ මීන රාශියේමයි. එය මේෂයට යන්නේ අප්‍රේල් 19 – 20 වැනි දිනකයි. ඒ නිසා අලුත් විදිහට නොසිතුවොත් ඉදිරියේ දී සූර්යයා මීනෙන් මේෂයට යෑම මැයි මාසයේ සිදුවන විට අප අප්‍රේල් මාසයේ අවුරුදු සමරාවි”මේ ප්‍රකාශයෙන් තහවුරු වන්නේ රාශි චක්‍රය තාරකා විද්‍යාවේ පිළිගැනෙන බවද?“සිංහල අවුරුද්ද සමරන්නේ ධන ධාන්‍ය නෙළා ගැනීමේ සතුටටයි. රාශි කියන්නේ හිතලුවක්. මොකද අපට රාශි ලෙස පෙනෙන තරු සමූහයන් ඇත්තෙන්ම ආලෝක වර්ෂ ගණනාවක් දුරින් පිහිටන ඒවායි. ඉස්සර හිතුවේ දෙවිවරු මේවා හදලා අහසේ තැබුවා කියලයි. ඒත් එය දැන් බහුතරයක් පිළිගන්නේ නෑ. අනෙක සෑම රාශියකටම අංශක 30 බැගින් අංශක 360 දොළහට බෙදුවම මීන රාශියට අංශක 45ක් පමණ අයිති වෙනවා. මේෂ රාශියට අයත් වන්නේ අංශක 15 – 20ක් පමණ කොටසක්.”ඔහු එසේ කියද්දී නොනගතය ගැනත් අපට මතු වුණේ ගැටලුවක්. මොකද ඡ්‍යොතිෂයට හා තාරකා විද්‍යාවට අනුව නොනගතය විද්‍යාත්මක ද යන්න එහිදී මතුවන පැනය නිසා.රතුවිතාන මහතා පවසන ආකාරයට එය මෙසේයි.”සාමාන්‍යයෙන් සූර්යයාට සම්පූර්ණයෙන් මේෂ රාශියට ඇතුළු වීමට පැය 12.48ක් ගතවනවා. අවුරුද්ද ලබන්නට පෙර පැය 6.24කුත් ලැබූ පසු පැය 6.24කුත් වශයෙන් මෙය කොටස් දෙකකට බෙදෙනවා. එහි පළමු කොටස නොනගතය ලෙස හඳුන්වන්නේ නො + අගත හෙවත් තවම පැමිණියේ නැති යන අර්ථයෙනුයි. මෙය වායු ගෝලයේ විෂම අවස්ථාවයි. එය කෙතරම් විෂම ද කීවොත් භූමාටු දෙවිවරුන් පවා එම කාලය තුළදී මිනිස් වාසයෙන් ඈත්ව ආකාශ ගතවන බව පැරණි පොතපතෙහි සඳහන් වෙනවා.”ඒ පිළිබඳ අනුර සී. පෙරේරා මහතාගේ අදහස වූයේ ”පොළොවේ ඉඳන් අප අහස බැලුවොත් සූර්යයා මේෂ තරු පොකුර වෙත ගමන් කරනවා වගේ පෙනේවි. නමුත් නොනගතය කියන දේ පිළිබඳ අපට හැඟීමක් එනවා මිසක සූර්යග්‍රහණ චන්ද්‍රග්‍රහණ වගේ එය දකින්න බැහැ. නැකත කියන්නේ කැත නැති හිතකින් වැඩක් අරඹා එය දිගින් දිගටම අධිෂ්ඨානයෙන් යුතුව කරගෙන යෑමයි කියායි මම නම් විශ්වාස කරන්නේ”ඔහු එසේ කීවත් අහුබුදු සූරීන් එය අර්ථ දක්වා තිබුණේ නා+කත් වශයෙනුයි. නා යනු ඇදෙන යන අර්ථයයි. කත් යනු ප්‍රදේශයයි. යම් වේලාවක අහසේ ඇදෙන තරු කෙත නැකත ලෙසත් නො අගත හෙවත් නොනගත යනු විශේෂයෙන් නොපැමිණි ලෙසත් ඔහු විස්තර කොට තිබුණා.නොනගතය නිසා හෝ පුණ්‍ය කටයුතුවල යෙදීම සියලු දෙනාට සුවදායක බව කවුරුත් පිළිගන්නා මතයයි. ඉන් පසු යෙදෙන සුබ මුහුර්තවලට අනුව මුළු රටම එකම මොහොතක එකට කටයුතු කිරීම අවුරුද්දේ මූලිකාංගයයි.මෙසේ එක්ව කටයුතු කිරීම පිළිබඳ කැලණිය විශ්වවිද්‍යාලයේ සිංහල අධ්‍යයන අංශයේ මහාචාර්ය චන්ද්‍රසිරි පල්ලියගුරු මහතා පවසන්නේ මෙසේයි.”මම හිතන විදිහට සිංහල මිනිස්සු වෙලාවට වැඩ කරන්නේ අවුරුදු දවසේ දී විතරයි. මොකද එදාට සමාජයටම බලපෑමක් කෙරෙනවා එකට වැඩ කළ යුතු බවට. අනෙක කෘෂිකාර්මික රටක් ලෙස යල කන්නයට මහන්සි වී විවේකීව ඉන්න කාලයයි මේ. ඒ වගේම නැකතට වැඩ අල්ලන්නේ කිසියම් විශ්වාසයක් ඇතුවයි. ඉදිරි වසර සශ්‍රීක වෙයි කියා”කොළඹ විශ්වවිද්‍යාලයේ සමාජ විද්‍යා අංශයේ ආචාර්ය චන්ද්‍රසිරි නිරිඇල්ල මහතා ද ඒ අදහසට එකඟයි.”අලුත් අවුරුද්ද ශ්‍රී ලංකාවට ආවේණික වුණාට මීට සමාන උත්සව නැඟෙනහිර ඉන්දියාවේ, බටහිර බෙංගාලයේ, මහරාෂ්ට්‍ර ප්‍රාන්තයේ වගේ ස්ථානවල පැවැත්වෙන නිසා මෙයට කලාපීය සම්බන්ධතාවක් තිබෙනවා. සූර්යයා මීන රාශියේ සිට මේෂ රාශියට පැමිණිම හෝ කොහා හැඬීම හෝ එරබදු මල් පිපීම පමණක්ම නොවෙයි අවුරුදු කියන්නේ. ඊට වඩා වසරකට එක් වතාවක් පමණක් පැමිණෙන මේ අවස්ථාවේ සමාජ සම්බන්ධතා තහවුරු කරගැනීමට ප්‍රමුඛත්වය දෙමින් පළමුව තමාට, පවුලට, ඥාතීන්ට, අසල්වැසියන්ට, මිතුරන්ට ප්‍රජාවට රටට ආමන්ත්‍රණය කිරීමේ අවස්ථාවයි මෙයින් සැලසෙන්නේ. සමාජ ඒකාබද්ධතාව, ජාතීන් දෙකක් අතර සම්බන්ධය, ඇති කරමින් එකම වෙලාවක නැකත් කටයුතුවල නිරතවීම වගේම ක්‍රීඩාවල යෙදීම ගුරු දෙගුරුන් බැලීමට යෑම ආදියෙන් ඇසට නොපෙනෙන ලෙස ඇතිවන වැදගත්කම සමාජ සම්බන්ධතාව ගොඩනඟමින් ජීවිතය අලුතින් දකින්නට සිංහල දෙමළ අලුත් අවුරුද්ද අවස්ථාව ලබා දෙනවා”එහෙත් රතුවිතාන මහතා පවසන්නේ මෙය සිංහල දෙමළ අලුත් අවුරුද්ද ලෙස නම් කෙරුණේ දේශපාලන වුවමනාවන් මත බවයි. ජාතීන් දෙකකට වෙන වෙනම අවුරුදු නිවාඩු දීමට සිදුවන හෙයින් එය ඉපැරණි සුදු පාලකයන් විසින් ඒකාබද්ධ කර ලබා දී ඇති බවයි ඔහුගේ අදහස.කෙසේ වෙතත් මහාචාර්ය පල්ලියගුරු මහතා පවසන්නේ “සිංහල අලුත් අවුරුද්ද ප්‍රාග් ඓතිහාසික යුගයේ සිට සූර්ය වන්දනාව සමඟ එන එකක් කියායි මා සිතන්නේ. කොහොම වුණත් පොලොන්නරු යුගය වන විට දෙමළ ප¼ඩිවරු නක්‍ෂත්‍රය ද දන්නා උත්සව පවත්වන අය ලෙස මෙයට එක්වීමෙන් දෙමළ වුණා කියා මතයක් තිබෙනවා. ඒත් අලුත් අවුරුද්ද සිංහල පමණයි. එයට ආගමික පදනමක් නැහැ. පුණ්‍ය කාලයට පන්සල් ගියා වුණත් මෙය ලෞකික පදනමක් සහිත ග්‍රහචාරය හා සම්බන්ධ කටයුත්තක්. අප බොහෝ දෙනා බෞද්ධයන් ලෙස කටයුතු කරන්නේ ලූනා හෙවත් චන්ද්‍ර මාස කැලැන්ඩරයට අනුවයි. නමුත් සෝලා හෙවත් සූර්ය මාස කැලැන්ඩරයට අනුව යෙදෙන එකම උත්සවයත් සිංහල අලුත් අවුරුද්දයි. මෙය සිරිතක් ලෙස පවතින්නේ එය ජනතාවට අවශ්‍ය නිසයි. චාරිත්‍රවල බොහෝ දේ වෙනස් වෙලා. අද හිස තෙල් ගෑම නියමිත වර්ණයෙන් යුත් වස්ත්‍රවලින් සැරසීම, නානු සාදා ගැනීම වැනි දේ ඒ තරම් ඉටුවන්නේ නැහැ. එහෙත් ඒවා අවුරුද්ද සමඟ එන සංකේත අර්ථයි. සොබා දහමේ චමත්කාරය ස්මරණය කරන්න මෙයින් අවස්ථාවක් උදා කර දෙනවා. ඒත් අද බොහෝදෙනා අවුරුදු සමරන්නේ කරන්නන් වාලේ මිස මෙහි අරුතක් නිවැරැදිව දැනගෙන නොවේ”ඊටම සමාන අදහසක් පළ කළේ ආචාර්ය නිරිඇල්ලයි.”අද අවුරුදු උත්සවාකාරයෙන් සැමරෙන්නේ ග්‍රාමීය ප්‍රදේශවලයි. නාගරික ප්‍රදේශවල අවුරුද්දට කලින් වෙළෙඳ අරමුණු හා දේශපාලන වුවමනා එපාකම් උදෙසා කරන උත්සවවලින් ඒ උද්යෝගය ගන්නට බැහැ. කාලයත් සමඟ හිසතෙල් ගැල්වීම, කොණ්ඩ කැවුම් පිසීම වැනි අවුරුද්දට ආවේණික දේ වෙළෙන්දන්ට බාරදීලා අද වෙළෙඳපොළ බලවේග තමයි උත්සව මෙහෙයන්නේ. උපනාගරික, නාගරික ප්‍රදේශවල සූදානම් වීමක් නෑ. කෑම වර්ග පොළෙන් ලබා ගෙන කරන්නන් වාලේ අවුරුදු කරනවා. අඩුම ගානේ කෑම පිඟන් බෙදාගැනීමේදී පවා අද වැඩිහිටියන් එය මඟහැරලා දරුවන්ට බාර දීලා. එහෙත් ආරවුල් ඇතිවන්නේ වැඩිහිටියන් අතර නිසා ඒ චාරිත්‍රය කළ යුත්තේ ඔවුන්. ඒ වගේම අවුරුද්ද ගෝලීයකරණය වෙලා. අද සුබපතන්නේ එස්එම්එස් වලින්. එහි ධනාත්මක පැත්ත නම් පිටරටක අයකුට හෝ එමඟින් සුබපැතීමට හැකිවීමයි. නමුත් එයින් අවුරුද්දේ බලාපොරොත්තු වන මුහුණට මුණගැසී කතාබහ කර ඇති කරගන්නා සමාජ සම්බන්ධතා අඩුවෙනවා. අනෙක ලෝකප්‍රකට සමාජ විද්‍යාඥ ලුකයින් නම් සමාජ විද්‍යාඥයා පවසා තිබෙනවා සමහර ගෝත්‍රවල පවා වසරකට එක දවසක් එක් වී විනෝද වන්න අවස්ථාව ලබා දෙනවා කියා, හිතේ තිබෙන පීඩනය ඉවත්වන්නට.”එයටම තවත් කරුණු එක්කරන මහාචාර්ය පල්ලියගුරු මහතා පවසන්නේ.”අවුරුද්දේ සැබෑ අර්ථය අලුත් ජීවිතයක් ළඟාකර ගැනීමයි. පරණ අවුරුද්ද, සංක්‍රාන්ති සමය, අලුත් අවුරුද්ද කියන කොටස් තුන ඉතා වැදගත්. හැමදාම උදේට නැගිටලා වැඩට යනවා වගේ නොවෙයි. ඊයේ වුණු දේ මොනවාද ඒ අතපසු වීම් වැරැදි අද දවසේ නොවෙන්නට වගබලා ගත යුත්තේ කෙසේද කියන අද දවසේ අනුපාණය ලබාගැනීම සේම පසුගිය දේ දෙස ආපසු හැරී බලා ඉදිරි දියුණුව සලසා ගන්න වැඩිහිටියන්ගේ ආශිර්වාද ලබාගන්න මේ අලුත් අවුරුද්ද වැදගත්. නමුත් සමාජයේ ඒ මූලික අර්ථ කාලයාගේ ඇවෑමෙන් නැතිවී ගොස් ඇති බවකුත් පේනවා”පියසේන රතුවිතාන මහතා පවසන්නේ ඉරහඳ දෙකෙහි බලපෑම ජීවිතවලට අසීමිත බවයි. සඳ මනස්කාරක ග්‍රහයා ලෙස හඳුන්වනවා. එනිසා පූර්ව චන්ද්‍ර රංජනය හෙවත් නව සඳ බැලීම අවුරුද්ද පුරා සිතුවිලි පාලනයට වැදගත්. නැකතට අනුව නෑම, හිසතෙල් ගෑම ආදී සියල්ලේ ද පවතින විද්‍යාත්මක පදනම ශරීරය හා මනස නැවුම්ව තබාගෙන ඉදිරි ජීවිතය අලුත් කරගැනීමයි. එකට වැඩ කිරීමෙන් සමඟිය එකමුතු බව පරමාර්ථ කිරීම ද මෙයින් සිදුවෙනවා.”අරිසෙන් අහුබුදු සූරීන් මෙය විග්‍රහ කොට තිබුණේ එකට රැස්වීම, එකට වැඩ කිරීම, එකට විසිර යාම, වැඩිහිටියන්ගේ බහට කන්දීම, රිසි සේ නීති වෙනස් නොකිරීම, කාන්තාවන් රැකගැනීම, දේවාලවල පූජා පැවැත්වීම ආදිය බුදුදහමේ එන සප්ත අපරිහානී ධර්මවලට අයත් බව සහ ඉන් එකට වැඩකිරීම සඳහා දිනය නැකත සුබවර්ණ තෝරාගෙන කටයුතු කිරීම රටක සෞභාග්‍යය ඒකාග්‍රතාව ළඟාකර ගැනීමට හේතුවන කරුණු ලෙසයි.අනුර සී.පෙරේරා මහතා ද පවසන්නේ මෙහි විද්‍යාත්මක පදනම සෙවීමට වඩා මුළු ජාතියම එකම වෙලාවකට කටයුතු කිරීම ඇරඹූ මුල්ම රටක් ලෙස අප එය දිගින් දිගටම පවත්වාගෙන යාම හා අලුත්වීමත් එකතුවීමත් සමාජයේ ඉදිරි ගමනට සුබ ලකුණක් බවයි.කෙසේ වෙතත් මේ පොදු නැකත වෙනස් කළ හැකිද යන්න අප විමසුවේ පියසේන රතුවිතාන මහතාගෙන්.”අවුරුදු නැකත නිර්මාණය වන්නේ පොදු නැකතක් ලෙස. එසේ නොවී හැම දෙනාටම ගැළපෙන නැකත් ලබා දෙන්න ගියොත් නැකැත් 27ක් දෙන්නට සිදුවෙනවා. අඩුම ගානේ නැකැත් 9ක් දෙන්නට වේවි. ඊට වඩා එක නැකතකට වැඩ කිරීම ශෝභන නිසාත් එකම නැකතට කටයුතු කිරීම රටක සංස්කෘතියට වැදගත් නිසාත් එය මේ අයුරින් සිදුවෙනවා. අවුරුදු යෙදෙන නැකත කෙනකුට සම්පත් ද තව කෙනකුට විපත් ද ලෙස ගණන් කළ හැකි මුත් තත්කාල කේන්ද්‍රය බලවත් කොට සියලු දෝෂ භංග වන අයුරින් සුබ වේලාවක් නිර්මාණය කරගැනීමට ඡ්‍යොතිෂයට හැකියාව තිබෙනවා.”අනුර සී පෙරේරා මහතාගේ අදහස ඊට වෙනස්ය.”සූර්යයාගේ බලය වැඩියෙන්ම අපට දැනෙන්නේ ජනවාරිවලයි. ඊට හේතුව පොළවට සූර්යා වැඩියෙන්ම ළංවන කාලය එය වීමයි. එසේම ශ්‍රී ලංකාවට ඉහළින් සූර්යයා යද්දි අප්‍රේල් 7 වැනිදා මධ්‍යහ්නයේ අපේ හෙවණැල්ල පවා මොහොතකට නැතිව ගියා. එවැනි වෙලාවක් හොඳ නැකැතක් ලෙස ගෙන අවුරුද්ද සමරනවා නම් එයට විද්‍යාත්මක හේතුවක් කියන්න අපට පුළුවන්.”එහෙත් මේ සියලු අදහස් දැක්වූවන් මෙන්ම දෙවුන්දරතුඩුවේ සිට පේදුරුතුඩුවටත් නැඟෙනහිර වෙරළේ සිට බටහිර වෙරළ දක්වාත් අප සියලු දෙනා අද පාන්දර 4.06ට ළිප ගිනි මෙළවූයේ එකටයි. වැඩ අල්ලා ගනුදෙනු කොට පිසගත් කිරිබත් අනුභව කළේ එකටයි. ඒ අපේ සංස්කෘතියයි. විද්‍යාත්මකව හෝ භෞතික සාධක මත ඔප්පු කළ නොහැකි බොහෝ දේ ගැබ්ව තිබෙන්නේ ඒ එකමුතුකම මතයි. ඒ නිසා ගිය වසරේ මෙන්ම අදත් ලබන වසරේත් අලුත් අවුරුද්ද අලුත් අවුරුද්දමයි. අප අනාගත පරපුරට දායාද කළ යුත්තේ අපේ ජීවිත අලුත් කරන අවුරුද්දට විනෝද වනවා සේම ඒ උතුම් උරුමයෙන් පෝෂිත අපේකම නොවේද?අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af13041411</link>
    <topic>‘අපි ගැන බලන්නෙ නැත්තෙ රෝද තුන හින්දද?’</topic>
    <author>තාරක වික්‍රමසේකර සේයාරූ- දුෂ්මන්ත මායාදුන්න</author>
    <content>ලක්ෂ 3 ක් වූත්‍රී රෝද රථකරුවන්ගේ සැබෑ කතාවහදිස්සියට ගමනක් යන්න ඕන වුනහම කොයි කවුරුත් අත දාන්නෙ ත්‍රීවිල් එකකට. ඉස්සර වගේ නෙමෙයි දැන් හැම හන්දියක් ගානෙම ත්‍රී වීල් පාක්. මේ හුගක් ත්‍රී වීල් පාක් පළාත් පාලන ආයතනවල ලියා පදිංචි වුණු ඒවා. ‘අනුමත ත්‍රී රෝද රථ ගාල’ කියල බෝඩ් ගහල තියෙන්නේ ඒ වගේ තැන්වල තමයි. අවුරුදු තිස්පහකට විතර කලින් හිටපු ඇමැතිවරයකු වෙච්ච සිරිල් මැතිව් මහත්තය තමයි ත්‍රී රෝද රථ ස්වයං රැකියාවක් හැටියට හඳුන්වලා දුන්නේ. අද වෙන කොට ලංකාවේ ත්‍රී රෝද රථ ලක්ෂ 8 ක් විතර තියෙනවා.මෙයින් වැඩි හරිය හයර් යන්නම තමයි හන්දි ගානේ බලාගෙන ඉන්නේ. පහුගිය දවස්වල මේ ත්‍රී රෝද රථ ගැන විවිධ කතාන්තර හැදුණා. තුන් දෙනෙකුට යන්න පුළුවන් වාහනේ දහදොළොස් දෙනෙක් විතර අරගෙන යනව කියල ආරංචි වුණා.අපරාධවලට වැඩියෙන්ම යොදා ගැනෙන වාහනයක් හැටියටත් සමහරු හඳුන්වන මේ ත්‍රී වීලරයේ ඇතුළත කතාව දිහා කවුරුත් නොබලන නිසාම කියන්න කතා හුඟක් තියෙනවා.මෙයින් පළමුවැනි එක තමයි එය මඟී ප්‍රවාහනයට යොදා ගන්න පුළුවන්ද කියන එක. වෑන් එකක් ගත්තොත් ඒවට ඉස්සර අංක ලබා දුන්නේ මඟී ප්‍රවාහනයට එක විදිහකටත් මඟී හා භාණ්ඩ ප්‍රවාහනයට තවත් විදිහකටත්. උදාහරණ හැටියට 60 ශ්‍රී, 61 -, 62- වගේ අංක නිකුත් කරපු වාහන වලට පුළුවන් මඟී ප්‍රවාහනය විතරයි. ඒ වගේම ඒ වාහන බර වාහන හැටියටත් ආර්. එම්.වී. නැත්නම් මෝටර් රථ ප්‍රවාහන දෙපාර්තමේන්තුවේ ලියාපදිංවි කරා. එකම වර්ගයේ වාහන දෙකක් වුණත් භාවිතය වෙනස් වුනහම අංක දුන්නේ වෙනස් ආකාරයකට. අද ඉලක්කම් ක්‍රමය නැති නිසා අපිට එක පාරටම මේ වාහන වෙන් කර හඳුනා ගන්න අමාරුයි.එහෙමනම් ත්‍රී වීල් රථවල මඟී ප්‍රවාහනය කරන්න පුළුවන්ද?බැරිනම් පොලිසියෙන් අල්ලලා නීති මගින් කටයුතු කරන්නේ නැත්තේ ඇයි.ටී.ආර්. ආර්. පල්ලිඑහෙමනම් ත්‍රී රෝද රථ මඟී ප්‍රවාහන සේවාවක් බව අපට පිළිගන්න වෙනව. ලංකාවේ සියලුම මඟී ප්‍රවාහන සේවා නියාමනය කරනවා. ඒ කියන්නෙ මඟී ප්‍රවාහන වාහන සම්බන්ධ සියලුම මෙහෙයුම් කටයුතු අණ පනත් වගේම ජනතා සේවය ගැන සොයා බලනවා. එතකොට කවුද ත්‍රී රෝද රථ නියාමනය කරන්නේ. මේකෙ වගකීම බාර ගන්න කවුරුත් නැහැයි කියලයි සමස්ත ලංකා ත්‍රී රෝද රථ රියැදුරන්ගේ සංගමය කියන්නේ.ප්‍රවාහන අමාත්‍යාංශය රාජ්‍ය ප්‍රවාහන සේවා පමණක් අධීක්ෂණය කරන බව මේ සංගමය පවසනවා. එසේම පෞද්ගලික ප්‍රවාහන සේවා අමාත්‍යාංශයද මේ වගකීම කරට අරගෙන නැති බවයි පෙනෙන්නේ.මේ ගැන අපිට කරුණු කියපු සමස්ත ලංකා ත්‍රී රෝද රථ රියැදුරන්ගේ සංගමයේ ලේකම් ටී.ආර්.ආර්. පල්ලි මහතා කිව්වේ දවස් දෙකක් මේ ගැන ජනතාව දැනුවත් කරන්න කටයුතු කළ බවයි. එහෙම කළේ අත් පත්‍රිකා බෙදල වගේම ත්‍රී රෝද රථ පෙළපාලියක් ගිහින් කියලත් එයා කිව්ව.පහුගිය මාසේ 5 වැනිදා හවස කොටුව දුම්රිය පොළ ඉස්සරහට ආපු මේ උදවිය එතනින් ආ ගිය හැමෝටම අත් පත්‍රිකා බෙදුවා. මොනවද මේවයෙ කියලා තිබුණේ.‘හිතවත් ත්‍රී රෝද රථ රියදුරු, හිමිකරු හා ත්‍රීරෝද රථ භාවිතා කරන පොදු මඟී ජනතාවනි!. මඟී ප්‍රවාහන සේවයේ යෙදෙන වෘත්තීය ත්‍රී රෝද රථ රියැදුරා, ත්‍රී රෝද රථය වෙන්කොට හඳුනා ගැනීමේ ක්‍රමවේදයක් නොමැත.. ත්‍රී රෝද රථ කර්මාන්තයේ සුරක්ෂිතභාවය වෙනුවෙන් කිසිදු ක්‍රියාත්මක වැඩපිළිවෙළක් නොමැත.. ත්‍රී රෝද රථය ලංකාවේ ආර්ථික සංවර්ධන උපාය මාර්ගයට වඩා ඵලදායි ලෙස දායක කර ගැනීම සඳහා වැඩපිළිවෙළක් නොමැත.. පොදු මඟී ජනතාවට සාධාරණ මිලකට විශ්වසනීය ආරක්ෂාකාරී ප්‍රවාහන සේවාවක් සපයන වෘත්තීයක් බවට පත් කිරීම සඳහා වැඩපිළිවෙළක් නොමැත.මේ වගේ කතන්තර ගොඩක් මේ අය කිව්වා. එතකොට මොනවද මේ අය කරන්න කියන්නෙ.ත්‍රී රෝද රථ රියැදුරන්ගේ අයිතිවාසිකම් සුරක්ෂිත කිරීම ඉල්ලා සිටිනවා, ත්‍රී රෝද රථ ගාල්වල අයිතිය තහවුරු කරන්නත් මේ අය කියනවා. ත්‍රී රෝද රථ රියදුරන්ට ගැටලු විසඳාගන්න ආයතනයක් වගේම ත්‍රී රෝද රථ රියැදුරා හිමිකරුවකු බවට පත් කරන්නලු. එයාලගෙ පවුල් සුබසාධනය ඇති කරන්නත් ඒවගේම රක්ෂණ ක්‍රමයකුත් මේ අය ඉල්ලනවා. ඉන්ධන සහනාධාරයකුත් අලුත් ත්‍රී රෝද රථයක් මිලදී ගැනීමේදී බදු සහනත් මේ අය ඉල්ලා සිටිනවා. එයාල කියන්නේ ‘අයිතිවාසියට පෙර යුතුකම’ කියන ප්‍රතිපත්තියේ ඉදළ ඒ අය කටයුතු කරනවා කියලා.මේ ගැන ජනාධිපතිතුමාගේ අවධානය යොමු කරන්න? මේ අය පහුගිය මාසෙ 6 වැනිදා ත්‍රී රෝද රථ පෙළපාලි දෙකක් පැවැත්වූවා. එයින් එකක් කොළඹ මුත්තයියා පාරෙන් පටන් ගත්තා. අනෙක් පෙළපාලිය පටන් ගත්තේ කොළඹ නෙළුම් පොකුණ මාවතින්. රථ පෙළපාලි දෙකම ආවේ කොටුව දුම්රිය ස්ථානය ඉදිරියටයි.ත්‍රී රෝද රථ රියැදුරන් කියන්නෙ ත්‍රී රෝද රථ වලට බලපාන ප්‍රශ්න වලට විසඳුම් ලබා දීම බලධාරීන් මඟහරින බවයි. ඒ අයගේ චෝදනා කරුණු කාරණා කොහොම වුණත් මේ ගැන හොයල බලනකොට පේන්නෙ නම් බලධාරීන් මේ ගැන සොයා නොබැලීම නිසා මේ තත්ත්වය ඇති වෙලා තියෙන හැඩයි. ජනාධිපතිතුමාගේ අවධානයට ලක් කරන්න මේ අයට සිදු වුණේ වගකිව යුත්තන් මඟ ඇරපු නිසා බවයි පෙනෙන්නේ.අමාත්‍යාංශ විෂය දිහා බලනකොට ප්‍රවාහන අමාත්‍යාංශයට රාජ්‍ය ප්‍රවාහනය පැවරිලා තියෙනවා. ඒක නිසා අපි මේ ගැන පෞද්ගලික ප්‍රවාහන සේවා අමාත්‍ය සී.බී.රත්නායක ඇමැතිතුමාගෙන් ඇහුවා. එතුමා කියන්නෙ ත්‍රී රෝද රථ සම්බන්ධ කටයුතු පළාත් සභාවලට පැවරිලා තියෙන බවයි. තමන් ත්‍රී රෝද රථ සම්බන්ධව කටයුතු අධීක්ෂණය කරන්න නියාමන කටයුතු කරන්න කැබිනට් පත්‍රිකාවක් යොමු කළත් ඒ සඳහා අනුමැතිය නොලැබුණු බවත් ඇමැතිතුමා කිව්වා.කොහොම නමුත් ත්‍රී රෝද රථ රියැදුරන්ට වගේම ඒ සේවය ලබා ගන්න ජනතාවටත් ප්‍රශ්න ගොඩක් තියෙන බවත් ඇමැතිතුමත් පිළි ගත්ත. මේ ප්‍රශ්නයට ඉක්මනින් විසඳුමක් ලබා දෙන්න පළාත් සභා කටයුතු කළ යුතු බවයි ඇමැතිතුමා අපිට කිව්වේ.මේ සේරම කරුණු සොයල බලපුහම අපට වැටහුණේ ත්‍රී රෝද රථ සම්බන්ධ බලතල පැවරී ඇත්තේ පළාත් සභාවලට බවයි.පළාත් සභා මේ වගකීම ඉටු කරනවද? දකුණු පළාත් සභාව මේ සම්බන්ධව වැඩ සටහනක් ක්‍රියාත්මක කළත් එයත් සාර්ථක වී නැහැ.බස්නාහිර පළාත් සභාවේ එවකට හිටපු පළාත් ප්‍රවාහන ඇමැති ලසන්ත අලගියවන්න මහතා විසින් 2002 වර්ෂයේ අංක 06 දරන මාර්ගස්ථ මඟී ප්‍රවාහන ත්‍රී රෝද රථ ප්‍රඥප්තිය ගැසට් නිවේදනයක් මඟින් ප්‍රකාශයට පත් කරල තියෙනවා. ඒ 2003 පෙබරවාරි 11 වැනිදායි. 2003. 01. 02 දින සිට එය බලාත්මක වන බවයි එහි කියවුණේ. ඒ අනුව ත්‍රී රෝද රථ කාර්යාංශයක් පිහිටුවිය යුතු වෙනවා. එම කාර්යාංශය අංශ ප්‍රධානියකුගෙන් මෙන්ම ඔහුගේ සහායට නිලධාරීන් රැසකගෙන්ද සමන්විය යුතු වනවා. එම කාර්ය මණ්ඩලයට අර්ථ සාධක අරමුදල් එහෙමත් නැත්නම් විශ්‍රාමික පාරිතෝෂිත දීමනා හෝ ලබා දීමද කළ යුතු බව එහි දැක්වෙනවා.බැලූ බැල්මට නම් ලෝකෙම ත්‍රී රො?්ද රථ නියාමනය කරන්නයි සැලසුම් කරල තියෙන්නේ. මොකද මේක නිකම්ම නිකම් ලියුම් කරදහියක් නෙමෙයි ගැසට් නිවේදනයක් නිසා. ගැසට් නිවේදනයත් කොළ 7 ක් 8 ක් තියෙන මහ බරපතළ එකක්.මොනවද මේ ගැසට් නිවේදනයෙ කියල තිබුණෙ.6. (I) ත්‍රීරෝද රථ සේවා කාර්යාංශය පහත සඳහන් බලතල, කාර්යයන් හා කර්තව්‍යයන් ඉටුකළ යුතුය :(අ) බස්නාහිර පළාත තුළ මගී ප්‍රවාහන සේවයේ යොදවනු ලබන ත්‍රිරෝද රථ මනා තත්ත්වයක පවතින්නේ ද යන වග පිළිබඳව සමීක්ෂණය කිරීම සහ එම ත්‍රිරෝද රථ සේවය විධිමත් කිරීම, ප්‍රවර්ධනය කිරීම සඳහා පියවර ගැනීම.(ආ) මගී ප්‍රවාහනය සඳහා යොදවනු ලබන ත්‍රිරෝද රථ ලියාපදිංචි කර මගී සේවා අවසර පත් නිකුත් කිරීම හා එම අවසරපත් වාර්ෂිකව අලුත් කිරීම.(ඇ) මගී ප්‍රවාහන සේවයේ යෙදෙන ත්‍රිරෝද රථවල සේවයේ යෙදෙන රියදුරන් ලියාපදිංචි කිරීම, අවසර පත් නිකුත් කිරීම හා එම අවසර පත් වාර්ෂිකව අලුත් කිරීම.(ඈ) මගී සේවා අවසර පත් හා රියදුරු අවසර පත්‍ර නිකුත් කරනු ලබන්නේ අධිකාරිය විසින් නියම කරනු ලබන යම් කොන්දේසිවලට යටත්ව ද ඒ කොන්දේසි පිළිපදින බවට වග බලා ගැනීම හා ඒවා බලාත්මක කිරීම.(ඉ) අධිකාරිය විසින් මේ ප්‍රඥප්තිය යටතේ ක්‍රියාත්මක කළ යුතු හා ඉටු කළ යුතු බලතල, කාර්ය හා කර්තව්‍ය සඳහා අවශ්‍ය විය හැකි වාර වාර්තා හා වෙනත් තොරතුරු සපයන ලෙස මගී සේවා අවසර පත්‍රධාරීන්ට හා / හෝ රියදුරු අවසර පත් ලාභීන්ට නියම කිරීම.(ඊ) මගීන්ගේ ආරක්ෂාව හා සැප පහසුව සහතික කිරීම සඳහා මෙහි පහත දැක්වෙන කාරණා සියල්ලම හෝ ඉන් යම් කාරණයකට අදාළව අමාත්‍යවරයා විසින් සකස් කරනු ලබන නියෝග ක්‍රියාත්මක කිරීම; එනම්,(i) මේ ප්‍රඥප්තිය යටතේ නිකුත් කරන ලද මගී සේවා අවසර පත්‍රවල බලය යටතේ ධාවනය කරන ත්‍රිරෝද රථවල තිබිය යුතු පුවරු හා සලකුණු;(ii) මේ ප්‍රඥ්පතිය යටතේ නිකුත් කරන ලද මගී සේවා අවසර පත්‍රවල බලය යටතේ ධාවනයේ යොදවන ත්‍රිරෝද රථවල රියැදුරන් විසින් රැගෙන යා යුතු ලියකියවිලි හා ඒවායේ ඇතුළත් කළ යුතු විස්තර;(iii) මේ ප්‍රඥප්තිය යටතේ නිකුත් කරන ලද මගී සේවා අවසර පත්‍රයක බලය යටතේ ත්‍රිරෝද රථයක් ධාවනයේ යොදන තැනැත්තකු විසින් පිළිපැදිය යුතු ප්‍රමිති නියම කිරීම සහ ඒ ප්‍රමිති උල්ලංඝනය වන ක්‍රියා හෝ නොකර හැරීම් තහනම් කිරීම;(iv) මේ ප්‍රඥප්තිය යටතේ නිකුත් කරන ලද මගී සේවා අවසර පත්‍රයක බලය යටතේ ධාවනයේ යොදවන ත්‍රිරෝද රථ මගීන්ගෙන් අය කරනු ලබන ගාස්තුව දුර ප්‍රමාණය අනුව කියවෙන මීටර් සවි කිරීම;(v) මේ ප්‍රඥප්තිය යටතේ නිකුත් කරන ලද මගී සේවා අවසර පත්‍රයක බලය යටතේ ධාවනයේ යොදවන ත්‍රිරෝද රථ ධාවනයේ යොදන ස්ථානය අනුව. දිනයේ ධාවනය කළ යුතු කාල සීමාව;(vi) මේ ප්‍රඥප්තිය යටතේ තබන වාර්තා ආරක්ෂා කිරීම, නියෝගවලින් නිශ්චිතව නියමිත යම් බලධරයකු විසින් වාර්තා පරීක්ෂා කිරීම. එසේ පරීක්ෂා කරනු ලැබීම සඳහා ඒ වාර්තා එකී බලධරයා විසින් ඉල්ලා සිටිනු ලැබූ විට ඒවා ඉදිරිපත් කිරීම;(උ) ත්‍රීරෝද රථ නැවතුම් පොළවල් සැපයීම සහ / හෝ පළාත් පාලන ආයතන විසින් ඒවා සැපයීම අධීක්ෂණය.(ඌ) ත්‍රීරෝද රථ හිමියන්ට හා රියදුරන්ට විශේෂඥ උපදෙස් හා මාර්ගදේශකත්වය සැපයීම.(එ) මෙහි සඳහන් බලතල, කාර්ය හෝ කර්තව්‍ය කිසිවක් ක්‍රියාත්මක කිරීමේ කාර්යය සඳහා අවශ්‍ය විය හැකි සියලු කොන්ත්‍රාත්වලට හෝ ගිවිසුම්වලට, කෙළින්ම ඇතුළත් වීම සහ ඒවා ඉටු කිරීම හෝ සපුරා ලීම;(ඒ) යම් චංචල හෝ නිශ්චල දේපළක් අත්කර ගැනීම හා දැරීම හෝ අත්කර ගන්නා ලද හෝ දරන්නා වූ චංචල නිශ්චල දේපළක් බැහැර කිරීම;මීට අමතරව පස් දෙනකුගේ උපදේශක මණ්ඩලයකුත් ත්‍රී රෝද රථ කාර්යාංශයට පත් විය යුතු බවට ගැසට් නිවේදනයේ සඳහන් වනවා. කවුද මේ අය.(i) විෂය භාර පළාත් අමාත්‍යවරයා විසින් නම් කරනු ලබන ඒ අමාත්‍යවරයාගේ පළාත් අමාත්‍යාංශයේ ජ්‍යෙෂ්ඨ නිලධාරියෙක්(ii) ප්‍රධාන අමාත්‍යවරයා විසින් නම් කරනු ලබන ඒ අමාත්‍යවරයාගේ පළාත් අමාත්‍යාංශයේ ජ්‍යෙෂ්ඨ නිලධරයෙක්.(iii) 1991 අංක 37 දරන ජාතික ගමනාගමන කොමිෂන් සභා පනත යටතේ පිහිටුවන ලද ජාතික ගමනාගමන කොමිසමේ සභාපති විමසීමෙන් පසු විෂය භාර පළාත් ඇමැති විසින් නම් කරනු ලබන සාමාජිකයෙක්.(iv) බස්නාහිර පළාතේ පළාත් මෝටර් රථ ප්‍රවාහන කොමසාරිස්.(v) විෂය භාර අමාත්‍යවරයා විසින් නම් කළ මාර්ගස්ථ ප්‍රවාහන අධිකාරියේ අධ්‍යක්ෂ මණ්ඩලයේ නියෝජිතයෙක්.මේ විදිහට ත්‍රී රෝද රථ කාර්යංශයක් පිහිටුවල කට්ටිය පත් කරන්න අවුරුදු 10 කාලයත් මදි වෙලා වගේ. ඒ විතරක් නෙමෙයි කිසිම වගකිව යුත්තෙක් නැති තත්ත්වයට ත්‍රී රෝද රථ කර්මාන්තය අද පත් වෙලා කියල ත්‍රී රෝද රථ හිමියන් වගේම රියැදුරන් මැසිවිලි නඟනවා. මේ තත්ත්වයන් පීඩා විදින්නේ ත්‍රී රෝද රථ හිමියන් නැත්නම් රියැදුරන් විතරක් නෙමෙයි. ත්‍රී රෝද රථ සේවාව ලබා ගන්නා මහජනතාවත් පීඩා විඳීනවා. මිල පාලනයක් මිල දර්ශයකයක් නැතිව ත්‍රී රෝද රථ අද ජනතාවගෙන් හිතූ හිතූ මුදල් අය කරන බවට පැමිණිලි තියෙනවා. ප්‍රශ්නෙ කාටද මේ පැමිණිලි යොමු කරන්නේ. ලංගම බස් එකක පැමිණිල්ලක් ඉදිරිපත් කරන්න ප්‍රවාහන අමාත්‍යාංශය නැත්නම් ලංගම තියෙනවා. ප්‍රයිවේට් බස් වලට මාර්ගස්ථ අධිකාරි නැත්නම් ජාතික ගමනාගමන කොමිසම තියෙනවා, දුම්රියටත් එහෙමයි. ඒත් ත්‍රී වීල් ගැන පැමිණිලි කාටද ඉදිරිපත් කරන්නේ. මෙතනයි ප්‍රශ්නය තියෙන්නේ. ඇත්තටම ප්‍රශ්නයක් තියෙනවා නෙමෙයි ප්‍රශ්නයක් බලධාරීන් ඇති කරලා. ලිප්ටන් වට රවුමට එහෙමත් නැත්නම් කොටුව දුම්රිය පොළ ඉල්ලීම් සඳහා යොදා ගන්න මඟ පාදපු රාජ්‍ය නිලධාරීන් ඇතුළු වගකිව යුත්තන් තමන්ගේ වගකීම මඟ අරින්නේ ඇයිද කියන එක ප්‍රශ්නයකටත් වඩා මහ පාපයක්. මෝටර් රථ ප්‍රවාහන දෙපාර්තමේන්තුවත් වසර 15 ක කාලයක ඉදල ත්‍රී රෝද රථ සඳහා නීති කෙටුම්පත් සකස් කරමින් සිටින බව පෙනෙනවා. එයද කිසි දිනක එළියට එන ප්‍රඥප්තියක් නොවන බවයි මෙයින් පෙනෙන්නේ. මේ ගැන තව කොපමණ කලක් බලා සිටිය යුතුද යන ප්‍රශ්නය ත්‍රී රෝද රථ හිමියන්ට විතරක් නෙමෙයි ජනතාවටත් අපටත් ප්‍රශ්නයක්.තාරක වික්‍රමසේකර සේයාරූ- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af13041412</link>
    <topic>ආර්ට් සුදා අවුරුද්දටත් හිරේට ඇවිත්</topic>
    <author>ඉනෝකා සමරවික්‍රම ඡායාරූප - විමල් කරුණාතිලක</author>
    <content>අවුරුද්දට ඔන්න මෙන්න කියා තිබියදී ඔවුන්ගේ සිත් වඩාත් හැඟුම්බර විය. ඒ වසර ගණනකින් සිංහල අවුරුද්දට ගෙදර නොගිය නිසා ය. එහෙත්; හිතෙහි දුක සඟවා ඒ කඳුළු මතින් ඔවුහු තමන් දන්නා දේ උපරීමයෙන් නිර්මාණය කළහ. ඒ නිර්මාණ සියල්ල එකම වෙළෙඳ පොළක පසුගියදා ප්‍රදර්ශනය කෙරිණි. ඒවා උණු කැවුම් මෙන් අලෙවි විය. ඒ ප්‍රථම වරට මෙරට පැවැති බන්ධනාගාර කලා පොළේ දී ය.‘ආර්ට් සුදා’ මීට මාස හය හතකට පෙර නිදහස්ව ගෙදර ගියේය. අපි ඔහු ගැන කිහිප විටක්ම ලියූවෙමු. ඒ ඔහුගේ අගනා සිතුවම් නිර්මාණ හැකියාව පිළිබඳවය. අවසන් වරට මට ඔහු හමු වූයේ වැලිකඩ බන්ධනාගාරයේ කාන්තා අංශයේ බිත්තියක සිතුවමක් නිර්මාණය කරමින් සිටිය දී ය. එය ඔහු සිරගෙදර ගෙවන අන්තිම දිනය විය. ඉදින් ඉන් පසුව යළිත් ඔහු සිරගෙදර දී දකින්නට නොලැබේවායි අපි සිතුවෙමු.එහෙත්, වැලිකඩ බන්ධනාගාරය පිහිටි බේස්ලයින් මාවත වෙනදාටත් වඩා පසුගිය එකොළොස් වැනිදා බෙහෙවින් කාර්ය බහුල විය. දොරටු පාලයන්ගේ අවසරයෙන් ගිය බන්ධනාගාර කලා පොළේ දී යළිත් ඔහු හමු විය.“ආයෙත් ඇවිත් මාස පහක් විතර වෙනවා. රුපියල් හාරදාහක් උසාවියට ගෙව්වම නිදහස් වෙන්න පුළුවන්. ඒත් මේ වැඩේ ඉවර වෙනතුරු ඒක ගෙව්වේ නැහැ. දැන් හිරගෙදරින් යන්න ළඟයි.” ඔහු මේ වැඩය යැයි කිව්වේ සිතුවම් ඇඳිල්ල ය. මීට මාස කිහිපයකට පෙර සිටම සිරගෙදර ඇත්තෝ කලා පොළට සූදානම් වූහ. ආර්ට් සුදා මෙතරම්ම හිරගෙදරට ආදරේ යැයි කෙනකුට සිතෙන්නට පුළුවන. ඔවුහු වැරැදි කරුවන් ය. ඇතැමුන් හිතා මතා වැරැදි කළවුන් නොවේ. එහෙත් ජීවිතේ යම් දිනෙක කළ වැරැද්දක් නිසා ඔවුහු දඬුවම් විඳිති. දඬුවම දඬුවමක් නොව අද එය නිර්මාණ හැකියාවන්, දෑතේ හැකියාවන් ඇත්තවුන්ට යම් ආශිර්වාදයක් මෙනි.ගමේ කෝපි කඩයට ගොඩවූ මැති ඇමැතිවරු සහ බන්ධනාගාර කොමසාරිස් ජෙනරාල් ඇතුළු ආරාධිතයෝඅවුරුද්ද සමරන්න හැමෝම සූදානම් වන මොහොතක තම දෑතින් නිර්මාණය කළ බොහෝ අත්කම් නිර්මාණ අලෙවියට තබන්නට ප්‍රදර්ශනයට තබන්නට තරම් අපේ රටේ සියලු බන්ධනාගාරවල රැඳවියෝ සමත් වූහ.ඔවුන්ගේ නිර්මාණ රැගත් වෙළඳ කුටි තිස්පහක් ඒ අතර විය.මේ ආරාධිත අමුත්තන් පිළිගැනීමට තැනුණු වේදිකාවේ සටහන්ව තිබු කවියකි. තැනෙක රබන් හැඬවෙන, රබන් පද ගැයෙන හඬය. තවත් තැනෙක කැලිප්සෝ සංගීත කණ්ඩායම්ය. තවත් තැනෙක කැවුම්, කොකිස් බැදෙයි. පොල් මටුල්ලෙන්, පොල් කට්ටෙන් මෙන්ම කෙහෙල් පතුරුවලින් නිමැවූ විසිතුරු නිර්මාණ මෙන්ම කැටයම් ගෘහ භාණ්ඩ ද එළවළු වර්ග ආදිය ද අල බතල පොල් ආදිය ද කලා පොළේ ප්‍රදර්ශනයට ඛ්ා අලෙවියට තබා තිබුණි. පාපිසි නිර්මාණය කරමින්දහවල හිරු රශ්මියෙන් පීඩා විඳීමත් සමඟ ඇතිවෙන පිපාසය සංසිඳ වීමට කොළඹ රිමාන්ඩ් බන්ධනාගාරයෙන් සකස් කළ ගමේ කෝපි කඩය කලා පොළට අමුත්තක් එක්කළේය.“හිරකරුවන්ට පුළුවන් ද මෙච්චර දෙයක් කරන්න.” ගම්බද සිරියාව මෙන්ම දේශීය කර්මාන්තවලට ප්‍රමුඛස්ථානය ලබාදුන් කලා පොළට පැමිණි කාටත් සිතුණි.කාන්තා අංශයේ මැහුම්බන්ධනාගාර හා පුනරුත්ථාපන අමාත්‍ය චන්ද්‍රසිරි ගජධීර මහතාගේ අදහසකට අනුව සැකසුණ කලා පොළේ හිමිකරුවෝ බොහෝය. බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතාගේ උපදෙස් අනුව ලංකාවේ සියලුම බන්ධනාගාර අධිකාරිවරුන් හා නිලධාරීන් නියාමකයින්ගේ උපදෙස්, අධීක්ෂණය යටතේ රැඳවියෝ සියලු කටයුතු සැලසුම් කළහ.අවුරුදු අසිරිය වඩ වඩාත් මතුකර දැක්වීමේ අදහසින් ඇරැඹි බන්ධනාගාර කලා පොළ තම නිර්මාණ ඉතාම අඩු මිල ගණන් යටතේ අලෙවියට තබා තිබුණි.‘සිරකරුවෝ ද මනුෂ්‍යයෝ ය’ එපමණක් නොව ඔවුන්ට විවිධාකාර වූ දස්කම් ඇත්තෝය. මේ දස්කම් මතුකර දැක්වීමත් අපතේ යන මිනිස් ශ්‍රම සම්පත රටට වඩාත් ප්‍රයෝජනවත් ආකාරයෙන් දායක කර ගැනීමට කටයුතු කිරීම අරමුණ බව බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා පැවැසීය.ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=as1304145</link>
    <topic>සිංහල අවුරුද්දට හත්මාළුව උයන ගංදෑලේ ඇත්තෝ</topic>
    <author>ඉනෝකා සමරවික්‍රම</author>
    <content>සිංහල අවුරුද්දට හත්මාළුව උයන ගංදෑලේ ඇත්තෝකොළඹ සිට අවිස්සාවේල්ලටත් එතැනින් දැරණියගලත් ඉන්පසුව මාලිබොඩ හරහා උඩමාලිබොඩ, පේරුපල්ල ආදී ගම්වලටත් එතැනින් පොල්වත්ත ගමටත් අවුරුදු ඇවිල්ලාදැයි බලන්නට පසුගියදා අපි ගියෙමු.පරිසරය වෙනදාටත් වඩා සිසිල්ය. මීට සති කිහිපයකට පෙර වට වැස්සේ ප්‍රබෝධය තවමත් පරිසරයේ ඇත්තා සේය. පටුමාවත්වල යද්දි තැනින් තැන ගලන දිය සීරා මෙන්ම තරමක ප්‍රමාණයේ දිය උල්පත් පරිසරයේ සිසිල් බව තව තවත් වැඩිකරයි. සිරිපා මළුව පිස හමන සිහිල් සුළඟ ගම්මානය පුරා හමායන්නේ ගමට ආශිර්වාද කරන්නා සේය. ගැමියෝ යුහුසුළුව තම දෛනික කටයුතුවල නිරත වෙති. ඒ ළඟ එන සිංහල අවුරුද්දත් සමඟ තේවතුවල කම්කරුවන්ට නිවාඩු ලැබෙන බැවිනි. කෑගල්ල දිස්ත්‍රික්කයට අයත් මේ ගම්මානවල අවුරුදු චාරිත්‍ර වෙනත් පළාත්වලට වඩා මඳක් වෙනස්ය. අතීතයේ සිටි මුතුන් මිත්තන්ගෙන් පැවතගෙන ආ මේ අවුරුදු සිරිත් අදත් රකින්නෝ ගම්වල ඕනෑතරම් සිටිති. මහායාය ගම්මානයේ ඒ.ඩබ්ලිව්.පේමරත්න මාමා ද එවැන්නෙකි.මේ පැතිවල වැඩිපුරම තියෙන්නේ තේ වගාව. අවුරුද්දට දවස් දහයක් විතර දලු මඩුව වහනවා. මේ ගම්වල මිනිස්සුන්ගේ සිංහල දෙමළ බේදයක් නැහැ. හැමෝම සහයෝගයෙන් ජීවත් වෙනවා. අපි පුංචි කාලේ මේ ගම්වල ඉංග්‍රිසි වෛද්‍ය ශාස්ත්‍රය තිබුණේ නැහැ. සිංහල වෛද්‍ය ශාස්ත්‍රය තමයි තිබුණේ. ඒ නිසා මේ ගම්වල උදවිය වෙද මහත්තයාට දේවත්වයෙන් සලකනවා. අපේ රටට තේ ආර්ථිකය ආවට පස්සේ මේ ගම්මානවල තිබුණ වනාන්තරය අඩුවුණා. ආර්ථිකය පැත්තෙන් හොඳ වුණාට සතා සීපාවාට ඉන්න හිටින්න තැන් නැතිව ගියා. මේවා මේ සිරිපා හිමේට අයිති ගම්මාන. මට මතකයි අපි කුඩා කාලේ ගමේ ඉන්න වැඩිහිටියෝ එකට එකතු වෙලා ඒ කියන්නේ දහවැනිදා විතර වෙදගෙදර යනවා. එහෙම ගිහිල්ලා පනම් අටක් විතර පඬුරු තියලා වෙදගෙදරින් බුද්ධරාජ කල්කය, චන්ද්‍ර කල්කය අරගෙන එනවා.වෙදමහත්තයා මේවා දෙන්නේ තිබ්බොටු ගෙඩියක විතර ප්‍රමාණයෙන්. මේකට කියන්නේ අවුරුදු බෙහෙත් ගේනවා කියලා. අවුරුද්දේ නොනගතය ලැබුවට පස්සේ පන්සල් ගිහිල්ලා ආගමික වැඩ කටයුතු කරනවා. අවුරුදු නැකතට ආහාර පිසීමේදී එදා අපේ ගම්වල කිරිබත් පිසුවේ නැහැ. බතයි හත්මාළුවයි තමයි පිසුවේ. මේ හත්මාළුවට කොස් ඇට, කජු, මෑකරල්, කොටකිඹුලා ගෙඩි, එළබටු ආදිය එකතු කෙරුවා. හත්මාළුවට කවදාවත් එළවළු වර්ග අටක් හෝ නවයක් එකතු කළේ නැහැ. එක්කෝ හතයි. එහෙම නැත්නම් නවයට වැඩියි. මේ හත්මාළුව පිසීමේදී ඊට ලුණු එකතුකළෙත් නැහැ. ඒ වගේම එළවුළුවක් හැටියට රටතිබ්බොටු ගත්තෙත් නැහැ. අවුරුදු නැකතට කෑම කෑමේදී පිඟන්වලට බත් බෙදුවේ නැහැ.බත් බෙදුවේ වට්ටියකට. මුලින්ම බත් හා හත් මාළුවර්ග කෙසෙල් කොළෙන් තනාගත්ත ගොටු දෙකකට බෙදනවා. ඒ එක ගොටුවක් අවුරුදු දේවතාවට පුදනවා. එය උස කෝටුවක් හිටවලා ඒ මත රඳවා පූජා කරනවා. අනෙක් ගොටුව පොළෝ මහී දේවතාවියට පූජා කරනවා. ඒක තියන්නේ බිමින්. මේ පළාත්වල ඉන්නවා කුරුපැත්තෝ කියලා කෘමි විශේෂයක්. උන් මතුවෙච්ච බිමක තමයි පොළෝ මහීකාන්තාවට පුදන්නේ.මේ විදිහට කළාට පස්සේ තමයි අප්පච්චි කෑම අනුභවය සිදුකරන්නේ. අපි මේ බත්වලට කියන්නේ කෙම්බත්හැළිය කියල. අප්පච්චි ඊළඟට කරන දේ තමයි අර අවුරුද්දට කලින් වෙදගෙදරින් ගෙනාව කල්කය පොල්කිරි ටිකකට දියකරලා ඒක වට්ටියට බෙදාගත් බත්වලට කලවම් කරනවා. ඊට පස්සෙ ඒ බත් තමයි ගෙදර හැමෝටම නැකතට කවන්නේ. ඒක එහෙම කරන්නේ වැරදි වෙලාවක බෙහෙතක් කැවේවි කියන අදහස නිසයි. ඉන්පසුව තමයි අපි පිඟන්වලට බෙදාගෙන බත්කන්නේ.”ප්‍රේමරත්න මාමාගේ අප්පච්චි දැන් ජීවතුන් අතර නැත. එසේ වුවත් මේ පැරැණි අවුරුදු චාරිත්‍ර නොනැසී යන්නට නොදී රැකගැනීමට ප්‍රේමරත්න මාමා පමණක් නොවේ ගමේ වැඩිහිටි පරම්පරාව අදටත් කටයුතු කරති.කැලෑවෙන් කපා ගන්නා වෙනිවැල්ල වැල් අඹරා බැඳෙන ඔංචිල්ලාව ගමේ ලොකු පොඩි කා අතරත් ජනප්‍රියය. අද වෙනිවැල්ල වැල් සොයා ගැනීම අසීරුය. එහෙත් ගමේ තෝරාගත් රූස්ස කජු ගසක හෝ කොස්ගසක හෝ වෙනත් හයිහත්තිය ඇති ගසක ඔංචිල්ලාවක් නම් බැඳේ.”ඒ කාලේ වෙනිවැල්ල වැල් ගේන්න වැඩිහිටියෝ හිමේ යනවා. දැන් නම් එහෙම යැවෙන්නේ නැහැ. අපි අදටත් ඉතාම උවමනාවෙන් කරන නැකතක් තමයි අවුරුද්දට වැඩ ඇල්ලීම. නොනගතයට පෙර ගහකින් කොස් අත්තක් ගලවගෙන එනවා. (ඒක කපන්නේ නැහැ) ඊට පස්සේ උදැල්ලයි කැත්තයි දෙකත් ඒ අසලින් තියනවා. නැකත ආවහම කරන්නේ කැත්තෙන් කිරි අත්ත කපලා, උදැල්ල අරගෙන ඒ අවට උදළු ගානවා. මේවා මේ අදටත් අපි රකින බොහෝම වටිනා චාරිත්‍ර. ගම්මානවල ඉන්න අපිට මේ දේවල් රැකීම හොඳටම පිහිටන බව අපි හොඳින්ම දන්නවා.”ප්‍රේමරත්න මාමා පවසන්නේ හැඟීම්බරවය.දැරණියගල, මාලිබොඩ හරහා කෑගල්ල දිස්ත්‍රික්කයෙන් ඈත ගම්වල අවුරුදු සිරි බලන්නට ගිය අප අවසානයේ නතර වුණේ පොල්ගස්වත්තෙනි. මාලිබොඩ, මහයායා, පොත්දෙහිකන්ද, දික්ඇල්ල කන්ද ආදී වූ ගම්මානවල වෙසෙන්නන්ගේ ඥාතීන් බොහෝමයක් සිටින්නේ ඉහළ පොල්ගස්වත්ත, වලගම, පිටකන්ද ආදී ගම්මානවලය. අතීතයේ නම් මේ ගම්මානවලට මිනිසුන් සිංහල අවුරුද්දට නෑගම් ගියේ මහ මූකලාන්වල මැදින් වැටී ඇති අඩිපාරවලිනි. ඒ මඟ දුෂ්කර වුවද ගමන කෙටි විය. එහෙත් අද ඔවුන්ට ගම්පළාත්වලට යන්නට මාවතක් ඇත. ඒ දැරණියගලට පැමිණ එතැන් සිට නුරිය පසුකර කිලෝමීටර තිස්පහක් තිස් හයක් පමණ ඉහළ පොල්ගස්වත්තට යා යුතුය. කෙසේ වෙතත් මාර්ගය දුෂ්කර වුවද අද ද මූකලාන, ලඳු දෙනි කැලෑවලින් පැන ඔවුහු අවුරුද්දට ඥාතීන් බලන්නට යන්නාහ.බටහේන, මොරගොල්ල මූකලාන, පිටකන්ද කඳුවැටිය හා පිටකන්ද ගම්මානයත් වටව ඇති ඉහළ පොල්ගස්වත්ත ගමානයේ එක් කෙළවරක් අයත් වන්නේ නුවරඑළිය දිස්ත්‍රික්කයට. කෑගල්ල හා නුවරඑළිය දිස්ත්‍රික්කය වෙන්වන සීමා මායිම වන්නේ කදිරන් ඔයෙනි. මෙය මහා ඔයක් වන්නේ මහා වැස්සකට පමණි. අනෙක් වේලාවට මෙය පිටපලු දෙක තුනක් දමා සෑදූ ඒදඬු පාළමකින් එගොඩ විය හැකි කුඩා ඇළකි.කෘෂිකාර්මික ජීවන රටාවකට හුරු වී සිටින මේ ගම්මානයේ ප්‍රධාන ආර්ථික භෝගය වන්නේ තේය. සතියකට වරක් පමණ දැරණියගල ටවුමට යන එන ගැමියෝ සිංහල අවුරුද්දට අවශ්‍ය දෑ එහිදී මිලට ගෙන ඒ. කොතරම් අගහිඟකම් තිබුණ ද අවුරුදු දාට රසකැවිල්ලක්, කිරිබතක් නොපිසින ගෙයක් නැති තරම්ය. අවුරුදු නැකතට ගනුදෙනු කිරීමේදී ඇතැමුන් ගනුදෙනුකරන්නේ ළිඳ සමඟ නොව ඔය සමඟය. ඉහළ පොල්ගස්වත්ත ගම්මානයට එහායින් කැලණිවැලි වැවිලි රක්ෂිතයත් අතර ඇත්තේ මහතැන්න ගම්මානයයි.සිංහල අවුරුද්දට පෙර සතියක හමාරක සිට බැෙඳන ඔංචිල්ලාව මහතැන්න ගමේ දරු දැරියන්ට අමුතු ආශ්වාදයක් ගෙන එන්නේය. පාසල් නිවාඩු කාලයත් නිසා ඔවුන්ගේ දවස ගෙවෙන්නේ එක්කෝ ඔංචිල්ලාව සමඟය. නැතිනම් වෙනත් කෙළිසෙල්ලමකය. නගරයේ මෙන් සෙල්ලම් කාර්, ඇස් නටවන බෝනික්කන් නැති මේ දරු දැරියෝ පුවක් ගසකින් වැටෙන කොළපොතත් තම සෙල්ලම් භාණ්ඩයක් කරගන්නා අපූරුව බලන්නට නම් මේ කාලේ මහතැන්න ගමටම යා යුතුය.කිතුලක කැපෙන මලකින් ලබාගන්නා තෙලිජ්ජ පැණිකර ඔවුහු හකුරු මුලක් හෝ පැණි බෝතලයක් ලබාගන්නේ සිංහල අවුරුද්දට රසකැවිල්ලක් සෑදීමටය. නගරයේ මෙන් ගෘහභාණ්ඩවලින් නොපිරුණු මේ ගෙවල් වල මුළුතැන්ගෙය අමුතු සිරියාවක් ගත්තේය. ඔවුන්ගේ අවුරුදු සිරිත්වලදි ඔවුහු මුළුතැන්ගෙයට විශේෂ තැනක් ලබා දෙන්නාහ.ගොම මැටි ගා පිරිසුදු කළ මුළුතැන්ගෙයි එක් කොනක ළිප බඳින්නේය. කෙම්බත ඉදෙන්නේ මේ අලුතින් බැඳෙන ළිපේය. ගෙයින් ගෙට හුවමාරු වන කෑම පිඟන් නොමැති වුවද දරුදැරියෝ වැඩිහිටියෝ අවුරුද්දට ගෙදර හැදෙන රසකැවිල්ලක් හෝ ගෙන නෑගම් යති. වැඩිහිටියන්ට වඳිති. ඒ ගමේ පන්සලට ගොස් භික්ෂූන් වහන්සේගේ ආශිර්වාදය ලබා ගනිති.”ඉස්සර වගේම තමයි මේ ගම්වල ඈයෝ තවමත් අවුරුදු චාරිත්‍රයට පන්සලට එනවා. හිස තෙල් ගෑමේ නැකතට පන්සලට එනවා. මේ අවුරුදු සිරිත් රැක ගැනීමට නම් මේ ඉන්න වැඩිහිටියෝ අපේ මේ පුංචි දරුවන්ට මේ සිරිත් විරිත් කාවැද්දිය යුතුයි. එහෙම නැති වුණොත් නම් මේවා ඉදිරියට රැකගෙන යාම අමාරුයි.” දොඩාවත්ත ශ්‍රී විසුද්ධාරාමය හා පොල්ගස්වත්ත සුමනාරාමයේ විහාරාධිපති වහරක පඤ්ඤාසේඛර නාහිමියෝ පැවසූහ.අවුරුදු සිරිය ගම පුරාම පැතිර ඇත්තේය. ඈත ලන්දක කොහෝ හඬනු ඇසේ. ඒ හඬට ඔච්චම් කරමින් කුහු කුහු හඬින් කෑගසන ළමා හඬකි. නගරයෙන් බොහෝ දුර බැහැර ගැමිසිරියාව ඉතිරිණු හුදකලා ගම්මාන තවත් ඕනෑතරම් ඇත. ඉදින් සංකර නොවූ මේ ගැමි පරිසරය තුළ දැනෙන අවුරුදු මිහිරියාව සුමිහිරිය.ඉනෝකා සමරවික්‍රමඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=as1304141</link>
    <topic>එදා සිංහල අලුත් අවුරුද්ද හැඩ වැඩ කළ කෙළි සෙල්ලම්</topic>
    <author>විශ්‍රාමලත් විදුහල්පති</author>
    <content>එදා සිංහල අලුත් අවුරුද්ද හැඩ වැඩ කළ කෙළි සෙල්ලම්අපට එදා අවුරුද්ද උදා වූයේ පාසල් නිවාඩු දුන් දා සිට ය. මුළු මාසය ම අපට සෙල්ලම් කාලයකි. ඇති තරම් දහඩිය දමන තෙක් අපි සෙල්ලම් කළෙමු. ඇතැම් දිනවල ළඳුකැලෑ, කඳු මිටියාවත්, ඇළ දොළ, මුහුදු වෙරළ සහ ඉපනැල්ලක් ඇති කුඹුරු යාය ද අට කෙළි බිම් විය. ඒවා ඇසුරෙන් අප උගත් පාඩම් ද බොහෝ ය. නිහඬව වුවද අපේ ළමා කාලයේ දී කුරුල්ලන්ගේ සතා සිවු පාවුන්ගේ හැසිරීම් රටා, ගහ කොළ වැඩෙන සැටි අපට කියා දුන් පාඩම් බොහෝය. උස අඹ ගහකට පොල්ලකින් ගසා කඩා ගෙන කන අඹ ගෙඩියක, කජු පුහුලමක රස වින්දෝ කා සමඟත් බෙදා හදා ගෙන ය.අවුරුදු කාලයට හැම ගෙදරක ම ඔන්චිල්ලාවකි. කුඩා දරුවන් සිටින ගෙදරක ගහක අත්තක බැඳි ඔන්චිල්ලාවකි. අපේ ගෙදර නම්, පොල් ගස් දෙකක් හරහා බැඳගත් පුවක් කඳක ලොකු ඔන්චිල්ලාවක්, ගෙදර ම අඹරාගත් ලනු කඹ වලින් බැඳ තිබුණි. ඔන්චිල්ලාවේ නැඟී ඔන්චිලි වාරම් මේ ගෙදර කියන විට අල්ලපු ගෙදර ද ඔන්චිල්ලාවේ පදින දරු දැරියන්ගේ වාරම් හඬ ගම පුරා රැව් දෙනු ඇත. ඔන්චිල්ලාව ගැන කියන කොට ‘මඩොල් දූව‘ පොතේ එන උපාලි ගිනිවැල්ල, ඉස්කෝලෙ හාමිනේගේ සාරි වලින් බැඳ ගත් ඔන්චිල්ලාවක් ද මගේ මතකයට නැඟේ. කුඩාම දරුවන්ට නම් සාරි, කම්බා, ඇඳ ඇතිරිලි වලින් ගෙදර යටලීයේ බැඳුණු ඔන්චිල්ලා විය.අපේ ගමේ ප්‍රසිද්ධ වූයේ ‘කතුරු ඔන්චිල්ලාව‘ යි. වඩු මාමා රාහු කාලය හසු නොවන සේ හොඳ හෝරාවක් බලා දෙවියන් බුදුන් වෙත මල් පැලක් සාදා පින් පෙත් දී අතුරු ආන්ත්‍රාවක් නොවේ යයි පතමින් කතුරු ඔන්චිල්ලාවට මුල පුරයි. පුවක් පටි, ගොක් කොළ වලින් හැඩ වැඩ වූ කතුරු ඔන්චිල්ලාවේ මැද ‘ඇක්සලයට’ කරක්ත රෝදයේ ‘බොස් ගෙඩිය’ ට සමාන මෙවලමක් විය. වඩු මාමා ඒ පළාතේ ම විශේෂඥ කරත්ත බාස් කෙනෙක් වූ බැවින් මේ කතුරු ඔන්චිල්ලාව හැදීමේ තාක්ෂණය ඔහු හොඳින් දැන සිටියේ ය. රෝදය පහසුවෙන් කර කැවීමට මිනිරන් යොදා තිබිණි. එහි මැද කොටස අයකු පාගන විට ඔන්චිල්ලාව කර කැවෙමින් පැද්දෙයි.කතුරු ඔන්චිල්ලාව පදින විට කියන ඔන්චිලි වාරම් හරි අපූරුය. ඔන්චිල්ලාව පදින අයුරු කියන මේ වාරම ඉතා ලස්සනට ඇද පැද කියන්නට හැකි ය.’අට කොන අට දෙන වාඩි වෙයල් ලා සිට ගෙන දෙන්නෙක් පොලු පාගල් ලා වවුලන් ලෙස කැරකෙන ඔන්චිල් ලා අපිත් පදිමු දැන් රන් ඔන්චිල් ලාඅපේ ගම් වල කොයි දේටත් ප්‍රථම තෙරුවන් නැමදීම සිරිතකි. ඔන්චිල්ලාව පදින්නට ගොස් මුලින්ම කියන්නේ තෙරුවන් නමදින වාරමකි.’බුද්ධං සරණේ සිරස දරා ගෙ න ධම්මං සරණේ සිත පහදා ගෙ න සංඝං සරණේ සිවුරු දරා ගෙ න මේ තුන් සරණේ පිහිට පතා ගෙ නඅවුරුද්ද, ග්‍රහයන්, සූර්යයා, මිහිකත ද සිහිපත් කරන නැකැත් උත්සවයකි. නැතහොත් සූර්ය මංගල්‍යයකි. ඔන්චිල්ලාවට නැඟ පළමු කවිය ආගම සිහිකර දෙ වන කවිය අනිවාර්යයෙන් ම කියනුයේ ග්‍රහ වස්තූන්ට ය.’සරණයි සරණයි හිරු දෙවි සරණ යි සරණයි සරණයි සඳ දෙවි සරණ යි සරණයි සරණයි මිහිකත සරණ යි සරණයි සරණයි මේ තුන් සරණ යිසිංහල අවුරුද්දට අපේ ගම්වල තරුණ කාන්තාවන් ද ඔන්චිලි පැදීමට පුදුම ආශාවක් දක්වති. අපට මතක හැටියට ගවුමට උඩින් චීත්තයක් ඇඳගත් අපේ අක්කලා නංගිලා නැන්දලා පුංචි අම්මලා සතුට සොම්නස ගම පුරා පැතිරෙන්නට වාරම් කියමින් අලුත් අවුරුද්දේ නැවුම් බවත්, වාසනාවත් පැතිරවූහ. ඇතැම් වාරම් කවි වල ළඳුන් සඳහා විශේෂයෙන් උපදේශ ඇතුළත් විය.දිලෙන දසන් යුතු මුතු පෙළ සදි සී සොබව රුසිරු දෙවඟන මෙන් දිලි සී තරුණ ළඳුනි නුඹලා සබ පිවි සී පදින ලෙසට එනු නොමැලිව සැර සීපදින කලට අඟනන් ඔන්චිල් ලා අඳින සළුව තද කර ඇඳපල් ලා තදින අතින් වැල් අල්ලා ගල් ලා සොඳින වරල බැඳගෙන පැදපල් ලාතරුණ ළඳුන් ඔන්චිල්ලා පදින දෙස බලා සිටින පිරිමින් ගැන කියැවුණු වාරම් ද ඇත.දෙසවන් රන් තෝඩුත් ගවසා ගෙ න තොසමන් සළෙලුන් දෙස නොබලා ගෙ න හසඟනවන් ළඳ ලියෙකි සොබා ගු න ඇස නොබලා වෙනතක පැදපන් දැ නබඳුවද පෙති වන් මුකය දිලෙන් නේ විදුදර මැව් රන් රුව විලසින් නේ ඇස ඇර සළෙලුන් වෙත නොබලන් නේ ළඳුනේ ඔන්චිල්ලා පැද පන් නේඔන්චිල්ලා පදින විට කුඩා ළමයින් නිතර කියන වාරම් ද විය.ඔංචිලි චිලි චිල්ල ම ලේ - වැල්ල දිගට නෙල්ලි කැලේ කඩන්න බැරි කටු අකුලේ - කඩා දියන් මගේ මලේ ඔන් චිලි චිල්ල මලේ - වැල්ල දිගට පුවක් මලේ නැන්දලාගෙ කොස් වත්තේ – එක ගෙඩියයි පල ගත්තේ ඒක කන්න ලුණු නැත්තේ – ලුණු මිනිහා ගම නැත්තේමේ අයුරින් වාරම් කියද්දී තරමක නොගැළපෙන වාරමක් ද කුඩා කල අපට අසන්නට ලැබුණි.ඔන්චිල්ලාවේ දෙන්න නැගී ලා දෙන්නගෙ කෝලම කඩා වැටී ලා ඒක බලන්නට කොල්ලො පිරී ලා............................තුන් වන පදයට පසු ඉවතට ආ වඩු මාමා මෙහෙම කතාවක් කීවේ ය.’දරුවනේ... ඔය මොනවද කියන්නෙ.. මෙන්න මෙහෙම ලෝවැඩ සඟරාව කියාපල්ලා’පුංචිම පුංචි පුටුවක් ගෙනැවිත් වාඩි වී ලෝවැඩ සඟරාව බලමින් වඩු මාමා පදයක් කී විට කුඩා අපි මහ හයියෙන් ඒ තාලෙටම කීවෙමු. කොහොමත් අවුරුද්ද අවසන් වන විට ඔන්චිලි පදමින් කියූ ලෝවැඩ සඟරාවේ කවි දහයක් පහළොවක් ම අපට කට පාඩම් වී තිබුණි. එය ඒ කාලයේ වැඩිහිටියන්ගේ ආදර්ශවත් චර්යා විශේෂයක් බව දැන් අපට වැටහේ.ඔන්චිල්ලාව මෙන් ම අවුරුදු කාලයට ගමේ ‘පන්දු පිටිය’ ද වැදගත් තැනකි. පොල් රුප්පාවක පොල් ගස් පේළි දෙකක් අතර පන්දු පිටිය සැකසුණි. ගම මැද පිහිටි මේ ඉඩම අවුරුදු කාලයට පන්දු පිටියක්, සෙල්ලම් බිමක් විය. එළුවන් ගන්නේ, ලී කෙලි නැටුම් නටන්නේ, කොටු පනින්නේ ද මෙහි ය. ඡන්දෙ කාලයෙ හැම පක්ෂයකම ඡන්ද රැස්වීම් තියන්නේත් රජයේ චිත්‍රපට පෙන්වන්නේ ද මේ බිමේ වීම විශේෂයකි. අද කාලයේ වගේ ප්‍රජා ශාලා, පොදු රැස්වීම් හල් නොතිබූ ඒ කාලයේ මේ බිමේ අයිතිකරු විසින් ඒවා ප්‍රජාවට අනියමින් පරිත්‍යාග කර තිබුණේ පොල් මුරේට පොල් පමණක් කඩා ගනිමිනි.පන්දු ගැසීමට පන්දුවක් සකසන්නේ ඒ පිළිබඳ විශේෂ හැකියාවක් ඇති කෙනෙකි. කුඩා ගෝලාකාර ගල් කැටයක් ගෙන ඒ වටේට සරොම් පටි ඔතනු ලැබේ. ඒ කාලයේ මැහුම් ගෙදර ඕනෑ තරම් සරොම් පටි තිබුණි. මෙසේ සරොම් පටි ඔතා ගැනීමේ දී ඒ මැද්දට ලුණු සහ ගොරක එකට තලා ගත් තලියක් මැදට තබා තිබුණි. ඒ නිසා පහරක් වැදුනත් හානියක් නොවේ. ලොකු දොඩමක් තරමට වෙලා ගත් බෝලය වටා හණ නූලෙන් මැස්මක් දමා සම්පූර්ණයෙන් ම ගෙත්තමක් ලෙස හොඳට සවිමත් ව තිබුණි.පන්දු ගැසීමේ දී පිල් දෙකකි. සම ශක්ති මට්ටමේ පිරිමි දෙදෙනා බැගින් එකතු වී දෙපාර්ශ්වයට සම්භාවී ලෙස බෙදා ගනු ඇත. ක්‍රීඩාවට පුහු පොල් ගෙඩි දෙකක් බිම තබා ඒ උඩ මට්ටය නම් කෝටු කැබැල්ලක තබා ඇත. දැන් එහි සිට දෙපාර්ශ්වයෙන් ම සම්මත කර ගත් දුරක සිට අර පුහුගෙඩි දෙකට එල්ල කොට පන්දුව එවයි. පන්දුව එක් වරක් බිම වැදී අනෙක් පාර්ශ්වය අල්ලා ගතහොත් පුහු කට්ටලය ළඟ සිට කඩා දමා එක් අයකුª දැවිය හැකිය. එක එල්ලේම ගසා ද දැවිය හැකිය. එය අසීරු වැඩකි. ඇතැම් විට බිම දිගේ පන්දුව ඉලක්ක කර ආවත් නොවැදී අනෙක් පාර්ශ්වයට ගිය විට කකුලක් පෙරට තබා පන්දුව කරට උඩින් ගොස් බිම වැටෙන විට අල්ලා ගත හොත් අයකු දවන්නට හැකි ය. ඉක්මනින් ක්‍රීඩකයන් දැවුණාට පසු ඒ පිල පරාද වෙයි.පරාද පිලට පරාදය පිළිගෙන පුහු ගෙඩි දෙක තියෙන තැන උක්කුටකයෙන් වාඩි වන්නට සිදුවෙයි. ජයගත් පිලේ නායකයා මට්ටය අතට ගනී. ඔහු පසු පස රවුමට ජයගත් පිල යනු ඇත. මෙන්න මෙහෙම කවි කියනු ඇත.ආ.... වඩා.... ආයු බෝ.... වේවාඅනෙක් අය නායකයා අනුකරණය කරනු ඇත.හෝ... ජල්ලියා.... ජල්ලි.... ජකිරි ජල්ලියාමුන් සැමට ම ජල්ලියා....පොරණ සිටන් පන්දු කෙළියෙ මහසම්මත මුලඑතැන සිටන් පන්දු නෙළියෙ අපේ මුත්තො පෙ ළඅප සමඟින් පන්දු කෙළල දිනයි ද තොප බො ලහෝ ජල්ලි ජල්ලියා - මුන් සැමට ම ජල්ලියානැවතත් ආවඩා කවි වෙනත් තාලයකට ගායනය කරනු ඇත.එල්ලි ඇවිත් බුහු කෙළියේ පැර දීලා මල්ලි මොකද දැන් ඉන්නේ අඬාලා ආල වඩන ඉලන්දාරි බුහු කෙළියෙන් පැර දීලා කෝල සිතින් බිම ඉඳ ගෙන පරාද බව වැටහීලා බාල කුඩා ළමා පිරිස වටේට සිට කැරකීලා ලාල ලල්ල බුහු කෙළියේ රිසි අරවමු එක් වීලා...නැවතත් ආවඩන්නේ බරපතළ විහිළු තහළු කරමිනි.’මූට නමක් තියාපියෝ’ ’බකමූණයි කියාපියෝ’ ’මූට නමක් තියාපියෝ’ ’බඩ ගෙඩියයි කියා පියෝ’මෙහෙම විහිළු කර අවසානයේ දී මන්තරයක් මෙන් මතුරා නැගිටින්න කියනු ඇත. ‘ඕං.. රීං.. කට්ටු කට්ටු.. ඊළඟ පන්දු වාරයේ දී සියලු දෙවි දේවතාවුන්ගේ අනුහසෙන් ජය ලැබේවා’ කියා අසුර සන් තුනක් ගසා කවුරුත් සිනහ මුහුණෙන් ඊළඟ වටය හෝ අවසන් වටය නිම කරනු ඇත.අවුරුදු කාලයට සවස් යාමයේ සඳ එළිය ඇති විටෙක ‘ලී කෙළිය’ පටන් ගනු ඇත. අඩි එක හමාරක් පමණ කිතුල් ලීයෙන් සෑදූ කුඩා පොලු විශේෂයක් මේ සඳහා ගනු ලැබේ. මේ පොලු අවුරුද්දක් ම දුමක දමා තිබී සිංහල අවුරුද්දට පෙර හොඳට සෝදා ගැනේ. ලී කෑල්ලෙන් කෑල්ල ගටමින් තුන් සරණේ හෝ ලෝවැඩ සඟරාවේ කවි කියමින් ගම පුරා පාරවල් වල ඇවිදීම මෙහි පිළිවෙළයි. විවිධ ගමන් තාල, රටාවකට නැවෙමින් දිග හැරෙමින් රිංගමින් කරන ලී කෙළිය ද මුළු ගමම අවදි කරන සෙයක් විය.එහි දී ගායනා කරන කවි කීපයක් මට මතකයට නැඟේ.පළමුව බුද්ධං සරණේ නම කර දෙවනුව ධම්මං සරණේ නම කර තෙවනුව සංඝං සරණේ නම කර අඩිය ගසන්නට මිහිකත අව සරඑක පඳුරෙන් ලී සයක් කපා ගෙ න එක උස සදෙනෙක් තෝරා ගෙ න ගුරුන් අතට දී අවසර අරගෙ න ඉතින් කෙළිමු ලී දෙ පිල බෙදාගෙනසිංහල අවුරුදු කාලයට පිරිමින් සඳහා මෙන් ම කාන්තාවන්ට ද සුවිශේෂ වූ ක්‍රීඩා ඇත. මේ කොයි ක්‍රීඩාවේත්, ඇති වටිනාකම වැඩි සංඛ්‍යාවකට සහභාගි වී සතුට බෙදා ගන්නට හැකි වීමයි. ඒ නිසා කවුරුත් සහාය වෙති.කාන්තාවන් අතර ජනපි‍්‍රය වූයේ කළගෙඩි සෙල්ලම, මේවර කෙළිය, ඔළිඳ කෙළිය, එළුවන් ගැනීම, රබන් වාදනය ආදියයි.අලුත් අවුරුද්දේ වැඩ අල්ලා අනුභවය කළ පසු ඒ ගෙදරින් මේ ගෙදරට ද කෑම පිඟන් හුවමාරු කර ගත් පසු රබන් ගහන්නට ආරාධනා කරනු ඇත.’කැතරින් නැන්දේ, කැතරින් නැන්දේ රබන් පදයක් ගහමු ද?’’රබන් ගහන්න කවුරු කවුරු ද ඉන්නේ’’මාගරට් අක්කල, කුසුමාවතී අක්කල, චාලට් නැන්දල ඉන්නවා’’එහෙනම් නංගියේ අපේ රබානත් අරගෙන එන්නම්’’මං එහෙනම් ගිනි කබලකුත් ලෑස්ති කරනවෝ’කාන්තාවන් රබන් දෙක තුනක් ම ගෙන රබන් රඳවන ආධාරකය උඩ රබාන තබා ගිනි කබලෙන් රත් කර රබන් ගහන සිරියාව ගම පුරාම පැතිර ගියේ සතුට සහ සාමයයි.’පැලවත්තේ කැත්ත දොදොන්, පිල වට කර කැත්ත දොදොන් ලංසි ගෙදර බංකු කකුල, මං යන කොට නිකන් කකුල,උඩින් උඩින් වර පෙත්තප්පු - බිමින් බිමින් වර පෙත්තප්පු උඩින් උඩින් වර බිමින් බිමින් වර – කැවුම් කන්න වර පෙත්තප්පුකොක්කු දෙබානක් ඇවිදින් පුත්තලමේ දොයි – තවත් දෙබානක් ඇවිදින් අතර මගදි දොයිකොකා කරපු නින්දාවට කෙකී ඇවිත් බොම්බායට - කෝ කොට කොක් කෝක් කොට කොක්බොලන් පොඩි නංගි – ටිකක් හිටපන් – බුලත් විට කන්න ටිකක් හිටපන්ඉඳං ගොඩ තම්බි – ටිකක් හිටපන් – මටත් රෙදි ගන්න ටිකක් හිටපන්ඔය ලොකු මල් රෙදි, ඔය පොඩි මල් රෙදි ඇත්ත කියා මට රියනක් දීපන්බුදිද බුදිද බුදිද බන් – පැදුර ගන්න නැඟිටපන් – පැදුර දෙන්ට බැරිය බන්කෙන්ඩ පෙරලිලා තක දොං කෙන්ඩ පෙරලිලාවට්ටිත් පෙට්ටිත් දණ්ඩක බැදී ගෙන – නංගී බලන්නට ගිංතොට යන කොටකළු වැල්ලේ අය රබන් ගහන්නේ – රීං රින්න කතෝරි රීං රින්න කතෝරිංඅපි දන්නේ නෑ ඔය සුරල් පදේඑළුවන් ගැනීම, මේවර කෙළිය, ඔළිඳ කෙළිය, කළගෙඩි සෙල්ලම වැනි ක්‍රීඩා ඒ කාලයේ ඉඳහිට දක්නට ලැබුණ ද එළුවන් ගැනීම නම් හවස් කාලයේ දී ගෙවලවල මිදුලේ බාලිකාවන් එක් වී සෙල්ලම් කරනු දක්නට ලැබුණි. අද මේ ක්‍රීඩා අභාවයට නොගොස් නව නිර්මාණ ලෙස හෝ අපේ පාසල් පද්ධතියේ නැටුම් ගුරුවරියන් ඉදිරිපත් කිරීම කලා උලෙළවලදී දක්නට ලැබීම අප උරුම සංස්කෘතියක් සංරක්ෂණය කිරීමක්යැයි මට සිතේ.අවුරුදු කාලයට ඈත පෙදෙස්වල ව්‍යාපාර කටයුතු, රැකියා කටයුතුවල නිරත වූවන් ද ගම්බිම් කරා පැමිණෙති. කොලු කාලයේ මිතුරන් එකතු වූ විට මැවෙන්නේ රස ගුලාවකි.’...... අයියේ, පොඩි සාජ්ජයක් දාමු ද?’’යමං මස්සිනා අපේ ගෙදරට’මාස්ටර් තම සර්පිනාව ද, ජපන් මැන්ඩලිනයද, තබ්ලාව සහ ඩොලැක්කිය ද, බට නළාවද රැගෙන ලන්දේසි ක්‍රමයට තැනූ ගෙදර ලොකු ඉස්තෝප්පුවට එක් වෙයි. පැදුරුබිම එළා සාජ්ජය මහ ඉහළින් පටන් ගනී. ඒකාලයේ ජනපි‍්‍රය, කාටත් අහන්න හැකි ගීත ලස්සනට ගයන්නේ ගමේ කාගේ කාගෙත් සතුටට පත් කරවමිනි. මෙහෙම ගීත ගයන සාජ්ජ කාරයන්ට කැවුම්, කොකිස්, මුංගුලි, කෙසෙල් ගෙඩි යනාදිය අවට ගෙවල් වලින් දරුවන් අතේ කාන්තාවෝ එවති.වැඩියෙන් ම මේ අය කැමති වන්නේ මයියොක්කා වේලා බැදපු කෑමටත්, දෙල්කූරු වියලා තෙල් දමා සාදන ලද කට ගැස්මටය. අපේ බෞද්ධ ගෙවල්වලට එදා මස්මාංශ කිසි විටෙක ගෙනාවේ නැත.සිංහල අවුරුදු චාරිත්‍ර වාරිත්‍ර තෙල් ගාන නැකතෙන් නිම වෙයි. ගමේ වැඩිහිටියෝ රැකියා වලට යති. ගොවියෝ ගොවිතැන් වැඩ පටන් ගනිති. පාසල් දරුවෝ පාසල් යති. ගෙදර තනි වන ගෘහිණියෝ පොල් අත්තක්, පැදුරක්, මල්ලක්, මැහුමක් දෙකක් මහන්නට පටන් ගනිති. දිවා ආහාරය, රාත්‍රී ආහාරය තම දරුවන්ට හා සැමියන්ට සකස් කරන ගෙදර දොර අස් පස් කර දර දිය සපයා ගන්නා කාන්තාව මුළු ගෙදරට ම සිරියාව, ගෙන එයි.තිස් අවුරුද්දක් දුක් සුසුම් ලා සැකෙන් බියෙන් අවුරුදු ගමන් ගිය කාලය නිමා විය. දැන් අපට සිත් සේ ගොවිතැනක් බතක්, රැකියාවක් කර ගෙන දරුවන්ට උගන්වා ගෙන ජාති ආගම් කුල භේද වලින් තොරව අවුරුදු සමරන්නට හැකි ය. මේ යහපත් වාසනාවන්ත කාලය ඉර හඳ පවතින තුරු ම අපේ රටටත් සමස්ත ලෝකයටත් අපි ප්‍රාර්ථනා කරමු.විශ්‍රාමලත් විදුහල්පතිඩී.සී.ද. සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=as1304142</link>
    <topic>ධාර්මිකව උපයාගත් ධනයෙන් පී‍්‍රතිමත් අවුරුද්දක්</topic>
    <author>රමණී සුබසිංහ</author>
    <content>ධාර්මිකව උපයාගත් ධනයෙන් පී‍්‍රතිමත් අවුරුද්දක්මාබිම තායි ශ්‍රී ලංකා බෞද්ධ මධ්‍යස්ථානාධිපතිරාස්සගල සීවලී හිමිබිඳුණු නෑදෑකම් යළිත් තහවුරු කරන, මවුපිය සෙනෙහස, හිතවත්කම්, බැඳීම් වැඩි දියුණු කරන සිංහල අලුත් අවුරුද්ද අදයි. යහපත් අර්ථ රැසක් පවුලට, ගමට, රටට දායාද කරමින් එළඹි මේ නව වසර බෞද්ධ ඔබට ඉතාමත් සුවිශේෂී ය. මවුපියන් වෙතින්, වැඩිහිටියන්ගෙන් ඔබ පෙරදා ලද අත්දැකීම්, වටිනාකම් දූ දරුවන්ට, අනාගතයට දායාද කළ හැකි වන්නේ ඔබට පමණක් වන බැවිනි.බෞද්ධාගමින් පෝෂණය වූ අපේ උදාර සංස්කෘතියට ඇත්තේ අවුරුදු දෙසීයක තුන්සියයක ඉතිහාසයක් නොවේ. එය ඉතා දිගු ඉතිහාසයකි. අවුරුදු දහස් ගණනක සිට ආරක්‍ෂා කර ගත් ඒ සාරධර්ම හා සිරිත් විරිත් ගැන අපේ දරුවන්ට කියා දිය යුතු වන්නේ, ආදර්ශ දිය යුතු වන්නේ අප විසිනි.සරල දිවි පෙවෙතක් ගෙවූ අපේ මුතුන් මිත්තෝ වගකීම් අකුරට ඉටු කළහ. ඒ සිරිත් විරිත්, වටිනාකම් අපේ සමාජයෙන් ටිකෙන් ටික දුරස් වුණේ විවෘත ආර්ථිකයේ ආගමනය නිසාය. එලෙස ආගමික, සංස්කෘතික වටිනාකම්වල පහළ යාමේ ප්‍රතිඵල අද අපි භුක්ති විඳිමු. සමහර දරුවන්ට තම වයෝවෘද්ධ මවුපියන් අමතක වීමේ සිට ඇතැම් මවුපියන්ට තමන්ගේ ලෙයින් බිහි කළ දරුවන් එපාවීමේ සිට මේ සමාජයේ සිදුවන අපරාධ, මංකොල්ලකෑම්, වංචා දූෂණ හා මිනී මැරුම් ආදී වූ නොපනත්කම් වර්ධනය වූයේ ඒ සාරධර්ම සමාජයෙන් ගිලිහී යාම නිසා ය.මේ නිසා නව වසර උදාවත් සමඟ අප වෙතින් ගිලිහී ගිය වටිනාකම් නැවත එක්තැන් කර ගන්නට, තමන් ගේ ගෘහයේ, ගමේ, රටේ අලුත් පිබිදීමක් ඇති කරන්නට අපි කැප විය යුතුවෙමු. ඒ එළඹුම, නව පිබිදීම වැඩිහිටියන් ගේ මෙන් ම කුඩා දරුවන්ගේ ද ජීවිතයේ නව ඇරැඹුමක් සනිටුහන් කරනු ඇත.ගොවිතැනින් ස්වයංපෝෂිත වූ අපේ අතීත මුතුන් මිත්තන් සිංහල අවුරුද්ද උදාවත් සමඟ තමන් ලද අස්වැන්නේ මුල්කොටස දෙවියන්ට පූජා කළේ අලුත් අවුරුද්ද මුල් කරගනිමිනි. ඒ ස්තුති කිරීමේ චාරිත්‍රයක් ලෙසිනි. වර්තමානයේ ඊට ඔබ්බට ගිය විශේෂත්වයක් නව අවුරුදු උදාවත් සමඟ දැක ගත හැකිය. එදා අම්මා, තාත්තා, දරු මුනුපුරන් ආදී මේ සියලු දෙනාගෙන් ම සැදුම් ලත් පවුල අද වන විට විසිරී ගොස් තිබේ. රැකියාව පිණිස දුරබැහැර යාම මෙන් ම විවාහ වී පවුලෙන් දුරස් වීම ද වත්මන් හි සෑම ගෘහයකටම පාහේ පොදු අත්දැකීමකි. එසේ විසිරී ගිය සාමාජිකයන් නව අවුරුද්දේ එකම ගෘහයකට එක්රැස් වීම ඉතාමත් සුවිශේෂීය.පීතෘ මූලික අපේ සමාජයේ තාත්තා ගේ අතින්, අම්මා ගේ අතින් බත් පිඬක් අනුභව කිරීමෙන්, ඔවුන්ට බුලත් හුරුළු, තෑගි බෝග දී දෙපා නැමදීමෙන් දරුවෝ සැනසීමක් ලබති. තමන් ගේ දෙපා මුල වැඳ වැටෙන දරුවන් කෙරෙහි වූ අප්‍රමාණ ආදරයෙන් මවුපියෝ ද ආශිර්වාද කරති. සහෝදර සහෝදරියන් අතර ද එකමුතුකම වැඩි දියුණු වන අතර මේ ඇරඹුම නව අවුරුද්දට පමණක් නොව මුළු ජීවිතයටම ආශිර්වාදයක් වන්නේ ය. තමන් දුක් මහන්සියෙන් උපයා ගත් දෙයින් කොටසක් මවුපියන්ට, දරුවන්ට වෙන් කිරීම තුළ පවුලේ සමඟිය මෙන් ම ස්ථාවර බව ද ගොඩනැඟේ. ගෘහයේ ශක්තිමත් බව නිසා ගමද, ඒ නිසා ම නගරය ද, රට ද ශක්තිමත් වේ.මේ නිසා සිංහල අලුත් අවුරුද්ද වටිනා සංස්තෘතික පදනමක් ඇති ජීවිතයට අපූරු අත්දැකීම් ලබාදෙන සුවිශේෂී අවස්ථාවක් ලෙස හඳුනා ගැනීම යහපත් ය. බුදු දහමේ ඉගැන්වෙන මවුපිය උපස්ථානය, ඥාති සංග්‍රහ, ආගන්තුක සත්කාරය මේ කාල සීමාවේ උපරිම වශයෙන් ක්‍රියාත්මක වීම නිසා එකිනෙකා අතර සම්බන්ධය තහවුරු වීමෙන් පුද්ගල මෙන් ම පුද්ගලාන්තර අභිවෘද්ධිය උදාවේ. මෙලොව ජීවිතය මෙන් ම පරලොව ද සුඛිත මුදිත වේ.මවුපිය, ගුරුවර, වැඩිහිටියන් මෙන් ම තෙරුවන් ඉදිරියේ දණ නමා හිස නමා වැඳ නමස්කාර කිරීමෙන්, පුද පූජා කිරීමෙන් ලබන්නා වූ ආශිර්වාදය වසර පුරා ම නිරෝගී සම්පත වර්ධනය වීමට මහෝපකාරී වේ.බුදු දහමින් සුපෝෂිත වූ සිංහල සංස්කෘතියේ බෙදා හදා ගැනීම උතුම් ගුණාංගයක් කොට සැලසේ. දානය යන වචනය දෛනිකව, නිරන්තරයෙන් ම සෑම ක්‍රියාවක දී ම පාහේ අසන්නට ලැබෙන අතර අලුත් අවුරුදු සමයේ පූජාව, දානය සංග්‍රහය, පරිත්‍යාගය යන වචනවලින් ප්‍රකාශ වන දීමනා මහා සංඝරත්නය, මවුපිය දූ දරුවන්, ඥාති හිත මිතුරන්, අසල්වාසීන් හා දුගී මගී යාචකාදීන් උදෙසා ක්‍රියාත්මක වේ. මේ නිසා සිංහල හින්දු අලුත් අවුරුද්ද ලොකු කුඩා දුප්පත් පොහොසත් සියල්ලන්ටම එක හා සමාන වන්නේ ය. පී‍්‍රතිය සතුට උදා කරන්නේ ය. ඒ හැඟීම දරුවන්ට දැනෙන ලෙස තම හැසිරීම් වඩාත් හොඳින් හසුරුවා ගන්නට වැඩිහිටියන් ඇප කැප විය යුතුය.ගිහියකුට ජීවිතයේ සතුට පී‍්‍රතිය තිබිය යුතු බව බුදුරජාණන් වහන්සේ අපට පෙන්වා දුන්හ.’සංතුට්ඨි පරමං ධනං’ ලෙසින් දැක්වූයේ එයයි. දරුවන්ට, පවුලේ අනෙකුත් සාමාජිකයන්ට ඒ සතුට උදාකර දීමේ වැඩි වගකීම මවටය. ගිහි ජීවිතයේ ප්‍රධාන සැප හතරක් පිළිබඳව බුදු දහමේ සඳහන් ය. අත්ථි සුඛය, භෝග සුඛය, අණන සුඛය හා අනවජ්ජ සුඛය ලෙස දක්වා ඇත්තේ ඒ සැප හතරයි.අත්ථි සුඛය නම් තමන්ට ප්‍රමාණවත් පරිදි ධනය තිබෙන බවට ඇති සතුටයි. භෝග සුඛය නම් ඒ ධනය නිර්ලෝභීව පරිබෝග කරනවා යන හැඟීමෙන් ඇතිවන සතුටයි. අණන සුඛය ලෙසින් හැඳින්වූයේ කිසිවෙකුටත් ණය නැති බවට ඇතිවන සතුටයි. අනවජ්ජ සුඛය නම් තමන් වැරදි ජීවන රටාවකට අනුගත නොවී හෘද සාක්‍ෂියට එකඟව, අවංකව ජීවත්වනවා යන හැඟීම නිසා ඇතිවන සතුටයි. මේ සැප ළඟා කරගත් විට ගිහියාට තම ජීවිතය සතුටින් ගෙවා දැමීම අසීරු වන්නේ නැත. ඒ සඳහා කැපවීම වගේ ම දැඩි අධිෂ්ඨානයත් ඇවැසිය. උදාවූ නව වසරේ දී ඒ සඳහා ඔබට අලුත් ආරම්භයකට මුල පිරිය හැකිය.විශේෂයෙන් උත්සව අවස්ථාවක දී හැසිරිය යුතු ස්වභාවය ගැන පතිනියකට හොඳ අවබෝධයක් තිබිය යුතුය. ‘ණය වෙලා හරි අවුරුදු දවස සතුටින් ඉන්න ඕනෑ’ යන අදහසින් අසල්වැසියන්ට, හිත මිතුරන්ට ණය තුරුස් වී ඉහළින් අවුරුදු සැමරීම බෞද්ධ ප්‍රතිපත්තිය නොවේ. පමණ දැන වියදම් කරන්නටත්, තමන් ගේ තරමට කටයුතු කරන්නටත් කාන්තාවට මෙන් ම පුරුෂයාට ද හොඳ අවබෝධයක් තිබිය යුතුය. සකසුරුවම දන්නා කාන්තාව සමබරව, තමන් ගේ මෙන් ම දරුවන්ගේත් පවුලේ අනෙකුත් සාමාජිකයන් ගේත් සතුට ආරක්‍ෂා කරගන්නට දනී.ධන සම්පත් ඉහළින් ඇති අසල්වැසියන්, එසේත් නැතිනම් හිත මිතුරන් අවුරුදු සමරන සැටියෙන් දිළිඳු කාන්තාවකට විය පැහැදම් කළ නොහැකි ය. අනුන් අනුකරණය කරමින් ණය තුරුස් වී හෝ අවුරුදු සමරන්නට ඇය කල්පනා කරනවා නම්, ඒ ගෘහයට කිසි කලෙකත් සතුට සැනසීම හිමි වන්නේ නැත. එවැනි පුද්ගලයන් ප්‍රඥාවෙන් තොර මෝඩ මිනිසුන් බව බෞද්ධ ඉගැන්වීමයි.පවුලක ආර්ථික ගැටලු ඇතිවීම සාමාන්‍ය ස්වභාවයයි. එහෙත් උත්සාහය හා අධිෂ්ඨානය ඇත්නම් ඒ ගැටලු විසඳා ගැනීම අසීරු වන්නේ නැත. මානය, අහංකාරකම, උඩඟු බව දුරු කොට ජීවිතයේ සියලු කාර්යයන් සැලසුමකට අනුව සංවිධානය කිරීම එහිදී වඩාත් ප්‍රයෝජනවත් ය.පී‍්‍රතිමත් අවුරුද්දක් වීමට නම් තමන් ඒ වෙනුවෙන් විය පැහැදම් කරන ධනය ධාර්මිකව උපයාගත් දේ වීමද අත්‍යවශ්‍යය. දරුවන් සමඟ, ස්වාමි දියණිය සමඟ සැබෑ සතුටක් භුක්ති විඳිය හැකි වන්නේ එවිටය. සොරකමින්, වංචාවෙන්, දූෂණයෙන් තොරව, දහදිය මහන්සියෙන්, ධාර්මිකව උපයාගත් දෙයක් පමණක් භුක්ති විඳිනවා නම් නව වසරේ නිවැරැදි ලෙස පී‍්‍රතිය, සතුට භුක්ති විඳින පුද්ගලයෙක් වීමට ඔබට පුළුවන.එලෙස ධාර්මිකව හරි හම්බ කරගත් දෙයින්, ණය නොවී ඉතිරි කරගත් මුදලින් දරුවන් සමඟ එක්ව අවුරුද්දේ සතුට සමරන ඔබට ඥාතීන් අතර සුහදත්වය ඇති කර ගැනීම ද ඉතා වැදගත් ය. හිත් අමනාපකම් ඇති වී තිබේ නම් ඒවා දුරු කර ගැනීමට මේ හොඳම අවස්ථාවකි. බුලත් හුරුල්ලක් ගෙන ඥාතීන්ගේ නිවෙසට ගොඩවෙන ඔබ ඔවුන් කිසි විටෙකත් ප්‍රතික්ෂේප කරන්නේ නැත. එසේ ඇතිවන බැඳීම ඔබට මෙන් ම ඔවුන්ගේ ජීවිතයට ද මනා ශක්තියක් වනු ඇත.සිංහල හින්දු අලුත් අවුරුද්ද ආගමික සාමාජීය හා ජාතික උත්සවයක් ද වේ. ගමේ තරුණ කණ්ඩායම්වල සහභාගීත්වයෙන්, විහාරස්ථානයේ, සමිති සමාගම්වල සංවිධානයෙන් පැවැත්වෙන බක්මහ උලෙළ එහි තවත් සුවිශේෂී අවස්ථාවකි. තමන් ගේ ගමේ මෙන් ම අසල්වාසී ගම්වල අය ගේ ද සහභාගීත්වයෙන් පැවැත්වෙන මෙම උත්සව පාරම්පරික ක්‍රීඩා, සමගිය සතුට විනෝදය ගෙන එන විවිධ අංගයන්ගෙන් සමන්විතය. ඒ සියලු දේ ට සහභාගී වන, නරඹන දරුවන් ද සමාජය ගැන, සමාජයේ ජීවත්විය යුතු සැටි ගැන, එකමුතු කමේ අගය ගැන බොහෝ වටිනා ගුරු හරුකම් උගනී. විශේෂයෙන් පොත පතේ අධ්‍යාපනයට ම නැඹුරු වී සිටින දරුවන්ට මේ ජාතික උත්සවය ඉතා වැදගත්ය. තම දරුවන් එවැනි දේට සහභාගි කරවීම, නැරඹීමට අවස්ථාව ලබාදීම වැඩිහිටියන්ගේ වගකීමය.මේ සියලු දෙයින් සතුටු වන අතර ම මත්පැන් බෝතලයට මුල් තැන දීම ද තවමත් අප සමාජයේ දකින්නට ලැබේ. මත්ද්‍රව්‍ය නිසා විකල් වූ මනසක් ඇතිවන බව ඔබට ඉගැන්විය යුතු නොවේ. දරුවන්ට, තමන් ගේ ආදරණීය බිරියට අපූරු සතුටක් පී‍්‍රතියක් උදා කර ගත හැකි දිනයේ පවා ඔබ මත්පැනින් විකල් වූ සිහි ඇතියෙක් වූයේ නම් ඔබ පිය පදවියට ද නිගා කරන පුද්ගලයෙක් බව අමතක කළ යුතු නොවේ. එය බෞද්ධකමට නොහොබිනා පහත් ක්‍රියාවකි. සාමය සතුට වෙනුවට අසමගිය, අසතුට උදාවන හැසිරීමකි. මේ නිසා තමන් ගේ දරුවන් ඉදිරියේ නිවට පුද්ගලයෙක් නොවී සැබී පියෙක් ලෙස, ආදරණීය අම්මා කෙනෙක් ලෙස ඔබ ගේ යුතුකම් වගකීම් ඉටු කළ හැකි නම් උදා වූ නව වසර ජීවිතයට අසිරිමත් බවක් සතුටක් සැනසීමක් උදාකරන බව අමතක නොකළ යුතුය.රමණී සුබසිංහඡායා :- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=as1304143</link>
    <topic>වියැකී යන සිරිත් රැකී ඇත්තේ අවුරුද්ද නිසයි</topic>
    <author>රූපාන්ති බුලත්සිංහල</author>
    <content>වියැකී යන සිරිත් රැකී ඇත්තේ අවුරුද්ද නිසයිකොළඹ සරසවියේ ජ්‍යෙෂ්ඨ කථිකාචාර්යලතා ගුරුසිංහසිංහල සිරිත් විරිත් තවමත් රැකී තිබෙන්නේ සිංහල අලුත් අවුරුද්ද නිසාවෙනි. ශේෂ වී අප අතරින් වියැකෙමින් පවතින සිරිත් විරිත් අවුරුද්ද නිසා ඔපවත් වෙන බව කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය ලතා ගුරුසිංහ මහත්මිය මේ ආකාරයට විස්තර කළාය.අපේ අනන්‍යතාවය නිරූපණය වෙන්නේ අවුරුදු සිරිත් වලින්. මේ සිරිත් විරිත් ජනවර්ගයක් විදිහට අඛණ්ඩව පවත්වාගෙන එනවා. කාලයක් පවත්වාගෙන එමින් එකඟතාවක් ඇති කරගත් දේවල් සිරිත් ලෙස සලකනවා. අපේ සමාජ සංස්කෘතික පසුබිම පුළුල්. සිංහල අවුරුද්ද මහත් උද්යෝගයක් ඇති කරන්නක්. ඇත්තම කියනවානම් අලුත් අවුරුද්ද කියන්නේ අපේ හැරවුම් ලක්ෂයක්. ඓතිහාසිකව ගලාගෙන ආ ක්‍රම රටාව සම්පූර්ණව වෙනසකට පත්කරන්න මේ වාතාවරණය හේතු වෙලා තියෙනවා.එදා තිබුණේ විශ්‍රැත පවුල. අද තියෙන්නේ න්‍යෂ්ටික පවුල. එදා අත්තම්මලා සීයලා, මාමලා නැන්දලා එකතු කරගත් මහා පරම්පරාව නිසා විශ්‍රැත පවුල තුළ සවියක් තිබුණා. හැමෝම එකතු වෙලා සතුටක් භුක්ති විඳිල ක්‍රමයක් තිබුණා. සමාජ සංස්කෘතියේ විශේෂ දේවල් නැවත නැවතත් සිහිපත් කරමින් ඊට අනුගත වීමට විශ්‍රැත පවුලකට හැකිව තිබුණා.අපෙන් ගිලිහුණු සිරිත් විරිත් නැවත උත්තේජනයක් ඇති කරන්න සිංහල අවුරුද්ද විශේෂයෙන්ම හේතු වෙනවා. අපෙන් බැහැර වෙන සිංහල සිරිත් විරිත් නැවත අප වෙත ගෙන එන්න සිංහල අවුරුද්ද හේතු වෙනවා විතරක් නෙවෙයි, ඒ සිරිත් විරිත් නැවත නැවතත් නව පරම්පරාවට දායාද කරන්න සිංහල අලුත් අවුරුද්ද හේතු වෙනවා. එහෙමත් නැත්නම් සිංහල සිරිත් විරිත්වල පැවැත්ම රැකගන්න හේතු වෙනවා.අලුත් අවුරුද්දට ආවේණික වූ නව සඳ බැලීම, ළිප ගිනි මෙළවීම, ආහාර පිසීම, ආහාර අනුභවය, වැඩිහිටියන්ට සැලකීම, නෑ ගමන් යෑම මේ සියල්ලම අවුරුද්දේ මේ දින දෙක තුළ දී ඒකරාශී වෙනවා. අපෙන් ශේෂ වෙලා යන දේවල් නැවත උත්පාදනයක් ලබන්න සිංහල අලුත් අවුරුද්ද හේතුවක් වෙනවා. ඒ වගේම සිංහල අලුත් අවුරුද්ද අපේ වගකීමක් වෙනවා. මෙය තවදුරටත් රැකගෙන යන්න අවශ්‍ය වාතාවරණය සාදා ගැනීම වැඩිහිටි ප්‍රජාවගේ යුතුකමක්. තරුණ පරම්පරාවට ඒගොල්ලන්ගේ අනන්‍යතාවය රැක ගැනීම ගැන දැනුවත් කිරීමක් සිදුවිය යුතුයි.අපි පුංචි කාලවල නොනගතය හැමෝම අකුරටම කරනවා. ඒත් අද එළියෙ ළිප් බැඳගෙන හරි මිනිස්සු ආහාර පිසිනවා. නොනගතය එදා විරිතක් විදිහට සලකලා ළිප් එක්ක තිබෙන, ළිඳ එක්ක තිබෙන ගනුදෙනු අතහැරලා සම්පූර්ණයෙන්ම ආගමික පැත්තට යොමු වෙනවා. සියලු දෙනාම පන්සල් ගිහිල්ලා ආගමික වැඩ කටයුතු කරලා ආහාර අනුභවය ඒ වෙලාවේදී කරන්නේ නැහැ. නොනගතයේදී ඒ විරිතට අපි අනුගත වෙනවා. අද වෙනකොට මේ තත්ත්වය වෙනස්. හැබැයි මේක ඡායාමාත්‍රයක් වශයෙන් හෝ ගෙන ඒම තහවුරු වීම සිංහල අවුරුද්දේ වෙනවා.කෑම මේසයේ දී කැවුම්, කොකිස්, ආස්මී වගේ කෑම වර්ග ගම්බද අවුරුදු මේසයක අපි දකිනවා. සිංහල අවුරුද්ද කියලා අපේ සිතේ ගොඩනැඟුණ ප්‍රතිරූපයට අනුව අලුත් අවුරුදු මේසයක් දකින්න ලැබෙන්නේ ගමේ විතරයි. නමුත් නගරයේ දී කේක්වලට බිස්කට්වලට විතැන් වෙලා. හදනවාට වඩා කඩෙන් මිලදී ගන්න ස්වීට් වර්ගවලට නාගරිකයන් ප්‍රමුඛත්වය දීලා. අපිට අනන්‍ය වුණ අවුරුදු මේසයෙන් නගරේ ඇත්තන් අද බැහැර වෙලා. ඒකට තවත් හේතු බලපානවා. ඉස්සර අම්මලාට නම් කැවුම් රසට හදන්න පුළුවන්. ඒත් දැන් ඒවා බොහෝමයක් වෙනස් වෙලා. ඒවා සෑදීමට යන වෙහෙස මහන්සිය අඩුකරගන්නත් ඒ හැම දෙයක්ම ලේසිය පහසුව තකා මුදලට ගන්නත් අද අම්මලා හුරු පුරුදු වෙලා. සමහර වෙලාවට කැවුම් ගෙඩිය අවුරුදු මේසයේ තියෙන පොඩි සංකේතයක් පමණක්ම වෙලා.කැවුම් ගෙඩියට බද්ධ වුණ උත්සවශ්‍රීය අද අවුරුද්දේ නැහැ. ඒ වගේම ඊට සමගාමී වුණ සහයෝගය සමගිය සතුට අද නැහැ.සිංහල අලුත් අවුරුද්දේ තවත් වැදගත්ම අංගයක් තමයි හිස තෙල් ගෑම. සෞඛ්‍ය අංශය ජ්‍යෝතිෂ්‍ය ශාස්ත්‍රය පැත්තෙනුත් හිස තෙල් ගෑම වැදගත්.ගමේ පන්සලේ හාමුදුරුවෝ තමයි පන්සලේ දී ගමේ පිරිසට හිස තෙල් ගාන්නේ. ජ්‍යෝතිෂයේ කියවෙන විදිහට තමයි මේවා ලෑස්ති කර ගන්නේ. සංකේතාත්මක පද්ධතියක් තියෙනවා. එහෙත් අද හිස තෙල් ගෑමට තියෙන සහභාගිත්වය අද වෙනකොට අඩුයි. රාජ්‍ය මට්ටමින් උත්සවාකාරයෙන් කළාට සමස්ත ජනතාව අතර මේ සැමරීම වඩාත් හොඳින් කෙරෙන්නේ නැහැ. හැබැයි එදායි අදයි අතර තියෙන වෙනස අහසට පොළව වගේ. අවුරුද්දත් සමඟ ගෙදර හරි කලබලකාරී බවකට පත්වෙනවා. දැන් වගේ කඩෙන් කෙසෙල් ගන්න ඉස්සර අයට පුරුද්දක් නැහැ.දින ගණන් සති ගණන් දුම් ගහලා ඉදවා ගන්නා කෙසෙල් කැන තමයි අවුරුදු මේසේට ගේන්නේ. එදා ළමයෙකුට ළමා කාලය රසවත් වෙන්න අවුරුද්ද බෙහෙවින්ම බලපෑවා. ඒත් අද එහෙම නෑ. එදා ළමයෙකුට අවුරුද්ද විඳින්න පුළුවන්. ඒත් අද අවුරුද්දත් තවත් එක් දවසක් වෙලා විතරයි. තෑගි බෝග හුවමාරුවත් කරන්නේ සංකේතාත්මකව.අසල්වැසියෝ වුණත් කෑම පිඟන් හුවමාරු කරගන්න එක තමයි කරන්නේ. ඊට වඩා වැඩි දෙයක් නෑ.ගමේ හැබැයි මේ ක්‍රමය නැහැ. ගනුදෙනු කරන කොට වුණත් ඒක ප්‍රබෝධජනක කාලයක්. හැබැයි අවසානයේ දී අපිට කියන්න පුළුවන් වියැකෙමින් යන සිරිත් විරිත් තවමත් රැකෙන්නේ අවුරුද්ද නිසා කියලා කියන්න පුළුවන්.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=as1304144</link>
    <topic>හින්දු අවුරුද්දේ වැදගත්ම දේ සූර්ය නමස්කාරයයි</topic>
    <author>රූපාන්ති බුලත්සිංහල</author>
    <content>හින්දු අවුරුද්දේ වැදගත්ම දේ සූර්ය නමස්කාරයයිකැලණි සරසවියේ වාග්විද්‍යා අංශයේ කථිකාචාර්යකවිතා රාජරත්නම්ගීතවත් ආරම්භයක් සමඟ කොහා අලුත් අවුරුදු පණිවුඩය ගෙන එන්නේ සැමදෙනාම අවුරුද්දට සූදානම් කරමිනි. සිංහල අපට පමණක් නොව හින්දු දෙමළ හැමදෙනාටම අලුත් අවුරුද්ද වැදගත් වේ. චාරිත්‍ර වාරිත්‍ර එකිනෙකට වෙනස් වුවත් මෙහි ප්‍රධාන අරමුණ වෙන්නේ සාමය සමඟිය යන පොදු ආකල්පයයි. එහෙත් සිංහලයින්ට වඩා දමිළ ජනතාව තම සිරිත් විරිත් සමරන්නේ වෙනස් ආකාරයකටය. කැලණි සරසවියේ වාග්විද්‍යා අංශයේ කථිකාචාර්ය කවිතා රාජරත්නම් මහත්මිය දමිළ ජනතාවගේ සිරිත් විරිත් පිළිබඳ මේ අයුරින් අදහස් දැක්වූවාය.”සූර්යා මීන රාශියෙන් මේෂ රාශියට පැමිණෙන දවස ලෙස තමයි අපි අවුරුදු ලෙස සලකන්නේ. සූර්යා මේ පෘථිවියට සැපත්වීම නැතිනම් සම්ප්‍රාප්තවීම අපට වැදගත්. සූර්යා එන්නේ රන් රථයකින්. මේ රථය ඇදගෙනු එන්නේ අශ්වයන් හත්දෙනෙක්. මේ කාලය අපි ඉතාමත් සුබ කාලයක් කියලා තමයි සලකන්නේ. සූර්යාගේ මේ පැමිණීම ඉතාමත් වාසනාවන්ත කාලයක් ලෙසයි හින්දු ජනයා විශ්වාස කරන්නේ. අපි අලුත් අවුරුද්ද පැරණි අවුරුද්ද කියලා සලකන්නේ නැහැ. අපට වැදගත් වෙන්නේ සූර්යා ගේ පෘථිවියට පැමිණීමයි. මේ කාලය අපි විශූ පුණ්‍ය කාලය ලෙස සලකනවා. මෙහි අර්ථය රාත්‍රි සහ දවල් කාලය එක හා සමාන බවයි. හින්දු ජනතාවට මේ විශු පුණ්‍ය කාලය වැදගත් වෙනවා. විශු පුණ්‍ය කාලය ලැබීමත් සමඟ අපි පූජා කටයුතු වලට ලෑස්ති වෙනවා.මේ දවසේ උදේම අපි මැර්තනීර් දාලා නාලා පිරිසුදු වෙනවා. මැර්තනීර් කියන්නේ දියරයක්. ඒක සෑදීමේදී බෙහෙත් මල් වගේම බෙහෙත් වර්ගත් යොදාගන්නවා. දෙළුම් මල් නෙළුම් මල් ඊතණ කොළ තිප්පිලි ගම්මිරිස් කොහොඹ කොළ තුල්සි කොළ මේ ඔක්කොම බෙහෙත් කොළ සහ බෙහෙත් මල් දාලා සෝදලා කොටලා ඒකට කහ ටිකක් දානවා. හැබැයි මේ මැර්තනීර් අපට ගෙදරදී හදන්න බැහැ. මේවා හදන්නේ කෝවිලේ විතරයි. හින්දු අය පුණ්‍ය කාලයේ දී උදෙන්ම කෝවිලට ගිහිල්ලා පූසාරිගෙන් මේ මැර්තනීර් ඉල්ලාගෙන එනවා. හින්දු මිනිස්සු මේ මැර්තනීර් දාලා තමයි නාන්නේ. මේ බෙහෙත් ස්නානාය කිරීමෙන් මිනිස්සුන්ගේ රෝග හා ව්‍යාධි නිට්ටාවටම සුවවෙනවා ය යන්න හින්දු විශ්වාසයයි. නානකොට අපි දිය මිදෙල්ල කොළ හිසට තියනවා. මේවාට එළ මිදෙල්ලා කියලත් සමහරු කියනවා. පයට තියන්නේ කොහොඹ කොළ. නාලා ඉවර වෙලා අදාළ පාටට ඇඳුම අඳිනවා.මේ පාට කියන්නේ ඒ අවුරුද්දේ සිංහල අවුරුද්ද වෙනුවෙන් නම් කරපු පාට. මේක සිංහල දෙමළ කියලා වෙනස් වෙන්නේ නැහැ. අවුරුද්දට නියමිත පාට කිව්වොත් වඩාත් නිවැරැදියි. මේ සියල්ල කරලා ඉවරවෙලා ගෙදර දොරකඩ අඹ කොළ හතක් හෝ නමයක් එල්ලලා ගේ ඉස්සරහින් පුන්කලස සාදනවා. මේ සඳහා අපි තඹ හෝ සිල්ව කළයක් ගන්නවා. හැබැයි අපි මැටි කළයක් ගන්නෙ නැහැ. මේ කළය වතුරෙන් පුරවනවා.ඊට පස්සේ ඒ කළය උඩින් අඹ කොළ හතක් හෝ නමයක් තියනවා. ඊට පස්සේ ඒකට උඩින් පොල් ගෙඩියක් තියනවා. සමහර අය මේ පුන් කලස ඉදිරියේ කෝලාම් ලස්සනට දානවා. ගණිතය හොඳට දන්න අයට කෝලාම් දාන්න පහසුයි. කෝලාම්වලින් කෙරෙන්නේ පුන්කලස ලස්සන කිරීමයි. කෝලාම් හදන්නේ පාට පාට කුඩු වලින්. මේ සඳහා ධාන්‍ය වර්ගත් යොදා ගන්නවා. ධාන්‍ය වර්ග මෙන්ම පිටි වර්ග යොදා ගන්නේ සතුන්ට කෑමට.මේවා කරන්නේ පින් අත්පත් කරගන්න. පුන්කලස අසලින් කැකුළු හාල් හරි වී හරි අතුරනවා. ඊට පස්සේ ඒ අසලින් බුලත් පුවක් රෝස වතුර බඳුනක් තියනවා. මේ හැරුණු විට සින්දූර්, සඳුන් විභූදි හා පලතුරු වට්ටියක් තියනවා. ගෙදරට පැමිණෙන අයට මේ විභූදි ආලේප කරගෙන පැමිණෙන්න පුළුවන්.සුබයි කියලා හිතන විශු පුණ්‍ය කාලයේදී තමයි අපි කිරි උතුරවන්නේ. කිරි උතුරවලා ඉවරවෙලා කිරිබත් හදනවා. සිංහල අය වගේ අවුරුදු මේස සකස් කරලා තාත්තා ගේ අතින් කවා ගන්නවා කියලා දෙයක් අපි අනුගමනය කරන්නේ නැහැ.කිරිබත් හකුරු මිශ්‍ර කර හෝ නොකර හදාගන්න හින්දු අය පුරුදුවෙලා ඉන්නනවා. අවුරුද්දේ වැදගත් කොට සලකන දෙය සූර්ය නමස්කාරයයි. අපේ අවුරුද්දේ වැදගත්ම දේ සිද්ධ වෙන්නේ පූජා කාමරයෙයි. විශු පුණ්‍ය කාලයේදී හැමෝම පූජා කාමරයට ඇවිල්ලා පූජාවට සහභාගි වෙනවා. පූජාවෙන් පස්සේ තමයි ගනුදෙනු කිරීමේ කාලයය පටන් ගන්නේ. මේකට හින්දුවරු කියන්නේ කයි විශේෂම් කියලා. තාත්තා අම්මාට බුලත් කොළයක එතූ සල්ලි දෙනවා. ලොකු කොළ වගේම පොඩි කාසිත් බුලත් කොළයේ ඔතනවා. විභූදි සින්දූර් වගේම කහ කෑල්ලක් බුලත් කොළේ ඔතනවා. තාත්තා අම්මා එක්ක ගනුදෙනු කළාට පස්සේ අම්මා තාත්තාටත් ඒ විදියට සල්ලි දෙනවා. ඊට පස්සේ තාත්තා ළමයින්ට කයි විශේෂම් දීලා ආශිර්වාද කරනවා. මේ ලැබෙන මුදල් ඉතාමත් වටිනා ලෙස සලකනවා. අපි මේක ලබන අවුරුද්ද වෙනකම්ම තියාගන්නවා. මේක වාසනාවක් කියලා තමයි අපි සලකන්නේ.සිංහල අය වගේම අපිත් රසකැවිලි වේලාසනින් හදනවා. හැබැයි කිරිබත් වඩේ වගේ කෑම හදන්නේ අවුරුද්ද දවසේ. කොහොම වුණත් අපි අවුරුද්ද දෙවියන් වැඳීමට ප්‍රධාන තැනක් දෙනවා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=as1304146</link>
    <topic>අලුත් අවුරුද්ද ඔබේ ලග්නයට කොහොමද?</topic>
    <author>ප්‍රවීණ ඡ්‍යොතිෂවේදී සුමනදාස අබේගුණවර්ධන</author>
    <content>අලුත් අවුරුද්ද ඔබේ ලග්නයට කොහොමද?නැප්: ප්ලූ: බුධ 01 11 යුරේ:රවි රාහු කුජ මකර ලග්නයශුක්‍ර ශනි කේතු චන්ද්‍ර 09ගුරු 07 06 08ශ්‍රීමත් ශාලිවාහන ශක නෘප වර්ෂ ප්‍රමාණයෙන් විෂ්ණු විංශතියට අයත් ශිව යුග පංඤචාඛ්දයෙහි දෙවන පරිවත්සර භේදනාමධාරී අර්‍ක දේවතාධිපති “විජය” නම් සංවත්සරය වනාහි මීන රවි 31 භාග බක් මස පුර ජලවක නම් තිථිය ලත් ශනි දින මධ්‍යම උදයාදී පැය 48 විනාඩි 17 තත්පර 30ට නොහොත් ශුද්ධ සූයෙ¸ාදයාදී පැය 48 මිනිත්තු 35 තත්පර 00ට හෙවත් ක්‍රි.ව. 2013ක් වූ අප්‍රේල් මස 14 වැනි රවි දින ලංකා සම්මත ඔරලෝසු වේලාවෙන් පූර්ව භාග 01.29ට අංශක 13 කලා 02ක් ගත ශනි හිමි මකර ලග්නය ද - සඳු හිමි කටක රාශි්‍යාද¡ය ද – කිවි හිමි වෘෂභ දෙර්‍කණාංශකය ද – කිවි හිමි තුලා සප්තාංශකය ද – කුජ හිමි මේෂ නවාංශකය ද : බුධ හිමි මිථුන ද්වාදසාංශකය ද – ගුරු හිමි මීන ත්‍රිංශාංශකය ද – යන මෙකී සප්ත වර්ගය ද බුධ හිමි තත්කාල හෝරාවේ – ගුරු හිමි පංචම කාල හෝරාව ද – රවි හිමි කැති නැකතේ අංශක 12 කලා 10 ගත සිව්වන පාදය ද – ආයුෂ්මාන් යෝගය ද වණිජකරණය ද – ‘ධූමූ’ නම් මහා යෝගය ද සම්භව සූර්යා මීන රාශියෙන් මේෂ රාශියට සංක්‍රමණය වීමෙන් නව වසර උදා වන්නේය. නව වසර උදාවන තත්කාල කේන්ද්‍රයේ කලාතුරකින් දක්නට ලැබෙන බලවත් ග්‍රහයෝග රැසක් පවතී.ඒ අතරින් නව වසර උදා මකර ලග්න ජන්ම පතේ ලග්නාධිපති වන ශනි උච්ච බලයෙන් ද – ‘සස’ නම් පංච මහා පුරුෂ යෝග බලයෙන් ද ගත කිරීම ඉතාම බලගතුම ග්‍රහ යෙදුමකි. මේ අතර පෘථිවි වාසීන්ට සමීපතම ග්‍රහයා ලෙස සැලකෙන අඟහරු හෙවත් කුජ ග්‍රහයා ස්වක්‍ෂේත්‍ර හා මූල ත්‍රිකෝණ බලයෙන් ද – ‘රුචක’ නම් පංච මහා පුරුෂ යෝග බලයෙන් ද ගත කිරීමත් ඉතාම බලගතු වන අතර ග්‍රහලොව සෞම්‍යතම ග්‍රහයා වන මාතෘකාරක සඳුගේ උච්ච බලය ද ප්‍රධාන ස්ථානයක් ගනී. එසේම ග්‍රහලොව පියා ලෙස ඛ්ඳුන්වන සූර්යයා මීන රාශියේ සිට මේෂ රාශියට සම්ප්‍රාප්ත වීමත් : එම සම්ප්‍රාප්ත වූ ස්ථානය තම මවුබිම ගැන කියන කේන්ද්‍රස්ථානය වීමත් තවත් ඉතා බලගතුම ග්‍රහ යෙදුමකි.එසේම නව වසර උදා ජන්ම පතේ අශුභව සිටින එකම ග්‍රහයා වන බුධ ග්‍රහයා වික්‍රමස්ථානය වන 03 වැන්නේ නීචව සිටියත් එම නීච ස්ථානය අධිපති වන ගුරු උච්ච බලැති සඳු සමඟ 05 වැන්න වන ත්‍රිකෝණස්ථානයේ ගතකිරීම අනුව එම බුධගේ නීචත්වය අනුව ගෙන දෙන අශුභ පල ද සමනය වී ඇත. මේ අනුව බුධ ග්‍රහයා නීච භංග රාජ යෝග බලයෙන් සිටී. මෙම ග්‍රහ තත්ත්වයන් දෙස බලන විට මැනවින් පෙනීයන්නේ යුද්ධයේ අඳුර අවසන් වී සාමයේ ආලෝකයත් - සංවර්ධනයේ මහා සංග්‍රාමයත් මේ වසරේදී අප රටේ ජනතාවට භුක්ති විඳීමට අවස්ථාවක් උදා වන බවයි.ජනාධිපතිතුමාගේ උත්තරීතර සංකල්පයක් වන මේ රට ආසියාවේ ආශ්චර්යය කරා රැගෙන යාමට අවශ්‍ය පසුබිම මෙම ග්‍රහ බලය තුළින් එතුමන්ට ආශිර්වාදාත්මකව පැවතීම ද මේ රටේ දියුණුවට කැමති කාහටත් හදපිරි සතුටින් අවුරුදු සැමරීමට පිටිවහලක් වනු ඇත.එතුමා 2005 නොවැම්බර් මාසේ 19 වැනිදා මේ රටේ පරිපාලනය අතට අරගෙන දැනට වසර 07ක් ගෙවී අවසන් වී ඇතත් ඒ වසර 07ට සිදුවූ දැවැන්ත සංවර්ධනය වඩා වැඩි ඉහළ සංවර්ධනයක් කරා මේ රට රැගෙන යාමට මෙම ග්‍රහ බලය එතුමන්ට ශක්තියක් වන බව කිව යුතුව ඇත. වර්ෂය ආරම්භයත් සමඟම ඉතා ඵලදායී ලෙස අමාත්‍ය මණ්ඩලයේ සැලකිය යුතු වෙනසක් සිදු විය හැකි අතර ඉන් රටේ සංවර්ධනයට ඉමහත් පිටිවහලක් සිදු වන බවත් පෙන්නුම් කැරේ. උසස් තනතුරුවල නිරත අකාර්යක්ෂම නිලධාරීන් තනතුරු වලින් පහවන අතර ඒ වෙනුවට රටට ජාතියට ආදරය කරන කාර්යක්ෂම දක්ෂ නිලධාරීන් එම තනතුරුවලට පත්වන බවක් ද පෙනෙන්නට ඇත. රටේ මහා මාර්ග පද්ධතිය තවදුරටත් පුළුල් වේ. භූමියෙන් ලැබෙන සම්පත්වලින් රට සශ්‍රීක වේ.රාහුගේ ගමන අනුව සුළු බලවේග - මේ රටේ සාමය බිඳලීමටත් - සංවර්ධනයට අකුල් හෙලීමටත් උත්සුක වන බවක් පෙන්නුම් කළ ද ශනිගේ බලවත්කම හේතුවෙන් එම කිසිදු බලවේගයකට හිස එසවීමට නොහැකිව අන්ත අසරණ වනු ඇත. ආගම් හා ජාති භේදයකින් තොරව තම තමන්ගේ ජාතිත හා ආගමික උත්සව සැමරීමට රටේ සියලු ජනතාවට අවකාශ හිමි වන බව මෙම ග්‍රහ බලය තව දුරටත් පැහැදිලි කරවයි.07 වැන්න අධිපති සඳු උච්ච බලයෙන් යුක්ත බැවින් ද 10 වැන්නේ තැන්පත් ශනිගේ දෘෂ්ඨිය 07 වැන්නට එල්ල වන බැවින් ද - සුළු හා මධ්‍ය පරිමාණ ව්‍යාපාරිකයන්ටත් අතමිට විශේෂයෙන්ම සරුවන බව පෙන්නුම් කරයි.රැකී රක්ෂා අවස්ථා ද බහුල වන බවක් ද පෙන්නුම් කරයි. විශේෂයෙන්ම විදේශ රැකියා අවස්ථා බහුල වේ.නමුත් දේශගුණිත තත්ත්වයන් හේතුකොටගෙන බාධා ගෙන දේ. ඒ ගැන වඩාත්ම සැලකිලිමත් වන්න.මේෂ ලග්නයෙන් උපන් ඔබගේ ලග්නාධිපති අඟහරු ග්‍රහයා ස්වක්‍ෂේත්‍ර හා මූලත්‍රිකෝණ බලයෙන් යුක්තව “රුචක” නම් පංච මහා පුරුෂ යෝග බලයෙන් යුතුව ලග්නස්ථානයේ ද – රවි උච්ච බල සහිතව එම ලග්න භාවයේ ම සිකුරු හා කේතු සමඟින්ද - සඳු උච්ච බල සහිතව 02 වැන්නෙහි ගුරු සමඟින් ද – බුධ නීචව 12 වැන්නෙහි ද - ශනි උච්ච බල සහිතව රාහු සමඟින් 07 වැන්නෙහි ද – ගමන් කරන මොහොතේ ඔබට නව වසර උදා වෙයි.අදින් උදාවන වර්ෂය ඔබේ බොහෝ අපේක්ෂා මුදුන් පත් කර ගැනීමට අවස්ථාව උදාවනු ඇත. 04 වැන්න අධිපති සඳුගේ බලවත් භාවය හේතුවෙන් ඔබට ඉඩම් හා දේපළ සම්බන්ධව ලැබීම් පෙන්නුම් කරයි. වාහනයක් මිලදී ගැනීමේ අපේක්ෂාවෙන් ඔබ පසුවන්නේ නම් මේ වර්ෂය ඔබේ එම සිහිනය ද සැබෑ කරනු ඇත. රැකියා හා ව්‍යාපාර ක්‍ෂේත්‍රයෙන් ඉහළ ප්‍රගතියක් අත්පත් කර ගැනීමට හැකි වන අතර රැකියා අපේක්ෂාවෙන් පසුවන්නන්ට ද තම බලාපොරොත්තු ඉටු කර ගැනීමට භාග්‍ය උදා වේ.පොදුවේ ගත් කළ ඔබට මේ වර්ෂය යහපත උදා කරනු ඇත. නමුත් ඔබ විවාහකයෙක් නම් පවුල් සංස්ථාව රැක ගැනීමට කැප වීමෙන් කටයුතු කළ යුතු අතර අන්‍යොන්‍ය විශ්වාසය පළුදු නොවන ආකාරයට කටයුතු කිරීමට උත්සාහ කළ යුතුයි. නැතහොත් බොහෝ ගැටුම් ඇතිවීමට ඉඩ ඇත.විවාහ වෙන්නට බලාපොරොත්තුවෙන් සිටින ඔබත් රැවටීම් හා මුලාවීම් වලින් ප්‍රවේසම් වන්න. මේ වසරේ ඔබට සුළු රෝගාබාධ පෙන්නුම් කළ ද ඔබේ සෞඛ්‍ය තත්ත්වය බලගතු බාධාවක් පෙන්නුම් නොකරයි.පොදුවේ ගත් කළ සිකුරු, බුධ, ශනි, රාහු මහ දශා - අන්තර් දශා ගත කරන අයට තරමක් අයහපත්ය. රවි, සඳු, අඟහරු, ගුරු මහ දශා - අන්තර් දශා ගතකරන අයට ශුභයි.වෘෂභ ලග්නයෙන් උපන් ඔබේ කේන්ද්‍රයේ ලග්නාධිපති සිකුරු : රවි, අඟහරු හා කේතු සමඟින් 12 වැන්නෙහි ද උච්ච බල සහිත සඳු/ ගුරු සමඟින් ලග්න භාවයේ ද – ශනි /රාහු සමඟින් රෝගස්ථානය වන 06 වැන්නේ ද ගමන් කරන මොහොතේ ඔබට නව වසර උදාවෙයි.බලවත් ග්‍රහ පිහිටීමක් සහිතව ඔබට මේ නව වර්ෂය උදා වේ. සාමයට සමඟියට කැමැති ස්ථිර ගති ලක්ෂණවලින් යුක්ත ඔබට මේ වර්ෂය තුළදී බොහෝ ගරු සැලකිලි හිමි වනු ඇත. සඳු බලවත්ව ලග්න ස්ථානයේ සැරිසරන බැවින් ඔබේ රුව ප්‍රසන්න වේ. සතුරන් පරාජය වේ.තම පියාගේ ක්‍ෂේත්‍රයෙන් රැකියාවක් උරුම කර ගැනීමට ඔබට හැකියාව හිමි වනු ඇත. ස්වයං රැකියා හා හවුල් ව්‍යාපාර ආදී කටයුතු ආරම්භ කිරීමට අපේක්ෂා කරන්නන්ගේ එම කටයුතු ද බොහෝ දුරට සාර්ථක වනු ඇත.යුග දිවිය සාමකාමී අන්දමින් පවත්වාගෙන යාමට ද නව වර්ෂයේ දී ඔබට අවස්ථාව උදාවනු ඇත. අධ්‍යාපන හා තරග විභාග කටයුතුවල නිරත වන අය ඒ පිළිබඳ වැඩි සැලකිල්ලක් දැක්විය යුතුයි. ශනි සහ රාහු රෝගස්ථානයේ සැරිසරන බැවින් මෙම වර්ෂයේ ඔබට උදර ආශ්‍රිත රෝගාබාධ ඇති අය ඒ පිළිබඳව සැලකිලිමත් වීම යහපත් වේ.පොදුවේ ගත් කළ ශනි හා රාහ්‍රගේ මහ දශා - අන්තර් දශා ගත කරන අයට තරමක් අයහපත්ය. ගුරු හා සඳුගේ මහ දශා - අන්තර් දශා ගත කරන අයට ශුභයි.මිථුන ලග්නයෙන් උපන් ඔබේ ලග්නාධිපති බුධ නීචව 10 වැන්නෙහි ද - කෝටියක් දෝෂ භංග කරවන ග්‍රහ යෙදුමක් ගෙන දෙමින් උච්ච බල සහිත රවි බලවත් අඟහරු - සිකුරු හා කේතු සමඟින් 11 වැන්නෙහි ද - සඳු / ගුරු සමඟින් 12 වැන්නෙහිද - ශනි / රාහු සමඟින් 05 වැන්නෙහි ද ගමන් කරන මොහොතේ ඔබට නව වසර උදා වෙයි.මානුෂික ධර්ම පිළිබඳ මනා අවබෝධයකින් හෙබි ඔබ මේ වසරේ කලබල රහිතව ඕනෑම වැඩකට යෙදිය හැකි හිතක් ඇත්තකු බවට පරිවර්තනය වනු ඇත.තැනට සුදුසු ලෙස නුවණින් කටයුතු කිරීමෙන් බොහෝ ජයග්‍රහණ ලබා ගැනීමට මෙම වර්ෂයේ හැකි වනු ඇත. ඉඩම් හා දේපළ පිළිබඳ අර්බුදකාරී තත්ත්ව පවතින අය නුවණින් ඉවසීමෙන් යුක්තව කටයුතු කිරීම යහපත්ය. ලැබීම් අතින් ඉතා යහපත් කාලයක් උදා වේ. හදිසියේ මුදල් හෝ තෑගි භෝග ලැබීමක් ද පෙන්නුම් කරයි.ගෘහ ජීවිතය සාමකාමී අන්දමින් පවත්වාගෙන යාමට ඔබ බුද්ධිමත් විය යුතු වන අතර නව සබඳතා ගොඩනඟා ගැනීමට අපේක්ෂාවෙන් පසුවන ඔබ ද නුවණින් කටයුතු කළ යුතු ය. අධ්‍යාපන හා තරග විභාග කටයුතුවල නිරත වන අය තරමක් සැලකිලිමත් වීම යහපත්ය. මිථුන ලග්න හිමි මවුපියන් තම දරුවන්ගේ අධ්‍යාපන කටයුතු පිළිබඳ සොයා බැලීම වැදගත් වනු ඇත.සම් රෝගවලට බහුලව ලක් වේ. දියවැඩියා වැනි රෝගවලට ද ලක් විය හැකි බැවින් ඉන්ද්‍රිය දමනය ඉතා යහපත් වේ.පොදුවේ ගත් කළ සඳු හා අඟහරු මහ දශා - අන්තර් දශා ගත කරන අයට තරමක් අයහපත්ය. රවි / සිකුරු සහ සෙනසුරු මහ දශා - අන්තර් දශා ගත කරන අයට ශුභයි.කටක ලග්නයේ උපන් ඔබේ ලග්නාධිපති සඳු උච්ච බල සහිතව ගුරු සමඟ සංයෝගව සියලු ලැබීම් පෙන්වන 11 වැන්නෙහි ද –උච්ච රවි බලවත් අඟහරු සමඟින් සිකුරු හා කේතු සමඟින් 10 වැන්නෙහි ද – නීච බුධ 09 වැන්නෙහි ද ශනි / රාහු සමඟින් 04 වැන්නෙහි ද ගමන් කරන මොහොතේ ඔබට නව වසර උදා වෙයි. එසේම සෙනසුරු 04 වැන්නේ සස නම් පංච මහා පුරුෂ යෝග බලයෙන් ද – කුජ හෙවත් අඟහරු ග්‍රහයා තම රැකියා ස්ථානය වන 10 වැන්නේ රුචක නම් පංච මහාපුරුෂ යෝග බලයෙන් ගත කරයි.ලග්නාධිපති උච්ච බල සහිතව සියලු ලැබීම් පෙන්වන 11 වැන්නේ සැරිසරන බැවින් ඔබට මෙම වර්ෂය ලැබීම් අතින් ඉතා යහපත්ය. කුඩ රුචක නම් පංච මහා පුරුෂ යෝග බලයෙන් ගත කිරීම අනුව රැකියා ව්‍යාපාර ක්‍ෂේත්‍රවල නිරත වන අයට තමා සිටින තත්ත්වයෙන් ඉතා උසස් තත්ත්වයකට පත්වීමට මෙම වර්ෂයේ දී භාග්‍ය උදාවනු ඇත. රැකියා අපේක්ෂාවෙන් පසුවන්නන්ගේ අපේක්ෂා මුදුන් පත් කර ගැනීමට ද මේ වර්ෂය උපකාරී වේ.ඉඩම් දේපළ ලැබීම් අතින් යහපත් බවක් පෙන්නුම් කළත් නෑදෑ හිතමිත්‍රාදීන්ගෙන් සුළු සුළු ආරවුල් මතුවීමට අවකාශය ඇති විය හැකි බැවින් නුවණින් කටයුතු කිරීම යහපත්ය. පදිංචිය වෙනස් කිරීමට හෝ පිට පළාතකට යාමට ද අවකාශ ලැබේ. කෙසේ වුවද නව ඉඩම් මිලදී ගැනීමටත් නව නිවාස ඉදිකරගැනීමටත් බලාපොරොත්තුවෙන් සිටින අයට මේ වසර ශුභදායකයි.අධ්‍යාපන හා තරග විභාග ආදී කටයුතුවල නිරත වන්නන්ට ද මෙම වර්ෂය යහපත උදා කරනු ඇත. බොහෝ දුරට බලවත් අසනීපයකින් තොරව මෙම වර්ෂය ගතකිරීමට අවකාශ ලැබෙන අතර එහෙත් සුළු සුළු රෝගාබාධවලට ලක් වීමට ඉඩ ඇත. ඉවසීමෙන් කටයුතු කිරීමෙන් මෙම වර්ෂය තුළදී බොහෝ යහපත උදා වන බව කිව හැකිය.පාදුවේ ගත් කළ ශනි / බුධ මහ දශා - අන්තර් දශා ගත කරන අයට තරමක් අයහපත්ය. රවි / අඟහරු සහ සිකුරු මහ දශා - අන්තර් දශා ගතකරන අයට ශුභයි.සිංහ ලග්නයෙන් උපන් ඔබේ ලග්නාධිපති රවි උච්ච බල සහිතව පෙර පින් බලය ගැන කියවෙන කේන්ද්‍රයේ 09 වැන්නෙහි අඟහරු / සිකුරු හා කේතු සමඟින් ද - නීච බුධ 08 වැන්නෙහි ද උච්ච බල සහිත සඳු ගුරු සමඟින් 10 වැන්නෙහි ද ශනි - රාහු හා එක්ව 03 වැන්නෙහි ද ගමන් කරන මොහොතේ ඔබට නව වසර උදා වෙයි.රැකියා හෝ ව්‍යාපාර ක්ෂේත්‍රයේ ඉහළ ප්‍රගතියක් අත් පත් කර ගැනීමට හැකි වේ.විදේශ රැකියාවක් හෝ විදේශ චාරිකාවකට සම්බන්ධ වීමට ද මේ වර්ෂයේ හැකි වනු ඇත. ඉඩම් හා දේපළ සම්බන්ධව පැවැති ආරවුලක් තමාට වාසි වන ආකාරයට නිරාකරණය කර ගැනීමට ද අවස්ථාව උදා වනු ඇත. තරග විභාග හා උසස් අධ්‍යාපන කටයුතු වලින් උසස් ජයග්‍රහණ හිමි කර ගැනීමට හැකි වනු ඇත.ගෘහ ජීවිතය සාමාන්‍ය අන්දමින් පවත්වා ගෙන යාමටත් - පවුලේ අය සමඟ එක්ව සතුටින් කල්ගත කිරීමට හැකි වනු ඇත. නව සබඳතා ගොඩ නඟා ගැනීමට අපේක්ෂාවෙන් පසුවන අයට ද උසස් අයගේ ඇසුර හිමි වනු ඇත.බරපතළ අසනීප වලින් තොරව යහපත් සෞඛ්‍ය තත්ත්වයෙන් දිවිගෙවන්නට හැකි වුවත් මාර්ග අනතුරු හා අපරීක්ෂා අන්දමින් කටයුතු කිරීමෙන් විවිධ උපද්‍රව වලට ලක් විය හැකි බැවින් කල්පනාකාරීව කටයුතු කළ යුතු වේ.පොදුවේ ගත් කල ශනි / බුධ හා රාහු මහ දශා - අන්තර් දශා ගත කරන අයට තරමක් අයහපත්ය. රවි / සඳු / අඟහරු සහ සිකුරු මහ දශා - අන්තර් දශා ගත කරන අයට ශුභයි.කන්‍යා ලග්නයෙන් උපන් ඔබේ කේන්ද්‍රයේ ලග්නාධිපති බුධ නීචව 07 වැන්නෙහි ද රවි / අඟහරු / සිකුරු සහ කේතු සමඟින් 08 වැන්නෙහි ද උච්ඡ සඳු - ගුරු සමඟින් පෙර පින් බලය ගැන කියවෙන 09 වැන්නෙහි ද - ශනි / රාහු සමඟින් 02 වැන්නෙහි ද - ගමන් කරන මොහොතේ ඔබට නව වසර උදා වෙයි.කන්‍යා ලග්නයෙන් උපන් ඔබේ කේන්ද්‍රයේ ලග්නාධිපති නීචව ගමන් කරමින් පවතින මොහොතක සහ ලග්න ඒරාෂ්ඨකය ද ගෙවෙමින් පවතින මොහොතකයි ඔබට මෙම නව වසර උදා වනුයේ. එම නිසා ඔබ බොහෝ කල්පනාකාරීව කටයුතු කිරීම යහපත් වනු ඇත.රැකියා හා ආදායම් තත්ත්වය යහපත් වන අතර විදේශ රැකියා විදේශ ගමන් ආදියට සම්බන්ධ වී තම ධන තත්ත්වය වර්ධනය කර ගැනීමටත් නාවික හා වරාය ක්ෂේත්‍රය තුළ රැකියා අපේක්ෂාවෙන් පසුවන්නන්ටත් තම අපේක්ෂා මුදුන් පත් කරගැනීමට හැකි වනු ඇත.රහසේ ඔබට විරුද්ධව බොහෝ කුමන්ත්‍රණ දියත් වුවත් ඒවා පරාජය කිරීමේ හැකියාව ඔබට හිමි වන්නේ ඔබේ ලග්නාධිපති බුධ ග්‍රහයා නීච වුවද - නීච භංග රාජ යෝග බලයෙන් ගත කරන බැවිනි.අධ්‍යාපන හා තරග විභාග කටයුතු වලින් ද විදේශ අධ්‍යාපන කටයුතුවලින් ද බොහෝ ජයග්‍රහණ හිමි කර ගත හැක.ගෘහ ජීවිතයේ ප්‍රසන්න භාවය ගිලිහී යාමටත් - ඔවුනොවුන් අතර අන්‍යොන්‍ය විශ්වාසය පළුදු වී යාමටත් අවකාශය ඇති බැවින් කන්‍යා ලග්න හිමි ඔබ වඩාත් ඉවසිලිමත්ව කටයුතු කිරීම යහපත්ය. බලවත් රෝගාබාධ වලින් තොරව බොහෝ විට කල්පසු වීමට හැකි වුවත් සුළු අනතුරුවලට ලක්විය හැකි බැවින් සිහි නුවණින් යුතුව කටයුතු කරන්න.පොදුවේ ගත් කල ශනි / බුධ හා රාහු මහ දශා - අන්තර් දශා ගත කරන අයට තරමක් අයහපත්ය. රවි / සඳු / අඟහරු සහ සිකුරු මහ දශා - අන්තර් දශා ගත කරන අයට ශුභයිතුලා ලග්නයෙන් උපන් ඔබේ ලග්නාධිපති සිකුරු බල සහිත - රවි / අඟහරු හා කේතු සමඟින් 07 වැන්නෙහි ද - බුධ රෝගස්ථානය වන 06 වැන්නෙහි ද දුබලව ද සඳු / ගුරු හා එක්ව 08 වැන්නෙහි ද - ශනි / රාහු සමඟින් ලග්න භාවයේ ද ගමන් කරන මොහොතේ ඔබට නව වසර උදා වෙයි.උච්ඡ බල සහිත ශනි - තුලා ලග්න හිමි ඔබට ලග්න ඒරාෂ්ඨක තත්ත්වයක් උදා කර දෙමින් ගමන් කරන මොහොතක ඔබට මේ වර්ෂය උදා වේ.එම නිසා තුලා ලග්න හිමි ඔබ විශේෂයෙන්ම ඉතා කල්පනාකාරීව කටයුතු කළ යුතු යි. රැකියා කටයුතු සාමාන්‍ය අන්දමින් පවත්වාගෙන යා හැකි අතර සුළු හා මධ්‍ය පරිමාණ ව්‍යාපාර - ස්වයං රැකියා - හවුල් ව්‍යාපාර ආදි කටයුතුවල නිරත වන අයගේ අතමිට බොහෝ සෙයින් සරු වන බව මෙම ග්‍රහ බලය පසක් කරවයි.ප්‍රාථමික අධ්‍යාපන කටයුතුවල නිරත වන දරුවන්ට උසස් ප්‍රතිඵල අත් පත් කර ගැනීමට හැකි වුවද උසස් අධ්‍යාපන කටයුතුවල නිරත වන දරුවන් තම අධ්‍යාපන කටයුතු ගැන වැඩි සැලකිල්ලක් යොමු කිරීම යහපත්ය.ගෘහ ජීවිතය බොහෝ සෙයින් සැපවත් වන අතර අදහස් හුමවාරු කර ගැනීමේ දී අනෙකාගේ ස්වභාවය පිළිබඳ තේරුම් ගෙන කටයුතු කිරීම යහපත්ය.ශීර්ෂ රෝග වලට හේතු වන අතර මානසික ඒකාග්‍රතාවය රැක ගැනීමට නොහැකිව අසහනකාරීව කල් ගෙවීමට සිදුවන බවක් ද පෙන්නුම් කරන අතර ජලය සම්බන්ධව විවිධ උපද්‍රව වලට මුහුණ පෑමට හැකි බැවින් ජලාශ වල දිය නෑමේ දී විශේෂයෙන්ම සැලකිලිමත් වන්න. පොදුවේ ගත් කල ගුරු / සඳු හා රාහුමහ දශා - අන්තර් දශා ගත කරන අයට තරමක් අයහපත් ය. රවි / අඟහරු / සිකුරු සහ ශනි මහ දශා - අන්තර් දශා ගත කරන අයට ශුභයි.වෘශ්චික ලග්නයෙන් උපන් ඔබේ ලග්නාධිපති කුජ රවි / සිකුරු හා කේතු සමඟින් රෝගස්ථානය වන 06 වැන්නෙහි ද - උච්ඡ සඳු / ගුරු සමඟින් යෝගව 07 වැන්නෙහි ද බුධ නීචව 05 වැන්නෙහි ද ශනි / රාහු සමඟ එක්ව 12 වැන්නෙහි ද ගමන් කරන මොහොතේ ඔබට නව වසර උදා වෙයි.වෘශ්චික ලග්න හිමි ඔබේ ලග්නාධිපති බල සහිතව වුවත් සතුරු ස්ථානයේ ගෝචර වෙමින් පවතින මොහොතක - ලග්න ඒරාෂ්ඨකය ද ආරම්භ වී පවතින අවස්ථාවකයි ඔබට මෙම වර්ෂය උදාවන්නේ. එම නිසා නඩු හබවල පැටලවීමට ද පවතින නඩු තීන්දු වලින් පරාජය ලැබීම හෝ තීන්දු කල්පහු වීම හේතුවෙන් කනස්සල්ලෙන් පසුවීමට ද සිදු විය හැකි බැවින් සියල්ල ඉවසා දරා ගෙන කටයුතු කිරීමට උත්සුක වන්න.රැකියා / හවුල් ව්‍යාපාර හා ස්වයං රැකියා ක්ෂේත්‍රයේ නියුතු අයට තම ආදායම් තත්ත්වය උසස් ලෙස වර්ධනය වන බවක් පෙන්නුම් කරයි. වියදම් පාර්ශ්වය මඳක් වැඩි විය හැකි බැවින් මුදල් කළමනාකරණය ගැන වඩාත් සැලකිලිමත් වන්න.ගෘහ ජීවිතය ඉතා වාසනාවන්තව පවත්වාගෙන යාමට හැකි වන අතර නව සබඳතා අපේක්ෂාවෙන් පසුවන අයට වාසනාවන්ත උසස් අයගේ ඇසුර ලැබේ. වෘශ්චික ලග්න හිමි මවුපියන් ප්‍රාථමික අධ්‍යාපනය ලබන තම දරුවන්ගේ අධ්‍යාපන කටයුතු පිළිබඳ නිසි අවධානයකින් පසුවීම යහපත්ය.අසනීප තත්ත්වවලින් පසුවන වෘශ්චික ලග්න හිමි ඔබ වෛද්‍ය උපදෙස් අනුවම නිරන්තරයෙන්ම කටයුතු කළ යුතු බව අවධාරණය කරගත යුතුය.පොදුවේ ගත් කල ගුරු / සඳු හා රාහු මහ දශා - අන්තර් දශා ගත කරන අයට තරමක් අයහපත්ය. රවි / අඟහරු / සිකුරු සහ ශනි මහ දශා - අන්තර් දශා ගත කරන අයට ශුභයිධනු ලග්නයෙන් උපන් ඔබේ ලග්නාධිපති ගුරු බලවත් සඳු සමග රෝග ස්ථානය වන 06 වැන්නෙහි ද - රවි / අඟහරු / සිකුරු හා කේතු එක්ව පුත්‍රස්ථානය වන 05 වැන්නේ ද බුධ නීචව 04 වැන්නෙහි ද ශනි / රාහු සමඟ එක්ව සියලු ලැබීම් පෙන්වන 11 වැන්නෙහි ද ගමන් කරන මොහොතේ ඔබට නව වසර උදා වෙයි.යුක්ති ගරුක භාවය සත්‍යවාදි භාවය, ධර්මිෂ්ට භාවය යන උතුම් ගුණයන් ගෙන් යුත් ධනු ලග්න හිමි ඔබට නව වර්ෂය උදා වන්නේ බලවත් ශුභ ඵල දෙන ග්‍රහ යෝග උදාව පවතින මොහොතකයි. සියලු ලැබීම් පෙන්වන කේන්ද්‍රයේ 11 වැන්නේ උච්ඡ බල සහිතව ශනි ගෝචර වන බැවින් ඔබගේ ආදායම් තත්ත්වය සැලකිය යුතු ලෙස වර්ධනය වේ. ව්‍යාපාර කටයුතු වල නිරත අය තම ආදායම් තත්ත්වය වර්ධනය කර ගැනීමට වැඩි සැලකිල්ලක් දැක්විය යුතුය.එසේම ඔබේ සියලු ලැබීම් පෙන්වන 11 වැන්නේ උච්ඡ බලැති සෙනසුරු සමඟ රාහු ග්‍රහයා ද වර්ෂය පුරාම ගත කරන බැවින් හදිසියේ මුදල් ලැබීම් - තෑගි භෝග ලැබීම් පෙන්නුම් කරන අතර හිත මිතුරන් ගෙන් උදව් ද හිමි වන බවක් පෙන්නුම් කරයි. දේපළ හා ඉඩ කඩම් සම්බන්ධව පවුලේ ඥාතීන් අතර සුළු අර්බුදකාරී තත්ත්වයන් ද මතු විය හැකි අතර යුග දිවියේ ප්‍රසන්න භාවය ද ගිලිහී යාමට ලක් විය හැකි බැවින් ඒ පිළිබඳ වඩාත් සැලකිලිමත් වන්න. දරු ඵල අපේක්ෂාවෙන් පසුවන්නන්ට වාසනාවන්ත - ගුණවත් දරුවන් උරුම වන අතර දරුවන්ගේ දක්ෂතා දැක බලා සතුටු වන්නටත් මේ වර්ෂයේ දී ඔබ භාග්‍යවත් වනු ඇත.අධ්‍යාපන හා තරග විභාග කටයුතු වලින් උසස් ප්‍රතිඵල අත්පත් කර ගැනීමට අවස්ථාව උදා වනු ඇත. ධනු ලග්න හිමි ඔබට කිව යුතු තරම් දරුණු රෝගාබාධ වලට ලක් නොවන අතර උෂ්ණ හා උදරාබාධ සුළු වශයෙන් ලක් විය හැක.පොදුවේ ගත් කල ගුරු / සඳු හා බුධ මහ දශා - අන්තර් දශා ගත කරන අයට තරමක් අයහපත්ය. රවි / අඟහරු / සිකුරු සහ ශනි මහ දශා - අන්තර් දශා ගත කරන අයට ශුභයි.මකර ලග්නයෙන් උපන් ඔබේ ලග්නාධිපති සෙනසුරු උච්ඡ බල සහිතව රාහු සමඟින් “සස” නම් පංච මහා පුරුෂ රාජ යෝග බලයෙන් යුක්තව 10 වැන්නේ ද - උච්ඡ සඳු / ගුරු සමගින් 05 වැන්නේ ද - බලවත් රවි / අඟහරු / සිකුරු හා කේතු සමඟින් 04 වැන්නේ ද නීච බුධ 03 වැන්නේ ද ගමන් කරන මොහොතේ ඔබට නව වසර උදා වෙයි.මකර ලග්නයෙන් උපන් ඔබේ ලග්නාධිපති උච්ඡ බල සහිතව කර්මස්ථානයේ ගෝචරය වන මොහොතක ඔබට නව වසර උදා වේ. උපතින්ම වැඩට දක්ෂ ඔබ මේ වර්ෂය තම ශක්තිය හැකියා උපයෝගී කරගෙන දියුණුවෙන් දියුණුවට පත්වන වර්ෂයක් බවට මේ වර්ෂය පරිවර්තනය වේ. නව රැකියා අවස්ථා උදා කර ගැනීමටත් රැකියා වලින් උසස් වීම් අපේක්ෂාවෙන් පසුවන අයටත් තම බලාපොරොත්තු ඉටු කර ගැනීමට හැකි වේ.ඉඩ කඩම් මිලදී ගැනීමටත් - නව නිවෙසක් ඉදිකර ගැනීමටත් - වාහන මිලදී ගැනීමට බලාපොරොත්තුවෙන් සිටින අයට එම සිහින සැබෑ කර ගැනීමටත් හැකි වසරක් බවට මෙම වර්ෂය පරිවර්තනය වේ. දරු ඵල අපේක්ෂිත සැමගේ අපේක්ෂා මුදුන්පත් කර ගැනීමටත් දරුවන්ගේ ජයග්‍රහණ බලා සතුටට පත් වීමටත් ඔබට හැකි වේ. යුග දිවිය වාසනාවන්ත වන අතර නව සබඳතා ගොඩ නඟා ගැනීමේ අපේක්ෂාවෙන් පසුවන අයට උගත් බුද්ධිමත් අයගේ ඇසුර ලැබේ.ප්‍රාථමික අධ්‍යාපනයේ නියුතු අයටත් - උසස් අධ්‍යාපන කටයුතු හා තරග විභාග කටයුතු වලත් නියුතු අයටත් තම අභිමතාර්ථ ඉෂ්ට සිද්ධ කර ගැනීමට මෙම වර්ෂය තුළදී හැකියාව ලැබෙනු ඇත.ස්නායු සම්බන්ධ දුර්වලතා හේතුවෙන් ප්‍රතිකාර ගැනීමට හෝ රෝහල් ගත වීමට සිදු විය හැකි බැවින් එවැනි රෝග තත්ත්වයන් පිළිබඳ සැලකිලිමත් වන්න.පොදුවේ ගත් කල බුධ / සිකුරු හා කේතු මහ දශා - අන්තර් දශා ගත කරන අයට තරමක් අයහපත්ය. රවි / සඳු / අඟහරු සහ ශනි මහ දශා - අන්තර් දශා ගත කරන අයට ශුභයි.කුම්භ ලග්නයෙන් උපන් ඔබේ ලග්නාධිපති සෙනසුරු උච්ඡ බල සහිතව රාහු සමඟින් පෙර පින් බලය ගැන කියවෙන 09 වැන්නෙහි ද බුධ නීචව 02 වැන්නෙහි ද රවි / අඟහරු / සිකුරු හා කේතු සමඟින් 03 වැන්නෙහි ද උච්ඡ බල සහිතව සඳු ගුරු සමඟින් 04 වැන්නෙහි ද ගමන් කරන මොහොතේ ඔබට නව වසර උදා වෙයි.මානුෂික ගුණ ධර්ම වලින් හෙබි කුම්භ ලග්නයෙන් උපන් ඔබේ ලග්නාධිපති උච්ඡ බල සහිතව පෙර පින් බල මහිමය පෙන්වන භාග්‍යස්ථානයේ ගෝචරයෙන් සැරිසරන වාසනාවන්ත මොහොතක ඔබට නව වසර උදා වේ. ස්වකීය දක්ෂතා මතුකර ගනිමින් එය ඔපමට්ටම් කරගෙන දියුණුවේ ඉහළටම ගමන් කිරීමට මේ වර්ෂය තුළදී ඔබට හැකි වේ. විදේශ රැකියාවක් අපේක්ෂාවෙන් පසු වන්නේ නම් එය ද මල් ඵල ගන්වන අතර විදේශයන්හි පවා තම දක්ෂතාවයන්ට ඇගැයීමක් වනු ඇත.දේපළ සම්බන්ධව පැවැති අර්බුදයක් තමාට වාසි වන ලෙස නිරාකරණය කර ගැනීමටත් සුන්දර නිවෙසක සිහිනය සැබෑ කර ගැනීමටත් මෙම වර්ෂයේ ඔබ භාග්‍යවත් වනු ඇත. යුග දිවිය වාසනාවන්තව ගෙවී යන අතර විවාහ අපේක්ෂාවෙන් පසුවන අයගේ පැතුම් ද ඉටු වේ.ප්‍රාථමික අධ්‍යාපනය ලබන දරුවන් තම අධ්‍යාපන කටයුතු පිළිබඳ වැඩි සැලකිල්ලක් දැක්විය යුතු අතර උසස් අධ්‍යාපන කටයුතු හා තරග විභාග කටයුතු වලින් ජය අපේක්ෂාවෙන් පසුවන්නන්ට යහපත් ප්‍රතිඵල උදා වේ. විදේශ අධ්‍යාපන කටයුතුවලට යොමු වීමට අපේක්ෂාවෙන් පසුවන අයගේ පැතුම් මල් ඵල ගැන්වෙනු ඇත.කුම්භ ලග්න හිමි ඔබ කිව යුතු තරම් දරුණු රෝගාබාධ වලට ලක් නොවන අතර හොඳ සෞඛ්‍ය තත්ත්වයකින් පසු වීමට අවස්ථාව උදා වනු ඇත.පොදුවේ ගත් කල බුධ හා කේතු මහ දශා - අන්තර් දශා ගත කරන අයට තරමක් අයහපත්ය. රවි / සඳු / අඟහරු සහ ශනි මහ දශා - අන්තර් දශා ගත කරන අයට ශුභයි.මීන ලග්නයෙන් උපන් ඔබේ ලග්නාධිපති ගුරු සඳු හා එක්ව 03 වැන්නෙහි ද රවි / අඟහරු / සිකුරු හා කේතු සමඟින් 02 වැන්නෙහි ද නීච බුධ ලග්න භාවයේ ද ශනි / රාහු සමඟ 08 වැන්නෙහි ද ගමන් කරන මොහොතේ ඔබට නව වසර උදා වෙයි.උපතින් අන් අයගේ අදහස් වලට ගරු කරන මීන ලග්න හිමි ඔබට නව වසර උදා වන්නේ ලග්න අෂ්ඨම ඒරාෂ්ඨකය ද ගෙවෙමින් පවතින මොහොතකය. විශේෂයෙන් ඔබ මඟ තොට ගමන් කිරීමේ දී කල්පනාකාරීව කටයුතු කළ යුතු වේ. තම දේපළ සම්බන්ධ අර්බුදකාරී තත්ත්ව මතු වීමටත්, චිත්ත විවේකය අඩු වීමටත් තමාගේ තත්ත්වය පහත වැටී මානසික වශයෙන් පීඩා විඳීමටත් හැකි විය හැකි බැවින් විමසිලිමත්ව කටයුතු කරන්න.ආගම ධර්මයට අනුව කටයුතු කිරීමෙන් අන් අයගේ අවධානය තමා වෙත යොමු කර ගැනීමටත් පවතින ග්‍රහ දොස් දුරු කරගෙන ස්වකීය දියුණුවට මග විවර කර ගැනීමටත් අවස්ථාව උදා කර ගැනීමටත් හැකි වනු ඇත. ධනය පිළිබඳ විග්‍රහ කරන කේන්ද්‍රයේ 02 වැන්න බලවත් බැවින් ඔබ මේ මොහොතේ ඒරාෂ්ඨක අපල කාලයක් ගත කරයි. කිසියම් ආකාරයකින් ධනය ඔබ වෙත ගලා එන මාර්ගයක් විවෘත වේ. සෙනසුරු ග්‍රහයා ලග්න අෂ්ඨම ඒරාෂ්ඨක අපල කාලයක් ගෙන දෙමින් ඔබේ ආයුෂ ගැන පවසන 08 වැන්නේ ගමන් කළත් ඉතා බලගතු අනතුරු - අසනීප තත්ත්වයක් පෙන්නුම් නොකරයි.අධ්‍යාපන හා තරග විභාග කටයුතු වලින් ඉහළ ප්‍රගතියක් අත් පත් කර ගැනීමට හැකි වනු ඇත. සාමාන්‍ය රෝගාබාධ හා සුළු අනතුරු හේතුවෙන් රෝහල් ගත වීමට හේතු විය හැකි බැවින් ඉතාමත් කල්පනාකාරීව කටයුතු කරන්න.පොදුවේ ගත් කළ ශනි / රාහු හා බුධ මහ දශා - අන්තර් දශා ගත කරන අයට තරමක් අයහපත්ය. රවි / සඳු සහ අඟහරු මහ දශා - අන්තර් දශා ගත කරන අයට ශුභයි.ප්‍රවීණ ඡ්‍යොතිෂවේදී සුමනදාස අබේගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304142</link>
    <topic>හොලිවුඩ් පුරයෙන්</topic>
    <author/>
    <content>හොලිවුඩ් පුරයෙන්සුපිරි නිළි ඇන්ජලිනා ජොලී, සමාජ සේවයට වඩාත් ළැදියි. ඇයගේ අතහිත නිතරම යෙදවෙන්නේ අසරණ දරු දැරියන් වෙනුවෙන්. පසුගියදා ඇය තවත් අසරණ දැරියන්රැසකගේ නෙත් පෑදීමේ මහඟු කටයුත්තක් ආරම්භ කළා. ඒ, ගැහැනු ළමයින් වෙනුවෙන් පාසලක් ඉදි කිරීමෙන්.මේ පාසල ඉදිවුණේ ඇෆ්ගනිස්ථානයේ කාබුල් නගරයේයි. මෙහි දැනට සිසුවියන් 200 ක් 300 ත් අතර පිරිසක් අධ්‍යාපනය ලබමින් සිටිනවා. ඇන්ජලිනා පවසන්නේ තමන්ගේ නමින් ක්‍රියාත්මක වන සමාජ සේවා පදනම මඟින් ආරම්භ කරන ලද මේ බාලිකා පාසලේ වැඩ කටයුතු සාර්ථකව සිදු කෙරෙන බවයි.ඇන්ජලිනා ගේ මෙම සමාජ සේවා පදනම ආරම්භ කර ඇති පාසල් පිහිටුවීමේ වැඩ සටහනෙහි මුල්ම පියවර මෙයයි. මේ කටයුතු සඳහා මුදල් ලබා ගන්නේ බාහිර පුද්ගලයන්ගෙන් හෝ ආයතනවලින් නොවෙයි. තමන් සතු වටිනා ඇඳුම් ආයිත්තම් අලෙවි කිරීමෙන්.බ්‍රිජට් බාඩෝ නම් වූ ප්‍රවීණ නිළිය සිනමාවෙන් ඉවත් වී දැන් බොහෝ කාලයක් ගතවෙලා. මේ වන විට ඇයගේ වයස අවුරුදු 78 ක්. ඒ වුණත් ඇය නිහඬව සිටින්නේ නැහැ. සමාජ සේවා කටයුතුවල නියැළී සිටිනවා. විශේෂයෙන්ම පීඩාවට පත්ව සිටින අසරණ සතුන් රැක ගන්නට ඇය නොයෙක් වර ඉදිරිපත් වනු කාටත් දැකගන්නට, අසන්නට ලැබුණා.මෑතකදී ප්‍රංශයේ සතුන් වත්තකින් වාර්තා වුණේ තරමක් වියපත්ව සිටින අලින් දෙදෙනකුට ක්ෂය රෝගය වැලඳී ඇති බවයි. මේ සතුන් දෙදෙනා එම රෝගයෙන් පීඩා විඳිමින් සිටින බවත්, ඔවුන් දෙදෙනාට නිසි පරිදි ප්‍රතිකාර නොකෙරෙන බවත් ඒ ආරංචියෙන් පැවසුණා. මේ ආරංචිය දැනගත් ප්‍රංශයේ සමාජ සේවා සංවිධාන සහ සතුන් රැකගැනීමේ සංවිධාන ක්‍රියාත්මක වුණා. ඔවුන් දැඩි ලෙස වගකිව යුතු අයට කියා සිටියේ මේ රෝගී අලින් දෙදෙනාට නිසි ප්‍රතිකාර ලබා දෙන ලෙසයි. මේ ඉල්ලීම ‘සටනක්’ බවට පත්වුණා. මේ සඳහා නායකත්වය ලබා දුන්නේ බ්‍රිජට් බාඩෝයි. ඇයගේ ශක්තිය නිසා වගකිවයුත්තන් මේ අලින් දෙදෙනාට ප්‍රතිකාර සඳහා වහාම පියවර ගත් බවයි දැනගන්නට ලැබුණේ.ජනප්‍රිය නිළි කේට් හඩ්සන් දෙවැනි වතාවටත් මවු පදවිය ලබන්නට සූදානම් වෙනවා. ඇයගේ සහකරු මැට් බෙලාමි. කේට්ට බෙලාමිව මුණ ගැසුණේ 2010 දීයි. එදා සිට ඔවුන් දෙදෙනා පෙම්වතුන් ලෙස කල් ගෙව්වා. 2011 අප්‍රේල් මාසයේ දී කේට් පැවසුවේ තමන් බෙලාමි සමඟ විවාහ ගිවිස ගන්නා බවයි. එම වසරේ ජූලි මාසයේ දී ඇයට පුතකු ලැබුණා.කේට් මේ වන විට දරුවකු ලබන්නට සිටින බව දැනගත් මැට් බෙලාමි තරමක නොසන්සුන් බවකින් කාලය ගත කරන බවයි හොලිවුඩයෙන් දැන ගන්නට ලැබුණේ. “මට ආයෙමත් දරුවකු ලැබෙන්න ඉන්න බව දැන ගත්තාම මට ටිකක් බය හිතුණා. ඒත් ඒකට මම කැමැතියි.” කේට් පැවසුවා.කොහොම වෙතත් කේට් නැවතත් ගැබිනියක වූ නිසා මැට් බෙලාමි ඇයගෙන් වෙන්වී යාවිදැයි සමහරු සැක පහළ කරනවා.කේට් නිත්‍යනුකූලව විවාහ වුණේ ක්‍රිස් රොබින්සන් සමඟයි. ඒ විවාහයෙන් ඇයට පුතකු ලැබුණත් කේට් සහ ක්‍රිස් 2007 දී වෙන් වුණා. කේට්ගේ නිත්‍යනුකූල විවාහ දිවිය පැවතුණේ වසර 7 යි.යොවුන් නළු ඩැනියල් රැඩ්ක්ලිෆ් රඟපෑ අලුත්ම චිත්‍රපටය, ‘කිල් යුවර් ඩාලින්ස්’. මෙහි, ඩැනියල් සමඟ රඟන නිළිය, ඩෑන් ඩිහාන්. ඔවුන් දෙදෙනා පෙම්වතුන් ලෙස මෙහි රඟපානවා. ඩැනියල් පවසන්නේ ඩෑන් සමඟ රඟපෑ සියලුම දර්ශනවලට තමන් කැමැති බවයි. විශේෂයෙන්ම ඇය සමඟ නිරූපණය කළ සිපගන්නා දර්ශනයට තමන් වඩාත් කැමැති බවයි ඔහු පවසන්නේ. මේ දර්ශනය ලෝක ප්‍රකට එම්. ටී. වී. සිනමා සම්මාන, උලෙළේදී පිරිනැමෙන, ‘වසරේ හොඳම හාදු දර්ශනය’ට පවා සුදුසු යැයි ඩැනියෙල් පවසනවා.ඔහු ඩෑන් පිළිබඳව තව තවත් කතා කරන්නට කැමැතියි. “අපි දැන් හරිම හිතවත්. චිත්‍රපටයේ රූපගත කිරීම් වලින් පස්සෙ තමයි අපේ හිතවත්කම ඇතිවුණේ. අපි දෙන්නම මේ චිත්‍රපටය ගැන ගොඩක් සතුටු වෙනවා. අපි විශ්වාස කරනවා, රසික රසිකාවියන්ගෙන් ‘කිල් යුවර් ඩාලින්ස්’ චිත්‍රපටයට උණුසුම් ප්‍රතිචාර ලැබේවි ය කියලා.” ඩැනියෙල් සුපුරුදු සිනහව නඟමින් පැවසුවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304143</link>
    <topic>සිනා කතා</topic>
    <author/>
    <content>සිනා කතාසූරසේන තම බිරියගේ කාර්යාලයට ආවේ ඇයත් සමඟ මළ ගෙදරක යාමට ය. සැමියා තමා සේවය කරන අංශයේ වාඩි කරවා, හැඩ වැඩ වීමට රජිතා බාත්රූම් එකට රිංගා ගනිද්දී සූරසේන, රජිතා පාවිච්චි කරන ටයිප් රයිටරය දෙස අනිමිස ලෝචනයෙන් බලා සිටිනු දුටු, අල්ලපු මේසයේ වීරක්කොඩි සිනාසෙමින් මෙසේ ඇසීය.“මොකෝ මිස්ටර් සූරසේන ටයිප්රයිටරය දිහා බලාගෙන ලොකු කල්පනාවක?”“නෑ, මං මේ කල්පනා කළේ මිස්ටර් වීරක්කොඩි මේ ටයිප් රයිටරෙයි අපෙ රජිතයි කොයිතරම් සමාන ද කියල.” සූරසේන කීවේය.“මොනවා? ඒ කොහොම ද?” වීරක්කොඩි පුදුම වෙමින් ඇසීය.“ඇයි මිස්ටර් වීරක්කොඩි අපේ රජිත ගෙන් වැඩක් කරගන්ඩත් ඇඟිල්ලෙන් ඇනලම කියන්ඩ ඕනැනෙ.” සූරසේන කීවේය.චමරි ටීචර් ලංකා ඉතිහාසයේ සුවිශේෂ චරිත ගැන පන්තියේ ළමයින්ට කියා දෙමින් සිටියා. ඈ ඒ වෙලේ විස්තර කරමින් සිටියේ උතුවන්කන්දේ සූර සරදියෙල් ගැන.“ලකී කියනවා බලන්ඩ සරදියෙල් පොහොසත් මිනිස්සුන්ගෙ දේවල්ම කොල්ල කෑවේ ඇයි?” ටීචර් පන්තියේ පිටුපස පේලියක සිටි සිසුවකු දිහාට ඇඟිල්ල දිගු කරමින් ඇහැව්වා.“දුප්පත් මිනිස්සු ළඟ කොල්ල කන්ඩ දෙයක් තිබුණෙ නැති හින්දා ටීචර්.” ලකී උත්තර දුන්නා.“අයියෙ... අයියෙ අන්න අපේ ගෙදරට කවුදෝ කට්ටියක් ඇවිත්.” තම නිවෙස පිටුපස ලන්දේ තම සොහොයුරා සමඟ සෙල්ලම් කරමින් සිටි නැගණිය කීවාය.“ඇයි නංගි මෙතනට අපේ ගේවත්, ගෙදරට එන පාරවත් පේනවයැ. ඔයා කොහොමද දන්නෙ ගෙදරට කට්ටියක් ආවයි කියල.’ අයියා, නැගණිය දෙස පුදුමයෙන් බලා ඇසුවේය.“ඇයි ඔයාට ඇහුණෙ නැද්ද දැන් ටිකක් කලින් අපෙ අම්මා තාත්තට බොහොම ආදරෙන් කතා කරනවා.” නැගණිය කීවාය.“රාලහාමි, කවුදෝ පල් මෝඩයෙක් මට බලහත්කාරකමක් කළා.” පොලීසියේ පැමිණිලි අංශය වෙත ගිය අයේෂා එහි සිටි පොලිස් නිලධාරියා හට පැමිණිලි කළේය.“තමන් කොහොමද දන්නෙ ඒ මිනිහා පල් මෝඩයෙක් කියල.” පොලිස් නිලධාරියා ඇසුවේ පුදුම වෙමිනි.“ඇයි රාළහාමි ඒ මිනිහට හැමදේම කියලා දෙන්ඩ සිද්ධ වුණේ මටනෙ.” අයේෂා කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304144</link>
    <topic>මට ඒ දවස තාම මතකයි</topic>
    <author>ගාමිණී සුසන්ත</author>
    <content>මට ඒ දවස තාම මතකයිබුවිනි චාපාඇය බුවිනි චාපා දියලගොඩ. බුවිනි අපගේ රංගන ක්‍ෂේත්‍රයට පෑයූ නවක තරුවක් ලෙස හැඳින්වීම නිවැරදිය. ඇය දක්ෂ රංගන ශිල්පිනියක වන වත්සලා දියලගොඩගේ නැඟණියයි. බුවිනි මේ දක්වා දායක වී ඇති නිර්මාණ සංඛ්‍යාව විශාල නොවූව ද එම නිර්මාණ කීපය තුළින් තම රංගන හැකියාව මනාව පෙන්වීමට ඇය සමත්ව ඇත. “තරුවක් සමඟ වරුවක්” විශේෂාංගයට අද බුවිනි එක්කර ගන්නේ ඇයගේ නවතම තතු විමසා බලන්නටය.ඔබ රංගන ශිල්පිනියක් වෙන්න සිහින මැවූ කෙනෙක්ද?ඔව්. රංගනයට ඒමේ ආශාවක්, පුංචි හීනයක් මගේ හිතේ කොනක තිබුණා. මගෙ ගම කඩුවෙල. පාසල් ගියේ නාවල ජනාධිපති බාලිකා විද්‍යාලයට. පාසලේ දී මම කලාවට සම්බන්ධ වුණා. උසස් පෙළට ඉගෙනගත්තේ නාට්‍ය හා රංග කලාව, නර්තනය කියන විෂයයන්. පාසල් නාට්‍ය තරගාවලියකදී පාසලේ හොඳම නිළිය වෙන්නත් මට අවස්ථාව ලැබිල තියෙනවා.එතකොට ඔබ ටෙලිනාට්‍ය රංගනයට පිවිසුණේ කොහොමද?2012 අවුරුද්දේ ස්වාධීන රූපවාහිනී සේවය මඟින් සංවිධානය කළ සිංහල අවුරුදු උලෙළට මමත් ඉදිරිපත් වුණා. එහිදී මාව දැකපු කීප දෙනෙක්ම මට විවිධ නිර්මාණවලට කතා කළා. ඒ අනුවයි මට සුනෙත් මාලිංග ගේ ‘මිල්ලෑව වලව්ව‘ ටෙලිනාට්‍යයේ රඟපාන්න අවස්ථාව ලැබුණේ. ඒ මගේ පළමු රංගනය.ඔබට මතකද රූපවාහිනී කැමරාවට මුහුණ දුන් පළමු දවස?ඔව්. මට ඒ දවස තාම මතකයි. ‘මිල්ලෑව වලව්ව’ ටෙලිනාට්‍යයේ රූපගත කිරීම් පටන්ගන්න පළමු දිනයේ පළමු දර්ශනයේ මට රඟපාන්න තිබුණා. එදා පොඩි බියක් මට දැනුණා. නමුත් අධ්‍යක්ෂතුමා එතැන සිටි ප්‍රවීණ නළු නිළියන්ගේ සහයෝගය නිසා මට ඒ වැඩේ එදා හොඳට කරන්න හැකිවුණා.ඔබ මෙතෙක් දායක වී ඇති නිර්මාණ...?සුනෙත් මාලිංගගේ ‘නුඹට ඉන්නෙ මං විතරද’, සම්පත් ශ්‍රී රෝෂන් ගේ ‘හිරු තනිවෙලා අහසේ’, ජෝසප් ජෙරමිගේ ‘පබසරා’, ධම්මික තිසේරා ගේ ‘මල් මී’ කියන ටෙලිනාට්‍ය වලටත්, සුනෙත් මාලිංගගේ ‘ස්පන්දන’ චිත්‍රපටයටත් මම මේ වන විට රංගනයෙන් දායක වෙලා තියෙනවා.ප්‍රේක්ෂකයින් ගොඩක් දෙනෙක් ඔබව හඳුනනවාද?බුවිනි චාපා කිව්වට ගොඩක් දෙනෙක් තවම දන්නේ නෑ. නමුත් වත්සලා දියලගොඩගෙ නංගි කිව්වම ගොඩක් දෙනෙක් දන්නවා.ඔබ රංගනයට ආවේ අක්ක නිසාද?නැහැ. මම රංගනයට ආවේ රංගනයට තියෙන ආශාව නිසා. පුංචි කාලෙ ඉඳලම ඒ ආශාව තිබුණා. අක්ක මට ගොඩක් කලකට පෙර රංගනයට ආවා. අක්කගෙ රඟපෑම් දැකල රංගනයට තිබුණු මගේ ආශාව වැඩිවුණා.රංගනයට අමතරව තවත් ආශා කරන ඉලක්කයන් තිබුණද?ඔව්. ගුවන් සේවිකාවක් වීමේ ආශාව මට තිබුණා.අක්කගෙන් මොනවගේ සහයෝගයක් ද ඔබට ලැබෙන්නේ?විශාල සහයෝගයක් මට මගෙ අක්කගෙන් ලැබෙනවා. මට කිසියම් නිර්මාණයකට කතාකළාම තිරපිටපතක් ලැබුණම ඒ ගැන මම මුලින්ම කියන්නෙ අක්කට. එතකොට ඒ චරිතය රඟපාන විදිය, ඒ චරිතයේ ස්වභාවය මට අක්ක කියලා දෙනවා. ඒ සහයෝගය මට ගොඩක් වටිනවා.අක්කයි ඔබයි එකම නිර්මාණයකට තවම දායක වෙලා නැතිද?නැහැ. තවම ඒ අවස්ථාව උදාවුණේ නෑ. අක්කත් මමත් එකට නිර්මාණයක රඟපාන්න ආශාවෙන් ඉන්නේ.ඔබේ පවුලේ තොරතුරු?අම්මයි, තාත්තයි, අක්කයි, මල්ලියි, මමයි අපේ පවුලේ ඉන්නේ. අක්ක දැන් විවාහ වෙලා. මගෙ අම්ම තමයි මගේ සෙවණැල්ල වගේ දැන් ඉන්නේ. පවුලේ අයගෙන් මගේ රඟපෑම් කටයුතුවලට ලැබෙන සහයෝගය මට විශාල හයියක්.ඔබ මේ වන විට රඟපාල තිබෙන චරිත මොනවගේ ඒවාද?මේ වන විට මම විශාල නිර්මාණ ප්‍රමාණයකට දායක වෙලා නැති වුණත් කරල තිබෙන චරිත එකිනෙකට වෙනස්. ‘මිල්ලෑව වලව්ව’ ටෙලි නාට්‍යයේ මම කළේ දඟකාර යුවතිකගේ චරිතයක්. ‘හිරු තනිවෙලා අහසේ’ ටෙලි නාට්‍යයේ හිතුවක්කාර චරිතයක්. ‘පබසරා’ ටෙලිනාට්‍යයේ ගැමි චරිතයක්. ‘මල්මී’ ටෙලිනාට්‍යයේ චරිත දෙක් කළා. එකක් මුඩුක්කු පරිසරයක ජීවත්වන ත්‍රීවීල් එකක් පදවන යුවතියකගේ චරිතයක්. අනෙක් චරිතය සල්ලිකාර පවුලක අහිංසක යුවතියකගේ චරිතයක්.එතකොට ඔබට ත්‍රීවීල් පදවන්න පුළුවන් ද?මීට කලින් මම ත්‍රීවීල් පදවන්න දැනගෙන හිටියේ නෑ. ටෙලිනාට්‍යයට ඕන නිසා ත්‍රීවීල් පදවන්න පුරුදු වුණා.ඔබ රඟපාන්න කැමැති චරිතයක් එහෙම තියෙනවද?මගේ රංගන හැකියාව පෙන්වන්න පුළුවන් අන්දමේ අභියෝගාත්මක චරිත රඟපාන්න මම කැමැතියි. ඒ වගේම අන්ධ යුවතියකගේ චරිතයක් රඟපාන්න මම හරිම කැමැතියි.දිගටම රංගන ක්‍ෂේත්‍රයේ ඉන්න බලාපොරොත්තු වෙනවාද?ඔව්. මට හැකිතාක්කල් මම රංගන ක්‍ෂේත්‍රයේ ඉන්නවා.යෞවනියක් හැටියට ජීවිතයට සමීප සුවිශේෂී කෙනෙක් ඉන්නවද?නැහැ. එහෙම කෙනෙක් තවම නෑ.ගාමිණී සුසන්තඡායාරූප - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304145</link>
    <topic>මිනී එම්බාම් මේසයේ සාදය</topic>
    <author/>
    <content>මිනී එම්බාම් මේසයේ සාදයනොබෝදා අපෙන් වෙන්ව ගිය මහාචාර්ය සුචරිත ගම්ලත් වැනි චරිත සමාජයේ විරලය. හේ උගත් ප¼ඩිවරයෙකි. වියත් දේශකයෙකි. සිංහල, පාලි, සංස්කෘත, ඉංග්‍රීසි භාෂා ශාස්ත්‍රයන්හි හසළ දැනුමකින් පරිපූර්ණ බුද්ධිමතෙකි. ඒ සැමටමත් වඩා අදීන විචාරකයෙකි. ස්වාර්ථය නොසලකා රටේ ඉහළම පාලකයාට වුව කිව යුතු දේ මූණටම කිවහැකි අයෝමය කශේරුකාවක් සහිතව මියෙන තෙක් ම කටයුතු කළ සෘජු මිනිසෙකි.වරක් මහාචාර්ය එදිරිවීර සරච්චන්ද්‍රයන් ගේ 75 වැනි ජන්ම දිනය උත්සවාකාරයෙන් සැමරීමට, ඔහු වෙතින් ශිල්ප හැදෑරූ ඔහුගේ සමීපතමයන් කීප දෙනෙක් සූදානම් වූවෝය. ඒ පිළිබඳව ඔවුහු මහාචාර්ය සරච්චන්ද්‍රයන් දැනුම්වත් කළ විට ඒ සඳහා ඔහුගෙන් පැනවුණේ එක් කොන්දේසියක් පමණි.හේ මෙසේ කීවේය.”මං ගැන කතා කරනවා නං, ඒකට සුචරිත ගම්ලත් මිසක් වෙන කෙනෙක් යොදා ගන්න එපා”එතුමාගේ තීරණය පරිදි නියමිත දින එම උලෙළේ දී සරච්චන්ද්‍ර උපහාර දේශනය කෙරෙැණේ සුචරිත ගම්ලත් වෙතිනි. එහෙත් එය සම්මත උපහාර දේශනයක ලක්ෂණවලින් ඉඳුරා බැහැර, සාරගර්භ දේශනයක් විය. සරච්චන්ද්‍රයන්ගේ නිර්මාණ, විචාර කලාව අරභයා කෙරුණු ඉහළම ප්‍රශංසා මෙන්ම, තියුණු, නිර්දය විවේචන ද සදය උපහාසයන් ද එහි නොමඳව ගැබ් වූවේය.මීට දශක දෙක තුනකට පෙර සුචරිත ‘රූපණ’ නමින් ප්‍රබුද්ධ ශ්‍රාවකයන්ගේ නිරන්තර අවධානය දිනාගත් ගුවන්විදුලි වැඩසටහනක් මෙහෙයවූයේය. “ගීත කලාව“ පිළිබඳව එහිදී කෙරුණු සාකච්ඡාවකදී හේ සුනිල් ආරියරත්නයන්ගේ ගීත නිර්මාණ පිළිබඳව සිහිපත් කළේ මෙසේය.”සුනිල් ආරියරත්න කියන්නෙ කවුද කියල අමුතුවෙන් හඳුන්වා දෙන්නට අවශ්‍ය වන්නේ නැහැ. ඔහු බොහොම ප්‍රසිද්ධ ගීත රචකයෙක්. සුනිල් අතින් ලියැවිලා නන්දා මාලනී ගයන ගීතයක මෙන්න මෙහෙම කියැවෙනවා.”ප්‍රේමය නම් රාගයෙන් තොර සඳ එළිය සේ අචින්ත්‍යයි. පාරිශුද්ධයි. සුරම්‍යයි””ප්‍රේම කරන කොට රාගයෙන් තොරව ඒක කරනවයි කියන එක අමූලික බොරුවක්. අපේ ප්‍රේමය නම් රාගයෙන් තොර නෑ. සුනිල් ආරියරත්න මහත්තයෝ ඕකනං ලෙඩක්. ඕකට තමයි නෂ්ටකාමය කියන්නෙ.” සුචරිතයන්ගේයුණු වාග් ප්‍රහාරය හමුවේ එය ඇසූ ශ්‍රාවකයන් අමන්දානන්දයට පත්වූවාට සැකයෙක් නැත.වරක් මහජන පුස්තකාල ශාලාවේ පැවැති එක් සම්මන්ත්‍රණයකදී සුචරිත ගේ තියුණු වාග් ප්‍රහාරය වේදිකාවේ අසුන් ගෙන සිටි මහාචාර්ය කාලෝ ෆොන්සේකා වෙත එල්ල විය. ඊළඟ දේශනය සඳහා මයික්‍රෆෝනය වෙත ගිය මහාචාර්ය කාලෝ ෆොන්සේකා, වේදිකාවේ සිටි සුචරිතට අත දිගුකොට සිනාසී, තම සුපුරුදු සිහින් හ¼ඩින් මෙසේ කීවේය.”මහාචාර්ය තුමා මෙතැන දී මට ඔය විදියට ලොකු ගෝරනාඩුවක් දැම්මට පොඩි හෙම්බිරිස්සාවක් හැදුනත් දුවගෙන එන්නෙ මගෙ ළඟට තමයි”ප්‍රේක්ෂකාගාරයෙන් උස් සිනා හඬක් නැඟෙද්දී සුචරිත මෙසේ කීවේය.”පෞද්ගලික දේවල් ඕනැ නෑ. විෂයානුබද්ධව කතාකරමු”විශ්වවිද්‍යාල සේවයෙන් ඉතා අසාධාරණ ලෙස පන්නා දැමීමට ප්‍රථම මහාචාර්ය ගම්ලත් යාපනය විශ්වවිද්‍යාලයේ සේවය කළේය. ධර්මසේන පතිරාජ, සුනිල් ආරියරත්න එහිදී ඔහු සමඟ සිසුනට ශාස්ත්‍රඥානය බෙදාදුන් සමකාලීනයෝ වූහ. එකල සුචරිත සතු වූ කුඩා මෝටර් රථයක් විය. බොහෝ විට හේ යාපනය බලා ගියේ එම මෝටර් රථයෙනි.කොළඹ සිට එක දිගට යාපනය බලා මෝටර් රථය පැදවීම වෙහෙසකර වූ බැවින් අනුරාධපුර නගරයේ තම හිතවතකු සතු වූ මිනීපෙට්ටි සාප්පුවක නැවතී, මඳක් ගිමන් හැර යාපනය බලා යාම ඔහුගේ සිරිත විය.දිනක් සුනිල් ආරියරත්නයන් ද කැටුව කොළඹ සිට තම රථයෙන් අනුරාධපුරයට ළඟා වූ සුචරිත, සුපුරුදු මිනීපෙට්ටි සාප්පුවේ ඇතුළු කාමරයක දිග මේසය මත බෝතලයක් ද කටගැස්මක් ද තබාගෙන ශාස්ත්‍රීය කතාබහක නියැළී මධුවිතක රස බලන්නට වූහ. පැයක් හමාරක් ගෙවී යද්දී මිනීපෙට්ටි සාප්පුවේ සේවකයකු කාමරයට එබිකම් කොට බලා ආපසු යනවා සුචරිත දුටුවේය. තවත් පැය භාගයකින් පමණ ආපසු පැමිණි හෙතෙම පෙර පරිදිම විමසුම් බැල්මක් හෙළා යන්නට ගියේය. තෙවැනි වරටත් ඔහු එසේ එබී බලද්දී සුචරිත මෙසේ ඇසීය.“මේ මහත්තයා කීප සැරයක් විපරමෙන් මේ පැත්ත බලනවා මම දැක්කා. ඇයි මොකවත් වුවමනාවක්වත්ද?””නෑ.. මහත්තයා” සේවකයා හිස කසමින් එකල මෙකල විය.”නෑ.. නෑ.. කියන්න. මොකක්ද ප්‍රශ්නෙ” සුචරිත ඇසුවේය.”නෑ සර්. මෙහෙට දැන් අලුතින් මිනියක් ගෙනත් තියෙනවා. මිනී එම්බාම් කරන මේසෙ උඩනෙ මහත්තයලා බොන්නෙ. ඒකයි මේ බැලුවේ....” සේවකයා මඳක් පැකිලෙමින් කීවේය.තම කාරිය වහා නිම කළ සුචරිත, සුනිල් සමඟ යාපනය බලා යාමට වාහනයට ගොඩවී රිය පණගන්වමින් මෙසේ කීවේය.”සුනිල්, සමහර දවස්වලදි අපේ බයිට් එකෙන් මස් කෑල්ලක් හෙම බැරි වෙලා ඔය මේසෙ උඩට වැටුණාම අපි ඒවත් අහුලාගෙන කාලා තියෙනවා නේද?”එහෙත් කටක් ඇරියේ සුනිලුන් නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304146</link>
    <topic> බැංකු ජීවිතය මට හරි පි‍්‍රයයි  ඒත් ලේඛන කලාව මට ආත්මීයයි...</topic>
    <author>ඉනෝකා පෙරේරා බණ්ඩාර</author>
    <content> බැංකු ජීවිතය මට හරි පි‍්‍රයයි  ඒත් ලේඛන කලාව මට ආත්මීයයි...චම්මින්ද වෙලගෙදරයලු කතාබහ අවසානයේ මම ඔහුගෙන් ජීවිතයේ කඩා වැටුණු තැන් විමසූයෙමි.’කඩා වැටුණු තැන් තිබුණා. ඒත් මම නොවැටී හිටියා...’’එතකොට දුක හිතුණු තැන්...?’’එකම තැනයි. ඒ මගේ තාත්තා නැතිවුණු දවස...’සිනහවෙන් පිරී තිබූ මුහුණ ඒ පිළිතුරත් සමඟ අඳුරු වී යන්නට ගතවූයේ තත්පරයකටත් අඩු කාලයකි. ඊළඟ මොහොතේ ඒ දෑස්වලින් කඳුළු පනීවි යැයි නිකමටවත් නොසිතුවෙමි.චම්මින්ද වෙලගෙදර, ප්‍රවීණ ලේඛකයකු ලෙස අප දැන සිටියද වෘත්තියෙන් ලංකා බැංකුවේ සහකාර සාමාන්‍යාධිකාරිවරයාය. පුංචි මුනුපුරා නිසා හේ කිරි අත්තකු වූයේ මීට ටික කලකට පෙරය.ගණන් ඉලක්කම් එක්ක පෑහුණු බැංකු ජීවිතේ රස නීරස සම්මිශ්‍රය. පීඩනය හා වෙහෙසද අඩු නැත.සංගීතය – චිත්‍රපට - ටෙලිනාට්‍ය - නව කතාව ආදි සකල කලාවන් ස්පර්ෂ කරන, ඒ හා සමඟ ගනුදෙනු කරන චම්මින්ද, රාජකාරියේ වෙහෙස නිවෙන්නට මේ සියලු කලාවන් ඇසුරක් කර ගනියි.ඉදින්, ජීවිතය හෝ රාජකාරිය හෝ තම ආත්මය කොටගත් ලියැවිල්ල හෝ තවදුරටත් ඔහුට වෙහෙසකර කටයුත්තක් නොවේ.මේ සියල්ලට පදනම වැටුණු පුංචි අවධියත් ඒ ළමා කාලයේ පෙළ ගැසෙන මතකයනුත් ඔහුට කෙසේවත් අමතක කරන්න බැරි මේ නිසාය.”ඒ ළමා කාලය මතක් කරද්දි මං ඉදිරියේ ඉස්සරවෙලාම නැගී හිටින්නෙ මහා යෝධයෙක්. ඒ මගේ තාත්තා. ඔහු අහිංසක ගොවියෙක්. නමුත් ඔහුගේ වැඩවල තිබුණා හැඩයක්. කලාවක්.තාත්තා මට තදින්ම කියූ දෙයක් තමයි, ‘කරනවා නම් දෙයක් හරියට කරපං නැතිනම් නවත්තපං...’ කියන එක. තාත්තා නියරක මඩ තිබ්බත් ඒකෙ තිබුණා ලස්සනක්. පෝරු ගෑවත් හෑවත් ගොයම් කපලා උප්පිඩ දැම්මත් එතැන තිබුණ කිසියම් ලතාවක්. කලාවක්.මගේ ලෝකයේ තාත්තා වීරයා. නංගිලා තුන්දෙනකුගේ ලොකු අයියා විදියටත් පවුලේ වැඩුමලා විදියටත් මගේ අම්මටයි තාත්තටයි මං ගැන අහිංසක බලාපොරොත්තු තියෙන්න ඇති. ඒත් කවදාවත් ‘පුතා මෙහෙම කරපං...’ කියලා ජීවිතේට බලපෑම් කළේ නැහැ.ගලේවෙල ඒ කාලෙ බොහොම දුෂ්කර ගමක්. ගමේ තිබූ සුන්දරත්වය අපි වින්ඳෙ ඒ දුෂ්කරතා මැදින්මයි.’පෙරළියා...’ ගමේ අය මාව හඳුන්වපු නම. කවුරු හරි බැන්නොත් මං කළේ දෙක තුනක් ඇනපු එක. කොලු කමට එහෙම කළාට අද හිතද්දිත් දැනෙන්නෙ මං එහෙම හැසිරුණෙ මට අසාධාරණයක් වූ නිසයි කියන එක.කොහොම වුණත් ලියන කියන ආශාව ඔළුවට එද්දි මං හයේ පන්තියේ. ඒ කාලේ ‘දවස’ නිවෙසින් කළ ‘ටිකිරි’ ළමා පත්තරේ හරි ජනපි‍්‍රයයි. මගේ කවි පෙළක් ‘ටිකිරි’ පත්තරේ පළවුණේ මං අටේ පන්තියේදී. ඒ කියන්නේ 1968 ඔක්තෝබරයේ. පත පොත කියවන පරිසරයක් ගෙදර නොතිබුණාට මගේ තාත්තා ශ්‍රී ලංකා සමසමාජ පක්‍ෂයෙන් කළ ‘මව්බිම’ සහ ‘ඇත්ත’ පත්තර ගෙදරට ගෙනාවා.රටේ ලෝකෙ ගැන හොඳ අවබෝධයක් දැනුණෙ මේ පත්තර දෙක අකුරක් නෑර කියවීමේ පුරුද්දෙන්. ඊළඟට පන්සල් ඇසුර.ඒ කාලේ අපේ ගමේ පන්සලේ හිටි අකුරම්බඩ මේධානන්ද හාමුදුරුවො බොහොම දැන උගතෙක්. ඉංගී‍්‍රසි ගුරුවරයෙක්. යමක් පිළිබඳ තර්කානුකූලව හිතන්න – විමසන්න තාත්තගෙන් පුරුදුවෙලා හිටි ගතියට මහා පන්නරයක් ලැබුණෙ හාමුදුරුවන්ගෙන්.උසස් පෙළ ලියලා ඉඳිද්දි මට බැංකු රස්සාව ලැබෙනවා. කුරුණෑගල ශාඛාවෙන් මං බැංකු ජීවිතය අරඹන්නේ, ඒ වන විට තේරිලා තිබුණ පොලිසියේ ඒ.එස්.පී. පුහුණුවත් අතෑරලා. මං විශ්වවිද්‍යාලයට යන්නෙත් බැංකු රස්සාව කරන ගමන්.ඒ වන විටත් මං ඇත්ත, ජනදින පත්තරවලට ලියලා නමක් හදාගෙන. මොන දේ වුණත් අම්මයි තාත්තයි ගමට වෙලා මං දිහා බලා හිටියෙ, හරි ආසාවෙන්. ලොකු පුතා හැටියට තාත්තට සලකන්න ඕනෙ කාලෙමයි තාත්තා අපිව දාලා ගියේ. ඒ දුක හැමදාමත් මගේ හිතේ තියෙනවා...”අද කිරි අත්තකු වී සිටිය ද තාත්තගේ ලෝකයේ ලොකු පුතු වූ ඔහුට, ඒ හිස්කම අනේකවර දැනේ.ගමේ මහගෙදර දමා එන්නට අකැමැති අම්මා තවමත් තනිව එහි වසන්නී, හුදෙකලාව සැනසිල්ලක් කරගෙනය.දෙසතියකට වරක් ඔහු ගම දුවන්නේ ඒ හිස්කමේ අඩුව පුරවන අම්මාගේ සෙනෙහස විඳින්නටය. ඈ දකින්නටය.“මං ලියන කියන දේ තුළ වඩාත් කතාබහට ලක්වෙන්නේ මානව බැඳීම්. පසුගියදා එළිදැක්වූ ‘කාල අග්නි’ ත් ලියැවුණේ යුද්ධය කරවන්නන් – එයට මැදිවූවන් සහ ඉන් පිටස්තරයන් කියන තුන් පාර්ශ්වය අතරම හිඳිමින් එය දකින විමර්ෂකයෙක් විදියටයි.”හතළිස් වසරක් සපිරෙන බැංකු ජීවිතයේ අද මහ පුටුවක උන්නත්, රට පුරාම සේවය කරන්නට ලැබීම ජීවිතයට ආශිර්වාදයක් සේ ඔහුට දැනෙයි.”යුද්ධය පිළිබඳ මේ තරමට ගැඹුරක් දැනුණෙ ඒ පරිසරයේ කොටස්කාරයෙක් වෙන්න ලැබුණෙ ත්‍රිකුණාමලය – මඩකළපුව - අම්පාර පළාත්වල සේවය කරද්දි.මනුෂ්‍ය හිත්වල තිබූ බැඳීම් කඩා වැටීමේ භයානක ප්‍රතිඵලයක් ලෙසයි මේ කාරණාවේදී මා යුද්ධය දකින්නේ. මේ දවස්වල මගේ කෘතියට ප්‍රතිචාර ලැබෙමින් පවතිනවා. මේ මගේ 15 වැනි කෘතිය වුවත් නවකතාවක් ලෙස නම් 5 වැනි කෘතිය.බැංකු ජීවිතය මට හරි පි‍්‍රයයි. ඒත් ලේඛන කලාව මට ආත්මීයයි...”ඒ නිසාදෝ හැමදාමත් පාන්දර හතර වෙද්දී ඔහු ඇඳෙන් බසියි. මේ නිශ්චල හිමිදිරිය ඔහුගේ ලේඛනයට අසිරිමත්ම වෙලාවයි.”ඒ පුරුද්ද මට ආවේ තාත්තගෙන්. හැමදාමත් කුඹුරට යන්න තාත්තා අවදි වුණේ පාන්දර හතරට. ඒ වෙලාවට පත පොත පාඩම් කරන්න අපිත් නැඟිටිනවා. වයසට ගියත් මේ වගේ හොඳ පුරුදු ජීවිතය පුරා රැඳුණෙ තාත්තා නිසා.ලියන කියන කටයුතු වගේම එදා දවස ගැන සැලසුම් කරන්නත් ඒ හිමිදිරිය මට හරි නැවුම්. මේ සියලු දේ කළත් උදේ අටවෙද්දි රාජකාරියට වාර්තා කරන එක මගේ සිරිත. එතැන් සිට සියයට සියයක් රාජකාරිය.පසුගිය කාලය පුරා පත්තරවලට ලියන විචාර ලිපි වලදි මගේ හිත ගියේ රූපවාහිනි වැඩසටහන්වල බලපෑම – ගුණාගුණ ලියන්න. මේ සමාජයට රූපවාහිනිය පිළිබඳ කතිකාවක් අත්‍යාවශ්‍යයි. හොඳයි නරකයි දෙකම ගේ ඇතුළට ගේන රූපවාහිනිය පිළිබඳ හොඳ අවබෝධයක් දැනුමක් කා තුළත් තිබිය යුතුයි කියලයි මං හිතන්නේ...”සමාජ විමර්ෂකයකු සේ බොහෝ දේ ලීවත් කතා කළත් කුටුම්බයට ගිය කල ඔහු යළි එළියට ගැනීම නම් ලෙහෙසි නැත.‘මගේ ගෙදරට ගියාට පස්සෙ, ලුණු නැති වුණත් එළියට යන්න කැමැති මිනිහෙක් නෙවෙයි මම...’මේ ගති සොබාව දන්නා බිරියක සේ පුෂ්පකාන්ති මත්තේ වගකීම් රැසකි. ඈ ඒවා සතුටින් දරන්නී, ලියන කියන දේටත් බැංකු ජීවිතයටත් ඔහුට නිදහස් මනසක් ලබා දීම සිය යුතුකම සේ සලකාය.එකම දූ අමාත් පුතු විකුම් කාන්තත් විවාහ පත්ව ඇති නිසා ජීවිතයේ බරක් ඔහුට නැත. දූ දරුවෝ සමාජයේ යහපත් පුරවැසියන් කළ සතුට, පිය උරුමයක් මෙන් ඔහුට ද අඩු නැත.පුංචි මුනුපුරාගේ ලෝකය, සිය ජීවිතය අලුත්කොට ඇතැයි ඔහුට සිතේ.විඳීන්නට තවත් යමක් ඉතිරිව නැති ජීවිතේ සම්පූර්ණය.ඉදින්... ජීවිතය මොනතරම් සොඳුරුද...’ ඔහු සිතන්නේ එනිසාය.ඉනෝකා පෙරේරා බණ්ඩාර ඡායාරූපය – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304147</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාරේණුකා බාලසූරිය ප්‍රවීණ රංගන ශිල්පිනියක ලෙසත් චිත්‍රපට නිෂ්පාදිකාවක ලෙසත් භාරදූර කාර්යභාරයක් කලාව වෙනුවෙන් ඉටු කරනවා. මේ දවස්වල ඇය තරමක් කාර්යබහුලයි. අපි රේණුකාගේ අලුත්ම තොරතුරු විමසා බැලුවා.“මගේ පුතා විශ්ව බාලසූරිය එයාගේ පළමු චිත්‍රපටය නිර්මාණය කළා. එහි විධායක නිෂ්පාදිකාව ලෙස කටයුතු කරන්නේ මම. ඒ, චිත්‍රපටයේ නම ‘නොනිමි’. නිම නොවන සංසාරගත ආදරයක් ගැන කියවෙන අමුතුම තේමාවකින් යුතුව නිර්මාණය වූ චිත්‍රපටයක් එය. ඒ වාගේම ‘සිරි පැරකුම්’ චිත්‍රපටයේ තිරගත කිරීම් ආරම්භ කිරීමේ වැඩ කටයුතුවලටත් මේ දිනවල වෙහෙසෙනවා. ළඟදීම අපේ ආදරණීය ප්‍රේක්ෂක ජනතාවට ‘සිරි පැරකුම්’ චිත්‍රපටය නරඹන්නට හැකි වේවි.වසර පහළොවකට පසුව අපේ ප්‍රවීණ රංගන ශිල්පීන් දෙදෙනෙක් එකම වේදිකාවකින් ප්‍රේක්ෂක ජනයා හමුවට එන බව අපිට ආරංචි වුණා. ඒ ප්‍රවීණ රංගන ශිල්පීන් දෙපළක් වන ශ්‍රියන්ත මෙන්ඩිස් හා කමල් අද්දරආරච්චියි. ඔවුන් මේ විදිහට වේදිකාවේ එකට එක්ව රඟපාන්නේ රඟපෑම ආත්මය කරගත් සමාජයකට ජීවිතය සොයා දෙන ‘රඟපෑම් ඉවරයි’ නාට්‍යයේයි. මෙහි මංගල දැක්ම මේ මාසේ 27 සහ 28 දිනවල සවස 6.45 ට බොරැල්ල නාමෙල් මාලිනී පුංචි තියටර් හිදී වේදිකා ගත වෙනවා. මෙය අධ්‍යක්ෂණය කරනු ලබන්නේ උදයසිරි වික්‍රමරත්න විසිනි.තරුෂි පෙරේරා මේ දවස්වල ටෙලි නාට්‍ය රැසක දක්නට ලැබෙන දක්ෂ ජනප්‍රිය රංගන ශිල්පිනියක්. තරුෂි විවාහපත් වෙන්න කල වයස හරි කියල තමයි තරුෂිගේ දෙමවුපියන් දැන් තීරණය කරලා තිබෙන්නේ. මේ දවස්වල තරුෂිට ගැළපෙන මනමාලයෙක් සොයමින් ඉන්න බව අපිට දැනගන්නට ලැබුණා. මේ ගැන අපි ඇයගෙන්ම අහලා බැලුවා. “කලාකාරියන් වුණහම කාලය ගතවෙනවා දන්නේම නැහැ. මොකද අපි හුඟදෙනෙක් කාර්යබහුලයි. කලා කටයුතුත් එක්ක පෞද්ගලික ජීවිතයේ යම් යම් දේවල් ගැන සොයා බලන්න වේලාවක් නැති අවස්ථා තිබෙනවා. මට හිතෙන්නේ මට ගැළපෙන කෙනෙක් මට ආදරයක් හිතෙන කෙනෙක් තවම හමුවෙලා නැහැ. ඒත් ඉතින් දවසින් දවස කලා කටයුතුත් සමඟ කාලය ගෙවිලා යනවා. මට ඒ ගැන දුකයි. ඒත් ඉතින් අනාගතය ගැන සුබදායි තීරණයක් ගන්න මම පසුබට වෙන්නෙත් නැහැ. මේ දවස්වල මම කලා කටයුතුවලින් තරමක් දුරට මිදිලා අවුරුදු ප්‍රසංග, වාර්තා වැඩසටහන් සඳහා මාගේ දායකත්වය ලබා දෙනවා. ඊට අමතරව මගේ රූපලාවණ්‍යාගාරයේ කටයුතු නව මුහුණුවරකින් ඉදිරිපත් කරන්නත් සැලැසුම් කරනවා.බිමල් ජයකොඩි මේ දවස්වල නිවෙසට වී තරමක් කාර්යබහුල ජීවිතයෙන් දුරස්ථව කාලය ගත කරන බව අපිට දැනගන්නට ලැබුණා. බිමල්ගේ නවතම තොරතුරු දැනගන්න බිමල්ට අපි කතා කළා.පසුගිය දවස්වල විශ්ව බාලසූරියගේ ‘නොනිමි’ චිත්‍රපටයේ රූගත කිරීම්වලට මම දායක වුණා. එහි මම ‘ජගත්’ කියන චරිතය තමයි රඟපෑවේ. සියලුම දේ තිබුණත් යම් හිස් බවක් මේ ජගත්ගේ ජීවිතය තුළ තිබෙනවා. එය ආදරය ද, එය ඉක්මවා ගිය දෙයක් ද කියලා හිතාගන්න බැහැ. ඒ චිත්‍රපටය සිනමාවේ නවතම ගමන් මාර්ගයක් සොයා යන චිත්‍රපටයක් ලෙස මම දකිනවා. ඒ වගේම මතිල් හෑගොඩ නිර්මාණය කරන අලුත්ම චිත්‍රපටයකටත් මම දායක වෙනවා. එහි රූගත කිරීම් ලබන මැයි මස සිදු වෙනවා. ඒ වගේම මගේ පෞද්ගලික ජීවිතය ගත්තොත් සුජානිත් මමත් අපේ ජීවිතයට තුන්වැන්නෙක් එක්කර ගැනීමේ බලාපොරොත්තුවෙන් පසුවෙනවා. ඒ සඳහා මේ සුබම කාලය කියා මා සිතනවා.කෝපි කඩේ දයාවතී කිව්වම හැමෝම ඇයව හොඳින් හඳුනනවා. දැන් කෝපිකඩේ රඟනොපෑවත් සුසිලා කෝට්ටගේ මේ දිනවල විකාශය වන ටෙලිනාට්‍ය කිහිපයකින්ම අප අතරට පැමිණෙනවා. පසුගිය දා ටෙලිනාට්‍ය රූගත කිරීමක් අතරතුර දී සුසිලාට මුහුණපාන්නට සිදු වූ අකරතැබ්බයක් අපිට ආරංචි වුණා. ‘තරුමලී’ නාට්‍යයේ සුසිලා කෝට්ටගේ ප්‍රධාන චරිතයක් රඟ දක්වනවා. මේ ටෙලි නාට්‍යයේ රූගත කිරීම් අතරතුර දී බුලත් විටක් කන්නට සුසිලා අමතක කළේ නැහැ. ඇයට බුලත් පුවක් පමණක් ලබා දුන්නත් ඇය ඕනෑකමින්ම ‘හුනු ටිකකුත් බුලත් විටට එක්කර ගෙන තිබෙනවා. හුනුත් එක්ක බුලත් විට හපමින් ඉන්න විට ඇගේ ඉහෙන් කනින් දුම් පිටවෙන තරමට දාඩිය දමන්න ගත්තාලු. ඇය හොඳටම බුලත් විටට මත්වෙලා. ටෙලිනාට්‍ය නිෂ්පාදන කණ්ඩායම ඇයට විටින් විට වතුර ලබා දෙමින් පවන් සලමින් බුලත් විට කෑමෙන් ඇතිවූ මත් ගතිය දුරු කර තිබෙනවා. මේ සිදුවීම ඇත්තටම ජීවිතේටම මේ සොඳුරු රංගන ශිල්පිනියට අමතක නොවේවි කියලයි අපිට දැනගන්නට ලැබුණේ.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304148</link>
    <topic>සිංහල අවුරුදු ගී හැදුණේ මෙහෙමයි</topic>
    <author>ජෝජ් රොබ්සන් ද සිල්වා</author>
    <content>සිංහල අවුරුදු ගී හැදුණේ මෙහෙමයිහෙළයේ මහා මංගල්‍යය “සිංහල දෙමළ අලුත් අවුරුද්ද” ය. ශ්‍රී ලාංකේය ජන ජීවිතය සමඟ බැඳී පවතින සංස්කෘතිකාංගයක් ලෙස සැලකෙන මෙම අවුරුදු සමය තේමා කරගෙන ගුවන් විදුලි, චිත්‍රපට සහ කැසට් ගී රැසක් නිර්මාණය වී ඇත. එම ඇතැම් ගී දශක ගණනාවක් පැරැණි නමුත් අදත් අපේ මතකයේ රැඳී ඇති ගීත වේ. ඒ මතක සමඟින් “සිංහල අවුරුද්ද” විෂය කර ගත් ජනපි‍්‍රය ගීත කීපයකට ගී පද රචනයෙන් සහ ගායනයෙන් දායක වූ කලාකරුවන් කීප දෙනකු සමඟ කරන ලද ආවර්ජනයකි, මේ.“සිංහල අවුරුද්දේ - මංගල ගී සද්දේ” (ජයන්ත වීරසේකර / සුනිල් ශාන්ත) - “බුලත් හුරුල්ලක් ගෙන අවුරුදු එනවාලු” (මර්සලින් ජයකොඩි පියනම / ෂර්ලි පෙරේරා) - “වඩින්න අප වෙත අවුරුදු කුමරියනේ” - (මහගමසේකර / පණ්ඩිත් ඩබ්ලිව්. ඩී. අමරදේව) - “මල් ගොමු ගුමු ගුමු ගන්වන්නී” (අරිසෙන් අහුබුදු / පණ්ඩිත් අමරදේව) - “අතුරු මිතුරු දඹ දිවතුරු ගහ වැල මල් ලන පියකරු” (සුනිල් සරත් පෙරේරා / පණ්ඩිත් අමරදේව) - “බඹරුන් පිස්සු වැටිලා මල් සිඹැ සිඹැ යන මාසේ” (නිමල් ගුණරත්න) - “බැද්ද පුරා සුදු රෙද්ද වගෙයි අද” (පියසිරි විජේරත්න) - “මේ අවුරුදු කාලේ හිනාවෙයන් රාලේ” (ජයතිස්ස බොරළුගොඩ / ලයනල් රන්වල) - “සිරි ලංකාවම එක නුවරක් වෙයි” (මහාචාර්ය සුනිල් ආරියරත්න / ටී. එම්. ජයරත්න) - “කිරි ඉතිරේවා නව වසරේ” (චිත්‍රානන්ද අබේසේකර / විශාරද දයාරත්න රණතුංග) - “කොහෝ කොහෝ කොහේ ඉඳන් කොහෝ කියනවදෝ” (ආචාර්ය අජන්තා රණසිංහ / මහාචාර්ය සංගීත් නිපුන් සනත් නන්දසිරි, සුජාතා අත්තනායක) - “කොහෝ මල් වාරම්” (ආචාර්ය අජන්තා / එච්. ආර්. ජෝතිපාල, සුජාතා) - “ආවා අවුරුදු දේවී” (කරුණාරත්න අබේසේකර / ජෝතිපාල) - “නව අවුරුදු දා බක් මාසේ” (තිස්ස ඩයස් / ජෝතිපාල) - “මී බී මත්වුණු කොවිළිඳු” (සුනිල් ගුණවර්ධන / කෝලිත භානු දිසානායක, නිර්මලා රණතුංග) - “පුංචි පැලත් මේ කාලේ මාළිගා රජ මාළිගා දොළොස් මහේ නැකත ඇවිල්ලා” (විජය කුමාරතුංග, චන්ද්‍රලේඛා පෙරේරා) වැනි සිංහල අවුරුද්ද විෂය කරගෙන නිර්මාණය වී ඇති ගීතාවලියට චිත්‍රපට ගීත ක්ෂේත්‍රයෙන් එක් වූ “ඇවිල්ලා ඇවිල්ලා සිංහල අවුරුද්ද ඇවිල්ලා” (“ධීවරයෝ” චිත්‍රපටයට කරු / මොහිදින් බෙග්, ක්‍රිස්ටි ලෙනාඩ් පෙරේරා, මල්ලිකා කහවිට) - “කන්ද උඩින් සඳ පායන ලීලා” (“බක්මහ දීගේ” චිත්‍රපටයට දයානන්ද / ආචාර්ය වික්ටර් රත්නායක) - “බුලත් අතයි රබන් හඬයි කොහා හඬන මිහිරි නදයි” (“පොඩි මල්ලී” චිත්‍රපටයට ධර්මසිරි ගමගේ / සමූහ ගැයුමකි) - “මී අඹ අත්තේ කොහෝ කොහෝ” (“චංචල රේඛා” චිත්‍රපටයට ආචාර්ය අජන්තා / මිල්ටන් මල්ලවආරච්චි, නීලා වික්‍රමසිංහ) වැනි ගීත ද මේ වසන්ත සමයේ උදාන ගීතයන් ය.ක්‍රිස්ටි ලෙනාඩ් පෙරේරාඇවිල්ලා ඇවිල්ලා සිංහල අවුරුද්ද ඇවිල්ලා වරෙල්ලා වරෙල්ලා වැල්ලෙ පදිමු රන් ඔන්චිල්ලා...!සිංහල අවුරුදු ගී අතරින් වැඩි ජනප්‍රියත්වයක් හිමි කර ගත් “ඇවිල්ලා ඇවිල්ලා සිංහල අවුරුද්ද ඇවිල්ලා” ගීතය නිර්මාණය කිරීමේ දී ගායනයෙන් දායක වූ ක්‍රිස්ටි ලෙනාඩ් පෙරේරා මෙම ගීතය පිළිබඳ අප සමඟ මතක අවදි කරමින් මුලින්ම අප සමඟ කතාබහට එක්වූවේ මෙලෙසින් ය.“මම, මොහිදින් බෙග් සහ මල්ලිකා කහවිට සමඟයි මේ ගීතය ගායනා කළේ. මේ ගීතය නිර්මාණය කරන්න දායක වූ ගී පද රචක කරුණාරත්න අබේසේකර, සංගීතඥ එම්. කේ. රොක්සාමි වගේම රඟපෑමෙන් දායක වුණු ගාමිණි ෆොන්සේකා සහ විජිත මල්ලිකා ඇතුළු කිසිවකු මේ වන විට ජීවතුන් අතරේ නැහැ. ඉන්නේ මල්ලිකා කහවිටයි මමයි විතරයි.මේ ගීතය රූපගත කළේ හැඳල විජය චිත්‍රාගාරය අසල එළිමහනේදියි. ගාමිණි, විජිත මල්ලිකා සමඟ මමත් පෙනී සිටියා ඒ ජවනිකා වල. අපි ඒ රූප රාමුවල ගීතය ගයමින් නටනවා.ගාමිණි වෙනුවෙන් ගායනය කළේ බෙග්. ඉන්පසු අවුරුදු හතළිහක් පමණ කාලයක් ගෙවී ගිහිල්ලත් තවමත් මේ ගීතය හැම සිංහල අවුරුද්දකදීම ඇහෙද්දී හරිම සතුටක් දැනෙන්නේ,මේ රටේ ජනපි‍්‍රයම ගීතයකට ගායනයෙන් දායක වෙන්න ලැබීම ගැන.”සුනිල් සරත් පෙරේරාඅතුරු මිතුරු දඹ දිවිතුරු - ගහ වැල මල් වන පියකරු කොවුල් සරින් මියුරු - අවුරුදු ඇවිදින් සුමිතුරු...!“ගුවන් විදුලියේ විශේෂ සිංහල අවුරුදු වැඩ සටහනකටයි ‘අතුරු මිතුරු දඹ දිවතුරු’ ගීතය මම මුලින්ම ලියුවේ. පසුව රූපවාහිනියේ ‘අවුරුදු සිරිත’ වැඩ සටහනේ තේමා ගීතය ලෙස මේ ගීතය යොදා ගැනීම විශේෂයෙන් සඳහන් කරන්න ඕනේ. සිංහල අවුරුද්ද තේමා කරගෙන මේ ගීතය පමණක් නොවේ, තවත් ගීත කිහිපයක් මං ලියා තිබෙනවා. ‘දුහුළු වළා පෙළ පාවඩ එළලා අවුරුදු කුමරිය එනවා’ (දීපිකා ප්‍රියදර්ශනී පීරිස්) - ‘බක් මහේ නැකත් ඇවිත් ලක් දනන් සුවපත් කරයි’ (එඩ්වඩ් ජයකොඩි, චරිතා ප්‍රියදර්ශනී පීරිස්) - ‘සැණකෙළි සිරි සිරිලක රඳවා ඔන්චිලි චිලි වාරම් ගයනවා’ (රොඩ්නි වර්ණකුල) වැනි ගී ඒ අතර තිබෙනවා. සිංහල අවුරුද්ද මම රසවින්ද ගමත් සමඟ බැඳුණු සංස්කෘතික වශයෙන් අගයක් ඇති උත්සව සමයක්. මගේ පියාගේ පුරුද්දක් තිබුණා අවුරුද්දට කන්දේ විහාරේ යන. ඒ වගේම උග්ගල්බොඩ තිබුණු ගම් මඩුව බලන්නත් අපි ගියා. බාල, තරුණ, වැඩිහිටි කාටත් ප්‍රබෝධවත් මානසිකත්වයක් ඇති වන කාලයක් ලෙස මේ සිංහල අවුරුදු කාලය හඳුන්වන්න පුළුවන්. ‘අතුරු මිතුරු දඹ දිවතුරු’ ගීතයට පණ්ඩිත් අමරදේවයන් යොදා ඇති තනුව ඉතා කදිමයි. ඔන්චිල්ලා උඩ යනවා වැනි හැඟීමක් දනවන තනුවක්නේ මේ ගීතයට අමරදේවයන් යොදා තිබෙන්නේ. මේ ගීතය ශ්‍රවණය කිරීමේදී ප්‍රබෝධවත් මානසිකත්වයක් ඇති වෙන බවයි මගේ වැටහීම.දයාරත්න රණතුංගකිරි ඉතිරේවා නව වසරේ ප්‍රීතියෙන් සාමයෙන් පා නගා ජය මගේ සතුටු සාගරේ ගිලෙමු මේ නව වසරේ කිරි ඉතිරේවා නව වසරේ...!මෙම වසන්ත සමය එළැඹෙන විට කොහෝ ගී නාදය නොවරදවාම ඇසෙන්නාක් මෙන් සංගීතඥ සහ විශාරද ගායන ශිල්පී දයාරත්න රණතුංගයන්ගේ හඬින් ගැයෙන “කිරි ඉතිරේවා නව වසරේ” ගීතය ද නොවරදවාම ඇසෙන්නේ ය.තරමක අසනීප තත්ත්වයෙන් පසු වුවද දයාරත්නයන් අපේ කතාබහ මග නොහැරියේ ය. “මගේ මේ ගීතය ජනප්‍රිය වෙන්න පෙර ‘බැද්ද පුරා සුදු රෙද්ද වගෙයි අද’ ගීතය තමයි සිංහල අවුරුදු ගීත අතර ගුවන් විදුලියේ ජනප්‍රිය වෙලා තිබුණේ. ‘කිරි ඉතිරේවා’ ගීතය 1978 දීයි චිත්‍රානන්ද අබේසේකරයන් මට ලියා දුන්නේ. ඒ කාලේ ගුවන් විදුලියේ උන්නු රෝහිත විජේසූරියගේ තනුව සහ සංගීතයටයි මං මේ ගීතය ගායනය කෙරුවේ. මෙය හැම සිංහල අවුරුද්දකදීම නොවරදවාම ඇහෙන ගීතයක්නේ. මේ රටේ ජනතාවට ආසිරි ප්‍රාර්ථනා කරන ජනතා ප්‍රසාදය හිමි වූ මෙවැනි ගීතයක් ගයන්න ලැබීම මගේ ගායන දිවියේ භාග්‍යයක් ලෙස මං සලකනවා.”මහින්ද දිසානායකමිණිමුතු මල් මාල දමා බක් මාසේ නිල්ල මැදින් එබී බලනවා අවුරුදු කුමරි වසන්ත සමයේ රූප ශ්‍රියාවී...!“මම මේ ගීතය ලියුවේ 1998 දී ‘මියුරුසර වසන්තේ’ ගී වැඩ සටහනේ ‘වැව් බැඳී දනව්වෙන් ගී දිය දෝතක්’ නමින් නාට්‍ය ස්වරූපයෙන් ඉදිරිපත් කළ රූපවාහිනී නිර්මාණයටයි. දැන් සිංහල අවුරුදු සමයේ දී මෙම ගීතය නිතර ප්‍රචාරය කරනවා. මගේ ගම අනුරාධපුර දුනුමඬලාව සුන්දරයි. ඒ වගේම කටුකයි. මෙහි මිනිසුන් විවේකයක් නැතුවම වැඩ කරන ජන කොටසක් වුවත් දුක දිනා සෞන්දර්ය විඳිනවා. මෙහි මිනිසුන්ගේ කෘෂිකාර්මික ජීවන රටාව බැලුවාම ඔවුන්ට මේ අවුරුදු දවස් වලදී තමයි විවේකයක් ලැබෙන්නේ. අවුරුදු නැකැත් වලින් ඔවුන් නව ජීවයක් ලබනවා. බක් මාසේ වෙන කොට කුඹුරු වල ගොයම් පැහිලා රන්වන් කරල් තියෙන්නේ. මේ පරිසරය, මිනිස්සු, මේ ගීතය ලියද්දී මගේ මනස් රූ අතරේ ඹ්වමාන වුණා. එහෙත් මෙවැනි ගීතයකින් පොදුවේ මේ රටේ සියලුම ජනතාව නියෝජනය විය යුතු හෙයින් ‘සත හට සෙත දෙන නැකැත් බලන්නට කදමලු බැඳගෙන නෑගම් යන්නට’ වැනි යෙදුම් යොදා ගෙන මේ ගීතය පද රචනය කළා. මේ ගීතය ලියද්දී මා කුඩා කාලයේ දී පටන් දැක පුරුදු පරිසරය, සිංහල අවුරුද්ද සහ දැන ඉගෙන ගෙන සිටි කාරණා ඇසුරු කරගත්තා.තිස්ස ඩයස්නව අවුරුදු දා බක් මාසේ දේශයේ ග්‍රාමයේ සාමය රැව් පිළිරැව් නැගේ නව අවුරුදු දා බක් මාසේ...!“මුලින්ම මා ජෝතිපාලයන්ට ගීත ලියූ “අම්මා” කැසට් පටයට තමයි මේ ගීතය ඇතුළත් වුණේ. එම කැසට් පටයේ නිෂ්පාදක හෙන්රි ප්‍රනාන්දුයි සිංහල අවුරුදු ගීතයක් ලියන්න කියා ආරාධනා කළේ. ‘කිරි ඉතිරේවා නව වසරේ’ ගීතයේම තනුවටයි ‘නව අවුරුදු දා බක් මාසේ’ ගී පද රචනය කෙරුවේ. සරත් වික්‍රම සංගීතයේ දී වෙනසක් කළා. ‘අම්මා’ කැසට් පටය ලංකාවේ අලෙවි කිරීමට පෙර මැද පෙරදිග රටවලයි අලෙවි කළේ. එහිදී ජෝතිපාලයන් සමඟ ඇන්ජලින් ගායනා කළ ‘දෙදෙනා දෙරටක අද අවුරුදු සමරනවා’ ගීතයටත් විශාල ජනප්‍රියත්වයක් හිමි වුණා. මේ ගීත සංකල්පනාවෙන් පැවසෙන්නේ රටවල් දෙකකට වී සිංහල අවුරුදු සමරන සැමියකු සහ බිරියකගේ සංවාදයක්. මගේ මිතුරන්ට මෙන්ම මේ රටේ තව බොහෝ දෙනකුට මේ අත්දැකීමට මුහුණ දීමට සිදු වී තිබුණා. එම අත්දැකීම් ද ඇසුරු කරගෙන තමයි මේ ගීතය රචනා කෙරුවේ.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av1304149</link>
    <topic>බැඳීම් අඩුවුණාම ජීවිතේ නිර්භීතයි</topic>
    <author>හේමාලි විජේරත්න</author>
    <content>බැඳීම් අඩුවුණාම ජීවිතේ නිර්භීතයිරන්ජන් රාමනායකමිනිසෙකුගේ ජීවිතයේ අර්ධ ශතකයක් ගතවීම යනු සුවිශේෂී අවස්ථාවකි. මේ අර්ධ ශතකය තවත් සුවිශේෂී වනුයේ කුඩා ළදරුවකුගේ සිට පනස් වසරක් සපිරි පිරිපුන් මිනිසකු දක්වා ආ කාලය තුළ තමන් කළ කී දෑ හි වන චමත්කාරය සහ වැදගත්කම නිසාවෙනි. අද අපේ කතා නායකයා මේ දිවි ගමනේ චමත්කාරය අතිශය සොඳුරු සිතුවිලි සමඟ විඳින්නෙකි. එපමණක් ද නොව අර්ධ ශතකයක වියපත් බව සොරා ගත් වයස් කල්‍යාණයේ උපරීමය ද තිළිණ කර ගත්තෙකි. ඔහු අපේ රටේ තවමත් ජනප්‍රිය නළුවා කිරුළ හිමිකර ගත් රන්ජන් රාමනායක ය. සිංහල සිනමාවේ ප්‍රේමවන්තයාගේ කිරුළට තවමත් හිමිකම් කියමින් අපූරු රංගන චාරිකාවක යෙදෙන ඔහු සමඟ කළ කතාබහකි මේ.ඔබ ඔබේ දිවි ගමනේ පනස් වැනි සැතපුම් කණුවට ළඟා වූවා. අතීතය සොඳුරු සේම දුෂ්කර විය හැකියි. ආපසු හැරෙත්දි මොනව ද දැනෙන්නේ?මේ සියලු දේ මගේම දක්ෂතාව නිසා පමණක්වත්, මගේ වීරත්වය නිසා පමණක්වත් ළඟා කරගත්ත දේවල් නොවෙයි. ඒ මොකද රන්ජන් රාමනායක කියන බ්‍රෑන්ඩ් එක හදන්න බොහොම දෙනෙක් දායක වුණා. පළමුවෙන්ම මගේ ආදරණීය අම්මා, තාත්තා. ඊළඟට මගේ පවුලේ උදවියගේ සිට මාව පළමුවෙන්ම නාට්‍යයකට ගත් ගමේ රෙක්ස් සිල්වා, විජය කුමාරතුංග මගේ මාමා, මට රඟපාන්න අවස්ථාව දීපු අධ්‍යක්ෂවරුන්, නිෂ්පාදකවරුන්, නළු නිළියන්, මම ගැන ලියපු පුවත්පත් කලාවේදීන් සහ මට ප්‍රතිචාර දක්වපු රසිකයන් ඇතුළු බොහෝ දෙනෙක් මේකට සම්බන්ධයි. මේ නම හැදුණේ තනි මම නිසා නොවේ. මේ සියලු දෙනා එකතු වෙලා හදපු නමක් මේක. මේ වෙලාවේ අතීතයට හැරෙද්දි මට බොහෝ සොඳුරු දේ සේම අතිශය දුෂ්කර ගමනක අමිහිරි මතකත් මතක් වෙනවා.මම සිනමා රංගනයට පිවිසුණේ ‘ක්‍රිස්තු චරිතය’ චිත්‍රපටයේ අතිරේක නළුවෙක් හැටියට. කොටින්ම කිවුවොත් මම කියන්න ලැජ්ජ වෙන්නෙ නෑ. මම බත් පාර්සලේට රඟපාපු නළුවෙක්. මුලින්ම මට මුදලක් ලැබුණේ නෑ. එහෙම ආපු මම මෙච්චර දුරක් එයි කියලා මටවත් හිතුණෙ නෑ. මේ තත්ත්වය මම හීනෙකින්වත් හිතපු නැති විදියට සිද්ධ වුණා.මගේ අම්මා හැරුණු කොට මගේ ගමේ උදවිය, යාළු මිත්‍රයෝ ඇතුළු බොහෝ දෙනාගේ මතය වුණේ මට ජීවිතේට නළුවෙක් නම් වෙන්න බෑ කියන එකයි. කොටින්ම කිවුවොත් මගේ තාත්තා පවා “උඹව දාලා චිත්‍රපට හදන්න උන්ට පිස්සු ද?” කියලා ඇහුවා. එවැනි අසුබවාදී කතා මැද්දේ මගේ අම්මා හැමදාමත් කිවුවෙ “නෑ... නෑ උඹට කවදහරි විජය මාමා වගේ නළුවෙක් වෙන්න පුළුවන්” කියලයි.මේ අසුබවාදී කතා මැද්දේ ඔබ අද ඉන්න රන්ජන් රාමනායක වෙන්නේ කොහොම ද?මගේ පළමුවැනි ටෙලි නාට්‍යය ‘භාග්‍යා’ විකාශය වුණාම මටම දැනෙනවා මා ගැන ටිකක් උනන්දුවක් තියනව කියලා. ඔය අතරේ මම ‘ඔබටයි ප්‍රියේ ආදරේ’ චිත්‍රපටයේ මනමාලයකුගේ පුංචි චරිතයක් කරනවා. මේ චිත්‍රපටයේ දින සියයේ උත්සවයට ලයනල් පඬුවාවල මහතා මට බොරැල්ල රිට්ස් සිනමා ශාලාවට එන්න කියලා ආරාධනා කරනවා. එදා මට ස්ටේජ් එකට නගින්න නවක නළු රන්ජන් රාමනායක කියලා එනවුන්ස් කරත්දි ලොකු අත්පොළසන් නාදයක් ඇසෙනවා. එදා මට හිතුණා මටත් හිමි නිල ඡන්ද ටිකක් තියනව නේද කියලා.මම සල්ලි දීලත් රඟපාන්න ඉල්ල ගත්ත නළුවෙක් නේ. ඒ ගැන කියන්න මම කොහෙත්ම ලැජ්ජ වෙන්නෙ නෑ. එක වතාවක් එක් අධ්‍යක්ෂවරයෙක් මට කිව්වා චිත්‍රපටයේ චරිතයක් දෙන්නම් හැබැයි ඔහුගේ පන්තියට රු. 5000 ක් දීලා එන්න කියලා. මම ඒකටත් ගියා. අන්තිමේ මට චරිතය ලැබුණෙත් නෑ. කොහොම හරි මේ ක්ෂේත්‍රයට එන්න ඕන නිසා මම විවිධ දේ කළා. සමහර වෙලාවට මීකිරි වගේ දේවල්, රෝස් කරපු කුකුල්ලු වගේ දේවලුත් අරගෙන ගියා. එහෙම ආපු ඔබ අද සිනමාවේ වැඩිම මුදලක් අය කරන නළුවෙක් බවට පත්වුණා නේද?ඔය වැඩිම මුදලක් අය කරන නළුවා කියන ප්‍රශ්නෙට මම හරිම බයයි. ඒ මොකද ඕකට මට ආදායම් බදු දෙපාර්තමේන්තුවට උත්තර දෙන්න වෙනවා. සමහරුන්ට හිතෙනවා ඇති මේ තනි මට ජීවත්වෙන්න මොකටද ඔච්චර මුදල් කියලා. නමුත් මම රඟපාලා හම්බ කරන සල්ලි වලින් තමයි මැදපෙරදිග ඉන්න අපේ ශ්‍රමිකයන්ට උදව් කරන්නේ. ඒ පදනමට අධික මුදලක් අවශ්‍ය වෙනවා. මට මත්පැන් සිගරැට්වලට මුදල් යන්නෙ නෑ. දෙවියන්ගේ පිහිටෙන් තවම ලෙඩක් දුකක් වෙනුවෙන් මුදල් වියදම් වෙන්නෙත් නෑ. ඒ කොහොම වුණත් තාම මම මට ය කියලා ගෙයක් හදාගත්තෙත් නෑ.පසුගියදා ඔබට වසරේ යොවුන් නළුවාට හිමි ස්ලිම් සම්මානය ලැබුණා. ඔබ හිතනව ද ඔබ තවමත් යොවුන් කියලා.ඔය සම්මාන උලෙළේදී වසර 07 ක් මම ජනතාවගේ නළුවා විදියට සම්මානයට පාත්‍ර වූවා. මෙවරත් මම ඔය සම්මාන උලෙළට ගියා. මම දැක්කා අපේ යොවුන් නළුවන් රැසක් මේ උලෙළට පැමිණ සිටිනවාත්. ජනතාවගේ යොවුන් නළුවා කියන මගේ නම කියනකොට මම මවිතයට පත්වුණා. පස්සේ මම මේ උලෙළේ සංවිධායකවරුන් මුණ ගැසී මේ සම්මානය නම් මට බාරගන්න බෑ කිවුවා. නමුත් ඔවුන් කිව්වේ ‘ඔබට වැරදිලා. මේ සම්මානය ගන්න නළුවා යොවුන් වෙන්න ඕන නෑ. මේ සම්මානය දෙන්නේ යොවුන් ජනතාව විසින් ඔවුන්ගේ නළුවා ලෙසට තේරූ කෙනාටයි කියලයි.ඔබේ රංගන ජීවිතේ මේ සා දුරක් එන්න ඔබේ මවගෙන් විශාල ශක්තියක්, ධෛර්යයක් ලැබුවා. නමුත් අද ඇය ඔබ ළඟ නෑ. ඒ අඩුව ඔබට තදින් දැනෙනවා ඇති?මගේ පෞද්ගලික ජීවිතේ මවු සෙනෙහස මට අහිමියි කියලා තවමත් මට දැනිලා නෑ. මේක මම පත්තරයකට කියන මුල්ම අවස්ථාව මේ. අදටත් මට සතියකට දවස් දෙක තුනක්වත් මගේ අම්මව හීනෙන් පේනවා. මගේ අම්මත් හරියට නක්ෂත්‍රය විශ්වාස කළා. මම බොහෝ තැන්වල ගියාම මට හමුවූ නක්ෂත්‍ර කරුවන් කීවෙත්, මගේ හඳහන බලපු බොහෝ දෙනෙක් කියන්නෙත් මගේ මවු තවමත් මගේ ළඟ ඉන්නව කියලයි.ඔබ තවමත් අවිවාහකයි. ඔබේ මව ඉන්න කාලෙවත් ඔබ විවාහ විය යුතුයි කියලා තිබුණේ නැත්ද?මම මොරටුවේ ගෙදර ඉන්න කාලෙත් අම්මා මාත් එක්ක හිටියා. ඒ කාලෙ තමයි මම මැදපෙරදිග ශ්‍රමිකයන්ට උදව් කරන වැඩ පිළිවෙළ පටන් ගත්තේ. ඒක ටිකක් බෙල්ල ගහල යන වැඩක්. සමහර ඒජන්සි කාරයෝ මාව මරන්නත් බලන් ඉන්නවා. සමහර අම්මලා නම් එවැනි අවස්ථාවල ඕක දාලා නිකං හිටපන් කියනවනේ. අපේ අම්මා එහෙම කිවුවෙ නෑ. උඹත් නැත්නම් ඒ අය ගැන කතා කරන්න කවුරුත් නෑ කියලා මාව ඉදිරියට තල්ලු කළා. ඒ දවස්වල මාව මුණ ගැහෙන්න අපේ ගෙදරට මේ ශ්‍රමිකයින්ගේ නෑදෑයෝ බොහෝ දෙනෙක් එනවා. අපේ අම්මා හැමදාම ලොකු බත් මුට්ටියක් ලිපේ තියනවා ඒ අයටත් එක්ක කන්න දෙන්න.ඒ කාලේ මට මතකයි අපේ අම්මා කියනවා ‘උඹට තියෙන මේ රාජකාරිත් එක්කලා නම් කවදාවත් ගෑනියෙක් උඹත් එක්ක ඉන්නේ නෑ’ කියලා. ඒ කියන්නේ අම්මත් තේරුම් ගත්තා මට ආදරේ කරන්න විවාහ වෙන්න මගේ මේ රඟපෑමය, දේශපාලන උනන්දුවයි එක්ක අමාරුයි කියලා.ඇත්තටම ඔබ විවාහ වෙන්නේ නෑ කියලා තීරණයක් අරන් ද ඉන්නේ.සිද්ධාර්ථ කුමාරයත් ‘රාහුල’ කුමාරයා ඉපදුණාම කිවුවා රාහුලයෙක් උපන්නා බැඳීමක් ඇතිවුණා කියලා. මට හිතෙන්නේ ‘විවාහය’ කියන්නේ ලොකු බැඳීමක් කියලයි. ජේසුස් වහන්සේ, අබ්දුල් කලාම්, වජ්පායි, ඩඩ්ලි සේනානායක වැනි චරිත ගත්තොත් ඔවුන් ඔවුන්ගේ ගමන ගියේ මේ බැඳීම්වලින් තොරව. මට හිතෙනවා ඒ බැඳීම් අඩු වුණාම ඕනම දේකට පුදුම තරමේ නිර්භීත කමකින් මුහුණ දෙන්න පුළුවන් කියලා.නමුත් ඔබ වියපත් වෙත්දී...මගේ අතපය වලංගු නැති කල් මම ජීවත්වෙන්නේ නෑ. මම ඒ ගැන තීරණයක් අරන් ඉන්නේ. මිනිස්සුන්ට කරදර කරන්න මගේ බලාපොරොත්තුවක් නෑ. තවමත් මම ක්‍රියාදාම චිත්‍රපටයක වීරයාගේ චරිතය රඟපානවා. මගේ ජීවිතේගැන තීරණ ගැනීමේ සම්පූර්ණ අයිතිය මට තිබෙනවා. ඊට කලින් සාමකාමී මරණයක් හිමි වුණොත් ඒ ගැන මට සතුටුයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041410</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නසිංහල සිනමාවේ හොඳමතේමා සංගීත මොනවා ද?මාකන්දන සෝමසිරි සෝමරත්නප්‍රශ්නය - ‘සුදුසු දා’ චිත්‍රපටය ගැන විස්තරයක් කරන්න?පිළිතුර - රෝලන්ඩ් අමරසිංහ අධ්‍යක්ෂණය කළ මේ චිත්‍රපටයේ රොබට් මැක්ලවුඩ්, පද්මා සිරිවර්ධන, දයානන්ද ජයවර්ධන, ප්‍රධාන චරිත රඟපෑවා. තිරගත වුණේ 1968 දී.කන්දෙගෙදර කිත්සිරි ගුණසේනප්‍රශ්නය - ‘සාමා’ චිත්‍රපටයට ඇතුළත් වූ දේවානන්ද වෛද්‍යසේකර ගයන ‘ආශා දෑසින් දකිනා සිහිනේ’ ගීතය ලීවේ කවුද?පිළිතුර - ස්වර්ණ ශ්‍රී බණ්ඩාරඅම්බලන්ගොඩ තරිඳු පොන්නම්පෙරුමප්‍රශ්නය - ආචාර්ය තිස්ස අබේසේකර කලකට ඉහත දී ඇමෙරිකානු නවකතාවක් ගුවන්විදුලියට සකස් කළා නේද?පිළිතුර - ඔව්. ඒ 1967 දී. ඒ නවකතාවක් විදියට ද නොඑසේනම් ගුවන්විදුලි නාටකයක් විදියට ද කියලා කියන්න නම් මා දන්නේ නැහැ.හබරාදූවේ ගාමා ගාමිණි සුබසිංහප්‍රශ්නය - සිංහල සිනමාවේ හොඳම තේමා සංගීත නිර්මාණ මොනවා ද?පිළිතුර - සත්සමුදුර, නිධානය, ගොළු හදවත, අහස් ගව්ව, තුන්වැනි යාමය. මෙයින් සත්සමුදුර හැරුණුකොට අන් චිත්‍රපට සියල්ලේම සංගීතය ආචාර්ය ප්‍රේමසිරි කේමදාසගේ.නිවිතිගල සුලෝචන එදිරිසිංහප්‍රශ්නය - ‘සරසවිය’ කර්තෘ අරුණ ගුණරත්න, හිටපු කර්තෘ සුසිල් ගුණරත්න ගේ සොහොයුරෙක් ද?පිළිතුර - නැහැ සුලෝචනමාතලේ ධර්මා ඒකනායකප්‍රශ්නය - මහත නිළියන් හැඩ නැත්තේ ඇයි?පිළිතුර - ඇයි හැඩ නැත්තේ? විජිත මල්ලිකා, පර්ල් කුරේ හැඩ නැද්ද? පර්ල් කුරේ සිංහල සිනමාවේ සිටි සුරූපිම නිළියක්.පිළිමතලාවේ තාරකා විජේවර්ධනප්‍රශ්නය - කරුණාරත්න අබේසේකර සම්භාව්‍ය ගීත රචකයෙක් නොවන්නේ ඇයි?පිළිතුර - ඔහු හුඟක් ගීත ලිව්වේ වාණිජමය අරමුණකින්. ඒ නිසා තමයි ඔහු අතින් ‘අගාධ සාගරයේ ඈත දියේ බිලි බෑමි’ වගේ අන්ත කබල් සින්දු ලියැවුණේ. ඔහුට හොඳ කවි ශක්තියක් තිබුණා. ඒත් ඔහු එයින් විවේක බුද්ධියෙන් යුතුව ප්‍රයෝජන ගත්තේ නැහැ.නිකවැරටියේ අනුරාධ ගුණසිංහප්‍රශ්නය - ‘පොල් කොටාණන් වහන්සේ’ යනුවෙන් පැදි පෙළක් ලියු කවියා කවුද?පිළිතුර - ශ්‍රී චන්ද්‍රරත්න මානවසිංහ.වස්කඩුව දෙදියවල ගාමිණි ගුණතිලකප්‍රශ්නය - දෙමළ සිනමා නිළි ජයලලිතා ගැන ඔබේ අදහස් දක්වන්න?පිළිතුර - ඇය කබල් නිළියක්. ඇඟ විතරයි. හැකියාව නැහැ.කොළඹ මෝදර එම්. ආර්. සී. ඩයස්ප්‍රශ්නය - රජයේ චිත්‍රපට අංශයෙන් බිහිවුණු දක්ෂතම වාර්තා සිනමාකරුවා කවුද?පිළිතුර - ප්‍රඥාසෝම හෙට්ටිආරච්චි.කොටුගොඩ සුනිල් චන්ද්‍රසේකරප්‍රශ්නය - වී. ශාන්තාරාම් පිළිබඳ හැඳින්වීමක් කරන්න?පිළිතුර - ඔහු ප්‍රකට ඉන්දීය සිනමාකරුවෙක්. ජනක් ජනක් පායල් බාජි, නව්රාංග්, ස්ත්‍රි, ගීත් ගයා පත්රංග් වැනි චිත්‍රපට අධ්‍යක්ෂණය කළේ ඔහු. 1901 දී උපන් ඔහු 1990 දී මියගියා.පහත නම් සඳහන් අයත් මෙවර ප්‍රශ්න එවා තිබුණා. මුරුතලාවේ පී. ඇස්. විජේවර්ධන, ගම්පහ අඹන්විට සිරිවර්ධන, හොරණ කනන්විල සරත් පන්නිල, මොරටුව ලුනාවේ බී. ආර්. ඩී. පීරිස්, කෑගල්ලේ උදයංගනි කුමාරි, නාරම්මල චිත්‍රානන්ද සමරතුංග, කපුගොඩ මාළිඳ සරත් රණසිංහ, පිටබැද්දර ජී. කේ. ප්‍රියන්ත, පන්නිපිටියේ ප්‍රේමා පතිරගේ, අලුත්ගම ආර්. ධනපාල, හොරණ බී. ඩී. පියසේන, නුගේගොඩ ලසන්ත කුමාර.ඔබේ ප්‍රශ්න පහත ලිපිනයට යොමු කරන්න.‘සු.මී.ගෙන් අහන්න.රසඳුන- සිළුමිණ ලේක්හවුස් කොළඔ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041411</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරමී අඹ අත්තේ කොහෝ කොහෝ දොළොස් මහේ මඟුල් දොහේ රබාන රත්වෙන නැකත් වෙලාවට නළාව පිඹහන්කොහෝ කොහෝ ගිරා නිලෙන් දිලි ගොයම් ලියද්දේ උඩින් උඩින් වර පෙත්තප්පු හෝරාවෙන් නොනගතේ ගෙවෙද්දී නෑගම් එනව ද පෙත්තප්පු ගම්මැද්දේ සරු අවුරුදු දා පච්චවඩම් පලඳාඉහතෙල් ගානා ආදර නැකතින් ඉහෙන් බහින උවදුරු දුරු වී නෙත් දෙක වාගේ අයිය නඟාලට පින් පල දේ අවුරුදු ජය වී එක මව්කුසයේ උපදීවා අප මතු මතු සංසාරේපද රචනය - ආචාර්ය අජන්තා රණසිංහසංගීතය - සරත් දසනායකගායනය - මිල්ටන් මල්ලවආරච්චි සහ නීලා වික්‍රමසිංහබක් මාසය පුරා ඇසෙන සිංහල අලුත් අවුරුද්ද තේමා කරගත් චිත්‍රපට ගීත කිහිපයක්ම වන අතර ඉන් “චංචල රේඛා” චිත්‍රපටයට ඇතුළත් වූ “මී අඹ අත්තේ කොහෝ කොහෝ” ගීතය ගීතලෝලී සිත්ගත් ගීතයකි. මෙම ගී සංකල්පනාවේ හිමිකරු පළපුරුදු ගී පද රචකයෙකු වන ආචාර්ය අජන්තා රණසිංහ ය. අජන්තා “මී අඹ අත්තේ” ගීතය නිර්මාණය අයුරු පවසමින් මෙවර “ගී මිහිර” ගෙනෙන්නට අප සමඟ එක් වූවේ මෙසේ ය.“මගේ පියා වෛද්‍යවරයෙකු වුණාට හොඳ ගැමියෙක්. ඒ වගේම තමයි මගේ ගම පන්නල ‘තලම්මැහැර’ ගමත් තිතට අවුරුදු චාරිත්‍ර පැවති ගමක්. ඒ පුරුදු තමයි අපි අදත් පවතින්නේ. දෙමවුපියන්, දරුවන්, සහෝදර සහෝදරියන් ඇතුළු ඥාතින් සිංහල අවුරුද්දට එකට එකතු වෙනවා. කුඩා කාලේ ඉඳලම කොහාගේ නාදේ ගැන මගේ හිතේ වැඩි ආකර්ෂණයක් තිබුණා. (කොහා කේන්ද්‍ර කරගෙන තමයි මා ලියූ සිංහල අවුරුදු ගී කිහිපයම මගේ අතින් ලියැවුණේත්.) එමෙන්ම මැදි වියේ කාන්තාවන්ගේ රබන් ගැසීම, එම රබන් පද, අලුත් ඇඳුම්, අපේ වත්ත පහළ මී අඹ ගස්, වැඩිහිටියන් විසින් කරනු ලබන හිසතෙල් ගෑම වැනි හැමදේම සිංහල අවුරුද්ද හා සම්බන්ධ ඉතා ආස්වාදනීය වූ අත්දැකීම් මගේ උපවිඥානයේ පෙළ ගැසී පවතිද්දී තමයි මට මේ ගීතය ලියන්න ආරාධනාව ලැබුණේ.”“සරත්ගේ තනුවටයි මේ ගී පද රචනය මම කළේ. චිත්‍රපටයේ ඇතුළත් කෙරුණු ජවනිකාවන්ට සරිලන අයුරින් උපවිඥානය මතක් කර දුන් බොහෝ දේ මේ ගී පදමාලාවට එකතු වී තිබෙනවා කියලයි මට නම් හැඟෙන්නේ. ‘මී අඹ අත්තේ කොහෝ කොහෝ’ යෙදුම පැහැදිලිවම අපේ වත්ත පහළ මී අඹ ගස්වල අතු වලට වෙලා කොහා නාද කළ අයුරු මතක් වීමෙන් සහ ‘ගිරා නිලෙන් දිලි ගොයම් ලියද්දේ - උඩින් උඩින් වර පෙත්තප්පු’ යෙදුම රබන් පද මතක් වීමෙන් ඒ ඇසුරින් ද ආදී වශයෙන් මේ ගී පද රචනය කෙරුණා. ‘පච්චවඩම්’ යොදා ගත්තේ අලුත් ලස්සන ඇඳුම් යන අදහස දෙන්නයි. අපි පොඩි කාලේ වර්ණවත් ඉන්දියන් රෙද්දක් තිබුණා පච්චවඩම් නමින්. ඒ රෙද්දෙන් මැසූ ඇඳුම් තමයි පවුලේ හැමෝම වාගේ සිංහල අවුරුදු දාට ඇන්දේ. ඒ අත්දැකීම් මමත් ලබා තිබුණා. මම දැක්කා, මම වින්ද ගමේ සිංහල අවුරුද්ද මෙහෙම ගීතයකට එකතු කරන්න හැකිවීම ගැන මං සතුටු වෙනවා. ඒ වගේම මේ දේත් මං නිහතමානීව කියන්න ඕනෑ, ගැමියෙකු නොවන කෙනෙකුට නම් මෙවැනි ගීතයක් ලියන්න බැහැ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041421</link>
    <topic>අවුරුද්දෙන් කියැවෙන්නේ කෘතවේදීත්වයයි</topic>
    <author>තුෂාරි නේරංජා වික්‍රමසිංහ</author>
    <content>අවුරුද්දෙන් කියැවෙන්නේ කෘතවේදීත්වයයිසතිශ්චන්ද්‍ර එදිරිසිංහමම ඉපදුණේ 1941 දී. 40, 50, 60 කාලෙ තමයි මගේ ළමාවිය, තරුණවිය ගෙවී ගියේ. මේ කාලසීමාවේදී අපේ ගම් අද වගේ ජනාකීර්ණ නැහැ. ජීවන රටාව කාර්යබහුල නැහැ. අද තිබෙන ජනමාධ්‍ය විවිධ දේ විද්‍යාව, තාක්ෂණය ඉතාම අඩුවෙන් තිබුණේ. පත්තර ගුවන්විදුලිය පමණයි තිබුණේ. ඒ අතර ඉතාම ආදර්ශවත් වැඩිහිටියන් කැලණි නුන්ගමුගොඩ මගේ පුංචි ගමේ ජීවත් වුණා. මේ ගම තවත් ගම්මාන කීපයකින් වටවී තිබුණේ. ගෙවල් 300 ක් 400 ක් පමණ තිබුණා. මේ ගමේ පන්සල මුල්කරගෙන තමයි අවුරුදු උත්සව පැවැත්වුණේ.අපේ තාත්ත තමයි මේ උත්සව සංවිධානය කළේ. එතුමා ධනවතුන්ගේ ආධාර උපකාර ලබාගෙන අන්‍යෝන්‍යාධාර සමිතියත් ඔස්සේ කුඩා දරුවන්ට තෑගි බෝග ලබා දුන්නා. සිංහල අවුරුදු කාලෙට පවත්වන ජන නැටුම් ක්‍රීඩා අපිත් හිතේ හැටියට කළා. ඒවායින් තමයි කිසියම් අත්දැකීමක් පරිචයක් අපට ලබාගන්න පුළුවන් වුණේ.මේ කාලෙදි ළමා අපිට අලුත් ඇඳුම් ඇඳලා ක්‍රීඩා කරල වැඩිහිටියන්ට බුලත් දී වඳින එක ඉතාම චමත්කාර අත්දැකීමක් වුණා. අපේ තාත්තා එයාගෙ සහෝදර සහෝදරියන්ට බුලත් දීලා වඳින හැටි අපි දැක්කා. අපිත් ඒ දේ කරන්න පෙලඹුණා. නමුත් අද ඒ දේ අඩුයි. අලුත් අවුරුද්ද තුළ චාරිත්‍ර වාරිත්‍ර ඒ කියන්නේ කළ යුතු දේ නොකළ යුතු දේ මොකක්ද කියලා අපිට උගන්වනවා. අවුරුදු සිරිත්වල තිබෙන්නේ කෘතවේදීත්වයයි.අපිත් ඒ දේවල් අගය කරමින් ඒවා හණමිටි අදහස් කියලා බැහැර නොකර ඊළඟ පරම්පරාවට ආදර්ශවත්ව ඒ අත්දැකීම් ලබා දිය යුතුයි. සූර්යා, ස්වභාවධර්මය, ජලය, පිදිය යුත්තන් පිදීම කියන අලුත් අවුරුද්දේ හරය ගැන අපි අවබෝධයෙන් යුතුව කටයුතු කළ යුතුයි.සඳුන් විජේසිරිඅපේ මුල් ගම් බිම් පිළිමතලාවේ කඩුගන්නාව. එහේ ඉද්දී හැම අලුත් අවුරුද්දකම නැකැත් අනුව අකුරටම චාරිත්‍ර වාරිත්‍ර ඉටු කළා. මට මතකයි අපි පුංචි ගැටව් කාලේ අවුරුද්දට ආවේණික කෙළි සෙල්ලම්වල යෙදුණු හැටි. එදා අවුරුද්ද පුංචි අපිට හුඟාක් සුවිශේෂයි. ඒ අවුරුද්ද තුළ ග්‍රාමීය සුන්දර පරිසරය අපි අත්දුටුවා. ගැමියන් අතර පැවති අමනාපකම් අත්හැරදාලා සාමයෙන් සමඟියෙන් අවුරුදු සැමරුවා. නෑගම් යන එන අපිට හුඟාක් විමෝදජනකයි. වැඩිහිටියන් සමඟ ආහාර ගැනීමෙන් ආහාර පාන බෙදා හදා දීමෙන් අපි ලොකු සතුටක් ලැබුවා. මේ දේවල් වියැකී නොදී අද දරුවන්ටත් ලබාදීම අපේ යුතුකමක් වගේ ම වගකීමක්.අද අලුත් අවුරුද්ද නාගරීකරණයට හසුවෙලා තිබෙන නිසා බොහෝ විට ඒ චාරිත්‍ර වාරිත්‍ර අපෙන් දුරස් වෙනවා. අපේ බෞද්ධ සංස්කෘතික උරුමය වන අලුත් අවුරුද්ද එහි සාරධර්ම අපේ දුවා දරුවන් මාර්ගයෙන් අපි ඉදිරියට ගෙන යා යුතුයි. සුපුරුදු විදිහටම අද ලැබූ මේ අලුත් අවුරුද්දෙන් මටත් මගේ බිරියත් දූ දරුවන් මුනුපුරු මිනිබිරියන් හැමදෙනාම ඉතාම සතුටින් ගත කරනවා.සබීතා පෙරේරාපුංචි කාලෙ අලුත් අවුරුද්ද සැමරුවේ මගේ පියාගේ ගමේ. ඒ ගැන මතකය අදටත් එසේමයි. නමුත් මම විවාහ වූ පසුව අලුත් අවුරුදු දවස ලංකාවේ ගත කරන්න ලැබුණේම නැහැ. අපි බොහෝ විට අවුරුදු සැමරුවේ පිටරට අද දවසත් එහෙමමයි. මමත් මගේ සැමියා උපාලිත් පුතත් මේ වෙලාවේ ඉන්නේ ලංකාවෙන් පිට. මම පුංචි සන්ධියේ වගේ ම රඟපාන වයස වනවිටත් අලුත් අවුරුද්ද ඉතාම හොඳින් අකුරටම සැමරුවා. ඒ කාලෙ රඟපෑම් වැඩක්වත් මම භාර ගත්තේ නැහැ. ඒ තරමටම මම අලුත් අවුරුද්දට ආසයි. මට මතකයි අම්ම තාත්ත එක්ක අපි සහෝදරියන් හතර දෙනා අවුරුදු ගත කරපු හැටි. ඒ සතුට, විනෝදය අද අපේ දරුවන්ට නැහැ. අවුරුදු දවසට කොළඹ හරිම පාළුයි. ලබන වසරේදීවත් අලුත් අවුරුද්ද ගෙදර ඉඳන් සමරන්න මම බලාපොරොත්තු වෙනවා.ජයන්ත චන්ද්‍රසිරිපාසල් ජීවිතය හැරුණාම මගේ ජීවිතයේ රසවත් මතක සිහි කැඳවන්න පුළුවන් වෙන්නේ සිංහල අලුත් අවුරුද්දත් එක්කයි. මට මතකයි මගේ මව මේ අවුරුදු චාරිත්‍ර අකුරටම ඉටු කරන්න උත්සාහ කළා. මගේ මවගේ මව මගේ ආච්චි අම්මා එයට සම්බන්ධ වුණා. ඇය කාලයක් අපේ ගෙදර හිටියා. සිංහල අවුරුද්ද එයට ආවේණික වූ සියලු ම ගතිකයන් ගෙන් යුතුව මගේ මනසටත් සිරුරටත් කාවැදුණේ ඔවුන් දෙපළ සිදුකළ ඒ කටයුතු නිසා බවයි අදටත් මම හිතන්නේ. මගේ පියාත් නො අඩුවම ඔවුන් ගේ මේ අලුත් අවුරුදු ක්‍රියාවන්ට සිය දායකත්වය සැපයූ අයුරු මට තාම මතකයි. අලුත් අවුරුද්දට සූදානම් වෙන්නට අපේ පුංචි පවුලේ තිබුණු උද්යෝගය තවම මට මතකයි.තාත්තා මකුළු දැල් කඩනවා. අම්මා ගොම පිරියම් කරනවා. මේ සූදානම් බව අපි තුළ ලොකු පිබිදීමක් ඇති කළා. අලුත් ඇඳුම් කියන දේ සුලභ කාරණාවක් නොවෙයි අපේ කාලේ. අපිට අලුත් ඇඳුම් ලැබෙනවා. ඒ ඇඳුම්වල නැවුම් සුවඳ මට තවම දැනෙනවා. සිංහල අවුරුද්දේ තිබෙන ආධ්‍යාත්මික ශක්තිය උත්සවයක් විදිහට මුළු රටේම මුළු ගමේ ම මිනිසුන් සමඟ එකට සමරන එකත් මුණ නොගැසෙන ඥාතීන් එක මොහොතක මුණ ගැහෙන අවස්ථාව මේවා මොනතරම් අපේ ජීවිතවලට වටිනවාද? මුළු රටපුරාම අවුරුදු උත්සව පැවැත්වෙනවා. මටත් මතකයි මම කොට්ට පොර තරගවලින් දිනලා තිබෙනවා. මේවා අපි ඉදිරි පරම්පරාවටත් දිය යුතුයි. අපි අපේ මව්පියන් ඉගැන්වූ ඒ චාරිත්‍ර ඉදිරියටත් ඉටු කරනවා. අපේ දරුවනුත් ඒවා ඉතා ආසාවෙන් ඉටු කරනවා.ජැක්සන් ඇන්තනීමම මගේ කුඩා කාලෙ ගත කළේ බණ්ඩාරවෙල. බෞද්ධ පරිසරයක් තමයි එහි තිබුණේ. මගේ පියා බෞද්ධ භික්ෂුන් වහන්සේලා ළඟින් ම ඇසුරු කළා. බණ්ඩාරවෙල බදුලු පාරේ දෝවේ පන්සල මේ ආකාරයට අපි නිතර යන එන ස්ථානයක්. ඒ ප්‍රදේශයේ ජීවත් වුණේ කෘෂිකර්මාන්තය මුල් කොට ගෙන ජීවිත ගැට ගසා ගත් බෞද්ධ ගැමියන්. ඔවුන් සමඟ බොහොම ඉහළින් සන්තෝසයෙන් අලුත් අවුරුද්ද සමරන්න අපිට පුළුවන් වුණා. ඒ මතකය අදටත් සුන්දර මතකයක් විදිහට මා හිත පත්ලේ නිදන්ව තිබෙනවා.නමුත් 1970 දශකයේ නැවතත් ඒ ගම් ප්‍රදේශය හැරදමා මගේ මුල් ගම් බිම්වලට ඒ කියන්නේ රාගම පොඩිවීකුඹුරට අපිට පදිංචියට එන්නට සිදුවෙනවා. ඒ ප්‍රදේශයේ එවකට බොහොම සාම්ප්‍රදායික කතෝලික බැතිමතුන් තමයි හිටියේ. මේ පරිසරය තුළ අලුත් අවුරුදු සැමරුම් තිබුණේ නැහැ. කොහොමින් හෝ මම ඇටෙන් පොත්තෙන් මෝරන කොට මේ රටේ උරුමය සංස්කෘතිය ගැන මට ඉවක් තිබුණා. කතෝලික පරිසරයේ වැඩිහිටියන් පල්ලියේ පූජා ප්‍රසාදීවරුන් සමඟ මේ උරුමය අලුත් අවුරුද්ද සංස්කෘතිය ගැන සාකච්ඡාවක් මෙහෙයවන්නට මගේ ළමා කමට පුළුවන් වුණා. මට අනුගාමිකයන් අනුශාසකයන් වූ කතෝලික වැඩිහිටියන් ද මා සමඟ හිටියා.අලුත් අවුරුද්ද කියන්නේ සංස්කෘතික උත්සවයක්. ශ්‍රී ලංකාවේ පුරවැසියන් හැටියට මෙය අපේ උරුමයක් බවත් අපේ මේ සංස්කෘතික උරුමය වටා අපි පෙළ ගැසිය යුතු බවත් කියන දේ මම ගමේ ප්‍රචාරය කළා. එය මුල් කොට ගෙන අපි අවුරුදු උත්සව අපේ ගමේ සංවිධානය කළා. ඒ ශ්‍රී ලාංකිකයන්ගේ සංස්කෘතික උත්සවයක් කියන අදහසින්. මං වැඩිහිටියෙක් වනවිට මගේ සංස්කෘතික මතවාදය පුළුල්. මම ඒවා හදාරා තමයි ඉදිරියට එන්නේ. ඉන්පසුව මම මාධ්‍යවේදියෙක් වුණාම අලුත් අවුරුද්ද ගැන වැඩසටහන් කරන්න පර්යේෂණ කරන්න පටන්ගත්තා. ඒ නිසා අලුත් අවුරුද්ද කියන දේ මට ආගන්තුක නැහැ. පුංචි කාලෙ ඉඳලම අලුත් අවුරුද්ද මම මහා ඉහළින් සැමරුවා.අද අලුත් අවුරුදු දිනය මම ගත කරන්නේ සයිප්‍රස් රටේ සිටයි. සයිප්‍රස් හි ලනර්කා නුවර තිබෙන යුරෝපාකරයේ විශාලතම බෞද්ධ විහාරයේ සිටයි මම අලුත් අවුරුද්ද සමරන්නේ. යුරෝපයේ විශාලතම අලුත් අවුරුදු උත්සවය පවත්වන්නේ සයිප්‍රස් හි ලනර්කා නුවර. මෙහි ආරාධිත අමුත්තා ලෙස මම සහභාගි වී සිටිනවා.ඉනෝකා සත්‍යාංගනීමම ඉපදුණේ, හැදී වැඩුණේ කොළඹ නාගරික පරිසරයක. නමුත් මගේ අප්පච්චි ගේ ගම ගම්පොළ. ඒ දවස්වල මට මතකයි අපි පොඩිකාලෙ අවුරුද්දකට සැරයක් ගමට යනවා. ඒ ගෙදර ජීවත් වුණේ මගේ අත්තයි අත්තම්මයි. අලුත් අවුරුද්ද ගැන විශේෂ මතකයක් මගේ හිතේ තිබෙනවා නම් ඒ තමයි ගමේ ගියහම එහි තිබෙන ඒ සුන්දර පරිසරය. මට මතකයි අලුත් අවුරුද්ද නිම වෙනකොට අපේ අත්තම්මා කැවුම්, කොකිස්, අතිරස පෙට්ටියක් අරගෙන කොළඹ අපේ නාගොඩ නිවෙසට එනවා. මේ කෑම වර්ග තැන්පත් කරන්නේ අපේ ගෙදර තිබුණු විශාල ගබඩා කාමරයේ. සෑහෙන කාලයක් යනකම්ම මේ කාමරයේ කැවිලිවලින් නැඟුණු තෙල් සුවඳ තිබෙනවා. ඒ සුවඳ දැනුත් මට මතකයි. අලුත් අවුරුද්දට අනෙක් ළමයින් වගේ ඔන්චිලි පැදලා පංච දාලා සෙල්ලම් කරන්න නැති වුණත් පත්තර වලින් රූපවාහිනියෙන් ටෙලිනාට්‍යවලින් ඒවා දුටුවා මිසක අත්දැකීමක් විඳින්න අවස්ථාවක් අපිට ලැබුණේ නැහැ.ඒත් අවුරුදු චාරිත්‍ර වාරිත්‍ර අපේ ගෙදර ඉටු වුණා. අදටත් මම අවුරුදු චාරිත්‍ර අකුරටම ඉටු කරන කෙනෙක්. නැකත් අනුව වැඩ අත්හරිමින් කිරි උතුරුවා කිරිබත්, කැවිලි මේසයක් අවුරුද්ද වෙනුවෙන් අපේ ගෙදර සැකසෙනවා. අලුත් අවුරුද්ද තුළ මම දකින දෙයක් තමයි අපේ ජීවිත අලුත් කරන උත්සව අතුරින් වැදගත් ම උත්සවය කියන දෙය. පවුල් හැටියට, රටක් හැටියට හැමකෙනා තුළ ම තිබෙන සම්බන්ධතා අලුත් කරගෙන අන්‍යෝන්‍ය සමඟිය, සහජීවනය, එකමුතුකම අත්දකින උලෙළක් තමයි අලුත් අවුරුද්ද. ඒ වගේ ම ඉතාම සංවේදී නිමිත්තක් හැටියටත් අලුත් අවුරුද්ද චාරිත්‍ර හඳුන්වන්න පුළුවන්. ඒ තුළ ඇති අවිහිංසක සුන්දරත්වය මගේ පුංචි අවදියේ ඉඳල මේ වනතුරුම මම ඉතාම ආදරයෙන්, භක්තියෙන් මතක් කරනවා. විඳිනවා.ගයේෂා පෙරේරාපුංචි කාලෙ අපි අවුරුදු සිරිත් විරිත් හරියටම ඉටුකරන්න උත්සාහ ගත්තා. පුංචි කාලෙ ඉඳලම අවුරුදු කැවිලි පෙවිලි වර්ග හදන්න මං හරිම ආසයි. මගේ අම්ම තමයි මාව ඒ සඳහා උනන්දු කර වූයේ. කොණ්ඩ කැවුම් හදන්න මට පුළුවන්කම තිබෙනවා. නෑගම් යනකොට මගේ අතින් ම සැකසූ රසකැවිලි අරගෙන තමයි නැන්දලා මාමලා ආච්චි සීයා බලන්න යන්නේ. මේ අවුරුද්දෙත් ඒ විදිහටම අපි චාරිත්‍ර වාරිත්‍ර ඉටු කරනවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041412</link>
    <topic>අයි.පී.එල්. අලුත් වීරයෙක්</topic>
    <author>ෆවුස් මොහොමඩ්</author>
    <content>අයි.පී.එල්. අලුත් වීරයෙක්ක්‍රිකට් ලෝකය උඩුයටිකුරු කළ ඉන්දියා ප්‍රිමියර් ලීග් විස්සයි20 තරගාවලිය පසුගියදා ආරම්භ වුණා. එහි දෙවැනි තරගය පැවැත්වුණේ රෝයල් චැලෙන්ජර්ස් බැංග්ලෝර් පිල හා මුම්බායි ඉන්දියන්ස් කණ්ඩායම අතරයි.පළමුව පන්දුවට පහරදුන් බැංග්ලෝර් පිලට දැවැන්ත අභියෝගයක් එල්ල කරමින් කඩුලු 3ක් බිඳ දැමූ මුම්බායි පිලේ අපූරු වේගපන්දු යවන්නකු ගැන එදා රාත්‍රියේ හැමෝම කතාවුණා.ඒ පන්දු යවන්නා වුණේ 19හැවිරිදි ගුජරාටි ක්‍රීඩක ජස්ප්‍රිට් බුම්රායි. ඔහුගේ අමුතුම පන්දු යැවීමේ ඉරියව්ව ක්‍රිකට් ලෝකයේ දැඩි අවධානයකට ලක්වේවි කියලා සචින් තෙන්ඩුල්කර් කියනවා. සචින් තමයි බුම්රාට ඔහුගේ මංගල අයි.පී.එල්.තරගයට හිස්වැස්ම පිළිගැන්වූයේ. මේ යොවුන් ක්‍රීඩකයා තවමත් ඉන්දියාවේ පළමුපෙළ තරගයකටවත් සහභාගිවෙලා නෑ.බෙල්ජියමෙන් බිහිවූ විශිෂ්ටතම ටෙනිස් ක්‍රීඩිකා කිම් ක්ලිජිස්ටර්ස් මේ දවස්වල ඇගේ දෙවැනි දරු ප්‍රසූතියට සූදනම් වෙනවා. ඇය බලාපොරොත්තුවෙන් සිටියා වාගෙම මෙවර ලැබෙන්නේ පුතෙක්.ඒ සම්බන්ධව ඇගේ සැමියා වන අමෙරිකා බාස්කට්බෝල් ක්‍රීඩක බ්‍රයන් ලින්ච් පසුගියදා ට්වීටර් වෙබ් ජාලයේ මෙසේ සටහන් කළා.‘හායි. හැමෝටම සුබ ආරංචියක් තියෙනවා කියන්න. ජෙඩා අපේ දුව දැන් අක්කා කෙනෙක් වෙන්න යනවා. ඒ කියන්නේ එයාට මල්ලි කෙනෙක් ලැබෙන්නයි යන්නේ.‘29හැවිරිදි කිම් පළමු වරට ගැබිනියක වූවාට පසුව ටෙනිස් පිටියෙන් සමුගත්තා. එහෙත් දියණියට වසර 2ක් වනවිට ඇය නැවත ටෙනිස් පිටියට පා තැබුවා පමණක් නොව විශිෂ්ටතම ග්‍රෑන්ඩ් ස්ලෑම් ටෙනිස් ශූරතාවක් ද දිනා ගත්තා. ඒ හේතුවෙන්ම ඇය ‘පුනරාගමනයේ රැජන‘ යන විරුදාවලිය ලැබුවා.ඉන්දියාවේ විශිෂ්ටතම තුන් ඉරියව් ක්‍රීඩකයකු වන යූසුෆ් පතාන්ගේ විවාහ මංගලෝත්සවය පසුගියදා පැවැත්වුණා. ඊට ඉන්දියා ප්‍රිමියර් ලීග් තරගාවලිය නියෝජනය කරන යූසුෆ්ගේ හා ඔහුගේ සොයුරු ඉර්ෆාන්ගේ සමීපතම මිතුරන් ද, බොලිවුඩ් නළු නිලියන්ද ඇතුළුව තෝරාගත් ආරාධිතයන් 400කට මේ සඳහා ආරාධනා ලැබී තිබුණා.ජුහී චවුලා, ගෞතම් ගම්බීර්, මොහොමඩ් අසාරුදීන් ඒ අතරින් කැපී පෙනුණා.අමෙරිකාවෙන් බිහිවූ පළමු කළු ජාතික ලෝක හෙවිවේට් බොක්සිං ශූරයා වූ ජැක් ජැක්සන්ට අමෙරිකාවේ වත්මන් ජනාධිපති බැරක් ඔබාමාගෙන් සමාව ඉල්ලා සිටිමේ පෙත්සමකට අස්සන් එකතු කිරීම හිටපු හෙවිවේට් ශූර මයික් ටයිසන්ගේ මූලිකත්වයෙන් පසුගියදා ආරම්භ කළා.සුදු ජාතික තරුණියක් සමග පෙම් සම්බන්ධතාවක් පැවැත්වීමේ වරදට චෝදනා ලැබූ ජැක්සන් සිරගෙට නියම වූයේ 1913වසරේදියි. ඒ අනුව ජැක්සන් සතුව තිබූ සියලු බොක්සිං වාර්තා අවලංගු කොට තිබුණා.‘ඒ අසාධාරණ නඩු තීන්දුවෙන් ජැක්සන්ට සිදුවූ විශාල පාඩුවක් බවත්, ජැක්සන්ට සමාව දී නැවත ඔහු අමෙරිකාවෙන් බිහිවූ ශ්‍රේෂ්ඨතම බොක්සිං ක්‍රිඩකයකු හැටියට පිළිගන්නා ලෙසත් ඒ පෙත්සම මගින් ටයිසන් ඉල්ලා සිටිනවා.ට්විටර් වෙබ් ජාලයේ සිය රසික රසිකාවියන් මිලියන 3.6ක් මේ පෙත්සමට අස්සන් කරාවි යැයි ඔහු බලාපොරොත්තු වෙනවා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041413</link>
    <topic>කලාවෙන් ලැබෙන මුදල් ළමා නිවාසවලට දෙනවා</topic>
    <author>ගාමිණී සුසන්ත</author>
    <content>කලාවෙන් ලැබෙන මුදල් ළමා නිවාසවලට දෙනවාශ්‍රී ලාංකේය ටෙලිනාට්‍ය ක්ෂේත්‍රයට අපූරු මතකරැසක් ම එක්කළ පබා ටෙලිනාට්‍යයේ එංගලන්තයේ සිට ලංකාවට එන ආමන්තගේ යාළුවා නුවන් ඔබට මතකද? එසේ නැතිනම් මේ දිනවල ස්වාධීන රූපවාහිනියෙන් විකාශය වන ‘සඳා’ ටෙලිනාට්‍යයේ නිශ්ශංක ඔබට මතකද? එම චරිත දෙකම නිරූපණය කළ රංගන ශිල්පියා ධම්මික අලුත්ගෙදර ධම්මික ටෙලිනාට්‍ය නිෂ්පාදකවරයකු ද වේ.ජාතික රූපවාහිනියෙන් මීට කලකට පෙර විකාශය වූ ‘මයුර අසපුව‘ ධම්මිකගේ නිෂ්පාදනයකි. මේ දිනවල ඔහු තමාගේ නවතම ටෙලිනාට්‍ය නිෂ්පාදනයට සූදානම් වේ. මේ වනවිට ජපානයේ ව්‍යාපාරයක නිරතව සිටින ධම්මික රංගන ක්ෂේත්‍රයේ ද නව ඉසව් සොයා යාමට කැමැත්තක් දක්වන්නෙකි. පසුගියදා අප ධම්මික සමඟ කතා බහකට එකතු වූයේ ඔහුගේ නවතම තතු විමසා බලන්නට ය.“මගේ ගම සීගිරිය, පාසල් ගියේ සීගිරිය මහා විද්‍යාලයට. පුංචි කාලෙ ඉඳලම මට අධ්‍යාපනයටත් කලාවටත් විශාල ආශාවක් දැක්වූවා. නමුත් මට වැඩිදුර පාසල් යන්න ලැබුණේ නෑ. ඒ අපේ තාත්තගේ රැකියාව අහිමි වීමත් ඔහු රෝගී වීමත් නිසා. ඉන්පසුව පවුලේ බර කරට ගන්න මට සිදුවුණා. ඒ අනුව මම පුංචි කාලෙ ඉඳලම විවිධ රැකියා කළා.පසුව නුවර රැකියාවක් කරන අතරතුරේ දී ජපානයට යන්න මට අවස්ථාව ලැබුණා. ඒ ගමන තමයි මගේ ජීවිතය වෙනස් කළේ. ජපානයේ රැකියාවක් කරන අතරතුරේදී අධ්‍යාපන කටයුතු වලත් නිරත වුණා. ජපන් භාෂාවත් ඉංග්‍රීසි භාෂාවත් හොඳින් ඉගෙන ගත්තා. ඒ අනුව මට ජපානයේ උසාවියේ සහ පොලිසියේ භාෂා පරිවර්තකවරයකු ලෙස රැකියාවක් හිමිවුණා. ඒ අතරතුරේ මම එහෙම ව්‍යාපාරයක් පටන් ගත්තා. ඒක බ්ධඡ ඒඨඥදජර එකක්.මීට කලකට පෙර සිට ජපානයේ දී ශ්‍රියානි අමරසේන මහත්මිය හමුවුණා. එතුමිය සමඟ එකතුවෙලා ටෙලිනාට්‍යයක් නිෂ්පාදනය කරන්න මට හැකි වුණා. ඒ ‘මයුර අසපුව‘ ටෙලිනාට්‍ය. එහි ජීවන් කුමාරතුංග, ඕෂධි හේවා මද්දුම, ධනංජය සිරිවර්ධන වැනි ප්‍රවීණ ශිල්පීන් රඟපෑවා. රූපගත කිරීම් කළේ ජපානයේ. එහි මමත් පුංචි චරිතයක් නිරූපණය කළා.ඒ තමයි මගේ පළමු රංගනය. ඉන්පසුව මම ටික දිනකට ලංකාවට ආවා. එහිදී දයාරත්න රටගෙදර මහතාගේ පෝය ඒකාංගික ටෙලිනාට්‍යයක රඟපාන්න අවස්ථාව ලැබුණා.‘කෝපි කඩේ’ කොටස් කීපයකටත් දායක වෙන්න ලැබුණා. ඉන්පසුවයි මට ශාන්ත සොයිසා සහ මහේෂ් සත්සර කියන නිර්මාණකරුවන් දෙදෙනා හමුවුණේ. ඔවුන් මගේ රඟපෑමේ ආශාව දැනගෙන ‘පබා’ ටෙලිනාට්‍යයේ රඟපාන්න අවස්ථාවක් ලබාදුන්නා. එහි මම කළේ නුවන් කියන චරිතය.ඒ චරිතයෙන් තමයි මාව ප්‍රේක්ෂකයින් හඳුනා ගත්තේ. ඊට පසුව අමා, පබළු කියන ටෙලිනාට්‍යවලත් රඟපෑවා. ඒ අවස්ථාව මට හිමිවුණේ ශාන්ත සොයිසා සහ මහේෂ් සත්සර කියන මහත්වරුන් දෙදෙනා නිසා.රඟපෑම මගේ වෘත්තිය නෙමෙයි. මම ජපානයේ රැකියාව කරන අතරතුරේ ඉඩ ලැබෙන විදියට තමයි ලංකාවට ඇවිත් රඟපෑම් කටයුතු වල යෙදිල ඉන්නේ. මම රඟපාන්නෙ ආශාවට. කලාවට මම දක්වන්නෙ විශාල ගෞරවයක්. මගේ ජීවිතයේ පළමුව දෙමාපියන්, ඊළඟට රට, ඊළඟට කලාව. ඒ තරමටම මම කලාවට ආදරෙයි.මෑතදී තිරගත වුණු ගාමණී චිත්‍රපටයේත් සුළු චරිතයක් නිරූපණය කරන්න මට අවස්ථාව ලැබුණා. ඒකත් මට ලැබුණු හොඳ අවස්ථාවක්.ටෙලිනාට්‍ය නිෂ්පාදනයෙන් කිසියම් මුදලක් ලැබුණොත් මම ඒක ළමා නිවාසවලට දෙනවා. කලාවෙන් උපයන්න මට සිත නෑ. ඉදිරියේදීත් ඉඩ ලැබෙන වෙලාවට කලාවේ නිරත වෙනවා. විවිධ චරිත රඟපාමින් මගේ රංගන හැකියාව පෙන්වන්න මම ආශාවෙන් ඉන්නවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041414</link>
    <topic>අපේ තාත්තා අවුරුද්දට විතරක් ‘සිංහලකම’ ගැන කතා කළේ නැහැ</topic>
    <author>තුෂාරි නේරංජා වික්‍රමසිංහ</author>
    <content>අපේ තාත්තා අවුරුද්දට විතරක් ‘සිංහලකම’ ගැන කතා කළේ නැහැහදවත පුරාම අපේකම සුරැකගෙන එය බෙදාහදා දෙන්නට රටවටා පියමං කළ ලයනල් රන්වල නම් අපූරු කලාකරුවා වෙනුවෙන් නිර්මාණය වූ ‘රන්වල පදනම’ හරහා මෙවර සිංහල අලුත් අවුරුද්ද වෙනුවෙන් ‘අපේ අවුරුද්දට අපේ ගායනා’ සංයුක්ත ගී තැටිය හා ‘අවුරුදු සිරිත්’ ග්‍රන්ථය දොරට වැඩුම පසුගිය දා සිදුවිණි. රන්වල පදනමේ නිර්මාතෘ සහන් රන්වල සමඟ යෙදුණු මේ කතාබහ ඒ නිමිත්තෙනි.මෙවර සිංහල අලුත් අවුරුද්ද වෙනුවෙන් රන්වල පදනමෙන් සිදුවන ක්‍රියාකාරකම් මොනවාද?ප්‍රධානම දේ තමයි අලුත් අවුරුදු ගීත තැටියක් සහ අලුත් අවුරුදු චාරිත්‍ර ගැන පොතක් එළිදැක්වීම. මෙතෙක් රන්වල පදනමෙන් එළිදැක්වූ ‘අහසෙ ඉන්නවාලු’, ‘ගම අවුලඤ්ඤං’, ‘යුද්දෙටත් ඇවිත්’, ‘පොඩි අයට ජන ගී’, ‘ත්‍රී සිංහලේ’ වගේ හැම ගීත තැටියකම එක අවුරුදු ගීතයක් පමණයි අඩංගු වුණේ. මෙවර නිකුත් කළ ගීත තැටියේ ඊට වඩා සුවිශේෂී බවක් තිබෙනවා. අවුරුදු ගීත ගණනාවක්ම තිබෙනවා. ඒ අතර විශේෂ වූ ගීත කීපයකුත් තිබෙනවා.ඒ මොනවාද?තාත්තා (ලයනල් රන්වල) ඉන්න කාලෙ ඔහු නිර්මාණය කරලා ඔහුම ගායනා කරපු අලුත් අවුරුදු ගීතයක් මෙයට ඇතුළත්. ඒ වගේම රන්වල පදනමේ පළාත් පහකින් ඒ කියන්නේ උඩරට, පහත රට, සබරගමු, මුහුදුකර හා ආදිවාසී යන පැති පහෙන් ආපු තරුණයන් පස්දෙනෙක් නිර්මාණය කරලා ගායනා කරන ගීතයක්ද මෙහි අඩංගුයි. මේ ගීතය රචනා කළේ අපේ රසිකයන් පස් දෙනෙක්. ගීතය ගායනා කරන්නේ හය දෙනෙක්. එනිසා මෙය විශාල පිරිසකගේ දායකත්වයෙන් නිර්මාණය වූ ගීතයක්. ඊට අමතරව අපේ රන්වල කණ්ඩායම සමඟ ප්‍රදීපා ධර්මදාස, බන්දුල විජේවීර, ජනනාත් වරකාගොඩ වගේ ප්‍රවීණ ශිල්පීන් රැසකුත් ගායනා කළ ගීත මෙයට ඇතුළත්.අලුත් අවුරුද්දත් එක්ක රන්වල පදනම බොහොම කාර්යබහුලයි වගේ?ඔව්. අපේ පදනමේ වැඩසටහන් මේ දවස් ටිකේම රූපවාහිනී නාළිකා ගණනාවකම විකාශය වෙනවා. ඒ වගේම අලුත් අවුරුද්ද වෙනුවෙන් විදේශ රටවලදී පැවැත්වෙන විවිධ වැඩසටහන් සඳහා සම්බන්ධවීමටත් අපට ආරාධනා ලැබී තිබෙනවා.ඔබේ පියාගෙන් ඔබ කුඩා කාලෙ ඉඳලා අලුත් අවුරුද්ද සම්බන්ධයෙන් විශේෂයෙන් සිරිත් විරිත් සම්බන්ධයෙන් ලැබූ අත්දැකීම් මොන වගේද?මෙහෙමයි. තාත්තා අවුරුද්දට විතරක් අපේකම, සිංහලකම ගැන කතාකරපු කෙනෙක් නෙමෙයි. ඔහු තුන්සිය හැටපස් දවසේම අපේකම රැකගන්න සිංහලකම සිංහල දේ ගැන නොපැකිළව හැමදාමත් කතාබහට ලක්කළ කෙනෙක්. ඒ දේ තමයි මම තාත්තගෙන් ලබාගත් උතුම්ම ආදර්ශය. මාධ්‍ය තමයි අලුත් අවුරුදු කාලෙට තාත්තා ගැන වැඩිපුරම කතාබහ කරන්නේ. ඒ නිසා තාත්තගේ ආදර්ශ වැඩපිළිවෙළ අවුරුදු කාලයේ වැඩි වශයෙන් කතාබහ වෙනවා. නමුත් තාත්තා අපේ සිංහල දේ රැකගැනීම වෙනුවෙන් සිදුකළ මෙහෙවර අවුරුදු කාලෙට පමණක් සීමා කරන්න බැහැ. ඒ ආදර්ශය ඔස්සේ ‘රන්වල පදනමේ’ අපිත් ක්‍රියාත්මක වෙනවා. අපේ රටේ දේ වෙනුවෙන් කැපවෙන එක තමයි තුන්සිය හැටපස් දවසේම රන්වල පදනමෙන් සිදුවන්නේ.ඔබේ පියා සමඟ අවුරුදු සැමරූ හැටි ඔබට මතකද?මට මතක ඇති කාලෙක ඉඳලා අලුත් අවුරුද්ද කොළඹ ගෙදර ඉඳගෙන සමරන්න අපට අවස්ථාව ලැබුණෙ නැහැ. මම අලුත් අවුරුදු සැමරුවේ මගේ මවගේ මහගෙදර පිහිටා තිබෙන කොත්මලේ මඩකුඹුර කියන සුන්දර ගම්පියසේ ඉඳලයි. ඒ ලබපු අත්දැකිම් තමයි අදටත් මගේ හිතේ අවුරුදු කියලා විශේෂයෙන් මතක තිබෙන්නේ.ඔබේ පියාගෙන් පසු අපේකම, අපේ දේ, ජන ගී, සිංහල ගී, මතු පරපුර වෙනුවෙන් ඉදිරියට ගෙන යාමට ඔබ ඇතුළු රන්වල පදනම කටයුතු කරනවා. ඒ ගැන මොකද හිතෙන්නේ?සැබෑම සතුටක් දැනෙනවා. අපේ පදනමේ මූලික අවශ්‍යතාව තමයි තාත්තා අදහස් කරපු ඉස්මතු කරපු මතවාදය ඉදිරියට ගෙනයාම. ඔහු හැමවිටම උත්සාහ කළේ දේශීය නාද මාලා ඇසුරින් ජාතික වූ සංගීතයක් නිර්මාණය කිරීම, බිහිකිරීම. අපේ ඒකායන අරමුණත් ඒකයි. ජන නාද මාලා සමාජගත කළ යුතුයි කියා ඔහු විශ්වාස කළා. අපි අදටත් ඔහුගේ හඩින් පටිගත කළ ගීත ගායනා කරන්නේ නැහැ.ඒ ගීත තවමත් හොඳ පටිගත කිරීමේ තිබෙනවා. අපි කරන්නේ ඔහු පෙන්වාදුන් පාරේ යමින් අලුත් නිර්මාණ එළිදැක්වීමයි. අද තරුණ පරපුර අපේ දේ ඉතා ඉහළින් අගය කරනවා. තාත්තා ගේ අභාවයෙන් පසුව අපටත් ලොකු ප්‍රශ්නයක් තිබුණා මේ දේවල් මෙතැනින් කෙළවර වේවි කියලා. ඒත් තාත්තා නැතිවෙලා අවුරුදු 10කට පස්සේත් අදටත් ඔහු ගැන මතකය තවමත් පවතිනවා. ඒ ගැන සතුටක් වගේම ආඩම්බරයකුත් දැනෙනවා.දුෂ්කර ක්‍රියාවක් කරමින් අපි ලොකු වැඩකොටසක් සිංහල ජනසමාජය වෙනුවෙන් ඉටුකරනවා. පසුගියදා චීනයේ පැවැති ශුන්ජියාජි ජාත්‍යන්තර ජන සංගීත උලෙළේ දී හොඳම ප්‍රාසාංගික ජන ගී කණ්ඩායමට හිමි සම්මානය අපට ලැබුණා. රටවල් 60ක් අතුරින් ලැබුණු මේ සම්මානය අප කණ්ඩායමට ලොකු ධෛර්යයක්.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041415</link>
    <topic>ගීත රචකයෝ සහ රූප රචකයෝ</topic>
    <author/>
    <content>ගීත රචකයෝ සහ රූප රචකයෝ“මම දැන් ගීතයක් ලියන්නේ රූප රචනය ගැනත් හිතලා.”නව පරපුරේ ගීත රචකයෙක් මෑතකදී මා සමඟ එසේ පැවසුවේය.“ඒ කිව්වෙ, වැඩ දෙකක් ම එක සැරේ කරනවා?” මගේ හඬෙහි තරමක මවිතයක් ද මුසුව තිබෙන්නට ඇත.“ඔව්. එතකොට ගීතයේ පද මාලාවම වුණත් විෂුවල් කරන්න පුළුවන්.”ඉන් එහාට මම ඒ පිළිබඳව තර්ක කරන්නට නොගියෙමි.එහෙත් ඉන් පසුව ද විටින් විට මට ඒ ගැන කල්පනා විය.ගීතයක් රස විඳින විට එක් එක් රසිකයාට විවිධ චිත්ත රූප මැවෙයි. හින්දි ගීතයක් අසන හින්දි නොදන්නා කෙනකුට වුව චිත්ත රූප මැවෙයි. ඒ ගීතයේ අරුත කුමක්දැයි නොදන්නේ වුව, එම ගීත මාධුර්යයෙන් උපදිනා රසයෙන් ම, තම තම අත්දැකීම් අනුව විචිත්‍ර පරිකල්පන උපදී. අමරදේවයන්ගේ ‘සන්නාලියනේ’ ගීතය අසන වැඩිහිටි ටේලර් කෙනකුටත්, ඇඟලුම් කම්හලක යුවතියකටත් මැවෙනු ඇත්තේ එකිනෙකට වෙනස් චිත්ත රූපය. “හදවත පළලා - උණු ලේ දහරින්” වැනි යෙදුමකදී මස්කඩකාරයකුට මැවෙන චිත්ත රූපයත්, අහිංසක ගැමි පෙම්වතකුට මැවෙන චිත්ත රූපයත් කොතරම් වෙනස් වනු ඇත්ද?ඇතැම් උසස් පද මාලා විඳින්නට සාහිත්‍යයික දැනුම ද අවශ්‍යය. නොඑසේ නම්, ගීතය එක තැනකය. රසිකයා තව තැනකය. චිත්ත රූපය අනාථය.සාහිත්‍යයික ප්‍රශ්නයක් පැන නොනගින ගීත රචනා සඳහා කරුණු දෘශ්‍ය සත්කාරයන් ද දැඩි සත්කාර අවශ්‍ය තරමට අනාථ ව, අසරණ ව, ඔත්පළ ව සිටිනු නිතර දක්නට ලැබෙයි.දැන් කාලේ හැදෙන ගීත ජනප්‍රිය කර ගැනීමට නම්, “විෂුවල්” (දෘශ්‍ය රූප) අත්‍යවශ්‍ය ය යන්න නව පරපුර අතර මුල් බැසගෙන තිබෙන තවත් මතයකි.මෙහිදී පැන නගින ගැටලුවක් වන්නේ, පූර්ව නිශ්චිත දෘශ්‍ය රූපයක් තිබෙන විට, රසිකයාට චිත්ත රූප මවා ගත හැකි ද යන්නය. එකම ගීතයක රූප රාමු පෙළ, නිතර නිතර දකින රසිකයාට, එම ගීතය ගුවනින් ඇසෙන විට පවා අර රූපරාමු මතකයට නැංවීම නොවැළැක්විය හැකිය. එසේ නම්, ගීතයක සැබෑ රස වින්දනයට, දෘශ්‍ය රූප සකස් කිරීම බාධාවක් ද?රූපවාහිනි මාධ්‍යයට, රූප රචනාවලින් තොරව ගීත ඉදිරිපත් කළ නොහැකි ය යනු තවත් මතයකි. එහි ද කිසියම් සත්‍යයක් ඇත. මයික්‍රෆෝනය ඉදිරියේ සිටින ගායකයකු ගීතයක් මුල සිට අගට ගයනු දකින්නට රසිකයා කැමැති නොවනු ඇත. එසේ නම්, මුලින් කියූ ගීත රචකයාගේ “ටූ ඉන් වන්” (ඊඹධ ඪද ර්‍ණදඥ) ගීත සංකල්පනාවන්ට අපට දොස් කිව හැකි ද?කෙසේ වෙතත් මයිකල් ජැක්සන් ගේ “අර්ත් සෝන්ග්” වැනි ගීතයක රූප රචනය රසික ජනයාගේ හදවත් සසල කරන්නට සමත් විය. කුඩා දරුවන් පවා, එම ගීතය නිතර නිතර නරඹනු මට දක්නට ලැබී ඇත.පොහොසත් (උසස්) රූප රචනාවන් ගෙන් ගීතයකට සාධාරණයක් ඉටු වනු ඇත. එහෙත් ආර්ථික හා කාර්මික දරිද්‍රතාව පැටවුණු රූප රචනා ගීතය විනාශ කරයි. එබඳු රූප රචනාවන්ට යනවාට වඩා, හුදු ගීතයම රස විඳිමින්, තම තම පරිකල්පනයන්ට යාමට රසිකයාට ඉඩ තැබීම වඩා මැනවයි මට සිතේ. දුර්වල රූප රචනා, “මවු මරා උපන් කුමරෙකු” බඳුය.මෑතකදී කතාබහට ලක්වූ තවත් ගීත රචකයකු වූයේ, රැඩිකල් රොමාන්තික චාමින්ද රත්නසූරියයි. ඔහු සමඟ කළ පුවත්පත් සාකච්ඡාවකදී “මානවසිංහලා, සේකරලා වෙන්න මට අවශ්‍ය වුණේ නැහැ” යැයි කීම ගැන ඇතැම් දෙනා නොපැහැදීමෙන් කතා කරනු මට අසන්නට ලැබුණි.චාමින්ද ඉන් අදහස් කළේ, සේකර, මානවසිංහ වැනි ශ්‍රේෂ්ඨයිනට අපහාස කිරීම නොවන බව පැහැදිලිය. ආන්දෝලනාත්මක සිරස්තල යෙදීම පුවත්පත් පිටු සකසන්නන්ගේ සිරිතකි.මෙහිදී වඩා වැදගත් වනුයේ, චාමින්දගේ කියුම වඩා විචාරශීලීව විමංසනය කිරීමයි. ඔහු ලියු රැඩිකල් ප්‍රේමය, ඊමේල් කවිකාරිය වැනි ගීත තුළ, තරුණ සේකර කෙනකු දැකිය නොහැකි ද? මා මෙහිදී අදහස් කරනුයේ, වෙනස් විදිහට සිතීමය. සේකරට ද ඒ හැකියාව ප්‍රතිභාව තිබුණි. චාමින්දලාට ‘රැඩිකල්’ යයි ලේබල් කරන්නේ, ඔවුන් වෙනස් ඇසකින් ලෝකය දකින නිසා ද? චාමින්දගේ ගීත තුළ “ගීත සාහිත්‍ය” තිබෙනු මම දකිමි.මට යළිත් මුලට යන්නට ඉඩ දෙන්න. චාමින්දගේ ‘ඩැෆඩීල් මල් හෝ කැළුම්ගේ ‘ඇපල් මල’ ගැන, අපි චිත්ත රූප මවා ගන්නේ කෙසේ ද? එසේනම් එබඳු ගීතයන්ට “විෂුවල්” අනිවාර්ය විය යුතුය.චාමින්දට ද සේකර හෝ මානවසිංහ විය හැකිය. එය තීරණය කරන්නේ ඔහු ලියන ගීත හා අනාගතය විසිනි. රැඩිකලුන්ට සුබ පැතීමට මම මැළි නොවෙමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041416</link>
    <topic>‘හෝම් කමිං’ දවසෙත් එයා ‘ෂෝ’ එකකට ගියා</topic>
    <author>හේමාලි විජේරත්න</author>
    <content>‘හෝම් කමිං’ දවසෙත් එයා ‘ෂෝ’ එකකට ගියානිහාල් නෙල්සන්ගේ බිරිඳමාලිමොකද හිතෙන්නෙ?මට විශාල සතුටක්, ආඩම්බරයක් දැනෙනවා. ඔහු මගේ ස්වාමියා වීම ගැන. මට හිතෙනවා මම වාසනාවන්ත කාන්තාවක් කියලා. සැමියෙක් විදියට ඔහු ඉතාම ගෞරවනීය තැනක මාව තියලා තිබෙනවා. ඔහු නිසා මගේ ජීවිතේ ලබන්න පුළුවන් උපරීම සතුට වන මවු පදවිය මම ලැබුවා. කාන්තාවක් විදියට මම හරිම තෘප්තිමත්, සැනසිලිදායක පවුල් ජීවිතයක් ගෙනියනවා.ඔබට නිහාල්ව හමු වුණේ කොහොම ද?ඒක සිද්ධ වුණේ මගේ නංගි නිසා. මගේ නංගි යාළුවෙලා හිටියේ නිහාල්ගේ යාළුවෙක් එක්ක.එයා නංගි බලන්න අපේ ගෙදර එනකොට නිහාලුත් එනවා. ඒ ආපු වෙලාවක නිහාල් මාව දැකලා නංගිගෙන් මං ගැන අහල තිබුණා.මම කොහොමත් වැඩිපුර එළියට පහළියට එන කෙනෙක් නොවෙයි. නිහාල්ල ආවම මම ගේ ඇතුළටම වෙලා තමයි ඉන්නේ. කොහොම හරි නිහාල් මාව දැකලා කැමැති වෙලා තිබුණා.ඊට පස්සෙ ඔබත් කැමැති වුණා?ඔව්. නිහාල්ට අකැමැති වෙන්න මට හේතුවක් තිබුණෙ නෑ. සමහර විට ඒක පෙර ආත්මෙ ඉඳන් එන බැඳීමක් වෙන්න ඇති.නිහාල්ට කැමැති වෙනකොට ඔබ රැකියාවක් කරන කෙනෙක් ද?නෑ. මම ඉස්කෝලෙ ගිහින් ඉවරවෙලා ගෙදර හිටියේ. මගේ ගම පිළියන්දල. මම ඉස්කෝලෙ ගියේ නුගේගොඩ නාලන්දා විද්‍යාලයට. මම හිතන්නේ නිහාල් අපේ ගෙදර ආවෙ ගියේ 1971 දී විතර වෙන්න ඕන.1971 වෙනකොටත් ඔහු ගායකයෙක් විදියට ජනප්‍රියයි නේද?ඔව්. ඒ වෙනකොටත් ඔහු ‘ලස්සනට පිපුණු’, ‘රෙදි වියන කෙල්ල’ ආදි ගීත ගායනා කරලා තිබුණා.ඔබ ආදරය කරන්න කලින් ඔහු ගායකයෙක් ය කියලා දැනගෙන හිටිය ද?ඔව්. අපේ නංගි ඔහු ගැන විස්තර කියලා තිබුණා. මම ඔහුගේ ගීතත්, ගුවන් විදුලියෙන් අහල තිබුණා. නමුත් ඔහුගේ රූපය දැකලා තිබුණේ නෑ.නිහාල්ගේ යෝජනාවට ඔබේ ගෙදරින් කැමැති වුණා ද?ඔව්. ගෙදර අයත් ඔහු ගැන දන්නවනේ. ඒ නිසා විරුද්ධත්වයක් තිබුණේ නෑ.අම්මලා කැමැති වුණු නිසා අවුරුදු තුනක් විතර අපි ආශ්‍රය කරලා 1974 දි අපි විවාහ වුණා.නිහාල්ගේ කාර්ය බහුලත්වය ඔබට වදයක් වුණේ නැත්ද?කිසිසේත්ම නෑ. අපි දෙන්නට දෙන්න ගැන හොඳ අවබෝධයකින් කටයුතු කළේ. අපි ආදරය කරන කාලෙත් එයා රට පුරා සංගීත සංදර්ශනවලට ගියා. විවාහයෙන් පසුත් එහෙමයි.කොටින්ම කිවුවොත් මට මතකයි අපේ මධුසමය ඉවර වෙලා හෝම් කමින් දවසේ මාව ගෙදරට එක්කරගෙන ඇවිත් පැය 02 - 03 ක් තමයි නිහාල් ගෙදර හිටියේ. රත්නපුරේ සංගීත සංදර්ශනයකට නිහාල් ගියා.මේ කාර්ය බහුලත්වය මැද පවුලේ වගකීම් නිහාල් අතින් පැහැර හැරුණේ නැත්ද?කවමදාවත් නෑ. ඔහු උදේ පාන්දර ගෙදර ආවත් දරුවා ඉස්කෝලෙට දාන්න යන්නේ ඔහු. ගෙදර යුතුකම් හරියටම ඉෂ්ට කළා. ‘ෂෝ’ නැතුව ගෙදර ඉන්න දවසට ගෙදර දොරේ වැඩවලටත් මට උදව් කළා.ඔබලා විවාහ වෙලා දශක තුනකටත් වැඩි කාලයක් ගතවෙලා. මේ කාලය ඇතුළත විරසක වීම් ඇතිවෙලා නැත්ද?අපි විවාහ වෙලා අවුරුදු 38 ක් වෙනවා. විරසක වීම් නම් අපි දෙන්න අතර කවමදාවත් සිදුවෙලා නෑ.අපි දෙන්නට දෙන්න අවබෝධයෙන් ජීවත් වෙනවා.ඔබ නිහාල්ගේ කැමැතිම ගුණාංගය මොකක්ද?කෙළින් කතා කරන ගතියට. ඒක එයා මුලින්ම මට පෙන්නපු හොඳ ගුණාංගයක්. අපේ ගෙදරින් කැමැත්ත ගන්න කෙළින්ම එයා ඇවිත් අහල තිබුණා. ඒ කෙළින් කතා කරන ගතියට මම හරි කැමැතියි.නිහාල් ගායනා කරන ‘මාලි’ ගීතය ඔබ වෙනුවෙන් ලියවුණක් නේද?ඔව්. ඔය ගීතය අපි දෙන්නා ආදරය කරන කාලේ ලියපු ගීතයක්.ඔය කියන විදියටම නිහාල් ඔබට ආදරෙයි ද?ඔව්. නිහාල් මට හරිම ආදරෙයි. ඔහු ඕනෑම තැනක මේ මගේ බිරිඳ කියලා මාව හඳුන්වල දෙන්න පැකිළෙන්නේ නෑ. ඔහුගෙන් ඒ ගෞරවය ලබන්න තරම් මමත් සුදුසු වෙලා තිබෙනවා. ඒ ගැන මට සතුටුයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041417</link>
    <topic>පිස්සු ද? මහත්තය තාම කසාද බැඳල නෑ</topic>
    <author/>
    <content>පිස්සු ද? මහත්තය තාම කසාද බැඳල නෑඈ ධනුකට ඇසෙන්නට කීවේ තම සැමියා දෙස ඇස යවමින්ය. ධනුක සිටියේ ඉතා ගැඹුරු සිතිවිල්ලක හෙයින් ඔහුට එය ශ්‍රවණය වූයේ නැත. ශීලා ඔහු දෙස බලා සිටියේ තරමක ‍නොපහන් බවකින්ය.“මල්ලී? ඇහුණ ද ඔයාට?”“ආ... ඇයි මොකද්ද කරන්න කිව්වේ?”“මොන ලෝකෙද ළමයො ඉන්නේ? මේ ගේ සුද්ද කළොත් නරක ද කියල කිව්වේ?”“ඇයි අක්කා හැමදාම සුද්ධ කරන්නෙ? තව මොනව ද?”ශීලා ඔරවාගෙන සිටියේ ධනුකට හොඳහැටි දෙහි කැපීමටය. එහෙත් මේ අවස්ථාවේ ඔහු කෝප ගැන්වීම නුසුදුසු බව ඈ තීරණය කළාය.“ඇයි මෝඩයො... අර මිනිස්සු හිටි අඩියෙ එන්න ඕනැ කිව්වොත්?”“ඉතින්? ආවදෙන්. මේ ගේ සුද්ධ කරන්න ලක්ෂ කීයක් යයි කියල ද අක්ක හිතන්නේ?”“කීයක් ගියත් කරන්න ඕන වැඩේ කරන්න ඕනනේ. උඹ ඔය නාස්ති කරන සල්ලි මට දියන්. මං අස්ප ගණං නැතුව කරවන්නම්.”“අක්කේ...”ධනුක නැගිට ඇය වෙතට ගියේ බැගෑපත් ලෙසිනි.මේ ගේ තියන විදිහ වරදක් නැහැනෙ. ඒ මිනිස්සුන්ට මේ ගෙදරින් ඇති වැඩකුත් නැහැ. මම ඔයාට සල්ලි දෙන්නම්... ඒවා වෙන මොනව හරි වැඩකට යොදවන්න...”“ඒක හරි...” එසේ කියූ සිය සැමියා දෙස රවා බැලු ශීලා නැගිට්ටේ“ඔව් ඉතින් ගේ කඩා වැටුණත් බොලා දෙන්නටම ගාණක් තියේවියැ... මොන බරක් ද?”දෙමස්සිනෝ රහසින් සිනාසුණහ.ලෝචනාගේ පියා හිතවත් කීප දෙනකුටම ධනුක ගැන කීවේ තරමක අකැමැත්තකින්ය. ඔහු ධනුක ගැන හොඳ අදහසක් සිතේ දරා සිටීම එයට හේතුවක් විය. ඔහුගේ රැකියාව, පරම්පරාව හා කීර්ති නාමය තමන්ට ඉතා ගැළපෙන බව ඒ හේතුවට එක්වූ අනික් කරුණු කාරණා වූවේය.අපේ දුව කියන්නේ එයා ගැහැනු ළමයි කීප දෙනෙක් එක්කම පැටලිලි තියෙනව කියලයි?”“දැනුත් ඒවා තියනව කියල එයා කිව්ව ද?”“මාත් කිව්ව ඔහොමම. ඉස්සර කවුරුත් ඔය වගේ වැඩ කළා නොවැ.”එසේ කීව ද හිතවතුන්ගේ ආරංචි දැනගැනීම මැනවයි ඔහුට සිතුණේ ඒ කතාබහවල සත්‍ය අසත්‍ය බව දැනගැනීම දෙපාර්ශ්වයටම වැදගත් වන නිසාය.“කලබල වෙන්නැතුව ඉම්මුකො... හෙට දිහාවේ මට තොරතුරු ඔක්කොම දැනගන්නට ලැබේවි...”කුඩා වියේ සිට ලෝචනා හා කෙළි සෙල්ලමේ යෙදුණ ගුණදාස, ධනුක පෙරකදෝරු මහතා ගැන ඉතාම වැදගත් රහසිගත තොරතුරු රැගෙන ආවේය. ගුණදාස කම්කරුවකු ලෙස සේවය කළ ද වාහන පිළිබඳව හොඳ දැනීමක් තිබුණි. මේ නිසාම නිවාඩු දිනවල මිතුරකුගේ ගරාජයක වැඩ පළ කිරීමෙන් අමතර ආදායමක් ඉපයීමට, ඔහු පුරුදු වී සිටියේය. ගරාජය තිබුණේ ධනුකගේ කාර්යාලයට ආසන්නව වීම නිසා, ඔහු ද මේ ගරාජයේ යාවජීව සාමාජිකයෙක් වී සිටියේය.“ඈ බං සෝමේ, අර රත්මල්ගොඩ මහත්තය ළඟදී බඳින්නැද්ද?”ඔහු මිතුරාගෙන් විමසුවේ පොටක් පාදා ගැනීමටය.“කවුද බං දන්නෙ? මිනිස්සු නම් කියන්නේ හරි හොඳ මහත්තයා කියල... හැබැයි බොනවා... මෙතෙන්ට...”සෝමරත්න නළලට අත තබා පැවසුවේය.“සල්ලිකාරයොනෙ මල්ලී, බැන්දෙ නැතුවාම මොකද?” යි කී ඔහු කරමින් සිටි වැඩය නවතා රහසක් කියන්නට මෙන් වටපිට බැලුවේය.“උඹට හන්ද කියන්නේ. මරු නෝන කෙනෙක් ඉන්නවා. හැබැයි ලන්සි... වැඩ කරන්නෙත් එතනමයි.”“ඒ දෙන්න යාළු ද?” ගුණදාස මෝඩයෙකු ලෙස ඇසුවේය.“යාළු නෙවෙයි ගුණේ. පෙරකදෝරු මහත්තයා රෑට ඉන්නෙත් එහේ.ගුණදාස මේ සියලු තොරතුරු ලෝචනාගේ නිවෙසටම ගොස් පවසන්නට අදහස් කළේය. ඔහු ඒ තරමටම වලව්වේ ඇත්තන්ට ආදරය කළේය. ඊට පෙර රත්මල්කඩුව මහතාගේ කාර්යාලයට යා යුතු බව ඔහු තීරණය කළේ හේතු දෙකක් නිසාය. මිතුරාගේ කියමන පමණක් පිළිගෙන විශ්වාස නොකිරීමත්, ඇසින් දැක බලා ගැනීමත් ඒ කරුණු විය.ධනුක එදින උදය කාලයේ කාර්යාලයේ නොසිටියේ උසාවි ගොසින් බව ගුණදාස දැනගත්තේ එතැනට ගිය පසුය. ඔහු කාර්යාලයේ සිටින්නවුන් දෙස මහත් ඕනෑකමින් විපරම් කළේය. ඉතා රූමත් බර්ගර් තරුණියක් එහි සිටියාය. දෙවරක් නොව ඇස පිය නොහෙලා බලා සිටීමට තරම් ඇය සුන්දරය.“අද පෙරකදෝරු මහත්තය නැද්ද?” ගුණදාස ළඟ සිටි අයගෙන් විමසුවේය.“අද උසාවි දවසක්නේ... එන්ඩ ප්‍රමාද වෙනවා? ඇය නඩුවක් බාර දෙන්ඩ ද ආවේ?”“ඔ... ඔව් අර ඉන්නෙ නෝනා ද?” ගුණදාස රුවැත්තිය දෙසට ඇඟිල්ල දිගු කළේය.“පිස්සුද ඕයි... මහත්තය තව කසාද බැඳල නෑ...” ගුණදාස පස්සට වීසිවූයේ ඔහුගේ හඬින්ය. තවත් කාටවත් ඇසුණා දැයි බලන්නට මෙන් ඔහු වටපිට බලා නළලට නැඟුණා දා බිඳු පිසදා ගත්තේය.“බුලත් විටක් කනව ද?”ඒ ගුණදාසගේ බයාදු හඬය. කතා කළ තැනැත්තා මහත් අභිරුචියෙන් බුලතක් සුරතට ගෙන නැගිට්ටේ ගුණදාසට හිසෙන් එන ලෙසට සන් කරමින්ය.ඒ භූමියේ තිබූ සෙවණක් යට දණ හිස නවා වාඩිවෙමින් ඔහු බුලත් විටක් ඒදා ගත්තේය.“මං අරහෙම කිව්වේ ඔය පෙරකදෝරු මහත්තය බොහෝම හොඳ කෙනෙක් හන්දයි.”ඔහු කට උඩට හරවා බුලත් විට මුවේ අඩුක් කළේය. ගුණදාස තව ටිකක් සමීප වූවේ බළලා මල්ලේ කට ළඟටම ඇවිත් බව දැනගෙනය.“අවුරුදු පහක හයක ඉඳල ඔය ළමිස්සී ඔතන වැඩ. මහත්තයා හරි සෙල්ලක්කාරයා... අපට ඕවායින් වැඩක් තියෙන එකක්යැ...”“ඒ වුණාට පෙරකදෝරු මහත්තයට කසාද බඳින්ඩ කල වයසත් හරි ඇති?”“ඕවා මොකටද ඕයි අපිට. මහත්තය පෙළවහක් කර නොගන්නෙ ඔය නෝනා හින්ද තමයි. ඒක ගෙවල්වලත් දන්නව මා හිතේ...”ගුණදාස ආරළු බූරුළු නොමැතිව මේ ප්‍රවෘත්තිය ලෝචනාගේ මවටත් පියාටත් නොපමාව දන්වා සිටියේය.“ඕක නම් කෙරෙන්න ඉඩ තියන්න එපා මහත්තයෝ... අර ගෑනි අවුරුදු පහක හයක ‍ෙවලේ ඉඳන් තමයි ඉන්නව කිව්වේ.”“ගුණදාස දැන් යන්න. මේ වග කාටවත් දැනගන්න ඉඩ හරින්න එපා...” දෙමහල්ලන් මුහුණෙන් මුහුණ බලා මුනිවත රකිමින් කල්පනා කළේ ඊළඟට මෙයට ගත යුතු පියවරක් ගැනය.“මදැයි ඉඳල ඉඳලා දන්න අඳුරන මිනිස්සුය කියලා අපිත් යෝජනාවක් ගෙනාවා...”“ඕවා ඔහොම තමයි...” ඒ සැහැල්ලු හඬින් ලෝචනාගේ මව කිපුණ ලෙස බැලුම් හෙළුවාය.“එහෙම මිනිස්සුන්ට ලෝචනාව දීග දෙන්ඩ පුළුවන් කමක් නෑ.”“වයස යනකොට පිරිමි ඔහොම පැටලුව් ඇති කර ගන්නවා, ධනුකගේ අප්පච්චි බොහොම වැදගත් මිනිහෙක්”“එහෙම කියල ගෑනියෙක් බාරිකමට අරන් ඉන්න මිනිහෙකුට අපේ දුව දෙන්ඩ කීයටවත් මං කැමැති නෑ.”“අපි ඒ මිනිස්සුන්ට ඇත්ත සිද්ධිය කියමු. මහ ඈයො හිටිය නම් ඔහොම වෙන්නෑ.”ලෝචනා ඉතා පහසුවෙන් හා කැමැත්තෙන් ධනුක පිළිබඳව සිත අත්හැරියාය. ධනුකගේ ගති පැවතුම් පිළිබඳව මනා වැටහීමකින් සිටි නිසා තමා ඔහුගේ කපටිකම හා වංචනික අදහස්වලින් ගැලවුණ බව ඕ වටහා ගත්තාය.බෝකුන්දර පරම්පරාවෙන් තම පවුලට අයිති වෙන්නට තිබු මහා ධන සම්භාරය අහිමි වී යාම ගැන ශීලා සිටියේ අසීමිත ශෝකයකින්ය. ධනුකට මේ කටයුත්ත ගැළපුණ දින සිටම ඇය සිටියේ පුදුමාකාර නිදහස් හදවතකින්ය. තමා ජීවත්වන මේ විශාල ගෘහය අහිමි වීම ගැන ධනුක තුළ කිසිදු සාංකාවක් ඇති නොවන බව ඇය විශ්වාස කළාය. ඒ පමණක් නොවේ. ඔහුගේ අනාගතයට සරිලන හොඳ යහපත් බිරියක් හමුවීම ගැනත් ශීලා සෑහීමකට පත්වී සිටියාය.“දැන් ඉතින් ඔක්කොම ඉවරයි... ඔක්කොම ඉවරයි.” ඇගේ කෝපය ගැන වේදනාව පිට කරන අයුරු බලා, ඇගේ සැමියා අන්ද මන්ද වූවේය.“ඔය ලන්සි මළඉලව්ව අයින් කරපන් කියලා මං කී දවසක් කිව්ව ද?”“ඔයා තේරුම් ගන්න ශීලා, මං දවසක් කිව්වා මතක ද මෙයා හැමදේම විනෝදෙට කරන මිනිහෙක් කියලා?”ධනුක හැන්දෑවේ නිවෙසට ගොඩවූයේ මෙවැනි වාතාවරණයක් නිවෙස තුළ වර්ධනය වෙමින් තිබියදීය. සැප පුටුවේ කම්මුලට අත තබා අඳුරු මුහුණින් සිටින සොයුරියත් මස්සිනාත් දුටු, ධනුක ඔවුන් අතරට ආවේ යමක් නිරාකරණය කරගැනීමටය.“ඇයි මේ?”ඔහු දෙදෙනා දෙසම බලමින් දෑත පෑවේය. ශීලා ගස්සා ඉවත බලන විට ධනුකට සැකයක් ඇතිවූයේ නාලිකා බැලීමට ගිය ගමන ගැනය.“කවුද මැරුණේ?”ඔහු මඳක් සිනාසෙමින් සොයුරිය සමීපයේ වාඩිවී ඇගේ මුහුණ තමා වෙත හරවා ගන්නට වෑයම් කළේය.“පලයන් අන්න අරහෙට...” ශීලා ඔහු තල්ලු කර දැම්මාය. ඔහුගේ දඟකාරහිතුවක්කාරකම් තව දුරටත් ඉවසා ගත නොහෙන තරමට පිරී ආවේය. මව හා පියා මිය ගිය පසු කවා පොවා නිය පහරක් නොදී හදා වඩා ගත් කුඩා සොහොයුරාගේ රූපයත්, තුරුළ සොයමින් තමා වෙතට එන සුරතල් හැසිරීමත්, ඇගේ මතකයට ආවේ දරා ගත නොහැකි වේදනාවක් සමඟය.“මං උඹව දුක් විඳලා ඉගැන්නුවට ද, උඹ මට මෙහෙම කරන්නෙ?” සොහොයුරියගේ විලාපය අසා ඉන්නට බැරිම තැන ධනුක නැගිට ඒ මේ අත ඇවිදින්නට වූවේය.“මම මොනව කළාටද ඔයා මේ කෑ ගහන්නෙ?” ධනුක ඇසුවේ කෝප සහගතව නොවේ.“ඇයි මට බොරු කිය කියා අර කැරපොත්තිව ළං කරගෙන තියාගෙන ඉන්නෙ? අන්න ලෝචනාගෙ ගෙදරට ඔක්කොම ආරංචි වෙලා?”“ඔක්කොම දේවල්? ඕවා ඔක්කොම බොරු අක්කේ. මම නැහැ කිව්වට පස්සෙ ඉවෝන් එක්ක නැහැම තමයි...”“මොකටද ඒ ගෑනිව ඔෆීස් එකේ තියාගෙන ඉන්නෙ? ඕවා මහ මෝඩ වැඩ...” මස්සිනාගේ කතාවට කෝපයක් ඇතිවුවද ධනුක නිහඬ වූවේ සොයුරිය පිළිබඳව ශෝකයෙනි.“මොකද ඒ මිනිස්සු කියන්නෙ?” ධනුක යළි වාඩිවූයේ දෙගිඩියාවෙනි. ඒ සම්බන්ධය බිඳී ගියාට ඔහු තුළ දැන් කිසිදු පසුතැවිල්ලක් නොමැත.“ඔයාගෙයි ඉවෝන්ගෙයි සම්බන්ධය ඒ මිනිස්සුන්ට කවුද විශ්වාසවන්තයෙක් කියලා. ඒකට තමයි අක්කට ඉවසුම් නැති වුණේ.”අක්කණ්ඩිය වෙනුවට පිළිතුරු ලැබුණේ සිය මස්සිනාගෙන්ය. කොටියා කනවා ඉවසිය හැක, කොහිල කටු ඇනීම ඉවසිය නොහැක.“මට වඩා ඌ විශ්වාස කරනව නම් මේක අත්හැරිද්දෙන්. රටේ ඕන තරම් ගෑනු ඉන්නවා...”“ඔව්. ඉන්නවා නේන්නම්... ඉන්නව නේන්නම්...” ශීලා නැගිට්ටේ ආවේශ වූ අයුරිනි.“එක පාරක් කොහෙවත් නැති හිඟන්නියක් කරේ එල්ලගන නැටුවා. ඒකත් මං ඉවසගන හිටිය... උඹ මිනිහෙක් වෙයි කියලා.”තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041418</link>
    <topic>සිකුරාදා හැන්දෑව</topic>
    <author/>
    <content>සිකුරාදා හැන්දෑවප්‍රවීණ සිනමාකරුවකු වූ විජය ධර්ම ශ්‍රී පිළිබඳ ‘හිරු’ රූපවාහිනිය නිර්මාණය කළ ‘උත්තරීතර’ වැඩසටහනට සම්පත් දායකයකු විදියට එක්වුණා. එච්. ඩී. ප්‍රේමරත්න වගේම විජය ධර්ම ශ්‍රීත් මියගියේ අකාලයේ. ඒ දෙදෙනාගෙන්ම සිංහල සිනමාවට සිදුවූ සේවය අපේ ඇගැයීමට ලක්විය යුත්තක්.විජය ධර්ම ශ්‍රී සිනමාවට සම්බන්ධ වුණේ නවකයන් රැසක් බිහිවූ ‘හන්තානේ කතාව‘ චිත්‍රපටයෙන්. ඔහු එහි දෙබස් රචක හා සහාය අධ්‍යක්ෂවරයා වුණා.‘දුහුළු මලක්’ විජය ධර්ම ශ්‍රීගේ මුල්ම වෘත්තාන්ත චිත්‍රපටය. එය අධ්‍යක්ෂණය කරන අතරවාරයේ ජාතික චිත්‍රපට සංස්ථාවෙන් ඔහුට ලියුමක් ලැබුණා. එයින් කියැවුණේ මෙම චිත්‍රපටය තවදුරටත් රූපගත කරගෙන ගියොත් පොලිස් අත්අඩංගුවට ගන්නා බවයි. ඊට හේතු වුණේ චිත්‍රපට සංස්ථාවේ එවක බලපැවැත්වුණු එක්තරා නීතියක්. ඒ තමයි කිසිවකු තම ප්‍රථම වෘත්තාන්ත චිත්‍රපටය අධ්‍යක්ෂණය කරන්නේ නම් ඊට පූර්වයෙන් කෙටි චිත්‍රපටයක් නිර්මාණය කොට තම දක්ෂතා සංස්ථාවට තහවුරු කර සිටිය යුතු ය යන්න. ඒකට කිව්වේ ‘ලයිසන් ක්‍රමය’ කියායි. කෙටි චිත්‍රපටයක් නිර්මාණය කළායින් පස්සේ තමයි අදාළ අධ්‍යක්ෂවරයාට බලපත්‍රයක් දුන්නේ.මේ නීතියට අනුව විජය ධර්ම ශ්‍රීට ‘දුහුළු මලක්’ රූපගත කිරීම පසෙක තබා ‘මලක කඳුළු’ නමින් කෙටි චිත්‍රපටයක් තැනීමට සිදුවුණා. නමුත් විජය ධර්ම ශ්‍රී පසුකලෙක මාත්තෙක්ක කියා සිටියේ තමා ‘දුහුළු මලක්’ චිත්‍රපටයේ එතෙක් රූපගත කළ කොටස් නරඹා එම බලපත්‍රය දීමට සංස්ථාව ක්‍රියා කළේ නම් වඩාත් මැනවි බවයි. එසේම තමා සමඟ ඊර්ෂ්‍යාවකින් පසුවූ එක්තරා සංස්ථා නිලධාරියෙක් තම සිනමා ගමන වැළැක්වීම සඳහා කටයුතු කළ බවත් ඔහු තවදුරටත් කියා සිටියා. ඔහු කියු විදියට මේ නිලධාරියා පියසිරි ගුණරත්න. ඔහු එවක චිත්‍රපට සංස්ථාවේ නිෂ්පාදන කළමනාකරුව සිටියා.‘දුහුළු මලක්’ නියත වශයෙන්ම සිංහල සිනමාවේ සුවිශේෂ චිත්‍රපටයක්. එහි රූපරාමු අපට සිහිපත් කරන්නේ පෝලන්ත, චෙකොස්ලොවැකියානු චිත්‍රපට. (මෙහි විචිත්‍රවත් කැමරාකරණය සුමිත්ත අමරසිංහගේ) අනියම් පෙම් පුවතක් ගැන කියැවුණත් ‘දුහුළු මලක්’ හි වැදගත්කම වුණේ විජය ධර්ම ශ්‍රී එහි චරිත දිහා මානව භක්ති පූර්වකව බලා තිබීමයි.‘දුහුළු මලක්’ ගැන රෙජි සිරිවර්ධන කියා සිටියේ ‘රේඛාව‘ හා ‘අහස් ගව්ව‘ යන චිත්‍රපට දෙකෙන් පස්සේ නව අධ්‍යක්ෂවරයකු අතින් නිමැවුණු පළමුවැනි විශිෂ්ටතම චිත්‍රපටය වශයෙන්. එසේම ආචාර්ය තිස්ස අබේසේකර කියා තිබුණේ තරුණ සිංහල සිනමා පරම්පරාව වෙතින් එළිදුටු විශිෂ්ටතම නිර්මාණය යයි නොපැකිළව සඳහන් කළ හැකි බවයි. මේවා චිත්‍රපට සංස්ථාවේ අර නිලධාරීන්ට ගහපු අතුල් පහරවල් වගෙයි.‘දුහුළු මලක්’ වලින් පස්සේ විජය ධර්ම ශ්‍රී තවත් සිනමාපට 8 ක් පමණ අධ්‍යක්ෂණය කළත් මට අනුව නම් ඔහුගේ හොඳම චිත්‍රපටය ‘දුහුළු මලක්’. ‘හිමගිර’ වගෙ චිත්‍රපටයක් දක්වා එන විට මට පේන්නේ ඔහුගේ සිනමා ජීවිතයේ ශීඝ්‍ර පල්ලම් බැසීමක්. ‘හිමගිර’ ඉතාම නිර්දය විවේචනයන්ට හසුවූ චිත්‍රපටයක්. එම විවේචන ගැන එදා විජය ධර්ම ශ්‍රී මාත්තෙක්ක මෙහෙම කිව්වා.“දැන් මගේ අත හිරිවැටිලා තියෙන්නේ. ඒ නිසා මොන ඉඳිකට්ටෙන් ඇන්නත් මට දැනෙන්නෙ නැහැ.”විජය ධර්ම ශ්‍රී අන්තිමෙට හැදුවේ ‘ගුරු ගෙදර’. (ඔහු ඊට පෙර හදපු ‘ක්ෂේම භූමි’ ප්‍රමාද වී තිරගත වුණ) ‘ගුරු ගෙදර’ බර්ග්මාන්ගේ ‘ෆැනි ඇන්ඩ් ඇලෙක්සැන්ඩර්’ චිත්‍රපටයේ අනුකරණයක් බවයි ඇතැමුන් කියා සිටියේ. ඇත්තටම මමත් එහෙම කියනවා. ඒත් විජය ධර්ම ශ්‍රී හෝ එහි තිරනාටකය ලියු ආචාර්ය තිස්ස අබේසේකර හෝ එය පිළිගන්ට සූදානම් වුණේ නැහැ. විජය ධර්ම ශ්‍රී මාත්තෙක්ක කිව්වේ එහි කතාව තම ඥාතියකු මුහුණ දුන් අත්දැකීමක් බවයි. ඒ කතාව තිස්සට කියා ‘ගුරු ගෙදර’ තිර රචනය ලියාගත් බව ඔහු තවදුරටත් මා හා කිව්වා.විජය ධර්ම ශ්‍රී හරිම අවංක කලාකාරයෙක්. ඔහු පස්සෙ කාලෙක කිව්වේ තම චිත්‍රපටවල වස්තු විෂය ගැන තමා මීට වැඩි සැලකිල්ලක් දැක්වූවා වූණානම් හොඳ බවයි. එහෙම කියන්න පුළුවන් තම පූර්වකාලීන නිර්මාණවල අඩුපාඩු දකින්න පුළුවන් කෙනකුට විතරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041419</link>
    <topic>චිත්‍ර කලාවේ නූතනවාදය අපට හඳුන්වා දුන් කුලනාථ සේනාධීර</topic>
    <author/>
    <content>චිත්‍ර කලාවේ නූතනවාදය අපට හඳුන්වා දුන් කුලනාථ සේනාධීරඅපේ රටේ පෞද්ගලික මට්ටමෙනුත් (මුදලිඳු ඒ. සී. ජී. එස්. අමරසේකර ගේ සිට එස්. එච්. සරත් දක්වා) රාජ්‍ය මට්ටමෙනුත් (ලංකා කාර්මික විද්‍යාලයේ සිට එහිම ක්‍රම විකාශනයක් වූ සෞන්දර්ය කලා විශ්ව විද්‍යාලය දක්වා) චිත්‍ර කලාව ඉගැන්වුවත් අපට තිබුණු බරපතළ ඌනතාවයක් වූයේ විශ්ව සම්භාව්‍ය චිත්‍ර කලාව විශේෂයෙන් එහි නූතනවාදය අළලා සිංහලෙන් පතපොත ලියැවී නොතිබීමය.සිංහල භාෂීය අධ්‍යාපනය පමණක් ලැබු අංකූර චිත්‍ර ශිල්පීන් මුහුණ දුන් ප්‍රධාන අභියෝගය ලෙස දැක්විය හැක්කේ ඓතිහාසික වර්ධනය වන චිත්‍රකලා විඥානය ග්‍රහණය කර ගැනීමට සිංහල සාහිත්‍ය මූලාශ්‍ර නොතිබීමය.කුලනාථ සේනාධීර 1973 දී ‘නූතන චිත්‍ර කලාවේ රසික සංකල්ප’ නම් වූ විමර්ශන කෘතිය එළිදක්වන්නේ එවන් පසුබිමකය. කුලනාථ සේනාධීර චිත්‍ර ශිල්පියෙකි; එසේම ලේඛකයෙකි. ඔහු පේරාදෙණි විශ්ව විද්‍යාලයේ ඉගෙනුම ලබන අවදියේ මහාචාර්ය සිරි ගුණසිංහයන් සමඟ එක්ව චිත්‍ර ප්‍රදර්ශන පවා පවත්වා අත්දැකීම් ලැබූවෙකි.එරික් ඉලයප්ආරච්චි තමාගේ ‘චිත්‍ර කලාව හා විචාරය’ නම් වූ විමර්ශන ග්‍රන්ථය පිළිගන්වන්නේ කුලනාථ සේනාධීරයන්ටය.චිත්‍ර කලාවේ නිපුණ මහිමයෙනුත්මනහර සිතුවම් හාසබැඳුණු නොදිගු දිවියෙනුත්මෙබඳු කටයුත්තකටඅත ගසන්නට කෙනෙකු වී නම්සේනාධීරයනි ඒ ඔබ ය.මම නම් ඊට නොපොහොසත්මි.එනමුත් ම පියාණන් ලෙසමඔබ ද මිය ගොසිනි.අප ළාබාල කල පෑයූවල්ගා තරුවක් සේමීගමු අඟුරුකාරමුල්ලේකෙටි කලකට විසුවේ ඔබ ය.අප සිත්තරුන් නොවනබව ද නොසලකාඔබ අප හද වර්ණයෙන්එළිය කළේ ය.දිනෙන් දින පැයෙන් පැයඅප කලා ලොව ගිල ගන්නාඅසත්‍යයේ අඳුර පහ කරනු රිසින්මෙයැ කළේ ඔබගේම එළියෙනි.ශාස්ත්‍රාලයීය චිත්‍ර කලාවේ සිට උපස්ථිතිවාදයත් පශ්චාත් උපස්ථිතිවාදයත් දක්වා වූ චිත්‍ර කලාවේ ඓතිහාසික විකාශනය ගැන මාහැඟි තොරතුරු ‘නූතන චිත්‍ර කලාවේ රසික සංකල්ප’ කෘතියට ඇතුළත් ය. (පෝල් සෙසාන්, පෝල් ගොගෑන් හා වින්සන්ට් වැන්ගෝ වැනි චිත්‍රඥයන් අයත් වන්නේ පශ්චාත් උපස්ථිතිවාදී යුගයට ය)මෙම ග්‍රන්ථයේ තවත් සුවිශේෂත්වයක් වන්නේ චිත්‍ර කලාව හුදෙකලා මාධ්‍යයක් කර නොගෙන එය අපරදිග දර්ශනය, මනෝ විශ්ලේෂණය වැනි විෂය ක්ෂේත්‍ර සමඟ විශද කර බැලීමයි. චිත්‍ර කලාව හා අපරදිග සාහිත්‍යය ද කතුවරයාගේ අවධානයට යොමු වෙයි.‘නූතන චිත්‍ර කලා රසික සංකල්ප’ නම් වූ පරිච්ඡේදය යටතේ ඝනිකවාදය, ප්‍රකාශන වාදය, අනාගත වාදය, ඩාඩා වාදය, අභිසංස්කරණ වාදය, අතිසත් වාදය, භාව රූපික ප්‍රකාශන වාදය, ක්‍රියාකාරි චිත්‍ර කලාව යන අනු මාතෘකා ගැන කරන්නා වූ විවරණය ද ඉතා අගනේ ය.පොතේ අගට යොදා ඇති චිත්‍රකලා කරුවන්ගේ නාමාවලියත් වචන කෝෂයත් සිසුන්ට සප්‍රයෝජනවත් ය. අධ්‍යාපන ප්‍රකාශන දෙපාර්තමේන්තුවෙන් සෞන්දර්ය අධ්‍යාපනය 11 (චිත්‍ර - මූර්ති කලා) පාරිභාෂික ශබ්ද මාලාව පළවනතුරු ව්‍යවහාර වූයේ ඉහත වචන කෝෂය යැයි සිතමි.අපේ රටේ සංගීත, චිත්‍ර හා මූර්ති වැනි ශුද්ධ කලා මාධ්‍ය සඳහා විචාරකයන් දක්නා නොලැබේ. බොහෝ විට සිටින්නේ සාහිත්‍යමය ප්‍රවේශයකින් යුතු විචාරකයන් පමණි. සංගීතය පිළිබඳ ගැඹුරට විමර්ශනයක් කළ හැකි විචාරකයකු අපට සිටියේ නම් ඒ එක් අයකු පමණි. ඔහු නැසි ගිය ආචාර්ය තිස්ස අබේසේකර ය.මෑතදි මහාචාර්ය සිරි ගුනසිංහයන් පිළිබඳ උපහාර ලිපි සංග්‍රහයක් පළව ඇත. එහි මහාචාර්ය ගුනසිංහයන්ගේ චිත්‍රකලා ප්‍රතිභාව විමසා බැලෙන එකම එක ලිපියක්වත් ඇතුළත් නොවේ. ඇතැම් විට ඊට හේතුව එම විෂය අළලා ශාස්ත්‍රීය මට්ටමේ යමක් ලිවිය හැකි විද්වතුන් මෙරට නොසිටීම විය හැකිය. මා දන්නා තරමින් එවැනි යමක් ලිවිය හැකි විචාරකයකුට සිටින්නේ එරික් ඉලයප්ආරච්චි පමණි.කුලනාථ සේනාධීරයන්ගේ ‘නූතන චිත්‍ර කලාවේ රසික සංකල්ප’ නම් වූ පොත යළිත් වරක් විභවි ලලිත කලා ඇකඩමියේ ප්‍රකාශනයක් ලෙස පළව ඇත. එය චිත්‍රකලා රසඥයන්ගේ අමන්දානන්දයට හේතු වන්නකි.සුනිල් මිහිඳුකුලප්‍රවීණ චිත්‍රකලා ලේඛකයකු වන මිල්ටන් මද්දුමාගේ ලියූ ’ශ්‍රී ලංකාවේ චිත්‍ර හා මූර්ති කලා විශ්ව කෝෂය’ කාණ්ඩ දෙකකින් යුතුව පළව ඇත.මෙය චිත්‍ර හා මූර්ති කලා විෂයයෙහි බලවත් අඩුපාඩුවක් පිරිමසාලීමක් ලෙස ගෞරවයෙන් යුතුව හඳුන්වා දෙන්ට කැමැත්තෙමි. චිත්‍ර හා මූර්ති කලා යැයි සඳහන් වුව ද මෙයට කැටයම්, ගෘහ නිර්මාණ හා ශිල්ප කලා ද ඇතුළත් වෙයි.මිල්ටන් මද්දුමාගේ තම පොතේ පෙරවදනින් දක්වා ඇති පරිදි දේශීය චිත්‍ර, මූර්ති කලාව හුදෙකලාව වැඩුණක් නොවේ. එය ගෘහ නිර්මාණය හා ශිල්ප කලාවන්ගේ අංගයක් ලෙසින් වැඩි වර්ධනය වූවකි. එහෙයින් ඉන් පරිබාහිරව චිත්‍ර හා මූර්ති කලාවක් පිළිබඳව කතා කළ නොහැකියි.මෙම පොතේ අදාළ ක්ෂේත්‍රයන් යටතේ කුට්ටම් පොකුණ, ජී.එල්.ගෞතමදාස, ගොනාගොල්ල බිතුසිතුවම්, උළුවහු කැටයම්, තාර, දෙවඟන, ඇස්.පී.චාල්ස්, මැදවල ටැම්පිට විහාරය, දයා රාපක්ෂ, මහනුවර යුගයේ චිත්‍ර සම්ප්‍රදාය වැනි කරුණු රාශියක් පිළිබඳ සම්පිණ්ඩ දැක්ක හැකිය. ’ශ්‍රී ලංකාවේ චිත්‍ර හා මූර්ති කලා විශ්වකෝෂය’ මරදානේ එස්.ගොඩගේ සහ සහෝදරයන්ගේ අභිමානවත් ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=av13041420</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාමන මෝහනීය රැඟුමින් බොලිවුඩ් ලොව වර්ණවත් කළ මනීෂා කොයිරාළට පසුගිය මාස කීපය මහා අපල කාලයක් වී තිබුණා. ඇය බෙහෙවින්ම ගිලන් වී සිටියා. ඇයට වැලඳී තිබුණේ පිළිකා රෝගයක්. විවාහ වී ටික කලකින්ම සැමියා ගෙන් වෙන් වී සිටි ඇයට වැලඳුණු මේ පිළිකාවත් සමඟම ඇය දැඩි අසරණ තත්ත්වයට පත්වුණා. ඒ වුණත් ඇය ළඟින් සිටියේ පවුලේ සමීප ඥාතින්.මනීෂාට ප්‍රතිකාර කෙරුණේ ඇමරිකා එක්සත් ජනපදයේදීයි. නිව්යෝක් නුවර රෝහලක නේවාසිකව ප්‍රතිකාර ලැබූ ඇයගේ රෝගී තත්ත්වය පසුගිය සතිය වන විට යථා තත්ත්වයට පත්වූ බවයි ආරංචි. ඇයට වැලඳී තිබුණු රෝගී තත්ත්වය බොහෝ දුරට මර්දනය කරන්නට වෛද්‍යවරුන්ට හැකිවී තිබුණා. නැවතත් ඇයට සාමාන්‍ය ජීවිතයේ කටයුතු කරගෙන යන්නට තරම් යහපත් තත්ත්වයක් උදාවෙලා.දැන් මේ සුරූපී නිළියගේ බලාපොරොත්තුව නැවතත් බොලිවුඩ්පුරයට එක්වී සුපුරුදු රංගන කටයුතුවල යෙදීමයි. මේ බව කාටත් හෙළි වුණේ පසුගියදා ඇය තම ට්විටර් වෙබ් පිටුවෙහි සටහන් කළ වැකි කිහිපයකින්. ඒ සමඟම තමන්ගේ ඡායාරූපයක් ද එහි ඇතුළත් කර තිබුණා. ඒ ඡායාරූපය ගෙන තිබුණේ මනීෂා වෛද්‍ය ප්‍රතිකාර ලබා සුව වූ පසුවයි.ළඟදීම මව් රටට පැමිණ කලින් යොදාගෙන තිබුණු චිත්‍රපට දර්ශන කීපයක රඟපාන්නට ඇය දැන් ඇඟිලි ගනිමින් සිටිනවා. මලයාලම් චිත්‍රපටයක් වූ මෙය අධ්‍යක්ෂණය කරන්නේ සම්මානනීය සිනමාකරුවකු වන රාජේන්ද්‍ර ලෙනින්. මනීෂාගේ කළමනාකරු සුබර්තා සෝෂ් මේ බව තහවුරු කළා. “ඇය මට දන්වා තියෙනවා, මේ ගැන කටයුතු සංවිධානය කරන්න ය කියලා. චිත්‍රපටවල රඟපාන්න දැන් මනීෂාට වෛද්‍යවරු අවසර දීලා තියෙනවා.” ඔහු මාධ්‍යවේදීන් කීප දෙනකුට ප්‍රකාශ කළා.මනීෂාගේ සමීප මිතුරියක් මෙලෙස පැවැසුවා...“මනීෂාට දැන් කීමෝතෙරපි ප්‍රතිකාරය කෙරෙනවා. අපි හැමෝටම හරිම පුදුමයක් දැනෙනවා. දැන් මනීෂාට හොඳයි. ඒ වගේම අපිට පුදුම සතුටක් දැනෙනවා. මනීෂා දැන් හරිම ප්‍රබෝධයකින් වැඩ කටයුතු කරනවා.නිව්යෝක් වලින් ආවට පස්සෙ මුම්බායිවල ඉඳගෙන ප්‍රතිකාර ගන්නයි එයාගෙ බලාපොරොත්තුව.” ඇය එලෙස කීවේ අව්‍යාජ සතුටකින්.රසික රසිකාවියන් අතර බෙහෙවින් ජනප්‍රියත්වයට පත්වූ චිත්‍රපටයක්, ‘ඕම් ශාන්ති ඕම්’. මේ චිත්‍රපටය අධ්‍යක්ෂණය කළේ ෆාරා ඛාන්. 2007 දී මුල් වරට තිරගත වුණත් තවමත් රසික සිත්වලින් මේ චිත්‍රපටය ඈත් වෙලා නැහැ. ඇතැම් විශේෂ අවස්ථාවන්හිදී විදේශයන්හිද තිරගත කෙරෙනවා.පසුගිය දාක ‘ඕම් ශාන්ත ඕම්’, ජපානයේ දී තිරගත වුණා. මේ චිත්‍රපටයේ ප්‍රධාන චරිත රඟපාන්නේ ශාරුක් ඛාන් සහ දීපිකා පදුකෝන්. මෙහි එක්තරා ජවනිකාවක ශාරුක්, මනෝජ් කුමාර් යන නාමය දෙබස් ඛණ්ඩයක් ඔස්සේ පවසනවා.චිත්‍රපටයේ කතා තේමාව ගෙතී ඇත්තේ සිනමා ලොව ජනපි‍්‍රයත්වයට පත්වූ ජනපි‍්‍රය නිළියකගේ ජීවිතය වටායි. එහිදී බොලිවුඩ් සිනමාවේ නළු නිළියන් පිළිබඳව ද ඉඟි කෙරෙනවා. මනෝජ් කුමාර් ගේ නම දෙබස් ඛණ්ඩයකට ඇතුළත් වී ඇත්තේත් ඒ අනුවයි. මනෝජ් කුමාර්, තවමත් ජීවතුන් අතර සිටින, මීට දශක කීපයකට පෙර හින්දි සිනමා ලොව කිරුළු පැළඳි නළුවෙක්.මනෝජ් කුමාර් දැන් තම ජීවිතයේ සන්ධ්‍යා භාගයෙහි දිවි ගෙවමින් සිටිනවා. ඔහු, ‘ඕම් ශාන්ති ඕම්’ චිත්‍රපටය නරඹා තිබෙනවා. එහි ඇතුළත් වන ශාරුක් ගේ දෙබස් ඛණ්ඩයට දැඩි විරෝධයක් මේ ප්‍රවීණ රංගන ශිල්පියාගෙන් මතුවී තිබෙනවා. ඔහු පවසන්නේ කිසිදු අවසරයකින් තොරව තමන්ගේ නම හිතාමතාම ‘ඕම් ශාන්ති ඕම්’ චිත්‍රපටයට ඇතුළත් කර ඇති බවයි. ඔහු මේ බව දැනගත්තේ මේ චිත්‍රපටය තිරගත වූ මුල්ම දිනවලදීයි.එහිදී චිත්‍රපටයේ අධ්‍යක්ෂවරිය ඇමතූ මනෝජ් කුමාර් තමන්ගේ නොසතුට පළ කළා. එවිට, අධ්‍යක්ෂ ෆාරා ඛාන්, ශාරුක් ද සමඟ මනෝජ් කුමාර්ගේ නිවෙසට පැමිණ ඔවුන්ගේ කනගාටුව ප්‍රකාශ කොට ඒ පිළිබඳව සමාව අයැද සිටියා. මින් මතුවට ‘ඕම් ශාන්ති ඕම්’ තිරගත කෙරෙද්දී මනෝජ් කුමාර් යන යෙදුම ඇතුළත් දර්ශනය ඉවත් කිරීමට ඔවුන් දෙදෙනා එකඟ වුණා. (මේ චිත්‍රපටය නිෂ්පාදනය කළේ ශාරුක් සහ ඊරෝස් ඉන්ටර්නැෂනල් සමාගමයි.)ඒ වුණත් ඔවුන් අතින් සිදුවූ වරද නිවැරැදි වී නැහැ.“මීට කලින් දෙවතාවක්ම මම ශාරුක්ටයි, ෆාරාටයි කිව්වා මගේ නම කියැවෙන දර්ශනය අයින් කරන්න ය කියලා. ඒ දෙවතාවෙම දෙන්නම මගේ ගෙදරටම ඇවිත් කනගාටුව ප්‍රකාශ කරලා මම කියපු විදිහටම කටයුතු කරනවයි කිව්වා. නමුත්, ඒ දර්ශනය අයින් කරලා නැහැ. මෑතකදී ජපානයේ මේ චිත්‍රපටය පෙන්වන කොටත් ඒ දර්ශනය තිබිලා. මේ දෙන්නම මට බොරු කරලා. මාව රවටලා. මේ දර්ශනය නිසා මගේ කීර්ති නාමයට කැළලක් වෙලා. මම දෙපාරක්ම ශාරුක්ටයි, ෆාරාටයි සමාව දුන්නා. මේ වතාවෙදි නම් සමාවක් නැහැ. මම නඩු දැම්මා.” මනෝජ් කුමාර් මාධ්‍යයන් අමතා එලෙස ප්‍රකාශ කළා.මේ වන විට ඔහු, ෆාරා ඛාන් සහ ශාරුක් ගෙන් රුපියල් කෝටි 100 ක වන්දි මුදලක් ඉල්ලා අන්ධේරි නාගරික උසාවිය හමුවේ නඩුවක් පවරලා. ළඟදීම එය උසාවියේදී විභාගයට ගැනීමට නියමිතයි.“ජපානයේදී ‘ඕම් ශාන්ති ඕම්’ තිරගත වුණායින් පස්සෙ එහේ ඉන්න මගෙ හිතවත් අය මට ෆෝන් කරලයි මේ විස්තර දැන්නුවේ. මගේ මුනුපුරු මිනිබිරියොත් මගෙන් අහනවා, ‘ඕම් ශාන්ති ඕම්’ චිත්‍රපටයේ මනෝජ් කුමාර් කියල කියන්නේ සීයා ගැන ද කියලා. මගේ බිරියගෙනුත් සමහරු අහලා තිබුණා. ඉතින් අපි ඒවට කොහොමද උත්තර දෙන්නෙ? මම ශාරුක් එක්කවත්, ෆාරා එක්කවත් තරහ නැහැ. නමුත් මටයි කියල ආත්ම ගෞරවයකුත් තියෙනවනේ?” මනෝජ් කුමාර් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=am1304141</link>
    <topic>කොලෙස්ටරෝල් වැඩි වූ පමණින් බෙහෙත් ඕනෙ නෑ</topic>
    <author>සාගරිකා දිසානායක ජයසිංහ</author>
    <content>කොලෙස්ටරෝල් වැඩි වූ පමණින් බෙහෙත් ඕනෙ නෑකොළඹ වෛද්‍ය පීඨයේ ඖෂධ වෛද්‍ය විද්‍යා අංශ ප්‍රධානී,කායික රෝග පිළිබඳ විශේෂඥ වෛද්‍යමහාචාර්යප්‍රියදර්ශනී ගලප්පත්තිකොලෙස්ටරෝල් යනු ශරීරයට අත්‍යවශ්‍ය වූ මේද වර්ගයකි. අප ගන්නා ආහාර මගින් මෙන් ම අපගේ සිරුර තුළ ද කොලෙස්ටරෝල් නිෂ්පාදනයවේ. එහෙත් කොලෙස්ටරෝල් ප්‍රමාණය අධික වූ විට ඒවා රුධිර නාළවල තැන්පත් වේ. එවිට රුධිර නාළ සිහින් වෙයි.එසේ සිහින් වූ රුධිර නාළ මගින් ශරීරයේ අවයවවලට සැපයෙන රුධිර ප්‍රමාණය අඩුවේ. සිහින් වූ රුධිර නාළයක ලේ කැටියක් තැන්පත් වුවහොත් ඒ අවයවයට රුධිරය ගමනා ගමනය සම්පූර්ණයෙන් ම ඇණහිටින්නට පුළුවන.හෘදයට රුධිරය සැපයෙන නාළයක ඒ ආකාරයෙන් සිදුවූ විට හෘදයාබාධයක් ඇති වේ. මෙසේ මොළයට රුධිරය සපයන නාළයක් තුළ රුධිර කැටියක් සිර වුවහොත් මොළයට රුධිර සැපයුම අඩාළ වීමෙන් අංශභාගය හෙවත් ආඝාතය ඇතිවේ.පාදයකට රුධිර සපයන නාළයක එවැනි අවහිර වීමක් සිදු වුවහොත් පාදයේ සුව නොවන තුවාල ඇති වී ඇතැම් විට කකුල කපා දැමීමට පවා සිදුවේ.ශරීරයට අවශ්‍ය සිරුරෙහි පවතින කොලෙස්ටරෝල් වර්ග තුනකි.එනම්, එච්.ඩී.එල්., එල්.ඩී.එල්, වී.එල්.ඩී.එල් සහ ට්‍රයිග්ලිසරොයිඩ වේ. මේ අතරින් එච්.ඩී.එල්. යනු ශරීරයට හිතකර ලිපිඩ වර්ගයකි. එල්.ඩී.එල්., වී.එල්.ඩී.එල්. සහ ට්‍රයිග්ලිසරොයිඩ වැනි ලිපිඩ වැඩි වී ඒවා රුධිර නාළවල තැන්පත් වීමෙන් රුධිර නාළ සිහින් වී හදිසි හෘදයාබාධ, ආඝාත වැනි රෝග තත්ත්ව ඇති විය හැකිය.යමකුගේ සිරුරෙහි පවත්නා කොලෙස්ටරෝල් ප්‍රමාණය සාමාන්‍යයෙන් මැන බලන්නේ පැය 12 - 14 අතර නිරාහාරව සිට ලබාගන්නා රුධිර පරීක්ෂණයක් මගිනි. එහිදී සාමාන්‍යයෙන් එල්.ඩී.එල්. 150 ට වඩා අඩු විය යුතු ය. ට්‍රයි ග්ලසරොයිඩ 150 ට වඩා අඩු විය යුතු ය. එච්.ඩී.එල්. 50 ට වඩා වැඩි විය යුතුය.කෙනෙකුගේ සිරුරෙහි කොලෙස්ටරෝල් ප්‍රමාණය වැඩි වූ පමණින් ම ඖෂධ ලබාදිය යුතු නැත. ප්‍රතිකාර කළ යුතු ද යන්න තීරණය කරන්නේ රුධිර නාළ සම්බන්ධ රෝග ඇතිවීමට ඇති අවදානම ගැන සලකා බලා ය. යමකුට හෘදයාබාධ හා ආඝාත සෑදීමට හේතුවන කාරණා කිහිපයකි.ඒවා වන්නේකොලෙස්ටරෝල් අධික වීමඅධික රුධිර පීඩනයදුම් ඉරීමමත්පැන්දියවැඩියාවඅධි බරජානමය හේතුපිරිමියකු වීම මෙන් ම කාන්තාවන් ආර්ථවහරණයෙන් පසු හෘදයාබාධ අවදානම වැඩිවේ.වයස්ගත වීමත් සමඟ ද හෘදයාබාධ සඳහා වන අවදානම ඉහළ යයි.කොලෙස්ටරෝල් මට්ටම ඉහළ අගයක් සහිත ඉහත පුද්ගලයනට ඖෂධ ලබාදීමට වෛද්‍යවරු තීරණය කරති. හෘදයාබාධ පිළිබඳ නිවැරදිව තක්සේරු කිරීම සඳහා ලොව පිළිගත් වගු ලෝක සෞඛ්‍ය සංවිධානය සහ ඇමෙරිකා හෘදරෝග සංගමය වැනි ආයතන මගින් නිකුත් කොට ඇති අතර වෛද්‍යවරු ඒ අනුව යමින් යමකු ගේ හෘදයාබාධයක ඇති අවදානම් තත්ත්වය තක්සේරු කරති.යම් පුද්ගලයකුගේ ජීවිත කාලයේ ඉදිරි අවුරුදු 10 ක් ඇතුළත ඔහුට හෝ ඇයට හෘදයාබාධයක් ඇතිවීමට ඇති හැකියාව 20% ට වඩා වැඩි නම් වෛද්‍යවරයා එවැන්නකුට ඖෂධ නියම කරනු ඇත.ප්‍රතිකාර මෙන් ම ජීවන රටාව වෙනස් කර ගැනීම ද අත්‍යවශ්‍ය වේ. කොලෙස්ටරෝල් සඳහා බෙහෙත් ගන්නා පුද්ගලයකු ඒ අතර ම දුම් බොන්නේ නම් ඔහු ගන්නා ඖෂධවලින් කිසිදු ප්‍රයෝජනයක් අත්වන්නේ නැත. හදවත් රෝග සඳහා අවධානමක් ඇති අය දුම් ඉරීම සහ මත්පැන් බීම සහ මුලින් ම නතර කළ යුතුය.එමෙන් ම රතු මස් වර්ග, සත්ත්වමය ආහාර බිත්තර කහමද වැනි කොලෙස්ටරෝල් අධික ආහාර ගැනීම අඩු කළ යුතුය. කොලෙස්ටරෝල් ශරීරයේ තැන්පත් වීමට තුඩුදෙන සංතෘප්ත මේදය අඩංගු ආහාර ගැනීමෙන් වැළකිය යුතුය.සංතෘප්ත මේදය සිරුරෙහි කොලෙස්ටරෝල් හැදීමට ඍජුවම උපකාරී වේ. බටර්, චීස්, බිත්තර කහමද තෙල් සහිත රතු මස් වර්ග හා සත්ත්ව තෙල්වල සංතෘප්ත මේදය බහුලය.පොල්තෙල් ශාඛමය තෙල් වර්ගයක් වුව ද එහි සංතෘප්ත මේදය අධිකව ඇති හෙයින් පොල්තෙල් භාවිතය අවම කළ යුතු ය. සූරියකාන්ත, තල සහ ඔලිව් තෙල්වල අසංතෘප්ත මේදය හෙවත් හිතකර මේද බහුලව ඇති හෙයින් ඒවා හදවතේ සුවයට හිතකර වේ.මේ අතරින් ඔලිව් තෙල් ඉතාම හිතකර වේ. මාංශමය තෙල් වර්ගයක් වුව ද මාළු තෙල් ද හදවතේ සුවයට හිතකරවේ. මාළු තෙල් සිරුරෙහි කොලෙස්ටරෝල් මට්ටම පහළ දමයි. එහෙයින් මාළු තෙල් ඖෂධයක් ලෙස ද නිපදවා තිබේ.කොලෙස්ටරෝල් පාලනයට දෙනු ලබන ඖෂධ පිළිබඳ වසර ගණනාවක් පුරා කරන ලද පර්යේෂණවලින් සොයා ගනු ලැබ ඇත්තේ ඖෂධ දිගු කාලීනව ලබා ගැනීමෙන් හෘදයාබාධ, ආඝාත හා මරණයට පත්වීම අඩුවන බවයි.කොලෙස්ටරෝල් පාලනයට වැඩිපුර භාවිතා කරන්නේ ස්ටැටින් වර්ගයේ ඖෂධය. ස්ටැටින් වර්ගයේ ඖෂධ දිනකට එක්වරක් පමණක් ගන්නා ඖෂධ වේ. තමන් ගන්නා ඖෂධ වර්ගයේ නම සහ තමාට දෙනු ලබන මාත්‍රාව නිවැරදිව දැන සිටීම වැදගත්ය.ස්ටැටින් වර්ගයේ ඖෂධ ලබා ගැනීමට සුදුසුතම වේලාව පස්වරු පහට පමණ ය. ශරීරයේ කොලෙස්ටරෝල් නිෂ්පාදනය උපරිමයෙන් සිදුවන්නේ රාත්‍රියේදී ය. ස්ටැටින් වර්ගයේ ඖෂධ හවස පහට පමණ ගැනීමෙන් සිරුර තුළ කොලෙස්ටරෝල් නිෂ්පාදනය වැළැක්වීම හොඳින් ම සිදුවේ. වෛද්‍යවරුන් මේ ඖෂධ රාත්‍රියට ගැනීමට උපදෙස් දෙන්නේ වැඩි දෙනකුට හවස පහට පමණ පෙත්තක් ගැනීම අමතක වීමට හෝ අපහසු වන බව සලකා බලමිනි.මාළු තෙල් කොලෙස්ටරෝල් පාලනයට සුදුසු වන හෙයින් ඇතැම් විට රෝගීනට මාළු තෙල් අඩංගු කැප්සියුල ද නිර්දේශ කරනු ලැබේ.කොලෙස්ටරෝල් පාලනය සඳහා දෙනු ලබන තවත් ඖෂධයක් වන්නේ Fibrates කාණ්ඩයේ ඖෂධවේ. ස්ටැටින් වර්ගයේ ඖෂධ භාවිතයෙන් ද කොලෙස්ටරෝල් මට්ටම අඩු නොවේ නම් මේ වර්ගයේ ඖෂධ ද නියම කෙරේ.ස්ටැටින් වර්ගයේ ඖෂධවල අතුරුආබාධ ඉතා අඩු ය. ඇතැම් විට මස් පිඬුවල වේදනාව, හෝ ඉදිමීම කලාතුරකින් සිදුවිය හැකි ය. එවැනි ලක්ෂණ පහළ වුවහොත් වෛද්‍යවරයාට පැවසිය යුතු ය. එම රෝග ලක්ෂණවලට හේතුව රුධිර පරීක්ෂණයකින් දැනගැනීමට පුළුවන. එසේ වුවහොත් ඒ වෙනුවට වෙනත් ඖෂධ ලබාදීම හෝ මාත්‍රාව අඩු කිරීමට වෛද්‍යවරයා නියම කරනු ඇත.ස්ටැටින් ඖෂධ භාවිතා කිරීම නිසා අක්මාවට සුළු බලපෑමක් ඇතිවිය හැකි හෙයින් මේවා භාවිතා කරන විට අක්මාව පිළිබඳ නිතර සොයා බැලිය යුතු ය. ඒ සඳහා වෛද්‍යවරයා විසින් නියම කරනු ලබන වෛද්‍ය පරීක්ෂණ කලට වෙලාවට සිදු කොට වාර්තා වෛද්‍යවරයාට පෙන්විය යුතුය.ඖෂධ ඇරඹූ මුල් කාලයේ අක්මාවට සුළු බලපෑමක් ඇතිවුවත් ස්ටැටින් ඖෂධය දිගටම ගන්නා විට යළිත් අක්මාවේ ක්‍රියාකාරිත්වය යථා තත්ත්වයට පත් වන බව අලුත් ම වෛද්‍ය පර්යේෂණවලින් හඳුනාගෙන තිබේ.මින් අමතරව අක්මාවෙහි මේද තැන්පත් වීමේ රෝගය සඳහාත් ස්ටැටින් කාණ්ඩයේ ඖෂධ සුදුසු බව නිර්දේශ කර තිබේ.ලේ කැටි ගැසීම අඩු කිරීමට සුදුසු ඖෂධයක් ද කොලෙස්ටරෝල් අධික රෝගීනට ලබාදේ. එම ඖෂධ දෙනු ලබන්නේ හෘදයාබාධ සහ ආඝාතය හට ගැනීමට ඇති අවදානම අඩු කරනු සඳහාය. ඒ සඳහා බොහෝ විට ඇස්ප්‍රින් ඖෂධය අඩු මාත්‍රාවක් ලබාදෙනු ඇත. ඇස්ප්‍රීන් ඖෂධය වේදනා නාශකයක් ද වේ.වේදනා නාශක ක්‍රියාවලිය සඳහා ඇස්ප්‍රීන් මිලි ග්‍රෑම් 600 ක් අවශ්‍ය වන අතර රුධිර කැටි ගැසීම වැළැක්වීම සඳහා දෙනු ලබන මාත්‍රාව මිලිග්‍රෑම් 75 - 150 ත් අතරවේ.ඇස්ප්‍රින් ඖෂධය භාවිතා කළ යුත්තේ උදේ කෑමෙන් පසුව ය. මෙමඟින් බඩවැල් තුළ ඇතිවන දැවිල්ල හා ගැස්ට්‍රයිටිස් තත්ත්වය පාලනය කළ හැකිය.ඇස්ප්‍රීන් ඖෂධය ගන්නා අයකු වේදනා නාශකයක් ලෙස පැරසිටමෝල් ගැනීම වඩා සුදුසු ය. ඇස්ප්‍රීන් මාත්‍රාව අධික වුවහොත් එමගින් රුධිර කැටි ගැසීමේ ක්‍රියාවලිය අඩු වීමට ඉඩ තිබේ. එහෙයින් ඇස්ප්‍රීන් ගන්නා අයකුට වේදනා නාශකයක් ලෙස වඩා සුදුසු වන්නේ පැරසිටමෝල්ය.හෘදයාබාධයකින් පෙළෙන අයට ලබාදෙන ඖෂධයකි ග්ලිසරිල් ට්‍රයි නයිට්ට්‍රේට හෙවත් ජී.එන්.ටී. පෙති. මෙම ඖෂධ දිව යට තබා ගත යුතු ය. හෘද රෝගීන් ළඟ නිතර තබා ගත යුතු ඒ ඖෂධය පිළිබඳව රෝගියා දැනුවත්ව සිටීම වැදගත් ය. හෘද රෝගියකුට පපුවේ වේදනාවක් දැනුණු විට වහාම දිව යට තබා ගැනීමට මෙම ඖෂධය නිතර ළඟ තබා ගත යුතුය.ජී.එන්.ටී. පෙති දිවයට තබාගත යුත්තේ වාඩි වී සිටිමිනි. එම ඖෂධය මගින් හෘදයේ කාර්ය භාරය අඩු කරන අතරම හෘදයට සපයන රුධිර ප්‍රමාණය වැඩි කරන හෙයින් හදවතේ වේදනාව අඩු වේ. මෙම ඖෂධය හිටගෙන සිටිමින් ගත් විට රුධිර පීඩනය අඩු වීමෙන් රෝගියා වැටෙන්නට ඉඩ තිබේ. එක පෙත්තක් ගත් විට වේදනාව අඩු නොවේ නම් පෙති දෙකක් ගත හැකිය.එසේත් අඩු නොවේ නම් පෙති 3 හෝ 4 ක් වනතුරු දිව යට තබා ගත හැකි ය. එවිට ද වේදනාව අඩු නොවේ නම් වහාම රෝහල කරා යා යුතුය.මේ ඖෂධයේ අතුරු ආබාධ වන්නේ දහදිය දමා, මුහුණ සුදුමැලි වී ක්ලාන්ත ගතියක් හෝ තද හිසරදයක් ඇතිවීමයි. එසේ වන්නේ මොළයේ රුධිර නාළ ප්‍රසාරණය වීමෙනි. ඒ හිසරදය ටික වේලාවකින් ඉබේම පහව යයි. පෙත්ත දිව යට තබාගෙන සිටින විට වේදනාව වැඩි නම් පෙත්තේ ඉතිරි කොටස ඉවත දැමිය යුතුය. හිසරදය අධික නම් පැරසිටමෝල් පෙති දෙකක් ගත්තාට කමක් නැත.ජී.එන්.ටී. ඖෂධ ගබඩා කිරීමේදී විශේෂයෙන් සැලකිලිමත් විය යුතු වන්නේ එය ඉක්මනින් දියවන අස්ථාවර පෙත්තක් වන හෙයිනි. හැම විටම දුඹුරු පැහැති හොඳින් කට වැසෙන බෝතලයක අසුරා තැබිය යුතු ය. පළමුව බෝතලය විවෘත කොට සති අටකින් පසු ඒවායෙහි බලය ක්‍රමයෙන් හීන වෙයි. එවිට පෙති ඉවත ලා අලුතින් පෙති ලබාගත යුතු ය. හෘද රෝගීන් මේ පෙති තමන් යන සෑම ස්ථානයකටම රැගෙන යෑම වැදගත්ය. බෙහෙත් පෙති කඩදාසි කොළවල හෝ ඉටිකොළවල එතීම සුදුසු නැත.හෘද රෝගීන්ගේ පපුවේ වේදනාව වළක්වා ගැනීමට නයිට්‍රේට් වර්ගයේම වැඩිකලක් ක්‍රියාත්මක වන ඖෂධ ලබාදේ. දවසට දෙවරක් ලබාදෙන එම ඖෂධ ගත යුත්තේ උදේ අටට සහ පස්වරු දෙකට ය. ඊට හේතුව මෙම ඖෂධවල ක්‍රියාකාරිත්වය වැඩියෙන් සිදුවන්නේ ඒ වෙලාවට ය. හිසරදය, ප්‍රෙෂර් අඩුවීම, ක්ලාන්තය වැනි ලක්ෂණ මතු විය හැකි ය. මෙම ඖෂධ අරඹා මුල් දිනවල ඉහත කී ලක්ෂණ පහළ වුවත්, ටික කලකින් ඒ ගතිය පහව යනු ඇත. මෙම ලක්ෂණවලින් පෙනී යන්නේ ඖෂධය හොඳින් ක්‍රියාකරන බවය.හෘදයාශ්‍රිත වේදනාව සමනය කිරීමට භාවිතා කරන්නේ බීටා බ්ලොකර්ස් වර්ගයේ ඖෂධය. මේවා අධික රුධිර පීඩනය අඩු කිරීමට දෙනු ලබන අතර හෘදයේ ක්‍රියාකාරිත්වය අඩු කිරීම මගින් වේදනාව සමනය කෙරේ. මෙම ඖෂධ මගින් ඇදුම රෝගීන් ගේ ඇදුම ගතිය වැඩි විය හැකි හෙයින් එවැනි රෝගීනට ලබාදෙන්නේ නැත.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=am1304142</link>
    <topic>උදේ අවදි වුණාම පුතාගේ කකුල් පණ නැති වෙනවා</topic>
    <author/>
    <content>උදේ අවදි වුණාම පුතාගේ කකුල් පණ නැති වෙනවාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)පාසල් වයසේ දූදරුවන්ට යම් රෝගී තත්ත්වයක් පෙන්නුම් කළ විට වහාම වෛද්‍යවරයකු වෙත රැගෙන යාමට මවුපියෝ පුරුදුව සිටිති. සමහර විට නියමිත ඖෂධ මාත්‍රාව අවසන් වීමට පෙර තවත් වෛද්‍යවරයෙකුට පෙන්වීම සමහරු පුරුද්දක් කොටගෙන සිටිති.එහෙත් දරුවන්ගේ එදිනෙදා චර්යා රටාවන් හා මානසික තත්ත්වයන් වෙනස්වීමේ දී ඒ ගැන දෙමවුපියෝ වැඩි සැලකිල්ලක් නොදක්වති. එය වැඩිහිටියන් නොකළ යුතු භයානක අත්වැරැද්දකි.පාසල් වයසේ ළමයින්ගේ හැසිරීම හා මානසික මට්ටම පිළිබඳව මවුපියන් නිරතුරුවම සැලකිලිමත් විය යුතුය. ඒ පිළිබඳව ඔබේ අවධානය යොමු කිරීම වැදගත් බව පෙන්වාදීමට පහත සත්‍ය කතාව ඔබ වෙත ඉදිරිපත් කිරීමට තීරණය කළෙමු.දිනක් අප වෙත පැමිණි යුවළක් ඔවුන්ගේ 3 වැනි වසරේ ඉගෙනුම ලබන තම පුතා ගැන මෙසේ ප්‍රකාශයක් කළහ.”මේ අපේ එකම පුතා. මෙයා කුඩා කාලෙ ඉඳලම හොඳින් ක්‍රියාශීලීව ඉගෙනුම් කටයුතුත් හොඳින් කරගෙන ගියා. නමුත් දැන් පුතාට ලොකු කරුමයක් වෙලා. එයාට හිටියගමන් ඇවිදින්න බැරිව යනවා. සමහර වේලාවට හිටගන්නවත් බැරිව යනවා. මේ නිසා එයාගෙ පාසල් ගමනත් අඩාල වෙලා. පුළුවන් හැම දෙයක්ම කළා.දේවාල, කෝවිල් ගානෙත්, සාස්තර අහන තැන්වලත් ඇවිදින්න වුණා වෛද්‍යවරු කිව්වා පුතාට කිසිදු ශාරීරික ආබාධයක් නැහැ කියලා. ඉතින් නොපෙනෙනා බලවේගවල පිහිටත් පැතුවා. ඒත් තාම නිට්ටාවට සුවයක් නැහැ. මේ ලෙඩේ සමහර වෙලාවට තමයි එන්නෙ.”ඉහත ලැබණු කරුණු සොයා බලා යාමේදී අපි කුඩා දරුවා සමඟ ද බොහෝ වේලා දින කිහිපයක් ම කතාකරමින් කුලුපග වෙමින් ගත කළෙමු. මෙහිදී මවුපියන්ට නොපෙනුණ හා පෙනුණ තොරතුරු රැසක් අප විසින් එක්රැස් කරගන්නා ලදී. එනම්,1. මේ දරුවාගේ වෙනස්වීම සිදුව ඇත්තේ මීට මාස කිහිපයකට පෙර ඔහු 3 වසර පන්තියට ඇතුළත් වූ පසුවය.2. මේ ආබාධ තත්ත්වය ඔහුට බොහෝවිට ඇතිවන්නේ උදෑසන අවදි වීමෙන් පසුවය.3. ආබාධ තත්ත්වය වැඩිපුර ඇතිවන්නේ සතියේ දිනවලය.4. දහවල් වන විට රෝගී තත්ත්වය පහව යයි.5. දහවලේ දි වුව ද පාසල් ඇඳුමින් සැරසුනු ළමයි දුටු විට ඒ ;රීගී තත්ත්වය යම් තරමකට පැනනඟින බව.ඉහත කරුණු නිරීක්ෂණය වීමෙන් පසු අපි පාසලේ පන්ති භාර ගුරුතුමිය සමඟ ද මේ පිළිබඳව සාකච්ඡා කොට තොරතුරු ලබාගතිමු. ඇය තරමක් සැරපරුෂ ගුරුවරියක වුවද හොඳින් ළමුන්ව පාලනය කරන ඉගෙනීම් කටයුතු හොඳින් සිදුකරන මාතාවකි.මේ දරුවා පිළිබඳව ගුරුතුමියගේ නිරීක්ෂණය වූයේ, පවුලේ එකම දරුවා නිසා ඉතා සුරතලයට ඇති දැඩිවී ඇති නිසා ඉතා කුඩා දෙයකට දරුවාට කරුණු පැහැදිලි කළත් ඉක්මනින් දුකින් වෙළී යන බවයි.යම් සිදුවීමකට එසේ දරුවාට දොස් පැවරූ විට පැය කිහිපයක් යනතුරුම ඔහුට කිසිදු ඉගෙනීම් කටයුත්තකට හිත යොමු කිරීමට අපහසු වී ඇත.ගුරුතුමියගෙන් ලද මනා සහයෝගය මත ළමයාගෙන් තව තවත් තොරතුරු ලබා ගැනීමට හැකි විය. ඔහු පන්තියට යාමට ඇති අකමැත්ත නිසා පාසල් යාමට ද අප්‍රසන්න විය.පාසල දකින විට ද පාසල් නිල ඇඳුමින් සිටින ළමයි දකින විට ද දරුවාගේ දෙපා පණ නැතිවී යයි. නමුත් එම දර්ශනයෙන් මිදී සෑහෙන වේලාවකට පසු නැවතත් ප්‍රකෘති තත්ත්වයට පත්වේ. අපි ඔහුගේ වෙනස්වීමට හේතුව සොයා ගත්තෙමු.පසුව දරුවාත්, ගුරුතුමියත් මවුපියනුත් එක්ව සිදුකරන ලද උපදේශන ක්‍රම විධි අනුසාරයෙන් දරුවා නැවත පාසල් යාමට ප්‍රිය තත්ත්වයට පත් කරන ලදී. පසුව ඔහු ඉතා සතුටින් පාසල් ගිය අතර දෙපා පණ නැතිවීමේ රෝගය ද ක්‍රමක්‍රමයෙන් සුවවී එය නැත්තටම නැතිවිය.ඔබේ දරුවාගේ වෙනස්වීම් කෙරෙහි ඔබ වඩාත් සැලකිලිමත් විය යුත්තේ මෙවැනි දේ නොසලකා හැරීමන් බොහෝ අවැඩ සිදුවිය හැකි බැවිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=am1304143</link>
    <topic>බයිපාස් සැත්කම් නැතිව හෘදරෝග සුව කරන්න රස වෙදකමෙන් පුළුවන්</topic>
    <author>ගාමිණී සුසන්ත</author>
    <content>බයිපාස් සැත්කම් නැතිව හෘදරෝග සුව කරන්න රස වෙදකමෙන් පුළුවන්රස වෛද්‍යාචාර්යලලිත් කුලරත්නලෝකයේ තිබෙන වෛද්‍ය ක්‍රම අතරින් ඉතා අගනා වෛද්‍ය ක්‍රමයක් ලෙස “රස වෛද්‍ය ක්‍රමය” හැඳින්විය හැකිය. රස වෙදකම එතරම් ප්‍රචලිත නොවූවත් රස වෛද්‍ය ක්‍රමයෙන් විවිධ රෝගාබාධ නිසා ඉතා අසරණව සිටි රෝගීන් සම්පූර්ණ සුවය ලැබූ අවස්ථා එමටය.අද ඇතැම් දෙනා රස වෛද්‍ය ක්‍රමය හඳුන්වන්නේ ආයුර්වේදයේ කොටසක් ලෙසය. එහෙත් රස වෙදකම වසර දහස් ගණනක අතීතයක් ඇති ඉතා අගනා වෛද්‍ය ක්‍රමයකි.රස වෛද්‍ය ක්‍රමය බිහි වූයේ ආයුර්වේදය බිහිවී කලකට පසුවය; මේ වනවිට රස වෛද්‍ය ක්‍රමයට වසර 3000 කට අධික අතීතයක් හිමිය. එම වෛද්‍ය ක්‍රමය රස වෙදකම ලෙස හඳුන්වනු ලබන්නේ මෙය රසදිය ලෝහය මූලික කරගත් වෛද්‍ය ක්‍රමයක් නිසාය.ඕනෑම අයෙකු රසදිය වලට දක්වන්නේ බියකි. ඒ රසදිය යම් හෙයකින් ශරීරගතවීම අහිතකර ප්‍රතිඵල අත්කර දීමට සමත් නිසාය. කිසියම් අයුරකින් රසදිය යමෙකුගේ ශරීරයට ඇතුළු වුවොත් එය පිටතට ගැනීම ඉතාම අපහසු කටයුත්තකි.මේ ආකාරයට රසදිය අපේ ශරීරයට විෂ සහිත නම්, එය ඖෂධයක් ලෙස භාවිතා කරමින් කෙසේද යන ගැටලුව බොහෝ දෙනෙකු තුළ ඇතිවනු ඇත. රස වෛද්‍ය ක්‍රමයේ ඇති සුවිශේෂ උපක්‍රම මඟින් රසදිය නම් වූ මෙම විෂ සහිත ලෝහය මිනිස් සිරුරට අහිතකර නොවන ආකාරයට සකස් කර ගනු ලැබේ.මෙහිදී මතක තබාගත යුත්තේ රස වෛද්‍ය ක්‍රමයේදී භාවිතා වන්නේ රසදිය නමැති ලෝහය පමණක් නොවන බවය. විශේෂයෙන් ම රත්තරන්, රිදී, ඊයම් වැනි ලෝහද මෙහිදී භාවිතා වේ. ඉහතින් සඳහන් කළ ආකාරයට එම ලෝහ ස්වභාවයේ පවතින ආකාරයෙන්ම මිනිස් සිරුරට ඇතුළුවීම මාරාන්තික විය හැකිය.එම ලෝහ ඖෂධ ලෙස සකසා ගැනීමට ඒවා කිසියම් උෂ්ණත්වයකට රත් කර ගත යුතුය. එවිට එම ලෝහවල විෂ සහිත බව නැතිව යයි. විවිධ රෝගාබාධ වැලදුණු පසුව ඒ සඳහා ඖෂධ ලෙස රස ඖෂධ භාවිතා කළ හැකි අතර ම විවිධ රෝගවලින් වැළකී නිරෝගී ජීවිතයක් ගත කිරීමට ද රස ඖෂධ භාවිතා කළ හැකිය.රස වෛද්‍ය ක්‍රමය ශ්‍රී ලංකාව තුළ ඉතාම සාර්ථක ලෙස පවත්වාගෙන යමින් ඒ පිළිබඳව නව පර්යේෂණයන් ද සිදු කරන රස වෛද්‍යවරයෙකි ලලිත් කුලරත්න මහතා. රස වෛද්‍ය ක්‍රමය ශ්‍රී ලංකාවට ගෙන ඒමට මූලික වී ඇත්තේ ලලිත් කුලරත්න වෛද්‍යවරයාගේ සීයාය.රස වෛද්‍යාචාරිනීචන්ද්‍රිකා කුලරත්නවර්තමානයේදී රස වෛද්‍යාචාර්ය ලලිත් කුලරත්න මහතා සහ ඔහුගේ බිරිය රසවෛද්‍යාචාරිනී චන්ද්‍රිකා කුලරත්න මහත්මිය මෙම වෛද්‍ය ක්‍රමය ඉදිරියට ගෙනයාමට දරන්නේ මහත් පරිශ්‍රමයකි.රස වෛද්‍ය ක්‍රමයේදී භාවිතා වන ඖෂධවල සාර්ථකත්වය රඳා පවතින්නේ එම ඖෂධ සකස් කරගන්නා ආකාරය මතය. ඒ සඳහා විවිධ සූක්ෂ්ම ක්‍රම භාවිතා වේ.පෙරදිග මතයට අනුව මිනිසුන් ලෙඩ රෝගවලට ගොදුරු වන්නේ ශරීරයේ වා, පිත්, සෙම්වල ඇති අසමතුලිත භාවය නිසාය. රස ඖෂධ මඟින් සිදුකරන්නේ වා පිත් සෙම්වල ඇති එම අසමතුලිත භාවය සමතුලිත කිරීමය. වැලඳෙන වෛරස් රෝගවලට පවා රස වෛද්‍ය ක්‍රමය තුළ ප්‍රතිකාර ඇත.ශල්‍යකර්ම 14 ක් වළක්වා එම රෝග සුවපත් කිරීමේ හැකියාව රස වෛද්‍ය ක්‍රමය සතුය. ඒ අතරින් හෘදය සම්බන්ධයෙන් සිදුකරනු ලබන “බයිපාස්” ශල්‍යකර්මය විශේෂය. ඊට අමතරව වකුගඩු බද්ධය, මොළයේ ඇතිවන ගෙඩි, අක්මාවේ පිත්තාශයේ ඇතිවන ගල්, සිරෝසීස්, තයිරොයිඩ් ග්‍රන්ථියේ ඇතිවන ආබාධ, පුරුෂයින්ගේ පුරස්ථි ග්‍රන්ථියේ ඇතිවන ආබාධ වැනි ශල්‍යකර්ම සිදුකළ යුතු ප්‍රධාන රෝගාබාධ 14 ක්ම ශල්‍යකර්මවලට භාජනය නොවී රස ඖෂධ මඟින් සුවපත් කළ හැකිය.අද රස වෛද්‍ය ක්‍රමයේදී කිසියම් රෝගයක් නිර්ණය කිරීම සඳහා බටහිර වෛද්‍ය විද්‍යාවේ වන විවිධ පරීක්‍ෂණ යොදා ගනී. එක්ස්රේ, රුධිර පරීක්‍ෂණ වාර්තා ආදිය ඒ අතර වේ. එමඟින් නිවැරදිව රෝගය හඳුනාගත් පසුව රස වෛද්‍ය ක්‍රමයටම ආවේණිකවූ ඖෂධ සහ ප්‍රතිකාර ක්‍රම මඟින් රෝග සඳහා ප්‍රතිකාර කෙරේ.අද ලෙඩ රෝග බහුලවීම පිළිබඳව රස වෛද්‍ය ක්‍රමයට අනුව විස්තර කරන රස වෛද්‍ය ලලිත් කුලරත්න මහතා පවසන්නේ මිනිසා ජීවත්වන අවට පරිසරය ඉතාම ශීඝ්‍රයෙන් විනාශයට පත්වීම ලෙඩ රෝග බහුලවීමට හේතුවී ඇති බවය. පරිසරයට සිදුවන එම විනාශය නිසා මනුෂ්‍යයා තුළ මෙන්ම ශාක තුළද වා පිත් සෙම් දූෂණයට ලක්වේ. දූෂණයට ලක්වූ ශාකමය ආහාර ගැනීම නිසා මිනිසා රෝගී වේ.රෝගාබාධවලට බලපාන ජාන සංයුතීන් වෙනස්කර එම රෝග සුවපත් කිරීමේ මහා බලයක් රස ඖෂධ සතුව ඇත. රස ඖෂධ අතර තිබෙන අනර්ඝ ඖෂධයක් වන රත්තරන් වලට මිනිසාගේ ජාන වෙනස් කළ හැකි බව 1994 දී ඇමෙරිකානු විශ්වවිද්‍යාලවල පවා පිළිගෙන ඇත.දරුවන් තුළ උපතින්ම ඇතිවන හෘදයාබාධවලට ප්‍රධාන වශයෙන්ම හේතු වන්නේ මව් කුස තුළ කළලයක් ඇතිවී ගතවන 3 වැනි මාසයේදී කළලයේ ඇතිවන දුර්වලතාවයන්ය. ගර්භණී මවට රස ඖෂධ ලබාදීමෙන් එම ආබාධ සුවපත් කළ හැකිය.රස ඖෂධ යොදාගෙන ඉතා සාර්ථකව සුව කළ හැකි රෝගයක් ලෙස ආඝාතය සහ අංශභාගය යන රෝග හැඳින්විය හැකිය. මෙහිදී සිදුවන්නේ මොළය තුළ ඇතිවන රුධිර කැටියක් නිසා හෝ ශරීරයේ රුධිර පීඩනය වැඩිවීම නිසා හෝ මොළයේ නහරයක් පිපිරීම නිසා රෝගියාගේ ශරීරයේ කොටසක් අකර්මණ්‍ය වීමය. මෙහිදී ක්ෂණික ප්‍රතිකාර අවශ්‍යය.රස වෛද්‍ය ක්‍රමයේ එන ක්ෂණික ක්‍රියාකාරී ඖෂධ මඟින් රුධිර කැටිය දිය කර හැර එම භයානක රෝගයෙන් රෝගියා මුදාගත හැකිය. අංශභාග ;රීගයේදී ඉක්මනින් ම රෝගියාව ප්‍රතිකාරවලට යොමුකිරීම මෙන් ම පැයෙන් පැයට රෝගියාට ඖෂධ ලබාදීමද වැදගත්ය.රස වෛද්‍ය ක්‍රමය මඟින් සාර්ථකව සුවපත් කළ හැකි තවත් රෝගයක් වන්නේ “දියවැඩියාවයි.” කුඩා දරුවන්ට ඇතිවන දියවැඩියාව තත්ත්වයට ප්‍රධාන වශයෙන් ම බලපාන්නේ ජානවල සිදුවන බලපෑම්ය. රස වෛද්‍ය ක්‍රමයේදී රෝගියාගේ රුධිරයේ අඩංගු සීනි ප්‍රමාණය විධිමත් අයුරින් පාලනය කිරීමට රස ඖෂධ ලබාදේ.දියවැඩියාවේ බලපෑම නිසා ඇති විය හැකි අංශභාගය, අක්ෂි කාචයේ ඇතිවන දුර්වලතා, පාදවල ඇතිවන තුවාල, ස්නායු දුර්වලතා, ලිංගික බෙලහීනත්වය, චර්ම රෝග වැනි රෝගාබාධ සඳහා ද රස වෙදකමේ ප්‍රත්‍යක්‍ෂ ඖෂධ ඇත.දියවැඩියා රෝගීන් රතු කැකුළු ආහාරයට ගන්නවාට වඩා හීනැටි සහල් වැනි දේශීය පැරණි සාම්ප්‍රදායික සහල්වලින් සැකසූ බත් ආහාරයට ගැනීම සුදුසුය. රස වෛද්‍ය ක්‍රමයට අනුව පිරිසිදු හොඳ තේ කොළවලින් සාදාගත් කහට තේ කෝප්ප 5 ක් පමණ දිනපතා පානය කිරීමෙන් දියවැඩියාවෙන් මිදීමට මෙන් ම දියවැඩියාව පාලනය කිරීමට ද හැකියාව ඇත.දියවැඩියාව නිසා අත්පාවල තුවාල ඇතිවීම ස්වභාවිකය. එහෙත් කිසිම විටෙකවත් එම අත්පා කපා දැමීමේ අවශ්‍යතාවයක් නැත. එවැනි තුවාල සියල්ල ඉතාම සාර්ථක ලෙස රස ඖෂධ මඟින් සුවපත් කළ හැකිය. කිසිදු රෝගයක් හෝ කිසිදු හේතුවක් නිසා ශරීරයේ කොටස් ඉවත් කිරීම රස වෛද්‍ය ක්‍රමය අනුමත කරන්නේ නැත. ඒ එම සියලුම තත්ත්වයන් සුවපත් කළ හැකි බැවිනි.සෑම පිළිකා රෝගයක්ම සුවපත් කිරීමේ බලයක් රස ඖෂධ සතුව ඇත.වෛද්‍ය ලලිත් කුලරත්න මහතාගේ අදහස වන්නේ රස වෛද්‍ය ක්‍රමය මඟින් අකාලයේ මිය යන විවිධ රෝගීන් සුවපත් කළ හැකි බවය; එසේම ලෝකයේ වෙනත් රටවල රෝගීන් සුවපත් කර විශාල විනිමය ප්‍රමාණයක් උපයාගත හැකි බවය. එහෙත් රස වෛද්‍ය ක්‍රමය පිළිබඳව ශ්‍රී ලංකාව තුළ තිබෙන අවධානය අඩුය. අදාළ බලධාරීන්ගේ අවධානය ඒ පිළිබඳව යොමුවීම වැදගත් යැයි වෛද්‍ය කුලරත්න මහතා කියයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=am1304144</link>
    <topic>අලුත් අවුරුද්දට හදාගන්නා පරණ ලෙඩ</topic>
    <author/>
    <content>අලුත් අවුරුද්දට හදාගන්නා පරණ ලෙඩමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිරාජකාරියේ සිරවී සිට, අවුරුද්දට ගමේ ගොස් නෑදෑ හිතවතුන් හමුවී විනෝද වීම අවුරුදු උත්සව පැවැත්වීම හොඳ දෙයකි. විඩාපත් සිරුරටත් මනසටත් එය විවේකයකි. වෙනසක් හෝ නැවුම් බවක් ගෙන එයි. යහපත් සෞඛ්‍යයකට ද හේතු වෙයි. ඒවා යහපත් අන්තර් පුද්ගල සබඳතා වැඩි දියුණු වීමට ද හේතු වෙයි.මේ අලුත් අවුරුද්දෙත් හැමදෙනාටම තම ජීවිතයේ බොහෝ බලාපොරොත්තු ඇති කරවයි. තම රාජකාරී වැඩවලින් මදකට හෝ විරාමයක් ලබා හැම කෙනකුම තම නිවෙස්වලට පැමිණ, තම මවුපියන් නැදෑ හිතවතුන් සමඟ අවුරුදු සමරන්නට සැලසුම් කරති. බොහෝ දෙනෙක් අවුරුදු සතුට වැඩිකර ගැනීමට විවිධ විනෝදජනක, කාර්යයන් වල නිරත වෙති.එය ඉතාම හොඳ දෙයක් ලෙස පැවසිය හැකිය. විඩාපත් සිරුරට සහ මනසට විවේකයත්, වෙනසක් හෝ නැවුම් බවක් ලබාදීම යහපත් සෞඛ්‍යයකට ද හේතු වෙයි.එසේම එවැනි ක්‍රියා සමාජයේ යහපත් අන්තර් පුද්ගල සම්බන්ධතා වැඩි දියුණු වීමට ද ඉවහල් වන බව පැවසිය යුතුය.අලුත් අවුරුද්දේ සුබ නැකතින් රාජකාරි අරඹන්නට බොහෝ අය කැමතිය. තම නිවසේ සිට අන් අයගේත් ආශිර්වාදය ඇතුව තම වැඩ කටයුතු සඳහා ඔවුහු පිටත්ව යති.අවුරුදු දවස්වල රෝහල්වල නේවාසික රෝගීන් ද අඩු බවක් පෙනෙයි. ශල්‍ය කර්ම සහ සායනික කටයුතු සඳහා පැමිණෙන රෝගීන්ගේ හිඟ බවක් ද දක්නට ඇත.එහෙත් රෝහල්වල හදිසි අනතුරු අංශවල නම් ඊට හාත්පසින්ම වෙනස් තත්ත්වයක් ඇතිවෙයි. එයට හේතුව වන්නේ ඇතැම් පුද්ගලයන් අවුරුදු සතුට වැරැදි ලෙස සමරන්නට කටයුතු කිරීමය. අනතුරු සිදුකර ගැනීමය.ප්‍රධාන හේතුව වන්නේ මත්පැන් පාවිච්චියයි. බොහෝ තැන්වල බොහෝ විනෝද උත්සව පැවැත්වෙයි. මේවාට මත්පැන් ද යහමින් භාවිත වෙයි. ඇතැම් අයට මත්පැනින් තොරව කිසිදු විශේෂ සිදුවීමක් සමරන්නට බැරි වී ඇත. එසේ මත්පැන් පානය කර විෂ වී, රෝගාතුර වූ අය හදිසි ප්‍රතිකාර ඒකකයට පැමිණෙති.විවිධ තැන්වල වෙහෙස මහන්සි වී වැඩ කළ අය ඒවා අවසන් කර නිවාඩු ලබා තම ගමට පැමිණෙති. තම යාළු මිත්‍රයන් මුණ ගැසෙති. එවිට ඇතැම් අයට මත්පැන් නැතිවම බැරිය. ඔවුන් මත්පැන් බොන්නේ තම පැරැණි හිතවත්කම් අලුත් කරගන්නට හිතාගෙනය. නමුත් ඇතැම් විට සිදුවන්නේ ඔවුන්ගේ පැරැණි අමනාපකම් ද මතුවී ඒමය.එවිට එම හිතමිතුරුකම් කෙළවර වන්නේ ගුටි කෙළිවලිනි. එවිට අවුරුද්ද සමරන්න වන්නේ රෝහලේ සිටය. ඇතැම් සැණකෙළි මෙන්ම සංගීත සංදර්ශනවල ද අවසානය මෙසේ කනගාටුදායක වන අවස්ථා තිබේ.ගිය අවුරුද්දේ එසේ සිදුවූ ගැටීමකින් පසුව දැලි පිහියකින් කැපීමෙන් පසු තියුණු ලෙස කැපුම් තුවාල ලැබු තරුණයෙක් රෝහලට පැමිණියේය. කැපුම් තුවාල තියුණු වූ බැවින් ලේ ගැලීම නැවැත්වීම සඳහා මහත් පරිශ්‍රමයක් දරන්නට අපට සිදුවිය. නමුත් එම රෝගියාට නම් එය කිසිදු ගාණක් නොවීය. ඔහුට තුවාල වල වේදානවක් දැනුණු බවක්ද පෙනෙන්නට නොවීය.ඔහු මත්කුඩු පාවිච්චි කළ අයෙකි. තමාගේ හෝ අන් අයගේ සිරුරේ කැපුම් තුවාල සිදුකර ලේ බැලීම ඔහුගේ අරමුණ විය. අනෙකුත් අනතුරු වර්ගය වන්නේ රතිඤ්ඤා හා ගිනිකෙළි නිසා සිදුවන අනතුරුය. මේවා භාවිත කිරීමේ දී ළමයින් මෙන්ම වැඩිහිටියන් ද ඉතා පරීක්ෂාකාරී විය යුතුය.ඇතැම් අය රතිඤ්ඤා වැනි පුපුරන ද්‍රව්‍ය අතේ තබාගෙන ගිනි දල්වති. නැතහොත් ගිනි දල්වා ඒවා අන් අය සිටින තැන්වලට විසි කරති. ඔවුන් මේවා කරන්නේ විනෝදයට වුවත් එමඟින් වන හානිය ඉතා විශාලය.එක් පුද්ගලයෙක් තම අතේ තබාගෙන ගිනි දල්වන ලද රතිඤ්ඤා කරලක් විසි කිරීම සඳහා තම මුහුණ අසලට එසවීමේදී එය හදිසියේ පුපුරා ගියේය. ඒ නිසා ඔහුට අහිමි වූයේ තම ඇඟිලි පමණක් නොවේ. ඔහුගේ ඇස සහ කන ද එයින් පිළිස්සී ගියේය. එබැවින් සෑම කෙනකුම නොසැලකිලිමත් ලෙස කටයුතු කිරීම නොකළ යුතුය.පසුගිය වසරේ සිදුකරන ලද කාර්යවල හොඳ නරක, සමාලෝචනයක යෙදීම සුදුසුය.ඉන් පසුව නව වසර සඳහා හොඳ සැලසුමක් සාදාගත හැකිය. ඒ අතර කාලයේ යම් විවේකයක් ලබාගෙන සිතට, ගතට ප්‍රබෝධවත් භාවයක් ඇතිකර ගැනීම ඉතා යෝග්‍ය වන නමුත් ඒ සඳහා නිවැරැදි ක්‍රම යොදාගත යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ay130414</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.අලුත් අවුරුද්දක්, අලුත් පැතුමන්, අලුත් හැඟුමන්, අලුත් බලාපොරොත්තු මේ හැම දෙයක් එක්ක බැඳුණු අලුත් ජීවිතයක් ගත කරන්න තමයි අපි ඊයේ පෙරේදා ඉඳන් සූදානම් වුණේ. වෙලාවට වැඩ අල්ලා ගනුදෙනු කර ආහාර අනුභවයටත් පස්සේ අපේ හිතට මොනවද දැනුණේ කියල මතක් වෙනව ද? අලුත් ඇඳුම්, අලුත්වැඩියා කර අස්පස් කළ ගේදොර, වතුපිටි, අලුත් වුණු නැදැ හිතවත්කම් එක්ක අපේ ජීවිත අලුත් වෙන්න ඕන කියන හැඟීමත් අල්ප මාත්‍රයකින් හරි නොදැනුණානම් වෙන්න බැහැ.එහෙම හිතෙන්නේ අහන දකින හැම දේ එක්කම අලුත් කියන වචනය ඈඳිලා නිසා. පේදුරු තුඩුවේ ඉඳන් දෙවුන්දර තුඩුවට යනකල් ඉර මුදුන් වෙන නිසා දාඩිය ගලද්දිත් පාරවල් දිගේ අලුත්, අලුත් දේ හොයමින් පසුගිය දවස් ටිකේම කරක් ගෑවේ මේ අලුත් වෙනස හදවතේ ඇතිකළ උණුසුම අව් රශ්මියට වඩා දැඩි වුණු නිසයි.සාක්කුව මොනවා කීවත් අවුරුද්දකට වරක් එළැඹෙන මේ මොහොත වෙනුවෙන් ණය වෙලා හරි පොලියට අරන් හරි යුතුකම් ඉෂ්ට කරන්න මහන්සි වුණු අයත් අපට දකින්න ලැබුණා. ඒ වගේම ලෝස් නැතිව වියදම් කරන්න පුළුවන් අයත් සෑහෙන්න හිටියා. ඒ හැමෝටම ඕන වුණේ අලුත් වෙන්න.ඇඳුම් කැඩුම් වගේ භෞතික සම්පත්වලින් අලුත් වුණාම ගතට දැනෙන නැවුම් බව සිත සනසනවා තමයි. නමුත් ඇත්තටම ඒ දේවලින් විතරක් ජීවිතේ අලුත් වෙනව ද? ස්පර්ශ කළ හැකි දේ පමණක් වෙනස් වීම අස්පර්ශී දේ වෙනස් කරන්නට කරන බලපෑම හරිම පුංචියි. මේ මොහොතේ අලුත් කියන දෙය ඊළඟ මොහොතේදී මොහොතකින් පරණ වෙනවා. ඒ නිසා අතට අසුවන ඕනෑම දෙයක නැවුම් බව පවතින්නේ ඒ මොහොතට පමණයි.ඒත් සිතට ගලා එන සිතිවිලි මොහොතින් මොහොත වෙනස් වෙනවා. අතින් අල්ලා නතර කරගන්න බැරි වෙනස් වන සිතිවිලිවල නැවුම් බව මොහොතින් මොහොතට අලුත් කරගන්න පුළුවන්.පරණ අවුරුද්දට නාලා ගත පිරිසුදු වන ගමන් සිතත් පිරිසුදු කරගන්න පුළුවන් වුණානම් හරියට කොම්පියුටරේ අනවශ්‍ය ෆයිල් ටික ඩිලිට් කළා වගේ සිතට අලුත් සිතිවිලි ඇතුළු කරගන්න ඇති තරම් ඉඩ හසර සැකසෙනවා. එහෙම හිත අලුත් වෙද්දි ජීවිතේ නැවුම් බව හදවතට දැනෙද්දි තවත් දෙයක් අපට ඕනැ වෙනවා. ඒ පොරොන්දු.සමහරවිට පොරොන්දුවක් දෙන්නේ අනුන්ට. නමුත් අලුත් වන ජීවිතයකදී අපි අපටම පොරොන්දු දෙන වෙලාවල් තිබෙනවා. හරියට මෙන්න මේ වගේ. මම මේ අවුරුද්දේ ඉඳන් බොන්නේ නෑ. මම මේ අවුරුද්දෙ ඉඳන් නරක යහළුවන් සමඟ ආශ්‍රය අතහරිනවා. අද ඉඳන් මගේ නරක පුරුදු ඈත් කරනවා. අදින් පස්සේ මම පිස්සු නැටිලි අඩු කරලා පාඩම් කරනවා.කවදාවත් කවුරුවත් කාටවත් අසුබවාදී පොරොන්දු දෙන්නේ නෑ. හින්දි චිත්‍රපටවල පළිගැනීමේ පොරොන්දු ඇරුණාම වෙන කාටහරි වුණත් තමන්ටම වුණත් අප ලබා දෙන්නේ සුබවාදී ධනාත්මක පොරොන්දු.ඒත් ඉංගිලිසියේ කියමනක් තිබෙනවා, පොරොන්දුත් හරියට රටකජු ටින් එකක් වගේලු. ඒ කියන්නේ පොරොන්දු ටික රැකෙන්නේ රටකජු ටින් එකේ පියන වහලා තියෙනකල් විතරයි. වැරදිලාවත් එක වරක් ටින් එක ඇරියොත් සදහටම ඇරුණා හා සමානයි. මොකද රටකජු එකින් එක වරින්වර ඉවර වෙනවා වගේ පොරොන්දුත් එකක් කඩ වුණොත් දිගටම කඩ වෙනවාලු.එහෙම වෙන්නේ අපේ හිත හයිය නැත්නම් තමයි. බෞද්ධයෝ හැටියට අපි දන්නවා හිත තමයි හැම දේටම මුල් වෙන්නේ කියලා. ඒ නිසා අද අපි අපටම සුබවාදී පොරොන්දුවක් වෙනවා නම්, ඒක රටකජු ටින් එකක් බවට පත්කර නොගන්න තරම් හයියක් අපේ හිතටත් තියෙන්න ඕනැ.ඊයේ වෙනකල් වැරදුණානම් අද ඉඳන් හරියන බව හිතට හරියට පොරොන්දු කරගත්තොත් ආයේ වරදින්නෙත් නෑ. මොකද ඇඳුම් කැඩුම් වගේ පොරොන්දුව මොහොතින් මොහොත පරණ වෙන්නේ නැති නිසා. පොරොන්දුව ඉටු කරන්න ඊළඟ මොහොතේ ගන්න පියවර නිසා එය යළිත් නැවුම් වන නිසා.ඉතින් හිත ඇත්නම් පත කුඩා ද? හිතුවොත් මේ ලෝකේ කරන්න බැරි දේකුත් නෑලුනේ. මේ අවුරුද්ද පොරොන්දු කඩ නොවන සුබ නව වසරක් වේවා! කියලා යව්වනයේ උණුසුම් මිටියාවතේ ඉඳන් අප ඔබ සැමට සුබ පතනවා.අරුණි එරබදු මල් ගම වටේට හැඩ සරසනවා වෙල් යායම සරුසාරව බත සපයනවා නැවුම් සුවඳ දෝත බැඳන් කිරි ඉතිරෙනවා කොහෝ කොහෝ අනේ උඹත් ගම නළවනවාඑහා ගෙදර, මෙහා ගෙදර කැවුම් බැදෙනවා කෙසෙල් කැනක් ගෙයි මුල්ලක සිනා නඟනවා රබන් සුරල් ඒ පැත්තෙන් මෙහෙට ඇහෙනවා සිංහල අවුරුද්ද ජයයි අපි සමරනවාසඳුනිකා කුෂානි උපවංශ මිනිස්කම් වපුරමු නවතාවක අරුත්බර ගුණදම් තැවරුන මිනිස් මල් ලොව තුළ පිපෙන්නටගල්ගමුව කරුණාරත්න අත්තනායක කඳුළයි සුසුමයි අඹ යහළුවන් විය. ඔබ මා හැර ගියදා පටන් සතුටයි - සිනහවයි පරම සතුරන් වියබඩල්කුඹුර කේ.පී.එස්.විදාන හිරුගේ පිහිටෙන් බැබළෙනා සඳ කදිම උපමාවකි බොහෝ සත්වයන්ටදිවුලපිටිය මල්ෂි පවසරා වැටක් නැති කට නිරතුරුව රැකුමට එතුළින් ඇතුළට ගුණ දේ ගන්ට එතුළින් පිටතට යහ දේ දෙන්ට ප්‍රවේශම් වන්ට වගබලාගන්ටවත්තල අ.ද. සුනිල් කැවුම් කොකිස් මුං අළුවා සුවඳ හමයි කිරිබත් මුට්ටියේ සුවඳත් ඊට සමයි රතිඤ්ඤ හ¼ඩින් ගම්මානය ගිගුම් දෙවයි කිරිමුට්ටියේ කිරි ඉතිරුව සැමට සුබයිනැකතට අහර අනුභවයක් සිදු වෙනවා ගනුදෙනු සමඟ වැඩ අල්ලා නිම වෙනවා දනින් වැටී බුලත් හුරුල්ලක් දෙනවා වැඩිහිටි සැමට ගරු බුහුමන් හිමි වෙනවාඅවුරුදු අරන් නෑදෑයින් ගෙට එනවා තෑගි බෝග දෝත පුරා ගෙන දෙනවා සතුට සිසාරා සැමතැන පැතිරෙනවා නව අවුරුද්ද සැමටම ජය ජය වෙනවාඅවිස්සාවේල්ලේ පියසෝම රුද්‍රිගු මල්වානේ – පුහුල් දෝසි අද බැරිවෙයි රවට ගන්න බණ්ඩාරේ අවසර නෑ ඕං බින්න ඇද බාන්න නරිවාදං කතා එපා හඳපානේ ගමන් යන්න බක්මාසේ ළඟයි ඉතින් අපේ දිහා ඇවිත් යන්නහැමදාමත් බලං උන්නෙ මාල වළලු පැලඳ ගන්න සිදාදියෙන් ඇන්න ආව පට සේලේ හැඩ බලන්න රබන් සුරල් පද අහන්න හත් දවසක් ම¼ගුල් කන්න බක්මාසේ ළඟයි ඉතින් අපේ දිහා ඇවිත් යන්නපාන් පැලත් සුද්ද වෙලා අලුත් පානෙ එළිය ගන්න රටා තියපු පන් පැදුරත් පුසුඹේ බෑ ඉවස ගන්න නාන තොටේ මට නම් බෑ තවත් කතන්දර අහන්න බක් මාසේ ළඟයි ඉතින් අපේ දිහා ඇවිත් යන්නකොළඹ ප්‍රභාත් කුමාර දේශප්‍රිය මීනෙන්, මේෂයට ද මේෂයෙන් මීනයට ද කුමාරයාට පැටලුණා. මීන, මේෂ. ඇස් වහගෙන එක, දෙක කියල ඇඟිල්ල දෙපැත්තට ගැහුවා. එකොළහ ආවේ මීනෙට හරි මීනෙන් මේෂයට කොවුල් හඬ ඇහෙනකල් කන දුන්නා නෑ කිසි සද්දයක්, වැරදුණා ද? කැලැන්ඩරේ දිහා බැලුවා. හරි, බක් මාසෙ තමයි. කොවුලා හෙවුවා. මල් පූදින්න අමතක වූ ගහක කොවුලා කිරා වැටෙනවා. “මොකෝ කොවුල නිදි” කුමාරයා ඇහුවා. “එරබදු මල් නෑ” කොවුලා දුකෙන් කීවා. “කැවුම් සුවඳක් නෑ. රබන් හඬත් නෑ. මේ බක් මාසෙද?” කොවුලත් ඇහුවා. “ඇයි එහෙම අහන්නෙ” “අවුරුද්දෙ සංකේතය, එරබදු මලයි කොවුල් ගීතයයිනේ.” “අනේ කොවුලො අඬන්න එපා. ල-ස්-සන එරබදු ගහක් අපේ ගෙදර තියෙනවා.” පොඩි එකෙක් සතුටින් කීවා. “යමු බලන්න.” කොවුලයි කුමාරයයි පොඩි දරුවා පස්සෙ වැටුණා. ලස්සන පුංචි මාලිගාවක්. “මේන් එරබදු ගහ තාත්ති ගෙනාවේ හරි ගණන්ලු. හයිබිරිඩ්” එරබදු මල නම් ඇහැ කඩාගෙන යන රත. ඒ වුණාට කොවුලා ඒකෙ ඉඳගෙන සිංදු කියන්න ගියොත් අත්ත කඩාගෙන බිම තමයි. “ස්තුතියි පැටියෝ” එහෙම කියාගෙන කොවුලයි, කුමාරයයි පාරට ආවා. “මම නවතිනවා” කොවුලා කීවා. “ඇයි අවුරුද්දට ගී ගයන්නෙ නැද්ද.” “නෑ මම චැනල්වල ගිරවියන්ට ඒ වැඩේ බාර දුන්නා. ඕන් දැන් සිංදු විතරක් නෙවෙයි ප්‍රශස්තිත් ගායනා කරනවා.” කුමාරයා තනි වුණා. කොවුලා පෙන්ෂන් ගියාට කුමාරයා නම් පෙන්ෂන් යන්න හිතුවේ නෑ. හැටෙන් පස්සෙත් මොන තාලෙන් හරි සේවය දීර්ඝ කර ගන්න තමයි හිතුවේ. නගරයෙන් ගමට ගමෙන් නගරයට කුමාරයා පියමං කළා. අවුරුදු කුමාරිය තේරීම, හැම තැනම බැනර්, කුමාරයා ඉන්න නිසා කුමාරයා තෝරන්නෙ නැතිව ඇති. කුමාරයාට තරගයක් ගැන ආරංචි වුණේ නෑ. සුරංගනාවියක් වගේ දැරියක් කඳුළු පෙරාගෙන වැට ගාව. “ඇයි අඬන්නෙ” “අවුරුදු කුමාරි තරගෙට යන්න එපා කියල තාත්තා තහනම් නියෝගයක් දැම්මා.” “ඇයි ඒ” “කුමාරි වුණාට පස්සෙ සිද්ධ වෙන දේවල් භයානකයිලු.” ඒ දැරිය තාත්තා කීව සේරම දූෂණ භීෂණ අපචාර දුරාචාර කියාගෙන ගියා. “තාත්තා කියන්නෙ බොරු නේද අය්යේ” එයා ඇස් කොනෙන් බැලුවා. දැන් අවුරුදු කුමාරියන්ට මිස කුමාරයින්ට තැනක් නෑ කියල කුමාරයාට තේරුණා. අඩු වයසෙන් ම පෙන්ෂන් යන්න ඉල්ලුම් පත්‍රය පිරෙව්වා. කොහා පැත්තක ඉඳල හීන් කෙඳිරියක් නැඟුවා. පෙන්ෂන් කාරයෝ හය්යෙන් කෙඳිරි ගෑවත් හෙමිහිට කෙඳිරි ගෑවත් කාටවත් ඇහෙන එකක්යැ. එහෙම කල්පනා කරමින්ම අවුරුදු කුමාරයා කොහා ළඟට කිට්ටු වුණා.බදුල්ලේ ලීලා විජයරත්න ළමා පෙළ, හිඳිති දොරකඩ මග බලා වෙහෙසමින් නෙතු, තුරු හිසෙහි මල් ඉන්දවා වැටෙන් පැන සපැමිණෙන තුරු... අලුත් අවුරුදු... පියවරු, කති - බොති තවද... නටති බමන මතින්, වැටෙන් පැන නිවසට යා නොදී මගදි රඳවාන, අවුරුදු...මවුවරුන්, තෙලේ බැදි කැවුම් ගෙඩි ගොඩ ගති, රස පොවා ගොඩ ගසති... දරුන් මුව සරසනු රිසින්. තෙලට බට හද දැවෙන මුත් ගොඩ නොගති... විඳවන්ට අවුරුදු...කොහෝ නද දෙති, ගයතැ’යි යමෙක් සිතු මුත්... අහෝ, වැලපෙති, බලා හිඳිමින් පිරිමින්ට ගිය අවුරුදු...!ගයනි ගුරුගේ තුන්සිය හැටපස් දවසට පසුවයි මේ දිනයක් එන්නේ අලුත් අවුරුද්ද අලුත් අවුරුද්ද ඒකයි මේ සැර සෙන්නේ බලව් සිතව් එක දවසයි සංස්කෘතිය සමරන්නේ හෙළ දරුවෙනි කොහොමද හිත පහදාගෙන ඉන්නේඑන එන හැටියට නටමුද ඇස ඇර බලමුද හරි දේ දැන ගන්නේ තමන් හිසට තම අතමයි සෙවණැල්ලත් දැන ගන්නේ ගත සිත පිනවන රට දැය නංවන ජය දද නංවන නව වසරේ තෙසරණ සරණින් සැමහට ජයසිරි ඉතිරේවා මේ නව වසරේහිඳගොල්ල විජිතා මල්පාන ඇවැසි නැත මට බෑනණුවෙක් නොවන්න මට පුතෙක් වනු මැනවි මා දියණියට සෙනෙහෙබර සැමියෙක්ගන්නොරුව රංජනී දයාවංශ වන ලිය අඳී රතු එරබදු මල් රෙද්ද තැන තැන ඇසෙනවා කෝකිල ගී සද්ද කජු ගස ඵල දරා සරසා ගම් මැද්ද ළඟ එන බව කියයි සිංහල අවුරුද්දනෙළු අස්වැන්න පාගා ගෙට ගෙන ඒම ගේ, දොර අලුත් කර හුනු පිරියම් කෙරුම ගොම මැටි ගා ගෙබිම පිරිසුදු කිරීම ගෙවිලිය අතින් ඉටුවේ එම වගකීමනව සඳ බලන දිනයක් ඇත ලිතෙහි ලියා එය ඉටු කරන දින අවුරුදු ළඟය කියා දරුවන් සතුටු වෙනවා උණ වෙඩිලි තියා සැරසෙයි පිළිගන්න අවුරුදු කුමාරයාහිරු මීනයෙන් යනු ඇත මේෂ ලග්නෙට එම දින නොයෙක් දේ සිදුවෙයි නැකැත්පිට සුවඳින් ගම පිරෙයි අතිරස බැදෙන විට අවුරුදු අසිරියෙන් නැහැවෙයි මගේ රටසමහරු පන්සලට යනවා නොනගතයේ ළිප ගිනි මෙළවීම නැකතට යෙදී තියේ අනුභව කෙරුම වැඩ ඇල්ලුම පෙරට තියේ මේ හැම නැකතටය ඉන් ඔබ්බකට නොයේකැවුම් කොකිස් උඳු අළුවා පැණි පිරුණු මේසය පිරී ඇත දුටුවන් මන බැඳුණූ දීමෙන් බුලත් අත වැඩිහිටියන් පිදුණූ නව අවුරුද්ද මෙය වේ සාමය රැඳුණූතැන තැන ඇසෙනවා ඉමිහිරි රබන් පද වෙන්වූ කාලයකි කෙළි සෙල්ලමට ඉඩ ඉසතෙල් ගෑම කෙරෙනා රෝ ගතිය මැඬ ගම අවුරුද්ද හින්දා කෙරෙනවා හැඩශාන්තමේරි උද්‍යානය සිරිපාල දියුණුගල ළදරු විය මොළකැටිය ළමා විය සියුමැලිය තරුණ විය පෙම්බරය මහලු විය දුක්බරයමහරගම මානෙල් පෙරේරා දූ දරුවනුයි මුනුපුරු මිනිබිරියො ගොඩයි - වට කරගෙන සමරන අවුරුද්ද අදයි සළු පිළි මොටද වයසක අම්මටයි මටයි - දැකුමෙන් පිරෙන හිත නෙතු තුටු කඳුළු කැටයි දින සති මාස ගතවී අවුරුදු ආවා - කොවුලන් පරදවා මුනුපුරො හඬ පෑවා එරබදු මල් සිනා පැරදී වැට ගාවා - මගෙ දෝණිලා සිනහා වැට පැන ආවා අම්මයි මමයි පොල්තෙල් පහනක් දල්වා - මේ ආලෝකෙ හැම දාමත් පවතීවා හදවත පිරි පැතුම් නුඹලට ගෙන ආවා - මගෙ දරු දැරියො තුණුරුවනේ රැකදේවා අප්පච්චිගෙ අතින් කිරිබත් කවා ගන්නට - මේසය වටේ දුවපැන්න මතකයි අද වගේ මට අම්මට වැඳල නළලෙන් හාදු ගන්නට - රණ්ඩුව හැමෝගෙම පළවැනිය වෙන්නට අපි දෙන්නටම බෑ සතුට වාවගන්නට - ඒ සෙනෙහස් සුවඳෙ වෙනසක් දැනුණෙ නෑ මට නොනිදන දෙනෙත කිම කඳුළු වෑහෙන්නට - තෙත් වූ යටි සිතට ඇහැරුනි මොහොතකට අමතක වුණා මා මහලු නිවසේ වග - ඈ සුරලොව ගියත් මේ මොහොතෙ මා ළඟ දරු මුනුපුරො හිටිය මතකයි ඒත් දැන් නෑ ළඟ - අවුරුදු මට ගෙනාවේ කිම කඳුළු නෙතු අගමාමඬලේ ගැමුණු වික්‍රමසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304141</link>
    <topic>Nobleswear නව කම්හල ඇඩ්මෝ ප්‍රොජෙක්ට් වෙත</topic>
    <author/>
    <content>Nobleswear නව කම්හල ඇඩ්මෝ ප්‍රොජෙක්ට් වෙතඇඩ්මෝ ප්‍රොජෙක්ට් විසින් Nobleswear සමූහ ව්‍යාපාරයේ නවතම ඇඟලුම් කර්මාන්ත ශාලාවේ ඉදිකිරීම් කටයුතු අරඹයි.Nobleswear සමූහ ව්‍යාපාරයේ සභාපති මිත්‍ර වෙත්තමුණි මහතා සහ උප සභාපති සිදත් වෙත්තමුණි මහතා විසින් පල්ලෙකැලේ කර්මාන්තපුරයේ අලුතෙන් ඉදිකිරීමට නියමිත ඇඟලුම් කර්මාන්ත ශාලාව සඳහා මුල්ගල තැබීමෙන් පසුව මහා සංඝරත්නයෙන් ආශිර්වාද ලබා ගත් අවස්ථාව. වර්ග අඩි 30000 කින් යුත් මෙම ගොඩනැගිල්ල සම්පූර්ණයෙන්ම ලෝහවලින් ඉදිකිරීමට නියමිත අතර ඉදිකිරීම් කටයුතු සහ සැලසුම් වින්සෙත් ඉංජිනියරින් පුද්ගලික සමාගමේ ඇඩ්මෝ ප්‍රොජෙක්ට් මඟින් සිදුකිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304142</link>
    <topic>මන්චි සමඟ ගමට සරණින් තවත් පාසල් හතරකට ප්‍රතිලාභ</topic>
    <author/>
    <content>මන්චි සමඟ ගමට සරණින් තවත් පාසල් හතරකට ප්‍රතිලාභසිලෝන් බිස්කට්ස් සමාගමේ මන්චි සන්නාමය යටතේ සිදුකෙරෙන ප්‍රමුඛතම ආයතනික සමාජ වගකීම් ව්‍යාපෘතියක් වන ‘මන්චි සමඟ ගමට සරණ’ වැඩසටහන මඟින් අවසන් කළ තවත් පාසල් ව්‍යාපෘතීන් හතරක් පසුගියදා සිසු අයිතියට පැවරිණ. මෙම වැඩසටහන යටතේ පන්නිපිටිය මාලපල්ල විජයඝෝෂ විද්‍යාලය සහ මුතූර් අලීම්චෙනායි මුස්ලිම් විද්‍යාලය සඳහා පාසල් පුස්තකාල ලබාදුන් අතර කෑගල්ල කලුගල කනිටු විදුහල සඳහා පන්ති කාමර ඉදිකරන ලදී. එමෙන්ම කාලයක සිට පිරිසිදු පානීය ජලය සපයා ගැනීමේ දුෂ්කරතාවයකින් පීඩා විඳි කළුතර පයාගල හල්කඳවිල මහ විද්‍යාලයට පානීය ජල ව්‍යාපෘතියක් මෙම වැඩසටහන යටතේ ලබාදීමට හැකි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304143</link>
    <topic>ලෑන්ඩ් රෝවර් බෙදාහැරීම එස්එම්එල් ෆෙ‍්‍රාන්ටියර් සමාගමට</topic>
    <author/>
    <content>ලෑන්ඩ් රෝවර් බෙදාහැරීම එස්එම්එල් ෆෙ‍්‍රාන්ටියර් සමාගමටලංකාවේ ලෑන්ඩ් රෝවර් බෙදාහැරීම හා අලෙවියෙන් පසු සේවාව එස් එල් එම් ෆෙ‍්‍රාන්ටියර් ඔටෝ මෝටිව්ස් සමාගම සතු බැව් එහි සභාපති සුමල් පෙරේරා මහතා පවසයි. සමාගමේ ඒකාබද්ධ අයිතිය සතොස මෝටර්ස් හා ෂෙරාන් ප්‍රනාන්දු මහතා සතු වේ.සතොස මෝටර්ස් හි ආයෝජනය කීර්තියට පාත්‍ර වූ රථවාහන වර්ග එකතුවක් ඇතිකිරීම එම සමාගමේ උපායශීලී දැක්ම අනුව වේ. ලෝකයේ කීර්තියට පත් ඉසුසු වෙළෙඳ වාහන ලංකාවේ දැනට එකම ඒජන්තවරුන් වන සතොස මෝටර්ස් සමාගම වන අතර, ලෑන්ඩ් රෝවර් බෙදාහැරීම භාරගන්නේ, එහි මෙහෙයුම් හි පුනර්ජීවයක් ඇති කිරීමට හා සමානතාවක් ප්‍රත්‍යක්ෂ කරගැනීම සඳහා ගන්නා වූ ක්‍රියාමාර්ගයක් වශයෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304144</link>
    <topic>Proximity Shop සංකල්පය මෙරටට</topic>
    <author/>
    <content>Proximity Shop සංකල්පය මෙරටටBBDO Proximity shop සාමාන්‍යාධිකාරිනී ජේන් පෙරී ශ්‍රී ලංකාවට Proximity shop සංකල්පය හඳුන්වා දෙයි.මේ නව සංකල්පය හඳුන්වා දීමත් සමඟ BBDO Lanka ආයතනයට සිය මෙහෙයුම් තවත් පුළුල් කරමින් දැන්වීම් ප්‍රවර්ධන සේවා සැපයීමේ හැකියාව හිමි වී ඇත.“ශ්‍රී ලංකාවේ Proximity shop සංකල්පය ආරම්භ කිරීම හා දැනුම් දෙන්නේ ඉතාම සතුටින් යුතුවයි. ශ්‍රී ලංකාව වැනි වර්ධනය වන ආර්ථිකයක රැදී සිටිමින් වෙළෙඳ ක්ෂේත්‍රයේ විශාල වෙනසක් ඇති කිරීමට සමත් BBDO Lanka කණ්ඩායමට සහාය වීමට ලැබීමත් සිතට සතුටක්” සිය අදහස් පළ කරමින් පෙරි මහත්මිය සඳහන් කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304145</link>
    <topic>මොනෑෂ් විශ්ව විද්‍යාලයීය පදනමෙන් උසස් අධ්‍යාපන වරම්</topic>
    <author/>
    <content>මොනෑෂ් විශ්ව විද්‍යාලයීය පදනමෙන් උසස් අධ්‍යාපන වරම්ඔබත් අධ්‍යයන පොදු සහතික පත්‍ර සාමාන්‍ය පෙළ විභාගය සම්පූර්ණ කළ දරුවකු සිටිනා මවක් හෝ පියෙක් නම් සහ ඔහු හෝ ඇය වැඩිදුර ඉගෙනීමට යොමු කිරීමට බලාපොරොත්තු වන්නේ නම්, ඔබේ දරුවා විශ්ව විද්‍යාලයකට ඇතුළු කිරීමට ඇති හොඳම මඟ තීරණය කිරීමට අවස්ථාව උදාවී ඇත.සාමාන්‍ය පෙළ විභාගයෙන් පසු සිසුවෙකුට ප්‍රතිඵල එනතුරු මාස හතරක් පමණත්, උසස් පෙළ විභාගයට සූදානම් වීම සඳහා අවුරුදු දෙකකුත්, නැවතත් උසස් පෙළ ප්‍රතිඵල එනතුරු මාස 6 ක් පමණත්, අවසානයේ විශ්ව විද්‍යාලයට ඇතුළු වීම සඳහා තවත් මාස 6 ක් පමණත් බලා සිටිය යුතුය. මෙම සම්පූර්ණ ක්‍රියාවලියට වසර තුනක් පමණ ගත වේ.එහෙත් මොනෑෂ් විශ්ව විද්‍යාලීය පදනම හරහා එසේ බලා නොසිට විශ්ව විද්‍යාලයකට ඇතුළු වීමේ මාවතට පිවිසීමට අවස්ථාව සැලැසෙන අතර ඒ අනුව සාමාන්‍ය පෙළින් පසු විශ්ව විද්‍යාල පරිසරය අත්දැකීමට සිසුන්ට හැකියාව ලැබේ.විශේෂිත පීඨ දහයක් හරහා වැඩසටහන් 800 ක් පමණ පිරිනමනා ඔස්ට්‍රේලියාවේ, මැලේසියාවේ සහ දකුණු අප්‍රිකාවේ පවතින මොනෑෂ් විශ්ව විද්‍යාලයන්වලට ඇතුළු වීම සඳහා ලොව පුරා බොහෝ සිසුහු උත්සාහ දරති.ඔස්ට්‍රේලියාවේ ඉහළ පෙළේ විශ්ව විද්‍යාල අටෙහි සාමාජිකත්වය දරනා සහ Times උසස් අධ්‍යාපන ලෝක විශ්ව විද්‍යාල ශ්‍රේණිගත කිරීම්වලට අනුව 2012 - 2013 වසරයන්හි, සිසයට එකක් වූ ලොව හොඳම විශ්ව විද්‍යාලයන් අතරට තේරුණු මොනෑෂ් විශ්ව විද්‍යාලය තත්ත්වය අතින් උසස් ගෝලීය මානයන් සහිත විශ්ව විද්‍යාලයක් ලෙස පිළිගැනීම වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304146</link>
    <topic>කොටුවේ සිල්ක් ඒෂියා තවත් පුළුල් වේ</topic>
    <author/>
    <content>කොටුවේ සිල්ක් ඒෂියා තවත් පුළුල් වේප්‍රධාන ආරාධිතයා වශයෙන් පැමිණි පාර්ලිමේන්තු මන්ත්‍රී හරින් ප්‍රනාන්දු මහතා වෙළෙඳසැලෙහි නව පුළුල් වූ අංශය විවෘත කරමින්. කළමනාකාර අධ්‍යක්ෂ ආර්. රාජමනික්කම් අධ්‍යක්ෂ ත්‍යාගරාජා රාජරත්නම් මහත්වරු ද මෙහි වෙති.ලිට්ල් ඒෂියා විලාසිතා දාමයේ ප්‍රධාන වෙළෙඳසල වැල්ලවත්තේ පිහිටා ඇති අතර එහි සාර්ථක 13 වන වසර 2013 දී සම්පූර්ණ විය. එය සිහි ගන්වමින් කොටුව කෙළින් වීදියේ පිහිටි නවතම වෙළෙඳසල විවෘත කෙරුණි. පිරිමි සහ ළමා ඇඳුම් සඳහාම විශේෂිත වූ නවතම සුවිශේෂී මහලත් සමඟ නව වෙළෙඳසල නොබෝදා තවදුරටත් පුළුල් විණි.“අපගේ නව ශාඛාවේ දියුණුව දකින විට අපට සන්තෝෂයි. එයට තවම මාස නවයකට වඩා නැහැ. උසස් තත්ත්වයෙන් යුත් පිරිමි සහ ළමා ඇඳුම් සඳහා විශාල ඉල්ලුමක් ඇති බව කෙළින් වීදියේ දී අපි අත්දුටුවා.එය තමයි අපව පෙලඹුවේ වෙන්ව පිහිටි නව මහල විවෘත කිරීමට, අප සැම විටම විලාසිතානුකූල සහ උසස් තත්ත්වයෙන් යුත් ඇඳුම් මත කේන්ද්‍රගත වන අතර අනාගතයේ අපේ ප්‍රමිතීන් තවදුරටත් පවත්වා ගනිමින් පාරිභෝගිකයන්ට ඉතාමත් තරගකාරී මිල ගණන් යටතේ හොඳම දේ පිරිනමනවා” යැයි ලිට්ල් ඒෂියා එම්පෝරියම් කළමනාකාර අධ්‍යක්ෂ ආර්. රාජමනික්කම් මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304147</link>
    <topic>නවලෝක මෙට්ට්‍රෝපොලිස් සම්මාන ලබයි</topic>
    <author/>
    <content>නවලෝක මෙට්ට්‍රෝපොලිස් සම්මාන ලබයිජාත්‍යන්තර මෙට්ට්‍රොපොලිස් ආයතනය මඟින් මෙට්ටෙ‍්‍රාපොලිස් රසායනාගාරවල සේවාවන් ඇගැයීම සඳහා පැවැත්වෙන වාර්ෂික සම්මාන ප්‍රදාන උලෙළ පසුගියදා ගල්කිස්ස මහා හෝටලයේ දී පැවැත්විණ. එහිදී නවලෝක මෙට්ට්‍රොපොලිස් රසායනාගාරය ද සම්මානයෙන් පිදුම් ලැබීය.මහාචාර්ය ලාල් චන්ද්‍රසේන (අධ්‍යක්ෂ / සාමාන්‍යාධිකාරි), ජයන්ත ධර්මදාස (සභාපති), අමිරා ෂාහ් (ප්‍රධාන විධායක නිලධාරිනි මෙට්ට්‍රොපොලිස් හෙල්ත් කෙයාර් මුම්බායි) යන මහත්ම මහත්මීහු මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304148</link>
    <topic>මහින්ද සරණපාලට උපහාර සම්මාන</topic>
    <author/>
    <content>මහින්ද සරණපාලට උපහාර සම්මානජපන් ඵලදායිතා සංකල්පයන් වන 5ඉ හා ම්චඪඵඥද ශ්‍රී ලංකාවට හඳුන්වාදීමේ පුරෝගාමියා වන මහින්ද සරණපාල මහතා වසර 23 ක කාලයක් පුරා එම ක්ෂේත්‍රයේ වර්ධනයට කළ මහඟු සේවය වෙනුවෙන් ජපන් ශ්‍රී ලංකා කාර්මික හා සංස්කෘතික සංගමය විසින් පිරිනැමු ෂශේෂ උපහාර සම්මානයකින් පසුගියදා පිදුම් ලැබීය. කැලණි කේබල්ස් සමාගමේ ප්‍රධාන විධායක නිලධාරී ලෙසින් කටයුතු කරන මහින්ද සරණපාල මහතා මෙම විශේෂ උපහාර සම්මානයෙන් පිදුම් ලැබුවේ ර්ඒඉ සමාගමේ අධ්‍යක්ෂවරයකු වන අජේ අමලීන් මහතාගේ ප්‍රධානත්වයෙන් කොළඹ ගලදාරී හෝටලයේ පැවැති වාර්ෂික ඵලදායිතා සම්මාන උලෙළේදී ශ්‍රී ලංකාවේ ජපන් තානාපති කාර්යාලයේ දෙවන නිලධාරියා වන හිදෙකි අෂිෂුකා මහතා අතිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj1304149</link>
    <topic>කෑෂ් බෝනස්වලින් සෙලින්කෝ ලයිෆ්</topic>
    <author/>
    <content>කෑෂ් බෝනස්වලින් සෙලින්කෝ ලයිෆ්සෙලින්කෝ ලයිෆ් සමාගම සිය රක්ෂණ ඔප්පු හිමියන් 10,000 කට පමණ අමතර මුදල් ප්‍රමාණයක් සිය නිවෙස් වෙතම එවීමට කටයුතු කළේය.2004 වසරේ සිට පැවතෙන සමාගමේ අනන්‍ය වූ සම්ප්‍රදාය තවදුරටත් ඉදිරියට රැගෙන යමින් මෙරට ජීවිත රක්ෂණ ක්ෂේත්‍රයේ ප්‍රමුඛයා විසින් පසුගිය 06 සහ 10 අතර කාල සීමාවේ දී රුපියල් ලක්ෂ 317 ක කෑෂ් බෝනස් මුදලක් රක්ෂණ ඔප්පු හිමියන්ගේ නිවෙස් වෙතටම ලැබීමට සැලැස්වීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj13041410</link>
    <topic>ලස්සන ෆ්ලෝරා කාර්ය මණ්ඩලයට සිංගප්පූරුවේ ශිල්පීන්ගේ පුහුණුව</topic>
    <author/>
    <content>ලස්සන ෆ්ලෝරා කාර්ය මණ්ඩලයට සිංගප්පූරුවේ ශිල්පීන්ගේ පුහුණුවලස්සන ෆ්ලෝරා සිය කාර්ය මණ්ඩලයට පුහුණුව ලබාදීම සඳහා සිංගප්පූරුවේ විශාලතම මල් සැරසිලි ආයතනයක් වන ෆා ඊස්ට් ෆ්ලෝරා සමඟ පසුගියදා ගිවිසුමක් අත්සන් කළේය. මේ යටතේ ප්‍රථම නේවාසික පුහුණු වැඩසටහන හි පිහිටි ලස්සන ෆ්ලෝරා කාර්ය මණ්ඩල පුහුණු මධ්‍යස්ථානයේ දී නොබෝදා සාර්ථකව පවත්වන ලදී. එහිදී ලස්සන ෆ්ලෝරා ආයතනයේ මල්කම් ශිල්පීන්ට සංචාරක සිංගප්පූරු විශේෂඥයින් සමඟ අදහස් හුවමාරු කරගැනීමට හැකිවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj13041411</link>
    <topic>ඉහළ පෙළේ අත්ඔරලෝසු චැතම් ලක්ෂරි වෙතින්</topic>
    <author/>
    <content>ඉහළ පෙළේ අත්ඔරලෝසු චැතම් ලක්ෂරි වෙතින්චැතැම් ලක්ෂරි විවෘත කරමින්. චැතැම් ලක්ෂරි හි අධ්‍යක්ෂ විනෝද් හයිඩ්‍රාමනි, චැතැම් ලක්ෂරි හි අධ්‍යක්ෂ රිස්වාන් සහබ්ඩීන් සහ චැතැම් ලක්ෂරි හි අධ්‍යක්ෂ සිද් හයිඩ්‍රාමනි.ලොව හොඳම අත්ඔරලෝසු නාමයන් වන කාටියර්, ඔමේගා, යෙගලෙකුලත්, අයි ඩබ්ලිව් සී සහ ශොපාර්ඩ් වලින් සමන්විත සුපිරි අත්ඔර්ලෝසු වෙළඳසැලක් කොළඹ 3 ගාලු මුවදොර 1 වන අංගනයේ නො. 14 දරන ස්ථානයේ දී විවෘත කරනු ලැබීය.චැතැම් ලක්ෂරි හි තිබෙන මනාව තෝරාගත් සුඛෝපභෝගී අත්ඔර්ලෝසු එකතුව වසර ගණනාවක සිට පැවත එන ඒවා වන අතර ස්විට්ස්ටර්ලන්තයේ ඉතා ඉහළ පෙළේ අත්ඔර්ලෝසු ලෙස ද මේවා පිළිගැනේ. චැතම් හි තිබෙන සියලුම නිෂ්පාදනයන් ස්විට්සර්ලන්තයෙන්ම ආනයනය කරන ලද නිෂ්පාදන වන අතර ඒවා රුපියල් ලක්ෂ තුනේ සිට ඉහළට පවතින තරගකාරී මිල ගණන් යටතේ මිලදී ගත හැකිය. මෙහිදී පාරිභෝගිකයන්ට තමන්ට අවශ්‍ය ආකාරයේ අත්ඔර්ලෝසු නිර්මාණය කරගැනීමට හා චැතැම් ප්‍රදර්ශනාගාරයේ දැනට ප්‍රදර්ශනය කර නොමැති අත්ඔර්ලෝසු ගෙන්වා ගැනීමට ඇණවුම් කළ හැකිය.මෙම උසස් ගණයේ අත්ඔර්ලෝසු වර්ගයන් ශ්‍රී ලංකාවට ගෙන්වනු ලබන්නේ සිෆානි ජුවලර්ස් හා හයිඩ්‍රාමනි සමූහයේ හවුල් ව්‍යාපාරයක් හරහාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aj13041412</link>
    <topic>අවුරුදු සමයේ උනන්දුව අඩුවෙයි</topic>
    <author>තාරක වික්‍රමසේකර</author>
    <content>අවුරුදු සමයේ උනන්දුව අඩුවෙයිසතිය ආරම්භයේ වෙළඳ පොළ ගනුදෙනු පහළ ගියේය. පෙර සතිය අවසානයේ ගනුදෙනු 7734 ක් සිදුවූ අතර සතිය ආරම්භයේ දී එම සංඛ්‍යාව 6547 ක් දක්වා පහළ ගියේය.පෑන් ඒෂියා කොටස් 1431096 ක් පී සී හවුස් 1258403 ක් යුනියන් බෑන්ක් 2750700 ක් වැලිබල් වන් 1197767 ක් අලෙවි විය. ඒ මිලියනය ඉක්මවා කොටස් අලෙවි වූ සමාගම්ය. කොටස් 100 ට වඩා අලෙවි වූ සමාගම් අතර කැපී පෙනෙන ලෙස මිල ඉහළ ගිය හුයිජේ (පෙර දිනට සාපේක්ෂව 16.60 කින්) සමාගමේ වන අතර කැපී පෙනෙන ලද මිල පහළ ගිය ඉන්ඩස්ට්‍රියල් ඒ එස් පී එච් (14.40) ලංකෙම් සිලොන් (12.10) සමාගම් වලයි.පසුදින එනම් 9 වැනිදා වෙළඳ පොළ ගනුදෙනු 5987 ක් දක්වා අඩු විය. මිල ඉහළ ගිය සමාගම් අතර කැපී පෙනුණේ ඇස්කොට් හෝල්ඩින්ග්ස් (18.30 කින්) බේරුවල වෝක් ඉන් (10.20 කින්) සිලොන් බෙවරේජස් (20.70 කින්) කළම්ඹු ෆාමසි (31.40 කින්) කන්වෙන්ෂන් ෆුඩ්ස් (22.00 කින්) මිල ඉහළ ගියේය. හුයිජේ රුපියල් 12.30 කින් මිල ඉහළ ගියේය.මිලියනය ඉක්මවා කොටස් අලෙවි වූ සමාගම් අතර යුනියන් බෑන්ක් 1137512 වැලිබල් වන් 1032854 ක් සමාගම් විය. මිල පහළ යාම් අතුරින් එතරම් කැපී පෙනෙන සමාගම් ද නොවීය. ඇතැම් සමාගම්හි මිල රුපියල් 30 ක් 40 කින් පහළ ගිය ද එම සමාගම්හි අලෙවි වූයේ කොටස් ඉතා සුළු ප්‍රමාණයක් පමණි.සඳුදා හා අඟහරුවාදා වන විට කිසිදු සමාගමක් ලාභාංශ හෝ කොටස් ලබා දෙනු ලබන බවට නිවේදනය කර නොතිබුණි. සමස්ත කොටස් මිල දර්ශකය ඒකක 5765.94 ක් ලෙස පෙර සතිය දැක්වුණ අතර සඳුදා එය 5777.38 ක් දක්වා වැඩි විය. අඟහරුවාදා එය 5767.60 ක් දක්වා යළි අඩු විය.එස් ඇන් පී එස් එල් 20 දර්ශකය පෙර සතිය අවසානයේ දැක්වුණේ ඒකක 3312.53 ක් ලෙසය. එය සඳුදා (08) ඒකක 3321.81 ක් ලෙසත් අඟහරුවාදා එම අගය එකක 3316.75 ක් ලෙසත් දැක්වුණි.අවුරුදු සමය නිසා මේ සතිය ආරම්භයේ සිටම ගනුදෙනුකරුවන් තරමක් වෙළඳපොළෙන් ඈත්ව සිටින බව දක්නට ලැබුණි.ලබන 22 වැනිදා වන තෙක්ම වෙළඳපොළෙන් ගනුදෙනුකරුවන් තරමක් ඈත්ව සිටිනු ඇතැයි වෙළඳපොළට සම්බන්ධ ආරංචි මාර්ග පවසයි. තැරැව්කාර සමාගම් ද පවසා සිටින්නේ කොටස් ආයෝජනයට එතරම් උනන්දුවක් දක්වන අය මේ දිනවල හිඟ වී ඇති බවයි. එසේම අවුරුදු සමය මිල මුදල් අවශ්‍ය වන පිරිස තම කොටස් අලෙවි කිරීමට උනන්දුවක් දක්වන බව පෙනෙන්නට ඇතැයි ද එම තැරැව්කාර සමාගම් පෙන්වා දී ඇත.කෙසේ වුවත් සමාගම්හි ආයෝජනයට ආයෝජකයන් පෙලඹීමට ඉඩ ඇති තවත් කරුණක් මේ මස මුලදීම සිදුවිය. ඒ ස්ථාවර තැන්පතු සඳහා ගෙවනු ලබන පොලී ප්‍රතිශතය මහ බැංකුවෙන් අඩු කර තිබීමයි. 9% කට ආසන්න පොලී ප්‍රතිශතයකින් ස්ථාවර තැන්පතු පොලී ප්‍රතිශතය අඩු කිරීමට මහ බැංකුව කටයුතු යොදන ලදී. මෙය ස්ථාවර තැන්පතු ආයෝජකයන්ට විශාල අවාසියක් වී ඇති නමුදු එය කොටස් වෙළඳ පොළට දැඩි බලපෑමක් එල්ල කරනු ඇතැයි ද මේ මස අවසානය වන විට ආයෝජකයන් වැඩි වනු ඇතැයි ද ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304211</link>
    <topic>විදුලි සහනය කෝටි 3000 යි</topic>
    <author>සරත් පෙරේරා</author>
    <content>සරත් පෙරේරාවිදුලිබිල වැඩි කළත් ජනතාවට විදුලිය ලබාදීමට රජය තවමත් වසරකට රුපියල් කෝටි 3000 කට වැඩි සහනාධාරයක් දරන බව මහජන උපයෝගිතා කොමිසමේ සභාපති ජනාධිපති නීතිඥ ආචාර්ය ජයතිස්ස ද කොස්තා මහතා පවසයි.විදුලි ජනනය සඳහා යන වියදම අඩු කරගැනීමට නම් දැනට අධික වියදම් සහිත ඉන්ධන භාවිතය මත පදනම් වී ඇති විදුලි ජනනය අඩු කරගෙන වෙනත් පුනර්ජනනීය බලශක්ති ප්‍රභවවලට යොමු විය යුතුව තිබෙන බව ද සභාපතිවරයා කීය. මහජනතාව විසින් ඉදිරිපත් කළ යෝජනා අනුව විදුලි බල පිරිවැය දත්තවල පාරදෘෂ්‍යභාවයක් ඇති කර විදුලිබල මණ්ඩලයේ වඩා කාර්යක්ෂමතාවක් ඇති කිරීමට ගාස්තු සංශෝධනය සමඟ ක්‍රියාත්මක කළ යුතු යෝජනා අටක් ද මහජන උපයෝගීතා කොමිසන් සභාව විසින් ඉදිරිපත් කර තිබෙන බව ද සභාපතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304212</link>
    <topic>ශ්‍රී ලංකා ජනපතිගෙන් වෙනිසියුලානු ජනපතිට සුබ පැතුම්</topic>
    <author/>
    <content>නව වෙනිසියුලානු ජනාධිපති නිකොලස් මදුරෝ මොරොස් මැතිතුමාට මහින්ද රාජපක්ෂ ජනාධිපතිතුමා සුබ පැතුම් පණිවුඩයක් යවා ඇත.ඔබගේ ජයග්‍රහණය වෙනිසියුලානු ජනතාව අතර ඔබගේ ජනප්‍රියත්වය හා විශ්වාසය විද්‍යමාන කිරීමක් බව ජනාධිපතිතුමා සුබ පැතුම් පණිවුඩයේ සඳහන් කර ඇත. දිගුකාලීන හා කීර්තිමත් දේශපාලන දිවිය තුළ ඔබ විසින් ලබා ඇති අත්දැකීම් සම්භාරය වෙනිසියුලාව අඛණ්ඩව සෞභාග්‍යය කරා ගෙන යාමට ඔබට අත්වැලක් වනු ඇත.හිටපු ජනපති හියුගෝ චාවේස් මැතිතුමාගේ ධූර කාලය තුළ ශ්‍රී ලංකාව හා වෙනිසියුලාව අතර ද්විපාර්ශවික සබඳතා ඉතා විශිෂ්ට ලෙස වර්ධනය වූ බව පෙන්වා දෙන ජනාධිපතිතුමා, දෙරට අතර සබඳකම් තවදුරටත් වර්ධනය කර ගැනීමට ජනාධිපති මොරොස් මැතිතුමා සමඟ සමීපව කටයුතු කිරීමට බලාපොරොත්තු වන බව ද පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304213</link>
    <topic>කුරුණෑගලට ඖෂධ පුරයක්</topic>
    <author>සුනිල් දයා අල්විස්</author>
    <content>සුනිල් දයා අල්විස්බෝ නොවන රෝග වලට ප්‍රතිකාර සඳහා අවශ්‍ය ඖෂධ මෙරට නිෂ්පාදනය කිරීමට ඖෂධ නිෂ්පාදන කර්මාන්ත පුරයක් කුරුණෑගල පිහිටුවන බව මහින්ද රාජපක්ෂ ජනාධිපතිතුමා පැවසීය. කොළඹ ජාතික රෝහලේ ඉකුත් සිකුරාදා පැවැති තෙවැනි නවීන වෛද්‍ය වාට්ටු සංකීර්ණය විවෘත කිරීමේ උත්සවයේදී මේ බව සඳහන් කළ ජනාධිපතිතුමා රජය හැමවිටම රටේ ජනතාවගේ සෞඛ්‍යය මෙන් ම සෞඛ්‍ය සේවාවන් ගැන ද දැඩි විමසිල්ලෙන් හා අවධානයෙන් පසුවන බවත් කුරුණෑගල ඖෂධ පුරයේදී ඖෂධ නිෂ්පාදන කටයුතු සඳහා මෙරට විශේෂඥ වෛද්‍යවරුන්ටත් හවුල් විය හැකි බව පෙන්වා දුන්නේ ය.තීන්දු තීරණ ගැනීමේදී රජය නොපැකිළ එම තීරණවලට එළැඹෙන බව සඳහන් කළ ජනාධිපතිතුමා රටේ ජනතාවගේ සුවසෙත වෙනුවෙන් මෙතෙක් පැවැති බොහෝ රජයන් ගැනීමට බිය වූ තීරණ රජය ගත් බවත් මත්පැන් දුම්වැටි තහනමට ගත් තීරණ ඖෂධ ජාවාරම් වලට එරෙහිව ගත් තීරණ ඒ අතරින් ඉතා වැදගත් ඒවා ලෙස හඳුන්වා දුන්නේ ය.මහාචාර්ය සේනක බිබිලේ ඖෂධ ප්‍රතිපත්තිය ක්‍රියාවට නැංවීමටත් රජය කටයුතු යොදන බව ජනාධිපතිතුමා පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304214</link>
    <topic>පුංචි එංගලන්තෙට ලක්ෂ 5 ක් එති</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ වසරේ වසන්ත සමය සැමරීමට නුවරඑළියට පුද්ගලයන් ලක්ෂ 5 කට ආසන්න පිරිසක් පැමිණ ඇතැයි නුවරඑළිය දිස්ත්‍රික් ලේකම් පුංචි එංගලන්තෙට...ඩී. පී. ජී. කුමාරසිරි මහතා පවසයි. නුවරඑළියේ සංචාරක හෝටල් මේ දිනවල දෙස් විදෙස් සංචාරකයන් ගෙන් පිරී ඇති අතර ඒ අයට සියලු පහසුකම් ලබාදීමට නුවරඑළිය දිස්ත්‍රික් ලේකම් කාර්යාලය, නුවරඑළිය නගර සභාව කටයුතු යොදා ඇතැයි දිස්ත්‍රික් ලේකම්වරයා පවසයි.පසුගියදා පැවැත්වුණු මල් ප්‍රදර්ශනය, බෝට්ටු තරග, අශ්ව රේස් ආදියට අතිවිශාල ජනකායක් එක්ව සිටි අතර හග්ගල මල් වත්ත, නුවරඑළිය වික්ටෝරියා උද්‍යානය, ග්‍රෙගරි වැව අසබඩ උද්‍යානය ආදි ස්ථානවල ද සිංහල දෙමළ මුස්ලිම් සියලු ජාතීන්ට අයත් අති විශාල ජනකායක් එක්ව සිටි බව දිස්ත්‍රික් ලේකම්වරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304215</link>
    <topic>බලවේග ගැටලුව දුම්රියට නෙමේ</topic>
    <author>තාරක වික්‍රමසේකර</author>
    <content>තාරක වික්‍රමසේකරඉන්දියාවෙන් ආනයනය කරන ලද එස් - 11 බලවේග කට්ටල ධාවනය කිරීමට නොහැකි යැයි ඇතැම් පිරිස් ගෙන යන ප්‍රචාරයන්ගේ කිසිදු සත්‍යයක් නොමැති බව ප්‍රවාහන අමාත්‍ය කුමාර වෙල්ගම මහතා පවසයි.සාමාන්‍යයෙන් දුම්රියවල පවතින කාර්මික දෝෂ ඕනෑම දුම්රියකට පොදු බවත් ඉන්දීය දුම්රියන්ගේ ද සාමාන්‍ය දෝෂ තිබීමට ඉඩකඩ ඇතැයි ද ඇමැතිවරයා පවසයි.ඉන්දියාව සහ රජය අතර යම් අර්බුදයක් නිර්මාණය කිරීමට අවශ්‍ය පිරිස් මේ ප්‍රචාර ගෙන යනු ලබන බවත් රජයේ ස්ථාවරයේ කිසිදු වෙනසක් නොමැති බව ද ඇමැතිවරයා පෙන්වා දෙයි. ඉන්දීය බලවේග දුම්රියයන්ගේ වායු බැලූන නිසා මඟීන්ට දුම්රියයන්ගේ ඉතා සුව පහසුව ගමන් කළ හැකි බව ද ඇමැතිවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304216</link>
    <topic>මවුපියන් රැකියාවේ දූ දරුවන් ළමා නිවාසයේ</topic>
    <author>රමණී සුබසිංහ</author>
    <content>රමණී සුබසිංහතිස්සමහාරාම බෝගහපැලැස්ස ළමා නිවාසයේ සත්ත්ව ඝාතන කටයුතු සඳහා යොදවා ගත් දරු දැරියන්ගේ මවුපියන්ගෙන් වැඩි පිරිසක් දරුවන් හදා වඩා ගැනීමට හැකියාව ඇති රැකියා කරනු ලබන අය බව ජාතික ළමාරක්ෂක අධිකාරියේ සභාපතිනි අනෝමා දිසානායක මහත්මිය පවසයි. ඔවුන් තම දරුවන් ළමා නිවාසයට බාර දීමට හේතුව මෙතෙක් අනාවරණය වී නොමැති බවත් ඒ සම්බන්ධව සොයා බැලීමට කටයුතු කරන බවත් ඇය වැඩිදුරටත් පැවසුවාය. ළමා නිවාසයේ සිටි දරු දැරියන් 90 දෙනාගෙන් 56 දෙනකුම ගැහැනු දරුවන් බවත් එම දැරියන් හැදී වැඩී ඇත්තේ සංවරකම හා විලිබිය ද අවම වන ලෙසින් බවත් ඇය සඳහන් කළාය.මේ වන විට දරු දැරියන් බාර ගැනීමට මවුපියන් 25 දෙනකු ඉදිරිපත්ව ඇති අතර ඔවුන්ට දරුවන් බාර දීමට කටයුතු සලසමින් සිටින බවත් දරුවන් රැක බලා ගැනීමට ආර්ථික ශක්තියක් නොමැති මවුපියන් සිටීනම් ඔවුන්ට ආධාර ලබා දෙන බවත් පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304217</link>
    <topic>නුවර පාරේ අන්නාසි වෙළෙඳුන්ට අංග සම්පූර්ණ වෙළෙඳසල්</topic>
    <author/>
    <content>කොළඹ නුවර පාරේ ගම්පහ බැලුම්මහර ප්‍රදේශයේ තැන තැන තිබෙන අන්නාසී අලෙවිසල් වෙනුවට එක් ස්ථානයක අංගසම්පූර්ණ වෙළෙඳසල් ඉදිකර අදාළ වෙළෙඳ සල් හිමියන්ට ලබාදීමට ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදෙස් පරිදි ආර්ථික සංවර්ධන අමාත්‍යාංශය මගින් කටයුතු යොදා තිබේ.ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් ඉදිවන මේ වෙළෙඳසල් මගින් මාර්ගය පුළුල් කිරීම හේතුවෙන් හානිවන ගම්පහ ප්‍රදේශයේ අන්නාසි අලෙවිකරුවන් නඟා සිටුවීම ද සිදුවේ. ශ්‍රී ලංකාවේ නිෂ්පාදිත අන්නාසි වලින් සියයට 80 ක් පමණ වගා සහ අලෙවි කරනු ලබන්නේ කුරුණෑගල සහ ගම්පහ දිස්ත්‍රික්කයන් තුළ ය.දකුණු ඇමෙරිකාව නිජ භූමිය කරගත් රසවත් පලතුරක් වූ අන්නාසි ක්‍රමයෙන් ලොව පුරා ප්‍රචලිත වූ අතර දේශාටන ගවේෂකයින් හරහා ලොව ප්‍රචලිත විය. ශ්‍රී ලංකාව ඉකුත් 2012 වසරේ රුපියල් දස ලක්ෂ 193 වටිනා අන්නාසි මෙට්‍රික් ටොන් 476 ක් අපනයන කරන ලදී.වසර 2012 වන විට ශ්‍රී ලංකාවේ අන්නාසි වගාකළ භුමි ප්‍රමාණය හෙක්ටයාර් 5.211 ක් වන අතර ඉන් බහුතරයක්ම එනම් හෙක්ටයාර් 1.998 ක් අන්නාසි වගාවන් සිදුකර තිබෙනුයේ ගම්පහ දිස්ත්‍රික්කය තුළ ය. ඒ හේතුවෙන් ගම්පහ දිස්ත්‍රික්කයේ අන්නාසි රට තුළ ඉමහත් ජනප්‍රියත්වයට පත් වී තිබේ. දෙවනුව විශාලත්වයෙන් වැඩිම අන්නාසි ප්‍රමාණයක් හෙක්ටයාර් 1.648 ක වගා කර ඇත්තේ කුරුණෑගල දිස්ත්‍රික්කයේ ය.මහින්ද රාජපක්ෂ ජනාධිපති තුමා විසින් ඉකුත් දා ගම්පහ ප්‍රදේශයේ උත්සවයකට සහභාගි වීමට යන අතරතුර කොළඹ නුවර පාරේ ගම්පහ බැලුම්මහර ප්‍රදේශයේ අන්නාසි අලෙවිකරුවන් හමුවූ අතර එහිදී ඔවුන්ගේ ගැටලු ජනාධිපතිවරයාට ඉදිරිපත් කිරීම සිදුවිය. එහිදී නුවර කොළඹ මාර්ග පුළුල් කිරීම සහ අන්නාසි අලෙවි කිරීමට විධිමත් ස්ථානයක් නොමැතිවීම හේතුවෙන් එම මාර්ගයේ අන්නාසි අලෙවිසල් පවත්වාගෙන යාමට ගැටලු මතු වී ඇති බව හෙළි විය.මෙම කරුණු පිළිබඳව සොයා බලා ඊට විසඳුම් ලබාදෙන ලෙස ජනාධිපතිවරයා විසින් අමාත්‍ය බැසිල් රාජපක්ෂ මහතාට උපදෙස් ලබාදෙන ලදි. ඒ අනුව ඊට අදාළ කටයුතු කිරීම සඳහා සාකච්ඡාවක් නියෝජ්‍ය අමාත්‍ය පණ්ඩු බණ්ඩාරනායක ලිය අබිමන සංවිධානයේ සභාපතිනි නීතිඥ පුෂ්පා රාජපක්ෂ සහ ගම්පහ දිස්ත්‍රික් ලේකම් ජේ.ජේ. රත්නසිරි යන මහත්ම මහත්මීන් ගේ ප්‍රධානත්වයෙන් ගම්පහ ඔරුතොට දී ඉකුත් දා පැවැත්විණි. මෙම අවස්ථාවට අන්නාසි අලෙවි කරන වෙළෙඳුන් විශාල පිරිසක් සහභාගි වී සිටියහ.බැලුම්මහර හන්දියේ සිට කිලෝ මීටර්, දෙකක දුර ප්‍රමාණයේ මෙම අන්නාසි වෙළෙඳසල් පිහිටා තිබෙන අතර කොළඹ නුවර පාර පුළුල් කිරීමේදී මෙම වෙළෙඳ සල් රැසක් ඉවත් කිරීමට සිදුවේ.මෙම වෙළෙඳසල් අතර ස්ථිර, කුලී සහ අනවසර යන කොටස් තුනටම අයත් වෙළෙඳසල් අයත් විය. මාර්ගය දෙපස තැනින් තැන තිබූ මෙම අන්නාසි වෙළෙඳසල් සඳහා එක් ස්ථානයක අංගසම්පූර්ණ අන්නාසි වෙළෙඳසල් ලබාදීමට මෙහිදී තීරණය විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304218</link>
    <topic>බක් පුර පොහොය 25 වැනිදා</topic>
    <author>රමණී සුබසිංහ</author>
    <content>රමණී සුබසිංහබක් පුර පසළොස්වක පොහොය ලබන 25 වැනි බ්‍රහස්පතින්දාට යෙදී තිබේ. එදින පූර්ව භාග 4.04 ට පොහොය ලබන අතර 26 වැනි සිකුරාදා අපර භාග 1.26 ට පොහොය ගෙවේ. සිල් සමාදන් වීම 25 වැනිදාය. තථාගතයන් වහන්සේගේ දෙවැනි ලංකා ගමනය, උන්වහන්සේට කැලණියට වැඩමවන ලෙස මණිඅක්ඛිත නා රජු විසින් ආරාධනා කරනු ලැබීම, බුදුරජාණන් වහන්සේ වැඩ හිඳි මිණි පළඟ තැන්පත් කොට නාගදීප සෑය බැඳවීම වැනි සුවිශේෂී සිදුවීම් කිහිපයක් සම්බන්ධව බක් පොහොය සුවිශේෂී වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa1304219</link>
    <topic>රුවන්වැලි සෑය හුණු පිරියමට හුණු ටොන් 10 යි ලුනු මිටි 25යි</topic>
    <author>නිහාල් පී. අබේසිංහ - කිත්සිරි වනසිංහ</author>
    <content>නිහාල් පී. අබේසිංහ - කිත්සිරි වනසිංහමේ වසරේ අනුරාධපුරයේ රුවන්වැලි සෑය හුණු පිරියම් කටයුතු රුපියල් ලක්ෂ 60 ක වියදමින් සිදුකර ඇත.ඒ සඳහා මෙවර හුණු ටොන් 10 ක්, ලුණු මිටි 25 ක්, නිල් හොණ්ඩර 5 ක්, සීනි මිටි 3 ක්, සව් හාල් මිටි 1 ක්, කැකුළු හාල් මිටි 1 ක් හා උණ ගස් 400 ක් යොදා ගත් බව අනුරාධපුර රුවන්වැලි සෑය චෛත්‍යාරාමාධිකාරී නුවර කලාවීය ප්‍රධාන සංඝනායක පල්ලේගම හේමරතන නාහිමියෝ පවසති. කොළඹ මහිල් මහදුරගේ මහතාගේ දායකත්වය ඇතිව සිදුකළ මේ පුණ්‍යකර්මය සඳහා අගල් 5 නැව් කඹ මීටර් 115 ක් අගල් 1 1/2 නැව් කඹ මීටර් 300 ක් කොහු ලණු හොණ්ඩර 6 ක් ද පාවිච්චි කර තිබේ. ජනවාරි මස මුල ආරම්භ කළ හුණු පිරියම් කිරීමේ කටයුතු අප්‍රේල් මස මුලදී අවසන් කරන්නට යෙදුණු බව ද පල්ලේගම හේමරතන නාහිමියෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa13042110</link>
    <topic>කොටස් වෙළෙඳ පොළ ඉහළට</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට ආර්ථිකය පසුබෑමකට ලක්ව ඇතැයි ඇතැම් පිරිස් හඬ නැඟුව ද කොටස් වෙළෙඳ පොළ ඉහළ නැඟීමට පටන්ගෙන තිබීමෙන් පෙනී යන්නේ මෙරට ආර්ථිකය ඉහළ යාමට පටන්ගෙන තිබෙන බව යයි කොළඹ කොටස් වෙළෙඳපොළ පවසයි. කොටස් වෙළෙඳ පොළ ප්‍රකාශකයකු පැවසුවේ ගනුදෙනු 5548 ක් පසුගිය 16 වැනිදා සිදුව තිබු අතර 17 වැනිදා ගනුදෙනු 8606 ක්ද 18 වැනිදා ගනුදෙනු 10612 ක්ද සිදුවූ බවය.ගෙවී ගිය සතියේ 16 වැනිදා එක් සමාගමක කොටස් 45188007 ක් අලෙවි වීම කැපී පෙනුණි. අලෙවි වූ කොටස් ගණන අඩු වුවත් එක් සමාගමක කොටසක මිල බ්‍රහස්පතින්දා රුපියල් 2000 සිට 2490.00 ක් දක්වා රුපියල් 490.00 කින් ඉහළ ගොස් තිබුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa13042111</link>
    <topic>අවුරුදු අනතුරුවලින් 15 ක් මරුට</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහසිංහල අලුත් අවුරුදු සමයේ 13, 14 සහ 15 තෙදින තුළදී මාරක රිය අනතුරු 13 ක් සිදු වී ඉන් 15 දෙනකු ජීවිතක්ෂයට පත් වී තිබේ.විවිධ ප්‍රදේශවලින් වාර්තා වූ රිය අනතුරු සංඛ්‍යාව 149 ක් වන අතර ඉන් තුවාල ලැබූවන් ගේ සංඛ්‍යාව 211 දෙනෙකි.මේ අතර අවුරුදු සමයේ දී බීමත්ව රිය පැද වූ පුද්ගලයින් 550 දෙනකු අත්අඩංගුවට ගෙන තිබේ. රතිඤ්ඤා දැල්වීමට යාමෙන් සිදු වූ අනතුරු සංඛ්‍යාව 13 ක් බවත් පොලිස් මූලස්ථානය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aa13042112</link>
    <topic>රණවිරු දරුවනට ශිෂ්‍යත්ව</topic>
    <author>දයා ඩී ෆොන්සේකා</author>
    <content>දයා ඩී ෆොන්සේකාරණවිරු දූදරුවන් 48 දෙනෙකුට ශිෂ්‍යත්ව ප්‍රදානය කිරීම පසුගියදා ආරක්ෂක ලේකම් හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා අතින් ආරක්ෂක අමාත්‍යාංශයේ දී සිදු විය. මෙහිදී 1 සිට 5 වසර දක්වා සිසුන්ට රුපියල් 20000 ක් ද 6 සිට 8 වසර දක්වා වූ සිසුන්ට රු. 30000 ක් හා 9 වසර සිට ඉහළ සිසුන්ට රු. 50000 බැගින් ද ප්‍රදානය කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=ab1304211</link>
    <topic>විදුලි බිල වැඩි වුණත් වසරකට කෝටි තුන්දහසක සහනාධාරයක් ජනතාවට දෙනවා</topic>
    <author>සාකච්ඡා කෙළේ</author>
    <content>මහජන උපයෝගීතා කොමිෂන් සභාවේ සභාපතිජනාධිපති නීතිඥආචාර්ය ජයතිස්ස ද කොස්තාවිදුලි බිල වැඩි කළත් තවමත් ජනතාවට විදුලිය ලබාදීම සඳහා රුපියල් බිලියන 30 කට වැඩි සහනාධාරයක් රජය දරන බව මහජන උපයෝගීතා කොමිෂන් සභාවේ සභාපති ජනාධිපති නීතිඥ ආචාර්ය ජයතිස්ස ද කොස්තා මහතා පවසයි.විදුලි බිල වැඩි කිරීමෙන් රජය ජනතාව වෙත පවරා ඇත්තේ වැඩිවූ වියදමෙන් කොටසක් පමණක් බවත් ඉතිරිය මහා භාණ්ඩාගාරය දිගටම දරන බව ද කොස්තා මහතා කීය.විදුලි බිල වැඩි කිරීමට හේතු වූ කරුණු පිළිබඳව සභාපතිවරයා සිළුමිණට විග්‍රහ කළේ මෙසේ ය.මේ දිනවල විදුලි ගාස්තු සංශෝධනය නිසා ජනතාව තුළ ඒ සම්බන්ධයෙන් විශාල උනන්දුවක් ඇතිවී තිබෙනවා. මෙහිදී ජනතාව විදුලිය වැනි එදිනෙදා ජීවිතයට අත්‍යවශ්‍ය උපයෝගීතාවක් සම්බන්ධයෙන් මෙතරම් උනන්දුවක් දැක්වීම සතුටට කරුණක් මෙන්ම එම ප්‍රශ්නය ඇතිවීමට තුඩු දුන් හේතු සලකා බැලීමටත් එම ප්‍රශ්නය එනම් විදුලි බිල ඉහළට යාම ඉදිරියේදී අඩුකර ගත හැක්කේ හෝ වළක්වාගත හැක්කේ කෙසේ ද යන්න විග්‍රහ කරගැනීමට මෙය අවස්ථාවක්.විදුලි බිල වැඩිවීමට ප්‍රධාන හේතුව වී ඇත්තේ විදුලිය නිපදවීමට යන වියදම වැඩිවීමයි. එයට ප්‍රධාන හේතුව වී ඇත්තේ 2013 මෙම වකවානුව තුළ අපට අවශ්‍ය විදුලියෙන් සියයට 51 ක්ම නිෂ්පාදනය කරනුයේ පෙට්‍රෝලියම් නිෂ්පාදන වන දැවිතෙල්, ඩීසල් යනාදියෙන් ක්‍රියා කරන විදුලි ජනක යන්ත්‍රවලින් වන නිසයි.මීට අවුරුදු 30 කට කලින් ශ්‍රී ලංකාවේ විදුලිය නිපදවීම සලකා බැලූ විට එවකට අපට අවශ්‍ය විදුලියෙන් සියයට 90 කට වඩා මේ රටේ ප්‍රභවයකින් නිපදවෙන ජල විදුලියෙන් ලබාගෙන තිබු නිසා එය ප්‍රශ්නයක් නොවීය. එදා තත්ත්වය අද හා සසඳා බලන විට එවකට විදුලිය සපයා තිබුණේ ජනතාවගෙන් සියයට 60 කට පමණය.එහෙත් අද සියයට 95 කට වඩා විදුලිය සපයා දී ඇත. එම නිසා අවුරුදු පතා විදුලි ඉල්ලුම වැඩිවේ. එහෙත් ප්‍රධාන ගංගා සියල්ලම පාහේ හරස් කොට ජල විදුලිය නිපදවීම මීට වඩා කළ නොහැකි තත්ත්වයකට දැන් පැමිණ ඇත. එම නිසා මේ අවස්ථාවේ විදුලි බිල වැඩි කිරීමෙන් සිදුවනුයේ එක් අතකට ජනතාවට වැඩි මිලක් ගෙවීමට සිදුවීම මෙන්ම පෙට්‍රෝලියම් නිපදවන රටවලට ශ්‍රී ලංකාවේ මුදල් ඇදී යාමය. මෙම තත්ත්වයට මුහුණ දීමට ගත හැකි ක්‍රියා මාර්ග කීපයක් ඇත.එකක් නම් විදුලි බිල වැඩි කිරීමය. විදුලි පාරිභෝගිකයන්ගෙන්ම වැඩිවන වියදම ආපසු ලබා ගැනීමය. මෙය පීඩාකාරී මෙන්ම ජනතාවට කිසිසේත්ම පිළිගත හැකි ක්‍රමයක් නොවන නිසා විදුලි කර්මාන්තය පිළිබඳ නියාමකයා වශයෙන් මෙන්ම එම කර්මාන්තය සම්බන්ධයෙන් රජයට උපදෙස් දෙන්නා හැටියට මහජන උපයෝගීතා කොමිසම ගෙන ඇති පියවර කුමක් ද යන්න මේ අවස්ථාවේ සලකා බැලිය යුතු වේ.ප්‍රධාන වශයෙන් විදුලිය ජනනය කරනු ලබන්නේ විදුලිබල මණ්ඩලය මඟිනි. ජනනය කරන ලද විදුලිය සම්ප්‍රේෂණය කොට ඒකක 5 ක් ඔස්සේ රට තුළ බෙදා හැරේ. විදුලි නියාමක හැටියට මේ කොමිෂන් සභාවට අවබෝධ වූ කරුණක් නම් ජනනය කරනු ලබන විදුලිය සම්ප්‍රේෂණය කිරීම සහ බෙදා හැරීම යන අවස්ථාවන් හිදී ඒ ඒ අවස්ථාවන් හිදී මිලට ගැනීම හා විකිණීම සම්බන්ධ ගිණුම් එක තැනක සඳහන් නොවීමයි. මෙය ඉතා බරපතළ තත්ත්වයක් බැවින් ඒ සම්බන්ධයෙන් අදාළ ගිණුම් එනම් විදුලිබල තොග සැපයුම් ගනුදෙනු ගිණුම ක්‍රියාත්මක කිරීමේ හදිසි අවශ්‍යතාව දැනට සෑහෙන කලක පටන් මේ කොමිෂන් සභාව විදුලිබල මණ්ඩලයට දන්වා ඇත.එමෙන්ම අප්‍රේල් 4 දින පැවැති මහජන අදහස් විමසීමේදී ඉදිරිපත් වූ යෝජනා මෙන්ම ඊට කලින් ජනතාව විසින් කොමිසමේ ආරාධනයෙන් ඉදිරිපත් වූ යෝජනා ද සලකා බලා විදුලිබල මණ්ඩලය වෙත පිළිපැදිය යුතු වකවානු සහිතව කොන්දේසි 8 කට යටත්ව මෙම වර්ෂය සඳහා විදුලිය සැපයීමට අවශ්‍ය මුදල අයකර ගැනීමට මෙම කොමිෂන් සභාව විදුලිබල මණ්ඩලයට අවසර දී ඇත.එහෙත් මෙහිලා විශේෂයෙන් සඳහන් කළ යුතු කරුණක් වන්නේ මෙම අවුරුද්ද මුලදී එම වියදම සඳහා ඇස්තමේන්තු ගත මුළු මුදල වන බිලියන 268 ක් විදුලිබල මණ්ඩලය දක්වා තිබුණා, නමුත් තාර්කික නොවන වියදම් සහ අදාළ නොවන වියදම් කපා හැර එයින් බිලියන 40 ක් අඩු කිරීමට මෙම කොමිසම සමත් විය.පහුගිය අවුරුද්දේ එම කාර්ය සඳහා බිලියන 30 ක් අඩු කිරීමට කොමිසම සමත් වී ඇත. 2009 වර්ෂයෙන් පසු එනම් විදුලි පනත ක්‍රියාත්මක කිරීමෙන් පසු රජය හා ජනතාව වෙත නිසි පරිදි නියාමනය කිරීමෙන් එසේ විදුලි වියදම් ඇස්තමේන්තුවලින් රුපියල් බිලියන 70 ක් සාර්ථක ලෙස අඩු කිරීම මේ කොමිසම ලැබු ජයග්‍රහණයක් බැව් නිහතමානීව පැවැසිය හැක.අප විසින් හඳුනාගත් මෙම අවුරුද්දේ විදුලිය සැපයීම් වියදම වන බිලියන 228 න් තවත් ප්‍රමාණයක් අඩුකර ගත හැකි දැයි විමසා බැලිය යුත්තේ විදුලිබල මණ්ඩලයේ විනිවිදභාවය, කාර්යක්ෂමතාව වැඩි කිරීම නාස්තිය අවම කිරීම සහ යහපත් ගිණුම්කරණය වැනි කරුණුවලින්ය. මේ සියල්ලට අමතරව විදුලි ගාස්තු වැඩි නොකර සිටීමට වෙනත් උපක්‍රමයක් ද කොමිසම සතුව ඇත. එය නම් දිනකට පැය 4 බැගින් විදුලිය කප්පාදු කිරීමයි. එහෙත් අඛණ්ඩව විදුලි සැපයීම කොමිසමේ මුඛ්‍ය පරමාර්ථයන් වන බැවිනුත්, එයින් ආර්ථිකයට පහරක් එල්ල වන නිසා එය සලකා නොබැලිණි.මේ අයුරින් විදුලි බිල වැඩිවීම දිගටම පවතී ද යන ප්‍රශ්නය සමහරු නඟති.මෙහිලා පැවැසිය යුත්තේ මෙම අප්‍රේල් 20 පටන් මාස 6 ක් ගිය පසු එදින පවතින තත්ත්වය අනුව විදුලිබිල නැවත සලකා බැලීමට කොමිසමට බලය ඇති බවයි.ඉහත කොන්දේසි 8 ක්‍රියාත්මක කළ පසු බොහෝ දුරට විදුලිබිල සම්බන්ධයෙන් ජනතාවට යහපත් තත්ත්වයක් උදාකළ හැකි බව කොමිසමේ උපරීම විශ්වාසයයි. ඒ කෙසේ වෙතත් විදුලි කර්මාන්තය සම්බන්ධයෙන් විදුලිබල ප්‍රශ්නයට ස්ථිරසාර විසඳුමක් දීමට වෙනත් වැඩපිළිවෙළක් සම්බන්ධයෙන් ද මූලික කරුණු දැනටමත් ආර්ථික කටයුතු ඇමැතිවරයා වෙත ඉදිරිපත් කර ඇත.මෙයින් අදහස් කරනුයේ දිවි නැඟුම වැනි දීප ව්‍යාප්ත වැඩසටහන් හරහා ඉතා පහසුවෙන් ගිනිසීඩියා (ලාඩප්පා) වවා දැව විදුලිය ලබා ගැනීම, කුඩා පරිමාණයේ ජල විදුලි යෝජනා ක්‍රම වැඩිදියුණු කිරීම හා ආරම්භ කිරීම සූර්ය බලශක්තියෙන් ක්‍රියා කරන විදුලි කෝෂ නොමිලේ හෝ අඩු මිලකට සපයා ඒවායින් අතිරික්ත විදුලිය ප්‍රධාන විදුලි පද්ධතියට යවා එම විදුලි කෝෂ ලබාදීමට වියදම් වන අධික මුදල ආපසු ලබා ගැනීම, සුළං බලය, ජීව වායුව, ගන අපද්‍රව්‍යවලින් විදුලිය නිපදවීම වැනි විකල්ප බලශක්තීන් ගම් නගර දක්වා බහුවිධ ක්‍රියාමාර්ගයකින් දියුණු කිරීම ද හැකි අයට තම වියදමෙන් සූර්ය විදුලි කෝෂ සවි කර ගැනීමට බදු සහන දිරි දීමනාවක් ලබාදීම වැනි දේවල්ය.එවිට දැනට සිදුවන ආකාරයට අවශ්‍ය විදුලියෙන් පැට්‍රෝලියම් නිෂ්පාදනවලින් ලබාගන්නා සියයට 51 ප්‍රමාණය බොහෝ දුරට අඩු කළ හැකිය.නොරොච්චෝලේ ඉදිරි පියවර 2 අවසන් වූ විට සාපේක්ෂ වශයෙන් ලාභ විදුලි ප්‍රභවයක් වන ගල් අඟුරු වලින් දැනට ලබාගන්නා විදුලි ධාරිතාව සියයට 15 සියයට 25 දක්වා හෝ වැඩි කිරීම සමහ අනාගතයේදී සාම්පූර් ගල්අඟුරු බලාගාරය ඇති කළොත් ඊටත් වැඩි ප්‍රමාණයක් එමඟින් විදුලිය ලබා ගැනීම සිදුකළ හැක. එහෙත් ගල්අඟුරු මඟින් මේ ප්‍රශ්නය දිගුකාලීනව විසඳීමට වඩා ඉර මුදුන් වන රටක් වන මේ රටේ හිරු එළියෙන් විශාල විදුලි ප්‍රමාණයක් අනාගතයේ දී නිපදවිය හැකි අතර එසේ කළ විට තවදුරටත් විදේශවලින් ආනයනය කරන ද්‍රව්‍ය වලින් විදුලිය නිපදවීමේ අවශ්‍යතාව බොහෝ දුරට අඩු කළ හැකිය.මේ අනුව ජනතාව අවදියෙන් සිටියහොත් විදුලි ප්‍රශ්නය පමණක් නොව සම්පූර්ණ බලශක්ති ප්‍රශ්නය ද අදාළ සියලුම පාර්ශ්වකරුවන් එක්ව ක්‍රියා කිරීමෙන් විසඳා ගත හැකි ඉඩකඩ පවතී.සාකච්ඡා කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=ab1304212</link>
    <topic>මැති ඇමැතිවරු අලින්ට තෙල් ගාති</topic>
    <author>චන්දන බණ්ඩාර</author>
    <content>ශ්‍රිලංකාවේ සිටින ඉස්ලාමීය රටවල් පහළොවක තනාපතිවරු ගිය සතියේදි ජනාධිපතිතුමා හමුවුහ.ජනාධිපතිතුමා හමුවී සාකච්ඡා කළ එම තානාපතිවරුන් අතරට බංගලාදේශය, ඉරාකය, ඊජිප්තුව, ඉන්දුනිසි‍යාව, කුවේටය, මැලේසියාව, මාලදිවයින, නයිජිරියාව, පාකිස්ථානය, පලස්තිනය තුර්කිය එක්සත් අරාබි එමිර් රාජ්‍යය ,සවුදි අරාබියාව සහ කටාර් යන රටවල් නියෝජනය කරමින් මෙරට රැදි සිටින රාජ්‍ය ත්‍රාන්ත්‍රික නියෝජිතවරු සහභාගිවුහ.එම නියෝජිත පිරිස නියෝජනය කරමින් මුලින්ම අදහස් දැක්වුයේ පලස්තින තානාපති අචාර්ය අල් අගාය."ජනාධිපතිතුමනි, ඔබතුමාගේ නායකත්වය ගැන අපට විශ්වාසයක් තිබෙනවා. ඔබතුමා ගැන මුස්ලිම් රාජ්‍යයන් පැහැදි සිටිනවා. ඒ වගේම ජිනිවා මානව හිමිකම් සමුළුවේදි ශ්‍රි ලංකාව වෙනුවෙන් මුස්ලිම් රටවල් ඡන්දය දුන්නේ ඒ නිසායි. ලංකාවේ සුළු සුළු සිදුවිම් වෙන බව කියවෙනවා. නමුත් ශ්‍රිලංකාවේ සියලුම ජාතින්ට සාධාරණය ඉෂ්ට වෙනවා.ඒ වගේම මේ රටේ සිංහල ජනතාවගේ ප්‍රධානම සංස්කෘතික උත්සවයක් වෙන සිංහල හින්දු අලුත් අවුරුදු සමයේ අපට අරලිය ගහ මන්දිරයට ආරාධනා කිරිම ගැන අප සතුටු වෙනවා.අප ඒ ආරාධනාව සතුටින් පිළිගත්තා. "පලස්තින තානාපති අචාර්ය අල් අගා කියා සිටියේය.ඉන් අනතුරුව ජනාධිපතිතුමා කියා සි‍ටියේ "මට කිසි සැකයක් නැහැ අපේ රටේ මිනිස්සු ගැන මේ රටේ හැමෝටම ජිවත්විය හැකි පරිසරයක් තිබෙනවා.මාගේ රජය සෑම විටම මේ රටේ සියලු ජනතාවගේ ආගම්වලට සාධාරණය ඉෂ්ට කොට තිබෙනවා. නමුත් සමහරුන් තාමත් එස් එම් එස් එකකින් මේ රටේ ජාතිවාදය අවුස්සන්න උත්සාහ කරනවා.සමහරුන් රට පාවා දෙන්න උත්සාහ කරනවා. ජාති ද්‍රෝහි වැඩ කරන අය තවමත් මේ රටේ සිටිනවා. ඔවුන්ගේ අරමුණ මේ රට අවුල් කිරිමයි. වැලිමඩ ප්‍රදේශයේ ප්‍රශ්නයක් වුණා. ඒකට හේතුව ගෑනු ළමයෙකුගේ ආදර ප්‍රශ්නයක්. ඊළගට පැපිලියානේ ප්‍රශ්නයක් වුණා. ඒකටත් හේතුව බැලුවාම ගෑනු ළමයෙකුගේ ප්‍රශ්නයක්. නමුත් මේවා ජාත්‍යන්තරයට යන්නේ වෙන විදියට.ආගම් ප්‍රශ්න විදියට සමහරු මේවා අර්ථ දක්වනවා. මේවා ගැන අන්තර්ජාල වෙබ් අඩවිවල වගේම ඊමේල් පණිවිඩ මගින් සමහරු වැරැදි ප්‍රචාර ගෙන යනවා. "ජනාධිපතිතුමා කියා සිටියේය."ජනාධිපතිතුමනි . අපේ රටවලට ඒ ගැන හොද අවබෝධයක් තිබෙනවා. අපේ රටවල අරමුණ ලංකාවේ ආර්ථික සංවර්ධනයට සහ ජාතින් අතර සහයෝගිතාවය ඇති කිරිමට සහයෝගය ලබා දිමයි."මුස්ලිම් නියෝජිතවරු ජනාධිපතිතුමාට එක හඩින් කියා සිටියහ.‍ඉන් අනතුරුව ජනාධිපතිතුමා කියා සිටියේ මේ රටේ සි‍ටින ආණ්ඩු විරෝධීන් ආණුඩුව පෙරළිමට ගන්නා විවිධ උත්සාහයන් ගැනය. "ආණ්ඩු විරෝධීන් මේ රට අවුල් කරන්න විවිධ උත්සාහ කරනවා. මෙවර නුවරඑළියට සවුදියෙන් පනස්දහසකට අධික පිරිසක් පැමිණ සිටිනවා.අපි ඒ ගැන සතුටු වෙනවා. මේ රමණිය භුමියට ඇවිත් නරඹන්න අපි උපරිම පහසුකම් දී තිබෙනවා. ඒ නිසා ගැටලුවක් නැහැ. "ජනාධිපතිතුමා මුස්ලිම් නියෝජිතයන්ට කියා සිටියේය.ඉන් අනතුරුව අදහස් දැක්වුයේ මාලදිව‍යිනේ තානාපතිවරයාය. "අපේ රටේත් ජාත්‍යන්තර බලවේග වැඩ කරනවා. ඔ‍බේ රටට වගේම අපේ රටටත් යම් යම් බලපෑම් තිබෙනවා. ඒ නිසා අප හැමෝම අවධානයෙන් සිටිය යුතුයි. අපේ රටට මොසාඩ්වරු එනවා. ඇවිත් ආගමට, රෝගින්ට උදව් කරන බව කියනවා. මේ අය එන්නේ මොකටද කියලා අපි දන්නවා." මාලදිවයිනේ තානාපතිවරයා කියා සිටියේය.එමෙන්ම එම තානාපතිවරු එක හඩින් කියා සිටියේ එක් රටක අභ්‍යන්තර කටයුතුවලට තවත් රටක් ඇගිලි ගැසිම තමන් කිසිවිටෙක අනුමත නොකරන බවයි.කොළඹ නග‍රයේ සංවර්ධන කටයුතු කිරිම සදහා ටෙන්ඩර් කැදවීමේදි එජාපයේ ජාතික මටිටමේ සිටින ප්‍රබල සංවිධායකවරයකුට අයත් සමාගමකටද කොළඹ එක් ප්‍රදේශයක සංවර්ධන කටයුතු කිරිම සදහා අවස්ථාව ලබා දී තිබිණි. ඒ දේශපාලන බේදයෙන් තොරව විනිවිද භාවයෙන් යුතුව ටෙන්ඩර් ලබා දීමෙනි.කෙසේ වෙතත් එම එජාප දේශපාලනඥයාට අයත් සමාගම ටෙන්ඩරය ලබා ගත්තද අදාළ සංවර්ධන කටයුතු පිළිබද අඩුම තරමින් සොයා බලා හෝ නොතිබු බව කොළඹ නගරයේ සංවර්ධන කටයුතු භාර එක්තරා නිලධාරි‍ෙයකුට දැනගන්නට ලැබිණි. ඒ අනුව එම නිලධාරියා විසින් අදාළ ටෙන්ඩරය ලබා ගත් පුද්ගලයා කැදවා ඒ ගැන ප්‍රශ්න කොට තිබිණි.මේ අතරතුර කොළඹ දිසාවේ සංවර්ධන කටයුතු භාර නිලධාරියෙක් එජාපයේ මාතර දිසාවේ ප්‍රබල තරුණ මන්ත්‍රිවරයකු නොවන සංවිධායකවරයකුට කියා තිබුණේ ටෙන්ඩරයෙ ලබා ගත් එජාපයේ සංවිධායකවරයා ගැනය.."වැඩක් නැහැ කියලා ඔයාලාගේ සංවිධායකයෙක් කොළඹ සංවර්ධන කටයුත්තකට ටෙන්ඩරයක් ගත්තා. ඒත් එයා ඒ ගැන අඩුම ගානේ හොයලා බලලාවත් නැහැ. එයා ජාතික මට්ටමේ ප්‍රබලයෙක් කිව්වට වැඩක් නැහැ."කොළඹ සංවර්ධන කටයුතු භාර නිලධාරියා කියා තිබිණි. ඊට මාතර දිසාවේ සිටින එජාපයේ මන්ත්‍රීවරයකු නොවන ප්‍රබල තරුණ සංවිධායකයා කි‍යා තිබුණේ අපුරු කතාවකි."අපි දන්නවා නම් ඔබට කලින්ම කියනවා. ඔය ටෙන්ඩර් එක දෙන්න එපා කියලා. මොකද එයාට වැඩක් කර ගන්ඩ පුළුවන් සංවිධායකයෙක් නෙමෙයි. ඉතින් කොහොමද එයා සංවිධාන කටයුතු කරන්නේ.වැඩක් නැහැ එයා ගැන කිය‍ලා " මාතර දිසාවේ තරුණ ප්‍රබල සංවිධායකවරයා කියා තිබිණි.ගිය සතියට යෙදී තිබුණු සිංහල අලුත් අවුරුදු සමයේදි ජනාධිපතිතුමා අකුරටම අවුරුදු චාරිත්‍ර වාරිත්‍ර ඉටු කිරිමටද අමතක නොකළේය. ඒ අනුව තංගල්ල කාල්ටන් නිවෙස අවුරුදු සිරියෙන් උතුරා ගොස් තිබිණි. අවුරුදු උදාවත් සමගම ජනාධිපති ආර්යා ශිරන්ති රාජපක්ෂ මැතිනිය තංගල්ල නිවෙසේදි සුබ නැකතට කිරි ඉතිරවුවාය.ඉන් අනතුරුව ආහාර අනුභව නැකතට අනුව ජනාධිපතිතුමා මුලින්ම ජනාධිපති ආර්යාවට කිරිබත් කෑල්ලක් කැව්වේය. ඉන් අනතුරුව ජනාධිපති ආර්යාව ද ජනාධිපතිතුමාට කිරිබත් කෑල්ලක් කැව්වාය. එම අවස්ථාවට ජනාධිපතිතුමාගේ පුතුන් තිදෙනා වනපාර්ලිමේන්තු මන්ත්‍රී නාමල් රාජපක්ෂ, ලුතිනන් යෝෂිත රාජපක්ෂ සහ රෝහිත රාජපක්ෂ ද එක්ව සිටියහ. ඊට අමතරව ආරක්ෂක ලේකම් ගෝඨාභය රාජපක්ෂ සහ ඇමැති ජොන්ස්ටන් ප්‍රනාන්දු ඇතුළු මැතිඇමැතිවරු සහ ජනාධිපතිතුමාගේ පවුලේ ඥාතීහුද එක්ව සිටියහ.ගිය සතියේදි එජාප නායකයා සහ එජාප මහ ලේකම් තිස්ස අත්තනායක විදේශගත වී සිටියහ.එම නිසා එජාපයේ කිසිදු වැදගත් කටයුත්තක් ගිය සතියේදි සිදු කෙරුණේ නැත. එජාප නායකයා ගිය සතියේදි මුලින්ම ගොස් තිබුණේ තායිලන්තයටය. ඉන් අනතුරුව එජාප නායකයා ගියේ ලාඕසයටය. එරට සිද්ධස්ථාන වැද පුදා ගත් හෙතෙම ආගමික වතාවත්වල යෙදිමටද අමතක නොක‍ළේය.මේ අතරතුර එජාප මහ ලේකම්වරයා ගොස් තිබුණේ ජපානයේ එජාප ශාඛාවේ ඇරයුමක් අනුව ජපානයටය.එහි ගිය තිස්ස අත්තනායකට ඉතාම දුර්ලභ අවස්ථාවක් දැක ගන්නටද ලැබිණි .ඒ ජපානයේ "අසාමා"ගිනි කන්ද සක්‍රීය වී ඇති ආකාරයය.මහාචාර්ය බෙල්ලන්විල විමලරතන හිමියන්ගේ 71 වැනි ජන්ම දිනය යෙදී තිබුණේ පසුගිය 14 දාය. ජනාධිපතිවරයාත් නාමල් රාජපක්ෂ මන්ත්‍රීවරයාත් උන්වහන්සේට දුරකථනයෙන් සුබ පතද්දී ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සිටියේ බෙල්ලන්විල රජමහා විහාරස්ථානයේ විමලරතන හිමියන් සමඟ විශේෂ කතාබහක යෙදෙමිනි.”මහත්තයෝ! මහින්ද රාජපක්ෂ ජනාධිපතිතුමා කියන්නෙ ප්‍රබල චරිතයක්.එතුමාට තියෙන ජනබලය කඩා බිඳ දැම්මොත් විතරයි සමහර බටහිර කුමන්ත්‍රණකරුවන්ගෙ ඉලක්කය සාර්ථක වෙන්නෙ. අපි කවුරුත් ඒ දේ තේරුම් ගන්න ඕනෑ.ජනාධිපතිතුමා දුර්වල කරනවා කියන්නෙ රට දුර්වල කරනවා කියන එකයි. ආගම්වාදය ජාතිවාදය අවුස්සන්න කවුරුහරි වැඩ කරනවා නම් ඒක බරපතළ තත්ත්වයක් නිර්මාණය කරන්න හේතු වෙනවා. මහාචාර්ය බෙල්ලන්විල විමලරතන නා හිමියෝ කීහ.”ඒක තමයි නායක හාමුදුරුවනේ ඇත්ත කතාව. ඔබවහන්සේලා වැනි නායක හිමිවරුන් මේ තත්ත්වය අවබෝධ කරගෙන සිටීම ලොකු දෙයක්.ඒ වෙනුවෙන් වගකිවයුතු අය දැනුවත් කිරීමටත් ඔබවහන්සේලාට ශක්තිය තියෙනවා.” හෙට්ටිගේ කීවේය.”දැන් හලාල් ප්‍රශ්නය ඉවරයිනේ. ඒක ඒ විදියට විසඳාගැනීමට ලැබීම බොහොම හොඳයි. අපි කල්පනා කරන්න ඕන දෙයක් තිබෙනවා. ඒ තමයි ජාතිවාදී ආගම්වාදී අතීත ගැටුම් ආරම්භ වෙච්ච හැටි. ඒවාට මුල් වූණේ පුංචි පුංචි දේවල්. ඒවා ගැන කල්පනා කරලයි වැඩ කරන්න ඕන.” විමලරතන හිමියෝ දීර්ඝ ලෙස කරුණු ගෙන හැර දක්වමින් කියා සිටියහ.”රට හරි පැත්තට ගෙනයන්න ජනාධිපතිතුමා පුදුමාකාර කැපවීමකින් අධිෂ්ඨානයකින් වැඩ කරන්නෙ. බුද්ධාගම ආරක්ෂා කර පෝෂණය කරන්න ලොකු වැඩ කොටසක් කරනවා.ඒ වගේම අන්‍ය ආගම් ගැනත් සංවේදීවයි ජනාධිපතිතුමා වැඩ කරන්නෙ.” හෙට්ටිගේ කීවේ විමලරතන හිමියන්ට දිගාසිරි ප්‍රාර්ථනා කරමිනි.ශ්‍රී ලංකාවේ දෙවන සත්වෝද්‍යානයේ ඉදිකිරීම් ආරම්භ වූයේ මීට වසර 13 කට පමණ පෙරය. ඒ පින්නවල අලි අනාථාගාරය ආසන්න භූමී භාගයකය.එවක නියෝජ්‍ය අමාත්‍යවරයෙකු වශයෙන් කටයුතු කළ මහීපාල හේරත්ගේ ඉල්ලීමක් මත එදා සංචාරක විෂය භාර අමාත්‍ය ධර්මසිරි සේනානායකගේ අනුමැතියෙන් එහි ඉදිකිරීම් ආරම්භ වුවද කුමන හේතුවක් නිසා හෝ එහි ඉදිකිරීම් ප්‍රමාද විය.කෙසේ වෙතත් මහින්ද රාජපක්ෂ ජනාධිපතිතුමා මෑතක සිදු කළ කැබිනට් සංශෝධනයත් සමග ජයරත්න හේරත් ට උද්භිත උද්‍යාන සංවර්ධන සහ පොදු විනෝද කටයුතු සංවර්ධනඅමාත්‍ය ධූරය හිමි වීමත් සමග එහි ඉදිකිරීම් කඩිනම් කිරීමට තීරණය විය.අක්කර 42කින් සමන්විත පින්නවල සත්ව උද්‍යානයේ පළමු අධියර සදහා රජය දැනට වැය කර ඇති මුදල රුපියල් මිලියන 500 ඉක්මවයි. අක්කර 42කින් සමන්විත පළමු අදියර ශ්‍රී ලංකාවට ආවේණික සතුන්ට වෙන් වූවකි .ජයරත්න හේරත් අමාත්‍යවරයා සිංහල අලුත් අවුරුද්දට දින කිහිපයකට පෙර පින්නවලට පැමීණ සත්වෝද්‍යාන ඉදිකිරීම් කටයුතු නිරීක්ෂණයට ළක් කළේය.මහ ඇමති මහීපාල හේරත් සහ පාර්ලිමේන්තු මන්ත්‍රී කනක හේරත් ,සත්වෝද්‍යාන දෙපාර්ත්තමේන්තුවේ අධ්‍යක්ෂක අනුර ද සිල්වා, නියෝජ්‍ය අධ්‍යක්ෂිකා රේණුකා බාලසූරිය ඇතුළු පිරිසක් ද එම අවස්ථාවට එක්ව සිටියහ.මෙහිදී මහීපාල හේරත් මහ ඇමැතිවරයා සදහන් ක ළේ යෝජිත සත්වෝද්‍යානය පුරා වසර 13ක් මන්දගාමීව ඉදිවෙමින් පවතින බවය. "ඒත් අපරාදෙ කියන්න බෑ.බැසිල් රාජපක්ෂ ඇමතිතුමා යටතට මේ කටයුත්ත පැවරුණාට පසුව ඉදිකිරීම් කඩිනම් වූණා. විධිමත් වුණා. එතුමා ආර්ථික සංවර්ධන අමාත්‍යධූරය භාරගැනීමෙන් පසුව පළමු නිල කටයුත්ත වූයෙත් පින්නවල අලිඅනාථාගාරය සහ සත්වෝද්‍යානයේ ඉදිකිරීම් පිළිබඳ කටයුතු සොයා බැලීමයි. එදා එතුමා කරඩුපන හංදියේ සිට පින්නවල හරහා රඹුක්කන දක්වා කි.මී. 09 කට ආසන්න මුළු මාර්ගයම කාපට් කිරීමට තීන්දු කළා. එතුමා එම කටයුත්ත දින කිහිපයකින් අවසන් කළා."එසේ කී මහීපාල හේරත් අනතුරුව ජයරත්න හේරත් අමාත්‍යවරයා දෙස බලමින් සදහන් කළේ, " දැන් ඒ වගකීම ඔබතුමාටයි පැවරිලා තියෙන්නේ.ඔබතුමත් රඹුක්කනට අල්ලපු කුරුණෑගල මැතිවරණ කොට්ඨාසය නියෝජනය කරන ඇමතිවරයෙක්. ඔබතුමාගේ කාලය තුළ වත් මේ කටයුත්ත අවසන් වනු ඇතැයි අපි විශ්වස කරනවා" මහ ඇමතිවරයා කීය."අඩු තරමින් මේ සත්වෝද්‍යාන දෙපාර්තමේන්තුවේ නිලධාරී මහත්වරු විශ්‍රාම යන්නට මත්තෙන් මෙහි ඉදිකිරීම් නිමා කළොත් ඒක එතුමන්ලාටත් සතුටක් වේවී."එවර මහඇමතිවරයා එම සදහන කළේ ඉදිකිරීම් ආරම්භයේ පටන් ඉදිකිරීම්වලට සම්බන්ධ වූ සත්වෝද්‍යාන නියෝජ්‍ය අධ්‍යක්ෂක රේණුකා බණ්ඩාරනායක මහත්මිය දෙස බලමිනි."මහ ඇමතිතුමෝ මෙතැන සතුන්ට අදාළ ඉදිකිරීම් හැරුණු කොට අනෙක් සියලුම කොටස් අවසන් බවයි පෙනෙන්නේ. ජනාධිපතිතුමා අපට උපදෙස් දුන්නේ මේ ජූලි අවසන් වන විට පළමු අදියරේ ඉදිකිරීම් අවසන් කළ යුතු ලෙසටයි." ජයරත්න හේරත් ඇමතිවරයා කීයජයරත්න හේරත් ඇමතිවරයා පින්නවලින් නික්ම යාමට මත්තෙන් මහ ඇමති මහීපාල හේරත්, පාර්ලිමේන්තු මන්ත්‍රී කනක හේරත් යන පිය පුතු දෙදෙනාගේන් ජයරත්න හේරත්ට ඇරයුමක් ද ලැබිණි. ඒ 15 වන දින ඇතුන්ට තෙල් ගෑමෙන් අනතුරුව පින්නවල බතඹුරේ ක්‍රීඩාංගණයේ පැවැත්වීමට නියමිත අලුත් අවුරුදු උත්සවයේ ප්‍රධාන ආරාධිතයා වශයෙන් සහභාගී වීමටය.මෙදා පින්නවල අලිඅනාථාගාරයේ සියයකට ආසන්න අලි ඇතුනට සුබ නැකතින් හිසතෙල් ගැල්වීමට හේරත්වරුම තිදෙනෙක් එක්ව සිටියහ. ඒ මහ ඇමති මහීපාල හේරත්, කැබිනට් අමාත්‍ය ජයරත්න හේරත් සහ පාර්ලි මේන්තුමන්ත්‍රී කනක හේරත් ය.හිස තෙල් ගෑම 15 වන දින උදේ 6.41 ට යෙදී තිබිණි. හිස තෙල් ගැල්වීම සදහා සකස් කර තිබූ යෝධ අට්ටාලය ඉදිරිපිට හිමිදිරි පාන්දර සිට අනාථ අලි ඇතුන් රංචු ගැසී උන්හ. "වෙනදට මුලින් ම අපි හිස තෙල් ගාන්නේ ඇස් දෙක අන්ධ රාජා හස්තියාගේ. ඒත් මාස කිහිපයකට ඉස්සෙල්ලා ඒ හස්තියා මිය පරලොව ගියා." මහීපාල හේරත් දෑස් අන්ධ රාජා හස්තියා පිළිබඳ සඳහන් කළේ ශෝකයෙනි.රාජාගේ අවස්ථාව මෙදා හිමි වූණේ කුමාරි ඇතින්නටය. අනතුරුව මැණිකාගේ හිස තෙල් ගෑමද මැති ඇමතිවරු අතින් සිදු විය. පින්නවල කුඩාම අලි පැංචන් දෙදෙනා රඳවාගෙන සිටින ස්ථානයට ගිය මහ ඇමතිවරයා උන්ගේ වතගොත සඳහන් කරමින් අලි පැංචන්ට තෙල් ගෑමට ජයරත්න හේරත් ට ඇරයුම් කළේය.අනතුරුව ඉදිරිපාදය වළලුකරින්ම අහිමි සාමා ඇතින්න රඳවා තිබෙන ස්ථානයට ද ජයරත්න හේරත් කැඳවා ගෙන ගිය මහීපාල හේරත් සදාකාලික අබාධිතයෙකු වූ සාමාගේ හිසෙහිද හිස තෙල් ගැල්වී­ිය."ඇමතිතුමෝ පේනවා ද ත්‍රස්තවාදීන්ගේ ක්‍රෑරත්වය. මේ ඇතින්නගේ ඉස්සරහා කකුලේ වළලුකර ළගින්ම කැඩිලා ගිහින් තියෙන්නේ මූ කෑලේ ඉන්දැද්දී බිම් බෝම්බෙකට අසුවෙලා.මහීපාල හේරත් සහ කනක හේරත් පිය පුතු ජයරත්න හේරත්ට කොටින්ගෙන් බැට කෑ සාමා ඇතින්න පෙන්වමින් සඳහන් කළහ.මේ අතර සිද්ධිය වාර්තා කිරීමට පැමිණි සිටි මාධ්‍යවේදියෙකු මැති ඇමතිවරුන්ගෙන් විමසුවේ ඔබතුමන්ලා අලි ඇතුන්ට තෙල් ගෑමට හරිම උන්නදුයි නේද යනුවෙනි.එම පැනයට මහීපාල හේරත් මහතා සිනහවකින් පිළිතුරු දුන් අතර ජයරත්න හේරත් සඳහන් කළේ, අපේ ආණ්ඩුව කොහොමටත් අලින්ට වැඩිපුර තෙල් ගාන බවය.අනතුරුව අලි ඇතුන් උදෙසා මහීපාල හේරත් සූදානම් කළ රස කැවිලි සහ අතුරුපස භුක්ති විදීමට අලි රංචුවේ හබයක් ඇවිලිණි. ඒ මැති ඇමතිවරුන් අතින් වැඩි පලතුරු තොගයක් තම තමන්ට ලබා ගැනීමටය."මුනුත් දෙපා අලින්ට දෙවෙනි නෑ." මහ ඇමතිවරයා කීය.හිස තෙල් ගෑමෙන් අනතුරුව පින්නවල බතඹුරේ ක්‍රීඩාපිටියේ හීලෑ අලි ඇතුන්ගේ ධාවන තරගයක් ද පැවැත්විණි. මහීපාල හේරත් මහ ඇමතිවරයා දුන් සංඥාවක් අනුව අලි ඇත්තු තරගය ආරම්භ කළහ. ජයග්‍රාහකයා වූයේ තාරක නැමති හස්තියාය. පළමු තැන දිනූ තාරකටත් උගේ ඇත් ගොව්වාටත් තෑගි බෝග දෙන අවස්ථාවේ මේ හස්තියා සිය හොඩවැල ඔසවා අචාර කීරීමට අමතරව උගේ ඉදිරි සුරත ද ඔසවා මහ ඇමතිවරයා ට අලි සැලියුට් එකක් ද දැමීමට අමතක නොකළේය. අලියෙකු ප්‍රභූවරයෙකුට සුරත ඔසවා ආචාර කරන එම දුලබ දසුන අවුරුදු සිරි නැරඹීමට බතඹුරේ ක්‍රීඩාපිටියට එකතු වූ රඹුක්කන ප්‍රදේශවාසීන්ට පෙර නුදුටු අත්දැකීමක් විය.මෙවර සිංහල හා හින්දු අලුත් අවුරුද්ද එජාප හිටපු නියෝජ්‍ය නායක කරු ජයසුරියට කාර්යබහුල කාල සීමාවක් විය.මේ වන විට මහජන අදහස් විමසෙන බෞද්ධ සංස්කෘතික පුනර්ජීවන කමිටුව හමුවේ සිය අදහස් ප්‍රකාශ කිරීම ජාතික යුතුකමක් ලෙස සැලකූ කරු එම සම්භාවනීය කමිටුව වෙත රටේ දැවෙන මාතෘකා කීපයක් ගැන කරුණු කියා පෑවේය. තමාගේ ජාතිය ,ආගම ඉල්ලා ලබානොගන්නා එහෙත් උපතින් ලැබෙන්නක් නිසා බෞද්ධ දර්ශනය අනුව සියලු ජාතීනට හා ආගම්වලට ගරු කරන බවත්, එමෙන්ම තමන් කැමති ආගමික දර්ශනයක් ඇදහීමේ අයිතිය බුදුන් වහන්සේගේ කාලයේ පවා ප්‍රචලිතව තිබු බවත් කරු එහිදී සඳහන් කළේය.බෞද්ධාගමට නිසි තැන හා ගෞරවය ලැබිය යුතුවාක් මෙන්ම අනෙකුත් ආගම්වලට ගරු කිරීම බෞද්ධ පිළිවෙත අනුවම ගත්විටද සිදු විය යුත්තක් බව ද කරු සඳහන් කළේය.දහම් පාසල් අධ්‍යාපනයේ වටිනාකම, ජාතික ආගමික සමඟියේ අවශ්‍යතාව මෙන්ම ආදර්ශවත් ජීවිත ගත කිරීමේ වැදගත්කම ප්‍රකට කිරීමේ අවශ්‍යතාව ද කරු පෙන්වා දුන්නේය.කරු පෞද්ගලික අංශයට සම්බන්ධව සිටිය දී ,1981වර්ෂයේ දී ,ඔහුගේ අතින් විවෘත කෙරුණු කුඩා ව්‍යාපාරයක් අද රටේ දැවැන්ත ලාංකික ව්‍යාපාරයක් බවටපත් ව ඇත.එහි අධ්‍යක්ෂ මණ්ඩලයේ ආරාධනයෙන් නවීන කර්මාන්තශාලාව හා කාර්යාලය වෙත ගිය කරු එම ආයතනය අන්තර්ජාතික වෙළෙඳ ව්‍යාපාරයක් වශයෙන් සාර්ථක වේවායි සුබ පැතුවේය. හිටපු මුදල් ඇමති රොනී ද මැල් මහතාගේ උපන් දිනයට සුබ පැතීමට ද කරු අමතක නොකළේය. රටේ වර්තමාන ආර්ථිකය ගැන ගැඹුරු විවරණයක් හා වටිනා අදහස් කීපයක් ද එම අවස්ථාවේදී රොනී ද මැල් කරු හමුවේ තැබුවේය .අප්‍රේල් (13 ) දා ඩඩ්ලි සේනානායක ගුණ සමරුවට සහභාගී වීම කරු විසින් චාරිත්‍රානුකූලව සිදු කරන්නකි .නව නිලධාරී මණ්ඩලයක් මඟින් මෙවර උත්සවය ද ඉතා සංවිධානත්මකව හා සාර්ථකව පැවැත්වු අතර, හිටපු ප්‍රවීණ දේශපාලනඥයින් , රුක්මන් සේනානායක ඇතුළු පවුලේ ඥාතීන් මෙන්ම ඩඩ්ලි සේනානායක මැතිතුමාට ආදරය කළ අයද එම අවස්ථාවට එක් වූහ.කරු හා සිය බිරිය වෛද්‍ය වසන්තා ජයසුරිය සෑම අවුරුද්දක් පාසාම අලුත් අවුරුදු චාරිත්‍ර නොකඩවා අනුගමනය කරති . මෙවරද නියමිත වේලාවට ආහාර පිස අනුභව කොට සියලු චාරිත්‍ර අමරසේකර මාවත නිවසේ දී සිදු කෙරිණි.එයින් පසු මීරිගම සිය මහගෙදරට ගොස් සිය සහෝදර සහෝදරියන්, ගම්මුන් හා හිතවතුන් සමඟ එකට හිඳගෙන ආහාර වේලක් ගැනීම, කරුගේ චාරිත්‍රයකි. වෙනදාට වඩා විශාල සෙනඟක් මෙවර දක්නට ලැබුණු අතර, ඉදිරි කාලයේ දී එක්සත්ව අන්‍යොන්‍යය විශ්වාසයෙන් කටයුතු කිරීමේ වැදගත්කම සිය පාක්ෂිකයිනට පෙන්වා දුන් කරු, සියජීවිතයේ ඉදිරි කාලය යුක්තිගරුක නීති ගරුක, විනය ගරුක, හා සෞභාග්‍යමත් රටක ජීවත් වීමේ අයිතිය පුරවැසියනට ලබා දීම වෙනුවෙන් පූර්ණ වශයෙන් කැප වෙන බවට ප්‍රතිඥා දුන්නේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=ab1304214</link>
    <topic>“හිටපු අගවිනිසුරු ශිරානි බණ්ඩාරනායකගේ මුල් පත්වීම දේශපාලන පත්වීමක්”</topic>
    <author>සකස් ‍‍‍ෙකළේ</author>
    <content>හිටපු අගවිනිසුරු සරත් නන්ද සිල්වාහිටපු අගවිනිසුරු සරත් එන් සිල්වා මහතාගේ අගවිනිසුරු පදවිය දේශපාලන පත්වීමක් ලෙසින් පසුගියදා එක්තරා පුවත්පතක පළ විය.එය පළවීමෙන් පසුව තමාගේ අගවිනිසුරු පදවිය කිසිසේත්ම දේශපාලන පත්වීමක් නොවන බවට අවධාරණය කරමින් ඒ මහතා අදහස් පළ කළේය.එහෙත් තමාගේ පත්වීම කෙසේ වෙතත් හිටපු අගවිනිසුරු ශිරානි බණ්ඩාරනායක මහත්මියගේ පත්වීම දේශපාලන පත්වීමකැයි ඒ මහතා සිය ලිපියෙන් අවධාරණය කරයි.පුවත්පතේ තමන් අගවිනිසුරු වශයෙන් පත්වීම දේශපාලනකරණය කිරීමෙන් මහජනතාව අතර තමා පිළිබඳ වැරැදි හැඟීමක් ඇතිකර විය හැකි බැවින් නිවැරැදි තත්ත්වය මෙසේ ලියා එවන බව ද ඒ මහතා කියා සිටිය.දේශපාලන පත්වීමක් ලෙස සලකන ලද්දේ තමාගේ පත්වීම නොව 1996 දී ශිරානි බණ්ඩාරනායක මහත්මිය කෙළින්ම විශ්ව විද්‍යාලයේ ආචාර්ය මණ්ඩලයේ සිට ශ්‍රේෂ්ඨාධිකරණ විනිශ්චයකාරවරියක ලෙස පත්වීම බව අවධාරණයෙන් සඳහන් කරන හිටපු අගවිනිසුරුවරයා, එදා ඒ පත්වීම අභියෝගයට ලක්කරමින් ශ්‍රේෂ්ඨාධිකරණයට පෙත්සම් කීපයක් ලැබුණු අතර ඒවාට පෙනී සිටියේ දිවයිනේ දක්ෂ නීතිවේදීන් බවත් සඳහන් කරයි.එහිදී තමාට නීතිපති වශයෙන් රජය වෙනුවෙන් කරුණු දැක්වීමට සිදුවූූ අතර තමාගේ සහායට සිටියේ කනිෂ්ඨ නීතිඥ මණ්ඩලයක් බවත් සරත් ඇන් සිල්වා මහතා කියා සිටී. හත් දෙනකුගෙන් යුත් විනිසුරු මඬුල්ලක් හමුවේ විභාග වුණු එම පෙත්සම් විභාගයේ දී විනිසුරු මඬුල්ල බෙදී ගිය අතර තමාගේ නීතිමය තර්ක හමුවේ පෙත්සම් නිෂ්ප්‍රභ වූ බව ද සිහි කරන හිටපු අගවිනිසුරු වරයා එදා තමා එසේ තර්ක නොකළේනම් ශිරානි බණ්ඩාරනායක පිළිබඳ කතාන්දරය එදා එතනින් නිමා වීමට ඉඩ තිබුණු බව ද අවධාරණය කරයි.ඒ මහතාගේ ලිපියේ මෙසේ ද සඳහන් වෙයි.“මා අගවිනිසුරු වශයෙන් පත්කරන ලද්දේ ඊට වසර තුනකට පසු 1999 වසරේදීය. ඒ අවස්ථාවේ දී මගේ පත්වීම පිරිසුදු පැහැදිලි තත්ත්වයක් විය. මීට පෙර ශ්‍රීමත් ඇලන් රෝස්, හෙන්රි බස්නායක හා වික්ටර් තෙන්නකෝන් යන අගවිනිසුරුවරුන් පත්කරන ලද්දේ ද එවැනිම පැහැදිලි තත්ත්වයක් යටතේය.1977 දී ගෞරවාන්විත ශ්‍රේෂ්ඨාධිකරණ විනිසුරු වරයෙකු වූ ජෝර්ජ් ගුණරත්න මහතා පිළිබඳව නොසලකා නෙවිල් සමරකෝන් මහතා අගවිනිසුරු වශයෙන් පත්කරනු ලැබු අතර පසුව රාජා වනසුන්දර මහතා ද අගවිනිසුරු පදවියට නොසලකා හැරි බව හිටපු අගවිනිසුරුවරයා සිය ලිපියේ සඳහන් කරයි.ඒ මහතා සිය ලිපියේ අවසන මෙසේ ද සඳහන් කරයි.මෙවැනි තත්ත්වයක් යටතේ මගේ පත්වීම දේශපාලන පත්වීමක් වශයෙන් හුවා චක්වීම යුක්ති සහගත ද? මම රජයේ අධිකරණ නිලධාරියෙකු වශයෙන් වසර 41 ක් සේවය කොට ඇත්තෙමි. ජේ. ආර්. ජයවර්ධන, ප්‍රේමදාස, විජේතුංග හා කුමාරතුංග වැනි ජනාධිපතිවරුන් විසින් විවිධ තනතුරුවලට මා පත්කොට තිබේ. එසේ තිබියදී මගේ අවසාන පත්වීම වන අගවිනිසුරු පදවියට පත්වීම දේශපාලන පත්වීමක් ලෙස සැලකීම යුක්ති සහගත ද? යනුවෙන් සරත් එන් සිල්වා මහතා ප්‍රශ්න කරයි.සකස් ‍‍‍ෙකළේදයා ඩී ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=ab1304215</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>දේශීය වෛද්‍ය නියෝජ්‍ය ඇමැතිපණ්ඩු බණ්ඩාරනායක“අවුරුද්දට සහනයක් බලාපොරොත්තු වූජනතාවට ලැබුණේ ඇස්බැන්දුමක්”ගයන්ත17 වැනි බදාදා - දිවයිනමේ වසර රටේ ජනතාව ඉතාමත් සමගියෙන් සමාදානයෙන් සතුටින් සමරනු ලැබු වසරක් බව පැහැදිලිවම අපි දැක්කා. මේ රටේ වසර ගණනාවක් පැවැති කුරිරු යුද්ධය අවසන් කොට ජනතාව නිදහසේ අලුත් අවුරුද්ද සියලු ජාතීන්ගේ සහජීවනයෙන් යුතුව නව වසර සැමරුවා.පණ්ඩු“පිළිකා රෝහලේ අත්‍යවශ්‍ය ඖෂධ වර්ග17 ක් නැහැ”දයාසිරි11 වැනි බ්‍රහස්පතින්දා - ලංකාදීපඅද වන විට අපේ සෞඛ්‍යය සේවාව සඳහා අවශ්‍ය කරන සෑම බෙහෙත් වර්ගයක්ම රෝහල්වලට ලබා දී තිබෙනවා. පිළිකා රෝහල්වලටත් රජය බෙහෙත් ලබා දී තිබෙනවා. එවැනි රෝහල්වලට රජය හෝ පෞද්ගලික ආයතනයන් මඟින් හෝ බෙහෙත් ලබා දෙනවා. එවැනි බෙහෙත් හිඟයක් එම රෝහලේ නැහැ.පණ්ඩු“නිල්රැල්ල ඔස්සේ ඊනියා ජනරැල්ලක් මවාපෙන්වන ආණ්ඩුවට ගමේ ජනතාව දෝස්මුරදී උත්තර දෙන අයුරු වාර්තා වෙනවා.”ගයන්ත11 වැනි බ්‍රහස්පතින්දා - ලංකාදීපබැසිල් රාජපක්ෂ මැතිතුමා මේ අවස්ථාව වන විට රටේ සංවර්ධනය සඳහා විශාල දායකත්වයක් ලබාදුන්නා සේම එතුමා ජාතික සංවිධායක ලෙස පත් වීමෙන් අනතුරුවත් එය සාර්ථකව ක්‍රියාත්මක කර තිබෙනවා. රජය සිදු කරන සියලු කර්තව්‍යයන්ට විරෝධය පළ කිරීම හැර විරුද්ධ පක්ෂය මේ රටේ ජනතාවගේ යහපත වෙනුවෙන් කරන ලද කිසිවක් නැති නිසා ගම් මට්ටමින් ඔවුන් ජනතාව ඒකරාශි කිරීමට යන වැඩපිළිවෙළ අසාර්ථක වුණා.පණ්ඩු“ජනතාවට බර නොපටවා ආණ්ඩුව ගෙදරයා යුතුයි.”ජෝෂප්18 වැනි බ්‍රහස්පතින්දා - ලක්බිමගෝලීය ආර්ථිකයක් යටතේ අපි ජීවත් වෙන්නේ පාලනය කළ නොහැකි දේවල්වල බර රජයට තනිවම දරාගත නොහැකියි. ලෝක වෙළෙඳ පොළේ භාණ්ඩ මිල ඉහළ යන විට එය ලංකාවටත් බලපානවා. මේ රට සංවර්ධනය කරා ගමන් කරමින් පවතිනවා. ඉදිරියේ දී මේ රටේ දියුණු ආර්ථිකයක් ගොඩ නැඟෙනවා. ඒ බවට පෙර මඟ ලකුණු දැනටමත් වැටී තිබෙනවා. වරාය, ගුවන් තොටුපොළ, අධිවේගි මාර්ග ගොඩනැඟී රට සංවර්ධනය කරා ගමන් කර තිබෙනවා. ජනතාවගේ ජීවන බර ඉදිරියේදී වඩාත් අඩු වන බව අපට විශ්වාසයි. එහෙත් ලෝක වෙළෙඳ පොළේ අපට පාලනය කළ නොහැකි යම් යම් භාණ්ඩවල මිල ජනතාවටත් යම් පමණකින් දැනෙනවා. එය මොන ආණ්ඩුවකටවත් පාලනය කළ නොහැකියි.පණ්ඩු“ආණ්ඩුව හැදුවේ ලෝකය රැවටීමටයි. ඒත්අන්තිමේදී ජාත්‍යන්තරය හමුවේ බිඳ වැටීතිබෙන්නේ ශ්‍රී ලංකාවේ ප්‍රතිරූපයයි.”තිස්ස11 වැනි බ්‍රහස්පතින්දා - ලක්බිමමේ රජයට ලෝකයේ ප්‍රතිරූපයක් ගොඩනැඟී තිබෙනවා. ජනාධිපති ඇතුළු මේ රජයට ලෝකයේ බොහෝ රටවල් ගරු කරනවා. වසර තිහක් පැවැති ත්‍රස්තවාදය පරාජය කරමින් ඉන් අනතුරුව දකුණු ආසියාවේ ආශ්චර්යය බවට ශ්‍රී ලංකාව පත්කිරීමේ අභිප්‍රාය සහ සියලු ජාතීන් සමඟ ජාති භේදයකින් තොරව සියලු දෙනාම නිදහසේ ජීවත් වීමට නිදහස් නිවහල් රටක් ගොඩනැඟීමේ වෑයම පිළිබඳ ලෝකයේ බොහෝ රටවල ප්‍රසාදය පළ කර තිබෙනවා.ජනාධිපතිතුමා ඇතුළු රජයට ජාත්‍යන්තරය හමුවේ ගොඩනැඟී තිබෙන යහපත් ප්‍රතිරූපය බිඳ දැමීම බොහෝ දෙනා උත්සාහ කළත්, තමන්ගේ රට පාවාදීමට කටයුතු කළත් සැබෑව ලෝකය හමුවේ අද ඔප්පු වී තිබෙනවා. ශ්‍රී ලංකාවේ අභ්‍යන්තර ප්‍රශ්න ලෝකයට කියාපාමින් රට පාවා නොදෙන මේ රජයට අන්තර්ජාතික ප්‍රජාවගේ ප්‍රශංසා ලැබෙන විට සමහර උදවියට එය බලාගෙන ඉන්න බැහැ.පණ්ඩු“නොරොච්චෝලේ විදුලි බලාගාරය වසරේවැඩි කාලයක් වහලා”තිස්ස11 වැනි බ්‍රහස්පතින්දා - ලංකාදීපචීන රජය එය යථා තත්ත්වයට පත් කිරීමට අවශ්‍ය කටයුතු කරාවි. විපක්ෂය දන්නේ එක දෙයයි. මේ රජය කරන සියලු කටයුතුවල වැරැදි දකින එක විතරයි. මේ රටේ ජනතාව වෙනුවෙන් යම් මෙහෙවරක් කිරීමට විපක්ෂයට අවශ්‍යතාවක් නැහැ.පණ්ඩු“ඥාති සංග්‍රහවලට සලකන්න ගිහින් වැඩ බැරිඅය තනතුරුවලට පත්කළ නිසා ආර්ථිකයකඩා වැටිලා. මේ බදුවලින් ගෙවන්න වෙන්නේමුදලයි.”විජිත11 වැනි බ්‍රහස්පතින්දා - ලක්බිමඥාති සංග්‍රහවලට නොසලකා වැඩක් කිරීමට හැකි අය තනතුරුවලට පත්කිරීම නිසා මේ රටේ ඉදිරි ගමන සඳහා සාර්ථක වැඩ පිළිවෙළක් ක්‍රියාත්මක වෙනවා. එය මේ රටේ ජනතාවට සියැසින් දැකගැනීමට හැකියාව තිබෙනවා. ආර්ථික සංවර්ධන අමාත්‍යවරයා ලෙස බැසිල් රාජපක්ෂ මහතා මේ රට සංවර්ධනය කරා ගෙන යෑමට මහඟු මෙහෙවරක් කර තිබෙනවා.වසර තිහක් පැවැති කුරිරු යුද්ධය අවසන් කිරීමට ආරක්ෂක ලේකම්වරයාත් විශාල මෙහෙවරක් කර තිබෙනවා. මේ රටේ ජනතාවට ඉතිහාසයේ කිසිදු දිනයක සිදු නොවූ තරම් විශාල මෙහෙවරක් මේ රජය යටතේ සිදු කිරීමට හැකි වී තිබෙන නිසයි රාජපක්ෂවරු ඉන්නතුරු වෙනත් කිසි කෙනෙක් මේ රටේ බලයට පත් වෙන්නේ නැහැ. එයට හේතුව ඉටුකරන ලද ජනතා මෙහෙවරයි.පණ්ඩුසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304211</link>
    <topic>දැන් මට පාර මාරුවෙන්න පුළුවන්</topic>
    <author>ඉනෝකා සමරවික්‍රම</author>
    <content>අවුරුදු දහ අටේදී යුද්ධයට ගිය ඔහු වසර කිහිපයකට පසු නිවෙසට පැමිණියේ දෑසම අහිමිව ය. ඔහුට තිබූ එකම සහනය වූයේ පෙම්වතිය ඔහු හැර නොයෑමය. ඇය ඔහු හා විවාහ වූවා ය. ඇය ඔහුට සැමදා ජීවිතයේ අත්වැලක් වූවා ය. අපමණ සිතුවිලි සිතෙහි දරාගෙන ඔහු සිතින් දුක් වින්දේ ය. එහෙත් යුද්ධය විසින් අහිමිකළ තම දෑස වෙනුවට එක් ඇසකට හෝ පෙනීම ලබාදීමේ සද් කාර්යයට බොහෝ දෙනකු ඔහු වෙනුවෙන් කැපවූහ. අවසානයේ ඔහු ජීවිතය දිනුවේ ය.අප බොහෝ දෙනෙකුට දැන් යුද්ධය අමතකය. යුද්ධය පමණක් නොව ඇතැම් විට යුද බිම ඇද වැටුණ රණවිරුවන් මෙන් ම යුද්ධයේදී පෙරමුණ ගත් ඉන් ආබාධිත වූ සෙබළුන් ද අමතකය. එහෙත් ශ්‍රී ලංකා යුද හමුදාව කිසිදු විටෙක යුද්ධය වෙනුවෙන් ලේ හැලූ කිසිවකු අමතක කළේ නැත. කිසිවකු අසරණ කළේ ද නැත. හැම විටම තම සගයා රැක බලා ගත්තේ ය. මේ ඊට හොඳම උදාහරණයයි.“ඇස් නොපෙනෙන මම බොහෝම අසරණ වුණ වෙලාවල් තිබුණා. රණවිරු සෙවණෙදි ඇස් නොපෙනෙන අපට මහමඟ යන්න තමන්ගේ කටයුතු කරගන්න සුදු සැරයටි භාවිතය ගැන උගන්වනවාවගේම මටත් එහෙම පුහුණුවක් ලැබුණා. ඒත් තනියම මහමඟ යද්දී කොළඹ දී හරි වෙනත් ප්‍රධාන මාර්ගයකදී පාර මාරුවෙන්න පොඩි චකිතයක් තිබුණා.එහෙම වෙලාවට මම පාරේ ගිය අයගෙන් උදව් ඉල්ලලා තියෙනවා. මම කිව්වේ, මහත්තයෝ මට පාර මැරුවෙන්න ඕන, මම මගේ දෑස් නොපෙනීමට හේතුවත් ඇතැම් වෙලාවට කියනවා. ඒත් බොහෝ අවස්ථාවල මට ලැබුණ පිළිතුර තමයි “ඔහොම කෙළින් යන්න” කියලා. ඒ වගේ වෙලාවට මට පුදුමාකාර දුකක් දැනුණේ. (ඒත් හැමෝම එහෙම නැහැ. සමහරු නම් අතින් අල්ලා පාර මාරු වෙන්න උදව් කරලා තියෙනවා) ඒ වුණත් කවුරු අපිව නොසලකා හැරියත් ශ්‍රී ලංකා යුද හමුදාව අම්මා තාත්තා වගේ අපිව බලා ගන්නවා. සෙනෙවි පවසන්නේ දුක්බර හඬිනි.දෑසක වටිනාකම වඩාත් හොඳින් දන්නේ දෑස් නොපෙනෙන අයයි. සෙනෙවිද ඉන් එක් අයෙකි.කවුද මේ සෙනෙවි.කෝප්‍රල් සෙනෙවිරත්නඔහු හතරවන ගැමුණු හේවා බළඇණියේ කෝප්‍රල් දිසානායක මුදියන්සේලාගේ සෙනෙවිරත්න ය.අම්පාර, උහන වලගම්පුර උපන් සෙනෙවිරත්න මූලික අධ්‍යාපනය ලැබුවේ අම්පාර විද්‍යාලෝක විද්‍යාලයේ ය. අපොස සාමාන්‍යපෙළ දක්වා උගත් ඔහු දෙදහස් දෙක වසරේ ජූනි මස 22 දා හමුදාවට බැදුණේ ය.“අපේ පවුලේ අයියලා හතරයි අක්කයි, මමයි. අම්මා නම් කිසිසේත් ම මම හමුදාවට බැදෙනවට කැමැති වුණේ නැහැ. මගෙ තාත්තා මං පුංචි කාලෙ ම නැතිවෙලා තිබුණේ. අයියලා නම් කිව්වේ අතරමඟ නතර වෙන්නෙ නැතිව දිගටම ඉන්නව නම් විතරක් හමුදාවට බැඳෙන්න කියලා. මගෙ ආසාව තිබුණේ හමුදාවට බැඳෙන්න.ඒ නිසා මං බලාගෙන හිටියේ මට අවුරුදු දහ අට සම්පූර්ණ වෙන්නේ කවද්ද කියලා. මම පුහුණුවෙන් පස්සේ රාජකාරියට ගියේ මුහමලේ ප්‍රදේශයට. මං හමුදාවට බැදෙන කාලේ වෙනකොට යුද්ධය අතර මඟ නතර කරලා තිබුණේ. නමුත් ආයේත් දෙදහස් හයේ යුද්ධය පටන් ගනිද්දී අපි ඉදිරියට ගියා. ඒ ගියේ කුඩා කණ්ඩායම් විදිහට.”“එසේ ඉදිරියට ගිය සෙනෙවිරත්න ඇතුළු කණ්ඩායම ත්‍රස්තවාදීන් ඇටවූ මර උගුලකට ගොදුරු වූයේ නොසිතූ අයුරිනි. එයින් සෙනෙවිරත්න හිසට, බෙල්ලට, දෙඇස්වලට මෙන් ම පාද වලට දරුණු ලෙස හානි සිදුවූයේ ය. තුවාල ලැබූ ඔහුව කෙළින් ම ගෙන එනු ලැබුවේ කොළඹ ජාතික රෝහලට ය.“ඔය සිද්ධිය වූයේ දෙදහස් අට වසරේ ජනවාරි විසිහතර වෙනිදා. මට මතකයි පිපිරීම සිදු වෙනවා. ඒත් මට සිහිය නැති වුණේ නැහැ. ඇස් දෙක පෙනේනේ නැතිව ගියාට මට ඒ වෙලාවේ සද්ද බද්ධ, එකිනෙකා කතා කරනවා මාව කොළඹට ගේනවා මතකයි. මට නාසයෙන් හුස්ම ගන්න අමාරු වුණා.ඊට පස්සේ ටික දවසක් යනතුරු මගෙ බෙල්ලෙන් බටයක් දාලා තමයි හුස්ම ගන්න සැලැස්සුවේ. පසුව මාව කොළඹ ඇස් රෝහලට මාරු කෙරුවා. ඒ වනවිට මට කිසිම දෙයක් පේන්නේ නැහැ. මාව පරීක්ෂා කළේ අක්ෂි ශල්‍ය වෛද්‍ය විශේෂඥ චරිත් ෆොන්සේකා මහතා. ඔහු මට පෙනීම ලබාදෙන්න පරීක්ෂණ ගණනාවක් ම කළා. අවසානයේ දොස්තර මහත්මයාගේ උත්සාහයක ප්‍රතිඵලයක් ලෙස තමයි මට සිිංගප්පූරුවේදී පෙනීම ලබාගන්න මේ සැත්කම කරගන්න පුළුවන් වුණේ. ආරක්ෂක ලේකම්තුමා, යුද හමුදාපති තුමා, ශ්‍රී ලංකා යුද හමුදාව නොසිටින්න මම සදාකාලික අන්ධයෙක් වෙන්න තිබුණා.”වසර තුනටත් වැඩි කාලයක් අන්ධකාර ජීවිතයක් ගෙවුව ද ඔහුගේ ජීවිතය අඳුරු නොවූවේ ය. ඒ අඳුරට පහන් සිලක් වූයේ මධුරානි දිසානායක ය.“මට මධුරාණි හමුවණේ දෙදහස් හත වසරෙදි. එයාගේ අයියලා දෙන්නෙක් ම හමුදාවේ ඉන්නේ. එක අයියා කෙනෙක් ඒ කියන්නේ කෝප්‍රල් උදය කුමාරයි මමයි පුහුණු පාඨමාලාවක දී හමුවුණා. මේ යාළුකම නිසාම දෙදහස් හත වසරේ මම ඔහු සමඟ මොනරාගල පිහිටි ඔහුගේ ගෙදර ගියා. ඒ ගමනෙදි තමයි මධුරානිව හඳුන ගත්තේ. ඒත් දෙතුන් වතාවකට වඩා මං එයාව දැක්කේ නැහැ. මේ අනතුර වෙලා ඇස් පේන්නේ නැතිව ගියත් එයා වෙනස් වුණේ නැහැ. එයාගේ ගෙදර අයත් මාව අමතක කළේ නැහැ.අපි දෙන්නා දෙදහස් දහය අවුරුද්දේ විවාහ වුණා. ඒ වෙනකොට මං එයා හඳුනන්නේ කටහඬින්. මධුරානි මගේ ජීවිතයේ මා ළඟින් හිටියට මං හුඟක් දුකෙන් හිටියේ. අපේ ම දරු පැටියෙක් ගේ මුහුණ දකින්න ආශාව තිබුණා. ඒත් මධුරාණිට මාවත් බලාගන්න ගමන් දරුවෙකුගේ කටයුතුත් කරන්න බැහැ. එයාගේ අම්මත් රෝගී තත්ත්වයෙන් ඉන්නේ. මධුරාණි පාරේ යන්නේ මාව අතින් අල්ලගෙන. එහෙම ගියත් මම යන්නේ ඇදේට. ඇස් දෙක නොපෙනීම ජීවත්වීමට කොච්චර බාධාවක් ද කියලා මට හොඳටම දැනුනා. ඒ නිසා දරුවෙක් ගැන තිබුණු බලාපොරොත්තුව අපි හිතෙන් අයින් කරගත්තා. නමුත් දැන් තත්ත්වය ඊට වෙනස්.”සෙනෙවිරත්න සියලු බලාපොරොත්තු සිත යට සඟවාගෙන දුක් විඳිමින් සිටි මොහොතක අක්ෂි ශල්‍ය වෛද්‍ය විශේෂඥ චරිත් ෆොන්සේකා ඔහුට සුබ ආරංචියක් ගෙන ආවේ ය. මේ සුබ ආරංචිය සෙනෙවිරත්නගේ ජීවිතය අලුත් කරන්නට සමත් වූයේ ය.“මේ සමස්ත කාර්යයේ දී ම අපට අක්ෂි ශල්‍ය වෛද්‍ය විශේෂඥ වෛද්‍ය චරිත් ෆොන්සේකා මහතා ඉතා ගෞරවයෙන් සිහිපත් කරනවා. ඒ වනවිට වෛද්‍ය චරිත් ෆොන්සේකා සෙනෙවිරත්නට කෝණියා බද්ධ කිරීමේ ශල්‍ය කර්ම කිහිපයක් ම සිදුකර තිබුණා. රෝගියාගේ දකුණු ඇස සම්පූර්ණයෙන් ම ගලවා ඉවත්කර තිබුණේ.ඔහුගේ වම්පස ඇසටයි ශල්‍ය කර්ම සිදු කළේ. නමුත් ඇසට සිදුවී තිබූ බරපතළ හානිය නිසා ඒ ශල්‍ය කර්ම සාර්ථක වුණේ නැහැ. පසුව චරිත් ෆොන්සේකා මහතා තමයි අපට දැනුම් දුන්නේ සිංගප්පූරුවේ ජාතික ඇස් මධ්‍යස්ථානයේ (SNEC) ප්‍රධාන අක්ෂිශල්‍ය වෛද්‍ය මහාචාර්ය ඩොනල් ටෑන් මහතාගේ ප්‍රධානත්වයෙන් මෙවැනි හානි සිදුවූ ඇස්වලට (OOKP) පෙනීම ලබාදීමේ සැත්කම් සිදුකරන බව. වෛද්‍ය ෆොන්සේකා මහතා අපට ඒ පිළිබඳ ලිපියක් ලබාදුන්නා. ඒ අනුව තමයි අපි මේ කාර්යය කිරීමට ඉදිරිපත් වුණේ. මෙම සැත්කම අදියර කිහිපයකින් සිදුකරන්නේ.”මුලින් ම කෙරුණේ රෝගියාගේ කටේ යටි ඇන්දේ තෝරාගත් නිරෝගී දතක් ගෙන එහි එනැමලය ඉවත් කර දන්තිනය හරහා සියුම්ව සිදුරුකර වීදුරු සිලින්ඩරාකාර කාචයක් සැකැසීම. මෙය පියවරින් පියවර කළ සැත්කමක්. පසුව මෙම තෝරාගත් දත ඇසයට වළලා තැබුණා.සෙනෙවිරත්න යහළුවන් සමඟ අවුරුදු සමරමින්එයින් මාස තුනකට පමණ පසු තමයි ඊළඟ පියවර කෙරුණේ. ඇසේ කළු ඉංගිරියාව හා සුදු ඉංගිරියාව ගලවා ඉවත් කිරීමෙන් පසුව රෝගියාගේ කටේ තෝරාගත් සම කොටසක් ගෙන ඇසට බද්ධ කරනු ලැබූ පසුව නැවත ඇස යට වළලපු දතක් ඇසට සම්බන්ධ කළ සමත් සමඟ බද්ධ කිරීමෙන් තමයි පෙනීම ලබාදීම සඳහා සැත්කම කරනු ලැබුවේ. ඉන්පසුව තමයි රෝගියාට ක්‍රමයෙන් පෙනීම ලබා දුන්නේ. දැන් රෝගියාගේ තත්ත්වය සියයට සියක් ම හොඳයි.”සැත්කම සිදු කිරීමෙන් පසුව සෙනෙවිරත්න වරින්වර සිංගප්පූරුවේ එම මධ්‍යස්ථානයට සායනවලට යැව්වා. මේ රෝගියා දැනට යුද හමුදා රෝහලේ ප්‍රතිකාර ලබනවා. ප්ලාස්ටික් ශල්‍ය වෛද්‍ය ලලන්ත අමරසිංහ මහතා ඔහුගේ වෛද්‍ය කණ්ඩායම හා එම වාට්ටුවේ හෙද කාර්ය මණ්ඩලය මේ රෝගියාව බලා ගැනීමේ කටයුතු කරනවා. රෝගියා සමඟ සැත්කම සිදුකරන ගමනට ආවේ ගියේ අපේ මාණ්ඩලික හෙද නිලධාරි සාජන් එම්.ටී.එෆ්. පෙරේරා. මේ වනවිට මේ සැත්කම සඳහා රුපියල් ලක්ෂ අසූ පහක් පමණ වැය වී තිබෙනවා.ක්‍රියාන්විතයේදී අනතුරට පත්වූ යුද හමුදා සාමාජිකයන්ගේ ප්‍රතිකාර සඳහා යුද හමුදාපතිතුමා විසින් විශාල මුදලක් වෙන්කර තිබෙනවා. ඒ මුදලින් තමයි සෙනෙවිරත්නගේ සැත්කම සඳහා මුදල් වෙන් කෙරුණේ. මහින්ද රාජපක්ෂ ජනාධිපතිතුමා, ආරක්ෂක ලේකම්තුමා හා යුද හමුදාපතිතුමා ගේ අනුග්‍රහය මත තමයි මේ සියලු කටයුතු සිදු වුණේ.යුද හමුදා ගමන් පාලක අධ්‍යක්ෂ මණ්ඩලය, යුද හමුදාපති ලේකම් කාර්යාලය, වෛද්‍ය සේවා අධ්‍යක්ෂ බ්‍රිගේඩියර් කේ.පී. සුමනපාල, වෛද්‍ය සේවා උපදේශක මේජර් ජෙනරාල් සංජීව මුණසිංහ යන අයගේ සහාය නොලැබෙන්න මෙම කාර්යය මෙතරම්ම සාර්ථක වන්නේ නැහැ. මේ වනවිට රෝගියාගේ පෙනීම හොඳ මට්ටමින් තිබෙනවා. අද අපිට ඔහු ගැන සතුටු වෙන්න පුළුවන්.මේ ශල්‍ය කර්මය අපේ රටේ අයකුට සිදුකළ ප්‍රථම අවස්ථාව මෙයයි. යුද හමුදා වෛද්‍ය සේවයේ ලුතිනන් කර්නල් වෛද්‍ය චම්පක අත්තනානයක මහතා සෙනෙවිරත්නගේ ශල්‍ය කර්මයේ ස්වභාවය පිළිබඳ එසේ පැහැදිලි කළේ ය. සදා කාලිකව ම අඳුරේ ගත කරන්නට තිබූ ඒ ජීවිතයට ආලෝකය ලැබුණේ නවීන වෛද්‍ය විද්‍යාවේ දියුණුවේ ඵලයක් ලෙසිනි. “ඇස් දෙකම පේන්නෙ නැතිව හිටිය මට එක ඇසක හරි පෙනීම ලැබීම ගැන කියා ගන්න බැරි සතුටක් තියෙන්නේ. මම යුද හමුදාවට ආදරෙයි. අපි ආබාධිත වුණා කියලා යුද හමුදාව අපිව අමතක කළේ අසරණ කළේ නැහැ.මට දැන් මගේ ජීවිතේ ගැන බලාපොරොත්තු තියෙනවා. දැන් මට මගේ ම කියලා දරු පැටියෙකුගේ මුහුණ බලන්න පුළුවන්. ආදරෙන් මාව රැක බලාගත්ත මගේ බිරියගේ මුහුණ මම දැක්කේ අවුරුදු තුනකට පස්සේ. ඒ ඇස්වල \;යන නොවෙනස් ආදරේ මට හඳුනාගන්න පුළුවන්. මං වෙනුවෙන් මගේ ඇසට පෙනීම ලබාදෙන්න වෙහෙස වුණ හැමදෙනාටම පිං.”-සෙනෙවිරත්න පවසන්නේ අවංක හැඟීමෙනි. ඔහුගේ මේ ගෙවෙන්නේ විසි නව වැනි වියයි. ඔහු තවමත් හමුදා රෝහලේ ප්‍රතිකාර ලබයි.විශේෂ ස්තුතියහමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය හා කොළඔ 07 යුධ හමුදා රෝහලේ පාලන මා.නි.ඪඪ කපිතාන් ජයන්ත යන මහත්වරුන්ටඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304212</link>
    <topic>යකඩ යකා අලුත් පාරක දුවයි</topic>
    <author>තාරක වික්‍රමසේකර</author>
    <content>‘අදත් කෝච්චි පරක්කුයි’දිනපතාම වගේ කොටුව ස්ටේෂන් එක පැත්තෙන් උදේට ඇහෙනව.‘රතු ඉර තමයි...’ තවත් අයෙක් ඇවිදිමින් නොව දිවයමින් කෑ ගහනවා.මොකද මේ තරමට කෝච්චි පරක්කු. අපේ දුම්රිය සේවයට මොකද වෙලා තියෙන්නෙ. ඇයි මෙහෙම කෝච්චි පරක්කු වෙන්නෙ. කාලෙක ඉඳල තියෙන ප්‍රශ්නයක් මේ. දිගින් දිගටම මේ ගැන කතා කළත් විසඳුමක් ලැබුණේ නැහැ.අපි දුම්රිය පාලන අධිකාරියෙන් වරින්වර මේ ගැන ඇහුවා. එයාල කිව්වෙ පරණ සංඥා වගේම දුම්රියවල අඩුපාඩුත් ඒ වගේම මාර්ග පද්ධතියේ අඩුපාඩුත් මීට හේතු වෙලා කියලයි. දුම්රිය දිගට ලංකාවටනව මාර්ගයේ ගමන සිහිකරපැළයක් රෝපණය කරමින් ගෙන්වූවා. චීනෙන් මැදිරි 100 ක් ආවා. ඒ වගේම එස් - 11 වර්ගයේ බලවේග දුම්රිය 15 ක් ආවා. ඉන්දියාවෙන් දුර දුවන්න හොඳම තත්ත්වයේ බලවේග දුම්රිය 20 ක්ම ආවා. ඒ මදැ.සිග්නල්වල අඩුපාඩුනම් එක පාර හදන්න බැරි වෙයි. මොකද දැනට තියෙන සංඥා පද්ධතිය අවුරුදු 50 කට කිට්ටුයි. ඒකට ලොකු වියදමක් කරල සංඥා අලුතින්ම හදන්න ඕනැ. ‘නිතරම සිග්නල් ෆේල්, නැත්නම් ට්‍රැක් ෆේල් (පීලි මාරු කිරීම්)’ මේ ජරමරවලට රේල් පාරෙ අඩුපාඩුත් එකතු වුණොත්...දුම්රිය නැත්නම් අපි කවුරුත් සරලව කියන කෝච්චිය ප්‍රධානම ප්‍රවාහන මාර්ගය කරගෙන තියෙන්නෙ රාගම, ගම්පහ, වේයන්ගොඩ මාර්ගයෙ ඉන්න අය. ඒක නිසයි ඒ පාරට ප්‍රධාන මාර්ගය කියන්නෙ. රාගම ඉඳල පුත්තලම දක්වා යන පාරට පුත්තලම් මාර්ගය කිව්වත් ඒ පාරෙ හුඟක් අය දුම්රිය පාවිච්චි කරන්නෙ හලාවතට විතරයි. එතැනින් එහාට තියෙන දුම්රිය ගණනත් අඩුයි යන පිරිසත් අඩුයි.කොහොම වුණත් පුත්තලම පාරෙන් එන කෝච්චි සහ ප්‍රධාන මාර්ගයෙන් එන කෝච්චි සේරම රාගම දී මුණ ගැහෙනවා. ඒත් රාගම ඉඳල සේරම කෝච්චිවලට එකම රේල් පාරක එන්න වුණා. යනකොටත් එහෙමයි. ඒ විතරක් නම් මදැ. පුත්තලම් පාරෙන් කෝච්චියක් ඇවිත් රාගමින් එයා කොළඹ බලා පිටත්වුණොත්, කොළඹ ඉඳල ගිය කෝච්චිය අතරමඟ සිග්නල් කණුවෙ තියාගෙන ඉන්න වෙනව. මූණට මූණ කෝච්චි යවන්න පුළුවන් ද? පුත්තලමෙන් එන කෝච්චිය කොළඹින් යන කෝච්චි පාර හරහා ඇවිත් කොළඹ මාර්ගයට ආවෙ.මේ කතන්දරය අවුරුදු 30 ක් 40 ක් විතරම තිබුණා.මේකට විසඳුමක් හැටියට කොළඹ කොටුවෙ ඉඳල රාගම දක්වා තුන්වැනි දුම්රිය මාර්ගයක් හදන්න යෝජනා වුණා. ඒ 1980 ගණන්වල. යෝජනාව හරි ගියා. සැලසුම් ඉදිරිපත් වුණා. මරදානත් - කොටුවත් අතර පාර හදල ඉවර වෙලා කෝච්චිත් දිව්වා. ඒ අතර මරදානෙ ඉඳල ඔරුගොඩවත්ත දුම්රිය හරස් මාර්ගය දක්වාත් තුන්වැනි මාර්ගය හැදුවා. එතැනින් එහාට යන්නෙ කොහොම ද කැලණි ගඟ උඩින් පාලමක් නැතුව යන්න පුළුවන් ද. ඒ මදිවට ගඟ දෙපැත්තෙම ලොකුම ආගාධ දෙකක්.වැටුණොත් එහෙම සුමානයක් විතර වැටෙන විදිහෙ බයක් ඇති වෙනවා. ඒක නිසා ඒක පැත්තක තියලා කැලණියේ ඉඳල රාගම දක්වා තුන්වැනි මාර්ගය හැදුවා. ඒ පාර පටන් ගත්තෙ කැලණිය දුම්රිය ස්ථානයට ඔබ්බෙන්. රාගමත් කැලණියත් අතර ඒ විදිහට කෝච්චි දුවන්න පුළුවන් වුණා. අර පැත්තෙන් ඔරුගොඩවත්ත දක්වාත් කෝච්චි ආවා.ඒත් ප්‍රධාන මාර්ගයේවත් හලාවත මාර්ගයේවත් දුම්රිය ප්‍රමාදයට ඒකෙන් ලොකු විසඳුමක් ලැබුණේ නෑ. කොළඹ ඉඳල යන සමහර කෝච්චි ගිහින් ඔරුගොඩවත්තෙ තුන්වැනි මාර්ගයේ නවත්තගෙන ඉන්නව. ඉස්සරහින් එන ඒවා ගිහින් ඉවර වෙනකල්. ඒ වගේම රාගම ඉඳල යන කෝච්චි ගිහින් කැලණි ස්ටේෂන් එක පෙනි පෙනී නවත්තගෙන තුන්වැනි මාර්ගයට වෙලා ඉන්නව. ඒ ඉස්සරහින් එන කෝච්චි පහුකරල යනකල් මොකද එතැනින් එහාට තියෙන්නෙ දුම්රිය පාරවල් දෙකක් නිසා.ප්‍රවාහන ඇමැතිවරයා සහ දුම්රිය සාමාන්‍යාධිකාරීවරයා මංගල ගමනට සහභාගී වෙමින්අලුත් පාරේමංගල ගමනදිගින් දිගටම මේ ප්‍රශ්නෙ ගැන කතා කරා. ඒ දවස්වල හුඟක් නිලධාරීන් පස්ස ගැහුවෙ කැලණියෙ ඉඳල ඔරුගොඩවත්තට තියෙන අනවසර ඉදිකිරීම් අයින් කරන ප්‍රශ්නෙ නිසා. එවකට (2007 / 2008) හිටපු දුම්රිය සාමාන්‍යාධිකාරී ආචාර්ය ලලිතසිරි ගුණරුවන් ඒ අනවසර ඉදිකිරීම් අයින් කරන්න පියවර ගත්තා. උසාවි යන්නත් එයාලට සිද්ධ වුණා.අධිකරණ නියෝගවලින් තමයි හුඟක් අනවසර ඉදිකිරීම් අයින් කරේ. කොහොමින් කොහොම හරි එතැනින් පස්සෙ පස් පිරවීම ආරම්භ කළා. ඊට කලින් 2000 වර්ෂයේ ඉඳල කැලණි ගඟ උඩින් පාලම දාන්න වැඩ කරා. ඒ කාලෙ හිටපු දුම්රිය සාමාන්‍යාධිකාරී ප්‍රියාල් ද සිල්වා මහත්තයා දුර දිග බලලා හොඳ තීරණයක් ගත්තා. ඒකට මාධ්‍යයත් හොඳ තල්ලුවක් දුන්නා. මොකක්ද මේ හොඳ තීරණය. කැලණි ගඟ උඩින් දාපු පාලමෙන් දුම්රිය මාර්ග දෙකක් අතුරන්න පුළුවන් විදිහට ඒක පළල් කරා. ඒක ඉතාම හොඳ තීරණයක් වෙන්නෙ අපි හුඟක් තීරණ අද දවස ගැන විතරක් බලල ගන්න නිසයි.ඔස්ට්‍රියා ආධාර යටතේ මිලියන 900 ක් වියදම් කරල පාලම හැදුවා. පස් පුරවන එකත් ලේසි වුණේ නැහැ. ලොරි පිටින් ගෙනැත් දාන පස් කොහේ යනව ද කියල හොයන්න බැරි තරමට පස් පුරවන්න වුණා.කැලණියයි ඔරුගොඩවත්තයි අතර කුඩා පාලම් දෙකකුත් හදන්න වුණා. ඒකටත් මිලියන 75 ක් විතර ගියා. මේ කටයුතු ටිකක් ඉබි ගමනින් සිද්ධ වුණේ. වත්මන් දුම්රිය සාමාන්‍යාධිකාරී බී. ඒ. පී. ආරියරත්න මහත්තයා මේ වැඩේට කාලයක් නියම කරා. ඉක්මනින් වැඩ ඉවර වුණේ එහෙමයි. අලුත් අවුරුද්දට කලින් තුන්වැනි දුම්රිය මාර්ගය රාගම ඉඳල කොළඹ කොටුවට දිග ඇරුණේ එහෙමයි. අලුත් අවුරුද්දට කලින් තුන්වැනි මාර්ගයේ නියම ප්‍රයෝජනය මඟියාට දෙන්න කටයුතු කරා. ඒ හින්දයි පහුගිය 8 වැනිදා උදෙන්ම තුන්වැනි දුම්රිය මාර්ගයේ ඔරුගොඩවත්ත - කැලණිය කොටස ප්‍රවාහන අමාත්‍ය කුමාර වෙල්ගම මහත්තයා අතින් විවෘත වුණේ.දුම්රියේ ලොකු පුටුවල ඉන්න ගොඩක් අය ඒකට ආවා. දුම්රිය ගමනාගමන අධිකාරි එල්. ඒ. ආර්. රත්නායක වාණිජ අධිකාරි ජී. ඩබ්ලිව්. සිසිර කුමාර මහත්තයත් ඒ අතර හිටියා.දුම්රිය සාමාන්‍යාධිකාරී ආරියරත්න මහත්තය කියන්නෙ තුන්වැනි මාර්ගය නිසා උදෑසන වගේම හවස කාර්යාල දුම්රිය අතරමඟ නවත්තාගෙන ඉන්නෙ නැතුව ඉක්මනට දුවන්න පුළුවන් කියලා.විශේෂයෙන්ම මන්දගාමී දුම්රියක් පස්සෙන් රාගමට යනකල් ගිය කෝච්චියට දැන් බාධාවක් නැහැ. මන්දගාමී දුම්රිය තුන්වැනි මාර්ගයේ එයාගෙ පාඩුවෙ යනවා. ශීඝ්‍රගාමී දුම්රිය ඉහළ මාර්ගයේ ශිඝ්‍රගාමීව දුවනවා. කොළඹ එන ඒවා පහළ මාර්ගයේ එනවා. මේක කාර්යාල මඟීනට විතරක් නෙමෙයි දුර ගමන් යන අයටත් සුබ ආරංචියක් වනවා.කවුද අකමැති මඟ රස්තියාදු නොවී යන්න. ඇමැතිතුමා මේ මාර්ගය ජනතාවට පැවැරීමේදී කිව්වෙ උතුරු නැගෙනහිර දුම්රිය ධාවනය ගැන වැඩි අවධානයක් යොමු කරවන බවයි. උතුරු මාර්ගය කඩිනමින් හදන්නත් උතුර දකුණ යා කරන්නත් ඉක්මනින්ම පියවර ගන්නා බවත් එතුමා කිව්වා. කොහොමින් කොහොම හරි කොළඹට ඉක්මනින් එන්න හදපු මේ පාර ගැන අපි දුම්රිය දෙපාර්තමේන්තුවට මල් ටිකක් තියන්න ඕනමයි. හැමදාම දුම්රියට වදින්නෙ ගල්නෙ. ඒක නිසා ඒක කියන්නම ඕන.තාරක වික්‍රමසේකරසේයාරූ - සරත් පීරිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304213</link>
    <topic>අවුරුදු මතකය සතුටක් ද කඳුළක්ද?</topic>
    <author>රූපාන්ති බුලත්සිංහල</author>
    <content>ගෙවී ගිය අවුරුද්දේ මතකය සිත සසල කළේ ය. එයට හේතුව අවුරුද්දේ සතුටට වඩා මිනිසුන් කෙරෙහි ඇති කරන බෙදුම්වාදී තීරණාත්මක ආකල්පයයි. වේගයෙන් හඹා යන තරගයට අවතීරණය වූ මිනිසාට ප්‍රීතිය භුක්ති විඳීමට අවසරයක් නැත.තරගයේදී සීරු මාරුවෙන සිතුවිලි දාමය එකිනෙකාගේ දයාව සෙනෙහස මේ වෙනවිටත් මංකොල්ල කා අවසන් ය. ඒ කොල්ල කෑම පරම්පරාවෙන් පරම්පරාවට දායාද වෙමින් ඇට මස් ලේ මිදුළු වලට කැටිව තිබේ. තරගය නිසා එක් අයෙක් දිනයි. තවකෙක් පරදියි.ධාවකයෝ බොහෝමයක් දිවීම අවසන් නොකරති. එසේ ම එක් ජයග්‍රහණයක් පමණක් ඇත. ජයග්‍රාහකයෝ දෙදෙනෙක් නොසිටිති. ක්‍රීඩාවකින් ඉවසීම සංයමය ප්‍රගුණ කරයි. එහෙත් අද නැත්තේ ද එයයි.සිංහල සිරිත් විරිත්වල දී ක්‍රීඩාවට මුල් තැන හිමිවන්නේ අවුරුදු උලෙළකදී ය. ක්‍රීඩාව එකිනෙකා කෙරෙහි දයාව සෙනෙහස ප්‍රගුණ කිරීමේදී මුල් වේ.එහෙත් අද සියල්ල උඩු යටිකුරු වී ඇති බව නම් නිසැක ය. කඹ ඇදීම, කොට්ටා පොරය හුදෙක් තරගයක් ම වී නම් කෙතරම් යහපත් ද? එහෙත් එය එසේ නොවී මහා හරඹයක් වූ විට ක්‍රීඩාවක ඇති ශික්ෂණය යටපත් වේ.කඹ ඇදීම තරගයක් වී අවසානයේ රංඩුවකින් කෙළවර වුණා පමණක් නොවේ. දෙපිරිස අතර ගැටුමෙන් දෙදෙනෙකුට මරණය හිමිවූයේ නොසිතුව ලෙසට ය. දෙපිරිසගේ තරගය මරණ දෙකක් තෙක් ව්‍යාකූල වූයේ තරගයේ සංයමය නොමැතිකමෙනි. පුද්ගල සංවර්ධනය ශික්ෂණය ඇති කරන තරගය ඇන කොටා ගැනීම තෙක් ම වර්ධනය වීම ඛේදජනකය. මෙය එක් සිද්ධියක් පමණි.ගෙවෙන දොළොස් මහේ සෞභාග්‍ය අත්විඳින්නෝ අතළොස්සක් වූහ. ඔවුන් ද චාරිත්‍ර වාරිත්‍ර හුදෙක් සැමරුම්ම කරගැනීම වත්මනෙහි සාමාන්‍ය ස්වභාවකි.අද බීමත්කම අවුරුදු උත්සවවලදී ප්‍රධාන තැන ගන්නේ අභාග්‍ය සම්පන්න ලෙස ය. පැරැන්නෝ අවුරුද්ද එන තෙක් ඇඟිලි ගනිති. එය හුදෙක් ප්‍රීතිය සඳහා ම පමණ ය.සතුට උදෙසා මත්වතුර පානය කරතත්; එය අනුන්ට අවැඩක් කරන්නට යොදා නොගැනීම සාමාන්‍ය ස්වභාවයකි.එහෙත් සිහිය විකාර කරන මත්පැන් වලට අවුරුදු සමයේ විශේෂ තැනක් යොමු කරදීම කනගාටුදායකය. මතට තිත තැබිය යුතු යුගයක; තිතටම මත්වීම ඛේදාන්තයකි.මත්වීම සමඟ කළයුක්ත, නොකළයුත්ත, හඳුනා ගැනීමේ එකිනෙකට නොපැහැදිලිවේ. තීරණගැනීම සමඟ තීරණාත්මක ලෙස ගැනීමත්, තෝරා බේරා ගැනීමත් අපහසු වේ.පමණ ඉක්මවූ මත මහත් ඛේදවාචකයක් ගෙන දෙයි. අවුරුද්දට බීම හොඳ යැයි, නැතැයි, සුදුසු යැයි නුසුදුසු යැයි නිර්ණය කිරීමට සාදාගත් නිර්ණායක නිසා ඇතිවෙන ආරවුල් දුරදිග යයි. අවුරුද්දකදී මේවායේ උචිත අනුචිත බව පිළිබඳ තම මතිමතාන්තර විමසා බැලිය යුතු ය. සතුට වෙනුවෙන් කරන කිසිවක් ඛේදාන්ත ලෙස අවසන් නොවිය යුතු ය.ගිනිකෙළි මගින් ප්‍රීතිය විකසිත කරන්නට පුරුදු පුහුණු වූවෝ බොහෝ දෙනෙක් සිටිති. එහෙත් තම දරුවන් එයින් පරිස්සම් කරගැනීමට වෙහෙසෙන්නෝ ද අල්පයක් වෙති.ගිනි කෙළි සෙල්ලමට යොදාගත් දරුවන් 44 ක් ළමා රෝහලට ඇතුළත් කිරීම විශේෂත්වයකි. උත්සව සමයකදී පමණක් නොව අන් ඕනෑම අවස්ථාවකදී දරුවන්ට ගිනි කෙළි සමඟ සෙල්ලම් කිරීමට ඉඩ හැරීම යහපත් නොවේ.අවදානම් දෙය දරුවාට දීමෙන් අවදානමට පත්වන්නේ දරුවාම පමණක් නොවේ. එහි ප්‍රාථමික ප්‍රතිඵල පවා මවුපියන්ට භුක්ති විඳීමට සිදුවේ. දරුවා තීරණ ගැනීමේ දී ස්වයංමතය පමණක් දරයි. එය සාමාන්‍ය ළමා ස්වභාවයයි.නමුත් මෙහිදී මවුපියන්ට යුතුකමක් තිබේ. දරුවාගේ ආරක්ෂකයා විය යුත්තේ එක් අවස්ථාවකදී පමණක් නොවේ. හැමවිටම විමසුම් ඇසත්; අවධානයත් දරුවා කෙරෙහිම විය යුතු යි.අශ්වයා පැන ගිය පසු ඉස්තාලය වැසීමේ අරුමය කිමද? පය බරවායට පිටිකර බෙහෙත් බැදීමෙන් රෝගය සුවපත් කළ නොහැකි ය. මේ නිසා පිටතින් පිළියම් කිරීම ඵලක් නැත.අවුරුද්දේ දී දරුවා සතුටු කරනවා සේ ම දරුවාගේ ආරක්ෂා පිළිබඳව ද සැලකිලිමත්වීම ව්‍යසන රැසක් අඩුකර ගැනීමට හේතු වනු නො අනුමානයි.දරුවා අතට ගිනි කෙළි දීමට පෙර එහි ඇති භයානකකම අවබෝධ කරදීම වැදගත් ය. නැතිනම් නොසැලකිල්ල පසුතැවිල්ලට හේතු වේ.දොළොස් මහක් ගෙවී දොළොස් මහක් උදා වෙද්දී ඇතිවෙන සතුට කිලිටි කරන්නට දුකක් එක් වෙන්නේ අපගේම අනවබෝධයෙනි.බොහෝ අපේ ඇත්තෝ පනින්නට පෙර සිතා බැලීම වෙනුවට පැන බලා සිතීම අලුත් විලාසිතාවක් කරගෙන සිටිති. ඒ කෙසේ වෙතත් අවුරුද්දේ මුඛ්‍ය පරමාර්ථය විය යුත්තේ සතුට මිස ඛේදය නොවේ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304214</link>
    <topic>අලුත් වෙවී යන තිරිකුණාමලෙ</topic>
    <author>දයා .ඩී ෆොන්සේකා</author>
    <content>ත්‍රිකුණාමලය යනු නැගෙනහිර ශ්‍රී ලංකාවේ ඓතිහාසික උරුමයක් ඇති පුරාතන ශ්‍රී ලංකාවේ ප්‍රධානම වරායකි. මේ වන විට සිරිගෝණමලය හෙවත් මේ ත්‍රිකුණාමල ප්‍රදේශය සිංහල ද්‍රවිඩ මුස්ලිම් ජනකොටස් තුනම සමගියෙන් ජීවත්වන කෘෂිකාර්මික ප්‍රදේශයක් කීවොත් නිවැරැදිය.වර්ග කිලෝ මීටර 2723.5 කින් සමන්විත මේ ප්‍රදේශයේ ගොඩබිම් ප්‍රදේශය ව. කි. මී. 2531.8 කි. ඒ මුළු භූමි ප්‍රදේශයෙන් 92.8% කි. ගොඩබිම් ප්‍රදේශයේ ව. කි. මී. 197 ක්ම ජලයෙන් පිරී ඇත. ඒ වැව් හා ගංගා ආශ්‍රිත ප්‍රදේශයයි.සිංහල ජනතාව ජනගහනය වශයෙන් ගතහොත් 2011 සංගණනය අනුව 108961 කි. එනම් සියයට 26 කි. දෙමළ ජනතාව 128098 ක් වන අතර එය මුළු ජනගහණයෙන් සියයට 31 කි. ත්‍රිකුණාමල දිස්ත්‍රික්කයේ වැඩි ජනගහනය වනුයේ මුස්ලිම් ප්‍රජාවයි. ඒ 177890 කි. මුළු ජනගහණයෙන් සියයට 42.9 කි. අනිකුත් වාර්ගික ජනතාව 867 කි.මෙවන් වූ ත්‍රිකුණාමල දිස්ත්‍රික්කයේ වැඩි දෙනෙකුගේ රැකියාව වන්නේ කෘෂිකර්මයයි. ජනගහනයෙන් 58% ක්ම යැපෙන්නේ කෘෂිකර්මයෙනි. මේ ප්‍රදේශය ඈත අතීතයේ සිටම වී ගොවිතැනට ප්‍රසිද්ධ සශ්‍රීක ප්‍රදේශයකි. වී ගොවිතැනට අමතරව රතුලූනු වගාව ප්‍රධාන කොට විවිධ භෝග වර්ග වගා කෙරේ.විශාල මුහුදු සම්පතකින් යුත් ත්‍රිකුණාමල ප්‍රදේශයේ ධීවර ජනතාව 21% කි. මෙයට අමතරව නිරිතදිග මෝසම් කාලවලදී දකුණු හා නැගෙනහිර වෙරළේ සිට ද ඇදී එන ධීවර ප්‍රජාව ත්‍රිකුණාමල ඈත මුහුදේ මත්ස්‍ය සම්පත නෙළා ගනිති.මෙහි රජයේ රැකියා කරන්නන් ඇත්තේ 5% ක් පමණි. 12% දෙනා ස්වයං රැකියාවන් වලින් යැපෙති. පෞද්ගලික අංශයේ රැකියා කරන්නේ ජනතාවගෙන් 0.4% ක් පමණි.මෙවන් වූ ත්‍රිකුණාමල දිස්ත්‍රික්කය පුරා වසර 30 ක් තිස්සේ කෙරුණු යුද්ධයෙන් බැට කෑ ප්‍රදේශයකි. ත්‍රිකුණාමල වරාය ආශ්‍රිත නගර ප්‍රදේශය නාවික යුද හා ගුවන් හමුදාවන් ගේ ආරක්ෂාව යටතේ තිබුණත් දිස්ත්‍රික්කයේ පදවි සිරිපුර මොරවැව කුච්චිවේලි ගෝමරන්කඩවල වෙරුගල් වැනි ප්‍රදේශ ත්‍රස්තවාදී තර්ජන වලින් බැට කෑ ප්‍රදේශ විය.නැගෙනහිර මුළුමනින්ම ත්‍රස්තවාදී ග්‍රහණයෙන් මුදාගත් පසු ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ක්‍රියාත්මක වුණු ‘නැගෙනහිර නවෝදය’ යටතේ ත්‍රිකුණාමලය යළිත් සශ්‍රීකත්වයේ හා සංවර්ධනයේ හිරුකිරණින් එළිය ලබන්නට විය.අද මේ වන විට සංවර්ධනයේ හිරු කිරණ ගලා එළිය ලැබූ ත්‍රිකුණාමලයේ සංචාරය කරන්නටත් ඒ සංවර්ධනය සියැසින් දැක බලා ගන්නටත් අපට අවස්ථාව සැලසුණේ රජයේ ප්‍රවෘත්ති දෙපාර්තමේන්තුවේ මෙහෙයවීමෙනි.මෙහිදී අපට දක්නට ලැබුණේ ත්‍රිකුණාමල වැසියන් සිය ජන ජීවිතය යථාවත් කරගෙන නිදහසේ හුස්ම ගන්නා අයුරුය. ඔවුන් සියලු දෙනාගේම මුහුණුවල රැඳී තිබුණේ සතුටු සැනසුම් සිනහ රැළිය. පා පැදිවලින් පාසල් බලා ගමන් ගන්නා සිසු සිසුවියන්ට එදා මෙන් කටු ලැහැබ් පිරි පටු මංපෙත් දිගේ අබලන් පාරවල් දිගේ පාපැදි පැද යන්නට අවශ්‍ය නැත. අද ඔවුන්ට අතපය දිගහැර යන්නට මහා මංමාවත් ලැබී තිබේ. සිය කෘෂි උපකරණ නගරයට ගෙන යාමට, ධීවර ප්‍රජාවට සිය මත්ස්‍ය අස්වැන්න ඈත නගරවලට ඉතා ඉක්මනින් ගෙන යාමට අවශ්‍ය මංමාවත් ලැබී තිබේ.2006 මාවිල්ආරු මුදාගෙන නැගෙනහිර ජන ජීවිතයට ජීවය ලබාදුන් පසු රජයේ ප්‍රධාන අරමුණ වූයේ ජනතාවට කැඩි බිඳී ගිය මාර්ග වෙනුවට ප්‍රධාන මංමාවත් තනා දීමය. සංවර්ධනය වූ ත්‍රිකුණාමල දිස්ත්‍රික්කයේ ගමන් කරන අපට මේ මීට පෙර දකින්නට ලැබුණු ත්‍රිකුණාමලයදැයි වරෙක සිතේ.මහ රෝහලේ නව ගොඩනැගිල්ලවෙරළබඩ මාවත්සංවර්ධනය කළ මාවතක්වී ගබඩාවක්පළාත් අතර දිවයන ප්‍රධාන ‘ඒ’ පන්තියේ මහාමාර්ග තුනත් මාර්ග 17 සී පන්තියේ මාර්ග 41 ක් හා ඩී පන්තියේ මාර්ග 65 ක් වශයෙන් මුළු දිස්ත්‍රික්කයේම මහා මාර්ග කාපට් අතුරා සංවර්ධනය කර තිබීම ගමනාගමනයට ඉමහත් පහසුවකි. වෙනදා පැය දෙක තුනක් ගතවන ගමනකට අද ගතවන්නේ පැයකටත් අඩු කාලයකි. සංවර්ධනය වන රටකට එය අත්‍යවශ්‍ය දෙයකි. ත්‍රිකුණාමල දිස්ත්‍රික්කයේ මහාමාර්ග හා පාලම් සංවර්ධනය සඳහා ඉකුත් තෙවසර තුළ රජය විසින් වියදම් කොට ඇති මුදල රුපියල් මිලියන 5350 කි.පාලම් සංවර්ධනයේ මුල්ම හා ප්‍රධානම සාධකය වන්නේ කින්නියා පාලමයි. පැය ගණනක් පුරා පාලම් පාරුවක නැග දිය මතුපිටින් එදා ගිය ඒ මාරක ගමන අද විනාඩි කීපයකින් නිම කළ හැක. මීටර් 396 ක් දිග මීටර් 10.5 ක් පළල කින්නියා පාලම ශ්‍රී ලංකාවේ දිගම පාලමයි.මාර්ග අංක ඒ15 යටතේ ත්‍රිකුණාමලය මඩකලපුව මහා මාර්ගයට බද්ධ වී ඇති කින්නියා පාලම සඳහා රජය වැය කළ මුදල රුපියල් මිලියන 720 කි. 2009 වසරේ ඔක්තෝබරයේ එය මහින්ද රාජපක්ෂ ජනාධිපතිතුමා අතින් විවෘත කෙරුණේ ලක්ෂ ගණන් ජනතාවට සෙත සලසමිනි. අද මේ මහාමාර්ගය හා පාලම හරහා ලක්ෂ ගණන් ඒ ජනතාව ඉතා ආඩම්බරයෙන් හා පහසුවෙන් ගමන් බිමන් යන්නේ රජයට පින් දෙමිනි.ත්‍රිකුණාමල පුල්මුඩේ පාර බෝගහවත්ත පුල්මුඩේ පාර ඇල්ල කන්තලේ මහාමාර්ගය නැගෙනහිර නවෝදය යටතේ සංවර්ධනය වූ තවත් මාර්ග කීපයකි. මීට වසර කීපයකට පෙර අබලන්ව තිබු ඉරක්කණ්ඩි පාලම පුදවයිකඩ්ඩු පාලම නැගෙනහිර නවෝදය යටතේ සංවර්ධනය වූ නව පාලම් කීපයකි.ත්‍රිකුණාමලය සංවර්ධනයේ සංකේතයක් වනුයේ මෙවර ජාතික නිදහස් උලෙළට සමගාමීව සංවර්ධනය කරන ලද ප්‍රෙඩ්රික් කොටුවේ සිට ගාන්ධි වට රවුම සඳහා වූ වෙරළබඩ මාර්ග පද්ධතියයි. 2009 වසරේ මුල කාලයේ දී ත්‍රිකුණාමලයේ සංචාරය කළ අපට මේ මාර්ගයේ දියුණුව නෙත් අදහාගත නොහැකි විය. ඒ යුගයේ වල්බිහි වූ වන ලැහැබක් මැදින් වැටී තිබුණු පයින්වත් යා නොහැකිව තිබු තාර ගැලවුණු මේ මාර්ග පද්ධතිය අද රමණීය වූ භූමි භාගයකි.විනෝද චාරිකාවන්හි යෙදෙන ජනතාවට ඉසුබුලෑමට සුදුසු පරිදි ත්‍රිකුණාමලයේ වෙරළ තීරය සකස් වී ඇති අතර දිය නෑම සඳහා ද වෙන්කොට ඇති මුහුදු තීරය ද මනරම්ය. ප්‍රෙඩ්රික් කොටුව ඓතිහාසික මර්මස්ථානයකි.ත්‍රිකුණාමලයේ ඓතිහාසික ස්ථාන නරඹන්නට එන සංචාරකයන්ට ඉසුබුලන්නට හැකි පරිදි මේ වෙරළ තීරය සකස් කොට ඇත්තේ පසුගිය නිදහස් උත්සවය සමගාමීව නවීකරණය කොට ඇත්තේ නැගෙනහිර නවෝදය වැඩසටහන යටතේය. ආර්ථික සංවර්ධන අමාත්‍ය බැසිල් රාජපක්ෂ මහතාගේ දැඩි උත්සාහය වූයේ අකර්මණ්‍ය වී තිබු මේ ප්‍රදේශයේ පරිපාලනය විධිමත් කිරීමයි.දිස්ත්‍රික් ලේකම් මේජර් ජෙනරාල් ටී. ටී. ආර්. ද සිල්වා මහතා යටතේ නවීකරණය කරන ලද දිස්ත්‍රික් ලේකම් කාර්යාලය සිංහල දෙමළ ඉංග්‍රීසි යන භාෂා තුනෙන්ම කටයුතු කළ හැකි සංවර්ධන නිලධාරීන් පිරිසකගෙන් සමන්විත වන අතර නගරයේ පමණක් නොව ඈත පිටිසර ගම්දනව්වල ජනතාවට ද සේවය කිරීමට සැදී පැහැදී සිටී.ත්‍රිකුණාමල සංවර්ධනයේ අප දුටු තවත් සාධකයක් වූයේ ත්‍රිකුණාමල මහ රෝහලයි.ත්‍රිකුණාමල මහ රෝහලට ඇතුළු වූ අපට මුලින්ම දකින්නට ලැබුණේ පරිගණක ගතකරන ලද බාහිර රෝගී අංශයයි. මුලින්ම ඇතුළුවන රෝගියාගේ නම ගම අසා ඔහු අංකයක් යටතේ පරිගණක ගත කරනු ලබයි. සිංහල හා දෙමළ භාෂා දෙකෙන්ම රෝගීන්ව භාර ගැනීම සිදු කෙරෙයි.පරිගණකගත කරනු ලබන රෝගියාට දෙනු ලබන අංකය යටතේ වෛද්‍යවරයා විසින් බෙහෙත් නියම කරනු ලබන්නේ ද පරිගණකය හරහාය. ඉන්පසු ඒ බෙහෙත් වට්ටෝරුව පරිගණකය හරහා බෙහෙත් දෙන ස්ථානයට යොමු කෙරෙයි. රෝගියාට දෙනු ලබන අංකය යටතේ ඔහුගේ රෝගය හා ප්‍රතිකාරයන් පරිගණක ගත කෙරේ. මෙය අප වෙනත් රෝහල්වල නොදුටු විශේෂයක් වෙයි.පෘතුගීසි සමයේ ආරම්භ කරන ලද ත්‍රිකුණාමල රෝහල මහ රෝහලක් වූයේ 2002 වර්ෂයේදීය. මේ වන විට එය අංග සම්පූර්ණ මහ රෝහලකි.නැගෙනහිර ත්‍රස්තවාදයෙන් මුදාගත් පසුව ක්‍රියාත්මක කළ නැගෙනහිර නවෝදය යටතේ 2011 සිට 2013 මේ දක්වා රුපියල් මිලියන 135 ක් වියදම් කොට සංවර්ධනය කළ ත්‍රිකුණාමල රෝහල මහල් තුනකින් යුත් නවීන පහසුකම් සහිත ළමා වාට්ටු සංකීර්ණය විවෘත කරන ලද්දේ මහින්ද රාජපක්ෂ ජනාධිපතිතුමා අතිනි.මෙය අති නවීන අංගෝපාංගයන්ගෙන් යුත් නවීන රෝහලකි. සාමාන්‍යයෙන් දිනකට බාහිර අංශයේ රෝගීන් 642 දෙනෙකු ප්‍රතිකාර සඳහා පැමිණෙන අතර අවශ්‍ය විශේෂඥ වෛද්‍ය ප්‍රතිකාර සඳහා ඒ ඒ අංශවලට යොමු කෙරෙන රෝගීන්ට ලැබෙන්නේ කොළඹ පෞද්ගලික රෝහලක රෝගීන් ලැබෙන තරම් සාත්තු සප්පායම් හා ප්‍රතිකාරයන්ය.එහි වෛද්‍ය අධිකාරි වෛද්‍ය ඤාණ ගුණලන් අපට කියා සිටියේ මේ නව ළමා වාට්ටු සංකීර්ණය පිහිටුවූ පසුව කිසිදු රෝගියකු අවට මහ රෝහල්වලට යැවීමට අවශ්‍යතාවයක් නොවූ බවයි.පිට පළාත්වලින් පැමිණෙන රෝගීන් සංඛ්‍යාව මසකට සාමාන්‍යයෙන් 1387 කි. ඒ මේ රෝහලේ ඇති වෛද්‍ය පහසුකම් නිසාය. පිටත රෝහල්වලට ප්‍රතිකාර සඳහා යවනු ලබන්නේ මසකට රෝගීන් 193 දෙනෙකු පමණකි. රෝහලේ සියලුම රෝග සඳහා අවශ්‍ය විශේෂඥ වෛද්‍යවරුන් සිටින බව ද පවසයි. සැත්කම් සඳහා ශල්‍යාගාර 5 ක් නිතරම සූදානම්ව ඇති බව වෛද්‍ය අධිකාරි ඤාණ ගුණලන් කීය. ත්‍රිකුණාමල රෝහලේ තවත් විශේෂයක් නම් එහි උපදේශක සේවාවයි. දිස්ත්‍රික්කයේ ගෘහස්ථ හිංසනය වැඩිවීම නිසා බොහෝ සැමියන් අතින් හිංසනයට ලක්වන බිරින්දන්ගේ සහනය උදෙසා මේ උපදේශන සේවාව පැවැත්වෙයි.ත්‍රිකුණාමල රෝහලේ ජීව ගෑස් පද්ධතිය ද එහි විශේෂයකි. මේ ජීව ගෑස් පද්ධතිය රෝහලේ ඉන්ධන පිරිමැස්මට හේතුවක් වී ඇත. එමෙන්ම අපද්‍රව්‍ය පිරිසිදු කරනු ලබන ජල පවිත්‍රාගාරය ද රෝහලට සම්පතකි. රෝහලේ ඔක්සිජන් නිපදවන යන්ත්‍ර පද්ධතිය ද තවත් විශේෂයකි. .මෙයින් නිපදවන ඔක්සිජන් රෝහලේ ප්‍රයෝජනයට ගෙන ඉතිරි ඒවා සිලින්ඩර් ගතකොට අවට රෝහල්වලට හා යුද නාවික ගුවන් හමුදා පරිශ්‍රයන්හි ප්‍රයෝජනය සඳහා ද මිලට දෙනු ලබන බව වෛද්‍ය අධිකාරිවරයා පැවැසීය.ත්‍රිකුණාමල දිස්ත්‍රික්කයේ යටිතල පහසුකම් ව්‍යාපෘති සඳහා රජය විසින් වෙන් කරන ලද මුදල රු. කෝටි 2272 කි. ත්‍රිකුණාමල මහා ජල සම්පාදන ව්‍යාපෘතිය සඳහා රුපියල් මිලියන 2636 ක් වෙන් කරන ලද අතර එයින් 297080 ජනතාවකට සෙත සැලැසේ.කන්තලේ තඹලගාමම් නාගරික ප්‍රදේශය කින්නියා හා කුච්චිවේලි දිස්ත්‍රික් ලේකම් කොට්ඨාසවල සියයට 80% වඩා ජනතාවට මේ ජල සම්පාදන ක්‍රමය මඟින් පිරිසිදු ජලය සැපැයේ.හලින් ස්වයං පෝෂිත කෘෂිකාර්මික කලාපයක් වන ත්‍රිකුණාමලය රජ දවසේ සිටම තඹලගමුව කන්තලේ වැන ගොවිබිම් නිසා සුප්‍රසිද්ධය.ත්‍රිකුණාමල දිස්ත්‍රික්කයේ සංචාරය කළ අපට එහි ‘ලව් ලේන්’ හි ඇති වී ගබඩා සංකීර්ණය ද දක්නට ලැබිණ.අප එහි යන විටත් ගොවීන් කීප දෙනෙක් සිය වී ගෙනැවිත් බාර දීමට බලා සිටියහ. එහිදී වී වල විසල් බව හා බොල් බව මැන බලා වී බාරගන්නා අයුරු අපට දකින්නට ලැබිණ.මෙවර වෙනදාට වඩා වී අස්වනු රජය විසින් මිලදී ගත් බව වී ගබඩා සංකීර්ණයේ කළමනාකාර ඩබ්ලිව්. ඇම්. ඇන්. ආර්. වීරසේකර මහතා අප සමඟ පැවැසීය. “මෙවර රජය මඟින් වී මිලදී ගැනීමේ සහතික මිල වැඩි කොට තිබෙනවා. ගිය වසරේ රුපියල් 28 ට මිලදී ගත් නාඩු කිලෝවක් මෙවර අපි මිලදී ගත්තේ රුපියල් 32 ට. රුපියල් 30 ට ගත් සම්බා කිලෝවක් ගන්නේ රුපියල් 35 ට. මෙවර මේ වන විට අපි රුපියල් මිලියන 186.82 ක් මුදල් ගෙවා වී මිලදී ගෙන තිබෙනවා. මිලදී ගත් වී ප්‍රමාණය මෙට්‍රික් ටොන් 6556 ක්. එය ගියවර මිලදී ගත් ප්‍රමාණයට වඩා වැඩියි.”මෙවර ගෝමරන්කඩවල මොරවැව තඹලගමුව කින්නියා මුතුර් සේරුවිල කන්තලේ වැනි ප්‍රදේශවලින් ගෙනා වී වලින් ලව්ලේන්හි වී ගබඩා 8 ඉතිරී තිබිණ. මෙවර වැඩි මිලක් ගොවීන්ට ලැබීම සහනයක් බව ගබඩා සංකීර්ණයේ කළමනාකාර මහතා අප සමඟ පැවැසීය. “ගොවීන් හරිම සතුටින් වී ලබා දුන්නේ. ඔවුන් ගියේ සිනා මුහුණින්”ත්‍රිකුණාමල දිස්ත්‍රික්කයේ වාරිමාර්ග ව්‍යාපෘති සඳහා රජය 2011, 2012, 2013 වර්ෂවලදී රුපියල් මිලියන 509.51 ක් වියදම් කොට ඇති අතර කන්තලේ යාන්ඔය සවරාරු යන වැව් ප්‍රතිසංස්කරණයට හා වාරිමාර්ග ප්‍රතිසංස්කරණයට විශේෂ තැනක් දී තිබිණ.ත්‍රිකුණාමල දිස්ත්‍රික්කයේ දෙවැනි වැඩිම ආදායම ලබන්නේ ධීවර කර්මාන්තයෙනි. රුපියල් මිලියන 95 ක් වියදමින් තනන ලද ත්‍රිකුණාමල මාළු තොග වෙළෙඳ සල නුදුරු අනාගතයේ දී වෙළෙදුන්ට ලබාදීමට නියමිතව ඇති අතර කොඩ්බේ ධීවර වරාය ද නවීකරණය කොට සංවර්ධනය කිරීම සඳහා රජය විසින් රුපියල් මිලියන 242.5 ක් වියදම් කොට ඇත. මෙමඟින් ඈත දියඹට යන බහුදින ධීවර යාත්‍රාවන්ට පහසුවක් ලැබේ. මුලදී වනාන්තරයෙන් වැසී තිබු මේ ධීවර වරාය බහුදින යාත්‍රාවන්ට ඉන්ධන ලබාදීමට විශාල ටැංකි දෙකක් ද සහිතව නවීකරණය කොට ඇති බැවින් ඈත මුහුදෙන් ගෙනෙන මත්ස්‍ය අස්වැන්න කෙළින්ම කොළඹ හලාවත වැනි පිට පළාත්වලට ගෙන යාම පහසු වී ඇත.මේ වන විට මුළු ත්‍රිකුණාමල දිස්ත්‍රික්කයේ සමස්ත සංවර්ධනය සඳහා පසුගිය වසර තුන ඇතුළත රජය විසින් රුපියල් මිලියන 13698.7 ක් වියදම් කොට ඇති බව දිස්ත්‍රික් ලේකම් මේජර් ජෙනරාල් ටී. ටී. ආර්. ද සිල්වා මහතා පැවැසීය.ඒ අනුව ත්‍රිකුණාමලයේ දෙමළ, මුස්ලිම්, සිංහල ජනතාවට සහයෝගයෙන් සංවර්ධනයේ හිරු කිරණ සමඟ ජීවත් වෙන්නට අවස්ථාව ලැබී තිබේ.ප්‍රවෘත්ති දෙපාර්තමේන්තුව අනුග්‍රහයෙන් පැවැත්වූ මාධ්‍ය චාරිකාවක් ඇසුරිනි.දයා .ඩී ෆොන්සේකාඡායාරූප-ඇල්. ඒ. රෝහණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304215</link>
    <topic>ලොව ප්‍රථම අගමැතිනිය</topic>
    <author>මහින්ද අබේසුන්දර</author>
    <content>අද අපි කවි වැනි මිනිසකු ගැන නොව වීර කාන්තාවක් ගැන ලියමු. ඇය පසුගිය බදාදාට 97 වැනි ජන්ම දිනය යෙදුණ සිරිමාවෝ බණ්ඩාරනායක මැතිනියයි. ලෝකයේ ප්‍රථම කාන්තා අගමැතිනිය ලෙස ඇය ගැන සටහනක් තබන්නේ දේශපාලනය වෙනස් කළ අභීත ශ්‍රී ලංකා දියණියක් ලෙසය.1956 ජනතා ජයග්‍රහණයේ නියමුවා වන එස්.ඩබ්ලිව්.ආර්.ඩී.බණ්ඩාරනායක සැමියා ලේ විලක් මැද රොස්මිඩ් නිවෙසේ වැටී සිටිනු දකින්නට අවාසනාවන්ත වූ බිරිය ගිලිහුණ ශ්‍රීලනිප නිල් ධජය අතට ගත්තේ බොහෝ දෙනාගේ ප්‍රබල ඉල්ලීම් මතය. ඇය ගෘහණියක් ලෙස දිගටම කාලය ගෙවන්නට ගෙන තිබූ තීරණය වෙනස් නොකළා නම් මේ රටේ දේශපාලනයේ බරපතළ වෙනසක් ඇති වන්නට තිබුණි. ඒ අනුව සිරිමාවෝ බණ්ඩාරනායක මැතිනිය උත්තර මන්ත්‍රී මණ්ඩලය හරහා ලෝකයේ ප්‍රථම කාන්තා අගමැතිනිය බවට පත්වූවාය.සිරිමාවෝ මැතිනිය තමන්ගේ ඉඩම් ගැන බලන්නේ නැතිව ඉඩම් පනත මඟින් පුද්ගල ඉඩම් සීමාව අක්කර පනහක් කළාය. වතුවල සේවය සඳහා මෙරටට පැමිණි ඉන්දීය වතු කම්කරු ප්‍රශ්නය ඉමහත් ගැටලුවක් විය. එය විසඳන්නට ඇය ඉන්දියාවට ගොස් ඉන්දීය අගමැති ශාස්ත්‍රී මුණගැසී සාකච්ඡා කළාය. ගිවිසුමක් අස්සන් කළේ දෙරටටම හානියක් නොවන පරිදිය. ඇය ගිවිසුම අස්සන් කරන්නට පෙර දුරකථනයෙන් ශ්‍රී ලංකාවේ විපක්ෂ නායක ඩඩ්ලි සේනානායක මහතාට ද කතා කළාය. එසේ කතා කළේ විපක්ෂ නායකයාගේ කැමැත්ත ලබා ගැනීමටය. කතා නොකරම ඇයට එය අස්සන් කළ හැකිව තිබුණි. එහෙත් විපක්ෂ නායකයාට කතා කොට ඔහු දැනුවත් කළේ ඇගේ දේශපාලන දැනුම ප්‍රකට කරමිනි.අධිරාජ්‍ය විරෝධී සටනට එක්වූ මේ රටේ වාමාංශික නායකයන් රාජ්‍ය පාලනයට හවුල් කර ගැනීමට සිරිමාවෝ මැතිනියට හැකිවීම ද ඇය නොව රට ලැබූ ජයග්‍රහණයකි. ලංකා සමසමාජ පක්ෂයේ ආචාර්ය ඇන්.ඇම්.පෙරේරා, ලෙස්ලි ගුණවර්ධන, ආචාර්ය කොල්වින් ආර්. ද සිල්වා 1964 දී රජයට එකතු කර ගෙන දුර ගමනක් යන්නට ඇය තීරණය කළාය. ලෝක වෙළෙඳ පොළේ භාණ්ඩ මිල අසීමිත ලෙස වැඩිවී එය අපට තදින් දැනෙද්දී ජනතා හිතවාදී අය වැයක් ඉදිරිපත් කරන්නට ඇන්.ඇම්. සමත්වීම ද තවත් ජයග්‍රහණයකි.1972 වනතුරු අප හැම දෙයක්ම කළේ රැජනගේ නාමයෙනි. අප යටත් වූයේ සොල්බරි ව්‍යවස්ථාවටය. එහෙත් අපටම ගැළපෙන අපට පූර්ණ දේශපාලන නිදහස උදාකෙරෙන අපේම ව්‍යවස්ථාවක් සකස් කොට සම්මත කර ගන්නට ක්‍රියාකළේ ද සිරිමාවෝය. ඒ සඳහා මේ රටේ ප්‍රකට නීතිවේදියකු ලෙස ¼හඳුනන ආචාර්ය කොල්වින් ආර්. ද සිල්වා යොදාගැනීම ද ඇය ලැබූ තවත් ජයග්‍රහණයකි. ශ්‍රී ලංකා ප්‍රජාතන්ත්‍රවාදී සමාජවාදී ජනරජ ව්‍යවස්ථාව සියලු පක්ෂවල එකඟතාවෙන් නව රඟහලේ දී සම්මත කරගැනීමට හැකිවීම ඇයත් රටත් ලද තවත් විශිෂ්ට ජයග්‍රහණයකි.ව්‍යවස්ථාව සකස් කරන්නට කොල්වින් සිටියේය. ඒ ගැන සාකච්ඡා කරන්නට එක්සත් ජාතික පක්ෂයේ නායකයන් සිටියහ. අද වගේ හැමදේටම පාරට බහින්නට කතා කරන එහෙත් පාරට නොබසින හැමදේටම විරුද්ධ වන එක්සත් ජාතික පක්ෂයක් නොතිබීම සිරිමාවෝ මැතිනියගේ දේශපාලන තීන්දු සාර්ථකව ක්‍රියාත්මක කරන්නට හැකිවීම ද දුර්ලභ සිද්ධියකි. නොබැඳි සමුළුව මේ රට් පැවැත්වීම ද ඇය ලැබූ ජයකි.සිරිමාවෝ මැතිනිය ගැන මාධ්‍යවේදීන් තුළ තිබුණේ අසීමිත ගෞරවයකි. එහෙත් ඇතැම්විට මාධ්‍යවේදීන් තරමක කනස්සල්ලක් පළ කළේ “ඇය හරි උඩඟුයි” කියාය. සමහරු ඇය ආඩම්බරයි කීහ. මුහුණේ හිනාවක් ඇත්තේම නෑ.” තවත් මධ්‍යකාරයෝ කීහ. ඇයගේ ආඩම්බරකම – උඩඟුකම ගැන දැරූ මතය සිතින් ඉවත්කර ගැනීමට සිදුවූ අපූරු සිද්ධියකින් මෙම සටහන අවසන් කරමු.එක්සත් ජාතික පක්ෂ ආණ්ඩු යටතේ දැවැන්ත හෝටල් දෙකක් බෙන්තොට ඉදිකිරීම ආරම්භ විය. මෙය එ.ජා.ප.යට විරුද්ධ තුරුම්පුවක් කර ගැනීමට 1970 මැතිවරණයේ දී ශ්‍රී ලංකා නිදහස් පක්ෂය ක්‍රියා කළේය.විශේෂයෙන් බෙන්තර – ඇල්පිටිය මන්ත්‍රී ඇල්බට් කාරියවසම්ය. ඔහු අලුතින් ඉදි කෙරෙන හෝටල් පේන මානයේ මැතිවරණ රැළියක් පැවැත්වීය. එහිදී කතා කළ ඇල්බට් කාරියවසම් කීවේ “හෝටල් දෙක අපි බලයට ආවාම රෝහලක් කරන බවයි”හෝටල් දෙක ඉදි කෙරිණි. එකක් සෙරන්ඩිප්ය. අනෙක ලිහිණියා සර්ෆ්ය. හෝටල් දෙක විවෘත කරන්නට ඇරියුම් ලැබුණේ අග්‍රාමාත්‍ය සිරිමාවෝ මැතිනියටය. හෝටලය ආලින්දයේ පොල්තෙල් පහන දැල්වූයේ අගමැතිනිය ය. එම සිද්ධිය ඡායාරූප ගත කිරීමට ඡායාරූප ශිල්පියෝ පොරකෑහ. පොල්තෙල් පහන වටා දමා තිබුණ පරිප්පු ඇට – හාල් ඇට පෑගී දක්ෂිණ ෆොටෝ අධිපති විජේසිංහ බිම වැටුණේ තලගොයා පොළොවේ ගැසූ සේය. බණ්ඩාරනායක මහතා අගමැති වී ප්‍රථම ඡායාරූපය ගත්තේ ද විජේසිංහය. ඔහු බණ්ඩාරනායක පවුලේ නිල නොවන ඡායාරූප ශිල්පියා විය.මෙම විවෘත කිරීමේ උත්සවයට බෙන්තර – ඇල්පිටිය මන්ත්‍රී ඇල්බට් කාරියවසම්ට ද ඇරියුම් ලැබී තිබුණි. ඔහු කිසිම හිරිකිතයක් නැතිව සිය කතාවේදී මෙසේ කීය.”මේ රටට වැලඳී ඇති විදේශ විනිමය නමැති රෝගයට ප්‍රතිකාර කරන රෝහලක් බවට මේ හෝටල් දෙක පත්වේවා” යන්නය.උත්සවය නිමවී අගමැතිනිය සිය මෝටර් රියට නඟින්නට ආවාය. ඡායාරූප ශිල්පීහු ද සිටියහ. මෝටර් රියට එක් පයක් තැබූ අගමැතිනිය ඒ පය බිමට ගෙන ඡායාරූප ශිල්පී විජේසිංහගෙන් “විජේසිංහ ඔයාට රිදුනද” යනුවෙන් ඇසුවේ සිනාසෙමිනි.විජේසිංහ ද සිනාසුණේය.කැමරාව කැඩුණද” අගමැතිනියගේ දෙවැනි ප්‍රශ්නය විය.”නෑ මැඩම්” විජේසිංහගේ පිළිතුර විය.”මැඩම් ආඩම්බරයි – උඩඟුයි” කී පත්තරකාරයෝ එකිනෙකා මුහුණු බලාගත්හ.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304216</link>
    <topic>කඩෙන් නොගෙන කොකිස් අලුත් අවුරුදු සැමරුවෙමු</topic>
    <author>රංජිත් සියඹලාපිටිය</author>
    <content>අපි උත්කර්ෂවත්ව අවුරුදු උදාව සැමරුවෙමු. සෑම ගෙදරකම පාහේ කැවුම් කොකිස් කිරිබත්වල සුවඳ මෙන්ම සතුටු සිනාකැන් නැගුණි. කඳුළු වියැකී සිය අඹු දරුවන් තුරුළු කරගෙන දනෝ අලුත් අවුරුද්ද සතුටින් භුක්ති වින්දාහ.නිදහස් නිවහල් රටක අප්‍රමාණ වූ සතුටින් සිටින ලක්වාසී ජනතාව සිංහල හා හින්දු අලුත් අවුරුදු උදාව සමරන්නේ සමගිය, සාමදානය, සෞභාග්‍ය කැටිකොට ගත් උදාරතර පරමාර්ථ රැසක් ද සමඟිනි.අලුත් අවුරුද්ද සමගියේ, සාමයේ සංකේතයක් ලෙස අපි හැඳින්වූවොත් එය අතිශයෝක්තියක් ද නොවේ. පරණ අවුරුද්දේ තරහ මරහ අතහැර නව සඳ බලා වස්ත්‍රාභරණ පැලඳ, අලුත් ලිප් බැඳ, ගිනි මොලවා නැවුම් ‘කිරිබතක් පිළියෙල කොට, එකිනෙකා අතර තෑගි හුවමාරු කර ගනිමින් අපි සංකේතවත් කරන්නේ සමගියේ අපූර්වත්වය බව කාහටත් මතක් විය යුතුය.ලෝකය පුරා විවිධ රාජ්‍ය අප මෙන්ම නව අවුරුදු උදාව සමරන අවස්ථා ඇත. ඒවා ඒ ඒ රටවල ආගමික සංස්කෘතික බැඳීම් මත විවිධ ස්වරූපයන් ගනී. චීනයේ අලුත් අවුරුද්ද හඳුන්වන්නේ “යූආන් ටෑන්” යනුවෙනි. එය සූරිය දින දර්ශනයට අනුව ජනවාරි 21 සිට පෙබරවාරි 21 දක්වා දිනයක සමරන්නේ නව සඳ උදාවත් සමඟය. ලොව පුරාම සිටින සියලුම චීන ජාතිකයෝ මේ අවුරුද්ද සමරති.තායිලන්තයේ අලුත් අවුරුද්ද හඳුන්වනු ලබන්නේ “සෝන්ග්‍රාන්” යනුවෙනි. එය සෑම වසරකම අප්‍රේල් 13 සිට 15 දක්වා පැවැත්වෙන අතර එය ඔවුන් සලකන්නේ ජෝර්ජියානු දින දර්ශනයට අනුවය. කාම්බෝජයේ අලුත් අවුරුද්ද “වවුල් ඒනාම් ත්මේ” යනුවෙන් හඳුන්වයි. එය සමරන්නේ අප්‍රේල් 13 හෝ 14 වැනිදායි. එය බොදු පිළිවෙත් අනුව සමරයි. අලුත් අවුරුදු දා උදෑසන එකිනෙකාගේ මුහුණට දිය බිඳක් ඉසිමින් අවුරුද්ද සංකේතවත් කරයි.ටිබෙටයේ අවුරුද්ද දහවැනි මාසයේ 25 වැනිදා දිනය යි. එය “ලොසාර්” නමින් හඳුන්වයි. වියට්නාමයේ නව අවුරුද්ද “න්ගුයෙන් ඩැන්” යනුවෙන් හඳුන්වයි. කෘෂි කර්මාන්තය සහ බැඳුණු මේ අවුරුද්දේ සිය අස්වැන්න ගෙට ගැනීම අවුරුද්ද තුළ පී‍්‍රතිමත්ව සමරති.ජපානය නව අවුරුද්ද සමරන්නේ ජනවාරි මස පළමුවැනිදා ය. පන්සල් හෙවත් ෂින්ටෝ වෙත ඇදෙන ජපන් ජනතාව ජනවාරි පළමුවෙනිදා අති උත්කර්ෂවත්ව නව අවුරුද්ද සමරති.යුරෝපීය රටක් වූ අයර්ලන්තය නව අවුරුද්ද සමරන්නේ ඔක්තෝම්බර් 31 වෙනිදාය. එදිනට අයර්ලන්ත තරුණියන් නින්දට යන්නේ රුක් පිළිල කොට්ටය යට තබාගෙන අනාගත සැමියන් ගැන සිහින දකිමිනි.ඉන්දියාවේ හින්දු ජාතිකයින් අපේ‍්‍රල් 13 හෝ 14 වැනි දින නව අවුරුද්ද සමරති. ගුජරාටයේ අලුත් අවුරුද්ද දින දීපවාලී උත්සවය යි. හින්දු ආගම අනුව ලක්ෂ්මී දේවිය යනුවෙන් ස්තෝත්‍ර ගැයෙන්නේ ධනය හා සෞභාග්‍ය පතමිනි.ඉරානයේ මුස්ලිම් විශ්වාසය අනුව අලුත් අවුරුද්ද සමරන්නේ වසරේ පළමු දිනයේ දීය. එනම් මාර්තු 21 වෙනිදාය. එය “ෆාරූස්” නමින් හඳුන්වයි.මේ ආකාරයෙන් ලෝකයේ විවිධ රටවල් විවිධාකාරයෙන් නව අවුරුද්ද සමරති. කෙසේ නමුත් පොදුවේ ගත් කල සෑම සැමරුමකම දැකිය හැකි ලක්ෂණ වන්නේ වැඩිහිටියන්ට මුල්තැන දෙමින් සමගිය හා සමාදානයට ප්‍රමුඛත්වය දෙමින් උත්සව සැමරීම ය.මේ සියලු කරුණු සේම තවමත් අපේ අලුත් අවුරුද්ද තුළ අපේකම රැඳී ඇත. බුලත් හුරුල්ලක් දී වැඩිහිටියන් නමදිමින් හෙළ සංස්කෘතියේ දායාදයන් අනාගත පරපුර වෙත උරුම කර දීමට අපි පෙරමඟ බලා සිටිමු. එසේ නොමැතිව සියලු කැවුම් කොකිස් අග්ගලා, කිරිබත් හන්දියේ කඩෙන් ගෙන ගොස් මේසය පුරවා නැකතට බුදින්නට පෙළ ගස්වන වෙළෙඳ මාෆියාවෙන් ගැලවී අප දරුවන්ට මේ අපූර්ව සංස්කෘතික උරුමය ආරක්ෂා කර දීමට ඉදිරි අලුත් අවුරුද්දේදී සිතා ගන්නේ නම් අලුත් අවුරුද්දේ වටිනාකම තවත් වැඩිවෙනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304217</link>
    <topic>පුංචි වෙළෙන්දා</topic>
    <author>වසන්ත ජයසිංහ ආරච්චිගේ</author>
    <content>හැමදාම බඩ පිටපොත්තට ඇලෙනකම් ඉඳලා හරියන්නේ නෑ. මෙදා අවුරුද්දවත් ජයට කන්න එපැයි. ඒ හින්දා මොන විදිහකින් හරි ඔලුව උස්සන්න තමයි කාගෙත් ට්‍රයි එක. අඩුම තරමේ ගම් තුලානේ යනකොට පොඩිවුන්ට අලුත් ඇඳුම් කෑල්ලක්වත් අරගෙන යන්න පුළුවන්නම් ගොඩ. එහෙම හිතලා අවුරුද්ද ගොඩදාන්න කී දෙනෙක් ට්‍රයි කළාද කියලා ආයේ කියන්න ඕන නැහැ.මෙදා අවුරුද්ද දවසෙන් දෙකෙන් ගෙවිලා ගියත් සමහරුන්ට නම් තාමත් අවුරුදු. ඒ හන්දම මේ ගෙන්දගම් පොළව තාමත් පාලුවට ගිහිල්ලා. පසුගිය දිනටිකේ පාරක බැහැලා යන්න බැරි තරමට අපේ ඇත්තෝ කඩපළවල්වල මහාපාරේ පේමන්ට් ගාණේ කරක් ගැහැව්වා. ඒ අවුරුද්ද මොන විදිහකින් හරි ගොඩදාගන්න.”අවුරුද්දට ඇඳුමක් දෙකක් ගන්න අයිඩියා එකක් උඹලට නැද්ද?”අවුරුද්දත් කිට්ටුව දවසක සුගතා හිටපු ගමන් දාපු ටෝක් එකට පුංචි විවේකයකුත් අරගෙන මමත් සුගතත් රුවනත් වංගුපාර තියලා පිටකොටුව පැත්තේ ෂොපින් පාරක් දැම්මා. පාරට බැස්සමයි රඟේ තේරුණේ. වතුරට බැස්ස නම් පීනන්නත් එපැයි හිතලා එහෙටයි මෙහෙටයි පැද්දෙන සෙනඟ මැද්දේ අව්කාස්ටකේ දාඩියත් පෙරාගෙන අපිත් ෂොපින් ගියා.”පුදුම වැඩක්නේ මුන් අවුරුද්දම ඇඳුම් නැතුව ඉඳලා වගේ මෙහෙම ඇඳුම් තෝරන්නේ. හරියට ඇඳුමක් තෝරගන්නවා බොරුනේ.” සුගතා මොරදෙනවා මම අහගෙන.”කරන්න දෙයක් නෑ මල්ලි අපි ආවෙත් ඒකටනේ. අපි වගේම තමයි අනෙක් මිනිස්සුත්. පුළුවන් විදිහට අරගෙන යමු.” රුවනා සුගතට උත්තර බඳිනවා.”හරි හරි මොක වුණත් පිළිවෙළක් තියෙන්න එපැයි. අඩුම තරමේ ඔය කැලෑ කපලා බිල්ඩින් හදන එකේ පිටකොටුව, කොටුව පැත්ත හදපල්ලකෝ ඉඩකඩ තියෙන්න. බලපං පාරක් තොටක් හොයාගන්න පුළුවන්ද කියලා. හැම තැනම බිස්නස්. මොකවුණත් කමක් නෑ පර්ස් එකයි ෆෝන් එකයි පරිස්සම් කරගනිල්ලා. ලාමක ටින් ටින්ලා වගේ හිටියට සක්විති පැටව් ඉන්නේ මේ කාලේ. නැත්නම් සොරි තමයි.”සුගතා අතොරක් නැතුව කියවනවා මට ඇහෙනවා. මොනවා වුණත් සුගතාගේ කතාව ඇතුළේ හිතන්නත් දෙයක් තියෙනවා කියලා කියන්න ඕන. ;මානවා වුණත් කතාවෙන් කතාවට ගන්න හරිහමන් ඇඳුමකුත් නැහැ සෙනඟ අස්සේ කැරකුණා මිසක්. තිබහට තැඹිලි ගෙඩියක් බොන්න හිතාගෙන අපි පොඩියක් මහන්සියෙන් ගොඩයන්න ට්‍රයි කරන ලොකු උන්නැහේ කෙනෙක් ළඟට කිට්ටු වුණා.”ලොකු උන්නැහේ තැඹිලි ගෙඩි තුනක් කපමු. කීයද ලොක්කා තැඹිලි තුනට. සුගතාගේ හදිසියට ලොකු උන්නැහේ තැඹිලි ගෙඩි කපලා අපේ අතට දුන්නේ ගාණත් කියාගෙන.”’එකසිය පණහයි මහත්තයා.’”මොකක් මේ ලොකු උන්නැහේ අපි ගමේ බයියෝ සුද්දෝ නෙමෙයි හොඳේ. පොල්ගෙඩියක්වත් ගණන් නෑ මෙහෙම. අස්ප ගණන්නේ.” සුගතා ලොකු උන්නැහේට ගොරවනවා.”මේ මහත්තයා බොනවා නම් බොනවා. නැත්නම් සල්ලි දීලා මෙතනින් මාරුවෙනවා. මේ අපේ ඒරියා එක. පෑවිල්ලට තැඹිලි හිඟයි. අපිත් මේ කීයක් හරි හොයාගන්නේ නැති බැරි කමට මිසක් තියෙන කමට ඇවිල්ලා අව්වේ වේලෙනෙවා නෙමෙයි.”ලොකු උන්නැහේගේ කතාව දිග්ගැස්සෙන්න කලියෙන් සල්ලි දීලා සේප් වුණා. “මුන්දලා තැඹිලි ගස්වලට වතුර අදිනවා ඇති. අපේ අම්මපා පුදුම ගසා කෑමක්නේ.” සුගතා තාමත් කොඳුරනවා.මොනවා වුණත් අවුරුදු ලන්වුණ හැටියෙම හැම තැනකම සුපුරුදු දැන්වීම් පුවරු වැටෙනවා. සේල්! සේල්! කියලා එල්ලලා වැටුණත් එක්කෝ පලුවක් නෑ නැත්නම් මැහුම් ‘ලෙහිලා’. එහෙමත් නැතිනම් අස්පගණන්. ඒ හැමතැනකම වැඩියෙන් කීයක් හරි හොයාගන්න තමයි හැමෝගෙම ට්‍රයි එක. අද වංගුපාරේ එදා ගමනේ මුණගැහුණු මෑන් කෙනෙක් ගැන කියන්නයි මේ ලෑස්තිය. අපේ ෂොපින් චාරිකාවේ තැඹිලි ලෑල්ල ළඟ ඇණ තියාගෙන තැඹිලි බීපු අපිට පොඩි මෑන් කෙනෙක් සෙට්වුණා. කතන්දර පොත් මිටියක් අතේ තියාගෙන අපි ළඟට ආව පොඩි මෑන් ලොකු උන්නැහෙගෙන් ඉල්ල ගත්ත තැඹිලි ගෙඩිය උගුරට දෙකට හලලා පොත් මිටියට වැඳලා යන්නයි සෙට්වුණේ. එහෙම කරලා පොත්ටික ගත්ත පොඩි මෑන් අඩියට දෙකට මාරු වෙන්න කලියෙන් අපි ඉස්සර වුණා.”මල්ලි හදිස්සිද? මොනවද තියෙන පොත්.”ඔව් මහත්තයා. බස්වලට නැග ගන්න ඕන. මේ වෙලාවෙනේ සෙනඟ ටිකක් ඉන්නේ.”අපිත් පොත් ටිකක් ගන්න බැලුවේ.”ආ එහෙමද? මහත්තයා සිංදු පොත් තියෙනවා ජෝතිගේ මිල්ටන් ගේ ගෲප්වල සිංදු. ලංකාවේ සිතියමත් එක්ක ලංකාවේ හොඳ හොඳ ප්ලේස් මේ පොතේ තියෙන්නේ. මේක කුකරි පොතක්. කෑම හදාගන්න ඕන නම් මේක නෝනලට හොඳයි. තව ළමා කතන්දර පොත් තියෙනවා. පිංතූර පොත්. පොකට් ඩික්ෂනරි තියෙනවා. වචන දාදහයි මහත්තයා. මේකේ තියෙන්නේ අපේ රටේ දුර්ලභ සත්තු පිංතූරත් එක්ක. සතාගේ හැම විස්තරයක්ම තියෙනවා. මේ පොත සාමාන්‍ය දැනුම ලෝකයේ රාජ්‍ය නායකයෝ ගැන විස්තර තියෙන්නේ.ඔන්න පොඩි මෑන් බිස්නස් එකට බැස්සා. අපි ඉස්සරා එයාගේ පොත් මල්ල දිග ඇරගෙන කියවන අතරේ සුගතත් රුවනත් පොත් පෙරළනවා.”කොහෙන්ද මල්ලි මේ පොත් ගන්නේ.”පෙටා වලින් තමා මහත්තයා. ඉක්මන් කරලා ගත්තොත් මට තව බිස්නස් ටිකක් කරගන්න පුළුවන්.හරි මල්ලි පොඩ්ඩක් පොත්ටික බලලා ගන්නම්. පොත් හත අටක්ම ගන්නවනේ.”නෑ නෑ මම කෑලි පහක් දෙන්නේ සීයට.”කොහොමද මෙච්චර අඩුවට දෙන්නේ. පොතක ගහලා තියෙන්නෙත් රුපියල් සියයි කියලනේ.හරි මහත්තයා අවුලක් නෑ මම දෙන්නේ පහම සීයටනේ.”ඇත්තටම කොහොමද මල්ලි එහෙම දෙන්නේ.”මේකනේ මහත්තයා අපිත් පොඩිගාණක් තියාගෙන තමයි ඔය ගාණට දෙන්නේ. අපි මේවා ගන්නේ තොග ගාණට. අනෙක අපි ගන්නෙත් අවශ්‍යය පොත් ටික විතරයි. මොන පොත ගත්තත් පොත් පණහකට අපෙන් ගන්නේ රුපියල් පන්සීයයි. අපි පොත් පනහා පහ ගාණේ ගොඩවල් ගහලා රුපියල් සීයට දෙනවා.”ඒ කියන්නේ එකකට එකක් ලාභයිනේ.”ඔව් හැබැයි ඔය පොතක් කඩෙන් ගන්න පුළුවන්ද ඔය ගාණට බැහැනේ. කතාවට වැටුණොත් මහත්තයා මගේ බිස්නස් එකට තමා තට්ටු වෙන්නේ. මහත්තයලා පොත් තෝරගන්න කෝ.”හරි හරි මල්ලි අපි ගන්නවනේ. මල්ලි කොළඹ වෙන්න නම් බැහැ.”ඇයි එහෙම අහන්නේ මම කොළඹ තමා. මාලිගාවත්තේ.”එහෙමද අපි නම් කොළඹ නෙමෙයි. ගමේ බයියෝ. පොඩි මල්ලි මාලිගාවත්තෙම නෙමෙයිනේ.”ඔව් මම බදුල්ලේ. මාලිගාවත්තේ තමයි ඉන්නේ. මහත්තයලා ඇහැව්වට කිව්වා මිසක් මෙහේ විදිහට ටෝක් කළේ නැත්නම් මේවගේ බිස්නස් කරනවා බොරු.”ඒකනේ ලොක්කා දැන් ගොඩක් කල්ද මේ වැඩේට බැහැලා.”ලොකු කාලයක් නැහැ ගිය අවුරුද්දේ සාමාන්‍ය පෙළ කරා. වැඩේ අවුල්. ගෙදරට වැඩියමක් කරන්නත් බැහැ. අපේ අම්මලා දුප්පත්. නංගිලා දෙන්නෙක් ඉන්නවා. ගෙදරට වෙලා ඉන්නත් බැහැ. ඉතිං මම මෙහේ ආවා. මගේ යාළුවෙක් ඉන්නවා එයත් එක්ක තමයි මම මේ බිස්නස් කරන්නේ.ඔන්න පොඩි මෑන් කතාවට වැටුණා.”ඉතිං දවසට කීයක් විතර විකුණන්න පුළුවන්ද?”මේ අවුරුදු කාලේ බිස්නස් ටිකක් හොඳයි. මම මේ කතා කර කර ඉන්න එක පාඩුයි. බස් කීයක් මඟඇරෙනවද?”බස්වලද බිස්නස් කරන්නේ?”ඔව් මම උදේ පොත් සීයක් වික්කා. මේ තුන්වන පොත් මිටිය. පුළුවන් තරම් බස් එකෙන් බස් එකට මාරු වෙනවා. කරන්න දෙයක් නෑ මහත්තයා. උගුර ලේ රහා වෙනකම් කෑගහන්න ඕන. මෙතනින් බස්වලට නැගලා එක්කෝ ටෙක්නිකල් වලින් බහිනවා. නැත්නම් පංචිකාවත්තෙන් බැහැලා අනෙක් පැත්තට එනවා.”මල්ලි පොත් බිස්නස් විතරද කරන්නේ?”ඔව් මේක හොඳටම ඇති. හොඳ පණ යනවා.හිතන තරම් මේ බිස්නස් ලේසි නෑ මහත්තයෝ. හැබැයි සමහර දවස්වලට පුල් කෝඩේ වදිනවා. පොත් දහයකට වඩා විකුණපු නැති දවස් තියෙනවා. ඒත් එක්ක මේ දවස්වල ඒවටත් හරියන්න බිස්නස්. අනෙක මිනිස්සුන්ට තේරෙන විදිහට අපි කියන්න ඕන. එහෙම වුණොත් බිස්නස් ගොඩ.”ඒ කියන්නේ මල්ලි මේ පොත් කියවනවද?”මෙහෙමයි ඔක්කොම කියවා කියවා හිටියොත් දෙයියන්ගේ පිහිටයි. උඩින් පල්ලෙන් කියවනවා. එතකොට තේරෙනවා ඇතුළේ මොනවද තියෙන්නේ කියලා. දැන් මේ පොකට් ඩික්ෂනරි එකේ වචන දාහක් විතර මතකයෙන් කියන්න පුළුවන්. ඕවා තමා බිස්නස් ටි‍්‍රක්. මොකද මම බස් එකට නැගලා මතකයෙන් ඉංගි‍්‍රසි වචනය කියලා සිංහල තේරුම කිව්වම මිනිස්සු බලනවා මේ යකාටත් පුළුවන් කියලා. ඉතිං මිනිස්සු ගන්නවා. ඔය ඩික් එකක් නම් මම දෙන්නේ සීයට. අපිට වැටෙන්නෙත් රුපියල් පනහට.”කොහෙද ඔය පොත් අච්චු ගහන්නේ.”ඒවා අපි දන්නේ නෑ මහත්තයා. අපිට වැඩකුත් නෑ. මොන විදිහට හරි අතට පොත් ටික එනවා.”දැන් අවුරුද්දට ගමේ යන්නේ නැද්ද?”13 යනවා. ට්රේන් එකේ යනවා මහත්තයා.මේ දවස්වල බිස්නස් හොඳයි. තාත්තා නැහැ. අම්මටයි නංගිලාටයි ඇඳුම් ගත්තා. ගෙදරට ඕන හැමදේම ගත්තා. ඉතිං මමත් පිළිවෙලකට ඉන්න එපැයි. ගමේ මිනිස්සු දන්නේ නෑ මම මොනවද කරන්නේ කියලා. ආයේ 20 දිහාට කොළඹ එනවා. එතනින් පස්සේ ආයෙත් මේ බිස්නස් තමා.”ඉතිං මේක අතහැරලා වෙන ජොබ් එකක් කරන්න අයිඩියා එකක් නැද්ද?”මේකත් ජොබ් එකක් තමා. දවසට දාහක් හෙව්වත් ඇතිනේ. කාටවත් යටත් නෑනේ මහත්තයා. මට ඕන නම් වැඩට ආවා නැත්නම් නැහැ. දැන් මේ ඒරියා එක මම හොඳට දන්නවා. අනෙක අපි වැරැදි වැඩ කරනවා නෙමෙයිනේ.ඔන්න පොඩි මල්ලිගේ බිස්නස් එක. අවුරුදු ෂොපින් චාරිකාවේ අපිට අහම්බෙන්මුණගැහුණු පොඩි මල්ලිගේ ජීවිතේ මෙදා වංගු පාරෙන් ලෙහා දාන්න හිතුවේ බස්වල පොත් විකුණන මල්ලිලා අයියලාට උපහාරයක් විදිහට. මේකත් මේ රටේ පොඩි බිස්නස් එකක්. හැබැයි අපේ කතාවෙන් පොඩි මල්ලිට පාඩුවක් කරන්න අපි හිතුවේ නැති හින්දා රුපියල් තුන්සීයක් දීලා පොත් පහළොවක්ම අපි ගත්තා. මෙදා අලුත් අවුරුද්ද ගොඩදාගන්න ගේමක් දුන්න අපේ රටේ පුංචි වෙළෙන්දෙක්. එහෙම අය ඕන තරම් මේ රට ඇතුළේ ඉන්නවා. හැබැයි ඒ බිස්නස් සාධාරණද? නැද්ද කියලා කියන්න අපි දන්නේ නැහැ. හැබැයි පොඩි මල්ලි වගේම තැඹිලි ලොකු උන්නැහෙත් වැඳලා තමයි වැඩ පටන් ගන්නවා ඇත්තේ.මොනවා වුණත් මේවා කවුරු කවුරුත් දැනගන්නත් එපැයි හිතලා ආයෙත් අපි පිටකොටුව පැත්තේ යනවා කියලා තීරණෙන් පාරට බැස්සා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304218</link>
    <topic>යමක් දැනගැනීමට අවශ්‍ය නම් පිරිමියකුගෙන් අහන්න</topic>
    <author/>
    <content>1979 සිට 1990 දක්වා පිට පිට මැතිවරණ තුනක් දිනා මහාබ්‍රිතාන්‍යය ගොඩගත්තා යැයි පැවසෙන, සිල්ලර කඩ හිමියකුගේ දියණිය අද අප අතර නැත. ඔස්ක්ෆර්ඩ් විශ්වවිද්‍යාලයයේ උපාධිධාරිනියක මෙන්ම බැරිස්ටර්වරියක වූ ඇය ‘යකඩ ගැහැනිය’ නමින් ප්‍රසිද්ධ වුණේ 1976 ජනවාරි මස කෙන්සින්ටන් නගර ශාලාවේදී ඇය විසින් කරන්නට යෙදුණු කතාව හෙයිනි. එම නම ඇයට තැබුවේ එවකට සෝවියට් දේශයේ ආරක්ෂක අමාත්‍යාංශයේ පුවත්පත වූ ‘රතු තරුව‘ මඟිනි. සමහරුනට ඇය බ්‍රිතාන්‍යය ගොඩගත් නායිකාව ය. සමහරුනට ඇය බ්‍රිතාන්‍යය විනාශ කළ මන්තරකාරිය ය. නව තරුණ පරපුරේ සමහරුනට ඇය ආදර්ශයක් මෙන්ම ලෝක නායිකාවක් ද වන්නීය.කෙසේ වෙතත් ඇගේ අභාවය ප්‍රකාශ කළ දා පටන් මේ වෙනස්කම් නැවත ඉදිරියට පැමිණ ඇත. ලන්ඩනයේ නගර කීපයක මෙන්ම බ්‍රිතාන්‍යයේ නොයෙක් ප්‍රදේශයන්හි වීදි සාද පැවැත්වූ අතර ඇයට විරුද්ධව ලියූ පාඨ අන්තර්ජාලයේ මෙන්ම පාරතොටේ තාප්ප බිත්තිවල ද දක්නට ලැබිණි. එයින් එකක් වුයේ ‘ඔබ මගේ කිරි විදුරුව උදුරා ගත්තා” යනුයි. රජය මඟින් පාසල් ශිෂ්‍යයන් සඳහා ලබා දුන් කිරි වීදුරුව නවතාලීම පිළිබඳව ලියූ වදනයි ඒ. පුදුමයකට මෙන් බොහෝවිට ඇයට විරුද්ධව කැරලි ගසමින් ඉන්නේ ඇගේ පාලන සමයේ උපත ලබා නොසිටි තරුණ තරුණියන්ය.1939 ’ඊඩඥ එඪලචපඤ ධට ධල’ නැමැති ගීතමය නාට්‍යයේ ’ච්ඪදඨ ච්ධදඨ බඩඥ එඪබජඩ ඪඵ ච්ඥචඤ’ ගීතය නැවත වරක් ප්‍රචාරයට පැමිණ තිබේ. එය ගීත ප්‍රචාරක ලැයිස්තුවන්හි ප්‍රථම ස්ථානයට පත්වී තිබිණ. බීබීසීයේ ප්‍රචාරය වූ එය තහනම් කළ යුතු යැයි ජනයා උද්ඝෝෂණය කළ ද අගමැති සහ උප අගමැති කීවේ බීබීසීයේ ප්‍රචාරය කරන ගීත පිළිබඳව විමසීමට දේශපාලකයනට හැකියාවක් නැති බවය. ඒ ගීතයට ඇත්තේ “නොමනා කැමැත්තක්” යයි ද අගමැතිවරයා පැවසීය.තවද අන්තර්ජාලයේ සටහනක් කළ ස්කොට්ලන්ඩ් යාඩ් පොලිසියේ නිලධරයෙක් කියා තිබුණේ තැචර් මහත්මියගේ මරණය අවුරුදු 87ක් ප්‍රමාද බවය. මෙලොව යහපත් වීමට අගමැති කැමරන් ද මිය යා යුතු බව ඔහු පවසා තිබිණ. ඔහුට විරුද්ධව විනය පරීක්ෂණයක් ඇරැඹී ඇත.ච්ඥචබඩ ර්‍ථචපබර හෙවත් ඇගේ මරණය පිළිබඳ ප්‍රිය සාදයක් පැවැත්වූ ගුරුවරියක් කියා තිබුණේ එය විශ්මයජනක අවස්ථාවක් බවයි. අයර්ලන්තයේ එක් රූපවාහිනී නාළිකාවක බැනරයක් වූයේ ‘බලාසිටීම අවසන්’ යනුවෙනි.දැනට කලකට පෙර සිට බ්‍රිතාන්‍යයේ වෘත්තීය සමිති සම්මේලනය මඟින් ‘තැචර් අවමංගල්‍ය ප්‍රියසාද’ යනුවන් ගොනුවක් අලෙවි කරමින් තිබිණි. එය ඇසූ තැචර් මහත්මිය පැවසුවේ බලයෙන් ඉවත්වී අවුරුදු විස්සකට පසුව වුවද වෘත්තීය සංගම් තමනට දක්වන බිය පිළිබඳව සිතන විට තමා බ්‍රිතාන්‍ය දේශපාලනයේ තවත් නිකම්ම එක් අයෙක් පමණක් නොවන බව පැහැදිලි වන බවය.සමහරු ඇගේ පින්තූර පෝස්ටර් පුළුස්සා දැමූ අතර තවත් සමහරු ඒවාට ඉටිපන්දම් දල්වා ගෞරවය පුද කළහ. ග්ලාස්ගෝ නගරයේ 300ක පමණ පිරිසක් එක්ව සාදයක් පවත්වන ලද අතර ෂැම්පේන් නැමැති මිල අධික මත්පැන් නොමිලයේ බෙදාහරින ලදී. බොහෝ දෙනාගේ මතය වූයේ එම ක්‍රියාදාමයන් නින්දාසහගත, අවිනීත ඒවා බවය.මාග්‍රට් තැචර් මහත්මිය ප්‍රථම වරට අගමැතිනිය වී ඩවුනිං වීදියේ ඇගේ කාර්යාලයට පැමිණි විට එහි සිටි ජනතාව අමතා අසිසියේ ෆ‍්‍රාන්සිස්ඉබ ජ්පචදජඪඵ ධට ඒඵඵඪඵඵඪ ගත්කතුවරයාගේ කියමනක් මෙසේ කීවාය.”අප ඝට්ඨනයක් ඇති තැනට එකඟත්වය ගෙන එන්නෙමු. වරදක් ඇති තැනට සත්‍යය ගෙන එන්නෙමු. සැකය ඇති තැනට විශ්වාසය ගෙන එන්නෙමු. බලාපොරොත්තු බිඳ වැටී ඇති තැනට බලාපොරොත්තුව රැගෙන එන්නෙමු.”ඇගේ ප්‍රසිද්ධ කියමන් කීපයක් මෙසේය. “ආපසු හැරෙන්නට අවශ්‍ය නම් ඔබට හැරෙන්නට පුළුවන. නමුත් කාන්තාව ආපසු හැරෙන්නේ නැත.””බලවත් වීම හරියට කාන්තාවක් වීම වගෙයි. ඔබට එය කියන්නට සිදුවන්නේ නම් ඔබ එසේ නොවේය.”ඔබට යමක් පිළිබඳව ප්‍රකාශයක් අවශ්‍ය නම් පිරිමියකු ගෙන් අහන්න. එය ක්‍රියාවට නැංවිය යුතු නම් ඇසිය යුත්තේ කාන්තාවකගෙන්ය.”ශ්‍රීමත් මාග්‍රට් තැචර් මැතිනියගේ වර්ණවත් ජීවිතය අවසන් වූයේ සාන්ත පාවුළු දේවස්ථානයේ වූ හමුදා පෙරදැරි අවමංගල්‍ය උත්සවයකින්ය. මහ රැජිනිය එයට සහභාගි වූයේ ඇගේ රාජ්‍ය කාලයේ දී මියගිය අගමැතිවරුන්ගෙන් දෙවැන්න වශයෙනි. පළමුවැන්න වින්ස්ටන් චර්චිල්ගේය. එදින උදෑසන සිට ලන්ඩන් නගරයට ඇතුළු වන මාර්ග සියල්ලක් වසා දමා තිබිණ. දස දහස් ගණනක් ජනයා පාර දෙපස සිට නිහඬව තම ගෞරවය පුද කරනු පෙනිණි. වෙනදා පැයකට හතරවරක් නාදවන බිග් බෙන් ඔරලෝසු කණුව ද නිහඬවම තම ශෝකය පළකරනු පෙණින.නීතිඥඅනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af1304219</link>
    <topic>බෝම්බවලට බයේ එදා මං අඬ අඬා පාර දිගේ නිරුවතින් දිව්වා</topic>
    <author>සේමාලි කැල්ලපත</author>
    <content>පොළෝතලය දවා හළු කරමින් බෝම්බ වරුසා පතිත වෙද්දී ජනයා හිස්ලූලූ අත දිවගියේ දිවි බේරා ගැනීම සඳහාය. යුද්ධයේ බිහිසුණු බව ලොවට හඬ ගා කියන්නා සේ එදා එලෙස දිවගිය ජනතාවක් අතර වූ එක් දැරියකගේ සේයාරුවක් පසුකලෙක දී මුළු මහත් ජාතියක් ම යුද්ධයට විරුද්ධව පෙළ ගැස්වීය.දහසය වසරක් පුරා පැවැති වියට්නාම යුද සමයේ, 1972 වසරේ එක්තරා දිනයකදී දකුණු වියට්නාමයේ තමන් උපන් ගම්මානය ගිනිදැල්වලින් වෙලාගමින් ඇමෙරිකානු නාපාම් බෝම්බ පතිත වෙද්දී නව හැවිරිදි වූ ඒ දැරිය සිය පිළිස්සුණු දෑත් විහිදාගෙන හඬමින් නිරුවතින් මහමඟ දිවගියේ යනඑන ඉසව්වක් නොදැනය. යුද්ධයේ කෲරභාවය ලොවට හඬ ගා කියන්නට කැමරා ඇසක් ඒ වෙද්දී ඇය වෙත එල්ල වී ඇති බවක් ඒ මොහොතේ මේ දැරිය නොදැන සිටියාය.වේදනාවෙන් හඬමින් දෑත් විහිදාගෙන නොදන්නා අරමුණක් කරා නිරුවතින් දුවගිය ඒ දැරියගේ සේයාරුව පසුදිනෙක පුවත්පත් මුල්පිටු සරසද්දී මුළු ලොවම යුද්ධයට එරෙහිව එහි බිහිසුණුකම ඉදිරියේ කම්පා වූයේය. එදා ඒ සේයාරුව දැක නෙතට කඳුළක් නොඉණූ දෑසක් නොමැති තරම්විය.ලෝකයක් යුද්ධයට එරෙහිව පෙළ ගැස්වූ ඒ සුවිශේෂී සේයාරුව ගත් ඡායාරූප ශිල්පියා පසුකලෙක පුලිට්සර් සම්මානයෙන් පිදුම් ලැබුවේය. එසේම ඒ සුවිශේෂී සේයාරුව ඒ නව හැවිරිදි දැරියගේ මුළු ජීවිතයම වෙනස් කළේය. ඒ දැරිය පෑන් තී කිම් පූ ය. එදා නව හැවිරිදි වූ ඇය දැන් පනස් වැනි වියේ පසුවන්නීය.එදා, 1972 ජුනි මස 08 වැනිදා ය. වියට්නාමය ආක්‍රමණය කර සිටි ඇමෙරිකානු හමුදා වියට්නාමයේ ගන කැලෑවල සැඟවී ඇමෙරිකානු හමුදාවලට ප්‍රහාර එල්ල කරන වියට් ගොංග් භටයන් විනාශ කරනුවස් නාපාම් බෝම්බ හෙළමින් සිටි කාලවකවානුවයි. දකුණු වියට්නාමයේ ට්‍රෑංග් බෑංග් ගමේ කාඕ ඩායි පල්ලියේ ඒ වනවිටත් ගමේ පවුල් රැසක් රැකවරණ පතා රැඳී සිටියහ. මොහොතකදී පල්ලියට කඩා වැදුණේ වියට් ගොංග් විප්ලවීය භටයන් කිහිපදෙනෙකි.”දුවපල්ලා, දුවපල්ලා උන් මේ ගමට බෝම්බ දාන්නයි එන්නේ”ගත වූයේ මොහොතකි. ගම්මුන් රැසක් තෙදිනක් තිස්සේ රැකවරණ ලැබ සිටි පල්ලිය දම් පැහැති සහ රන්වන් පැහැති දුම්වලාවලින් වැසී ගියේය. ගිගුම් දෙමින් නැගුණු බෝම්බ හඬ මැද්දේ මුළු පල්ලියම ගිනි ගත්තේය.පල්ලියේ රැකවල් ලැබ සිටි පෑන් තී ගේ පවුලේ සහෝදරයන් සයදෙනෙකි. විප්ලවීය භටයන්ගේ හඬ අනුව දිව යෑමට සැරසුණ ද පෑන් තී ඇතුළු මුළු පවුලම පල්ලියේ ගින්නට අසුවූහ. ඇගේ එක් සහෝදරයෙක් සයිගොන් ප්‍රදේශය කරා දිව යෑමට සැරසෙද්දී පෑන් තී ද ඔහු පසුපස දිව ගියාය. නාපාම් බෝම්බය නිසා හටගත් දැඩි උෂ්ණත්වය නිසා ඒ වෙද්දීත් ඇගේ ඇඳුම් පිළිස්සී තිබූ අතර ඇය ඇඳුම් උනා දමා මහ මඟ දිගේ දිව ගියාය. ඒ වෙනවිටත් පිළිස්සීම නිසා ඇගේ සම ඇඟෙන් එල්ලා වැටෙමින් තිබිණ.එදා ලොවක් කැලඹූ හඬමින් දිව එන වියට්නාම් දැරියගේ සේයාරුව. රෝහලෙන් නික්ම ආ දැරිය ඡායාරූප ශිල්පී නික් සමඟ.ඇමෙරිකානුවන් වියට්නාම් යුද්ධයේදී වියට්නාම විප්ලවීය භටයන් මර්දනය සඳහා බහුලව භාවිතා කළේ නාපාම් බෝම්බය. පෙට්‍රෝලියම් ජෙලි භාවිතා කර නිපදවන මේ බෝම්බ පිපිරුණු පසු අති විශාල ගිනි හටගනී. එසේම එහි අඩංගු ඇලෙන සුලු රසායන ද්‍රව්‍ය නිසා පුපුරණ ද්‍රව්‍ය සම පිළිස්සමින් සමට ඇලී පවතී.එහෙත් මේ ද්‍රව්‍ය ජලයේදී නිවී යන බැවින් ජලයේ දී ද ගිනි ගැනීම සඳහා මැග්නීසියම් එකතු කර ඇත්තේය. වියට්නාම යුද්ධයේ දී ඇමෙරිකානුවෝ වියට්නාමයේ ඝන කැලෑ තුළට වැද සටන් කරන විප්ලවීය භටයන් මර්දනය සඳහා මේ නාපාම් බෝම්බ මෙන්ම ‘ඒජන්ට් ඔරේන්ජ්’ වශයෙන් හඳුන්වනු ලැබූ තවත් විනාශකාරී රසායන ද්‍රව්‍ය අඩංගු බෝම්බ විශේෂයක් යොදා ගත්හ. වියට්නාම රතු කුරුස වාර්තා අනුව පුද්ගලයන් දසලක්‍ෂයකට ආසන්න පිරිසක් මේ බෝම්බ නිසා විනාශයට හෝ අංග විකලත්වයට ලක්විය.1972 වසරේ දී මේ නව හැවිරිදි දැරිය හඬමින් නිරුවතින් මහමඟ දුවගෙන යන දසුන සේයාරුවට නැගුවේ ඇසෝසියේට් ප්‍රෙස් ආයතනයේ යුද වාර්තාකරු ලෙස සිටි නික් උට් ය. එකල ඔහු 21 හැවිරිදිය. දැරිය රෝහලට බාර දුන් නික් සිය මාධ්‍ය හැඳුනුම්පත ඉදිරිපත් කරමින් වෛද්‍යවරයාගෙන් ඉල්ලා සිටියේ ඇයට කඩිනමින් ප්‍රතිකාර කරන ලෙසය.”ඇගේ සම පිළිස්සී එල්ලා වැටෙමින් තිබුණා. වෛද්‍යවරු ඇයගේ ජීවිතය ගැන විශ්වාසයක් තැබුවේ නැහැ. මා ඇයට උදව් නොකළා නම් ඇගේ ජීවිතය එතනින් අවසන් වන බව මට දැනුණා. එසේ වූවා නම් මගේ ජීවිතයෙන් ද පලක් නැහැ” නික් උට් පසුව පැවසීය.වේදනාකාරී සැත්කම් කීපයකින් සහ සම් බද්ධ කිරීම් දාහතකින් පසු පෑන් තී සුවය ලැබුවාය.නික් එදා තමා ගත් සේයාරුව රැගෙන කර්තෘ මණ්ඩලයට යද්දී එහි සිටි කර්තෘ මාණ්ඩලිකයෝ සේයාරුව පළකිරීමට බිය පළකළහ. එයට හේතුව වූයේ ඇසෝසියේටඩ් ප්‍රෙස් ආයතනය ඒ වෙද්දී නිරුවත් සේයාරූ පළ නොකිරීමේ දැඩි ප්‍රතිපත්තියක එල්බ සිටීමය.එහෙත්, එහිදී සියලු දේ අබිබවමින් මේ සේයාරුව සියලු ප්‍රතිපත්ති බිඳ හෙළමින් පළ කළ යුතු යැයි දැඩි තීරණයකට එළැඹියේ ඒපී පුවත් ආයතනයේ ඡායාරූප කතුවරයාය. පළපුරුදු ප්‍රවීණ පුවත්පත් කලාවේදියකු වූ ඔහු පැවසුවේ මේ සේයාරුවේ ප්‍රවෘත්තිමය වටිනාකම සියලු නීති යටපත් කරන බවයි.අවසානයේ සේයාරුව පළ කෙරිණි. එය මුළු ලෝකයම කැලඹීමට පත් කළේය. යුද්ධයේ බිහිසුණුකම ගැන වචන ගණනාවකින් පැවසීමට නොහැකි දේ නික් එක් නිමේෂයකින් ලොවටම හඬගා පැවසීමට සමත් වූයේය.දහතුන් මසක් තිස්සේ රෝහල්ගතව ප්‍රතිකාර ලද පෑන් තී රෝහලෙන් නික්මුණාය. ඇය තමාගේ සේයාරුව දුටුවද ඒ ගැන තැකීමක් නොකළාය. ඒ පුංචි කෙල්ලට අවශ්‍ය වූයේ තම ගමට නිවෙසට යෑමටය.1973 දී නික් ට සිය සේයාරුවට පුලිට්සර් සම්මානය හිමිවිය. එම සේයාරුව ලොව විශිෂ්ටතම දේශපාලන ඡායාරූපය ලෙස නම් කෙරිණ. එහෙත්, නික් ඒ ගැන එතරම් තැකීමක් නොකළේය. ඔහුට එය යුද්ධයේ අතුරු කතාවක් පමණක් විය.වසරින් වසර ගෙවී යද්දී ඒ සේයාරුවත් ඒ සේයාරුවට මාතෘකාව වූ පිළිස්සී හඬමින් මහ මඟ දිව ගිය කෙල්ලත් සැමට අමතක විය.”එදා ඒ සේයාරුවේ සිටි දැරියට කුමක් සිදුවී ද? ඇය හොඳින් ද? ජිවතුන් අතරද?” පසුගියදා මේ පැනය තමාගෙන්ම අසා ගත්තේ එදා ඒ සේයාරුවේ සිටි කෙල්ලය. අද ඇය පනස් හැවිරිදි කාන්තාවකි.පසුගිය අප්‍රේල් 14 වැනිදා ජපානයේ ටෝකියෝ නුවරදී සිය කතාව අසමින් විෂ්මයෙන් දෑස් අයා බලා සිටින ප්‍රේක්ෂකයන් දහසක් දෙනා හමුවේ පෑන් තී සිය කතාව හෙළි කළාය.එදා රෝහලෙන් නික්ම ගිය පෑන් තී තාරුණ්‍යයට එළඹෙද්දී ඇය දෙස තියුණු නෙතින් අවධානය යොමු කළ පිරිසක් වූහ.ඒ එවකට බලයට පත්ව සිටි වියට්නාම කොමියුනිස්ට් රජයයි. වෛද්‍යවරුන්ගේ නිරීක්‍ෂණයෙන් මිදී තමන්ගේ ම ජීවිතයක් කරා සිහින දකිමින් සිටි පෑන් තී ට සිදුවූයේ කූඩුවක දැමූ කිරිල්ලියකගේ තත්ත්වයට පත්වීමටය.”රජයට මා අවශ්‍ය වුණා. ඔවුන් සිතුවේ මං අපේ රටෙහි යුද්ධයේ සංකේය ලෙසයි.”එදා මහමඟ දිව ආ දැරිය අද සිය දරුවා සහ සැමියා සමඟ.වයස අවුරුදු 19 දී ඇය සයිගොන්හි වෛද්‍ය විද්‍යාලයට තේරුණ ද ඇගේ ඉගෙනීම දිටම කරගෙන යෑමට නොහැකි විය.”දිනක් වෛද්‍ය විද්‍යාලයට පැමිණි රජයේ නිලධාරියෙක් මා විද්‍යාලයෙන් කැටුව ගියා. ඒ විදේශ මාධ්‍ය සමඟ සම්මුඛ සාකච්ඡාවකටයි. මට අවශ්‍ය වුණේ මගේ පාඩුවේ ඉගෙනීමේ කටයුතු කරගෙන යෑමට වුවත් ඔවුන් මගේ අවශ්‍යතාව ගැන තැකීමක් කළේ නැහැ. ඉතින් මට සිදුවුණේ යළිත් යුද්ධයේ ම ගොදුරක් බවට පත්වීමටයි.” පෑන් තී පැවසුවාය.වියට්නාමයේ ප්‍රචාරක උපකරණයක් ලෙස භාවිත කළ ඇයට ඉන්පසු සයවසරක් කියුබාවේ අධ්‍යාපනය හැදෑරීමට අවස්ථාව ලැබිණ. එහිදී ඇයට ඇගේ අනාගත සහකරු මුණ ගැසුණු අතර 1992 දී ඔව්හූ විවාහ වූහ. ඔවුන් මධුසමය සඳහා ගියේ රුසියාවේ මොස්කව් නුවරටය. එහිදීත් පළමුව යෑමට අවසර ලැබුණේ සැමියාට පමණය. කෙසේ හෝ මොස්කව් සිට ආපසු කියුබාව බලා එන අතරතුරදී ඔවුන් රැගත් ගුවන් යානය ඉන්ධන ලබා ගැනීම සඳහා නිව්ෆවුන්ඩ්ලන්තයේ ගැන්ඩර් හි නතර කෙරිණි.එහිදී මේ අලුත විවාහපත් වූවෝ සිය ඉදිරි ජීවිතය ගැන තීරණයක් ගත්හ. ගුවන් යානයෙන් බට ඔව්හූ එරටෙහි දේශපාලන රැකවරණ පැතූහ.1994 දී යුනෙස්කෝ ආයතනයේ හොඳහිත පතුරුවන තානාපතිවරියක ලෙස පත් වූ පෑන් තී 1997 දී යුද්ධයෙන් පීඩාවට පත්වන දරුවන් සඳහා වෛද්‍යාධාර සපයන පදනමක් බිහිකළාය. වියට්නාමයේ කාඕ ඩායි ආගමෙන් ක්‍රිස්තියානු දහමට නැඹුරු වූ පෑන් තී පසුගියදා ජපානයට පැමිණියේ එරට විශ්ව විද්‍යාලයකින් ලද ආරාධනයකට අනුව දේශනයක් සඳහාය.පසුගිය වසරේ දී ඇය කළ ප්‍රසිද්ධ දේශනයක දී පෑන් තී පැවසුවේ, “මට ඇත්ත වශයෙන්ම උවමනා මේ සේයාරුවේ සිටින කෙල්ලගෙන් ගැලවීමටයි. එහෙත් පෙනෙන ලෙසට නම් මේ සේයාරුව මට ගැලවීමට ඉඩක් දෙන එකක් නැහැ” යනුවෙනි.උතුරු කොරියානු යුද තර්ජනයට මුහුණ දී සිටින රටක් ලෙස ජපානයේ සිටිමින් සිය දේශනය කළ පෑන් තී යුද්ධයේ කුරිරු බව පෙන්වීම සඳහා එදා කුඩා කෙල්ලක ලෙස ඊට මුහුණ දුන් තමා හොඳම උදාහරණයක් යැයි ද පැවසුවාය.දැන් ඇය සිය දරුවන් සහ සැමියා සමඟ කැනඩාවේ ජීවත් වෙන්නීය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af13042111</link>
    <topic>ඇමෙරිකාව හෙල්ලු බෝම්බ වැල</topic>
    <author>සරත් පෙරේරා</author>
    <content>ඇමෙරිකාව ලෝකයේ වැඩිම ආරක්ෂාව ඇති රාජ්‍ය ලෙස සැලකුණත් එහි ප්‍රාන්ත දෙකක පිපිරීම් මේ සතියේ වාර්තා විය.මැසචුසෙස්ට් ප්‍රාන්තයේ බොස්ටන් ධාවන තරගයට එල්ල වූ පළමු බෝම්බ ප්‍රහාරයෙන් තිදෙනෙක් මරුමුවට පත් වී 180 ක් තුවාල ලැබූහ. එය සිදුවූයේ සඳුදාය. ටෙක්සාස් හිදී පොහොර සංකීර්ණයක බදාදා රාත්‍රී සිදුවූ දෙවැනි පිපිරීමෙන් 60 - 70 ක ආසන්න පිරිසක් මියගොස් 100 කට වැඩි පිරිසක් තුවාල ලැබූ බව වාර්තා කෙරිණි.මේ බෝම්බ ප්‍රහාරවලින් පැහැදිලි වන්නේ ඇමෙරිකානු බලධාරීන් වහසි බස් දෙඩුවත් එහි ආරක්ෂාව දැන් ඈලියාවට ගොස් ඇති තරමය. නගරාධිපති ටොමී මස්කා කියා සිටියේ මේ බෝම්බය න්‍යෂ්ටික බෝම්බයක් මෙන් මහ හඬින් පුපුරා ගිය බවය. එම පිපිරීම කොතරම් බලවත් වී ද යත් සැතපුම් 50 කට ඔබ්බෙන් තිබෙන නිවෙස්වල ද උළු සෙලවීමට ලක්වීයයි මාධ්‍ය වාර්තා පැවැසීය.බදාදා රාත්‍රී 7.50 ට පමණ ටෙක්සාස් ජනපදයේ වොස්ට් නගරයේ පොහොර සංකීර්ණයේ රාත්‍රී ගිනිදළු අහසට නැඟුණේ ඒ අවට ගොඩනැගිලිවලට ද හානි කරමිනි.අසළ පාසලක ගුරුවරියක් වූ ඩෙබී මාක් කීවේ අහසේ දුමාරය නැඟෙන දිසාවට ගමන් කළ බවත් ඉදිරියට හමුවූ දරුවන් දෙදෙනකු පැවැසුවේ පොහොර කම්හල පුපුරන්නට යන නිසා ඉවතට දුවන්නැයි බලධාරීන් අවට සියල්ලන්ටම දැනුම් දෙන බවත්ය. පොළොව හෙලවිලා ගියා හරියට ඒ අත්දැකීම ටොනාඩෝවකට හසුවුණා වගේ යැයි ඇය කීවාය.ගින්නට හසුවූ ගිනි නිවන භටයන් ද අතුරුදන් වී යැයි වාර්තා විය. පිපිරීම ඇමොනියා නිසා වන්නට ඇතැයි වාර්තා කෙරිණි. එහි පොහොර ටොන් 20 ක් පමණ ගබඩා කර තිබිණි.2700 ක් නගර වැසියන්ගෙන් අඩකට වඩා ඉවත් කෙරිණි. සුන්බුන් අතරින් කකුල් වෙන්වුණ මිනිස්සු අතදරුවන් වඩා ගත් ගැහැනුන් දක්නට ලැබුණු බව සිද්ධිය ඇසින් දුටුවෙක් පැවැසීය. පොලීසිය නිවෙසින් නිවෙසට පීරමින් තුවාලකරුවන් සෙවීය. ගිලන් රථ පොලිස් රථ හා හෙලිකොප්ටර් මාර්ගයෙන් තුවාලකරුවන් රෝහල්වලට ගෙන යනු ලැබිණි. අසල පිහිටි සාත්තු නිවාසයක් ද පිපුරුමට හසුව ඇතැයි වාර්තා විය.හෙලික්‍රෙස්ට් බැප්ටිස්ට් සෞඛ්‍ය මධ්‍යස්ථානයේ නිලධාරියෙක් කීවේ තුවාලකරුවන් 66 කු ඇතුළු කළ බවත් 38 දෙනෙක් බරපතළ තුවාල ලැබූ බවත්ය.ඇමෙරිකාවේ පළමු බෝම්බ පිපිරීම සිදුවූයේ සඳුදා පස්වරුවේ ලෝකයේ පැරැණිම මැරතන් තරගයක් ලෙස හැඳින්වෙන බොස්ටන් මැරතන් තරගය නැරැඹීමට එක්රොක් වන දස දහස් සංඛ්‍යාත ක්‍රීඩා ලෝලීන් හා තරගකරුවන් ඉලක්ක කර මේ බෝම්බ අටවා තිබිණි. යකඩ ඇන, යකඩ බෝල හා වෙනත් යකඩ සුන්බුන් යොදාගෙන වැඩිම පිරිසකට හානි ගෙන දෙන ලෙස මේ බෝම්බ සකසා තිබුණ බව හෙළිකර ගැනිණි. ;බීම්බ සකසා තිබුණේ ප්‍රෙෂර් කුකර් තුළය.මේ ප්‍රෙෂර් කුකර් බෝම්බ දෙක පිපිරීමෙන් තිදෙනෙකු මියගොස් දෙසියයකට ආසන්න පිරිසක් තුවාල ලැබූහ. ලෝකයේ පැරැණිතම මැරතන් ධාවන තරගයක් වූ බොස්ටන් ධාවන තරගය අරඹා ඇත්තේ 1897 වසෙර්ය. මෙදා තරගයට එක්වූ තරගකරුවන් සංඛ්‍යාව පමණක් විසිහත් දහසක් විය. 15 වැනිදා පෙරවරු 9 ට ඇරැඹුණු මැරතන් ධාවන තරගයේ තරගකරුවෝ එකිනෙකා කිලෝ මීටර් 43 ක දුර ගෙවා තරග අවසානයේ කොප්ලි චතුරස්‍රයේ පිහිටි ජයග්‍රාහක කණුව කරා ළඟාවෙමින් සිටියහ.කවුරුත් විමසුම් සහගත වූයේ එබී එබී බැලුවේ ජයග්‍රහණය කරන්නේ කවුරුන්දැයි දැන ගැනීමටය. අවසානයේ ඒ තත්පරය යකාගේ තත්පරය බවට පත්විය. පස්වරු 2.50 ට ඔල්වරසන් හඬින් පිරුණ බොස්ටන් නුවර කොප්ලි චතුරස්‍රය එකම මළගෙයක් බවට පත් කරවමින් පළමු බෝම්බය පුපුරා ගියේය.ජයග්‍රාහකයන් පෙන්වන්නට මානාගෙන තිබුණ රූපවාහිනී කැමරාවලින් සජීවීව පෙන්වන්නට සිදුවුණේ අසුරු සැනෙකින් මළ සොහොනක් බවට පත්වූ චතුරස්‍ර භූමියයි. මිහිකත වැලඳගත් මළසිරුරු තුනක් එහි විය. තව බොහෝ තුවාල කරුවෝ මරහඬ නගමින් විලාප තබමින් බෝම්බයෙන් පිච්චී ගිය ඇඳුම් සහිත ලේ දහරා ගලා යමින් බිම වැතිර සිටියහ. එය රූපවාහිනියෙන් බැලූ කෙනකුට එකවර සිහියට නැඟුණේ පිටකොටුව බස් නැවතුම් පොළේ කොටි ත්‍රස්තයන් සිදුකළ බෝම්බ ප්‍රහාරය හෝ කැබිතිගොල්ලෑවේ සිදුකළ බස් බෝම්බ ප්‍රහාරය විය හැකිය.පළමු බෝම්බය පුපුරා ගොස් තත්පර කීපයකින් තවත් බෝම්බයක් ඊට මීටර් කීපයක් ඔබ්බෙන් බොස්ටන් වීදියේ පුරා ගියේය. තවත් බෝම්බයක් පුපුරා ගියේ ජෝන් එෆ් කෙනඩි පුස්තකාලය ඉදිරිපිටය.එයින් කිසිවකුට හානියක් නොවීය. පුපුරා නොගිය තවත් බෝම්බ දෙකක් ද ස්ථාන දෙකක දී සොයා ගැනිණි. පිටකොටුවේ බෝම්බය පුපුරාගිය අවස්ථාවේත් එහි ගිය විට තවත් බෝම්බ අතන මෙතන තබා ඇතැයි කතා පැතිරිණි.වසර අටක දරුවකුත් මෙම බොස්ටන් බෝම්බ ප්‍රහාරයෙන් මරුමුවට පත්විය.මේ කුරිරු බෝම්බ ප්‍රහාරයෙන් ඔහුගේ සය හැවිරිදි නැඟණියගේ ද පාදයක් අහිමි විය. මේ කුඩා දරුවන් පැමිණ සිටියේ තමන්ගේ ආදරණීය තාත්තා සෙසු තරගකරුවන් අබිබවා තරගයේ ඉදිරියට එනු දැක ගැනීමේ ආශාවෙනි. අප්‍රේල් මාසයේ තෙවැනි සඳුදා හිමිදිරියේ මේ තරගය පැවැත්වීම අවුරුදු 117 ක් තිස්සේ රැකගත් සම්ප්‍රදාය විය.මේ කුරිරු ත්‍රස්තවාදී ක්‍රියාව නිසා මුළු ඇමෙරිකාවේ පමණක් නොව ලෝකය පුරාම නිහඬ නිසල බව බිඳී ගියේය. අහිංසක බොස්ටන් වැසියෝ මේ සිද්ධියෙන් කවදාවත් නොවූ ලෙස තැති ගත්හ. 2001 සැප්තැම්බර් 11 සිදුවූ අල්කයිඩා බෝම්බ ප්‍රහාර සිද්ධියෙන් පසුව ඇමෙරිකාව මුහුණදුන් ප්‍රධාන බෝම්බ ප්‍රහාර සිද්ධිය මෙය විය. සී අයි ඒ ඔත්තුකරුවන් ඇමෙරිකානු රහස් පරීක්ෂක අංශ කොතරම්විමසිලිමත් වුණත් ත්‍රස්තවාදියා ඔවුන්ගේ කනෙන්රිංගා ගියේය. මේ රහස් පරීක්ෂකයන් සිද්ධිය වූ සැනෙකින් කියා සිටියේ සිද්ධිය වීමට කලින් ඒ මේ අතගිය කාල වර්ණ පැහැති විදේශිකයකු යැයි සිතන කළු පුද්ගලයකු ගැන සැක කරන බවය.ප්‍රෙෂර් කුකර් බෝම්බ දැන් ලෝකයට අලුත් දේවල් නොවේ. ප්‍රෙෂර් කුකර්වල බහාලු බෝම්බ පිපිරවීම 2010 ලන්ඩනයේ ටයිම් චතුරස්‍රයේ බෝම්බ පිපිරවීමට මෙන්ම බෝම්බායේ 200 ක් මරුමුවට පත්වූ දුම්රිය බෝම්බ ප්‍රහාර සඳහාත් යොදාගෙන තිබුණි.මේ සිද්ධිය ඇති කළේ ත්‍රස්තවාදියකු ඉදිරියට දමා එක ත්‍රස්තවාදියකු හෝ ත්‍රස්තවාදීන් පිරිසක් බව ඉතාම පැහැදිලිය. ඇමෙරිකාව තහනමට ලක්කර ඇති ත්‍රස්තවාදී සංවිධාන සංඛ්‍යාව ද බොහෝය.ඇමෙරිකාව මෑතක සිට ත්‍රස්තවාදීන් හා එසේ නොවූවන් එකවර හඳුනා ගැනීමේ අපහසුවකින් පසුවන බව පැහැදිලිය. ත්‍රස්තවාදය හා මානව අයිතීන් ද ඔවුහු පටලවාගෙන සිටිති. මන්ද මෙතරම් පැහැදිලි ත්‍රස්තවාදී ප්‍රහාරයකදී ජනතාව අමතන විට ජනාධිපති බැරක් ඔබාමා ත්‍රස්තවාදය හෝ ත්‍රස්තවාදියා යන වචනය යොදා නොඟන්නට තරම් පළමු අවස්ථාවේ ප්‍රවේශම් සහගත වූ බව මාධ්‍ය වාර්තා කළේය.ඇමෙරිකානු ජනාධිපතිවරයා ඒ මොහොතේ ප්‍රවේශමෙන් තෝරාගත් වචන යොදා ගනිමින් කියා සිටියේ සිද්ධියට සම්බන්ධ වූවන් සියලු දෙනා සොයාගෙන දඬුවම් කිරීමට කටයුතු කරන බවය.ඒ මොහොතේ ඇමෙරිකානු ජනාධිපති කාර්යාල ප්‍රකාශකයෙක් කීවේ මේ පිටුපස සිටින පුද්ගලයන් පැහැදිලි නැති නමුත් මේ විනාශකාරී ක්‍රියාව පැහැදිලිවම ත්‍රස්තවාදී ක්‍රියාවක් බවය. ඉන් අනතුරුව ඔබාමා ද බොස්ටන් ප්‍රහාරය ත්‍රස්ත ක්‍රියාවක් බව පැවසී යැයි වාර්තා විය.මේ ප්‍රහාරයත් සමඟ ඇමෙරිකානු බලධාරීහු නිව්යෝර්ක්, ලොස් ඇන්ජලිස්, චිකාගෝ හා වොෂිංටන් වැනි නගරවල ද ආරක්ෂාව දැඩි කිරීමට පියවර ගත්හ. මැසචූසෙස්ට් පොලීසිය සමඟ ඇමෙරිකා ෆෙඩරල් පොලීසිය සිද්ධියේ අගමුල සෙවීමට යොමු කෙරිණි.2001 ඇමෙරිකානු ලෝක වෙළෙඳ මධ්‍යස්ථානයට එල්ල වූ ත්‍රස්තවාදී ප්‍රහාරයෙන් පසුව එවකට සිටි ජනාධිපති ජෝර්ජ් බුෂ් ලෝකය පුරා බල පැවැත්වෙන ත්‍රස්තවාදීන්ට විරුද්ධ ත්‍රස්ත සංහාරයක් ආරම්භ කෙළේය.ලෝකයේ බලගතුම රට ලෙස ඇමෙරිකාව ගත් ඒ ක්‍රියාමාර්ගය යම් තරමකට යුක්ති සහගත වූවේ ත්‍රස්තවාදින් සමඟ සාමකාමී ලෝකයට පැවැත්මක් නැති නිසාය.ඇමෙරිකාව එම ප්‍රහාරක ක්‍රියාමාර්ග අන්තිමේ සදාම් හුසේන් වැනි තමන්ට අඩංගු නැති නායකයන් ඉවත් කරන්නට ද යොදා ගත්තේය.ඇමෙරිකාව ඇතුළු මුළු ලෝකයටම මේ සිද්ධියෙන් කියා සිටින පාඩම වනු ඇත්තේ ත්‍රස්තවාදයට හෝ ත්‍රස්තවාදීනට ලෝකයේ කිසිදු ඉඩක් නොතැබිය යුතු බවය.ශ්‍රී ලංකාව ලෝකයේ තිබුණ දරුණුම ත්‍රස්තවාදයට මුහුණ දුන් රට බව ඉතා පැහැදිලිය. බොස්ටන් වැනි සිද්ධි මෙන්ම ඊටත් වඩා හැම අතින් දරුණු ත්‍රස්තවාදී ප්‍රහාරවලට මුහුණ දීමට ද ලංකාවට සිදුවිය. නමුත් ත්‍රස්තවාදය මුළුමනින් විනාශ කර දැමීමත් සමඟ ශ්‍රී ලංකාව ත්‍රස්තවාදී ක්‍රියාවන්ගෙන් සම්පූර්ණයෙන්ම විනිර්මුක්ත රටක් බවට පත්විය.2009 මැයි 18 වැනිදා ප්‍රභාකරන් නිහඬ කිරීමෙන් පසුව එකම බෝම්බයක්වත් ලංකාවේ පුපුරා ගියේ නැත. ශ්‍රී ලංකාව ත්‍රස්තවාදයෙන් දිනපතා අහිංසක මිනිසුන් මරුමුවට පත්වූ දූපතක් බවට පත්කරගෙන තිබිණි. එවැනි දරුණු ත්‍රස්තවාදයක් හමාර කිරීමම ආශ්චර්යයකි.ඇමෙරිකාව ලංකාව වැනි එවැනි ත්‍රස්තවාදය හමාර කළ රටකට දඬුවම් පමණුවන්නට යාම මේ අලුත් සියවසේ කරන්නට හදන ලොකුම විහිළුවකි. මන්ද යත් ඇමෙරිකාව මානව අයිතිවාසිකම් සංහිඳියාව ඇති කිරීම හා සාමකාමී සහජීවනය ගැන කතා කරමින් ත්‍රස්තවාදය තුරන් කර මිනිස් ජීවිත සුරැකි ලංකාවට දඬුවම් කරන්න යාමය. ත්‍රස්තවාදයේ අඩු දඬු සම්පූර්ණයෙන් සිඳලීම තනි රටකට කළ නොහැකි බව පිළිගත යුතුය. ලෝකයෙන් ත්‍රස්තවාදය තුරන් කිරීමට නම් ලෝකයේ සියලු රටවල් එකට එක්විය යුතුය.ත්‍රස්තවාදී විෂබීජය ඇතුළු වී නම් එය කිනම් මොහොතක කොහෙන් පැන නැඟී දැයි කිව නොහැකිය. බොස්ටන් ප්‍රහාරයෙන් මරුමුවට පත්වූවන් වෙනුවෙන් පැවැති දේව මෙහෙයකට ඇමෙරිකානු ජනාධිපතිවරයා ද සහභාගි විය.මේ සිද්ධිය සම්බන්ධව ලෝක ව්‍යාප්ත පරීක්ෂණයක් පැවැත්වෙනු ඇතැයි බොස්ටන් ෆෙඩරල් පොලීසියේ ප්‍රධානී රික් ඩෙස්ලොරියර්ස් කීය. අපි මේ අපරාධකරුවන් සොයාගෙන ලෝකයේ අන්තයටම යාමට සූදානම් යැයි ද ඒ මහතා කීය. සිද්ධිය සම්බන්ධ සැකකරුවන් ආරක්ෂක කැමරා මාර්ගයෙන් හඳුනා ගැනුණ අතර එක් සැක කරුවකු පොලිස් වෙඩි පහරින් මරුමුවට පත්විය.බොස්ටන් ප්‍රහාරයෙන් පසුව වාර්තා වුණේ ධවල මන්දිරයට ඔබාමා නමට එවූ විෂ ද්‍රව්‍ය දැමු ලිපියක් ද සොයා ගත් බවය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af13042112</link>
    <topic>සූර්යාංජලියෙන් අවසන් ගමන් ගිය ප්‍රවීණ ක්‍රීඩක යසරත්න</topic>
    <author>සටහන හා ඡායාරූප</author>
    <content>තවත් සිංහල හා දෙමළ අලුත් අවුරුද්දක් නිමා විය. දිවයිනේ දසතින් ම රතිඤ්ඤා හඬින්, රබන් හඬින් අවුරුදු උදාව සැමරුණේ ජනතාව ලද සැබෑ නිදහසක් සමඟින් උදාවූ තවත් අවුරුද්දක මිහිර බෙදා දෙමිනි.යසරත්න මහතා දිනූ පදක්කම් සමඟඅවුරුදු නැකැත් නිමා වූවත් තවමත් ගමින්ගම, දොරින් දොර කොවුලා නඟන කොහෝ...! කොහෝ...!! නාදය දෙසවන ගැවසේ. විවිධ ගම් දනව්වල තවමත් බක් මහ උලෙළ පැවැත්වෙයි. භාග්‍යවන්ත මාසය ලෙසින් ද සැලකෙන බක් මාසය පුරාම මේ සැණකෙළි සිරි දිවයිනේ දසතින් ම දැන ගන්නට ලැබෙයි. ලොකු, කුඩා, බාල, මහලු හැමෝ මේ වසන්ත සැණකෙළියේ සිරි විඳ ගනිති. කෙළි සෙල්ලම්වල යෙදෙති.රඹුක්කන ‘සූර්යාංජලී වසන්ත උදානය’ සෑම වසරකම පැවැත්වෙන්නේ හිස තෙල් ගෑමේ සුබ මොහොත යෙදෙන දිනයටම ය. මෙවර එම මහා සංස්කෘතික මංගල්‍යයට සිංහල, දමිළ මෙන් ම ප්‍රදේශයේ මුස්ලිම් පිරිස් ද එක්ව සිටියේ ජය පරාජය කෙසේ වෙතත් මෙම සංස්කෘතිකාංග නැරඹීමටත්, විවිධ තරග ඉසව් සඳහා සහභාගිවීමටත් අපේක්ෂාවෙනි. බක්මහ සැණකෙළියේ ආරම්භය සනිටුහන් කරමින් පැවැති මැරතන් ධාවන තරගයේ නිමාව, එම උලෙළේ ද නිමාව වනු ඇතැයි කිසිවකු නොසිතූ හ.රඹුක්කන පොලිසිය සමීපයේ පදිංචි හැත්තෑ හැවිරිදි කේ.ඒ. යසරත්න ප්‍රවීණ ක්‍රීඩකයා එම ධාවන තරගය අතරතුර බිම ඇද වැටී මරණයට පත්වීම ඊට හේතු විය. වයස අවුරුදු පනහෙන් ඉහළ ධාවන කාණ්ඩයෙන් තරග කළ යසරත්නට කිලෝ මීටර් හතකින් යුතු තරගය නිමා කිරීමට නොහැකි විය. තරගයේ කිලෝ මීටර් තුන හමාරක් දුර දිවීමේ ප්‍රවීණයා තම ජීවිත ගමන ද නිමා කළේ කවුරුන් නොසිතූ අයුරිනි.රඹුක්කන ප්‍රවීණයන්ගේ මලල ක්‍රීඩා සමාජයේ ක්‍රියාශීලී ක්‍රීඩකයකු වූ ඔහු මෙරට පැවැති ප්‍රවීණයන්ගේ තරග රැසක ජයග්‍රහණ පිට පිට ම වසර ගණනාවක් හිමිකර ගත්තෙකි.1943 වර්ෂයේ නොවැම්බර් 29 වැනිදා උපත ලද යසරත්න, රඹුක්කන නුගවෙල කුමාර විද්‍යාලයෙන් මූලික අධ්‍යාපනය ලබා ඇත. ඉන් අනතුරුව පින්නවල මධ්‍ය මහා විද්‍යාලයේ අධ්‍යාපනය ලැබූ මොහු පාසල් කාලයේදී ක්‍රීඩාවට ලැදිකමක් දැක්වූවේ නැත. වයස අවුරුදු පනහද ඉක්ම වූ පසු කෙටි දුර ධාවනයට එක්වූ යසරත්න දේශීය හා විදේශීය තරග කරුවන් සමඟ තරග වැද ජයග්‍රහණය ලැබීය.2009 වර්ෂයේ කෑගල්ලේ පැවැති ප්‍රවීණයන්ගේ මලල ක්‍රීඩා තරගාවලියේ වයස අවුරුදු 65 - 70 අතර කාණ්ඩයේ තරගවලට එක්වූ යසරත්න ක්‍රීඩකයා එහිදී මීටර් 800, මීටර් 400 හා මීටර් 1500 තරග තුනෙන් ම තුන්වැනියා ලෙස ජය ලබාගත්තේ ය.2010 වර්ෂයේ අප්‍රේල් මාසයේදී මහනුවර පැවැති ප්‍රවීණයන්ගේ මලල ක්‍රීඩා තරගාවලියේ මීටර් 400 දෙවන ස්ථානයත්, මීටර් 200 හා මීටර් 800 තුන් වැනි ස්ථානයත් දිනාගන්නට යසරත්න සමත් විය. එම වසරේ ම කොළඹ සුගතදාස ගෘහස්ථ ක්‍රීඩාංගණයේ පැවැති ප්‍රවීණයන්ගේ මලල ක්‍රීඩා තරගාවලියේදී මීටර් 100 ධාවන තරගයේ තුන්වන ස්ථානයත්, මීටර් 200, මීටර් 400 හා මීටර් 800 දෙවන ස්ථානයත් දිනා ගනු ලබන්නේ ඔහු විසිනි.2006 වර්ෂයේ දී ගම්පහ පැවැති තරගාවලියේ දී මීටර් 200 තුන්වන ස්ථානයක්, මීටර් 400 තුන්වන ස්ථානයක් ලබාගත් මෙම ක්‍රීඩකයා 2007 වසරේ මීටර් 200 තුන්වන ස්ථානයක්, 2008 වසරේ මීටර් 800 තුන්වන ස්ථානයත් හිමිකැර ගෙන තිබේ.සුගතදාස ක්‍රීඩාංගණයේ දී ධාවනයේ යෙදෙමින්2009 වසරේ සුගතදාස ක්‍රීඩාංගණයේ පැවැති ධාවන තරගවලින් මීටර් 200, මීටර් 800 තුන්වන ස්ථානයත්, මීටර් 400 හා මීටර් 1500 දෙවන ස්ථානයත් හිමිකරගත්තේ යසරත්නම ය. මලයාසියාවේ පැවැත්වූ ප්‍රවීණයන්ගේ මලල ක්‍රීඩා තරගාවලිය සඳහා මොහු තෝරා ගනු ලැබුවත්, විදේශීය තරග සඳහා අනුග්‍රාහකයකු නොමැතිවීමෙන් ඔහුට එම අවස්ථාව අහිමි විය.2010 වර්ෂයේදී වයස අවුරුදු 65 - 70 කාණ්ඩයේ මීටර් 200 ධාවන තරගයේ මහනුවර පැවැති ප්‍රවීණයන්ගේ මලල ක්‍රීඩා තරගාවලියේ රන් පදක්කම දිනා ගැනීමට ද ඔහුට හැකි විණි.මෙලෙස කෙටි දුර ධාවන තරග රැසක ජයග්‍රහණය ලැබූ යසරත්නගේ මෙදා අවුරුදු ප්‍රාර්ථනාව වූවේ රඹුක්කන අවුරුදු උත්සවයේද කෙටි දුර ධාවන තරග ජයග්‍රහණය කිරීම ය. එහෙත් දෛවය ඔහුට හරස් විය. අවුරුදු උලෙළ ආරම්භයේ ම පැවැති කිලෝමීටර් හතක දුරින් යුතු මාර්ග ධාවන තරගයට ඔහු ඉදිරිපත් වන්නේ කිසිම පෙර සූදානමකින් තොරව ය. එය ම ඔහුගේ අවසන් ගමන වූවේ එබැවිනි. දිනපතා ව්‍යායාමවල යෙදුණ ද කෙටි දුර ධාවනයේ ශුරයකු වූ ඔහුට මෙම දිගු දුර දිවීම අසීරු කරුණක් විය.ටික කලක සිට රෝගී තත්ත්වයෙන් යසරත්න මහතා පසුවූ බවත්, අසනීප තත්ත්වය නිසා අවුරුදු උත්සවයේ තරගවලට සහභාගි නොවන ලෙස තමා පැවසූ බවත් යසරත්න මහතාගේ බිරිය විමලා විජේවර්ධන මහත්මිය කියයි. මට ඇති අසනීපයක් නැහැ.ඔයගොල්ලෝ මාව ලෙඩෙක් කරවන්න එපා කියමින් යසරත්න මහතා මෙම තරගවලට සහභාගි වීමට ගොස් තිබේ. එය මෙම හදිසි මරණයට හේතු වූ බව වෛද්‍ය වාර්තාවලින් ද සනාථ වී ඇතැයි කියති.පසුගිය මාස තුන හතරක කාලය තුළ දිවයිනේ විවිධ ප්‍රදේශවලින් මැරතන් ධාවන තරග අතරතුර ක්‍රීඩකයන් තිදෙනකු මිය ගිය බව වාර්තා විය. මෙම මරණය එසේ සිදුවූ සිවු වැන්න බව පැවසේ. මෙවැනි අවාසනාවන්ත තත්ත්වයක් උද්ගතවීම පිළිබඳව කෑගල්ල දිස්ත්‍රික් මහ රෝහලේ නියෝජ්‍ය අධ්‍යක්ෂ වෛද්‍ය කුමාර් වික්‍රමසිංහ මහතා මෙසේ කීය.“රෝගාබාධ තිබියදී ඒ පිළිබඳ ව නොදැන හෝ නොසලකා මෙවැනි බැරෑරුම් ක්‍රීඩාවල යෙදීමේ දී මෙවැනි මරණ සිදුවිය හැකියි.සෑම ක්‍රීඩකයකුම නිතිපතා පුහුණුවීම් සිදුකර, ක්‍රීඩා පුහුණුකිරීමේ නිලධාරියකු හා සුදුසුකම්ලත් වෛද්‍යවරයකු ගේ උපදෙස්වලට යටත්ව, නිසි පෝෂ්‍යදායි ආහාරපාන ලබාගනිමින් ක්‍රීඩාවේ නිරත විය යුතුයි.නිතිපතා ක්‍රීඩාවල යෙදේ නම් දුම්පානය හා මත්පැන් පානයෙන් ද වැලකීම ඉතාම වැදගත්. තමාගේ වයසට හා තම ශරීර සෞඛ්‍යයට ගැළපෙන පරිදි පුහුණුවීම් හා ව්‍යායාම් කළ යුතුයි. තම වයසත් සමඟ බරපතළ තරග ඉසව් සඳහා සහභාගිවීමට පෙර, අනිවාර්යයෙන් ම පූර්ණ වෛද්‍ය පරීක්ෂණයකට ලක්වීම වැදගත්.පාසල් සිසුන් සඳහා එකවර මෙවැනි පරීක්ෂණ සිදු කිරීමේ ප්‍රායෝගික ගැටලුවක් තිබෙනවා.ව්‍යායාම සිදුකරමින් හෘද රෝග සඳහා ලබාගන්නා ඊසීජී වෙනුවෙන් හෘද රෝග විශේෂඥ වෛද්‍යවරයකු සිටිය යුතු වෙනවා. එම පහසුකම් ග්‍රාමීය මට්ටමින් දිවයින පුරා නොතිබීම ප්‍රායෝගික ගැටලුවක්. එහෙත් කෑගල්ල දිස්ත්‍රික්කයේ සබරගමුව පළාත් සභාව සතු රෝහල් තිස් එකෙන් දහ තුනක පමණ මේ වනවිට ඊසීජී පහසුකම් තිබෙනවා. ඊට අමතරව කෑගල්ල රෝහලේද එම පහසුකම් තිබෙනවා.මෙවැනි තරග සඳහා යෙදවීමට සුදුසුම පාසල් සිසුන් හෝ වැඩිහිටි ක්‍රීඩකයන් හඳුනාගෙන වෛද්‍ය පරීක්ෂණ පැවැත්වීමෙන් අනතුරුව මෙම තරග සඳහා සහභාගි කරගන්නේ නම් මෙවැනි අකල් මරණ වළක්වාගත හැකියි. නිසි පුහුණුවක් නොමැති ව මෙම තරගවලට ක්ෂණිකව සහභාගි වීමෙන් විවිධ ආබාධ ඇතිවීමටත් හැකියාව තිබෙනවා. කුමාර් වික්‍රමසිංහ මහතා කීය.සටහන හා ඡායාරූපරඹුක්කන විශේෂඔස්වල්ඩ් ගොඩකුඹුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af13042113</link>
    <topic>මාර්ග හදන්නේ ඉක්මනින් යන්න ද පහසුවෙන් යන්න ද</topic>
    <author>අරුණි මුතුමලී</author>
    <content>රටක සංවර්ධනයේ මිනුම්දඬු අතරින් ප්‍රධාන තැනක් හිමිකර ගන්නේ යටිතල පහසුකම්වල මට්ටමයි. ඒ අතරින් ද මාර්ග පද්ධතියට හිමි වන්නේ ප්‍රධාන තැනක් මේ වන විට අප රටේ මාර්ග පද්ධතිය වේගයෙන් වැඩි දියුණු වෙමින් පවතින බව රහසක් නොවේ. එවැනි කාපට් පාරවල් තබාගෙන වුවත් අපට වාහනයක යා හැකිව ඇත්තේ ඉතා අඩු වේග සීමාවන් යටතේයි. මඟ හොඳට තිබේ නම් යන්නට හැකියාවත් තිබේනම් අඩු වේගයකින් යන්නේ කුමට ද? ඒ අප සිත්වල නිරන්තර ඇති වූ ගැටලුවයි. එහෙත් වාහනයක් ගත් පමණින් ඉගිලී යන්නට හැකියාව අපට තිබේ ද? මාර්ගයක වේග සීමා පනවන්නේ කුමන පදනමක් මත ද?මේ පිළිබඳ අප මුලින්ම විමසුවේ මොරටුව විශ්ව විද්‍යාලයේ ප්‍රවාහන හා සැපයුම් කළමනාකරණ අධ්‍යයන අංශයේ ජ්‍යෙෂ්ඨ මහාචාර්ය අමල් එස්. කුමාරගේ මහතාගෙන්.“යම් වාහනයක් මාර්ගයක ගමන් කළ යුතු වේගය තීරණය වන්නේ වාහනයේ තත්ත්වය හෝ මාර්ගයේ මතුපිට පෘෂ්ටයේ ස්වභාවය මත පමණක් ම නොවෙයි. නවීන වාහන ඇති විට, පාර කාපට් කළ විට වේග සීමා වැඩි කළ යුතුයි කියා යමකු සිතනවා වෙන්න පුළුවන්. නමුත් ඒවා ආරක්ෂිත වේග සීමා විය යුතුයි.මොකද අපේ මාර්ග සැලසුම් වන්නේ 1990 දශකයේ සිටයි. ඒ වන විට තිබු වංගු, කහ ඉරි, බස් නැවතුම්, ආදි අනෙක් දේවල් එසේම අදත් පවතිනවා. උදාහරණයක් ලෙස 1970 දශකයේ ජනගහනයට වඩා මේ වන විට වැඩි වී ඇත්තේ ජනගහනය සියයට 50 කින් නමුත් රිය අනතුරු සියයට 500 ගුණයකින් වැඩි වී තිබෙනවා.එදාට වඩා පාරවල් සංඛ්‍යාව වැඩි වුණත්, කාපට් කර ඇති මාර්ග වැඩි වුණත් අනතුරු අඩු වී නැහැ. ඒ වගේම මේ රටේ මෝටර් රථ ධාවනය පිළිබඳ කළ ගවේෂණවලදී පෙනී ගොස් තිබෙන්නේ බරපතළ රිය අනතුරුවලින් සියයට 60 කට වැඩි ප්‍රමාණයකට බලපා ඇත්තේ වේගය බවයි. ඒ නිසා ගමන් කරන පාරට සුදුසු වේගයකින් ගමන් කිරීම අත්‍යවශ්‍ය කරුණක්. අප ඉතා නිවැරැදිව තේරුම් ගත යුතු කරුණ වන්නේ. මාර්ගවල වේග සීමා වැඩි කිරීම නොව ගමන් කාලය අඩු කිරීම අද පවතින අවශ්‍යතාව බවයි. හයියෙන් යෑමට හැකිවීම මතම ගමන් කාලය අඩු වන්නේ නැති බව ද මතක තබා ගත යුතුයි.”ඒ අදහසටම තවත් කරුණු එකතු කළේ කොළඹ දිස්ත්‍රික් රථවාහන පොලීසිය බාරව සිටි විශ්‍රාමික නියෝජ්‍ය පොලිස්පති ඇල්ෆ්‍රඩ් විජේවර්ධන මහතායි.“වේග සීමා ගැන කතා කරන්න වන්නේ පාරවල තත්ත්වය මතයි. මේ වන විට ඇතැම් මාර්ග ඉතා හොඳ මට්ටමින් තනා ඇති නිසා වේග සීමා වැඩි කිරීම වරදක් නෑ. නමුත් එහිදී වාහන තදබදය අඩු ප්‍රදේශ, වැඩි ප්‍රදේශ පිළිබඳ මනා අවබෝධයක් තිබිය යුතුයි. මොකද වාහන තදබදය වැඩි ප්‍රදේශවල වේග සීමාව කොතරම් වැඩි කළත් පලක් නෑ.අනෙක වේග සීමා වැඩි කරද්දී ඇතැම් විට සෘණ ලකුණු පිළිබඳවත් අවධානය යොමු කළ යුතුයි. එනම් රටේ දැනට පවතින වාහන මේ වේගයට ඔරොත්තු දෙනව ද? වැඩිපුර පවතින රිකන්ඩිෂන් වාහනවල වේගය වැඩි වද්දී ටයර් පුපුරයි ද? බෝල් ජොයින්ට්වලින් ගැලවී යයි ද? මේ කරුණු වගේම ඊටත් වඩා සැලකිලිමත් විය යුත්තේ මේ රටේ රියදුරන් ගෙන් සියයට කීයක් පැයට කිලෝමීටර 20 කවත් වේගයෙන් යන්නට තරම් සුදුසු තත්ත්වයක සිටින අය ද කියා සොයා බැලීමයි.මොකද ත්‍රිරෝද රථ, යතුරුපැදි, පෞද්ගලික බස්, කාර්, ජීප්, වෑන් ආදි රථ පදවන්නන් හැසිරෙන්නේ ඉතාම අපරීක්ෂාකාරී අන්දමටයි. අද වන විට දිනකට රිය අනතුරු නිසා පස් දෙනකුවත් මියයන බව වාර්තා වෙනවා. ඒ නිසා වේගය වැඩි කළොත් අනතුරු ද වැඩිවීමේ හැකියාවක් තිබෙනවා. ඒ නිසා පාරක් සැදු පමණින් වේගය වැඩි කරනවා නම් එය කළ හැක්කේ ඉතා සුළු ප්‍රමාණයකිනුයි.”ඔහු එසේ පවසද්දී පොලිස් රථවාහන අංශයේ දැනට සේවයේ නියුතු උසස් නිලධාරියකු අප හා පැවසුවේ මෙබඳු අදහසකි.“ලෝකයේ අධිවේගී මාර්ගවල පවතින උපරීම වේගය පැයට කිලෝමීටර 120 යි. ඔස්ට්‍රේලියාවේත් එය 110 යි. අපේ රටේ එහෙම අධිවේගී මාර්ගයක් ඇත්තේ දක්ෂිණ අධිවේගී මාර්ගය පමණයි. ඊට අමතරව හොඳ පාරකට අපට ඇත්තේ බේස්ලයින් පාරයි. ඒ නිසා අනෙක් මාර්ගවල වේගය වැඩි කිරීමට ඉඩ දීමට අපහසුයි.පදික වේදිකා, පදික මාරු, දූපත්, වැටවල් ආදිය නියමිත ප්‍රමිතියට තිබේනම් පමණයි එක්තරා සීමාවකට වඩා වේගය වැඩි කිරීමට ඉඩ දිය හැක්කේ. එවැනි තත්ත්වයක පවතින දක්ෂිණ අධිවේගී මාර්ගයේ ප්‍රශ්න ඇති වීම ඉතාම අඩුයි. නමුත් පුත්තලම වැනි පාරක වේග සීමා කොපමණ වැඩි කළත් පාරේ මිනිසුන් යන එන පාර මාරු වන ආකාරය, සිවුපාවුන් පාරේ යන තරම අනුව පවතින වේග සීමාවටවත් වාහනයක් පදවන්න බෑ.අනෙක සමස්තයක් ලෙස ගත්තාම මේ රටේ බයිසිකල් කරුවන් විනයකින් තොරව මාර්ගය භාවිත කරන ආකාරය බස් රියදුරන් මෙන්ම අනෙක් රියදුරන් හා විශේෂයෙන් පදිකයන් මාර්ගය භාවිත කරන්නට පුරුදු වී සිටින අපරීක්ෂාකාරී අන්දම අනුව පවතින වේග සීමාව හොඳයි කියායි මගේ පෞද්ගලික හැඟීම. මොකද, සාමාන්‍යයෙන් පැයට කිලෝමීටර 60 ක වේගයෙන් පදවන රථයක රියදුරාට බාධකයක් ඉදිරියේ දුටු විට තිරංගයට පාදය ගෙන යන මොහොත වන විට මීටර 17 ක් වාහනය ඉදිරියට ඇදී හමාරයි.ඉන් පසු තිරිංග යොදා වාහනය නතර වන මොහොත වන විට තවත් මීටර 21 ක් වාහනය ඉදිරියට ඇවිත්. ඒ මීටර 38 ක් කියන්නේ සෑහෙන දුරක්. මෙය ලෝක ප්‍රමිතිය අනුව ගෙන ඇති මිනුම් දණ්ඩක්. ඉතින් වේගය තවත් වැඩි වනවා කියන්නේ බාධකයක් දුටු විට තිරිංග යොදා වාහනය නතර කිරීමට ගෙවෙන දුර තවත් වැඩි වනවා යන්නයි.ඒ නිසා වේගය වැඩි කරන්නට පෙර යම් මාර්ගයක බාධක ඇතිවිය හැකි ආකාරය පිළිබඳ අවබෝධයක් ලබා ගැනීම ඉතාම වැදගත් අත්‍යවශ්‍ය කරුණක්. කෙසේ වෙතත් වේග සීමා තීරණය කිරීමට මූලික වන්නේ මාර්ග සංවර්ධන අධිකාරියයි.රටේ පාරවල වේග සීමා නිර්ණය කිරීමේ දී වැදගත් වන මිනුම් දඬු පිළිබඳව අප විමසුවේ මාර්ග සංවර්ධන අධිකාරියේ අදාළ බලධාරීන්ගෙන්. ඔවුන්ට අනුව කරුණු මෙසේයි. අපේ රටේ වේග සීමා අවසාන වශයෙන් ගැසට් කර ඇත්තේ 1995 ජනවාරි 13 වැනිදායි. ඒ අනුව උපරීම වේගය පැයට කිලෝමීටර 70 ලෙස තීරණය වී තිබුණා. එය වෙනස් වනවා නම් අලුත් ගැසට් පත්‍රයකින් රථවාහන ආඥා පනත වෙනස් කළ යුතුයි.කොහොම වුණත් වේග සීමා වෙනස් කිරීමේ දී කාපට් දැමු පාරවල් සියල්ලම ඊට අදාළ කර ගැනීමට හැකියාවක් නැහැ. සමහර මාර්ගවල සමහර කොටස්වල පමණයි එසේ කළ හැක්කේ. එයට හේතුව මේ රටේ විශාලම වාහනයක උපරීම පළල විය හැක්කේ මීටර් 2.5 ක් පමණයි. ඒ වගේම මංතීරු දෙකේ වාහන දෙපසට ගමන් කරන පාරක මැද සිට එක මංතීරුවක පළල මීටර 3 සිට 3.7 දක්වා වැඩි කිරීම හැකියාවක් තිබෙනවා. එහෙත් පාරවල් වර්ගීකරණයේ දී මීටර 3 ක් පළල මංතීරුවක මීටර 2.5 ක් පළල වාහනයක් සාමාන්‍ය වේගයෙන් ගමන් කළත් ඒ රියදුරාට යම් බියක් දැනෙනවා තමන්ගේ දෙපස ඉඩ ප්‍රමාණය පිළිබඳව. එවිට අනතුරකට වුවත් සම්භාවිතාව වැඩියි. නමුත් මීටර 3.7 ක පළල මංතීරුවක එම වාහනය පදවද්දී ඒ බිය දැනෙන්නේ නෑ. ඒ නිසා වේගයෙන් යෑමට රියදුරා බිය වන්නෙත් නෑ.මෙහිදී තවත් කරුණක් තේරුම් ගත යුතුයි. සැතපුම් පහක් කියන්නේ කිලෝමීටර් 8 ක්. ඒ නිසා වේගය නිර්ණය කරද්දී සැතපුම් හා කිලෝමීටර වෙනස ද යොදා ගත යුතුයි. පැයට සැතපුම් 55 ක් කියන්නේ පැයට කිලෝමීටර 88 ක වේගයක්. මෙහිදී මංතීරුවක පළල 3.5 - 3.7 වැනි පළලක් ඇති විට පැයට කිලෝමීටර 88 ක වේගයෙන් වාහනයක් පැදවීමට රියදුරකු පසුබට වන්නේ නැහැ.මොකද තමන්ගේ දෙපස ආරක්ෂිත බව දැනෙන නිසා. ඒ වගේම දෙපසට වාහන ගමන් කරන මංතීරු 4 ක පාරකදී වාහනය ඉස්සර කිරීමටත්, අනෙක් පසින් මුහුණට මුහුණ එන වාහනය දැකීමටත් හැකි වන්නේ මීටර් 3.2 වත් අවම වශයෙන් පළල ඇති මංතීරු සහිත මාර්ගවලයි. එවැනි මංතීරු 4 සහිත පළල් මාර්ගවල වේග සීමා වැඩි කිරීම කිසි අයුරකින් ගැටලුවක් ඇති කරන්නේ නැහැ.නමුත් සාමාන්‍ය මෝටර් රථයක පළල මීටර 1.7 වන විට මීටර් 3 ක් පළල මාර්ගයකදී කාර් දෙකක් මාරුවන්නත් ඉඩ මදි. එවැනි මාර්ගවල වේග සීමා වැඩි කිරීම තර්කානුකූල නැහැ. ඒ වගේම පටු පාරක ටිකක් වේගයෙන් ගියත් අපට දැනෙන්නේ වැඩි වේගයකින් යනවා වගේයි. නමුත් පළල් පාරක වැඩි වේගයකින් ගියත් ඒ වේගය රියදුරාට දැනෙන්නේ නැහැ. මේ නිසා අඩි 6 ක පමණ පදික වේදිකාවන් දෙකක් දෙපසින් ඇති පළල් මංතීරු සහිත කෙළින් මාර්ගවල වේගය වැඩි කිරීමට කිසිම බාධාවක් නැහැ.මේ පිළිබඳව ජ්‍යෙෂ්ඨ මහාචාර්ය අමල් එස්. කුමාරගේ පවසන්නේ මෙවැනි අදහසක්.අප දකින ආකාරයට වේග සීමා පිළිබඳ උදාහරණයක් කියන්න කැමතියි. දැනට පැයට කිලෝමීටර 70 සහිත ගාලු පාරේ යන විට තදබදය නැති දිනයක පවා පැය 2 ක් වත් ගත වෙනවා. නමුත් එහි වේගය තව 10 න් වැඩි කළත් වෙනස් වන්නේ විනාඩි 5 - 10 ක කාලයක් පමණයි. එයට හේතුව පාරේ ඇති වංගු, විනය නැති රියදුරන්, ආදි ගමනට ඇති බාධාවන් නිසයි. ඒ නිසා පාර කාපට් කරන අතරම නිසි අයුරින් රථවාහන කළමනාකරණය ද කළ යුතුයි. විශේෂයෙන් බස්නාහිර පළාත හා නාගරික සීමා ගත් විට වේග සීමාවන් වැඩි කිරීමට පෙර පාරවල් පළල් කළ යුතුයි.හේතුව බහුතරයක පාර ඉඩ මදි වීමයි. නමුත් කොළඹ වගේ ජනාකීර්ණ ප්‍රදේශයක වැඩි වන මෝටර් රථ ප්‍රමාණයට සාපේක්ෂව පාරවල් පළල් කිරීම ප්‍රායෝගිකව කළ හැකි දෙයක් නොවේ. විශේෂයෙන් ඒක පුද්ගල ආදායම ඩොලර් 2000 ඉක්මවමින් යන අප වැනි රටවල මෝටර් රථ සඳහා ඉල්ලුම වැඩි වෙනවා.එයට සරිලන මාර්ග පද්ධති සකස් කිරීමට විශාල මුදලක් වැය වනවා. දළ දේශීය නිෂ්පාදිතයෙන් අධ්‍යාපනයටත් වඩා වැඩි ප්‍රතිශතයක් වන සියයට 3 ක් රජය වෙන් කර තිබෙන්නේ. මාර්ග සංවර්ධනයට මීට වඩා මුදලක් වැය කරන්න පුළුවන් වුණා යැයි සිතුවත් ඒ සඳහා ඉඩකඩ තිබෙනවා ද? කියන එකයි ගැටලුව.ඒ නිසා නාගරික ප්‍රදේශවල පොදු ප්‍රවාහන සේවාවන්වල ගුණාත්මක බව ඉහළ මට්ටමකට ගෙන ආ හැකිනම් මේ ගැටලුවලට හොඳ විසඳුමක් ලැබෙනවා. ලෝකයේ බොහෝ රටවල් ඒ තත්ත්වයට ප්‍රවාහනය ගෙන ඇවිත්. ඒ නිසා වේග සීමා තීරණය කිරීමට පෙර මෙවැනි කරුණු පිළිබඳවත් අවධානය යොමු කළ යුතුයි.මහාචාර්යවරයා පවසන පරිදි වේග සීමා නිර්ණයට අදාළ මිනුම්දඬු විද්‍යාත්මකව තීරණය කළ යුතු බව මාර්ග සංවර්ධන අධිකාරිය ද ඒ අයුරින්ම පවසනවා. ඒ අනුව පාරේ පළල, ආනතිය, වංගු, දෙපස තිබෙන ගොඩනැගිලි, කඩමණ්ඩි, පදික වේදිකා, මංසන්ධි, සංඥා කුලුනු, මාරුවීම් මෙන්ම මාර්ගය පිහිටා ඇති පරිසරය හෙවත් නිරන්තර සෙනඟ ගැවසෙන, සතුන් ගැවසෙන, පාර මාරු වන ආදි තත්ත්වයන් හෙවත් මාර්ගයේ සංයුතිය අනුව වේග සීමා නිර්ණය කළ යුතු බවයි සියලු දෙනා පිළිගන්නා විද්‍යාත්මක ක්‍රමය වන්නේ.මේ අතර මහාචාර්ය කුමාරගේ වැඩිදුරටත් පැවසුවේ,ගමන් කාලය අඩු කිරීම යන්න විද්වතුන් හැටියට අප පෙන්වා දෙන්නේ වැඩි වේග සීමා මඟින් ආරක්ෂාව පිළිබඳ ගැටලු ඇතිවන නිසයි. ඇතැම් පාරවල පවතිනවාට වඩා වේග සීමා වැඩි කිරීම නිසා අනතුරකින් සිදුවන අලාභ හානිය හා ජීවිත හානිය සියයට 200 - 300 දක්වා වැඩි වන්න පුළුවන්. වේග සීමා වැඩියෙන් අපේක්ෂා කරන නවීන මෝටර් රථ තිබෙන්නේ ලක්ෂ 2 කටත් අඩුවෙන්.නමුත් මේ රටේ මෝටර් රථ ඇණිය ලක්ෂ 30 ක් පමණ වනවා. රටේ වාහනවලින් සියයට 80 ක්ම ත්‍රිරෝද රථ, යතුරුපැදි, ට්‍රැක්ටර්, ලොරි, බස් ආදියයි. අද සියයට 50 ක් මාර්ග අනතුරුවලට හේතුව පදිකයන් සහ පාපැදියි. වාහනවලට වේග සීමා වැඩි කළත් පදිකයන් හා පාපැදි කරුවන්ගේ වේගය වැඩි කරන්න බෑ. වාහන අනතුරු අඩු වන්නේ එකම වේගයකින් සියලුම වාහන යනවානම් පමණයි. නමුත් අනතුරුවලින් තුනෙන් දෙකක් පමණම සිදුවන්නේ අඩු වේගයෙන් ගමන් කරන වාහන නිසයි.අනෙක සුඛෝපභෝගී මෝටර් රථ ආදියේ එයාබෑග්, සෙන්සර් ආදි නවීන තාක්ෂණික මෙවලම් නිසා අනතුරු වළක්වා ගන්න අවස්ථාවක් තිබෙනවා. අනිත් වාහනවලට එවැනි ආරක්ෂක පද්ධති නැහැ. එහෙම ය කියලා අලුත් වාහනවලට පමණක් ගමන් කරන්නට හැකි විදිහට මාර්ග තනලා ඔවුන්ගෙන් වරකට විශාල මුදලක් අය කරලා කටයුතු කරන්න පුළුවන්කමක් ප්‍රායෝගිකව නැහැ. ඒ නිසා පොදු මාර්ගවල නීති රීති සකසන විට කිසිවකුට අයුක්තියක් නොවන ලෙස වගකීමෙන් ඒ දෙය කළ යුතුයි. විශේෂයෙන්ම මාර්ග තදබදය ආදිය අඩුකර ගමන් කාලය අඩු කිරීමට කටයුතු කරනවානම් වේග සීමා තීරණය කිරීමේ දී එය විශාල පහසුවක් වනවා.මීට අමතරව මාර්ග සංවර්ධන අධිකාරිය පෙන්වා දෙන්නේ ගමනේ කාලය අඩු කිරීමට මූලිකවම පදික මාරු, රථ ගාල් අඩු කිරීම හා වෙනත් රටවල මෙන් ප්‍රධාන මාරුවීම් ස්ථාන නාගරික සීමාවලින් එපිටට ගැනීමත් සංඥා පද්ධති හා ඉහළින් යන මාර්ග ආදිය මඟින් ගමන් වේලාව අඩුකර ගත හැකි බවයි. එයටම කරුණු එකතු කළ විශ්‍රාමික නියෝජ්‍ය පොලිස්පති ඇල්ෆ‍්‍රඩ් විජේවර්ධන පවසන්නේ,මේ රටේ මාර්ගවල ගමන් කරන්නේ මිශ්‍ර වාහන පද්ධතියක්. ඒ වගේම මේ මාර්ග තමන්ගේ කියන හැඟීම බොහෝ දෙනකුට අඩුයි. මාර්ග නීති පිළිපදින්නේ ජනතාවගෙන් සියයට 10 ටත් අඩු ප්‍රතිශතයක්. පිටරටකදී හරියට නීති පිළිපදින අයත් තමන්ගේ මේ මව් රටේදී නීති කඩන්න දායක වෙනවා. පාර හොඳට සදා තිබුණත් සංඥා කුලුනු තිබුණත්, වැටවල් තිබුණත්, පදික වේදිකාවල බඩු විකුණනවා, කඩවල් තමන්ගේ පුවරු තබන්නේ පදික වේදිකාවේ. හිතුණු තැන්වල වාහන නතර කරනවා. පාරේ මංතීරු 4 ක් තිබුණත් වැස්ස වේලාවට වාහන යා හැක්කේ මැද තීරු දෙකේ පමණයි. මේ දේවල් වෙනස් කරන්න පිටරටවල වගේ ෆයින් සිටි හෙවත් දඩ ගහන නගර ඇති කළ යුතුයි කියායි මා සිතන්නේ.ඇඟට දැනෙන දඩයක් නැතිව අපේ අයගේ විනය හදන්න බැහැ. ඒ වගේම ජපානය වැනි රටවල මොන්ටිසෝරි වයසේ කුඩා දරුවන් මහ පාරේ ගෙනයමින් මාර්ග නීති කුඩා කල සිටම ඇඟට කා වද්දනවා. එවැනි විනය සැකසීමක් අපේ රටටත් අවශ්‍යයි.මේ සියලු දෙනා පවසන පරිදි වේග සීමා වැඩි කිරීම මඟින් හෝ ගමන් කාලය අඩු කිරීම මඟින් බලාපොරොත්තු වන්නේ කාර්යක්ෂම ප්‍රවාහන ක්‍රමයක් රටේ ස්ථාපිත කිරීම මඟින් මහජනතාව මඟට නාස්ති කරන කාලය අඩුකර ගැනීමයි.එහෙත් ඒ සඳහා තනන පාරවල්වල උද්ඝෝෂණය කරන්නන් ඇතැම් විට ටයර් ආදිය පිළිස්සීමේදී තාර උණු වී ගොස් තත්ත්වය වෙනස් වන අවස්ථා ද තිබෙන බව මෙහිදී නොකියාම බැහැ. තමන්ගේ අයිතිය දිනා ගැනීමට තමන්ගේ යුතුකම පැහැර හැරීම කිසි විටකත් පිළිගත නොහැකි නිසා. ඒ කරුණු කෙසේ වෙතත් රටක් හැටියට ආර්ථික වශයෙන් ශක්තිමත් වන්නට මෙන්ම මහන්සියක් නැතිව ඉක්මනින් ආරක්ෂාකාරීව ගමනක් යන්න ඕන නම් අපි හැමෝම මහ පාරෙදි මීට වඩා විනය ගරුක වෙන්න වෙයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af13042114</link>
    <topic>නුවරඑළියේ ග්‍රෙගරි වැවේ ජල ක්‍රීඩා තරගයෙන්...</topic>
    <author/>
    <content>නාවික හමුදාව හා නුවරඑළිය නගර සභාව ඒකාබද්ධව දෙවැනි වරටත් මෙහෙයවනු ලැබූ මෙරට ජල ක්‍රීඩා ශූරයන්ගේ විශිෂ්ටතම දස්කම් ඇතුළත් වූ නාවික කුසලාන (ව්චමර ඛ්භන)ජල ක්‍රීඩා තරගාවලිය පසුගියදා නුවරඑළිය ග්‍රෙගරි වැවේදී පැවැත්විණි.මෙහිදී ජෙට් ස්කී ශූරතාව සඳහා පිරිනමන නාවික හමුදා අභියෝගතා කුසලානය කිරාන් ඩෙනිස් දිනා ගත්තේය.අශ්ව බල 130 සහ ඉහළ ස්ලා ලෝම තරගවල සහ අශ්ව බල 130 සහ ඉහළ අධිවේගී තරගවල දෙවැනි ස්ථාන දිනා ගනිමින් ඔහු මෙම කුසලානයට හිමිකම් කීවේය.මෙහිදී අශ්වබල 130 සහ ඉහළ ස්පි‍්‍රන්ට් තරගයේ දෙවැනි ස්ථානය යෝෂිත රාජපක්‍ෂට හිමිවීම ද විශේෂත්වයකි.ජනාධිපති ආර්යා ශිරන්ති රාජපක්‍ෂ මැතිනියගේ ප්‍රධානත්වයෙන් පැවැති මේ තරගාවලිය නැරඹීමට ආරක්‍ෂක මාණ්ඩලික ප්‍රධානී එයා චීෆ් මාෂල් රොෂාන් ගුණතිලක, නාවික හමුදාපති වයිස් අද්මිරාල් ජයනාත් කොළඹගේ, නුවරඑළියේ නගරාධිපති මහින්ද දොඩම්පේ ගමගේ යන මහත්වරුන් ද නාවික හමුදා සේවා වනිතා ඒකකයේ සභාපතිනී ශ්‍රීමා කොළඹගේ මහත්මිය සහ නාවික හමුදා ජ්‍යෙෂ්ඨ නිලධාරීහු රැසක් ද සහභාගි වූහ.සමස්ත තරගාවලියේ ප්‍රතිඵල මෙසේයි.* ස්ලාලෝම් තරග (අශ්ව බල 130 සහ ඉහළ)1. තුසල් ගුණවර්ධන2. කිරාන් ඩෙනිස්* ස්ලාලෝම් තරග (අශ්ව බල 130 ට පහළ)1. තුසල් ගුණවර්ධන2. එච්.එල්.එස්. ක්‍රිෂාන්ත* ස්පි‍්‍රන්ට් තරග (අශ්ව බල 130 සහ ඉහළ)1. දීපාල් පීරිස්2. කිරාන් ඩෙනිස්* ස්පි‍්‍රන්ට් තරග (අශ්ව බල 130 සහ ඉහළ)1. තිසල් ධර්මසිරිවර්ධන2. යෝෂිත රාජපක්‍ෂ* කයාක් තරග1. ආර්.පී.ඩී. විජේරත්න2. ඩබ්ලිව්.ඩී.එස්. පැතුම්* රුවල් ඔරු තරග1. ජෙරම් ඩිමෙල්2. ට්‍රාක් කොන්රොඩ්3. අමිල සම්පත්* ප්‍රවීණයන් වෙනුවෙන් පැවැති ස්පි‍්‍රන්ට් තරගය1. දීපාල් පීරිස්2. ටී.පී. වීරසිංහඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=af13042115</link>
    <topic>වසන්ත සමයේ මල් දැක්ම</topic>
    <author>ඇන්ටන් සමන්පි‍්‍රය</author>
    <content>සුන්දර නුවරඑළිය අප හඳුන්වනු ලබන්නේ පුංචි එංගලන්තය යනුවෙනි. ඒ නිසාමදෝ දෙස් විදෙස් සංචාරකයින්ගේ නිවාඩු නිකේතනයක් ලෙස සැලකෙන සෞන්දය¸ාත්මක පරිසරයක පිහිටි මේ සුන්දර නගරය විවිධ දේශගුණික වෙනස්කම්වලින් හෙබි සංචාරකයන්ගේ සිත් ගත් මනස්කාන්ත නගරයක් ලෙස ප්‍රචලිත වී ඇත. ශ්‍රී ලංකාවේ උසම කඳුමුදුන ලෙස සැලකෙන පිදුරුතලාගල කඳුවැටියෙන් ස්පර්ශ වූ මෙවැනි වූ සුන්දර නගරයක දෙස්, විදෙස් සංචාරකයින්ගේ ආගමනය වඩාත් බහුල ලෙස සිදුවන කාල පරිච්ඡේදය සෑම වසරකම අප්‍රේල් වසන්ත සමය කාලයේ බව අපි දනිමු.ඒ නිසාම අප්‍රේල් මාසය අප විසින් හඳුන්වනු ලබන්නේ උදාවන සිංහල, දමිළ අවුරුද්දත් සමඟ එළැඹෙන වසන්ත සමය ලෙසයි.දෙස්, විදෙස් සංචාරකයින්ගේ බහුල වශයෙන් පැමිණෙන මෙම අපේ‍්‍රල් වසන්ත සමය තුළ ඔවුනට විනෝද විය හැකි වන පරිදි නුවරඑළිය මහ නගර සභාව විසින් විවිධ විචිත්‍රාංග ඇතුළත්. අප්‍රේල් වසන්ත උදානය නම් සැණකෙළිය වාර්ෂිකව සංවිධානය කරනු ලබයි.දැකුම් කළු මල් වලින් සපිරි වික්ටෝරියා උද්‍යානය හා ග්‍රෙගරි උද්‍යානය, ජල ක්‍රීඩා බෝට්ටු සවාරි, තුරග තරග, මෝටර් රථ ධාවන තරග, කෘෂිකර්ම හා වෙනත් ප්‍රදර්ශන අලෙවි කුටි ඇතුළු සැණකෙළි මෙන් ම විවිධාංග රැසක් නුවරඑළිය පුරවරයට පැමිණෙන දෙස් විදෙස් ආගන්තුකයන් වෙනුවෙන් සංවිධානය කිරීමට නුවරඑළිය මහා නගර සභාව කටයුතු යොදා ඇත. ප්‍රදේශයට ආවේණික වූ විවිධ වර්ගයන්ට අයත් මල් එක්තැන් කෙරෙන වාර්ෂික මල් දැක්ම හා තරගය මෙවරද අති උත්කර්ෂවත් අන්දමින් පැවැත්වීමට මහා නගර සභාව පියවර ගෙන තිබේ. මෙම ප්‍රදර්ශනය ඉකුත් (18) දින මධ්‍යම පළාත් ආණ්ඩුකාරවර ටිකිරි කොබ්බෑකඩුව මහතා අතින් විවෘත කරනු ලැබීය.මෙම තරගයෙන් ජයගනු ලැබූ තරගකරුවන්ට ත්‍යාග ප්‍රදාන (19) දින ශිරන්ති රාජපක්‍ෂ මැතිනියගේ ප්‍රධානත්වයෙන් පැවැත්විණ.මෙම මල් ප්‍රදර්ශනයේදී පරම් ලිලී, බාර්බන් ඩේසි, පියුෂියා, රෝස, කානේෂන්, ඇසේලියා, එවලාස්ටින්, ඇස්ටමේරියා, ජේබරාස්, තොස්මස් සැල්වියා, පිටෝනියා, සන්ෆලවර්, ඇගපැන්ෆස් ඩේලියා, තැමේලියා ඇතුළු විවිධ වර්ගයන්ට අයත් මල්වලින් සැරසුනු ප්‍රදර්ශනය දෙස් විදෙස් සංචාරකයන්ගේ ප්‍රසංසාවට ලක්වීම වැදගත් සිදුවීමකි.ඇන්ටන් සමන්පි‍්‍රයනුවරඑළිය විශේෂ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=as1304211</link>
    <topic>ඉස්කෝලෙ යන කාලෙ මං හොඳ පොල්අඩි කාරයෙක්</topic>
    <author>උපාලි සමරසිංහ</author>
    <content>ඉස්කෝලෙ යන කාලෙ මං හොඳ පොල්අඩි කාරයෙක්මහා සිනමාකරු - ආචාර්ය ලෙස්ටර් ජේම්ස් පීරිස්අද බම්බලපිටියෙ ශාන්ත පීතරඔහු සිනමාවේ මහා දැවැන්තයා ය. අතිශය නිර්මාණශීලී සිනමාවේදියා ය. ඔහුට දාව දූ පුතුන් නැත. එහෙත් ශ්‍රී ලාංකේය මහ පොළොවට ‘සිනමාවේදී’ යන පෙළපත් නාමය ලබාදුන් මහ පිරිසකගේ පිතෘවරයා වන්නේ ද ඔහුමය.දකුණු ඉන්දියානු මුද්‍රාවේ එතෙක් සිරව සිටි චිත්‍රාගාරයෙන් ඔබ්බට නොගිය සිංහල සිනමාව සාමාන්‍ය ගැමියන් අතරට ගෙන ගොස් ලෝක පූජිත කිරීමට ඒ සුන්දර මිනිසා අතිදක්ෂ විය. රේඛාව, රන්සළු, දෙලොවක් අතර, ගොළු හදවත, නිධානය, ගම්පෙරළිය මතු නොව සිංහල සිනමාව එකලු කළ නිර්මාණ 20ක් පමණ දායාද කළ එතුමා අද සිනමාවෙන් ඉසුබු ලබා සිටී.එතුමා නිසා නොනැඟුණු සිනමාවක්වත්, සිනමා විචාරයක්වත් එසේත් නොමැතිනම් කිසියම් වූ සිනමා සාහිත්‍යයක්වත් අපට උරුම නැත. අපේ රටේ මහා සිනමාකරුවා මෙන්ම ආසියාවේ මහා සිනමාකරුවන් අතර ද විරාජමාන ආචාර්ය ලෙස්ටර් ජේම්ස් පීරිස් මා අබිමුව දැන් හිඳී.”මට දැන් අවුරුදු 94යි. චිත්‍රපටි හදන්නවත්, ඒ ගැන කතාකරන්නවත් දැන් මට බෑ. මගෙ ජීවිතය හා බැඳුණු වෙනත් දේත් මට පිළිවෙළට කියන්න අමාරුයි. ඒ නිසා සම්මුඛ සාකච්ඡා මා දැන් නවතා තිබෙනවා.ලෙස්ටර් මහතා නිහතමානීව මට කියයි. එහෙත් කලෙක පටන් ඔහු ඇසුරේ පැවැත්වූ කතාබහ ගැන දන්නා හෙතෙම වෙනත් තොරතුරු කතා බහ කරමින් සිට “එහෙනම් අපි, ඉස්කෝලෙ මතකය ගැනත් කතාකරමු” යැයි මට කීවේය. අවසානයේ එතුමා ලියන්නට එපා, මේවා රහසක් ලෙස ඔබ පමණක් දැනගත යුතුයි” යනුවෙන් බොහෝ කරුණු ද හෙළිදරව් කළේය.මේවා අතිශය රසාලිප්තය. රමණීයය. එහෙත් ලෙස්ටර් අනුමත නොකළ කිසිවක් ඔබට නොලියමි. ඔහුගේ රමණීය මතකය අතර අවසර පියාපතින් කියාපාන්නට පමණක් වෙර දරමි.මං උපන්නෙ 1919 අප්‍රේල් 5 වැනිදා දෙහිවලදී. සීයාගේ සුවිසල් නිවසෙ. දැන් දෙහිවල ශුද්ධ වූ පවුලේ කන්‍යාරාමය කියන පාසලට යාබද අක්කර 2ක පමණ භූමිභාගයක්. මුහුදට ඉතාම කිට්ටුව මේ මහ නිවෙස තිබුණෙ. කන්‍යාරාමයට මුදලට දුන්නෙත් සීයාගේ ඉඩමක්.මගෙ මෑණියන් ගර්ඩ්රූඩ් විනිප්‍රෙඩ් ජයසූරිය. මොරටුවෙ. පියා මීගමුවෙ කුරුකුලසූරිය පරම්පරාවෙ. අම්මගෙ තාත්තා ජයසූරිය රයිගම කෝරළයෙ මුහන්දිරම. මගෙ පියා ජේම්ස් ප්‍රැන්සිස් පීරිස්. මහා බ්‍රිතාන්‍යයේ ස්කොට්ලන්තයේ උගත් වෛද්‍යවරයෙක්. මේ විදියට පෙළපත ගැනම දිගටම කතාකරන්ඩ බෑනේ. අපි ස්කෝලෙ කතාවට බහිමු.හොඳට කවලා පොවලා අන්දවලා මාපියො මාව මුලින්ම යැව්වෙ දෙහිවල ශාන්ත මේරි ප්‍රාථමික ඉස්කෝලෙට. පසුකාලීනව දෙහිවල ශුද්ධ වූ පවුලේ කන්‍යාරාමය වෙන්නෙත් ඒකමයි. ටිකක් ලොකු වෙනකොට මාවත් අයියවත් මල්ලිවත් ඒ අය ඇතුළු කළේ බම්බලපිටියෙ ශාන්ත පීතර විද්‍යාලයට. දෙහිවල සිට සැතැපුම් දෙකක් විතර දුර තියෙන මේ ඉස්කෝලෙට මං මුලින්ම ගියේ රික්ෂෝවෙන්. පස්සේ කාලෙ ඊබට් සිල්වා බස්වල ගියා මතකයි. සත 2යි ගණන. ඊබට් සිල්වාගේ පියා අපෙ මාමා කෙනෙක් ළඟ වැඩ කළ රියැදුරෙක්. එතුමාට බස් එකක් ගන්ඩ මුලින්ම සල්ලි දුන්නෙ අපේ මාමා. එයා පස්සෙ ඒ ණය ගෙවලා. පාසල අහවර වෙලා සෙල්ලම් කරන්ඩ තාත්තා අපට ගෙදර ක්‍රිකට් ‘පිච්’ එකක් පවා හදලා තිබුණා.ඉස්කෝලෙදි මං හරිම අහිංසක ළමයෙක්. හැබැයි! යම්බඳු නායකත්වයක් තිබුණා. ඉංගිරිසි සාහිත්‍ය සමිතියෙ හා නොයෙක් සමිතිවල, විවාද කණ්ඩායමේ තරමක දීප්තිමත් චරිතයක්. අපෙ ගෙදරත් සාමාන්‍යයෙන් ඉංගිරිසියෙන් කතා කළේ. ගෙදර සිංහලයෙන් කතා කළේ කුස්සි අම්මා එක්ක. එහෙමත් නැත්නම් උදව්වට හිටි අයත් එක්ක විතරයි. ඒත් අපෙ ආච්චි කේන්ති ගියාම තාත්තාට සිංහලෙන් බණිනවා. අශ්ව රේස් ඔට්ටු අල්ලන එක තාත්තගෙ විනෝදාංශයක්. ඒවා අහුවුණාම ආච්චි තාත්තාට සිංහලෙන් බණිනවා. තාත්තා ඒ වෙලාවට ආච්චි ඉදිරියෙ බැගෑපත් වෙන හැටි දැක්කම ගෙදර දරුවන්ට හරිම විනෝදයක්.ඒ කාලෙ ශාන්ත පීතර විද්‍යාලයයේ විදුහල්පති ෆාදර් නික්ලස් පෙරේරා. එයාගෙ නීති හරිම තදයි. වේලාවට වැඩ ඕනෑ. පාසලට පරක්කු වුණොත් ගුටි. මාත් එහෙම ගුටි කාලා තියෙනවා. අපේ ස්කෝලෙ ඒ කාලෙ තරමක නරක පුරුද්දක් තිබුණා. ඉස්කෝලෙ විවේක පරිච්ඡේදවල අහිංසක කොල්ලො ගැහෙනවා. ඇයි ද? දන්නවද? පන්ති නායකයො එහෙම වෙලාවට කළේ ළමයින් අතර මල්ලව පොර ඇති කිරීම. කලින්ම ළමයින්ගෙ නම් යුගළ වශයෙන් නම් කරලා තියෙන්නෙ. ගුරු පියතුමන්ලා මේවා දන්නවා.කොලුකම් කියලා ඒවා පස්සෙ පන්නන්නෙ නෑ. පොල් අඩිවලින් නම් කළ දෙදෙනා ඒ වගේ වෙලාවක ගහගන්ඩ ඕනෑ. සමහරු මේකට අහුවෙයි කියලා ඉස්කෝලෙ එන්නෙ නැති වෙලාවන් තියෙනවා. මාත්! ඒ විදිහට පොල් අඩි ගහගැනිල්ලට වැටුණා. හොඳට ගුටිකාලත් තියෙනවා. ගහගෙනත් තියෙනවා. ගුටි කෑ සලකුණු තිබුණොත් ගුරුන්ටත් මාපියන්ටත් කියන්ඩ බෑ. ඒ නිසා දහවල් කන්ඩ මාපියන් දෙන සල්ලි මගේ පොල්අඩි ගහගැනිල්ල දවසට මං පන්ති නායකයන්ට දෙන අවස්ථා තිබුණා. බනිස්, විස්කෝතු ආදිය අරන් දීලා ප්‍රතිවාදියා යාළුකරගන්නවා. ඒ නිසා ගහගන්නම සිදුවුණොත් ප්‍රතිවාදියා එක්කො හෙමින් මට ගහනවා. නැත්නම් එයා ගුටිකනවා.අපේ ඉංගිරිසි සාහිත්‍යයට හිටපු ගුරුතුමා දෙමළ මහත්මයෙක්. ඥානප්‍රකාශම් නම. ශේක්ෂ්පියර්, මිල්ටන්, වර්ඩ්ස්වර්ත් මේ වගේ සාහිත්‍යකරුවන්ගෙ නිර්මාණ මා උගත්තෙ එයාගෙන්. හරිම ලස්සනට ඒවා කියලා දුන්නා. මට සාහිත්‍ය ගැන හිත ඇදුණෙ ඒ ගුරුතුමා නිසයි. විදුහලේ හිටපු උගත්ම පියතුමා පීටර්පිල්ලෙ. එතුමා මගෙ අහිංසකකම දැකලා ඔයා පූජකවරයෙක් වෙන්ඩ හොඳයි කීවා. මං කැමැති වුණේ නෑ. ඕනෑනම් අධ්‍යාපනය සඳහා බෙල්ජියමට යවන්ඩත් පුළුවන් කියලා එතුමා කීවා. ඒත් අම්මත් මාත් මේකට කැමැති වුණේම නෑ. මගෙ ජීවිතේ කලාව පැත්තට නැඹුරු වෙමින් තිබුණෙ. සංගීතය පැත්තටත් මං ඇදී ගියා.මේ දවස්වල කොළඹ එච්.ඩබ්ලිව්.කේව් සමාගමේ ප්‍රදර්ශනාගාරවල ‘කොඩැස්කෝප්’ නම් කුඩා යන්ත්‍ර විශේෂයක් විකුණා තිබෙනවා. ඒ කියන්නෙ කොඩැක් සමාගම නිෂ්පාදනය කළ මිලිමීටර් 8 චිත්‍රපට නැරැඹිය හැකි අතින් කරකවන ප්‍රක්ෂේපණ යන්ත්‍රයක්. අම්මාගේ ඉල්ලීමට තාත්තා මේ යන්ත්‍රයක් මට ගෙනැත් දුන්නා. මං මුලින්ම චාලි චැප්ලින් චිත්‍රපට බැලුවෙ මේ යන්ත්‍රයෙන්.මට මතකයි තරමක් ලොකු මහත් වෙනකොට මගේ මාපියො මට නිදහස දුන්නා හෝල්වලට ගිහින් චිත‍්‍රපට බලන්ඩ. මං ප්ලාසා, මැජස්ටික්, කැපිටෝල් වගෙ සිනමාහල් පසුකාලීනව ඇතිවන කොට ඒවයේ එන හැම බටහිර චිත්‍රපටයම බැලුවා.මගෙ පාසලේ ගුරුවරු වගේම මගේ ගෙදරත් ගුරුවරු හිටියා. ඒ අයත් මට බලපෑවා. අපෙ අම්මාට තාත්තා එංගලන්තයෙන් පියානෝවක් ගෙනැවිත් දී තිබුණා. ඇය දක්ෂ පියානෝ වාදිකාවක්. ඇය රිචඩ් ටාගන් නමැති ඩෙන්මාර්ක් ජාතික ගුරුවරයෙක් ළඟට මා යැව්වා. ඒ වයලීන වාදනය උගන්වන්ඩ.මා වයලීනය ප්‍රියකළේ ම නෑ. මං ගුරුවරයාට නොපෙනෙන්න ඒකෙ තත් එක එක හොරෙන් බිඳ දැම්මා. ගුරුවරයා කළේ ආයිත් වයලීනයට තත් එක එක යොදමින් විභාග දෙකක් සමත්වන තුරුම වයලීන් වාදනය ඉගැන්වීමයි. අන්තිමට වයලීන පන්තියේ සිටි රූමත්ම ශිෂ්‍යාව විවාහ කරගෙන ගුරුවරයා ගම හැරදා ගියා. මගේ පළමුවැනි සංගීත පාඩම අවසන් වුණේ ඒ විදියට.ඊළඟට මාපියො නැවත සංගීතය ඉගෙන ගන්ඩ ගොරෝසු ගති තිබුණු සිල්වා මහත්මිය ළඟට මා යැව්වා. වැරැදි ස්වරයක් වාදනය වූ ගමන් අතේ ඇඟිලි පුරුක්වලට ඇය අඩිකෝදුවකින් ගහනවා. ඒ වතාවෙදි මං අඬල මාපියන්ට කියලා නැවතත් බේරුණා.ශාන්ත පීතර විද්‍යාලයෙන් කේම්බ්‍රිජ් සීනියර් දක්වා ඉගෙනගෙන ලන්ඩන් මැට්රිකියුලේෂන් විභාගය කරන්ඩ බලාගෙන මං ඉවත්වුණා.මගෙ ඊළඟ ගුරුතුමා වන්නේ ඇත්තටම ලයනල් වෙන්ඩ්ට්. මගෙ මල්ලි තමයි මේ රසවතාට ඉස්සෙල්ලම කිට්ටු වුණේ. ජෝර්ජ් කීට්, ජස්ටින් දැරණියගල, හැරී පීරිස්, ජෙෆ්රි බිලිං වැනි අයත් සමඟ (43) කණ්ඩායම කිට්ටුවෙන් මටත් ඇසුරු කරන්ඩ ලැබුණා.වෙන්ඩ්ට්ගේ ඡායාරූප මගේ සිත්ගත්තා. ශාන්ත පීතර විදුහලේ ඥානප්‍රකාශම් ගුරුතුමාගෙන් ලැබූ සාහිත්‍ය දියුණුව අනුව මං හිතුවා පත්තර රස්සාවක් කරන්ඩ. එතකොට ලේක්හවුස් එකේ රිපෝටර් තනතුරක් සඳහා ඉල්ලුම් කරන්ඩ අවස්ථාවක් ආවා. බොහෝ දෙනා ඉල්ලුම් කරලා තිබුණත් කැඳෙව්වෙ අප දෙන්නෙක් විතරයි. මාවයි ෆෙ‍්‍රඩ් සිල්වා නමැති අපේ පවුලේ කිට්ටුවන්තයෙක්. ඩී.ආර්’විජේවර්ධන මහත්මයා අප සමඟ කතා කරලා ෆෙ‍්‍රඩ්ව තේරාගත්තා. පසුකාලීනව ෆ්‍රෙඩ් ඩේලිනිවුස් පත්තරේ කර්තෘත් වෙලා හිටියා. වාසනාවකට මං එදා නොතේරුණේ කියලා අද හිතනෙවා. නැත්නම් සිනකමාකරුවා බිහිවෙන්නේ නෑ.මං ඊළඟට රට හැර ගිහින් ‘ටයිම්ස්’ පත්තරේ අවුරුදු 6ක් පමණ පත්තරකාරයෙක් වෙලා වැඩ කළා. මට ආර්ථිකය හා රස්සාව හරි ගියා. එංගලන්තයේ දි ඉධතතඪධඨමර (ආත්මභාෂණය) හා(ජ්චපඥඹඥතත බඪ ජඩඪතඤ ඩ්ධධඤ) ‘ළමා වියට ආයුබෝවන්’ නමින් කෙටි චිත්‍රපටත් කළා.මේ විදිහට මගේ ජීවිත කතාව හා සම්බන්ධ බොහෝ දේ කියන්ඩ පුළුවන්. ශාන්ත පීතර මතකය රමණීයයි. එහි බොහෝ සිද්ධි මට මතක නෑ. පාසලේ සිංහලෙන් කතා කරන්ඩ බෑ. කතා කළොත් එක වචනයකට සත 5ක් දඩගහනවා. මට සිංහල සාහිත්‍යය ඉගෙනගන්න පෙලඹවීමක් ඇති කළේ එදා මං අහපු සුනිල් ශාන්තයන්ගේ ගීත කියන්ඩ පුළුවන්. මං එතුමා හොයාගෙන ගිහින් ‘රේඛාව‘ නිර්මාණය කරන්ඩ පසුකාලයක යනකොට එතුමා හිටියෙ වින්කලයක බයිසිකල් හදමින්. සිංහල සිනමාව ගැන ඔහු කළකිරිලා හිටියෙ. මර්සලීනු ජයකොඩි පියතුමා ගීත ලියන පොරොන්දුව පිටයි ඔහු රේඛාව තනු නිර්මාණයට ආවෙ. නැත්නම් ඔහු මුලින්ම මට කීවෙ ඔය කබල් සිංහල චිත්‍රපටවලට මං එන්නෙ නෑ කියලයි. ජී.බී.සේනානායකගේ තරමක් දුර්වල කෙටිකතාවක් මං ‘නිධානය’ නිර්මාණය කළේ.මට අවශ්‍ය කියන්න පසුකාලීනව සිද්ධවෙච්ච ඒ හැමදේටම බලපෑවෙ ඉස්කෝලෙ ආරියසිංහල ඇඳුම් ඇඳන් සතියකට පැය භාගයක් සිංහල උගන්වපු අපේ ගුරුතුමා. එතුමාගේ නම නම් මට මතක නෑ.අපේ ගෙදරට පොඩ්ඩක් එහායින් හිටි ගාමිණී ෆොන්සේකා ගියේ ශාන්ත තෝමස් විදුහලට ගල්කිස්සෙ. එතුමාත් සිංහල ඉගෙනගත්තෙ අරිසෙන් අහුබුදු මහතාගෙන්.ඒ වගේම අපේ කොල්ලො කට්ටි පනිද්දි මං ටිකක් ඒ ගුරුතුමාගෙන් සිංහල ඉගෙනගත්තා. ඒ සාහිත්‍ය ඇසුර නිසා වෙන්න ඇති මා අතින් ගම්පෙරළිය, ගොළු හදවත, නිධානය, බැද්දේගම වැනි චිත්‍රපට බිහිවෙන්නෙ.ඕනෑම විසල් යෝධයෙක්ට තමන්ගෙ පාසල මව වගෙයි. මටත් එහෙමයි.අවුරුදු 94ක් නිසා මට සමහර සිද්ධි මතක නෑ. ඒත් මා සම්පූර්ණයෙන් නිර්මාණය කළේ බම්බලපිටියෙ ශාන්ත පීතර විද්‍යාලයයි.උපාලි සමරසිංහඡායා-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=as1304212</link>
    <topic>යහපතෙහි යෙදෙමින් අයහපතින් වැළකෙන්නා ජීවිතය ජය ගනී</topic>
    <author>රමණී සුබසිංහ</author>
    <content>යහපතෙහි යෙදෙමින් අයහපතින් වැළකෙන්නා ජීවිතය ජය ගනීසාමය හා සතුට සේ ම සහජීවනය හා සෞභාග්‍යය ද උදාකරමින් තවත් සිංහල හින්දු අලුත් අවුරුද්දක් ගෙවී ගියේ ය. දින සති ගණනාවක සිට නව අවුරුදු පිළිගන්නට සැරසුණු ඔබ දැන් ගෙවුණු දින කිහිපය ගැන ආවර්ජනය කරනවා විය හැකිය. විටෙක සතුට වගේ ම සිදුවූ අතපසුවීම්, අඩුපාඩුකම් ගැන පසුතැවීමක් ද ඔබට දැනෙනු ඇත. ජීවිතය දෙස, අතීතය දෙස ආපසු හැරී බැලීම අනාගතය ශක්තිමත්ව ගොඩ නඟාගන්නට, සිදුවිය හැකි වැරදි, අඩුපාඩු මඟ හරවා ගන්නට හොඳම මාර්ගයකි.අප ජීවත්වන පරිසරයේ කෙනෙකුට රිසි පරිදි තනිව ජීවත්විය නොහැකි ය. මවුපියන්, දූ දරුවන්, ස්වාමි භාර්යාවන්, නෑදෑ හිතමිතුරන් සේව්‍ය සේවකයන් ආදී ලෙස අපි එකිනෙකාට බැඳී සිටින බැවිනි. අපගේ හැසිරීම් හා පැවැත්ම ඒ අයගේ ජීවිතයට ද බලපෑමක් වන බැවිනි. මේ නිසා පවුල් පරිසරයේ දී මෙන් ම සාමාජයීය ජීවිතයේ දී ද අනුගමනය කළ යුතු දේ මෙන් ම නොකළ යුතු දේ ද තිබේ. චාරිත්‍ර වාරිත්‍ර එසේත් නැතිනම් සිරිත් විරිත් ලෙස හඳුන්වන්නේ එයයි.සමාජයීය ජීවිතයේ දී චාරිත්‍ර වගේ ම වාරිත්‍රයන් ද වැදගත් ය. වාරිත්‍ර නම් වැළකීමය. වැළකිය යුතු වන්නේ නොකටයුතුකම් වලින් ය. යහපතෙහි යෙදී අයහපතෙහි වළකින පුද්ගලයාට ජීවිතය සාර්ථක කර ගැනීම අපහසු වන්නේ නැත. බුදුරජාණන් වහන්සේ දේශනා කළේ ’ධම්මො හවේ රක්ඛති ධම්ම චාරි’ යනුවෙනි. ධර්මයෙහි හැසිරෙන පුද්ගලයා ධර්මය විසින් ම ආරක්‍ෂා කරන්නේ ය යනු එහි අරුතයි. ධර්මයෙහි හැසිරීම නම් යහපතෙහි පිහිටීම ය. මේ නිසා වැරදි, අපහසුකම් මඟහැර නැවත අලුත් අරමුණකින් ජීවිතය ඇරැඹීමට ගෙවී ගිය දින කිහිපය මූලාරම්භයක් කර ගත හැකිය.අප ජීවත්වන සමාජ රටාව ගොඩනැඟී තිබෙන්නේ ගෘහය හෙවත් ගෙදර මුල්කරගෙනය. එහි වැඩි වගකීම් කොටසක් බරක් පැවරෙන්නේ ගෘහණියට ය. මවක්, බිරියක්, දියණියක් ආදී ලෙස ඇය ගෘහයේ විවිධ භූමිකාවන් හසුරුවන්නේ ය. ඒ අනුව වගකීම හා සමානව ඇයට ලැබෙන පිළිගැනීම ද ඉහළය. දූ දරුවන්ගෙන්, සැමියාගෙන්, වැඩිහිටියන්ගෙන් ‘මේ මගේ අම්මා’ ‘මේ මගේ බිරිය’ ‘මේ මගේ ලේලිය’ යන ආදරණීය නාමයන්ගෙන් පිළිගැනීම් ලබන්නට නම් ඇයට සුදුසුකම් රැසක් සපුරා ගන්නට සිදුවේ.ආචාර්ය කඩවත්ගම පියරතන හිමිබිරියට වඩා විශ්වාස කටයුතු ඥාතියෙක් ස්වාමියාට තවත් නැත. බිරියට වඩා පිහිට වන වෙනත් කෙනෙක් ස්වාමියාට තවත් නැත. බිරියට වඩා පිහිටවන යෙහෙළියක් ද ස්වාමියාට තවත් නැත. ඒ බෞද්ධාගමික පරිසරයක් ඇති ගෘහයක ස්වභාවයයි. බෞද්ධ ගෙදරක ස්වාමි භාර්යා සම්බන්ධයේ ස්වභාවයයි.එලෙස තම හැසිරීම් හසුරුවා ගන්නා ඇය තමන් ගේ දරුවන්ට ද ආදර්ශවත් මවක විය යුතුය. විශේෂයෙන් බාල පරපුරට චාරිත්‍ර වාරිත්‍ර දායාද කළ යුතු වන්නේ අම්මා ය. උදා වූ අවුරුද්දේ ඒ සිරිතට විරිතට මූලාරම්භය දුන් ඔබට වසර පුරා ම ඒ අනුව කටයුතු කළ හැකි වේ. විශේෂයෙන් අවුරුදු චාරිත්‍ර හුදකලා වී සිටින සමාජ පරිසරයට ඉතා වැදගත් ය.ඔබ අද දිවි ගෙවන්නේ තරගකාරී ආර්ථික පරිසරයකය. ඒ නිසාම සමාජයේ පරාර්ථකාමී බව දුරස් වී ආත්මාර්ථකාමී සිතිවිලි වර්ධනය වීමේ ඉඩ වැඩි වී තිබේ. වැඩි දෙනෙකුට හුදකලා වී ඉතාමත් අසරණ ජීවිත ගත කරන්නට සිදු වී ඇත්තේ එහි ප්‍රතිඵලයක් ලෙසටය. එසේ දිවි ගෙවීමෙන් මිනිසුන් කෙරෙහි මානසික ආතතිය වැඩිවේ. එවැනි සමාජවල සතුට නොරැඳේ. ජීවිතයේ මනා පැවැත්මට සතුට ඇවැසිය.’සංතුට්ඨි පරමං ධනං’ සතුට පරම ධනය වන බව බුදුරජාණන් වහන්සේ පෙන්වා දුන්නේ ඒ නිසාය.ගෙවී ගිය දින කිහිපයේ ඔබ වැඩිහිටියන් හා සමඟ හැසිරුණු ආකාරය, ඔවුන්ට ගරු කළ සැටි, නෑ සිය සම්බන්ධතා වැඩි දියුණු කරගත් සැටි සිහිපත් කරන්න. ඒ චාරිත්‍රවාරිත්‍ර වලින් අපට කියා දෙන්නේ සාමූහිකව ජීවත් වීමේ ඇති වැදගත්කමයි. වැඩිහිටියන්, ගුරුවරුන් හා ඥාතීන් ගේ වටිනාකමයි. අවුරුදු උදාවූ දින දෙක තුනකට පමණක් ඒ වටිනාකම් සීමා කළ යුතු නොවේ. අවුරුදු දා ඇරැඹූ ඒ උදාර සිරිත් විරිත් ලබන වසරේ අවුරුදු උදාවන මොහොත දක්වාම පවත්වාගෙන යන්නට ඔබට පැවරෙන වගකීම සුළු නොවේ. මේ චාරිත්‍ර ධර්ම ක්‍රියාත්මක කිරීමෙන් ඔවුනොවුන් ගේ මනස සැහැල්ලුවේ. ඒ සැහැල්ලු බව සතුටට හේතු වේ.’වත්තං න පරිපූරෙත්තෝ න සීලං පරි පූරතී’යනුවෙන් බුදු දහමේ චාරිත්‍ර හා බැඳුණු කියමනක් වේ. වත්පිළිවෙත් නොපුරන්නා ගුªණ දහම් ද නොපුරයි යනු එහි අර්ථයයි. මේ ඉතා අර්ථාන්විත කියමනකි. පූර්ණ පෞරුෂත්වයකින් යුතුව නෑසියන් අතර, සමාජය ඉදිරියේ ජනපි‍්‍රය පුද්ගලයෙක් වීමට නම් වත් පිළිවෙත් පුරන කෙනෙක් බවට පත්විය යුතුය.සිංහල සමාජයේ චාරිත්‍ර වාරිත්‍ර ගරු කරන්නේ මේ කියමන් අනුව යමිනි. විශේෂත්වය වන්නේ ඊට ආගමිත මුහුණුවරක් ද එක් වී තිබීම ය. අප උනන්දු විය යුතු වන්නේ ඒ චාරිත්‍ර ධර්මයන් එක් දිනයකට හෝ දින කිහිපයකට හෝ සීමා නොකර දෛනිකව අප ගේ හැසිරීම්වලට එක්කර ගැනීමට ය.ගෘහය කරවන ගෘහණියට වගකීම් හිමිකර දුන්නා සේ ම ඒ වගකීම් ඉටු කරන්නට ඇයට සහයෝගය දෙන්නට ස්වාමි පුරුෂයා ද කැප විය යුතුය.නව අවුරුදු උදාව මහා සැණකෙළියක් කරගෙන සුරාවට සූදුවට මුල්තැන දුන්නා නම් ඒ ගැන සිතා ඔබට කිසිසේත් ම සතුටු විය හැකි නොවේ.සුරාව නිසා ඔබ ගේ නිරෝගී බව, බුද්ධිය, ධන සම්පත් ආදී යහපත් ජීවිතයකට ඇවැසි සියලු දේ ගිලිහී යන්නේ ය. මේ නිසා සුරාවෙන් මත්ව මන්ද බුද්ධිකයකු ලෙස කටයුතු කරනවාට වඩා බුද්ධිමත්ව, චිත්ත සංයමයකින් යුතු යහපත් පියෙකු ලෙස දරුවන්ට ආදර්ශයක් දෙන්නට ඔබට මේ අවුරුද්දේ සිතට ගත හැකිය. සදාචාරයට පටහැනි දේ බාල පරම්පරාවට දායාද කළේ නම් එය සමාජයේ දුරාචාරයට මිස සදාචාරයට හේතු නොවන බව සිතට ගත යුතුය. අවුල් වියවුල්වලින් තොර සාමකාමී සමාජයක් පවත්වා ගත හැකි වන්නේ එවිටය.රමණී සුබසිංහඡායාරූපය : විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=as1304213</link>
    <topic>සමහරුන්ට විවාහය ඇඳුම් මාරු කරනවා වගේ සුළු දෙයක් වෙලා</topic>
    <author>අද ලිව්වේ</author>
    <content>සමහරුන්ට විවාහය ඇඳුම් මාරු කරනවා වගේ සුළු දෙයක් වෙලාදින දින ඉහළ යන දික්කසාදකොළඹ විශ්වවිද්‍යාලය මාධ්‍ය අංශය මඟින් විවාහය පිළිබඳව කරන ලද සමීක්‍ෂණ වාර්තාවක් පසුගියදා එළිදැක්විණ. එයින් කියැවුණේ ලංකාවේ සිදුවන විවාහ සියයකින් විසිපහක් දික්කසාදයෙන් කෙළවර වන බවයි. මෙම තත්ත්වය බරපතළ තත්ත්වයකි. මෙයින් කියවෙන්නේ සමාජය බරපතළ ලෙස බිඳවැටී ඇති බවයි. සමාජය ඒක රාශී කරන ප්‍රධාන සාධකය පවුලයි. පවුල් සංස්ථාවේ දෙදරා යෑම සුළු කොට තැකිය නොහැක. දික්කසාදය ඉහළ යෑම සමාජයට දැනෙන්නේ කෙසේද යන්න විමසා බැලිය යුතුය. දික්කසාද අතර අවු. 20 – 35 අතර අය වීම තවත් බරපතළ තත්ත්වයකි. මොවුන් රටේ ශ්‍රම හමුදාවයි. ඔවුන්ගේ බිඳ වැටීම යැපෙන්නන්ට බලපාන බැවිනි.කෙනෙකු තම පවුලට දරුවකු ලැබුණු පසු දික්කසාද වීමද ලැබෙන්නට පෙර දික්කසාද වීමද දක්නට ඇත. මේ දෙකම සමාජයට අයහපත් ලෙස බලපායි. කෙසේ වෙතත් දික්කසාදය සමාජ වටිනාකම, මානසිකත්වය ද බිඳ දමන බැවිනි. දික්කසාදයත් සමඟ මෙතෙක් ජීවිත කාලයක් ගොඩනඟා ගෙන ආ පැතුම් ගලක හැපුණු වීදුරු බදුනක් සේ විනාශ වනු ඇත. දේපළ වත්කම් පොදුවේ ගොඩනැඟූ දේ විනාශයට යනු ඇත. මෙය රටක ජාතික ආර්ථිකයට හානිකරය. මූලික අවශ්‍යතා ඉටු කර ගන්නා අලුත් ජීවිතයක් ගොඩ නැඟීමට වසර ගණනක් ගතවනු ඇත. ජනගහනයෙන් ඉතාම සුළු පිරිසක් නැවත ගොඩනැගෙනු ඇත. එහෙත් අඳුරු පසුබිම දෙවැනි විවාහය ගත කරන ජීවිත කාලය තුළට පවුල් ගැටලු වලට ඇද දමනු දක්නට ඇත. මෙය සමාජයට වෛරය ක්‍රෝධය, ඊර්ෂ්‍යාව දායද කරන තත්ත්වයකි.වර්තමානය වන විට මව පියා දෙදෙනාගේ උණුසුම තුළ ඇති දැඩි වන දරුවකු පවා කීකරු විනය ගරුක දරුවකු ලෙස සමාජයට දායාද කිරීම බරපතළ ගැටලුවක් බවට පත් වී ඇත. එවැනි පසුබිමක මව හෝ පියා අහිමි වූ දරුවකු සමාජය තුළ විනය ගරුකව බිහිකිරීම බරපතළ ගැටලුවකි. දික්කසාදය තුළ දරුවාට මවගේ හෝ පියාගේ ආදරය අහිමි වේ. ඇතැමුන්ට දෙදෙනාගේම ආදරය අහිමි වේ. අනාථ දරුවන් රටට දායාද වේ. මෙවැනි දරුවන් විවිධ සමාජ අපචාරවලට ද යොමු වේ. ගැටලුවලට ජීවිතයෙන් සමුගන්නා පිරිස ඉහළ යනු ඇත.දික්කසාදය කරා යෑමට හේතුවන සාධක ගැන අවධානය යොමු කළ විට අතීතයට යා යුතුය. ඥාති මිත්‍රාදින්ගේ අනුමැතිව ඇතිව සිදුකළ විවාහය දික්කසාදයට ගියේ ඉතාම අඩු ප්‍රමාණයකි. ඔවුන්ගේ ගැටලු බත ඉදෙනකන් පමණි. ඒ කියන්නේ ගැටලුවක් ආවත් ආහාර ගැනීම කවුරුන් එකට කරන නිසා එයින් පසු අමතක කර කටයුතු කර ගෙන යෑම සිරිතයි. මෙයට වැඩිහිටි අනුබලය ද ලැබිණි. එදා ආගමික ස්ථානය ද පවුල් ගැටලු වලදී අවවාද අනුශාසනා ලබා දී ඇත. එයට අවනත වීමට පුරවැසියා යම් නම්‍යශීලී බවක් දක්වන ලදි. අද වර්තමානය වන විට ගමෙන් පන්සලෙන් ඈත් වීම ගැටලු ප්‍රබල වීමට හේතුවයි.දික්කසාදය සඳහා අවු. 20 – 35 අතර පිරිස නියෝජනය නිසා මේ අතර බොහෝ විවාහ ප්‍රේම සම්බන්ධතා මත ගොඩනඟන ඒවාය. බොහෝ විට පාසල් අවධියේ ආරම්භ වීමට ඉඩ ඇත. මෙම අවධියේ දී ප්‍රේම සබඳතා ඉතාමත් බොළඳ ස්වරූපයක් ගනී. තම පෙම්වතා හෝ පෙම්වතිය තෝරා ගත්තත් ඔහුගේ හෝ ඇයගේ විලාසිතාවට වීමට පුළුවන. ඔහු සතු භෞතික සම්පත් වලට වීමට පුළුවන. රූපසෝබාවට වීමට පුළුවන. ඉගෙනීමට ඇති දක්‍ෂතාවයට වීමට පුළුවන. ඔහු නියෝජනය කරන සමාජ තත්ත්වයට වීමට පුළුවන.සමහර විටක ගෙදර ගත කරන හුදකලා දිවියෙන් මිදීම සඳහා ද තවත් කෙනෙකු තම පෞද්ගලික ප්‍රශ්න සාකච්ඡා කිරීමට සාමාජිකයකු ලෙස ද තවත් සමහරෙකු මාධ්‍ය ක්‍ෂේත්‍රය හරහා ලබාගත් ලිංගික දැනුම අත්හදා බැලීම සඳහා ද අනාථභාවයන්ට පත්වූවන් එයින් ගැලවීම සඳහා ද ආර්ථික ගැටලුවලට විසඳුමක් ලෙස ද අධ්‍යාපන කටයුතු කර ගෙන යෑමට ශක්තියක් ලබා ගැනීමට ආදි සාධක කිහිපයක් බලපානු ඇත. අවුරුදු 25 ට අඩු අයට ඉහත සාධක මත සහකරුවකු තෝරාගනු ඇත. ඔවුන් හඳහන් ගැලපීමක් වුණත් නූනත් විවාහය සිදු කරගෙන ඇත. මෙම විවාහය ආරම්භය පාසල් අවධියේ නිසා සබඳතාවයට දිගු කලක් ගතවීම හේතුකොට නොදැනුවත්වම විවාහයකට ඇද දමයි. විවාහය දක්වා මෙම සබඳතාවය පවතින්නට ඉහත ඉදිරිපත් කළ කරුණු එකක් හෝ කිහිපයක් තිබෙන්නට පුළුවන. නිත්‍යානුකූල විවාහයත් සමඟ මූලික සබඳතා ගොඩ නැඟීමට ඉවහල් වූ සාධක ඉවත්වී අලුත් සාධක කරළියට එයි.දෙදෙනාගේ දේපළ රැකියා ප්‍රශ්න දරුවන් බිහිකිරීම හා හදාවඩා ගැනීම ආදියයි. දෙමාපිය ඥාති පරිසරයේ බලපෑම් ද බලපායි. එහෙත් අද වැඩි පවුල් ප්‍රමාණයක් න්‍යෂ්ටික පවුල් නිසා ඥාති සබඳතාවල බලපෑම් විවාහය දෙකඩ වීමට බලපානවාට වඩා දෙදෙනා අතර ගැටලු ප්‍රබල වීමට පුළුවන. දික්කසාදය අතින් කොළඹ නගරය 57% වීම තුළ මේ බව වඩාත් පැහැදිලි වේ. ප්‍රේම සබඳතා යුගයේ තිබූ බොළඳ සංකල්ප ඉවත්වී විවාහයෙන් පසු සමාජ තරාතිරමත් සමඟ කටයුතු කිරීමේදි අදහස් නොගැළපීමයි. දෙදෙනාට දෙදෙනා නම්‍යශීලී නොවීම ප්‍රබල ගැටලුවකි. සුළු හෝ ගැටලුවකදී පවා නීතියේ ආධාර පැතීම ස්වභාවයයි. විවාහයේ වටිනාකම ඔවුන්ට අවබෝධ නැත. ඇඳුම් මාරු කරන සේ සුළු දෙයක් යැයි සිතන සමහරු විනෝදාංශයටත් කරති. සමහරු දික්කසාදයට හේතු ලෙස දක්වා ඇත්තේ අතෘප්තිකර ලිංගික ආසාවයි. ලිංගික කටයුතු යනු දෙදෙනා අතර සහයෝගයයි. මානසික අසහනය නිසා අදහස් සමඟ ගතත් සිතත් දෙකම එක්විය යුතුය.එසේ නොවුණු විට ඇති වන මානසික අසහනය සැහැල්ලු කර ගැනීමට අනියම් සබඳතා පවත්වයි. එසේ පවත්වන අයට තම කුටුම්භය තුළ මූලික අවශ්‍යතාවයක් වන ප්‍රජනනය අමතක වෙයි. දෙදෙනාම තරගෙට සබඳතා පවත්වන්නේ මහත් ආස්වාදයෙනි.බෞද්ධ ජනතාවට නම් මෙය පාපකාරි ක්‍රියාවකි. ඊළඟ බවේදී මනුෂ්‍ය ආත්මයක් පවා නොලැබීමට ඉඩ තිබේ. දෙදෙනා නිවස තුළ එකතු නොවීම තුළ දරුවන්ට නිසි ආදරය රැකවරණය නොලැබී යයි. සාමූහික අපේක්‍ෂා නැත. බිරියගේ අතින් තේ එකක් බීමට සැමියාට අපේක්‍ෂාවක් නැත. සැමියා සමඟ එකට හිඳ බත් කටක් කෑමට බිරියට අපේක්‍ෂාවක් නැත. තම පෞද්ගලික රහස් කතා කරන්නේ අනියම් සබඳතා සමඟය. තම ජීවිතයේ රජු එම සබඳතාවයයි. මෙය තුළ පවුල් සංස්ථාව බිඳ වැටේ. දික්කසාදයට රුකුල් දෙයි. මෙවැනි පිරිස් සමාජයට ද වෛර කරයි. සමාජයෙන් පළිගනී. ආගමික සම්බන්ධ පවුල් ඒකකය සුරක්‍ෂිත කිරීම සඳහා ධර්මයෙන් අවවාදකමෙන් ඉදිරියට පැමිණිය යුතුය.එසේ නැති වුණොත් ආගමික සංස්ථාව සමඟම මුළු මහත් සමාජයම ගිලා බසිනු ඇත. වයස අවුරුදු 20 ට අඩු උදවිය. සහකරුවකුගේ සහකාරියක තෝරා ගැනීම අවම කිරීම තුළ ආර්ථික සහයෝගීව ලිංගික සබඳතා දරුවන් බිහිකිරීම පෝෂණය කිරීම යන කරුණු පදනම් කර ගෙන සබඳතා ගොඩනැගූ විට අදහස් ගැළපීම වැඩි ප්‍රතිශයත් ගනු ඇත. එවිට දික්කසාදයට යෑමේ ඉඩකඩ අවම වනු ඇත. පාසල් වයසේ දරු දැරියන්ට ප්‍රේමසබඳතා වලින් ශක්තිමත් ජීවිතයක් ගොඩ නොනැඟෙන බව අවබෝධ කර දීමට වැඩිහිටි සමාජය පෙරට ආ යුතුය. බොහෝ විට සමාජය මෙතරම් විනාශයට හේතුව තමන් මුහුණ පෑ කටුක දෙය තවත් කෙනෙකුට දායාද කිරීම ලාංකික සමාජයේ සිරිතක් බවට පත්ව ඇත. මෙවැනි ආකල්ප මොනම ආගමක වත් දෙන්නේ නැත. ඒ වෛරය සමාජයට මුදා හරින ආකාරයයි.විවාහ යුවළ නිතර දෛනිකව අදහස් හුවමාරුකර ගැනීම වර්ධනය කර ගැනීම දික්කසාද අවම කර ගැනීමට හේතුවනු ඇත. පළමු විවාහයකට වඩා දෙවන විවාහයක් සිදුවනු අවස්ථාවලදී ඇතැම් විට වැඩි ජනපි‍්‍රයතාවයක් ලබා දී ජීවිතය බිඳ වැටුණු තත්ත්වය සඟවා විවාහයට ජනපි‍්‍රයත්වයක් ලබා දීම මාධ්‍යවල සමාජ වගකීම පැහැර හැර ඇති අයුරු දක්නට ඇත. මෙම ප්‍රතිශතය දින දින වර්ධනය වුවහොත් ඇඳුම් ඇඳ තිබුණ ද සමාජය නිර්වස්ත්‍ර වනු ඇත. එය වැඩි ඈතක නැති බව පෙනේ. දික්කසාදයේ අනිටු ප්‍රතිවිපාක සමාජයට හෙළි කිරීම මාධ්‍යයේ වගකීමයි. එවිට දික්කසාදයට පෙලඹවීම් අවම වනු ඇත. අවුරුදු 20 ට අඩු වයසේ විවාහ ගිවිස ගැනීම් වලින් වැළකී සිටීම දික්කසාදය අවම වීමට බලපායි.බොහෝවිට හැඟීම් මත තීරණ ගැනීම 20 ට අඩු අය අකර ඉහළ අගයක් ගැනීමයි. 20 වැඩි අය පැසුණු බුද්ධියත් සමඟ සාමාජීය සාධක සලකා බැලීමේ ප්‍රවණතාව ඉහළ මට්ටමක පවතී. බීමත්කම දික්කසාදයට බලපාන සාධකයකි. විවාහයට පෙර මනා සුපරික්‍ෂාවකින් පසු විවාහ විය යුතුය. මත්පැන් භාවිතය අවම වන නීතිරීති ජාති ආගම් භේදයකින් තොරව සමාජයට ගෙන ඒමට ඒවා ඉහළ යන ප්‍රතිශතය අවම වීමට බලපානු ඇත. දික්කසාදයෙන් තොර යහපත් සමාජයක් ගොඩ නගමු.අද ලිව්වේශාස්ත්‍රපති ගාල්ලේ වසන්ත ගමගේශාන්ත පාවුළු බාලිකා විදුහල,මිලාගිරිය.ආනන්දී විවාහ වූයේ සිවු වසරක් ප්‍රේම සම්බන්ධයක ප්‍රතිඵලය ලෙසය. ඇයට රුවන් හමුවූයේ උසස් පෙළ පන්තියේ ඉගෙනුම ලබද්දීය. පවුලේ එකම දරුවා වූ ආනන්දී රුවන් සමඟ විවාහ වනවාට මවුපිය දෙපාර්ශවයේම අකමැත්තක් නොවූයේය. විවාහයෙන් වසරක් දෙකක් ගෙවී ගියේය. මිතුරන් සමඟ ඇසුරට වැටුණු රුවන් ක්‍රමයෙන් බීමත්කමට ගොදුරු වූයේය. ඔහු කිසිවකුට සවන් නොදුන්නේය. බිරිය හා දියණියට ඔහු අතින් ඉටුවිය යුතු යුතුකම් පැහැර හැරියේය. ඇතැම් දිනෙක ඔහු බිරියට පහර දුන්නේය. දවසින් දවස මේ තත්ත්වය වැඩිවූවා මිස අඩු වූයේ නැත. අවසානයේ ආනන්දී දියණිය ද රැගෙන තම මහ ගෙදර ගියාය. රුවන් ඔහුගේ ජීවිතය එයින්ද නිවැරැදි කරගත්තේ නැත. අද ඔහු බේබද්දෙකු වන තරමටම බීමත්කමට ගොදුරු වී ඇත. ඔහුට දැන් බොන්නට වේලාවක් අවේලාවක් නැත. සුන්දර කුඩා කැදැල්ලක් බීමත්කම නිසා සිසීකඩ ගියේ එලෙසිනි.මේ ආනන්දීගේ හා රුවන්ගේ කතාව පමණක් නොවේ. අපේ රටේ මේ අයුරින් බීමත්කම නිසා සිසීකඩ ගිය පවුල් ජීවිත බොහෝ ය.පිරිමින්ට බොන්නට කියා විශේෂ හේතු තිබෙන බව ඔවුහුම පවසති. ඇතැමෙක් ඊට හේතු පවසන්නේ ආඩම්බරයෙනි. “මම බොන්නේ දුකට” “මම බොන්නේ ජොලියට” යාළුවෝ එක්ක එකතු වුණාම නොගෙන බැහැ” ඇතැමෙක් එසේ කියති. බිඳී ගිය ප්‍රේමය, අසාර්ථක වූ පවුල් ජීවිත, ආදි වූ විවිධ හේතු සපයාගෙන මිනිසුන් බීමට පෙලඹෙති. ඇතැමෙකුට ඉන් මිදීමට අවශ්‍ය වුවද ඔවුන් එයින් මිදෙන්නේ නැත.මේ උත්සව සමයයි. සිංහල අවුරුද්දට පමණක් නොව ආගමික උත්සවවලට ද අද මත්පැන් නොගෙන බැරි තත්ත්වයට අද ඇතැමුන් වැටී සිටී. මත්පැන් නිසා අපේ රටේ බිඳී දෙකඩ වී ගිය පවුල් ජීවිත අනන්තවත් ඇත. මේ පවුල් බිඳී විසිරී යාම නිසා අසරණ වන්නේ කාන්තාවන් පමණක් නොවේ. අහිංසක දරුවන් ද අසරණ වන්නේය. කැඩී බිඳී ගිය පවුලකින් හැදෙන වැඩෙන දරුවන්ගේ ද සාර්ථකත්වයක් දැකිය හැක්කේ කලාතුරකිනි. මවුපියන් විරසක වූ විට දරුවන් අයාලේ යන්නේය. පියවරුන් අධික ලෙස මත්පැන් පානය කිරීමත් සමඟ මතුවන ගැටලු එකිනෙක බැඳී පවතින්නේය.යහපත් පවුල් ජීවිතයක ඇති මිහිරියාව දන්නේ එම පවුල තුළ ජීවත්වන දරුවන් සහ මව පියාය. එහෙත් වර්තමානයේ සමාජය තුළ එවන් පවුල් අතර බීමත්කමට ඇබ්බැහි වූ තාත්තලා සිටින, එයින් පීඩා විඳින අම්මලා සහ දරුවන් හිඳින පවුල් ද බොහෝය. දරුවන්ගේ මානසික තත්ත්වය යහපත් නොවූ විට ඔවුන්ගේ අධ්‍යාපන කටයුතු ද අඩාල වේ. එමෙන් එවන් පවුල්වල තරුණ දරුවන් නොගැළපෙන ප්‍රේම සම්බන්ධතාවල පැටලීමට ද ඔවුන්ගේ ජීවිත නොමඟ යාමට ද පියවරුන්ගේ බීමත්කම හේතු වේ.පවුල තුළ පමණක් නොව ඉන් පිටත සමාජය සමඟ බැලු විට බීමත් පුද්ගලයින් අතින් සිදුවන අපරාධ ද බොහෝය. පැළ ඉනි වැටට මරා ගන්නේ ද, වෙනත් අයථා වැඩවලට යොමුවන්නේ ද බීමත්කමේ තවත් ප්‍රතිඵල ලෙසය. බීමත් පුද්ගලයා පවුලට සමාජයට පමණක් නොව ඔහුට ද කරගන්නේ අයහපතකි.මත්පැනට ගොදුරු වූ පුද්ගලයින් පිළිබඳව දෝෂාරෝපණයෙන් කතා කරනවාට වඩා ඔවුන්ව ඉන් මුදවා ගැනීමට හා තවත් පරපුරක් මත්පැන වෙත නැඹුරු වීම වළක්වා ගැනීමට යම් පියවරක් ගත හැක්කේ නම් එය වඩාත් වටින්නේය. ඉඳින් මතට තිත තැබීමත් සමාජය යහපත් කිරීමේත් වගකීම ඇත්තේ එක් කෙනෙක් දෙන්නෙක් අත පමණක් නොව; මුළුමහත් සමාජය තුළමය.ලිව්වේ - ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=as1304214</link>
    <topic>නිම්වළල්ල</topic>
    <author>රෝහණ ආර්යරත්න</author>
    <content>නිම්වළල්ලට්‍රැක්ටරයට නමක් ඇමෙරිකාවේ ඔරියෙස් ප්‍රදේශයේ ලේබනන් නම් වූ නගරයේ ජනතාව විසින් නිර්මාණය කර ඇත. ඒ “ට්‍රැක්ටර් සාතන්” යන නාමයයි. සාතන් කිතු භක්තිකයින් අතරේ දුෂ්ඨයෙකි. හෙතෙම හොඳ ක්‍රියාවන්ට එරෙහිවන අයෙකි. එහෙයින් සාතන් ප්‍රතික්ෂේප කළ යුතු චරිතයකි.එහෙත් සංවර්ධන කටයුතු සඳහා යොදා ගනු ලබන ට්‍රැක්ටරයක් සාතන් යනුවෙන් හඳුන්වන්නේ ඇයි?මේ ප්‍රකාශය පිටුපස මහ දිග කථාවක් ඇත.ලෙබනන් ප්‍රදේශයේ ජීවත් වූ ජෙෆ් ස්මිත් ගොවියෙකි. ඔහු තම කෘෂිකර්ම කටයුතු සඳහා යොදාගනු ලබන්නේ ට්‍රැක්ටරයයි. ජෙෆ්ට ට්‍රැක්ටරය සෙල්ලම් බඩුවක් මෙනි. ඔහුට එය ක්‍රියාත්මක කිරීම ඇස් වසා ගෙන වුව ද කළ හැකි ය.අභීත දියණියන් දෙදෙනාඑහෙත් එදා ඔහුට වැරැදිණි. ඔහු එදා නිවෙස අසල තිබූ උද්‍යානයේ තිබූ අනවශ්‍ය ගසක් ඉවත් කිරීම සඳහා තම ට්‍රැක්ටරයට ගොඩ නැගුණේ ය. එහෙත් එම ගසේ මුලක් ගැලවීමට යෑමේදී ඔහුගේ පය ලිස්සා ගියේ ය.උඩුබැලි අතට පෙරැළුණු ට්‍රැක්ටරයේ සුක්කානමට ජෙෆ් යට විය. ඔහු සුක්කානමට යට වී ක්‍රමයෙන් මරණය කරා යද්දී ඔහුට සිහිපත් වූයේ සිය දියණියන් දෙදෙනා ය.දිවි බේරාගැනීම සඳහා කෑගැසීමෙස් සිදුවන්නේ හුස්ම ගැනීම අපහසු වීමයි.එනිසා ඔහු මරණය ගැන සිතමින් සිටියේ ය. ඒ අතර කීපවරක් උදව් ඉල්ලා කෑගැසුවේ ය. ඔහුගේ කෑගැසීම ඔහුගේ දියණියන් වන දහසය හැවිරිදි හනාටත් 14 හැවිරිදි හේලීටත් ඇසුණේ අති බිහිසුණු හඬක් ලෙසටයි. වහා එතැනට ගිය දියණියන් දෙදෙනාට දැකගත හැකි වූයේ ට්‍රැක්ටරය පෙරළී එහි සුක්කානම පපුවට හිරවී හුස්ම ගැනීමට අපහසුවෙන් දඟළන සිය පියා ය.වහා ක්‍රියාත්මක වූ මේ දියණියෝ දෙදෙනා රාත්තල් 30 ක් පමණ බරැති ට්‍රැක්ටරය මඳක් ඔසවා තම පියා හුස්ම ගැනීමේ අපහසුතාවයෙන් මුදා හළහ. එහෙත් පියා තවමත් ට්‍රැක්ටරයට යට වී සිටී. ඔහුගේ අතක් මුදා ගැනීමට ඔවුන් තැත් කළ ද එය කළ නොහැකි වූයේ ඔහුගේ අත් මඩවලට යට වී තිබීම නිසා ය.ජෙෆ් ස්මිත් හා පෙරැළුණු ට්‍රැක්ටරය සමඟතම පියා හුස්ම ගැනීමේ අපහසුතාවෙන් මුදවා ලු මෙම අභීත දියණියෝ ඉන්පසුව අසල්වැසියන්ගේ ද ආධාර ලබාගෙන පියා ට්‍රැක්ටරය යටින් මුදාගෙන රෝහල වෙත ගෙන ගියහ.රෝහලේ දී ජෙෆ් ස්මිත්ගේ බිඳුණු මැණික් කටුව හා වෙනත් තුවාල සඳහා ප්‍රතිකාර කරනු ලැබිණ. යම් හෙයකින් ඔහුගේ දියණියන් දෙදෙනා මේ මහා බරැති ට්‍රැක්ටර් සාතන් නොහෙත් යක්ෂයා ඔසවා පියාට හුස්ම ගැනීමට සැහැල්ලු නොකළා නම් අද ඔවුන්ගේ නිවෙසේ දක්නට ලැබෙනු ඇත්තේ අවමඟුලකි.රෝහණ ආර්යරත්න“මගේ තුන් හැවිරිදි පුතා හරිම ලස්සනයි. ඒත් එයාගේ හදවත් රෝගය නිසා එයා මියයයි. මගේ පුතාගේ ජීවිතය බේරාගන්නට මුළු ලෝකයේම ඉන්නා කරුණාවන්ත අයගෙන් මා උදව් ඉල්ලා සිටිනවා. මේ රෝගය සුවකර ගැනීමට උදව් හෝ ඒ සඳහා තොරතුරු මට දන්වන්න.”දොස්තර ඇලොප්ස්මේ 1997 අන්තර්ජාලය හරහා දක්නට ලැබුණ පණිවිඩයක්. පණිවිඩය යවා තිබුණේ 31 හැවිරිදි ආචාර්ය උපාධි අපේක්ෂක චීන ජාතික යොන්ග්ක්ෂින් ඩෙන්ග්.ඩෙන්ගේ පුංචි පුතා වන ‘ෂාඕ ෂාඕ’ට තිබුණේ අසාමාන්‍ය හදවත් රෝගයක්. ඔහුගේ හදවතට ලේ සපයන නහරයක් අවහිර වෙලා ඔවුන්ගේ ගම වන චීනයේ ‘උරුම්ස්කි’ හි වෛද්‍ය විශේෂඥයන් කියා සිටියේ මෙය සුව කරන්නට ඉතා අපහසු රෝගයක් බවත්, එය සුවකර ගන්නට හැකි වෙතොත් එය කළ හැක්කේ බටහිර රටකදී බවත්. ඒ සඳහා විශාල මුදලක් වැය වන බවත්ය.ඒත් ඩෙන්ග් හා ඔහුගේ බිරිය බලාපොරොත්තු අත්හැරියේ නැහැ. මෙයට ලෝකයේ කොහේ හෝ ප්‍රතිකාර ඇති බව ඔහු දැන සිටියා.මෙය ඇස ගැසුණු ලෝකයේ එහා කෙළවරේ එනම් ඇමෙරිකාවේ මාරි ඈන් ගේ හදවත සසළ වුණා. ඇගේ දොළොස් හැවිරිදි පුතු ද මෙවන් අසාමාන්‍ය හෘද රෝගයකින් පෙළී සැත්කම් තුනකින් පසුයි සුවය ලබා ඇත්තේ. ඒ නිසා සංවේදී වූ ඇය ඒ ඊමේල් පණිවිඩයට ක්‍රියාත්මක වුණා.“මං දන්නෙ නැහැ මට මොනවද කරන්න පුළුවන් කියල. ඒත් මං පොරොන්දු වෙනව මට පුළුවන් දෙයක් කරන්න.” ඇය ඔහුට ඊමේල් පණිවිඩයක් යැව්වා.මාරි ඈන් ඩෙන්ග් ලාට ඇමෙරිකාවට අවුත් ප්‍රතිකාර ගැනීමට හැකි රෝහලක් සොයා ගැනීමට මුලින්ම වෙහෙසුණා.බ්‍රෙන්ඩා ඉෂාන් සිය පුතු හා ෂාඕ ෂාඕ සමඟමේ අතර චීනයේ සිට ‘ෂාඕ ෂාඕ’ ගේ තත්ත්වය නරක අතට හැරුණා. ඔහුගේ තොල් නිල්පාට වෙලා.මේ තත්ත්වය පරීක්ෂා කළ දොස්තරවරුන්ගේ මතය වුණේ ඔහුට චීනයේ දී ප්‍රතිකාර කළ නොහැකි බවයි. සිය ශිෂ්‍යත්වය සඳහා ඔස්ට්‍රේලියාවට ගොස් සිටි යොන්ග් ෂින් එය අත්හැර දමා යළිත් චීනයට ආයේ සිය දරුවා සුවකර ගැනීම සඳහාය.ඇමෙරිකාවේ රෝහල්වලට ඇමතු මාරි ඈන්ට ළමා හෘද රෝග විශේෂඥයන් කීපදෙනෙකු ගෙන්ම යහපත් ප්‍රතිචාර ලැබුණා. බොහෝ දෙනා ‘ෂාඕ ෂාඕ’ට නොමිලයේ ප්‍රතිකාර කිරීමට පවා එකඟ වුණා. ඒ අතරින් කැලිෆෝනියා විශ්ව විද්‍යාලයේ ළමා රෝහලේ ළමා හෘද රෝග විශේෂඥ දොස්තර ජුවාන් ඇලෝප්ස් සම්බන්ධ කර ගැනීමට මාරිට හැකිවුණා.“අපට නම් දරුවා අතහරින්නට බැහැ. චීනයේ කරන්න බැරිනම් අපි එයාව මෙහාට ගෙන එමු” දොස්තර ඇලෝප්ස් ගේ අදහස වූයේ එහෙමය.“මං කැමතියි ඒ දරුවව බාර ගන්න. ඒ මුළු පවුලම ලොස් ඇන්ජලීස්වලට ගේන්න.”මාරි ඈන් මේ සුබ පණිවිඩය බෙයිජින් හි පරිගණකය සමඟ සිටි යොගේක්ෂින් ද පෙන්නුවා. දැන් ප්‍රශ්නය ඇත්තේ ඔවුන් ඇමෙරිකාවට ගෙන්වා ගැනීමය. මාරි ඈන් සතුව තිබුණේ ඩොලර් සිය ගණනක් විතරයි.ඇය එය යොදා අරමුදලක් සාදා සිය මිතුරු මිතුරියන් අතරේ පණිවිඩය අන්තර්ජාලය මඟින් බෙදා හැරියා.ඇගේ ඊමේල් පණිවිඩ ලත් අය අතරින් මුලින්ම ක්‍රියාත්මක වුණේ ලොස් ඇන්ජලිස් හි සුප්‍රසිද්ධ නිළියක වන බ්‍රෙන්ඩා අයිසැක් බුන්. ඇයට මෙය විශේෂයක් වූයේ ඇගේ මාස විස්සක් වයසැති ‘ලියම්’ පුතු ද මේ වැනිම වූ හෘදය සැත්කම් දෙකකට ලක්වී සිටීමයි.අන්තර්ජාලය ඔස්සේ ෂාඕ ෂාඕ ගේ මුහුණ දුටු ඇය සිතුවේ මේ පුංචි දරුවාට මැරෙන්න දෙන්න බැහැ කියාය. “බයවෙන්න එපා අපි සල්ලි එකතු කරමු” ඇය මාරි ඈන්ට කියා සිටියා.දින ගණනකදී බ්‍රෙන්ඩාගේ සහෝදරයා ඩොලර් 5000 ක් දුන්නා. ඇගේ බාප්පා ඩොලර් 1000 යි. ඇගේ ඥාති සහෝදරයා ඩොලර් 500 යි. මේ අතර මිචිගන්හි තවත් මවක් ඩොලර් 1000 යි. මේ අතර තවත් පුංචි පුංචි ආධාර මුදල් ලැබුණා. ඈත ඔස්ට්‍රේලියාවෙන් පවා මුදල් ලැබුණා.ෂාඕ ෂාඕ හා ඩෙන්ග් යුවළ1998 ජනවාරි 30 වන විට ඒ මුදලින් ‘ෂාඕ ෂාඕ’ රැගත් මව හා පියා ගුවන් මඟින් ලොස් ඇන්ජලිස් නුවරට ආවා. ඔවුන් පිළිගත්තේ බ්‍රෙන්ඩා.පුංචි ෂාඕ ෂාඕ ගේ මුහුණ දුටු විගස බ්‍රෙන්ඩා දිවගොස් ඔහු බදාගෙන සියතට ගත්තා. යොන්ග්ක්ෂින්ගේ දෑසේ කඳුළු.‘මං ඔයාට කොහොම ස්තුති කරන්න ද මන්දා’ ඔහු ඇගේ අත බදාගත්තා.“මං කොහොමද ඔයාට උදව් නොකර ඉන්නෙ. මගේ දරුවත් මේ වගේම වුණා.”යොන්ග්ක්ෂින් ඩෙන් මාරි ඈන් ඇමතුවා. ඔවුන් දැන් බ්‍රෙන්ඩාගේ රැකවරණය යටතේ ඉන්නා බව ඇය දන්නවා.දොස්තර ඇලෝප්ස් ෂාඕ ෂාඕ රැගෙන ගියේ ලොස් ඇන්ජලිස් සරසවියේ ළමා රෝහලේ ප්‍රධාන හෘද රෝග විශේෂඥයා වෙතයි. ඒ දොස්තර හිලාල් ලේක්. බ්‍රෙන්ඩාගේ පුතු ලියම්ට සැත්කම කළේත් ඔහුමය.ෂාඕ ෂාඕට අවශ්‍ය මූලික ප්‍රතිකර්ම කරන්නට පටන් ගත් ඔහු සියලු ශල්‍යකර්මවලට අවශ්‍ය වියදම් අධික බව පැවසුවා.අවශ්‍ය මුළු මුදල ඩොලර් ලක්ෂයක් බ්‍රෙන්ඩා ඒ අභියෝගයත් පිළිගත්තා. ඇය ලොස් ඇන්ජලිස් ‘ටයිම්ස්’ පුවත්පත හරහා ෂාඕ ෂාඕ ගේ කතාව අවශ්‍යතාවය රටට දැන්වුවා. එදාම ජාතික රූපවාහිනිය ඔස්සේ උදෑසන වැඩසටහනකදී මේ ළදරුවාගේ කනගාටුදායක තත්ත්වය ඇයම මහජනතාවට කියාපෑවා.රූපවාහිනී වැඩසටහන නැරැඹු ලොස් ඇන්ජලිස් හි ව්‍යාපාරිකයෙකු වූ ෆෙ‍්‍රඩ්රික් ඩී. රෝසන් එවෙලේම ඔවුන්ට ඩොලර් 25000 ක චෙක්පතක් ප්‍රදානය කළා.ඔහු එතැනින් නොනැවති තම මිත්‍රයෙකු වූ ලොස් ඇන්ජලීස් නගරාධිපති තුමා වූ රිචඩ් රියොටන් හරහා ද ආධාර ලබා දුන්නා. දින දෙකකින් නිව්යොර්ක් හි නම නොදන්නා බොහෝ පුද්ගලයන් ගේ ආධාර අතරින් ‘ෂාඕ ෂාඕ’ අරමුදල ඩොලර් 110000 ක් ඉහළ ගියා.ඒ අරමුදල තර වුණේ ජාති ආගම් භේද නොසැලකූ මිනිසත් බවම සැලකූ උසස් මිනිසුන් කියාය.ඩෙන්ග් යුවල මේ පුවතින් ඉතා සතුටු වුණා.“අපි කොහොමද මේ නම් නොදන්නා මිනිසුන්ට ස්තුති කරන්නේ. දෙවියනේ ඔබ සියලු දෙනාටම ස්තුතියි. සියලු දෙනාම උසස් මිනිසුන්”යොන්ග්ක්ෂින් ඩෙන්ග් පුවත්පත්වලට කියා සිටියේ දුක මුසු සතුටිනි.1998 අප්‍රියෙල් 14 වැනිදා ෂාවෝ ෂාවෝ සැත්කමට අරගනු ලැබුවා. එදා ඩොන්ග් යුවලට ඉතා දිගු දවසක්. සැත්කම සාර්ථක වුණා. ෂාවෝ ෂාවෝ සුවය ලැබුවා. ඔහුගේ දෙමාපියන්ටත් වඩා සතුටු වූයේ ඔහුට මුදල් සොයා ගැනීමට උදව් වූ අන්තර්ජාල සුරංගනාවියන්. මේරි ඈන් හා බ්‍රෙන්ඩා ඉසාක්. සැත්කමින් පසු ඔවුන් ඩෙන්ග් යුවළ සමඟ මිත්‍ර වුණා. ජාති ආගම් භේද නොතකා ඔවුන් දරු සුරතල් බැලුවා. ඔවුන්ට ආධාර කළ නම නොදන්නා මිනිසුන් ද මේ නිසා ලැබුවේ අපරිමිත සතුටක්.දයා ඩී. ෆොන්සේකාතට්ටය පෑදී ඇත්නම් හදවත් රෝග අවදානම ඇතැයි විද්‍යාඥයන් මතයක් ඉදිරිපත් කර ඇත. කිරීටක ධමනි අවහිරතාව සහිත හදවත් රෝගීන් අතුරෙන් සියයට 69ක්ම තට්ටය සහිත අය බව ඔවුහු පවසති.ජපන් විශේෂඥයන් පිරිසක් විසින් පවත්වනු ලැබූ වෛද්‍ය පරීක්ෂණයකට අනුව ඉදිරිපස හා හිස මැද තට්ටය ඇති අය වඩාත්ම මේ හදවත් රෝගී තත්ත්වයනට පත්විය හැකි යැයි සොයාගනු ලැබ තිබේ. වයස් සීමාවක් නොමැතිව හිස මැද තට්ටය සහිත සෑම අයකුටම මේ අවදානම ඇතැයි මේ විශේෂඥයෝ පෙන්වා දෙති. එම වාර්තාව පරීක්ෂා කළ බ්‍රිතාන්‍ය හදවත් සංගමය මේ ගැන එතරම්ම බියවිය යුතු නැති බවත් මේ සඳහා තව තවත් පර්යේෂණ කළ යුතුව ඇති බවත් සඳහන් කරයි.එංගලන්තයේ අතිදක්ෂ පාපන්දු ශූරයකු හා එංගලන්ත පිලේ නායකත්වය දැරූ ඩේවිඩ් බෙකම් දැන් ප්‍රංසයේ පැරිස් සෙන්ට් ජර්මෙන් නම් වූ පාපන්දු පිලට ක්‍රීඩා කරන්නේය. එයට හේතුව දස්කම් සහිත ක්‍රීඩකයින් හේතුකොටගෙන එංගලන්ත පිලෙන් හෙතෙම ඉවත් කරනු ලැබීමයි.පැරිසියේ ජීවත්වන බෙකම් ප්‍රංස ආහාරවලට අතිශයින් පි‍්‍රය කරන අතර වැඩිපුර අනුභව කිරීමට කැමැත්තක් දක්වන්නේ ගොළුබෙල්ලන් බව පැවසේ.සේම එංගලන්ත පිලට ක්‍රීඩා කිරීමට තමාට නොහැකි වුවත් කවදා හෝ නැවත කැඳවීමක් කරනු ඇතැයි හෙතෙම මහත් බලාපොරොත්තුවෙන් පසුවෙයි.මැරෙන එකත් පහසු වැඩක් නොවෙයි?ඒත් මැරුණා වගේ ඉන්න පුළුවන් නම් එතකොට බලාගන්න පුළුවනි යාළුවෝ නෑදෑයෝ ආදී හිතවතුන් ගේ ක්‍රියාකාරකම් කොහොමද කියල.මැරිල වගේ ඉන්න එකත් හරිම විනෝද වැඩක්.ඒ බව චීනයේ හුබෙයි ප්‍රදේශයේ වුනාන් නගරයේ ජීවත්වුණු ශිෂ්‍යාවක් වූ සෙං ජියාටත් අත්විඳීමට අවශ්‍ය වුණා.ඇය කළේ ඇගේ මරණය සිදුකිරීමයි. එනම් ජීවත්වෙන ගමන් මැරුණා වගේ සිටීමයි. ඇය පළමුවෙන්ම කළේ රූපලාවණ්‍ය ශිල්පීන් පිරිසකට මුදල් දී ඇගේ මුහුණ මෘතකලේබරයක පවතින මුහුණුවරට සමාන වන ලෙස වෙනස් කරගැනීමයි. එසේම මිනීපෙට්ටියේ වැතිර සිටින විට ඇගේ සිරුර මත ඇගේ ආශාකරන බෝනික්කා ද තැබීමට ඈ උපදෙස් දුන්නාය.මෙසේ පැයක් පමණ මිනීපෙට්ටියේ වැතිර සිටිද්දී ඈ වෙනුවෙන් දුක් වන අය ඈ වටා සිටගෙන ඇගේ ගුණ වර්ණනා කරමින් හඬා වැලපෙන අන්දම ෂෙංජියා දැකගත්තාය.”මගේ මිතුරන් නෑදෑයින් හිතවතුන් මා ගැන හිතන්නේ මොනවද කියා දැනගන්න හරි ආසාවෙන් සිටියේ. ඒ වගේම මරණය ගැන අත්දැකීමක් ලබාගත්තාට පසු ජීවත්වීමට හැකිවීම කෙතරම් අගේද යන්න මට වැටහුණා” යැයි ඇය කීවාය.”මිනී පෙට්ටියෙන් එළියට ආවාම මට පුදුම සහනයක් දැනුණා”යි ඈ සිරුරේ හිරි හරිමින් පැවසුවාය.ඕස්ට්‍රේලියාවේ බ්‍රිස්බේන් නගරයේ එක්තරා සාප්පුවකට ඇතුළුවන දොරටුවේ මෙවැනි දැන්වීමක් වෙයි.”පෙබරවාරි මාසයේ මුල සිට මෙම සාප්පුවට ‘නිකම් බැලීම’ සඳහා පැමිණෙන අයගෙන් ඩොලර් 5ක මුදලක් අයකරනු ලැබේ.””මේ අන්දමේ දැන්වීමක් ඇලවීමට හේතු වී ඇත්තේ මෙම සාප්පුවට පැමිණෙන අය මෙහි පවතින මිල ගණන් සොයා බලා එම භාණ්ඩම වෙනත් සාප්පුවලින් මිලදීගැනීම නිසාය. එහෙත් මෙහි පවතින මිල ගණන් අනෙක් සාප්පුවලට සමාන බව කිව යුතුය.””සිලියැක් සප්ලයිස්’ සාප්පුවේ සේවය කරන නිලධාරියෙකු පැවසුවේ මේ සාප්පුවට අති විශාල පිරිසක් පැමිණ එහි පවතින භාණ්ඩවල මිල ගණන් බලා වෙනත් සාප්පුවලින් එම භාණ්ඩම මිලදී ගන්නා බැවින් මෙබඳු පියවරක් ගනු ලැබූ බවයි.වසර හයක් තිස්සේ ඔහුගේ ජීවිතය ගෙවුණේ අන්තර්ජාල කුටියකය.(ධ්දබඥපදඥබ ඛ්චටඥ)ඒ හෙතෙම වීඩියෝ ක්‍රීඩාවට තදින්ම ඇබ්බැහි වී සිටීම හේතුවෙනි.චීනයේ ජිලිං ප්‍රදේශයේ චැංචුන් නගරයේ පිහිටි අන්තර්ජාල කුටියක වසර හයක් තිස්සේ තම ජීවිතය ගතකරන ලී මෙං තරුණයා වීඩියෝ ක්‍රීඩා ලෝලයෙකි. වීඩියෝ ක්‍රීඩාවට කෙතරම් ඇබ්බැහි වී සිටීද යත් හෙතෙම තමා හිඳ සිටින තැනින් නැගිටින්නේ ආහාර ගැනීමට හා ස්නානය කිරීම සඳහා පමණි. කන්නාඩි පැලඳ සිටින ලී වසර හයක් තිස්සේ කොණ්ඩය කපාගැනීමට පවා බැහැර නොයෑම නිසා හිස කෙස් ද හොඳටම වැවී තිබිණ. සාමාන්‍යයෙන් රාත්‍රි කාලයට අන්තර්ජාල කුටියට පැමිණෙන හෙතෙම නිදිමත වූ විට එම කුටියේම නිදාගනී. වරින් වර ස්නානය සඳහා තම අසුනින් නැගිටින ලී ගේ යෙන් 2000ක (පවුම් 53) පමණ මාසික ආදායමක් සහිත වන අතර අන්තර්ජාල කුටියට මාසිකව පවුම් 53ක් පමණ වැය කරයි.කිසිවකු සමඟ කතාබහක් හෝ ඇසුරක් නොමැති ඔහු කරදරයක් නැති චරිතයක් බව අන්තර්ජාල කුටියේ අයිතිකරු පැවසීය. විඩියෝ ක්‍රීඩා සඳහා දැඩි ඇබ්බැහිවීම වර්තමාන චීනයේ තරුණ පරපුර අතර රෝගයක් බවට පත්වී ඇතැයි වාර්තා වේ.කැලිෆෝනියාවේ බිල් හෙල්කෝට්ට එදින වාසනාවන්ත දිනයක් විය. ලොතරැයි දිනුමක ජයග්‍රාහකයෙකු වීම ඔහුගේ සිහින සැබෑවීමක් විය. ඔහු ලැබූ මුල් දිනුමට ඩොලර් 412,000/- මුදලක් හිමිවේ.ජයෙන් උදම් වූ බිල් වහාම පෝප් නම් වූ අගනා මෝටර් රථයක් ඉල්ලුම් කළේය. ඉන්පසු තම පවුල සමඟ හාවායි දූපතේ නිවාඩුවක් සඳහා ඇනවුම් කළ අතර බිරිය සමඟ චැම්පේන් සහිත රාත්‍රී ආහාරය සඳහා හොලිවුඩ් ප්‍රදේශයේ ඉහළ පෙළේ හෝටලයකට ද ගියේ අතිවිශාල මුදල පිළිබඳ සිහින දකිමිනි. එහෙත් එම මුදල ලබාගැනීමට ගිය ඔහුට දැනගැනීමට ලැබුණේ එම පළමු ත්‍යාගය 9097 දෙනෙකු අතර බෙදී යන බවය. ඒ අනුව ඔහුට පළමු ත්‍යාගය හැටියට ලැබෙනුයේ ඩොලර් 45ක් පමණකි.ඇමෙරිකාවේ ඔක්ලහෝමා නගරයේ දිස්ත්‍රික් උසාවියේ ඩෙනිස් නිවුටන්ට පෙනී සිටීමට සිදුවුණේ සාප්පුවක් මංකොල්ල කෑමේ වරදටය. ඔහු වෙනුවෙන් පෙනී සිටි නීතිඥයා ඔහු බේරා ගැනීම සඳහා හොඳ උත්සාහයක් දැරූ නමුත් ඒ පිළිබඳ සතුටු නොවූ ඩෙනිස් නීතිඥයා අත්හැර තමාම නඩුව වෙනුවෙන් පෙනීසිටීමට තීරණය කළේය.තමා වෙනුවෙන් පෙනී සිටිමින් ඩෙනිස් ඉතා හොඳින් නඩුව මෙහෙයවනු ලැබූ නමුත් සාප්පුවේ කළමනාකාරිනිය විසින් මංකොල්ලකරුවා ඔහුම බව හඳුනාගත් පසු නඩුව ඔහුට අවාසි අතට පෙරළුණි.කළමනාකාරිනිය හඳුනාගත් බව ප්‍රකාශ කිරීමත් සමඟ වහා නැඟීසිටි ඩෙනිස් ඇය බොරු කියන බව පවසා “ඒ වෙලාවේ ඔබගේ හිස කුඩුවෙන්න වෙඩි තියන්න තමයි තිබුණේ” යනුවෙන් කෝපයෙන් පැවසීය.තමා කටවරද්දාගත් බව වැටහුණු ඩෙනිස් “මම එතැන හිටියා නම්” යනුවෙන් ඉහත කී ප්‍රකාශයට තවත් යමක් එකතු කළේය.ජූරිය මිනිත්තු 20ක් පමණ කාලයක් ගතකොට ඩෙනිස් නිවුටන්ට වසර 30ක සිර දඬුවමක් ලබාදීමට තීරණය කරන ලදී.- රෝහණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=as1304215</link>
    <topic>නෙළුම් විල</topic>
    <author/>
    <content>නෙළුම් විල‘තාත්තෙ අද හරි වැඩක් වුණානෙ? පස්වැනි පන්තියේ ඉගෙනුම ලබන ම’පුතු මා අසලට සමීප විය.‘මොකක්ද පුතේ වුණේ?’ මම කුහුල අඟවමින් ඔහු මා වෙත වඩාත් සමීප කර ගතිමි.‘ජයවික්‍රම සර් එකපාරට ම අපේ පන්තියට ආව? මං සර්ව දැකපු හැටියෙ ඩෙස් අස්සෙ හැංගුණා?’‘ආ ඔයාල සර්ලත් එක්ක හැංගි මුත්තං සෙල්ලම් කරනව ද?’ යි කියමින් මා ඔහු ගෙන් බැහැර වූයේ ආයාසයෙනි.බිරිය සිටියේ කුස්සියේ ය. මම ඇය සොයා ගෙන ගියෙමි. ‘පුතා දැන් මට අමුතු කතාවක් කිව්වනෙ’ මම හෙමිහිට ඇයට කීමි.‘ඔව් අනේ, පුතා ඉස්කෝලෙ ඇරිල ආ හැටියෙ මට ඔය කතාව කිව්ව. මොකද අපි මේ ප්‍රශ්නෙට කරන්නෙ?’ ඇය මවෙත හැරුණේ සැනසිලිදායක පිළිතුරක් අපේක්ෂාවෙන් විය යුතු ය.විසඳුමක් සොයා නොගත හැකි වූයෙන් මම කුස්සියෙන් පිට වී වත්ත පහළ ඇවිදින්නට වීමි.ජයවික්‍රම යනු මපුතු ඉගෙන ගන්නා පාසලේ සිටින නියෝජ්‍ය විදුහල්පතිවරයාය. විශ්‍රාම යෑමට කිට්ටු වයසේ පසුවන ඔහු පෙනුමෙන් රළුය. ඔහුගේ පෙනුමට ම මපුතු බය ය. ඈත තියා ඔහු දුටු විට පලා ගොස් සැඟවීම ඔහුගේ සිරිත ය.පාසලේ විනය භාරව සිටින ජයවික්‍රම මහතා හිටිඅඩියේ පාසල් ගොඩනැඟිලි අතරින් මතුවන්නේ දරුවන් පුදුමයට පත් කරවමිනි. දඟ වැඩ කරන්නන් අතටම අල්ලා ගෙන එවේලේම දඬුවම් දෙන ඔහු අහේතුකව තැන් තැන්වල සරන ළමයින් අදාළ පන්තිවලට එළවයි.හදිසියේ පන්ති භාර ගුරුවරිය පාසල් නා දිනයක ඒ අඩුපාඩුවට ජයවික්‍රම මහතා පන්තියට ආ කල මපුතුගේ තත්ත්වය බරපතළය.මේ ප්‍රශ්නයට කෙසේ මුහුණ දෙම්දැයි මම අහස පොළොව ගැටලන්නට වීමි.‘මොකද ඇත්තට දැන් මේකට අපි කරන්නෙ? මේ විදිහෙ බයෙන් ඉන්න එක දරුවගෙ මනසටත් හොඳ නැනෙ. අපි මොකක් හරි හොඳ විසඳුමකට එන්න ඕනැ. පරක්කු කරන එකත් හරි නෑ. මෙහෙම බයෙන් බයෙන් විභාගෙට මූණ දෙන්නෙ කොහොම ද?’ බිරිය මා ඉදිරියේ පෙනී සිටියා ය.‘මට පොඩ්ඩක් ඉඩ දෙන්ඩකො හිතන්ඩ’ මම ඇගෙන් මිදී එළවුළු පාත්තියේ වල්පැළ නෙළන්නට වීමි. ඇය මුගුණුවැන්න මිටකුත් කඩාගෙන මවෙතින් මෑත් වූයේ ‘අනේ ඉක්මනට විසඳුමක් හොයමු’යි කියමිනි.මම පසුදාම මගේ මිතුරකු හොයාගෙන නගරයට ගියෙමි. ඔහු ජයවික්‍රම මහතා ගැන තරමක් දන්නා කෙනෙකි. මගේ කතාව ඇසූ ඔහු සුපුරුදු පරිදි උස්හඬින් සිනාසුණේ සැහැල්ලුවෙනි.‘ෂඞ, අපරාදෙ මට මිනිහ මාර්කට් එකෙදි හම්බ වුණා. ඔය වගක් දන්නවනං මං කියනවනෙ. ඕක ඒ හැටි දෙයක් නෙමේ. යං අපි මිනිහව හොයාගෙන ගෙදර. ගිහිං අහමු ඇයි ඔයා මේ පුංචි ළමයි බය කරන්නෙ කියල.’ඔහුගේ පිළිතුරෙන් මම බියට පත්වීමි. වඩාත් සංවේදී ගැටලුවකට ඔහු අත ගසන්නේ රළු ආකාරයෙනි. ‘බලමු’ යි කී මම ඔහු ගෙන් සමුගතිමි.පාසලේ ඇතැම් ගුරුවරුන් හවස් වරුවේ පෞද්ගලික පන්ති පවත්වති. මම පෞද්ගලික පන්ති කිහිපයක් සොයා ගියෙමි. එහෙත් ජයවික්‍රම මහතා දක්නට නොලැබිණි.ඊළඟ සති අන්තයේ මම ජයවික්‍රම මහතා වෙසෙන නගරයේ එහා කෙළවර පැත්තේ කරක් ගැසුවෙමි. දෙතුන් දෙනකු ගෙන් විමසූ විට ඔහු ගේ නිවෙස සොයා ගැනීමට මට හැකි විය. කොට කලිසමක් හැඳි ජයවික්‍රම මහතා ගේ අයිනේ දර කොටයක් පලමින් සිටියේ ය. ඔහු මා නොදුටුවේය. මම ද ඔහු නොදුටුවා සේ ආපසු හැරුණෙමි.මගේ කතාව අසා සිටි බිරිය නොඉවසිලිමත්ව ප්‍රශ්නයක් නැඟුවා ය.‘ඉතින් ඔයා සර් එක්ක කතා කෙරුව ද?’‘නෑ’‘ළමයට නරකට බලපායි කියල මට සැක හිතුණ.’ මම කීමි.බිරිය ගොළු වී සුසුමක් හෙළුවා ය.කෙමෙන් ජයවික්‍රම සර්ගේ ප්‍රශ්නය අපේ ගෙදර සැනසිල්ල හීන කරන්නට වූයේ ය. දරුවාගේත්, බිරියගේත්, මගේත් එකම නොවිසඳුණු ප්‍රශ්නය වූයේ එය ය. මේ ප්‍රශ්නයේ දී වැඩිහිටි අපිදු දරුවා සේම නොදරුවෝ වීමු.කාලය ඇදී ගියේ ඉතා සෙමිනි. ප්‍රශ්නය නිසාම අපි ගොළු වීමු. ගොළුවන් සේ මුහුණට මුහුණ බලාගෙන සිටින්නට වීමු.දිනක් සවස අපේ ගෙදර දුරකථනය නාද විය. මම රිසිවරය අතට ගතිමි.එහා පැත්තෙන් ගොරෝසු කටහඬක් නැඟිණ.මම ඔහු කවුදැයි විමසීමි.‘හලෝ, මට කතා කරන්ඩ ඕනැ ...... විද්‍යාලෙ පහේ පන්තියෙ ....... කියන දරුවගෙ තාත්තට, කරුණාකරල මට එයාව දෙන්ඩ.’‘මේ කතා කරන්නෙ ඔයාට වුවමනා කෙනා තමයි. ඒ මගෙ පුතා’‘ආ මිස්ටර්, මං මේ ..... විද්‍යාලෙ නියෝජ්‍ය විදුහල්පති ජයවික්‍රම. මට ඔයත් එක්ක කතා කරගන්ඩ කාරණාවක් තියනව.’‘හොඳයි සර් මං සර්ව මුණ ගැහෙන්ඩ එන්නම්’‘නෑ. කරදර වෙන්ඩ එපා. අපි මෙහෙම කතා කරමු. කමක් නෑ නේද?’‘කමක් නෑ සර් මොකක්ද ප්‍රශ්නෙ.’‘මේකයි මිස්ටර් ප්‍රශ්නෙ. ඔයාගෙ දරුව මට හරියට බයයිලු. මං දැක්කම බයවෙල දුවනවලු. මේ ළඟදි දවසක මං පන්තියට එනකොට ඒ දරුව ඩෙස් එකක් යට හැංගුණාලු. මේ තත්ත්වය දරුවට හොඳත් නෑ. මට හොඳත් නෑ. මේ තත්ත්වය අපි ඉක්මනට ම නැති කර ගන්ඩ ඕනැ මිස්ටර්’‘මේක අපිටත් ලොකු ගැටලුවක් සර්.’‘ඒක තමයි මේක මේ විදිහට තියෙන්ඩ හොඳ නෑ. දරුවගෙ අනාගතේට නරක විදිහට බලපානව. අපි මේකට ඉක්මන් විසඳුමක් හොයන්ඩ ඕනැ’‘සර්ම යෝජනා කරන්ඩකො සුදුසු දේ’‘හරි. මං කියන්නං, ඔයා හෙට ඔයාගෙ දරුව අත මට මොකක් හරි පොතක් එවන්ඩ, ‘පුතේ මේක ගිහිං ජයවික්‍රම සර්ට දෙන්ඩ’ කියල. එයා ඒක මට ගෙනත් දෙයි. ඊළඟ වැඩේ මං කරන්නංකො. කොහොම ද ඒ යෝජනාව?’‘හොඳයි සර් මං ඒ විදිහට කරන්නං’ටෙලිෆෝනය ආපසු තැබු හැටියේම මම බිරිය සොයා ගෙන කුස්සියට දිව ගොස් ඒ අරුම - පුදුම දුරකථන ඇමතුම ගැන කීමි. ඇය මදෙස බලා සිටියේ සිද්ධිය අදහා ගත නොහැකි ව ය.‘අනේ ජයවික්‍රම සර් දෙවියෙක්නෙ’‘එයාම ප්‍රශ්නෙ තේරුම් අරං එයාම විසඳුමක් දෙනකං අපිට මොකුත් කරගන්ඩ බැරුව ගියානේ’දරුවා ළඟක නොසිටියේ ය. ඔහු සිටියේ ගමේ සෙසු දරුවන් සමඟ යාබද වත්තේ සෙල්ලම් කරමිනි. අපි වැටෙන් පැන ඔහු සොයා ගියෙමු.‘පුතේ, ඔයාලගෙ ජයවික්‍රම සර් දැන් ටෙලිෆෝන් එකෙන් කතා කෙරුව.’පුතු පුදුම වී බලා සිටියේ ය.‘මොකක්ද කිව්වෙ?’‘හෙට ඔයා අතේ එයාට පොතක් එවන්ඩ කිව්ව‘ ඒක එයා හොය - හොයා ඉන්න පොතක්ලු.’‘ඉතින් මං ගැනත් කිව්ව ද?’‘ඔව්, ඔයා හරි හොඳ ළමයෙක්ලු. හරි කීකරුයිලු. අනිත් ළමයි වාගෙ දඟ කරන්නෙ නැහැල්ලු.’පුතුගේ මුහුණේ හිනාවක් ඇඳී ගියේ ය. සෙල්ලම අමතක වූ ඔහු අප සමඟ ගෙදර ආවේ ය.පසු දා ම’පුතු පාසල් ගමනට සූදානම් වූයේ ලොකු ආසාවකිනි.මම මගේ පොත් එකතුවෙන් සාහිත්‍ය විචාර ග්‍රන්ථයක් ගෙන එය පුතුට දී ‘මෙන්න අර ඔයාගෙ සර්ට දෙන්ඩ ඕනැ පොත’ යි කීමි. ඔහු ද එය ගෞරවයෙන් ගෙන පොත් බෑගයේ රඳවා ගත්තේ ය.එදින පාසල් ඇරී පුතු ගෙදර ආවේ රටක් රාජ්‍යයක් ජය ගත්තා සේ ය.‘තාත්තෙ මං ජයවික්‍රම සර් හොයාගෙන ගිහිං පොත දෙනකොට ඔෆිස් එකේ තවත් සර්ලයි, ටීචර්ලයි ගොඩක් හිටිය. ‘ආ මේ ඉන්නෙ මගෙ යාළුව‘ කියල සර් මාව දැක්ක හැටියෙ කිව්ව. ‘පුතේ, තාත්තට කියන්ඩ මං මේක බලල ආපහු දෙන්නං’ කියලත් කිව්ව. ‘මං එහෙනං පන්තියට යන්නං සර්’ කියල මං ජයවික්‍රම සර්ට වැන්ද. එතකොට සර් මගෙ ඔළුව අතගාල ‘හොඳට ඉගෙන ගන්ඩ ඕනැ මගෙ පුතේ’ කියල කිව්ව. එතකොට අනිත් සර්ලයි ටීචර්ලයි හිනාවුණා. මං ඒගොල්ලන්ටත් වැන්ද. එයාලත් මගෙ ඔළුව අතගාල ‘හොඳ දරුව‘ කියල කිව්ව. ඊට පස්සෙ මං හිනාවෙවී පන්තියට දිව්ව. දන් ජයවික්‍රම සර් මගෙ හොඳ යාළුව තාත්තෙ’මපුතුගේ ඉහේ මල් හතක් පිපී තිබිණි.එතැන් පටන් අප ලද්දේ කියා නිම නොකළ හැකි සැනසිල්ලකි.සැබැවින් ම සමාජය අරභයා ගුරුවරයකුට කළ හැකි බලපෑම නම් සුළුපටු නොවේ.දරුවන් තේරුම් ගත හැකි ගුරුවරුන් දෙවිවරුන් හා සමානය.ගම්පහ අසේල ජයතිලක මහතා විසින් යොමු කරන ලද ලිපියක් ඇසුරිනි. ගුරුවරයාගේ නම පමණක් මනඞකල්පිතය.මම රාජ්‍ය සේවා විශ්‍රාමිකයෙක්මි.ඉකුත් බදාදාවක මම රාජකාරි කටයුත්තක් ඉටු කරවා ගනු පිණිස ශ්‍රාවස්ති මන්දිරයට ගියෙමි.ඒ කටයුත්ත ඉටු කර ගැනීමට බොහෝ වේලාවක් ගියේ ය. ඊට හේතු වූයේ ඇතැම් නිලධාරීන් බදාදා දිනයේ ද තම පෞද්ගලික කටයුතු කර ගැනීමට ආයතනයෙන් පිටව ගොස් සිටි බැවිනි.මා මුලින් ම හමු වූයේ ලේකම් තුමියගේ මහජන සම්බන්ධතා නිලධාරිවරයා ය. මා අදාළ නිලධාරිනි හමුවීමට කටයුතු කළේ ඔහු ගේ උපදෙස් අනුව ය.ඒ අතරතුර මගේ තවත් රාජකාරි කටයුත්තක් වෙනුවෙන් මම අධ්‍යාපන අධ්‍යක්ෂවරයා හමුවනු පිණිස මහජන දිනය පැවැත්වෙන ශාලාවට ගියෙමි.මා දුටුවේ බලාපොරොත්තු ඉටු නොවූ මිනිසුන් මුකුලිත මුහුණින් යුතුව ආපසු හැරී යන ආකාරයයි.මගේ අවශ්‍යතාව ද ඉටු නොවිණි. එහෙත් මම ආපසු නොහැරී අවට සිදුවන්නේ කුමක් දැයි නිරීක්ෂණය කළෙමි.සාධාරණය ඉටු නොවුණ කාන්තාවක කෙරෙහි මගේ අවධානය යොමු විය. ඇය කී හැටියට මීට පෙර සිවු වතාවක් ම ඇය නිලධාරීන් හමුවීමට පැමිණ ඇත. එහෙත් සිදුව ඇත්තේ ඇගේ රාජකාරිය නිලධාරීන් අතර මාරුවීමක් පමණි. මෙදින ද සිදුව තිබුණේ එයයි. මහ ඇමැතිවරයා ඉදිරියට ගිය ඇය කවුරු ඇත්ත කියනවා ද කවුරු බොරු කියනවා දැයි නොදන්නා බව හඬ නඟා කියා සිටියාය. නිලධාරීන්ගේ මුහුණ මැලවී යනු මට පෙනිණ. කෙසේ වුව ද ඇගේ නිර්භයව පැමිණිලි කිරීම අගය කළ යුතු ය.මගේ අවශ්‍යතාව ද යටපත් වී ගියේ ය.මම නැවත ආපසු ගොස් පෙර මට උපදෙස් දුන් මහජන සම්බන්ධතා නිලධාරිවරයා හමුවීමි. ඒ වන විටත් සෙසු නිලධාරීන්ට වඩා මේ නිලධාරියා තුළ තිබු මිනිසත් බව ගැන මට යම් වැටහීමක් තිබිණ. මේ නිලධාරියාගේ පිහිට පතා තවත් පිරිසක් පැමිණ සිටියහ. ඒ ගුරුවරියන් පිරිසකි. ටිකකින් ඔවුන් පිටව ගියේ සතුටින් බව මට වැටහිණ.අනතුරුව මදෙස බැලු නිලධාරියා ‘කාව මුණ ගැහෙන්න ද ඉන්නෙ?’ යි මගෙන් විමසීය. ඔහුට මා අමතකව ගොස් ඇති සේය. මම මා ගැන යළි සිහිපත් කර දුනිමි. ඔහු එවර සිය සේවකයකු ගේ ද සහාය මට ලබා දුන්නේ ය.තවත් අහිංසකයෝ තිදෙනෙක් එතැන රැඳී සිටියහ.‘කවුරු හම්බවෙන්න ද ඇවිත් ඉන්නෙ?’ මේ නිලධාරියා ඔවුන් ගෙන් ඇසුවේය.පිරිස බෙහෙවින් අසරණ බව බැලූ බැල්මට පෙනිණ.‘දවල්ට කාල ද? දවල්ට කෑම කන්ඩකො’ කියා ඔහු පිරිසට රුපියල් දෙසීයක් දිගු කළේ ය.‘අනේ ඔය මහත්තයා දෙවියෙක් වාගේ’ යි හිටපු විදුහල්පතිවරයකු කියනු මට ඇසිණ.ඉකුත් තිස් පස් වසර තුළ මා බොහෝ රාජ්‍ය නිලධාරීන් දැක ඇත, එහෙත් මේ නිලධාරියා තරම් කාරුණික අයකු මා දැක නැත.බස්නාහිර පළාත් ප්‍රධාන අමාත්‍යාංශයේ මහජන සම්බන්ධතා නිලධාරී රත්නසිරි බොන්දුපිටිය මහතාට මගේ උපහාරය මෙසේ පුදමි.  අනන්‍යතාව හෙළි නොකර සිටීමට කැමති කඩවත ප්‍රදේශයේ ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304212</link>
    <topic>‘යාළු’ ළමා චිත්‍රපටයක් නිසා ඉක්මන් ප්‍රදර්ශනයක් දෙන්න</topic>
    <author>හේමාලි විජේරත්න</author>
    <content>‘යාළු’ ළමා චිත්‍රපටයක් නිසා ඉක්මන් ප්‍රදර්ශනයක් දෙන්නපී. යූ. ඩී. පෙරේරාගෙන් ඉල්ලීමක්සිනමාව ඔහුට අලුත් දෙයක් නොවේ. චිත්‍රපට කැමරා ශිල්පියකු වශයෙන් වසර ගණනාවක පළපුරුද්දත් සමඟ ඔහු චිත්‍රපට නිෂ්පාදනයට පිවිසෙන්නේ 1983 වර්ෂයේදී. බොහෝ දෙනෙකුට මතක ඇති ‘අතුරු මිතුරු’ චිත්‍රපටය. ඒ චිත්‍රපටයේ කැමරා අධ්‍යක්ෂවරයා සේම නිෂ්පාදකවරයා ලෙසින් ද සිනමාවට පිවිසි ඔහු පී. යූ. ඩී. පෙරේරා. අපේ සිනමා ඉතිහාසය තුළ මේ නම කාටත් හුරු පුරුදුයි.අපි නැවත වතාවක් පී. යූ. ඩී. පෙරේරා ගැන කතා කරන්න හේතුවක් තිබෙනවා. ඒ පසුගිය දිනක ඔහු අධ්‍යක්ෂණය කළ ළමා චිත්‍රපටයක් නරඹන්නට ලැබීම. පී. යූ. ඩී. ගේ නවතම නිර්මාණය “යාළු”. එය තිළිණ වෙන්නේ අපේ රටේ පුංචි යාළුවන් වෙනුවෙන්මයි. ‘යාළු’ චිත්‍රපටය ගැනත් ඔහුගේ සිනමා ජීවිතය ගැනත් පසුගිය දිනක අප කළ කතාබහක් මේ.*ඔබ ‘අතුරු මිතුරු’ නිෂ්පාදනය කර වසර විස්සකට පසුයි නැවත චිත්‍රපටයකට අත ගසන්නේ. මෙච්චර කාලයක් නිහඬ වුණේ ඇයි?‘යාළු’ චිත්‍රපටයේ අධ්‍යක්ෂණය, කැමරාව සහ නිෂ්පාදනය කියන කාරණා තුනම මගේ. මේ චිත්‍රපටය නිෂ්පාදනය කළේ ජාතික චිත්‍රපට සංස්ථාවේ ණය ආධාරයක් ද ලබාගෙනයි. මෙච්චර කාලයක් නිහඬ වෙලා සිටියේ ඇත්තටම මෙවැනි ළමා චිත්‍රපටයකට නිෂ්පාදකවරයෙක් සොයා ගැනීම අමාරුයි. මගේ උනන්දුව, උත්සාහය තිබුණේම වෙනත් චිත්‍රපටයක් කරනවාට වඩා ළමා චිත්‍රපටයක් කරන්නමයි.අපේ රටේ තිබෙන ලොකුම ප්‍රශ්නය තමයි ළමා චිත්‍රපටයක් කියන්නේ කුමන ආකෘතියක් යටතේ තිර නාටකය සකස් විය යුතු ද යන්න ගැන ස්ථිර නිගමනයක් නොමැති වීම. අපිත් ඒ සම්බන්ධයෙන් පර්යේෂණ කරමින් තමයි මේවා කරන්නේ. සිංහල සිනමාවට වසර 65 ක් පිරුණත් ළමා චිත්‍රපට නිෂ්පාදනය වෙලා තිබෙන්නේ අල්පයයි. මම හිතන්නේ දහයකටත් අඩුවෙන්. ඒකට එක හේතුවක් තමයි ළමා චිත්‍රපටවල තිරනාටක රචකයන් අඩුකම. කතා තේමා හොයාගන්න බැරිකම සහ හොඳ ආයෝජකයන් නැතිකම. ඒ නිසා හැමෝම බලන්නේ වැඩිහිටි චිත්‍රපටයක් කරලා මුදල් උපයා ගැනීමට.*අපි අතීතයට ගියොත් ඔබේ කැමරා අධ්‍යක්ෂණයෙන් හැඩවුණු චිත්‍රපට වෙතට?පළවැනි චිත්‍රපටය වුණේ ‘සුද්දා’ ළමා චිත්‍රපටය. රත්නවීර ද සිල්වා අධ්‍යක්ෂණය කළේ. එහි නිෂ්පාදනය පැත්තෙනුත් මට සහාය වන්න අවස්ථාව ලැබුණා. ඉන්පසු ‘රැජින’, ‘සිර කඳවුර’, ‘බදුලු කෝච්චිය’ ආදි චිත්‍රපට රැසකට දායක වෙන්නට අවස්ථාව ලැබුණා.*ඔබේ නවතම නිර්මාණය වන ‘යාළු’ චිත්‍රපටය තැනුණේ කොහොම ද?මේ චිත්‍රපටයේ තිරනාටකය මීට වසර කිහිපයකට පෙර මම ලිව්වා. නමුත් ඉන් සෑහීමකට පත් නොවුණු නිසා ජයතිලක කම්මැල්ලවීර, ප්‍රවීණ සාහිත්‍යවේදියා හමු වී විටක මා මේ තිරනාටකය පෙන්වා ඔහු ලවා එය නැවත ලියවා ගත්තා. ඔහු මේ තිර කතාවේ අදහස අරගෙන අලුත් තිර රචනයක් මට ලියා දුන්නා. ඒ පිටපත තමයි මම සංස්ථාවට ඉදිරිපත් කර අනුමත කර ගත්තේ. චිත්‍රපට සංස්ථාව ණය දුන්න අන්තිම චිත්‍රපටයත් මෙයයි.*මේ චිත්‍රපටය තිරගත කරන්නේ කොයි කාලේ ද?ඉක්මනින්ම තිරගත කරන්න බලාපොරොත්තු වෙනවා. 2012 අගෝස්තු නිවාඩුවට තමයි මේ චිත්‍රපටය රූගත කිරීම් කළේ. පරීක්ෂණ මණ්ඩලයට ඉදිරිපත් කර ඉක්මනින්ම තිරගත කිරීමේ උනන්දුව මට තිබෙනවා. ළමා චිත්‍රපටයක් නිසා ඉක්මන් තිරගත කිරීමක් ලබා දෙනවානම් හොඳයි. මේ වන විට ළමා චිත්‍රපට අධ්‍යක්ෂණය කරන්නන්, නිෂ්පාදකවරුන් අවම තත්ත්වයේ ඉන්න නිසා ඔවුන්ට අතදීමක් කළ යුතුයි කියලයි මගේ පෞද්ගලික අදහස.*‘යාළු’ චිත්‍රපටයෙන් කලකට පසු අපේ ප්‍රවීණ රංගන ශිල්පී සොමී රත්නායකගේ රඟපෑම් දැක ගැනීමට හැකියි නේද?ඔව්. සොමී නිවාඩුවකට ලංකාවට ඇවිත් ඉන්න මොහොතක මට මුණ ගැසුණා. ඒ අනුව තමයි චිත්‍රපටයේ රූගත කිරීම් සැලසුම් කළේ. ඔහු මගේ ‘අතුරු මිතුරු’ චිත්‍රපටයේත් රඟපාපු නළුවෙක්. ඒ කාලේ ඒ සඳහාත් ඔහු සත 5 ක්වත් අය කළේ නෑ. මෙතනදිත් ඔහු බොහොම නිර්ලෝභීව රඟපෑවා. මුදල් ගැන කතා කළේ නෑ. ඇත්තටම ඔහුගේ රංගනය චිත්‍රපටයට ලොකු ආලෝකයක්. ඔහු වැනි නළුවෝ අද අපට කොහොමටවත් හොයාගන්න බෑ.*‘යාළු’ චිත්‍රපටයේ අනෙක් නළු නිළියන් ගැන කතා කළොත්?ළමයෙකුගෙන් වැඩිහිටියෙකුගෙන් වගේ අපිට පැය 8 - 10 ක් එක දිගට වැඩ ගන්න බෑ. ළමා මනසේ හැටි එහෙම තමයි. අපේ රටේ රංගන ශිල්පීන් පුහුණු කරන පාඨමාලාත් නෑ. යම් යම් දුර්වලතා ඇති. නමුත් මෙහි රඟපාන ළමයින්ට අපි වැඩමුළු පවත්වලා තමයි දර්ශන තලයට රැගෙන ගියේ. ඒ වගේම මගේ ‘සුද්දා’ චිත්‍රපටයේ රඟපාපු පොඩි ළමයෙක් වුණු අමිත්ත වීරසිංහ තමයි අද මේ චිත්‍රපටයේ වැඩිහිටි චරිතයක් රඟපාන්නේ.ඒකත් මට සුවිශේෂි සිද්ධියක්. සොමි රත්නායක, පාලිත සිල්වා, අමිත්ත වීරසිංහ, මීනා කුමාරි, සුරංගි රුවන්මලි, මොහාන්රාජ් මඩවල ඇතුළු පිරිසක් ළමා චරිතවලට අමතරව මේ සඳහා දායක වෙනවා. මේ චිත්‍රපටයේ සංගීතය ආචාර්ය වික්ටර් රත්නායකගෙන්. නැටුම් අධ්‍යක්ෂණය කළේ ජ්‍යෙෂ්ඨ මහාචාර්ය මුදියන්සේ දිසානායක. සටන් අධ්‍යක්ෂණය ටෙඩී විද්‍යාලංකාර ගෙන්. ගීත රචනයෙන් මහාචාර්ය සුනිල් ආරියරත්න, වසන්ත කුමාර කොබවක සහ නිලාර් එන්. කාසීම් එක් වුණා.*‘යාළු’ චිත්‍රපටයෙන් පසු ඔබ තවත් නිර්මාණයකට සූදානම් වෙනව ද?මගේ ලොකුම බලාපොරොත්තුව මේ චිත්‍රපටයට සාර්ථකව ප්‍රදර්ශනය කර ගැනීමයි. තවත් නිර්මාණයක් සඳහා දැනට තිර පිටපතක් ලියාගෙන යනවා. ඒකත් ළමා චිත්‍රපටයක්. නිෂ්පාදකවරයෙක් අඬ ගැසුවත් මගේ වැඩි කැමැත්ත තිබෙන්නේ ළමා චිත්‍රපට කරන්න තමයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304213</link>
    <topic>සිනා කතා</topic>
    <author/>
    <content>සිනා කතාපද්මිණි තම පවුලේ වෛද්‍යවරයා හමුවීමට ගියේ දින කීපයක් තිස්සේ පැවැති කෑම අරුචිය සහ වමනයට ප්‍රතිකාර ලබා ගැනීමටය. ඇය හොඳින් පරීක්ෂා කළ වෛද්‍යවරයා ඇගේ රුධිර සහ මුත්‍රා ද පරීක්ෂා කළේය.එම පරීක්ෂණ වාර්තා කියවද්දී ඔහුගේ ඇස් අසාමාන්‍ය ලෙස විවර විය. කලබලයට පත් හෙතෙම මෙසේ කීවේය.“මළා...!”“ඇයි... ඇයි ඩොක්ටර්?” පද්මිණි විමසුවේ ද තැති ගනිමිනි.“මම තාත්තා කෙනෙක් වෙන්ඩයි යන්නෙ.” වෛද්‍යවරයා දාඩිය පිසදමමින් කීවේය.කළමනාකරුවකු බඳවා ගැනීම සඳහා එම සමාගමෙන් පළ කළ පුවත්පත් දැන්වීමකට අනුව පැවැති සම්මුඛ පරීක්ෂණයට ජයසිංහ පෙනී සිටියේය.“හොඳයි අපි මිස්ටර් ජයසිංහව මේ තනතුරට තෝරා ගත්තොත් ඔබ මේ තනතුර වෙනුවෙන් මොනවද බලාපොරොත්තු වෙන්නෙ?” සම්මුඛ පරීක්ෂණ මණ්ඩලයේ සභාපතිවරයා ඔහු ගෙන් ඇසුවේය.“මම වැඩ කරපු කොම්පැනිය මට මාසෙකට රුපියල් පනස්දාහක් ගෙව්වා. අර්ථ සාධක අරමුදලට මගෙන් සියයට පහක් කපලා ඒ ගොල්ලො සියයට 15 ක් දැම්මා. අවුරුද්දට මාස 03 ක පඩි බෝනස් විදියට දුන්නා.අවුරුද්දකට සැරයක් පිටරට සංචාරයකට ඕන කරන සියලුම පහසුකම් දුන්නා, මාසෙක නිවාඩුවකුත් එක්ක.”“ඔයතරම් පහසුකම් දුන්න කොම්පැනියකින් ඇයි මිස්ටර් ජයසිංහ අයින් වෙන්න හිතුවේ?” සභාපතිවරයා ඇසුවේ විමතියෙනි.“මං අයින් වුණෙ නැහැ.ඒ කොම්පැනිය බංකොළොත් වුණා.” ජයසිංහ කීවේය.ඩාන්සින් ස්ටාර් තරගයක් රූපවාහිනියේ විකාශය වෙමින් පැවතුණි. නිවෙසේ සැවොම සාලයේ වාඩිවී රූපවාහිනිය වෙත නෙත් දල්වා බලා සිටි අතර නිවෙසේ සුරතලේට ඇති කරන බල්ලා සහ බැළලිය ද සාලයේ සිටියෝය.ඒ වන විට රූපවාහිනියේ පෙන්වමින් තිබූ දඟර නැටුමක් දුටු බල්ලා, බැළලියට මෙසේ කීවේය.“ඔයා දන්නවද වැඩක්. ගිය සුමානෙ දවසක්දා මං ඔය විදියට නටනවා දැකලා අපේ මහත්තයා මට පණුබේත් දුන්නා.”තම මහගෙදර ගොස් ආපසු එද්දී මව ද කැටුව නිවෙසට ළඟාවූ බිරිය දුටු නන්දවීර, බිරිය පසෙකට කැඳවා රහසින් මෙසේ ඇසීය.“මම ටෙලිග්‍රෑම් එකතුත් එව්වනෙ යෝදියේ, අම්මත් එක්ක එන්ඩ එපා ය කියල. ඉතින් අහවල් දේකට ද අම්මා එක්ක ආවේ?”“අම්මා තකහනියක් ආවේ ඒ මොකද කියල දැනගන්ඩ තමයි.” බිරිය කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304214</link>
    <topic>මගේ ආච්චිත් කොට ගවුම් ඇන්දා</topic>
    <author>ගාමිණී සුසන්ත ඡායාරූපය – බර්නාඩ් ෂෝ ප්‍රේමසුන්දර</author>
    <content>මගේ ආච්චිත් කොට ගවුම් ඇන්දාමැණික් විජේවර්ධනමීට සති කීපයකට පෙර තිරගතවීම ඇරඹුණු නාලක විතානගේ ගේ “අනිත්‍යා” චිත්‍රපටයේ කෞෂි ඇයයි. ඇය මැණික් විජේවර්ධන. මැණික් ‘අනිත්‍යා’ චිත්‍රපටයේ නිරූපණය කරන්නේ ඉතා අභියෝගාත්මක චරිතයකි. “අනිත්‍යා” මැණික් ගේ පළමු සිනමා රංගනය ද වේ. අද “තරුවක් සමඟ වරුවක්” විශේෂාංගයට මැණික් විජේවර්ධන එක්කර ගනිමු.*ඇත්තටම ඔබේ නම මැණික් නෙමෙයි නේද?”ඔව් මගේ නම මැණික් නෙමෙයි. මම පුංචි කාලෙදි මගෙ අම්මයි තාත්තයි මට කතා කරල තියෙන්නේ මැණික් කියලා. මගේ නියම නම නිලංකා ලක්මිණි විජේවර්ධන. දැන් මට හැමෝම කියන්නේ මැණික් කියලා.”*කොහොමද ඔබ කලාවට එන්නේ?”පාසල් යන කාලේ මම වේදිකා නාට්‍යවලට සම්බන්ධ වෙලා හිටියා. මම දැනගෙන සිටියා මට රංගන හැකියාවක් තිබෙන බව. කලක් මම පෞද්ගලික අංශයේ හෙදියක ලෙස සේවය කළා. ඒ අතරතුරේ නිරූපිකාවක් ලෙස කටයුතු කළා. ඒ කාලේ තමයි මම කලාවට සම්බන්ධ වුණේ.”*”අනිත්‍යා” ඔබේ පළමු චිත්‍රපටයද?”ඔව් “අනිත්‍යා” මගේ පළමු චිත්‍රපටය. මේ චිත්‍රපටයේ රඟපෑමෙන් පසුව මම උදයකාන්ත වර්ණසූරියගේ ‘කොස්තාපල් සෝම’ චිත්‍රපටයේ රඟපෑවා. ඉන්පසුව නාලකගේ දෙවැනි චිත්‍රපටයේ ආරාධිත රංගනයක් කළා. හැබැයි මම ප්‍රතිපත්තියක් හැටියට ටෙලිනාට්‍යවල රඟපාන්නේ නෑ කියන මතයේ මේ වන තෙක් ඉන්නවා.”*ඇයි ඔබ ටෙලිනාට්‍යවලට අකැමැති; ටෙලිනාට්‍ය ප්‍රේක්ෂකයින්ට සමීප වීමට හොඳ මාධ්‍යයක් නෙමෙයිද?”මට ප්‍රසිද්ධියක් ජනපි‍්‍රයත්වයක් අවශ්‍ය නෑ. මා තුළ තිබෙන රංගන හැකියාව කිසියම් නිර්මාණයකින් ඉදිරිපත් කිරීමටයි මට අවශ්‍ය.එහෙම නැතිව විශාල නිර්මාණ සංඛ්‍යාවකට දායකවීමේ අවශ්‍යතාවයක් මට නෑ. මම කිසියම් රංගනයක් කරන්නේ ඒ චරිතය මට දැනුනොත් පමණයි. ටෙලිනාට්‍යවලට අකමැති වෙන්න තවත් හේතුවක් තමයි ටෙලිනාට්‍යවලට සම්බන්ධ වුණාම හැමදාම ෂූටිංවලට යන්න සිදුවීම. ඒකට මම කැමැති නෑ.”*ඔබ ‘අනිත්‍යා” චිත්‍රපටයට සම්බන්ධ වුණේ කොහොමද?”මීට කලකට පෙර මාලක වැලිගෙපොලගේ නිර්මාණයකට මම සම්බන්ධ වුණා. ඔහු මඟින් තමයි මට නාලක විතානගේව හමුවුණේ. ඒ විදියටයි ‘අනිත්‍යා’ චිත්‍රපටයට සම්බන්ධ වුණේ.*‘අනිත්‍යා’ චිත්‍රපටයේ කෞෂි ඔබ දකින්නේ කොහොමද?”කෞෂි මේ සමාජයේ ඉන්න කෙනෙක්. ඇය පිළිකා රෝගියෙක්. අපේ සමාජයේ ජීවත් වන බොහෝ දෙනෙක් තමන්ගේ ඇතුළත ජීවිතය ගැන සමාජයට හංගනවා. විශේෂයෙන් ම පිළිකාවක් වැනි රෝගයක් ඇතිවූ පසුව එය සමාජයෙන් සඟවන්න උත්සාහ කරනවා. කෞෂි එහෙම නෑ. ඇය ඉතාම සැහැල්ලුවෙනුයි ජීවිතය දෙස බලන්නේ.”*මැණික් ඔබ මොනවගේ කෙනෙක් ද?”මම බොහොම විවෘත කෙනෙක්. කියන්න තියෙන දේ කෙළින්ම කියෙනවා. එච්චරයි.”*‘අනිත්‍යා’ චිත්‍රපටයට සම්බන්ධ වෙන්න පෙර ඒ චරිතය පිළිබඳව ඔබ ඔබේ පවුලේ අය සමඟ කතා කළා ද?”නාලකගේ චිත්‍රපටයට සම්බන්ධ වෙන්න ඉස්සර වෙලා චිත්‍රපට දෙක තුනකටම මට කතා කළා. නමුත් මම ඒවා බාර ගත්තේ නෑ. ඒ; එම චරිත මට දැනුණේ නැති නිසා. නමුත් ‘අනිත්‍යා’ චිත්‍රපටයේ කෞෂිගේ චරිතයට මට හිත ගියා. මම එහි පිටපත මගේ අම්මටයි තාත්තටයි පෙන්නුවා. එහි ඇතැම් දර්ශනවලට අම්මයි තාත්තයි අකැමැති වුණා. එහිදී නාලක ඒ පිළිබඳව පහදල දුන්නා. පසුව මගෙ දෙමව්පියන් මේ රංගනයට කැමැති වුණා.”*කෙටි ඇඳුම් ඇඳගෙන සිටින දර්ශන, දුම්බොන දර්ශන, බියර් බොන දර්ශන “අනිත්‍යා” චිත්‍රපටයේ තිබෙනවා. එම දර්ශන රඟපෑම ඔබට ගැටලුවක් වුණේ නැතිද?”කොට ඇඳුම් අඳීන දර්ශන නම් මට ගැටලුවක් වුණේ නෑ. අද සමාජයේ පමණක් නෙමෙයි මීට කලකට පෙරත් කාන්තාවන් කොටට ඇන්ඳා. මගෙ අම්මයි ආච්චියි දෙන්නමත් කොට ඇඳුම් ඇඳල තියෙනව. ඒ පිංතූර තාම අපි ළඟ තියෙනව. 70 දශකයේ චිත්‍රපටවල කෙටි ඇඳුම් ඇඳපු දර්ශන ඕනතරම් තිබුණා. ඒක කලින්කලට එන විලාසිතාවක්. බියර් බොන දර්ශනවලදි මමබිව්වේ සිසිල් බීම. හැබැයි සිගරට් බොන එක මට ගැටලුවක් වුණා.සිගරට් දුම මට දරාගන්න බැරි වුණා. ඒ දර්ශනය චිත්‍රපටයට අවශ්‍ය එකක්. ඒ නිසා මට ඕන වුණා ඒ දර්ශනය ස්වාභාවික අයුරින්ම කරන්න. එතැනදි අපේ නිෂ්පාදන කණ්ඩායමේ අයිය කෙනෙක් සිගරට් එකක් උරන විදිය මට කියල දුන්නා. මම ඒක හොඳින් කළා. මට ඕන වුණේ මගේ රඟපෑමෙන් චිත්‍රපටයට සාධාරණයක් කරන්න. ඇතැම් කෙටි ඇඳුම් ඇඳගෙන පිරිසක් ඉස්සරහ රඟපෑමේදී මට යම් අපහසුවක් දැනුණා. නමුත් ඒ ගැන මම වැඩිය හිතුවේ නෑ.”*ඔබ රඟපාන්නෙ රැකියාවක් ලෙස ද විනෝදාංශයක් ලෙස ද?”විනෝදාංශයක් ලෙස”*දිගටම ඔබ රඟපානවද?”ඒක කියන්න බෑ. මගේ රංගන ජීවිතය අද ඉවරවෙයිද ලබන අවුරුද්දේ ඉවරවෙයිද කියල කියන්න බෑ.”*ඔබ ටෙලිනාට්‍ය නරඹනවද?”අද නරඹන්න ටෙලිනාට්‍ය නෑ. එකම නළු නිළියො පිරිසක් තමයි හැම ටෙලිනාට්‍යයකම ඉන්නේ. ඒ නිසා ටෙලිනාට්‍ය වෙන්කරල හඳුනාගන්නත් බෑ. ඒ නිසා මම ටෙලිනාට්‍ය නරඹන්නේ නෑ.”*ඔබේ පවුලේ කවුද ඉන්නේ?”මම පවුලේ වැඩිමලා. මට නංගිලා තුන් දෙනෙක් ඉන්නව. මල්ලියෙකුත් ඉන්නව. තාත්ත ව්‍යාපාරිකයෙක්. අම්මත් රැකියාවක් කරනවා.”*කවුද ඔබේ පෙම්වතා?”ඔහු අශෝක රන්දෙණිය. ඔහු ව්‍යාපාරිකයෙක්. අපි ළඟදි විවාහ වෙනවා.”*ඔහු “අනිත්‍යා” නැරඹුවාද?”ඔව් ඔහු නැරඹුවා. විශාල ගැටලුවක් වුණේ නෑ. ඔහු හොඳ විවෘත මනසක් තියෙන කෙනෙක්.”*ඔබ චරිතයක් බාර ගැනීමේදී විශේෂ තෝරා බේරා ගැනීමක් කරනවාද?”මෙහෙමයි; විශේෂයෙන් තෝරා බේරා ගෙන රඟපාන්න තරම් නිර්මාණ අපේ රටේ බිහිවෙන්නේ නැහැනේ. “බොලිවුඩ්” වල හරි “හොලිවුඩ්” වල හරි සිටියා නම් එහෙම කරන්න තිබුණා. මම රඟපාන්නේ මට චරිතය දැනුණොත් පමණයි.ගාමිණී සුසන්ත ඡායාරූපය – බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304215</link>
    <topic>සුරේන්ද්‍රගේ අලුත්ම ගීතයේ ‘රූප රචනය’ වැරදියි නේද?</topic>
    <author>ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10</author>
    <content>සුරේන්ද්‍රගේ අලුත්ම ගීතයේ ‘රූප රචනය’ වැරදියි නේද?කුලියපිටියේ ජයසේන අතපත්තුප්‍රශ්නය - කොල්ලුපිටියේ ක්‍රෝටන් ගහ නිවෙසේ ඩබ්ලිව්. කේ. හැරිසන් පෙරේරා, මට්ටකොටු වෙරළේ බැසිල් පෙරේරා, බෝයගනේ පර්ල් අයිරින් පෙරේරා, අම්බලන්ගොඩ චන්ද්‍රා මාලිනි ද සිල්වා, රත්මලානේ එල්. එම්. පේ‍්‍රමසේන පෙරේරා, ගුන්නෑපානේ ගාමිණි කේ. පෙරේරා, මාදම්පේ අමරා අලහකෝන් යන රසික රසිකාවන් දැන් කෝ?පිළිතුර - ඇත්තටම ඔවුන් ගැන ආරංචියක් නැහැ.හබරාදූවේ ගාමා ගාමිණි සුබසිංහප්‍රශ්නය - ‘මාගේ පැලේ අඳුර නසන්න’, ‘ගම්බද ලලනි සුකුමාලි’ යන ගී ගැයූ ගායකයා කවුද?පිළිතුර - ක්ලෝඩ් ද සොයිසාකොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - ‘නීලකඩලින් ඔරත්තිලෙයි’ චිත්‍රපටය ගැන විස්තරයක් කරන්න?පිළිතුර - කේ. ශන්කර් අධ්‍යක්ෂණය කළ මේ චිත්‍රපටයේ ප්‍රධාන චරිතය රඟපෑවේ අපේ මහා නළු ගාමිණි ෆොන්සේකා.වෙන්නප්පුවේ ලාංකිකා රොඩ්රිගෝප්‍රශ්නය - සුරේන්ද්‍ර පෙරේරාගේ අලුත්ම ගීතයේ රූප රචනයේ මුල් කොටස්වල හමුදා සෙබළාගේ දකුණු අත නැති බවයි පෙන්වන්නේ. ඒත් අන්තිම හරියෙදි ඔහු දකුණු අතින් ජංගම දුරකථනයකින් කතා කරනවා පෙන්වනවා. එතකොට කැපිලා තියෙන්නේ වම් අත. මේක බරපතළ වැරදීමක් නේද?පිළිතුර - ඔව්. සුරේන්ද්‍ර හිතනවා ඇති ප්‍රේක්ෂක අපි ‘ඔටුවෝ’ කියලා.කෑගල්ලේ රණවීර ලියනගේප්‍රශ්නය - ‘මඩොල්දූව‘ චිත්‍රපටයේ ජින්නාගේ චරිතය රඟපෑ නළුවා කවුද?පිළිතුර - පද්මසේන අතුකෝරලකල්දෙමුල්ලේ විජිත් රොහාන් ද සේරම්ප්‍රශ්නය - ප්‍රසංග වේදිකාවේ දක්ෂ ලෙස නටමින් ගී ගයන ගායකයා කවුද?පිළිතුර - ගී ගැයූ ගායකයෙක් නම් හිටියා. ඒ, එම්. එස්. ප්‍රනාන්දුනාරම්මල චිත්‍රානන්ද සමරතුංගප්‍රශ්නය - අප කලාකරුවන්ට දුරකථනයෙන් කතා කරන විට ඔවුන් අපව මඟ හරින්නේ ඇයි? ඔබත් එහෙම ද?පිළිතුර - මම කලාකරුවෙක් නෙමෙයි.නිවිතිගල සේනක පෙරියප්පෙරුමප්‍රශ්නය - පුවත්පත් තීරු ලිපි පුවත්පතක අලෙවිය කෙරෙහි සාධනීය ලෙස බලපානවා ද?පිළිතුර - ඔව්. ශ්‍රී චන්ද්‍රරත්න මානවසිංහයන්ගේ ‘වගතුග‘ තීරු ලිපිය කියවීමටම ඇතැම් පාඨකයන් ‘ලංකාදීප’ පත්‍රය මිලට ගත් බව වේ. වි. අබයගුණවර්ධන වරක් ලියු ලිපියක සඳහන් කර තිබුණා මට මතකයි.කෝට්ටේ විනිත් දාබරේප්‍රශ්නය - ටී. එම්. ජයරත්න පසුබිම් ගායනයට එක්වූ මුල්ම චිත්‍රපටය කුමක් ද?පිළිතුර - ‘දෑස නිසා’.මාතලේ ධර්මා ඒකනායකප්‍රශ්නය - ගායක නෙවිල් ප්‍රනාන්දු හා රුක්මණි දේවි අතර ප්‍රේම සම්බන්ධයක් තිබුණයි කියන කතාව ඇත්තක් ද?පිළිතුර - අපි ඇත්තයි කියලා හිතමුකෝ ධර්මා.මහරගම සිරිමා බොතේජුප්‍රශ්නය - පසුගිය 31 වැනිදා ඇසු ප්‍රශ්නයකට පිළිතුරු ලෙස ඔබ ‘දෙයියන්ගේ රටේ’ චිත්‍රපටයේ ගීත නම්කර තිබුණත් ජී. එස්. බී. රාණි පෙරේරා ගැයු ‘මට ඔබ ද අගේ වැදු මව ද මගේ’ ගීතය ඇතුළත් කර තිබුණේ නැහැ.පිළිතුර - ඔව්. ඒ ගීතයේ මුල් වචන ඕවා නෙමෙයි. ‘අම්මාගේ කීම අසලා’ යන්නයි.පහත නම් සඳහන් අයත් ප්‍රශ්න එවා තිබුණා. මත්තෙගොඩ කිත්සිරි ඒ. මැද්දෙවිතාන, අවිස්සාවේල්ලේ බී. දයාරත්න, බමුණාකොටුවේ ඩී. පී. සුබසිංහ, ලුනාවේ බී. ආර්. ඩී. පීරිස්, දෙහිවල සී. ද අල්විස්, ග්‍රෑන්ඩ්පාස් හි විමල් රණසිංහ.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304216</link>
    <topic>තාරුණ්‍යයේ ආදරය ගැන කියන මැදගෙදර</topic>
    <author>වසන්ත</author>
    <content>තාරුණ්‍යයේ ආදරය ගැන කියන මැදගෙදරතාරුණ්‍යය ආදරයෙන් බැඳුණ ද ජීවිතයේ අනාගතය ඒ ආදරයට සමීප කරගන්නා පුද්ගලයින් මත සාර්ථක අසාර්ථක වන අයුරු පෙන්වමින් මේ දිනවල ස්වර්ණවාහිනිය ඔස්සේ දිනපතා රාත්‍රී 7.00 ට දිගහැරෙන නවතම ටෙලි සිතුවමයි ‘මැදගෙදර’. නන්දනී, උත්තරා, අනුත්තරා, සසඳරා, නිම්සරා මෙන්ම රසාරා ගේ ජීවිත යථාර්ථය විවරණය කරමින් රෝහණ සමරදිවාකර ස්වර්ණවාහිනියට ‘මැදගෙදර’ නිර්මාණය කරයි.ධනංජය නම් ධනවත් තරුණයකුට විවාහ යෝජනාවක් රැගෙන උත්තරාගේ නිවෙසට එන ඔහුගේ දෙමවුපියන් උත්තරාගේ සොයුරිය අනුත්තරා දකියි.මෙහිදී අනුත්තරා කෙරෙහි පැහැදෙන ධනංජය තම ආයතනයේ රැකියාවක් ලබා දෙයි. අනුත්තරා ගැන බලාපොරොත්තු තබා ඇති විමන්ත අසල්වාසි බෝඩිමක නැවති සිට ධනංජයගේම ආයතනයේම සේවය කරයි. අනපේක්ෂිත ලෙස ධනංජය අනුත්තරාට සේවයට අවශ්‍ය පුහුණුව ලබාදීමට විමන්තට භාර කරයි.ඒ අතරතුර ධනංජයගේ සොහොයුරා වන කල්පට නොසිතු මොහොතක සසඳරා නම් තරුණියක මුණ ගැසෙයි.ඔහු සසඳරාට ආලය කරන්න පටන් ගන්නා අතර සසඳරා යනු තම සොහොයුරා ධනංජයට විවාහ යෝජනාව ගෙනා උත්තරාගේ නැගණියක් බව නොදනියි. නමුත් ඒ වන විටත් සසඳරා ධනවත් තරුණයකු වන ටෙරන්ස් නම් ව්‍යාපාරිකයකු සමඟ ද ප්‍රේම සම්බන්ධයක් පවත්වාගෙන යයි. එහෙත් ටෙරන්ස් යනු ධනවත් ව්‍යාපාරිකයකු ලෙස පෙනී සිටින ගෙදරක සේවය කරන මෙහෙකරුවෙකි.නිම්සරා උත්තරාගේ තවත් සොයුරියකි. ඇය වෛද්‍ය සිසුවියක ලෙස ඉගෙනුම ලබන්නේ අනාගතය ගැන දැඩි බලාපොරොත්තුවෙනි. එහෙත් රංග නම් අසල්වාසි තරුණයකු සමඟ ඇය ප්‍රේම සම්බන්ධයක් ඇති කරගනියි.එහෙත් ඊට උත්තරාගෙන් විවිධ චෝදනා එල්ල වෙයි. මේ මැදගෙදර පවුලේ කතන්දරයේ එක් පැත්තකි. තවත් පැත්තක දියණියන් පස්දෙනකුගේ ජීවිත මත හෙට්ටිආරච්චි නම් පියාගේ ජීවිතයත් දෝලනය වෙන්න පටන් ගනියි.එකිනෙක චරිත හඳුනා ගනිමින් තවත් විටෙක නොදන්නා චරිත ජීවිතවලට බද්ධ වෙමින් සිය අනාගතයට සුදුසු සහකරුවා සොයාගන්නට යුවතියන් දරන උත්සාහයත් ඒ වටා ගෙතෙන අනෙකුත් චරිතවල ජීවිත විවරණය මැදගෙදර පවුලේ කතාන්දරයෙන් හෙළි කරන්න සූදානම්.කාංචන කොඩිතුවක්කු, මුතු තරංගා, රම්‍යා වනිගසේකර, ගීතා කාන්ති ජයකොඩි, ගාමිණි හෙට්ටිආරච්චි, උදයන්ති කුලතුංග, නිලුක්ෂි අමන්දා, තිසුරි යුවනිකා, දිල්හානි පෙරේරා, පුබුදු ගමගේ, ජනිත් වික්‍රමගේ, චන්දික නානායක්කාර, නිරෝෂන් විජේසිංහ, මැණිකේ අත්තනායක, හර්ෂන් බෙත්මගේ ඇතුළු නළු නිළි කැලක් රංගනයෙන් දායක වෙන මැදගෙදර කැමරාකරණයෙන් ජනක මාපිටිය, කලා අධ්‍යක්ෂණයෙන් චන්දන ප්‍රියංකර, අංග රචනයෙන් රෙජිනෝල්ඩ් උඩුගම, ඇතුළු ශිල්පීන් රැසක් දායක වෙන අතර ‘මැදගෙදර’ මැක්ස් ක්‍රියේටිව් මීඩියා ස්වර්ණවාහිනියට නිෂ්පාදනය කරයි.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304217</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාතෙසාරා ජයවර්ධන දක්ෂ ජනප්‍රිය නිළියක් වගේම නවකතා කතුවරියකුත් වෙනවා. තෙසාරා ඇගේ දෙවන නවකතාව මේ වසරේ එළිදක්වන්නට සූදානම් වන බව අපිට දැනගන්නට ලැබුණා.”මේ දවස්වල මම රංගනයෙන් දායක වෙන ‘සකිසඳ සුවාරිස්’ ටෙලිනාට්‍යය විකාශය වෙනවා. එහි රූගත කිරීම්වලට සහභාගි වෙනවා.ඒ වගේම මම මීට පෙර ‘සඳ නොදුටු තාරකා’ කියල නවකතාවක් රචනා කළා. එයට ලැබුණු පාඨක ප්‍රතිචාර නිසාම මම මගේ දෙවන නවකතාවත් පාඨකයා හමුවට ගෙන ඒමට කටයුතු කළා.එය නම් කොට තිබෙන්නේ ‘හිරු නොදුටු දේදුනු’ නමින්. එය මුද්‍රණය සඳහා යොමුකොට තිබෙනවා. ඒ වගේම ඉංග්‍රිසි පොත් කිහිපයක්ම සිංහලට පරිවර්තනය කිරීමටත් මට අවස්ථාව ලැබී තිබෙනවා.පසුගිය දවසක එංගලන්තයේ CIM ආයතනය මඟින් පැවැත්වූ වරලත් අලෙවිකරණය පිළිබඳ පශ්චාත් උපාධි ඩිප්ලෝමා පාඨමාලාවේ ලොව විශිෂ්ටතම ශිෂ්‍යාව සඳහා හිමි සම්මානය මට හිමිවුණා. ඒ ගැනත් නිහතමානීව මම සතුටු වෙනවා.මේ දවස්වල සුරාජ් මාපාට රංගනයට අමතරව විශේෂ වැඩ කටයුතු රැසක්ම පැවරිලා. හැමතැනම අවුරුදු අසිරිය නිසාම කලා ලොවේ තරුවක් වෙන සුරාජ්ටත් අවුරුදු උත්සවවලින් ලැබෙන ආරාධනා ඉවරයක් නැහැ කියලයි දැනගන්නට ලැබුණේ.විශේෂයෙන්ම සුරාජ් අවුරුදු කුමාරි තෝරන තරග සඳහා විනිශ්චය ලබාදීමට දැඩි කැමැත්තකින් හා ආසාවකින් සහභාගිවෙන බවත් අපිට දැනගන්නට ලැබුණා.”මේ දවස්වල අවුරුදු උත්සව නිසාම තරමක් කාර්යබහුලයි. ඒ වගේම පසුගිය දවස්වල අවුරුදු සැමරුවේ නුවර මගේ ගමේ සිටයි. අවුරුදු සැමරුම් උත්සව අතරේ මගේ රංගන කටයුතු සඳහාත් දායක වෙනවා.ඒ වගේම දෙරණ ’City of Dance’ වැඩසටහනට සහභාගි වී සිටින නිසා එහි පුහුණු වීම් කටයුතුවල තමයි දැන් වැඩි වශයෙන් ම මම නිරතව සිටින්නේ.පසුගිය දා ‘සරසවිය’ සිනමා පුවත්පතට වසර පනහක් සපිරුණා. ඒ වෙනුවෙන් සරසවිය කාර්ය මණ්ඩලය සංවිධානය කරපු චාම් පැදුරු පාටියට ජනප්‍රිය නළු නිළියන් රැසක් සහභාගි වුණා. ඒ අතර දක්ෂ ජනප්‍රිය නිළියක වන සේමිණි ඉද්දමල්ගොඩත් වූවා.ඇය ‘සරසවිය’ට විශේෂ ත්‍යාගයක් රැගෙන එන්නට අමතක කළේ නැහැ. ඇය දෝතපුරාම ‘සරසවිය’ පුවත්පතට විශාල උපන්දින කේක් ගෙඩියක් රැගෙනයි පැමිණියේ.මේ කේක් එක ඉතාම අලංකාරව සකසා තිබුණා. කලාකරුවනට නිබඳ අත දෙන ‘සරසවිය’ වෙනුවෙන් ඇය ගෙන ආ ඒ තෑග්ග කාගේත් පැසසුමට ලක්වුණා. හැමෝම ඉතාම සතුටින් උපන් දින කේක් ගෙඩියේ රස බැලුවා.මේ දවස්වල කා අතරත් කතාබහට ලක්වන නිළියක් තමයි ඕෂධී හේවාමද්දුම. ඇය මේ දවස්වල ‘අපේක්ෂා’ ටෙලිනාට්‍යයෙන් අප නෙතු ගැටෙනවා. පසුගියදා අපි හැමෝම මහත් හරසරින් සමරපු අලුත් අවුරුද්ද ඕෂධීටත් ඉතාම විශේෂ වුණා.”සිංහල අලුත් අවුරුද්ද නිමාවුණත් ඒ සුන්දරත්වය තවමත් හිතේ තිබෙනවා. අපේ ගෙදර අයට මෙවර අලුත් අවුරුද්ද විශේෂ වුණා. අපි අලුත් අවුරුද්ද සැමරුවේ අපේ පුංචි පුතා යෝශිත සඳකැන් එක්කයි. පුතාට තවම මාස 6යි.පුතා නිසාම අපි අවුරුදු චාරිත්‍ර වාරිත්‍ර අකුරටම ඉටු කළා. මේ දවස්වල නැවතත් මගේ සුපුරුදු රංගන කටයුතුවල මම නිරතවෙනවා. මේ හැමදේම කරගන්න පුංචි පුතා බලාගෙන මගේ අම්මා මට හුඟාක් උදව් කරනවා”.බර්නාඩ් ෂෝ ප්‍රේමසුන්දර අපට සිටින දක්ෂ ඡායාරූප ශිල්පියෙක්. බර්නාඩ් ගේ කැමරා කාචයේ සටහන් නොවුණු නළුවෙක් නිළියෙක් මේ ක්‍ෂේත්‍රයේ නොමැති තරම්. පසුගියදා බර්නාඩ් ෂෝත් Face Book නිසා මහත් අපහසුතාවයකට පත්වුණා.”මම අන්තර්ජාලයේ Face Book  එකට පිවිසුණේ මෑතකදී. මගේ Face Book  එකට නවක හා ජනප්‍රිය නිරූපණ ශිල්පීන් ඔවුන්ගේ ඡායාරූප එවනවා. නමුත් කවර හෝ අතපසුවීමකින් මගේ Face Book එකේ රහස්‍ය අංකය සොරාගෙන මගේ නමින් පෙනී සිටිමින් මගේ සේවාදායකයන් රැවටීමකට හසුකරනවා.මම ඔවුනට පවසන්නේ මම නමින් පෙනී සිටින මේ වංචනික පුද්ගලයාට රැවටෙන්න එපා කියලයි. කවුරුන් හෝ මගෙන් ඡායාරූප ලබාගන්නට කැමැති අය ඉන්නවා නම් කරුණාකර මගේ දුරකථන අංකයට (0770738632) අමතන ලෙස ඉල්ලා සිටිනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304218</link>
    <topic>ඒ නිළියව එයාගේ මහත්තයාගේ නාට්‍යවලටවත් ගන්නේ නැහැ</topic>
    <author>ඉනෝකා පෙරේරා බණ්ඩාර</author>
    <content>ඒ නිළියව එයාගේ මහත්තයාගේ නාට්‍යවලටවත් ගන්නේ නැහැජූඩ් ශ්‍රීමාල්‘වේදිකා නාට්‍ය කලාව අද අතරමැදියකුගේ වෙළඳාමක් වෙලා...’ යන සිරස්තලය යටතේ පසුගිය ‘රසඳුනක’ අනුලා බුලත්සිංහලගේ අදහස් පළවූ ලිපිය සම්බන්ධයෙන් නාට්‍ය සංවිධායක ජූඩ් ශ්‍රීමාල් අදහස් දැක්වීමට ඉදිරිපත් වී සිටියි.නාට්‍ය සංවිධායකවරයකු ලෙස මේ පිළිබඳ ඔහුට කියන්නට ඇති දේයි මේ.ඇයි ඔබ මේ සම්බන්ධව අදහස් දක්වන්නේ?මා නාට්‍ය සංවිධායකවරයකු නිසා එක එක්කෙනා මේ පිළිබඳ මගෙනුත් යම් යම් දේ අහනවා. ඉතින් මටත් යමක් කියන්නට අවශ්‍යයි. නමුත් ඇය සෘජුවම නමක් සඳහන් කළා නම් මීට වඩා හොඳ පිළිතුරක් දෙන්නට තිබුණා.මොනවද ඔබට කියන්න තියෙන්නෙ...මේ ප්‍රශ්නෙට මූලික වෙලා තිබෙන්නෙ මධුර ජවනිකා නාට්‍යයෙන් ඇය ඉවත් කිරීම විය යුතුයි. ඒත් එය මා කළ දෙයක් නෙවෙයි.දයානන්ද ගුණවර්ධන මහතාගේ බිරිය අයිරාංගනී ගුණවර්ධන මහත්මියත්, ඔවුන්ගේ පුතු වසන්ත ගුණවර්ධනත් ගත් තීරණයක් ඒක. ඒකටත් හේතුවක් තිබුණා. මෙයා දැන් වයසයි.මධුර ජවනිකාහිදී අනුලාගේ චරිතයේ හඬ එන්නේ නැහැ කියලා හුඟක් ප්‍රේක්ෂක පැමිණිලි ඇවිත් තිබුණා. ඈ ගයන ගීතවලදිත් ඒ ප්‍රශ්නෙම තිබුණා. ඔවුන්ට අවශ්‍ය වුණා තරුණ නිළියක් දමලා නාට්‍යයට ජවයක් දෙන්න. ඔවුන්ගෙ ඉල්ලීමටයි මං මාදිනීව ඔවුන්ට සම්බන්ධ කර දුන්නේ. මා කළේ එය පමණයි.අනික එයත් මෙතෙක් රඟපෑවේ සංවිධායකවරයකු යටතේ. හිටිඅඩියේ සංවිධායකවරයා වහ වුණේ මොකද? එයාව නාට්‍යයෙන් අයින් කළේ මම කියල හිතාගෙනයි ඒ.වයසට යද්දී මිනිස්සුන්ගේ අබල දුබලකම් ඇතිවෙනවා. ඒ බැරිකම ඔවුන් පිළිගන්න ඕනෙ. හැමදාම එකම චරිතයක් කරන්න බැරි බව වටහා ගන්න ඕනෙ.වෙනකක් තබා එයාගෙම මහත්තයගේ ‘රතු හැට්ටකාරි’ සහ ‘තාරාවෝ ඉගිලෙති’ නාට්‍යවලටවත් දැන් එයාව අරගෙන නැහැ. එතැනටත් අලුත් පරම්පරාව ඇවිත්. මිසිස් ගුණවර්ධනලා වැරැදියි කියලා කාටවත් කියන්න බැහැ. මොකද ඒ ඔවුන්ගේ අයිතිය. නාට්‍යයට උපරිම සාධාරණය කරන්න ඔවුන්ට අයිතිය තිබෙනවා.ඒත් සංවිධායකවරු නළු නිළියන්ට හරියට ගෙවීම් නොකරන බවයි පොදු චෝදනාව.ඔය කතාවට මට කියන්න තියෙන්නෙ, නාට්‍යයක මිලක් නියම කරන හැටිවත් ඈ දන්නේ නැති බවයි. නාට්‍යයක නිෂ්පාදකවරයා, අධ්‍යක්ෂවරයා සහ සංවිධායකවරයා එකතුවී වියහියදම් සාකච්ඡා කර යම් ක්‍රමවේදයකට අනුවයි, නාට්‍යයකට මිලක් නියම කරන්නේ. හිතුමතේ ගණන් කියන්න බැහැ එහෙම.අධික මිලක් මම ලබාගෙන තිබෙන බව ඔප්පු කරලා පෙන්නුවොත් මම අද මේ ක්‍ෂේත්‍රයෙන් ඉවත් වෙනවා. ඔප්පු කරගන්න බැරි වුණොත් එයාට දෙන්නෙ සුළු දඬුවමයි. මේ පාර රාජ්‍ය නාට්‍ය උලෙළේ හොඳම නාට්‍ය වූ නාට්‍ය දෙක එක වතාවක් සංවිධානය කර පෙන්වන්න කියලයි මං කියන්නේ. ඒක එයා නාට්‍ය කලාවටම කරන මෙහෙයක් වේවි.මේ කාර්යය හිතන තරම් ලේසි නැහැ. හැම අවුරුද්දකම නාට්‍ය කලාවට නළු නිළියන් සහ සෙසු අංශවලට මොනතරම් පිරිසක් එකතු වෙනවද? ඒත් සංවිධායක වැඩේට කවුද එන්නේ. කිසිවෙක් නැහැ. මේ වැඩේ අමාරු නිසයි කිසිවෙක් එසේ නොඑන්නේ.ඈත පළාත්වලට නාට්‍ය අරන් යද්දි සංවිධායකයා කණ්ඩායමට කිසිදු පහසුකමක් ලබා නොදෙන්නෙ ඇයි...?කරන්න පුළුවන් දේවල් උපරිමයෙන් කරනවා. ඒත් ඈත ගම්වලට යද්දි ‘කොමඩ්’ බාත්රූම් මවලා දෙන්න බැහැ. ඒවා කොළඹ ඉඳලා උස්සාගෙන යන්නත් බැහැ.ඇඳුම් මාරු කරද්දි දුෂ්කර නම් ඒවා දරාගන්නත් ඔවුන් පුරුදු වෙන්න ඕනෙ. නැතිනම් මොකක්ද නළු නිළියන් හැටියට ඔවුන්ගෙන් ඇති වැඩේ? ලාබ වගේම පාඩුත් දරාගන්නේ සංවිධායකයා නම් ඔවුන්ට බැරි ඇයි මේ අඩුපාඩු දරා ගන්න. ඊට හැඩගැහෙන්න.ඒත් නාට්‍ය කලාව අද වෙළඳාමක් බවට පත් කරලා?මොනවද අද විකිණෙන්නේ නැත්තේ? ඒ අය සේවයක් කියල නොමිලයේ රඟපානවද? එහෙම තියාගෙනද අනුන්ට ඇඟිලි දික්කරන්නේ. අපි සේවය කරන්න ඕනෙ. හැබැයි ඒ අයට ගෙවන්න ඕනේ. ගෙවන්න නම් අපි සල්ලි හොයන්න ඕනෙ.ඒත් වෘත්තිය නළු නිළියන් හැටියට ඔවුන්ට යම් ගරුත්වයක් තිබිය යුතුයි...ඒක නැහැ කියන් නෑ. නමුත් මේ කාර්යයේදී ‘ආටිස්ට්ලගෙන් අපි බලාපොරොත්තු වෙන්නේ සහයෝගය.ජීවිත බුක්තියට චරිත තියාගන්න කාටවත් පුළුවන්කමක් නැහැ. නිසි කලට අලුත් පරපුරට දීලා අයින් වෙන්න ඕනෙ. අනිත මේ නාට්‍යය කොහොමටත් වෘත්තීය මට්ටමින් හම්බකරන්න පුළුවන් නාට්‍යයක් නෙවෙයි. අවුරුද්දටම දෙතුන්පාරයි පෙන්වන්න පුළුවන්. නළු නිළියන්ගේ දින ගැනීමේ ප්‍රශ්නය නිසයි ඒ.ඒත් ‘මංහින්දයි මේ නාට්‍ය කාරයෝ හැම කෙනෙක්ම ජීවත්වෙන්නෙ..’ ඔබ මෙහෙම කියූ එක වැරැදියි...ඔහොම කතාවක් මං කවදාවත් කියලා නැහැ. ඕක කියලා තියෙන්නෙ නාට්‍ය කණ්ඩායමක් එක්ක යද්දි වෙනත් නාට්‍ය සංවිධායක වරයෙක්. එදා ඒ බස් එකේ මහා ගාලගෝට්ටියක් වෙලා.නළු නිළියෝ එකතු වෙලා ඔහුට ගහන්න ගිහින්. හැබැයි ඒ ප්‍රකාශය ගියේ මගේ ගිණුමට.ඔබ නාට්‍ය සංවිධායකයකුගේ නියම කාර්ය භාරය ඉටු කළා යැයි හැඟෙනවද?ඔව්. භූමිකාවන් කරලියට ගෙන ඒමෙහිලා මා 25 වැනි වසර සැමරුවෙ 2004 වසරේදී. ‘තුන් කල් දැක්ම’ නාට්‍ය උලෙළ පැවැත්වූයේත් ඒ නිමිත්තෙන්. අද මේ ගෙවෙන්නේ කරලිය රැකගැනීමට මා කැපවූ 34 වැනි වසර. අලුත් පරම්පරාවවත් අත නොගහන මේ වැඩේ ලේසි පහසු දෙයක් නොවෙයි.නාට්‍ය නිෂ්පාදකවරයකුගේ හිතේ තියෙන ලොකුම බර, හැදූ නාට්‍යය පෙන්වගන්න රට වටේ අරන් යන එක. ඒ සඳහා දර්ශන වාර ලබා ගන්න එක. මේ කාරණාවට තමයි අද සංවිධායකවරයා අත ගසා තබන්නේ.අනික මං මේ වෘත්තියට ආවයින් මම බොහොම ප්‍රිය කළ රංගන ජීවිතය මගෙන් ඈත් වුණා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av1304219</link>
    <topic>සරත් විමලසිරිගේ ‘ශ්‍රද්ධාංජලී’ බක් පුන් පෝදා (25) ගුවනින්</topic>
    <author/>
    <content>සරත් විමලසිරිගේ ‘ශ්‍රද්ධාංජලී’ බක් පුන් පෝදා (25) ගුවනින්ප්‍රවීණ කවියකු, ගීත රචකයකු මෙන්ම පුවත්පත් ලේඛකයකු ද වන ලංකා බැංකු මූලස්ථානයේ සහකාර කළමනාකරුවකු වන ඩබ්ලිව්. කේ. සරත් විමලසිරි පිටපත ලියූ ‘ශ්‍රද්ධාංජලී’ ගී සමාධිය මෙම බක් පුන් පෝදා (25 දා) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ ස්වදේශීය සේවයෙන් ප්‍රචාරය වේ.සරත් විමලසිරි අතින් ලියැවුණු නවතම ගී කිහිපයක් ද ඇතුළත් මෙවර ‘ශ්‍රද්ධාංජලී’ ගී සරණියට ප්‍රවීණ ගායක - ගායිකාවෝ ගීත ගායනයෙන් එක්වෙති. ශ්‍රද්ධාංජලී ශ්‍රී ලංකා ගුවන් විදුලි සංස්ථාවේ සංගීත අංශයේ ඉදිරිපත් කිරීමකි.ඈෂ්ලි රත්නවිභූෂණ සහ එම්. එල්. එම්. මන්සූර් ඉංග්‍රීසි බසින් ලියූ ”Early Sri Lankan Cinema and its Association with the South Indian Film Industry” (මුල් කාලීන ශ්‍රී ලාංකේය සිනමාව සහ එය දකුණු ඉන්දියානු සිනමා කර්මාන්තය සමඟ පැවැති සබැඳියාව) කෘතියේ පිටපතක් චෙන්නායි හිදි ප්‍රවීණ ඉන්දීය සිනමාකරු කේ. එස්. සේතුමාධවන්ට පිළිගැන්වූ අවස්ථාව. වම්පසින් සිටින්නේ සේතුමාධවන් මහත්මියයි. කේ. එස්. සේතුමාධවන් “වීර විජය” සිංහල චිත්‍රපටයෙ අධ්‍යක්ෂවරයාය.මෙවර වෙසක් උත්සවය නිමිත්තෙන් බුලත්කොහුපිටිය ශ්‍රී විශුද්ධාරාම විහාරස්ථානයේ දී වේදිකාගත වන ‘මේ නිරාමිස ප්‍රීතියයි’ බෞද්ධ නාට්‍යයේ මුහුරත් උලෙළ බුලත්කොහුපිටිය පොලීසියේ ස්ථානාධිපති පොලිස් පරීක්ෂක දිසානායක මහතාගේ ප්‍රධානත්වයෙන් පසුගියදා පැවැත්විණි.සී. ඩී. හේවගේ විසින් රචිත මෙහි අධ්‍යක්ෂණය අමල් යශෝමන් ගෙනි. සංගීත ගුරු උපදේශිකා සිල්වි සුජාතා මහත්මියගේ සංගීතයෙන් හා නැටුම් ආචාරිණී මැණික් තෙන්නකෝන් මහත්මියගේ නර්තන නිර්මාණයෙන් පිරි මෙම බෞද්ධ නාට්‍යයේ අමල් යශෝමන්, චන්ද්‍රපාල බාලසූරිය, සී. ඩී. හේවගේ, ඉනෝකා මුණසිංහ, දුලානී වීරසූරිය, ලසන්ත යටවත්ත, අසංක ප්‍රදීප්, චාමික දිල්ශාන්, යසිත්, අචින්ත, ප්‍රබෝධ, ලහිරු ආදීහු චරිත මවති.ජූඩ් අමරගුරු අධ්‍යක්ෂණය කරන නිවාසි වේදිකා නාට්‍යවල රඟපෑම සඳහා ඇරයුම් කෙරේ. තෝරාගන්නා අයට නොමිලේ තෙමසක රංගන පුහුණුවක් ද ලබාදෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042110</link>
    <topic>පෞද්ගලික ප්‍රශ්න වෙනයි මේක අපේ වෘත්තිය</topic>
    <author>ජෝජ් රොබ්සන් ද සිල්වා</author>
    <content>පෞද්ගලික ප්‍රශ්න වෙනයි මේක අපේ වෘත්තියඅතුල - සමිතාඉවසයිද මන්දා මා දුන් රිදුම් වෙන්වීලා ආ දා වෙනතක් බලන් උන්නාට මා රහසේ තුරුලක හෙමින් මට ඉන්න බෑ මේ මතකෙට හොරෙන්...!(පද - ඩිලාන් ගමගේ)අතුල අධිකාරී සමඟ සමිතා මුදුන්කොටුව ගයන ‘ඉවසයිද මන්දා මා දුන් රිදුම්’ ගීතය පසුගියදා දෙරණ මියුසික් වීඩියෝ සම්මාන උලෙළේ දී ජනප්‍රියම ගීතයට හිමි සම්මානය දිනා ගනු ලැබීය.“තාරුකා පෙළින් එහා” - “සඳපානක් සේ ඇවිදින්” - “රෝස පුරාණෙට මධු සඳ පායන දිනය අදයි මට සිතුණා” - “සිතට ගතට දැනෙන ලෙසට ඔබෙන් ලැබෙන පෙම් සිනාව“ සහ “සඳ තරු මල් මට දන් දුන්” වැනි ජනප්‍රිය යුග ගීත ගණනාවක් එක්ව ගැයූ අතුල, සමිතා යුග දිවියෙන් වෙන්ව සිටියත් සිය වෘත්තීය ගායන දිවියේ දී තවමත් එක්ව යුග ගී ගයන හෙයින් නිතර අපේ සංගීත ක්ෂේත්‍රයේ පුවත් මවන ගායක ගායිකා යුවළක්ව සිටිති.අද දෙදෙනා වෙන්ව උන්නත් දෙරණ සම්මාන උලෙළේ දී සමිතාගේ කර වටා අත දමාගෙන එක්ව ඡායාරූපවලට පෙනී සිටිමින් අතුල සම්මාන ලබා ගනිමින් කළ ඇතැම් ප්‍රකාශ පිළිබඳ සංගීත ක්ෂේත්‍රයේ බොහෝ දෙනෙකුගේ කතාබහට ලක් වී ඇත. එහෙයින් එම සම්මාන උලෙළේ දී අතුල සහ සමිතා පළ කළ අදහස් “රසඳුන” පාඨක ගීතලෝලීන්ගේ දැනගැන්ම පිණිස මෙලෙස අකුරු කරමු.අතුල සිය සිතැඟි පැවසුවේ මෙසේ ය.“අපි දෙන්නා මුල්ම යුග ගීතය ගායනා කළේ 1993 දී. ඒ - “තාරුකා පෙළින් එහා” ගීතය. ඊට පස්සෙ යුග ගී ගණනාවක් ගායනා කර තිබුණත් අවුරුදු විස්සකට පස්සේ මේ 2013 දී දැනට ගායනා කරලා තියෙන අවසාන ගීතය. ඉතින් මේ ගීතයට ජනප්‍රියම සම්මානය හිමිවීම සතුටක්. ඒත් මේ අවසානය නෙමේ, ආයෙත් තවත් ආරම්භයක්. විශේෂයෙන්ම මොකද රසිකයින් අපිත්තෙක්ක තාම ඉන්නවා කියලා දැනෙනවා.”“පෞද්ගලික ප්‍රශ්න වෙනයි. මේක අපේ වෘත්තිය. ඇත්තම කියනවා නම් ගීතය ඩිලාන්ගේ අදහසක් මිස මමවත් සමිතාවත් කියලා ලියූ අදහසකට ගැයූ ගීතයක් නෙමෙයි. උදාර සංගීත අධ්‍යක්ෂවරයා. සමන් ලස්සන වීඩියෝවක් කළා.මං සාමාන්‍යයෙන් නව පරපුර අගය කරන කෙනෙක්. මට කිසි ප්‍රශ්නයක්වත්, බයක් වත් නැහැ කවුරුන් මේ ක්ෂේත්‍රයට ආවත්. ඒ කියන්නේ ඩ්‍රීම් ස්ටාර්ස්ලා හරි රියල් ස්ටාර්ස්ලා හරි. මොකද අපේ දක්ෂකම් අපි ළඟ. ඒ ගොල්ලන්ගේ දක්ෂකම් ඒ ගොල්ලෝ ළඟ. ඉතින් අපි බයවෙන්න අවශ්‍ය නැහැ, සමහර ප්‍රවීණ ශිල්පීන් වගේ. අපේ හිතේ කුහකත්වය නැහැ.”ඒ අතර සමිතා ඇගේ සිතැඟි හෙළිදරව් කරමින් - “මට ඇත්තම ගොඩාක් සතුටුයි. අපි දෙන්නා ඇත්තටම එකට හිටපු කාලේ අපිට සම්මානයක් ලැබිලා නැහැ. අපි දෙන්නා අයින් වුණාට පස්සේ මේ ප්‍රථම සම්මානය.මං ගොඩාක් සතුටු වෙනවා අපි දෙන්නාගේම රසික රසිකාවියෝ අදටත් අපිට ආදරය කරන එක ගැන. බොහොම ස්තුතියි. රසික රසිකාවියන් ඉන්න තාක් කල් අපි රැඳිලා ඉඳියි” කී අතර අතුල තවදුරටත් මෙසේ ද පැවසුවේ ය.“මං සාමාන්‍යයෙන් ජීවිතේ සම්මාන බලාපොරොත්තු වෙන කෙනෙක් නෙමෙයි. මං මේ උලෙළට හැමදාම සහභාගි වුණේ සම්මාන ගන්න අයට අත්පුඩි ගහන්න. මං අද ආවෙත් කිසිම සම්මානයක් බලාපොරොත්තුවෙන් නෙමෙයි. මට පුළුවන් තාක් කල් මං ඵඪදඨ කරනවා. සමිතාත් ඵඪදඨ කරනවා මාත්තෙක්ක. අපි මේ ක්ෂේත්‍රයේ සින්දු කියන්න පුළුවන් තාක් කල් ඉන්නවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042111</link>
    <topic>රොක් සංගීතයෙන් දස්කම් පාන ජනිදු ප්‍රවීන්</topic>
    <author>තුෂාරි</author>
    <content>රොක් සංගීතයෙන් දස්කම් පාන ජනිදු ප්‍රවීන්මෙරට සංගීත කලාවේ වැඩි වශයෙන් කතාබහට ලක්කෙරෙන ගීත ඉසව්වක් ලෙස රොක් සංගීතය හඳුන්වන්නට පුළුවන්. තරුණ පරම්පරාව අතර ජනප්‍රියත්වයට පත් රොක් සංගීතයෙන් සංගීත ක්ෂේත්‍රයට පා තැබු යොවුන් ගායකයෙක් ලෙස ජනිදු ප්‍රවීන් අද වන විට නමක් දිනා සිටිනවා.ජනිදු ගේ ‘ආරෝපිත ප්‍රේමය’ සංයුක්ත ගීත තැටිය පසුගිය දා එළිදැක්වූවා. සංගීත ක්ෂේත්‍රයට පැමිණ ස්වතන්ත්‍ර ගායකයකු ලෙස ගීත නිර්මාණය කරමින් තමාටම ආවේණික වූ අනන්‍යතාවයක් හරහා ගායන දිවියේ දිගු ගමනක් යාමට බලාපොරොත්තු වන ජනිදු අප සමඟ කතාබහ කළා.“මගේ ගම රත්නපුරය. පාසල් ගියේ රත්නපුර සීවලී මධ්‍ය මහා විදුහලට. මගේ මව ඉංග්‍රිසි ගුරුවරියක්. ඒ වගේම මගේ පියා රාජ්‍ය නිලධාරියෙක්. මට එක් සහෝදරයෙක් ඉන්නවා. මම පාසල් යන අවධියේ ඉඳලම ගායනයට තරමක් දක්ෂයි.පාසලේ දී මම පෙරදිග සංගීතය හැදෑරුවා. ඒ ඔස්සේ උතරු ඉන්දියානු රාගධාරී සංගීතය ප්‍රගුණ කළා. 1998 වසරේ සිටම සංගීතය ශාස්ත්‍රයක් ලෙස ප්‍රගුණ කළා. ඉන්පසු 2006 වසරේ දී උසස් පෙළ විභාගයෙන් අනතුරුව දිගු කාලීනව කණ්ඩායම් සංගීතයට යොමු වුණා. පාසල් වියේ සිටම කණ්ඩායම් සංගීතයට මං යොමු වී සිටියේ. පසු කාලීනව සංගීත දිවියට එය මගේ රුකුලක් වුණා.එහිදී බොහෝ විට මට ගායනා කරන්න ලැබුණේ බටහිර රොක් ගීත. ඒ වගේම මගේ සහෝදරයා මේ රොක් ගීත ශෛලියට හා ඒ කලාවට ආශාවක් දක්වනවා. ඒ ආභාසයත් මට බලපෑවා. ඔහු ඒ ගීත නිතරම රස විඳිනවා. ඒ නිසා මමත් නොදැනුවත්වම මේ ගීත කලාවට යොමු වුණා.ඒ අනුව 2009 වර්ෂයේ දී කණ්ඩායම් සංගීතයෙන් මිදී මගේම ස්වතන්ත්‍ර නිර්මාණයන් එළිදක්වන්න මා උත්සාහ කළා. ඒ අනුව මම මගේම ගීතයක් රූප රචනයෙන් එළිදැක්වූවා. ඒ සඳහා එරංග ජයවර්ධනයන් මට උපකාර කළා. ඒ ගීතය තමයිවසන්තය නිම වුණා. පෙම්කතා... ගිඟුම් රාවේ රැව් නැගී හද පුරා...ගුවන්විදුලි හා රූපවාහිනී නාළිකා කීපයකම විකාශය වූ මෙය ප්‍රේක්ෂකයන් අතර ජනප්‍රිය වුණා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042112</link>
    <topic>එන්න මදනලේ ගොස් පවසන්න දුක මගේ</topic>
    <author>ජෝජ් රොබ්සන් ද සිල්වා</author>
    <content>එන්න මදනලේ ගොස් පවසන්න දුක මගේකරුණාරත්න අබේසේකර සූරින් සමුගෙන වසර 30 යිඑන්න මදනලේ ගොස් පවසන්න දුක මගේ යන්නට හැකි ඔබට පමණි සිරගෙයට ඇගේ දිවා රැයේ වැලපිලා දෑස ඈගෙ රතුවෙලා කියන්නකෝ මගෙ දුක ඇගෙ කනට ළං වෙලාසන්දේශයකින් යවන්න මෙ දුක උන් අතේ හංස ගිරා ලිහිණි කොවුල් කුරුල්ලන් නැතේ සුළඟේ මා අසරණයි මට ඇති වස්තුව ඇයයි කීවොත් මගෙ දුක සදහට ඔබට මා ණයයිශෝක පණිවිඩය යවන්න ආදරිය බලා කාලිදාස කිවිඳු මේඝ දූතයක් කළා මට කොයින්ද එම වලා ආමි සුළඟේ ඔබ බලා කියන්නකෝ මගෙ දුක ඇගෙ කනට ළං වෙලාපද රචනය - කරුණාරත්න අබේසේකර සංගීතය සහ ගායනය - තිලකසිරි ප්‍රනාන්දුකාලිදාස කවියා සිය පෙම්වතියට වලාකුළකින් පණිවිඩ යවමින් “මේඝ දූතය” කාව්‍යය රචනා කළ සේම මීට අඩසිය වසරකට පමණ පෙර අපේ ජනප්‍රිය නිවේදකයකු, කවියකු සහ ගී පද රචකයකු වූ කරුණාරත්න අබේසේකරයන් ද සිය පෙම්වතියට මදනලින් පණිවිඩ යවමින් “එන්න මදනලේ” ගීතය රචනය කළේය.1983 අප්‍රේල් 20 වැනිදා එනම් මීට වසර තිහකට පෙර සදහටම ඔහු අපෙන් සමුගෙන ගියත් “කරු අයියා” ලියූ යුගයෙන් යුගයට ගීතලෝලී සිත් දිනා ගන්නා රසපූර්ණ ගී මුතු වැල් දහස් ගණනකි. ඒ අතරින් කරු අයියාගේ සිත් ගත් එමෙන්ම ඔහුගේ ජීවිතයට බෙහෙවින්ම සමීප වූ “එන්න මදනලේ” ගීතය මෙවර “ගී මිහිර” විශේෂාංගයට ඔහුට උපහාර ලෙස එක්කර ගනිමු.මෙම කතාබහ 70 දශකයේ අග භාගයේ දිනෙක එවකට පළවූ “සංගීතා” පත්‍රයේ විශේෂාංගයක් සඳහා මා කරු අයියා සමඟ කළ කතාබහකි. එහෙත් එම පත්‍රය අතරමඟදී ඇනහිටීම නිසා පළ නොකළ ලිපියකි. කරු අයියා මේ අපූර්ව ගී සංකල්පනාව රචනා කර ඇත්තේ ඔහුගේම ආදර අත්දැකීමක් ඇසුරෙන් ආදරණිය බිරිඳ ඉරාණි වෙනුවෙන් ය. මිහිරි ගී පදවැල් දහස් ගණනක් අකුරු කළ කරු අයියා “එන්න මදනලේ” ගීතය නිර්මාණය වූ අයුරු පැවසුවේ මෙලෙසින් ය.“මගේ බිරිඳ ඉරාණි වෙනුවෙන් තමයි මේ ගීතය ලිව්වේ. හැබැයි ඒ කාලේ අපි විවාහ වෙලා නැහැ. ඉරාණිට අවුරුදු දාසයක් දාහතක් විතර ඇති. ඉරාණිව මට මුලින්ම හමුවුණේ පී. එල්. ඒ. සෝමපාලයි, චිත්‍රායි විවාහ වුණු දා ඒ මංගල උත්සවයේදීයි. එදා අපි මුණ ගැහෙන්න පෙර සිටම ඉරාණිගේ ප්‍රියතම කලාකරුවා වී උන්නේ මමයි. එයාගේ යෙහෙළියන්ගෙනුයි ඒ බව මට දැනගන්න ලැබුණේ. පසුව දැන හඳුනාගෙන ඇසුරු කරද්දී අපි දෙන්නා අතර කිසිදාක නොබිඳෙන සෙනෙහසක් හට ගත්තා.එහෙත් අපේ සම්බන්ධයට ඉරාණිගේ මවුපියන් වගේම සහෝදරයාත් දැඩි ලෙස විරුද්ධ වීම නිසා ඇයට නිවෙසේ සිරකාරියක් වෙන්න සිදු වුණා. අපිට මුණ ගැහෙන්න මොහොතක් හෝ කිසිම තොරතුරක් දැනගන්න ක්‍රමයක් හෝ නැතුව වේදනාවෙන් ඉන්න වුණු ඒ කාලයේදී සිතේ තෙරපුණු සෙනෙහස සමඟ මුසුවුණු දුක්ඛදායක හැඟීම් සමුදාය මුදා හැරියේ මේ ගී පදමාලාව ලිවීමෙනුයි.‘ඉරාණි ඉන්න තැනට කාට යන්න බැරි වුණත් සුළඟට යන්න පුළුවන්නේ’ කියා හිතිලා ගීතය ලියන්න ගත්තම ඇයව අමතන්න ඇති එකම ක්‍රමය මේ ගීතය ගුවන් විදුලියෙන් ඇහෙන්න සැලැස්වීම බව මට වැටහුණා. පසුව තිලකසිරි ප්‍රනාන්දු ලවා මේ ගීතය ගායනා කරවා ගුවනින් ප්‍රචාරය කෙරෙව්වාම ගුවන් විදුලියට සවන් දීම පවා ඉරාණිට තහනම් කෙරුණත් 1959 නොවැම්බර් 20 වැනිදා සිදු වූ අපි දෙදෙනාගේ විවාහය තහනම් කරන්න නම් කාටවත් පුළුවන් වුණේ නැහැ. අපිට දැන් දිලීප නමින් පුතෙකුත් ඉන්නවා.”930 ජූනි 03 වැනිදා මාතර බමරැන්දේ පෝසතුගොඩ නම් ගමේ දී උපන් කරුණාරත්න අබේසේකරයන් කොළඹ නාලන්ද විදුහලේ ඉගෙනුම ලැබූ අවදියේ ඔහුගේ සිංහල ගුරුවරයා වූවේ සිරි අයියා (යූ. ඒ. ඇස්. පෙරේරා) ය. සිරි අයියාගේ අතහිත දීම නිසා පාසල් සිසුවකුව සිටියදීම ගුවන් විදුලියට සම්බන්ධ වූ කරු චතුර නිවේදකයකු සහ දක්ෂ ගීත පද රචකයකු වීමට වැඩි කාලයක් ගත වූවේ නැත.“වරද කාගෙද” චිත්‍රපටයෙන් චිත්‍රපට ගී පද රචනයට පිවිසි චිත්‍රපට තුන්සියයකට වැඩි ගණනකට සරල සුගම ගී සංකල්පනාවන් ගෙන් රසය මුසු කළ ඔහුගේ මෙහෙවර සිංහල සිනමාවෙන් කිසිදා වියැකී යන්නේ නැත.එක්තරා වකවානුවකදී මෙරට සංගීත ක්ෂේත්‍රයේ අවශ්‍යතාවක්ව පැවැති විදෙස් ගී තනු අනුව පද රචනය කිරීමේ දී පවා නිර්මාණශීලීව රසබර ගී ලියූ කරු අයියාගේ ගීතාවලිය අසමසම වන්නේ ඔහුගේ ගී සෑම යුගයකදීම රස විඳින්න හැකි අයුරු නිර්මාණය වී ඇති නිසා ය.නික්ම ගිය සහෘදයාණෙනි, නිරතුරුවම මදනල හා මුසුව ඔබේ සොඳුරු ගී සංකල්පනා අපේ සිත් මිහිරෙන් පුරවාලනු අදත් අපි විඳින්නෙමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042113</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිගෙ කොලොම නම් සිළුමිණ රසඳුනත් එක්ක හුඟාක් ඉරිදාවලට ඔයගොල්ලන් අතට එන පත්තර කොලොමක් නේ. ඒ වුණාට විජේ මල්ලිට සැරින් සැරේ නොමිලේ බෙදන සිනමා කොලමක් තැපෑලෙන් හම්බ වෙනවා ගෙදරට. ඒක සංස්කරණය කරන්නෙ ප්‍රසන්ත පරණවිදාන කියල නමක් තියෙන කෙනෙක්.ප්‍රසන්.ත මොන විදියෙ කෙනෙක් ද වයස් කීයක් විතර වෙන කෙනෙක් ද මම දන්නෑ, ඒත් මේ වැඩේට සපෝට් එකක් දෙන්නම ඕන කියල හිතුන නිසායි විජේ මල්ලිගෙ කොලොමෙන් සිනමා කොලම CINE COLUMN ගැන මේ ලියන්නෙ. ශ්‍රී ලංකා සිනමා කලා සංගමය, 13 ගැමුණු මාවත, අත්තිඩිය, දෙහිවල තමයි සංස්කාරකගෙ එඩ්ඩ්‍රස් එක. වෙබ් අඩවියකුත් තියෙනවා.www.eads.com.lk කියලා. මේ ජාතියෙ කොලමක් එඩිට් කරල, ප්‍රින්ට් කරල නොමිලේම තැපැල් කරන එකත් එච්චර ලේසි පාසු වැඩක් නෙවි බව විජේ මල්ලි දන්නවා. මේ වැඩේ කර ගෙන යන්න ප්‍රසන්නට කවුරුහරි ෆයිනෑන්ෂල් සපෝට් එකක් දෙනව ද දන්නෑ, එහෙම දෙන කෙනෙක් ඉන්නව නම් එයාට මෙන්න විජේ මල්ලිගෙ සැලියුට් එක.2013 මාර්තු කොලම් එක මට ලැබුණෙ ලාස්ට් වීක් එන්ඩ් එකේ. කොලම පුංචි වුණාට රීඩින් මැටීරියල්ස් පිරිලා. ලීඩ් එක තමයි “සෙලෝලයිඩ් පටි මත සුන්දරත්වය ආලේප කළ සොඳුරු මිනිසා ඊබට් විජේසිංහ නම් විය” කියන හෙඩිම. ප්‍රසන්න ඊබට් ලොක්කා එක්ක එකට වැඩ කරපු කෙනෙක් නිසා ඒ ආර්ටිකල් එකේ තියෙන කාරණා ඒ විදියට අපූරුවට ලියන්න පුළුවන් වෙලා තියෙනවා.වයස 20 ක සබීතා, අසනීප වී මහලු වියට පත් වූ අවස්ථාවක ඊබට් අතින් අද වෙස් ගැන්වුණු විදිය බලාගන්න අපූරු ඡායාරූප නවයක්ම මෙදා කොලමෙ තියෙනව. ඊබට් අංග රචනය කළ නිර්මාණ අයිතිකරුවන් අතර, තිස්ස ලියනසූරිය, ආචාර්ය ලෙස්ටර් ජේම්ස් පීරිස්, ධර්මසේන පතිරාජ, සුමිත්‍රා පීරිස්, ගාමිණි ෆොන්සේකා වගේ ග්‍රේට් ෆිල්ම් ඩිරෙක්ටර්ස්ල ඉන්නවා.ප්‍රසන්න විතානගේ වගේ අපේ සිනමාවෙ ඉන්න අලුත් ජෙනරේෂන් එකේ ලීඩින් ඩිරෙක්ටර් කෙනකුගෙ ඔක්කොම ෆිල්ම්ස්වල මේක්අප් කරල තියෙන්නෙ ඊබට්. ඊබට්ගෙ ටැලන්ටිස් ගැන ඒ ඩිරෙක්ටර්ස්ලගෙ නම්ගම්වලින් හිතාගන්න පුළුවන්නේ.ලේටස්ට් ෆිල්ම් නිව්ස් වල තියෙන පතිරාජ, ඩොනල්ඩ් කම්බිනේෂන් එක ගැන ස්ටෝරියත් නියමයි. ‘බඹරු ඇවිත්’ වලින් පස්සෙ පතී ඩොනල්ඩ් ෆිල්ම් එකක් දකින්න ලැබෙන කොච්චර ග්‍රේට් වැඩක් ද? අවුරුදු 34 ට පස්සෙ. පාඨක ප්‍රශ්නවලට පිළිතුරු දෙන අයිටම් එකුත් කොලමට අයිතියි. නළු නිළියන් ගෙ තොරතුරු, ඇතැම් කලාකරුවන්ගෙ වියෝවීම් තොරතුරු - පැරැණි චිත්‍රපට නිශ්චල ඡායාරූපයකින් අහන ප්‍රශ්නෙ පාඨකයන්ගෙ සිනමා මතක අලුත් කරවනවා.ඒ වගේම අපේ මියගිය, දැනට ජීවතුන් අතර ඉන්න ආර්ටිස්ට්ලා කියන කතා අතරෙ මෙදා සැරේ රුක්මණී දේවි, හියුගෝ ෆනෑන්ඩු වගේම ඩොක්ටර් ලෙස්ටර් ජේම්ස් පීරිස්, සුමිත්ත වීරසිංහ වගේ අයත් ඉන්නවා. පෙබරවාරි 17 දා පිටවෙච්ච විජය කුමාරතුංග සිනමාව හා දේශපාලනය කියන සුනිල් ලීනස් ෆනෑන්ඩු ලියපු පොත ගැන නිව්ස් එකත් විජය ෆෑන්ස්ලට වැදගත්. නුවන් නයනජිත් කුමාර ලියලා පහුගිය දවසක ලෝන්ච් කරපු නිහාල්සිංහ පුරෝගාමී තෙවැනි ඇස නිව්ස් එකත් අලුත් පොත් පත් එකතු කරගන්න ඕනම කෙනකුට වැදගත් කියලා විජේ මල්ලි කල්පනා කරනවා.සිනමා කොලම වගේ ඕපදූප, මඩ නිව්ස් නැති කොලමක් පුංචියට හරි කරගෙන යන ප්‍රසන්නට වෙල්ඩන් සර්, කීප්ඉට් අප්ගුඩ් වර්ක් කියලයි විජේ මල්ලි විෂ් කරන්නෙ. කොලම්ස් 500 ක් පෝස්ට් කරන්නම කොච්චර ලොකු වියදමක් යනව ද තැපෑලට? ඒ වියදම් කොහොම වුණත්, ප්‍රසන්ත පරණවිදාන කරගෙන එන මේ වැඩේ සිනමාව ගැන උනන්දුවක් ඇති අයට කරන ලොකු උපකාරයක්. තව තව අලුත් අයිටම්ස් ටිකකුත් එකතු කළාම වැඩේ ලස්සන වෙයි. මස්ඉඹුල ඊබට් විජේසිංහ ගැන ලියපු කවිය වගේ දෙයක් වුණත්.‘සිනමාව දෝතේ තබාලා මිණි කිරණ පෑ ...... තරු මත රනින් රැස් මවාලා ප්‍රාතිහාර පෑ සිංහයාණෝ සඳ මත සිහිල් පිනි දොවාලා සරසවිය මැව් සිත්තරාණෝ ජීවිතය වෙස් ගන්නවාලා පෙන්වූ සුහද මිත්‍රයාණෝ...’කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042114</link>
    <topic>කුහක ප්‍රතිපත්ති අතහැරලා කර්මාන්තය රැකගත යුතුයි</topic>
    <author>ඉනෝකා පෙරේරා බණ්ඩාර ඡායාරූප - අනිල් මල්ලවආරච්චි</author>
    <content>කුහක ප්‍රතිපත්ති අතහැරලා කර්මාන්තය රැකගත යුතුයිඅර්ජුන කමලනාත්*ආයෙමත් සිනමාව පිළිබඳ කතාබහක් ඇතිවෙලා. මොකක්ද සිනමාවේ වර්තමාන තත්ත්වය...හොඳ සහ නොහොඳ මිශ්‍ර වූ ප්‍රවණතාවකුයි, මේ දිනවල සිනමාවේ ඇතිවී තිබෙන්නේ. ප්‍රේක්ෂකයොත් සිනමාව කෙරෙහි යළි ආකර්ෂණය වෙලා. තරුණ පරපුරත් රූපවාහිනියෙන් ගැලවිලා යළි සිනමාව වෙත ආ එක ගැන සිනමාව ජීවිතය කරගත් නිර්මාණකරුවන් වන අපට තිබෙන්නේ විශාල සතුටක්.කර්මාන්තයේ නියැළි සියලු ශිල්පීන්ට එය හොඳ කල දසාවක්. ඒත් හොඳ වගේම එහි තව පැත්තකුත් තිබෙනවා.සිනමාව කියන්නෙ සිනමාවට. ඒකෙ වෙනස දන්නැති ටෙලිනාට්‍ය අධ්‍යක්ෂවරු ඇවිත් ටෙලි නළු නිළියොම දමලා චිත්‍රපටියක් කියලා ටෙලි නාට්‍යයක්ම කරනවා නම් එතැන සිනමාවට හානියක් මිස යහපතක් නැහැ. මොකද මිනිස්සු එන්නෑ මේ චිත්‍රපටි බලන්න.දැකපූ මූණු දැකලම ඇතිවෙලා. ඒක නිසා චිත්‍රපට හදන අය චිත්‍රපට හදාගෙන, ටෙලි නාට්‍ය හදන අය ඒක කරගෙන හිටියොතින් තමයි හොඳ. මම සිනමාකරුවෙක් විදියට කරන හැම නිර්මාණයකදී අලුත් මුහුණු හඳුන්වා දෙනවා. ටී. වී. එකේ මුහුණු දාලා කරන එක චිත්‍රපටියක් දුවනව ද කියන්න.මගේ මුල්ම අධ්‍යක්ෂණය, ‘ඉගිල්ලෙන්න ඇයි දඟලන්නේ...’ චිත්‍රපටයටත් ‘ආශාවේ මායා’ දෙවැනි අධ්‍යක්ෂණයටත් වැඩිපුර යොදා ගත්තෙ අලුත් මුහුණු. අලුත් සිනමා නළු නිළි කැළක් බිහි කරන්න වගේම සිනමා කර්මාන්තයටත් එය අත්‍යවශ්‍ය දෙයක්.*මේ දවස්වල හුඟ දෙනෙක් කරන ‘කොපි 35’ කතාවෙදි ඔබ ඉන්නෙ කොතැන ද...ඒක ඉතාම හොඳ නීතියක්. මං හිස නමා ආචාර කරනවා ඒ නීතියට. කලාවට ගේන සම්බන්ධ නීති රීතිවලදී ඊට අනුගත වීම කලාකරුවන්ගේ යුතුකමක්. මොකද ඒ අයත් මේ රටේ පොදු පුරවැසියෝ. පොදු යහපත තකා ගේන නීතිවලට අභියෝග කරන්න ඒ අයට විතරක් සුවිශේෂී වරප්‍රසාද නැහැ. 95% ක් මේ පිටපත් 35 නීතියට එකඟවෙලා 5% ක් ඊට විරුද්ධ වුණාට වැඩක් නැහැ.අනික එහෙම කරනවා නම් ඔහු කලාකාරයෙක් තබා මනුෂ්‍යයෙක්වත් නෙවෙයි. මේවා මේ ඔවුන්ගේ පෞද්ගලික වාසි තකා කරන දේවල්. අනික තමන්ගේ වාසියට පොදු නීතිවලට විරුද්ධ වුණාට, ඔය චණ්ඩිකම් කතා කළාට ඔවුන් වැහුණු එක සිනමාහලක් හෝ විවෘත කරන්න වැඩ කළා ද? මං මේ රටේ වැහුණු සිනමා හල් 20 ක් යළි අරින්න පුදුමාකාර ලෙස මහන්සි වූ, වැඩ කරපු කෙනෙක්. ඒ නිසා සිනමාව වෙනුවෙන් කතා කරන්න අපිට ශුද්ධ වූ අයිතියක් තිබෙනවා.මේ රටේ තියෙන්නෙ සිනමාහල් එකසිය ගණනයි. එයිනුත් එක්කෙනෙක් විතරක් කොපි 50 ක් විතර ගහගෙන දින 100 කට වඩා තියාගෙන හිටියම මේ රටේ අනෙක් නිර්මාණ කරුවන්ට මොකද වෙන්නේ. සිනමා කර්මාන්තයට මොකද වෙන්නේ. එයා විතරක් හැදේවි. කර්මාන්තයම වළපල්ලට යාවි.මේ ක්‍රමයට ඉඩදිය යුතු නැති නිසයි, මේ වංචාකාරයින්ට වැට බැඳිය යුතු නිසයි මෙවැනි නීති රීති ගේන්න වුණේ. ඔවුන් හදන්නේ ඒ නීතිත් කඩාගෙන කොහොමහරි තමන්ගේ අරමුණ කරා යන්න. එයට කෙසේවත් ඉඩ නොදිය යුතුයි. ඔවුන්ට අවශ්‍ය තව එක සිනමාහලක් හෝ අරින්න නෙවෙයි. තියෙන ටිකෙන් උපරීමව තමන් හැදෙන්න.*වත්මන් සභාපතිත්වය සහ ඇතැම් සිනමාකරුවන් අතර මේ නිසා ප්‍රශ්නයක් ඇතිවෙලා...ඒ, වත්මන් සභාපතිවරයා මේ නීතිය ක්‍රියාත්මක කිරීමෙහිලා නිවැරැදි තීරණයක ඉන්න නිසා. ඔය කෑගහන අයට ඕනෙ වෙලා තියෙන්නෙ සිංහල සිනමාව ගණිකාවක් විදියට පාවිච්චි කරන්න. මෙච්චර කල් හිතූ හිතූ විදියට සිනමාව පාවිච්චි කළ ඔවුන්ට මේ නීතිය විස වුණේ ඒකයි.අශෝක සේරසිංහ සභාපතිතුමා යම් ක්‍රමයක්, පිළිවෙළක් හැදුවා. ඒකට බහුතරය කැමැතියි. අපි ඔහු එක්ක මේ ගමන එකට යනවා. බැරි අය හැලේවි. ඒකට කරන්න දෙයක් නැහැ.*ඒත් මාධ්‍යයේ මේ ඇතැමුන් පෙනී හිටින්නෙ සිනමාවට මහා මෙහෙවරක් කළ අය විදියට...මාධ්‍යයෙන් පුම්බාගෙන ඉන්න ඔය උදවියගේ ඇතුළ හිස්. පවුල් අවුල්. ළමා චිත්‍රපටියක් කළත් එතැනත් ළමා මංකොල්ලයක්. වෙළෙඳාමක්. ළමයින් පාවිච්චි කරන්නෙ ඒ අයගෙ වාසියට පමණයි. අඩුම තරමෙ ඒ දරුවන්ටවත් යහපතක් නැහැ. ඒත් සමාජය ඉදිරියේ පෙන්වන්නේ වෙනම දෙයක්. ඊට වැඩි දෙයක් කියන්න මං කැමැති නැහැ.මේ කොපි 35 කතාව කොයිතරම් දුර ගෙනිහින්ද කිව්වොත් මේ රටේ ජනාධිපතිවරයාටත් මේ වෙනුවෙන් මැදිහත් වෙන්න වෙලා. එතුමා සිනමාවේ හිටපු කෙනෙක් විදියට ක්ෂේත්‍රය පිළිබඳ හොඳ අවබෝධයක් තිබෙනවා.මේ අය එතුමා මුණගැහිලා එළියට ඇවිත් කරන්නෙ කියන්නෙ වෙනම දෙයක්. ජනාධිපතිතුමාවත් හෑල්ලුවට ලක්කරනවා ඔවුන් කරන මේ වැඩ වලින්.ඒ නිසා මට එතුමාට කියන්න දෙයක් තියෙනවා, ඔබව නියෝජනය කරනවා යැයි හඟවමින් කලාකරුවන් යැයි කියා ගන්නා කිහිප දෙනකුගෙ මේ ජඩ වැඩවලින් ඔබතුමාගේ නම කැත වෙනවා. ඒ ඔබ ළඟම ගැවසෙන මේ කුහකයින් පිළිබඳ සැලකිලිමත් වෙන්න. ඔබතුමා කිව්වේ කොපි 25 ත් සෑහෙනවා කියලා. ඒ කියන්නෙ ඔබේ දැනුමට ඔවුන්ට අලගු තියන්නවත් බැරි බවයි. ඒ නිසා අපි ඔබතුමා කෙරෙහි දැඩි විශ්වාසයෙන් බලා හිටිනවා.මම මේ වගේ ඉල්ලීමක් කරන්නෙ ඇතැම් ප්‍රවීණයන් ලෙස හඳුන්වා ගන්නා දුෂ්ටයින් නිසයි. රවීන්ද්‍ර රන්දෙණිය වගේ කෙනෙක් මේ වෙලාවේ හරි තැන ඉන්න එකත් අපිට ලොකු හයියක්.*ඔබ කියන්නෙ ප්‍රවීණයන් මේ විනාශෙට වගකිව යුතුයි කියල ද...ඔව්. අද වර්තමාන පරපුර නෙවෙයි, ඇතැම් ප්‍රවීණයන් තමයි මේ කර්මාන්තය විනාශ කරන්නේ. ඒ නිසා හදවතින්ම වැඩ කරන ප්‍රවීණයන්ටත් මේ ජඩ වැඩපිළිවෙළ විශාල කැළැලැක්. අපි වගේ නිර්මාණකරුවන් චිත්‍රපටියක් කරලා අවුරුදු එකහමාරක් බලා ඉන්න වෙලා තියෙන්නේ මේ ඇතැම් කුහක ප්‍රවීණයෝ හරි දෙයක් කරලා නැති නිසානේ. තවමත් රවීන්ද්‍ර වගේ කිහිප දෙනෙක් හරි බඩගෝස්තරවාදී පිළිවෙතින් බැහැර වෙලා ඉන්න එක ආශිර්වාදයක්.සේරසිංහ මහතා, විනිවිද භාවයකින් යුතුව දූෂණයෙන් තොරව, හරි වැඩපිළිවෙළක් සිදු වෙමින් පවතිනවා. තියෙන අඩුපාඩුත් හදාගෙන ඒ ගමන යන්න අපි බහුතරය ලෑස්තියි.හැබැයි එහෙම නොවන අද පරපුරේ විකටයින් කිහිපදෙනකුත් නැතුවා නෙවෙයි.*කවුරු ගැන ද ඔබ කියන්නෙ.මං දැක්කා ළඟදි පත්තරේක ඇඟ පුම්බාගත් නළුවෙක් කියා තිබෙනවා සිනමාවේ වීරයෝ නැති බව. මට කියන්න තියෙන්නෙ ‘මිනිහට පිස්සු’ කියලා විතරයි.වීරයෝ නම් ගහගන්න පුළුවන් වෙන්න ඕනේ. සටන්කාමි වෙන්න ඕනේ. මේ මනුස්සයා මෑත යුගයේ බිහිවූ ‘නාග කන්‍යා’, ‘සඳුනි’, ‘අන්ඩර් වර්ල්ඩ්’ වගේ චිත්‍රපට බලා නැතිව ඇති.ඔහුට අවස්ථාව තිබෙනවා ඉදිරියට එන ‘ආශාවේ මායා’ වැනි චිත්‍රපටයක් බලලා හරි එය අවබෝධ කරගන්න. අනික ඔහු නැතිනම් සිනමාවක් නැති ගාණටයි ඒ කතාව. සිනමා සක්විති ගාමිණි නැතිවුණත්, සදාකාලික ප්‍රේමවන්තයා විජය නැතිවුණත්, නිළි රැජන රුක්මණී නැතිවුණත් මේ සිනමාව එදාට වඩා අද හොඳින් ඉදිරියට යනවා.අපි එය තේරුම් ගත යුතුයි. අපි කවුරු නැති වුණත් සිංහල සිනමාව නැතිවෙන්නෑ. මේ අය ඇඳගෙන ඉන්න එකයි වරද.පුළුවන් තරම් කුහක ප්‍රතිපත්ති අතැරලා අලුත් පරම්පරාවට අත දීලා මේ කර්මාන්තය රැකගැනීමයි - ඉදිරියට යන්න අතදීමයි අපි හැමෝගෙම වගකීම.ඉනෝකා පෙරේරා බණ්ඩාර ඡායාරූප - අනිල් මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042115</link>
    <topic>ටියුනීසියානු ජගත් සිනමා සංගම් සමුළුව</topic>
    <author>ඈෂ්ලි රත්නවිභූෂණ</author>
    <content>ටියුනීසියානු ජගත් සිනමා සංගම් සමුළුව1913 ප්‍රංශයේ පැරිස් නුවර චිත්‍රපට සංගම් ව්‍යාපාරය ආරම්භ වීමේ ශත සංවත්සරය මෙම වසරේ සමරනු ලබයි. මේ නිමිත්තෙන් ජගත් සිනමා සංගම් සමුළුව ද, අන්තර්ජාතික චිත්‍රපට සමිති සම්මේලනයේ මහා සමුළුව ද, ටියුනීසියාවේ හම්මාමෙත් නගරයේ දී අප්‍රේල් 01 සිට 07 දක්වා එම නගරයේ පිහිටුවා ඇති අන්තර්ජාතික සංස්කෘතික මධ්‍යස්ථානයේ දී පවත්වනු ලැබීය.මෙයට සමගාමීව ටියුනීසියානු චිත්‍රපට සමිති සම්මේලනයේ ජාතික සමුළුව ද, ටියුනීසියානු කෙටි හා වාර්තා චිත්‍රපට ඇතුළත් වුණු පැනොරාමාවක්ද පැවැත්විණ. රටවල් 44 ක් නියෝජනය කරමින් නියෝජිතයෝ 60 කට ආසන්න සංඛ්‍යාවක් මෙම ජගත් සමුළුවට සහභාගි වූහ.දෙවසරකට වරක් පැවැත්වෙන ජාත්‍යන්තර චිත්‍රපට සමිති සම්මේලනයේ මහා සමුළුව 2010 දී බ්‍රසීලයේ පැවැත්වූ අතර 2012 දී පැවැත්විය යුතු සමුළුව අනුග්‍රාහකයකු සොයා ගැනීම පමා වූ බැවින් 2013 දක්වා කල් දැමීමට සිදු විය.මෙවර විශේෂත්වයක් වූයේ අප්‍රිකානු හා අරාබි කලාපයේ රටක මෙය පැවැත්වීමයි. ටියුනීසියාව භූගෝලීය වශයෙන් උතුරු අප්‍රිකාවට අයත් වෙයි. ටියුනීසියාවේ එක් කොටසක් මධ්‍යධරණී මුහුදට සීමා වන අතර භූමි ප්‍රදේශයෙන් සැලකිය යුතු කොටසක් සහරා කාන්තාරයයි. පැරැණි රෝම ශිෂ්ටාචාරයේ ද අරාබි - ඉස්ලාමීය ශිෂ්ටාචාරයේ ද ආභාසය පෙන්නුම් කරන පුරා විද්‍යා නටබුන් රාශියක් අප සංචාරය කළ කාතේජ් හා ටියුනිස් යන නගරවල දැකිය හැක.මිලියන 9 කට ආසන්න ජනගහණයක් වෙසෙන ටියුනීසියාවේ 98% ක් ඉස්ලාම් භක්තිකයන් වන අතර යුරෝපයට ඉතා ආසන්නව පිහිටා තිබීමත්, විවිධ යුරෝපීය ජාතිකයන්ගේ යටත් විජිතයක් වශයෙන් පැවැති නිසාත්, නවීන ලෝකයත් සමඟ පෑහෙමින් ප්‍රගතිය කරා යන රටකි.සමුළු නියෝජිතයන් ගේ ගුවන් ගමන් වියදම්, හෝටල් ගාස්තු, ආහාරපාන වියදම් ඇතුළු සමුළුවේ සියලු වියදම් සඳහා ප්‍රධාන අනුග්‍රාහකයා වූයේ ටියුනීසියාවේ සංස්කෘතික කටයුතු අමාත්‍යාංශයයි. යුරෝපීය රටවල් ද, ආසියානු කලාපයෙන් ඉන්දියාව, ශ්‍රී ලංකාව, නේපාලය, බංග්ලාදේශය, ඇෆ්ගනිස්ථානය, මැලේසියාව, පිලිපීනය හැරුණු විට මොරොක්කෝව, බුර්තිනාෆාසෝ යන අප්‍රිකානු රටවල් ද, ලතින් අමෙරිකානු රටවල් රාශියක් ද මෙයට සහභාගි විය.1931 දී ආරම්භ වූ අන්තර්ජාතික චිත්‍රපට සමිති සම්මේලනයේ පාලන බලය බොහෝ කාලයක් රැඳී තිබුණේ යුරෝපීයයන් අතය. ක්‍රමානුකූලව එය වෙනස් වූ අතර මෙවර එහි සභාපතිත්වය බ්‍රසීලයට ද, ලේකම් ධුරය ස්පාඤ්ඤයේ කැටලාන් භාෂාව කතා කරන්නන් සඳහා වන කැටලාන් චිත්‍රපට සමිති සම්මේලනයට ද, උප සභාපති ධුරය බංග්ලාදේශයටත්, භාණ්ඩාගාරික ධුරය ටියුනීසියාවටත් හිමි විය.අන්තර්ජාතික චිත්‍රපට සමිති සම්මේලනයේ පරිපාලන ව්‍යුහය පහසු කරවනු පිණිස එය කලාප හතකට බෙදා කලාපීය ලේකම්වරුන් පත් කර තිබුණි. එම කලාප සමහරක් භූගෝලීය වශයෙන් ද, තවත් සමහරක් භාෂීය වශයෙන් ද වෙන් විය. මෙවර සමුළුවේ දී භාෂීය වශයෙන් බෙදා තිබුණු කණ්ඩායම් භූගෝලීය වශයෙන් පමණක් බෙදා වෙන් කිරීම විශේෂ සිදුවීමක් වූ අතර කලින් කණ්ඩායම් දෙකක් ව තිබු ආසියාතික හා මැලේසියාව, ඔස්ට්‍රේලියාව හා නවසීලන්තය අයත් ව තිබු ‘ඔස්ට්‍රාල්ඒෂියා’ කණ්ඩායම ‘ආසියා - පැසිපික්’ යනුවෙන් එක කලාපයක් වශයෙන් වර්ගීකරණය කරනු ලැබීය.චිත්‍රපට සමිති සම්මේලනයේ මහා සමුළුව මෙවර විශේෂ අවධානය යොමු කරනු ලැබුවේ සාමාජික රටවල් අතර සමීප සන්නිවේදනයක් පවත්වා ගෙන යාම, චිත්‍රපට හුවමාරු කර ගැනීම, ළමා චිත්‍රපට බිහි කිරීම යන කාරණා කෙරෙහිය.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042116</link>
    <topic>විවිධ ගී ගැයූවත් ජනපි‍්‍රය වුණේ විරහ ගී</topic>
    <author>ටානියා මෝසස්</author>
    <content>විවිධ ගී ගැයූවත් ජනපි‍්‍රය වුණේ විරහ ගීශෂිකා නිසංසලා*දිගු නිහැඬියාවකට පසු නේද ඔබේ හඬ අසන්නට ලැබුණේ?හ්ම්... නිහඬවම හිටියේ නැහැ. සී.ඩී. එකක් කරේ නැති වුණාට චිත්‍රපට, ටෙලිනාට්‍යවලට නම් සම්බන්ධ වුණා.*‘හුස්මක් අරන්’ ගීතය අද බොහෝ දෙනෙක් කතා කරනවා.ඔව්. මේ ගීතයේ තියෙන්නේ හරිම සංවේදී වචන පෙළක්. ඒ ගීතයේ තනුව හරිම ලස්සනයි. මේ ගීතයේ තනු නිර්මාණය උදාර සමරවීර. පද රචනය ඩිලාන් ගමගේ උදාර කරපු ගී තනුවකට මම හරිම කැමැත්තෙන් හිටියේ. ඉතින් මටත් ගීතයක් නිර්මාණය කරලා දෙන්න කියලා කරපු ඉල්ලීමකට අනුවයි මේ ගීතය නිර්මාණය වුණේ.*ශෂිකා ඇයි මේ විරහ ගීතම ගායනා කරන්නේ?එහෙම නැහැ... විවිධ ගීත ගොඩක් ගායනා කරලා තියෙනවා. නමුත් ඉතාමත් ජනප්‍රිය වුණේ විරහ ගීත හින්දා වෙන්න ඇති ඔය කියන්නේ.*ඔබේ ගීත එකම සංගීත රටාවකට සීමා වුණ බවත් පේනවා.මුල් කාලයේදී මට ලැබුණ ගීත තමයි මම ගායන කළේ. ඉතින් රසිකයෝ මගෙන් බලාපොරොත්තු වුණෙත් සරල සංගීත ආරෙක ගීත තමයි. නමුත් කසුන් කල්හාරගේ තනු නිර්මාණයක් වුණ ‘ආකාසේ ‘සහ ‘මා අහසේ’ යන ගීත මගේ සංගීත දිවියේ අලුත් පියවරක් සනිටුහන් කළ ගීත දෙකක්.ඒ දෙකම බටහිර ආරෙට නිර්මාණය වුණා. ජනතාව ඉතාමත් ඉක්මනින් හා ආදරෙන් වැලඳ ගත්තු ගීත දෙකක්. මගේ කැමැත්ත තියෙන්නෙත් එකම සංගීත රටාවකට කොටු නොවී විවිධ සංගීත ශෛලීන් ඔස්සේ මගේ ගීත ඉදිරිපත් කරන්නයි.*ඔබ නිහඬ චරිතයක් කියලයි අපි නම් අහලා තියෙන්නේ ඒක ඔබේ ජනප්‍රියත්වයට බාධාවක් නෙමෙයි ද?නිහඬම නැහැ. මා එක්ක කතා බහ කරන අය ඒ බව දන්නවා. හැබැයි ජනප්‍රියත්වය කියනදේ ලොකුවටම පවත්වාගෙන යන්න මම උත්සාහ කරන්නේ නැහැ. කවදාවත් ජනප්‍රියත්වය පවත්වාගන්න අයුතු ලෙස මාධ්‍ය භාවිත කරන්නෙත් නැහැ. ඒ වාසනාව මට ලැබිලා තියෙනවා. අදටත් මාධ්‍ය ක්ෂේත්‍රයෙන් මට සහයෝගය ලැබෙනවා. ජනප්‍රියත්වය කිසිම අඩුවක් නම් වෙලත් නැහැ. ක්ෂේත්‍රයට ආ දා පටන් ප්‍රසංග වේදිකාවට මට ලැබුණු ආරාධනා අඩු වෙලා නැහැ. හැබැයි එහෙම කියලා මගේ මිල මම ඉහළ දමලත් නැහැ. බොහොම සාධාරණ ගාස්තුවක් තමයි මම අය කරන්නේ.*මෙරට රියැලිටි වැඩසටහන් රැල්ලක් එන්නටත් කලින් රියැලිටි වැඩසටහනක් තුළින් බිහිවූ ගායිකාවක්. ඔබ එදා සහ අද පවතින වැඩසටහන් ගැන දරන අදහස දැන ගන්න කැමැති.මා බිහි වුණේ තුරුණු ශක්ති තරගය හරහායි. අපිට ලොකු තරගකාරිත්වයකට මුහුණ දෙන්න වුණා. ඒ තරගයේ ගායනා කළ හැම ගීතයක් ම සජීවීවයි. අපි ගායනා කළේ. හැමදේම සජීවියි. නමුත් එවැනි උසස්, ගුණාත්මක තරග ආයිත් කවදාවත් පවත්වන්න පුළුවන් වෙයි කියලා මම හිතන්නෑ. අද තියෙන්නේ වෙනමම රැල්ලක්. අද අඩුවක් නැතිව රියැලිටි වැඩ සටහන් බිහි වෙන නිසා ප්‍රේක්ෂකයන්ට ඒවා නරඹන්න තියෙන කැමැත්තත් අඩු වෙනවා කියලයි මට නම් හිතෙන්නේ.*එදා අද බිහි වූ තරු අතර ඔබ දකින වෙනස?අද ක්ෂේත්‍රයට පිවිසෙන නවකයන්ට ඕනෑ තරම් අවස්ථා සහ පහසුකම් තියෙනවා. සල්ලි තියෙනවා නම් ගීතයක් නිර්මාණය කරලා වීඩියෝ එකකුත් හදලා එළිදක්වන්න ඕනෑම කෙනෙකුට පුළුවන්. ඒ වගේ ම ඉතා දක්ෂ විවිධ හැකියාවන් තියෙන අයත් අද ක්ෂේත්‍රයේ සිටිනවා. නමුත් ඔවුන්ගේ පැවැත්ම ගැන නම් තිබෙන්නේ අස්ථාවර ස්වභාවයක්. මොකද ජනතාව තුළ පවතින නිර්මාණ බිහි වන්නේ නැහැ.*ඔබේ ගායන හැකියාව ඇගයීමට ලක් වී තිබෙනවාද?ඔව්. හොඳම ගායනයට, රාජ්‍ය සම්මාන ඇතුළු සම්මාන 06 ලැබිලා තිබෙනවා.*ශශිකාගේ පවුලේ තොරතුරු.මගේ තාත්තා නිසයි මම අද ගායිකාවක් වුණේ. ඔහු තමයි මාව උනන්දු කළේ. මගේ පවුලේ අම්මා තාත්තා මල්ලිගෙන්, සහ මගේ සැමියා සුරංගගෙන්, ඔහුගේ දෙමාපියන්ගෙන් මට ලැබෙන්නේ ලොකු සහයෝගයක්. ශක්තියක්. ප්‍රසංගවලට යද්දී මගේ සැමියා සහ පියා තමයි මාත් එක්ක එන්නේ. අපේ පුංචි පුතුගේ හැම වගකීමක් ම මගේ දෙමාපියන් නොඅඩුව ඉටු කරනවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042117</link>
    <topic>වයලින් එක වෙනුවට චෙලෝ එක</topic>
    <author/>
    <content>වයලින් එක වෙනුවට චෙලෝ එකඩී.අයි.සේනාරත්න වයලීන් වාදකයෙක්. ඒ වගේම බොහොම කෙළිලොල් පුද්ගලයෙක්. කලක් හේ ප්‍රවීණ සංගීතඥ සරත් දසනායකයන් සංගීතය සැපයූ චිත්‍රපටවලදී සංගීතය මෙහෙයවීමේ වගකීම දැරුවා.ආර්.ආර්.සමරකෝන් ‘ජේලර් උන්නැහේ’ නිර්මාණය කරද්දි එහි එන දීර්ඝ සිහින ජවනිකාවක් සඳහා එහි අරුත තීව්‍ර කරනු පිණිස වයලීන් වාදනයක් යොදා ගන්නට අදහස් කළා.ඉන් පෙර තම නාට්‍යය සඳහා කිසිදු විටෙක සංගීතය භාවිත නොකළ සමරකෝන් ‘ජේලර් උන්නැහේ’ සිහින ජවනිකාව සඳහා තියුණු වයලීන් වාදනයක අවශ්‍යතාව මට අවධාරණය කළාම මම ඒ සඳහා සේනාරත්නව යෝජනා කළා. ඒ අනුව මංගල දැක්මේ සිට දර්ශන වාර සිය ගණනක් සඳහා එහි වයලීන් වාදකයා වුණේ සේනාරත්න.සේනාරත්න පසුකලෙක තම දරුපවුල සමඟම ඇමෙරිකාවේ පදිංචියට ගියා. දශක 02ක පමණ කාලයක් ඔහු ජීවත් වුණේ ඇමෙරිකාවේ. දැන් ඔහු ආයෙත් දිවයිනට ඇවිත්. දවසක් දා ‘ජේලර් උන්නැහේ’ දර්ශන වාර 2ක් ඇඹිලිපිටියේ සිනමා ශාලාවක රංගගත කෙරුණා.එහි රඟන සරණපාල ජයසූරිය, තම රංගනයට නියමිත නාට්‍යයේ මුල් අඩපැයෙන් පසු එය රංගගතවන පළාතේ සැරිසරන්නට, දුර්ලභ කෑම වර්ග එක්රැස් කරන්නට පුරුදුව සිටියා. ඇඹිලිපිටියේදී සරණපාල හොඳ ඔත්තුවක් රැගෙන කණ්ඩායම වෙත ආවා.”නියම මීකිරි ඉස්සරහ කඩේ තියෙනවා. ගාණත් බොහොම සාධාරණයි.” ඒ අනුව කණ්ඩායමේ හැමෝම වගෙ වරින් වර ගොස් මීකිරි මිලදී ගත්තා. මමත් සේනාරත්න සමඟ ඒ කඩේට ගියා. අපි දෙදෙනා කිරි හට්ටි දෙක බැගින් ගෙනාවා. ඒ මීකිරි හට්ටි හතර සේනාරත්න නොසැලකිල්ලෙන් වේශ නිරූපණයට වෙන්වූ කාමරයේ පුටුවක් උඩ තබනවා දුටු මා ඔහුට මෙහෙම කිව්වා.”සේනාරත්න අපි කෑම කද්දි මම දැක්කා එක බල්ලෙක් මේ කාමරේට ඉව අල්ලනවා. ඒ හින්දා කිරි හට්ටි ටික ඔතන තියන එක ඒතරං නුවණට හුරු නැහැ. ඒවා එකපාරම බස් එකේ ගැළපෙන තැනක අහුරන එක නේද හොඳ””නෑ එඩ්වඩ්, මේක ඇතුළට බල්ලො එන එකක් නැහැ. අපි කවුරුහරි හැම වෙලේම මෙතන ඉන්නවනෙ” සේනාරත්න අලස ලෙස පිළිතුරු දුන්නා.මා නැවතත් එම කාමරයට ගොඩවුණේ පැය දෙකකට විතර පස්සේ. ඒ වෙනකොට එක කිරි හට්ටියක් බිමට ඇදගෙන බල්ලෙක් කාලා තිබුණා. ඉතුරු කිරි හට්ටි තුනට කිසිම හානියක් වෙලා තිබුණේ නැහැ. මම ඒ කිරි හට්ටි තුන රැගෙන ගොස් බස් රථයේ තිබ්බේ නැඟී එන කෝපයෙන්.”මං උඹට සිංහලෙන් කිව්වා මේ කිරි හට්ටි ටික බල්ලො කයි කියල. කම්මැලිකමේ තරම! ඒක බස් එකෙන් තිබ්බේ නැහැ. අන්න උඹේ කිරි හට්ටියක් බල්ලො කාලා.” මම කෝපයෙන් සේනාරත්නට කිව්වා.පහුවැනිදා පාන්දර සේනාරත්න උඩහමුල්ලෙ හන්දියෙදි කිරි හට්ටියකුත් අතින් අරගෙන බස්එකෙන් බැස්සෙ මට ඇහෙන්නට මෙහෙම කියමින්.”අර බල්ලා කෑව කිරි හට්ටිය මගෙ එකක්ම වුණු එකනෙ පුදුමේ”’ජේලර් උන්නැහේ’ දර්ශන රටපුරා ප්‍රදර්ශනය කළ කාලයේ දීම ‘අහසින් වැටුණු මිනිස්සු’ නාට්‍යයේ නව නිෂ්පාදනයකුත් අප විසින් අරඹනු ලැබුවා. නාට්‍ය දෙකේම නිෂ්පාදන කළමනාකරණයට අදාළ වගකීම් සඳහා සේනාරත්නගෙන් මට ලොකු සහායක් ලැබුණා. ඒ නිසා ‘අහසින් වැටුණු මිනිස්සු’ පුහුණුවීම් කරන තැනටත් සේනාරත්න නිතර ආවා ගියා. මෙම නාට්‍යයේ එන නාට්‍ය නිෂ්පාදකගේ භූමිකාව නව නිෂ්පාදනයේ දී රඟපෑවේ එකල ජනප්‍රිය සතිපතා පුවත්පතකට රහස් පරීක්ෂක කතා ලියූ උදය තෙන්නකෝන්. දක්ෂ වෙළෙඳ දැන්වීම් නිර්මාණශිල්පියකු වූ ඔහු රසකතා කීමෙහි හා බිණීමෙහි සමතෙක්.”මොනවද බං උඹ ඔය පත්තරවලට ලියන තුට්ටුදෙකේ කතා. වැදගැම්මකට ඇති දෙයක් ලියපංකො” ‘අහසින් වැටුණු මිනිස්සු’ පුහුණුවීම් අතර විරාමයකදී සේනාරත්න කියන්නේ උදය අවුස්සන අදහසින්. සේනාරත්න පමණට වඩා ස්ථුල ශරීරයක් ඇති පුද්ගලයෙක්. මහත වැඩිකමට දෝ ඔහුගේ මුහුණේ මස්පිඬු එල්ලා වැටුණා. ඒ වගේම ඔහුගේ තල්ල පමණට වඩා වැඩී තිබුණා. උදය, සේනාරත්න ගේ මුහුණ දිහා සමච්චල් බැල්මක් හෙලා මෙහෙම කියනවා.”එඩ්වඩ් මේ සේනාරත්නගෙ යෝධ ශරීරෙට ඔය වයලින් එක හරියන්නෙ නැහැ. මිනිහට චෙලෝ එකක් ගෙනත් දීපං. ඔය තල්ලට හිරකරගන්ඩ චෙලෝ එක මිසක් වයලින් එක ගැළපෙන්නෙ නැහැ..”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042118</link>
    <topic>සෙලිනා ගේ අලුත්ම පිම්ම</topic>
    <author>සුජීව තේවහෙට්ටිගේ</author>
    <content>සෙලිනා ගේ අලුත්ම පිම්මසෙලිනා ගෝමස් ගේ අලුත්ම පෙම්වතා කවුරුන්දැයි ඔබ දන්නවාද? ඔහු තමයි, රයන් ගොස්ලින්. කැනේඩියානු නළුවකු වන රයන්, චිත්‍රපට අධ්‍යක්ෂවරයෙක් සහ තිර රචකයෙක්. ඔහුගේ වයස අවුරුදු 32යි.ඒත් සෙලිනාගේ වයස තවම අවුරුදු 20යි. සමහරු පවසන්නේ රයන්, සෙලිනාට වඩා අවුරුදු 12කින්ම වැඩිමහලු නිසා ඔහු සෙලිනාට නොගැළපෙන බවයි.රයන්ට සෙලිනාව හමුවන්නට කලින් වෙනත් පෙම්වතියක් සිටියා. ඇය, ඊවා මෙන්ඩිස්. ඇය ඇමෙරිකානු චිත්‍රපට නිළියක්. මෝස්තර නිරූපණ ශිල්පිනියක්. ඊවා සහ රයන් අතර ද නොගැළපීමක් තිබුණා. එය ද වයස් පරතරයක්.ඊවා රයන්ට වඩා වසර කිහිපයකින් වැඩිමහලු තැනැත්තියක්. කොහොම වෙතත්, ඊවා අතහැර සෙලිනාට ළංව සිටින රයන් කාලය ගතකරන්නේ සතුටෙන්ලු. ආයෙමත් සෙලිනාගේ ආදරය ඇයගේ පැරැණි පෙම්වතා, ජස්ටින් බීබර්ට නම් හිමිවන පාටක් නැතිලු.රූපවාහිනී සහ සිනමා ප්‍රේක්ෂකයන් අතර ඉමහත් ජනප්‍රියත්වයක් හිමිකර ගත් ‘මිෂන් ඉම්පොසිබල්’ කතා මාලාවට තවත් චිත්‍රපටයක් එකතු වන බවයි ජනප්‍රිය නළු ටොම් කෲස් පැවසුවේ.‘මිෂන් ඉම්පොසිබල් - 5’ යනුවෙන් නම් කෙරෙන මේ චිත්‍රපටයේ රූපගත කිරීම් ලබන ඔක්තෝබර් මාසයේ දී ආරම්භ කරන්නට තමන් බලාපොරොත්තු වන බවත් ඔහු පැවසුවා.ඒ වෙනුවෙන් මේ දිනවල වැඩ කටයුතු රැසකට මුල පුරා ඇති බවත් ටොම් පැවසුවේ මෑතකදී පැවැති මාධ්‍ය හමුවකදීයි.’මිෂන් ඉම්පොසිබල් -5’ චිත්‍රපටයේ ප්‍රධාන චරිත නිරූපණය කරන්නේ කවුරුන්දැයි ඔහු පැවසුවේ නැහැ. ඒ වුණත් මේ චිත්‍රපටය නිෂ්පාදනය කරන්නේ තමන් බව නම් ඔහු නොසඟවා කියා සිටියා. මෙය, ඔහුගේ පළමු නිෂ්පාදනයයි. මේ සඳහා විශාල වියදමක් දරන්නටත් ඔහු සූදානම්. මීට පෙර ‘මිෂන් ඉම්පොසිබල් -4’ තිරගත වුණේ 2011 දීයි.ජනප්‍රිය නිළි, සාරා ජෙසිකා පාකර් තමන්ගේ පැරැණි සපත්තු ජෝඩු 3ක් වෙන්දේසියේ විකුණන්නට තීරණය කරලා. මේ සපත්තු අධික මුදලකට අලෙවි වනු ඇතැයි සාරාගේ විශ්වාසයයි. ඇය මේවා වෙන්දේසියට ඉදිරිපත් කරන්නේ නිකම්ම සපත්තු හැටියට නම් නොවෙයි.ලෝක ප්‍රකට ‘සෙක්ස් ඇන්ඩ් ද සිටි’ ටෙලිනාට්‍ය මාලාවක් සම්බන්ධ කරගෙනයි. සාරා පවසන්නේ වෙන්දේසි කෙරෙන මේ සපත්තු පැලඳුවේ ‘සෙක්ස් ඇන්ඩ් ද සිටි’ ටෙලි නාට්‍යවල රඟපාද්දි බවයි. එහෙමනම් කිසිම සැකයක් නැහැ. මේ පැරැණි සපත්තුවලට ඉහළම ලන්සුවක් තැබේවි.වෙන්දේසිය පැවැත්වෙන්නේ සමාජ සේවාවක් වෙනුවෙන්. සංගීතය, නර්තනය, රංග කලාව සහ චිත්‍ර යන විෂයයන් උගන්වන පාසලක් ඉදිකිරීමට අවශ්‍ය වන මුදල් සොයා ගන්නටයි මේ වෙන්දේසිය පැවැත්වෙන්නේ.මේ වෙන්දේසියට බ්‍රිට්නි ස්පියර්ස්ගේ මැඩෝනාගේ සහ සිල්වෙස්ටර් ස්ටැලෝන්ගේ සපත්තු ද, එල්විස් ප්‍රෙස්ලිගේ සපත්තු ද ඉදිරිපත් කිරීමට නියමිතව තිබෙනවා. මේ පැරැණි සපත්තු වෙන්දේසිය අප්‍රේල් 24 දා නිව්යෝර්ක් හි දී පැවැත්වෙන බවයි ආරංචි.ලියනාඩෝ ඩි කැප්රියෝ මෑතකදී සුන්දර මියාමි වෙරළට ආසන්නව පිහිටි සුපිරි අවන්හලක දී රාත්‍රී භෝජන සංග්‍රහයක් පැවැත්වූවා. මේ වෙනුවෙන් ඔහුගේ සමීප මිතුරන් කිහිප දෙනකු එක්වී සිටියා. එක් මිතුරියක් ද ඒ අතර සිටියා. විසිපස්වැනි වියෙහි පසුවන ඇය රූපවන්තියක්. ඇය ගේ නම හීතර් හාන්.මෝස්තර නිරූපිකාවක් ලෙස නමක් දිනා සිටින ඇය මේ භෝජන සංග්‍රහයට එක්වුණේ ඇයි? ලියනාඩෝ ගේ මිතුරියක් නිසාද? නැහැ. ඇය මිතුරියක් විතරක්ම නොවෙයි. ඔහුගේ පෙම්වතිය නිසයි.ලියනාඩෝගේ ආදරයට ආදරය කරන ඇය, ඔහුගේ අලුත්ම පෙම්වතියයි. “දැන් නම් ලියනාඩෝගේ ඇස් නිතරම යොමුවෙලා තියෙන්නෙ හීතර් දිහාටයි. මේ දෙන්නා දැන් දවසට කීපවතාවක්ම මුණගැහෙනවා. හරිම සතුටින්, විනෝදයෙන් කාලය ගතකරනවා” ලියනාඩෝගේ හිතවතකු එලෙස කියා සිටියා.දැනට තිස්අට වැනි වියෙහි පසුවන ලියනාඩෝට මීට කලින් පෙම්වතියන් තිදෙනකු සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042119</link>
    <topic>පුතාගේ මරණයෙන් සුනිල් සාන්ත මානසිකව ඇද වැටුණා</topic>
    <author>ජෝජ් රොබ්සන් ද සිල්වා</author>
    <content>පුතාගේ මරණයෙන් සුනිල් සාන්ත මානසිකව ඇද වැටුණාසුනිල් සාන්ත අනුස්මරණය නිමිත්තෙනිඅයිවෝ ඩෙනිස්වසන්තයේ විහඟ ගී නද අතර ගුවනේ පාවී එන ඒ ගී හඬ හෙළයේ මහා ගායන ශිල්පියෙකුගේය. හරියටම මීට අවුරුදු අසූ අටකට පෙර එනම් 1915 අප්‍රේල් 14 වැනිදා මෙලොව එළිය දුටු බද්දලියනගේ දොන් ජෝසප් ජෝන්ගේ ය. ඔබ දන්නා හඳුනන නමින් ඔහු - සුනිල් සාන්තය. පසුගිය 11 වැනිදා සුනිල් සාන්තයන් අප අතරින් වියෝ වී වසර 32 සපිරුණි.සුනිල් සාන්ත මිතුරු සමාජයේ සාමාජිකයෙකු මෙන්ම ඔහුගේ ගෝලයකු ද වන ජ්‍යෙෂ්ඨ ගායන ශිල්පී අයිවෝ ඩෙනිස් සමඟ මෙවර “ස්වර වර්ණ” සුනිලුන් පිළිබඳ සැමරුම් සමඟ වර්ණ ගන්වන්නට අප අදහස් කළේ සුනිල් සාන්තයන්ට උපහාර පිණිසය.“මම පාසල් ගිය අවදියේ ගුවන් විදුලියේ වෙළෙඳ සේවයේ ඉදිරිපත් කළ ‘ආධුනික පැය’ වැඩ සටහනට සහභාගි වී සුනිල් සාන්තයන්ගේ ‘වරෙන් හීන් සැරේ’ ගීතය ගායනය කළා. එය අහගෙන ඉඳලා මගේ ගායනය ගැන පැහැදීමක් ඇතිවෙලා ඔහුගේ ගෝලයෙකුව සිටි පැට්රික් දෙනිපිටිය ලවා මාව කැඳවා ගත්තා අපේ හමුවීමකට.ඒ හමුවීමේ සුනිල් සාන්තයන් යටතේ සංගීතය හදාරන්න එන ලෙස ඔහු මට ආරාධනා කළා. ඉන්පසු මා සංගීතය හදාරමින් ඉන්නා අතරේදී ලෙස්ටර් ජේම්ස් පීරිස් මහතාගේ ‘රේඛාව‘ සහ ‘සංදේශය’ චිත්‍රපටවල ගී තනු නිර්මාණ පටිගත කිරීමේ කටයුතු උදෙසා සුනිල් සාන්තයන් ඉන්දියාවට යැව්වේ මාව.එසේ නැතුව සුනිල් සාන්තයන්ම ඒ කටයුතු සඳහා ඉන්දියාවට පැමිණිය යුතුයයි ලෙස්ටර් මහතා කියා සිටියත් සුනිල් සාන්තයන්ගේ පිළිතුර වූවේ ‘මා නොගියාට කමක් නැහැ, මගේ ගෝලයා මට කරන්න තියෙන වැඩ කටයුතු සියල්ල නොපිරිහෙළා හරියට අකුරටම කරයි. ඒ නිසා බය නැතුව ඔහුව ගෙනියන්න’ යන වගයි. මුල්ම හමුවීමේ ඉඳලා මියයන තුරුම අපේ හිතවත්කම පැවතුණා. මගේ පළමු ගීතය වන ‘කුරුලු පරාදීසයේ’ ගීතය මට නිර්මාණය කර දුන්නෙත් සුනිල් සාන්තයන් විසින්මයි.”ඔබ වැනි තවත් ගෝලයන් සුනිල් සාන්තයන්ට උන්නා ද?මට කලින් පැට්රික් දෙනිපිටිය සහ ඔහුගේ සහෝදරයකු වූ බර්ට්‍රම් දෙනිපිටියත්, ඒ කාලයේ ගුවන් විදුලියේ උන්නු එච්. එම්. ජයසේකර, එච්. එම්. ගුණසේකර, තිලක සුධර්මන් ද සිල්වා, නෙවිල් ජයවීර යන අයත් සුනිල් සාන්තයන් ගෙන් සංගීතය හැදෑරූ ගෝලයෝ අතර උන්නා. මට මතක හැටියට ඇල්බට් ප්‍රනාන්දු, නිමල් ගුණරත්න, ජෙරාඩ් ප්‍රනාන්දු, ක්‍රිස්ටෝපර් පෝල් වැනි අයත් සුනිල් සාන්තයන්ගේ සංගීත පන්තිවල හිටියා. මහාචාර්ය නන්දදාස කෝදාගොඩ සුනිල් සාන්තයන් යටතේ සංගීතය හදාරලා තියෙනවා.”සුනිල් සාන්තයන් සමඟ ඔබ නිර්මාණ දායකත්වය සැපයූ ගීත මොනවා ද?බොහොමයක්ම තියෙන්නේ ‘තෙල් ගාලා හිස පීරන් නෑනෝ’ වැනි සමූහ ගීත තමා. ‘මල් මල් වාරම්’ - ‘දකුණු නැගෙනහිර’ - ‘ආදි ලක් පුතුන්’ සහ ‘එම්බා ගංඟා’ වගේ ගීත කිහිපයකදීම මම සුනිල් සාන්තයන්ට නිර්මාණ දායකත්වය සපයා තිබෙනවා.බටහිර සංගීතය සිංහල ගීතයට මුසු කිරීමේ දී සුනිල් සාන්තයනුත් පුරෝගාමී වූවේ ද?නැහැ, බටහිර සංගීත ආරට ගීත කිහිපයක් සුනිල් සාන්තයනුත් නිර්මාණය කළා. ඒත් ඒ වන විට අපේ රටේ මිනිස්සු බටහිර සංගීතය, හින්දුස්ථානි සංගීතය, කර්ණාටක සංගීතය, කපිරිංඤා බයිලා සංගීතය ආදි ඔය හැම සංගීත ආරකටම පුරුදු වෙලා උන්නේ. සුනිල් සාන්තයන් ඒ ශ්‍රාවක පිරිසගේ සිත් දිනාගන්න අදහසින් තමයි ඒ ආරේ ගී තනු කිහිපයක් නිර්මාණය කළේ. ‘මෙවන් පිටිසරේ මේ දුගී පැලේ’ සහ ‘පිරුණු ඒ සොමි සඳේ’ වැනි ගීත ඒ බටහිර ගී ආර ගැබ් වුණු ගීත තමා.කොළඹ හතේ පියානෝ වාදනය කළ ඉංග්‍රීසි කතා කළ ශ්‍රාවකයින් අතර සුනිල් සාන්තයන්ගේ ගී ප්‍රචලිත වූවේ කෙලෙස ද?එය විශේෂ කාරණයක්. සුනිල් සාන්තයන් භාත්ඛණ්ඩේ විශ්ව විද්‍යාලයෙන් සංගීතය හදාරා ලංකාවට ආව ඒ කාලේ මේ රටේ මිනිසුන්ට සිංහල ගීත ගායනා කිරීම පිළිබඳ එච්චර උනන්දුවක් තිබුණේ නැහැ. විශේෂයෙන්ම කොළඹ හතේ උදවිය තුළ සුනිල් සාන්තයන් ගීත ගායනය කරන්න ගත්තාට පසුව තමයි සිංහල ගීත ගැන වැඩි ඇල්මක් ඇති වුණේ.ඔවුන්ගේ සාද වලදී සුනිල් සාන්තයන්ගේ ගීත ගායනා කරන හුරුවක් ක්‍රමයෙන් ඇති වුණා. පියානෝ වාදනයෙන් ඒවා ඉදිරිපත් කෙරුණා. ඉංග්‍රීසි කතා කළ අපේ ඇතැම් මිනිස්සු සිංහල ගීතයක් තමන්ගේ කනකට වත් වැද්ද ගත්තේ නැති කාලයක සුනිල් සාන්තයන්ගේ ගීත තමා ඔවුන්ව සිංහල ගීතවලට ඇලුම් කරන්න මුල පිරුවේ.වර්තමානයේ දී සුනිල් සාන්තයන්ගේ ගීත අපිට භාවිත කරන්න පුළුවන් වන්නේ කොහොම ද?ගුවන් විදුලියේ තමයි සුනිල් සාන්තයන්ගේ ගී ඔක්කොම තියෙන්නේ. ඒත් අපිට බොහොම කනගාටුදායක කාරණයක් වෙලා තියෙන්නේ කලාතුරකින් වත් මෙම ගීත අහන්න නැතිකම. සුනිල් සාන්තයන්ගේ ගීත ප්‍රචාරය කිරීම පිළිබඳව එකම ගුවන් විදුලි නාළිකාවක් හෝ උනන්දුවක් දක්වන්නේ නැහැ.සුනිල් සාන්ත, සී. ටී. ප්‍රනාන්දු සහ ආනන්ද සමරකෝන් වැනි ගායන ශිල්පීන්ගේ ගීත මේ රටේ විද්‍යුත් මාධ්‍ය වලින් ප්‍රචාරය නොකර මිනිසුන්ට භාවිත කරන්න බැහැනේ. වත්මන් සහ මතු පරම්පරාවන්ට එම ගීත අහන්න සැලැස්වීම ගුවන් විදුලිය මඟින් ඉටු විය යුතු යුතුකමක් සහ වගකීමක් කියලයි මම හිතන්නේ.ප්‍රචාරය කිරීමට සුදුසු තත්ත්වයෙන් සුනිල් සාන්තයන්ගේ ගී පට, තැටි ඇති බැව් ද ඔබ පවසන්නේ?ඔව්. ගුවන් විදුලිය සතුව ඉතා හොඳ තත්ත්වයෙන් සුනිල් සාන්තයන්ගේ ගීත තිබෙනවා. ඒ වගේම ඇමෙරිකාවේ ඉන්න සුනිල් සාන්තගේ පුතා නවීන තාක්ෂණ ක්‍රම මඟින් සියලුම ගීත හොඳ තත්ත්වයෙන් තැටිගත කර තිබෙනවා. ඒවා ප්‍රචාරය කිරීමට සුදුසු මට්ටමේ තිබෙනවා.සංරක්ෂණය කිරීම උදෙසා ඔබ සුනිල් සාන්තයන්ගේ ගීත නැවත ගායනා කරලා නැද්ද?නැහැ. සංරක්ෂණය කිරීම පිළිබඳ කටයුතු බලා කියා ගන්න සුනිල් සාන්තයන්ගේ දරුවන් වන සුනිල්, ලංකා හා කලා ඉන්නවානේ. සැබැවින්ම සංරක්ෂණය කළ යුත්තේ සුනිල් සාන්තයන්ගේ හඬින් ගැයූ ගීත මිස වෙනත් අයගේ හඬින් ගයන ගීත නෙවේනේ. දැනට සුනිල් සාන්තයන්ගේ හඬින්ම ඔහු ගැයූ ගීත නියමානුකූලව සංරක්ෂණය වී තිබෙනවා. එම නිසා වෙනින් කවුරුවත් සංරක්ෂණය කිරීම උදෙසා එම ගීත ගයන්න ඕනෑ කමක් නැහැ.සුනිල් සාන්තයන්ගේ කලා දිවියේ සුවිශේෂිත වූ සිදුවීම් හා නිර්මාණ ඔබේ මතකයේ රැඳී තිබෙන්නේ කෙලෙස ද?සුනිල් සාන්තයන් තාගෝර් තුමාගේ ශාන්ති නිකේතනයෙන් සංගීතය හදාරා පසුව භාත්ඛණ්ඩේ (Maris college of music) විශ්ව විද්‍යාලයෙන් වාදනය සහ ගායනය සඳහා පළමු පන්තියේ සාමාර්ථයක් ද විශේෂයෙන් සිතාර් වාදනය පිළිබඳ වාද්‍ය විශාරද උපාධියක් ද ලබා ලංකාවට පැමිණෙනවා.එකල ඉන්දියාවට ගිහින් සංගීතය හදාරා එන බොහෝ ශිල්පීන් මෙහි ඇවිල්ලත් කළේ ඉන්දියානු සංගීතයමයි. සුනිල් සාන්තයනුත් මුල් කාලයේ දී ඒ තත්ත්වයට පත් වී උන්නත් කෙටි කාලයකින්ම ඔහුගේ සිතේ දේශීය සංගීතය පිළිබඳ ඇල්මක් ඇති වුණා. ඒ අනුව ඔහුගේ මුල්ම ගීතය ‘ඕලු පිපිලා’ ගුවන් විදුලියේ පටිගත කළා.ඔය අතර ඉන්දියාවේ දී සුනිල් සාන්තයන් සංගීතය හැදෑරු රත්න ජංකර් පඬිතුමාව ගෙන්වා ගුවන් විදුලිය මඟින් අපේ ගායක ගායිකාවන් වර්ග කිරීමේ පරීක්ෂණයක් පැවැත්වූවා. සුනිල් සාන්තයන් කැමැති වුණේ නැහැ අපේ සංගීතය පිළිබඳ දැනුමක් නැති ජංකර් පඬිතුමා මෙහි පැමිණ අපේ ශිල්පීන්ව වර්ග කරනවාට. ආනන්ද සමරකෝන් ශූරීන් ද සුනිල් සාන්තයන්ගේ මතයම දැරූ අතර පසුව ඔවුන් දෙදෙනාටම ගුවන් විදුලියේ වැඩ සටහන් තහනම් කෙරුණා.නෙවිල් ජයවීරයන් ගුවන් විදුලියේ සභාපතිවරයාව සිටියදී යළිත් සුනිල් සාන්තයන්ව ගුවන් විදුලියට කැඳෙව්වා නේද?ඔව්, ඒ - අවුරුදු පහළොවකට පමණ පසුවයි.චිත්‍රපට ගී තනු නිර්මාණයේදී විශාල ගීත සංඛ්‍යාවක් නිර්මාණය නොකළත් ‘සංදේශය’ සහ ‘කොළඹ සන්නිය’ වැනි චිත්‍රපට කිහිපයකටම ඔහු දායක වුණා. චිත්‍රපට පසුබිම් ගායනයටත් ඔහු එකතු වුණා. සිංහල චිත්‍රපටයක ඇතුළත් වන එකම ඉංග්‍රීසි ගීතය වන My dreams are roses for my love’  ගීතය ‘රෝමියෝ ජුලියට්’ චිත්‍රපටය සඳහා ෂෙල්ටන් ප්‍රේමරත්නගේ සංගීතයට ගායනා කළේ සුනිල් සාන්තයන් වීම ද විශේෂයක් කියා මං හිතනවා. ඔහු කළ තවත් විශේෂ කටයුත්තක් තමා ‘සීගිරි කුරුටු ගී’ සඳහා තනු නිර්මාණය කිරීම. බොහෝ දෙනෙකු එය ඉතා අසීරු කටයුත්තක් බව පැවසුවත් සුනිල් සාන්තයන්ට එය අභියෝගයක් වුණේ නැහැ.පෞද්ගලික ජීවිතයේ දී ඉතාම සමීපව ඇසුරු කළ හිතවතෙකු වශයෙන් ඔබ සුනිල් සාන්තයන්ව දකින්නේ කෙලෙස ද?බොහෝ අගහිඟ අමාරුකම් මැද්දේ ජීවත් වුණත් කිසිදාක මුදල් පසුපස හඹා යන ආසාවක් නොතිබුණු චාම් එහෙත් අභිමානයෙන් යුතු කලාකරුවෙකු ලෙසයි මා සුනිල් සාන්තයන්ව දකින්නේ. මෙතෙක් මේ රටේ කලාකරුවෙකු ලෙස සුනිල් සාන්තයන්ව නිසි ඇගැයීමට පාත්‍ර වී නැහැ.අවසාන කාලයේ දී ඔහුගේ නිවහන වුණේ ඥාතියකුගේ කුකුල් කොටුවක්. ඔහු ජීවත් වෙන්න රෙදි විකිණුවා, ඡායාරූප ගත්තා. රේඩියෝ සහ පැට්‍්‍රල් මැක්ස් ලාම්පු අලුත්වැඩියා කළා සහ කරවල වික්කා. මොන දුක් පීඩා වින්දත් දරුවන්ටත් බිරියටත් ළැදිව කටයුතු කළා.දරුවන්ගේ අධ්‍යාපන කටයුතුවලට විශාල කැපවීමක් කළා. පුතාලා තුන්දෙනාම ඉංජිනේරුවෝ වුණා. දරුවන්ට මහත් සේ ආදරය කළ සුනිල් සාන්තයන්ගේ ජගත් සාන්ත පුතා 1981 පෙබරවාරි මාසයේ දවසක බොහොම අවාසනාවන්ත විදිහට පිහිනුම් තටාකයක ගිලිලා මිය යාමෙන් පසු ඔහු මානසික ඇද වැටුණා. ඉන්පසු කාලය මාස දෙකක් වත් ගත වුණේ නැහැ, ඒ අවුරුද්දේම අප්‍රේල් 11 දා සුනිල් සාන්තයන් හදිසි හෘදයාබාධයකින් මිය ගියා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042120</link>
    <topic>මඩුළුගිරියේ විජේරත්නට ජාත්‍යන්තර සම්මාන</topic>
    <author/>
    <content>මඩුළුගිරියේ විජේරත්නට ජාත්‍යන්තර සම්මානඑක්සත් ජාතීන්ගේ සංවිධානයේ ආර්ථික සහ සමාජයීය කවුන්සිලයේ පූර්ණ අනුබද්ධිත ආයතනයක් වූ ‘බුදුන්ගේ ආලෝකය’ (Budda’s Light International Association)  නමැති ජාත්‍යන්තර සංගමයේ චෙන්නායි පාර්ශවය මඟින් ලංකා බැංකුවේ ජ්‍යෙෂ්ඨ කළමනාකරු ශාස්ත්‍රපති දෙමළ පණ්ඩිත් මඩුළුගිරියේ විජේරත්නයන්ට ‘බුදුන්ගේ ආලෝකය’ (Buddha’s Light Award) නමැති උසස් සම්මානය චෙන්නායිහි දී පැවැති ජාත්‍යන්තර බොදු සමුළුවේදී පිළිගන්වන ලදි. එම සංවිධානය මෙම සම්මානය පුදනු ලැබුවේ ඔහු බුදු දහමට දෙමළ බසින් සිදු කළා වූ අපරිමිත සේවය උදෙසාය.මෙහි දැක්වෙන්නේ තමිල්නාඩු පාර්ලිමේන්තුවේ මන්ත්‍රීවරයකු වන වෛ. සූ. තමිල්අරසර් අතින් මඩුළුගිරියේ විජේරත්න එම සම්මානය ලබාගන්නා අවස්ථාවයි. වමේ සිට දකුණට සිටිනුයේ තමිල්නාඩු ප්‍රාන්තයේ බෞද්ධ පර්යේෂණ ආයතනයේ මහාචාර්ය කාලියපෙරුමාල් මහතා, තමිල්නාඩු පාර්ලිමේන්තුවේ මන්ත්‍රී ආචාර්ය වෛ. සූ. තමිල්අරසර් මහතා, මධුෙරෙ ධර්ම විජය විහාරයේ විහාරාධිපති ආචාර්ය මධුෙරෙ බෝධිපාල ස්වාමීන් වහන්සේ, මඩුළුගිරියේ විජේරත්න, ඉන්දියානු රාජ්‍ය කලා විද්‍යාලයේ ආචාර්ය කේ. ජයබාලන් මහතාය.‘බුදුන්ගේ ආලෝකය’ නමැති ජාත්‍යන්තර සංගමය මඟින් ශ්‍රී ලාංකිකයකු සම්මානයෙන් පුදනු ලැබු ප්‍රථම අවස්ථාව මෙය වන අතර මඩුළුගිරියේ විජේරත්නයන් ලබාගත් දෙවැනි ජාත්‍යන්තර සම්මානය ද මෙය වේ. ලෝක කාන්තා දිනය වෙනුවෙන් එක්සත් ජාතීන්ගේ මිත්‍රත්ව සංවිධානය විවිධ ක්ෂේත්‍රවල කාන්තාවන් අගයමින් ජාතික සම්මාන පිරිනැමීම පසුගියදා කොළඹ ජාතික කෞතුකාගාර ශ්‍රවණාගාරයේ දී සිදුවිය.එහිදී ඔලිම්පික් ධාවන ශුරි සුසන්තිකා ජයසිංහ, ගායන ශිල්පිනි නීලා වික්‍රමසිංහ, මාධ්‍යවේදිනි හා නාට්‍යවේදිනි රත්නා පුෂ්ප කුමාරි, නාට්‍යවේදිනි සෝමලතා සුබසිංහ, මාධ්‍යවේදිනි මාලනි වෙත්තසිංහ, මහාචාර්ය මාලනි ඇඳගම, ආචාරිනි සුනිතා දයානන්ද මහත්මිය ඇතුළු කාන්තාවෝ 12 දෙනෙක් ඇගැයීමට ලක්වූහ. මේ එහිදී රත්නා පුෂ්ප කුමාරි මහත්මිය තම සම්මානය ලබාගත් අවස්ථාවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042121</link>
    <topic>කී‍්‍රඩා ලෝකයෙන්</topic>
    <author/>
    <content>කී‍්‍රඩා ලෝකයෙන්අයි.පී.එල්.තරගාවලියේ උණුසුම වැඩිවෙද්දී ඊට සහභාගිවන ක්‍රිඩකයන් අතරත් නොයෙක් ගැටුම් ඇතිවෙනවා.පසුගියදා කල්කටා නයිට් රයිඩර්ස් පිලේ නායක ගෞතම් ගම්භිර් හා රෝයල් චැලෙන්ජර්ස් බැංග්ලෝර් පිලේ නායක විරාත් කෝලි අතරත් මේ විදිහට ගැටුමක් ඇතිවුණා.මේ ගැටුමට මුල පිරුණේ දෙපිල අතර පැවැති තරගයේ දී විරාත් කෝලිගේ දැවීයාමෙන් පසුවයි.ඒ මොහොතේ කෝලි දවාගැනීමේ ප්‍රීතිය භුක්ති විඳීමින් සිටි ගම්භීර් ඇතුළු ක්‍රීඩකයන් සිටි ස්ථානයට ගිය කෝලි තම දැවීයාම සම්බන්ධව අදහසක් ප්‍රකාශ කිරීම නිසා ගම්භීර්ට කේන්ති ගිහින්.කොහොමවුණත් පසුව දෙදෙනාටම ඉන්දියා ක්‍රිකට් පාලක මණ්ඩලය අවවාද කොට තිබුණා.සුරූපි ටෙනිස් ශූරියක වන රුසියාවේ මරියා ෂරපෝවා පසුගියදා අලුත් ව්‍යාපාරයක් ආරම්භ කළා.ඒ තමා සුගර්පෝවා චුවිංගම් ව්‍යාපාරය. කුඩා ළමයින් ඉලක්ක කරගෙන ආරම්භ කළ මේ ව්‍යාපාරය ෂරපෝවාගේම අදහසක්.සුකිරි රසැති චුවිංගම් ව්‍යාපාරයක් ආරම්භ කිරීමේ අදහස ෂරපෝවාගේ සිතට නැගුණේ මීට වසරකට පෙරයි.නිතර නිතර ක්‍රීඩාවේ නිරතවන ඇය පුරුද්දකට වාගේ චුවිංගම් හපන්නට පුරුදුව සිටියා. ඒ වගේ වෙලාවක තමයි මේ අදහස ඇයට පහළවෙලා තියෙන්නේ.ෂරපෝවාගෙම දෙතොල්වල හැඩයට අනුව සකස් කරනු ලැබූ සුගර්පෝවා චුවිංගම් මේ වනවිට අමෙරිකාවේ හා ඔස්ට්‍රේලියාවේ වෙළෙඳපොළට යවා අවසන්.මත්ද්‍රව්‍ය භාවිතා කරමින් රාත්‍රී ප්‍රියසම්භාෂණයකට සහභාගිවෙමින් සිටි දකුණු අප්‍රිකා ක්‍රිකට් ක්‍රීඩක වේන් පානෙල් පසුගියදා ඉන්දියා පොලිස් අත්අඩංගුවට පත්වුණා.අයි.පී.එල්. තරගාවලියට සහභාගිවීමට ඉන්දියාවට පැමිණි පානෙල් මෙවැනි නීතිවිරෝධී ප්‍රියසම්භාෂණයකට සහභාගිවීමට පෙලැඹුණේ ඔහුගේ ඉන්දියා මිතුරන් කීපදෙනකුගේ කීමටයි.කොහොමවුණත් පානෙල්ගෙන් පැය තුනකට අධික වේලාවක් ඉන්දියා පොලිසිය ප්‍රශ්න කළ බවයි ආරංචි.පසුව ඔහු දකුණු අප්‍රිකානු නීතිඥවරයකු මාර්ගයෙන් උසාවියට ඉදිරිපත්වී ඇප ලබාගත්තා.23හැවිරිදි පානෙල් නිදහස් වුණේ රුපියල් දසදහසක ඇප මුදලක් මතයි.පානෙල් සහභාගිවී සිටි ඒ උත්සවයට පැමිණි තවත් පුද්ගලයන් 86දෙනකු පොලිස් අත්අඩංගුවට පත්වුණා. ඉන් වැඩි පිරිසක් විදේශකයන්.ඉන්දියා පිලේ වේගපන්දු යවන ක්‍රිඩක උමේෂ් යාදෙව් පසුගියදා හදිසියේම විවාහ ගිවිසගැනීම කාගෙත් කතාබහට ලක්වුණා.දිල්ලි නුවර මෝස්තර නිර්මාණ ශිල්පිනියක වන 24 හැවිරිදි ටානියා වදාවා සමග විවාහ ගිවිසගත්තේ නාග්පූර් නුවර පැවැති උත්සවයකදීයි.මේ උත්සවයට සහභාගිවුණේ දෙන්නගේ පවුලේ සාමාජිකයන් විතරයි.අයි. පී. එල්. තරගාවලියේ දිල්ලි ඩෙයාර්ඩෙවිල්ස් පිලට ක්‍රීඩා කරන යාදෙව් ඒ අතරතුරයි හදිසියේම නාග්පූර් ගියේ.අයි.පී.එල්.නිමාවූ සැණින් ඒ කියන්නේ මැයි මාසයේ 29වැනිදා විවාහ වන බව පසුව 26 හැවිරිදි යාදෙව් කියා සිටියා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042122</link>
    <topic>මට බය මිනිහ නිල්මිට කරදරයක් කරයි ද කියලා</topic>
    <author/>
    <content>මට බය මිනිහ නිල්මිට කරදරයක් කරයි ද කියලා“අක්කා ඒකට කැමැති වෙලා හිටියා? මං ඒක දන්නෙ දැන්නෙ...”“කැමැති නොවී අසරණ මං වෙන මොනව කරන්ඩ ද? අම්මයි අප්පච්චියි මට මේවා බාර දීලා සැනසිල්ලෙ ඇස් පියා ගත්තු කොට?”ඇගේ වැඩිවී එන ඉකි බිඳුම අසන්නට ධනුක ප්‍රිය නොකළ නිසාම ඔහු කරබාගෙන එතැනින් බැහැර වූවේය. නිල්මිණි නිසා ඔහුට බොහෝ දේවල් අහිමි වී ඇත. ඇය නිසා නොවේ නම් ලෝචනාට මේ සියලු තොරතුරු දන්වා සිටීමෙන් ඇගේ සිත දිනා ගැනීමේ හැකියාව තිබුණි.ඉවෝන් කිසිදා තමාට බාධාවක් නොවන බව ධනුක හොඳින් දන්නේය. ඇය එතරම්ම විශ්වාසවන්තය, ගුණ ගරුකය. හිතවත්ය. ඇය හා විවාහ වීමට තරම් ආදරයකින් බැඳී සිටිය ද අත්හැර ගිය සැමියාත් දරුවාත් ඔහුට බාධාවක් වී ඇත. එසේම එය තමාගේ කීර්ති නාමයට ද විශාල කැළලක් වනු ඇත.නිල්මිණිටත් වඩා ළෙන්ගතු වූ ඉවෝන් හා යුගදිවි ඇරැඹීමට සිතු වාර කිහිපයකදීම එය ප්‍රතික්ෂේප කළේ ද ඇය විසින්මය.“බෑ ධනුක. අපි මේ විදිහට හැමදාම ජීවත්වෙමු. ඔයා කවද හරි විවාහ වෙන්න ඕනේ ඔයාගෙ තත්ත්වයට ගැළපෙන කෙනෙක්...”තනිකඩව හැකිතාක් කාලයක් මෙසේ ජීවත්වීම හැර අන් මගක් ධනුකට නොපෙනුණේ ද මේ ළෙන්ගතු බව නිසාය.“එහෙම නම් මම හැමදාම තනිකඩයෙක් විදිහට ඉඳීවි...” ඔහු කීවේ ඉවෝන්ගේ මුහුණ දෙස සෘජුව බලා සිටිමින්ය.“ඔයාට ගැළපෙන හොඳ ගැහැනියක් ලැබෙන තුරු මං ඔයාව බලාගන්නම්. ඒත්...”“නෑ ඉවෝන් මට ගැළපෙන්නෙ නැති ගෑනියෙක් තමයි මට කවද හරි බඳින්න වෙන්නෙ. ඒක මට හරි වධයක් වේවි...”“ඔයා තාමත් අර කෙල්ල ගැන හිතනවා නේද?”“ඔව්... විවාහ වෙන්න තරම් හිතට දැනෙන ආදරයක් ඒ කෙල්ලට අදත් මා ළඟ තියෙනවා ඉවෝන්.”“මම ඔයාට පොරොන්දු වෙනවා ධනුක. ඔය කෙල්ලව ඔයාට ලබා දෙන්න මං මගෙ හැම උත්සාහයක්ම යොදවන්නම්. මම ඒ තරම් ඔයාට ආදරෙයි ධනුක...”“නිල්මි මට කවදාවත් ලබාගන්න බැරි වේවි ඉවෝන්.”“ප්‍රශ්නේ ඒක නෙවෙයි ධනු... ඒ ගර්ල් ඔයාට කැමැති නැති එකනේ? මට... හිතාගන්න බැරිත් ඒකමයි.”ඉවොන් කුඩා කවුළුවෙන් ඉවත බලා සිටියේ ධනුකට කෙසේ පිළිසරණක් වෙන්නේදැයි සිතමින්ය.“නිල්මි මට කැමැත්තෙන් හිටියා ඉවෝන්. ඒකිට ගමේ ගියාම අර සුරංග ද මොකාද ලොකු වෙනවා.”ඉවෝන් මුව විවර කළේ මඳ උපහාසයකින්ය.“ඒක තමයි ඇත්ත. ඒක තමයි සත්‍ය ප්‍රේමය...”ඕ සෙමින් පැවසුවේ ඉංග්‍රිසි බසින්ය.“ඉවෝන්...” ධනුක උදත්ම ඇය ඇමතුවේ නොමනාප ස්වරයකිනි.“නිල්මි ගැළපෙන්නෙ ගමේ ඉන්න සුරංගට නෙවෙයි. ලෝකේ අලුත් වෙන බව නොදන්න නොදියුණු නූගත් සමාජයකට ඈ ගැළපෙන්නේ නෑ?”“ධනුක... ඒ ගම ඈ උපන්න ගම. සුරංග කියන්නෙ ඒ ගමේම කොටසක්. එක අවුරුද්දකට ගම අමතක කරන්න තරම් නිල්මිණි ආත්මාර්ථකාමී වෙලා නෑ. ඒක ඔයාට තේරුම් ගන්න බැරි ඇයි?”“මට බණ කියන්න එපා ඉවෝන්. අක්ක ගෙයි මස්සිනාගෙයි බණ අහලා මට හොඳටම ඇති...”“ඔයා ඒ කෙල්ලව කැමැති කරව ගන්න ධනුක. මම ඉතිරි හරිය බලාගන්නම්...”“ඉවෝන්... ප්ලීස්...”“ඔව් ධනුක මේක ඉවරයක් වෙන්න ඕනේ.” ධනුක ඇගේ උරහිස මත තැබු දෙඅත් පිටිපසට රූටා හැර ඇය තරයේ වැළඳ ගත්තේය. සිය දහස් වාරයක් සිපගත්තාටත් වඩා දැඩි සෙනෙහසකින් ඇගේ උවන උණුසුම් කළ ද, ඉවෝන්ගේ දෙනෙත පුරා රත් පැහැ ගැන්වූ කඳුළු ඔහුගෙන් සැඟවී ගියේය.සුරංග පබා දෙස බලා සිටියේ තරමක තැතිගැන්වූ හදවතකින්ය.නිල්මිණි විඳින මානසික පීඩාව තව දුරටත් සඟවා තැබීමෙන් කිසියම් අනර්ථයක් වූවොත් තමා ද එයට පංගුකාරියක වන බව සිහි කිරීමෙන් මේ තීරණය ගැනීමට ඈ සිත එකඟ කරගත්තාය.නේවාසිකාගාරයට යාමට පවා දැඩි අකැමැත්තක් පළ කිරීමට හේතුව මෙය බව සුරංග එකවරම වටහා ගත්තේය. ධනුක සිය මුදල් බලය උපරිමයෙන් යෙදෙව්ව ද නිල්මිණි ඔහු දැකීම පවා පිළිකෙව් කරන බව පබසරා ඒත්තු ගැන්වූවාය.”ඇයි පබා නිල්මි මට මේවා වසන් කළේ?” බියත් ශෝකයත් මිශ්‍රව කතා කරන සුරංග පිළිබඳව පබා තුළ ඇතිවූයේ ද සංවේගයකි.”මේ මෝඩ කෙල්ල අයිය දැනගෙන කලබලයක් ඇති කරාවි කියල බයවුණා””මට බය ඔය මිනිහ නිල්මිට කරදරයක් කරයිද කියල””නෑ .. දැන් එහෙම වෙන්නැහැ. මොකද ධනුක කසාද බඳින්න තීන්දු වෙලාලුනේ...”සුරංග සුසුමක් හෙළුව ද හදවත තුළ විශාල බරක් තැන්පත් වී ඇති බවක් පබා තේරුම් ගත්තාය.”දැන් ඕවා ගැන හිතල ඔලුව අවුල් කරගන්නව එහෙම නෙවෙයි. නිල්මිණි ඉන්නේ කොයි වෙලාවේ ගමේ දුවන් එන්ඩද කියල..””ඒකම තමයි පබා මාත් හිතුවේ. වැඩි උත්සව ඕන නැහැ. ඔක්කොම කරල කසාද බඳින්න ගියොත් තව කල් යනවා””අපි නොදන්න ඈයො නෙවෙයිනෙ සුරංග. ඕන්නම් රෑට හොඳ සංගීතයක් දාලා සන්තෝස වෙන්න බැරියැ..”ළයේ බර ක්‍රමයෙන් සැහැල්ලු වී යන විට සුරංග පබාගෙන් වෙන්වී වැව් කණ්ඩිය දිගේ ඉක්මන් ගමනින් නිවෙසට ගියේ වෙනත් බලාපොරොත්තුවකින්ය. නිල්මිණිගේ හඳහන පරීක්ෂා කිරීමේදී කළ කී දේවල් ඔහුගේ සිතේ කිසියම් කුකුසක් ඇති කරන්නට මෙන් ප්‍රයත්නයක් දැරීය.නිල්මිණි හඬා වැලපෙමින් නුවර යෑම ප්‍රතික්ෂේප කළේ කිසියම් ප්‍රබල කරුණක් නිසාවෙන් බව මීට පෙර වැටහුණේ නැත්තේ මන්ද? සුරංග ගෙයි පිල මත වාඩිවී බර කල්පනාවක ගිලී සිටින නිසාම අප්පච්චී ළඟටම එනතුරු නොදත්තේය.සුරංගගේ හැසිරීමෙන්ම ඔහු තුළ ඇති ගැටලුසහගත බව වටහා ගැනීමට අපහසුවක් නොවීය.”මොකද සුරංග අද ගේ හදන ඉසව්වට යන්නැද්ද”යි අසමින් අප්පච්චී බංකුව මත වාඩිවී කර වටා දමා තිබූ ලේන්සුවෙන් මුහුණත් ගෙලත් පිසදා ගත්තේය.”හරි ගිරීස්මයි. .. වැවත් රත්වෙලා තව ටික දොහක් පෑවිල්ල ඇල්ලුවොත්..”ඔහු සුරංග දෙස බැලුවේ දෙනෙත් විසල් කරමින්ය. හඳහන් බැලීම පිළිබඳව කතාව පටන් ගැනීම කෙසේ කරන්නේ දැයි සුරංග කල්පනා කරමින් සිටියේය ...”පුතේ ... මොකද එක විදිහක්?”අප්පච්චි ඇසුවේ නිහඬ බව තේරුම් ගැනීමට නොහැකි වූ තැනය.”අප්පච්චී..”සුරංග පිලේ වම්පැත්තට හැරුණේය.”මොකක්ද අප්පච්චි මගේ කේන්දරේ බලලා අපේ හාමුදුරුවෝ කිව්වේ?””මොකෝ එකපාරටම උඹ එහෙම ඇහැව්වේ? මොනව හරි ප්‍රශ්නයක් වත්ද?””නෑ නෑ මගෙ හිතට හරි නැහැ. ගෙයි වැඩපළවලත් එච්චර දියුණුවක් නැති කොට?””අපිට හදිස්සි වුණාට ගෙවල් දොරවල් හදිසියට හදන්න බෑ පුතේ. ඕවා සල්ලි නිධන් කොරනව වගේ තමයි”නියම මාතෘකාවට ඒමට පොටක් පාදාගැනීමට මාන බලමින් සුරංග පියා දෙස බලා සිටියේය.”හඳහනේ ඒ හැටි දෙයක් කිව්වේ නෑ” සිය හැඟීම් වටහාගෙන මෙන් අප්පච්චී යළි කටහඬ අවදි කළේය.”නිල්මිණි නංගි ගැන මොනවද කිව්වේ?””ඒ ළමයට මොකක්ද මහා පටලැවිල්ලක් ගැන කිව්වා””අපේ කේන්දර ගැළපෙනවද අප්පච්චි?””කේන්දර නම් ගැළපුණා පුතේ. හාමුදුරුවො කිව්වේ හොඳට කල්පනා කරල තීරණ අරගන්ඩ කියලා””දැන් මොනව තීරණය කරන්නද?” සුරංග පැවසුවේ ඉතා හෙමිහිට තමාට පමණක් ඇසෙන ලෙසය.”හාමුදුරුවො යමක් කියන්නෙ බොහෝම හිතල බලලයි. උඹටයි අපල තියෙන්නේ... පැටලැවිල්ලක් කිව්වට විස්තරයක් කියන්න අමාරුයි කිව්වා...””කේන්දරේ බලල හැම වැඩක්ම තීරණය කරන්න බැහැ”එයට අප්පච්චී නිහඬ වූවා මිස තර්ක කරන්නට උත්සාහ දැරුවේ නැත.පබා කියූ බොහෝ දේවල් තමාගේ සිත නොසන්සුන් කර තිබෙන බව ඔහුට තේරුම් ගියේ දැන්ය.ඈ විවාහ කර ගැනීමට කිසිදු බාධාවක් නොමැතිව තිබියදීත් ස්වාමීන් වහන්සේ සඳහන් කළ ‘පටලැවිල්ල’ කුමක්ද? ධනුක පිළිබඳව නිශ්චිත බියක් හෝ සැකයක් ඇති කර ගැනීමට සුරංග සූදානම් නැත්තේ, නිල්මිණි ඔහු පිළිබඳව දැඩි පිළිකුලකින් හා අමනාපයකින් සිටින බව පැහැදිලි නිසාය. නිල්මිණි වැඩිදුර අධ්‍යාපනය සඳහා නුවර යැවීමෙන් තමා කර ඇත්තේ මෝඩකමක් දැයි පළමුවරට සුරංග කල්පනා කළේය.හෙට දහවල නිමන්ත කැටිව නිල්මිණි බැලීමට යා යුතු යැයි සුරංග අවසානයට තීරණයක් ගත්තේය.”මොකද මේ හදිස්සිය? ලබන සතියෙ අග වෙන කොට විභාගෙ ඉවර වෙනව කියල කිව්ව නේද?”නිමන්තගේ උපහාසාත්මක මුහුණ සුරංග තුළ පසුබෑමක් ඇතිකළ ද ඔහු ඒ බවක් නොපෙන්වන්නට වග බලාගත්තේය.”මොකෝ නංගි කිව්වද එන්ඩ කියලා?..”නිමන්ත ඔහු ළඟින් ඇනතියා ගත්තේය. සුරංග මොහොතක් නිහඬව සිටියේ දීමට පිළිතුරක් සොයමින්ය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042123</link>
    <topic>මාර්ටින් වික්‍රමසිංහ චිත්‍රපට විචාරකයෙක් ද?</topic>
    <author/>
    <content>මාර්ටින් වික්‍රමසිංහ චිත්‍රපට විචාරකයෙක් ද?හෙළයේ මහා ගත්කරු මාර්ටින් වික්‍රමසිංහ සිංහල සිනමාවත් සමඟ දෙආකාර සම්බන්ධකම් පායි. එක් සම්බන්ධයක් වන්නේ ඔහුගේ නවකතා පහක් චිත්‍රපටගතව තිබීමයි. (ගම්පෙරළිය, කලියුගය, යුගාන්තය, මඩොල්දූව, විරාගය) අනිත් සම්බන්ධය වික්‍රමසිංහයන් සිනමා ලේඛකයකු හා විචාරකයකු වශයෙන් ද යම් යම් අවස්ථාවලදී කටයුතු කිරීමයි.මාර්ටින් වික්‍රමසිංහ සිංහල සිනමාවේ ආරම්භක විචාරකයා වීම කෙසේ වෙතත් ආරම්භක විචාරකයන් දෙතුන් දෙනාගෙන් කෙනෙකි. ඔහු ප්‍රථම සිංහල වෘත්තාන්ත චිත්‍රපටය වන ‘කඩවුණු පොරොන්දුව‘ ගැනත් දෙවැනි චිත්‍රපටය වන ‘අශෝක මාලා’ ගැනත් විචාර ලියා ඇත.එකල සිංහල චිත්‍රපට අරභයා රටේ උගතුන්ගේ, බුද්ධිමතුන්ගේ අවධානයක් යොමු වූයේ නැත. ඒ බව වික්‍රමසිංහයන් පවා සඳහන් කර තිබීම වැදගත්ය.“අපේ රට උගතුන් නවකතාව හා නාටකය විවේචනය උදෙසා දක්වන උනන්දුවෙන් දහයෙන් පංගුවක උනන්දුවක් සිනමා චිත්‍ර විවේචනය සඳහා නොදක්වයි.”(වික්‍රමසිංහයන් ‘චිත්‍රපටය’ හඳුන්වා සිටියේ ‘සිනමා චිත්‍ර’ කියාය).සිංහල චිත්‍රපට කෙරෙහි උගතුන්ගේ අවධානය (වික්‍රමසිංහයන් හැරුණු කොට) ප්‍රථම වරට යොමුවන්ට පටන්ගත්තේ 1953 දී ‘සංස්කෘති’ සඟරාව ආරම්භවීමත් සමඟ ය. මහාචාර්ය ගනනාථ ඔබේසේකර, ආචාර්ය අමරදාස වීරසිංහ වැනි විද්වතුන් එම සඟරාවට චිත්‍රපට විවේචන ලියා ඇත.1953 පමණ වනවිට සිංහල සිනමාව කලාත්මක පාර්ශ්වයෙන් කිසිදු දියුණුවක් ලබා නොතිබුණු බව අපට මෙහිදී පැහැදිලි විය යුතුය. ඉහත විචාරකයන් කළේ එවක චිත්‍රපටවල තිබූ දුර්වලතා ඉතාම නිර්දය ආකාරයට පෙන්වා දීමය.මාර්ටින් වික්‍රමසිංහයන් චිත්‍රපට විචාරයට ප්‍රවිෂ්ට වන්නේ සිනමාව නම් වූ කලා මාධ්‍යය පිළිබඳ පෘථුල අවබෝධයකින් තොරවය. ඒ බව ප්‍රසිද්ධියේ කීමට තරම් හේ නිහතමානීව ඇත.තමාට සිනමාව පිළිබඳ විශේෂ දැනුමක් නැති බව, චිත්‍රපට ගැන විවේචනයක් කරන්ට දැනුමක් නැති බව ඔහු කියයි. එසේ වෙතත් ඇතැම් චිත්‍රපට දෙස ඔහු බලා ඇති ආකාරයෙන් සිනමාව පිළිබඳව කෙසේ වෙතත් පොදුවේ කලාව අරභයා ඔහු ව සතු ව තිබූ අප්‍රමාණ දැනුම සාක්ෂාත් වෙයි.නාටකයට (දෘශ්‍ය කාව්‍යයට) හිමි ජීවිත නිරූපණය කිසිකලෙක සිනමා චිත්‍රයට නොලැබිය හැකි ය වැනි අදහසක් වික්‍රමසිංහයන් 1956 දී පළකර ඇත. ඔහු එසේ කියන අවස්ථාව වනවිට අවම වශයෙන් සිංහල සිනමාවේ ප්‍රථම කලාත්මක චිත්‍රපටය ලෙස සැලකුම් ලබන ‘රේඛාව‘ වත් තිරගතව නොතිබිණි.සිරියල් චිත්‍රපට කෙසේ වෙතත් විශ්ව සම්භාව්‍ය චිත්‍රපට නම් වික්‍රමසිංහ නරඹා ඇති බවට සාක්ෂ්‍ය අපට ඔහුගේ ජීවිත කතාවෙන්වත් සොයා පාදා ගත නොහැකි ය. ඔහු සිනමා විචාරයට එළැඹි 1947 වනවිට ලෝක සිනමාව තුළ විශිෂ්ට ගණයේ චිත්‍රපට කීපයක් ම බිහිව තිබිණි.උදාහරණ වශයෙන් කැබිනට් ඔෆ් ද ඩොක්ටර් කැලිගරි (1919), බැට්ල්ෂිප් පොටෙම්කිං (1925) පැෂන් ඔෆ් ජෝන් ඔෆ් ආර්ක් (1928) සිටිසන් කේන් (1941) යන සිනමාපට දැක්විය හැකි ය. ඒවා මෙරට තිරගත වීද නැද්ද යන්න මම නොදනිමි. තිරගත කළ ද වික්‍රමසිංහයන් ඒවා නරඹා ඇතැයි සිතීම උගහටය. කොටින් ම ඔහු රුසියානු සම්භාව්‍ය සාහිත්‍ය මහත් ළැදිව පරිශීලනය කළත් ඉහත දැක්වූ පුරෝගාමී රුසියානු චිත්‍රපට එකතුවක් බලා ඇතැයි කිව හැකි ද?1967 පමණ වනවිට ඉහත මතවාදය සම්බන්ධයෙන් වික්‍රමසිංහයන් තුළ කිසියම් වෙනසක් ඇති වූ අයුරක් පෙනේ. මා එසේ කියන්නේ පහත එන ඔහුගේ කියුම නිසාය.“සිනමා චිත්‍රයෙන් උගැන්මක්, නුවණක් ලැබිය හැකිය - සියක් අවුරුද්දක් ජීවත්වීමෙන් ලබන අත්දැකිමටත්, තැන්පත් නුවණටත් සරිලන උගැන්මක් හොඳ සිනමා කීපයකින් ලබන්ට හැකිය.”වික්‍රමසිංහයන් එසේ කියන විට ‘ගම්පෙරළිය’, ‘සාමා’, ‘පරසතුමල්’ වැනි චිත්‍රපට බිහිව තිබිණි.වික්‍රමසිංහ 1947 දී කොටස් තුනකින් යුතු ලිපියක් ‘සිළුමිණ’ පත්‍රයට ලීවේ ය. එහි පළමු ලිපියේ මාතෘකාව වූයේ ‘පිරිහුණු නාටකය ගුරු කොට ගෙන සම්පාදිත සිංහල සිනමා චිත්‍ර’ යන්නයි. එම ලිපි පෙළේ දෙවැන්නෙන් ‘අශෝක මාලා’ චිත්‍රපටය ගැනත් තෙවැන්නෙන් ‘කඩවුණු පොරොන්දුව‘ චිත්‍රපටය ගැන තම විචාරය ඉදිරිපත් කරයි.වික්‍රමසිංහ ‘කඩවුණු පොරොන්දුව‘ විචාරය කරන්නේ එක්තරා මතවාදයක පිහිටා ගෙන ය. එනම්, නාටකයක් වුව ද කතා වස්තුවක් වුව ද ජීවිතයට අනුකූල විය යුතුය යන්නයි. පූර්වෝක්ත මතවාදයට අනුව ‘කඩවුණු පොරොන්දුව‘ යනු මෙකල සිංහලයන්ගේ ජීවිතය දැක්වෙන්නක් නොව එය විගඩමකට හරවන්නක් ලෙස ඔහු දක්වයි.ඔහු ‘අශෝක මාලා’ දකින්නේ ‘ඉතිහාසය දූෂණය කරන නාටකයක්’ ලෙස ය. ඔහු මෙම සිනමාපටය ගැන තම ආකල්පය දක්වන්නේ එක් මතවාදයක පිහිටා ය. එනම් නාටකයක් වුව ද කතා වස්තුවක් වුව ද ඉතිහාසයට අනුකූල විය යුතු ය යන්නයි.එහිදී පොතපතෙහි එන හැටියෙන් ඉතිහාසය දක්වන්නක් විය යුතු යැයි ඔහු නොකියයි.ඔහු කියන්නේ ඓතිහාසික නාටකය භාවාර්ථයෙන් ඉතිහාසයට අනුකූල විය යුතුය යන්න පමණි.ඉනික්බිතිව වික්‍රමසිංහ ලියූ යම් යම් ලිපිවල දී ‘කැලෑහඳ’, ‘රදල පිළිරුව‘, ‘රේඛාව‘, ‘නළඟන’, ‘ගොළු හදවත’, ‘නිධානය’ වැනි චිත්‍රපට අළලා ස්වකීය අදහස් දක්වා ඇත. ඒවා සමස්තයක් ලෙස සලකා බලන කල්හි වික්‍රමසිංහයන් ගේ විචාර මිනුම් දණ්ඩ වන්නේ ‘සංස්කෘතික මතවාදය’ බවක් පෙනී යයි.එහි උච්චතම අවස්ථාවක් ලෙස ‘නළඟන’ චිත්‍රපටය සම්බන්ධයෙන් පළකර ඇති මතිමතාන්තර ගත හැකි ය. ඔහු ‘නළඟන’ චිත්‍රපටය විවේචනය කරන්නේ ‘ගැමි ජනයා හා සිංහල සිනමා සිත්තම්’ යන මැයෙන් ‘සිළුමිණ’ පත්‍රයට ලියූ ලිපියක් ඔස්සේය.‘නළඟන’ කොළඹ හා තවත් නගරයක දෙකක හැර අනෙක් උප නගරවල හා ගම් නියම් ගම්වල දැක්වීම තහනම් කළයුතු සිත්තමක් ලෙසිනි ඔහු හඳුන්වන්නේ. නාගරික උගතුන් අසභ්‍ය නොවේ යැයි පිළිගන්නා දෙයක් ගැමියන්ට අසභ්‍ය දෙයක් බවත් උගැන්මෙන් හා බුද්ධියෙන් අඩු වූවත් ගැමියන් ඒ විනිශ්චය කරන්නේ ඔවුන්ගේ සංස්කෘතිය අනුව බවත් හේ තවදුරටත් කියයි.‘නළඟන’ චිත්‍රපටය මම දැක ඇත්තෙමි. එහෙත් එය වික්‍රමසිංහයන් කියන්නෙක් පරිදි තහනම් කළ යුතු මට්ටමේ චිත්‍රපටයක් යැයි කිව නොහැකිය.‘රේඛාව‘ චිත්‍රපටය සම්බන්ධයෙන් ගත් කල්හි ද වික්‍රමසිංහගේ දැක්ම අර සංස්කෘතිය මතවාදය මූර්තිමත් කරන සුලු ය. සිංහලයන්ගේ ජීවිතයට ඉඳුරා පටහැනි - ඔවුන්ගේ සංස්කෘතිය අවඥාවට හසු කෙරෙන තැන් කීපයක් මෙහි වූ බව ඔහු කියන්නේ එනිසාය.‘ගම්පෙරළිය’ චිත්‍රපටය සම්බන්ධයෙන් ද ඉහත කරුණු ම කිව හැකි ය. වික්‍රමසිංහයන් ගේ නාට්‍ය විචාර සම්බන්ධයෙන් එල්ල කර ඇති එක්තරා චෝදනාවක් නම් ඔහු නාට්‍ය නොබලා ඒවා විචාරය කර ඇති බව යි. ‘මූදු පුත්තු’, ‘රන්කඳ’, ‘පෝරිසාදයා’ වැනි වේදිකා නාට්‍ය ඔහු නොබලා විචාර ලියා ඇති බව නාට්‍ය කලා විද්වතුන් විසින් පෙන්වා දෙනු ලැබ ඇත.ඒ ආකාරයට ම ඔහු චිත්‍රපට විචාරත් ලියා ඇද්ද? ‘ගොළු හදවත’, ‘නිධානය’ වැනි චිත්‍රපට සම්බන්ධයෙන් ගත් කල්හි ඔහු ඒවා නරඹා තිබුණේ ද යන්න පිළිබඳව අප තුළ කිසියම් සැක සංකාවක් උපදවයි.කෙසේ වෙතත් අවසාන විග්‍රහයේදී මාර්ටින් වික්‍රමසිංහගෙන් සිනමා විචාරය කලාවට පුරෝගාමී මෙහෙවරක් ඉෂ්ට සිද්ධ වූ බවට නම් විවාදයක් තිබිය නොහැකිය. විශේෂයෙන් කිසියම් මතවාදයක් පෙරදැරි කරගෙන කළා වූ විචාරයක් වේද එය වික්‍රමසිංහගේ විචාරය බව කිවමනාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042124</link>
    <topic>සිකුරාදා හැන්දෑව</topic>
    <author/>
    <content>සිකුරාදා හැන්දෑවමා මිත්‍ර, ප්‍රවීණ චිත්‍ර ශිල්පී කොල්වින් සෙට්ටිනායක පසුගිය ඉරිදා දිනෙක ත්‍රීවීලර් එකකින් අපේ ගෙදරට ආවේ ඔහු අලුතෙන්ම ඇඳපු චිත්‍ර දෙකකුත් රැගෙන.“මේ චිත්‍ර දෙක සුනිල්ට පුංචි සිහිවටනයක් විදියට”කොල්වින් චිත්‍ර දෙක මට දෙන ගමන් කියා සිටියා.අපි දෙදෙනාම මොහොතකට හැඟුම්බර වුණා.කොල්වින් ගෙත් මගෙත් තියෙන්නේ පුවත්පත් කලාවේදියෙක්, චිත්‍ර ශිල්පියෙක් අතර තියෙන හුදු සම්බන්ධයකට වැඩි ගැඹුරු මිත්‍රත්වයක්. මං කොල්වින්ව හඳුනන්නේ 1981 ඉඳන්. ඒ කියන්නේ දැනට අවුරුදු තිහකට - තිස්පහකට ඉහත සිටන්.කොල්වින් ඉස්සර හිටියේ හලාවතට ආසන්න මාරවිල කියන ගමේ. ඔහු වැඩ කළේ බුද්ධි කීර්තිසේනගේ ‘බුද්ධි බතික්’ එකේ. කොල්වින් වැල්ල පැත්තේ පොඩි පැලක් අටවගෙන එහෙන්ම කසාදයකුත් බැඳගෙන බොහෝම අල්පේච්ඡ ජීවිතයක් ගතකළා.ඉස්සර මම කොල්වින් හම්බු වෙන්න ඒ පැලට ගිහින් තියෙනවා. ඒ ‘දෙසතිය’ පුවත් සඟරාවට ලිපියක් ලියන්න. එදා දැක්ක, එදා දැන හඳුනාගත් කොල්වින්ම තමයි තවමත් ඉන්නේ.කොල්වින් චිත්‍ර ශිල්පියෙක් විතරක්ම නෙමෙයි. අති දක්ෂ බතික් නිර්මාණ ශිල්පියෙක් ද වෙනවා. ජනකාන්ත සිනමා නළු විජය කුමාරතුංග ඇඳපු හුඟක් බතික් කමිස හා සරම් කොල්වින්ගේ නිර්මාණ.“කොල්වින්ට මේ චිත්‍ර දෙක හොඳ ගාණකට විකුණගන්න තිබුණා නේද? අඩුම ගණනේ එකක් රුපියල් පනස්දාහකට වත්.”මම කොල්වින් මට දුන්නු චිත්‍ර දෙක දිහා බලමින් කිව්වා.“සුනිල් දන්නවනේ මම විකුණන්න චිත්‍ර අඳින්නැති විත්තිය.”කොල්වින් කිව්වේ දෘඩතර හැඟීමෙන්. ඇත්තටම චිත්‍රයක මිල, මුදලින් තක්සේරු කරන්න බැහැ. ගොගෑන්ලගේ, වැන්ගෝ ලගේ චිත්‍ර පස්සෙ කාලෙක විකුණුණේ කෝටි ගාණට.කොල්වින් මං කැමැතිම චිත්‍ර ශිල්පියෙක්. ඔහුගේ නිර්මාණවල තියෙන්නේ අපි මේ අත්විඳින සමාජ ජීවිතය. විශේෂයෙන් මානව රූපවල තිබෙන්නේ සමාජයේ පෑගෙන පොඩිවෙන මිනිස් චරිත. දෘෂ්ටිමය වශයෙන් ගත්තම ඒවා මානව හිතවාදියි.‘මගේ හැම රේඛාවක්ම ජීවිතය කියැවීමක්’ඒ කොල්වින්ගේ දැක්ම. කොල්වින් හැත්තෑව දශකය මුල ‘ඇත්ත’ පත්‍රයේ වැඩ කළා. ඔහුට බුද්ධි (බුද්ධි කීර්තිසේන) මුණ ගැහුණෙත් එහිදි. ඊට පස්සෙ බුද්ධි තමාගේ ‘බුද්ධි බතික්’ ආයතනය පටන් ගනිද්දි කොල්වින්වත් ඊට සම්බන්ධ කරගත්තා.කොල්වින් හිටපු ගමන් ‘ඇත්තේ’ රසවත් අත්දැකීම් මාත්තෙක්ක කියනවා.“ඉස්සර සයිමයි මමයි තමයි චිත්‍ර ප්‍රදර්ශන බලන්න යන්නේ.”කොල්වින් ‘සයිමා’ යැයි කිව්වෙ ප්‍රවීණ සාහිත්‍යධර සයිමන් නවගත්තේගමට. සයිමනුත් ඒ කාලේ ‘ඇත්තේ’ ලේඛකයෙක්.“සයිමන් ‘සුද්දිලාගේ කතාව‘ මුලින්ම ලිව්වේ ‘ඇත්ත’ පත්තරේ චිත්‍ර කතාවක් විදියට. මම තමයි චිත්‍ර ඇන්දෙ.”කොල්වින් ඒ හෙළි කරන්නේ බොහෝ දෙනෙක් නොදන්නා කරුණක්. ඒ බව සයිමන් කොතැනකවත් කියන්න තරම් අවංක වෙලා නැහැ වගේ.“ඇත්ත තමයි මගේ විශ්ව විද්‍යාලය. බී. ඒ. සිරිවර්ධන, සිරිලාල් කොඩිකාර, මොටාගෙදර වනිගරත්න. මේ අය තමයි මගේ ගුරුවරු.”කොල්වින් ඔවුන්ව මතක් කරන්නේ භක්ත්‍යාදරයෙන්.“ඇත්ත කාර්යාලය ළඟ බාබර් සාප්පුවක් තිබුණා. ඒකේ දොර පලුවේ ‘සැලුන්’ කියලා ඇඳලා තමයි මම මුල් වතාවට සපත්තු කූට්ටමක් ගත්තේ.”කොල්වින් එහෙම කියන්නේ අතීතය නොසඟවා.“දැන් ළමයි ලොකු ද මචං?”මං කොල්වින්ගෙන් ඇහැව්වේ හෘදයාංගමව. මං මුලින්ම කොල්වින් හම්බුවෙන්න මාරවිල යද්දි ඔහුගේ ලොකු පුතා හම්බු වෙලා. බිරිඳ ඒ අතදරුවා වඩාගෙන හිටියා මට මතකයි.“ඔව්. මිනිහාට දැන් අවුරුදු 35 ක් විතර වෙනවා.”කොල්වින් කිව්වා.ප්‍රවීණ සිනමා කලා විචාරක සිරිල් බී. පෙරේරා එකල කොල්වින් හැඳින්වූයේ ‘විරෝධාකාල්පනිකයා’ යනුවෙන්. ඒ නම දැන් ස්ථාපිත වෙලා ඉවරයි.“මගේ චිත්‍රවල කිසියම් සටන්කාමී බවක් තිබෙනවා කියලා සිරිල් කිව්වා. ඒ ඔහුගේ කියැවීම.”කොල්වින් අවුරුද්දකට එක ගාණේ චිත්‍ර ප්‍රදර්ශන තියන ව්‍යාපාරික චිත්‍ර ශිල්පියෙක් නෙමෙයි. ඔහු මේ අවුරුදු 40 කට තියලා තියෙන්නේ චිත්‍ර ප්‍රදර්ශන 9 යි.“අදටත් මට චිත්‍ර අඳින්න කාමරයක් නැහැ. නිදන කාමරයේ ඉඳගෙනයි මම චිත්‍ර අඳින්නේ. වඩා වටින්නේ කාමරයක් නෙමෙයි. අඳින චිත්‍රයි.”ඒ කොල්වින්ගේ ජීවන භාවිතාව. නිර්මාණ භාවිතාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=av13042125</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාඉන්ඩියන් ප්‍රිමියර් ලීග් හෙවත් අයි. පී. එල්. ක්‍රිකට් වසන්තය නැවතත් උදාවෙලා. මෙහි දස්කම් පාන සමහර ක්‍රිකට් කණ්ඩායම්වල අයිතිකරුවන් වන්නේ බොලිවුඩ් සුපිරු තරු බව නොදන්නේ කවුරුන් ද? මේ තරගාවලියට එක්ව සිටින ‘කිංස් ලෙවන් පන්ජාබ්’ ක්‍රිකට් කණ්ඩායමේ සම අයිතිකරුවන් වන්නේ සුරූපී නිළි ප්‍රීටි සින්ටා සහ ව්‍යාපාරික නෙස් වාඩියායි.මීට වසර කීපයකට කලින් නෙස්, ප්‍රීටිගේ පෙම්වතා වී සිටියා. ඒත් පසුව මේ දෙදෙනා දුරස් වුණා. ඒ වුණත් තම තමන්ගේ බැංකු ගිණුම්වලට ගලා එන ධනස්කන්ධය නිසාදෝ අයි. පී. එල්. තරගාවලියේ දී මේ දෙදෙනා එකට එකතු වී ‘කිංස් ලෙවන් පන්ජාබ්’ පිලට දිරිය ලබා දෙනවා.පසුගිය 7 දා පැවැත්වුණු ක්‍රිකට් තරගයට ක්‍රීඩා කළ ‘කිංස් ලෙවන් පන්ජාබ්’ පිල ජයග්‍රහණය කර තිබුණා. ඔවුන් එලෙස ජයගෙන තිබුණේ මුල්ම වතාවටයි. ‘පූන් වොරියර්ස්’ පිල පරාජය කරමින් මෙලෙස ලැබූ ජයග්‍රහණය එහි අයිතිකරුවන් වන ප්‍රීටිටත් නෙස්ටත් සුවිශේෂයි.මේ ගැන ඔවුන් දෙදෙනා අතිශය ප්‍රීතියට පත්ව සිටිනවා. “අපේ කණ්ඩායමට ක්‍රීඩා කරන්නේ අති දක්ෂ ක්‍රීඩකයන් පිරිසක් විවිධ රටවල ක්‍රීඩකයන් වගේම ඉන්දියානු ක්‍රීඩකයෝත් මෙහි ඉන්නවා.මේ අය හැමෝම ක්‍රිකට් ලෝකයේ දැවැන්තයෝ. මං හිතනවා මේ අයට ‘කිංස් ලෙවන් පන්ජාබ්’ පිල ජයග්‍රහණයෙන් ඉදිරියට ගෙනියන්න පුළුවන් වේවි ය කියලා. ප්‍රීටි මෙලෙස පැවසුවේ ජයග්‍රහණයෙන් පසුව මාධ්‍යවේදියකු සමඟ පැවැත්වූ සම්මුඛ සාකච්ඡාවකදීයි.ජයග්‍රහණය ලැබූ මොහොතේ දී ප්‍රීටි සමඟ උඩ පනිමින් කෑගැසු කුඩා ළමයින් දෙදෙනා වෙත වැඩි දෙනකුගේ දෙනෙත් යොමුවී තිබුණා. ඒ කවුරුන්දැයි මාධ්‍ය හිතවතා ඇයගෙන් ඇසුවා.“එක්කෙනෙක් මගේ අයියාගෙ පුතා. නීල්. ගෑනු ළමයා මගේ යාළුවකුගෙ දුවක්. නම ඉනායා. ඒ දෙන්නා හරිම හුරතල්. මගේ ගාවින්ම ඉඳගෙන හිටියා.මැච් එකේදි මම ගොඩක් වෙලාවට හිටගෙනමයි හිටියේ. බැරි වෙලාවත් මම ඉඳගත්ත ගමන් අපේ කණ්ඩායමේ විකට් එකක් යනවා. ඒ නිසා හිටගෙනම හිටියා.” ප්‍රීටි මහහඬින් සිනාසෙන අතරේදී කියා සිටියා.ප්‍රීටි ඒ මොහොතේදී නෙස්ව වැලඳගෙන ජයග්‍රහණයෙන් උදම් වූ අයුරු කාටත් දකින්නට ලැබුණා. මේ ගැන දැන් නොයෙක් කටකතා පැතිරිලා. “ඕවා පිස්සු කතා. නෙස්ව බදාගත්තම මොනව වෙනව ද? එහෙම කළේ සතුටට.මුල්ම වතාවට අපේ කණ්ඩායම දිනුවාම සතුටු නැද්ද? අපි දෙන්නා මේ ජය බලාපොරොත්තුවෙන් ගොඩක් වැඩ කළා. ඉතින් බලාපොරොත්තු ඉටුවුණාම මට නම් කියාගන්න බැරි සතුටක් ඇතිවුණා.” ප්‍රීටි ප්‍රීතිමත් සිනහව මැද්දේ කියා සිටියා.මේ සුරූපිනියගේ සිහිනය අයි. පී. එල්. කුසලානය තම පිලට හිමි වනු දැකීමයි.  තමන්නා භාතියා, බොලිවුඩ්පුරයට මෑතකදී එක්වූ යොවුන් තාරකාවියයි. 1989 ;දසැම්බර් 21 උපන් මේ රුවැති නිළිය මුලින්ම රඟපෑවේ ‘චාන්ද් සා රෝෂන් චෙහ්රා’ නම් වූ බොලිවුඩ් චිත්‍රපටයේ.ඉන් පසුව ඇය වසර කීපයක් යනතුරු රඟපෑවේ දකුණු ඉන්දීය චිත්‍රපටවල විශේෂයෙන්ම, දෙමළ සහ තෙළිගු චිත්‍රපටවල රඟපාමින් ඇය දකුණු ඉන්දීය නිළි රැජනක් බවට පත්වුණා. තමන්නා රඟපෑ ‘හිමත්වාලා’ චිත්‍රපටය මෑතකදී ශ්‍රී ලංකාවේ දී තිරගත කෙරුණා. ඇය දැන් බොලිවුඩ් චිත්‍රපටවල රඟපාමින් සිටිනවා.මේ අතර දී තමන්නාට නඩු මඟටත් යොමු වෙන්නට සිද්ධ වෙලා. ඇය නම් කිසිවකුට නඩු දමන්නට ගියේ නැහැ. ඒත් චිත්‍රපට නිෂ්පාදකවරයකු ඇයට එරෙහිව නීතිමය ක්‍රියාමාර්ගයකට යොමුවෙන්න තීරණය කර තිබුණා. මේ චිත්‍රපට නිෂ්පාදකවරයා සලීම් අක්තාර්.මීට වසර 3 කට පෙර, එනම්, 2010 දීයි මේ චිත්‍රපට නිෂ්පාදකවරයා තමන්නාට එරෙහිව ඉන්දීය අධිකරණය හමුවේ නඩුවක් පවරා තිබුණේ. ඒ, ‘චාන්ද් සා රෝෂන් චෙහ්රා’ චිත්‍රපටයට සම්බන්ධ ගැටලුවක් නිරාකරණය කර ගන්නයි. තමන්නා ගේ මුල්ම රංගනය ඇතුළත් වූ මේ චිත්‍රපටයෙන් ඇයට ලැබෙන ආදායමින් 25% ක ප්‍රමාණයක් වසර 5 ක් යනතුරු තමන් සමඟ බෙදා ගන්නට ගිවිස ගත් බවයි නිෂ්පාදක සලීම් අක්තාර් පවසන්නේ.ඒත් එවැනි මුදලක් 2005 සිට වසර 5 ක් ගතවන තුරු ගිවිසුම ප්‍රකාරව තමන්නා විසින් තමන්ට ලබා නොදුන් බවයි නිෂ්පාදකවරයා නඩු පවරමින් ප්‍රකාශ කර ඇත්තේ. චලන චිත්‍රපට සහ රූපවාහිනී වැඩසටහන් නිෂ්පාදකවරුන්ගේ සංගමයේ සහයෝගයෙන් යුතුව අක්තාර් විසින් මේ නඩුව කොල්කටා ශ්‍රේෂ්ඨාධිකරණයෙහි පවරා තිබුණා.2010 සිට මේ වසරේ මුල් භාගය දක්වා මේ නඩුව ඇදී ගියා. පසුගිය සතියේ නිෂ්පාදක අක්තාර් ප්‍රකාශ කළේ තමන් මෙම ප්‍රශ්නය තවදුරටත් ඉදිරියට ගෙන යන්නට අකැමැති බවයි. තමන්නා සමඟ මෙම කාරණය සමථයකට පත් කරන්නට තමන් බලාපොරොත්තු වන බවත් ඔහු ප්‍රකාශ කළා.මුලදී ඔහු එකඟ වී සිටියේ තමන්නාගෙන් ලැබෙන සුළු මුදලකින් පසුව නඩුව සමථයකට පත් කරන්නටයි. ඒත් චලන චිත්‍රපට සහ රූපවාහිනී වැඩසටහන් නිෂ්පාදකවරුන්ගේ සංගමය, අක්තාර්ට කරුණු පැහැදිලි කර දීමෙන් පසුව මුදලක් නොලබාම නඩුව සමථයකට පත් කරන්න ඔහු එකඟ වෙලා.“සංගමයේ මතවලට එකඟ වෙන්න මම තීරණය කළා. මුදල්වලට වඩා වෙනත් කාරණාවලට මම එකඟ වුණා. තමන්නා එක්ක තිබුණු ප්‍රශ්න ඉවර කරන්න මම ලෑස්තියි.” නිෂ්පාදක අක්තාර් එලෙස ප්‍රකාශ කළා. තමන්නාගේ පියා පවසා තිබුණේ දැනගන්න ලැබෙන හැටියට නම් අක්තාර්, මේ නඩුව ඉල්ලා අස්කරගන්නට සූදානම් බවයි.චලන චිත්‍රපට සහ රූපවාහිනී නිෂ්පාදකවරුන්ගේ සංගමයේ සභාපති සජිද් නදියද්වාලා පැවසුවේ මේ දෙපාර්ශවයම පවුලේ හිතවතුන් බැවින් ප්‍රශ්නය දුර දිගට ඇදගෙන නොයා යුතු බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=am1304211</link>
    <topic>ඕනෑවට වඩා වතුර බීවොත් මුත්‍රාශයේ ගල් වතුර අඩු වුණත් ගල්</topic>
    <author>ගාමිණී සුසන්ත</author>
    <content>ඕනෑවට වඩා වතුර බීවොත් මුත්‍රාශයේ ගල් වතුර අඩු වුණත් ගල්කොළඹ ජාතික රෝහලේමෞත්‍ර ලිංගික රෝග පිළිබඳ විශේෂඥ වෛද්‍ය මහාචාර්යනෙවිල් පෙරේරාමෞත්‍ර ලිංගික පද්ධතිය සම්බන්ධ රෝගී තත්ත්වයන්ගෙන් සමාජයේ බොහෝ දෙනෙක් පීඩා විඳිති.එහෙත් බොහී දෙනෙකු සිටිනුයේ එම රෝගී තත්ත්වයන් සඟවාගෙනය. එම රෝග එසේ සඟවාගෙන සිටිය යුතු නැහැ. ඒ; එම රෝග සඳහා ඉතා සාර්ථක ප්‍රතිකාර ක්‍රම දැන් ඇති බැවිනි. අද අප සාකච්ඡා කරන්නේ මෞත්‍ර ලිංගික පද්ධතිය ආශ්‍රිත රෝගාබාධ පිළිබඳවය. ඒ සඳහා විශේෂඥ වෛද්‍ය මහාචාර්ය නෙවිල් පෙරේරා මහතා සම්බන්ධ කරගතිමු.මෞත්‍ර ලිංගික පද්ධතිය කියන්නේ ශරීරයේ කුමන කොටසටද?මුත්‍රාශය, මුත්‍ර මාර්ගය, වකුගඩු යන ශරීර අවයවයන් මෞත්‍ර ලිංගික පද්ධතියට අයත් වනවා.මෞත්‍ර ලිංගික පද්ධතිය ආශ්‍රිතව වැඩිපුරම ඇතිවන රෝගාබාධ මොනවාද?හඳුනාගැනීමේ පහසුවට එම රෝගාබාධ ප්‍රධාන කොටස් දෙකකට බෙදා දක්වන්න පුළුවන්. ඒ වෛද්‍යමය සහ ශල්‍යමය රෝග ලෙස. මෙහිදී වෛද්‍යමය රෝග ලෙස හඳුන්වන්නේ ඖෂධ භාවිතා කිරීමෙන් සුවකරගත හැකි රෝග. ශල්‍යමය රෝග සුව කිරීමට ශල්‍යකර්ම අවශ්‍ය වෙනවා.වකුගඩු අකර්මණ්‍යවීම (ක්‍රියාවිරහිතවීම) අයත් වන්නේ වෛද්‍යමය රෝග අතරට. එයත් හදිසියේ ඇතිවන වකුගඩු අකර්මණ්‍යවීම සහ දීර්ඝකාලීනව වකුගඩු අකර්මණ්‍යවීම ලෙස ප්‍රධාන කොටස් දෙකයි.දීර්ඝකාලීනව සිදුවන වකුගඩු අකර්මණ්‍යතාවයට හේතුවන්නේ දියවැඩියාව සහ අධිරුධිර පීඩනය යන රෝග නිවැරදි ලෙස පාලනය නොකිරිමයි. ඊට අමතරව මුත්‍රාශය ආශ්‍රිතව ඇතිවන ආසාදන නොසලකා හැරීම ද එක් හේතුවක්.හදිසියේ වකුගඩු අකර්මණ්‍ය වීමට බොහෝවිට හේතුවන්නේ ඖෂධ විෂවීම්, නයි විෂ, පොළොන් විෂ වෙනත් විෂ වර්ග ශරීරගතවීම ආහාර විෂවීම වැනි කරුණුයි. එවැනි හදිසි වකුගඩු අකර්මණ්‍යවීම් ශල්‍යකර්ම මඟින් සුව කළ නොහැකියි. එහිදී කළ යුත්තේ ඖෂධීය ප්‍රතිකාර ලබාදීමයි. එසේ සුව නොවුණහොත් කළ යුත්තේ රුධිරය පිරිසුදු කරන යන්ත්‍රයක් මඟින් රුධිරය පිිරිසුදු කිරීමයි.වකුගඩු ආශ්‍රිතව සිදුකරන ශල්‍යකර්ම වලින් බහුලවම සිදු කෙරෙන්නේ වකුගඩුවල ඇතිවන ගල් ඉවත් කිරීමයි.මුත්‍රාශයේ ගල් ඇතිවෙනවා නේද?වකුගඩු හෝ මුත්‍රාශයේ ඇතිවන ගල් නිර්මාණය වන්නේ එම ඉන්ද්‍රියයන් තුළමයි. එසේ ගල් නිර්මාණය වීමට බෙහෙවින්ම හේතුවන්නේ කැල්සියම් ඔක්සලේට් නම් රසායනික ද්‍රව්‍යයයි. ඊට අමතරව කැල්සියම් කාබනේට්, යුරික් ඇසිඩ් ආදිය නිසා ද වකුගඩුවේ සහ මුත්‍රාශයේ ගල් හැදෙනවා.කැල්සියම් ඔක්සලේට් වලින් ගල් නිර්මාණය වීමට හේතු කීපයක්ම බලපානවා. ඉන් ප්‍රධාන හේතුව වන්නේ විජලනයයි. සාමාන්‍යයෙන් කැල්සියම් ඔක්සලේට් ස්ඵටික මුත්‍රාවල තිබෙනවා. දිනකට ශරීරයට ලැබෙන ජලය ප්‍රමාණය අඩුවූවොත්, ශරීරය වියළී එම ස්ඵටික වකුගඩුවල සහ මුත්‍රාශයේ තැන්පත් වෙනවා.හොඳින් මුත්‍රා පිටනොවීම මුත්‍රාශයේ සහ වකුගඩුවල ගල් නිර්මණය වීමට ප්‍රධාන හේතුවක්. එසේ ගල් හැදෙන්නේ කුඩා ස්ඵටිකයකින්. ඒ ස්ඵටික මුත්‍රා සමඟ පිට වූවොත්, ගල් හැදෙන්නේ නෑ. වකුගඩු තුළ නාළ අවහිර වීමක් වැනි යම් හේතුවක් නිසාත් ස්ඵටිකය වකුගඩුව ඇතුළේ තැන්පත් වුවහොත්, එය වර්ධනය වීමට පටන්ගන්නවා.ඊට අමතරව සමහර අයගේ කැල්සියම් ඔක්සලේට් ස්ඵටික නිර්මාණය වීමේ රෝගයක් ද තිබෙනවා. එය ඉතාම කලාතුරකින් දක්නට ලැබෙන්නක්. ඇතැමුන්ගේ ශරීරයේ කැල්සියම් ඔක්සලේට් ප්‍රමාණය වැඩිවන අවස්ථාත් තිබෙනවා. ඒවා සාමාන්‍ය තත්ත්වයන් නොවේ.මෞත්‍ර ලිංගික පද්ධතිය ආශ්‍රිතව ඇතිවන ගල් පිළිබඳව සැළකිලිමත් විය යුත්තේ ඇයි?ප්‍රධාන වශයෙන්ම මෙහිදී ඇතිවන වේදනාව නිසයි. වකුගඩුවල නිර්මාණය වූ ගලක් වකුගඩුවේ සිට මුත්‍රවාහිනී ඔස්සේ එළියට පැමිණෙන විට ඇතිවන්නේ විශාල වේදනාවක්. ඇතැමුන්ගේ මතය වන්නේ එම වේදනාව දෙවැනි වන්නේ කාන්තාවකට දරු ප්‍රසූතියේදී ඇතිවන වේදනාවට පමණක් බවයි.එම වේදනාව ඉඟටිය ප්‍රදේශයෙන් ඇරඹිලා ගල ගමන් කිරීමත් සමඟම මුත්‍රාශය දෙසට ගමන් කරනවා. ගල පහළට ඒමේදී මුත්‍ර මාර්ගයේ සීරීම් සිදුවිය හැකියි. එවිට මුත්‍රා සමඟ රුධිරය ගමන් කිරීමට ඉඩ තිබෙනවා.වකුගඩු දෙකෙහිම ගල් නිර්මාණය වී ඇත්නම්, වකුගඩු නාළ දෙකම සිරවී හදිසියේ වකුගඩු අකර්මණ්‍ය වීමටත් ඉඩ තිබෙනවා. වකුගඩුවෙන් මුත්‍රාශයට එන නාළවල දීර්ඝ කාලයක් තිස්සේ ගල් කැබැල්ලක් සිරවී තිබීම වකුගඩු අකර්මණ්‍ය වීමට හේතුවක්. ඒ නිසයි අප වකුගඩුවල සහ මුත්‍රාශයේ ඇතිවන ගල් පිළිබඳව සැලකිළිමත් විය යුත්තේ.ඒ ගල් දියකර හරින්න බැරිද?මුත්‍රාශයේ ගල් දියකර හැරීමට බටහිර වෛද්‍ය විද්‍යාවේ මෙතෙක් ඖෂධයක් සොයාගෙන නෑ. එසේ වුවත් මුත්‍රා මාර්ගයේ ගල් ඉවත් කළ හැකියි. ඒ සඳහා දෙනු ලබන ඖෂධ මඟින් සිදු කෙරෙන්නේ, මුත්‍රා නාළ විශාල කර ගල මුත්‍ර මාර්ගයෙන් පිටතට යාමට සැලැස්වීමයි. එසේ වුවත් වකුගඩුවල හෝ මුත්‍රාශයේ ගලක් ඉවත් කිරීමට ඖෂධ නෑ.එහෙත් විශාල කැපුමක් නොකොට මුත්‍ර මාර්ගය දිගේ වකුගඩුව වෙතට නවීන ශල්‍ය උපකරණ යවා වකුගඩුවේ ඇති කුඩා ගල් කැබලිකර ශරීරයෙන් ඉවත් කිරීමේ හැකියාව තිබෙනවා.එසේ ඉවතට ගත නොහැකි තරමේ විශාල ගල් ඉවත් කිරීමට ඉඟටිය ප්‍රදේශයේ කුඩා සිදුරක් ඇතිකොට එම සිදුරෙන් ශල්‍ය උපකරණ යවා ගල ඉවත් කළ හැකියි. ඒ නිසා එම ශල්‍යකර්මවලදී බිය විය යුතු නෑ.මුත්‍රාශයේ හෝ වකුගඩුවල ගල් සඳහා ප්‍රතිකාර කරන අතරතුර කිරි, හාල්මැස්සන් වැනි ආහාර ගැනීම අගුණද?අගුණ නෑ. එය වැරදි මතයක්.මුත්‍ර දැවිල්ල ඇතිවන්නේ ඇයි?මුත්‍රා දැවිල්ල ඉතා බහුල රෝග තත්ත්වයක්. ඊට හේතු කීපයක්ම තිබෙනවා. ප්‍රධානම හේතුව මුත්‍ර මාර්ගයේ ඇතිවන ආසාදන. මුත්‍ර මාර්ගයේ ආසාදනයක් ඇතිවූ විට එහි මුත්‍රා ගෑවෙන ගෑවෙන වාරයක් පාසා තුවාලයක් පෑරෙන්නාක් මෙන් දැවිල්ල ඇතිවෙනවා.ඊට අමතරව වැඩිහිටි පුද්ගලයින්ගේ සහ කාන්තාවන්ගේ මුත්‍රා දැවිල්ලට බලපාන තවත් කරුණක් තිබෙනවා. ඒ මුත්‍රාවල ඇසිඩ් ප්‍රමාණය අධික වීමයි. එවිට මුත්‍රා මාර්ගයේ කිසිදු ආකාරයක ආබාධයක් නැති වුවත්, අධික දැවිල්ලක් ඇතිවීමට පටන්ගන්නවා.නිතර නිතර සහ දීර්ඝ කාලයක් මුත්‍රා දැවිල්ලක් තිබීම පරීක්ෂා කළ යුතු කාරණයක්. එහිදී මුත්‍රා මාර්ගයේ කිසියම් අවහිරතාවක් ඇත්දැයි සොයා බැලිය යුතුයි. පරීක්ෂණවලදී මුත්‍රා මාර්ගයේ අවහිරතාවක් නැති බව ඔප්පු වූවොත් මුත්‍රාවල ඇසිඩ් ප්‍රමාණය අඩුකිරීම ඖෂධ ලබා දෙනවා.පිරිමින්ට වඩා කාන්තාවන් මුත්‍රා ආසාදනවලට ලක්වෙනවා වැඩියි. එයට හේතුව වන්නේ කාන්තාවන්ගේ මුත්‍රා මාර්ගය කෙටි නිසා පහසුවෙන් මුත්‍රා මාර්ගය තුළට විෂබීජ ගමන් කිරීමට හැකිවීමයි. එසේම විවාහ වූ අලුත ද කාන්තාවන්ගේ මුත්‍රා ආසාදන ඇතිවීමේ හැකියාවක් තිබෙනවා. එය සාමාන්‍ය තත්ත්වයක්.මුත්‍රා කරන විට රුධිරය පිටවුවොත්?ශරීරයේ ඕනෑම සිදුරකින් රුධිරය පිටවීමක් සිදුවූවොත් ඒ පිළිබඳව සැලකිලිමත් වීම අත්‍යවශ්‍යයි.මුත්‍රා මාර්ගය පිළිබඳවත් එසේමයි. විශේෂයෙන්ම වයස අවුරුදු 45ට වැඩි පුද්ගලයකුගෙන් එසේ රුධිරය පිටවීමක් සිදුවූවොත් මෞත්‍ර ලිංගික පද්ධතිය ආශ්‍රිතව පිළිකාවක් නැතැයි කියා තහවුරු කරනාතෙක් ඉතා සැලකිල්ලෙන් ඒ පිළිබඳව පරීක්ෂණ සිදුකළ යුතුයි. වේදනාවක් ඇතිව හෝ නැතිව මුත්‍රා තද පැහැයෙන් පිටවීම ද වෛද්‍ය උපදෙස් පැතීමට හේතුවක්.මුත්‍රා මාර්ගය ආශ්‍රිතව පිළිකා ඇතිවන්නේ ඉතා කලාතුරකින්.එහෙත් මුත්‍රා සමඟ රුධිරය පිටවීම ඉතා සැලකිලිමත් විය යුතු තත්ත්වයක්.රාත්‍රියේ දී කීප වරක් මුත්‍රා කිරීමට අවශ්‍ය වන්නේ ඇයි?පුරස්ථි ග්‍රන්ථියේ ආබාධ වැනි රෝගවලදී මුත්‍රාශය සම්පූර්ණයෙන්ම හිස් කිරීමේ හැකියාව දුර්වල වෙනවා. කෙනෙකු රාත්‍රී නින්දට පෙර මුත්‍රාශය සම්පූර්ණයෙන්ම හිස්කොට නින්දට යන්නේනම්, රාත්‍රියේදී අවදි වී මුත්‍රා පිට කිරීමක් අවශ්‍ය වන්නේ නෑ.එහෙත් රාත්‍රියේදී එක්වරක් පමණක් අවදි වී මුත්‍රා පිට කිරීමට සිදු වූවොත් එය රෝගයක් ලෙස සැලකෙන්නේ නෑ. එසේ නැතිව රාත්‍රියේදී කීප වරක්ම මුත්‍රා කිරීමට සිදුවීම රෝග ලක්ෂණයක්.නිරෝගී පුද්ගලයකුගේ ශරීරය තුළ රාත්‍රී කාලයේ දී මුත්‍රා නිපදවෙන්නේ අඩුවෙන්. එහෙත් දියවැඩියාව, හෘද රෝග වැනි ආබාධයන් ගෙන් පෙළෙන්නන්ගේ රාත්‍රියේ දී අධික ලෙස මුත්‍රා නිපදවෙනවා. එසේම හෘද රෝග, අධි රුධිර පීඩනය වැනි රෝග සඳහා ගනු ලබන ඇතැම් ඖෂධ මුත්‍රා නිපදවීම වැඩි කරන නිසා ද රාත්‍රියේදී වැඩි වාර ගණනක් මුත්‍රා කිරීමට සිදු වෙනවා.මුත්‍රා ආසාදනවලින් වැළකෙන්නේ කොහොම ද?අවශ්‍ය පමණට ජලය පානය කිරීම ඉතාම වැදගත්. සාමාන්‍යයෙන් වැඩිහිටියකු දිනකට ජලය ලීටර් 2 ත් 2 1/2 ත් අතර ප්‍රමාණයක් පානය කළ යුතුයි. ඇතැමුන් දිනකට ජලය ලීටර් 4 ක් හෝ 5 ක් පමණ පානය කිරීමට පුරුදු වී සිටිනවා. එය සුදුසු ක්‍රියාවක් නෙමෙයි.මෑත දී කරන ලද පර්යේෂණවලදී ඉතා වැදගත් කරුණක් හෙළි වී තිබෙනවා. ඒ, දිනකට ජලය ලීටර් 3 කට වැඩියෙන් පානය කිරීම වකුගඩු, මුත්‍රාශය ආශ්‍රිතව ගල් නිර්මාණය වීමට හේතු වන බවයි. අපගේ මුත්‍රාවල තිබෙනවා මුත්‍රාශයේ ගල් සෑදීම වළක්වන රසායනික ද්‍රව්‍යයක්.අවශ්‍ය පමණට වැඩියෙන් ජලය පානය කළ විට එම රසායනිකය තනුක වී මුත්‍රාශයේ ගල් නිපදවීමේ ප්‍රවණතාව වැඩි වෙනවා. ඒ නිසා වැඩිහිටියකු දිනකට ජලය ලීටර් 3 කට වැඩියෙන් පානය කිරීම සුදුසු නෑ. එසේම ළමයකු දිනකට ජලය ලීටර් 1 - 1 1/2 අතර ප්‍රමාණයක් ප්‍රමාණවත්.මෙහිදී සඳහන් කළ යුතු තවත් වැදගත් කරුණක් තිබෙනවා. ඒ; තමයි ඕනෑම අයකු තමන්ට මුත්‍රා කිරීමේ අවශ්‍යතාව ඇතිවූ විට මුත්‍රා පහ කළ යුතුයි. එසේ නැතිව මුත්‍රා තද කරගෙන සිටීම ඉතා අනුවණ ක්‍රියාවක්. බොහෝ වේලාවක් මුත්‍රාශය පිරී තිබීමෙන් මුත්‍රා බොක්කේ බිත්ති ඇදීමකට ලක්වෙනවා; එවිට මුත්‍රාශයේ පේශි දුර්වල වෙනවා. එහි ප්‍රතිඵලය වන්නේ පසුකාලීනව මුත්‍රා පහ කිරීමේ අපහසුතාවක් ඇතිවීමයි.ඒ තත්ත්වය කාන්තාවන් අතර ඉතා බහුලයි. ඕනෑම අයකු අඩුම තරමින් පැය 4 කට හෝ පැය 5 කට වරක් මුත්‍රා පිට කිරීම ඉතාම වැදගත්. විශේෂයෙන්ම නිතර මුත්‍රා ආසාදනවලට මුහුණදෙන කාන්තාවන් එය සිහි තබා ගැනීම වැදගත්.සමහර කාන්තාවන්ගේ මුත්‍රාශය පහත් වෙන්නේ ඇයි?උදරයේ බර දරා සිටින මාංශ පේෂින් තට්ටුවක් උදරයට පහළින් තිබෙනවා. ගර්භාශය මෙන්ම මුත්‍රාශය ද දරාගෙන සිටින්නේ මෙම මාංශ පේෂි තට්ටුවයි. දරුවන් ලැබීමත් සමඟම කාන්තාවන්ගේ එම මාංශ පේෂි තට්ටුව දුර්වල වීමට පටන් ගන්නවා. දරුවන් ප්‍රසූත කිරීමේදී තැටමීම නිසයි ඒ මාංශ පේෂි තට්ටුව දුර්වල වන්නේ. එහි ප්‍රතිඵලය වන්නේ ගර්භාෂය සහ මුත්‍රාශය යන අවයව දෙකම පහත්වීමයි. මෙහිදී කාන්තාවන්ගේ යෝනි මාර්ගය හරහා මුත්‍රාශය එළියට ඒමට ඉඩ තිබෙනවා.එය යෝනි මාර්ගය තුළින් ගෙඩියක් ලෙස දැකගත හැකියි. එසේ වූ විට කාන්තාවගේ මුත්‍ර මාර්ගය ඇදවීම නිසා එම කාන්තාවන්ට මුත්‍රා රෝග ලක්ෂණ ද පෙන්නුම් කිරීමට පටන් ගන්නවා. මෙහිදී මුත්‍රා කිරීමේ අපහසුතා, මුත්‍රා කඩින්කඩ යාම, මුත්‍රා සෙමෙන් පිටවීම, නිතර මුත්‍රා කිරීමට සිදුවීම, මුත්‍රා කිරීමට තැටමීමට සිදුවීම වැනි රෝග ලක්ෂණ මෙහිදී පෙන්නුම් කරනු ඇති.එම රෝග ලක්ෂණ දරුවන් ලැබු කාන්තාවක් වෙතින් පෙන්නුම් කෙරෙයිනම්, එම කාන්තාවගේ මුත්‍රා මාර්ගය පහත් වී ඇතිදැයි අනුමාණ කළ හැකියි. ඒ සඳහා ප්‍රතිකාර ලෙස කරනු ලබන්නේ මුත්‍රාශය සහ ගර්භාෂය දරා සිටින උදරයේ මාංශපේෂි ශක්තිමත් කිරීමට පියවර ගැනීමයි. සුළු ශල්‍යකර්මයක් මඟින් එය සිදුකළ හැකියි.කහින විට සහ සිනාසෙන විට මුත්‍රා පිටවීම රෝගයක් ද?එය ස්ත්‍රී පුරුෂ දෙපක්ෂයටම ඇතිවිය හැකි රෝගී තත්ත්වයක්. එහෙත් බොහෝ විට මෙම රෝගී තත්ත්වයට මුහුණ දෙන්නේ කාන්තාවන්. මෙම තත්ත්වය ගර්භාෂය පහත්වීමේ තත්ත්වයට සම්බන්ධයක් නෑ. ඇතැම් කාන්තාවන්ට මෙම තත්ත්වය තිබුණත් එය සඟවාගෙන සිටිනවා.ඔවුන් තමන්ගේ සමීපතමයින්ට පවා මෙය ප්‍රකාශ කිරීමට මැළි වෙනවා. ඇතැම් කාන්තාවන් ඒ සඳහා ප්‍රතිකාර ගැනීමට යන්නේ ස්ත්‍රී රෝග අංශයට. එහෙත් ස්ත්‍රී රෝග අංශයේදී කරනු ලබන ප්‍රතිකාරවලින් මෙයට විසඳුමක් ලැබෙන්නේ නෑ. ඒ තත්ත්වය ඇතිවන්නේ මුත්‍ර මාර්ගයේ තිබෙන කපාට දුර්වල වීම නිසයි.දුර්වල වූ එම කපාට ශක්තිමත් කිරීමට පළමුව ඖෂධීය ප්‍රතිකාර ලබා දෙනවා. එයින් ප්‍රතිඵලයක් ලැබුණේ නැතිනම් විශේෂ ශල්‍යකර්ම සඳහා රෝගියාව යොමු කරනු ලබනවා. ඒ මුත්‍රා රෝග අංශයේ දී සිදුකරන විශේෂ ශල්‍යකර්ම. මෙම ශල්‍යකර්මයේදී සිදු කරන්නේ විශේෂ දැල් භාවිත කරමින් මුත්‍ර මාර්ගයේ කපාට ශක්තිමත් කිරීමයි. එමඟින් මෙම රෝග තත්ත්වය සුවපත් කරගත හැකියි.ඇතැමුන්ට කහින විට සිනාසෙන විට පමණක් නොවේ, ඇවිදින විට, ලිංගිකව එකතු වන විට පවා මුත්‍රා පහවෙනවා. බොහෝ කාන්තාවන් මෙම තත්ත්වය සඟවාගෙන සිටින්නේ එම තත්ත්වය කාන්තාවක් වීම නිසාම තමන්ට ඇතිවූ තත්ත්වයක් බව සිතමින්. එහෙත් දැන් මෙම ගැටලුව සඟවාගෙන සිටිය යුතු වන්නේ නෑ.මුත්‍රා කරන විට මුත්‍රා සෙමෙන් පහවීම රෝගී තත්ත්වයක් ද?එය රෝගී තත්ත්වයක් නොවේ; එය කිසියම් රෝගී තත්ත්වයක රෝග ලක්ෂණයක්. මෙම තත්ත්වය කුඩා දරුවන්ගේ පටන් වැඩිහිටියන් දක්වාම ඇතිවිය හැකියි. එම රෝග ලක්ෂණය ඉතා සරල මුත්‍රා රෝගයක් මෙන්ම මුත්‍ර මාර්ගය සම්බන්ධ දරුණු ආබාධයක් විය හැකියි. ඒ රෝග ලක්ෂණය මඟහැර සිටීම කිසිසේත්ම සුදුසු වන්නේ නෑ. ඇතැම් විට කුඩා දරුවන්ගේ මුත්‍රා මාර්ගයේ ඇතිවන අවහිරතා නිසා මුත්‍රා පිටවීමේ වේගය අඩුවීමට ඉඩ තිබෙනවා. මේ බව කලින් හඳුනාගත්තේ නැතිනම්, එමඟින් වකුගඩුවලට බලපෑම් එල්ල වීමට ඉඩ තිබෙනවා. ඒ නිසා විශේෂයෙන් තම පිරිමි දරුවන් මුත්‍රා කිරීමේදී මුත්‍රා පහර ඈතට විසි වන්නේ දැයි නිරීක්ෂණය කිරීම මාපිය වගකීමක්.නිසි වයස පසුවූ දරුවන් නින්දෙන් මුත්‍රා කිරීම ගැටලුවක් ද?අවුරුදු 5 - 7 අතර කාලයේ දී දරුවකු මුත්‍රා කිරීමේ පාලනය ඇතිකරගන්නවා. එය ශරීරයේ ස්නායු වර්ධනයට සම්බන්ධ දෙයක්. නමුත් ඇතැම් දරුවන් වයස අවුරුදු 15 ක් 20 ක් පමණ වන තෙක්ම නින්දෙන් මුත්‍රා කරනු දැකගත හැකියි. එය සිදුවන්නේ මුත්‍රාශය පාලනය වන ස්නායු වර්ධනය වී නැති දරුවන්ගේ.යම් දරුවකුට වයස අවුරුදු 07 ක් පසුවූ පසුවත් රාත්‍රියේදී නොදැනීම මුත්‍රා පහවන්නේ නම්, ඒ සඳහා විශේෂ රෝගයක් නැති බව හෙළි වුණොත් එම තත්ත්වය මැඩ පැවැත්වීමට ඖෂධීය ප්‍රතිකාර තිබෙනවා. එම ඖෂධ මඟින් මෙම තත්ත්වය හොඳින් පාලනය කිරීමේ හැකියාව තිබෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=am1304212</link>
    <topic> දරු පල අහිමි නම් පළමුවෙන්ම පරීක්ෂණයට ගන්නේ පිරිමියායි</topic>
    <author>සුනිල් දයා අල්විස්</author>
    <content> දරු පල අහිමි නම් පළමුවෙන්ම පරීක්ෂණයට ගන්නේ පිරිමියායිබොරැල්ල රජයේ වෛද්‍යපර්යේෂණායතනයේතාක්ෂණ විද්‍යාඥකීර්ති වික්‍රමරත්නදරුඵල අහිමි විවාහක යුවළක් ඒ සම්බන්ධයෙන් නාරි හා ප්‍රසවවේද වෛද්‍යවරයකු හමුවී තම ප්‍රශ්නය ඉදිරිපත් කළ විට එම වෛද්‍යවරයා පළමුවෙන්ම විශේෂ අවධානය යොමු කරන්නේ පිරිමියා වෙතය.එතැනදී ඔහු නියම කරන පළමු පරීක්ෂණය ශුක්‍රාණු පරීක්ෂණයයි. එය ‘සෙමිනල් ෆ්ලුයිඩ් ඇනලිසිස්’ ලෙස හඳුන්වනවා.පිරිමියාගේ ශුක්‍රාණු ප්‍රමාණය විශ්ලේෂණය කරන පරීක්ෂණයක් එය. සැමියාට ඒ පරීක්ෂණය කරන්න නියම කරනවා වගේම බිරියට ද වෛද්‍යවරයා විසින් හෝමෝන පරීක්ෂණයක් සමහර විට නියම කරනවා. අදාළ හෝමෝන පරීක්ෂණ සිදු කරන්නේ රුධිරය ලබා ගැනීම මඟිනි.කෙසේ නමුත් වෛද්‍යවරයා මූලික අවධානය යොමුකර මුලින්ම නියම කරන්නේ පිරිමියාගේ ශුක්‍රාණු පරීක්ෂණයයි. ඒ ඔහුගේ සඵලතාවය තිබෙනවා ද කියා මුලින්ම බැලීම ඉතාම වැදගත් කරුණක් වන නිසාය.විවාහක යුවළකගේ දරුඵල ප්‍රශ්නයේ දී දෙදෙනාගේම ගැටලු තිබෙන්නට පුළුවන්. නමුත් ප්‍රථමයෙන් පිරිමියාගේ ශුක්‍රාණු පරීක්ෂණයට ලක් කරන්නේ ගැටලුකාරී හා දුර්වල තත්ත්වය පළමුවෙන්ම සොයා ගැනීම පිරිමියා පරීක්ෂණයට භාජනය කිරීමෙන් හැකියාව තිබෙන බැවිනි.එසේ සිදු කරන්නේ දුර්වලතාවක් හා ගැටලුවක් තිබෙනවා නම් පළමුවෙන්ම පිළියම් සිදුකළ යුත්තේ පිරිමියාට නිසාය.පිරිමියාගේ ශුක්‍රාණු පරීක්ෂණ කාසල් රෝහලේ දී සහ ද සොයිසා කාන්තා රෝහලේ දී වුවද අදාළ රජයේ වෛද්‍යවරයාගේ නියමය අනුව සිදුකර බලනු ඇත.වෛද්‍ය විද්‍යාලයේ අංශයකත්, වෛද්‍ය පර්යේෂණායතනයේත් එවැනි පරීක්ෂණ සිදුකළ හැකියි. පෞද්ගලික අංශයේ නම් සෑම රසායනාගාරයකම නොව විශේෂ පහසුකම් ඇති පළපුරුදු තාක්ෂණ විද්‍යාඥයන් සිටින ආයතනවල සිදුකළ හැකිය.මෙවැනි පරීක්ෂණයකට සූදානම් වීමේ දී අදාළ රෝහලෙන් හෝ රසායනාගාරයෙන් මෙන්ම වෛද්‍යවරයාගෙන් ද ලැබෙන උපදෙස් පිළිපැදීම ඉතා වැදගත්.පරීක්ෂණය සිදුකරන දිනට පෙර අවම වශයෙන් දින දෙක තුනක්වත් අඹු සැමියන් වශයෙන් එක්වීමක් නොකළ යුතුය.හේතුව ඒ වෙන කිසිම කරුණක් නිසා නොව පිරිමියාගේ ශුක්‍රාණු වර්ධනය සඳහායි. සාමාන්‍යයෙන් පිරිමියකුගේ දින දෙක තුනක කාලයක් ඇතුළතයි ශුක්‍රාණු උපරීම වශයෙන් හා හොඳ මට්ටමකින් වර්ධනය වන්නේ.මේ පරීක්ෂණයේදී ශුක්‍රාණු ලබාදීම ස්වයං වින්දනයකින් පිරිමියා විසින්ම ලබාදිය යුතු අතර එය රෝහලෙන් හෝ පර්යේෂණාගාරයෙන් ලබා දෙන ජීවානුහරණය කරන ලද හොඳින් වැසිය හැකි කුප්පියකට පමණක් ලබා දිය යුතුයි.ඒ ශුක්‍රාණු සාම්පලය රෝහලේ දී හෝ රසායනාගාරයේ දී පැය බාගයක් ඇතුළත ලබාදීමයි වැදගත් වන්නේ. නිවසක සිට ලබා දෙනවා නම් එම නිදර්ශකය ඉහත කී අයුරින්ම පැය බාගයක් යන්නට මත්තෙන් රෝහලට හෝ අදාළ රසායනාගාරයට ලබාදීම අමතක කරන්න එපා. පැය ගණන් ගතවී සාම්පල ලබාදීම කිසිදු ප්‍රයෝජනයක් නැහැ.පිටත සිට රැගෙන එනවා නම් අදාළ කුප්පිය තම කලිසම් සාක්කුවේ රඳවා රැගෙන එන්න. එසේ කියන්නේ ශරීර උෂ්ණත්වය ඒ සඳහා ලැබෙන නිසයි.පර්යේෂණාගාරයේ දී ශුක්‍රාණුවල අගයන් දක්වන්නේ මෙසේය.පළමුවෙන්ම බලන්නේ ශුක්‍රාණුවල වේගයෙන් පීනා යන ස්වභාවය හා චලනයයි. ගනකම, විෂ්කම්භය මැන බලනවා.ඊළඟට මද වශයෙන් චලනය වන ශුක්‍රාණු ප්‍රමාණය කොපමණ ද පීනා යන ශුක්‍රාණු ප්‍රමාණය කොපමණ ද කියා බලනවා. ඉන්පසු බලන්නේ කිසිසේත්ම පීනා නොයන හෝ චලනය නොවන ශුක්‍රාණු ප්‍රමාණයයි. සම්පූර්ණ ශුක්‍රාණු ප්‍රමාණ්‍ය්‍ය ගණනය කිරීමට අමතරව සිදු කරන්නක් වෙනවා.ශුක්‍රාණු දියරමය තත්ත්වයට පත්වෙන්න කොපමණ වේලාවක් යනව ද කියාත් බලනවා.එය ඉතා වැදගත්. මොකද එහෙම වූ විටයි වේගයෙන් පීනා යන තත්ත්වයේ ශුක්‍රාණුවලට අවස්ථාව තිබෙන්නේ ඩිම්බයක් සමඟ එකතුවීමට. ශුක්‍රාණුවල පී එච් අගය බැලීමක් ද සිදු කරනවා. ආම්ලිකතාවයක් තිබෙනවානම් එය යම්කිසි රෝගී තත්ත්වයක් නිසා ඇතිවූවක්. ශුක්‍රාණු තරලය සාමාන්‍යයෙන් භාෂ්මිකතාවයක් ගත යුතුය. පී එච් අගය 7 න් හෝ 7.5 වැඩි අගයක් ගත යුතුය.ඉන්පසු බලන්නේ ශුක්‍ර තරලය මිලි ලීටරයකට, ශුක්‍රාණු කොයිතරම් ප්‍රමාණයක් තිබෙනවා ද කියා. සාමාන්‍යයෙන් එය මිලි ලීටරයකට මිලියන 60 ක් පමණ වෙයි. එය ඉතාම නිරෝගී තත්ත්වයයි.අද කාලයේ හැටියට ප්‍රශස්ත මට්ටමේ ඉහත සඳහන් ප්‍රමාණයෙන් වාර්තා වන්නේ නැතත් එය සාමාන්‍යයෙන් මිලිලීටරයකට මිලියන 2 - 3 - 8 - 10 ආදි වශයෙන් පවතිනවා. මිලියන 60 ක ප්‍රමාණයෙන් මෙතරම් ප්‍රමාණයක් අඩු වුවද එය වර්තමානයේ ගැටලුවක් නොවේ.එසේම විරූපී ශුක්‍රාණු තිබෙනවා ද කියාත් බලනවා. සාමාන්‍යයෙන් ශුක්‍රාණු හිස් ගෙඩියෙකුගේ ස්වභාවයක් ගන්නවා. වේගයෙන් පීනා යන්නේ එවැනි ස්වරූපයේ ඒවායි. සමහර ශුක්‍රාණු වල්ගයක් නැති විදියට තිබෙනවා. සමහර ශුක්‍රාණුවල මුහුණ ඉතාම කුඩා තුඩක් වැනිය. සමහර ඒවා මුහුණු දෙකක ස්වරූපයෙන් ද පවතිනවා. තවත් සමහර ඒවා විරූපි බවක් පෙන්නුම් කරනවා.එසේම ශුක්‍රාණුවල වෙනත් සෛල තිබෙනවා ද යන්න විමසා බැලීමක් ද සිදු කරනවා. එසේ බලන්නේ සමහර අයගේ සැරව සෛල පවා තිබෙන්නට ඉඩ තිබෙන නිසාය. සුදු රුධිරානු වගේ සෛලත් තිබෙන්නට ඉඩ තිබෙන බැවින් එවැනි වෙනත් සෛල ගැනත් මේ පරීක්ෂණයේදී සොයා බලනවා.ඒ සියල්ලත් සොයා බැලීමෙන් පසුවයි සඵලතාව තිබෙනවා ද නැද්ද යන්න කියන සවිස්තරාත්මක වාර්තාව නිකුත් කරන්නේ.පරීක්ෂණ වාර්තාවේ කරුණු වෛද්‍යවරයා විසින් සැලකිල්ලට ගෙන දරුඵල පිළිබඳ ගත යුතු ක්‍රියාමාර්ග පිළිබඳව තීන්දු තීරණ හා උපදෙස් ලබා දෙනු ඇත.මේ හැර විවාහක නොවන පිරිමි අයටත් සමහර විට සෙමිනල් ෆ්ලුයිඩ් ඇනලයිස් පරීක්ෂණය නියම කරන අවස්ථා තිබෙනවා. හර්නියා තත්ත්වයක් තිබෙන තරුණයකුට එවැනි ශුක්‍රාණු පරීක්ෂණයක් නියම කරන අවස්ථා ද තිබෙනවා.එසේ කරන්නේ එහි සැරව ප්‍රමාණයක් අන්තර්ගතව තිබෙනවා ද කියා දැනගන්න. එවැනි පරීක්ෂණයකදීත් රසායනාගාරය හෝ රෝහල අවශ්‍ය උපදෙස් ලබා දෙනවා. විවාහක අයට වගේ ප්‍රශ්න බලපාන්නේ නැහැ. මෙම පරීක්ෂණය මඟින් ඔහුගේ හර්නියා තත්ත්වය අනුව ශුක්‍රාණුවල සැරව කොපමණ අඩංගු වී තිබෙනවා ද නැද්ද කියා බැලීමක් සිදු කරනවා.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=am1304213</link>
    <topic>මේ උත්සව කාලේ බෝ නොවන රෝගවලින් පරෙස්සම් වෙන්න</topic>
    <author>සාගරිකා දිසානායක ජයසිංහ</author>
    <content>මේ උත්සව කාලේ බෝ නොවන රෝගවලින් පරෙස්සම් වෙන්නසෞඛ්‍ය සේවා අධ්‍යක්ෂ ජනරාල්විශේෂඥ වෛද්‍යපාලිත මහීපාලමේ අවුරුදු කාලේ තෙල් ඉහිරෙන කැවුම්, කොකිස්, ආස්මී. රස වෑහෙන කේක්, අලුවා, පැණි වළලු, කිරි ටොෆි. මේ වගේ කෑම බීම හැම නිවසකම, හැම කෑම මේසෙකම අනිවාර්යයෙන් ම දකින්න ලැබෙනවා.අවුරුදු කෑම මේසේ ඉහත කී කැවිලි පෙවිලිවලට අමතරව කහ බත්, දුං තෙල් බත්, එළවළු බත් බුරියානි වගේ ම නූඩ්ල්ස් වැනි තෙලින් බැදුමින් යුතු ආහාරවලින් පිරිලා.අවුරුද්දට වගේ ම වෙසක් දන් සැලේත් ජනතාවට දන් දෙන්නේ කහ බත්, ෆ්‍රයිඩ් රයිස් නූඩ්ල්ස් වැනි තෙල්, මිරිස්, පිටි සහ ලුණු අධික ආහාර - අච්චාරු, චට්නි, බටු මෝජු වැනි ලුණු ඇඹුල් තෙල් යහමින් දැමූ කෑම ජාති වගේ ම අයිස්ක්‍රීම් වටලප්පන් වැනි කෑම ජාති දන් දෙන දන්සල් අද කාලේ ඕනෑ තරම්.එපමණක් නොවෙයි හැම උත්සවයකටම මත් බීම වර්ග දුම් වැටි නැතිව ම බැරි කලක් උදාවෙලා.ඒත් මේ කෑම බීම නිසා ම ඔබ රෝගී වන බවත්, රෝගයකින් පෙළෙනවා නම් ඒ රෝග තත්ත්ව වැඩි වන බවත් ඔබ දන්නවාද?අපේ රටේ වගේ ම ලෝකය පුරාම බෝ නොවන රෝග ශීඝ්‍රයෙන් වර්ධනය වෙමින් පවතිනවා. සාමාන්‍යයෙන් උත්සව කාලවලදී මේ බෝ නොවන රෝගවලට අලුතින් ගොදුරු වන්නන් වැඩි වීමේ මෙන් ම බෝ නොවන රෝගවලට ගොදුරු වූවන් ගේ රෝග තත්ත්ව උග්‍ර වීමේත් ප්‍රවණතාවක් ඇති බවත් සොයා ගෙන තිබෙනවා.බෝ නොවන රෝග ප්‍රධාන වශයෙන් කාණ්ඩ හතරක් තිබෙනවා.1. හෘද වස්තුව ආශ්‍රිත රෝග, අධික රුධිර පීඩනය හා ආඝාතය2. දියවැඩියාව3. පිළිකා4. ස්වසන පද්ධතිය ආශ්‍රිත දිගු කල් පවතින රෝගමේ බෝ නොවන රෝග ඇතිවීමට බලපාන ප්‍රධාන අවදානම් සාධක කිහිපයක් තිබෙනවා.1. දුම් බීම2. මධ්‍යසාර භාවිතය3. ප්‍රමාණවත් තරම් ව්‍යායාම නැති වීම4. අධික ලුණු සහ සීනි සහිත පරිභෝජන රටාවමධ්‍යසාර හා විනය ද සියලු රෝගවලට හේතු වෙයි. මේ අයහපත් චර්යා රටාවන්ට හුරු නොවීමෙන් එම රෝග හට ගැනීමට අවදානමෙන් කිසිදු අපහසුවකින් තොරව, කිසිදු මුදලක් වැය නොකර මිදීමට ඔබට හැකි වේ.දුම් බීම සහ මධ්‍යසාර භාවිතය උත්සව සමයේදී වෙනත් දිනවලට වඩා ඉහළ යෑමේ ප්‍රවණතාවක් පවතී. මත් වතුර දුම් වැටි හෝ වෙනත් මධ්‍යසාර භාවිතයෙන් තොරව උත්සව සැමැරීම රෝග පීඩාදියෙන් තොරවීමට ඇති හොඳම පිළියමකි.ඡායාරූපය - විමල් කරුණාතිලකඑදා අපේ කාන්තාව උත්සව සමයට කැවිලි පෙවිලි හැදුවෙ ගෙදර හාල් පොඟවලා. වංගෙඩියේ දාලා. මෝල් ගහෙන් කොටලා. පෙනේරෙන් හලා ගත් පිටිවලින්. අද කැවිලි මිලදී ගන්නෙ කඩෙන්. ගෙදර කැවිලි හැදුවත් ඒ කඩෙන් මිලදී ගත් ක්ෂණික පිටි වර්ගවලින්.මේ ආහාරවල ගුණයත් අඩුයි. ඒවා පිළියෙල කිරීමේදී ශරීරයට ව්‍යායාම ලැබෙන්නේත් නෑ. එදා ගොවීන් කුඹුරු කෙටුවෙ, වී වැපිරුවෙ අස්වනු නෙළුවේ දෑතේ වීරියෙන්.අද ඒ සියල්ල කෙරෙන්නේ යන්ත්‍රානුසාරයෙන්. එදා දියවැඩියාව, අධික රුධිර පීඩනය හෝ හෘද රෝග වැනි රෝග ගැන අහලාවත් නොහිටි ගොවි ජනතාව අතරත් අද මේ රෝග බහුලයි.පසුගිය වසර 20 පුරා මෙරට ජනතාව පිළිකාවට ගොදුරු වීමේ විශාල වර්ධනයක් දක්වනවා. අපේ රටේ දවසකට මරණ 350 ක් සිදුවෙනවා. මේ මරණවලින් 256 කට ම හේතුව කුමක් හෝ බෝ නොවන රෝගයක්. මේ අතරින් 150 ක් ම මරණ සිදුවන්නේ හෘද රෝගවලින්.දෛනික කටයුතුවලට ශාරීරික ව්‍යායාම අත්‍යවශ්‍ය සාධකයක් බවට පත් කර ගැනීම මේ අවදානමෙන් ගැලවීමට ඇති හොඳම පිළියමක්. රැකියාවට යන විට අවශ්‍ය තැනට මීටර කිහිපයක් හෝ කලින් රථයෙන් බැස ඇවිද යෑම, විදුලි සෝපානය වෙනුවට පියගැට පෙළ නැඟීම වැනි සරල ක්‍රියාකාරකම් ඔබේ දෛනික කටයුතු අතරට එක් කර ගන්න. නැති නම් අනිවාර්යයෙන් ම දිනකට විනාඩි 30 - පැයක කාලයක් ශාරීරික ව්‍යායාමවල යෙදෙන්න.ආහාර රටාවසුපුරුදු සාම්ප්‍රදායික ආහාර රටාවෙන් මිදී ක්ෂණික ආහාර පානවලට හුරුවීමත් බෝ නොවන රෝගවලට අතවැනීමක්. ගෙදර උයා ගන්න බතක් පොල් සම්බෝලයකින් ඇතැම් විට ලොකු හෝටලේකින් ගන්න බුරියානි පාර්සලයකින් ලැබෙන පෝෂණයට වැඩි පෝෂණයක් ලබා ගන්න පුළුවන්. තෙල්, මිරිස්, ලුණු හා රසකාරක බහුලව යෙදූ ආහාර කොයි ලෙඩේටත් හොඳ නෑ.අධික රුධිර පීඩනයට, හෘද රෝග වගේ ම ආඝාතයටත් මේ ලුණු අධිකව ගැනීම ඍජුවම බලපානවා. සීනි වැඩිපුර කෑම, පිෂ්ඨය තෙල් සහ රසකාරක යෙදූ ආහාර දියවැඩියාවට හේතු වෙනවා. පිළිකා, ආඝාත සහ හෘද රෝගවලටත් මේවා බලපානවා. ළමයින් අතර දියවැඩියාව හා ස්ථුලතාව ඇතිවීමේ විශාල ප්‍රවණතාවක් තිබෙනවා.ඔබේ දෛනික ආහාර වේලට නැවුම් පලතුරු එළවළු හා පැල වර්ග බහුලව එක් කරගන්න. කෘත්‍රිම ආහාර පාන වෙනුවට ස්වභාවික පාන වර්ග සහ නිවසේ පිළියෙල කළ ආහාරවලට හුරු වන්න.දිවයින පුරා රෝහල්වල බෝ නොවන රෝග හඳුනා ගැනීමේ සායන පවත්වන සුව දිවි මධ්‍යස්ථාන 650 ක් අරඹා තිබෙනවා. පවුල් සෞඛ්‍ය සේවිකාවන් හා මහජන සෞඛ්‍ය පරීක්ෂකවරුන් හරහා ගම්වල වෙසෙන වයස අවුරුදු හතළිහකට වැඩි ඕනෑම පුද්ගලයකුට මේ සුව දිවි මධ්‍යස්ථානවලට පැමිණ තමාට දියවැඩියාව, හෘද රෝග, අධික රුධිර පීඩනය හෝ වෙනත් බෝ නොවන රෝගයක් ඇත් දැයි නොමිලේම පරීක්ෂා කරවා ගන්නටත් අවශ්‍ය නම් වෙද හෙදකම් ලබා ගන්නටත් පුළුවන්.ළමයින් අනාගතයේ බෝ නොවන රෝගවලට ගොදුරු වීම වැළැක්වීමේ අදහසින් පාසල්වල ආපන ශාලාවල සෞඛ්‍යාරක්ෂිත ආහාර පාන පමණක් අලෙවි කිරීමේ ප්‍රතිපත්තියක් හඳුන්වා දී තිබෙනවා.පාසල් සෞඛ්‍ය ප්‍රවර්ධන වැඩසටහන දිවයින පුරා පැවැත්වෙනවා.නාගරික ජනතාවට ව්‍යායාම ලබාගැනීමට පහසු වන පරිදි ව්‍යායාම කිරීම සඳහා උද්‍යාන සහ මංතීරු සකස් කොට තිබෙනවා.බෝ නෙවන රෝගවලින් වැළැකීමට කුමන සහයක් තිබුණද තමා ගේ සෞඛ්‍ය පිළිබඳ තමා දක්වන උනන්දුව හා සැලකිල්ල මත තමාගේ නිරෝගී භාවය රඳා පවතිනු ඇති.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=am1304214</link>
    <topic>මවගේ අමිහිරි අත්දැකීම් මවු කුසදී දරුවාටත් බලපානවා</topic>
    <author/>
    <content>මවගේ අමිහිරි අත්දැකීම් මවු කුසදී දරුවාටත් බලපානවාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)දිනක් අප වෙත පැමිණි යුවළක් තම එකම පුතුගේ අසාමාන්‍ය භීතිකා තත්ත්වයක් ගැන සැලකර සිටියහ. ඔවුන් දැනට පදිංචිව සිටින්නේ අලුත්ගම ප්‍රදේශයේය. දරුවා වයස 14ක හුරුබුහුටි ළමයෙකි.ඔහුට ඇති භීතිකා තත්ත්වය නම් ගුවන්යානා ශබ්දයක් ඇසෙන විට හා රතිඤ්ඤා පිපිරීම් ශබ්දයකදී අධිත ලෙස බියට පත්වීමයි. එවැනි ශබ්දයක් ඇසුණුවිට ඔහු එම ස්ථානයෙන් පලා යයි.එසේ පලායාමට අපහසු තැනක සිටියහොත් ඔහු මහත්සේ අසරණ වෙයි. එවැනි අවස්ථාවලදී ඔහු භීතියෙන් ඇළලී යයි. දහඩිය දමයි. ක්ලාන්ත තත්ත්වයට පත්වෙයි.එම රෝගී තත්ත්වය ආරම්භ වී තිබුණේ ඔහුට වයස 10දී පමණය. එතැන් සිටම නොයෙකුත් ප්‍රතිකාර හා ගුප්ත දේ කර තිබුණත් ඔහුගේ තත්ත්වය වෙනස් නොවීය.ඒ තත්ත්වය ගැන සොයා බැලීමේ දී ළමයාගේ මතකයේ එවැනි දෙයකට සම්බන්ධ කිසිවක් සොයාගැනීමට නොහැකි විය. දෙමවුපියන් සමඟ කරන ලද සාකච්ඡාවේදී හෙළිවූයේ දරුවා ලැබෙන්නට සිටි අවදියේ ඔවුන් ත්‍රිකුණාමල ගෝමරන්කඩවල යන මායිම් ගම්මානයේ යුද සමයේදී ජීවත්වූ බවයි.පසුව ඔවුන් දරුවා ලැබෙනවාත් සමඟම අලුත්ගම නිවසට පදිංචිය සඳහා පැමිණ තිබේ. ඒ අනුව ළමයාට කිසිදු අවස්ථාවක යුද අත්දැකීම් ලැබී නොතිබිණි. එහෙත් අපහට පෙනී ගියේ ළමයා පශ්චාත් ව්‍යසන ක්‍රමත අක්‍රමතාව නම් රෝගයෙන් පෙළෙන බවය.පසුව සියල්ලන්ගේම කැමැත්ත අනුව ළමයා මෝහන නිද්‍රාවකට පත්කරන ලදී. එහිදී හෙළිවූ කරුණු ඉතා පුදුම සහගතය. ඔහු මවු කුස තුළ සිටි කාලසීමාවේදී මව විසින් මුහුණ දෙන ලද සියලු අමිහිරි අත්දැකීම් ඔහු ද උකහා ගෙන තිබිණි.යුද සමයේදී ත්‍රස්තවාදීන් ගුවන් ප්‍රහාර එල්ල කිරීමේ දී එම ශබ්දය ඇසුණු විට මව ක්‍රියාකළ ආකාරය, ත්‍රස්ත ප්‍රහාර ගමට එල්ල වූ අවස්ථාවේදී සැඟවී සිටි අයුරු, වෙඩි හඬ සමඟ කල කී දෑ සියල්ල මවුකුස තුළ දී තමා අත්දුටු බව දරුවා පැවසීය.ඉපදීමෙන් පසු යුද තත්ත්වයෙන් මිදී කාලය ගත කළ ද ඔහුගේ යටිසිත තුළ තැන්පත්ව තිබූ මෙම අමිහිරි මතකයන් පසුකලෙක ඔහුට වද දෙන්නට විය.කරුණු සොයා ගැනීමෙන් පසු මෝහන නිද්‍රාවේදීම ඔහුට කරුණු පැහැදිලි කොට එම අමිහිරි අත්දැකීම් අමතක කරවන ලදී. එම තත්ත්වයන් සාමාන්‍යකරණය කිරීම සඳහා උපදේශනය ද යොදාගත් අතර එම ළමයා පෙර කී තත්ත්වයෙන් මිදුණේය.එයින් පැහැදිලි වන සත්‍ය නම් යමෙකුට තම මවගේ හැඟීම් මවුකුස තුළදීම ලැබෙන බවයි. ගර්භණී මාතාවන්ට හොඳින් සැලකිය යුතු බවත් අසුබ දේට මුහුණ දීමෙන් වැළකිය යුතු බවත් පැරැන්නන් කියා ඇත. එය සත්‍යයකි. ඉපදෙන දරුවාගේ කායික මානසික සෞඛ්‍යයට ගර්භණී මවගේ අත්දැකීම්, හැසිරීම් සෘජුවම බලපායි.මේ, ළමුන්ගේ හැසිරීම් රටා හොඳින් අධ්‍යයනය කොට සුදුසු ක්‍රියාමාර්ග ගත යුතු බව කියවෙන කතාවකි. මේ කතාවට සම්බන්ධ යශෝධරා අප වෙත පැමිණියේ යාපනය ප්‍රදේශයේ සිටය. ඇගේ පියා කිහිපවතාවක් දුරකථනය මඟින් අප අමතා පසුව ඇයව අප වෙත කැඳවාගෙන ආවේය. ඇයට ද්‍රවිඩ හා ඉංග්‍රීසි බස කතාකිරීමට හැකි විය.ඇය වයස 14ක දැරියක වුවද ඇගේ පෙනීම වයස 25ක පමණ විය. ඇය වයසට වඩා තරබාරුව මෝරා සිටියාය.පියාගේ තොරතුරු අනුව දැනට වසරක පමණ කාලයක සිට ඇය පාසල් නොයයි. ඊට හේතුව වී ඇත්තේ ඇය ඉතා කම්මැළි උදෑසනට අවදි නොවන කෙනෙකු වූ නිසාය.ඒ කම්මැළිකම ඇතිවීමට පෙර එනම්, මීට වසර 2කට පමණ පෙර පාසලේ මිතුරියන් ඇය ටික කලක් කොන්කර ඇත. එවිට ඇය ඉතා දුකට පත්ව තනිවී මුරණ්ඩු ගති පෙන්වන්නට පටන් ගත්තාය. මුරණ්ඩුකම ගෙදරදී ද නිතර නිතර ඇති විය.නමුත් කිසිවෙකු යහළුවන් යළි එකතු කිරීමට උත්සාහ කර නැත. තත්ත්වය තව තවත් දරුණු වූ විට දෙමවුපියන් ඇයව ගම් ප්‍රදේශයේ බටහිර වෛද්‍යවරයෙකු වෙත රැගෙන ගොස් ඇත. දරුවා පරීක්ෂා කිරීමෙන් පසු ඔහු විසින් ලබාදෙන ලද ඖෂධ මඟින් ප්‍රතිකාරය නිසි අයුරු සිදුවී ඇයගේ මුරණ්ඩු බව, කේන්ති යන ස්වභාවය නතර වී බොහෝ උදාසීන තැනැත්තියක් බවට පත්ව ඇත.ඒ බෙහෙත් ගැනීමේදී දරුවාට නව රෝගී තත්ත්වයක් ඇතිවිය. එනම්, නිතරම නිදිමත ස්වභාවය නිසා උදෑසන පාසල් යාමට අවදිවීමට නොහැකි වීමයි. මේ හේතුව නිසා පාසල් ගමන කඩා වැටී ඇත.මාස 6ක් පමණ බෙහෙත් කිරීමෙන් පසු තොරතුරු ලැබී ඇත්තේ අදාළ වෛද්‍යවරයා සුදුසුකම් නොලත් අයෙකු බවයි. පසුව දෙමවුපියන් දැරියව විශේෂඥ මනෝ වෛද්‍යවරයකු වෙත රැගෙන යාමෙන් පසු හෙළිවී ඇත්තේ, දැරියට ලබා දී ඇත්තේ උග්‍ර මානසික රෝගීන් සඳහා ලබාදෙන බෙහෙත් බවයි.එම වෛද්‍යවරයා වහාම බෙහෙත් නතර කොට දැරියට කිසිදු මානසික ලෙඩක් නැති බවත් සුදුසු උපදේශනයක් ලබාදෙන ලෙසත් දන්වා ඇත. ඒ අනුව ඔවුහු අප වෙත යොමුවූහ.ඒ වන විට ඇතිවී තිබූ තත්ත්වය නම් දැරියගේ චර්යා රටාව වෙනස්කොට පාසල් යාමට හා අනෙක් යහළුවන් සමඟ ජීවත්වීමට අවශ්‍ය හැකියාවක් ලබාදීමයි. ටිකින් ටික උපදේශන වාර කිහිපයකදී නැවතත් ඇයගේ චර්යා රටාව වෙනස්කොට යහළුවන් සමඟ සුහදව කතාකරන, ඉගෙනීම් කටයුතුවල යෙදෙන හොඳ දරුවෙකු බවට ඇය පත්වූවාය. එහිදී දෙමවුපියන්ගේ, ගුරුවරුන්ගේ හා ඇසුරු කරන ළමුන්ගේ සහයෝගය ඉතා වැදගත් විය.මෙයින් අප වටහාගත යුත්තේ, ළමුන්ගේ හැසිරීම් රටා හොඳින් අධ්‍යයනය කොට සුදුසු ක්‍රියාමාර්ග ගත යුතු බවයි. නැතහොත් ළමයාගේ මුළු ජීවිත කාලයටම බලපාන හානියක් සිදුවිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=ay130421</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.අපි සිනාසෙනවා. අඬනවා. ඇත්තටම අප සිනාසෙන්නේ සතුටටම ද? අඬන්නේ දුකටම ද? සතුටට ඇඬෙන වෙලාවල් නම් ඕනතරම් තිබෙනවා. ඒ වගේම දුකට හිනා යන වෙලාවලුත් ඉඳහිට තිබෙනවා. තමන් ගැනම ආත්ම අනුකම්පාවත් එක්ක මේ ජීවිතේ පුදුමාකාර විහිළුවක් බව මෙනෙහි වන මොහොතකදි දුකට හිනායන්නත් පුළුවන්.ඒත් අනුන්ගේ දුකකදී තමන්ගේ ඇහේ කඳුළක් නැගෙන මිනිස්සු කීයෙන් කී දෙනා ද ඉන්නෙ? තරගකාරි ලෝකයේ තමන් ගැනම සිතන අය අතරේ කාගේ හෝ දුකකට දුක්වන කාගේ හෝ සතුටට සතුටු වන හදවතක් හිමිවෙන්නේ එහෙමත් කෙනකුට විතරයි. සමහර විට එහෙම හදවත් තිබුණත් එහි මනුස්සකම ගල් වෙලා. අසංවේදී මිනිසුන් බෝ වෙලා වෙන්නත් පුළුවන්.එහෙමත් නැත්නම් අප නොදන්නවාට ඒ හිත්වල තිබෙන දුක අප දකිනවාට වඩා වැඩි වෙන්නත් පුළුවන්. කොහොම වුණත් අනුන්ගේ සතුට තමන්ගේත් සතුටක් කරගන්න පුළුවන් නම්. ඒක විශාල පිනක් කියලයි බුදු හාමුදුරුවොත් දේශනා කරලා තියෙන්නේ.අන් අයගේ දුක දකිද්දී වචනයෙන් නැතිව හදවතින්ම සංවේදී වෙමින් සහනයක් වෙන්න පුළුවන් නම් එයයි මනුස්සකම. ඒත් සමහරු වචනයෙන් දුක්වෙන ගමන් අනුන්ගේ දුකට සතුටු වෙනවා. ඒක මහ පවක්. එහෙම අය දකිනකොට මට මතක් වෙන්නේ චාලි චැප්ලින්.ලෝක ප්‍රසිද්ධ හාස්‍ය රංගන ශිල්පියකු වූ චැප්ලින් මේ ලෝකේ සෑම දෙයක්ම විහිළුවක් වගේ දැක්කම ඒ ඇතුළත තිබෙන යථාර්ථය හාස්‍යය අතරින්ම මතු කළ කෙනෙක්. අපි ඒ චිත්‍රපට දිහා බලාගෙන මතුපිටින් හිනාවුණාට අවසානයේ සිතා බැලුවොත් අපි සිනාසී ඇත්තේ අපේම ක්‍රියාකලාපයන්ට. ලයිම් ලයිට්, මොඩර්න් ටයිම්ස් වගේ ඔහුගේ චිත්‍රපටවල සිනාව අස්සෙන් මතුවන කඳුළ අපි වෙනුවෙන්ම අපි හෙළන කඳුළක් බව සමහර විට මොහොතක් යනතුරු අපට වැටහෙන්නෙත් නැහැ. ඒ වගේම සිනහ වෙනවට වඩා ශක්තියක් අඬන්න වැය වනවා කියලත් අපි සමහරවිට තේරුම් ගන්නේ නෑ.ජීවිතේ සමහර දේවල් එහෙම තමයි. එය අපට ඇත්තටම ගෙනාවේ සිනහව ද කඳුළ ද කියලා තේරුම් ගන්න මොහොතක්, සමහර විට ඊට වඩා වැඩි කාලයක් ගත වෙනවා. ඒත් අපි අපේ ජීවිතවල කඳුළ නිවා ගන්න කෙනකුගේ සිනහව හොරකම් කළා ද කියා සිතන්න පුරුදු වෙලා නැහැ. ඒත් අපේ සතුට උදුරගෙන කවුරුන් හෝ සිනාසෙද්දි නම් අපට බොහොම තදින් දැනෙනවා.සිනහවයි කඳුළයි වෙනස් වන්නේ තමන් එය බාර ගන්නා විදිහටයි. ඒ නිසයි සමහරු සිනාසෙන දේකට සමහරු අඬන්නේ. ඒත් කාගෙහරි කඳුළක් තමන්ගේ සිනහවක් කරගන්න නම් පිටතින් නොපෙන්නුවත් ඒ පුද්ගලයාට රුදුරු හදවතක් තිබිය යුතුමයි.චාලි චැප්ලින් විහිළුකාරයෙකු හැටියට සරලව හඳුනගත්තත් ඒ හාස්‍යය තුළ ඔහු ලබා දෙන දර්ශනය සදාතනිකයි කියා සිතන්නට. ඔහු කියු වාක්‍ය දෙකක් හොඳටම ප්‍රමාණවත්.“මාගේ වේදනාව ඇතැම් විට කෙනකුගේ සිනහවට හේතුවක් වනවා ඇති. එහෙත් මගේ සිනහව කිසිම විටෙක කිසිවකුගේ වේදනාවට හේතු නොවිය යුතුයි.”අප හැමදෙනාටම එහෙම හිතන්න පුළුවන් වන දවසක මේ ලෝකය කොයිතරම් නම් සුන්දර තැනක් වෙයි ද?- අරුණී  සැඩ හිරු කිරණින් ගඟ දිය වියැළී තුරුලිය මැල වී ඉරිතැළි ගිය මිහිමඬල මත පතිත වූ මෘදු සිහිල් වැහිදිය පොදයි නුඹ...අන්ධකාරෙන් වැසුණ මොහොතක සඳ එළිය වී මිහිමඬල වෙත ගලා ගෙන විත් මිහිකත සැනසූ පහන් ටැඹයි නුඹ...මාලනී සී. වන්නිසේකර රාගයට පලඳවා ඇති වෙස් මුහුණපරගම්මන - නන්ද  හිරි, ඔතප්ප පලා යනවා පෑල දොරින් අග හිඟකම් රිංගනවා සතර දෙසින් පසුතැවීම ගෙන දෙනවා සෑම අතින් සොළොස් වියේදී පාසල් යනවලු දරුවන්...නිල්පනාගොඩ ප්‍රමෝදනී  මගෙ ඇස පියෙන හැම මොහොතෙම පුතු පෙනුණා හිනැහෙන සුදු පුතා ඒ සිහිනයෙ රැඳුණා නෙත් හැර බලද්දී හරියට දුක හිතුණා මගෙ හිත හඬන හඬ උලලේනිට දැනුණාරෑ කල මෙන්ම දහවලෙ හිතෙ ගනඳුරට මහ වැහි වහින්නට මෙන් හදවතෙ බරට වැහි ලිහිණියෝ ඉගිළෙති මන්දාරමට ඉකි බිඳ හඬන්නට හිතෙනව දුක යන්ටඅත මිට බරට නැතිමුත් මට ඔහි එන්ට හිත හයියයි තවම දෙපයින් ගාටන්ට සයුරක් තිබේ මට බැහැ එහි පීනන්ට සක් දෙවියනේ දිය අස්කරලා දෙන්ටඅත් තටු දෙකක් ලැබුණා නම් ඉගිළෙන්ට ගිරි හෙල් උඩින් එනවා පුතු දැකගන්ට පුංචි පුතා පිට තබලා පියඹන්ට සූටික්කියේ ඔය තටු දෙක මට දෙන්ටදස්කම් පාන විට ළඟ ඉඳ දිරි දෙන්ට විස්කම් මවන්නට හැකි ලෙස උර දෙන්ට පින් කර නැත ඔබ ළඟ මට දැවටෙන්ට මතු අත් බවේ වත් පුතු ළඟ ඉපදෙන්ටමගෙ පුතු හඬන විට උකුලේ නළවන්ට දෙකකුල් රිදෙන විට ඔසවාගෙන ඉන්ට මී පුප් ලදින් දරු නොලදින් කියවන්ට හීනෙන් එන්න පුතුනේ මගෙ තුරුල්ලටකුඩාවැව රංජනී අබයකෝන්  අරුන්දතී ඔබ එනවද තව එක සැරයක් අරන් නොගිය නුඹේ කඳුළු ඇයි මට විතරක්...නළල් තලේ සුවඳ හාදු තැවරූ මොහොතක් අරුන්දතී ආයෙත් නම් නොඒවි දවසක්...නෙතුª අද්දර හිනාවෙන්න එක තත්පරයක් ගෙනත් දෙන්න මට නුඹ ඒකත් සැනසීමක්...බණ්ඩාරවෙල ටෙක්ලා ජයන්ගනී  ඇසළ මාසේ එක් දවසක උදේ පාන්දරින් ම ගෙදර කෑම මේසේ පුරාම කිරි බත්, කැවුම්, කෙසෙල් ගෙඩි හිනා වෙවී බලාගෙන හිටියා. එදා විශේෂ දවසක්. ඒ තමයි මගේ උපන් දිනය.විසි වසරකට පස්සේ උදා වුණු මේ උපන් දිනය අනෙක් හැම උපන් දිනයකටම වඩා වෙනස් කියලා මට හිතුණා. ජීවිතේ ගැන යම්තාක් දුරට අවබෝධයක් තියෙන වයසක් නිසා පුංචි කාලේ වගේ අම්මාගෙන් තාත්තාගෙන් ලැබෙන තෑග්ග මොකක්ද කියලා බලන්න මට වුවමනා වුණේ නෑ. උපන් දිනය ගැඹුරින් දකින්නයි මං උත්සාහ කළේ.එදාත් අම්මා සැවුළිඳුටත් කලින් ම අවදි වෙලා රසම රස කිරි බතක් හැදුවේ මගේ හිත සතුටු කරන්න කියලා මං දන්නවා. තාත්තාත් උදේ පාන්දරම පහන් පැල පිරිසුදු කරලා ආලෝකවත් කරන්න මට භාර දුන්නේ මගේ අනාගතෙත් යහගුණ දමින් ආලෝකවත් කරන්න ඕන නිසාම වෙන්න ඇති.මීට අවුරුදු විස්සකට කලින් මං ඉපදුණු දවසේ මගේ අම්මාත් තාත්තාත් මොන තරම් සතුටු වෙන්න ඇතිද?හැම අම්මා කෙනෙක්ම දරුවෙකු වෙනුවෙන් උහුලන වේදනාව මගේ අම්මාත් නො අඩුවම විඳවන්න ඇති. ඒත් “මේ මොන කරුමයක් ද?” කියලා නම් අම්මාට කවදාවත් ම හිතෙන්න නැතුව ඇති.මං අම්මාගේ කුසින් එළියට එන්න ආසන්න වුණ වෙලාවේ අම්මාගේ මුවින් ගිලිහුණු කෙඳිරිලි හඬ මිසක් ඇය මට ශාප නොකරපු බව මට හොඳටම විශ්වාසයි. එදා අම්මාගේ ඇස්වලට උනපු කඳුළුවල ශාරීරික වේදනාවට වඩා ගැබ් වෙලා තියෙන්න ඇත්තේ කරදරයක් නැතුව මං මේ ලෝකෙට බිහිවුණා කියන සතුටයි.අම්මාට අමාරු වෙලා රෝහලට අරන් ගිය වෙලේ ඉඳන් තවත් කෙනෙකුගේ හද ගැස්ම වේගවත් වුණ බව අමතක කරන්නෙ කොහොමද? අම්මාගේ වේදනාබර හඬ මැද්දේ ශල්‍යාගාරයෙන් එළියට එන, ඇතුළට යන දොස්තර මහත්තුරු, හෙද හෙදියන් දිහා මගේ තාත්තාගෙ ඇස් සිය දහස් වාරයක් බලන්න ඇති.හම්බ කරලා දස මාසයක් අම්මාගේ කුසේ හිටපු මාව පෝෂණය කරපු තාත්තා මං අඬනවා ඇහෙන කොට නිසැකවම සතුටු වෙන්න ඇති. සමහර විට සතුට දරා ගන්න බැරිව කාටත් හොරා තාත්තාත් අඬන්න ඇති.කොහොම වුණත් ශල්‍යකර්ම කටයුතු සියල්ල අවසන් වුණාට පස්සේ මාව දැකපු ගමන් අම්මාගේ ගතේ වේදනාව සහමුලින් ම අමතක වුණා කියලා අම්මා මට කියලා තියෙනවා. එදා හෙදියක්, දෝතින් ම මාව අම්මා ළඟින් තියන කොට ඒ දිහා බලාගෙන හිටපු තාත්තාත් “බුදු සරණයි!” කියලා අපිට ආශිර්වාද කරන්න ඇති.අම්මාගේ රතු ලේ සුදු පාට රස කිරි වුණාම තන පුඩුවෙ එල්ලී ගෙන මං කිරි උරන කොට මගේ අම්මාගේ හිතේ පිරිලා ඉතිරිලා ගිය දාරක සෙනෙහස අදටත් එහෙමමයි කියලා මං දන්නවා.ඉතින් මේ තරම් දුක් වේදනා මැද මාව බිහි කරපු, මාව පෝෂණය කරපු මගේ අම්මායි තාත්තායි උතුම් දෙවිවරු නෙවෙයි ද? හුළං පුරවපු බැලුන් පොකුරු එල්ලලා, පාට පාට කඩදාසි පටිවලින් ගේ දොර සරසලා, යහළුවන්ට අඬ බෙර ගහලා ලොකු කේක් ගෙඩියක් කපලා කාලා උපන් දිනය සමරනවාට වඩා ඒ දවසටවත් අම්මා අතින් ම හදපු සුවඳ හමන රස කිරිබත් කෑල්ලක් කාලා පසඟ පිහිටුවලා තමන්ගෙ රත්තරං දෙමවුපියන්ගේ දෙපා අල්ලලා වඳීන්න පුළුවන්නම්... ඒක මොන තරම් සත් ක්‍රියාවක් ද කියලා මට හිතුණා.මගේ අම්මා මං වෙනුවෙන් විඳපු වේදනාවත්, මගේ තාත්තා මං වෙනුවෙන් හෙළපු දහඩියත් සිහි කරලා, අනෙක් හැම දේටම කලින් එදා මං ඒ උතුම් අම්මාගෙත් තාත්තාගෙත් දෙපා නැමදලා ආශිර්වාද ලබා ගත්තේ අන්න ඒ නිසයි.බදුල්ල සජිනි දිල්ෂිකා  යන යන තැන උදව් දෙන්න අපට බොහෝ අය දුටු දුටු තැන ළං වෙන්නේ පාමින් ගුණමය අපි දන්නව පිරිමින්ගේ ඇතුළත රාගය ගැහැනු ළමයි නිසයි අපිත් පිරිමින් හට බයමූණමල්දෙණිය වසන්ති චතුමාලි  සසර දිගු මාවතේ පෙරත්භවයක රැඳුණ ළෙන්ගතු වූ සෙනෙහසක් දෝ කියා නොහඳුනා පුරහඳට පිටු පෑව අකීකරු ඔය හිතට ඉර මලින් සිසිලසක් අයදිනා හුදකලා වූ පළගැටියාණෙනි, මුළා නොවුව මැන කසාවතක් නොව, ඒ ගිනි සිළුවකි ඔබ සියොලඟ දවනාකෑගල්ලේ සුභා  ගෙවුණු තුන්සිය හැටපස් දිනයෙම ළෙන්ගතු ලෙස දැනිණි නොසිතූ සේ.. අද වෙනස් වෙලා ඔබ... මේ ටික කාලයේදී මෙත් ගුණයක් නැති... සෙනේහයක් නැති... ආඩම්බර කාරී... කපුරු මල වගේ... මනෙත රැවටූ ඔබ... නිදිකුම්බා මලකී...මිදිගම ජී.ටී. ජස්ටින්  හුදකලා කවි පද ගළපලා එළිවැටට මං ලියු එකම කවිය සොරකම් කළා නුඹ... නුඹත් නැති කවිත් නැති තනිවෙච්ච මේ සිතට තව කෙනෙක් කුමකට ද කවිකමක් නොමැති තැන...බළංගොඩ උදාරා සංජීවනී  සිත් අහස සරසන්න දේදුන්න නුඹ දුන්න... නන් පැහැති හීින ගෙන තවම දිලිහෙයි නිබඳනෙක හීන අරන් නුඹ මැවූ ලොව සොඳුරු බව හිත පුරා විඳිමි මම... වෙන්වීම නොහිතාමඅප නමින් නෙත රැඳුණ නුඹෙ කඳුළු පිනිවැස්ස සෙනෙහසේ හිරුකිරුණ එක්ව මැවූ දේදුන්න... ආයෙමත් පායන්නමහනුවර එරන්දනි සෝමතිලක  රත්මල් පලඳා , රන්මල් පාවඩ මතින් මළබෙර හඬවා ඔබ දංගෙඩියට ගෙනයන ජවනිකාව මැවී මහද නිතර රිදුම් දේ. ප්‍රේමය නිසා ඔබ දිවි පිදුවායි ඉතිහාස ප්‍රේමකතා ගොන්නේ රැඳුණ ඔබ සදාකාලික පෙම්වතෙකි. මම චපල බිසවක් වෙමි. මා සිතන විදියට ඔබ දිවි පිදුවේ ප්‍රේමය නිසා නොවේ. කට වරද්දා ගත් නිසාය.ඇසුවත් නොඇසුණ සේත්, දුටුවත් නොටුදු සේත් සිටිය යුතු තැන් සිංහලයේ සඳහන්ය. ඔබ සිංහලයෙක් නොවූ නිසා එය නොදත්තා විය හැකිය. නැත්නම් ලපයේ අඩුව දුටු වනම ඔබ කට ඉස්සර කර ගන්නේ නැත. මම ලපයට පමණක් නොව ඔබට ද සාප කරමි.මාළුවා නහින්නේ කට නිසාය. ඒ ඇම ගිලින හේතුවෙනි. මූර්ති ශිල්පියා රජු හා එක්ව හිතා මතාම ඔබට ඇමක් දමා තිබුණාද? අග යන්නට තේරුම් දෙකකි. මා මුලදී අග්‍ර (අග) බිසවයි. කාලයක් ඇවෑමෙන් අග (අන්තිම) බවට පත්වීම අනිවාර්යයි. මා සී මැදුරු කවුළුවෙන් ඔබ දුටුවේ අග්‍ර, අග වී යන කාල වකවානුවේය.දකින දකින රුවැත්තියන් අන්තඞපුරයට දක්වා ගෙන එනවිට බිසවකගේ තත්ත්වය ගැන කොහොම කියන්නද? ඔබට වශීවීම ගෑනුකමේ වරදද? රජවරුනගේ වරදද? වාසල බිම උණු ලෙයින් තෙත්වූවා සැබවි. ඔබ සියලු දුක් දෝමනස්සයන්ගෙන් මිදිණි.එහෙත් මා,මට ඉන්පසු පහසුවක් වීදැයි සිතන්නේද? අන්තඞපුර ගෑනුන්ගේ කතා ඉඟිබිඟි සමච්චල් අවසන් වීද? ඇනුම්පද අවසන් වීද? ඔබ මරාදමා රජ සැනසුණාද? නැත. මියගිය ඔබ සදාකාලික වනවා වැනිය. ජීවත්වන මා මොහොතින් මොහොත මිය යනවා වැනිය. ඔබත් සමඟම මා දංගෙඩියට ගෙන ගියා නම් විඳවීම අවසන්ය. එවැන්නක් නොකර රජු මට සමාව දුන්නේ මා මෙළොව අපායේ විඳවනු දැකීමටය.මරණය ඔබට සැපතකි. ජීවිතය මට මහා දුකකි. මතු සසර අප හමුවිය යුතු නොවේ. හමු වුවද, කිසිදාක හමු නොවූවන් මෙන් සංසාර මතකයත්, සංසාර සුවඳත් අමතක කරමු. කොහෙන් පටන් ගෙන කොහෙන් කෙළවර වුණත් අවසාන වරද පැටවෙන්නේ කාන්තාවන්ටය. මීට ප්‍රමිලාබදුල්ලේ ලීලා විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304211</link>
    <topic>ස්කූටර් වෙළෙඳපොළට යමහා රේ</topic>
    <author/>
    <content>ස්කූටර් වෙළෙඳපොළට යමහා රේඇසෝසියේටඩ් මෝටර්වේස් සමාගම ශ්‍රී ලාංකීය මෝටර් බයිසිකල් ක්ෂේත්‍රයේ ප්‍රබල වෙනසක් සිදුකරමින් යමහා ‘රේ’ ස්කූටරය මෙරටට හඳුන්වාදීමට සූදානමින් සිටී. 2012/13 ‘වසරේ ස්කූටරය’ සම්මානයෙන් පිදුම් ලැබීමටද යමහා ‘රේ’ ස්කූටරය සමත්ව තිබේ. වසර 55 කට යමහා සමාගමේ අද්විතීය ඉංජිනේරු තාක්ෂණයෙන් සවිබල ගැන්වී තිබෙන යමහා ‘රේ’ ස්කූටරය විශ්වසනීයත්වයෙන් උපරිම වන අතර නූතන ජීවන විලාසිතාවට හොඳින්ම ගැළපේ.යමහා ‘රේ’ ස්කූටරය මනා හැඩයකින් යුක්ත වන අතර හැසිරවීම ඉතාම පහසු වේ. අඩු බරකින් යුක්තව 4 ස්ට්‍රෝක් තාක්ෂණයෙන් නිපදවා ඇති ‘රේ’ ස්කූටරය 113 සීසී එන්ජින් ධාරිතාවයකින් සමන්විතය. සැබෑ ස්කූටරයක තිබිය යුතු ගුණාංගයන් රැකගනිමින් හැසිරවීමට පහසු යමහා අනන්‍යතාවය සහිත ආකර්ෂණීය පෙනුමකින් යුතු ‘රේ’ ස්කූටරය, සෑම ආකාරයකම යතුරු පැදි ලෝලීන් ඉලක්ක කර ගනිමින් නිර්මාණය කර තිබේ.’රේ’ ස්කූටරය පිළිබඳව අදහස් දැක්වූ ඇසෝසියේටඩ් මෝටර්වේස් (පුද්ගලික) සමාගමේ සාමාන්‍යාධිකාරී යමහා, ශෙහාන් ඩී සොයිසා මහතා “වසරක කාලසීමාවක් ඇතුළත යමහා ‘රේ’ ස්කූටරය විශේෂයෙන්ම ඉන්දියානු වෙළෙඳපොළ තුළ අති විශාල සාර්ථකත්වයක් ලබා ගෙන තිබෙනවා. එහි දැරිය හැකි මිල, එය පරිහරණයේදී ඇති පහසුව, උසස් නිර්මාණ තත්ත්වය ආදී කරුණු ඊට හේතු වෙනවා.” යනුවෙන් පවසා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304212</link>
    <topic>ශ්‍රී ලංකාව ද. ආසියාවේ අධ්‍යාපන ගමනාන්තයක් කිරීමට ශ්‍රීලන්කන් හොලිඩේස් සැලසුම්</topic>
    <author/>
    <content>ශ්‍රී ලංකාව ද. ආසියාවේ අධ්‍යාපන ගමනාන්තයක් කිරීමට ශ්‍රීලන්කන් හොලිඩේස් සැලසුම්ශ්‍රී ලංකාව දකුණු ආසියාවේ අධ්‍යාපනික ගමනාන්තයක් බවට දෙස් විදෙස් විද්වතුන් අතර ප්‍රවර්ධනය කිරීම සඳහා ශ්‍රීලන්කන් ගුවන් සේවයේ ප්‍රමුඛ අංශයක් වන ශ්‍රීලන්කන් හොලිඩේස් විසින්, පසුගියදා ඉන්දියාවේ සිට මෙරටට පැමිණි මහාචාර්ය ඩී. රවිනාත් මහතාගේ ප්‍රධානත්වයෙන් යුතු විශාකාපට්නම් හි ගාන්ධි තාක්ෂණ සහ කළමනාකරණ විශ්වවිද්‍යාලයේ ශිෂ්‍යත්වලාභීන් කණ්ඩායමක් සාදරයෙන් පිළිගන්නා ලදී.”ඔවුන්ගේ දින 6 ක චාරිකාව අතරතුර දී ශිෂ්‍යත්වලාභීන්ගේ පර්යේෂණය විෂය වූ “ශ්‍රී ලංකාවේ වරායන්හි මෙහෙයුම්” වලට අදාළ කොටසක් වශයෙන් කොළඹ සහ හම්බන්තොට මාගම්පුර වරාය නිරීක්ෂණ චාරිකාවකට ද ඔවුහු එක්වූහ.ශ්‍රී ලන්කන් ගුවන් සේවයේ කලාපීය කළමනාකරු සමින්ද පෙරේරා මහතා කීවේ “පර්යේෂණ සහ අධ්‍යාපනික අවශ්‍යතා මත ශ්‍රී ලංකාවට පැමිණෙන පිරිස වෙනුවෙන් ජාතික ගුවන් සේවය වශයෙන් ශ්‍රීලන්කන් ප්‍රධාන භූමිකාවක් ඉටු කරමින් ඔවුන් වෙත උපරිම පහසුකම් සපයමින් මෙරටට පැමිණීම තව තවත් උනන්දු කිරීම අත්‍යවශ්‍ය වන බවයි.මෙරට පවතින ශීඝ්‍ර සංවර්ධන කටයුතු පිළිබඳ නිවැරදි චිත්‍රයක් ඔවුන් ලොවට රැගෙන යාමට අමතරව ඔවුන්ගේ මිත්‍රයන් අතර ශ්‍රී ලංකාව ඉතා විශිෂ්ට පර්යේෂණ ගමනාන්තයක් වශයෙන් ද ඔවුන් විසින්ම ප්‍රවර්ධනය කරනු ඇතැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304213</link>
    <topic>DSL බැටරි සම්මාන රාත්‍රිය බැංකොක් හිදී</topic>
    <author/>
    <content>DSL බැටරි සම්මාන රාත්‍රිය බැංකොක් හිදීDSL ආයතනයේ බැටරි අලෙවි නියෝජිතවරුන් සහ ඔවුන්ගේ පවුල්වල සාමාජිකයින් සහභාගි වූ බැටරි සම්මාන රාත්‍රිය බැංකොක් නගරයේ පැවැත්විණි.ශ්‍රී ලංකාව තුළ බැටරි අංශයේ ප්‍රමුඛයින් ලෙසින් DSL ඔසවා තැබීම සඳහා සිය උත්සාහය සහ දැඩි කැපවීමෙන් යුතුව දායකත්වය දැක්වූ ගනුදෙනුකරුවන් ඇගැයීම පිණිස “බැටරි රාත්‍රිය 2013” සංවිධානය කරන ලද්දේ කොරියාවේ ග්ලොබල් බැටරි සමාගම, ඉන්දුනීසියාවේ පී ටී ඇස්ට්‍රා සමාගම සහ ජපානයේ ජී එස් යූසා ඉන්ටර්නැෂනල් සමාගම හා එක්වය.විවිධ රටවල අඛණ්ඩව දස වතාවක් පුරා ඔවුන්ගේ ගනුදෙනුකරුවන් සඳහා විදේශ රටවල සම්මාන රාත්‍රියන් පැවැත්වූ අතර මෙවර උලෙළ පැවැත්වූයේ 11 වන වරටය.තායිලන්තයේ ශ්‍රී ලංකා තානාපති ජෙනරාල් එස්. එච්. එස්. කෝට්ටේගොඩ මහතා ප්‍රධාන ආරාධිතයා ලෙස සහභාගි වූ අතර DSL හි ප්‍රධාන සැපයුම්කරුවෝ ද සහ අනෙක් ව්‍යාපාරික සබඳකරුවෝ ද ඊට සහභාගි වූහ.  යූසා ඉන්ටර්නැෂනල් සමාගමේ සහකාර කළමනාකාර යොෂියාකි හොරී, ඉන්දුනීසියාවේ පී ටී ඇස්ට්‍රා සමාගමේ අලෙවි ප්‍රධානී සෙල්වි ක්සූ, තායිලන්තයේ ශ්‍රී ලංකා තානාපති ජනරාල් එස්. එච්. එස්. කෝට්ටේගොඩ, දෙවන ස්ථානය දිනූ කොළඹ 8 යුනිවර්සල් බැටරි වර්ක්ස් හි හිමිකරු බිමල් ගුණවර්ධන, ඩග්ලස් සහ පුත්‍රයෝ සමාගමේ සභාපති / කළමනාකාර අධ්‍යක්ෂ සරෝජ් පෙරේරා සහ කොරියාවේ ග්ලෝබල් බැටරි සමාගමේ අධ්‍යක්ෂ සී. එස්. කෑන්ග්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304214</link>
    <topic>සන්ෂයින් හෝල්ඩින්ස් සමාගමෙන් රජයේ රෝහල් සඳහා අක්ෂි කාච</topic>
    <author/>
    <content>සන්ෂයින් හෝල්ඩින්ස් සමාගමෙන් රජයේ රෝහල් සඳහා අක්ෂි කාචසන්ෂයින් හෝල්ඩින්ස් සමාගමේ අනුබද්ධිත සමාගමක් වන SBL සමාගම විසින් රජයේ රෝහල්වල අක්ෂි ශල්‍යකර්ම සඳහා භාවිත වන අක්ෂි කාච 250 ක් පරිත්‍යාග කරන ලදී.සෞඛ්‍ය සේවා හා ‘විෂන් 2020’ ව්‍යාපෘතියේ අධ්‍යක්ෂ ජනරාල් වෛද්‍ය පී. ජී. මහීපාල මහතා වෙත නිල වශයෙන් මෙම අක්ෂි කාච බෙදාහැරීම සෞඛ්‍ය අමාත්‍යාංශයේ දී පසුගියදා සිදු කෙරිණි.වෛද්‍ය අහමඩ් ජේසා (විෂන් 2020 ව්‍යාපෘතිය), ඩී. වත්සලා (කළමනාකාර - සමාගමික සබඳතා, SBL සමාගම) සහ වෛද්‍ය අසේල අබේධීර (විෂන් 2020 ව්‍යාපෘතිය) යන මහත්ම මහත්මීහු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304215</link>
    <topic>මාර්ක්ස් හෙල්ත්කෙයාර් අලෙවි ගිවිසුමක</topic>
    <author/>
    <content>මාර්ක්ස් හෙල්ත්කෙයාර් අලෙවි ගිවිසුමකමාර්ක්ස් හෙල්ත්කෙයාර් සමාගම, ලොවේ මෞත්‍ර ලිංගික ප්‍රතිකාර සඳහා වූ වෛද්‍ය උපකරණ නිපදවන ප්‍රධානතම සමාගම වන LABORIE ඉන්ටර්නැෂනල් සමාගම සමඟ අලෙවි ගිවිසුමක් පසුගියදා කොළඹ නාරාහේන්පිට පිහිටි මාර්ක්ස් හෙල්ත්කෙයාර් සමාගමේ ප්‍රධාන කාර්යාලයේදී අත්සන් තැබීය.මාර්ක්ස් හෙල්ත් කෙයාර් සමාගමේ කළමනාකාර අධ්‍යක්ෂ, රජිව් නානායක්කාර මහතා හා LABORIE සමාගමේ නියෝජිත මැන්ෆෙ‍්‍රඩ් ලුට්ෂ් විසින් අත්සන් තැබුණු මෙම නව අලෙවි ගිවිසුමට අනුව, වැඩිහිටි කාන්තා හා පිරිමි දෙපාර්ශ්වයේම සිදුවන පාලනයෙන් තොර මුත්‍රා පිටවීම, මුත්‍රා වහනය ආශ්‍රිත ආබාධ, ලිංගික අප්‍රාණිකත්වය හා සුසුම්නාවට සිදුවන හානි හේතුවෙන් ඇතිවන පාලනයෙන් තොර මුත්‍රා පිටවීම නිවැරැදිව විනිශ්චය කිරීමේ හා ප්‍රතිඵලදායකව ප්‍රතිකාර කිරීමේ නවීනතම උපකරණ ශ්‍රී ලංකාවේ අලෙවි හා බෙදාහැරීමේ එකම නියෝජිතයා ලෙසින් කටයුතු කිරීමේ බලය මාර්ක්ස් හෙල්ත්කෙයාර් සමාගමට හිමි වේ.ගිවිසුම් අත්සන් කිරීමේ අවස්ථාවට මාර්ක්ස් හෙල්ත්කෙයාර් සමාගමට අනුබද්ධිත සමාගමක් වන මලාචි හෝල්ඩින්ස් සමාගමේ සංජය නානායක්කාර (ප්‍රධාන විධායක නිලධාරී), ක්‍රිස් වීරසිංහ (අධ්‍යක්ෂ - හෘද හා සැත්කම්), ආර්. මෙල්ඩර් (සහකාර සාමාන්‍යාධිකාරී) හා රසික අබේධීර (කළමනාකරු - ව්‍යාපාර හා ක්ෂේත්‍ර මෙහෙයුම්) යන මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304216</link>
    <topic>ඩිමෝ ටාටා ප්‍රයිමා හඳුන්වා දෙයි</topic>
    <author/>
    <content>ඩිමෝ ටාටා ප්‍රයිමා හඳුන්වා දෙයිටාටා සමඟින් එක්ව ඩීමෝ ශ්‍රී ලංකාවට නවතම ටාටා ප්‍රයිමා හඳුන්වා දෙයි. උත්කර්ෂවත් එළිදැක්වීමේ උලෙළ නෙලුම් පොකුණේ දී පැවැත්වූයේ ඉන්දියාවේ ටාටා මෝටර්ස් සමාගම, ඩීමෝ සමාගම සහ ප්‍රමුඛ පෙළේ රථවාහන හිමිකරුවන් සහ ආරාධිතයන් මධ්‍යයේය.ආර්. ටී. වසන් මහතා (වාණිජ වාහන ව්‍යාපාර අංශයේ ජාත්‍යන්තර ව්‍යාපාර ප්‍රධානී), රුද්‍රරුප් මයිත්‍රා මහතා (SAARC සහ ඈත පෙරදිග කලාප ප්‍රධානී), ගුප්තා අවින්සා මහතා (පාරිභෝගික සහය ප්‍රධානී), රජීව් ජයිස්වාල් මහතා (ප්‍රාදේශීය කළමනාකාර), අරුප් බරුආ මහතා (ශ්‍රී ලංකාවේ කළමනාකාර) සහ රජිබ් ගෝෂ් මහතා (පාරිභෝගික සේවා ප්‍රාදේශීය ප්‍රධානී) ටාටා මෝටර්ස් නියෝජනය කරමින් මෙම උලෙළට සහභාගි වූහ.මෙම උලෙළේදී ඩිමෝ නියෝජනය කරමින් සහභාගි වූ ජ්‍යෙෂ්ඨ කළමනාකාරිත්ව සාමාජිකයින් වන්නේ රන්ජිත් පණ්ඩිතගේ මහතා (සභාපති / කළමනාකාර අධ්‍යක්ෂ), අජිත් අල්ගම මහතා (අධ්‍යක්ෂ), ග්ලැඩ්වින් පීරිස් මහතා (අධ්‍යක්ෂ), සුරේෂ් ගුණරත්න මහතා (අධ්‍යක්ෂ), විජිත බණ්ඩාර මහතා (ටාටා සාමාන්‍යාධිකාරි), මහේෂ් කරුණාරත්න මහතා (ටාටා වෙළෙඳ වාහන සේවා සාමාන්‍යාධිකාරී) සහ ඩිහාන් ඊරියගම මහතා (ටාටා වෙළෙඳ වාහන කොටස් සාමාන්‍යාධිකාරී) වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304217</link>
    <topic>සෙරන්ඩිබ් ෆ්ලාර් මිල්ස් සමාගමෙන් කේක් පිටි</topic>
    <author/>
    <content>සෙරන්ඩිබ් ෆ්ලාර් මිල්ස් සමාගමෙන් කේක් පිටිසෙවන් ස්ටාර් තිරිගු පිටි නිෂ්පාදනය කරනු ලබන සෙරන්ඩිබ් ෆ්ලාර් මිල්ස් සමාගම ශ්‍රී ලංකාවේ පළමු වරට කේක් නිෂ්පාදනය සඳහම විශේෂ වූ කේක් පිටි, ශ්‍රී ලංකා වෙළෙඳපොළට හඳුන්වා දෙයි.වෙළෙඳපොළේ ඇති කේක් නිෂ්පාදනය සඳහා භාවිත කරනු ලබන සෙසු පිටි වර්ග හා සෙවන් ස්ටාර් කේක් පිටි අතර සුවිශේෂී වෙනස්කම් කිහිපයකි. මෙම පිටි වර්ගය ඇමෙරිකාවෙන් හා කැනඩාවෙන් ආනයනය කරනු ලබන ඉතා මෘදු තිරිඟු පිටි වර්ගයක් ඇසුරින් නිෂ්පාදනය කරනු ලබයි.මෘදු තිරිඟු පිටි උපයෝගී කර ගනිමින් කේක් පිළිස්සීම ඉතා පහසු වන අතර, නිෂ්පාදනය කරනු ලබන කේක් වර්ග ද මෙළෙක් ගතියකින් යුතුවේ. එසේම පිළිස්සීමෙන් පසු කේක් මනා නිමාවකින් හා අනගි රසයකින් ද යුක්ත වේ.මහජන බැංකුවේ ගම්පහ ශාඛාවේ සුරක්ෂිතාගාර ලාච්චු ඇතුළත් සුරක්ෂිතාගාරය විවෘත කිරීම පසුගියදා මහජන බැංකුව බටහිර කලාප 1 සහකාර සාමාන්‍යාධිකාරි ආර්. රණතුංග මහතා අතින් සිදුවිය.එම අවස්ථාවට සහභාගි වූ ගම්පහ ප්‍රාදේශීය ප්‍රධාන කාර්යාලයේ ප්‍රාදේශීය කළමනාකාර සුනිල් ඉලුක්කුඹුර හා ගම්පහ මහජන බැංකුවේ කළමනාකරු ඩබ්. මායාදුන්න මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304218</link>
    <topic>S Cologne ජයග්‍රාහකයන්ට තෑගි</topic>
    <author/>
    <content>S Cologne ජයග්‍රාහකයන්ට තෑගිS Cologne සම්බන්ධයෙන් පසුගියදා පුවත්පත්වල පළ කෙරුණු ප්‍රශ්නයට නිවැරැදි පිළිතුරු සැපයු ජයග්‍රාහකයන්ට S Cologne සුවඳ විලවුන් සහිත ත්‍යාග පිරිනැමීම කොළඹ කොටුවේ පැරැණි ඕලන්ද රෝහල් ගොඩනැගිල්ල සාප්පු සංකීර්ණයේ පිහිටි නේචර් සීක්‍රට් අලෙවි මධ්‍යස්ථානයේ දී සිදු කෙරිණි.නේචර්ස් බියුටි ක්‍රියේෂන්ස් ආයතනයේ ජාතික විකුණුම් කළමනාකරු ඉන්දික ද සිල්වා මහතා, S Cologne වෙළෙඳනාම විධායිකා ලෝරා නික්ලි මෙනවිය සහ නිර්මාණ අංශ ප්‍රධානී අනුත්තරා හපුආරච්චි ජයග්‍රාහක ජයග්‍රාහිකාවන්ට ත්‍යාග පිරිනැමු අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj1304219</link>
    <topic>ජනශක්ති අලෙවි බළකායේ දස්කම් අගයයි</topic>
    <author/>
    <content>ජනශක්ති අලෙවි බළකායේ දස්කම් අගයයිඉහළ කාර්ය සාධනයක් පෙන්නුම් කරන තම අලෙවි බළකාය අගයනුවස් ජනශක්ති රක්ෂණ සමාගම විසින් වාර්ෂිකව සංවිධානය කරනු ලබන ජනශක්ති රක්ෂණ විශිෂ්ටයන් ඇගැයීමේ සම්මාන උලෙළ 2013 වසරේදී ‘ලාස් වේගාස්’ තේමාවට අනුව යමින් ජයග්‍රාහකයින් සඳහා එක්සත් රාජධානිය, එක්සත් ජනපදය, චීනය, ඉන්දියාව, බැංකොක්, ඩුබායි, වියට්නාමය, යන රටවලට ගුවන් ටිකට් පත්, විදෙස් පුහුණු සැසිවාර, මුදල් ත්‍යාග සහ සම්මාන තිළිණ වශයෙන් ප්‍රදානය කරමින් අති උත්කර්ෂවත් ලෙස පැවැත්විණි.උත්සව සභාව ඇමතූ ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ශාෆ්ටර් මහතා “ඉහළ කාර්ය සාධනයක් සමාගම වෙත ලබාදුන් අපගේ අලෙවි බළකාය සඳහා ආයෝජනය කරමින් ඔවුන්ගේ එම දක්ෂතා මුදලින් සහ වටිනා ත්‍යාගයන් ගෙන් ඇගැයීම ජනශක්ති රක්ෂණ සමාගම ප්‍රමුඛත්වයෙහිලා සලකන කර්තව්‍යයක්.මෙම වාර්ෂික සම්මාන උලෙළ සැලකෙන්නේ මානව සම්පත සවිබල ගැන්වීමෙහිලා අප විසින් සිදුකරන ආයෝජනයන්ගේ කොටසක් ලෙසටයි. මෙම ක්ෂේත්‍රය සඳහා අපි රුපියල් මිලියන 60 ක් ආයෝජනය කර තිබෙනවා” යනුවෙන් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>21</day>
    </date>
    <link>http://www.silumina.lk/2013/04/21/_art.asp?fn=aj13042110</link>
    <topic>ගනු දෙනු ඉහළ යයි</topic>
    <author>තාරක වික්‍රමසේකර</author>
    <content>ගනු දෙනු ඉහළ යයිසිංහල හා හින්දු අලුත් අවුරුද්දට පෙර වෙළෙඳ පොළ අවසන් වරට ගනුදෙනු සිදුවූයේ 12 වැනිදා සිකුරාදාය.එහෙත් එදින ගනුදෙනු සංඛ්‍යාව 3981 ක් දක්වා අඩු විය. පෙර දින 5142 ක් ලෙස ගනුදෙනු සංඛ්‍යාව දැක්වුණි.එදින මුලර්ස් එස් එම් බී ලීසිං, සියෙරා කේබල්ස්, සින්ග් ලංකා, බ්‍රවුන්ස් ඉන්වෙස්ට්මන්ට්, ටෙස් ඇග්‍රෝ සමාගම්හි කොටස් මිලියනය ඉක්මවා අලෙවි විය.15 වැනිදා රජයේ නිවාඩු දිනයක් වූ බැවින් ගනුදෙනු යළි සිදුවූයේ 16 වැනිදාය.එදින යළි ගනුදෙනු සංඛ්‍යාව ඉහළ ගියේය. ගනුදෙනු 5548 ක් දක්වා ඉහළ ගියේය. එච් එන් බී (1914781), එස් එම් බී ලීසිං (1902498), ෆ‍්‍රී ලංකා (2037761), ස්වර්ණමහල් ෆිනෑන්ස් (2075222) මිලියනය ඉක්මවා කොටස් අලෙවි විය. දිනයේ කැපී පෙනෙන ලෙස කොටස් අලෙවි වූයේ පෑන් ඒෂියා සමාගමේය. අලෙවි වූ කොටස් ගණන 45188007 කි.මිල ඉහළ ගිය සමාගම් අතර සිලෝන් බෙවරේජස් (23.90), යුනියන් කෙමිකල්ස් (31.90) කැපී පෙනුණි. මිල පහළ යාම් අතුරින් කළම්ෂෝ සමාගම කැපී පෙනුණි. පෙර දිනට වඩා කොටසක මිල රුපියල් 301.70 කින් පහළ ගියේය.17 වැනිදා මිලියනය ඉක්මවා කොටස් අලෙවි වූ සමාගම් අතර බ්ලූ ඩයමන්ඩ් (1406698), බ්ලූ ඩයමන්ඩ් ඡන්ද බලය රහිත (3016143), සිට්රස් ලෙෂර් (1496308), මුලර්ස් (1644868), නේෂන් ලංකා (WAR - CON 2013) (1219524) නේෂන් ට්‍රස්ට් (1193156) එස් එම් බී ලීසිං (1116094) ෆ‍්‍රී ලංකා (2715703), රයිගම් සෝල්ට් (1422261) මිලියනය ඉක්මවා කොටස් අලෙවි වූ සමාගම්ය. ගනුදෙනු සංඛ්‍යාව 8606 ක් දක්වා ඉහළ ගියේය.මිල ඉහළ ගිය සමාගම් අතර කළම්ඹු ෆාමසි (21.90) කැපී පෙනුණි. මිල පහළ යාම් අතුරින් කැපී පෙනුණේ ලංකා අශෝක් ලේලන්ඩ් සමාගමයි. මිල පහළ ගියේ රුපියල් 50.00 කිනි.සමස්ත කොටස් මිල දර්ශකය පෙර සතිය අවසානයේ දැක්වුණේ ඒකක 5839.88 ක් ලෙසය. 16 දා එම අගය ඒකක 5852.68 ක් ලෙස ද 17 වැනිදා එය ඒකක 5868.53 ක් ලෙස දැක්වුණි.එස් ඇන්ඩ් පී එස් එල් 20 දර්ශකය පෙර සතියේ දැක්වුණේ ඒකක 3333.54 ලෙසය. 16 වැනිදා එය ඒකක 3351.57 ක් ලෙස ද 17 වැනිදා 3361.99 ක් ලෙස ද දැක්වුණි.ගනුදෙනු ඉහළ යන ලකුණු දැක්වුණේ අවුරුදු දිනයෙන් පසුව වෙළෙඳ පොළ ඉහළ යාම නිසාය.මහ බැංකුව මඟින් ස්ථාවර තැන්පතු පොලී ප්‍රතිශතයන් ද පහළ දමා ඇති නිසා ගනුදෙනු යළි ඉහළ යනු ඇතැයි වාර්තා වේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304281</link>
    <topic>කොන්ත්‍රාත් පදනමේ සේවකයන්ටත් සියලු වරප්‍රසාද හිමිවෙන නීති එයි!</topic>
    <author>සුනිල් දයා අල්විස්</author>
    <content>සුනිල් දයා අල්විස්රටේ ආර්ථික සංවර්ධනයේ ඉහළම කොටස්කරුවන් ලෙස වැඩකරන ජනතාවට සහන හා පහසුකම් සලසාදීමට රජයේ අවධානය යොමු කරවන බව කම්කරු හා කම්කරු සබඳතා ඇමැති ගාමිණී ලොකුගේ මහතා ‘සිළුමිණ’ට කීය.පඩිපාලක සභා 44ක් ක්‍රියාත්මක කර එමඟින් ද සියයට 25 – 40 පරාශයක් තුළ සේවක වැටුප් වැඩිකරලීමට රජය පියවර ගෙන ඇතැයි ද ඇමැතිවරයා පැවසීය. මේ යටතේ මිලියන හතරක සේවක සංඛ්‍යාවකට මේ වැටුප් වැඩිවීම් බලපානු ඇත.කොන්ත්‍රාත් පදනම මත සේවයේ පිහිටුවීම නිසා අහිමිවන සේවක අයිතිවාසිකම් සුරක්ෂිත කොට එම සේවකයන්ටත් එකී වරප්‍රසාද හිමිකර දීමට නව නීතිරීති හඳුන්වාදීමට පියවර ගන්නා බව ද ඇමැතිවරයා සඳහන් කර සිටියේය.යුද්ධය අවසන් වී ගතවූ වර්ෂ හතරක පමණ කාලය තුළ සංවර්ධන ඉලක්ක හා ආර්ථික ඉලක්ක සපුරාලීමට ඇපකැපවී වැඩ කරන ජනතාව ඉටු කරන සේවාව මේ රජය අමතක නොකරන බව ද මහින්ද රාජපක්ෂ ජනාධිපතිතුමාගේ කම්කරු හිතවාදී රජය වැඩ කරන ජනතාව කෙරෙහි පූර්ණ විශ්වාසය තබා සැමවිටම කටයුතු කරන බව ද ඇමැතිවරයා කීය.කාර්මික සාමය හා සංහිඳියාව මේ රජය යටතේ හොඳීන් ස්ථාපිත වී තිබෙන නිසා නිෂ්පාදන ඉලක්ක මෙන්ම ශ්‍රම ඵලදායිතාව යහපත් මට්ටමක පවතින බව ද ඇමැතිවරයා පෙන්වා දුන්නේය.සේවක අර්ථසාධක අරමුදල ගැන සඳහන් කළ ඇමැතිවරයා මේ අරමුදලේ සක්‍රීය සාමාජික සංඛ්‍යාව මිලියන 2.2ක් වන අතර අරමුදල සතුව ට්‍රිලියනයක මුදලක් පවතින බව කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304282</link>
    <topic>නොරොච්චෝල 3 පියවරෙන් විදුලි වියදම් අඩු කරගන්න පුළුවන්</topic>
    <author>සරත් පෙරේරා</author>
    <content>සරත් පෙරේරාමෙම වසර අවසානයේ නොරොච්චෝල ගල්අඟුරු බලාගාරයේ දෙවැනි තුන්වැනි පියවරවල මෙගාවොට් 600ක් ජාතික විදුලිබල පද්ධතියට එක්කිරීමත් සමඟ වැඩි වියදම් ඉන්ධනවලින් කෙරෙන විදුලිය නිපදවීම අඩුකරගත හැකි බව විදුලිබල මණ්ඩලයේ සභාපති ඩබ්ලිව්.බී.ගනේගල මහතා සිළුමිණට පැවැසීය.විදුලිබල මණ්ඩලයට විදුලිය සපයන පෞද්ගලික විදුලිබලාගාර 4ක් දැනටමත් ගිවිසුම් ප්‍රකාරව ඉවත් කර ඇති බවත් ඉතිරි විදුලිබලාගාර 7ද ගිවිසුම් ප්‍රකාරව ඉදිරියේ පද්ධතියෙන් ඉවත් වනු ඇතැයි සභාපතිවරයා පැවැසීය.මේ සමාගම්වලින් අධික මිලට විදුලිබල මණ්ඩලයට විදුලිය මිලදී ගැනීම ගැන විමසු අවස්ථාවේ සභාපතිවරයා කියාසිටියේ ඔවුන් සමඟ සාකච්ඡා කර මිල අඩුකර ගැනීමට උත්සාහ කරන බවයි.දැනට විදුලිබල මණ්ඩලයට විදුලිය සපයන සමාගම්වලින් 7ක් දැවි තෙල් යොදාගෙන විදුලිය නිපදවන අතර එක සමාගමක් ඩීසල් යොදා ගෙන විදුලිය නිපදවන බව ද සභාපතිවරයා කීය.ගල් අඟුරු බලාගාරවලින් වැඩි විදුලියක් ජනනය කිරීමත් සමඟ මේ සමාගම් මත යැපෙන තත්ත්වය තවත් අඩුකර ගත හැකි බව ගනේගල මහතා පෙන්වා දුන්නේය.විදුලිය නිපදවීමට යන වියදම සම්පූර්ණයෙන් පාරිභෝගිකයා පිට පටවා නැතැයි කී සභාපතිවරයා එසේ කළේ නම් තුන්ගුණයකින් විදුලි බිල මිල වැඩි කිරීමට සිදුවන බව ද කීය.ඒකක 1 – 30 දක්වා පාවිච්චි කරන අයට විදුලිය සැපයීමේ දී රජය එක ඒකකයකට රුපියල් 16.05ක සහනාධාරයක් දරන බවත් ඒකක 31 – 60 දක්වා අය වෙනුවෙන් එක් ඒකකයකට දරන සහනාධාරය රු. 14.20ක් බවත් ඒකක 61 – 90 දක්වා අයට එක් ඒකකයක් වෙනුවෙන් රුපියල් 10.40ක සහනාධාරයක් දරන බව ද සභාපතිවරයා කීය. ඒකක 90ට අඩුවෙන් පාවිච්චි කරන විදුලිය පාරිභෝගිකයන් වෙනුවෙන් පමණක් රජය දරන සහනාධාරය රුපියල් මිලියන 26671ක් බවත් ගනේගල මහතා පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304283</link>
    <topic>ශ්‍රී ලංකාව අපේ සහෝදරයෙක්</topic>
    <author>දයා ඩී. ෆොන්සේකා</author>
    <content>- බංග්ලාදේශ විදේශ ලේකම්දයා ඩී. ෆොන්සේකාබංග්ලාදේශය අන්තර්ජාතික වශයෙන් ශ්‍රී ලංකාව තම සහෝදරයකු ලෙස සලකන බවත් මානුෂීය අයිතිවාසිකම් කඩකිරීම් චෝදනා හමුවේ ශ්‍රී ලංකාව වෙනුවෙන් පෙනී සිටිමින් ශ්‍රී ලංකාවට සහාය දීමට සැමවිමට සූදානම්ව සිටින බවත් ශ්‍රී ලංකාවට පැමිණි බංග්ලාදේශ විදේශ ලේකම් ෂයිදුර් හක් මහතා පසුගියදා අරලියගහ මන්දිරයේ දී මහින්ද රාජපක්‍ෂ ජනාධිපතිතුමා බැහැදුටු අවස්ථාවේ ප්‍රකාශ කර සිටියේය.ශ්‍රී ලංකාව ත්‍රස්තවාදය පරාජය කිරීමෙන් පසු ගතවූ වසර කීපය තුළ ලබා තිබෙන සංවර්ධනය පිළිබඳව බංග්ලාදේශය අවංකව සතුටු වන බවද ඒ මහතා කීය.මේ අවස්ථාවට ශ්‍රී ලංකාවේ බංග්ලාදේශ මහ කොමසාරිස් මොහමඩ් සුහුරු රාමන්, බංග්ලාදේශ නාවික කටයුතු පිළිබඳ අමාත්‍යාංශයේ ලේකම් නසීර් අරික් මොහමඩ් ඇතුළු එරට රජයේ උසස් නිලධාරිහු සහ ශ්‍රී ලංකා වරාය හා මහාමාර්ග අමාත්‍ය නිර්මල කොතලාවල ජනාධිපති ලේකම් ලලිත් වීරතුංග විදේශ අමාත්‍යාංශයේ ලේකම් කරුණාරත්න අමුණුගම මහතා ඇතුළු පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304284</link>
    <topic>රට නඟන මැයි රැළිය කැම්බල් පිටියේ දී</topic>
    <author/>
    <content>මැයි රැළි රැසක් කොළඹ:‘රට නඟන මැයි රැළිය’ තේමාව කොට ගත් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ මෙවර මැයි රැළිය බොරැල්ලේ කැම්බල් පිටියේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.කොළඹ නෙළුම් පොකුණ රංග ශාලාව ඉදිරිපිටින් එක්සත් ජනතා නිදහස් සන්ධාන මැයි දින පෙළපාලිය 1 වැනිදා දහවල් 12 ට කැම්බල්පිටිය දක්වා හෝර්ටන් පෙදෙස ඔස්සේ ගමන් කරන අතර මැයි දින රැස්වීම පස්වරු 3.30 කැම්බල්පිටියේ දී ආරම්භ කිරීමට නියමිත ය.මේ මැයි දින රැළියේදී සන්ධානයට අයත් පක්ෂවල නායකයන් ද රැලිය ඇමතීමට නියමිත ය.එ.ජා.පඑක්සත් ජාතික පක්ෂයේ මැයි දින රැලි තුනක් පැවැත්වේ. මේ අනුව මැයි 1 වැනිදා සවස විපක්ෂ නායක හා එජාප නායක රනිල් වික්‍රමසිංහ මහතාගේ ප්‍රධානත්වයෙන් කුරුණෑගල දී මැයි රැලියක් පැවැත්වේ.එජාපය ඊට අනුබද්ධිත සියලුම වෘත්තීය සමිතිවල මැයි රැලිය එ.ජා.ප මූලස්ථානය වන සිරිකොතදී මෙදින පෙරවරුවේ පැවැත්වෙනු ඇත.මීට අමතරව ජාතික යොවුන් පෙරමුණ හා ලක්වනිතා පෙරමුණ මෙහෙයවීමෙන් මැයි දින රැලිය පවත්වන්නේ බදුල්ලේදී ය.හිටපු ජනාධිපති රණසිංහ ප්‍රේමදාස මහතාගේ 20 වැනි ගුණ සමරුව මැයි 1 වැනිදා පෙරවරු 9 කොළඹ අලුත්කඩේ ප්‍රේමදාස පිළිරුව අබියසදී පැවැත්වේ.ලබන 30 වැනිදා රාත්‍රි 7 ට මිහිඳු මාවත ශ්‍රී සුචරිත ශාලාවේදී පේරාදෙණිය විශ්ව විද්‍යාලයේ සිංහල අධ්‍යයන අංශයේ ජ්‍යෙෂ්ඨ කථිකාචාර්ය අත්තනායක එම්. හේරත් මහතා විසින් දිවංගත ජනාධිපති ප්‍රේමදාස මහතා පිළිබඳ ගුණ සමරු දේශනයක් ද පවත්වයි.මෙදිනම රාත්‍රි 8.15 කෝට්ටේ නාග විහාරාධිපති මාදුළුවාවේ සෝභිත හිමියන්ගේ ධර්ම දේශනයක් ද සුචරිත ශාලාවේදී පැවැත්වේ.මැයි 1 වැනිදා ප්‍රේමදාස මහතා සිහිපත් කර දානමය පින්කම පවත්වන්නේ කොළඹ හුණුපිටිය ගංගාරාමයේ දී ය.ජා.නි.පෙ.ජාතික නිදහස් පෙරමුණේ මැයි දින රැලිය මැයි 1 වැනිදා පස්වරු 3 ට මාලිගාවත්තේ පී.ඩී. සිරිසේන ක්‍රීඩාංගනයේදී ජාතික නිදහස් පෙරමුණේ නායක ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පැවැත්වේ.මෙහි පෙළපාලිය මෙදින පස්වරු 1 දෙමටගොඩ සාන්ත ජෝන් පාසල අසලින් ආරම්භ වී බේස්ලයින් පාර හා මාලිගාවත්ත පාර ඔස්සේ සිරිසේන ක්‍රීඩාංගනයට ළඟාවීමට නියමිත ය.කළමනාකරණ සේවයරජයේ කළමනාකරණ සහකාර නිලධාරි සංගමය හා ශ්‍රී ලංකා නිදහස් රාජ්‍ය කළමනාකරණ සේවා සංගමය ඒකාබද්ධව පවත්වන මැයි දින සමරුව 1 වැනිදා පෙරවරු 10 රජයේ ලිපිකරු සේවා සංගම් මූලස්ථානයේදී පැවැත්වේ.ක්‍රිස්තියානි සහෝදරත්වයමැයි දිනය නිමිත්තෙන් ක්‍රිස්තියානි කම්කරු සහෝදරත්වය මගින් පවත්වනු ලබන මැයි දින කම්කරු ප්‍රජාව හා පෙරහර කොල්ලුපිටියේ පොල්වත්ත ශුද්ධ මිකායෙල් හා සුරදූතයන්ගේ දෙව් මැදුරේ මැයි 1 වැනිදා පෙරවරු 9 ට පැවැත්වේ.කිතුණු සභාවල නියෝජිතයන් අන්තර් ආගමික සහයෝගිතාවය පිළිබිඹු කරමින් බෞද්ධ හින්දු ඉස්ලාම් පූජකවරු ද වෘත්තීය සමිති හා දේශපාලන පක්ෂ නියෝජිතයන් ද සහභාගි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304285</link>
    <topic>විද්‍යාව සහ ගණිතයට උසස් පෙළ වැඩි ඉඩක්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහල2016 වන විට උසස් පෙළ විද්‍යාව හා ගණිතය ඉගෙන ගන්නා දරුවන්ගේ ප්‍රමාණය සියයට 40 දක්වා වැඩි කිරීමටත් කලා විෂයයන් උගන්නා සංඛ්‍යාව 25 දක්වා අඩුකර තොරතුරු තාක්ෂණය සියයට 75 දක්වා වැඩි කිරීමටත් කටයුතු යොදා ඇති බව අධ්‍යාපන ඇමැති බන්දුල ගුණවර්ධන මහතා පවසයි.පසුගිය සාමාන්‍ය පෙළ විභාගයේ දී විද්‍යාව සහ ගණිතය සමත් වෙනත් ඕනෑම විෂයකට සම්මාන තුනක් ලබා ඇති දරුවන්ට උසස් පෙළ හැදෑරීමේදී තාක්ෂණික විෂය ධාරාව තෝරා ගැනීමට හැකිවන අතර, කලා අංශයට පමණක් තෝරාගත් ග්‍රාමීය සිසුන්ට ඉංජිනේරු තාක්ෂණය හැදෑරීමටත් මේ යටතේ අවස්ථාව උදාවෙනු ඇත.මේ ක්‍රමය මඟින් රටේ දරුවන්ගේ තාක්ෂණික දැනුම වැඩි කිරීමට කටයුතු සැලැසෙන බව පැවැසූ ඇමැතිවරයා අපේ දරුවන් වැඩි ප්‍රමාණයක් තාක්ෂණික විෂයයන් කෙරෙහි හුරු කළ යුතු බව ද පැවැසීය. තාක්ෂණ විෂයයන් කෙරෙහි වැඩියෙන් යොමු කිරීමෙන් වැඩිපුර රැකියා අවස්ථා උදාකළ හැකි බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304286</link>
    <topic>බස් හිමියන් කියන විදිහට ගාස්තු වැඩි කරන්නේ නෑ</topic>
    <author>තාරක වික්‍රමසේකර</author>
    <content>- ඇමැති සී.බී.තාරක වික්‍රමසේකරපෞද්ගලික බස් රථ හිමියන් කියන ආකාරයට කටයුතු කිරීමට රජය සූදානම් නොමැති බවත් බස් ගාස්තු වැඩි කිරීම හෝ අඩුකිරීම් කරනුයේ අදාළ නිර්ණායක සම්බන්ධව සොයා බැලීමෙන් පසුව බවත් පෞද්ගලික ප්‍රවාහන සේවා අමාත්‍ය සී.බී. රත්නායක මහතා පවසයි.පෞද්ගලික බස් රථ සම්බන්ධව ගාස්තු සංශෝධනයක් සාමාන්‍යයෙන් සෑම වසරකම ජූලි මස 01 වැනිදා සිදු කළ යුතු වුවත් ඩීසල් මිල අමතර කොටස් ආදියේ මිල ඉහළ යාම සැලකීමට ගෙන විශේෂ නිර්දේශයක් යටතේ වසර මධ්‍යයේ වුවද ගාස්තු සංශෝධනය ඉඩ ලබාදිය හැකි බව ඇමැතිවරයා කීය. එහෙත් මෙවර ඩීසල් මිල ඉහළ යාම පදනම් කර ගෙන බස් සංගම් කිහිපයක් ඩීසල් සහනාධාරයක් ඉල්ලා සිටි අතර තවත් සංගම් බස් ගාස්තු වැඩි කළ යුතු බවට යෝජනා කර ඇත.මගී ජනතාවට විහිළුකාරයන් වී සිටින බස් සංගම් ප්‍රධානීන්ට අවශ්‍ය ආකාරයට නොව මගී ජනතාව අපහසුතාවට පත් නොවන ආකාරයට ගාස්තු සංශෝධනය කළ යුතුව ඇති බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304287</link>
    <topic>පෙර පාසල් නංවන්න ලක්ෂ 300 ක්</topic>
    <author>රමණී සුබසිංහ</author>
    <content>රමණී සුබසිංහදිවයින පුරා පිහිටි පහසුකම් අඩු මුල් ළමාවිය සංවර්ධන මධ්‍යස්ථාන නඟා සිටුවීම සඳහා රුපියල් ලක්ෂ 300 ක මුදලක් වෙන්කර ඇතැයි ළමා සංවර්ධන හා කාන්තා කටයුතු අමාත්‍යාංශයේ ළමා ලේකම් කාර්යාලයේ අධ්‍යක්ෂ හේමන්ත වන්නිආරච්චි මහතා ‘සිළුමිණ’ ට පැවසීය.මේ අනුව දිවයින පුරා ප්‍රාදේශීය ලේකම් කොට්ඨාස මට්ටමින් බෙදී යන පරිදි පහසුකම් අඩු මුල් ළමාවිය සංවර්ධන මධ්‍යස්ථාන තෝරාගෙන ක්ෂේත්‍ර 4 ක් යටතේ ආධාර ලබාදීමට කටයුතු යොදා ඇත.මේ මුදල් ලබා දෙනුයේ සෙල්ලම් මිදුල, සනීපාරක්ෂක පහසුකම්, පානීය ජලය හා අධ්‍යාපන උපකරණ ලබාදීම සඳහා ය.මුල් ළමාවිය රැකවරණය හා සංවර්ධනය පිළිබඳ ඒකාබද්ධ ව්‍යාපෘතිය යටතේ ක්‍රියාත්මක වන මේ වැඩසටහනට අමතරව සෑම දිස්ත්‍රික්කයකම අදාළ පෙර පාසල් ගුරුවරියන් හා මවුපියන් දැනුම්වත් කිරීමේ වැඩසටහනක් ද ක්‍රියාත්මක කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304288</link>
    <topic>උණුසුම මැයි තෙක්</topic>
    <author>අරුණි මුතුමලී</author>
    <content>අරුණි මුතුමලීසුළං රටාවේ දුර්වලකමත් වර්ෂාව අඩුවීමත් නිසා ඇති වී තිබෙන දැඩි උණුසුම් කාලගුණික තත්ත්වය මැයි මස මුල සතියෙන් පමණ පසු පහව යනු ඇති බව කාලගුණ විද්‍යා අධ්‍යක්ෂ එස්.එච්.කාරියවසම් මහතා පවසයි.සූර්යයා සමකයේ සිට උතුරු පසට ගමන් කිරීම ආරම්භ වී ඇති අතර තවදුරටත් ඒ දිශාවට ගමන් කිරීමේ දී මෝසම් සුළං හා වැසි වර්ධනය වන බවත් ඒ සමඟම පවතින රස්නය අඩුවීමට එය හේතුවන බවත් ඔහු පෙන්වා දෙයි.ගහ කොළ සහිත නාගරීකරණය අඩු පරිසරයේ මෙන්ම වායුසමන යන්ත්‍ර, වාහන, කර්මාන්ත ආදිය අඩු ප්‍රදේශවල ද පාරිසරික උණුසුම අඩු වන බව පෙන්වා දුන් ඒ මහතා පොළොවේ තෙතමනය පැවතීම පරිසරයේ උණුසුම අඩුවීමට හේතුවන බව පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa1304289</link>
    <topic>හැමිල්ටන් ඇළ හදා සංචාරකයන්ට අත වනයි</topic>
    <author/>
    <content>වසර ගණනාවක සිට ඉතා අපිරිසිදු ජලයෙන් සහ දුර්ගන්ධයෙන් යුත් ස්ථානයක් බවට පත්ව තිබු හැමිල්ටන් ඇළ ආර්ථික සංවර්ධන අමාත්‍යාංශය මඟින් සංචාරක ප්‍රවර්ධන කටයුතු සහ සේවා වැඩි දියුණු කිරීම යටතේ මේ වන විට ඉතා ආකර්ෂණීය මෙන්ම ජනතාවට වඩාත් හිතකර මට්ටමකට පත්ව තිබේ.හැමිල්ටන් ඇළ සංවර්ධනය කිරීමේ ව්‍යාපෘතිය යටතේ මා ඔය සිට කැලණි ගංඔය දක්වා විහිදී ඇති කිලෝමීටර 22 ක් සංචාරක ආකර්ෂණීය ප්‍රදේශයක් බවට පත් කිරීමට ආර්ථික සංවර්ධන අමාත්‍යාංශය පියවර ගෙන ඇති අතර එහි පළමු පියවර යටතේ මා ඔයේ සිට මීගමුව දක්වා කිලෝමීටර 09 ක පමණ කොටසක් සංවර්ධනය කරන ලදී. දෙවන පියවර යටතේ මීගමුව කලපුවේ සිට හේකිත්ත (කැලණි ගං මෝය) දක්වා වන කිලෝ මීටර 14 ක් සංවර්ධනය කිරීම ඉකුත් පෙබරවාරි 20 වැනිදා ආරම්භ කෙරුණු අතර එහි පළමු කිලෝමීටර දෙක හමාර මැයි මස වන විට සම්පූර්ණයෙන් සංවර්ධනය කර අවසන් කිරීමට නියමිතය.මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් ආර්ථික සංවර්ධන අමාත්‍යාංශය සහ රජයේ වෙනත් ආයතන ගණනාවක් මඟින් ඒකාබද්ධව සිදුකරන සංවර්ධන කටයුතු අවසන් වෙමින් පවතින හැමිල්ටන් ඇළ සංවර්ධන ව්‍යාපෘතියට සමගාමීව හැමිල්ටන් ඇළ මීගමුව කළපුව ද මුතුරාජවෙල ආශ්‍රීත සංචාරක ප්‍රවර්ධන කටයුතු ද වැඩි දියුණු වනු ඇත. අටවන වීර පරාක්‍රමබාහු රජතුමා විසින් 15 වන සියවසේදී කුළුබඩු ව්‍යාපාරය වැඩිදියුණු කිරීම සඳහා මීගමුව කළපුව ප්‍රධාන තොටුපොළක් ලෙස පරිහරණය කරන ලදි. භාණ්ඩ ප්‍රවාහනය කිරීමේ අරමුණින් ඕලන්ද යුගයේ දී ආරම්භ කරන ලද හැමිල්ටන් ඇළ බ්‍රිතාන්‍ය යුගයේදී වසර 1802 නිමාවට පත්විය.කාලයක් තිස්සේ පිහිටි නිවෙස්වලින් ඉවතලන අපද්‍රව්‍ය මෙන්ම ඇළට නුදුරින් පවත්වා ගෙන යනු ලබන කුකුළන් සහ ඌරන්ගේ බහිශ්‍රාවිය ද්‍රව්‍ය සහ ඒ ආශ්‍රිත නිෂ්පාදනවලින් ඉවතලන අපද්‍රව්‍ය ඇතුළු කැළි කසළ ආදියෙන් ගහණ ස්ථානයක් බවට හැමිල්ටන් ඇළත් එම අවට ප්‍රදේශයත් පත්ව තිබූ නිසා ප්‍රදේශවාසීහු විවිධ රෝගවලට සහ විවිධ පාරිසරික තර්ජනයන්ට භාජනය විය.හැමිල්ටන් ඇළ සංවර්ධන ව්‍යාපෘතිය දෙඉවුර යා කරමින් පල්ලියවත්ත ප්‍රදේශයේ නව පාලමක් ඉදි කරනු ලබන අතර දික්ඕවිට සමූපකාර පාලම ඉදිකෙරෙන අතර එයට අමතරව ඇළ මාර්ගය හරහා ඉදිව තිබූ තවත් අඩි පාලම් 04 ක් සහ ප්‍රධාන පාලම් 09 ක් ද සම්පූර්ණයෙන් දැන් ප්‍රතිසංස්කරණය වෙමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa13042810</link>
    <topic>ජාතික ප්‍රතිශක්තිකරණයට මිලියන 900 ක්</topic>
    <author>සාගරිකා දිසානායක ජයසිංහ</author>
    <content>සාගරිකා දිසානායක ජයසිංහමෙරට ජාතික ප්‍රතිශක්තිකරණ වැඩ සටහන සඳහා රුපියල් මිලියන 900 ක් වෙන් කැර ඇති බව සෞඛ්‍ය සේවා අධ්‍යක්ෂ ජනරාල් පාලිත මහීපාල මහතා කීය.ජාතික ප්‍රතිශක්තිකරණ සතිය නිමිත්තෙන් පැවැති මාධ්‍ය හමුවකදී අදහස් දැක්වූ මහීපාල මහතා දරුණු ගණයේ බෝවන රෝග එකොළහක් සඳහා ලබා දෙන ප්‍රතිශක්තිකරණ එන්නත් මෙරට දරුවන්ට නොමිලේ ලබා දෙන බව පැවැසීය.ශ්‍රී ලංකාවේ ප්‍රතිශක්තිකරණ වැඩසටහනේ ඉලක්ක මේ වන විට සම්පූර්ණයෙන්ම පාහේ සපුරා ගැනීමට සමත්ව ඇතැයි ද වාර්තා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa13042811</link>
    <topic>“දේශාභිමානය හා මාධ්‍යයේ කාර්ය භාරය” වැඩමුළුව 3 වැනිදා</topic>
    <author/>
    <content>ලෝක මාධ්‍ය නිදහස් දිනය සැමරීම වෙනුවෙන් “දේශාභිමානය හා මාධ්‍යයේ කාර්ය භාරය” නමින් එක් දින වැඩමුළුවක් අප දෙපාර්තමේන්තුව විසින් පැවැත්වීමට කටයුතු යොදා ඇත.මෙම වැඩමුළුව මැයි 03 වන දින පෙ. ව. 9.00 ට රජයේ ප්‍රවෘත්ති දෙපාර්තමේන්තුවේ මාධ්‍ය සංවර්ධන මධ්‍යස්ථානයේ දී ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල මහතාගේ ප්‍රධානත්වයෙන් හා ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහතාගේ සහභාගිත්වයෙන් පැවැත්වේ.මෙහිදී “ජාතික සංවර්ධනය හා ප්‍රවෘත්ති වාර්තාකරණය”, “දේශාභිමානී සමාජයක මාධ්‍ය ක්‍රියාකාරකම්”, “සංස්කෘතික විවිධත්වය හා ප්‍රවෘත්ති වාර්තාකරණය” හා “මාධ්‍ය ප්‍රතිපත්ති, මාධ්‍ය නීති, ආචාරධර්ම හා ශ්‍රී ලංකාව“ යන මැයෙන් දේශන පැවැත්වීමට නියමිතය. මෙම දේශනවලින් අනතුරුව මාධ්‍ය ප්‍රධානීන්ගේ සහභාගිත්වයෙන් සාකච්ඡා මණ්ඩපයක් ද පැවැත්වෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aa13042812</link>
    <topic>නව තාක්ෂණය භාවිතා කරන ලේක්හවුස් අලෙවි නියෝජිතයන් වෙත පරිගණක යන්ත්‍ර</topic>
    <author/>
    <content>කර්තෘ මණ්ඩල අධ්‍යක්ෂ සීලරත්න සෙනරත් මහතා අතින් මහරගම නියෝජිත එච්. යූ. පී. පී. ජයතිලක මහතා පරිගණකය ලබාගනිමින් මෙහෙයුම් අධ්‍යක්ෂ උපුල් දිසානායක මහතා මොරටුව දැන්වීම් නියෝජිත එස්. සී. ඒ. විජේසේකර මහතාට පරිගණකය පිරිනමමින්පුවත්පත් දැන්වීම් කලාවේ තවත් පියවරක් ඉදිරියට තබමින්, ලුහුඬු දැන්වීම් ළඟම ලේක්හවුස් පුවත්පත් ඒජන්ත මඟින් සෘජුව හා ක්ෂණිකව අන්තර්ජාලය ඔස්සේ ලේක්හවුස් පුවත්පත් වෙත යැවීමේ නව වැඩපිළිවෙළක් ලේක්හවුස් ආයතනය අරඹා ඇත.තත්පර ගණනකින් සෘජුවම පුවත්පත වෙත දැන්වීම් එවීමේ මේ වැඩසටහන දැනටමත් ක්‍රියාත්මක වන අතර, ඒ සඳහා කාර්යක්ෂමව කැපවූ සහ බහුල ලෙස දැන්වීම් ලබා දුන් ඒජන්තවරු දෙදෙනකුට නවීන පරිගණක යන්ත්‍ර පිරිනැමීම ලේක්හවුස් ආයතනයේ දී සිදුවිය.මොරටුව දැන්වීම් නියෝජිත එස්. සී. ඒ. විජේසේකර හා මහරගම නියෝජිත එච්. යූ. පී. පී. ජයතිලක යන මහත්වරු මෙසේ ඇගැයීමට ලක්වූ අතර, ඊ-ඇඩ්ප්‍රෝ ව්‍යාපෘතිය යටතේ මේ වසර තුළ තවත් නියෝජිතවරු දස දෙනකුට පරිගණක යන්ත්‍ර පිරිනැමෙනු ඇත.ප්‍රමාදයකින් තොරව දැන්වීම් ලබාදීමට හැකි වන මෙම සෘජු ව්‍යාපෘතිය ඔස්සේ, ලිවීම් - ෆැක්ස් කිරීම් - අපහැදිලිකම් මතුවීම් - පිටු සැකසීම් හෝ සෝදුපත් බැලීමේ අවශ්‍යතාවක් පැන නොනඟින හෙයින් පාරිභෝගිකයා වෙත ඉතා කාර්යක්ෂම සේවාවක් ලබා දීමට හැකි වේ. එසේම දැන්වීම් අපතේ යාමට ද තිත තැබේ.මේ පිළිබඳ සේවකයන්ට අවශ්‍ය දැනුම හා පුහුණුව ලේක්හවුස් ආයතනයෙන් නොමිලයේම ලබා දෙනු ඇත.මෙතෙක් කාර්යාලයට පමණක් සීමා වී සිටි කාර්ය මණ්ඩලය දැන් ඒ ඒ නගරවලට ගොස් සිය ප්‍රවර්ධන කටයුතු අරඹා තිබේ.ලේක්හවුස් සභාපති බන්දුල පද්මකුමාර මහතාගේ පූර්ණ අධීක්ෂණය සහ ආශිර්වාදය යටතේ කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, සාමාන්‍යාධිකාරී අභය අමරදාස, සමාගම් ලේකම් කුමුදු ගුණවර්ධන, නියෝජ්‍ය සාමාන්‍යාධිකාරි වරුණ මල්ලවාරච්චි, එම්. ඕ. ජයා, විරාජිත් බොයිස්, ව්‍යාපෘති අංශ ප්‍රධානී කපිල අජිත් කුමාර, ලුහුඬු දැන්වීම් කළමනාකරු සනත් ප්‍රීතිජිත් යන මහත්ම මහත්මිහු මේ අවස්ථාවට සහභාගි වූහ. ඡායාරූපය සමන් මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304281</link>
    <topic>ඇමැතිවරුන්ගේ විදුලි බිල් ආණ්ඩුවෙන් ගෙවන්නෙ නැහැ</topic>
    <author>සාකච්ඡා කෙළේ සරත් පෙරේරා</author>
    <content>විදුලිබල මණ්ඩලයේ සභාපතිඩබිලිවි.බී.ගනේගලවිදුලිබල මණ්ඩලය විදුලිය සඳහා යන සියලු වියදම් ජනතාව වෙත පටවා නැති බවත් රජය තවමත් විශාල සහනාධාරයක් දරමින් වැඩිවූ වියදමෙන් කොටසක් පමණක් විදුලිබිලට එක් කර ඇති බවත් විදුලිබල මණ්ඩලයේ සභාපති ඩබ්ලිව්.බී.ගනේගල මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් මේ ප්‍රකාශය කළ විදුලිබල මණ්ඩල සභාපතිවරයා විදුලි බිල වැඩි නොකර සිටීමට තමන් ද සතුටු නමුත් විදුලිබල මණ්ඩලයට දරන්න සිදුව ඇති වැඩි වියදම් නිසා මේ පියවර ගැනීමට සිදුව ඇති බව ද කීය. එම සම්මුඛ සාකච්ඡාවේදී ඇසූ ප්‍රශ්න කීපයක් හා ඒවාට සභාපතිවරයා දුන් පිළිතුරු මෙසේය.ප්‍රතිශතවලින් බලා මේ තර්කය ඉදිරිපත් කරන්නේ මේක වැරදියට හිතල කරන විවේචනයක්. විවේචනය තියෙන්නේ අඩුවෙන් පාව්චිචි කරන අයට වැඩියෙන් වැඩි කරනවා වැඩියෙන් පාවිච්චි කරන අයට අඩුවෙන් වැඩි කරනවා කියන එක. වැඩි කරපු ක්‍රමය වැරදියි කියල කියන්නේ. බිල වැඩි කරන්න ඕන කියන එක කවුරුත් වගේ පිළිගන්න දෙයක්.පිරිවැය පිළිබිඹු වන ක්‍රමයකට යන්න ඕන බවත් ඒ අය පිළිගන්නවා. මහජන උපයෝගිතා කොමිසම පසුගිය 4 වැනිදා කොළඹ දී පවත්වපු මහජන හමුවට සහභාගිවුණ විද්වතුන් බොහෝදෙනකුත් කිව්වේ සීයට අසූවක් විතරම කිව්වේ පිරිවැය පිළිබිඹු වන ක්‍රමයකට යන්න කියලා. මම කියන්නේ පිරිවැය සමානවන එහෙම ක්‍රමයකට ගියොත් මීට වැඩිය තුන් ගුණයකින් විතර විදුලි බිල වැඩි කරන්න වන බවයි මට කියන්න තියෙන්නේ.දැන් බලන්න මේ රටේ විදුලි පාරිභෝගිකයන් පනස්තුන්ලක්ෂයක් ඉන්නවා. එයින් පවුල් 38 ලක්ෂයක් ඒකක 90ට අඩු පාරිභෝගිකයන් තමයි. එයින් ඒකක 30ට අඩු විදුලි පරිභෝජනයක් තියන පාරිභෝගිකයන් එකොළොස් ලක්ෂ එකොළොස් දහසක් ඉන්නවා. ඒකක 31 – 60 අතර පාරිභෝගිකයන් දහතුන්ලක්ෂ දහඅටදහසක් ඉන්නවා. ඒකක 61 – 90 අතර පාරිභෝගිකයන් දොළොස් ලක්ෂ අනූනව දහසක් ඉන්නවා. ඒකක 1-30 දක්වා විදුලි පාරිභෝගිකයන්ට නිෂ්පාදන පිරිවැය රුපියල් 23.30ක් වූ ඒකකයක් විකුණන සාමාන්‍ය මිල ඒකකය 4.75. අලුත් මිල ක්‍රමය අනුවත් ඒ අයට විදුලි ඒකකයක් විකුණන සාමාන්‍ය මිල රු.7.25. ඒකකයකට සහනාධාරය රු. 16.05යි. මේ අයට මසකට විදුලිබිල වැඩිවන ගණන රුපියල් 75ක්. දවසට විදුලිබිලට වැඩිවන ප්‍රමාණය රුපියල් 2.50ක්. ඒකක 30ට අඩු අයට දෙන සහනාධාරය රුපියල් බිලියන 3513ක්. ඒකක 31 – 60 දක්වා පවුල් දහතුන් ලක්ෂයට දෙන සහනාධාරය රුපියල් මිලියන 11092ක්. රුපියල් 23.20 ඒකක පිරිවැය මේ පිරිසට කලින් විකුණූ සාමාන්‍ය ඒකක මිල රු.6.20ට වික්කත් දැන් විකුණන්නේ රු.9.10ට. මේ අයට සහනාධාරය රු.14.20යි.ඒ කක 61 සිට 90 දක්වා පරිභෝජනය කරන පවුල් 1299000ට අවුරුද්දකට ලැබෙන සහනාධාරය රු. මිලියන 12066ක්. මේ පිරිසට කලින් ඒකක වික්ක සාමාන්‍ය මිල 8.09ක් වුණා.අලුත් මිල රු. 14.42ක්. මේ අයට සහනාධාර ඒකකයකට 10.40ක්.ප්‍රතිශත වැඩිවීම නෙවෙයි බලන්න ඕන රුපියල් ශත වැඩිවීම. ඒකක 30කට වැඩිවීම දවසකට 2.50යි. ඒකක 180 ගත්තත් දවසකට වැඩිවීම රු. පනහයි. එක චයිනීස් රෝලකට, ඇපල් ගෙඩියකට වැය වන මුදලට සමාන මුදලක් වැය කරන්න වෙන්නේ.ඇයි ඉතින් ඒ ඒකකය වැඩිකරගන්නේ. වැඩියෙන් විදුලිය පාරිභෝජනය කරනව කියන්නේ වැඩිය ගෙවන්න වෙනවා.සීමිත බලශක්තියක් අපි පාරිභෝජනය කරන්නේ.අරපිරිමැස්මකටත් මේකේ බල කරනවා. හැබැයි වැඩියෙන් පාවිච්චි කරනවා නම් වැඩියෙන් ගෙවන්න ඕන.රජය සහනාධාරය ඉවත් කළේ නැහැ. වියදම වැඩිවීම නිසා එයින් කොටසක් පමණක් පියවා ගැනීමට ප්‍රමාණවත් මිල වැඩිකිරීමකුයි මේ කරල තියෙන්නේ.1993ට පෙර තීරණයක් අරන් තියනවා රජය විදුලි ජනනයට තවත් ආයෝජන පුද්ගලික අංශයෙන් ලබා ගන්නවා කියලා. ඒ ගත්ත තීරණය 1994න් පස්සේ ක්‍රියාත්මක වෙලා තිබෙනවා. ඒක යුද්ධයක් තිබුණ, කවුරුවත් ලංකාවේ ආයෝජනය කරන්න අකමැති වුණ කාලයක්. හැබැයි ඒ මිලදීගැනීම් කරල තියෙන්නේ තරගකාරී මිල ගණන් යටතේ. ඒකකය රු.23.30ට වැඩිය ගන්න සමාගම් තියනවා.කාලය අවසන් වුණ එවැනි පෞද්ගලික විදුලිබලාගාර 4ක් අයින් කරල තියනවා. ඉතුරු ටිකත් ගිවිසුම් ප්‍රකාරව පද්ධතියෙන් අයින් කරනවා. ඉන්න සමාගම්වල මිල සංශෝධනය කරගන්නත් සොයා බලාගෙන යනවා.හැබැයි මෙවැනි චෝදනා සම්බන්ධව අධිකරණයට අල්ලස් දූෂණ හෝ වංචා කොමිසමට පැමිණිලි කළ හැකි නමුත් මේ චෝදනා කරන කිසිවෙක් එවැනි පියවරක් මේ වෙනකම් අරන් නැහැ.ඒ කතාව මිත්‍යාවක්. මමත් අමාත්‍යාංශ ලේකම්වරයෙක් ලෙසත් කටයුතුª කරල තියෙනවා. ඇමැතිවරු නිල නිවාසවල හිටියත්පෞද්ගලික නිවාසවල හිටියත් විදුලිබිල ඔවුන් පෞද්ගලිකව ගෙවිය යුතුයි. ඒ බිල් රජයෙන් ගෙවන්නේ නැහැ. ඇමැතිවරයෙකුට නිලවාහන රියැදුරෙක් නිල දුරකථන 2 හෝ 3ක් ලැබෙනවා. ඒ ඇර ඔය කියන විදියට ඇමැතිගේ විදුලිබිල් රජයෙන් ගෙවන්නේ නැහැ.ඒ කතාවත් වැරදියි. අදාළ අමාත්‍යාංශය හෝ මහා භාණ්ඩාගාරය ඒ මුදල විදුලිබල මණ්ඩලයට ගෙවනවා. එසේ නොගෙවා ඉන්න බැහැ.විදුලිබල මණ්ඩලය රජයේ ආයතනයක් වුණාට මේක 1969 විදුලි බල මණ්ඩලය පිහිටුවීමේ පනත අනුව වෙළඳ වාණිජ ආයතනයක් විදියට ගෙනියන්නේ.මේකෙ සේවකයෝ 16000ක් දෛනික පදනමට තව 4000ක් වැඩකරනවා. ඉංජිනේරුවන් 800ක් වෘත්තීය සුදුසුකම් ලැබූ ගණකාධිකාරීවරුන් 80ක් මේ ආයතනයේ සේවය කරනවා. මෙතන දූෂණයට වංචාවට ඉඩක් තියනව කියල මං විශ්වාස කරන්නේ නැහැ. කොතනක හෝ දූෂණ හෝ වංචා ගැන චෝදනා තියනව නම් ඉදිරිපත් කරන්න කියලයි අපි ඉල්ලන්නේ.2013 වසරේ විදුලිබල මණ්ඩලයේ වියදම රු. බිලියන 256ක්. ආදායම බිලියන 178ක් ලෙස ඇස්තමේන්තු කරල තියෙන්නේ. තෙල් සඳහා විශාල මුදලක් මහජන බැංකුවට ගෙවන්න තියනවා.අඩුපාඩු ඇති. විදුලිබල මණ්ඩලය ආයතන රෙගුලාසි මුදල් රෙගුලාසි අධ්‍යක්ෂ මණ්ඩලයේ පාලනය, අභ්‍යන්තර විගණනය හා විගණකාධිපතිගේ නිරන්තර පරීක්ෂාව යටතේ තියෙන ආයතනයක්. වාර්ෂික වාර්තාව පාර්ලිමේන්තුවට ඉදිරිපත් කරනවා. පාර්ලිමේන්තු පොදු ව්‍යාපාර කාරක සභාවේ විමර්ශනයට ලක්වෙනවා.විදුලිබල මණ්ඩලයට තීරණ ගන්න පුළුවන් රුපියල් මිලියන 50 දක්වා පමණයි. එතනින් එහා යන ගනු දෙනු ගැන අමාත්‍ය මණ්ඩලය ටෙන්ඩර් මණ්ඩලය තීරණය කරන්නේ. ඒ අමාත්‍ය මණ්ඩල ප්‍රසම්පාදන කමිටුවෙන්.විදුලිබල මණ්ඩලයේ අධ්‍යක්ෂ මණ්ඩලය ගත්තත් අමාත්‍යාංශ ලේකම්වරු 2ක් විශ්‍රාම ගිය අමාත්‍යාංශ ලේකම්වරයෙක්, භාණ්ඩාගාර නියෝජ්‍ය ලේකම්වරයෙක් ඇතුළත් වෙනවා. මමත් හිටපු අමාත්‍යාංශ ලේකම්වරයෙක්. තමිල්නාඩුවේ අදත් පැය 4ට වැඩිය විදුලිය කපනවා.ඉන්දියාව, බංග්ලාදේශය, පාකිස්ථානය, ඇෆ්ගනිස්ථානය විදුලිය කපනවා. ලංකාවේ විතරයි විදුලිය නොකපන්නේ. මහින්ද චින්තනය සැමදා සැමට විදුලිය ප්‍රතිපත්තිය ක්‍රියාත්මක කරන්නේ. දැනටම සීයට 94කට විදුලිය දීල තියන මේ රටේ මේ අවුරුද්ද ඉවර වෙන කොට සියල්ලන්ටම විදුලිය දෙනවා.ඉන්ධන වෙනුවට සාපේක්ෂ අඩු වියදම් ගල්අඟුරු බලාගාර හදන්න ඕන.නොරොච්චෝලේ ගල්අඟුරු විදුලි බලාගාරය 1992 පටන්ගන්න තිබුණේ. අවුරුදු තිහක් ප්‍රමාදයි.නොරොච්චෝලේ දෙවැනි තුන්වැනි අදියරත් ක්‍රියාත්මක විම සමඟ මෙගාවොට් 900ක විදුලි ධාරිතාවක් ලබාගන්න පුළුවන් වෙනවා. ඉන්දියාව සමඟ සාම්පූර් බලාගාරය මෙ.වො.500ක ඉක්මනින් ආරම්භ කරනවා. ජපානය සමඟ තවත් ගල්අඟුරු බලාගාරයක් මෙ.වොට් 500ක දකුණේ ආරම්භ කරනවා. මේ ගල්අඟුරු බලාගාර ඉදිවීමත් සමඟ ජනතාවට මිල සහනයක් දෙන්න පුළුවන් වෙයි කියලයි කල්පනා කරන්නේ.සාකච්ඡා කෙළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304282</link>
    <topic>ඇමෙරිකානු වාර්තාවෙන් මොනවා කිව්වත් පසුගිය වසරේ මෙරට මානව හිමිකම් වර්ධනය වෙලා</topic>
    <author>සරත් පෙරේරා</author>
    <content>කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපතිආචාර්ය ප්‍රතිභා මහානාමහේවාඇමෙරිකානු රාජ්‍ය දෙපාර්තමේන්තුව 2012 වසර සඳහා ශ්‍රී ලංකාව සම්බන්ධ මානව හිමිකම් වාර්තාව පසුගියදා නිකුත් කළත් එහි සඳහන් කරුණු බොහොමයක් එම වර්ෂයට ද අදාළ නැති ඒවා බවත් සඳහන් කර ඇති කරුණු ද කිසිසේත් සාක්ෂිවලින් ඔප්පු නොවන අනුමානයට සඳහන් කර ඇති ඒවා බවත් කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති ආචාර්ය ප්‍රතිභා මහානාමහේවා මහතා පවසයි.2012 වසරේ මේ රටේ මානව හිමිකම් කඩවීමක් නොව මානව හිමිකම් වර්ධනයක් පැහැදිලිව දක්නට ඇති නිසා ඇමෙරිකානු රාජ්‍ය දෙපාර්තමේන්තුව මේ තත්ත්වයට පත්ව ඇතැයි විශ්වාස කළ හැකි බව ද ආචාර්ය මහානාමහේවා කියයි.ඇමෙරිකානු රාජ්‍ය දෙපාර්තමේන්තු වාර්තාව ගැන ආචාර්යවරයා සිළුමිණට කරුණු දක්වා සිටියේ මෙසේ ය.ශ්‍රී ලංකාව සම්බන්ධ ඇමෙරිකානු රාජ්‍ය දෙපාර්තමේන්තු වාර්තාවේ සඳහන් කරුණු බොහොමයක් 2012 වර්ෂයට අදාළ ඒවා නොවෙයි. මේ කරුණු 2008, 2009, 2010 හෝ 2011 වර්ෂයට අදාළ ඒවා. මේ අවුරුදු 4 ට අදාළ කරුණු වෙනම ගත්තොත් 2012 වසර ගැන කියන දෙයක් මේ අයට නැති තරම්.මේ වාර්තාවෙන් ජනාධිපතිතුමාට පවුල් පාලනයක් ගෙනයනවා කියලා චෝදනා කරන්න උත්සාහයක් ගත්තත් ඒ පත්වූ පුද්ගලයන් මහජන ඡන්දයෙන් ප්‍රජාතන්ත්‍රවාදී මැතිවරණයකින් පත්වූ බව කියන්නේ නැහැ.වාර්තාවේ දෙවැනි පරිච්ඡේදයේ පසුගිය වසරවල දහස් ගණනක් අතුරුදන් වෙලා කියනවා. මෙහෙම තවත් රටකට විරුද්ධව චෝදනා කරනකොට පදනමක් ඇතිවයි චෝදනා නැගිය යුත්තේ.හැබැයි මේ වාර්තාවෙන් පැහැදිලියි රටට ඇවිල්ලා කරපු විශ්ලේෂණයකින් පසුවවත් සාක්ෂි ඇතිවවත් නෙවෙයි මේ චෝදනා නගන්නේ. ඕන වාර්තාවක දහස් ගණන් අතුරුදන් වෙලා කියල මනඞකල්පිතව සඳහන් කරන්න පුළුවනි. එක්කෙනෙක් දෙන්නෙක් කියන දේ අහල එක්කෙනෙක් දෙන්නෙක්ට ඔය වගේ වාර්තාවක් ලියන්න පුළුවනි. පසුගිය වසර ගණනාව ගැන එකම විදියේ චෝදනා නගන්න හැදුවත් වසරෙන් වසර ඇතිවෙලා තියන මානව හිමිකම් වර්ධනය ඔවුන් දකින්නේ නැති එක පුදුමයක්.මේ වාර්තාවේ 3 වැනි ඡේදයේ අධිකරණයේ ස්වාධීනත්වය කඩවීම අනීතික අත්අඩංගුවට ගැනීම් හා අනීතිකව රඳවා තබා ගැනීම් ගැන චෝදනා කළත් ඒවා කිසිදු සාක්ෂියක් පදනමක් නැතිවයි ඒ චෝදනා කරන්නේ.2009 ඉඳල යම් යම් මානව හිමිකම් උල්ලංඝනය වීම් ගැන සඳහන් කළත් 2012 වසර ගැන සඳහන් කළ දෙයක් නැති තරම්.එක ඡේදයක කියනවා නීති විරෝධී අත්අඩංගුවට ගැනීම් ගැන පැමිණිලි තියනව කියනවා. නමුත් ඒ ගැන විස්තරයක් නැහැ. එහි සඳහන් වාද්දුවේ ඇතිවුණ සිද්ධියක් ගැන පොලිස් විමර්ශන සිදු කෙරෙනවා.දසනායක නමැති පුද්ගලයෙක් මානව හිමිකම් නඩුවක් දාපු නිසා පොලිස් අත්අඩංගුවේදී මියගියා කියනවා. මේ ගැන අපරාධ නඩු විධාන සංග්‍රහය අනුව මූලික විමර්ශනයක් කෙරීගෙන යනවා. තව සිද්ධි තුනක් සඳහන් වෙනවා ඒවත් 2010 හා 2011 ට අදාළයි.2012 වසර ගැනනම් මේ වාර්තාව සකස් කරන්නේ ඇයි එම වසර ගැන කතා කරන්නේ නැත්තේ.2012 පැහැදිලිව මානව හිමිකම් මේ රටේ වර්ධනය වෙලා තියනවා. නීතියට විරුද්ධ අත්අඩංගුවට ගැනීම්, පහරදීම, රඳවා තබා ගැනීම් ගැන ඉතාම අඩුවෙන් තමයි එම වසරේ වාර්තා වෙන්නේ. මෙවැනි සුබදායී තත්ත්වයක් ගැන කතා කරන්න තිබෙද්දී විශේෂ තත්ත්වයක් තිබුණ වසර කීපයක් අරන් ලෝකයට කතා කිරීම වැරැද්දක් නෙවෙයි ද කියලයි ඇසිය යුත්තේ.එතනම 2009 චැනල් 4 වීඩියෝ පට ගැන කතා කරනවා. චැනල් 4 වීඩියෝ පට කියල වරින් වර ලංකාවේ ඇතිවූ සිද්ධි ගැන කියලා වීඩියෝ පට නිකුත් කරල ලංකාවේ මානව හිමිකම් කඩවුණා කියල ඔවුන් චෝදනා කරනවා. පළමුවැන්න මේ චැනල් 4 වීඩියෝ ව්‍යාජ වංචාකාරී ලෙස සකස් කරගත් ව්‍යාජ වීඩියෝ පට කියල ලංකාව ලෝකයටම ඔප්පු කරල හෙළි කරල තියනවා.එහෙම තියෙද්දිත් මේ චෝදනා නැවත නගන්නේ මේ රටට තියන කීර්තිනාමය නැති කරල රටේ හොඳ නමට හානි කිරීමේ අභිප්‍රායෙනුයි.මේ චෝදනා නැවත නැවත මතු කිරීමෙන් රට අප්‍රසාදයට ලක්කිරීමයි ඔවුන්ගේ අරමුණ වී තිබෙන්නේ. අපේ රට ලබල තියන මානව හිමිකම් අංශයේ වර්ධනය ගැන ඔවුන් කිසිසේත් කතා කරන්නේ නැහැ. මේක අසමබර වාර්තාවක්.ඊළඟ පරිච්ඡේදයේ අතුරුදන් වීම් ගැන කතා කරනවා. ඒ සියලුම සිද්ධි 2009 - 2011 කාල වකවානුව ගැන. එතන 2012 එකම සිද්ධියක්වත් නැහැ.2009 යුනිසෙෆ් වාර්තාව මේ ඉදිරිපත් කරන්නේ. මේවා කලිනුත් මේ අය නගපු චෝදනා. මේ ඡේදයමත් එතකොට 2012 වසරට කොහොමවත් අදාළ නැහැ. නිවැරැදිව කියනවනම් නිවැරැදි වාර්තාව ලියනව නම් ලියන්න ඕන 2012 වසරේ. කිසිම අතුරුදන් වීමක් වෙලා නැති ය කියන එකයි. එහෙම සඳහනක් ඒ වාර්තාවේ නැහැ.ඊළඟ පරිච්ඡේදය වධහිංසා කිරීම්, අමානුෂික සහගත ලෙස සැලකීම හා දඬුවම් දීම කියලයි.මෙතන ඔක්කොම සඳහන් වෙන්නේ ත්‍රස්තවාදය වැළැක්වීමේ පනත යටතේ ඒ යුගයේ සිදුවුණා ය කියන දේවල්.2003 සිදුවුණ සුජිත් ප්‍රියන්තට වධහිංසා කිරීමත් මෙතන සඳහන් වෙනවා. ඒ සිද්ධිය විභාග කරල උසාවියෙන් වන්දිත් නියම කරලත් තියනවා.ත්‍රස්තවාදය වැළැක්වීමේ පනත හා හදිසි නීතිය අද ක්‍රියාත්මක නොවන නිසා ඒ නීති ක්‍රියාත්මක වුණ කාලයක් ගැන කතා කරනවා. අද සාමාන්‍ය නීතියයි මේ රටේ ක්‍රියාත්මක වෙන්නේ.එහෙම රටක එක යුගයක තිබුණ හදිසි නීතියක් ගැන කතා කරල වැඩක් නැහැ. 2005 වුණ අතුරුදන් වීමක් ගැන කතා කරනවා. රාජ්‍ය නොවන සංවිධානයක 17 දෙනෙක් 2006 සාම ගිවිසුම කාලේ වුණ ඝාතන ගැනත් කතා කරනවා.මේක 2007 ඉඳන් කතා කරල තියනවා. මේක අලුත්ම සිද්ධියක් විදියට සාමය උදාවූ සාමකාමී රටක් ගැන කතා කරනකොට දැන් කියල තේරුමක් නැහැ. හිටපු අගවිනිසුරුවරිය ගැන කතා කරනකොට අධිකරණ සේවා කොමිසමේ හිටපු ලේකම්වරයා මහාධිකරණ විනිශ්චයකාරවරයෙක් කියල කියා තිබෙනවා. ඒ කතාවත් සම්පූර්ණයෙන් වැරැදියි. එම හිටපු අධිකරණ සේවා කොමිසම් ලේකම්වරයා දිසා විනිසුරුවරයෙක් පමණයි.ඉන් අනතුරුව එන පරිච්ඡේදයේ හිටපු අගවිනිසුරුවරිය ඉවත් කිරීමේ වැඩපිළිවෙළ දෝෂ සහගත එකක් කියනවා. කියන්න තියෙන්නේ ඒක එහෙම නෙවෙයි මේ ක්‍රියාමාර්ගය අරන් තියෙන්නේ කැලෑ නීතියක් අනුව නෙවෙයි මේ රටේ ක්‍රියාත්මක වන 1978 ව්‍යවස්ථා ප්‍රකාරව පාර්ලිමේන්තු ස්ථාවර නියෝග හා ආණ්ඩුක්‍රම ව්‍යවස්ථානුකූලව කියලයි. මේ සඳහන් ඔවුන් කරන්නේ මේ රටේ නීතිය අභියෝගයට ලක්කිරීමක්.2009 සුදු කොඩි සිද්ධි ගැනත් ආයෙමත් මේ වාර්තාවෙන් කතා කරනවා. නමුත් ඒ කතාව සම්පූර්ණ අසත්‍යයක් කියල මීට කලින් ඔප්පු වුණ දෙයක් ඊළඟට පුන පුනා කියනවා මේ රටේ අධි ආරක්ෂිත කලාප තියනවා කියලා මුලතිව්, මන්නාරම, කිලිනොච්චිය මේ කිසිම තැනක අධි ආරක්ෂිත කලාප නෑ.ඒව අයින් කරල හුඟක් කල්. 2009 / 10 වසරවල තිබුණ තත්ත්වය අද උතුරු නැඟෙනහිරත් නැහැ. මේක භූමියේ ප්‍රායෝගිකත්වය සොයා බලල ලියපු වාර්තාවක් නොවන බව මේකෙන් ඔප්පු වෙනවා.තව තැනක භාෂණයේ හා ප්‍රකාශනයේ නිදහස නැති ය කියනවා.ආණ්ඩුවේ මාධ්‍ය රූපවාහිනී ගැන කතා කරනවා. නමුත් මේ රටේ කොතරම් පෞද්ගලික මාධ්‍ය එෆ්. එම්. පෞද්ගලික රූපවාහිනී නාළිකා තියෙනව ද. පෞද්ගලික රූපවාහිනී නාළිකා 14 ක් තියෙනවා.වෙබ් අඩවි ගණනාවක් තියෙනවා. ලංකා ඊ නිව්ස්, කළම්බු ටෙලිග්‍රාෆ්, ලංකා මිරර් මේ වගේ තවත් වෙබ් අඩවි තදින්ම රජය විවේචනය කරමින් සිටිනවා.ඒව අදත් හොඳින් ක්‍රියාත්මක වෙනවා. ඒව ගැන කතා කරන්නේ නැහැ.මේ වාර්තාව ප්‍රභාකරන්ව සැමරීමට යාපනේ විශ්ව විද්‍යාල ශිෂ්‍යයන්ට ආරක්ෂක හමුදා ඉඩ දුන්නේ නැති ය කියනවා. මේ ගොල්ලො මේ හදන්නේ එල් ටී ටී ඊ ය නැවත කරළියට ගේන්න ද. රටක රාජ්‍ය ආරක්ෂාව සඳහා කටයුතු කරන්න ලෝකෙ ඕනම ආණ්ඩුවකට අයිතිය තියනවා.බොස්ටන් බෝම්බ පිපිරවූ ත්‍රස්තවාදීන්ට විරුද්ධව ඇමෙරිකාව ක්‍රියා නොකර නිකන් බලා උන්නේ නැහැනේ.කිව යුත්තේ මේ වාර්තාවේ රට ගැන දෙන ප්‍රතිරූපය සමබර නැහැ.රටට විරුද්ධව යම් යම් පුද්ගලයන් මේ රට ගැන දරන අදහස් මේ වාර්තාවට ඇතුළත් වෙලා තියෙන්නේ.විශේෂයෙන් 2011 බැංකි මූන්ට උපදෙස් දෙන්න පත්කර ගත් කමිටු වාර්තාව ගැන මෙහි 31 වැනි පිටුවේ සඳහන් වෙනවා.උගත් පාඩම් කොමිසමේ වාර්තාව ක්‍රියාත්මක කරන්න 2012 කරපු වැඩවල ප්‍රගතිය ගැන කිසිම සඳහනක් මේ වාර්තාවේ නැහැ.ජාතික මානව හිමිකම් සැලැස්ම යටතේ කරල තියන වැඩ ගැන කිසිම සඳහනක් මෙතන නැහැ.මේ රටේ ක්‍රියාත්මක වන රාජ්‍ය මානව හිමිකම් කොමිසම ගැන මේ වාර්තාවේ සඳහන් වෙන්නේ ආණ්ඩුවේ මානව හිමිකම් කොමිෂන් සභාව කියලයි.මේ වාර්තාවේ ක්‍රියාත්මක කළ උගත් පාඩම් කොමිසමේ වැදගත් නිර්දේශ ගැන කතා නොකරපු දේවල් ගැන නම් කතා කරනවා.මානව හිමිකම් රකින්න ශ්‍රේෂ්ඨාධිකරණය විවිධ තීන්දු දීල තියනවා.මානව හිමිකම් කොමිසම ඒ වගේම තීන්දු දීල තියනවා. පොලීසිය නීතිය රකින්න ක්‍රියාත්මක වෙනවා. හිටපු එල් ටී ටී ඊ සාමාජිකයන් පවා පුනරුත්ථාපනය කරල නැවත සමාජගත කරල \යනවා.අවතැන් වූවන් ගැන මේ වාර්තාව කතා කළත් අද මේ රටේ අවතැන්වූ පුද්ගලයන් කියල කිසිම කෙනෙක් නැහැ.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304283</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>පුත්තලම දිස්ත්‍රික් පාර්ලිමේන්තු සන්ධාන මන්ත්‍රී අරුන්දික ප්‍රනාන්දු“රාජ්‍ය නායකයකු හැටියට ඍජු තීන්දුවක් ගත් එකම නායකයා මහින්ද රාජපක්ෂ ජනාධිපතිවරයායි. මේ බලශක්ති අර්බුදයත් මහවැලි ව්‍යාපාරය කිරීමෙන් අනතුරුව සමනලවැව කියන්නේ අතිඅසාර්ථක ව්‍යාපෘතියක්. වසර ගණනාවක් තිස්සේ ජල විදුලි බලාගාරවල වැඩ කටයුතු අවසානයි. ඉන් අනතුරුව අපි යා යුත්තේ ගල් අ¼ගුරු බලාගාරවලටයි. 1985 යෝජනා තිබුණත් එ.ජා.ප ආණ්ඩුවටවත් ඉන් අනතුරුව පත්වූ පොදු පෙරමුණු රජයටත් තම දේශපාලන තීන්දුව ගන්න බැරිවුණා. එම ඍජු තීන්දුව ගත්තේ මහින්ද රාජපක්ෂ රජයයි. ඒ අනුව නොරොච්චෝලේ තාප විදුලි බලාගාරය හදපු නිසායි ජනතාවට මේ තරම් හෝ සහනයක් ලබාදීමට හැකි වුණේ. අපි ජල විදුලි බලාගාරවලට පසුව අපි ජල විදුලිය මිලට ගත්තේ රුපියල් විසි තුනකට. පසුගිය වසරවල විදුලිබල මණ්ඩලයට දැරීමට සිදුවූ අතිවිශාල පාඩුත් සමඟ මේ ගමන යෑමට අසීරු නිසයි මේ විදුලිබිල වැඩි කිරීම සිදු කර තිබෙන්නේ. එහෙත් මේ රටේ අතිබහුතර අඩු ආදායම් ලාභී පවුල්වලට සහනයක් ලබාදීල තමයි මේ විදුලිබිල වැඩි කර තිබෙන්නේ.”“සජිත් මහත්තයලාට අමතක වුණාට ආර්. ප්‍රේමදාස, ජේ.ආර්. ජයවර්ධන කාලවලදී විදුලි බල හා බලශක්තිය සම්බන්ධයෙන් කිසිම දෙයක් කෙරුණේ නැහැ. මේ රටේ විදුලිබලය සම්බන්ධව චන්ද්‍රිකා කුමාරතුංග ජනාධිපතිවරියගේ කාලයේ වත් කිසිම දෙයක් විදුලිබලය සම්බන්ධයෙන් කෙරුණේ නැහැ. නැවත වතාවක් 2001 වසරේදී එක්සත් ජාතික පක්ෂ රජය කාලයේදීවත් කිසිම දෙයක් නොකර ලජ්ජාවක් නැතුව දැන් වේදිකාවල නැඟලා විදුලි අර්බුදය ගැන කතා කරනවා. විදුලි සැර වැදිලා තියෙන්නේ විපක්ෂයේ උදවියට. රජය ක්‍රමවත් වැඩපිළිවෙළක් අනුව විදුලිබලය හා බලශක්තිය පිළිබඳ විසඳුම් සොයනවා. මොකුත් ම නොකරපු සජිත් මහත්තයලාට ඒ ගැන කතා කිරීමටවත් සදාචාරාත්මක අයිතියක් නැහැ කියලා අපි විශ්වාස කරන්නේ.”“ටිල්වින් මහත්තයලාට නොපෙනුණාට අද මේ රටේ කෘෂි කර්මාන්තය දියුණු කිරීමට දැවැන්ත වැඩ පිළිවෙළක් ක්‍රියාත්මක කර තිබෙනවා. නමුත් අධිරාජ්‍යවාදීන්ට අවශ්‍ය නැහැකෘෂි කර්මාන්තය දියුණු කරන්න. අධිරාජ්‍යවාදීන්ගේ වුවමනාවට කටයුතු කරන පිරිසකුත් හිටියා.මේ රටේ අද සංචාරක කර්මාන්තය, ධීවර වැනි ක්ෂේත්‍රයන් දියුණු කරන්නත් රජය කටයුතු කර තිබෙනවා.ඒ අධිරාජ්‍යවාදීන්ගේ අවශ්‍යතාවයකට නොවෙයි. අපි රජයක් හැටියට ක්‍රියාත්මක කරන්නේ අපේ යෝජනා. අධිරාජ්‍යවාදී ගැති රජයක් නොවෙයි මේ රජය.”“මේ අර්බුදය සඳහා මේ රට තුළ ම ඖෂධ නිෂ්පාදනය කිරීමට බංගලාදේශය, ඉන්දියාව වැනි රටවල් සමඟ සාකච්ඡා කරනවා මේ රට තුළ ම ඖෂධ නිෂ්පාදනය කිරීමට. සමහර බෙහෙත් වර්ග වල හිඟයක් තිබිය හැකියි. මේ සන්ධාන රජය කාලයේ ම සිදු විය හැකි දෙයක් නොවෙයි. සමහර කාලවලදී බෙහෙත් අතිරික්තයක් තියෙන්න පුළුවන්. සමහර කාලවලදී හිඟයක් තියෙන්න පුළුවන්. ඒක අරුම පුදුම විශ්මයජනක දෙයක් නොවෙයි. මේ සඳහා හොඳම විසඳුම මහාචාර්ය සේනක බිබිලේ වාර්තාව අනුව මේ රට තුළ ඖෂධ ප්‍රතිපත්තියක් හදලා ඒ අනුව කටයුතු කිරීමයි. අද ඒ ගමන ආරම්භ කර තියෙනවා. ඕනෑම දේකට බොරුවට කෑ ගැහුවාට ප්‍රශ්න විසදෙන්නේ නැහැ.”“අපි රටක් හැටියට බලන්න ඕන අපේ විදුලි අර්බුදයක් තියෙනවා නම් ෂජලිබල මණ්ඩලය පාඩු නම් ඒ පාඩුව යම්තාක් දුරට මග හරවා ගෙන නැවත වතාවක් එම පාඩුව ඇති නොවන ආකාරයට කටයුතු කිරීමයි සියලු දෙනාම සහයෝගයෙන් කටයුතු කළයුතු අවස්ථාවක්. මහජන උපයෝගිතා කොමිසම් සභාවෙත් ඉන්නේ මේ රටේ මිනිස්සු ඉන්න තැනක් ඒ අයට ප්‍රාතිහාර්යය පාන්න බැහැ. එ.ජා.ප ආණ්ඩු කාලයේ වගේ දවස පුරාම මිනිස්සු කළුවරේ තියලා ලයිට් කපලා මේ ප්‍රශ්නය අපි විසඳුවේ නැහැ. මේක අර්බුදයක් ලයිට් කැපුවොත් මේ ප්‍රශ්නය විසඳන්න පුළුවන්. ජල විදුලිය සීමිතයි. වර්ෂාව නැති කාලයට ජල විදුලිය ප්‍රයෝජනයට ගන්න අපහසුයි. දැවි තෙල් වලින් විදුලිය සපයන්න විශාල මුදලක් යනවා. යූ.එන්.පී. එක වගේ තාවකාලික විසඳුම් අපි හොයන්නේ නැහැ. ඕනෑම කෙනකුට තර්ක ගේන්න පුළුවන්. ප්‍රායෝගික තත්ත්වයට මුහුණ දෙන්න ඕන මේ රජය. දීර්ඝකාලීන විසඳුමකට එළැඹීමට යන ගමනේදී මේ අතිවිශාල පාඩුව මග හරවා ගැනීමටයි අපි කටයුතු කළ යුත්තේ. මහජන උපයෝගිතා කොමිසම ඉටු කළේ ඒ ඒ අවශ්‍යතාවයි. එජාපයේ උදවිය ඕන වෙලාවට යන්නයි එපා වෙලාවට එන්නයි නෙමෙයි කොමිසන් පත් කරන්නේ.”“මේ රජය මේ දේ කළේ කැමැත්තෙන් නෙමෙයි දිය හැකි උපරිම සහනය ලබාදීලායි මේ විදුලි ගාස්තුව ඉහළ දැම්මේ. මේ රටේ සියගු දෙනාටම මේ දේ බලපානවා. ඒ නිසා ම ඒකක 0 සිට 90 ට වඩා අඩු පරිභෝජනයක් තියන ජනතාවට, ආගමික සිද්ධස්ථානවලට, කර්මාන්ත ශාලාවලට යම්කිසි සහනයක් ලබාදී තිබෙනවා. ඉතා ඉක්මනින් මේ විදුලි අර්බුදය විසඳාගෙන සියලු දෙනාටම විදුලිබිල අඩුකරන්න රජය කටයුතු කරනවා. උසස් පෙළ සහ සාමාන්‍ය පෙළ හදාරන දරුවන්ට යම් කිසි විදුලි බිලට සහනයක් ලබාදෙන්න කටයුතු කරනවා.”“ඔය කතා කරන උදවිය මොනතරම් ප්‍රතිඥා දීලා තියෙනවා ද ඒ එකක්වත් ඉටු කරලා තියනවා ද මහින්ද රාජපක්ෂ ජනාධිපතිතුමා ඇතුළු මේ රජය ජනතාව වෙනුවෙන් දුන් සියලු ප්‍රතිඥා අද සත්‍යයක් බවට පත් වී තිබෙනවා. එ.ජා.ප රජය කාලයේ 1979 ඉඳලා බැලුවාම විදුලි බිල 100% වැඩි කරපු අවස්ථා තියෙනවා. අද පවතින ගැටලුව විසඳාගෙන ජනතාවට හැකි ඉක්මනින් විදුලි බිල අඩු ඛ්ලමයි මේ රජයේ අරමුණ. නොරොච්චෝලේ දෙවැනි අදියර සාම්පූර්, දකුණේ ඉදිකරනු ලබන විදුලි බලාගාර ඉදිකිරීමෙන් අනතුරුව මේ අර්බුදය විසදනවා. ඉතිහාසයේ කිසිම රජයක් ඒ විසඳුමට ආවේ නැහැ.”“එතුමා ගැන නම් කතා කරලා වැඩක් නැහැ. එතුමා අපිත් එක්ක හිටපු කෙනා ආයෙත් අපිත් එක්ක එකතු වෙන්නත් පුළුවන්. කැරලි ගහන්න එතුමලත් එක්ක කවුද ඉන්නේ පක්ෂයේ සාමාජිකයෝ ටිකක් අද නැහැ එතුමන්ලාට. එතුමන්ලාගේ පක්ෂයේ ඇතුළේ පවතින කැරැල්ල විසඳාගත්තා නම් වඩා හොඳයි. දීර්ඝකාලීන විසඳුමකින් මේ අර්බුදය විසඳනවා හැර තාවකාලික කැරලිවලින් මේ අර්බුදය විසඳන්න බැහැ.”ජනාධිපතිතුමන් සමඟ ජනතාව ඉන්නවා ජනතාව මේ ගැටලුව තේරුම් අරගෙන ඉන්නවා.”සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304284</link>
    <topic>ඇමෙරිකාවෙන් ඇරැඹි මැයි දින සමරුමේ අතීතය</topic>
    <author>දයා ඩී. ෆොන්සේකා</author>
    <content>මැයි දින සමරුවට වසර 127 යිඔගස්ටස්, ඇල්බට් , ඇඩොල්ෆ්, ජොර්ජ්, සැමුවෙල්, ලුයිස්, මයිකල්ලෝක කම්කරු දිනය වශයෙන් සැලකෙන්නේ මැයි 01 වැනිදාය. මේ වන විට ලෝකයේ බොහෝ රටවල මැයි දිනය නිවාඩු දී ඇත්තේ කම්කරු අයිතිවාසිකම්වලට ගරු කිරීමක් වශයෙනි. ලෝක කම්කරු ජනතාව දැඩි සහෝදරත්වයෙන් එකට එතී වෙලී සමරන මැයි දිනය දියුණු බුද්ධිමත් යුගයක් සමරන මිනිසාගේ බුද්ධියෙන් පෝෂණය වූ දිනයක් ලෙස සැලකිය හැකිය.එක් පුද්ගලයකු හෝ පුද්ගලයන් කීපදෙනෙකු මත සම්පත් එක්වෙමින් ගොඩනැඟුණු ධනවාදී ආර්ථික ක්‍රමයට එරෙහිව ගොඩනැඟුණු කම්කරුවන්ගේ අරගලයන් තුළින් බිහිවුණු කම්කරු දිනය ලෙයින් කඳුළින් ගොඩනැඟුණක් බව කම්කරු ඉතිහාසය දෙස බලන විට පෙනී යයි.කම්කරුවන් හා ගොවීන් ඈත අතීතයේ සිටම ධනේශ්වර පන්තියට සේවය කළේ වහලුන් ලෙසය. කම්කරුවන් ලොවට හඳුන්වා දෙන්නට පෙර ප්‍රවේණි වහලුන් ධනවත් ගොවිබිම් හිමිකරුවන්ගේ සේවකයන් වූයේ වැටුප් නොලබාය. විශේෂයෙන් අප්‍රිකාවෙන් ගෙනෙන ලද කළු මිනිසුන් යොදාගෙන ඇමෙරිකාවේ හා බ්‍රිතාන්‍යයේ ගොවිපළ හිමිකරුවෝ සිය ගොවිපළවල සේවා ඉටුකරගත්තේ මෙලෙසය.එහෙත් සංස්කෘතික දියුණුව හා තාක්ෂණික දියුණුව ද ලැබු පසු වහල් යුගය අවසන් වී වහලුන් වෙනුවට වැටුප් ලබන කම්කරුවන් සේවයේ යොදාගන්නට කම්හල් හිමියන්ට සිදුවිය. ප්‍රවේණි දාස ක්‍රමය වෙනුවට කම්කරුවන් සේවයේ යොදවා ගත්තත් ඔවුන්ට කළ ගෙවීම් ඉතා අල්ප විය. කම්හල් හිමියන් කම්කරුවන් ද අර්ධ වහලුන් ලෙස සේවයේ යොදවා ගත්තේ සොච්චම් වැටුපක් ඔවුන්ට දෙමිනි. එමෙන්ම කම්කරුවන්ගේ සේවය කිරීමේ නිශ්චිත කාලසීමාවන් ද නොවීය. දිනකට පැය 12 - 16 වශයෙන් ඔවුන් වැඩ කළ යුතු විය.17 වැනි හා 18 වැනි සියවසේ කම්කරුවකුගේ සේවා කාලය දිනකට පැය 12 ඉක්මවීය. එමෙන්ම කුරිරු වධ හිංසා හා අඩම්තේට්ටම්වලට ලක්වීමට ද ඔවුන්ට සිදුවිය. දැඩි වෙහෙසකාරි බව නිසා කම්කරුවෝ නොයෙකුත් ආබාධයන්ට හා රෝගවලට භාජන වූහ. සමහරු මියගිය අතර තවත් සමහරු ආබාධිතයන් වූහ.ඇමෙරිකාවේ කම්කරුවෝ සිය දෛනික සේවා කාලය පැය දහයක් හා ආහාර විවේකය සඳහා පැය දෙකක් ලබා දෙන ලෙස සිය හාම්පුතුන් ගෙන් ඉල්ලා සිටියහ. ඒ 1830 පමණ කාලයේදීය. එහෙත් මිනිසුන් තලා පෙලා වැඩ ගැනීමට පුරුදුව සිටි කම්හල් හිමියන් තමන්ට කම්කරු ශ්‍රමයේ ඩාදිය බිඳුවක අගය තක්සේරු කළේ තමන්ට වියදම් කළ යුතුව තිබු වැටුප අනුවය. ඒ අනුව ඉතාම මානුෂික ඉල්ලීමක් වූ මේ ඉල්ලීම ඔවුන් ඉවත දැමුවේ කම්කරුවන්ට තාඩන පීඩන එල්ල කරමිනි. එවැනි ඉල්ලීම් කළ කම්කරු නායකයන්ට නොයෙකුත් වධ බන්ධනවලට ලක්වීමට සිදුවූයේ ඔවුන් වෙනුවෙන් පෙනී සිටින්නට රජය හෝ නීතියේ ආධිපත්‍යයන් නොවූ බැවිනි.හාම්පුතුන් ගේ තාඩන පීඩනවලට ලක්වූ ඇමෙරිකාවේ කම්කරුවෝ 1863 දී ප්‍රථම වරට කම්කරු සම්මේලනයක් මඟින් එකතු වී දිනක වැඩ කරන කාල පරාසය පැය 8 කට සීමා කරන ලෙස සිය කම්හල් හිමියන් ගෙන් ඉල්ලා සිටියහ.එහි ප්‍රතිඵලයක් වශයෙන් කම්කරු සම්මේලනය සමඟ සාකච්ඡා කිරීමට හාම්පුතුන් එකඟ වුවත් ඔවුන්ගේ ඉල්ලීම් ලබාදීමට කම්හල් හිමියන් අකමැති වූයේ පුරුදු පරිදි කම්කරුවන් මර්ධනය කරගෙන ගෙන ගිය ආධිපත්‍යය අහිමි වීමේ බිය නිසාය.සාකච්ඡා වට කීපයක් පැවැත්වූව ද සිය ඉල්ලීම් ඉටුකර ගත නොහැකි වූ කම්කරුවන්ගේ ඊළඟ පියවර වූයේ “නයිට්ස් ඔෆ් චිකාගෝ” නම් කම්කරු සංවිධානය පිහිටුවා ගැනීමයි.1878 දී ඒ සංවිධානය විසින් යළිත් වරක් වැඩ කිරීමේ කාලසීමාව පැය 8 කට සීමාකර ගැනීමේ යෝජනාව කම්කරු හිමියන්ට දන්වා සිටියහ. එහෙත් ඉල්ලීම් දිනා ගැනීමට නොහැකි විය. ඊළඟට සාකච්ඡාවලින් සිය ඉල්ලීම් දිනාගත නොහැකි බව කම්කරුවන්ට තේරුම් ගියේ ඉල්ලීම ඉදිරිපත් කරමින් ඉදිරියට එන කම්කරුවන්ට තාඩන පීඩනවලට ලක්වන්නට සිදුවූ නිසාය.මේ නිසා යම්කිසි සටන් මාර්ගයකට අවතීර්ණ වීමේ අවශ්‍යතාව ප්‍රථම වරට ලෝකයේ කම්කරුවන් ඉදිරියේ දැනෙන්නට විය. සටන්කාමී නිර්භීත කම්කරු නායකයන් කීප දෙනෙකු වටා එක්රොක් වූ කම්කරුවෝ සිය ඉල්ලීම් දිනාගන්නට තර්ජනාත්මක සටන් මාර්ගය තෝරා ගත්හ.හේ මාර්කට් අරගලයඒ නිසා මේ නයිට්ස් ඔෆ් චිකාගෝ සංවිධානයට කම්කරුවන් 150000 ක් පමණ එක්වී විශාල සංවිධානයක් බවට පත්වී තිබුණේ නොදැනුවත්මය.චිකාගෝ නුවරට රැස්වූ කම්කරු පිරිස ලක්ෂ එකහමාරක් පමණ වූහ. චිකාගෝ නගරයම එකම හිස් ගොඩක් සේ පෙනිණ. නගරයේ සියලුම කම්හල්වල සේවකයෝ එකට එක්වී 1886 දී කළ මහා වැඩ වර්ජනය කර්මාන්ත හිමියන්ට එරෙහිව එල්ල කළ පළමුවන වෙඩි මුරය විය.එහිදී කම්කරුවන්ගේ ඉල්ලීම් දිනා ගැනීමට රැස්වූ පිරිස එන්න එන්නම වැඩි විය. කෙසේ හෝ කම්කරුවන්ගේ එක්සත් බව හමුවේ පැය 8 ඉල්ලීම නොදී සිටීමට කම්කරු හිමියන්ට නොහැකි විය. මෙසේ 1886 වැඩ වර්ජනය කොට ඉල්ලීම් දිනාගත් දිනය කම්කරුවන්ගේ ජයග්‍රාහී දිනය වශයෙන් යොදා ගැනිණ. එහෙත් ඇතැම් කම්හල් හිමියන් මේ ඉල්ලීම ලබා දුන්නේ කැමැත්තෙන් නොවේ. මේ වැඩ වර්ජනයේ ජයග්‍රහණය නිසා උද්දාම වූ කම්කරුවෝ වඩ වඩාත් උද්‍යෝගයෙන් කම්කරු සංවිධානය වටා එක්රැස් වූහ.එහෙත් ඇතැම් කම්හල් හිමියෝ මේ තීරණයට විරෝධය පාමින් වැඩ වර්ජනය කළ කම්කරුවන්ට නොයෙක් තාඩන පීඩන එල්ල කළහ. කම්කරුවන් වැඩ වර්ජනය කළහොත් රැකියාවෙන් නෙරපන බවට තර්ජනය කළ සමහර කම්හල් හිමියෝ කම්කරුවන්ගේ විරෝධයට පාත්‍ර වූහ.මේ නිසා මැයි 1 දා චිකාගෝ නුවර “හේ මාර්කට්” ප්‍රදේශයට රැස්වූ කම්කරුවෝ පැය 8 වැඩ මුරය නීතිගත කරන තුරු සටන් කරන්නට තීරණය කරමින් උද්ඝෝෂණයේ නිරත වූහ.මැයි 1 වැනිදා රැස්වූ පිරිස ඇමතු සැමුවෙල් ෆිල්ඩන් නම් කම්කරු නායකයා වේගවත් කතාවක් කරමින් මැයි 1 දින ඓතිහාසික දිනයක් යැයි කීය. මැයි 2 දා වන විට පිරිස එන්න එන්නම වැඩිවන්නට විය. මැයි 3 වැනිදා 65000 ක් පමණ වූ පිරිසක් හමුවේ ඔගස්ට් ස්පයිස් නම් වූ කම්කරු නායකයා වේගවත් කතාවක් කරමින් සිටියේය.හදිසියේ ම එතැනට කඩා වැදුණු කම්හල් නිලධාරීන් ගේ අණ ලැබු පොලිස් නිලධාරීහු පිරිසක් කම්කරුවන්ට පහර දෙන්නට පටන් ගත්හ. කම්කරුවන් හිස්ලුලූ අත දිව යන්නට වූයෙන් දිව යන අයට පොලීසිය වෙඩි තැබීය. දිව යන කම්කරුවන්ගේ ශරීර ලෙයින් තෙත් විය. මාර්ගය ද ලෙයින් වැසී ගියේය. සිය ගණන් කම්කරුවෝ ලේ පෙරාගෙන ඇද වැටුණහ.පොලීසිය ජයග්‍රාහීව එතැනින් ඉවත්ව ගියත් වෙඩි වැදුණු කම්කරුවෝ හතර දෙනෙක් මිය ගොස් සිටියහ.සටන අවසන් වූයේ නැත. කම්කරුවන් හා කම්හල් හිමියන් අතර සටන ආරම්භ වූයේ එතැන් සිටය. මේ මිනීමැරුම්වලින් ඇවිස්සුණු කම්කරුවෝ ඊට විරෝධතාව දැක්වීමට මැය 4 වැනිදා හේ මාර්කට් චතුරස්‍රයට රැස්වීමට සියල්ලන්ටම දැනුම් දුන්හ.ඒ අනුව පසුවදා කම්කරුවෝ බුරුතු පිටින් හේ මාර්කට් චතුරස්‍රයට රැස් වූහ. මෙය ව්‍යාපාරිකයන්ගේ ඇස්වල කටු අනින්නාක් මෙන් විය. ඔවුන් විසින් අවුස්සන ලද හා අල්ලස් වලින් සප්පායම් ලද පොලීසිය කම්කරුවන් ඒකරාශී වීම වැළැක්වීමට නොයෙක් උපක්‍රම යෙදීය. කම්කරුවන්ට ප්‍රහාර එල්ල විය. එහෙත් පොලිස් බාධක මධ්‍යයේ හේ මාර්කට් චතුරස්‍රයට දස දහස් ගණන් පිරිස් එක්රොක් වූහ.මෙහිදී පොලිස් පහරදීම්වලට එරෙහි වූ චිකාගෝ නගරාධිපති හැරිසන් මහතා ද එහි රැඳී සිටියේය. නගරාධිපති වරයා එහි සිටින තුරු පොලීසිය නිහඬව සිටියේය. රැලිය සාමකාමී ලෙස පැවැත්වෙමින් තිබිණ. නගරාධිපතිවරයා එතැනින් ඉවත් වත්ම එතැනට ආ පොලිස් පිරිසක් වහාම එතැනට ආවේ කම්කරුවන්ට රැස්වීම නවත්වන ලෙස අණ කරමිනි.විරෝධතාව තව සුළු වේලාවකින් අවසන් වන බව කීවත් පොලීසිය ඉවත් වූයේ නැත. නායකයන් සමඟ පොලීසිය සාකච්ඡා කරමින් සිටියදී එක්වරම පොලීසිය දෙසට බෝම්බ ප්‍රහාරයක් එල්ල විය.පොලීසිය මාරාවේශයෙන් කම්කරුවන්ට දිගට හරට වෙඩි තබන්නට පටන්ගත්තේ එවිටය. කම්කරුවෝ ද ගල්-මුල් හා අතට හසුවන දෙසින් පොලීසියට ප්‍රහාර එල්ල කරන්නට පටන් ගත්හ.මේ ප්‍රහාරයෙන් පොලිස් භටයෙකු එතැනම මියගිය අතර තවත් හය දෙනෙක් පසුව මිය ගියහ. මියගිය කම්කරුවන්ගේ ගණන සිය ගණනක් විය.කම්කරු මර්ධනයට හොඳ අවස්ථාවක් ලද කම්හල් හිමියෝ පොලීසිය ලවා තව තවත් කම්කරුවන්ට ප්‍රහාර එල්ල කරවූහ.ඒ “හේ මාර්කට්” චතුරස්‍රය එදා 1886 මැයි 4 දා එකම ලේ විලක් බවට පත්වී තිබිණ. අරගලයට සම්බන්ධ වූ කම්කරු නායකයන් අත්අඩංගුවට ගනු ලැබුවේ කම්හල් හිමියන්ගේ ඉල්ලීම පරිදිය.ඔගස්ටස් ස්පයිස්, ඇල්බට් පාර්සින්ස්, ඇඩොල්ෆ් ෆිෂර්, ජොර්ජ් එන්ගල්ස්, සැමුවෙල් ෆිල්ඩන්, ලුයිස් ලින්ග්, මයිකල් ස්ට්වැට්, ඔස්කා නිබේ යන කම්කරු නායකයෝ අත්අඩංගුවට පත්වූහ. ඔවුන්ට එරෙහිව පොලීසියට ප්‍රහාර එල්ල කිරීමේ චෝදනාව මත නඩු පවරන ලදී. මෙහිදී විත්තිකරුවන්ට ඔවුන් වෙනුවෙන් සාක්ෂි ඉදිරිපත් කිරීමට අවස්ථාවක් ද ලැබුණේ නැත. සැමුවෙල් ෆීල්ඩන් හා මයිකට් ස්ට්ටැච්ට ජීවිතාන්තය දක්වා සිර දඬුවම් නියම විය. ඔස්කා නිබේට වසර 15 ක සිර දඬුවමකි. මේ හැර අනික් සියලු දෙනාම එල්ලා මැරීමට නියම විය. ලුයිස් ලින්ග් එල්ලා මැරීමට පෙර බෝම්බයක් පුපුරුවා ගෙන මියගිය අතර අනෙක් සිව් දෙනා වූ ඔගස්ටස් ස්පයිස්, ඇල්බට් පාර්සන්ස්, ඇඩොල්ෆ් ෆිෂර් හා ජෝර්ජ් එන්ගල්ස් හතර දෙනා 1887 නොවැම්බර් 11 දින එල්ලා මරන ලදී.මෙය ලෝක කම්කරු ඉතිහාසය ඉතා ඛේදනීය සිද්ධියක් විය.අනතුරුව 1889 ජාත්‍යන්තර කම්කරු සංවිධානයේ රැස්වීමේ දී පැය අටක සේවා මුරය සඳහා අරගල කරමින් සිටිය ද පොලිස් වෙඩි පහරින් මියගිය කම්කරුවන් සිහි කිරීම පිණිස සෑම වසරකම මැයි 1 දා ලෝක කම්කරු දිනය ලෙස සැමරිය යුතු යැයි තීරණය විය.මේ අනුව 1890 ඇමෙරිකාවේ, චිලී රටේ හා කියුබාවේත් අතිවිශාල කම්කරු පිරිසකගේ සහභාගිත්වයෙන් මුල්ම කම්කරු දිනය සමරන ලදි. 1893 ජුනි 26 වැනිදා ඇල්වගේට් ආණ්ඩුකාරයාගේ නියමයෙන් එතෙක් සිරගතව සිටි සැමුවෙල් ෆිල්ඩන්, මයිකල් ස්ටවැට්, ඔස්කා නිබේ නිදහස් කරන ලදි. එල්ලා මැරු අය හා බෝම්බයක් පුපුරුවාගෙන මියගිය ලින්ග් ද නිවැරැදි කරුවන් ලෙස ද ප්‍රකාශයට පත් කළේය.මෙසේ කම්කරුවන්ගේ ලෙයින් කඳුළින් උපන් මැයි දිනය අද වන විට ජාති ආගම් කුලමල භේද රහිතව ලොව පුරා කම්කරුවන් විසින් සමරනු ලැබේ.දිනකට පැය 12 ක් 16 ක් වැඩ කළ කම්කරුවන් පැය 8 සේවා මුරයෙන් සතුටට පත්වූ අතර තම අයිතිවාසිකම් උදෙසා කම්කරු සංගම් පිහිටුවා ගැනීමට ද වරම් ලද්දේ මේ සිද්ධියෙන් පසුවය.කම්කරුවන්ගේ ශ්‍රමාභිමානයට නියම අරුතක් සැලසුණේ එයින් පසුවය. මුලින්ම කියුබාව, මහජන චීනය, උතුරු කොරියාව ඇතුළු කොමියුනිස්ට් වාදි රටවල් මැයි දිනය සැමරීමට උර දුන්නේය. 1909 බුවනොර්ස් අයර්ස්හි මැයි පෙළපාළියට වෙඩි තැබීමෙන් 9 දෙනෙක් මිය ගියහ.ශ්‍රී ලංකාවේ මුලින්ම මැයි දිනය සැමරුවේ කම්කරු නායක ඒ. ඊ. ගුණසිංහ මහතාගේ ප්‍රධානත්වයෙනි. ඒ 1933 වසරේදීය. එය පක්ෂ පාටවලින් තොර ස්වාධීන කම්කරු උත්සවයක් විය.ශ්‍රී ලංකාවේ මැයි දින පෙළපාළි දේශපාලන පක්ෂවල මෙහෙයවීමෙන් අරඹන ලද්දේ 1935 දී ශ්‍රී ලංකා සමසමාජ පක්ෂයේ මෙහෙයවීමෙනි.ඉන්පසු ශ්‍රී ලංකාවේ ද විශාල කම්කරු පිරිසක් මැයි දිනය සමරන්නට පටන් ගත්තේ විවිධ දේශපාලන පක්ෂවල හා දේශපාලන නායකයන්ගේ මෙහෙයවීමෙනි.එහෙත් එදා 1886 දී පැය 8 වැඩ මුරය ඉල්ලා කළ සටන ශ්‍රී ලංකාවේදී සාර්ථක වූයේ 1956 වර්ෂයේදීය. ඒ බණ්ඩාරනායක පාලන සමයේදීය. එහිදී උඩකැන්දවෙල සිරිසරණංකර හිමි, එන්. එම්. පෙරේරා, එම්. පී. මෙන්ඩිස්, කොල්වින් ආර්. ද සිල්වා, එල්. ඩබ්ලියු පණ්ඩිත, පීටර් කෙනමන්, පිලිප් ගුණවර්ධන, රොබට් ගුණවර්ධන, ලෙස්ලි ගුණවර්ධන ආදි වාමාංශික නායකයන්ගේ අරගල හා බලපෑම්වල ප්‍රතිඵල වශයෙනි.1933 දී මැයි දින උත්සවය පළමු වරට සැමරුවත් එය උත්කර්ෂවත් රැලියක් බවට පත්වූයේ 1934 දීය. මෙවර අපි සමරන්නේ 125 වැනි මැයි දින සමරුවයි. ශ්‍රී ලංකාවේ 80 වැනි මැයි දින සමරුවයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304285</link>
    <topic>මේ ආණ්ඩුව තරම් කම්කරුවන්ට සලකපු වෙනත් ආණ්ඩුවක් නෑ</topic>
    <author/>
    <content>ශ්‍රීලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍රමෙවර ශ්‍රී ලංකා නිදහස් පක්ෂ මැයි දින රැලියේ තේමා පාඨය ලෙස තෝරා ගෙන තිබෙන්නේ රට නඟන මැයි රැලිය යන්නයි. රටේ සංවර්ධන ක්‍රියාවලිය සමඟ තමයි තේමා පඨය තෝරා ගෙන තිබෙන්නේ. යුද්ධය නිමා වු පසුව දැවැන්ත සංවර්ධන ක්‍රියාවලියක් රටේ සිදු වෙනවා. ඒක කාටවත් නැහැ කියන්ඩ බැහැ. ඒවා වාර්ෂික මහ බැංකු වාර්තාවලින් සහ ජාත්‍යන්තර වාර්තා වලින් ඔප්පු වි තිබෙනවා. ඒ නිසා සැබෑ ලෙසම සංවර්ධනයක් රටේ සිදු වෙනවා. පිට පිටම ඉතා හොද ආර්ථික වර්ධන වේගයක් මේ රජය පවත්වාගෙන යනවා. ඒ වගේම ඒක පුද්ගල ආදායම ඩොලර් දෙදහස් අටසිය ගණනක් දක්වා ඉහළ ගොස් තිබෙනවා. රජයේ ඉලක්කය 2016 වෙන විට ඒක පුද්ගල ආදායම ඩොලර් හාරදහස දක්වා වැඩි කිරිමයි. ඒ වගේම උද්ධමනය අඩු මට්ටමක තනි ඉලක්කමේ පවත්වාගෙන යාමට රජය සමත් වි තිබෙනවා. ඒ වගේම රටේ සමස්ත විරැකියාව සියයට 4.2 දක්වා අඩු කරගත හැකිව තිබෙනවා. මෙහෙම බලන කොට දැවැන්ත සංවර්ධනයක සලකුණු තිබෙනවා. රජයේ සංවර්ධන වැඩපිළිවෙළ ගැන මේ රටේ වැඩිම කම්කරු ජනතාවක් නියෝජනය කරන වෘත්තිය සමිතිය ලෙස අප සතුටු වෙනවා. ඒ නිසා මේ රජය හරි මාර්ගයේ යන බව අපි දකිනවා. ඒ නිසා අපේ කම්කරු ජනතාව මෙවර මැයි දිනයේදිත් රජය සමඟ සිටිනවා.පැහැදිලිවම තිබෙනවා. දැන් බලන්න මේ රටේ උපාධිධාරින්ගේ රැකියාවේ ගැටලුවක් තිබුණා. නමුත් රජය මෙය සමාජ ප්‍රශ්නයක් ලෙස සලකා ඔවුන් රාජ්‍ය සේවයට බදවා ගත්තා. මේ වෙනකොට අසු දහසකට පමණ රැකියා ලබා දි තිබෙනවා. ජීවන වියදම පිළිබද ගැටලු තිබෙනවා. සමහර වෙලාවට මේවා රජයට පාලනය කරන්ඩ බැරි හේතු තිබෙනවා. නමුත් මෙවර මැයි දිනයේදි ඒ ගැන ඉතා තදින් අවධාරණය කරන්ඩ අපි බලාපොරොත්තු වෙනවා. මොකද අපිට පෙනෙනවා ධනය තිබෙන අය නියම විදියට බදු ගෙවන්නේ නැහැ. මොනවා හරි බොරුවක් කරලා මග හරිනවා. නමුත් සාමාන්‍ය ජනතාවට බදුවලින් ගැලවෙන්ඩ බැහැ. වක්‍ර බදුවලින් ජනතාවට ගැලවෙන්ඩ බැහැ. ධනය තිබෙන අය ක්ෂුක්ෂම ක්‍රම පාවිච්චි කරලා බදු ආණ්ඩුවට නොදි සිටිනවා. රජය ව්‍යාපාරිකයන්ට මුදල් උපයන්ඩ මාර්ග සකස් කරලා දිම වරදක් නෙමෙයි. ඒ බදුවලින් තමයි සාමාන්‍ය ජනතාවට සහන සලසන්ඩ ඕනේ. රජය ඒ ගැන තවත් අවධානය යොමු කළ යුතුයි. අපි වැඩ කරන පංතිය විදියට ඒ බව රජයට කියා හිටිනවා. අපි රජයේ වැඩ පිළිවෙළට විරුද්ධ නැහැ. ඒ නිසා කම්කරු ජනතාවට මේ රජය ගැන විශ්වාසයක් තිබෙනවා.විශේෂයෙන්ම ජීවන වියදම වැඩි විම සමඟ අපි රජය සමග කේවල් කරලා වැඩ කරන ජනතාවගේ ජිවන වියදම් දිමනාව වැඩි කරලා දුන්නා. ඒ වගේම සෑම අයවැයකටම පෙර ජනාධිපතිතුමා වෘත්තිය සමිති හමු වෙනවා. එතකොට සංඛ්‍යා ලේඛන අනුව අපි ඉල්ලිම් කරනවා මෙච්චර ජීවන වියදම වැඩි වෙලා ඒ නිසා සහනයක් සලසන්න කි යලා. මේ රජය ඉතිහාසයේ කිසිම රජයක් නොදුන් විදියට ඒ වැඩි කිරිම කරලා තිබෙනවා. දැන් ජිවන වියදම් දිමනාව රුපියල් හයදහස් ගණනක් වෙනවා. නමුත් අපි කියන්නේ ඒකත් අපට මදි කියලායි. ඒ වගේම තමයි අපි වැඩ කරන ජනතාව හැටියට කල්පනා කළ යුතුයි අපේ ඵලදායිතාවය ගැන. රුපියල් 20000 වැටුපක් ගන්නවා නම් රුපියල් 25000 ආයතනයට හම්බකරලා දෙන්ඩ ඕනේ. ඒ නිසා රාජ්‍ය ආයතනවල ඵලදායිතාව ගැන ප්‍රශ්නයක් තිබෙනවා. මේකට ඇත්තටම රජය නියමුවා විය යුතුයි. ජපානයේ වගේම අපේ රටේත් ඵලදායිතා සංස්කෘතියක් ඇතිවිය යුතුයි. රාජ්‍ය ව්‍යාපාර රැකියා දෙන තැනක් විම හොද නැහැ. ඒ ගැන රජයේ අවධානය මදි කියලා හිතෙනවා.සමස්තයක් හැටියට ගත්තොත් අපි කියන දේවල් අහනවා. හැබැයි ජනාධිපතිතුමාගේ රජය කිව්වට නොයෙක් අය ඉන්නවානේ. ඉතින් සමහරු අපි කියන දේවල් අහන්නේ නැහැ. ජනාධිපතිතුමා අපි කියන දේවල් ගැන අවධානය යොමු කරනවා. අපි යෝජනා කළා ජාතික විශ්‍රාම යන ප්‍රතිපත්තියක් ගැන ඒක රජය පිළිගෙන සියලුම රාජ්‍ය ව්‍යාපාරවල අවුරුදු 60 විශ්‍රාම යන වයස ලෙස නියම කළා. ඒකත් පිළිනොගන්නා හාම්පුතුන් සිටිනවා. ඒ නිසා ලක්ෂ පහකට ආසන්න පිරිසකටතවත් වසර කිපයක් වැඩ කරන්න අවස්ථාව ලැබිලා තිබෙනවා.ඊළගට රාජ්‍ය ව්‍යාපාරවල අක්‍රමිකතා තිබෙනවා. ඒවා පාර්ලිමේන්තුමේ ව්‍යාපාර කමිටුවලට යන්නේ නැහැ. අපි කිව්වා මෙවා ගැන සොයා බලන්ඩ කමිටුවක් පත් කරන්ඩ කියලා. නමුත් 2013 අයවැය යෝජනාවක් ගෙනාවා යම් ආයතනයක යම් දුෂණයක් සිදු වුවහොත් පෞද්ගලිකව අධ්‍යක්ෂකවරුන් ඊට වගකිව යුතුයි කියලා. ඒ නිසා වෘත්තිය සමිති කියන දේවල් මේ රජය අහන බව කිව හැකියි.පැහැදිලිවම සාධාරණයක් ඉෂ්ට වෙලා තිබෙනවා. කාටවත් එහෙම නෙමෙයි කියන්න බැහැ. 1994 වෙන කොට රාජ්‍ය ව්‍යවසායන් වැසී යාමේ තර්ජනයකට මුහුණ දිලා තිබුණා. ?එජාප රජය සමයේ ලයිස්තු ගත කරලා තිබුණා. මේ අවුරුද්දේ මේ ආයතන පෞද්ගලීකරණය කරනවා කියලා. ලෝක බැංකු උපදෙස් මතයි ?ඒ වැඩපිළිවෙළ ක්‍රියාත්මක කෙරුණේ. ඇතැම් රාජ්‍ය ආයතන වැහිලා ගියා. සුළු වන්දියක් දිලා සමහර ආයතන වහලා දැම්මේ. නමුත් දැන් ඒ තත්වය සම්පුර්ණයෙන් වෙනස් වෙලා තිබෙනවා. රාජ්‍ය සේවකයන්ගේ රැකියා සුරක්ෂිත වෙලා තිබෙනවා.ඊළගට තමයි නිරතුරුව ආණ්ඩුව අපිත් එක්ක සංවාදයක සිටිනවා. ඒ නිසා අපේ ප්‍රශ්න ගැන පාරට බැහැලා ඉල්ලීම් කරන්ඩ අපට අවශ්‍ය නෑ. පාරට බහින්ඩ වුණොත් අපි පාරට බහිනවා. බොහෝ වෙලාවට ප්‍රශ්න අපට රජය සමග කතා කරලා විසදා ගන්ඩ පුළුවන්වෙලා තිබෙනවා. හුගාක්ම දරදඩු පාලකයෝ ඉන්න ආයතන හතරක් පහක් තිබෙනවා. ඒ අය නම් කිසිම දෙයක් අහන්නේ නැහැ. ඒක ශෝචනීය තත්ත්වයක්. සමස්තයක් ලෙස ගත්තාම කම්කරු පංතිය ගැන සානුකම්පිතව බලන පාලකයෝ ඉන්නවා.කම්කරුවන්ට අද තිබෙන විශාලම ගැටලුව තමයි තමන්ගේ ආයතනවල සංවිධානය වීමට ඇති බාධාවන්. රාජ්‍ය අංශයේ ගැටලුවක් නැහැ. පෞද්ගලික අංශයේ වෘත්තිය සමිති හදන්න හාම් පුතුන් ඉඩ දෙන්නේ නෑ. සමස්තයක් ලෙස ගත්තාම ලංකාවේ කම්කරුවන්ගෙන් සංවිධාන ගත වෙලා ඉන්නේ සියයට දහයයි. ඉතිරි සියයට අනූවම සංවිධාන ගතවෙලා නැහැ. ඒ නැත්තේ ඒ අය වෘත්තිය සමිතියකට බැදෙන්න තියෙන අකමැත්ත නෙමෙයි. මොකද පෞද්ලික ආයතනවල වෘත්තිය සමිතිය හදන කොටම කඩා කප්පල් කරනවා. නැත්නම් නායකයෝ අස් කරලා දානවා. ඒ නිසා ඒ අයට තමන්ගේ ප්‍රශ්නයක් කියන්ඩ කෙනෙක් නෑ. කම්කරුවන්ගේ වෘත්තිය ප්‍රශ්න විසඳන්න පුළුවන් හොදම මාර්ගය තමයි වෘත්තිය සමිතියක් හදන එක. සමස්ත වැඩ කරන ජනතාවගෙන් සියයට අනුවකටම ඒ අවස්ථාව ලැබිලා නෑ??. හාම්පුතුන්ගේත් එකගත්වය ඇතිව අපි පාර්ලිමේන්තුවට පනත් කෙටුම්පතක් ඉදිරිපත් කළා. ඒක තවම බලාත්මක වෙලා නැහැ.අපි තමයි ඔය පෞද්ගලික අංශයට විශ්‍රාම වැටුපක් යෝජනා කළේ. ඒක හොඳ යෝජනාවක්.මොකද අර්ථසාධක අරමුදල අවුරුදු හැටේදි ගත්තාම තමන්ගේ මහලු කාලයට යමක් ඉතිරි වෙන්නේ නෑ?.විශ්‍රාම වැටුපක් කියන්නේ රුපියල් දහදාහක් හරි තමන්ගේ අතට ලැබෙනවා. මුළු ලෝකෙම පිළිගන්න දෙයක් තමයි අර්ථ සාධකයට වඩා විශ්‍රාම වැටුප හොඳයි කියලා. අන්තිමට පෞද්ගලික අංශයට දුන්න විශ්‍රාම වැටුප සමහර වෘත්තිය සමිතිකාරයන් කිප දෙනෙක් විරුද්ධ විම නිසා කඩාකප්පල් වුණා.ඒකෙන් වුණේ අපට ලැබෙන්න තිබ්බ හොද දෙයක් නැති වෙලා ගියා. අපි හැදුවේ ඊ.පී.එෆ් ,ඊ.ටී.එෆ් , ග්‍රැටිවිටි එකත් එක්කම විශ්‍රාම වැටුපක් දෙන්න. නමුත් ඒ චාන්ස් එක නැති වුණා. ඒ නිසා අපි නැවතත් රජයට කියනවා ඒක නැවතත් පාර්ලිමේන්තුවට ගේන්න කියලා. කවදා හරි මහින්ද රාජපක්ෂ ජනාධිපතිතුමාටත් මිනිස්සු පින් දේවි මේ වගේ විශ්‍රාම වැටුපක් ඇති කරලා ගියාම. ඒක කරගන්ඩ අපි උත්සාහ කළා. අන්තිමට ජනාධිපතිතුමාම කිවා මිනිස්සුන්ට එපා නම් ඇයි අපි බලහතකාරයෙන් ගේන්නේ කියලා. දැන් ඒක පැත්තක තියෙනවා. ඒක කළොත් ආසියාවේම හොදම සමාජ ආරක්ෂණය තියෙන රටක් බවට මේ රට පත් වේවි.ඇත්තටම මේ තත්ත්වය දැන් ලංකාවේ බොහෝ ආයතනවලට බෝ වෙලා තිබෙන ලෙඩක්. ඒ අයගෙන් වැඩ ගන්නවා. කිසිම අයිතිවාසිකමක් නෑ. ඊ.පී.එෆ් ,ඊ.ටී.එෆ් ගෙවන්නේ නෑ. ඒක ලොකු ප්‍රශ්නයක්. ඒක වැළැක්වීමටත් අපි හාම්පුතුන් සමඟ කතා කරලා රජයට වැඩපිළිවෙළක් යෝජනා කළා. නමුත් ඒක පාර්ලිමේන්තුවට ඉදිරිපත් කරලා නැහැ. අපි හිතනවා අනාගතයේදි ඒක සම්මත වේවි කියලා.අපට පෙනෙනවා හුඟාක් වර්ජන රැලි එන්නේ දේශපාලන අරමුණු පෙරදැරි කරගෙන. අපිත් ඒ වගේ ඒවාට සහභාගි වෙලා තිබෙනවා. උදාහරණ විදියට 1977 ආණ්ඩුව පෙරළන්ඩ පෙර 1976 විශාල වර්ජන රැල්ලක් ලංකාවේ ගියා. කවුරුත් දැනගෙන හිටියේ නැහැ වර්ජනය මෙහෙය වන අරමුණ මොකක්ද කියලා. අරමුණ තිබ්බේ බලය නැතිව හිටිය දේශපාලන නායකයෝ ළඟ. එයාලා වැඩේ පත්තු කළා. මිනිස්සුන්ටත් ප්‍රශ්න තිබුණා ඒ නිසා පාරට බැස්සා. ඒ නිසා ඔය කියන වර්ජන පිටු පස තියෙන්නේත් මේ රටේ විපක්ෂයේ දේශපාලනයයි. අපි කියන්නේ සාධාරණ ප්‍රශ්නයකට වර්ජනය කළාට කමක් නැහැ. නමුත් ඔය කියන වර්ජන එන්නේ විපක්ෂයේ උවමනාවට.ඔය ප්‍රශ්න තිබෙන්නේ රජයේ දෙපාර්තමේන්තුවල. ඒ ආයතනවලට ප්‍රශ්න විසදා ගැනීමේ යාන්ත්‍රණයක් නැහැ. අපට නම් කම්කරු දෙපාර්තමේන්තුවේ කාර්මික ආරවුල් පනත තිබෙනවා. නමුත් රාජ්‍ය අංශයේ ඒක නෑ. රාජ්‍ය අංශයේ ආයතන ප්‍රධානියා ,අමාත්‍යාංශ ලේකම්වරයා නැති නම් ඇමැතිවරයා ප්‍රශ්නය නොවිසදුවොත් සේවකයන් පාරට බහිනවා හැර වෙන කරන්ඩ දෙයක් නෑ. ඒ නිසා අපි රජයට දැනුත් කියනවා රාජ්‍ය අංශයට ඒ වගේ යාන්ත්‍රණයක් හදන්න. පිටරටවල ඒක තිබෙනවා. රත්නසිරි වික්‍රමනායක මැතිතුමාගේ ප්‍රධානත්වයෙන් එවැනි කමිටුවක් රැස් වෙනවා. පෞද්ගලික අංශයේ හාම්පුතෙකුට විරුද්ධව යන්ඩ තැනක් තියෙනවා වගේ රාජ්‍ය අංශයේ ප්‍රශ්න විසදා ගැනීමට තැනක් ඇති කළ යුතුයි. රාජ්‍ය සේවා කොමිසමට සේවකයන්ට හෝ වෘත්තිය සමිතිවලට යන්ඩ බැහැ. එහෙම ය න්න තැනක් තිබුණොත් නිතර ඇතිවෙන වර්ජන නවත්වන්ඩ ක්‍රමයක් තිබෙනවා. එතකොට දේශපාලන අරමුණු පිටුපස තියාගෙන වර්ජන කරන්ඩ ඉඩ ලැබෙන එකක් නෑ.ඇත්තටම 2005 වසරේ ඉදලා මේ ජනධිපතිතුමාගේ කාලයේ එවැනි මර්දනයක් අපි දැක්කේ නෑ. එක සිදුවීමක් වුණා. පෞද්ගලික විශ්‍රාම වැටුප් යෝජනාව පාර්ලිමේන්තුවට ගෙන එන වෙලාවේ කටුනායක නිදහස් වෙළෙද කලාපයේ සේවකයෙකු පොලිස් වෙඩි පහරින් මිය ගියා. හැබැයි ඒ සිදු වීමෙත් ඇතුළු පැත්තක් තිබෙනවා. ඒ පනත ගෙන එනවිට හාම්පුතුන් විරුද්ධ වුණා. ඒ නිසා විරෝධතාවලට හාම්පුතුන් ගේට්ටුව ඇරලා සේවකයන් විරෝධතාවලට යැව්වා. මොකද හාම්පුතුන්ටත් ඒ විශ්‍රාම වැටුපට ගෙවන්ඩ සිදු වෙලා තිබුණා. ඒ නිසා මේ රජය යටතේ කම්කරුවන් මර්දනය කරලා නැහැ. මොකද ප්‍රශ්නයක් එනකොට අපි ජනාධිපතිතුමා ළගට ගිහින් බේරා ගන්නවා. අපට ඒ දොර විවෘත නිසා ගැටලුවක් නැහැ.කම්කරුවෝ රට ගැන සිතිය යුතුයි. මොන ප්‍රශ්නය විසදා ගැනීමටත් අපට රටක් තිබිය යුතුයි. අපට රණ්ඩු වෙන්ඩ හරි ආණ්ඩුවක් තියෙන්ඩ ඕනේ. අපි දන්නවා ඉරාකයට, ඇෆ්ගනිස්ථානයට මොකද වුණේ කියලා. මේ වෙලාවේ අපි ජාති හිතෛෂී විය යුතුයි.අපි කියන්නේ මේ රටේ ආර්ථික වැඩපිළිවෙළ සමග අපි ඉන්නවා. මේ වැඩපිළිවෙළ හරියට ඉදිරියට ගෙන ගියොත් අපට තව අවුරුදු දහයකින් විතර සංවර්ධිත රටක ලක්ෂණ දකින්ඩ පුළුවන් වේවි. ජනතාවට ජිවන බර ගැන ගැටලුවක් තිබෙනවා. ඒක වැටුප් වැඩි කිරිමකින් විසදන්න බැහැ. ඒ නිසා උද්ධමනයට විසදුමක් විදියට මිල පාලනයක් මේ රටේ ඇති කළ යුතුයි. විවෘත ආර්ථිකයක් තිබෙන හැම රටකම මිල පාලනයක් තිබෙනවා. ඒ සදහා රජය අවධානය යොමු කළ යුතුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304286</link>
    <topic>යුද්ධයෙන් ස්වාමි පුරුෂයන් අහිමි වූ පවුල් බර දරන්නේ කාන්තාවෝ</topic>
    <author>සාකච්ඡා කෙළේ සුනිල් දයා අල්විස් ඡායාරූප - දුෂ්මන්ත මායාදුන්න</author>
    <content>වන්නි ශ්‍රීලනිප සංවිධායිකා ගීතාංජලී නගුලේෂ්වරන්ශක්තියක් ඇතිව මිස ශක්තියක් නැතිව උතුරේ දේශපාලනය කිරීම අමාරුයි. මේ අභියෝගයට මුහුණ දී ශ්‍රී ලංකා නිදහස් පක්ෂය උතුරේ ශක්තිමත් හා බලයක් තිබෙන පක්ෂයක් බවට ක්‍රමයෙන් තහවුරු කර ගැනීමට පියවර ගැනීම තම අභිප්‍රාය බව වන්නි ශ්‍රී ලංකා නිදහස් පක්ෂ සංවිධායිකා ගීතාංජලී නගුලේෂ්වරන් මහත්මිය පැවසුවාය.උතුරේ ජනතාවට ශ්‍රී ලංකා නිදහස් පක්ෂයෙන් සේවයක් සලසා දීමට මහින්ද රාජපක්ෂ ජනාධිපතිතුමා විසින් වන්නි දිස්ත්‍රික්කයේ ශ්‍රීලනිප සංවිධායක වරිය ලෙස තමා පත් කිරීම කෙරෙහි ජනාධිපතිතුමාට ස්තුතිවන්ත වන බව ද පැවසූ ගීතාංජලී නගුලේෂ්වරන් මහත්මිය තම අභිප්‍රාය වන්නි දිස්ත්‍රික්කයේ ජනතාව වෙනුවෙන් හඬක් නඟා රජයට බලපෑම් කර ඔවුන්ගේ ප්‍රශ්න විසඳා දෙන්නට හැකි සෑම පියවරක්ම ගැනීම යයි ද සඳහන් කළාය.‘සිළුමිණ’ සමඟ සංවාදයක යෙදෙමින් ඇය පැවසුවේ වන්නි දිස්ත්‍රික්කය ගත් විට එහි සෑම නිවසකම ජනතාවට කුමක් හෝ ප්‍රශ්නයක් බලපාන බවය.මෙහි සෑම පවුලක සැමියා නැතිනම් පුතා මැරිලා. නැතිනම් අතුරුදන්, එහෙමත් නැතිනම් ආබාධිත වෙලා. බොහෝ පවුල්වලට එල් ටී ටී ඊ තර්ජන හා බලපෑම් නිසයි එම ඇබැද්දි කොටි පාලන යුගයේ සිදු වී තිබෙන්නෙ. මේ නිසා එහි මිනිස්සු සිටින්නේ යම්කිසි පසුබෑමකට පත්වීමෙනුයි.අවුරුදු 30 - 40 කාලයක යුද්ධය නිසාම තමන්ගේ ස්වාමි පුරුෂයන් අහිමි වීම පිරිමි දරුවන් කොටින් විසින් බලෙන් රැගෙන යාම කොටි බළකායට බඳවා ගැනීම, ගැහැනු දරුවන්, මෙසේ බඳවා ගැනීම මේ දරුවන් කොටින් විසින් මරා දැමීම යුද්ධයට යොදවාගෙන මරණයට පත් කිරීම, එසේත් නැතිනම් අතපය අහිමි වී එක්තැන් වීම වැනි කරුණු නිසා පවුලේම බර කරට ගෙන කටයුතු කරන්නේ කාන්තාවෝය.මේ නිසා 70,000 අධික කාන්තාවන් ගෙන් යුත් මාතෘ මූලික සමාජයක් මේ පළාතේ සිටිනවා. සම්පූර්ණ පවුල රකින්නේ මේ මාතෘ මූලික සමාජයයි. අපිට ඒ නිසා විශාල වගකීමක් පවතිනවා විශේෂයෙන්ම මේ කාන්තාවන්ගේ අවශ්‍යතාවන් සොයා බලන්න ඔවුන්ගේ ජීවන තත්ත්වය ගොඩනඟා දෙන්න.පුනරුත්ථාපනය කරන ලද හිටපු කොටි සාමාජිකාවන්ගේ පිරිසක් ද මේ අතර සිටිනවා. මේ අය ගැනත් බලන්න ඕනෙ. මේ පිරිසෙන් 500 ක් පෙර පාසල් ගුරුවරු ලෙස කටයුතු කරනවා. තවත් කණ්ඩායමක් නර්තන හා සංගීත කණ්ඩායම් ලෙස කටයුතු කරනවා.ස්වයං රැකියා අවස්ථා මෙම කාන්තාවන් වෙනුවෙන් ලබාදීමටත් මුදල් ආධාර ලබාදීම, කුකුළු පාලනය, සත්ත්ව ගොවිපළ පාලනය, ගොවිතැන් කටයුතු හා වගා කටයුතු සඳහා ආධාර ලබාදීමත් සිදු කරනවා. වැව් හදනවා. රෝහල් අඩුපාඩු සපුරා දෙනවා. අධ්‍යාපන අඩුපාඩුකම් ද සොයා බලනවා. මේ සියල්ල ජනතා අවශ්‍යතාවයන්.රටටම ශාපලත් යුද්ධයෙන් උතුරේ කාන්තාවෝ ද වඩාත් අසරණ තත්ත්වයට පත්වුණ බව අමුතුවෙන් මම කියන්න ඕනෙ නැහැ.යුද්ධය ඉවර වුණත් උතුරේ කාන්තාවන්ගේ ප්‍රශ්න අවසන් වී නැහැ. වාසස්ථාන ප්‍රශ්න, සෞඛ්‍ය ප්‍රශ්න, සංවර්ධන කටයුතු, අධ්‍යාපන කටයුතු, යටිතල පහසුකම් පෙරට වඩා ප්‍රදේශවලට රජයෙන් සපයා දෙමින් උතුරේ දියුණුවටත් රජය වැඩ සටහන් ක්‍රියාත්මක කළත් පහසුකම් රැසක් සලසා දීමට තවත් තිබෙනවා. මේවා ගැන සොයා බලා කටයුතු කිරීම මගේ වගකීමක්.අඩුපාඩු සපයා දෙමින් වන්නි ප්‍රදේශය නියෝජනය කරන ඩග්ලස් දේවානන්ද සහ රිසාද් බදියුදීන් යන අමාත්‍යවරුන් දෙදෙනාගේ ද සහයෝගය ද අවශ්‍ය අවස්ථාවලදී මා වෙත ලැබෙනවා. සංවර්ධන කටයුතු, බැංකු ණය, ස්වයං රැකියා සඳහා ආධාර උපකාර ආර්ථික සංවර්ධන ඇමැති බැසිල් රාජපක්ෂ මහතාගේ සහයෝගයෙන් ලබා ගන්නවා. ප්‍රදේශයේ ධීවර පවුල්වල ධීවර කාන්තාවන්ගේ ප්‍රශ්න විසඳා ගන්නට ධීවර ඇමැති රාජිත සේනාරත්න මහතා විශාල සහයෝගයක් ලබා දෙනවා. පාර්ලිමේන්තු මන්ත්‍රී නාමල් රාජපක්ෂ මහතා ද මසකට වරක් වන්නි ප්‍රදේශයේ අපේ පළාත්වලට පැමිණ අඩුපාඩු සොයා බලා කටයුතු කරනවා.තරුණ මන්ත්‍රීවරයකු ලෙස නාමල් රාජපක්ෂ මහතා වන්නි දිස්ත්‍රික්කය වැනි දුෂ්කර පළාත්වල ජනතාවගේ ප්‍රශ්න සොයා බැලීමට පැමිණිම ගැන ප්‍රදේශයේ සංවිධායකවරිය ලෙස මම එතුමාට ස්තුතිවන්ත වෙනවා.නැවත පදිංචි කිරීමේ හා තම ඉඩකඩම් හා වාසස්ථාන පදිංචියට නොලැබුණ අය සම්බන්ධ ප්‍රශ්න ද තිබේ. ජිනීවා දක්වා ගිය මේ වගේ ප්‍රශ්නවලදී සැබෑ තත්ත්වය විග්‍රහ කළහොත් එල් ටී ටී ඊ යට බලෙන් ඉඩම් ලබාදුන් අය ද දරුවන් එල් ටී ටී ඊ සංවිධානයට බඳවා ගන්නට පැමිණි අවස්ථාවලදී එයට විරුද්ධ වීම නිසා නිවාස ඉඩකඩම් බලෙන් අතහැර දමා ගිය විට එල් ටී ටී ඊ ය ඒවා තමන්ගේ අයිතියට තහවුරු කරගත් අවස්ථා ද තිබේ. එල් ටී ටී ඊ යට විකුණු නිවාස හා ඉඩකඩම් ද ඩයස්පෝරාව විසින් මිලදී ගෙන එල් ටී ටී ඊ යට ලබා දුන් නිවාස ඉඩකඩම් ද මේ පළාතේ තිබෙනවා.එල් ටී ටී ඊ ය දැන් නැති නිසා මේවා රජය සතු විය යුතුයි. හමුදාවේ ප්‍රයෝජනය සඳහා ඉඩම් ගත්තා.නමුත් දැන් මේ ඉඩම්වලින් සෑහෙන ප්‍රමාණයක් හමුදාව විසින් ආපසු බාර දී තිබෙනවා. අපේ ඉඩකඩම් අපේ වාසස්ථානවල අයිතිය ලබා දෙන්නැයි මේ ප්‍රදේශයේ ජනතාවගේ ඉල්ලීම. මේවා ප්‍රවේශමෙන් සිදුකළ යුතුයි. කරුණු හොඳින් සොයා බලා මේ කටයුතු සිදුකළ යුතුව තිබෙනවා. සමහරුන්ට නිසි අයිතිවාසිකම් තිබුණත් සමහරුන්ට නිසි අයිතිවාසිකම් නැහැ.බිම් බෝම්බ ද සෑහෙන ප්‍රශ්නයක්. බිම් බෝම්බ සම්පූර්ණයෙන් ඉවත් කිරීම් නොකළ ස්ථානවල ජනතාව නැවත පදිංචිය සඳහා කරන ඉල්ලීම් ඉටු කරන්නත් අමාරුයි. පදිංචි කරන්නන් වාලේ ජනතාව එම ප්‍රදේශවල පදිංචි කරන්න බැහැ.උතුරේ බිම් බෝම්බ නිසා තුවාල ලැබු ළමයි 20,000 ක් පමණ සිටිනවා. තවත් පිරිසක් ඉන්නවා අත් කකුල් නැතිව.අපේ ප්‍රදේශවල හැම තැනම බිම් බෝම්බ වැපුරුවේ එල් ටී ටී ඊ යයි. දැන් මේවා ඉවත් කරන්න එක්සත් ජාතීන් හා තවත් රටවල් කිහිපයක් ද ආධාර උපකාර කළත් ඉවත් කිරීම් කටයුතු සිදු කරන්නේ හමුදාවේ සෙබළුන් විසිනි. මේ කටයුතු සාර්ථකව සිදු කරමින් පවතිනවා.වසර 30 - 40 අධික කාලයක් අපේ පළාත්වල යුද්ධයේ භීෂණය වෙලාගෙන සියල්ල විනාශ වුණත් යුද්ධය අවසන් වී ගත වී තිබෙන වසර හතරකට ආසන්න කාලය තුළ උතුරේ සංවර්ධනය ද ශීඝ්‍රයෙන් සිදුවෙමින් උතුරට වසන්තය උදාවී තිබෙනවා. රජයට විරුද්ධ අය පිටරටවලට බොරු ප්‍රචාර පතුරුවා හරින අය යුද්ධයෙන් පසුව උතුරේ සංවර්ධනය හෝ අද වන විට එහි ඇතිවෙමින් පවතින දියුණුව ගැන කතා කරන්න මැළිකමක් දක්වනවා. ඇත්ත නැත්ත කර කතා කරනවා.උතුරේ හා දකුණේ තත්ත්වය එක විධියට සංසන්දනය කරන්න අමාරුයි. දකුණේ සිංහල පළාත්වල ආණ්ඩුවේ පක්ෂ වගේම විපක්ෂයේ පක්ෂ ද කටයුතු කරනවා.පක්ෂ අතර මොන ප්‍රශ්න තිබුණත් සිංහල කියන එක මේ සියලු පක්ෂ අතර තිබෙනවා. උතුරු පළාත ගත්තොත් ආගමෙන් ජාතියෙන් භාෂාවෙන් සිරිත් විරිත්වලින් ආදි මේ හැම දෙයකින්ම වෙනස් වුණ කොට්ඨාසයක්.ශ්‍රී ලංකා නිදහස් පක්ෂය උතුරේ ක්‍රියාත්මක වන්නේ මේ හැම ප්‍රශ්නයක් ගැනම කරුණු කාරණා තේරුම් අරගෙනය. අපේ ජනතාවට රටේ වර්තමාන නායකයා වන මහින්ද රාජපක්ෂ ජනාධිපතිතුමා ගැන විශ්වාසයක් තිබෙනවා. එල් ටී ටී ඊ ය පරදවා යුද්ධය අවසන් කළ නායකයා ලෙස කාගේත් සම්මුතියෙන් දෙමළ ජනතාවගේ ප්‍රශ්නය විසඳන්න පුළුවන් වන්නේ මහින්ද රාජපක්ෂ ජනාධිපතිතුමාටය.මේ ප්‍රශ්නයට විසඳුම් ලබා දිය හැකි එකම නායකයා ජනාධිපතිතුමාය. සිංහල දෙමළ ජනකොටස් දෙකම එකතු කරගෙන දෙමළ ජනතාවටත් වෛරයෙන් ද්වේෂයෙන් ක්‍රෝධයෙන් තොරව මේ රටේ අනිකුත් ශ්‍රී ලාංකීය ජාතිය සමඟ එකතු වී රට වෙනුවෙන් ක්‍රියා කරන්නට අවස්ථාව උදාකර දෙන්නට පුළුවන්. වන්නි ජනතාවට මේ පණිවුඩය ශ්‍රී ල නි ප එම ප්‍රදේශයේ සංවිධායකවරයා ලෙස මම ලබා දෙනවා. අපේ මිනිසුන්ට අපි විශ්වාසයක් ඇතිකර දිය යුතුයි. බේද නොතකා එදා සිටි ජාතික නායකයන් කටයුතු කළ අන්දමට දෙමළ නායකයන් ද සිංහල නායකයන් සමඟ එකට එකතු වී ක්‍රියාකාරකම් දැකීම ද මගේ අභිලාෂයයි.සාකච්ඡා කෙළේ සුනිල් දයා අල්විස් ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304287</link>
    <topic>වැඩ කරන අයට ලැබෙන්ඩ ඕනෑ දේවල් කලට වේලාවට ලැබෙයි</topic>
    <author>චන්දන බණ්ඩාර</author>
    <content>ජනපතිපසුගිය දා මහින්ද රාජපක්ෂ ජනාධිපතිතුමා මාතලේ ප්‍රදේශයේ සංචාරයකට එක් විය. මාතලේ ප්‍රධාන සංවිධායක ප්‍රවාහන නියෝජ්‍ය අමාත්‍ය රෝහණ දිසානායක ජනාධිපතිතුමා පිළිගැනීමට සිට සූදානම් වී සිටි අතර, ජනාධිපතිතුමා රාත්‍රී 10.00 පමණ පැමිණියේය. කාල වේලාව පිළිබඳ තැකීමක් නොකළ ජනතාවද ජනාධිපතිතුමා බැහැ දැකීමට රැස්ව සිටියහ. මේ අවස්ථාව සඳහා ජනාධිපති කාර්යමණ්ඩල ප්‍රධානී ගාමිණී සෙනරත් ද සහභාගී වී සිටියේ ය. රෝහණ දිසානායක නියෝජ්‍ය ඇමැතිවරයාගේ නිවසට ඇතුල් වන විට ජනාධිපතිතුමා “රෝහණ මං ගිය පාර ආපු වෙලාවෙත් කියන්න හිටියේ. මාතලේ පාරවල් ටික නම් පිළිවෙළට හදලා තියෙනවා. අනිත් පාරවල් ටිකත් හොඳට හැදෙනවා. රටක සංවර්ධන මනින ඒකකයක් තමයි මහා මාර්ග පද්ධතිය” ජනාධිපතිතුමා කියා සිටියේය . “ඒක ඇත්ත ජනාධිපතිතුමනි. මාර්ග, විදුලිය, සෞඛ්‍ය වගේ දේවල් අපේ රටේ හොඳ මට්ටමක තියෙනවා. විශේෂයෙන් මාතලේ මේ හැම දේකින්ම ඉදිරියෙන් ඉන්නවා. මම නගරාධිපතිව ඉන්න කාලේ මාතලේට ස්වර්ණ පුරවර සම්මානය ගෙනාවා වගේම දැන් උත්සාහ කරන්නේ ස්වර්ණ දිස්ත්‍රික්කය සම්මානය මාතලේට ගේන්න.” “ඔව් ඔයාට ඒක කරන්න පුළුවන්” යැයි ජනාධිපතිතුමා කියා සිටියේය.ජනාධිපතිවරයා බැහැදැකීමට පැමිණි ජනතාව අතර සිටි පුද්ගලයෙක්" ජනාධිපතිතුමනී මේ මුලු මාතලේටම වග කියන අපේ රෝහණ ඇමැතිතුමාට කැබිනට් ඇමැතිකමක් දුන්නොත් රටට මොනතරම් වැඩක් කරගන්න පුළුවන්” යැයි කිවේය . ජනාධිපතිතුමා එවිට සිනාසී කිවේ “රෝහණට වැඩ කරන්න කැබිනට් ඇමති කමක් ඕන නෑ... මේ වැඩ කරන්නේ යස අපූරුවට. කලබල වෙන්න දෙයක් නෑ... වැඩ කරන අයට ලැබෙන්න ඕන දේවල් කලට වෙලාවට ලැබෙයි.” ජනාධිපතිතුමන් කීවේය. මේ අවස්ථාව සඳහා මාතලේ ප්‍රාදේශීය දේශපාලන නායකයෝ සහභාගි වී සිටියහ. ඉදිරියේදී මාතලේ සිදු කිරීමට නියමිත සංවර්ධන ව්‍යාපෘති හා ප්‍රවාහනය සම්බන්ධ ගැටලු පිළිබඳව සාකච්ඡා කරන අතරතුර අමාත්‍යවරයා තමන් ඉදිරි දිනයන්හී සහභාගී වන එක්සත් ජාතීන්ගේ් සංවිධානය මඟින් වාර්ෂිකව පවත්වන “පාරිසරික හිතකාමී ප්‍රවාහන පද්ධතියක්” විදේශ සමුළුව පිළිබඳව ද ජනාධිපතිතුමා දැනුවත් කළේය. “රෝහණ ඔය ජපානය වගේ රටවලුත් මේ සමුළුවෙන් ගොඩක් ප්‍රයෝජන ගත්තා. අපි දැන් රටේ මාර්ග පද්ධතිය හොඳට හදනව වගේම පරිසර හිතකාමී ප්‍රවාහනය ගැනත් වැඩි අවධානය යොමු කරන්ඩ ඕනෑ. උත්සාහ කරල බලන්න ලබන අවුරුද්දේ ලංකාවේ මේ සමුළුව පවත්වන්න පුළුවන්ද කියලා.” යැයි කියූ ජනාධිපතිවරයා එම අවස්ථාවේදීම ජනාධිපති ලේකම් කාර්යාලය අමතා එවැනි සමුළුවක් පැවැත්වීමට අවශ්‍ය අවසරය හා අනෙකුත් දේ පිළිබඳව විමසා, අමාත්‍යවරයා දැනුම්වත් කළේය.මේ වන විට අමාත්‍යවරයා එම සමුළුවට සහභාගි වීම සඳහා ඉන්දුනීසියාවට ගොස් සිටී.ජාතික නිදහස් පෙරමුණේ දේශපාලන මණ්ඩලය පසුගිය සඳුදා බත්තරමුල්ලේ පිහිටි එහි ප්‍රධාන කාර්යාලයේ දී රැස් වූයේ පක්ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙනි.රටේ උත්තරීතර නීතිය වූ ආණ්ඩුක්‍රම ව්‍යවස්ථාවෙන්ම පළාත් සභාවලට හිමි වී ඇති රටේ ඒකීය භාවයට අහිතකර බලතල සෙසු පළාත් සභා භුක්ති විඳින්නේ නැහැ.“උතුරු පළාත් සභා මැතිවරණය පැවැත්වීම සඳහා අවශ්‍ය ජන සංයුතිය අද එහි නැහැ. 1980 උතුරු පළාතේ පැවැති සිංහල, දෙමළ, මුස්ලිම් ජන සංයුතිය අනුවයි එම මැතිවරණය සාධාරණ ලෙස පැවැත්විය හැක්කේ. කොටි ත්‍රස්තවාදීන් විසින් මිලිටරි බලයෙන් උතුරේ සිංහල, මුස්ලිම් ජනතාව පළවා හැරියාට පස්සේ තවමත් ඒ අවතැන් වූ පිරිස් යළි පදිංචි කරවීමට අවශ්‍ය පියවර ගෙන නැහැ. දෙමළ ජාතික සන්ධානය මේ අවතැන් වූ සිංහල, මුස්ලිම් පිරිස් යළි උතුරේ පදිංචි කරවීමට විරුද්ධව මත ප්‍රකාශ කරනවා. දෙමළ ජනතාව උතුරේ යළි පදිංචි කරවීම ප්‍රමාදයි කියමින් කිඹුල් කඳුළු හෙළන අන්තර්ජාතික ප්‍රජාව මේ ගැන කිසිවක් කියන්නේ නැහැ. ඒ ප්‍රශ්නය හමුවේ ඔවුන් නිහඬයි. මෙසේ මිලිටරි බලයෙන් විකෘති කරන ලද ජන සංයුතියක් යටතේ පවත්වන පළාත් සභා මැතිවරණයකින් දෙමළ ජාතිවාදී, බෙදුම්වාදී උවමනාව හැර වෙනත් කිසිදු උවමනාවක් ඉටුකර ගත නොහැකියි.” පියසිරි විජේනායක මෙහිදී පෙන්වා දුන්නේය.“නව ඊළාම් මෙහෙයුම ඉතා හොඳින් හඳුනාගෙන සිටින දේශපාලන ව්‍යාපාරයක් විදිහට අපට මේ තත්ත්වය යටතේ නිහඬව සිටීමට බැහැ. ඒ නිසා අපි ආණ්ඩුවෙන් ඉල්ලා සිටිය යුතුයි, පළාත් සභා අහෝසි කිරීමට අවශ්‍ය පියවර ගත නොහැකි නම්, රටේ ඒකීය භාවයට බරපතළ ලෙස හානි සිදු කරන 13 වැනි ආණ්ඩුක්‍රම ව්‍යවස්ථා සංශෝධනය යටතේ පළාත් සභාවලට ලබා දී ඇති ඉඩම්, පොලිස් බලතල ඇතුළු බෙදුම්වාදී බලතලවල පුළුල් සංශෝධනයක් සිදු කළ යුතුයි.රත්නපුර දිස්ත්‍රික් නායක, සබරගමුව පළාත් සභා මන්ත්‍රී දීපාල් ගුණසේකර අවධාරණය කළේය.“අපට මේ පිළිබඳව ස්වාධීන මතයක් තිබෙනවා. ඒ මතය සමාජගත කිරීමේ දේශපාලන වගකීම අපි සතු වෙනවා. අපේ මතය මේ රටේ වැඩ කරන ජනතාව ඇතුළු සමස්ත ජනතාවට කියන්න අපි මෙවර මැයි දින සැමරුම යොදා ගනිමු, මැයි දින රැලිය ලෙස අපි එක්සත් ජනතා නිදහස් සන්ධාන මැයි දින රැලියට මෙතෙක් එක් වුණා. නමුත් මෙවර මේ නව ඊළාම් මෙහෙයුම ගැන රටට කියන්න අපි අපේ මැයි දින පෙළපාළිය සහ රැලිය යන දෙකම වෙනම පවත්වමු.” පක්ෂයේ ප්‍රධාන ලේකම්, ප්‍රියන්ජිත් විතාරණ යෝජනා කළ අතර එම යෝජනාව සියලු දෙනාගේ එකඟතාවයෙන් සම්මත වීය.“අපි මැයි දින සැමරුම වෙනම සිදු කිරීමට ගත් තීරණය හෙටම රටට කිව යුතුයි. ඒ සඳහා හදිසි මාධ්‍ය හමුවක් කැඳවිය යුතුයි.” ඇමැති විමල් වීරවංශ පැවැසීය.ඒ අනුව පසුදා (25) ජාතික නිදහස් පෙරමුණේ විශේෂ මාධ්‍ය හමුවක් පක්ෂ නායක, අමාත්‍ය විමල් වීරවංශ, දේශපාලන මණ්ඩල සභික, හිටපු සංස්කෘතික කටයුතු අමාත්‍ය පියසිරි විජේනායක හා මාධ්‍ය ප්‍රකාශක, මොහොමඩ් මුසම්මිල් ඇතුළු පිරිසකගේ සහභාගිත්වයෙන් පැවැත්විණි.එහිදී විමල් වීරවංශ දැක්වූ අදහස් බොහෝ ආන්දෝලනාත්මක පුවත් මවන්නට බොහෝ මාධ්‍ය ආයතනවලට උපකාරී වී ඇති බව දක්නට ලැබිණි. බොහෝ දෙනකුගේ අවධානයට යොමු වූ එම මාධ්‍ය හමුවෙන් පසුව විමල් වීරවංශ ඇමැතිවරයාට විද්වතුන්, කලාකරුවන් ඇතුළු බොහෝ දෙනකුගෙන් දුරකථන ඇමතුම් ගලා ඒමට විය. ඒවා බොහෝමයකින් කියැවුණේ, අමාත්‍යවරයා රට හමුවේ වන ඉතාමත් දැඩි අනතුරක් කල් තියා පෙන්වා දීම සම්බන්ධයෙන් ඔහුට ස්තුතිවන්ත වන බවය.“ඔබ මේ පිළිබඳව දැක්වූ අවධානය පිළිබඳව ස්තුතිවන්ත වෙනවා. නව ඊළාම් මෙහෙයුම පරදවන සටන අපි අපේ මැයි දින සැමරුමෙන් අරඹනවා.” විමල් වීරවංශ ඔවුන්ට ස්තුතිය පුද කරමින් පැවසුවේය.ඉහත මාධ්‍ය හමුවේ දී අදහස් දැක්වූ විමල් වීරවංශ තම පක්ෂය මෙවර මැයි දින රැලිය හා පෙළපාළිය වෙනම පවත්වන බව පවසමින් කියා සිටියේ, මැයි දින රැලිය මැයි මස 01 වැනි දින මාලිගාවත්ත පී. ඩී. සිරිසේන ක්‍රීඩාංගණයේ දී සවස 3.00 ට පැවැත්වෙන බවත් මැයි දින පෙළපාළිය එදින සවස 1.00 ට දෙමටගොඩ ශාන්ත ජෝන් පාසල් ක්‍රීඩා පිටිය අසලින් අරඹන බවත්ය.ගිය සතියේදී ජනාධිපතිතුමා අතින් ජාතික නාමල් උයනට පිවිසෙන නවීකරණය කරන ලද මාර්ග පද්ධතිය විවෘත කිරිම සිදු විය. පසු ගිය කාලයේ නාමල් උයන අවට පරිසරය තිබු ආකාරයත් දැන් පවතින ආකාරයත් දැක ජනාධිපතිතුමා සතුටු වුයේය. වනවාසි රාහුල හිමියන්ගේ දක්ෂතාවය ගැන ද ජනාධිපතිතුමා සතුටු වුණේය.මේ අතරතුර විල්ගමුව ජාතික පාසල ද්විතීක පාසලක් කිරිමේ උත්සවයට ගිය සතියේදි ජනාධිපතිතුමා සහභාගි වුයේය. එහිදි ජනාධිපතිතුමා රටේ අධ්‍යාපනය වෙනුවෙන් රජය කැපවෙන ආකාරය ගැන පැහැදිලි කළේය. "සැමට අධ්‍යාපනය ලබා දිම අපේ අරමුණයි. මං හිතනවා අපේ රජය ඒක අකුරටම ඉටු කරනවා කියලා. දැන් හැමෝම අහනවා මහින්ද රාජපක්ෂ විද්‍යාල රටේ හැම තැනම ඉදි කරනවානේද කියලා. එයින් පාසල්වල පහසුකම් වැඩිවෙන අයුරු කවුරුත් දන්නේ නැහැ. අපේ අරමුණ නගරයේ දරුවන්ට වගේම ගමේ දරුවන්ටත් හොඳ අධ්‍යාපනයක් ලබා දිම. ඒක බලා ගෙන ඉන්ඩ බැරි අය අපට චෝදනා කරනවා. "ජනාධිපතිතුමා කියා සිටියේය.ගිය සතියේදි එජාප නායකයා සිටියේ ලාඕසයේ සහ තායිලන්තයේය. එහිදි එජාප නායකයා තායිලන්තයේ හිටපු අගමැති තක්ෂින් ෂිනවත්‍රා හමුවීය. එහිදි එජාප නායකයා සහ තායිලන්ත හිටපු අගමැතිවරයා කථා බහ කළේ ශ්‍රීලංකාව සහ තායිලන්තය අතර ඇති මිතුරුදම ගැනය. එමෙන්ම එජාප නායකයා තායිලන්තයේ වත්මන් නියෝජ්‍ය අගමැතිවරිය සමගද සාකච්ඡා කළේය.මේ අතරතුර එජාප මහ ලේකම් තිස්ස අත්තනායක ගිය සති අන්තයේ සිටියේ ජපානයේය. එරට රැදි සිටි කායයේදි එජාප මහලේකම්වරයා උත්සව රැසකටම සහභාගි වීය. මේ අතරතුර එජාප මහ ලේකම්වරයා ගිය සතියේදි ජපානයේ ලංකාජි විහාරස්ථානයේ බුදුමැදුරක ඵලකය නිරාවරනය කිරිමේ අවස්ථාවටද සහභාගි විය. එම බුදු මැදුර ස්ථාපිත කිරිමට අදහස් ලබා දි තිබුණේ ජපානයේ ටෝකි‍යෝහි එජාප ශාකාව විසිනි.මේ අතරතුර එජාප මහ ලේකම්වරයාට ජපානයේදි නෝර්වේහි ජපාන තානාපතිවරියද හමුවිමට අවස්ථාව ලැබිණි. "අපේ බලාපොරොත්තුව රටවල් අතර සුහදතාවය ඇති කිරිමයි. එහෙම නැතිව රටවල් අතර අර්බුධ ඇතිකරිමවත් ආරවුල් ඇති කිරිමවත් නෙමෙයි. අපි කසිම රටකට බලපෑම් කරන්නේ නැහැ. "නෝර්වේ තානාපතිනිය තිස්ස අත්තනායකට කියා සිටියේය.විදුලි බිල සංශෝදනය කිරිමත් සමඟම ඒ ගැන ‍රටේ ‍විශාල කථාබහක් ඇති විය. මේ අතරතුර ජනාධිපතිතුමා ගිය සතියේ දි මෙරට විද්‍යුත් හා මුද්‍රිත මාධ්‍ය ආයතන ප්‍රධානීන් හමුවීය. එහිදී සුපුරුදු පරිදි මාධ්‍ය ආයතන ප්‍රධානීහු ජනාධිපතිතුමාගෙන් විවිධ ප්‍රශ්න විමසන්නට වුහ. මුලින්ම මතුවු ප්‍රශ්නය වුයේ විදුලි බිල අඩු කිරිමට හැකියාවක් තිබේද යන්න ගැනය. "දැනට විදුලි බිලට එකතු කරනු ලබන ඉන්ධන ගැලපුම් ගාස්තුව 2014 වසරේදි ඉවත් කිරිමට ඉඩ ලැබුණොත් එහි සම්පුර්ණ සහනය ජනතාවට ලබාදිමට හැකියාව ලැබේවි. " ජනාධිපතිතුමා කියා‍ සිටි‍යේය."නොරොච්චෝලේ ගල් අගුරු බලාගාරයේ ඉදිරි පියවර දෙක ආරම්භ කිරිමෙන් පස්සේ මෙගාවොට් 600 යක විදුලි ධාරිතාව ලැබුණට පස්සේ තෙල් දහනයෙන් විදුලිය නිෂ්පාදනයට යන අධික වියදම අඩු කර ගන්ඩ පුළුවන්. ඒ අනුව 2014 වසරේදි විදුලි පාරිභෝගිකයන්ට විශාල සහනයක් දෙන්ඩ පුළුවන් වේවි". ජනාධිපතිතුමා වැඩි දුරටත් කියා සි‍ටියේය."ඒ වගේම දව‍සේ වැඩිම විදුලි ඉල්ලුමක් තියෙන සවස 6.30 ත් රාත්‍රි 10.30 අතර විදුලි පාරිභෝගිකයන්ට විදුලිය අරපිරිමැස්මෙන් පාවිච්චි කරන ලෙස දැනුම්වත් කළ යුතුයි. එතකොට විදුලිය නිපදවිමට තෙල් සදහා යන අධික වියදම අඩු කර ගත හැකියි. අනෙක මේ වෙලාවේ ජනමාධ්‍ය රටේ ප්‍රශ්න අවුල් ‍නොකර සහාය දිය යුතුයි. ලෝකයේ ‍‍‍බො‍හෝ රටවල මේ වෙනකොට විදුලිය කපනවා. නමුත් අපේ රටේ පැය විසි හතර පුරාම විදුලිය ලබා දෙනවා. අපි ඒක අමතක කරලා තමයි කතා කරන්නේ. ඒ විතරක් නෙමෙයි මේ වෙන කොට අපේ රටේ සියයට අනුහතරකට විදුලිය ලබා දෙනවා."ජනාධිපතිතුමා පැහැදිලි කළේය.මේ අතරතුර ජනාධිපතිතුමා තවත් කාරණයක් සිහිපත් කර දුන්නේය. එනම් රජයට අයත්ව තිබු විදුලි බලාගාර පෞද්ගලික අංශයට ලබා දුන් ආකාරය ගැනය. "1977 කලින් මේ රටේ සියලු විදුලි නිෂ්පාදනයන් රජය සතුව පැවතුණා. 1977 ට පස්සේ බලයට ආපු එජාප රජය 1993 වෙන විට පෞද්ගලික අංශයට විදුලිය නිපදවීමට අවසර දුන්නා. ඊට පස්සේ ඒ අයගෙන් රජය විදුලිය මිලදි ගන්න ක්‍රමවේදයක් ඇතිවුණා. මේ නිසා අද වෙන විට රටේ විදුලිබල නිෂ්පාදනය බැරැරුම් තත්ත්වයකට පත්වෙලා. ‍වත්මන් රජය බලයට පත් විමෙන් අනතුරුව පැවැති තත්ත්වයෙන් බැහැරව විදුලිය නිෂ්පාදනයට රජය මුදල් ආයෝජනය කළා. ඒ අනුව කෙරවලපිටිය බලාගාරය රාජ්‍ය මැදිහත්විමෙන් අද ඉතා සාර්ථකව ක්‍රියාත්මක වෙනවා. එජාප රජයන්හි අදූරදර්ශි ක්‍රියාවන්ගේ ප්‍රතිඵල අද අපට අත්විදින්නට සිදු වෙලා. ඒ නිසා ඒ පාඩුව අද රජය කරට අරගෙන රජය බර දරනවා. "ජනාධිපතිතුමා කියා සි‍ටියේයඉන් අනතුරුව මාධ්‍ය ආයතන ප්‍රධානියෙකු විමසා සි‍ටියේ නොරොච්චෝලේ සහ කෙලවරපිටිය බලාගාරයන් ගැනය."විදුලි අර්බුදයන්ට පසු ගිය රජයන් සාර්ථකව මුහුණ නොදිම බරපතළ ගැටලුවක්. නමුත් ජනතා‍වගේ පැත්තෙන් හිතන රජයක් ලෙස තමයි අපි කෙරවලපිටිය සහ නොරොච්චෝලේ බලාගාර ඇති කළේ. ඒ නිසා විදුලි අර්බුදයට යම් පමණකින් විසදුමක් ලැබිලා තිබෙනවා. දෙසැම්බර් වෙන විට ‍සාම්පුර් බලාගාරයේ කටයුතු ආරම්භ වෙනවා. එහෙම වුණොත් ලබන ජනවාරියේ ඉඳලා විදුලි බිලට සහනයක් දෙන්ඩ හැකියාව ලැබේවි. සෑම මොහොතකම අපේ රජය ජනතා සුබ සිද්ධිය උදෙසා කැප වෙලා වැඩ කරනවා. රජයේ විදුලි අවශ්‍යතාව සියයට සියයකින් සම්පුර්ණ කිරිම ර‍ජ‍යේ අපේක්ෂාවයි." ජනාධිපතිතුමා මාධ්‍ය ප්‍රධානින් හමුවේ අවධාරණය කළේය.විදුලි ගාස්තු සංශෝදනයට විරෝධය දක්වා ගිය සතියේදි පාර්ලිමේන්තුවේදි එජාපමන්ත්‍රීවරු මහා ගාලගෝට්ටියක් කළහ. මේ අතරතුර ‍එජාප පාර්ලිමේන්තු මන්ත්‍රී ජයලත් ජයවර්ධන ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ හමුවීමට පැමිණියේ තමන්ට සිදුවු අසාධාරණයක් ගැන කිමටය. ඒ වෙන විට හෙට්ටිගේ ලේකම්වරයාගේ කාමරයේ හිටපු නියෝජ්‍ය ඇමැතිවරයකු වන බන්දුල බස්නායක සහ පාර්ලිමේන්තු මන්ත්‍රී මාලනී ‍ ෆොන්සේකාද වුහ.“ඔබතුමා රනිල් පාර්ශ‍්වයේද සජිත් පාර්ශ්වයේද” බන්දුල බස්නායක පාර්ලිමේන්තු මන්ත්‍රී ජයලත් ජයවර්ධනගෙන් විමසා සි‍ටියේය. “මං ඔය කාගේවත් පාර්ශ්වයේ නෙමෙයි. මං ඉන්නේ එජාපය පැත්තේ. දේශපාලනය කරනවා නම් පක්ෂයයි නායකයයි එක්ක ඉන්නම ඕනේ. මං මේක සජිත්ට හැමදාම දෙන අවවාදය” ජයලත් ජයවර්ධන මන්ත්‍රීවරයා කියා සි‍ටියේය.“නායකයෝ වැඩි වුණාම පක්ෂයක් ගෙන යන්න බැහැ. හැබැයි ඉතිං කොහොමටවත් එජාපයට අපේ ජනාධිපතිතුමාට එරෙහි විකල්ප නායකයෙක් සොයන්න බැහැ. ඒ විතරක් නෙමෙයි ජනාධිපතිතුමා හැර විකල්පනායකයෙක් රටෙත් නෑ”හෙට්ටිගේ කීය.“ඒ ගැන මං මොනවත් කියන්නේ නෑ. එකක් කියන්ඩ ඕනේ. මහින්ද රාජපක්ෂ ජනාධිපතිතුමාගෙන් ඉගෙන ගන්ඩ බොහොමයක් දේවල් දේශපාලනඥයන්ට තියෙනවා. සජිත්ටත් මං ඒ ගැන කිවා. ජනාධිපතිතුමාට එදා කොච්චර නම් පක්ෂයෙන් කෙනෙහෙලිකම් වුණාද? එතුමා රට ගි‍හින් එනකොට ඇමැතිකමත් මාරු කරලා තිබුණානේ. අගමැතිකම දුන්නේ කැමැත්තෙන් නෙවෙයි. පක්ෂයක ඉන්න කොට ඒ වගේ දේවල් ඉවසා දරාගෙන ඉන්ඩ ඕනේ”ජයලත් ජයවර්ධන මන්ත්‍රීවරයා අතීත දේශපාලන සිදුවීම් සිහිපත් කරමින් කියා සිටියේය.“හැබැයි ඉතිං තමුන්නාන්සේලා කොච්චර බලාගෙන හිටියත් ආණ්ඩුවක් නම් ගන්ඩ පේනතෙක් මානයක ඉඩක් නෑ.” හිටපු නියෝජ්‍ය ඇමැති බන්දුල බස්නායක මන්ත්‍රි ජයලත් ජයවර්ධනට කීවේය. ඒ සමගම මන්ත්‍රී ජයලත් ජයවර්ධන එතැනින් පිට‍වුයේ “හොදයි අපි ඒ ගැන පස්සේ කතා කරමු. මට දැන් විදුලි බිල වැඩි කිරීමට එරෙහි විරෝධතාවයට යන්ඩ තියෙනවා”කියමිනි.ගිය සතියේදි ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පාර්ලිමේන්තුවේ කමිටු ශාලා අංක 07 දී විශේෂ සාකච්ඡාවක් පැවැත්විණි. එහිදී ඇමැති බැසිල් රාජපක්ෂ මහතා විසින් විශේෂ කාරණයක් ගැන පැහැදිලි ක‍ළේය. එනම් ඇමැති විමල් වීරවංශගේ නායකත්වයෙන් යුතු ජාතික නිදහස් පෙරමුණ මෙවර මැයි දිනයේදි එජනිස මැයි රැලියට එක් නොවී වෙනම මැයි රැලිය පැවැත්විම ගැනය.“ඒකපක්ෂනායක රැස්වීමේදි ගත් තිරණයක්. එහෙම නැතිව ඒකෙන් විමල් ඇමැතිතුමාගේ ජාතික නිදහස් පෙරමුණ ආණ්ඩුවෙන් වෙන් වෙනවා කියන දේ නෙමෙයි. ඒක සමහරු වැරැදියට අර්ථකථනය කරනවා. ඒක පක්ෂ නායක රැස්විමේදි ඉතා සුහදව ගත් තීරණයක්.”ඇමැති බැසිල් රාජපක්ෂ අවධාරණය කළේය.ඉන් අනතුරුව එහිදි සාකච්ඡාවට ගැනුණේ රට නඟන නිල් රැල්ල වැඩ සටහනේ අති සාර්ථකභාවය සහ ඉන් අනතුරුව සිදු කිරිමට නියමිත ශ්‍රීලනිපයේ කාන්තා සංවිධාන බල ගැන්‍වීමේ වැඩ සටහන ගැනය.එජාප සාමාජික ප්‍රවර්ධන වැඩසටහනක් ගිය සතියේදි කුරුණෑගලදි පැවැත්විණි. ඒ එජාප මහ ලේකම් තිස්ස අත්තනායකගේ ප්‍රධානත්වයෙනි. එය සංවිධානය ‍කොට තිබුණේ වයඹ පළාත් විපක්ෂ නායක ෂමල් සෙනරත් විසිනි.මේ අතරතුර ගිය සතියේදි යාපනය,කිළිනොච්චිවය සහ මන්නාරම යන ප්‍රදේශවලදි ද එජාප සාමාජික ප්‍රවර්ධන වැඩසටහනක් පැවැත්විණි.ඊට එජාප මන්ත්‍රිවරුන්වන විජයකලා මහේෂ්වරන්,රවි කරුණානායක ඇතුළු පිරිසක් එක්ව සිටියහ. මේ අතරතුර ගිය සතියේදි එජාප මන්ත්‍රිවරු පාර්ලිමේන්තුවේදි විශාල විරෝධයක් නැගුවේ විදුලි බිල සංශෝදනය කිරිමට එරෙහිවය.එහිදි ප්‍රජාතන්ත්‍රවාදි ජාතික සංධානයේ මන්ත්‍රිවරුන් වන විජිත හේරත් සහ සුනිල් හදුන්නෙත්ති පාර්ලිමේන්තු සභා ගැබේ තමන්ට හිමි ආසන ඉදිරිපිට මේස වලට නැග විරෝධය පල කළහ.ඉන් අනතුරුව මැති ඇමැතිවරු පිරිසක් පාර්ලිමේන්තු ලොබියට පැමිණියේ එකම දොරටුවකිනි. මේ අතරතුර එජාප මනිත්‍රිවරු සහ ආණ්ඩුවේ මැති ඇමැතිවරුද සිටියහ. "යු.එන්.පී කාරයෝ පහන් දැල්වුවාට ලකුණු දාගත්තේ ජෙප්පෝ. අන්තිමට යු.එන්.පී කාරයන්ට ලකුණු නෑ. කොහොමහරි ‍ජෙප්පෝ මේසේ උඩ නැගලා ලකුණු ටික දාගත්තා."විජිත් විජිතමුණි ඇමැතිවරයා එජාප මන්ත්‍රිවරුන්ට උපහාස කරමින් කියා සිටියේ එජාප මන්ත්‍රිවරුද හිනස්සවමිනි‍.හුණුපිටිය ශ්‍රී ධර්මාරාම විහාරස්ථානයේ ධාතු නිධානෝත්සවය සහ රාමඤඤ නිකායේ නව නිලධාරී මණ්ඩලය පිළිගැනීමේ උත්සවයට එජාප හිටපු නියෝජ්‍ය නායක කරූ ජයසුරිය ගෙවී ගිය සතියේදී සහභාගී වූ අතර එය සංවිධානය කර තිබුණේ එම නිකායේ ලේඛකාධිකාරි හිමිපාණන් විසිනි.දිවංගත ලලිත් ඇතුලත්මුදලි මහතාගේ ගුණසමරු උත්සවයක් 23 දා පැවැත් වුණේ ජේ.ආර්.ජයවර්ධන කෙන්ද්‍රයේදීය. තවත් දේශපාලනඥයන් කිහිපදෙනකු සමග කරු ද ඊට සහභාගී වූ අතර ලලිත් ඇතුලත්මුදලි මහතා තුළ වූ දුරදක්නා නුවණ , නව සංකල්ප සමාජගත කිරීමට වූ වුවමනාව සහ කළමනාකරණ හැකියාව ගැන සිහිපත් කළ කරු රටේ උගත් තරුණ පරම්පරාවක් බිහිකිරීමට වන වෑයමේදී සරසවි සිසුන්ට ඇති ආර්ථික අපහසුතා මගහැරවීමට අත දීමක් ලෙස ලලිත් ඇතුලත්මුදලි මහතා විසින් මහපොළ ශිෂ්‍යත්ව ක්‍රමය ඇතිකර එය මහපොළ ලොතරැයිය වැනි දේ හරහා ජනතා දායකත්වයක් කරා යොමු කල ආකාරය ගැනත් ,වෙළෙඳ ඇමතිවරයා ලෙස, අපනයන ගම්මාන සංකල්පය හදුන්වා දී ගමෙන් ධනවතුන් බිහි කිරීමට කටයුතු කළ අකාරය ගැනත් පෙන්වා දුන්නේය .ජනමධ්‍ය හා ප්‍රවෘත්ති අමාත්‍යංශයේ උපදේශක කමිටුව පාර්ලිමේන්තුවේදී රැස්වුයේ 24 වනදාය. එහිදී කරු ජයසුරිය ජනමාධ්‍ය ඇමතිවරයාට පෙන්වා දුන්නේ මේ වන විට යෝජිතව ඇති ජනමාධ්‍ය ආචාර ධර්ම කෙටුම්පත නොපමාව ක්‍රියාත්මක කිරීමේ අවශ්‍යතාව ගැනය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ab1304288</link>
    <topic>වැඩ කරන ජනතාවගේ දිනය</topic>
    <author>රංජිත් සියඹලාපිටිය</author>
    <content>ජනතාවගේ බොහෝ අයිතීන් ලබා දුන්නා සේම, අපේ රටේ මැයි දිනය නිවාඩු දිනයක් වන්නේ ද ශ්‍රී ලංකා නිදහස් පක්ෂ රජයක් යටතේ වීම වැදගත්ය. 1956 එස්.ඩබ්.ආර්.ඩී. බණ්ඩාරනායක ශ්‍රීමතාණන් ප්‍රමුඛ රජයේ කම්කරු අමාත්‍ය ටී.බී. ඉලංගරත්න මැතිතුමා විසින් නිල වශයෙන් මැයි දිනය නිවාඩු දිනයක් ලෙසට ප්‍රකාශයට පත් කරන ලදී.1886 මැයි 01 වනදා ඇමෙරිකානු කම්කරු පිරිසක් පැය 8 කට තම වැඩ මුරය සීමා කරන ලෙස ඉල්ලා චිකාකෝ නුවර හේමාකට් චතුරශ්‍රයට එක්විය. එම පිරිස 65000 ක් පමණ විය. වැඩවර්ජනයේ තෙවන දින ආයුධ සන්නද්ධ පොලිස් නිලධාරින් විසින් එල්ල කරන ලද වෙඩි ප්‍රහාරයකින් කම්කරුවන් 4 දෙනෙක් ජීවිතක්ෂයට පත්වූහ. එදින පොලිස් හා කම්කරුවන් වචන හුවමාරුවක පැටලුණු අතර එහිදී එල්ල වූ බෝම්බ ප්‍රහාරයකින් පොලිස් නිලධාරියකු ද මිය ගියේය. එය ගැටුමක් දක්වා වර්ධනය වී තවත් උග්‍ර වූයේ, පොලිස් නිලධාරින් 6 දෙනකුට ජීවිත අහිමි කරමිනි. ඕගස්ටන් ස්පයිස්, ඇල්බට් පාර්ඩ්න්ස්, ඇඩෝල්ෆ් ෆීෂර්, ජෝර්ජ් එන්ගල්ස්, සැමුවෙල් ෆීල්ඩන්, ලුයිස් ලන්ග්, මයිකල් ස්ට්වැඩ් හා ඔස්කා නිබේ යන කම්කරු නායකවරු පොලීසිය විසින් අත්අඩංගුවට ගනු ලැබූ අතර පසුව ඔවුන්ට එරෙහිව නඩු පැවරිණි. ඔස්කා නිඛේට වසර 15 ක සිර දඬුවමක් නියම වූ අතර සැමුවෙල් ෆීල්ඩන්, මයිකල් ස්ට්වැඩ් දෙදෙනාට ජීවිතාන්තය දක්වා සිර දඬුවම් නියම විය. පැය 8 ක සේවා කාලයක් ඉල්ලා අරගල කරමින් එලෙස රුධිරය වැගිරූ තම සගයින් සදාතනිකව සිහිකිරීමට 1889 වසරේ රැස් වූ අන්තර්ජාතික කම්කරු සංවිධානය තීරණය කළේය. ඒ අනුව සෑම වසරකම මැයි 01 වැනිදා ලෝක කම්කරු දිනය ලෙස ප්‍රකාශයට පත් කළ අතර ලංකාවේ ප්‍රථම වරට කම්කරු දිනය සැමරුවේ 1927 වසෙර්ය. ලංකා ඉතිහාසයේ පළමු මැයි රැළිය 1933 කොළඹ ප්‍රයිස් පිටියෙන් ආරම්භ වී ගාලු මුවදොර පිටියෙන් අවසන් විය.පසුගිය එ.ජා.ප. සමයන්හි මැයි දිනය ලෝක කම්කරු දිනය ද, එසේ්ත් නැත්නම් දේශපාලන රැස්වීම් දිනයක් ද, සැණකෙලි දිනයක් දැයි වටහා ගැනීමට බැරි තරමට වෙනස් විය. එජාප රජය සමයේ මැයි දින පෙළපාළි අවශ්‍ය නැතැයි පවසා ගෝල්ෆේස් එකේ පවත්වන දැවැන්ත සංගීත සංදර්ශනයක් බවට එය පරිවර්තනය කරන ලදී. මැයි දින පෙළපාළි තහනම් කරන ලදී. ලංකා සමසමාජ පක්ෂ මූලස්ථානය ඉදිරිපිටදී කොල්වින් ආර් ද සිල්වා මැතිතුමා ප්‍රමුඛ පිරිසට කඳුළු ගෑස් ප්‍රහාර එල්ල විය. නාරාහේන්පිට අභයාරාම විහාරස්ථානයට රැස්වූ කම්කරු ජනතාවට වෙඩි ප්‍රහාර එල්ල කරන ලදී. එහිදී කම්කරුවන් දෙදෙනෙක් ජීවිතක්ෂයට පත් වූහ. සොච්චම් වැටුප් වැඩි වීමක් ඉල්ලා සිටි වැඩ කරන ජනතාව 1983 දී ලක්ෂයක් පමණ මහපාරට ඇද දැමූ ආණ්ඩු ද මැයි දිනය සැමරූහ. මේවා ජනතාවට තවම අමතක නැත. එවැන්නන් විශේෂයෙන් විපක්ෂයට ගිය විට වැඩි වැඩියෙන් මැයි දිනය තමන්ගේ දේශපාලන අරමුණු කරා ළඟාවීමට සාධකයක් කර ගැනීමට වෙර දැරීම පුදුමයට කරුණක් නොවේ. ශක්තිමත්ව මැයි රැලියක් පවත්වා ගැනීමට නොහැකි වූ විට අග නගරය අතහැර විවිධ ප්‍රදේශ කරා සංක්‍රමණය වීම ද අපේ රටේ ප්‍රධාන පක්ෂවල සමහර විට මැයි රැලිවල දක්නට ලැබෙන ලක්ෂණයකි.ඕවා මේවා කෙසේ වුවත් මැයි දිනය වැඩ කරන ජනතාවගේ දිනයයි. කම්කරු පන්තියේ සහයෝගීතා දිනය යි. ලෝකය ඉදිරියට ඇදී යන්නේ වැඩ කරන ජනතාවගේ දහදිය මතිනි. අපේ රටේ ජීවත් වන දෙකෝටියකට ආසන්න ප්‍රමාණයෙන් හරි අඩක් මේ වැඩ කරන ජනතාවට අයත් වෙයි. කම්කරුවන්, ගොවියන්, රාජ්‍ය සේවකයන්, පෞද්ගලික අංශයේ සේවකයන්, ධීවරයන්, ස්වයං රැකියා කරන්නවුන්, දෙපයින් නැගී සිටි ජීවත් වන්නට වෙර දරන කම්කරුවන් බොහෝ කොටස් පළල් අර්ථයන් තුළ කම්කරුවාගේ දිනය වන මැයි දිනය සමරති.අප සැමගේ වගකීම මැයි දිනය සැමරීම පමණක් නොව සෑම විටකම මේ සුවිශේෂී කණ්ඩායමේ අයිතීන් සුරැකීමේ වගකීම නිසි පරිදි ඉටු කිරීමයි. ඒ අතින් වර්තමානය් අපට මහත් ආඩම්බරයෙන් කතා කළ හැක. මුලින් පටන්ගත් තැනට ගියහොත් මැයි දින නිවාඩුවේ පටන් සේවක අර්ථසාධක අරමුදල වැඩ කරන ජනතාවට ලබා දීම, අහිමි වීමට ගිය රාජ්‍ය සේවකයන්ගේ විශ්‍රාම වැටුප් අයිතිය රැක දීම, සේවක ආරක්ෂාව අනතුරේ හෙලන යෝජනා ක්‍රම අහෝසි කිරීම, විශේෂ වන්දියකින් තොරව සේවකයන් හිතුමතේ ඉවත් කිරීම වැළැක්වීම වැනි කරුණු කාරණා ඉටු කළේ ශ්‍රී ලංකා නිදහස් පක්ෂ ආණ්ඩු මඟිනි.මහින්ද රාජපක්ෂ යුගය හා සාපේක්ෂව බැලුවහොත් ඒ අතින් ඉහළම ස්ථානය ලබා ගනී. අනෙක් සියලුම කරුණු තීරණය වන අයවැය ලේඛනය සකස් කිරීම සඳහා පැවැත්වෙන මුල්ම ප්‍රධාන සාකච්ඡා මුදල් ඇමැති ලෙස ජනාධිපතිතුමන් පවත්වන්නේ වැඩ කරන ජනතාවගේ නියෝජිතයන් සමඟය. 2005 න් පසු එය සම්ප්‍රදායක් බවට පත්ව ඇත. ඒ උත්සාහය අවබෝධය හා විශ්වාසය අද මෙන්ම හෙටත් මේ රජයේ ඉදිරි ගමනට දැවැන්ත පිටිවහලක් වනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304281</link>
    <topic>ගෙදර විදුලි බිල රුපියල් පන්සීයට සීමා කළ විධායක නිලධාරියා</topic>
    <author>ඉසවි ඡායාරූප  -විමල් කරුණාතිලක</author>
    <content>ප්‍රභාත් ඇතුළත්මුදලිවිදුලි බිල ඉහළ යාම අද කාටත් දැවෙන ප්‍රශ්නයක් බවට පත්වෙලා. බොහෝ දෙනෙක් මේ දරන්නට බැරි විදුලි බිලට පිළියම් සොයනවා. කෙසේ වෙතත් තම නිවෙස විදුලි පිරිමැස්මේ ආදර්ශ නිවෙසක් කිරීමේ අදහසින් විදුලිය අරපිරිමැස්ම ක්‍රියාත්මක කිරීමට වෙහෙසන නවලෝක ට්‍රේඩින් සමාගමේ සාමාන්‍යාධිකාරි - ව්‍යාපෘති ප්‍රභාත් ඇතුළත්මුදලි මහතා ඔබට කියන කතාවයි මේ.“ඒ ඉරිදා දවසක්. අපේ නංගිලා මල්ලිලා අපි ඔක්කෝම එකට එකතු වුණ දවසක්. මේ සිදුවීම වෙන වෙලාවේ මම හිටියේ අසල්වැසි ගෙදරක. ගෙදරින් මට දැනුම් දුන්නා පොලිසියෙන් ඇවිත් ඉන්න බව. පොලිස් නිලධාරියකු හා විදුලිබල මණ්ඩලයේ නිලධාරියකු ඇවිත් කිව්වා “අපට ඔබේ විදුලි මීටරය පරික්ෂා කිරීමට අවශ්‍ය” යැයි කියා.මම ඔවුන්ට කිව්වා ප්‍රශ්නයක් නෑ පරීක්ෂා කරන්න” කියලා. මට ඒ වෙලාවේ මගේ හිතට පොඩි ලජ්ජාවකුත් දැනුණා. මොකද මීට පෙර කවදාවත් මෙහෙම දෙයක් වෙලා නැති නිසා. අපිට ප්‍රශ්නයක් වුණා මීටරේ බලන්න පොලිසියෙන් ආවේ ඇයි කියලා.ඔවුන් දෙදෙනා විදුලි මීටරය පරීක්ෂා කර බලා එයට සීල් තැබුවා. පසුව ඔවුන් මගේ රැකියාව කුමක්දැයි ඇසුවා. මම එයත් කිව්වට පස්සේ ඔවුන් ප්‍රශ්නයක් නැහැ කියලා යන්න ගියා. ඒ යමින් ගමන “මේගොල්ලෝ මේ සති අන්තයට විතරක් එන යන අය වෙන්න ඇති” කියලා ඔවුන් දෙදෙනා කතා වෙනවා ඇහුණා.ඔවුන් එහෙම පරීක්ෂා කළේ කාලයක් තිස්සේ අපේ ගෙදර විදුලි බිල රුපියල් පන්සියකින් එහා නොගිය නිසා බව අපට තේරුණා. නමුත් ඔවුන් අපේ නිවෙස ඇතුළට ආවා නම් ඔවුන්ටත් ප්‍රශ්නයක් වෙන්න තිබුණා කොහොමද මෙහෙම වෙන්නේ කියලා.”ප්‍රභාත්ගේ නිවෙසවරින්වර විදුලි බිල ඉහළ යන යුගයක මාසිකව එන විදුලි බිල මෙතරම් අවම මට්ටමේ පවත්වාගෙන යන්නේ කෙසේ ද? විශේෂයෙන් ම දෙමහල් නිවෙසක හතර දෙනෙකුගෙන් යුත් පවුලක අත්‍යවශ්‍ය විදුලි උපකරණ ද භාවිත කරමින් මෙලෙස මිල අවම මට්ටමක පවත්වාගැනීමේ මේ අරපිරිමැස්ම ගැන විදුලි බිල ඉහළ ගිය මෙවන් යුගයක අපට කරුණු පැහැදිලි කළ ප්‍රභාත් ඇතුළත්මුදලි මහතාපිළියන්දල මඩපාත ප්‍රදේශයේ පදිංචි ඔහු විදුලිය අරපිරිමැස්ම අත්හදා බලන්නේ විනෝදාංශයක් හැටියට ය. මෙය ඔහුගේ තනි ව්‍යායාමයක් නොව ඔහුගේ බිරිය දරු දෙදෙනාගේ ද සහායෙන් සිදුවන්නකි.ඇත්තටම අද තිබෙන විදුලි බිල වැඩියි කිය කියා කෑගසමින් සිටිනවාට වඩා අපි විදුලිය අරපිරිමැස්මෙන් භාවිත කිරීමට පෙලඹීම හොඳයි නේද කියලා මට සිතුණා. ලෝකයේ අනෙක් රටවල් සමඟ ගත්තාම අපි තමයි මාසිකව වැඩිම බිලක් ගෙවන්නේ. විදුලිබිල ආ දාට පහුවදාට කාර්යාලයේ හැමෝම කතා වෙන්නේ ඒ ගැන ඇතැමුන්ගේ විදුලිබිල රුපියල් දාහ දෙදාහ පැනලා. නමුත් මම මගේ බිලේ මිල ප්‍රමාණය ගැන කිව්වාම ඔවුන් පුදුම වෙනවා. ඇතැමුන් මට හිනා වෙනවා ඔබ විදුලි උපකරණ භාවිතා කරන්නේ නැතිව ඇති කියලා. නැහැ මම විදුලි උපකරණ භාවිත කරනවා. එහි ඇත්ත තත්ත්වය මේකයි.බිරිඳ සහ දියණියප්‍රභාත් අප නිවසෙහි කාමරයෙන් කාමරයට මුළුතැන්ගෙයට ද රැගෙන ගියේ ය. ඔහුගේ නිවෙස අංගසම්පූර්ණ නිවෙසකි. එහි අත්‍යවශ්‍යවිදුලි උපකරණ සෑම එකක් ම පාහේ ඇත. අපිට විදුලි බිල අවම කර ගැනීමට කළ හැකි එක ක්‍රමයක් තමයි විදුලිය තාපය බවට පරිවර්තනය කර ගැනීමේ උපකරණ හැකිතාක් දුරට අවම කිරීම. විශේෂයෙන් ම “හොට් ප්ලේට් එකට සහ හීටරයට යන විදුලි ප්‍රමාණය වැඩියි. එහෙම කියලා අපට විදුලි ඉස්තිරික්කය භාවිතා නොකර ඉන්න බැහැ. මේ සඳහා කළ යුත්තේ උසස් තත්ත්වයේ විදුලි ඉස්තිරික්කයක් භාවිතා කිරීමයි. අපි වතුර භාවිත කරන්නේ ළිදෙන් පොම්ප කරලා.මගේ නිවෙසේ තිබෙන්නේ ප්‍රමාණයෙන් විශාල වතුර ටැංකියක්. අපි එයට වතුර පුරවන්නේ දවස් දෙකකට වතාවක්. අපි හතර දෙනාගෙන් යුතු පවුලට එය ප්‍රමාණවත්. ඒ වගේ ම අපි අනවශ්‍ය විදියට විදුලි බුබුළු දල්වන්නේ නැහැ. දැන් අපේ ගෙදර හැම දෙනාම අවශ්‍ය වෙලාවට විදුලි බුබුළු දැල්වීමටත් අනෙක් වෙලාවට එය නිවා දැමීමටත් දැනුවත්ව ඉන්නේ. අපි පාවිච්චි කරන්නේ ඉතා උසස් මට්ටමේඛ්ජ්ඹ් විදුලි බුබුළු. මම කාර්යය බහුල කෙනෙක්. නමුත් දවසට පැය එකහමාරක් පමණ රූපවාහිනිය නරඹනවා. ක්‍රිකට් තරගයක් තිබුණ දවසට එය ආරම්භයේ සිට අවසානය දක්වාම නරඹනවා. ඒ නරඹන්නේ නවීන තාක්ෂණික ශබ්ද උපකරණ සමඟ. අපි හැමදාම වගේ ඇඳුම් මදිනවා. මේ හැමදෙයක් ම කරලා විදුලි බිල මෙතරම්ම පාලනය කරගෙන තිබීම කෙනෙකුට ප්‍රශ්නයක් වෙන්න පුළුවන්. මට මේ ක්‍රමය අත්හදා බලන්න මගෙ බිරිය නිලංගිගෙන් හා කුඩා දියණියන් දෙදෙනාගෙන් විශාල සහයක් ලැබෙනවා.මේ නිලංගනී ජයවීර කියන කතාවයි.මම ඉගෙන ගත්තේ ගාල්ල ශ්‍රී හෘදය කන්‍යාරාමයේ. අපේ පවුලේ අක්කලා නංගිලා ඔක්කෝම හතර දෙනයි. අපි ඒ කාලේ ඉගෙන ගත්තේ නේවාසිකවයි. අපි අරපිරිමැස්ම ගැන ඉගෙන ගත්තේ එහිදී. නිවෙසක අරපිරිමැස්ම කියන එක තනිවම කරන්න අමාරුයි. එයට නිවෙසේ ඉන්න අනෙක් අයගෙනුත් සහයෝගය ලැබිය යුතුයි. මට සැමියාගේ සහයෝගය ඊට උපරිමයෙන් ම ලැබෙනවා. දියණියන් දෙදෙනාත් දැන් අප දෙදෙනා ආදර්ශයට ගෙන ඔවුනුත් ඊට හැඩ ගැසී සිටින්නේ.මම දියණියන් දෙදෙනාගේ පාසල් නිල ඇඳුම් සියල්ලම එකවර මැද තබනවා. එය මට පහසුවක් වගේ ම විදුලිය අරපිරිමැස්මටත් හොඳයි. ඒ වගේ ම මම බත් පිසින්නේ ‘ප්‍රෙෂර් කුකර්’ එකේ. රයිස් කුකර් එකට වඩා ප්‍රෙෂර් කුකර් එකේ බත ඉදීමට ගතවන්නේ විනාඩි කිහිපයයි. එයිනුත් යම් විදුලිය ඉතිරියක් වෙනවා. දරුවෝ දෙන්නා හවසට රූපවාහිනිය පැය දෙකක් පමණ නරඹනවා. ඒ අත්‍යවශ්‍ය දේ පමණයි. ඒ වගේ ම අපි රාත්‍රියේ විදුලි පංකාවත් භාවිත කරනවා. ඒ හැරෙන්න රෙදි සේදීමට ‘වොෂින් මැෂින්’ එකත් භාවිත කරනවා.ප්‍රභාත්ගේ විදුලි බිල්පත්මේ කුමන දේ භාවිතා කළත් අපි මේ හැමදේම භාවිත කරන්නේ පිළිවෙළකට.කාමරයෙන් කාමරයට යාමේදී එහි දැල්වෙන විදුලි බුබුළු නිවා දැමීමට ඇගේ දොළොස් හැවිරිදි දියණිය දැන් දැනුවත් ය.ඔවුන් ඕනෑවටත් වඩා අරපිරිමසින්න කටයුතු කරනු ඇතැයි කිසිවකුට සිතෙන්නට පුළුවන. සමහර වෙලාවට යාලුවෝ අපිට හිනාවෙනවා ඔය ඉතිරි කරන හැටි අපිටත් කියා දෙන්න කියලා. තවත් වෙලාවට ඔවුන් මාව දකිනවා ඇත්තේ මහා ලෝබයෙක් විදිහට විය හැකියි. නමුත් මං කරන රස්සාව අනුව මට නිතර විදේශ ගතවීමට ලැබෙනවා. මං ඒ වෙලාවට බලන්නේ කොහොමද ඒ රටවල අය විදුලිය අරපිරිමැස්මෙන් භාවිත කරන්නේ කියලා. අපිට විදුලිය භාවිතය පිරිමසන්න පුළුවන්. එක ක්‍රමයක් තමයි නිවසෙහි භාවිතා කරන විදුලි උපකරණ ප්‍රමිතියෙන් ඉතා උසස් තත්ත්වයේ ඒවා වීම.මම විදුලිය ඉතිරි කරන්න හුරු වුණේ මගේ බිරියගෙන්. අපි ගම්වල හැදුණු අය. මගේ අම්මා ගුරුවරියක්. තාත්තා විදුහල්පතිවරයෙක්. මම ඉගෙන ගත්තේ කොළඹ ඩී.එස්. සේනානායක විද්‍යාලයේ. පාසල් යන කාලේ නම් අපිට මේවායේ බරපතළක් තේරුණේ නැහැ. නමුත් ඒ කාලේ අපේ ගෙවල්වල විදුලි උපකරණ තිබුණෙත් නැහැ. අපි පුංචි කාලේ බොහෝ ම සරල ජීවිත ගත කළේ. ඒත් අද තත්ත්වය ඊට වෙනස්. අද අපිව හඳුන්වා දෙන්නෙ මධ්‍යම පාන්තිකයන් හැටියට. ඇත්තෙන් ම අපි වගේ පුංචි පවුලකට අරපිරිමැස්ම සේම කරන දේ පිළිවෙළට කළොත් හැමදෙයක් ම ඉතිරි කරගැනීමට පුළුවන්.”ප්‍රභාත් ගෙවන්නේ කාර්ය බහුල ජීවිතයක්. එහෙත් ඔහු ඒ කාර්යය බහුලත්වය තුළින් වුව හරි අපූරු විනෝදාංශයක් තෝරාගෙන ඇත්තේ ය. ඒ විදුලිය අරපිරිමැස්මෙන් භාවිත කිරීම ය.මගේත් බිරියගේත් අදහසක් තිබුණා මේ නිවෙස විදුලිය පිරිමැස්මේ ආදර්ශ නිවෙසක් කිරීමට. අපිට එය විනෝදයක්. ඒ වගේ ම ආර්ථික ලාබයක්. ඒ විනෝදාංශය සාර්ථක කර ගැනීමට මං අනුගමනය කළ එක දෙයක් තමයි උසස් තත්ත්වයේ විදුලි උපකරණ භාවිතය. මගේ ගෙදර තිබෙන ශීතකරණය අයිස් බැදෙන එකක්. කෙනෙක් කියන්න පුළුවන් මේ සඳහා වැයවන, විදුලි ප්‍රමාණය වැඩියි කියලා. නමුත් මේ ශීතකරණයෙන් විදුලිය අරපරෙස්සම් වෙනවා. අපට අවශ්‍ය දේ ඉක්මනින් ලබාගැනීමට හැකිවන පරිදි අපි ඉතාම පිළිවෙළට ශීතකරණයේ භාණ්ඩ අසුරා තිබෙනවා. මෙයිනුත් විදුලිය ඉතිරියක් වෙනවා.අපේ ඊළඟ වෑයම නිවෙස තුළ දහවල් කාලයේත් විදුලි බුබුළු දැල්වීම අවම කිරීමයි. නිවෙසට පිටතින් එන ආලෝකය නිවෙසේ රඳවා තබාගැනීම සඳහා නිවෙස තුළ බිත්ති වල සුදු වර්ණ ගැල්වීම තුළින් පුළුවන්. කොතරම් කාර්යය බහුල වුවත් අපි විදුලිය පිළිබඳව ඉතාම කල්පනාවෙන් කටයුතු කරනවා. මේ වනවිට අපේ මාසික විදුලි ඒකක ගණන හැත්තෑවයි. එහෙමත් නැත්නම් හැත්තෑ එකයි. කාලයක් තිස්සේ ම අපේ මාසික විදුලි බිල රුපියල් පන්සීයයත් හත්සිය පනහත් අතර තිබෙන්නේ. මෙන්න මේ හේතුව නිසා තමයි විදුලි බල මණ්ඩලය අපේ නිවෙසේ විදුලි මීටරය පරික්ෂා කිරීමට පොලිසියත් සමඟ ආවේ. අපිට දැන් විදුලිය අරපරිස්සම් කිරීමට දිනෙන් දින අත්හදා බැලීම් පියවර ගැනීීම් විනෝදාංශයක්.”දිනෙන් දින ඉහළ යන විදුලි බිල අවම කර ගැනීමට නිවසේ කටයුතු පිළිවෙළකට කිරීම ප්‍රභාත්ගේ හා නීලංගනීගේ විනෝදාංශයක් වී ඇත. එමෙන් ම තම කාර්යාලයේදී තමන්ගේ පරිපාලනය යටතේ තිබෙන කොටසේ ද විදුලි පරිභෝජනය අරපිරිමැස්මෙන් පාවිච්චි කිරීම ප්‍රභාත්ගේ ඊළඟ අරමුණ වී ඇත.ඉසවි ඡායාරූප  -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304286</link>
    <topic>ක්‍රිස් ගේල් අයි පී එල් පිටිය දෙවනත් කරයි</topic>
    <author>ඉඳුනිල් වීරරත්න</author>
    <content>ක්‍රිස්ටෝපර් හෙන්රි ගේල්.1979 සැප්තැම්බර් 21 වැනිදා ජැමෙයිකාවේ උපන් කළු ජාතිකයෙක්. මේ වන විට ලෝකයේ අස්සක් මුල්ලක් නෑර අතිශයින් ජනප්‍රිය වුණු යෞවනයෙක්.ඒත්, ඔහු ජනප්‍රිය වෙන්නෙ ක්‍රිස් ගේල් නමින්. විවියන් රිචඩ්, සර් ගාෆීල්ඩ් සෝබර්ස්, බ්‍රයන් ලාරා වැනි කොදෙව් ක්‍රීඩකයන්ගෙන් පසු තරමක් පහළට වැටුණු කොදෙව්වන්ගේ ජවය ශක්තිය ලෝකෙටම පෙන්වූ වර්තමාන ක්‍රිකට් පිටියේ දැවැන්තයා ඔහුයි.බටහිර ඉන්දීය කොදෙව් පිලට ක්‍රීඩා කරන තුන් ඉරියව්වෙන් දස්කම් පාන ක්‍රිස් ගේල් 2007 වසරේ සිට 2010 දක්වා කොදෙව් කණ්ඩායමට නායකත්වය ලබා දුන්නා. අඩි 6 යි අඟල් 3 ක් උස ක්‍රිස් ගේල් මේ දිනවල පැවැත්වෙන අයි පී එල් තරග මාලාවේ පෙරළිකාර ක්‍රීඩකයා වෙමින් අති ප්‍රවේගකාරී පිතිකරණයක නියැළෙනවා.පසුගිය 23 වැනිදා 2013 අයි පී එල් තරග මාලාවේ 31 වැනි තරගය ලෙසින් පූනේ වොරියර්ස් පිල සහ රෝයල් චැලෙන්ජර්ස් බැංගලෝර් පිල සමඟ පැවැත්වුණු තරගයේ දී වාර්තා රැසක් බිඳ දමමින් ගේල් ගේ පිත්ත කතා කළ අයුරු කවුරුත් බලා සිටියේ පුදුමයෙන්. ආසාවෙන්. පන්දුව පිත්තේ වැදුණු සැණින් ප්‍රේක්ෂාගාරය තුළට, ප්‍රේක්ෂාගාරයේ වහළ මතට හෙණ හඬ නඟමින් පතිත කරවූ ඒ සුපිරි පිති ප්‍රහාරය නිසාවෙන් එතෙක් තිබුණු වාර්තා බොහොමයක්ම බිඳ වැටුණා. අයි පී එල් තරග ඉතිහාසයේ වේගවත්ම අර්ධ ශතකය (පන්දු 17 කදී ලකුණු 50) වාර්තා කළ ගේල් වේගවත්ම ශතකය වාර්තා කළේ පන්දු 30 කදී. මෙම ශතක වාර්තාව 20 යි 20 ජාත්‍යන්තර තරග ඉතිහාසයේ වේගවත්ම ශතකය ලෙස ද වාර්තා පොතට එක්වනවා.ක්‍රිස් ගේල් ගේ නොදැවී ලබාගත් ලකුණු 175 ඉනිම අයි පී එල් තරග ඉතිහාසයේ ක්‍රීඩකයකු ඉනිමක ලැබූ පෞද්ගලික වැඩිම ලකුණු සංඛ්‍යාව ලෙසින් මෙන්ම 20 යි 20 ජාත්‍යන්තර තරග ඉතිහාසයේ ද ක්‍රීඩකයකු ඉනිමක ලැබූ පෞද්ගලික වැඩිම ලකුණු සංඛ්‍යාව ද වනවා. එසේම ක්‍රිස් ගේල් මෙම ලකුණු 175 ලබා ගත්තේ පන්දු 66 කදී. ඊට හතරේ පහර 13 ක් සහ 6 පහර 17 ක් ඇතුළත්.මෙම හයේ පහර 17 ද වාර්තාවක්. ඒ අයි පී එල් තරග ඉතිහාසයේ මෙන්ම 20 යි 20 ජාත්‍යන්තර තරග ඉතිහාසයේ ඉනිමක එක් ක්‍රීඩකයකු එල්ල කළ වැඩිම හයේ පහර සංඛ්‍යාවයි.ගේල්ගේ මෙම හයේ පහර 17 අතර දිගම හයේ පහර ලෙසින් වාර්තා වුණේ මීටර් 119 ක්. මෙය ද මෙතෙක් අයි පී එල් තරග ඉතිහාසයේ දිගම හයේ පහර ලෙසින් වාර්තා පොතට එක් වුණා.ගේල් ලබාගත් ලකුණු 175 ත් සමඟ රෝයල් චැලෙන්ජ් බැංගලෝර් පිල කඩුලු 5 කට ලකුණු 263 ක් ලබාගත්තා. පිළිතුරු ඉනිම ක්‍රීඩා කළ පුනේ වොරියර්ස්ලාට ලබාගත හැකි වූයේ කඩුලු 9 ක් දැවී ලකුණු 133 ක් පමණයි. මේ නිසා බැංගලෝර් පිල ලකුණු 130 කින් ජයගත්තා. මෙම ලකුණු 263 ද අයි පී එල් තරග ඉතිහාසයේ මෙන්ම 20 යි 20 ජාත්‍යන්තර තරග ඉතිහාසයේ මෙතෙක් කණ්ඩායමක් ලැබූ වැඩිම ලකුණු සංඛ්‍යාවයි.ගේල් ටෙස්ට් වරම් ලබාගන්නේ 2000 වසරේ මැයි 16 සිට 20 දක්වා පැවැති තරගයේ දී සිම්බාබ්වේට එරෙහිව. එදා මෙදා තුර ටෙස්ට් තරග 97 කට ක්‍රීඩා කර නොදැවුණු ඉනිම් 9 ක් සමඟ ලකුණු 6836 ක් ලබා ඇති අතර ශතක 5 ක් සහ අර්ධ ශතක 34 ක් ඊට ඇතුළත්.1999 සැප්. 11 දා ඉන්දියාවට එරෙහිව එක්දින වරම් ලබා ගැනීමෙන් පසු එක්දින තරග 242 කදී නොදැවුණු ඉනිම් 17 ක් සමඟ 8442 ක් ලකුණු රැස්කර ගෙන ඇති ගේල් එක්දින ශතක 20 ක් අර්ධ ශතක 45 කින් ක්‍රිකට් දිවිය වර්ණවත් කරගෙන තිබෙනවා. 2006 පෙබරවාරි 16 වැනිදා නවසීලන්තයට එරෙහිව 20 යි 20 ජාත්‍යන්තර වරම් ලබාගත් පසු ඔහු මේ දක්වා කොදෙව් කණ්ඩායම නියෝජනය කරමින් තරග 32 කට ක්‍රීඩා කර එක් ශතකයක් සහ අර්ධ ශතක 10 ක් සමඟ ලකුණු 993 ක් රැස්කරගෙන තිබෙනවා.2005 සැප්තැම්බර් 15 වැනිදා පී සී ඒ මාස්ටර්ස් ලෙයිසෙස්ටර් පිලට ක්‍රීඩා කරමින් ශූරයන්ගේ කුසලානය සඳහා හලාවත මේරියන්ස් පිලට එරෙහිව 20 යි 20 තරග පිටියට පිවිසෙන ගේල් එදා මෙදා තුර මැටබෙලලන්ස් ටස්කර්ස්, සිඩ්නි තන්ඩර්, බැරිසල් බර්නර්ස්, ජැමෙයිකා, ඩකා ග්ලැඩියේටර්ස්, රෝයල් චැලෙන්ජර්ස් බැංගලෝර් පිල්වලට ක්‍රීඩා කර ඇති අතර මේ දක්වා තරග 137 කදී ලකුණු 5236 ක් රැස්කරගෙන තිබේ. ඊට ශතක 11 ක් අර්ධ ශතක 35 ක් ඇතුළත්.හයේ පහර එල්ල කිරීමේ රුසියෙක් වන ගේල් ටෙස්ට් පිටියේ දී හතරේ පහර 992 ක් හයේ පහර 89 ක් ද, එක්දින පිටියේ 4 පහර 974 ක් හයේ පහර 193 ක් ද, 20 යි 20 ජාත්‍යන්තර තරගවලදී හතරේ පහර 87 ක් හයේ පහර 60 ක් සහ අයි පී එල් 20 යි 20 තරග පිටියේ හතරේ පහර 401 ක් හයේ පර 383 ක් එල්ල කර තිබේ.ගේල් ගේ අයි පී එල් තරග ඉතිහාසය දෙස බැලීමේ දී ඉන්දීය ප්‍රිමියර් ලීග් ආරම්භයේ දී කොල්කටා නයිට් රයිඩර්ස් පිලට බැඳුණු නමුත් දස්කම් දැක්වීමට අපොහොසත් වුණු ඔහු කරළියට එන්නේ 2011 වසරේ පැවැති 4 වැනි අයි පී එල් තරග වාරයේ සිටයි. එහිදී රෝයල් චැලෙන්ජර්ස් බැංගලෝර් පිලට එක්වෙමින් ආරම්භක පිතිකරුවා ලෙස පිටියට පැමිණි ඔහු කොල්කටා නයිට් රයිඩර්ස් පිලට එරෙහිව පන්දු 55 කදී හතරේ පහර 10 ක් සහ 6 පහර 7 ක් සමඟ ලකුණු 102 ක් ලබා ගත්තා.2009 තරග වාරයේ සිට 2012 තරග වාරය තෙක් තරග 43 කට ක්‍රීඩා කරමින් ශතක 3 ක් අර්ධ ශතක 12 ක් සමඟ ලකුණු 1804 ක් රැස්කරගෙන ඇති ගේල් 2011 වසරේදී මෙන්ම 2012 වසරේදී ද වැඩිම ලකුණු ලාභියා වෙමින් තැඹිලි පැහැ කැප් තොප්පියට හිමිකම් කිව්වා. මේ වන විට 2013 තරග වාරයේදී ද වැඩිම ලකුණු ලාභියා (තරග 8, ලකුණු 432) වැඩිම හයේ පහර එල්ල කළ ක්‍රීඩකයා (හයේ පහර 34) ලෙසින් ඉදිරියෙන්ම සිටිනවා.රෝයල් චැලෙන්ජර්ස් බැංගලෝර් පිල මූලික වටයේ තවත් තරග 8 කට සහභාගි සමට නියමිත අතර ගේල් සිය පිත්තෙන් කොපමණ හයේ පහර සංඛ්‍යාවක් එල්ල කරාවි ද යන්න සිතීමත් ආශ්වාදජනක බව අවසන් වශයෙන් සටහන්කළ යුතුයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304282</link>
    <topic>රුපියල් අටදාහකට පරණ යකඩ කඩේට ගිය රොනී ද මැල්ගේ ලක්ෂ හැටදෙකේ ඔරලෝසුව</topic>
    <author>සටහන හා ඡායාරූප සුනිල් ස්ටැන්ලි (කළුතර මධ්‍යම සමූහ)</author>
    <content>අවුරුදු 300 ක් ඉපැරැණියිහිටපු ඇමැති රොනී ද මෙල්අක්කර තුන්දහස් ගණනක වපසරියකින් යුතු ගීකියනකන්ද වතුයාය පිහිටියේ කළුතර දිස්ත්‍රික්කයේ බුලත්සිංහල මැතිවරණ කොට්ඨාසයේ තෙබුවන පොලිස් වසමේ නෑබඩ ප්‍රදේශයේය. මුහුදු මට්ටමේ සිට අඩි 600 ක් පමණ උසින් පිහිටි මෙම වතුයාය රමණීය කඳු වළල්ලකින් වට වූ සුන්දර ස්ථානයකි.බ්‍රිතාන්‍ය සුදු අධිරාජ්‍යවාදීන්ගේ සමයේ මෙම වතුයාය අයිතිව තිබී ඇත්තේ බ්‍රිතාන්‍ය රජ පවුලට අයත් අයෙකු බව කියන ජෝර්ජ් එල්ෆින්ස්ටන් නම් වූ අයෙකුටය.ඉන් පසුව මෙම වතුයායේ අයිතිකරු බවට පත්ව ඇත්තේ පාණදුර ප්‍රදේශයේ ව්‍යාපාරිකයෙකු වූ ලියෝ ප්‍රනාන්දු මහතායි.මෙරට දේශපාලනයේ ජනප්‍රිය චරිතයක් වූ හිටපු මුදල් ඇමැතිවරයකු වූ රොනී ද මැල් මහතා විවාහ වී සිටියේ ගීකියනකන්ද වත්තේ අයිතිකරු වූ ලියෝ ප්‍රනාන්දු මහතාගේ දියණියක වූ මල්ලිකා ද මැල් මහත්මිය සමඟය. එම වතුයායේ අයිතිය රොනී ද මැල් මහතාගේ පවුලට අයත් වූයේ ඒ අනුවය.ගීකියනකන්දවත්තේ දෙමහල් වතු බංගලාව ඉතා සුන්දර එකකි. එහි උද්‍යානය අලංකාර කර තිබුණේ ප්‍රකට උද්‍යාන අලංකරණ ශිල්පියෙකු වූ බෙවිස් බාවා මහතා අතිනි.මෙම බංගලාව පිහිටියේ ද වතුයායේ ඉහළම තැනය. එය සුඛෝපභෝගී අංගවලින් සමන්විත විය. බංගලාව අවට වටිනා මල්වලින් අලංකාර වී තිබු අතර අලංකාර දිය පොකුණේ විසිතුරු මත්ස්‍යයින් ද විය.මෙහි ජල පෝෂිත ප්‍රදේශයක් ලෙස කුඩා වන ලැහැබක් ද තිබුණි. හාවුන් වැලි මුවන් හා දුර්ලභ ගණයේ කුරුල්ලන් මෙම උද්‍යානයේ නිතර දැක ගත හැකි විය.සමගි පෙරමුණු රජය යටතේ විශාල වතු රජයට පවරා ගැනීමත් සමඟ රොනී ද මැල් මහතා ඇතුළු පවුලට හිමි වූයේ එම වතුයායෙන් අක්කර 50 ක් තරම් වූ භූමි ප්‍රදේශයක් පමණි.‘ගීකියනකන්දවත්ත’ යන නම මෙරට ජනතාව අතර ප්‍රචලිත වූයේ රොනී ද මැල් මහතා මෙරට මුදල් ඇමැතිවරයකු වීමත් සමඟය.රොනී ද මැල් මහතා පක්ෂ මාරු කරමින් පාර්ලිමේන්තුවේ රැඳී සිටි ඇති එම කාලයේ වැඩිම අයවැය ලේඛන සංඛ්‍යාවක් ඉදිරිපත් කළ මුදල් ඇමැතිවරයා වශයෙන් වාර්තා තැබූ බව ද අපට මතකය.රුපියල් ලක්ෂ 62 ක් වටිනා පෞරාණික වටිනාකමක් ඇති ඔරලෝසුවරොනී ද මැල් මහතා ඇතුළු පවුලේ සාමාජිකයන්, මැති ඇමැතිවරුන්, උසස් පොලිස් හා රජයේ නිලධාරීන් එදා නිතර නිතර ගීකියනකන්දවත්තට පැමිණියේය.රොනී ද මැල් මහතා තම නිවාඩු දින ගීකියනකන්දවත්ත බංගලාවේ ගත කිරීමට නිතරම ඇලුම් කළේය.ඔහු තම අයවැය ලේඛන පිළියෙල කළේ ද ගීකියනකන්ද වතුයායේ වතු බංගලාවේ හිඳිමින්ය.ඒ කාලයේ අයවැය ලේඛනය ඉදිරිපත් කරන දිනය සැම පුවත්පතකම මුල් පිටුව සැරසුණේ ගීකියනකන්දවත්තේ මනරම් පරිසරය පසුබිම් කරගත් මුදල් ඇමැති රොනී ද මැල් මහතාගේ ඡායාරූපයකිනි. අයවැය රහස් ඇතුළත් පෙට්ටිය සමඟ රොනී ද මැල් මහතා සිනාමුසු මුහුණින් සිටින ආකාරය එම ඡායාරූපවලින් රටටම කියා පෑවේය.ගීකියනකන්දවත්තේ සකස් කර එදා පාර්ලිමේන්තුවට අයවැය ලේඛනයක් ඉදිරිපත් කළ දිනයට පසු දින ශ්‍රී ලංකා නිදහස් පක්ෂයේ නිල පුවත්පත වූ ‘දිනකර’ පුවත්පතේ ප්‍රධාන සිරස්තලය වූයේ ‘ගහෙන් වැටුණු මිනිහාට රොනී අනී’ යන්නයි.අයවැය හා මුදල් ඇමැති රොනී ද මැල් මහතා නිසාම එදා මෙරට ජනතාවට හුරු පුරුදු නමක් වූ ගීකියනකන්ද වත්ත පසු කලෙක ජනතාවගේ මතකයෙන් කෙමෙන් ඈත් වන්නට පටන් ගත්තේය.වතු බංගලාවේ ශ්‍රී විභූතිය කෙමෙන් අඩු වන්නට වූ අතර එය මුනිසාම් රාමන් නම් මහතෙකුගේ පාලනයට යටත් වුණි.‘ගීකියනකන්දවත්ත’ යන නම මෙරට ජනතාව අතර යළි කතාබහට ලක් වූයේ පසුගිය සතියේ සිටය.ඒ වතු බංගලාවේ තිබු වසර 300 කට වඩා පැරැණි රුපියල් ලක්ෂ 62 ක් පමණ වටිනා මේස ඔරලෝසුවක් ද අඩි 5 1/2 ක් උසැති පෞරාණික වටිනාකමක් ඇති චිමිනි ලාම්පුවක් ද දුරකථන චාජරයක් ඇතුළු දේපළ රැසක් ද සොරකම් කිරීමේ සිද්ධියත් සමඟය.ගීකියනකන්දවත්ත රුහුණුඑළියවත්තෙ වතු පාලන මුනිසාම් රාමන් මහතා විසින් මේ පිළිබඳව අප්‍රේල් මස 16 වනදා තෙබුවන පොලීසියට පැමිණිල්ලක් ඉදිරිපත් කර තිබුණි.කළුතර කොට්ඨාස භාර පොලිස් අධිකාරී රොෂාන් සිල්වා මහතා මෙවැනි අපරාධ පිළිබඳව සොයා බලා පළපුරුද්දක් ඇති කළුතර කොට්ඨාස අපරාධ විමර්ශන ඒකකයට මේ පිළිබඳව සොයා බැලීමේ කටයුතු භාර කළේය.එම නිලධාරීන් ගීකියනකන්දවත්ත හා ඒ අවට ප්‍රදේශයේ පරණ බඩු එකතු කරන වෙළෙඳ සල් පරීක්ෂා කිරීමේදී වරකාගොඩ කරන්නාගොඩ පිහිටි ටෙමිගේවත්තේ පරණ යකඩ බඩු එකතු කරන ස්ථානයක තිබී මෙම සොරකම් කළ භාණ්ඩ අත්අඩංගුවට ගන්නා ලදී.පරණ යකඩ බඩු කඩේ හිමියාගෙන් ප්‍රශ්න කිරීමේදී ඔහු ඒවා රුපියල් අටදාහක මුදලකට ගීකියනකන්දවත්ත ඉහළ පෙරැට්ටුවේ වතු නිවාසවල පදිංචිකරුවන් දෙදෙනෙකුගෙන් මිලට ගත් බව කීය. ඔවුන් අත්අඩංගුවට ගෙන ප්‍රශ්න කිරීමේදී හෙළිදරව් වී ඇත්තේ ඔවුන් ඒවා වතු නිවාසවලම පදිංචි තවත් පුද්ගලයකුගෙන් රුපියල් 3000 කට මිලට ගත් බවයි.ඉන්පසුව කළ පරීක්ෂණවලදී වතු බංගලාව බිඳ ඒ තුළට බැස්සවූ 16 හැවිරිදි පාසල් සිසුන් දෙදෙනෙකු ද මෙම බඩු ප්‍රවාහනය කළ ලොරි රථයක් හා ත්‍රීරෝද රථයක් ද අත්අඩංගුවට ගෙන තිබුණි.මෙම මේස ඔරලෝසුව උසින් අඟල් 33 ක් හා පළලින් අඟල් 23 කින් ද යුතු වූ අතර එහි කොටස් රනින් නිම වී ඇති බවට පොලීසිය සැක කරයි. ඔරලෝසුව දෙපස පොත් කියවමින් සිටින කුඩා දරුවන් දෙදෙනකුගේ රූපවලින් අලංකාර වී තිබුණි. මෙය 1988 වසරේ තක්සේරු කර තිබුණේ රුපියල් ලක්ෂ 48 කටය.ගීකියනකන්ද වතුයාය සුදු පාලකයින්ට සතුව තිබු සමයේ එහි වතු බංගලාව අලංකාර කිරීම සඳහා එංගලන්තයේ සිට ගෙන එන ලද ගෘහ භාණ්ඩ ඇතුළු වටිනා භාණ්ඩ අතර තිබු මේවායේ පෞරාණික අගය කිව නොහැකි තරම්ය.ඒවායේ පෞරාණික අගය පිළිබඳව දැනුමක් නොතිබුණු සැකකරුවන් ඒවා පරණ යකඩ බඩු කඩයට විකුණා තිබුණේ පිත්තලවල බරටය.කෙසේ වෙතත් පෞරාණික ඔරලෝසුව නැවත සොයා ගන්නා විට එහි කටු දෙක අතුරුදන්ව තිබුණි.තවත් දින කීපයක් ගත වූයේ නම් පෞරාණික වටිනාකම ඇති එම ඔරලෝසුව උණු වී යනුයේ පරණ යකඩ හා පිත්තල සමඟය.කළුතර කොට්ඨාස භාර පොලිස් අධිකාරී රොෂාන් සිල්වා මහතාගේ උපදෙස් මත කළුතර කොට්ඨාස අපරාධ විමර්ශන ඒකකයේ ස්ථානාධිපති උප පොලිස් පරීක්ෂක සමන් ශ්‍රී පද්මලාල් සැරයන්වරුන් වන ජයන්ත (18668), වීරසේන (55202), දයාසේන (26019), ගුණසේකර (4492), කොස්තාපල්වරුන් වන විතාන (65063), සමීර (74502), හා සරත්චන්ද්‍ර (6269) යන මහත්වරුන් විසින් එම සැකකරුවන් හා භාණ්ඩ අත්අඩංගුවට ගෙන තිබුණි.සැකකරුවන් මතුගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කර තිබිණි.සටහන හා ඡායාරූප සුනිල් ස්ටැන්ලි (කළුතර මධ්‍යම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304283</link>
    <topic>‘ලංකා විත්තියට’ ආයුබෝවන්!</topic>
    <author>නීතිඥ අනුර හෑගොඩ</author>
    <content>ඒ කොටි සංවිධානය නොකඩවා බෝම්බ අටවන කාලයයි. කුරිරු යුද්ධය නිමා කළ නොහැකි යැයි ලාංකික ජනතාවගේ බලාපොරොත්තු සුන්වී තිබූ කාලය යි.උදේ වැඩට යන තාත්තා හවස ගෙදර ඒදැයි විශ්වාස නැතිව තිබූ කාලය යි. ශ්‍රී ලංකාවේ ප්‍රවෘත්ති පිළිබඳව ලෝක ප්‍රජාව දිනපතා විමසිල්ලෙන් සිටි කාලය යි. සිංහල පුවත් පිළිබඳව එංගලන්ත ශ්‍රී ලාංකිකයන් ද පිපාසාවෙන් සිටි කාලය යි.හිටිහැටියේ සියල්ලන්ගේ ම මනදොල පුරවාලමින් එංගලන්තයේ සිංහල පුවත්පතක් බිහිවිණ. එය නියඟයකට අසුව සිටි තණ බිමකට වැටුණ මල් වැස්සක් මෙන් විය. පුවත්පත නමින් ‘ලංකා විත්ති’ විය. කෘතහස්ත ලේඛක දයා ආනන්ද රණසිංහයන් එහි කතුවරයා විය. එපමණක් ද නොව එහි ප්‍රකාශකයා ද අයිතිකාරයා ද විය. බෙදාහරින්නා ද විය.කොටින්ම මුල් කාලයේ එහි පළවූ බොහෝ ලිපිවල ලේඛකයා ද විය. එය නොමිලයේම බෙදාහරින ලද පුවත්පතක් වූවා මෙන්ම ලංකාවෙන් පිටත මුද්‍රණය වූ පළමු සිංහල පුවත්පත ද විය.එංගලන්තයේ සිංහල රසිකයනට හොඳ වේදිකාවක් තැනිණ. කවි ලියන්නට හැකි වූවෝ කවි ලිවූහ. කවි ලිවීමට උත්සාහ කළ අය උත්සාහයන් සඵල කරගත්හ.රස විඳින්නට හැකිවූවෝ රස වින්දහ. සැවොමටම ලියන්නට යමක් තිබිණ. දයා ආනන්දයෝ කෙළින්ම යුදයට බටහ.ඔහුගේ ප්‍රමුඛත්වය වූයේ යුදයට එරෙහිව සිය පෑන මෙහෙයවීමයි. කොටි කල්ලියේ ම්ලේච්ඡ ක්‍රියා හමුවේ අසරණව සිටි ශ්‍රී ලාංකීය ජනතාව දිරි ගැන්වීම ඔහුගේ එකම අභිප්‍රාය විය.මුල් පුවතේ පටන් සෑම පිටුවකම පාහේ පළවුණේ ජනතාවාදී මතයන් ය. ජනතාව අවදි කරවන සිතිවිලි ය. රණවිරුවන් දිරිගන්වන කවි පෙළවල් ය.රණවිරුවෝ මහ කැලෑවේ යුදබිමේ සිට ද ‘ලංකා විත්ති’ කියවූහ. එයට ලිවූහ. ලොව දස අත සිංහල ජනයා ලංකා විත්තිය අගය කරන්නට වූහ.ලිපි ලියන්නට හැකි වූවෝ ලිපි ලිවූහ. අවශ්‍ය ප්‍රමාණයටත් වඩා ලිපි ලැබිණි. එංගලන්තයේ සිංහල සාහිත ප්‍රබෝධයක් බිහිවිණ. සැවොමගේ ප්‍රාර්ථනය එකක් විය. ඒ කුරිරු යුද්ධයට එරෙහිව යුද වැදීම ය. පෑනෙන් යුදවැදීම ය.ලංකා විත්තිය මසකට වරක් අප අතට පත්වුව ද එය එන තෙක් බලා සිටීම බොහෝ දෙනගේ පුරුද්ද විය.බෙදාහැරීම දිනකින් දෙකකින් ප්‍රමාද වුවහොත් එය බොහෝ දෙනාගේ විමසිල්ලට ලක්විය.එංගලන්තයේ පන්සල් ලාංකේය වෙළෙඳ සල්, හෝටල, ලංකා බැංකුව, මහ කොමසාරිස් කාර්යාලය ආදිය එය බෙදා හැරෙන මධ්‍යස්ථාන විය. සාමාන්‍ය එංගලන්ත පාඨකයනට තවත් පිරිසක් එක් වූහ.ඒ තම දරුවන් බැලීමටත් නිවාඩු ගතකිරීමටත් පැමිණෙන ශ්‍රී ලාංකික වැඩිහිටි පිරිසය. ඔවුන් අතර ද ‘ලංකා විත්තිය’ ඉතා ජනප්‍රිය පුවත්පතක් විය.සමහරු හමුවූ සෑම කලාපයක්ම ළඟ තබා ගත්හ. කියවා අවසන් කළ සමහරු එය ලංකාවට යැවූහ.ලොව පුරා ‘ලංකා විත්ති’ යැවීමේ ක්‍රම කීපයක් විය.එය ප්‍රකාශනයෙන් නිකුත් වන්නට තිබෙන සතියේ සිට ලංකාවට, යුරෝපයට, ඇමෙරිකාවට, ඕස්ට්‍රේලියාවට, මැද පෙරදිගට යන කෙනෙන් ඇද්දැයි බොහෝ මිතුරන්ගෙන් විමසා සිටීම දයා ආනන්දගේ සිරිත විය. ශ්‍රී ලන්කන් ගුවන් සේවය ලන්ඩනයේ සිට කොළඹ බලා දිනපතා යැවෙයි.තමන්ගේ කොපමණ බඩුබාහිරාදිය තිබුණ ද දයාගේ පත්තර මිටිය කොළඹට ගෙනයන්නට කෙනෙක් කැමැත්තෙන් ඉදිරිපත් වෙයි.හදිසියේ එවැන්නෙක් කලින් මුණනොගැසුන හොත් පත්තර මිටියක් අතින් ගත් දයා හීත්‍රෝ ගුවන් තොටුපොළේ ශ්‍රී ලන්කන් කවුන්ටරය අසල කණුවකට හේත්තු වී සිටිනු දැකගත හැකි විය.ඒ එය ලංකාවට යන කවරකු අත හෝ යවා එහි පුවත්පත් ආයතන, හිතවතුන්, යුද පෙරමුණ සහ රසිකයනට බෙදීම සඳහාය. කිසිවෙක් ලංකා විත්තිය ගෙනයාම අමතර බරක් ලෙස නොතැකුවේඑය ශ්‍රී ලංකාව පිළිබඳව හුදු ආදරයෙන් වේදනාවෙන් පදනම් වූ සාක්කුවෙන් ද මුදල් වියදම් කර සැකසූ පුවත්පතක් වූ නිසා ය. එංගලන්තයේ ශ්‍රී ලාංකික ප්‍රජාව එය හොඳින් දනී.ලැබෙන දැන්වීම් පත්තරය මුද්‍රණ වියදමට ඇති ය. ඉතිරිය සාක්කුවෙන් ය.ලංකා විත්තියෙහි විශේෂාංග ගණනාවක් විය. ලංකාවේ සිට ද විද්වතුන් ගණනාවක් එයට ලිපි ලිවූහ.කෙසේ වෙතත් හැම හොඳ දෙයකම අවසානයක් ඇතැයි යන නිගමනය ලංකා විත්තියට ද පොදු විය. එය ඇරැඹීමට හේතු වූ ප්‍රධාන කරුණක් වූ යුද්ධය දැන් නිමාවී ඇත. මෙහි ඉංග්‍රීසියෙන් පමණක් පළවූ සමහර ලාංකේය පුවත්පත්වල දැන් සිංහල පිටු තිබේ.ශ්‍රී ලංකා භාෂා ප්‍රබෝදයක් එංගලන්තයේ ඇති කිරීමෙහිලා වූ දයාගේ දූත මෙහෙවර ද දැන් අවසන් වී ඇත. මේ ගමනේ දී ඔහුට විඳින්නට සිදුවූ තර්ජන ගර්ජන දුක්ගැහැට අප්‍රමාණ ය.1997 සිට වසර දහසයක් නොකඩවා පළවූ ලංකා විත්තිය අපට ආයුබෝවන් කියා නික්ම යෑමට කටයුතු සූදානම් කර ඇත. ලබන මැයි මස හතරවැනිදා ලන්ඩනයේ වෙම්බ්ලි ප්‍රදේශයේ ශාලාවකදී පැවැත්වෙන සමුගැනීමේ ජන හමුවකදී එය සිදුවෙනවා ඇත.රට ජාතිය වෙනුවෙන් දිවි නොතකා තම මෙහෙය ඉටු කළ ඉතිහාසගත පුද්ගලයන් ගැන අපි දනිමු.සමහරුන් හුදෙක් එසේ කර ඇත්තේ රට දැය පිළිබඳව තමා තුළ පවතින අප්‍රමාණ සෙනෙහසේ වගකීමක් වෙනුවෙනි.ශ්‍රී ලංකා මාතාව වෙනුවෙන් දයා ආනන්ද රණසිංහයන් තුළ වූ අපරිමිත සෙනෙහසේ කැඩපත ‘ලංකා විත්ති’ යයි.එහි පරාවර්තනයෙන් ආලෝකවත් වූ එංගලන්තයේ ශ්‍රී ලාංකික සිත් සතන් අපමණ ය. තව තවත් සිත් එයින්ම පහන් වේවා!නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304284</link>
    <topic>දරන්න බෑ රස්නෙ පිච්චෙනවා වගේ...</topic>
    <author>අරුණි මුතුමලී</author>
    <content>මේ දිනවල දැනෙන රස්නය උහුලාගන්න බැරි තරම්. එළියට බැස්සොත් පිච්චෙනවා වගේ. ගෙවල් ඇතුළේ වුණත් ඉන්න හරි අමාරුයි. රෑට නින්දක් නෑ දාඩිය ගලනවා. විදුලි පංකාවක්වත් නැතිව ජීවත් වෙනවා කියන්නේ හිතන්නවත් බැරි දෙයක් වෙලා. එහෙම කතා අද බහුතරයක් දෙනාගේ මුවින් අහන්න ලැබෙනවා. ඒ නිසාම මේ දැනෙන රස්නයට හේතුව කුමක් ද? එයින් ඇතිවන තාවකාලික හා දිගුකාලීන පසුවිපාක මොනවාද කියා සොයා බලන්නට විද්වතුන් කිහිපදෙනකුගෙන් අප කරුණු විමසුවා.මැයි මුල් සතිය වනතුරු රස්නේ පවතීවි.මුල්ම කරුණු දැක්වීම ලබා ගත්තේ කාලගුණ විද්‍යා දෙපාර්තමේන්තුවේ අධ්‍යක්‍ෂ එස්.එච්. කාරියවසම් මහතාගෙන්.”වැස්ස අඩුවීම රස්නේ වැඩියෙන් දැනෙන්න එක හේතුවක්. අනෙක මේ දිනවල සුළං රටාව ඉතා දුර්වලයි. මැයි මුල් සතිය පමණ වන තුරු මේ තත්ත්වය පවතීවි කියායි අප හිතන්නේ. කොහොම වුණත් ගිය වසරේ නොතිබුණු ආකාරයේ රස්නයක් තමයි මේ වසරේ අපට දැනුණේ. සූර්යයා දකුණු නිවර්තනයේ සිට උතුරු නිවර්තනය දක්වා යන විට දැනුණු රස්නය තමයි මේ. ඉර තවදුරටත් උතුරු පැත්තට යොමු වන විට අපේ රටට තව තවත් ඈත් වන නිසා ක්‍රමයෙන් රස්නය අඩුවෙයි. ඒ වගේ ම මෝසම් සුළං හා වැස්ස ඇති වන්නේත් තවත් උතුරු පැත්තට සූර්ය ගමනය සිදුවන විටයි.”ඔහු එසේ කියන විට අපට තව ටික දිනක් හෝ මේ රස්නය දරා සිටින්නට වන බව පැහැදිලියි. ඒ වගේම දාඩිය දැමීමත් අව්වට හසුවීමත් නිසා සමේ බිබිලි ඇස්වල නඟන ආදිය සමහරුන්ට ඇතිවෙලා. මේ තත්ත්වය සමනය කරගන්නේ කෙසේද කියා අප චර්ම රෝග පිළිබඳ විශේෂඥ වෛද්‍ය සමන්ති පරණවිතාන මහත්මියගෙන් විමසුවා.දිගටම අව්වේ ඉන්න එපා”මේ රස්නය දරාගන්න කළුවට හුරු සමක් තිබෙන අයට සුදුවට හුරු සම තිබෙන අයට වඩා පහසුයි. එයට හේතුව මෙලනින් වර්ණකය තදපාට සම ඇති අයගේ වැඩිපුර තිබෙන නිසයි. කොහොම වුණත් පාරජම්බුල කිරණ හමේ සෛලවල න්‍යෂ්ටියටම ගොස් එහි ඩී.එන්.ඒ වල වෙනස්කම් සිදු කරනවා. එය සෛල බෙදීමේදී වන වෙනස්කම්වලටත් හේතු වන්නට පුළුවන්. එසේ කලක් තිස්සේ සිදුවීමෙන් සමේ පිළිකාවක් වුවත් ඇති වීමට ඉඩක් තිබෙනවා. මේ තත්ත්වය ඇතිවන්නට සමහරවිට අවුරුදු 20 ක් – 30 ක් ගත වන්න පුළුවන්. පරම්පරාගත වූ පිළිකා තත්ත්වයක් තිබේ නම් ඉක්මනින් ඇති වන්නටත් ඉඩක් නැත්තේ ම නැහැ. විශේෂයන් ඇලි තත්ත්වය ඇති වූවන්ට මෙවැනි අවදානම වැඩියි. නමුත් මේ රටේ එවැනි අය වැඩිපුර දකින්න ලැබෙන්නේ නැහැ.””කෙටි කාලීනව නම් මේ දිනවල දාඩිය බිබිලි දක්නට ලැබෙනවා. බෙල්ල, කිහිලි යට, පිට ආදී ස්ථානවල මේ බිබිලි ඇති වනවා. ලංකාවේ සම පුපුරන හා සම වේලීම නැති තරම්. විශේෂයෙන් බටහිර රටවලට සාපේක්‍ෂව අපේ රටවල මෙය ඉතාම අඩුයි. නමුත් දිගින් දිගටම මෙසේ තද රස්නය සහ හිරු රෂ්මියට නිරාවරණය වුණොත් ඉදිරියේදී එවැනි තත්ත්වක් වුවද ඇති වන්නට හැකියාවක් තිබෙනවා.”ඇස් දැවිල්ල වගේම ඇස් රතු වෙන්නත් පුළුවන්සමට එවැනි තත්ත්වයක් පවතිද්දි අපේ ඇස්වලට මේ රස්නය බලපෑමක් කරනවාදැයි අප ඇසුවේ කොළඹ අක්‍ෂි රෝහලේ අක්‍ෂි රෝග පිළිබඳ විශේෂඥ වෛද්‍ය කපිල බන්දු තිලක මහතාගෙන්.”රස්නය නිසා කෙටිකාලීනව වගේම දිගුකාලීනව ඇස්වල ප්‍රශ්න මතුවෙන්න පුළුවන්. තාවකාලිකව විජලනය ඇති වීම ඇසේ කඳුළුවලට බලපානවා. අවශ්‍ය ප්‍රමාණයට ජලය නැතිවීම හා සංයුතිය වෙනස්වීම නිසා වියළීමෙන් ඇස් දැවිල්ල, කෙවීම වැනි දේ ඇති වන්න පුළුවන්. විශේෂයෙන් පරිගණක සමඟ කටයුතු කරන අය, එළිමහනේ වැඩ කරන අය, පොදු ප්‍රවාහනවල ගමන් කරන අයගේ ඇස් රතුවීම සමඟ ඉහත තත්ත්වයන් ඇති වන්න පුළුවන්. පරිසර උෂ්ණත්වය මෙන් ම දූෂණය නිසා ද දූවිලි ආදිය වැඩි වීමෙන් මේ තත්ත්වයන් ඇති වීමට හැකියි.”මීට අමතරව දිගුකාලීන වශයෙන් හිරු එළියට නිරාවරණය වීම නිසා මස් දලු සුදු ඉංගිරියාවේ සිට කළු ඉංගිරියාව දක්වා වැඩීමෙන් රතු වීම හා අපහසුතා ඇතිවීමට ඉඩ තිබෙනවා. මෙය විශේෂයෙන් පාරේ තද අව්වේ රාජකාරි කරන පිරිස්, ක්‍ෂේත්‍රවල වැඩ කරන අය වැනි රැකියා කරන්නන් අතර විශේෂයි. ඒ අතරම පර්යේෂණ මඟින් ඔප්පු වී තිබෙනවා. පාර ජම්මුල කිරණවලට දිගින් දිගටම නිරාවරණය වීම නිසා ඇසේ සුද ඇති වීමේ ප්‍රවණතාවක් ඇති බව. මීට අමතරව තද අව්ව නිසා දැඩි නොරිස්සුම් බවක් හිස රදය වැනි තත්ත්වයන්, එක දිගට එක කටයුත්තක නියැළීමේදී අවධානය යොමු කිරීමට අපහසුතාවක් ඇති වන්න පුළුවන්.අපට වගේම ගහකොළට සතා සීපාවාට පවා මේ රස්නය ප්‍රශ්නයක්. ඒ වගේම ඉතා මෑතක සිට රාත්‍රි කාලයේ පවා මැස්සන් ගෙවල්වල සිටිනා අයුරු අප දකිනවා. මදුරුවන්ගේ බෝවීම වැඩි වී තිබෙන බවට අමුතු සාක්කි අවශ්‍ය නැහැ.රස්නෙ මැසි මදුරුවන් බෝවීමට ආධාරයක්කැරපොත්තන් වැනි කෘමීන් ද වෙනදාට වඩා රස්නේ කාලවල දකින්න ලැබෙනවා. පරිසර උෂ්ණත්වය සමඟ මෙවැනි දේවල සම්බන්ධයක් තිබේදැයි අප විමසුවේ දේශගුණ විපර්යාස පිළිබඳ ලේකම් කාර්යාලයේ අධ්‍යක්‍ෂ ආචාර්ය ආර්.එස්.ඩී. ජයතුංග මහතාගෙන්.”දේශගුණික විපර්යාස ලොව පුරා සිදුවෙමින් පවතිනවා. විශේෂයෙන් ශ්‍රී ලංකාව ඝර්ම කලාපී දිවයිනක් නිසා දේශගුණික විපර්යාසවලට ගොදුරු වෙනවා. නමුත් මේ අප්‍රේල් මාසයේ ඇති වූ රස්නය දේශගුණික විපර්යාස නිසාම ද කියා කියන්න සාධක නැහැ. 2009 සිට බැලුවත් එවැනි උෂ්ණත්වය වැඩි වීමේ ප්‍රවණතාවක් පෙන්නුම් කරන්නේ නැහැ. සූර්යයා සමකයට ආසන්න වීම, ජලවාෂ්ප වැඩිවීම හා සුළං අඩුවීම නිසා තද රස්නයක් අපට දැනෙනවා. කොහොම වුණත් දිගු නියඟ, ගංවතුර, මුහුදු මට්ටම ඉහළ යාම ආදිය දේශගුණික විපර්යාස නිසා අපට බලපාන තත්ත්වයන්. විශේෂයෙන් මධ්‍යම කඳුකරය තමයි තර්ජනයට වැඩියෙන්ම ලක් වූ ප්‍රදේශය. වැඩිම දිය දහරා සංඛ්‍යාවක් ආරම්භ වන්නේත් එම ප්‍රදේශයෙන්. පසුගිය නියඟය නිසා එහි උල්පත් හිඳුණා. මධ්‍යම කඳුකරයේ ශාක සතුන් ද මේ උෂ්ණත්වය නිසා තර්ජනයට ලක් වී තිබෙනවා. මෝසම් රටාව වෙන්ස්වීම කෘෂිකර්මයට බලපානවා. ශාකවල පරාගනයට බලපෑම් ඇතිවන නිසා ඵලදාවටත් මේ රස්නය බලපානවා. මේ වර ඊසාන දිග මෝසමත් වෙනස් වුණා. ඒ වගේම එක පාරට කෙටි වේලාවකින් හයියෙන් වහිනවා. එය ගංවතුරට හේතුවනවා. ගෝලීය උෂ්ණත්වය වැඩිවන විට උත්තරධ්‍රැවයේ අයිස්කඳු ආදිය දියවීම නිසා මුහුදු මට්ටම ඉහළ යෑමෙන් මුහුදුබඩ ප්‍රදේශ යටවීම, මුහුදු වතුර භූගත ජලයට එක්වීම, වගුරු බිම්වල ජෛව විවිධත්වයට හානිවීම, පානීය ජලයට කරදිය මිශ්‍රවීම වැනි දේ සිදුවෙනවා. ඒත් දේශගුණික විපර්යාසවලට බලපෑම එකපාරට කාලගුණික වෙනස්කම් වගේ අපට නොදැනෙන නිසා බොහෝ දෙනාගේ අවධානය ඊට යොමුවන්නේ අඩුවෙන්.කෙසේ වුවත් පරිසර උෂ්ණත්වය වැඩිවීම සමහර ගසක හා සතුන්ට අගුණදායී වගේම සමහර සතුන්ට වාසිදායකයි. විශේෂයෙන් මැස්සන් මදුරුවන් කැරපොත්තන් වැනි සමහර කෘමි සතුන් රස්නය වැඩි වන විට බෝවීම වැඩි වෙනවා. ඒ සතුන් වැඩිපුර දක්නට ලැබෙන්නේ ද ඝර්ම කලාපීය රටවලයි.”මේ කරුණු අනුව ගත්විට රස්නයත් සමඟ අපට දැනෙන අපහසුතා වළක්වා ගන්න ක්‍රමයකුත් තිබිය යුතුව වනවා. ඒ ගැන විශේෂඥ වෛද්‍ය කපිල චන්ද්‍රතිලක මහතා මෙසේ උපදෙස් දුන්නා.වතුරෙන් ඇස් සෝදන්න එපා”වියළි කාලගුණික තත්ත්වය යටතේ සිටිනා විට ඇස්වල කඳුළු වැඩිපුර ඉවත් වෙනවා. කඳුළු තමයි ඇසේ ආරක්‍ෂාව සළසන්නේ. ඒ නිසා යම් අපහසුවක් ඇසට දැනුණත්, දූලි ආදිය ගියත් ඇස් ඇතුළ වතුරෙන් හෝදන්න එපා. පිටතින් ඇසිපියන්වලට වතුර ඉස ගත්තාට කමක් නැහැ. වතුර ඇහැ ඇතුළට ගියාම කඳුළු තවත් ඉවත් වීමෙන් ආරක්‍ෂිත මාධ්‍යය නැතිව යනවා. ඒ වගේ ම තද දූවිල්ලක වගේ යනවා නම් අව් කණ්ණාඩි පැලඳුවාට කමක් නැහැ. හැබැයි කාච බලයක් සහිත අව් කණ්ණාඩි පැලඳීම ඇසට නොගැළපෙනවා නම් ප්‍රශ්න ඇති වන්න පුළුවන්.ඇස් රතුවීම දිගින් දිගටම තිබේ නම් ශල්‍යවෛද්‍යවරයකු හමුවන්න සිදුවනවා. කඳුළු වැඩිපුර වියළී ගොස් ඇත්නම් තාවකාලිකව කෘත්‍රිම කඳුළු ඇසට යෙදීම වෛද්‍යවරයකුගේ උපදෙස් මත ලබා ගත යුතුයි.”තදපාට අඳින්න කළුපාට අඳින්න එපාඇසේ ආරක්ෂාව මෙන් ම සමේ ආරක්‍ෂාවට ද අප අවධානය යොමු කළ යුතුයි. ඒ පිළිබඳ අපට උපදෙස් ලබා දුන්නේ විශේෂඥ වෛද්‍ය සමන්ති පරණවිතාන මහත්මියයි.’මේ වගේ හිරු එළිය වැඩිම දවස්වලට වඩා හොඳ වන්නේ දිගට අඳින ඇඳුම්. ඒ වගේ ම කැප්වලට වඩා වටේ වැටිය සහිත හැටි තොප්පි පැලඳීමත් හානිය අවම කරගත හැකි ක්‍රමයක්. ලා පාට ඇඳුම් හා විනිවිද පෙනෙන ඇඳුම්වලට වඩා තරමක් තද කොළ, තද නිල් වැනි ඇඳුම් ඇඳීමෙන් හමට පාරජම්බුල කිරණින් වන හානිය අවම කර ගත හැකියි.නමුත් කළු පාට ඇඳීමෙන් රස්නය උරාගෙන තවත් වැඩියෙන් රස්නේ දැනෙනවා. හිරු කිරණින් ආරක්‍ෂාවන ක්‍රීම් වර්ගයක් භාවිත කිරීමත් හොඳයි. ඒ වගේම ඇඟට වතුර ගාලා සුළඟේ වියැළීමට හැරීම මඟින් රස්නය අඩු කරගන්නත් සමේ සිදුරු අවහිර වීම වළක්වාලීමටත් හේතු වනවා. නමුත් සබන් යොදනවාට වඩා පිරිසුදු ඇල් වතුරෙන් සේදීම හොඳයි.පුයර දැමීමත්, ඕඩිකොලොන් වැනි දේ යෙදීමත් ඒ තරම් ගුණදායකයි කියන්න අපහසුයි. සමහරු ඔළුවට වතුර හලා ගන්නවා. එය නම් එතරම් හොඳ නෑ. දාඩිය බිබිලි වඩා රතුවී පෙනෙනවා නම් වෛද්‍යවරයකු හමුවීම නුවණට හුරුයි. අනෙක මෙවැනි කාලවල පැපොල රෝගයේ දෙවැනි අවස්ථාවක් ඇතිවීමට ඉඩ තිබෙන නිසා ශරීරයේ එක් පෙදෙසක එවැනි බිබිලි හට ගැනීම හා වේදනාව දැනේ නම් ප්‍රතිකාර සඳහා යොමුවීම හොඳයි. විශේෂයෙන් ම පිපාසයේ තරමට වතුර බීම අමතක කරන්න එපා.මොකද මේ වියළීම දිගු කාලීනව වකුගඩුවලට හානි වීමට හේතු විය හැකි නිසා. හිසට තෙල් දැමීම වරදක් නැතත් ඒ තෙල් නළලට බේරීම නිසා කුරුලෑ ආසාදන ඇති විය හැකි බැවින් ඒ ගැනත් අවධානය යොමු කිරීම හොඳයි.”රස්නේ දවස්වලට පමණක් තාවකාලික විසඳුම් සොයා ගැනීමෙන් ප්‍රජාවක් හැටියට අපේ වගකීම නිමා වෙන්නේ නෑ. ඉහත විශේෂඥවරුන්ගේ උපදෙස් අනුව මේ හදිසි තත්ත්වයෙන් සහනයක් ලබා ගත හැකි වුවත් දිගුකාලීනව ඇතිවන දේශගුණික විපර්යාසයන්ට මුහුණ දීමටත් අප පිළිතුරු සෙවිය යුතුයි. ඒ නිසා ආචාර්ය ජයතුංග පවසන අයුරින් වියළි කලාපය ප්‍රසාරණය වීම, දිගු නියඟ සමඟ කාන්තාර ලක්‍ෂණ පහළ වීම ආදිය වළක්වා ගැනීමට තනි පුද්ගල හා සාමූහික වශයෙන් හැකි සැම විටම වන ආවරණය හා වෘක්‍ෂාවරණය වැඩි කිරීමට, ගස් වැවීම, නගර සැළසුම්කරණයේදී උද්‍යාන හරිත ආවරණය සහිතව සකස් කිරීම, නගරයට ඇතුළු වන වාහන සංඛ්‍යාව අඩු කරන හා පොදු ප්‍රවාහන ක්‍රම වැඩි කරන වැඩපිළිවෙළක් සැකසීම, කර්මාන්ත, වාහන දුම් පරිසරයට මුදා හැරීම අඩු කිරීමට පියවර ගැනීම, ෆොසිල ඉන්ධන භාවිතය අඩු කිරීම ආදි නොයෙක් පියවර දිගුකාලීන වශයෙන් ගැනීම වැදගත් වෙනවා.ලෝකයේ සමස්තය ගැන හිතලා අපිත් මුකුත්ම නොකර ඉන්නවාට වඩා පුළුවන් හැටියට යමක් කිරීමයි වඩා වැදගත්. ආයේ වැස්ස ආ විට මේ අව්ව අමතක වෙන එක ස්වභාවිකයි. ඒත් ආයේ අව්ව එද්දි සෙවණක් සදා ගන්න උනන්දු වුණොත් අපට බොහෝ අපහසුතාවලින් බේරෙන්නට පුළුවන් වෙන බවට නම් සැකයක් නැහැ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af13042815</link>
    <topic>උපත් බර ග්රෑම් පන්සීයක බබෙකුත් මම ජීවත් කළා</topic>
    <author>සටහන හා ඡායාරූපය ටිරොනි වෑවලගේ</author>
    <content>කාසල් වීදියේ කාන්තා රෝහලේ විශේෂීත ළදරු ඒකකයේ විශේෂඥ වෛද්‍ය - ශකිලා නානායක්කාරමට ප්‍රතිකාර වෙනුවෙන් ලැබෙන දරුවෝ හැම මොහොතකම ඉන්නේ දැඩි අවදානමක. ඒ නිසා මට සේවය කරන්න වෙලාවක් අවේලාවක් රෑ දවල් කියලා තිබුණේ නැහැ. සමහර දවස්වලට ගෙදර කෑම පිසිමින් ඉන්නකොට දරුවෙක්ගේ ජීවිතේ අවදානම් කියලා ඇමතුම් එනවා. මම උයන එක එහෙම්ම දාලාඉක්මනින් රෝහලට යනවා. මගේ ප්‍රතිකාර නිසා දරුවෙක් ජීවිතය ලබනකොට මගේ දරුවෝ වේල් ගණන් බඩගින්නේ ඉඳලා ති‍ෙයනවා.එම දසුන සැබවින්ම හද දවන සුලුය. නෙතට කඳුළු නැගෙන්නේ නිරායාසයෙනි. ඒ සමගින්ම සිහි වන්නේ දෙවියන් ය. බුදුන් ය. 'අනේ මේ එක පුංචි පැටියෙක්වත් අම්මලාට අහිමි කරන්න එපා දෙවියනේ ' සිතට නැගෙන්නේ එවන් වූ සිතිවිලි ය. හැඟීම් මදකට යටපත් කරමින් අවට බලන විට පෙනෙනේනේ විශේෂඥ වෛද්‍යතුමිය වටා වටවෙමින් දරුවන්ගේ රෝග නිරීක්ෂණ වාර්තා පෙන්වන කාර්ය මණ්ඩලයයි. වෛද්‍යවරුන් මෙන්ම හෙදියන් ද එක සේ කඩිසර ය. ඔවුහු විශේෂඥ වෛද්‍යවරිය සමගින් දරුවන් උණුසුම් වීමට තබා ඇති ඉන්ක්‍යුබේටර එකින් එක නිරීක්ෂණය කරමින් යති. ඔවුන් දුටු මතින් මගේ සිතට නැගුණූ සිතිවිලි මෙන්ම මේ අහිසංක පැටවුන්ගේ අම්මලා තාත්තලා දිවා රෑ නොමැතිව යදිනා යාදිනි දෙවියන්ට ඇසෙන්නට ඇතැයි දැන් මට තහවුරු ය‍. බොරැල්ල කාසල් කාන්තා රෝහලේ විශේෂීත ළදරු ඒකකයේ විශේෂඥ වෛද්‍ය ශකිලා නානායක්කාර මහත්මිය ගේ ප්‍රතිකාර තම දරුවාට ලබා දුන්නේ දෙවියන් යැයි පවසන මව්වරු බොහෝ ය. මේ දිග කතාවකි. කෙටියෙන් පැවසීම අසීරුය. එහෙත් කෙසේ හෝ පැවසිය යුතු ය. ඒ ප්‍රශංසාව වුව ද ලැබිය යුත්තාට ලැබිය යුතු වන බැවිනි." විශේෂීත ළදරුවන් එහෙමත් නැතිනම් නොමේරූ ළදරුවන් කියන්නේ මව් කුසේ නිසි කාල සීමාව සම්පූර්ණ නොකළ දරුවන් කියලා සරලව හඳුන්වන්න පුළුවන්‍. එවැනි දරුවන්ගේ උපත් බර ඉතාම අඩු මට්ටමකයි තියෙන්නේ. එවැනි දරුවන්ට ඉතා ඉක්මනින් විෂබීජ ආසාදනය විය හැකියි. තව තව නොයෙක් ‍රෝගවලට ඔවුන් ගොදුරු වීමේ අවධානම අධිකයි. මෙවැනි දරුවන් ජීවත් කරවීමට අසීරු බව තමයි සාමාන්‍ය මතය. ඒ නිසාම ඔවුන් විශේෂීත අවධානයක් යටතේ වර්ධනය වීමට ඉඩ දිය යුතුයි. අසූව දශකයේ මම වෛද්‍ය වෘත්තියට පිවිසෙන කාලය වෙනකොට උපත ලබන මෙවැනි දරුවන් අතරින් බහුතරය මිය ගියා. ළමා රෝග පිළිබදව විශේෂඥවරියක් විය යුතුයි කියලා මම තීරණය කළෙත් මේ දරුවන් ජීවත් කරවිය හැකි බව පෙනී ගිය නිසයි. "සිව් නිවුන් දරුවන් සමගඇය එලෙසින් කතාව අරඹන්නීය. සහෝදර සහෝදරියන් දොළොස් දෙනෙක් ගෙන් යුත් පවුලක හයවැන්නිය ලෙස උපත ලබන ශකිලා තිරාංජලී කොළඹ බෞද්ධ කාන්තා විද්‍යලයෙන් ප්‍රාථමික අධ්‍යාපනය ලබන්නී ය. ‍දේවි බාලිකා විද්‍යාලයෙන් උසස් පෙළට පෙනී සිටින ඇය ඉන් සමත් වන්නේ ලංකාවෙන්ම පස් වෙනි තැන ලබමිනි. ඒ වන විට ඇයගේ පවුලේ සහෝදර සහෝදරියන් අතරින් වැඩි දෙනා එංගලන්තයේ පදිංචියට ගොසින්ය. ඉගෙනුමට හපන් මේ දියණීය වෛද්‍යවරියක වනු දැකීම දෙමාපියන්ගේ අපේක්ෂාව විය. ඒ අපේක්ෂාව නිසාම පහසුවෙන් විභාග කඩයිම් ජය ගත් ඇය කොළඹ වෛද්‍ය විද්‍යාලයට ඇතුළත් වන්නීය." මුළින්ම මම ළමා රෝහලේ සේවය කළා. පුංචි දරුවන් විඳින දුක මම දැක්කේ එතෙන්දි. පහසුකම් බොහෝම අඩුයි. අනික් දේ තමයි මේ දරුවන් ගොඩක් දුක් වින්දේ පහසුවෙන් වළකා ගන්න පුළුවන් අසනීප නිසා. පණු රෝග, විටමින් ඌනතා වගේ. ගොඩක් දරුවෝ මැරුණෙත් මේ වගේ බරපතළ නොවන රෝග නිසා. ඒ කාලේ නොමේරූ දරුවෙක් ඉපදුනොත් අත් ඇරලම දානවා. ලේබරූම් එකෙන් එළියට ගේන්නේ වත් නෑ. ඔය අතරේ මගේ අක්කට නොමේරූ ළදරුවෙක් ලැබුණා. මේ දරුවා ටික දවසකින් මිය ගියා. මේ සිදුවීමත් මගේ සිත කම්පා කළා. මම හිතුවා මේ දරුවන් වෙනුවෙන් යමක් කරන්න ඕනෙ කියලා. මම තීරණය කළා එංගලන්තේ ගිහින් ළමා රෝග ගැන වැඩිදුර හදාරන්න. එතකොට මට වයස අවුරුදු විසි පහයි. අත්දැකීම් තිබුණේ සීමාවාසික පුහුණූවේ පමණයි. ළමා රෝග හදාරන්න ඉඩ ලැබෙන එකක් නෑ කියලා ගොඩක් දෙනා කිව්වා. ඒත් මට අවස්ථාව ලබුණා. මගේ තාත්තා බය වුණා මම එංගලන්තෙට ගිහින් එහෙ නතර වෙයි, ආයේ ලංකාවට එන එකක් නෑ කියලා. ඒ නිසා මම පිටත් වෙන්න කලින් බුදු පහණ තියන තැනට එක්ක ගිහින් තාත්තා ඔළුවේ අත තියලා මගෙන් දිවුරැම් ගත්තා, ආයෙ ලංකාවට එනවා කියලා. "එංගලන්තය ශකිලාට ළමා රෝග සම්බන්ධව උසස් අධ්‍යාපනය ලබා දෙන්නේ ය. මහාචාර්ය නීල් මැකින්ටොෂ් සහ මහාචාර්ය ශීලා මැකෙන්සි වැනි ක්ෂේත්‍රයේ පුවීණයෝයටතේ පුහුණූව ලැබීමට ඇයට අවස්ථාව හිමි වන්නේ ය. අවුරුදු හතරක අධ්‍යයන කාලයෙන් අවුරුදු තුන හමාරක්ම ඇය නොමේරූ ළදරුවන් ගැන හදාරන්නී ය. ඇය යළිත් ලංකාවට පැමිණෙන්නේ බලාපොරොත්තු අත් හැර දමනු ලැබූ දරුවන් දහසකගේ පමණ ජීවිත බේරා ගැනීමේ වාසනා මහිමය ද දෝතින් දරා ගනිමිනි." විශේෂඥ වෛද්‍යවරියක් වශයෙන් මම මුළින්ම සේවය කළේ කෑගල්ල රෝහලේ. එතනින් නුවරට ගියා. ඊට පස්සේ නුවර එළියට. බදුල්ලේ මම අවුරුදු හයක් හිටියා. නාවලපිටියේ, කහවත්තේ වගේම හොරණ රෝහලේත් මම සේවය කළා. කාසල් වීදියේ කාන්තා රෝහලට ආවේ අදින් අවුරුදු අටකට කලින්. මම ප්‍රතිකාර අරඹන කාලයට සාපේක්ෂව අද රෝහල්වල පහසුකම් බොහොම වැඩියි. ඒ නිසා බේර ගන්න පුළුවන් වන ජීවිත සංඛ්‍යාවත් වැඩියි. අවාසනාවකට වගේ දරුවන් ලැබීමේ වාසනාව අහිමි දෙමව්පියන්ම තමයි නොමේරූ ළදරුවන් ලැබෙන්නේ. සමහර අම්මලාට ගබ්සාවීම් කිහිපයකට පස්සේ ‍ලැබෙන දරුවා නොමේරූ ළදරුවෙක්. ඉතින් මේ දරුවා කිසිම විදිහකින් නැති කරගන්න දෙමව්පියෝ කැමති නැහැ. ඒ විතරක් නෙමෙයි. තවත් දරුවෝ හිටියත්, කිසිම අම්මෙක් ලැබෙන දරුවා එපා කියලා කියන්නේ නෑ. මොන විදිහකින් හරි දරුවා බේරලා දෙන්න කියලා තමයි ඉල්ලන්නේ. ජීවත් විමේ සාඵල්‍යතාව ඉතාම අඩු දරුවෙක් ප්‍රතිකාර මගින්, නිරෝගී දරුවකු ලෙස ජීවත් වීමේ හැකියාව සමග දෙමව්පියන් වෙත ලබා දීම තරම් සතුටක් මට තවත් නැහැ. "උපන් දින සැමරුම් උත්සවයේදී තමා නිසා ජීවිතය ලත් දරුවන් සමගඇය වෛද්‍යවරියකගේ ආත්ම තෘප්තිය එළෙස වචනයට නගන්නීය. ශකිලා නානායක්කාර සුවිශේෂී ප්‍රසිද්ධියක් උසුලන්නේ ඉතා අඩු උපත් බරින් යුක්ත වූ දරුවන්ගේ ජීවිත බේරා දීම සම්බන්ධයෙනි. ඉන් බහුතරයක් දරුවන්ගේ බර කිලෝ ග්රෑම් එකකටත් අඩුය. කාසල් වීදියේ කාන්තා රෝහලේ මසකට උපත ලබන දරුවන් අතරින් දරුවන් විස්සත් තිහත් අතර සංඛ්‍යාවක් නොමේරූ ළදරුවන්ගේ වර්ගීකරණයට අයත් වේ. ඒ අතරින් ද දරුවන් දහයක ගේ පමණ බර කිලෝ ග්රූම් එකකට අඩුය. වි‍ශේෂඥ වෛද්‍ය ශකිලා නානායක්කාරගේ සුවිශේෂී අවධානයට බඳුන් වන්නේ එවැනි දරුවන් ය. ඇය පවසන අන්දමට කාසල් වීදියේ කාන්තා රෝහල ඇයගේ සේවය ලබන්නට වූ තැන් සිට කිලෝ ග්රෑම් එකකට අඩුවෙන් උපත ලැබූ දරුවන් අටසීයකට පමණ ජීවිතය ලබා දීමේ හැකියාව ඇයට ලැබී ඇත්තේය. සැබවින්ම මේ දරුවන් ප්‍රමාණයෙන් ඉතාම කුඩාය. බැලූ බැල්මට වැඩුණූ මිනිසකුගේ අත්ලක් තරම් වන දරුවෝ ද බොහෝ ය. එහෙත් එය ශකිලා නානායක්කාර විශේෂඥ වෛද්‍යවරියට අභියෝගයක් නොවන්නේ ය." උග්‍ර අඩු බරින් යුක්ත නොමේරූ ළදරුවෙක් ලැබුනාම බොහෝ දුරට පැය හතළිස් අටක් ඇතුළත දරුවා ජීවත් වෙනවාද නැති ද කියලා කියන්න පුළුවන්. ඒත් එහෙම කියන්නත් බැරි අවධානම් සීමාවේ දිගින් දිගට ඉන්න දරුවෙක් නම් මම දරුවාගේ දෙමව්පියන්ට කියනවා මගේ සේවය මම කරනවා ඔයාලා ඔයාලගේ ආගමික වතාවත් කරන්න කියලා. මෙතනට විවිධ ආගම් අදහන අම්මලා තාත්තලා එනවා. සමහර අම්මලා කෑ ගහලා පිරිත් කියන වෙලාවල් තියනවා. අපි ඒ අයට බාධා කරන්නේ නෑ. මම අත්දැකීමෙන් දන්නවා, මම දැකලා තියනවා මොන ආගමේ වුණත් අම්මා තාත්තා මුළු හිතෙන්ම තමන්ගේ දරුවට මෛත්‍රිය කරනවා නම් ඒ බලය දරුවට ලැබෙනවා. ගොඩක් වෙලාවට අම්මලා ශක්තිමත්, අම්මලා හිත ධෛර්ය කරගෙන අවස්ථාවට මුහුණ දෙනවා. සමහර තාත්තලා තමන්ගේ නොමේරූ ළදරුවා දැක්කාම කලන්තේ දානවා. එකපාරක් නොමේරූ ළදරුවෙක් ප්‍රතිකාර පිණීස මා වෙත යොමු කෙරුණා. මේ දරුවගේ අම්මයි තාත්තයි දෙන්නම ඉංජිනෙරුවෝ. දරුවාගේ ජීවිතය ගැන විශ්වාසය තියන්න බැරි මට්ටමක් තමයි මුලින්ම තිබුණේ. මම අම්මලට ඒ බව කිව්වා. ඒ අම්මයි තාත්තයි දරුවා බේර දෙන්න කියලා බාර හාර වුණා. තිබ්බ ඔක්කොම කණ කර සම්බෝධි විහරයට පූජා කළා. ඒ විතරක් නොමෙයි. දරුවට ජීවත් වෙන්න ලැබුණොත් කවදා හරි සාසනයට පූජා කරනවා කියලත් පොරොන්දු වුණා. අද ඒ දරුවා නිරෝගීව හොඳන් ජීවත් වෙනවා."ශකිලා නානායක්කාර පවසන අන්දමට ඇය සති විසිපහක කාලයක් මව් කුසයේ සිටි දරුවන්ට පවා ජීවිතය ලබා දී ඇත්තේ ය. ග්රෑම් පන්සීයක් උපත් බර සටහන් වූ දරුවන්ට ජීවිතය දී ඇත්තේ ය. ඇයගේ ප්‍රතිකර්ම මත සාමාන්‍ය ජීවීත ගෙවන දරුවන් අතර පස් නිවුනනන්, සිව් නිවුන්නන්, තුන් නිවුන්නන් ද ඇත්තේ ය. මේ දරුවන් අද සුවෙන් වෙසෙද්දී ඇය තරම් ඒ සම්බන්ධව සතුටු වන කෙනෙක් නොමැත්තේය. ඒ සතුට විඳ ගනු වස් ඇය පසුගියදා තෝරා ගත් දරු පිරිසක් රෝහල වෙත කඳෙව්වාය. පස් නිවුන්නෝ, සිවු නිවුන්නෝ ද ඒ අතර වූහ. රෝහල් බිම එක මොහොතකට මල් උයනක සිරි ගත්තේ ය. සෑම දරුවකු අතම තම නම සහ උපත් බර සඳහන් වූ මලක් විය. විශේෂත්වය වූයේ ඒ සෑම මලකම සඳහන් වූ බර ප්‍රමාණය කිලෝ ග්රෑම් එකකට අඩු වීමයි. එදා මවගේ අතට හසු නොවන තරම් කුඩා වූ, සිඟිති වූ ඔවුහු අද තමන්ට ජීවත් වීමේ වරම දුන් වෛද්‍යවරිය සහ ඇයගේ සහයක කාර්ය මණ්ඩලය හමුවේ ජීවත් විමේ සුන්දරත්වය කියා පෑහ. මේ උත්සවය පැවති පෙබරවාරි 22 දිනය ශකිලා නානායක්කාර මහත්මිය ගේ උපන් දිනය යෙදී තිබීම ද විශේෂත්වයක් විය. ඇය නිසාම ජීවිතය ලත් මේ දරුවෝ ඇයට කුඩා තෑගි පිරි නැමූහ. ඒ අතර ඔවුන්ම නිපද වූ කුඩා බෝට්ටු, මල් වැනි දේ ද විය. සැබවින්ම ඔවුන්ගේ දෙවැනි මව මෙන් වූ මේ වෛද්‍යවරියට එවැනි ත්‍යාග මිල කළ නොහැකි තරම් විය. ඇය ජීවිතයේ බොහෝ දුශ්කරතා මධ්‍යයේ ලත් ලොකුම භාග්‍යය තමා නිසා ජීවිතය ලත් දරුවන් පියෙන් පිය ජීවිතයේ ඉදිරියට ගමන් කිරීම පමණක් ම විය."හොඳින් ඉගෙනගෙන ආත්ම තෘප්තියෙන් නිරත වෙන්න පුළුවන් රැකියාවක් කළත් ඒ රැකියාව නිසාම මම වින්ද දුක් බොහොමයි. බදුල්ලේ මම සේවය කරන කාලේ කොළඹ බෝම්බ පිපිරෙනවා. එහෙම සිදුවීම් සිදු වුණූ දාට මම රෑ ම කොළඹ එන්න පිටත් වෙනවා. අද වගේ නෙමෙයි ඒ කාලේ පාරවල් ‍හොඳ මට්ටමක තිබුණේ නෑ. මම මහන්සි බලන්නේ නැතිව කොළඹ ඇවිත් දරුවෝ එක්කගෙන යනවා. මට ප්‍රතිකාර වෙනුවෙන් ලැබෙන දරුවෝ හැම මොහොතකම ඉන්නේ දැඩි අවදානමක. ඒ නිසා මට සේවය කරන්න වෙලාවක් අවේලාවක් රෑ දවල් කියලා තිබුණේ නැහැ. සමහර දවස්වලට ගෙදර කෑම පිසිමින් ඉන්නකොට දරුවෙක්ගේ ජීවිතේ අවදානම් කියලා ඇමතුම් එනවා. මම උයන එක එහෙම්ම දාලා ඉක්මනින් රෝහලට යනවා. මගේ ප්‍රතිකාර නිසා දරුවෙක් ජීවිතය ලබනකොට මගේ දරුවෝ වේල් ගණන් බඩගින්නේ ඉඳලා තියනවා. එක දවසක් මම උයමින් ඉන්නකොට ඇමතුමක් ආවා. මම රෝහලට ආවා. මට අමතක වුණා පරිප්පු හොද්ද ළිපේ තියලයි ආවේ කියලා. මම යනකොට ඇතිලිය කර වෙලා අඟුරු වෙලා.මගේ පුතාලා දෙන්නයි දුවයි ප්‍රාථමික අධ්‍යාපනය ලබන කාලේ පහුවදාට එනකොට එක එක ඇට ජාති ගේන්න, අත් වැඩ කර ගෙන එන්න කියලා කියනවා. දරුවෝ බලාගෙන ඉන්නවා මම ගෙදර එනකල් ඒවා කියන්න. ඒත් මගේ රැකියාව නිසා මට වෙලාවක් අවේලාවක් නෑ. දරුවෝ ගුරුවරුන්ගෙන් බැනුම් අහලා ඇති ඕනෙ තරම්. මගේ දුවව විශාකා විද්‍යාලටෙ දාන්න ගියාම මම සේවය කරන්නේ කොළඹ නෙමෙයි කියලා ඉල්ලීම ප්‍රතික්ෂේප වුණා. මගේ රැකියාව නිසා දුවට ඉස්කෝලෙ අහිමි වුණා. ඒත් මොන දේ සිද්ධ වුණත් මට කරන්න ලැබුණූ සේවය ගැන අද මම සතුටු වෙනවා. "ශකිලා නානායක්කාර නැමති ‍මේ ඉසිවර ‍වෛද්‍යවරිය තවත් වසර දෙකකින් විශාම යාමට නියමිතව සිටින්නීය. ඇය නිසා ජීවිතය ලද නොමේරූ ළදරුවන්ගෙන් ඇතැමෙක් අද වෛද්‍ය සිසුන් ලෙසින් අධ්‍යාපනය ලබන්නෝ වෙති.සදාකල් හඬන්නට සිටි, ඇය නිසා සිනහව ලත් අම්මාවරු‍න් ගෙන් ලද ලිපි ඇය සතුව තිබෙන්නේ ය. ඉදින් ඇය දහසක් සිත්වල නොමැකෙන සටහන් තැබූ පිනැති දියණියකම වන්නී ය.සටහන හා ඡායාරූපය ටිරොනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304285</link>
    <topic>මෙතැන තියෙන්නෙ පොඩි වෙනසයි</topic>
    <author>මහින්ද අබේසුන්දර</author>
    <content>අදත් අපි කාන්තාවක් ගැන ලියමු. දේශපාලනයේ පිරිමි දහසකටත් බය නැති ඇයට පොලීසියත් බයය. ඇය ලංකා සම සමාජ පක්ෂය නියෝජනය කළ යකඩ ගැහැනිය විවියන් ගුණවර්ධනයි.ඇය බොරැල්ල මන්ත්‍රීවරිය වූවාය. ඇය තරග කළේ එජාප අපේක්ෂකයකු සමඟය. ඔහු පරාජය කොට ඇය දිනුවත් 1977 මහ මැතිවරණයේදී එම්. එච්. මොහමඩ්ට විවී පරාජයට පත් විය.එහෙත් පාර්ලිමේන්තුවට යාම ඇය නතර කළේ නැත. ඇය පාර්ලිමේන්තුවේ මන්ත්‍රීවරුන් සිටින සභා ගැබට නොව මාධ්‍යවේදීන් සිටින ගැලරියට ගියාය. ඒ ජනදින පාර්ලිමේන්තු වාර්තාකාරිනිය ලෙසටය. ඇය පාර්ලිමේන්තු තීරු ලිපිය ලීවාය. මම වාර්තාව ලීවෙමි.ඇය තීරු ලිපියට අවශ්‍ය තොරතුරු සටහන් කර ගත්තා පමණක් නොවේ පාර්ලිමේන්තුවේ එජාප මන්ත්‍රීවරුන් කරන කතාවලට පිළිතුරු ද දුන්නාය. ඒ කෙනෙකුට ඇසෙන සේ නොව මට ඇසෙන්නටය.ඇයගේ කතාවලට මාගේ අවධානය යොමු නොවුණ තැන ඇය බොහෝ විට මට වැලමිටෙන් ඇන්නාය.විවී ගැලරියේ සිට කරුණු සටහන් කර ගත්තාය. බොරැල්ල නියෝජනය කරන ඇගේ ප්‍රතිවාදියා කතා කරමින් සිටියේය. මොහමඩ් අනවශ්‍ය ප්‍රකාශයක් කළේය. එයට විවීට තිබුණේ සිනාසී ප්‍රතිචාර දැක්වීම පමණි. එහෙත් ඇය ඉන් එහාට ගියාය. සිදුවූයේ මෙයයි.ඇමැති මොහමඩ් - ගරු කථානායක තුමනි!මෙතන තියෙන්නෙ පොඩි වෙනසයි. මාත් එක්ක තරග කළ අපේක්ෂිකාව මට උඩින් ඉන්නවා. මම යට ඉන්නවා.විවීට යක්ෂයා ආරූඪ විය.You bloody rasca. I will teach you a lesson” කියූ විවී යක්ෂණියක් සේ නපුරු වී සෙරෙප්පුව ද අතට ගත්තාය. ඇයගේ කෑ ගැසිල්ල පහළට ද ඇසෙන්නට ඇත. සභාව කල් දැමිණ. විවියන් ඇමැතිවරුන් මන්ත්‍රීවරුන් පිටවන දෙවැනි මාලයට ගොස් විදුලි සෝපානය ළඟ නතර වූවාය. ඇමැතිවරුන් සභා ගැබින් එළියට එන්නේ එම සෝපානයෙනි.ජේ. ආර්. අවුත් සෝපානයෙන් බැස්සේය. “ඇයි විවී මොකද මේ සෙරෙප්පුවක් අතින් අරන්” ඔහු සිනාසෙමින් ඇසුවේ විවීගේ හැටි දන්නා නිසාය. You have to look after your minister. I will teach your minister Mohamed a lesson” ජේ. ආර්. කිසිත් නොකියා යන්නට ගියේ විවීගේ කට නතර කරන්නටය.ඊළඟට සෝපානයෙන් ආවේ සිරිමාවෝ මැතිනියයි.“මොකද විවී මේ. යං යං මාත් එක්ක ඔය සෙරෙප්පුව කකුලේ දාගන්න. යං යං.” මැතිනිය කීවා ය. කීවා පමණක් නොව ඇගේ අතින් අල්ලා කැඳවාගෙන ගියාය.මොහමඩ් ආවේ නැත. වෙනත් දොරකින් පැන ගොසිනි. වැරැදිලාවත් ආවානම් ෂස;ග් සෙරෙප්පු පාර මොහමඩ් ගේ කම්මුලේය. කෙසේ හෝ මේ සිද්ධිය කථානායකට පැමිණිල්ලක් ලෙස ඉදිරිපත් විය. ඉදිරිපත් කළේ මොහමඩ් විය හැකිය.සුප්‍රකට ඔසී කොරෙයා සහ වත්තල ඩේවිඩ් රූපසිංහ මුදලාලිත් පාර්ලිමේන්තුව ඇතුළේ ගෝරියක් දා ගත්තේ එදාමය. ඒ රා ටෙන්ඩරයකටය. ඒ දෙදෙනාත් විවියනුත් වෙන වෙනම ගෙන්වා කථානායක තුමා පරීක්ෂණයක් කළේය.දෙදෙනාටම සති දෙකක් පාර්ලිමේන්තුවට පැමිණීම තහනම් විය.ලෙස්ලි ගුණවර්ධන පාර්ලිමේන්තුවට එන්නේ විවී සමඟ එකම මෝටර් රථයෙනි. ලෙස්ලි ගාලු පාරේ බසිනවා මිස පාර්ලිමේන්තුවේ පුංචි තාප්පෙන් ඇතුළට එන්නේ නැත.Wait! wait! I will drop you inside” විවී ලෙස්ලිට බල කරන්නීය.“නෑ නෑ ඔහොම නතර කරනවා මං බහින්නම්. ඔයාට ඇතුළට යන්න තහනම්” ලෙස්ලි බලෙන්ම බැස පයින් ඇවිද ගියේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304287</link>
    <topic>‘සිළුමිණ’ ප්‍රගතියට මහ මෙහෙයක් කළ කවුඩානේ පියදාස පෙරේරා</topic>
    <author>සරත් පෙරේරා</author>
    <content>සිළුමිණ පුවත්පතේ හිටපු කතුවරයකු වූ රටම හඳුනාගත් කවියකු වූ කවුඩානේ පියදාස පෙරේරා මහතා පසුගිය සතියේ අවසන් ගමන් ගියේය.එතුමා සිළුමිණ පුවත්පත හැට වැනි වියට පා තැබු මොහොතේ සිළුමිණ කතුවරයා ලෙස කටයුතු කළේය.අනූව දශකය මුල ආර්. ප්‍රේමදාස ජනාධිපතිවරයාගේ ආශීර්වාදය ඇතිව සිළුමිණ කර්තෘ පදවියට පත්වූ කවුඩානේ පියදාස පෙරේරා මහතාට සිළුමිණ තුළ කළ හැකි වූ ලොකුම හපන්කම වූයේ ලේක්හවුස් පත්තර ආණ්ඩුවට ගැනීමෙන් පසු පළමු වරට විපක්ෂයට ද ප්‍රමාණවත් අදහස් දැක්වීමට සිළුමිණේ ඉඩකඩක් වෙන් කිරීමට හැකිවීමයයි සිතමි. එතෙක් ලේක්හවුස් පත්තරවල විපක්ෂ මන්ත්‍රීවරුන්ට අදහස් දැක්වීමට ලැබෙන ඉඩකඩ පාර්ලිමේන්තුවේ ඔවුන් කරන කතාවල ආණ්ඩු පක්ෂයට වාසි සහගත යැයි සිතන එක වාක්‍යයකට දෙකකට පමණක් සීමා වී තිබිණි. කවුඩානේ පියදාස පෙරේරා කතුවරයාට පදවිය ලැබූ මොහොතේම එල්ල වූ අභියෝග විරෝධතා නිසාදෝ එතෙක් පවත්වාගෙන ආ පුවත්පතේ ආකෘතිය හා අන්තර්ගතය මුළුමනින් වෙනස් කර වඩාත් ජනතා ආකර්ෂණය දිනාගත් වඩාත් ජනතාව අතරට යන පුවත්පතක් ජනතාව අතට පත් කිරීමට ඔහු නැඹුරු වී යැයි සිතමි.ආණ්ඩුවේ පත්තරයක විපක්ෂයට ඉඩදීම ඒ කර්තෘවරයාගේම බෙල්ල කපා ගැනීමකි. සියතින්ම ගෙල සිඳ ගැනීමකි. ඒ ආණ්ඩුවේම ගැත්තන් විපක්ෂයට ඉඩ දෙන බව ඉහළට ගතු කියා කතුවරයා බිම ඇද දැමීමට ඇති අවදානම නිසාය. කවුඩානේ එතෙක් කිසිවකු අත නොගැසූ මේ අභියෝගය ජය ගත්තේ ප්‍රේමදාස ජනාධිපතිවරයාගේ සමීපතමයකු වූ නිසා විය හැකිය. කවුඩානේ ප්‍රේමදාස මහතාගෙන්ම මේ අවසරය පැතූ මොහොතේ ප්‍රේමදාස මහතා කියා තිබුණේ ‘හරි කවුඩානේ හොඳ විදියකට පත්තරේ කරගෙන යන්න’ කියාය.කවුඩානේ මේ කළ වෙනස ලේක්හවුස් පත්තර තුළ විප්ලවකාරී වෙනසක් ඇති කළේ යැයි සිතමි. කවුඩානේ මෙම අභියෝගය බාර ගැනීමෙන් පසු හාපුරා කියා ෂපක්ෂ මන්ත්‍රීවරයකුගේ සම්මුඛ සාකච්ඡාවක් ගැනීමේ වගකීම පැවරුණේ මෙම ලියුම්කරු වෙතය. එම වගකීම මා දෝතින්ම බාර ගත්තේ මෙතෙක් පුවත්පත විවර නොවූ රටේ හරි අඩකටම මුළු විපක්ෂයටම මෙයින් දොර විවර වන නිසාය. මා මුලින්ම ඒ අනුව විපක්ෂයේ සම්මුඛ සාකච්ඡාවක් ගෙනාවේ එවක විරුද්ධ පක්ෂයෙන් නැව් ගිලීම ඇතුළු ආණ්ඩුවට විරුද්ධව ප්‍රබලම චෝදනා නඟමින් සිටි සී. වී. ගුණරත්න මන්ත්‍රීවරයාගෙන් බව මතකය. මේ අනුව වරින්වර වත්මන් ජනාධිපතිතුමා ඇතුළු සියලු ශ්‍රීලනිප නායකයන්ගේ සම්මුඛ සාකච්ඡා රජයේ පුවත්පතක් ලෙස හංවඩු ගැසුණ සිළුමිණේ එවක පළ විය. ලොකුම විශේෂත්වයක් වුණේ කවුඩානේගේ සුදුසුකම් ගැන සභා ගැබේ ඇසු එස්. බී. ගේ ද සම්මුඛ සාකච්ඡා සිළුමිණේ පළ වීමය. රජයේ පුවත්පතක අලෙවිය වැඩිකර ගැනීම පිළිබඳව කවුඩානේගේ අත්හදා බැලීම සාර්ථක අත්හදා බැලීමක්ම වීය.කවුඩානේ ලස්සනට කැමැති වෙනසට කැමැති හැඩකාරයෙක් විය. ඔහු ද අත් දිගට කමිසය හැඳ බොකුටු කොණ්ඩය නිතරම දෙඅතින් සකස් කරමින් ජැන්ඩියට හැඳ පැලඳ හැඩකාරයන් හැඩකාරියන් මැද සැදී පැහැදී සිටියේය.කවුඩානේ තම පුවත්පතේ දක්ෂයන්ට ඉඩ දුන්නේය. ඔහු බැලුවේ පුද්ගලයන් දෙස නොව කාගෙන් ද හරියට වැඩේ කරගන්න පුවළුන් කියාය. ඔහු පත්තරේ දේශපාලනය පිටු කීපයකට සීමා කළේය. ආණ්ඩුවේ මතයට ඉඩ දෙමින් විපක්ෂයේ මතයට ද ඉඩ හදා දුන්නේය. වැකි පිටුව හැම විටම ජාතික ප්‍රශ්න ගැන කතා කරන්නට ඔහු වෙන් කළා මතකය.කවුඩානේට මෙහෙම හයියක් ලැබුණේ ඔහු යූඇන්පී කාරයෙක් නොව ප්‍රේමදාස වාදියෙක්ම වීම නිසා යැයි සිතේ.ඔහු නිතර කීවේ තම පත්තරය රසවත් බත් පතක් මෙන් විය යුතු බවය. එය පිළුණු බත් පතක් නොවිය යුතු බවය. එහි බත් පමණක්ම නොව මස් මාළුත්, එළවළු ඇතිවාක් මෙන්ම බත වඩාත් රසවත් වීමට නම් අච්චාරුවක් චට්නියක් වැනි කට ගැස්මකුත් පැත්තකින් තිබුණොත් හොඳ බව ඔහු කීවේය.දේශපාලනය, ආර්ථිකය, සමාජ ප්‍රශ්න, කලාව, සෞන්දර්ය, සංස්කෘතිය, ආගම දහම, ඡ්‍යොතිෂය මේ සියල්ලටමත් තරුණ බාල මහලු, කාන්තා, වැඩිහිටි මේ සියල්ලන්ටමත් සිළුමිණේ ඉඩ ඔහු වෙන් කළේය.පත්තරයක ඉඩ මදිවීමේ නිතර නැඟෙන මැසිවිල්ල ගැන කවුඩානේ කීවේ එහෙම ප්‍රශ්නයක් නෑ ප්‍රශ්නේ තියෙන්නේ අදාළ ලිපිය වැදගත් ද නැද්ද කියන එකයි යනුවෙන් කියා සිටියේය.එවක එක එක විදියේ යෝධයන් පත්තරයේ අස්කොන් අල්ලාගෙන සිටියේය. ඒ යෝධයන්ට ඕනෑ විදියට පත්තරය කරන්නට ද කවුඩානේ සිළුමිණේ සියලු නිදහස ස්ථාපිත කර තිබුණේය. ශාස්ත්‍රීය අතිරේකය බාරව තිබුණේ කව්සිළුමිණටත් විවරණ සැපයූ දො.ඩ. ඩයස් ශූරින්ටය. එතුමෝ වි. ජ. මු. ලොකු බණ්ඩාරයන්ට ද සිංහල ඉගැන්වූ ඇදුරුතුමෙක් වූහ.කලා පිටුව සඳැල්ල, සෞන්දර්යයේ නවාතැන එවක සරසවි සිසුවෙක් වූ සමන්ත හේරත්ට රිසි ලෙස කරගෙන යන්නට ඉඩ දී තිබුණේය. ඔහු බැලුවේ වැඩේ කෙරෙනවා ද කියා පමණය. උදය වරුව සරසවියේ ගත කළ සමන්ත සවස් වරුව සිළුමිණේ ගත කළේය. එය මාරු වූ අවස්ථා ද විය. කවුඩානේ සමන්තට කියා තිබුණේ ‘උඹ යන තැනක පලයන් බදාදා සිකුරාදා මට පිටු ටික පෙන්නපන් මල්ලි’ කියාය. අද ඒ සමන්ත කොළඹ සරසවියේ මහාචාර්ය සමන්ත හේරත්ය. සමන්ත කවුඩානේ ගැන කීවේ තමන්ට ඒ පිටු කරන්න හැම අතින්ම කවුඩානේ නිදහස දී තිබුණ බවය.ගැමි රස කතා ගමේ පිටුව ඥානතිලක ලියනගේ බාරයේ විය. එය කවුරුත් රසකර කියවූ කතා පෙළක් වීය.කවුඩානේම උරදී ගොඩ නැඟූ මා ලියු ‘වේදිකාව‘ විකල්ප මතවාදයේ සංග්‍රාම භූමිය අවශ්‍ය පදමට පවත්වා ගන්නට කවුඩානේම සොයා බලා කටයුතු කළේය.කවුඩානේ ගැන මේ මොනවා ලිව්වත් කවිය හා කවුඩානේ අතර සම්බන්ධය නොලිව්වොත් එය කිසිසේත්ම සම්පූර්ණ ලිපියක් නොවන්නේය. කවුඩානේ ද හොඳ සිව්පද කවිකාරයෙක් මෙන්ම කවියේ රසවතෙක් ද විය. ඒ නිසා ඔහුගේ යුගයේ නොමසුරුව කවියට පුරා පිටුවක්ම වෙන් කළේය.කවුඩානේ සිළුමිණේ කර්තෘ වාක්‍ය ලියන කතුවරයෙක් වුණේය. සිළුමිණට කවුඩානේ එන විටත් කවුඩානේට වඩා හැම අතින්ම ජ්‍යෙෂ්ඨ මාධ්‍යවේදීන් දෙදෙනෙකු සිළුමිණේ විය. එම දෙදෙනාගේ ද ගුරුහරුකම් සහයෝගය ලබා ගැනීමට කවුඩානේ කටයුතු කළේය. එම ජ්‍යෙෂ්ඨයන් දෙදෙනා නම් නම් කියූ පමණින් රටම හඳුනාගෙන සිටි ධර්මසිරි ගමගේ හා බ්‍රයන් ගෝමස් යන ප්‍රවීණ මාධ්‍යවේදින්ය. කවුඩානේ ලියු කර්තෘ වාක්‍යයේ හරි වැරදි බලන්නට දුන්නේ බ්‍රයන් ගෝමස්ටය.ධර්මසිරි ගමගේ මහතාට රටපුරා ගොස් රස කතාවලින් සිළුමිණ පුරවන්න ඉඩ දී තිබිණි. කලින් කීවාක් මෙන් සිළුමිණට වසර හැට පිරීමේ වජ්‍ර ජයන්ති උත්සවය ද පැවැත්වුණේ කවුඩානේ කතුකම හොබවද්දීය. එම උත්සවය වඩාත් අර්ථවත්වත් ගාමිභීරවත්ව පැවැත්වීමට කවුඩානේ උර දී කර දී ක්‍රියා කළේය. වජ්‍ර ජයන්ති උත්සවය පැවැතියේ කොළඹ එල්ෆින්ස්ටන් රඟහලේදීය. ප්‍රධාන අමුත්තා වූයේ ප්‍රේමදාස ජනාධිපතිවරයාය.සිළුමිණ ශාස්ත්‍රීය කලාපයේ අවුරුදු 60 ක් තිස්සේ පළවූ අනර්ඝ ලිපි තෝරාගෙන ‘සිළුමිණ වජ්‍ර ජයන්ති සමරු කලඹක් ද’ සකස් කෙරිණි. එවක ඈත අතීතයේ සිළුමිණට ලිපි ලියුවෝ මහාචාර්ය පරණවිතාන, මහාචාර්ය මලලසේකර, මහාචාර්ය තෙන්නකෝන් විමලානන්ද, කළුකොදයාවේ ප්‍රඥාසේකර නාහිමි සිළුමිණ කතුකම වරින්වර හෙබවූ පියසේන නිශ්ශංක, මහ ගත්කරු මාර්ටින් වික්‍රමසිංහ, හික්කඩුව ලියනගේ ආදී බොහෝ වූහ. ඔවුන් ලියු ලිපි අතරින් තෝරා ගත් අගනා මාණික්‍ය බඳු ලිපි සිළුමිණ සමරු කලඹට එක් කෙරිණ.සිළුමිණ වජ්‍ර ජයන්ති කී පමණින් එක් වැදගත් සිද්ධියක් මගේ මතකයට එයි. කවුඩානේ සිළුමිණ වජ්‍ර ජයන්ති පත්තරය සකසන සතියේ මා කැඳවා කීවේ සිළුමිණ ගැන ප්‍රධාන පක්ෂ දෙකේම ලේකම්වරුන්ට කතාකර සිළුමිණ ගැන ඔවුන් දෙදෙනා කියන දේ ලියාගෙන එන ලෙසය.ඇත්තටම ඒ මොහොතේ සිටි එක්සත් ජාතික පක්ෂ මහලේකම්වරයා කවුද කියාවත් ඔහු කිව්වේ මොනවා ද කියාවත් මගේ මතකයට එන්නේ නැත. එය පත්තරය බලාම කියවා ගත යුතුය. මෙහිදී මගේ මතකයේ අමතක නොවී රැඳී තිබෙන්නේ එවක විපක්ෂයේ ප්‍රධාන පක්ෂය වූ ශ්‍රී ලංකා නිදහස් පක්ෂයේ මහලේකම් ජේ. ආර්. පී. සූරියප්පෙරුමයන් කියූ වදන්ය. මම ඒ උදෑසන කොළඹ ඩාලි පාරේ ශ්‍රීලනිප මූලස්ථානයේ අංකයට සූරියප්පෙරුම මහතා ඇමතුවේ ආණ්ඩුවේ පත්තරේ කියා බනී ද යන සැකයෙනි. මගේ සැකය හැර සූරියප්පෙරුම මහතා හවස් වරුවේ එන්නැයි වෙලාව දුන්නේය. මා ශ්‍රීලනිප මූලස්ථානයට ගියේ ලේකම්වරයා මොන කඩ කැඩිච්ච කතාවක් කියයි ද යන දෙගිඩියාවෙනි.මගේ සැකය තුරන් කරමින් සිළුමිණ ඉමහත් ලෙස අගයමින් සූරියප්පෙරුම මහතා කතාව ඇරැඹුවේ සිළුමිණ ආරම්භයේ සිටම පළ කළ ශාස්ත්‍රීය අතිරේක තමන් එකතු කර ඇති බවත් ඒවා අදත් තමා ළඟ තිබෙන බවත් කියමිනි. මේ කතාවෙන් මමත් අමන්දානන්දයට පත් වුණෙමි.සිළුමිණ සත දහයේ විශ්ව විද්‍යාලයක් බව ද ඔහු කීවේය. පත්තරයක් විශ්ව විද්‍යාලයක් බවත් එහි කර්තෘ උප කුලපති බවත් එහි කර්තෘ මාණ්ඩලිකයන් කථිකාචාර්යවරු බවත් සූරියප්පෙරුම මහතා කී කතාව කවුඩානේ සිළුමිණේ පළ කළේ ‘එදත් අදත් සිළුමිණ සත දහයේ විශ්ව විද්‍යාලය - ශ්‍රීලනිප මහලේකම් කියයි’ යන සිරස්තලය ද සහිතවය.සිළුමිණ වජ්‍ර ජයන්ති උත්සවය කවුඩානේ හිතේ හැටියට ජයටම කළේය. එය කොතරම් ම ජයට පැවැත්වී ද යත් සිළුමිණ මුල්ම පුවත්පත ද වජ්‍ර ජයන්ති අතිරේකය සමඟ එදා සිළුමිණ පාඨකයන් අතට පත් කරනු ලැබිණි.නමක් නැති පුද්ගලයන්ට නමක් හදාගන්නට ද කිසි කුහක කමක් නැතිව අත දුන් කවුඩානේට ලිපියක හොඳ නොහොඳ හඳුනාගන්නටත් හොඳ පුවතක් හඳුනාගන්නටත් තරම් සියුම් ඉවක් තිබුණේය. එවක සිළුමිණේ කුඩා පුවත, දෙක ලියමින් සිටි පියසෝම එක තැනක තම නම නැඩී පියසෝම ලෙසත් තවත් තැනක අඟලකඩ පියසෝම ලෙසත් ලියමින් ස්ථිර නමක් නැතිව සිටියේය. ඔහු ‘කිරම පියසෝම’ නමින් බෞතීස්ම කළේ කවුඩානේය. මෙලෙස ලේක්හවුසිය තුළත් පිටත් කවුඩානේ අත දුන් පත්තරකාරයෝත් කවියෝත් බොහෝය.කතරගම පූජනීය බිමේ තම අවසාන කාලය ගතකළ කවුඩානේ තමන් හමුවන්නට එන මිනිසුන්ට ඔවුන්ගේ නරක වේලාව මඟහැර සුබ මුහුර්ත තෝරා බේරා දීමට හැම විටම සැදී පැහැදී සිටියේය. එහෙව් කවුඩානේටත් නොදන්වාම වාගේ අවසන නරක කල දශාවක් උදා විය.කවුඩානයන්ගේ අවසන් කටයුත්තේ දී පුණ්‍යානුමෝදනාවේ යෙදුණ හිමියන් කී පරිදි මරණය කිසිවකුට වැළැක්විය නොහැකිය. කවුඩානේ සුමිතුරාට නිවන් සුව ලැබේවායි ප්‍රාර්ථනය කරමි.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304288</link>
    <topic>ජනපති දිනපොත</topic>
    <author>ඡායාරූප - සුදත් සිල්වා චන්දන පෙරේරා, උදේශ් ගුණරත්න</author>
    <content>ඡායාරූප - සුදත් සිල්වා චන්දන පෙරේරා, උදේශ් ගුණරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af1304289</link>
    <topic>මඩු දේවස්ථානයට සැතපුම් 320ක් කරත්තයෙන්!</topic>
    <author>සටහන හා ඡායාරූප මුන්නේශ්වරම සමූහ ඊ.සී.ප්‍රනාන්දු</author>
    <content>එදා වගේමෙදා ගියපැරණි පන්නයේ ගමනක්ආරම්භ කළේ අප්‍රේල් 5මඩු පූජා භූමියට ආවේ අප්‍රේල් 11මඩු දේවස්ථානයේ පියතුමන් සමඟමෙයට දශක හත අටකට කලින් අද මෙන් ගමනාගමන කටයුතුවලට යොදා ගැනීමට විවිධ වර්ගයේ සුපිරි වාහන තිබී නැත. අද කාසිබාගේ ඇති පවුල්වල භාවිතයට අධිතාක්ෂණයෙන් යුතු වාහන ඇතත් ඒ කාලයේ අතමිට සරු ඇත්තන් භාවිත කළේ ගොනුන් බැඳි කරත්තය. ජීවිතයේ හැම වැදගත් ගමනකටම මොවුන් එදා යොදා ගනු ලැබූයේ මේ ගොන් කකරත්තය. එමෙන්ම අපේ මුතුන් මිත්තන් තලවිල හෝ මරඳමඩු පල්ලිවලට වැඳුම් පිදුම් කිරීමට ගොස් ඇත්තේ ද මේ ගොන් බැඳි කරත්තය.කාණ්ඩ වශයෙන් එකමුතුව විවිධ භාරහාර වෙමින් මෙම කණ්ඩායම් දින ගණනාවක් කරත්තවලින් මෙම වන්දනා ගමන්වල යෙදෙන්නාහ. මෙම ගමන් සාර්ථකව නිම කර ආපසු තම නිවෙස් කරා එන බැතිමතුන් ගමේම ඇත්තන්ගේ ගෞරවයට ලක්වේ. ඒ එදාය. එදා ගොනුන් බැඳි කරත්ත අරුමයක් නොවූ නමුත් වර්තමානයේ සමහරදෙනකු කරත්ත දැක නැතිවාට සැකයක් නැත. සමහර පොල් වගාකරන වතුවල අභ්‍යන්තර වැඩ කටයුතු ඉටු කිරීමට යොදා ගෙන ඇත්තේ කරත්තය.මෙවන් තත්ත්වයක් තුළ නාත්තන්ඩිය, මාවිල හා අවට ප්‍රදේශවාසීන් පිරිසක් ගොනුන් බැඳි කරත්තවලින් වසර 70ට පමණ පසු පැරණි සිරිත් විරිත් රැක ගනිමින් මඩුපල්ලියට යන්නට චාරිකාවක් සංවිධානය කර තිබුණි. මෙම ගමන සඳහා බරබාග හා කරත්ත බක්කි කරත්ත – ටැන්ටු කරත්ත හා රේස් කරත්තයක් එක්කරගෙන තිබුණි. කරත්ත අටකින් පුද්ගලයෝ දහතුන්දෙනෙක් මාරාවිල මාවිල සිට සැතපුම් 156ක් දුරැති මරඳමඩු දෙව් මැදුර බලා කරත්තවලින් යාමට එහිදී තීරණය කළහ.මාරාවිල මාවිල සීබට් අබේරත්න මහතා මෙම නඩයේ ගුරා විය. පී.ලක්ෂ්මන් සිල්වා, දිනුක සංදීප, චන්දන රොෂාන්, ඇන්ටනි ජෝශප් ප්‍රනාන්දු (චන්දන) තිරුෂ රොෂාන්, අමල් සුරේෂ්, සුමේධ ලක්මාල්, එම්.ඩී.මෙන්ඩිස් ප්‍රනාන්දු, එස්.ඒ.ගාමිණී ජයලත්, අන්තෝනි පෙරේරා හා අමිත් දිලිප මෙම නඩයේ සෙසු සාමාජිකයෝ වූහ. ගමනේ අතරමඟ කුමන ගැටලුවකට මුහුණදීමට සිදුවේදැයි සිතාගත නොහැකි වූ නිසා මෙම ගමනට සාමාජිකයනගේ පවුල්වල දරුවන් හා බිරියන් රැගෙන යාමට අකමැති වූහ.තම කෑම බීම මෙන්ම ගමනේ යෙදෙන ගවයනට අවශ්‍ය පුනක්කු හා කැට කෑම ද ගොනුන් කුරයට අවශ්‍ය ලාඩම් පතුරු ද කල් තියා සූදානම් කරගත්හ. ගමන ගැන තොරතුරු දැනගත් මාවිල ප්‍රදේශවාසීහු මෙම ගමනට එක්ව සිටින පිරිසට තමනට හැකි පමණින් අනුග්‍රහය දැක්වීමට ද අමතක නොකළහ.පසුගිය අපේ‍්‍රල් 5 වැනි දින සවස් යාමය ඇරැඹීමත් සමඟම සීබට් අබේරත්න නඩේ ගුරාගේ ප්‍රධානත්වයෙන් සෙසු සාමාජිකයෝ ගමනට සූදානම් කරගත් කරත්ත අට ද සමඟින් මාරාවිල මාවිල ජයලත් අප ස්වාමිදූගේ දෙව්මැදුරු භූමියට ආහ. ඒ හැම කරත්තයක්ම දිගු ගමනක නියැළීමට හැකි ලෙසින් සකස් කර තිබූ අතර කිතුණු කොඩිවලින් ද කරත්ත සරසා තිබුණි.අනතුරුව සියලුම දෙනා ආගමික වතාවත්වල නියැළෙමින් දෙවි පිහිට යැදූ අතර එහි පැමිණ සිටි විලියම් අන්ද්‍රාදි පියතුමාණෝ මේ අයට සුබ ගමනකට ආශිර්වාද කළහ. එහිදී උන්වහන්සේ වන්දනා නඩය අමතා ඉපැරණි චාරිත්‍රයක් අනුව මඩුමෑණියන් බැහැදැකීමට කරත්තවලින් යන මෙම පිරිස හැමදෙනාට ආදර්ශයක් ලබාදී ඇති අතර ඔවුනට මේ සඳහා දෙවියන් වහන්සේගේ ආශිර්වාදය හිමිවන බවත් පළ කරමින් ඔවුන් ආසිරි ගැන්වූහ.අනතුරුව ඔව්හු මාවිල සිට මරඳමඩු සිද්ධස්ථානයට ගොස් පැමිණිය යුතු කිලෝ මීටර් 320ක දුරක වන්දනා ගමන ඇරැඹූහ. මාවිල සිට ගොඩවෙල හන්දියට ආ ඔවුන් අනතුරුව කොළඹ පුත්තලම හරහා අනුරාධපුර මාර්ගය දිගේ තම ගමන ඇරැඹූහ. මාරාවිල, මාදම්පේ, හලාවත, පුත්තලම, කලාඔය, නොච්චියාගම හරහා ඔයාමඩුව හරහා සෙට්ටිකුලම, මඩුපාර හා මඩු සිද්ධස්ථානය ඔවුන්ගේ ගමන් මාර්ගය විය.ගමනේ යෙදෙන අතර ඇතිවන වෙහෙස නිවාගැනීම පිණිස කරත්ත පෙළ මඳ වේලාවක් තුරු සෙවණක නතරව සිට යළි ගමනාරම්භ කෙරිණි. රෑබෝ වූ පසු සුදුසු ස්ථානයක කරත්ත පෙළ නවතා ගොනුන්ට කෑම බීම දී ඔවුන් තම ආහාර පිළියෙල කරගෙන දෙවියන් වහන්සේට යාච්ඤා කරමින් ආහාර ගෙන නින්දට ගියහ.ගමනේ නඩේගුරා වන සීබට් අබේරත්න මහතා ගමන ගැන මෙසේ කරුණු ඉදිරිපත් කළේය.”අපි මාවිල ඉඳලා ප්‍රථම රාත්‍රි බත්තුළුඔයට ඇවිත් රැය ලැගුම් ගත්තා. එදින එහිදී අපේ ගවයන් ගේ කකුල්වලට අවශ්‍ය ලාඩම්වල ප්‍රශ්නයක් ආ ඬසා ගමන ටිකක් ප්‍රමාද වූවා කොහොම හරි අප කලින් සූදානම් කරගත් ආකාරයටම අප්‍රියෙල් 11 වැනි දින මඩු සිද්ධස්ථානයට කිසිදු බාධාවකින් තොරව සේන්දු වුණා.ගොනුන් බැඳි කරත්ත පේළියක් තම ගම් හරහා ගමන් කරන විට ගම්වල මිනිස්සු අප දෙස කුතුහලයෙන් බැලුවේ සමහර ගම්වාසීන් මේ වගේ කරත්ත පෝලිමක් යනවා දැකලාම නැහැ. ඒකයි ඒ අයට පුදුම. අද මඩු පල්ලි යනවා කීවාම හැම දෙනාම කාර් වෑන් වලින් තමයි යන්නේ. සමහරුන්ට කරත්තවලින් මඩුපල්ලි යනවා කීවාම ඒක ඔවුනට ලොකු විහිළුවක්.මගේ සීයලා ඒ කාලේ මඩුපල්ලි ගිහින් තියෙන්නේ කරත්තවලින්. අපි මේ යන්නේ ඒ චාරිත්‍රය සිහි කරන ගමනක්. මේ ගමන එන විට හැම කෙනාම අපට ප්‍රශංසා කළා. වැඩිදෙනෙක් අතරමඟදී අපට බතබුලතින් සංග්‍රහ කළා. මේ පළාත්වල ගවයන් හිටියා. ඒත් මෙහි ඉන්න සමහර දරුවන් කරත්ත දැක නැහැ. ඒ දරුවන් ඒ කාලේ අපේ මුතුන්මිත්තන් කරත්ත ගමනක නිරත වූ බව දන්නෙත් නැහැ.ඈත අතීතයේ දී අපේ සීයලා මුත්තලා කාණ්ඩ වශයෙන් එකමුතුව බොහෝම ගෞරවයෙන් කරත්තවලින් මඩු පල්ලි, සන්තනම් පල්ලි හා කට්ටිමහන පල්ලි ගියා. දැන් කවුරුත් ඒ ගමන් යන්නේ නැහැ. අප මෑතක ඉඳලා කට්ටි මහන පල්ලියට කරත්ත ගමන යළි ආරම්භ කළා. ඒ අතර මේ අවුරුද්දේ පෙබරවාරි මාසයේ දී අපි කරත්තවලින් සන්තානම් පල්ලියට ගියා. ඒ ගමන සාර්ථක වූ නිසා තමයි අපි මඩුපල්ලි ගමන සූදානම් කළා. මේ ගමන සාර්ථක නිසා ඉදිරියේ දී හැම අවුරුද්දකදීම අපි කරත්තවලින් මඩුපල්ලි යන්න බලාපොරොත්තු වනවා.මේ ගමන හුඟක් දුෂ්කරයි. විශ්වාසය හා කැපකිරීම තිබේ නම් මේ ගමන දුෂ්කර නැහැ. ඒ කාලේ නම් මේ පාරවල ගමන හුඟක් අමාරුයි. දැන් එහෙම නැහැ. මාරාවිල මාවිල ඉඳලා මඩු පල්ලියට ආ මාර්ගය මුළුමනින්ම කාපට් කරලා. ඉතා පහසුවෙන් මෙම කාපට් පාරවලින් කරත්ත පහසුවෙන් ගෙන එන්න හැකිවුණා. මේ ගමන එන විට තමයි කාපට් පාරවල අගය දැනෙන්නේ.මඩු මෑණියන් වැඳපුදාගෙන එතුමියගේ ආශිර්වාදය ලබාගෙන අපි ආපසු ගම්බිම් බලා පැමිණි කරත්ත වලින්ම පිටත් වුණා. ඒ වගේ තමයි අපි මඩුපල්ලියට පැමිණි මාර්ගයෙන්ම තමයි මේ කරත්තවලින් ආපසු ගමන් කළෙත්. අපේ‍්‍රල් මාසෙ 21 වන විට අපට ආපසු නිවෙස් බලා සේන්දුවීමටත් හැකි වුණා.මඩු සිද්ධස්ථානයේ දී මෙම කරත්ත වන්දනා නඩය ආසිරි ගැන්වූ ගේබ්රියල් ගුණසේකර සහායක පියතුමන් මෙම පිරිසේ ඓතිහාසික ගමන පිළිබඳව තමන් දැඩි ලෙස සතුටට පත්වන බවත් ඈත අතීතයේ දී අපේ මුතුන්මිත්තන් විසින් යහපැවැත්ම වෙනුවෙන් පවත්වාගෙන ගිය යහපත් දේවල් වත්මන් පරපුර අමතක කර තිබියදී ඒ කාලේ කරත්ත ගමන් සිහි ගන්වමින් පැමිණි මෙම වන්දනා නඩය කාටත් ආදර්ශයක් ලබාදී ඇති බවත් පැවසූහ.ඈත අතීතයේ දී අපේ මුතුන් මිත්තන් විසින් චාරිත්‍රානුකූලව සිදුකරන ලද වන්දනා ගමනක් ඒ ආකාරයෙන්ම වර්තමානයේ ද සිදු කළ මාරාවිල මාවිල පදිංචි මෙම ගම්වාසීන් සමස්ත ශ්‍රී ලංකා කිතුණු ජනතාවගේ ප්‍රශංසාවට ලක් වනු නොඅනුමානය. හිත ඇත්නම් මිනිසුන් වශයෙන් ඕනෑම කාර්යයක් ජයගැනීම පහසු බව ද මේ මඟින් අප කාටත් පණිවුඩයක් ලබා දී ඇත.සටහන හා ඡායාරූප මුන්නේශ්වරම සමූහ ඊ.සී.ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af13042810</link>
    <topic>“සැකය” සර්පයකු වී දෙදෙනාටම දෂ්ඨ කෙළේය</topic>
    <author>අමල් යශෝමන් ජයසිංහ</author>
    <content>දෙදෙනකු අතර පවත්නා ආදරයක දී කිසියම් සිතක උපදින සැකයට මුල්තැන හිමි වී යා නම් ඒ ආදරයට හෝ බැඳීමට කිසිදා පැවැත්මක් නැත. සැකය යනු ආදරණීය සිතිවිලි පමණක් නොව සියලු පේ‍්‍රමණීය බැදීම් ඉරිතලා යන තරමේ අතිශය බියකරු සිතිවිල්ලකි. සැකයට ඇස් නැත. ඉන් සැනසීමක් ලද්දවුන් ද නැත. එය එතරම් කටුක ය. සැකයේ අවසානය ඛේදජනකයකි. ඒ බැව් දන්නෝ ජීවිතාවබෝධය මෙන් ම සමාජය පිළිබඳව ද හරිහැටි අවබෝධයක් ඇත්තවුන් පමණෙකි.’ඔයා ඇයි අනේ නිතරම මා දිහා සැකයෙන් වගේ බලන්නේ?’ විසිහතර හැවිරිදි වියෙහි පසු වූ මහේෂිකා සිය පෙම්වතා සමඟ දොඩමළු වූ විටෙකදී දෙබැම හකුළුවා විමසන්නට වූවාය. ඔහු සිනාසුණේය.’ඒ ඔයාට පේන හැටි. මට ඔයාව සැක නෑ’ තම දෑස දෙසම එක එල්ලේ බලා හිඳිනා පෙම්වතිය දෙස බලා ඔහු එසේ කීවේය. ඒ පිළිතුරින් ඈ සතුටකට පත් නුවූ බවක් පෙනී ගියද ඔහු ඊට වඩා කිසිවක් කියන්නට ගියේ ද නැත.පේරාදෙණිය, මාරස්සන, ඔලුවාවත්තේ පදිංචි මහේෂිකා පි‍්‍රයංගනී මොරටුව විශ්වවිද්‍යාලයයේ පරිගණක තාක්ෂණ විෂය හදාරමින් පසුවූවාය. ඇයගේ පෙම්වතා විසිපස්වන වියෙහි පසු වූ පොල්ගහවෙල වට්ටාරම ප්‍රදේශයේ පදිංචි අමිල මධුරංග රාගම වෛද්‍ය පීඨයේ අවසන් වසරේ පසු වූ වෛද්‍ය සිසුවෙක් විය. මේ දෙදෙනාගේ ආදරයට සිව් වසරක් පිරී යමින් තිබුණද නිතරම පාහේ සිත් රිදීම් ඇති වූ විට දී ඈ ඒ බව තම සමීප යෙහෙළියනට කියා හිත හදාගන්නට වෑයම් කළාය.’සැකය’ සිත් පුරවා සිටියද මහේෂිකා කෙරෙහිම ඇලී බැඳී ගිය සිතකින් පසු වූ මධුරංගට තම සිතෙහි ඈ පිළිබඳ උපන් සැකයට සාපේක්ෂව ඇයගේ වරදක් පෙන්වා දෙන්නට ද අපොහොසත් වූ විටදී ඔහුගේ සමීප මිතුරන් කීවේ ‘සැකය නොව ඇයව අවබෝධ කොට දෙදෙනා හොඳින් ජීවත්වන ලෙසට ය. එහෙත් මෙතරම් අහේතුක ව හෝ සැකයෙන් පසුවන්නේ මධුරංග මහේෂිකාට මහත්සේ ආදරයකින් පසුවන නිසා යැයිද මිතුරෝ දැන සිටියහ. එහෙත් ඔහුට හැමවිට ම ඈ පිළිබඳ සිතට නැගුණේ සැක සහිත සිතිවිලිමය.’මං කැමති නෑ එයා කිසිම කෙනෙක් එක්ක හිනාවෙනවට. වචනයක් හරි කතාකරනවාට.’ දිනෙක මධුරංග මිතුරකුට කීවේ බැරෑරුම් ප්‍රශ්නයකට මැදිවී සිිටින්නාසේය.’එහෙම කොහොමද? අපි සමාජයක නෙ ජීවත් වෙන්නෙ. අවුරුදු හතරක් ආදරය කළෙත් එයාව ඔයාට හොඳයි කියල හිතුණ නිසානෙ. ඇයි මේ නිකරුණේ හිතට වද දෙන්නෙ.” මිතුරා ඔහු අස්වසාලමින් එසේ කීවද මධුරංග පසුවූයේ ඒ කිසිත් නෑසුණා සේය.මහේෂිකා සිය මාමා ගේ නිවසට ගියාය.ඔහුගෙන් ඇමතුමක් බලා සිටියදී ඇමතුමක් ලැබිණි.’මධුරංග මං දැන් මාමලගෙ ගෙදර ආවෙ. ඔයා හොඳින් නේද? මහේෂිකා විමසුවාය. ඒ කිසිවකට පිළිතුරු නුදුන් හේ මාමාගේ ගෙදරට ආවා නම් ඒ බැව් සනාථ කරවීමට මාමා අතට ජංගම දුරකථනය ලබාදෙන ලෙසට නියෝග කළේය. ඈ අන්දමන්ද වූයේ ඔහු තමන් කෙරේ සිතෙහි තබා සිටින්නාවූ සැකයේ තරම ගැන අදහාගත නොහැකිවය. තම පෙම්වතාගේ නියෝගයට යටත් වූ ඕ තම මාමා අතට ජංගම දුරකථනය දුන්නාය. තම සහෝදරියගේ දියණිය හා දියණියගේ පෙම්වතා පිළිබඳ දැන සිටි මාමා ඔහුගේ වචනයකට දෙකකට පිළිතුරු දුන්නද තම දියණිය ගැන මධුරංග පුතුට ඇති සැකය කුමක්දැයි සිතා දියණියගෙන් මඳක් විමසා නිහඬ වූයේ මහමෙරක් බරට කැලඹී ගිය හදවතකිනි.’ඒ එයාගේ හැටි මාමෙ’ මහේෂිකා මාමාට කීවාය.තම ආදරය ගැන අහස උසට කියන තරමට අනුව තමන්ව සැක කිරීම නොකළ යුත්තක් යැයි විටින් විට කී මහේෂිකා තමන් කිසිවිටෙක වරදක් නොකරනබව කොතෙක් කීවද ඔහුටම නොදැනී ඔහුගේ ආදරයට වඩා ඉහළ නැගුණේ ඈ පිළිබඳ හේතුවක් හෝ නැති සැකයේ විෂම සිතිවිලිමය. එහෙත් වරක් අමනාප වුණද එසැණින් මිතුරුවන්නට වූයේ දෙදෙනාට දෙදෙනා නැතිවම බැරි ලෙසට බැඳී තිබුණු ආදරය නිසාවෙනි.මහේෂිකා ඉකි බින්ඳාය. හඬා වැලපුණාය. එහෙත් මධුරංගට ඒ ඇගේ වැලපීම් පලක් නොවී ඔහු ඇයට බැරෑරුම් චෝදනාවකට ලක්කර සිටියේය. ‘ඔයා හිතන විදිහ මට හිතාගන්ඩ බැහැ. ඇයි මාව මෙහෙම සැක කරන්නේ. ඔයා හිතන විදිහට මට ඔයා හැර වෙන කවුරුත් නැහැ - නැහැ - නැහැ - මාව අනේ විශ්වාස කරන්න – මං ඕනම තැනක දිව්රලා කියන්නම්.’ මහේෂිකාගේ කඳුළු දුටුවද ඔහු හිත සැලුණේ නැත.තමන්ට නොකියන රහසක් ඇයට ඇත. ඇය මේ හඬා දොඩා කියන්නේ මුසාවක්මය. මට ආදරයක් නැති ඇයට මට වඩා වෙනත් පෙම්වතකු ඇත. කෙසේ හෝ ඇයගෙන් ඒ බව සනාථ කරගත යුතු යැයි කල්පනාවක ගිලී පසු වූ මධුරංග ඇය කැඳවූයේ මහනුවර දළඳා වහන්සේ අබියස සත්‍ය අසත්‍ය දිවුරා පවසන ලෙසට කියමිනි. ඒ ගමනට ඔහුගේ මවද කැඳවනු ලැබිණි. දළඳාවේදී දිව්රන්නම් යැයි කියූ මහේෂිකා ඒ ගමනට එක්වූයේ ඔහු වෙත කිසිදු දොසක් නොනඟමිනි. දළඳා වහන්සේ අබියස වැටී තමන්ට තමන්ගේ මධුරංග හැර අන් පෙම්වතකු නැති බව ම කියමින් දිවුරන්නට වූ මහේෂිකා පෙම්වතාගේ දෑත් තරයේ අල්වා ද කීයේ ඇයි අපි මේ නිකරුණේ දුක් විඳින්නේ කියා ය.එහෙත් සිනාවක සේයාවකුදු ඔහු මුහුණේ නොවිණි. ඈ හඬන්නට වූවා ය.එදින මහනුවරින් පිටත්ව පැමිණිය ද ගෙදරට එනතුරු ද ඈ සිතෙහි ඇවිළී ගිය සෝකී සිතිවිලිවල අඩුවක් නම් නොවූවාය. ඈ තීරණයකට එළැඹියාය. නිවසට පැමිණි ඕ දිවි නසා ගැනුමට නිදිපෙති පානය කළාය. අසාධ්‍ය වූවාය. වහා මාරස්සන රෝහලට ඇතුළත් කළ ද එසැණින් පේරාදෙණිය ශික්ෂණ රෝහලට මාරු කෙරිණි. වෛද්‍යවරුන්ගේ හෙදියන්ගේ උත්සාහයෙන් ඈ ප්‍රකෘති තත්ත්වයට පත්වූයේ දින කිහිපයකිනි. රෝහලින් පිටව යාමට අවසරය ලැබ තිබුණ ද ඇයගේ මවුපියන් නොපැමිණීමෙන් වාට්ටුවට ම වී පාර බලා සිටියදී පස්වරු පහට පමණ පැමිණියේ සිව් වසරක ආදරයකට දෝත පෑ පෙම්වතා මධුරංගය. තරහ කිසිවක් ඒ මුහුණේ නැත. ඈ සතුටින් ඉපිලුණාය.”දැන් මට සනීපයි” ඈ ඔහුට කීවාය. ඔහුද සුහද කතාවකට මුල පිරුවේය. සුහදව ටික වේලාවකින් ඇයගෙන් සමුගෙන ගිය ඔහු යළි වාට්ටුවට රාත්‍රි 8 ට පමණ පැමිණ ඈ සමීපයේ නතර වූයේ ය. ඔහු නැවත තමන් බැලීමට පැමිණීමෙන් වඩාත් සතුටට පත්වූ මහේෂිකා ඔහු ආදර බැල්මකින් දිගුකළ කිරි පැකට් දෙකක් හා කඩල මුලක් දෝතින් පිළිගත්තාය. තවත් ටික වේලාවක් කතාබහේ යෙදී හුන් හේ පිට වී යද්දී නොපෙනී යනතුරුම ඈ දෑස් දල්වා බලා සිට, ඔහු ගෙනා කිරි පැකැට්ටුවක් පානය කළාය. ඈ සියොලඟ වෙව්ලා යනු ඇයට දැනිණි. අවට සියල්ල තමන්ට නොපෙනී යන්නාක් මෙන් පෙනිණි.අහෝ... කිසිවක් කියන්නට හෝ නොහැකිවම මරු තුරුළට වන් මහේෂිකාගේ හදිසි මරණය පිළිබඳ පරීක්ෂණ පැවැත්වූ පොලිසියට දැනගන්නට ලැබුණේ වෛද්‍ය ශිෂ්‍ය මධුරංග නම් ඇයගේ පෙම්වතා සයනයිඩ් සිය සිරුරට එන්නත් කර ගනිමින් සිය දිවි නසාගත් අමිහිරි පුවතකි. ඈ මියැ දී ඇද වැටුණු සමීපයේ තිබී ඔහු ගෙනැවිත් දුන් කඩල මුලද, පානය කළ කිරි පැකට් දෙක ද පොලිසියට හමුවිණි. සිව් වසරක් තිස්සේ පෑ ආදරයක මල්ඵල ගැන්වෙනු වෙනුවට එලෙසින් ඒ ප්‍රාර්ථනා මිළානව ගියේ හදෙහි රුවා සිටි අනේක සුසුම් ද වා තලයට මුසු කරමිනි.”මේ පිරිමි දරුවාට තමන් හැදී වැඩුණු සමාජය හෝ පෙම්වතියක හා ආදරයෙන් බැඳී සිටියදී ඒ අවබෝධයවත් තිබී නැහැ. මේ ඛේදවාචකයට මුල සැකයයි. තමන් ආදරය කරන කෙනා ගැන කිසියම් විශ්වාසයක් තිබිය යුතුයි. අවබෝධය නැති තැන සැකයට අත්තටු ලැබෙනවා.තීන්දු තීරණ අන්ධ වෙනවා. සැක කරනවට වඩා අවබෝධයට ගැනීම දෙදෙනෙකු අතර පැවැත්මට මහා අනුබලයක් ලැබෙනවා යැයි පේරාදෙණිය මූලස්ථාන ප්‍රධාන පොලිස් පරීක්ෂක ජාලිය හීන්කෙන්ද මහතා සිළුමිණට පැවැසීය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post></root>