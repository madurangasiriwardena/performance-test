<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006194</link>
    <topic>සුචරිත ගොවි සමිතියේසභාපති - ලේකම්පොහොර හොරකමේ</topic>
    <author>හසලක සමූහ - බන්දුල ගොඩකුඹුර</author>
    <content>සහනාධාර වශයෙන් ගොවීන්ට ලබා දෙන පොහොර මිටි 22ක් හොරෙන් ළඟ තබාගෙන අලෙවි කිරීම සම්බන්ධයෙන් තිදෙනකු පෙරේදා (17) අත්අඩංගුවට ගෙන ඇත.මහියංගන , රිදීමාලියද්ද ප්‍රාදේශීය ලේකම් කොට්ඨාසයේ දික්කුන්දයාය ග්‍රාම සේවා වසමේ ‘සුචරිත’ ගොවි සමිතියේ සභාපති හා ලේකම් අත්අඩංගුවට ගත් සැකකරුවන් අතර වෙති.මහියංගන පොලීසියට ලැබුණු තොරතුරක් මත ප්‍රධාන පොලිස් පරීක්ෂක ඩී.සී.ඩී. ඉලංගකෝන් මහතාගේ උපදෙස් මත උප පොලිස් පරීක්ෂක චතුරංග ඇතුළු පිරිසක් විසින් සැකකරුවන් දෙදෙනා සහ පොහොර මිටි 22 අත්අඩංගුවට ගෙන තිබේ.ගොවීන්ට රජය මගින් රුපියල් 350කට ලබාදෙන මෙම පොහොර මිටියක් රුපියල් 2000 ත් 2500 ත් අතර මිලකට අලෙවිකොට ඇති බවට පොලිසිය සැක කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006195</link>
    <topic>ණය ගෙවනතුරු දරුවා දෙන්නේ නෑ</topic>
    <author>විජයානි එදිරිසිංහ</author>
    <content>බුත්තල ප්‍රදේශයේ ව්‍යාපාරිකයකු සහ තවත් පුද්ගලයකු අතර ඇතිවූ මුදල් ගනුදෙනුවක් සම්බන්ධයෙන් ඇතිවූ ආරාවුලකදී ව්‍යාපාරිකයාගේ තුන් හැවිරිදි දරුවා පැහැරගෙන ගොස් ඇතැයි වාර්තා වෙයි. පෙරේදා (17) රාත්‍රී 10.30ත් 12.00 අතර එම පැහැරගැනීම සිදුවී ඇත.මොහොමඩ් ඉසාන් නමැති එම තුන් හැවිරිදි පිරිමි දරුවාගේ මව වූ පාතිමා රිසාන් මහත්මිය සමඟ රාත්‍රියේ නිවෙසේ සිිටියදී පැහැර ගැනීම සිදු වී තිබේ. බුත්තල නගරයේ පිහිටි මුස්ලිම් ගම්මානයේ ඔවුන් පදිංචි වී සිටි බව පොලිසිය පවසයි.දරුවාගේ පියා සහ පැහැරගත් පුද්ගලයා අතර මුදල් ගනුදෙනුවක් සිදුවී ඇත. එම මුදල් දෙන තෙක් දරුවා ආපසු නොදෙන බවට පැහැරගත් පුද්ගලයා දුරකතන ඇමතුම් මගින් ව්‍යාපාරිකයාට දැනුම් දී ඇත.පැහැරගත් දරුවා සෙවීම සඳහා මොණරාගල ජ්‍යෙෂ්ඨ පොලිස් අධිකාරී ජයසේකර මහතා මගින් පොලිස් කණ්ඩායම් තුනක් පත්කර තිබේ. ඊයේ 18 පස්වරුවන තෙක්ම පැහැරගත් දරුවා සම්බන්ධයෙන් කිසිම තොරතුරක් ලැබී නොතිබිණි. බුත්තල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006196</link>
    <topic>කැස්බෑවකු මස් කළධීවරයකුට 50,000ක දඩ</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>කැස්බෑවකු මරා මස් කරමින් සිටි ධීවර කාර්මිකයකු අත්අඩංගුවට ගත් වනජීවි නිලධාරීන් සැකකරු ත්‍රිකුණාමලය අධිකරණයට ඉදිරිපත් කිරීමෙන් පසු මහේස්ත්‍රාත් ටී. එල්. අබ්දුල් මතාප් මහතා රුපියල් 50,000 ක දඩයක් නියම කෙළේය.මෙසේ දඩ නියම වූයේ හලාවත බංගදෙණියේ පදිංචි ඩබ්. රමේෂ් නිලූෂ ප්‍රනාන්දු නැමැති අයෙකුට ය. ත්‍රිකුණාමලය කඹුරුපිටියේ ධීවර කර්මාන්තයේ යෙදී සිටි සැකකරුගේ දැලට අසවූ කැස්බෑවෙකු මරා මස් කරමින් සිටින බවට ලැබුණු තොරතුරු අනුව වනජීවි නිලධාරීහු නාවික හමුදාව හා එක්ව මෙම වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006197</link>
    <topic>මාවිල් ආරු සිට නන්දිකඩාල් දක්වාභාවිතා කළ ආයුධ රණවිරු සැමරුමට</topic>
    <author>විජයානි එදිරිසිංහ</author>
    <content>මාවිල්ආරු සිට නන්දිකඩාල් දක්වා උතුරු නැගෙනහිර මානුෂීය මෙහෙයුම්වලට යොදාගත් සියලුම අවි ආයුධ ඊයේ (18) පැවැති රණවිරු විජයග්‍රහණ සැමරුම් උත්සවයට යොදාගෙන තිබේ.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා ප්‍රකාශ කළේ මෙහෙයුම්වලට සහභාගි වූ රණවිරුවන් නවදහසක් සමඟ ඔවුන් විජයග්‍රහණයට යොදාගත් අවි ආයුධද එම සැමරුම් උත්සවයට ගෙන ආ බවයි.තවද එම උත්සවයේ විශේෂ ලක්ෂණයක් වූයේ උතුරු නැගෙනහිර මානුෂීය මෙහෙයුම්වලට සහභාගී වූ හමුදා නිලධාරීන් සහ භට පිරිස් එම මෙහෙයුම්වලට සහභාගි වූ ආකාරයට වෙන වෙනම ආණඛණ්ඩ වශයෙන් ආචාර පෙළපාලියට සහභාගි වීමයි. යුද හමුදාවේ එම බලසේනාවලට අණ දුන් ආඥාපතිවරුද නාවික, ගුවන් හමුදාවලද මෙහෙයුම්වලට සහභාගි වූ නිලධාරීන් සහ භටපිරිස් ද ඒ ආකාරයටම ආචාර පෙළපාලියට සහභාගි වී සිටියහ.උතුරු නැගෙණහිර මානුෂීය මෙහෙයුම් වලදී පොලීසිය සහ විශේෂ කාර්ය බළකාය ඔවුන් යෙදුන කර්තව්‍ය දිනවන ආකාරයට මෙවර ආචාර පෙළපාලියට සහභාගි වී සිටීම එම සැමරුම් උත්සවයේ විශේෂත්වයකි.වෙනත් අවස්ථාවලදී ආචාර පෙළපාලි පවත්වන ආකාරයට වඩා වෙනස් සැළසුමකට රණවිරු විජයග්‍රහණ වර්ෂ පූර්ණ සැමරුම් උත්සවය ඒ ආකාරයෙන් සංවිධානය කර තිබුනේ ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත බව ලක්ෂ්මන් හුළුගල්ල මහතා පැවසීය.ත්‍රස්තවාදීන් පරාජය කර රටට විජයග්‍රහණය ලබාගත් රණවිරුවන්ට උපහාර දැක්වීම පිණිස ප්‍රථම වරට පැවැත්වූ එම උත්සවය සෑම වසරකම මැයි 18 වැනිදාට ජාතික උත්සවයක් වශයෙන් පැවැත්වෙන බවද ලක්ෂ්මන් හුළුගල්ල මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006198</link>
    <topic>ගැබිනි මව බිම පෙරළා ගෙනරන්මාලයක් කොල්ල කති</topic>
    <author>දකුණු පළාත් සංචාරක</author>
    <content>කාන්තාවන් කීප දෙනෙකුගේ රන් මාල කොල්ලකෑ කණ්ඩායමක නායකයකු ඇතුළු දෙදෙනකු ගාල්ල දිසා අපරාධ විශේෂ විමර්ශන ඒකකය මගින් අත්අඩංගුවට ගෙන තිබේ. ගැබිනි මවක් බිම පෙරළාගෙන ඇයගේ ගෙලේ තිබූ රන් මාලය කොල්ල කෑ බවට ද මොවුන්ට එරෙහි චෝදනා එල්ලවී තිබේ. කොල්ලකා ඇතැයි සැලකෙන රන්මාල 3ක් ද සැකකරුවන් අත තිබී පොලිසිය සොයාගෙන ඇත.තෙලිකඩ ප්‍රදේශයේ මහමඟ ගමන් කරමින් සිටි ගැබිනි මව බිම පෙරළාගෙන රන් මාලය කඩාගත් බවත්, මෙම පිරිසම ගෝනාපීනුවල ඇඟලුම් සේවිකාවන් දෙදෙනෙකුගේ රන් මාල කොල්ල කෑ බවත් පොලිසිය කියයි. මෙම මංකොල්ල කණ්ඩායම මෙහෙයවා ඇත්තේ යුද හමුදාවෙන් පලාගොස් ඇති හමුදා සෙබළෙකු වන අතර එම මංකොල්ල නායකයාද අත්අඩංගුවට ගත් දෙදෙනා අතර සිටින බව පොලිසිය පවසයි.ගාල්ල පොලිස් අධිකාරි සිසිර කුමාර මහතාගේ මෙහෙයවීම මත ගාලු දිසා අපරාධ විමර්ශන ඒකකයේ ස්ථානාධිපති සරත් මෙන්ඩිස්, පොලිස් පරීක්ෂක චින්තක පනාවෙල, උප පොලිස් පරීක්ෂක ඩී.ජී.ආනන්ද, සැරයන්වරුන් වන පතිරත්න, ප්‍රසන්න කොස්තාපල්වරුන් වන අරුමප්පෙරුම සහ පි‍්‍රයන්ත යන පොලිස් නිලධාරින් සැකකරුවන් දෙදෙනා අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006199</link>
    <topic>වෙට්ටු දැමූ - වෙරි වූරියැදුරන්ට වරදී</topic>
    <author>අමල් යශෝමන් ජයසිංහ</author>
    <content>මාර්ග නීති කඩ කරමින් රිය පැද වූ රියැදුරන් 98 දෙනකු ගේ රියදුරු බලපත්‍ර සහ බීමත්ව රිය පැදවූ රියැදුරන් සිවු දෙනකු මිරිහාන පොලිස් රථ වාහන අංශය මගින් අත් අඩංගුවට ගෙන තිබේ.බස්නාහිර දිසාවේ (දකුණ) භාර මිරිහාන රථ වාහන අංශය විසින් කොට්ටාව සහ මහරගම පොලිස් බල ප්‍රදේශවල පෙරේදා (17) රාත්‍රියේ සිදු කළ හදිසි සෝදිසි මෙහෙයුමකදී මෙසේ අත් අඩංගුවට ගෙන තිබේ.නඩු පැවරීමේ කටයුතු සඳහා රියැදුරු බලපත්‍ර මහරගම හා කොට්ටාව පොලිසි වලට භාරදී තිබේ.බීමත් රියැදුරන් 4 දෙනා නුගේගොඩ අධිකරණයට ඉදිරිපත් කිරීමට නියමිත බවද මිරිහාන රථ වාහන පොලිසිය කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061910</link>
    <topic>ඇමැති පුංචිනිලමේගේ වාහනය අනතුරක</topic>
    <author>විජයානි එදිරිසිංහ</author>
    <content>ධීවර හා ජලජ සම්පත් නියෝජ්‍ය ඇමැති සුසන්ත පුංචි නිලමේ මහතාට අයත් ඩිපෙන්ඩර් රථය කුරුණෑගල ගොකරැල්ල ප්‍රදේශයේදී ඊයේ (18) දහවල් අනතුරකට ලක්වී තිබේ.අනතුර සිදුවන අවස්ථාවේ සුසන්ත පුංචිනිලමේ මහතා එහි නොසිටි අතර රියදුරු හා තවත් පුද්ගලයෙකු සුළු තුවාල ලබා ඇත. වාහනයට බරපතළ ලෙස හානි සිදුවී ඇතැයි වාර්තාවෙයි.ගොකරැල්ල 15 වෙනි සැතපුම් කණුව අසලදී ඊයේ දහවල් 11.30ට පමණ එම අනතුර සිදුවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061911</link>
    <topic>රුහුණ සරසවිය වසා දමයි</topic>
    <author>මාතර විශේෂ, මාතර දිසා විශේෂ</author>
    <content>දින නියමයක් නොමැතිව රුහුණ විශ්ව විද්‍යාලය වසා දැමීමට එහි පාලක සභාව ඊයේ (18) තීරණය කර තිබේ.විශ්ව විද්‍යාලයේ ශිෂ්‍ය සංගම් දෙකකට සම්බන්ධ යැයි කියනු ලබන සිසුන් දෙපිරිසක් අතර කාලයක් තිස්සේ පැවති ගැටුම්කාරී තත්ත්වය හේතුකොට ගෙන මෙම තීරණය ගත් බව විශ්ව විද්‍යාලයේ පාලක සභාව නිකුත් කළ නිවේදනයක දැක්වේ.විශ්ව විද්‍යාලයේ පැවති ගැටුම්කාරී තත්ත්වය පිළිබඳව මාතර වැල්ලමඩම උප කුලපති කාර්යාලයේදී විශ්ව විද්‍යාල බලධාරීන්, ජ්‍යෙෂ්ඨ පොලිස් නිලධාරීන් හා ශිෂ්‍ය සංගම් නියෝජිතයින් අතර පැවති සාකච්ඡාවකදී මෙම තීරණයට එළඹ තිබේ.මේ ශිෂ්‍ය දෙපිරිස අතර පැවති තත්ත්වය තවදුරටත් ව්‍යාප්ත වුවහොත් විනය පවත්වාගෙන යාමට නොහැකි නිසා මෙම තීරණයට එළඹ තිබේ.ඉකුත් 16 වන දින විශ්ව විද්‍යාල භූමියේදී ඇති වූ ශිෂ්‍ය ගැටුමින් තුවාල ලැබූ ශිෂ්‍යයන් තිදෙනා මේ වන විටත් මාතර මූලික රෝහලේ නේවාසිකව ප්‍රතිකාර ලබති.මේ ගැටුම සම්බන්ධයෙන් විශ්ව විද්‍යාල සිසුන් තිදෙනෙක් පොලිස් අත්අඩංගුවට පත්විණි. ඔවුන්ගෙන් කළ විමසීම්වලදී ගැටුමේ සුල මුල අනාවරණය කර ගැනීමටද මාතර මූලස්ථාන පොලිසියට හැකිවී ඇත. විශ්ව විද්‍යාලයෙන් පිටවන්නැයි විශේෂ නිවේදනයක් ද විශ්ව විද්‍යාල ප්‍රධාන දොරටුවේ අලවා ඇත. මාතර මූලස්ථාන පොලිසිය වැඩිදුර පරීක්ෂණ කරගෙන යති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061912</link>
    <topic>පොළොන්නරුව පුදබිමෙන්තවත් නෙළුම් පොකුණක්</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව ඓතිහාසික සොළොස්මස්ථාන පුදබිමෙන් තවත් නෙළුම් පොකුණක් පුරාවිද්‍යා ගවේෂණ නිලධාරි කණ්ඩායමක් විසින් සොයාගෙන තිබේ. පොළොන්නරුව තිවංක පිළිමගෙයට ඊසාන දෙසින් ඉදිකර ඇති මෙම නෙළුම් පොකුණ වනගතව වල්බිහිවී තිබූ අතර පුරාවිද්‍යා දෙපාර්තමේන්තුව විසින් මෑතකදී ප්‍රතිසංස්කරණය කොට ඇත.මෙවැනි නෙළුම් පොකුණු හතක් සොළොස්මස්ථාන පුදබිමේ ඉදිකර තිබූ බවත් සිංහල රජ දවස භික්ෂූන්වහන්සේලාට ස්නානය කිරීම සඳහා විහාරස්ථාන අවට මෙම පොකුණු ඉදිකරන්නට ඇතැ’යි පුරාවිද්‍යාඥයන් මත පළ කර තිබේ. පොළොන්නරුව පුදබිමේදී දැනට සංචාරකයින්ට දැක බලා ගැනීමට ඇති නෙළුම් පොකුණත්, මෑතකදී හමුවී ඇති නෙළුම් පොකුණත් එක හා සමාන නිර්මාණයකි.මෙම නෙළුම් පොකුණ ඉදිරියේදී සංචාරකයන්ට දැක බලා ගැනීමට හැකිවන පරිදි මාර්ග පහසුකම් සැලසීමට සංස්කෘතික ත්‍රිකෝණ ව්‍යාපෘතිය බලපාරොත්තුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061913</link>
    <topic>දරුණු ලෙස පහර දීමෙන් හත් හැවිරිදි පුතා රෝහලේ</topic>
    <author>රත්නපුර දිසා විශේෂ එස්. ඒ. එල්. නිරෝෂණ</author>
    <content>පියෙකු තම හත් හැවිරිදි පුතුට දරුණු ලෙස පහරදීම නිසා එම දරුවා රෝහල් ගතකර ඇති අතර සැකකාර පියා පොලිසිය විසින් අත්අඩංගුවට ගනු ලැබ ඇත.රක්වාන පොතුපිටිය පොලිස් මුර පොළේ නිලධාරීන් විසින් සැකකාර පියා පසුගිය 17 දා සවස අත්අඩංගුවට ගෙන තිබේ.සීරීම් සහ තැලීම් තුවාල නිසා රෝගී දරුවා පොතුපිටිය රෝහලට ඇතුළත් කර ඇත. ගම්වාසීන්ගෙන් ලද පැමිණිලි මත සැකකරු අත්අඩංගුවට ගත් බව පොතුපිටිය පොලිස් මුර පොළේ ස්ථානාධිපති කේ. එන්. ඩී. විජයවර මහතා කීවේය.වැඩිදුර පරීක්ෂණ සඳහා සැකකරු රක්වාන පොලිසියට බාරදී ඇත.පොතුපිටිය රඹුක විද්‍යාලයේ දෙවැනි වසරේ ඉගෙනුම ලබමින් සිටි මෙම දරුවා මීට පෙරදීත් පියාගේ අමානුෂික පහරදීම්වලට ලක්වී ඇතැයි ගම්වාසීන් කලවාන ප්‍රාදේශීය ලේකම් කාර්යාලයටද පැමිණිලි කර තිබුණි.සැකකාර පියා පැල්මඩුල්ල මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061914</link>
    <topic>නාකියාදෙණිය ඝාතනයේසැකකරුවෝ බාර වෙති</topic>
    <author>බද්දේගම විශේෂ –කැළුම් සුදර්ශන විතානගේ</author>
    <content>ගාල්ල නාකියාදෙණිය වතු මාර්ගයේ හෙට්ටිආරච්චිගේ පියතිස්ස නමැත්තකුගේ ඝාතන සිද්ධියේ සැකකරුවන් උඩුගම සංචාරක මහේස්ත්‍රාත් අධිකරණය වෙත පෙරේදා (17) බාර වී ඇත.හේවාසුදු හකුරුගේ නිහාල් සහ හේවාසුදුහකුරුගේ සුපුල් යන අය නීතිඥවරයකු මගින් උසාවියට බාර වී තිබේ.2010 ජුනි 01 දින නාකියාදෙණිය වතු මාර්ගයේ දී වෙඩිතබා, කඩුවකින් අත සහ බෙල්ල වෙන්වී යාමට කපා දමා පියතිස්ස නමැත්තකු ඝාතනය කර තිබුණු අතර උඩුගම පොලිසියේ බුද්ධි අංශ නිලධාරියකුට ලැබුණු තොරතුරු මත සිදු කළ සෝදිසි මෙහෙයුමක දී එක් සැකකරුවකු සමඟ ගිනි අවි දෙකක්, කඩුවක් සහ වෙනත් උපකරණ සොයාගෙන තිබිණි.උසාවියට ඉදිරිපත් කෙරුණු සැකකරුවන් රක්‍ෂිත බන්ධනාගාරගත කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061915</link>
    <topic>හොරා පොලිස් අතටම මාට්ටු</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>අයිතිකරුවකු නොමැති රත්රන් කැබැල්ලක් අහුලාගත් අයකුගෙන් ඉල්ලා ගත් කොටසක් සාවද්‍ය පරිහරණය කළ බවට චෝදනා එල්ල වූ පොලිස් නිලධාරීන් දෙදෙනෙකු ලබන 23 වැනිදා දක්වා රක්ෂිත බන්ධනාගාර ගත කරන ලෙස ත්‍රිකුණාමලය මහේස්ත්‍රාත් ටී. එල්. අබ්දුල් මතාප් මහතා නියම කෙළේය.මෙසේ බන්ධනාගාර ගත කෙරුණේ කින්නියා පොලිසියට අනුයුක්තව සේවය කළ පොලිස් කොස්තාපල්වරයකු හා සැරයන්වරයෙකි. සැකකාර පොලිස් නිලධාරීන් දෙදෙනා රත්තරන් කැබැල්ල හමුවූ පුද්ගලයාගෙන් එහි කොටසක් ඉල්ලාගෙන සාවද්‍ය පරිහරණය කළ ඇති බවට පරීක්ෂණ මෙහෙයවූ ත්‍රිකුණාමල කොට්ඨාස විශේෂ අපරාධ විමර්ශන ඒකකය විසින් අධිකරණයට කරුණු වාර්තා කරනු ලැබුවේ බී වාර්තාවක් මගිනි.සැකකාර පොලිස් නිලධාරීන් දෙදෙනා සිදු කළ සාවද්‍ය පරිහරණය චෝදනාව සම්බන්ධයෙන් කින්නියා පොලිස් ස්ථානාධිපති ප්‍රධාන පොලිස් පරීක්ෂක කරුණාරත්න ගම්මන්පිල මහතා විසින් මූලික විමර්ශනයක් සිදුකර මෙම කරුණු අනාවරණය කරනු ලැබීය.සිද්ධිය සම්බන්ධයෙන් ත්‍රිකුණාමලය කොට්ඨාස භාර පොලිස් අධිකාරී රත්මලවින්න බණ්ඩාර මහතාගේ උපදෙස් මත පොලිස් අධිකාරී බන්දුල විජේවර්ධන මහතාගේ මෙහෙයවීමෙන් කින්නියා පොලිස් ස්ථානාධිපති ප්‍රධාන පොලිස් පරීක්ෂක කරුණාරත්න ගම්මන්පිල, විශේෂ අපරාධ විමර්ශන ඒකකයේ ස්ථානාධිපති පොලිස් පරීක්ෂක මහින්ද කරුණාරත්න යන මහත්වරු මෙම පරීක්ෂණ කටයුතු මෙහෙයවූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006191</link>
    <topic>වැලිගම-කප්පරතොට ධීවර තොටුපළ මුහුදු කෑමට ලක්වෙලා</topic>
    <author>දකුණු පළාත් සංචාරක - එස්.දීයගහගේ</author>
    <content>වැලිගම කප්පරතොට ධීවර තොටුපොළ පිහිටි මුහුදු තීරුව ඉතා දැඩිලෙස මුහුදු කෑමට ගොදුරුවීම නිසා එම තොටුපොළ ආශ්‍රිතව ධීවර කර්මාන්තයේ යෙදෙන ධීවරයන් දහසකට අධික පිරිසක් විශාල අපහසුතාවකට පත්ව සිටිති.දිනපතා ඈත මුහුදු ගොස් මසුන් අල්ලා ගෙන එනු ලබන ධීවර යාත්‍රා තොටුපළට පැමිණි පසු එම යාත්‍රාවල සිට මසුන් තොග ගොඩබිම වෙත මෙතෙක් කල් ගෙන එනු ලැබුවේ වෙනත් ඔරුවලිනි. එහෙත් මාළු තොග එම ඔරු රේන්ද පොළ අසලට ගෙන ඒමට නොහැකි තරමට මුහුදු කෑම උග්‍රවී තිබේ. මේ නිසා වෙනත් ඈතින් පිහිටි ස්ථානවල ඔරු ගොඩ බා එම තැන්වල සිට අතින් මාළු තොග ඔසවාගෙන ඒමට සිදුවී ඇති බවට ධීවරයෝ මැසිවිලි නගති.එමෙන්ම රේන්ද පොළ ඇතුළට කරදිය ගැලීම නිසා මාළු වෙන්දේසි කිරීමට බාධා පැමිණ ඇතැයිද ඔවුන් ඉදිරිපත් කරන තවත් චෝදනාවකි. මේ පිළිබඳ අදහස් දැක්වූ ධීවරයකු වන එස්.එච්.මයිදාස මහතා - කප්පරතොට බණ්ඩාරවත්ත , අවරියවත්ත, ලෙගම, ජෝතිකොරටුව, මහාවීදිය යන ප්‍රදේශවල ධීවරයන් දහසකට වැඩි පිරිසක් මේ තොටුපළෙන් මාළු මරන්න යනවා. ධීවරයාත්‍රා අනූවක් විතර මේ තොටුපළේ සිට දිනපතා ඈත මුහුද බලා යනවා.කලින් අපි අල්ලා ගෙන එන මාළු තොග තොටුපොළේ සිට ඔරුවලින් ඉතා පහසුවෙන් ගොඩබිමට ගෙන ආවා. නමුත් ඒ මාර්ගය ඔස්සේ දැන් ඔරු ගොඩ කරන්න අමාරුයි. ඒ තරමට මුහුදු කෑම වැඩිවෙලා. ඒ නිසා අපි ඉල්ලා සිටින්නේ මේ රේන්ද පොළ ඉදිරිපිට සිට මීටර් විස්සක් පමණ දුරින් කුඩා ගල්බැම්මක් ඉදි කර දෙන්න කියා. එහෙම වුණොත් මේ අනතුර වලක්වා ගන්න පුළුවන්.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006192</link>
    <topic>වෙරි මතින් දුම්රිය මාර්ගයේගිය මගියා දුම්රියේ හැපී මරුට</topic>
    <author>කොච්චිකඩේ විශේෂ ඩී. මිහිදුකුල</author>
    <content>මත් පැන් බී වෙරි මරගාතේ දුම්රිය මාර්ගයේ ගමන් කළ අයෙකු (18) දා පෙරවරුවේ දුම්රියට හැපී මරුමුවට පත්ව ඇත.මිය ගොස් ඇත්තේ 73/එෆ්. වීරවිල පාර, මුරුතෑන, කොච්චිකඩේ පදිංචි එන්. ඒ’ එම්. කිරිබණ්ඩා (78) නැමැති සය දරු පියෙකි.කොච්චිකඩේ දුම්රිය පොළ අසලදී මොහු දුම්රියට හැපී තිබේ. කොච්චිකඩේ ෙ පාලිසිය වැඩිදුර පරීක්‍ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006193</link>
    <topic>පොලිස් නිලධාරීන් දෙදෙනකුටතුවාල කළැයි අයෙක් දැලේ</topic>
    <author>කොච්චිකඩේ විශේෂ ඩී. මිහිඳුකුල</author>
    <content>රාජකාරියක් කිරීමට ගිය පොලිස් නිලධාරීන් දෙදෙනකුට තියුණු ආයුධයකින් පහරදී තුවාල සිදු කළේ යැයි කියන අයෙකු ඊයේ (18) මීගමුව පොලිසිය විසින් අත්අඩංගුවට ගෙන තිබේ.අත්අඩංගුවට ගෙන ඇත්තේ කටාන ජනජයගම පදිංචි පුද්ගලයෙකි.ජනජයගම ප්‍රදේශයේ ජනතාවට පහර දී විවිධ හිරිහැර කරන බවට සැකකරුට එරෙහිව මීගමුව පොලිසියට පැමිණිලි කීපයක් ලැබී තිබුණි. සැඟව සිටි සැකකරු තියුණු ආයුධයකින් පොලිස් නිලධාරීන් දෙදෙනාට පහර දී තුවාල සිදුකර ඇත. මීගමුව පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006194</link>
    <topic>චෝදනා දෙකකට වැරැදිකරු වූරියැදුරුට රු. 3000ක් දඩ</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ පොලිස් බල ප්‍රදේශයේදී පෞද්ගලික බස් රථයක් අපරික්ෂාකාරීව ධාවනය කොට පාරේ විදුලි කණුවක හැපී එයට හානි සිදු කිරීම චෝදනා මත ගම්පහ අධිකරණයට ඉදිරිපත් කර තිබූ පුද්ගලයකු එම චෝදනාවට වරද පිළිගත් හෙයින් රුපියල් තුන්දහසක දඩ මුදලක් ගෙවන ලෙස ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය.චූදිත රියැදුරු වෙනුවෙන් කරුණු දැක්වූ නීතිඥවරයා අධිකරණයට දැක්වූයේ මේ පුද්ගලයා අලුත්ම බස් රථය පාරට දමා දවස් 20 ක් බවත් කිසියම් පුද්ගලයකු මොහුට ගල් පහරක් එල්ල කිරීමෙන් බස් රථය හදිසියේම අනතුරට පත්වූ බවත් පුද්ගලයන් කිසිවකුට තුවාල නැති බවත් කැඩුණු විදුලි කණුවට රියැදුරු විසින් අලාභය ගෙවා සමථයකට පත්වී ඇති බවත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006195</link>
    <topic>රස්සාව මෝල් සහ හරක් වැඩ</topic>
    <author>අමල් යශෝමන් ජයසිංහ</author>
    <content>එදා ඇඳිරි වැටීගෙන එද්දී ගජ මිතුරන් වූ ඒ දෙදෙනා සේන්දු වූයේ හොර මත්පැන් තිප්පළකට ය. ඒ දවස පුරා සුපුරුදු රැකියාවට වෙහෙස වීමෙනි. නැතිනම් දිනපතා හුරු වූ පුරුද්දට ය. දෙදෙනාම විවාහක ය. දරු දැරියන් ද ඇති ය. ඒ නිසා ම ගත සරි දියකර දවසේ වියදම සෙවීම ද කළ යුතුම ය. ඊට ඔවුන් දෙදෙනා තුළ නම් අබමල් රොදකුදු අසලකමක් නැත. උදයේ පටන් ඇඳිරි වැටෙන තුරු වැඩ කරති.හොර මත්පැන් පොළින් පිටත් වී එන දෙදෙනා ම තම සරම කැසපොට ගසාගෙන ය. පදම වැඩි වී ඇති සෙයින් දෝ එකෙකු අනිකා වැටෙන්නට නොදෙමින් ටිකක් අල්වා ඉන්පසු අන් අත අත හරිති. හොරණ ප්‍රදේශයට නුදුරු මඟක් දිගේ එන මේ දෙදෙනාට බලාපොරොත්තු නොවූ අයුරින් හමු වූයේ පොලිස් නිලධාරීන් දෙදෙනෙකි. දෙදෙනා ගේ ම කට - තොල සිඳී ගියා වැන්න. එකෙකු කැසපට ගසා සිටි තම සරම වහා පහළට දමා ගත්තේ මහත් වූ බයාදු බැල්මක් පොලිස් නිලධාරීනට පෙන්වමිනි.“තමුසෙල හොඳට දාලා නේ දැයි එක් නිලධාරියකු විමසූ කල, ‘අනේ එහෙම දෙයක් නෑ සර්’ යැයි පිළිතුරු දුන්නේ ය. ඔවුන් දෙදෙනා යන මග අවුරා සිටි නිලධාරීන් දෙදෙනා ඉදිරියේ බිම බලාගත් වනම පසු වූ මේ දෙන්නාට කෙලින් සිටගෙන සිටීමත් මහත් අසීරු වී ඇති බව පෙනිණි.”“දැන් තමුසෙලා කොහෙද මේ යන්නෙ?”“ගෙදරනෙ” එක් අයෙකු කීය.“ගෙදර නේද?” නිලධාරියෙකු ඇසීය.“ඔව් - ගෙදර තමයි”“බීගෙන පාරෙ යනවට හොඳ පාඩමක් උගන්වලා මිසක් අත හරින්නෙ නැහැ - තේරුණා ද? දැන් යමු පොලිසියට “අනෙක් නිලධාරියා එකෙකුගේ අතකින් අල්වා ගත්තේ ය.“පිස්සද – පිස්සු ද සර් - ගෙදර ගෑනියි ළමයිනුයි බඩගින්නේ – අනේ අපට සමාවන්න සර්” හෙතෙම දෑත් එක්කර බැගෑපත් වූයේ ය.“උඹ මොකද කරන්නෙ?” නිලධාරියා ප්‍රශ්න කළේ ය.“මඳක් බිම බලා සිටි හෙතෙම යළිත් තම හිස ඔසවා නිලධාරියා දෙස බලා මෙසේ පිළිතුරු දුන්නේ ය.“මෝල් වැඩයි – හරක් වැඩයි”පොලිස් නිලධාරියාගේ රතු ඉර පැන්නේ ය. දෑස ම ගිනියම් වී ලොකු වූයේ ය. දත් මිටි කෑවේ ය. එක් අතක් මිට මෙල වී ගියේ ය.“ආයෙත් කියාපන් බලන්ඩ” නිලධාරියා ගුගුලේ ය.“මෝල් වැඩයි – හරක් වැඩයි” යැයි හෙතෙම යළි කියද්දී ම වැදුණු අතුල් පහරකින් මාර්ගය අද්දර පිහිටි වෙලකට ඇද වැටුණේ ය. පොලිස් නිලධාරියා ද තම කෝපයේ නිමක් නැතිවාක් මෙන් ඔහු ද වෙලට පැන තව තවත් පහර දෙන්නට වූයෙන් වට පිට ගැවසුණු පිරිසක් ද වහා දිවැවිත් මැදිහත් වන්නට වූයේ ය.නිහඬව සිටි අනෙක් නිලධාරියා වහා තම සගයා වෙලෙන් ගොඩට ගත් පසුව මඩ වගුරේ වැටී සිටි තම මිතුරා අනෙක් මිතුරා ගොඩට ගත්තේ ය.“මේක යකාගේ වැඩක් නෙ යකෝ - ඇත්ත කියලත් මට ගැහුවනේ” පහර කෑ හෙතෙම එසේ කී විට නිලධාරියා යළිත් කෝපයෙන් ඉදිරියට පනිද්දී මිතුරා කට ඇරියේ ය.“සර්ලට නෙ වැරදුණේ. මෙයා කරන්නෙ මෝල් වල වැඩ - මෝල වැඩ නැති දවස්වලට හරක් බලනවා. ඒක තමයි කිව්වෙ මෝල් වැඩයි – හරක් වැඩයි කියලා.”පොලිස් නිලධාරියා ගේ කෝපය බින්දුවට ම බැස ගියේ ය. “එහෙම කියන්න එපා යැ - කව්ද දන්නෙ” යැයි කී නිලධාරියා මුව පුරා සිනාසුණු කල සිත් බිඳී පසු වූ මිතුරන් දෙදෙනා බිම බලා ආපසු යන්නට සැරසුනේ මොන මොනවාදෝ මුවින් හෙමිහි ට මුමුනමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006196</link>
    <topic>පැලවත්ත බස්නැවතුම්පොළවිනාශමුඛයේ</topic>
    <author>මීගහතැන්න සමූහ – කුමාරදාස</author>
    <content>පැලවත්ත නගරයේ ප්‍රධාන බස්නැවතුම්පළ විනාශ වෙමින් පවතී.කලකට පෙර එහි ඉදිකළ මගී ආවරණ කඩා දමා තිබේ.බස් රථ නැවැත්වීමට ඇත්තේ සීමිත ඉඩකඩකි. කළුතර, ගාල්ල දිස්ත්‍රික්ක මායිමේ ඇති මේ බස් නැවතුම්පළ අද ව්‍යාපාරිකයන්ගේ ග්‍රහණයට ලක්වීම ගැන මගීහු මැසිවිලි නඟති.බස් නැවතුම්පළ ඉදිරිපිට ඉදිකළ කාණුවල නිසියාකාර ජලය බැස නොයෑම නිසා මදුරුවන්ගෙන් පිරී ඇත.වලල්ලාවිට ප්‍රාදේශීය සභාව පාලනය කරන මේ නගරයේ බස් නැවතුම්පොළ අසල කුණු කසළවලින් පිරීයෑම නිසා එහි දුර්ගන්ධය නගරය පුරා හමා යයි.බස් නැවතුම්පළ බාරව සිටින වේලාසටහන්කරුගේ කාර්යාලයද කැඩී ඇත. මෙය රැක ගැනීම බස්නාහිර මගී ප්‍රවාහන අධිකාරිය සතු කාර්්‍යයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006197</link>
    <topic>දේපළ සොරකම් කළාටදඩ සහ අත්හිටවු සිර දඬුවම්</topic>
    <author/>
    <content>බැලුම්මහර වෙළෙඳ සලකට රාත්‍රියේ ඇතුළු වූ පුද්ගලයන් තිදෙනෙක් රුපියල් 8320 ක දේපළ සොරකම් කිරීම, සොරබඩු බැහැර කිරීම යන චෝදනාවන්ට ගම්පහ අධිකරණයේදී වරද පිළිගත්හ.ගම්පහ ප්‍රධාන මහේස්ත්‍රාත් මැකී මොහොමඩ් මහතා විසින් එක් පුද්ගලයකුට රුපියල් 1500 බැගින් දඩ මුදලක්ද, එක් එක් පුද්ගලයාට බරපතළ වැඩ සහිත සයවසක සිර දඬුවමක්ද නියම කෙළේය. සිර දඬුවම වසරකට අත්හිටුවීමටද නියෝග කෙළේය.පැමිණිල්ල ගම්පහ පොලීසියේ පොලිස් පරීක්ෂක පි‍්‍රයන්ත මහතා ඉදිරිපත් කැර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006198</link>
    <topic>පරිභෝජනයට නුසුදුසු ලෙස පාන් ප්‍රවාහනය කළ අයකුටඅත් හිටවූ සිරදඬුවම් :</topic>
    <author/>
    <content>මිනිස් පරිභෝජනයට නුසුදුසු පරිදි පාන් ගෙඩි 151ක් ත්‍රීරෝද රථයකින් ප්‍රවාහනය කිරීම සම්බන්ධයෙන් වරද පිළිගත් බේකරි හිමියකුට බරපතළ වැඩ ඇතිව හය මාසයක අත්හිටවු සිරදඬුවමක් සහ රුපියල් දහ දාහක දඩයක් පාණදුර මහේස්ත්‍රාත් රංග දිසානායක මහතා නියම කෙළේ ය.මේ දඬුවම නියම වූයේ පාණදුර තන්තිරිමුල්ල පාරේ බේකරි හිමියකුටය.හිරණ මහජන සෞඛ්‍ය පරීක්ෂක කේ. ඒ. ඇස්. පී කුරුවිට මහතා විසින් මොහුව අත්අඩංගුවට ගෙන අධිකරණයට ඉදිරිපත් කෙළේ ය. මහේස්ත්‍රාත්වරයා විසින් බේකරි හිමියා දිනක් රක්ෂිත භාරයේ තබා අධිකරණය හමුවේ නඩුව කැඳවීය.ත්‍රිරෝද රථය සහ අලෙවි කිරීමට ගෙන යන ලද පාන් ගෙඩි 151 අධිකරණයට ඉදිරිපත් කෙරුණි.විත්තිකරුට පෙර වැරැදි නොමැති නිසා හය මාසයක බරපතළ වැඩ ඇතිව පැන වූ සිර දඬුවම අවුරුදු පහකට අත්හිටුවන බව මහේස්ත්‍රාත් වරයා පැවැසීය. ඉදිරි කාලයේ දී මෙවැනි වැරැදිවලට අසු වුවහොත් අත්හිටවූ සිරදඬුවම ක්‍රියාත්මක වන බව මහේස්ත්‍රාත්වරයා පැවැසීය.පාන් ගෙඩි 150 විනාශ කරන ලෙසට සෞඛ්‍ය පරීක්ෂකවරයාට උපදෙස් දුන් මහේස්ත්‍රාත්වරයා ත්‍රීරෝද රථය මුදා හැරියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r1006199</link>
    <topic>හොර නෝට්ටුළඟ තබා ගත් කත රිමාන්ඩ්</topic>
    <author>වාද්දුව සමුහ - එස්. ආර්. පියදාස</author>
    <content>වාද්දුව මොරොන්තුඩුව නගරයේ සති පොළ අසලදී ව්‍යාජ රුපියල් සියයේ නෝට්ටු දෙකක් සමග මොරොන්තුඩුව පොලිස් නිලධාරීන් විසින් අත්අඩංගුවට ගෙන පාණදුර අධිකරණයට ඉදිරිපත් කළ කාන්තාවක් පාණදුර වැඩබලන මහේස්ත්‍රාත් ඩබ්ලිව්. ඩී. කරුණාතිලක මහතා විසින් ලබන 22 දා දක්වා රක්ෂිත බන්ධනාගාර ගත කරන ලදී.මෙසේ රක්ෂිත බන්ධනාගාර ගත වූයේ කළුතර දූව පන්සල පාරේ කාන්තාවකි.මොරොන්තුඩුව පොලිසියට ලැබුණ දුරකතන පණිවුඩයක් අනුව මොරොන්තුඩුව නගරයේදී ව්‍යාජ රුපියල් සියයේ නෝට්ටු සමග අත්අඩංගුවට ගෙන ඇති මේ කාන්තාවගෙන් පොලිස් නිලධාරීන් ප්‍රශ්න කිරීමේදී වස්කඩුව පනාපිටිය ප්‍රදේශයේ නිවෙසක තිබී මුදල් නෝට්ටු මුද්‍රණය කිරීම සඳහා පාවිච්චි කළ පරිගණක යන්ත්‍රයක්, ස්කෑන් යන්ත්‍රයක්, ප්‍රින්ටරයක් සහ මෙමරි සිම් එකක් ද සොයාගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=r10061910</link>
    <topic>උඩුපීල්ලෙගොඩ විහාරයවිනාශ මුඛයේ</topic>
    <author>සටහන හක්මන විශේෂ ආර්.පීරිස් හක්මන සමූහ එච්. එම්. විතාරණ</author>
    <content>සියවස් කිහිපයක් ගතවී ඇති හක්මන උඩුපීල්ලෙගොඩ ශ්‍රී සුධර්මාරාම පුරාණ විහාරස්ථානය රුහුණේ ඇති තවත් සුප්‍රසිද්ධ පූජනීය ස්ථානයකි. එහෙත් මේ ඓතිහාසික පුරාණ විහාරස්ථානයෙහි විහාර මන්දිරය මේ වන විට ඉතා අබලන්ව මුළුමනින්ම ගරාවැටෙමින් පවතී.මේ පූජනීය ස්ථානයේ හදවත බඳු විහාර මන්දිරය මෙපරිද්දෙන් විනාශයට පත්ව යාම පිළිබඳව තොරතුරු සොයා අප විහාරස්ථානයට ගියෙමු.එහිදී එම විහාරස්ථානයේ වත්මන් විහාරාධිපති මාලිම්බඩ සෝමාලෝක හිමියෝ ඒ පිළිබඳව පැවැසුවේ මෙවැනි අදහසක් ය.මේ විහාරස්ථානයේ දර්ශනීය සංඝාවාසයක්, බණ මඩුවක් මෙන්ම බෝධි ප්‍රාකාරයක් ඉදිකළත් විහාර මන්දිරයේ ප්‍රතිසංස්කරණයක් වෙනුවෙන් අවශ්‍ය ශක්තිය අප කිසිවකුටත් ඇත්තෙ නැහැ.මෙහි චෛත්‍ය ඉදිකර අඩසිය වසක පමණ කාලයක් ගතවුනත් කොත් පැළඳවීම කරන්නට මෙතෙක් හැකිවුනේ නැහැ. එම චෛත්‍ය රාජයාණන්ගේද මලසුන ප්‍රාකාරය ද සහිතව සුණු පිරියම් කර ළඟදීම කොත් පැළඳවීමට අප කටයුතු කරනවා.විහාර මන්දිරයෙහි වහල මේ වන විට ඇත්තෙ දැඩිලෙස අබලන්වයි. නුවර යුගයට අයත්යැයි සැලකෙන එහි සිවිලිමෙහි වූ සිතුවම් වැසිදිනවල වහලින් වැටෙන ජලයෙන් විනාශවී යමින් පවතිනවා. සියලුම බිතු සිතුවම් ද පතුරු ගැලවී යමින් තිබෙනවා. දොර ජනෙල් සියල්ලම ඇත්තෙ දිරාපත්ව යි.මගෙත් විහරස්ථ දායක සභාවෙත් එකම ඉල්ලීම වී ඇත්තෙ මතු පරපුර වෙනුවෙන් මේ උරුමයන් රැකදීමට වගකිව යුත්තන්ගෙ අවධානය යොමුවිය යුතුය යන්නයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=s1006191</link>
    <topic>තරගයේ ජය ශ්‍රී ලංකාවට:සියලු ගෞරව ඩිල්ෂාන්ට</topic>
    <author/>
    <content>පිත්තෙන් මෙන්ම පන්දුවෙන්ද දස්කම් දක්වමින් තරගයේ වීරයා සම්මානයට පාත්‍රවෙමින් ශ්‍රී ලංකාවට දෙවැනි ජයග්‍රහණය ලඟාකර දීමට නියමුවා වූ තිලකරත්න ඩිල්ෂාන් ඊයේ රංගිරි දඹුලු ක්‍රීඩාංගණයේදී පැවැති 10 වැනි ආසියානු කුසලාන ක්‍රිකට් තරගාවලියේ බංග්ලාදේශය හා ශ්‍රී ලංකාව අතර පැවැති ක්‍රිකට් තරගයේ සියලු ගෞරව හිමිකරගනු ලැබීය.ලකුණු 126 ක දැවැන්ත ජයක් ලබාගත් ශ්‍රී ලංකා ක්‍රිකට් කණ්ඩායම දැනට සහභාගි වූ සියලු තරග ජයග්‍රහණය කරනු ලැබීය.ලකුණු 313ක දැවැන්ත ඉලක්කයක් කරා හඹා ගිය බංග්ලාදේශ ක්‍රීඩකයන් ඕවර 40.2කදී සියලු ක්‍රීඩකයන් දැවී ලබා ගත්තේ ලකුණු 186කි.බංග්ලාදේශය වෙනුවෙන් වැඩිම ලකුණු 51ක් රැස්කරගනු ලැබුවේ තමීම් ඉක්බාල්ය. ඔහුගේ ඉනිමට හතරේ පහර 5 ක් හා එක් හයේ පහරක් ඇතුළත් විය. ජුනයිඩ් සිද්දික් 38ක්, ෂකීබ් අල් හසන් 20ක්, නයීම් ඉස්ලාම් 15ක්, මෂ්රෆි මොර්ටාසා 15ක් ලෙස ලකුණු රැස් කළහ.පන්දු යැවීමේදී තිලකරත්න ඩිල්ෂාන් දක්ෂ පන්දු යැවීමක නිරත වෙමින් ලකුණු 37කට කඩුලු 3 ක් බිද හෙලීය. ලසිත් මාලිංග ලකුණු 35කට කඩුලු 2 ක්, මුත්තයියා මුරලිදරන් ලකුණු 38කට කඩුලු 2ක්, චානක වෙලගෙදර ලකුණු 31කට කඩුලු 2 ක් හා නුවන් කුලසේකර ලකුණු 39කට එක් කඩුල්ලක්ද දවා ගනු ලැබීය.කාසියේ වාසිය දිනූ ශ්‍රී ලංකා ක්‍රිකට් නායක කුමාර සංගක්කාර පළමුව පන්දුවට පහරදීමට තීරණය කළේය. නියමිත පන්දුවාර 50 තුළදී කඩුලු 4 ක් දැවී රැස් කරගත් ලකුණු සංඛ්‍යාව 312කි. රදවාගත් ලකුණු වේගය 6.24කි.දක්ෂ පිතිහරඹයක නියැලෙමින් සිටි තිලකරත්න ඩිල්ෂාන්, මුළු ලකුණු 111ක් තිබියදී ලකුණු 71ක් ලබාසිටියදී පන්දු යැවූ ෂකීබ් අල් හසන් අතට උඩපන්දුවක් ලබා දී දැවී ගියේය. පන්දු 51කට මුහුණ දී හතරේ පහර 11 ක් හා එක් හයේ පහරක් ඔහුගේ ඉනිමට ඇතුළත් විය.පන්දු යැවීමේදී සෆියුල් ඉස්ලාම් ලකුණු 59කට කඩුලු 2 ක්ද, ෂකීබ් අල් හසන් ලකුණු 49කට එක් කඩුල්ලක්ද, මහමුදුල්ලා ලකුණු 28කට එක් කඩුල්ලක්ද දවාගනු ලැබීය.මීළඟ තරගය ඉන්දියාව හා පාකිස්තානය අතර අද පැවැත්වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=s1006192</link>
    <topic>ප්‍රංශය පරදවාමෙක්සිකෝව ජයගනී</topic>
    <author/>
    <content>පසුගිය ලෝක පාපන්දු තරගාවලියේ අනුසූරයන් වූ ප්‍රංශය මෙවර මෙක්සිකෝ පිල හමුවේ ගෝල් 2 – 0 ක පරාජයක් ලැබීය.’ඒ’ කාණ්ඩයෙන් තරග වදින ප්‍රංශය මෙතෙක් තරග 2 කට සහභාගි වී තරගයක් ජය පරාජයෙන් තොරව නිමා කළ අතර තරගයකින් පරාජය විය. එබැවින් ‘ඒ’ කාණ්ඩයේ උරුගුවේ හා මෙක්සිකෝව සමාන දක්‍ෂතා දක්වා ලකුණු 4 බැගින් ගෙන ඉදිරියෙන් සිටී. ප්‍රංශය හා දකුණු අපි‍්‍රකාව ලකුණු 1 බැගින් ලබා ඇත.ප්‍රංශය හා මෙක්සිකෝව අතර තරගයේ ප්‍රථම භාගයේදී ගෝල් වාර්තා නොවූ අතර 64 වැනි මිනිත්තුවේදී ජේවියර් හර්නැන්ඩස් පළමු ගෝලය ද 79 වැනි මිනිත්තුවේදී කවුටෙමොක් බ්ලැන්කෝ දෙවැනි ගෝලය ද වාර්තා කළහ.ලෝක පාපන්දු තරගාවලියේ මුල් වටයේදී මෙක්සිකෝව, උරුගුවේ සමඟ හා ප්‍රංශය – දකුණු අපි‍්‍රකාව සමග තරග කිරීමට නියමිතය.ගොන්සාලෝගෙන්ගෝල් ත්‍රිත්වයක්’බී’ කාණ්ඩයේ ඉදිරියෙන්ම සිටින ආජෙන්ටිනාව ගෝල් 4 – 1 කින් දකුණු කොරියාව පරාජයට පත් කළේය. ආජෙන්ටිනාවට ප්‍රථම ගෝලය කොරියානු ක්‍රීඩක පාක් චූ යෙන්ගේ අත්වැරැදීමකින් “ඕන් ගෝලයක්” මගින් ලැබුණි. ආජෙන්ටිනාවේ ගොන්සාලෝ හිගුවාන් ගෝල් ත්‍රිත්වයක් ලැබීම මේ තරගයේ විශේෂත්වයකි.ශ්‍රීසියට ජය’බී’ කාණ්ඩයේ ගී‍්‍රසිය හා නයිජීරියාව අතර තරගයෙන් ගී‍්‍රසියට ගෝල් 2 – 1 ක ජයක් හිමිවිය. ප්‍රථම භාගය නිමාවෙද්දී දෙපිලම ගෝල් 1 බැගින් ලබා සම තත්ත්වයක පසුවූවද වැසිලියොස් ටොරොසිඩ්ස් ගී‍්‍රසියට දෙවැනි ගෝලය එක්කළේය.අද පැවැත්වෙන තරග (ශ්‍රී‍්‍ර ලංකා වේලාවෙන්) ප. ව. 5.00 ට ජපානය - නෙදර්ලන්තය ප. ව 7.30 ට ඝනාව - ඕස්ට්‍රේලියාව රාත්‍රී 12.00 ට කැමරූන් -  ඩෙන්මාර්ක්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=s1006193</link>
    <topic>එෆ්. ඒ. පාපන්දු නරඹන අයට බැංකොක් යන්න වරම්</topic>
    <author/>
    <content>බම්බලපිටිය පොලිස් ක්‍රීඩාංගණයේදී අද පැවැත්වෙන එෆ්. ඒ. කුසලාන අවසාන මහා තරගය නැරඹීම සඳහා පැමිණෙන නරඹන්නන් හට බැංකොක් සවාරියක් යාම සඳහා ගුවන් ටිකට් පතක් දිනාගැනීමේ අවස්ථාව උදාවී ඇත.මේ සඳහා කළ යුත්තේ තරගය නැරඹීමට පැමිණෙන නරඹන්නන් හට එහිදී ලබාදෙන එෆ්. ඒ. කුසලාන පුවත්පතේ පළවී ඇති කුපනය පුරවා එහි තබා ඇති පෙට්ටියට දැමීමයි. ඉන් අනතුරුව එහිදී එම කුපන්පත් දිනුම් අදිනු ලැබේ. ජයග්‍රාහීය කුපන්පත සඳහා බැංකොක් යාමට සහ ඒමට ගුවන් ටිකට් පත් 2ක් පිරිනමනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=s1006194</link>
    <topic> මාතලේ ලීග් පාපන්දු සූරතාව‘ක්‍රීඩා ශක්ති’ පිලට</topic>
    <author>මාතලේ දිසා විශේෂ</author>
    <content>රෝහණ දිසානායක රන් කුසලාන මාතලේ දිස්ත්‍රික් අන්තර් ක්‍රීඩා සමාජ ලීග් පාපන්දු තාරගාවලියේ සූරතාවය මාතලේ ක්‍රීඩා ශක්ති පාපන්දු පිලට හිමි වූහ. මාතලේ දිසාවේ පාපන්දු ක්‍රීඩාව ප්‍රචලිත කිරීමේ අරමුණෙන් රෝහණ දිසානායක පදනමේ අනුග්‍රහය යටතේ ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් ක්‍රීඩා අංශය මගින් මුල්වරට මෙම තරගාවලිය සංවිධානය කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=f1006191</link>
    <topic>රටේ අනාගතය ගැනදැන් බයවෙන්න දෙයක් නෑ</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන ප්‍රවණතා හා සමාජීය තත්ත්වය පිළිබඳ ප්‍රකට සමාජ හා දේශපාලන ක්‍රියාකාරිකයකු වන නීතිඥ ගෝමින් දයස් ශ්‍රී මහතා සමඟ සිදු කළ සංවාදයකි මේ.* ජෙනරාල් සරත් ෆොන්සේකා මහතා ජාත්‍යන්තර මාධ්‍යකට ප්‍රකාශ කළ බවට සඳහන් ප්‍රකාශයකින් කියවෙනවා ශ්‍රී ලංකාව යුද අපරාධ සිදු කර ඇතිනම් ඒ පිළිබඳව සාක්ෂි දීමට සූදානම් කියලා. මේ පිළිබඳව ඔබේ අදහස කුමක්ද ?ජෙනරාල් සරත් ෆොන්සේකා මහතා යුද හමුදා නිලධාරියකු විදිහට සිටියදී සිදු කළ කාර්යභාරයයි දේශපාලනඥයකු විදිහට හැසිරුන ආකාරයයි වෙනස්. ඔහු හමුදා නිලධාරියකු විදිහට යම් යුතුකමක් සේවයක් ඉටු කළා නම් ඒ සියලු සේවාවන් යුතුකම් දේශපාලනඥයකු විදිහට කටයුතු කරද්දී සම්පූර්ණයෙන්ම විනාශ වුණා.ඔහු සිදු කළ මේ ද්‍රෝහිකම්වලට මා මුල ඉඳලම විරුද්ධව කටයුතු කළා. ජෙනරාල්වරයා දේශපාලනයට පැමිණි මුල් අවදියේදීම තමයි රට දැයට විරුද්ධව කටයුතුª කිරීම ආරම්භ කළේ. ඔහු දේශපාලනඥයකු විදිහට වැඩ කරද්දී කටයුතු කළේ වගකීමෙන් තොරවයි. ඒ නිසා තමයි ඔහුට ජනාධිපතිවරණයේදී ජනතාවගෙන් අසුබවාදී ප්‍රතිචාර ලැබී අන්ත පරාජයකට පත් වුණේ.ඔහු මුලින්ම ජනමාධ්‍යයකට ප්‍රසිද්ධියේ ප්‍රකාශ කළා ශ්‍රී ලංකා යුද හමුදාව සටන් බිමට පැමිණි කොටි නායකයන් මරා දැමූ බවට. ඔහු එදා සිදු කළ මේ ප්‍රකාශයම මහා පාවාදීමක් විදිහටයි දේශප්‍රේමී බහුතර ජනතාව දකින්නේ. ඉන්පසු ඔහු යළිත් මේ ආකාරයේ ද්‍රෝහි ප්‍රකාශ නිකුත් කර තිබෙනවා.මා මුලදී සඳහන් කළා වගේ ෆොන්සේකා මහතා දේශපාලනය හා යුද හමුදා ක්‍රියාකාරකම් එකට පටලවා ගෙන සිටින්නේ. මේ තත්ත්වය තුළ හිටපු යුද හමුදා මාණ්ඩලික ප්‍රධානියා ලෙස ඔහු අනුවණ හා පාවා දෙන සුළු ප්‍රකාශ කළහොත් එහි වාසිය මුළුමනින්ම යන්නේ එල්. ටී. ටී. ඊ. සංවිධානයට හා ඔවුන්ගේ හිතවාදී කොටස්වලට කියන එක අප මතක තබා ගත යුතුයි.* සරත් ෆොන්සේකා මහතාගේ ප්‍රධානත්වයෙන් ආරම්භ වී තිබෙන දේශපාලන ව්‍යාපාරය පිළිබඳ ඔබේ මතය කුමක්ද ?ඕනෑම පුරවැසියකුට දේශපාලන මතයක් දැරීමටත් දේශපාලන ක්‍රියාකාරකම්වල නියැලීමටත් අයිතියක් තිබෙනවා. මා කිසිදු විටෙක එම අයිතිය පිළිබඳව ප්‍රශ්න කරන්නේ නැහැ.එහෙත් දේශපාලනය හා දේශපාලන ක්‍රියාවලිය දෙස බාහිරව බලන පුද්ගලයකු ලෙස මම නම් ෆොන්සේකා මහතාගේ දේශපාලන ගමන් මගේ සාර්ථකත්වයක් දකින්නේ නැහැ. ජනාධිපතිවරණයට පැමිණ සතියක් දෙකක් ගත වෙද්දීම ඔහුගේ දේශපාලන මාර්ගය විනාශ වුණා.ඒ නිසා මට නම් ෆොන්සේකා මහතාගේ මූලිකත්වයෙන් ආරම්භ වී තිබෙන දේශපාලන ව්‍යාපාරය සාර්ථක වෙයි කියලා අනුමත කිරීමට හෝ අවස්ථාවක් නැහැ. දැන් දැන් ඔහු වටා සිටි හමුදා දේශපාලන ක්‍රියාකාරීන් ඔහුගෙන් ඉවත් වෙමින් සිටිනවා. මේ කාරණයම වුණත් ඇති ඔහු ගේ දේශපාලනය ගැන සරල නිර්වචනයක් කිරීමට.* යුද්ධ ජයග්‍රහණයේ පළමු සැමරුම මේ දිනවල සමරණු ලබනවා. මේ ජයග්‍රහණය හා එයින් රට ලද ප්‍රතිඵල පිළිබඳ ඔබේ විග්‍රහය මොන වගේද ?තිස් අවුරුද්දක් තිස්සේ නිමා කළ නොහැකිව තිබූ යුද්ධය ජයග්‍රාහී මාවතට ගැනීමට ජනාධිපතිතුමා විශාල වැඩ කොටසක් ඉෂ්ට කළා. එතුමා නිර්භීත හා නොසැලෙන සුළු දේශපාලන නායකත්වයක් ලබා දුන්නා. ඒ නිසා තමයි අපිට නිදහසේ හුස්ම ගැනීමටත් සාමයේ ප්‍රතිලාභ භුක්ති විඳීමටත් පුළුවන්කම ලැබී තිබෙන්නේ.ජනාධිපතිතුමාගේ නායකත්වයට ආරක්ෂක ලේකම්තුමා හා ත්‍රිවිධ හමුදා සහායත් අනර්ඝ විදියට ලැබුණා. එහි ප්‍රතිඵලයක් විදිහට තමයි මේ අනභිභවනීය ජයග්‍රහණය රටට ලබා ගැනීමට පුළුවන්කම ලැබුණේ.දැන් අපි ලැබු මේ ජයග්‍රහණයේ ප්‍රතිලාභ රටේ අනාගතයටත් ආර්ථික ශක්තියටත් සුබදායි ලෙස යොදාගත යුතුයි.එහෙම වුණොත් පමණයි මේ ජයග්‍රහණය සැබෑ ජයග්‍රහණයක් විදිහට අපට භුක්ති විඳීමට පුළුවන්කම ලැබෙන්නේ. ඒ නිසා අපි සියලු දෙනා මේ ගැන අවබෝධයෙන් යුතුව කටයුතු කළ යුතුයි.* යුද්ධය නිමා වී වසරක් ගෙවී ගිය තැන රටේ ආර්ථිකය සමාජීය තත්ත්වය ශක්තිමත් වේ යැයි ඔබ සිතනවාද ?සියලු දෙනා එකාවන්ව කටයුතු කළ හොත් ඔබ සඳහන් කළ අංශයන්හි දියුණුවක් රටේ ඇතිවීමට ඉඩ තිබෙනවා.පසුගිය තිස් අවුරුද්ද තුළ යුද්ධයක් තිබියදී සහ ආර්ථික හා සමාජීය වශයෙන් බරපතළ අගාධයකට රට ගමන් කළේ නැහැ. මා කියන්නේ නැහැ හැම දෙයක්ම හොඳින් සිදු වුණා කියලා. ඒත් අපිට අභියෝග රාශියක් මැද පවා සමාජීය හා ආර්ථික තත්ත්වය ආරක්ෂා කර ගැනීමට පුළුවන් වුණා. ඇත්තෙන්ම මෙය ජයග්‍රහණයක්.දැන් යුද බිය යුද අවදානම නැහැ. ඒ නිසා සංචාරකයෝ මෙරටට වැඩිපුර ඇදී එනවා. ආයෝජකයෝ එනවා. මේ නිසා රටේ ඉදිරි ආර්ථික හා සමාජීය අනාගතය හොඳයි. සුබදායකයි කියලා තමයි මට නම් පෙනෙන්නේ. රටට ආදරය කරන පුද්ගලයකු ලෙස මගේ බලාපොරොත්තුවත් එයම තමයි.මේ ජයග්‍රහණ ආණ්ඩුව තනියම ජයගන්න පුළුවන් දේවල් නෙමෙයි සාමූහිකව ජයගත යුතු ඉලක්ක. ඒ නිසා මේ රට නංවන කර්තව්‍යයේදී සිංහල දෙමළ මුස්ලිම් ජන කොටස්වල වගේම සියලු දේශපාලන මති මතයන් දරන්නන්ගේ සහයෝගයද අවශ්‍ය කරනවා.සිංගප්පූරුව, මැලේසියාව, ජපානය, චීනය වගේ රටවල් ඉහළට ගියේ ඉබේම නෙමෙයි. ඔවුන්ගේ ස්ව උත්සාහයෙන්. ඒ නිසා අපිත් මේ ගැන අධ්‍යයනය කරලා අවධානයෙන් කටයුතු කළ යුතුයි. එහෙම වුණොත් ශ්‍රී ලාංකිකයන් විදිහට ඉදිරියට යාමට පුළුවන්කම ලැබෙනවා.* ඒත් යුද්ධ ජයග්‍ර‍්‍රහණයේ ප්‍රතිලාභ ලැබීම තවමත් නිසි විදිහට සැලැසී නැතැයි සමාජයේ ඇතැම් පාර්ශව චෝදනා එල්ල කරනවා. මේ පිළිබඳව ඔබේ අදහස කුමක්ද ?ඒ මතය පිළිගන්න අමාරුයි. අද රටේ සියලු දෙනාට ජාති ආගම් දේශපාලන පක්ෂ භේද නැතිව මර බියෙන් තොරව රට පුරා ගමන් කිරීමට පුළුවන්කම ලැබී තිබෙනවා. මෙයම පමණක්ම වුණත් ඇති යුද ජයග්‍රහණයේ ප්‍රතිලාභ මේ යැයි පෙන්වා දීමට. ඒ නිසා කවුරුන් හෝ කියනවා නම් යුද්ධයේ ප්‍රතිලාභ රටටත් අපිටත් ලැබුණේ නැහැ කියලා ඒක පිළිගන්න බැහැ.ඉදිරියේදී තවත් ආර්ථික හා සමාජිය ප්‍රතිලාභ ලබා ගැනීමට පුළුවන්කම තිබෙනවා. අදට වඩා එහි ප්‍රතිලාභ හෙට ලබා ගැනීමට පුළුවන්කම තිබෙනවා. ඒ සඳහා මුළු රටම සූදානම් විය යුතුයි. එහෙම නැතිව තවදුරටත් වාද කිරීමෙන් ප්‍රතිපලයක් ලැබෙතැයි මා සිතන්නේ නැහැ. ඒ නිසා රටේ නාමයෙන් සියලු දෙනා එකට එක්විය යුතුයි කියන මතයේ තමයි මා සිටින්නේ.* ආණ්ඩු ක්‍රම ව්‍යවස්ථා සංශෝධනය කිරීම මැතිවරණ ක්‍රමය සංශෝධනය කිරීම පිළිබඳ රට තුළ මතයක් තිබෙනවා. මේ ගැන ඔබේ අදහස කුමක්ද ?මේ පිළිබඳව රටේ මතයක් තිබෙනවා. ඒ මතය ඉෂ්ට කිරීමට සියලු බලධාරීන් කටයුතු කළ යුතුයි. 1978 ආණ්ඩු ක්‍රම ව්‍යවස්ථාවේ දුර්වලතා අඩු පාඩු නිසා සමාජය විශාල පීඩාවකට පත් වුණා. වර්තමානයේ ගොඩනැගී තිබෙන අර්බුදවලටද 1978 ව්‍යවස්ථාවේ අංශ විශාල ලෙස බලපාල තිබෙනවා. ඒ නිසා අපි මේ මොහොතේදී කඩිනම් අවශ්‍යතාවක් ලෙස සලකා දේශපාලන ක්‍රමයේ වෙනසක් සඳහා එක්විය යුතුයි. මේ සඳහා ඉක්මනින් යොමු වීමට රජය කටයුතු කරලා තිබෙනවා.* ඒත් විපක්ෂය සඳහන් කරන්නේ ආණ්ඩුව මේ ව්‍යවස්ථා සංශෝධනය සිය පටු දේශපාලන පරමාර්ථ වලට යොදා ගැනීමට උත්සාහ කරන බවයි ?විපක්ෂයටත් මතයක් දැරීමටත් ඒ මතය ප්‍රකාශ කිරීමටත් අයිතියක් තිබෙනවා. එයට මා එරෙහි වෙනවා නෙමෙයි. ඒත් අද ජනමතයක් විදිහට තහවුරු වෙලා තිබෙන්නේ මේ ව්‍යවස්ථාව වෙනස් කළ යුතු බවයි. ඒ නිසා මේ මොහොතේදී විපක්ෂය කළ යුත්තේ මේ මතයට කන් දෙමින් සංවර්ධනාත්මක විවේචනයක් කිරීමයි. එමගින් පමණයි ඉදිරි ව්‍යවස්ථා සංශෝධනය ජනතා හිතවාදී ලෙස සකස් කිරීමට පුළුවන්කම ලැබෙනවා. විපක්ෂය මේ අවස්ථාවේදී ඒ සඳහායි යොමු විය යුත්තේ.* එල්. ටී. ටී. ඊ. සංවිධානයට සම්බන්ධව සිටි තරුණ පිරිස් පුනරුත්ථාපනය කර සමාජගත කිරීමේ වැඩ පිළිවෙළක් ආරම්භ වී තිබෙනවා. මේ පිළිබඳව ඔබේ අදහස කුමක්ද ?මේ උත්සාහය ඉතාමත් හොඳයි. රජයකින් ඉටු විය යුත්තේත් ඒ යුතුකමමයි. පසු ගිය කාලයේදී සමහරු ශ්‍රී ලංකාව යුද අපරාධකාරයෝ කියලා හංවඩු ගැසීමට උත්සාහ කළා. ඒ සියල්ල බොරු කියලා දැන් ඔප්පු වෙලා තිබෙන්නේ.දැන් දෙමළ ජනතාව සමග සහෝදරාත්මකව අත්වැල් බැඳගත් සමාජයක් ඇතිවීමේ සුබදායි සලකුණු මතුවී තිබෙන්නේ. ඒ නිසා මට අවසාන ලෙස කියන්න පුළුවන් එකම කාරණය තමයි අදට වඩා අනාගතය සුබයි කියන කාරණය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006211</link>
    <topic>ශ්‍රී ලංකාවට ඇඟිලි ගහන්න එපා</topic>
    <author>සුභාෂිනී සේනානායක</author>
    <content>එක්සත් ජාතීන්ගේ සංවිධානය ශ්‍රී ලංකාවේ කටයුතුවලට සම්බන්ධ විය යුතු නැති බව ජපානයේ විශේෂ නියෝජිත යසුෂි අකාෂි මහතා ඊයේ (20) කොළඹදී ප්‍රකාශ කෙළේය.ඒ වෙනුවට ඔවුන් කළ යුත්තේ ශ්‍රී ලංකා ආණ්ඩුව සමඟ සංවාදයක් මගින් අදහස් හා යෝජනා ඉදිරිපත් කිරීම බවත් අකාෂි මහතා සඳහන් කෙළේය.එක්සත් ජාතීන්ගේ සංවිධානයේ මහලේකම් බන් කී මූන් මහතා ශ්‍රී ලංකාව පිළිබඳව උපදෙස් දීම සඳහා කමිටුවක් පත්කර ඇත්තේ ශ්‍රී ලංකාණ්ඩුවට ගැඹුරින් තොරතුරු ලබාදීමට බව පවසන අකාෂි මහතා පශ්චාත් යුද සමයේ තොරතුරු විමසීමට ශ්‍රී ලංකාව දැනටමත් කොමිසමක් පත්කර ඇති බවත් කීය.සාමය වර්ධනයටත්, ප්‍රතිසංධීයකරණයටත් ප්‍රායෝගික පියවරක් ලෙස කොමිසමක් පත්කිරීමේ රජයේ වැඩපිළිවෙළට අකාෂි මහතා ප්‍රසාදය පළ කරයි.එම කර්තව්‍යයේදී ශ්‍රී ලංකාවට ජපාන රජයේආධාර ලබාගත හැකි බවත් කීය. අකාෂි මහතා සිය 20 වැනි ශ්‍රී ලංකා සංචාරය ඊයේ (20) නිම කළේය. මාධ්‍යය හමුවකට ඊයේ (20) සහභාගි වූ අකාෂි මහතා යුද්ධයෙන් පසු ශ්‍රී ලංකාවේ සිදුකෙරෙන කාර්යයන් සම්බන්ධයෙන් ප්‍රසාදය පළ කෙළේය.යුද්ධය පැවැති ප්‍රදේශවල සංචාරයේ අත්දැකීම් සම්බන්ධයෙන් අදහස් පළ කළ අකාෂි මහතා නැවත පදිංචි කිරීම පිළිබඳ ප්‍රගතිය සම්බන්ධයෙන් ආණ්ඩුවට ප්‍රසාදය පළ කෙළේය.ඔවුන්ගේ ජීවන වෘත්තීය නගාසිටුවීමට තවත් බොහෝ දේ කළ යුතු බවත් ඒ මහතා කීය.ශ්‍රී ලංකාව සම්බන්ධයෙන් ඇතැම් ජාත්‍යන්තර බලවේග, රාජ්‍ය නොවන සංවිධාන, දෙමළ ඩයස්පෝරාවේ ඇතැම් කොටස් පළ කරන මත සම්බන්ධයෙන් ජනමාධ්‍යවේදීන් නැගූ ප්‍රශ්න වලට පිළිතුරු දුන් අකාෂි මහතා මත පළකිරීමට පෙර ඔවුන් ශ්‍රී ලංකාවේ තත්ත්වය පිළිබඳව නිසි අවබෝධය ලබාගත යුතු බව පැවසීය.හෙළා දැකීමට සහ විවේචනයට වඩා කළ යුත්තේ ශ්‍රී ලංකාව මුහුණ දී සිටින අභියෝගවල ස්වරූපය අවබෝධ කරගැනීම බවද ඒ මහතා කීය.ඔවුන් ශ්‍රී ලංකාවට පැමිණ තත්ත්වය සියැසින් දැකගන්නේ්නම් ඔවුන් සෑහීමකට පත්වනවා ඒකාන්තයැයිද අකාෂි මහතා කීය.ග්‍රාමීය ප්‍රදේශවල විදුලිය, මාර්ග, සෞඛ්‍ය යටිතල පහසුකම් සහ යළි පදිංචි කිරීම් සඳහා ජපන් රජය යෙන් බිලියන 39 ක් ලබාදෙන බවද අකාෂි මහතා මෙහිදී සඳහන් කෙළේය.මෙම ප්‍රවෘත්ති සාකච්ඡාවේදී එල්.ටී.ටී.ඊ. රැඳවියන් ගැන අදහස් දැක්වූ අකාෂි මහතා ඔවුන් නිදහස් කිරීමට රජයට නොහැකි වී ඇත්තේ ආරක්ෂක හේතූන් මත බව කීය.රජය ආරක්ෂක හේතූන් මත එල්.ටී.ටී.ඊ. රැඳවියන් රඳවා තබා ගත්තද යථා කාලයේදී ඔවුන් නිදහස් කරනු ඇතැයි තමා විශ්වාස කරන බවද අකාෂි මහතා සඳහන් කෙළේය.එම රැඳවියන් නිදහස් කරන කාලය තීරණය කරන්නේ ආරක්ෂක ක්‍රියාවන් පිළිබඳ කරනු ලබන විමර්ශනයන්ගෙන් පසුව බවද හෙතෙම ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006212</link>
    <topic>බීමත්ව ලෙඩ වුණොත් රෝහල් බිල රෝගියාගෙන්</topic>
    <author>සන්ධ්‍යා කරුණාරත්න</author>
    <content>බීමත්ව රෝගී තත්ත්වයෙන් රෝහල්ගත වන අයගේ බෙහෙත් බිල රෝගියාගෙන්ම අයකර ගැනීමේ ක්‍රමයක් සකස් කිරීම ගැන සෞඛ්‍ය අමාත්‍යාංශයේ අවධානය යොමුවී තිබේ.රෝගියාට ප්‍රතිකාර කරන වෛද්‍යවරයා රෝගයට හේතුව මත්පැන් පානය බවට නිගමනය කළහොත් මේ ක්‍රමය ක්‍රියාත්මක කිරීමට සූදානම් වෙයි.සෞඛ්‍ය ඇමැති මෛත්‍රීපාල සිරිසේන මහතා මේ බව අනාවරණය කළේ බණ්ඩාරවෙල පැවැති රැස්වීමකදීය.බෝනොවන රෝග පිළිබඳ ජනතාව දැනුම්වත් කිරීම සඳහා මෙම රැස්වීම පැවැත්විණ.බෝනොවන රෝගවලින් සියයට 90 ක් වැළඳීමට ප්‍රධාන හේතුව මද්‍යසාර භාවිතයයි. ඒවා ස්වාභාවික රෝග නොව හිතමතාම හදා ගන්නා රෝග බව ඇමැතිවරයා කීය. මද්‍යසාර හේතුවෙන් රෝගීවන පුද්ගලයන්ට ප්‍රතිකාර කිරීම සඳහා මුදල් අය කිරීමට තීරණය කර තිබෙන්නේ සාමාන්‍ය මහජනතාවගෙන් අයකර ගන්නා බදු මුදල් සෞඛ්‍ය සේවාවට වැයකරන නිසා බවත් ඇමැතිවරයා පැවැසුවේය.රෝගීන්ට ප්‍රතිකාර කිරීම සඳහා වාර්ෂිකව රුපියල් කෝටි 8000 කට අධික මුදලක් වැයකෙරෙන බව ද, එම මුදලෙනුත් වැඩිම මුදලක් වැයවෙන්නේ බෝනොවන රෝගවලට ප්‍රතිකාර කිරීම සඳහා බවත් ඇමැතිවරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006213</link>
    <topic>ආණ්ඩු මාරු කිරීමෙන්රටක් හදන්න බැහැ - ජනපති</topic>
    <author/>
    <content>ආණ්ඩු මාරුකර රට හැදිය නොහැකි බවත් රටක් හැදීමට නම් ජනතාවගේ සිතුම් පැතුම් වෙනස් කළ යුතු බවත් ජනාධිපති මහින්ද රාජපක්ෂ මහතා ප්‍රකාශ කෙළේය.ලෝකයේ ජනතාව අරගල සහ විප්ලව කරමින් රට වෙනස් කිරීමට ගත් උත්සාහය අසාර්ථක වුණේ ජනතාව වෙනස් නොවූ නිසා යැයි කී ජනාධිපතිවරයා “මම” වෙනස් නොවී රට වෙනස් කළ නොහැකි බවත් කීවේය.ජනාධිපතිවරයා මේ අදහස් පළ කෙළේ ‘මදර් ශ්‍රී ලංකා’ පාසල් වැඩසටහනේ තිළිණපත් ප්‍රදානයට අරලියගහ මන්දිරයේදී පෙරේදා (19) එක්වෙමිනි.තමන් ජනාධිපති වූ දිනයේ සිට මේ රටේ සියල්ලන්ම සිය ඥාතින් බව පැවැසූ ජනාධිපතිවරයා ඔවුන් ඉහළට ඔසවා තැබීමේ වගකීම තමා සතු බවත් ඒ වගකීම අකුරටම ඉටුකරන බවත් පැවැසීය.අපට රටට වැඩ කරන්නට බැරිවන ප්‍රධාන හේතුවක් වන්නේ වැඩ කල් දැමීම බව පැවැසූ ජනාධිපතිවරයා රට වෙනුවෙන් කළ යුතු වැඩ කොටසක් අප සෑමදෙනාටම තිබෙන බවත් කල්නොදමා ඒ වැඩකොටස ඉටුකළ යුතු බවත් කීවේය.දැනුමෙන් ලොව ජයගත්, උපන් රටට ආදරය කරන දරු පරපුරක් රටට අවශ්‍ය බව කී ජනාධිපතිවරයා රට හැදීම සඳහා තමන් මුලින්ම කරන්නේ බාල පරපුර නිසිමඟ යැවීම යැයිද පැවැසීය.අනාගතයේ මේ රට ආරක්ෂා කිරීමේ වගකීම පැවරෙන දූදරුවන් හෙට මේ රටේ රජවරුන් බවත් ජනාධිපතිවරයා ප්‍රකාශ කෙළේය.වැඩබලන අධ්‍යාපන ඇමැති ටී. බී. ඒකනායක, විදේශ ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී නාමල් රාජපක්ෂ, ජනාධිපති ලේකම් ලලිත් වීරතුංග මහත්වරු ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006214</link>
    <topic>1,40,000ක ණය ගෙවූ පසුබුත්තලදී පැහැරගත් දරුවා මුදාහරී</topic>
    <author>මහින්ද කුලතුංග සහ ඌව වෙල්ලස්ස විශේෂ</author>
    <content>බුත්තල මුස්ලිම් ගම්මානයේදී ඉකුත් 17 වැනිදා රාත්‍රී පැහැරගනු ලැබූ තුන්හැවිරිදි මුස්ලිම් ජාතික දරුවා පෙරේදා (19) මුදාහැර තිබේ.සමන්තුරෙයි මල්වත්ත ප්‍රදේශයේදී දරුවා නිදහස් කර තිබේ.දරුවාගේ පියා සහ දරුවා පැහැරගනු ලැබූ පුද්ගලයා අතර පැවති ණය මුදල් ගනුදෙනුවක් මත ණය මුදලට හිලව්වීම සඳහා දරුවා පැහැරගැනීම සිදුකර තිබේ. ණය මුදල යළි ලබාදීමෙන් පසු දරුවා නිදහස් කර ඇතැයි පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි මහතා කීය.රුපියල් එක්ලක්ෂ හතළිස් දාහක් ණය ලෙස ලබාගෙන ඇති අතර එම මුදල ලබාදෙන ලෙස ඉල්ලමින් දරුවා පැහැරගනු ලැබූ පුද්ගලයා දුරකථන මගින් දැනුම්දීමෙන් පසු දරුවාගේ මවුපියන් පොලීසිය මගහැර අදාළ ණය මුදල ලබාදී තිබෙන බවත් පොලිස් මාධ්‍ය ප්‍රකාශකවරයා කීය.මේ වන විට දරුවා පැහැරගත් පුද්ගලයා සැඟවී සිට ඇති අතර, දරුවකු පැහැරගැනීමේ චෝදනාව යටතේ ඔහු අත්අඩංගුවට ගෙන නීතිය හමුවට ඉදිරිපත් කිරීමට නියමිත බව ඒ මහතා කීය.පැහැරගත් ඒ. එම්. රශ්මි (3) නමැති දරුවා දැනට බුත්තල පොලිසිය භාරයේ සිටින අතර, ඊයේ (20) වැල්ලවාය මහේස්ත්‍රාත් ඉදිරියට පමුණුවා දෙමාපියන්ට භාරදීමට කටයුතු යොදා තිබුණි. මොනරාගල පොලිස් අධිකාරී විජිත ඩී. කොමසාරු මහතාගේ මෙහෙයවීම මත බුත්තල පොලිස් ස්ථානාධිපති උදයන තෙන්නකෝන් මහතා වැඩිදුර පරීක්‍ෂණ පවත්වන අතර කප්පම්කරු අත්අඩංගුවට ගැනීමට විශේෂ පොලිස් නිලධාරීන් කණ්ඩායමක් යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006215</link>
    <topic>කිරි පිටිමිල ඉහළට</topic>
    <author/>
    <content>කිරි පිටි මිල සංශෝධනය කෙරේ. ඒ අනුව ග්‍රෑම් 400ක කිරිපිටි පැකට්ටුවක් රුපියල් 19 කින් ද, කිලෝ එකක පැකට්ටුවක් රුපියල් 48 කින්ද වැඩි කෙරේ.ඒ අනුව මිල ගණන් පිළිවෙළින් රුපියල් 244 හා රුපියල් 598 ක් වෙයි.කිරි පිටි මෙට්‍රික් ටොන් එකක මිල ලෝක වෙළෙඳ පොළේ රුපියල් 2600 සිට රුපියල් 4000 දක්වා වැඩිවීම මීට හේතුවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006216</link>
    <topic>එතෙර සිටි කොටි හිතවාදීන්ටශ්‍රී ලංකාවේ තත්ත්වය වැටහිලා</topic>
    <author/>
    <content>කොටි සංවිධානයේ ජාත්‍යන්තර කටයුතු පිළිබඳ ප්‍රධානි කුමරන් පද්මනාදන් ඇතුළු දෙමළ බුද්ධිමත්හු නව දෙනෙක් තමන් උගත් පාඩම් ප්‍රතිසන්ධානය පිළිබඳ ජනාධිපති කොමිෂන් සභාව හමුවේ කරුණු ඉදිරිපත් කිරීමට සූදානමින් සිටිති.කැනඩාව, ස්විට්සර්ලන්තය, ජර්මනිය, එක්සත් රාජධානිය, ප්‍රංශය, සහ ඕස්ට්‍රේලියාව යන රටවල දේශපාලන රැකවරණ ලබමින් සිටි කොටි හිතවාදීන් වූ මෙම පිරිස ආරක්ෂක ලේකම් ගෝඨාභය රාජපක්ෂ විදේශ කටයුතු ඇමැති මහාචාර්ය ජී. එල්. පීරිස් යන මහත්වරුන් හමුවී ශ්‍රී ලංකාවේ සාමය ගොඩනැගීම සම්බන්ධයෙන් සාකච්ඡා කර තිබේ.නව දෙනෙකුගෙන් යුතු මෙම නියෝජිත පිරිස ශ්‍රී ලංකාවට ගෙන්වා ගැනීමට කුමරන් පත්මනාදන් දැඩි උත්සාහයක් ගත් අතර ඔහුද මෙම හමුවට එක්වී සිටියේය. කොටි හිතවාදීන් වූ මෙම විද්වතුන්ට ශ්‍රී ලංකාවේ තත්ත්වය පිළිබඳ පැහැදිලි අවබෝධයක් දැන් ලැබී ඇති බව කේ. පී. ප්‍රකාශ කරයි.එතෙර වාසය කරන දෙමළ හිතවාදීන්ට දැන් තත්ත්වය අවබෝධ වී ඇතැයි ඔහු කියයි. යළි පදිංචි කරන අය ගැන සොයා බැලීමට ගිය මෙම නියෝජිතයන් පෙන්වා දුන් අඩු පාඩු සපයාදීමට බලධාරීහු එකඟ වූහ. මෙම පිරිස වවුනියාව යාපනය සහ කිලිනොච්චියේ සංචාරය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006217</link>
    <topic>සිංහල වෙදකමෙන් පිත්තාශයේ ගල් ඉවත් කිරීමෙන් ලක්‍ෂ 100ක ඉතිරියක්</topic>
    <author>ජීවනී පතිරණ</author>
    <content>දේශීය ඖෂධ මගින් පිත්තාශයේ ගල් ඉවත් කිරීමේ ප්‍රතිකාර ක්‍රමයක් මගින් රුපියල් ලක්‍ෂ 100ක මුදලක් ඉතිරිකර ගැනීමට හැකිවී තිබේ.බටහිර වෛද්‍ය ක්‍රමය යටතේ මේ සඳහා රෝගියකුට රුපියල් ලක්‍ෂ දෙකක් වැයවන අතර දේශීය ඖෂධ සඳහා වැයවන්නේ රුපියල් 5000ක් පමණ බව බස්නාහිර පළාත් ආයුර්වේද කොමසාරිස් වෛද්‍ය නිමල් කරුණාසිරි මහතා කියයි.ආයුර්වේද ක්‍රම අනුගමනය කිරීමේදි මේ වන විට සුවපත් කළ රෝගීන් සංඛ්‍යාව හැට ඉක්මවා තිබේ. බටහිර වෛද්‍ය ක්‍රමය යටතේ පිත්තාශය ඉවත්කිරීමට පවා සිදුවන නමුත් ආයුර්වේද ක්‍රමයෙන් එවැන්නක් සිදු නොවන බවද ඒ මහතා කියයි.පිත්තාශයේ ගල් ඉවත් කර ගැනීමට ලුනාව ආයුර්වේද රෝහලේ මේ වන විටත් රෝගීහු නේවාසිකව ප්‍රතිකාර ලබති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006218</link>
    <topic>මහ මඟ දමා ගියදරුවන් සිවුදෙනකු පොලිස් භාරයට</topic>
    <author>අසේල කුරුළුවංශ හා එස්. කේ. සමරනායක</author>
    <content>මවුපියන් විසින් අතරමං කර දමා ගොස් සිටි එකම පවුලේ ගැහැණු ළමයෙකු හා පිරිමි ළමයින් තිදෙනකු රංගල පොලිසිය මගින් ඊයේ (20) තෙල්දෙණිය තංගප්පුව ප්‍රදේශයේ දී සොයාගෙන තිබේ.මෙම දරුවන් සොයා ගන්නා විට දින 1 1/2ක් පමණ නිරාහාරව සිට ඇති බව පොලිසිය පවසයි. වයස අවුරුදු තුනක, පහක හා අටක ළමයින් තිදෙනකු ඔවුන් ගේ මවුපියන් විසින් මෙසේ අතරමං කර පලා ගොස් තිබෙන බව පොලිස් පරීක්‍ෂණ මගින් අනාවරණය වී ඇත.වයස අවුරුදු තුනක ළමයා ගැහැනු දරුවකු බව රංගල පොලිස් ස්ථානාධිපති පොලිස් පරීක්ෂක කපිල බණ්ඩාර මහතා කීය.පොලිසිය භාරයට ගත් මෙම දරුවන් අධිකරණය මගින් පරිවාස භාරයට පත්කිරීමට රංගල පොලිසිය පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n1006219</link>
    <topic>කෝටි දෙකක මැණික් ගල් වංචාවකටකට්ටි පැන්න අය බස් නැවතුමේ දී දැලේ</topic>
    <author>දකුණු පළාත් සංචාරක</author>
    <content>තලාපිටියේ මැණික් ව්‍යාපාරිකයෙකු ගෙන් රුපියල් කෝටි දෙකක් වටිනා මැණික් ගල් තොගයක් වංචා කිරීම සම්බන්ධයෙන් පොලිසිය සොයමින් සිටි සැකකරුවෙකු සෙනසුරාදා සවස ගාල්ල දිසා අපරාධ විමර්ශන ඒකකය විසින් ගාල්ල බස් නැවතුම් පොළේ දී අත්අඩංගුවට ගෙන ඇත.පොලිස් නිලධාරීන් දැකීමෙන් පසුව සැකකරු දිව යෑමට උත්සාහ කළ අවස්ථාවේ මෙසේ අත්අඩංගුවට ගත් බව පොලිසිය පවසයි.මීට අමතරව රුපියල් ලක්ෂ අසූවක තවත් වංචාවක් සම්බන්ධයෙන් පෙනී නොසිටීම නිසා වත්තල අධිකරණය මොහුට විරුද්ධව වරෙන්තු නිකුත් කර ඇති බවත් අපරාධ පරීක්‍ෂණ දෙපාර්තමේන්තුවට ද අවශ්‍ය අයෙකු බවත් පොලිස් පරීක්ෂණවලදී හෙලිවී තිබේ.ගාල්ල දිසා නියෝජ්‍ය පොලිස්පති දයා සමරවීර මහතාගේ උපදෙස් මත ගාල්ල දිසා විශේෂ අපරාධ විමර්ශන ඒකකයේ ස්ථානාධිපති සරත් මෙන්ඩිස් මහතා ඇතුලු කණ්ඩායමක් සැකකරු අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062110</link>
    <topic>පොසොන් සතියට අනුරපුරේඅද සිට සුරාසල් මස්කඩ වැසේ</topic>
    <author>චූල බණ්ඩාර කුලසේකර සහ අමිල ප්‍රභාත් වනසිංහ</author>
    <content>පොසොන් සතිය තුළ අනුරාධපුර දිස්ත්‍රික්කයේ සියලුම සුරාසල් හා මස්කඩ අද (21) සිට විසි අට (28) දින දක්වා වසා තැබේ.මේ අතර පොසොන් සතිය තුළ නීති විරෝධී මත් කුඩු හා මත්ද්‍රව්‍ය අලෙවි කරන්නන් අත් අඩංගුවට ගැනීමට විශේෂ පොලිස් කණ්ඩායම් තුනක් යොදවා ඇති බව උතුරුමැද පළාත් නියෝජ්‍ය පොලිස්පති කිත්සිරි දයානන්ද මහතා සඳහන් කරයි. මේ කණ්ඩායම් විශේෂයෙන් අනුරාධපුර පූජා නගරයේ සෝදිසි මෙහෙයුම් සිදු කිරීම සඳහා යෙදවෙනු ඇත.පොසොන් පොහොය සමයේදී නීති විරෝධී කටයුතු සිදු කළ බවට පසුගිය වසර වලදී ලැබී ඇති වාර්තා අනුව මෙම පියවර ගෙන තිබේ.අනුරාධපුර මිහින්තලා මාර්ගය දෙපස කුඩා ප්‍රමාණයේ අලෙවි සල් හා දන්සල් වල මත්ද්‍රව්‍ය අලෙවි කර ඇති බවටද තොරතුරු ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062111</link>
    <topic>පිටරටවල සමාජ ශාලා අවන්හල්වලටඑරෙහිව ක්‍රියා කිරීමට රජයේ අවධානය</topic>
    <author>ධනුෂ්ක ගොඩකුඹුර</author>
    <content>බුදු දහමට අපහාස වන අයුරින් ලෝකයේ විවිධ රටවල පවත්වාගෙන යන සමාජ ශාලා සහ අවන්හල්වලට එරෙහිව කටයුතු කිරීමට ශ්‍රී ලංකා රජයේ අවධානය යොමුව තිබේ.මෙවැනි සමාජ ශාලා සහ අවන්හල් පිළිබඳ ඒ ඒ රටවල ශ්‍රී ලංකා තානාපති නිලධාරීන් මඟින් වාර්තාවක් ලබා ගැනීමට කටයුතු කරන ලෙස අගමැති දි. මු. ජයරත්න මහතා උපදෙස් දී ඇත.ඒ සඳහා විදේශ අමාත්‍යංශය දැනුම්වත් කර අවශ්‍ය පියවර ගන්නා ලෙස අගමැතිවරයා, අගමැති ලේකම්වරයාට උපදෙස් දී තිබේ.‘බුද්ධ බාර්’ නමින් හැඳින්වෙන මේ සමාජ ශාලාවල බුදුන් වහන්සේගේ ප්‍රතිමා අසළ හිඳ මත්පැන් පානය කරන අතර එය ලොව පුරා බෞද්ධයන්ට කරන අපහාසයක් බව අගමැතිවරයා කියයි.මේ පිළිබඳව ලෝක බෞද්ධ සංගමය දැනුම්වත් කිරීමටත් අගමැතිවරයා සූදානමින් සිටියි.එම අවන්හල්වලින් බුද්ධ ප්‍රතිමා ඉවත් කිරීමට පියවර ගන්නා ලෙස අදාළ රටවල් දැනුම්වත් කිරීමටත් පියවර ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062112</link>
    <topic>මිහින්තලා මහා සෑයටචූඩා මාණික්‍ය පිරිනමන්න</topic>
    <author>කිත්සිරි වනසිංහ සමග සම්පත් සංජීව නාච්චාදුව සමූහ</author>
    <content>මිහින්තලා මහා සෑයේ පැළඳවීම සඳහා චූඩා මාණික්‍ය පරිත්‍යාග කරන මෙන් මිහින්තලය රජමහා විහාරාධිපති නාමල්වැවේ රතනසාර නාහිමියෝ ඉල්ලා සිටිති.පසුගියදා ඇද හැළුණු මහ වර්ෂාවත් සමග ඇතිවූ අකුණුසර වැදීමෙන් මිහින්තලය මහ සෑයේ චූඩා මාණික්‍ය කොත් කැරැල්ල හතරැස් කොටුව හා පේසාවලලු වලටද හානි සිදු විය.අකුණු සර වැදීමෙන් චූඩා මාණික්‍ය සම්පූර්ණයෙන් විනාශ වී ඇති අතර ඒ සඳහා නව චූඩා මාණික්‍යයක් පැළඳවිය යුතුය.මේ දිනවල මිහින්තලා මහා සෑයේ සංරක්ෂණ කටයුතු සිදු කරන අතර පොසොන් පෝයට පෙර චූඩා මාණික්‍ය පැළඳවීම සඳහා පරිත්‍යාගශීලියකුගේ අනුග්‍රහය ලබාදෙන මෙන් නාහිමියෝ ඉල්ලා සිටිති.මේ පිළිබඳව වැඩිදුර තොරතුරු ලබා ගැනීමට 025 2266545 දුරකථන අංකයෙන් නාහිමියන් අමතන මෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062113</link>
    <topic>ශ්‍රී ලංකාව ආසියාවේ ආශ්චර්යය කරන්නනැනෝ තාක්‍ෂණය අත්‍යවශ්‍ය සාධකයක්</topic>
    <author/>
    <content>මහින්ද චින්තන වැඩපිළිවෙළ තුළින් ශ්‍රී ලංකාව ලෝකයේ ආශ්චර්යවත් රට බවට පත්කිරීමට යන ගමනේදී නැනෝ තාක්ෂණය අත්‍යවශ්‍ය සාධකයක් වන බව ආර්ථික සංවර්ධන ඇමැති බැසිල් රාජපක්‍ෂ මහතා කීවේය.බියගම නිදහස් වෙළෙඳ කලාපයේ පිහිටා ඇති ස්ලිටෙක් (Slintec) නැනෝ තාක්ෂණ ආයතනයේ නිරීක්‍ෂණ චාරිකාවකට එක්වෙමින් පෙරේදා (19) දා ඇමැතිවරයා එසේ කීවේය.2005 වර්ෂයේදී ජාතික විද්‍යා පදනම මඟින් ශ්‍රී ලාංකික විද්‍යාඥයින් 40 දෙනකුගේ සහභාගිත්වයෙන් ආරම්භ කළ මේ ආයතනය අර්ධ රාජ්‍ය ආයතනයක් වන අතර පුද්ගලික අංශය හා රජය එක්ව ක්‍රියාත්මක කරන ලොව ප්‍රථම නැනෝ තාක්ෂණ ආයතනයද මෙය වේ.දැනට ලොව ප්‍රබල රටවල් 92ක සිය කාර්මික දියුණුව වෙනුවෙන් මේ නැනෝ තාක්ෂණය යොදා ගන්නා අතර මේ තුළින් ශ්‍රී ලංකාවේ සමස්ත ආර්ථික ක්‍රියාවලියේ කාර්යක්‍ෂමතාව වැඩිදියුණු කිරීමට හැකිවෙතැයි අපේක්‍ෂා කෙරේ. ලබන වර්ෂයේ සිට මේ තාක්ෂණය මඟින් නව නිෂ්පාදන හඳුන්වාදීමට එම ආයතනය බලාපොරොත්තු වේ.මෙහිදී වැඩිදුරටත් අදහස් දැක්වූ බැසිල් රාජපක්‍ෂ මහතා මෙසේද කීවේය.නැනෝ තාක්ෂණය පිළිබඳව දැනුම්වත් වීමෙන් පසු අපට පෙනෙනවා ආර්ථිකයට තාක්ෂණය මොනතරම් දායකත්වයක් ලබාදිය හැකිදැයි කියා. මේ ආයතනය කෙටි කලක් තුළ ලබා ඇති දියුණුව අනෙක් ආයතනවලට ආදර්ශයක්.රාජ්‍ය අංශවල නොයෙක් පර්යේෂණ ආයතන තිබුණත්, එම ආයතනවල සිදුකරන දෑ ජනතාව ගෙනයාමට සෑහෙන කාලයක් යනවා.ජනතාවගේ මුදල් වැයකර සිදු කරන සමහර පර්යේෂණ විද්‍යාගාරවලට පමණක් සීමාවී තිබෙනවා.රටේ ආර්ථිකයට ජනතාවට ප්‍රයෝජනවත් වන පරිදි මේ දේවල් සිදු විය යුතුයි.දශක තුනක් කුරිරු ත්‍රස්තවාදයෙන් රටේ ඉදිරි ගමන පසුබෑමකට ලක් කළා. ලෝකයේ සංවර්ධිත රටවල් සමඟ ඉදිරියට යාමට අපට හැකි වුණේ නැහැ.එම පසුබෑම මඟහරවා රට සංවර්ධනය කරා ගෙනයාමට යම්කිසි ක්‍රමවේදයක් අපට තිබිය යුතුයි. මෙවැනි විද්‍යාත්මක තාක්ෂණය ඊට එක්කරගත යුතුයි.සෞඛ්‍ය අංශයට වැදගත් ඖෂධ පිළිබඳව සාර්ථක ප්‍රතිඵල ‘නැනෝ තාක්ෂණය’ ඔස්සේ ලබා ගැනීමත්, විශේෂයෙන් එක් ක්‍ෂේත්‍රයකට පමණක් සීමා නොවී විවිධ ක්‍ෂේත්‍රයන් සඳහා මේ තාක්ෂණය උපයෝගී කර ගැනීමත් වැදගත් වෙනවා. අපනයන භාණ්ඩවලට වැඩි අගයක් මේ තාක්‍ෂණය ඔස්සේ ලබාදීමෙන් රටේ ආර්ථිකයට විශාල රුකුලක් වෙනවා.දැනටමත් මේ ආයතනය නිෂ්පාදන කිහිපයකට පේටන් බලපත්‍ර ලබාගැනීමට ඉල්ලුම් කිරීම වැදගත් වෙනවා. ශ්‍රී ලාංකික විද්‍යාඥයින් රාශියක් නැනෝ තාක්ෂණය පිළිබඳ උනන්දුවීමත් පුද්ගලික අංශයේ ආයතන ඊට දායකත්වය ලබාදීමත් රජයක් හැටියට අප අගය කරනවා.විද්‍යා හා තාක්ෂණ ඇමැති මහාචාර්ය තිස්ස විතාරණ මහතාලෝකයේ මතුවී ගෙන එන නව තාක්ෂණය නැනෝ තාක්ෂණයයි. මේ තාක්ෂණය පදනම් කරගතහොත් රටේ සංවර්ධන ඉලක්කයන් සපුරාගත හැකිවේවි. දැනට රටේ අපනයනයට ඉහළ පෙළේ තාක්‍ෂණය යොදවන්නේ 01%යි.තායිලන්තය, චීනය වැනි රටවල් භාණ්ඩවල ගුණාත්මක බව රැකගනිමින් නව තාක්‍ෂණය යොදා ගෙන අඩු මිලට භාණ්ඩ වෙළෙඳපොළට එවනවා. ඒ අය වෙළෙඳ පොළ ජයගන්නවා. අප ඉහළ තාක්‍ෂණයට අතගැසිය යුතුයි.ඉලෙක්ට්‍රොනික තාක්‍ෂණය, ජීව තාක්‍ෂණය ආවා. අප ඒවා අපේ දේවලට නිවැරැදිව ලංකරගත්තේ නැහැ. නැනෝ තාක්ෂණය ලොව රටවල් 92ක තම සංවර්ධන කටයුතුවලට භාවිත කරනව.මහාචාර්ය අජිත් දිසානායකශ්‍රී ලංකාවේ ඇති ටයිටේනියම් අපනයන අපට ලැබෙන්නේ 01% කි. ඇමෙරිකාවේදී එය ඩොලර් 250කට අලෙවි වෙනවා. ඒ නැනෝ තාක්‍ෂණය යොදාගෙන නිමකිරීම නිසයි අපේ රටේදීම ඩොලර් 250ට ටයිටේනියම් ලබාදී තාක්‍ෂණය යොදාගෙන කටයුතු කළයුතුයි.මේ තාක්‍ෂණය භාවිත කරමින් මිනිසාගේ සෞඛ්‍ය තත්ත්වය රැක ගැනීමට කටයුතු කළ හැකියි. සියුම් මෙඩිකල් සෙන්සර් එකක් මිනිස් සිරුරට සම්බන්ධ කිරීමෙන් රට පුරා ඇති දුරකථන කුළුණු භාවිත කරමින් මෙඩිකල් සෙන්සරය සවිකළ පුද්ගලයාට දැනුම් දියහැකියි ඔබට දැන් මෙන්න මේ රෝගය සෑදීමට ආසන්නව තිබෙනවා ඉක්මනින් රෝහල් ගතවන්න කියා.නැනෝ තාක්ෂණය හරහා දිගටම මසක් පමණ සේදීමට ලක්නොකර දාඩිය නොදමන ඇඳුමක් ඉදිරියේදී නිමකළ හැකියි. එම ඇඳුමෙන් වර්ණයද අව් රශ්මිය අනුව වෙනස් වෙනවා.එසේම අධිශීතකරණයටත් විදුලි අවන් එකටත් අතපෙවිය හැකි අත් රඳවන මේ තාක්‍ෂණයෙන් නිපදවිය හැකියි. එසේම මේ නැනෝ තාක්ෂණය හරහා කෘෂිකර්මාන්තයේදී භාවිත කරන පොහොර අවම කරගනිමින් වැඩි කාර්යක්‍ෂමතාවක් ලබාගත හැකියි.රබර් ආශි‍්‍රත කර්මාන්තවල ඉහළ ඵලදායිතාවක් ;මමඟින් ලබාගත හැකියි. දැනීම හා සම්පත් එකතුවීමෙන් මේ තාක්ෂණය හරහා රට සංවර්ධන ඉලක්ක කරා යොමු කළ හැකියි.සිලිටෙක් නැනෝ තාක්ෂණ ආයතනයේ සභාපති, මහාචාර්ය මහේෂ් අමලීන් මහතාද මෙහිදී අදහස් දැක්වීය.කෘෂිකර්ම හා ගොවිජන සේවා ඇමැති මහින්ද යාපා අබේවර්ධන, කර්මාන්ත ඇමැති රිෂාක් බදුයුදීන්, බියගම ශ්‍රී. ල. නී. ප. සංවිධායක පාර්ලිමේන්තු මන්ත්‍රී ඩුලිප් විජේසේකර, පළාත් සභා මන්ත්‍රී ගුණසිරි ජයනාත්, ජාතික විද්‍යා පදනමේ සභාපති මහාචාර්ය සිරිමලී ප්‍රනාන්දු මහත්ම මහත්මීහු ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062114</link>
    <topic>කලාවට අමතරව මා රට වෙනුවෙන්දඅමතක නොවන සේවයක් ඉටු කරනවා</topic>
    <author>පොල්ගස්ඕවිට සමූහඑස්. පන්නිල</author>
    <content>සමාජය හමුවේ තමන් පෙනී සිටි භූමිකාව තරමක් වෙනස් කරන්නට කල්පනා කළ නිසා පාර්ලිමේන්තු නියෝජිතවරියක් වන්නට කළ ඇරියුම පිළිගත් තමා, කලාවට අමතරව රට වෙනුවෙන් තවත් අමතක නොවන යමක් ඉටුකිරීමට අපේක්ෂා කරන බව හෙළ සිනමාවේ අගරැජිණි ලෙස කිරුළ පලන් පාර්ලිමේන්තු මන්ත්‍රිනි මාලනි ෆොන්සේකා මහත්මිය ප්‍රකාශ කළාය.ඇය මෙසේ ප්‍රකාශ කෙළේ ශ්‍රී‍්‍ර ලංකාවේ එස්. ඕ. එස්. ළමා ගම්මාන සංකල්පයේ තිස්වැනි සැමරුම නිමිත්තෙන් පිළියන්දල, නිවුන්ගම ළමා ගම්මාන පරිශ්‍රයේදී පැවැති උත්සවයකදීය.උත්සව සභාවේ ප්‍රධාන ආරාධිතයා ලෙස එක්වූ මාලනී ෆොන්සේකා මහත්මිය මෙසේද ප්‍රකාශ කළාය.මුදලින්, බරින්, ප්‍රමාණයෙන් මිණිය නොහැකි හදවතම කකාරවන මව් ආදරය ලොව ඉහළම තැනක් ගන්නවා. තමන්ගේ කුසින් බිහි නොකළ දරුවන්ට අම්මලා වෙමින් එස්.ඕ.එස්. අම්මලා විසින් ගෙවීගිය තිස් වසර තුළදී කරන ලද අමිල සේවාවට රන් සම්මාන පිදිය යුතුමයි.ඒ මව් රැකවරණයෙන් දරුවන්ට ලබාදෙන අප්‍රමාණ සතුට පොතක ලියා තබන්නට කිසිවකුට කිසිදිනෙක හැකි වන්නේ නැහැ. එවන් අම්මලාට ජීවය දෙන්නට මගේ ජීවිතයත් කැපකරනවා.මුදලට හා බලයට යටවී මනුස්සකම පාරේ ඇදගෙන යන යුගයක, මනුස්සකමේ ශ්‍රේෂ්ඨත්වය පසක් කරමින් එස්. ඕ. එස්. ළමා ගම්මාන සංකල්පය අහිංසකයිනට හා අහිංසකාවියනට දල්වන පහන් සිළු සදා අනුස්මරණීය වන බවද ඇය කීවාය.ශ්‍රී ලංකා ළමා ගම්මාන ව්‍යාපෘතියේ අධ්‍යක්ෂ මණ්ඩල සභාපති මල්සිරි ඩයස් මහත්මිය මෙහිදී කතා කළාය.මේ ගම්මානය තුළ හැදී වැඩී පසුව ශ්‍රී ලංකා ගුවන් හමුදා සෙබළියක්ව සිටි ආර්. කේ. කාන්ති මහත්මියද කතා කළාය.අනුරාධපුරය, නුවරඑළිය, ගාල්ල, මොණරාගල, පිළියන්දල ළමා ගම්මාන දූ දරුවන්ගේ නර්තන සංදර්ශණයක් ද පැවැති අතර කලාකරු වසන්ත දුක්ගන්නාරාළ මහතා විසින් නිෂ්පාදිත එස්. ඕ. එස්. ගීතය හා කෙටි චිත්‍රපටයක් එළිදැක්වීම ද මෙහිදී සිදු කරනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062115</link>
    <topic>අර්ධ සුඛෝපභෝගී බස්රථධාවනයෙන් ඉවතට</topic>
    <author>ජීවනී පතිරණ</author>
    <content>අර්ධ සුඛෝපභෝගී බස්රථ ධාවනය අහෝසි කිරීමට පෞද්ගලික බස්හිමියන්ගේ සංගමය තීරණය කර ඇත.ආසන සංඛ්‍යාවට වඩා මගීන් ගෙනයාමත් දැඩි අපහසුතා මධ්‍යයේ වැඩි මුදලක් ගෙවා මගීන්ට හිටගෙන යාමට සිදුවීමත් නිසා මේ පියවර ගත් බව සංගමයේ සභාපති ගැමුණු විජේරත්න මහතා පවසයි.අර්ධ සුඛෝපභෝගී බවට පවසා තිර රෙදි දමා බස් ධාවනය කළද එය සාමාන්‍ය සේවාවක් බවට පත්වී තිබීම ඉතා කණගාටුවට කරුණක් බවද හෙතෙම පෙන්වා දෙයි.ජාතික ගමනාගමන කොමිෂන් සභාවට මේ පිළිබඳව සොයා බලා එම බස්රථයේ බලපත්‍රය අහෝසි කිරීමට හැකියාව ඇති බවද ඒ මහතා පවසයි.මේ අතර කටුනායක ගුවන්තොටුපොළ සිට කොළඹ දක්වා ගමන් කරන සුඛෝපභෝගී බස් සේවාව වැඩිදියුණු කිරීමටද පෞද්ගලික බස්හිමියන්ගේ සංගමය තීරණය කර තිබේ. රුපියල් 100 ක් වැනි අඩු මුදලකට තම ප්‍රවාහන කටයුතු ඉටුකර ගැනීමට මේ අනුව මගී ජනතාවට හැකිවනු ඇත.දෙස් විදෙස් සංචාරකයින්ගේ හා මගී ජනතාවගේ පහසුව පිණිස මේ බස්රථ සේවාව ක්‍රියාත්මක කැරෙන අතර බස් රථවල තත්ත්වය වර්ධනය කිරීමටද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062116</link>
    <topic>උතුරේ සෑම බිම් අඟලක්ම වගා කිරීමටරජයෙන් සියලු පහසුකම් ලබා දෙනවා</topic>
    <author>ජයසිරි මුණසිංහ කිලිනොච්චියේ සිට</author>
    <content>ඉදිරි මහ කන්නයේදී උතුරේ සෑම බිම් අඟලකම වගා කිරීමට අවශ්‍ය සියලු පහසුකම් රජය මඟින් ගොවි ජනතාවට ලබාදෙන බව ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කළේ ය.වගාවට අවශ්‍ය බිම් සකස් කිරීමේ පටන් අස්වැන්න විකුණාගැනීම දක්වා වූ සියලු කාර්යයන්ට රජය උපරිමයෙන් ආධාර කිරීමට සූදානම් බවද බැසිල් රාජපක්‍ෂ මහතා සඳහන් කළේ ය.ජපාන රජය විසින් මෙරට කෘෂිකර්මාන්තය නැංවීම සඳහා ලබාදුන් මිලියන 150 කට අධික මූල්‍ය ආධාර යටතේ උතුරේ ගොවි ජනතාවට කෘෂි උපකරණ ප්‍රදානය කිරීමේ චාම් උත්සවයක් කිළිනොච්චියේ ඉකුත්දා පැවැත්විණි. එම අවස්ථාව අමතා අදහස් දක්වමින් රාජපක්‍ෂ මහතා එසේ කීය.මීට වසර දහසයකට පෙර ත්‍රස්තවාදී ක්‍රියා නිසා අතහැර දමා තිබූ කිළිනොච්චිය පරන්තන් හි පිහිටි රජයේ බීජ ගොවිපොළේ කටයුතු යළි වැඩිදියුණු කිරීම, මන්නාරම මුරුක්කන් හි පිහිටි රජයේ බීජ ගොවිපොළේ කටයුතු සක්‍රීය කිරීම මේ මුදල් ප්‍රදානයෙන් සිදු කිරීමට කෘෂිකර්ම අමාත්‍යාංශය තීරණය කොට ඇත.ඊට අමතරව උතුරේ ගොවි ජනතාවට සහන කොන්දේසි යටතේ හා කෘෂි උපකරණවල වටිනාකමින් හරි අඩක් ගෙවා අත්ට්‍රැක්ටර්, ට්‍රැක්ටර්, වතුර ඉසින යන්ත්‍ර හා මෝටර් මිලදී ගැනීමට පහසුකම් සැපැයීමටද අමාත්‍යංශය පියවර ගෙන ඇත. ඒ අනුව පළමුව කිළිනොච්චිය දිස්ත්‍රික්කයේ ගොවි පවුල් පනහකට කෘෂි උපකරණ පිරිනැමීම ඉකුත්දා සිදු කැරිණි.පුරන්කුඹුරු යළි අස්වැද්දවීම යටතේ උතුරේ ගොවි ජනතාවට අවශ්‍ය බිම් සකස් කිරීමේ කටයුතුවලට මේ ට්‍රැක්ටර්, අත් ට්‍රැක්ටර් යොදා ගැනේ. ඊට අමතරව වැඩි පළඳාවක් සහිත දියුණු බීජ වර්ග සැපැයීම නව තාක්‍ෂණය ගොවි ජනතාවට හඳුන්වාදීම අස්වැන්න සාධාරණ මිලකට අලෙවි කර ගැනීම ට පහසුකම් සැපැයීම පරන්තන් හා මුරුක්කන් රජයේ ගොවිපොළවලින් බලාපොරොත්තු වේ.යාපනය, කිළිනොච්චිය සහ මුලතිව් හි පිහිටි අතහැර දැමූ කුඹුරු යළි අස්වැද්දවීමට අවශ්‍ය වී වර්ග පොහොර පරන්තන් ගොවිපොළින් සැපැයෙන අතර මන්නාරමේ සහ වව්නියාවේ ගොවි ජනතාවට අවශ්‍ය පහසුකම් මුරුක්කන් ගොවිපොළින් ලබාදීමට කටයුතු සූදානම් කොට ඇත.ඉහළ ඵලදායීතාවන් සහ ජලය මඳ වශයෙන් යොදාගෙන වී වගාව සාර්ථකව කළ හැකි වන සේ මේ මඟින් ගොවි ජනතාවට නව තාක්‍ෂණික උපදෙස් හා ක්‍රම කියාදෙනු ඇත.පරන්තන් පිහිටි අක්කර 90 ක ගොවිපොළේ මුළු ඉඩම් ප්‍රමාණයෙන් අක්කර 10 ක්ම වැඩි දියුණු කළ වී. බීජ වර්ග සොයා ගැනීමට හා පර්යේෂණ කිරීමට පමණක් වෙන් කරනු ඇත.මීට අවශ්‍ය පහසුකම් ගොඩනැඟිලි, නිලධාරීහු පුහුණු කිරීම් සඳහා රුපියල් මිලියන 71 කට ආසන්න මුදලක් වැය කරනු ලැබේ. මුරුක්කන් ගොවිපොළේ කටයුතු නවීකරණය කිරිම, පහසුකම් ලබාදීම ව්‍යාප්ත කිරිම සඳහා පමණක් රුපියල් මිලියන 80 ක් වැය කරනු ඇත.මේ උත්සව සභාව ඇමැතූ බැසිල් රාජපක්‍ෂ මහතා මෙසේද කීය.අද උතුරේ ජනතාවට විශේෂ දවසක්. කොටි ත්‍රස්තවාදීන්ගෙන් මේ පළාත නිදහස් කර ගත්තේ වීරෝදාර ආරක්‍ෂක සේනාවන් විසින්. ඔවුන් තම ජීවිත පරදුවට තබා රට වෙනුවෙන් ක්‍රියා කළා. වීරෝදාර රණවිරුවෝ මේ රට යළි එක්සේසත් කළා. සමඟි කළා.අපි මේ ලද ස්වර්ණමය අවස්ථාවෙන් ප්‍රයෝජන ගෙන ජාති, ආගම්, කුල බේද නොතකා අපි සියලු දෙනා එකට එකතුවී රට නැංවීමට පියවර ගත යුතුයි. සිංහල, දමිල, මුස්ලිම් කියා හෝ ආගමික වශයෙන් බෙදී රට සංවර්ධනය කරා ගෙනයෑමට නොහැකියි. මේ බව අපි තේරුම් ගෙන තිබෙනවා. අපි එක් අරමුණක් ඇතිව රට දියුණු කිරීමට කැප වෙමු.අද අපි ගෙන යන සංවර්ධන කටයුතුවලට ජපාන රජය ආධාර උපකාර කරනවා. අපි ඒ පිළිබඳව ජපානයේ ජනතාවටත්, ජපාන රජයටත් විශේෂ ස්තුතියක් පුද කරන්න කැමැතියි. විශේෂයෙන් ජපානයේ විශේෂ නියෝජිත යසුෂී ආකාෂි මහතා මීට පෙර මේ ප්‍රදේශවලට පැමිණියා. ඔහුට මේ සෑම ගහක් කොලයක්, ගොඩනැගිල්ලක් පිළිබඳවම වැටහීමක් තිබෙනවා. ඔහු රට එක්සේසත් කළාට පසු පැමිණි කිළිනොච්චි සංචාරයයි මේ.දැන් අපි ජාති ආගම් බේද නොතකා රට ගොඩ නඟන හැටි ඔහුට හොඳින් අවබෝධ වී තිබෙනවා. අපි විවිධ දේශපාලන, ආර්ථික මති මතාන්තර දැරුවත්, රට නැංවීම පළමු තැනට තබා කටයුතු කළ යුතුමයි. ජනාධිපතිතුමා කටයුතු කරන්නේ ඒ උදාර සංකල්පය සහිතවයි. මේ රට යළි කිසිදාක බෙදී වෙන් වී යා නොදී ත්‍රස්තවාදයට හිස එසවීමට ඉඩ නොදී මේ ලද නිදහස, මතු පරපුරටත් උරුම කිරීම ජනාධිපතිතුමාගේ එකම අරමුණයි.මේ අරමුණ ජය ගැනීමේ දී උතුරේ වේවා දකුණේ වේවා ජනතාවගේ ආර්ථික හැකියාව වැඩි දියුණු කිරීම කළ යුතුයි. ඒ දැඩි වගකීම සහිත කාර්ය භාරය ඉටු කිරීමටයි අපිට පැවැරී තිබෙන්නේ. කොතරම් බාධා පැමිණියත් අපි ජනතාවගේ අතමිට සරු කිරීමේ කාර්යභාරය ඉටු කිරීමට කැප වී සිටිනවා.අද අපි මුළු රටේම සංවර්ධන ක්‍රියාදාමයක් ආරම්භ කොට තිබෙනවා. ඒ පිළිබඳ පැහැදී අපි සමඟ විවිධ දේශපාලන පක්‍ෂවල නායකයෝ එකතු වී කටයුතු කරනවා. අද අපිට ඉතාම සතුටුයි කියන්න.දැන් ද්‍රවිඩ ජාතික සන්ධානය නියෝජනය කරන මන්ත්‍රීවරු අපි සමඟ එක්වී තිබෙනවා. උතුරේ ජනතාවගේ ජීවන තත්ත්වය නැංවීමට අපිට එය විශාල ශක්තියක් ලෙසයි අපි සලකන්නේ.ආරක්‍ෂක හමුදාවෝ එක්සේසත් කළ රට යළි සංවර්ධනය කරා රැගෙන යෑම ඔවුන්ට කරන ලොකුම ගෞරවයයි. මේ ප්‍රදේශවල ජනතාව සතුටුවිය හැකි හා සෑහීමකට පත් විය හැකි අන්දමේ සංවර්ධනයක් උදා කිරීමට අපි කැප වෙනවා.දැන් රට අලුත් සංවර්ධන දිශාවක් කරා ගමන් කරමින් ඉන්නේ. ප්‍රසිද්ධ කියමනක් තිබෙනවා, කුසගින්නේ සිටින කෙනෙකුට එක් වේලක් පිරිමසා ගැනීමට මාළු කූරියෙක් දෙනවාට වඩා, ඔහුට දිගු කාලයක් ප්‍රයෝජනයට ගත හැකි වන සේ බිලී පිත්තක් ලබා දී ඔහු ගේ කුසගින්න නිවා ගැනීමට සහායදීම වටිනවා කියා. අපේ රජයත් දැන් සියලු ජනතාවට උදව් කරන්නේ ඒ අරමුණ ඇතිවයි. දැන් අපි ජනතාවගේ අත මිට සරුවීමට මූලික වන පහසුකම් වැඩිදියුණු කිරීමටයි කටයුතු කරන්නේ. ඒවා ප්‍රයෝජනයට ගෙන ජනතාවට තමන්ගේ ජීවන තත්ත්වය වැඩි දියුණු කිරීමට ඉඩකඩ ලබාදීමයි අපි සිදු කරන්නේ.කෘෂිකර්ම හා ගොවිජන සේවා සංවර්ධන ඇමැති මහින්ද යාපා අබේවර්ධන මහතා,අපේ රට සංවර්ධනය කරා රැගෙන යෑමේ ප්‍රධාන අංශයක් ලෙස කෘෂිකර්මාන්තය යොදා ගැනීමට රජය තීරණය කොට තිබෙනවා. අපේ රටේ කෘෂි කර්මාන්තයේ දියුණුවට නව තාක්ෂණය වැඩි වැඩියෙන් යොදා ගත හැකියි.පරන්තන් ප්‍රදේශයේ ස්වභාවික සම්පත් රාශියක් තිබෙනවා. මේ ප්‍රදේශයේ සම්පත් අතුරින් මානව සම්පතත් ප්‍රධාන වෙනවා. එදා අවි ආයුධ අතදරා තිබූ පිරිස අද කෘෂි උපකරණ අතදරා තමන්ගේ ජීවිත සාර්ථක කර ගැනීමට සූදානම් වී සිටිනවා. ඒ සඳහා සූදානම් තරුණ තරුණියන් පිරිසක් බිහිකළ යුතුයි.වැඩි වැඩියෙන් මනසට හදවතට කථාකරන සංවේදී ජනතාවක්, ආකල්පවල වෙනසක් සහිත ජනතාවක් බිහිකර ගැනීමට අපි සූදානම් විය යුතුයි. අපි ඒ සඳහා වැඩි වැඩියෙන් පහසුකම්, අවස්ථා ජනතාවට ලබාදිය යුතුයි.ජපානයේ විශේෂ සාම නියෝජිත යසුෂි අකාෂි මහතා,අද ශ්‍රී ලංකාවේ ත්‍රස්තවාදය පරාජයට පත්කොට දියුණු සංවර්ධන මාවතකට පිවිසි සිටිනවා. මම මීට පෙර කිළිනොච්චියට පැමිණ එල්.ටී.ටී.ඊ. නායකයා හමුවුණා. ඔවුන්ට සාම මාවතට පිවිසීමට අපි බලකළා. නමුත් ඒ මඟ තෝරා ගන්නට ඔහු කැමැති වුණේ නෑ.වත්මන් රජය ඉතා ක්‍රමානුකූලව නැවත පදිංචි කිරීම් කටයුතු සිදුකරනවා. තිරසාර සාමය පැවැතීමට ජාතීන් අතර අන්‍යෝන්‍ය විශ්වාසය පැවැතිය යුතුමයි. ඒ සඳහා සියලුදෙනා කැපවී කටයුතු කළ යුතුයි. ලංකා රජය ගන්නා සියලු උත්සහයන්ට ජපානයේ අපි පූර්ණ සහාය පළ කරනවා. ලබා දෙනවා. අපි ලංකාවේ ජනතාවට සුබ පතනවා.ඊ.පී.ඩී.පී. කිළිනොච්චිය දිස්ත්‍රික් පාර්ලිමේන්තු මන්ත්‍රී චන්ද්‍රකුමාර් මහතා,කිළිනොච්චියේ ජීවත්වෙන ගොවි ජනතාවට වැඩි පහසුකම් අද ලැබෙනවා. අපි අවබෝධයෙන් යුතුව ක්‍රියා කළ යුතුයි. ජනාධිපතිතුමාගේ නායකත්වයෙන් රටේ සෑම පළාතකම සංවර්ධනයක් සිදුවෙමින් තිබෙනවා. අපි මේ සංවර්ධන ක්‍රියාවලියට දායක විය යුතුයි. අපි සියලුදෙනාගේම අරමුණ රටේ ජනතාවට යහපත උදාකිරීමයි.උතුරු පළාතේ ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා,උතුරේ පිබිදීමක් සිදුවෙමින් තිබෙනවා. ජනාධිපතිතුමාගේ නායකත්වයෙන්, විශ්වාසනීයව රට ගොඩනැගෙමින් තිබෙනවා. ඒ බව මෙවැනි මූල්‍ය ආධාර ලබාදීමේ වැඩසටහන්වලින් පැහැදිලියි.ජපානයේ ශ්‍රී ලංකා තානාපති කුන්තෝ ටකාෂි මහතා,ජයිකා ආයතනය ශ්‍රී ලංකාවේ සංවර්ධනයට විශාල ලෙස මුදල් ආධාර ලබා දෙනවා.මේ ආධාර යොදා ගන්නේ උතුරේ ජනතාවයි. ඔවුන් කාලයක් පීඩාවට පත්වී සිටි පිරිසක්. ඒ නිසා එවැනි පිරිසක් නගාසිටුවීමට උදව් කිරීම සතුටට කරුණක්.ද්‍රවිඩ ජාතික සන්ධානයේ කිළිනොච්චිය දිස්ත්‍රික් පාර්ලිමේන්තු මන්ත්‍රී ශිවඤාණම් ශ්‍රී ධරන්, කිළිනොච්චිය, යාපනය දිසාපතිවරු, කෘෂිකර්ම, ආරක්ෂක අමාත්‍යාංශවල උසස් නිලධාරිහු ජනාධිපති උපදේශක හිටපු පොලිස්පති චන්ද්‍රා ප්‍රනාන්දු, මාධ්‍ය ලේකම් සේනක උබේසිංහ ජපාන තානාපති කාර්යාලයේ, ජයිකා ආයතනයේ ප්‍රධානීහු සහ කිළිනොච්චිය දිස්ත්‍රික්ක පුරා විසිරී සිටින ගොවි සංවිධානවල නියෝජිතවරු මේ අවස්ථාවට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062117</link>
    <topic>පට්ඨාන මහා පූජෝත්සවයඅද සිට අනුරපුරේදී</topic>
    <author>සුභාෂිණී සේනානායක</author>
    <content>අනුරාධපුර ශ්‍රී මහ බෝධි රාජයාණන් වහන්සේ අභියස පවත්වන පට්ඨාන මහා පූජෝත්සවය 49 වන වරටත් අද (21) හෙට (22) සහ අනිද්දා (23) අනුරාධපුරයේදී පැවැත්වේ.අගනුවර පට්ඨාන මහ සභාවේ අනුශාසක කොරතොට වෙස්සභු ස්වාමින් වහන්සේගේ මෙහෙයවීමෙන් අති උත්කර්ෂවත් අන්දමින් මේ පින්කම පැවැත්වීමට පට්ඨාන මහා සභාව කටයුතු යොදා තිබේ.බුදුරජාණන් වහන්සේ අනන්ත නය සමන්නාගත මහා පට්ඨාන ධර්මය මෙනෙහි කරද්දී හටගත් බලවත් ප්‍රීතිය හේතුවෙන් සම්බුදු ශ්‍රී ශරීරයෙන් ප්‍රභාෂ්වර ෂඩ් වර්ණයෙන් යුතු බුදුරැස් මාලාවක් නිකුත් වීමෙන් මුළු ලොව බැබලීම සිහිපත් කරමින් මේ පට්ඨාන ධර්ම සජ්ඣායනාව පවත්වනු ලැබේ.අනුරාධපුර විජය ශ්‍රී ජය ශ්‍රී මහා බෝ සමිඳු අභියස සතර වන සතිය සිහිගන්වමින් ඉදිකර ඇති විහාරය ඉදිරිපිට ශ්‍රී සර්වඥ ධාතු කරඬුව හා පට්ඨාන රිදී පොත් වහන්සේ අලංකාර මහ පෙරහරින් වඩමවා පට්ඨාන ධර්මය සජ්ඣායනා කරනු ලබයි.අටමස්ථානාධිපති මහානාහිමියන්ගේ උපදෙස් පරිදි පැවැත්වෙන මේ පින්කමට සමගාමීව හෙට (22) සහ අනිද්දා (23) සිරිසඟබෝ භාවනා මධ්‍යස්ථානයේදී ශීල භාවනා වැඩසටහන්ද පැවැත්වේ.මෙම කුසල කර්මයන්ගෙන් ජනිත වන ආනිසංසයන් අපවත් වී වදාළ ආභිධම්මික වාගීශ්වර යාගොඩ ධර්මප්‍රභ නායක ස්වාමින් වහන්සේටත් ජීවිත පරිත්‍යාගයෙන් සේවය කළ සියලු රණවිරුවන්ටත් අනුමෝදන් වී නිවන් සැප ලැබේවායි පතන පට්ඨන දායක සභාව සාමය ඇති කීරීමට නායකත්වය දුන් ජනාධිපති මහින්ද රාජපක්ෂ මහතාටත් මේ සඳහා අනුග්‍රහය දැක්වූ ජනමාධ්‍ය ඇමැතිවරයාට සිවිල් ආරක්ෂක බලකායේ අධ්‍යක්ෂ ජනරාල්වරයාට සහ මේ සත්කාර්යයට අතහිත දෙන සියලු දෙනාටත් ප්‍රණාමය පුද කර සිටිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062118</link>
    <topic>මත් කුඩු ගැසූඋසස් පෙළ සිසුන්11කගේ පන්ති තහනම්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පාසල් පන්ති කාමරයේදී මත්කුඩු හා මත්පැන් පානය කළ බව කියන පොළොන්නරුව තෝපාවැව මහ විදුහලේ උසස් පෙළ සිසුන් 11 දෙනකුගේ පන්ති තහනම් කොට තිබේ.කදුරුවෙල නගරයේ පදිංචි මුස්ලිම් ජාතික සිසුවෙකු මත්කුඩු විශේෂයක් පාසලට ගෙනැවිත් අනෙක් සිසුන් සමග පාවිච්චි කොට ඇතැයි පරීක්ෂණවලදී අනාවරණය වී ඇත.මෙම සිසුන්ට සති දෙකක් යන තුරු පන්ති තහනමට ලක් කොට ඇති අතර මේ පිළිබඳව අධ්‍යාපන අමාත්‍යාංශයද දැනුම්වත් කොට ඇතැයි දැනගන්නට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062119</link>
    <topic> රට සංවර්ධනයේ දී දේශපාලනඥයන් හා නිලධාරීන් ජනතා අවශ්‍යතා සලකා තීන්දු ගත යුතුයි</topic>
    <author/>
    <content>මහින්ද චින්තනය ක්‍රියාවට නැංවීමේදී දේශපාලනඥයන් සහ නිලධාරීන් එක්ව ක්‍රියාකිරීමේ ඇති අවශ්‍යතාව මහාමාර්ග නියෝජ්‍ය ඇමැති ආචාර්ය මර්වින් සිල්වා මහතා පෙන්වා දෙයි.රටේ සංවර්ධන ක්‍රියාවලියේ දී ජනතාවගේ අවශ්‍යතාවයන් වටහාගෙන නිවැරැදි තීන්දු තීරණ ගතයුතුව ඇතැයිද නියෝ්ජ්‍ය ඇමැතිවරයා අවධාරණය කරයි.මාතලේ දිස්ත්‍රික් සම්බන්ධීකරණ කමිටු රැස්වීමට සහභාගිවෙමින් මෙසේ පැවැසූ ඇමැතිවරයා දූෂණය, භීෂණය හා අල්ලස් නැති කිරීමට ක්‍රියාකරන බවද අවධාරණය කෙළේය.මහාමාර්ග සකස් කරනවා වගේම ඒවා නඩත්තු කිරීමටත් අලංකාරව හා ක්‍රමවත්ව පවත්වාගෙන යෑමටත් වගකිවයුතු අය ක්‍රියා කළයුතුව ඇතැයිද ආචාර්ය මර්වින් සිල්වා නියෝජ්‍ය ඇමැතිවරයා මෙහිදී පැවැසීය.මාතලේ දිස්ත්‍රික් සම්බන්ධීකරණ කමිටුවේ සම සභාපතිවරුන් වන මධ්‍යම පළාත් ප්‍රධාන ඇමැති සරත් ඒකනායක මහතාගේ ප්‍රධානත්වයෙන් හා සම සභාපති පාර්ලිමේන්තු මන්ත්‍රී නීතිඥ ලක්ෂ්මන් වසන්ත පෙරේරා මහතාගේ සහභාගිත්වයෙන් පැවැති මේ සම්බන්ධීකරණ කමිටු රැස්වීමට ප්‍රවාහන නියෝජ්‍ය ඇමැති රෝහණ දිසානායක මහතාද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=n10062120</link>
    <topic>‘ෂෙල් ගෑස්’ සමාගමේ කොටස් රජයට ගැනීමෙන් ජනතාවට සහන සැලසිය හැකියි</topic>
    <author>සුභාෂිනි සේනානායක</author>
    <content>ෂෙල් ගෑස් සමාගමේ කොටස් 51 ක් රජයට පවරා ගැනීමෙන් ඉදිරියේ දී ජනතාවට සහන රැසක් අත්වන බව ඛනිජ තෙල් කර්මාන්ත සංවර්ධන ඇමැති සුසිල් ප්‍රේමජයන්ත මහතා පවසයි. ‘මහින්ද චින්තන’ ප්‍රතිපත්තියෙන් ජනතාව ට සහන සැලසීම සඳහා රාජ්‍ය අංශය මඟින් ගත හැකි සෑම පියවරක් ම ගන්නා බව ද ඇමැතිවරයා අවධාරණය කරයි.පසුගිය එක්සත් ජාතික පක්‍ෂ රජය විකුණා දැමූ ඇතැම් රාජ්‍ය ආයතන දැනටමත් රජයට පවරා ගැනීමට රජය කටයුතු කර තිබෙන බව ප්‍රකාශ කළ ඇමැතිවරයා දුම්රිය අධිකාරිය නැවත දෙපාර්තමේන්තුවක් බවට පත් කිරීමට ක්‍රියා කළ බවද කීවේය.එක්සත් ජාතික පක්‍ෂ රජය තෙල් සංස්ථාවේ 1/3ක කොටසක් ඉන්දියාව ට ලබා දීමට ක්‍රියා කළ බව පැවසූ අතර ඉන්දියාවට ලබා දීමට සිටි 1/3 කොටස නැවත රජයට පවරා ගැනීමට හැකි වූ බව ද කීය.ෂෙල් ගෑස් සමාගම රජයට පවරා ගැනීමට රජය ගත් තීරණය තුළින් එල්. පී. ගෑස් ඒකාධිකාරයකින් තොරව ලබා දීමට හැකිවන බවද ඇමැතිවරයා ප්‍රකාශ කෙළේ ය. ඉදිරියේ දී පාරිභෝගිකයන්ට ගෑස් ලබාදීමේ දී තෙල් සංස්ථාව සහන සැලසීමට වැඩි අවධානයක් යොමු කරන බවද වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006211</link>
    <topic>කොළොන්නාව‘සංස්කෘතික නගරය’ ව්‍යාපෘතියේ</topic>
    <author>ඡායාරූප හා සටහන කොළොන්නාව සමූහ ඒ සුමනසේන</author>
    <content>කොළඹ නගරයට තදාසන්න ජනාකීර්ණ ප්‍රදේශයක්වූ කොළොන්නාව නගරයේ රජයේ ඉඩමක ඉදිකිරීමට සූදානම්ව මුල්ගල් තැබූ “සංස්කෘතික නගරය” ව්‍යාපෘතියට වසර 11ක් ගතවී තිබුණත් තවමත් එම කටයුතුවල කිසිදු ප්‍රගතියක් දක්නට නොතිබීම ගැන ප්‍රදේශවාසීහු කනස්සල්ල පළකරති.1999 අගෝස්තු මාසයේ උත්සවාකාරයෙන් මේ ව්‍යාපෘතියට මුල්ගල් තැබිණි.අංග සම්පූර්ණ කලාගාරයක් , වෙළෙඳ සංකීර්ණයක්, රජයේ සේවකයන්ට මාධ්‍යවේදීන්ට ඇතුළු කලාකරුවන්ට මෙන්ම මධ්‍යම පාන්තිකයින්ට නිවාස දෙසීයකින් යුක්ත මහල් නිවාස යෝජනා ක්‍රමයක්, රාජ්‍ය බැංකු දෙකක් හා තවත් විවිධාංග රැසක් මේ සංස්කෘතික නගරය ව්‍යාපෘතියට ඇතුළත් කොට තිබූ අතර නාගරික සංවර්ධන අධිකාරිය ගොඩනැඟිලි සැලසුම් හා ඉදිකිරීම් කටයුතු භාරව කටයුතු කෙළේය.කොළොන්නාව රජයේ කර්මාන්ත ශාලාවට අයත්ව තිබූ කොළොන්නාව නගර මධ්‍යයේ වූ ඉඩම මේ සඳහා තෝරාගෙන තිබූ අතර එම අවස්ථාව වන විටද නාගරික සංවර්ධන අධිකාරිය මගින් වෙනත් නිවාස යෝජනා ක්‍රමයක් සඳහා අදාළ ඉඩම රජයේ කර්මාන්ත ශාලාවෙන් පවරාගෙන නිවාස 16කින් යුත් මහල් ගොඩනැගිලි දෙකක්ද ඉදිකර තිබුණි. යෝජිත සැලසුමට එම ගොඩනැගිලි දෙකද සම්බන්ධ කොට ගත් බව එම ප්‍රදේශවාසීහු කීහ.නාගරික සංවර්ධන අධිකාරිය මේ ව්‍යාපෘතිය සඳහා කෙරෙන ඉදිකිරීම්වලට ඉඩ ලබා ගැනීමක් වශයෙන් එවකට රජයේ කර්මාන්ත ශාලාවට අයිතිව එම ඉඩමේ ඉදිකර තිබූ නිවාස ගණනාවක්ද කඩා ඉවත්කර දමන ලද අතර එවැනි ඉඩකඩ ඇති හිස් භූ®මිද මේ වන විට වල්වැදී ඇත.යෝජිත සංස්කෘතික නගර සැලසුම් ව්‍යාපෘතිය ඉදිවී තිබෙන ගොඩනැගිලි අතර පවතින්නේ, රජයේ සේවකයන් පදිංචි සිවුමහල් ගොඩනැගිලි දෙකක්, මධ්‍යම පාන්තික මහල් නිවාස පද්ධතියක් රාජ්‍ය බැංකු දෙකක් මෙන්ම රජයේ කර්මාන්ත ශාලාවේ සේවය කරන සේවකයින් සඳහා වූ ගරා වැටෙමින් පවතින පැරැණි නිවාස 35ක් පමණකි. කොළොන්නාව විවිධ සේවා සමූපකාරයද මේ ඉඩමේ පර්චස් 40ක බිම් කොටසක් මිලට ගෙන ඇත.තවමත් එයද කිසිදාක එම සංගමයේ ආර්ථික මට්ටම අනුව ඉදිකළ නොහැකි අන්දමේ සැලසුමකට පමණක් සීමාවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006212</link>
    <topic>කූරගොඩ පාලමේ අනතුරක් අත ළඟ</topic>
    <author>ඡායාරූපය හා සටහන හල්තොට සමූහ විනීතා මානෙල් ගමගේ</author>
    <content>ගල්පාත මානාන මාර්ගයේ කූරගොඩ ඇළ හරහා ඉදි කෙරුණු කූ®රගොඩ පාලම දෙවැනි වතාවටත් කැඩී වසර 02 ක් පමණ ගතවී ඇතත් මේ පිළිබඳව අවධානය යොමු නොකරන්නේ මන්දැයි කූරගොඩ වැසියෝ විමසති.මීට වසර 12 කට පමණ පෙර මෙම පාලමේ අඩි 4 ය 4 ක පමණ ප්‍රමාණයක් කැඩී ඉවත් වුවත් කිසිදු ප්‍රතිසංස්කරණයක් මෙතෙක් සිදු කර නැත. එම අනාරක්ෂිත ස්ථානයට යකඩ තහඩුවක් දමා ආවරණය කර ඇතත් දැනට ඒ ආසන්නයෙන් තවත් අඩි 5 ක් පමණ ප්‍රමාණයක් කැඩී ගොස් තිබේ.අඩි 60 ක් පමණ දිග මෙම පාලම වසර 100 ක් පමණ පැරැණිය. එය නිව්චැටල් වතුයායේ ආර්ථික භෝග ප්‍රවාහනය කිරීම සඳහා සුදු ජාතිකයින් විසින් තැනූවක් බව වයෝවෘද්ධ කුරගොඩ වැසියෙක් පැවසීය.දෙපස එක මත එක ගල් තබා පැති බැමි සකසා ගඟ මැද කොන්ක්‍රිට් සිලින්ඩර දෙකක් සවි කර ඒ මත මෙම පාලම ඉදි කර ඇත්තේ යකඩ ග්‍රේඩර් දෙකක් මත තහඩු අතුරා කොන්ක්‍රීට් යෙදීමෙනි.දැනට ත්‍රීරෝද රථයකට අසීරුවෙන් ගමන් කළ හැකි මෙම පාලම අවදානම් බව හඟවන සංඥා පුවරු සවිකර නැති බැවින් අඩි 20 ක් පමණ ගැඹුරු කුරගොඩ ඇළට වැටීමෙන් අනතුරක් සිදුවිය හැකි බව ඔවුහු පැහැදිලි කරති.මිල්ලනියට පාලම් ව්‍යාපෘති කීපයක් අනුමතවී ඇතැයි පසුගිය කාලයේ කතා බහ කලත් ඒ කිසිදු ව්‍යාපෘතියකින් මේ පාලමට සෙතක් නොවන්නේ මන්දැයි ඔවුහු ප්‍රශ්න කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006213</link>
    <topic>පිල්ලෑව නිවාස සංකීර්ණයේ වෙසෙන අපේ ජීවිතේ දුක්බරයි</topic>
    <author/>
    <content>සියනෑ කෝරලේ අගනගරය බවට පත්ව ඇති ගම්පහ නගරය මධ්‍යයේ දුම්රියපොළට ආසන්න පොකුණ පාර කෙළවර පිහිටි පවුල් 30 – 35 පමණ පදිංචි කුඩා නිවාස සංකීර්ණයේ පදිංචි දුගී දුප්පත් ජන පිරිසකගේ දුක්ඛිත කතාවයි මේ.මෙම ප්‍රදේශය පොකුණ පාර කෙළවර පිහිටි පිල්ලෑව නිවාස සංකීර්ණයයි. මොවුන්ගේ දුක්බර කතාව අනුව තම නිවාස, ඉඩම්, තමා සතු ගහකොළ සෑම ගංවතුරකටම නිරන්තරයෙන් බිලිවේ. මෙම නිවාසවලට පිවිසීමට නියමිත පාරක් නැත.රේල් පාර දිගේ පැමිණ කුඩා පාලමකින් නිවාසවලට ඇතුළුවීමට සිදුව ඇත. නිවාස 10 කට පමණ ඇතුළුවීමට එක්තරා ස්ථානයක සමෘද්ධි අධිකාරියෙන් තනා දුන් කුඩා පාලමක් ඇතත්,යාබද තවත් නිවාස ගණනාවකට යෑමට ඇති ලෑලි පාලම දැන් දිරාපත් වී අනතුරුදායක තත්ත්වයක පවතී. මෙම නිවාසවල පදිංචි ජනතාවගේ දරු දැරියන් පාසලට යන්නේ එන්නේ ද මෙම අනතුරුදායක පාලම හරහා රේල් පාරට ගොඩවෙලාය. මෙය අනතුරුදායක තත්ත්වයකි.මේ නිවාසවල පදිංචිකරුවකු හදිසියේ අසනීප වුවහොත් එම නිවාස ආසන්නයට වාහනයක් ගෙන යෑමට පාරක් නොමැතිකමින් රෝගියාව පුටුවක හෝ ඇඳක තබාගෙන කරපිටින් පාරට ගෙන ඒමට සිදුව ඇත.මේ නිවාස සංකීර්ණයට ගම්පහ මිනුවන්ගොඩ පාරෙන් යෝජිත පාරක් ඇතත්, එය අතරමඟ නැවතීම නිසා තාමත් එම පාරේ ගමන් කිරීමට යොදා ගැනීම අපහසු වී ඇත. ගම්පහ නගර සංවර්ධනයේදී එම මාවත සකස් කර දීමට ද බලධාරීන්ගේ අවධානය යොමු වේ නම් එය අගනා මෙහෙවරකි.මෙම නිවාස සංකීර්ණයේ පදිංචි වයෝවෘද්ධ කාන්තාවක් වූ ඒ. එච්. පද්මිණි (72) අදහස් දක්වමින් පැවසුවේ අප කුඩා කාලයේ සිට පදිංචිව සිටියේ මේ නිවාසවලයි. වසර පනහකට පෙර සිටම මෙම නිවාසවලට අප පැමිණියේ රේල් පාරේ දිගේ විත්, නිවාසවලට ඇතුළුවීමට ඇළක් හරහා දමා තිබූ රේල්පීලි 2 ක් මගිනි.දැන් එක් තැනක පමණක් කුඩා පාලමක් තනා දී ඇතත් නියමිත පාරක් තාම නෑ. අපට පානීය ජලය හා සෞඛ්‍ය සම්පන්න වැසිකිළි පවා නෑ. සෑම ගංවතුරකටම අපේ නිවාස යටවෙනවා. එවිට රේල් පාරට දුවලා පණ බේරාගෙන වතුර බැස ගියාම නැවත එනවා.ගංවතුරින් හැමදාම අප වතුර බොන ළිඳ, වැසිකිළි යටවෙනවා. සියලු ගෘහ භාණ්ඩ හැමදාම වතුරේ. අපිට මේවා අත්හැර පදිංචියට යන්න වෙන තැනක් කැහැ. අපිට ලිපි බෙදන්න එන්න හරි හැටි පාරක් නැති නිසා අප රේල් පාර අද්දරට වෙලා ලිපි ගෙනෙන මහත්වරු එනතුරු බලා සිටින්න ඕනෑ.ඡන්ද ලැයිස්තු ග්‍රාම නිලධාරි මහත්වරු බෙදනවා. ඉඳහිට සෞඛ්‍ය පරීක්‍ෂකවරු ආවත් අප නිරන්තරයෙන් පීඩා විඳින මදුරු වසංගතයට පිළියමක් නැහැ.පිල්ලෑව නිවාස සංකීර්ණයේ පදිංචි ඇම්. ඩී. මාලිනි (58) අදහස් දක්වමින්, අපේ වත්තට යන්න එන්න තිබෙන අබලන් ලෑලි පාලම මරු කපොල්ලක්.මැදගම අංක 223 ඒ සමෘද්ධි සංවර්ධන නිලධාරි ශාන්ත විජේසිංහ මහතාගෙන් මේ ගැන විමසූ විට පැවසුවේ මෙම පොකුණ පාර පිල්ලෑව නිවාසවාසීන් පීඩා විඳින ප්‍ර‍්‍රශ්න ගැන අවධානය යොමු කර ඇති බවයි.එහි එක් පියවරක් වශයෙන් සමෘද්ධි අංශයෙන් ප්‍රතිපාදන යොදා කලකට පෙර නිවාසවලට යාමට කොන්ක්‍රීට් පාලමක් ඉදිකර ඇත. ගංවතුර සම්බන්ධ ගැටලු පිළිබඳ බලධාරීන් දැනුවත් කැර ඇත.පොකුණ පාරේ පදිංචි රංජිත් කුලරත්න රාජකීය (54) පැවසුවේ අත්තනගලු ඔයේ ”බන්ඩ්” එක තවත් අඩි 3 ක් උස් කිරීමත්, වාන්දොර අඟල් 8 ක් බැස්සීමත් කළ යුතුයි. එවිට ගංවතුර තර්ජන මඟහැරෙනවා. එසේම ඇළවල් ශුද්ධ කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006214</link>
    <topic>පහසුකම් කිසිවක් නැති මිල්ලනිය නගරය</topic>
    <author>හල්තොට සමූහ - විනීතා මානෙල් ගමගේ</author>
    <content>බණ්ඩාරගම මැතිවරණ කොට්ඨාසයේ දෙවැනි උප නගරය මිල්ලනියයි. එසේ වුවද මේ නගරයට මුලික පහසුකම්වත් නැතැයි නගර වැසියෝ මැසිවිලි නගති. තවමත් දැකිය හැක්කේ වසර පනහකටත් වඩා පැරැණි තිබූ නගරයැයි ද ජනතාව චෝදනා කරති.පසුගිය දිනවල නගර නිර්මාණ සැලැස්මක් ගැන කතා කළත් මේවා ඉටුවන දිනයක් දැක ගැනීමටවත් නැතැයි ද ඔවුහු කියති. එදා සිට අද වනතුරුත් කිසිදු බලධාරියෙක් මෙම ස්ථානයේ මූලික පහසුකම් ගැන සොයා බලා නැත.මේ නගරවැසියන්ට පානීය ජල පහසුකම් හෝ වැසිකිළි පහසුකම් පිළිබඳවත් සොයා බලා නැත. මේ නිසා ත්‍රිරොද රථ රියදුරෝ මෙන්ම මගීහු ද විශාල අපහසුතාවකට පත් වී සිටිතැයි ජනතාව පෙන්වා දෙති. උප තැපැල් කාර්යාලය පවත්වා ගෙන යන්නේ තවමත් කුලී කාමරයකය. ඒ කලින් සිටි තැපැල් ස්ථානාධිපතිවරයාගේ නිවසේය.මේ නිසා අව්වට වැස්සට පීඩා විඳිමින් කුඩා ජනෙල් කවුලුවකින් මුද්දර කවර ලබාගැනීම හා අනෙකුත් කටයුතු කර ගැනීමට ජනතාවට සිදුවී තිබේ.ලියුම් බෙදීමට සිටින්නේ එක් නිලධාරියකු පමණක් බැවින් ප්‍රදේශ ගණනාවක ගමන් කිරීමත් තැපැල් බසයට ලියුම් මල්ල ලබා දීමට පැමිණීමට සිදුවීමත් නිසා ලියුම් කලට වේලාවට නොලැබෙන අවස්ථා වැඩි බව පෙන්වා දෙති. මේ නිසා තවත් සේවකයකුගේ අවශ්‍යතාව දැඩි බව ඔවුහු කියති.වසර 20ක පමණ කාලයක සිට නඩත්තුවක් නොකළ මිල්ලනිය හන්දියේ සිට මොරොන්තුඩුව දක්වා මාර්ගය ඉතාම අබලන් තත්ත්වයට පත්ව ඇත.විශේෂයෙන් දිනකට බර වාහන විශාල සංඛ්‍යාවක් මේ මාර්ගය ඔස්සේ එහා මෙහා යෑම නිසා මාර්ගයේ ගල් ගැලවී තාර ගැලවී සෝදාපාලුවට ලක්ව විශාල වළවල් සෑදී තිබේ. ප්‍රවාහන පහසුකම් අවම තත්ත්වයේ ඇති බැවින් ප්‍රදේශයේ ඇති ආයතන වෙත රාජකාරි කටයුතු සඳහා කලට වේලාවට ගමන් කිරීමට අපහසුය.මිල්ලනිය ජනතාවට ඔසුසලක් හා ඉන්ධන පිරවුම් හලක්ද නැත. ඒ සඳහා ඔවුන් කි. මී. 15 ක් 18ක් පමණ දුර ගෙවා හොරණට හෝ බණ්ඩාරගමට පැමිණිය යුතුය. මෙය මුදලත් කාලයත් නාස්තිවීමක් බව ඔවුහු පවසති. නගරයේ අඩුපාඩුකම් පිළිබඳ නගරවැසියෝ මෙසේ කියති.අයි. ඇසිලින් නෝනා මහත්මිය (අවු. 64) – මිල්ලනිය - මම එදා ඉඳලම පදිංචි මේ හන්දියෙමයි. එදා සිට මේ දක්වා මේ නගරයේ කිසිම දියුණුවක් නෑ. හුඟ දෙනෙක් වතුර හොයාගෙන එන්නේ අපේ ගෙදරට.මම වතුර ගේන්නෙත් තැපැල් කන්තෝරුවෙ ළිෙඳන්. පිටකෙනකුට තිබහට වතුර ටිකක් බොන්නවත් වැසිකිළියට යන්නවත් විදියක් නෑ.ටී. හේමසිරි මහතා (අවු. 48) – දකුණු රම්මිනික - මිල්ලනිය - ’මම මේ හන්දියෙ ත්‍රිරෝද රථයක් කුලියට දුවනවා. මෙතන ලොකු වාහනයකට ඉඩකඩ හොඳටම මදි. වට රවුම තව ටිකක් ඉඩ එන්න ඕනෑ.ගල් වැලි පටවපු ටිපර් දවසකට විස්සක් විසිපහක් එහා මෙහා යනවා. පාරවල් හොඳටම අබලන්. මිල්ලනිය ගැන කවුරුවත් බලනව හොඳටම අඩුයි. වෙලාවට ගමනක් යන්න වරු ගණන් පාරෙ රස්තියාදු වෙන්න ඕනෑ. ගිය බස් එක ආපහු එනකං විශ්වාසයක් තියන්න අමාරුයි.බී. ආරියපාල මහතා (අවු. 58) - මමත් ත්‍රිරෝද රියදුරෙක් විදිහට කටයුතු කරනවා. අපිට තෙල් ටිකක් ගහගන්න හොරණට හරි බණ්ඩාරගමට හරි යන්න වෙනවා. ඒක හරිම කරදරයක්. මිල්ලනියට කිසිම පහසුකමක් ඇත්තෙ නැහැ.හදිසියකට වැසිකිළියට යන්න වුවමනා වුණොත් අපිට රුපියල් පනහක හයර් එකකින් ගෙදරටම යන්න වෙනවා. මේවගෙ තත්ත්වයක් තමයි එදා ඉඳලම තියෙන්නෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006215</link>
    <topic>වළාකුලක නැඟ එන්න යන්න සොඳුරු හිරිකටුඔයට</topic>
    <author>සටහන හා ඡායාරූප වවුනියාව උතුර සමූහබන්දුල සෙනෙවිරත්න</author>
    <content>විවිධ භූ විෂමතාවන්ගෙන් යුක්තවීම මේ අලංකාරය දෙගුණ තෙගුණ කරන අතරම ජල පෝෂක ප්‍රදේශයක්, ලෙස මෙන්ම ජෛව විවිධත්වය අතින් පොහොසත් ප්‍රදේශයක් ලෙසද මේ ප්‍රදේශය සැලකිය හැකිය.රත්නපුර දිස්ත්‍රික්කයේ ඉඹුල්පේ ප්‍රාදේශීය ලේකම් කොට්ඨාසයට අයත් හිරිකටුඔය ප්‍රදේශය හා අවට ප්‍රදේශය තෙත්කලාපීය වනාන්තර අතරමැදි කලාපීය වනාන්තර හා උප කඳුකර වනාන්තර වල මිශ්‍රණයක් ලෙස දැකිය හැකිය.කොළඹ සිට බදුල්ල මාර්ගයේ පැමිණ බෙලිහුල්ඔය කිලෝමීටර් 160 කණුව අසලින් වමට ඇති නන්පේරියල් වතුයාය හරහා ලෝකාන්තය දෙසට යන මාර්ගයේ කිලෝමීටර් (3 1/2) පමණ ගිය තැන ලෝකාන්තයට පහළින් සුන්දර පරිසරයක් හිමිකරගත් ප්‍රදේශයක හිරිකටු ඔය අසබඩ ස්වාභාවික වනාන්තරය තුළ හිරිකඩුඔය අධ්‍යාපන හා තොරතුරු මධ්‍යස්ථානය පිහිටා තිබේ.පරිසර සංරක්‍ෂණය කෙරෙහි ජනතාව දැනුවත් කිරීම උනන්දු කිරීමෙහි ලා දේශන පැවැත්වීම ප්‍රායෝගික අත්දැකීම් ලබාදීම පාසල් ළමයින් සඳහා දේශන සම්මන්ත්‍රණ පැවැත්වීම මෙහිදී සිදුවෙයි.පාසල් ළමයින් සඳහා පරිසර වැදගත්කම පිළිබඳ එක්දින වැඩසටහන් පැවැත්වෙන අතර රාජ්‍ය නොවන ආයතන ප්‍රජා සංවිධාන සඳහා ද පාරිසරික දැනුවත් කිරීමේ වැඩසටහන් පැවැත්වෙයි.මීට අමතරව පරිසරය පිළිබඳ ස්වයං අධ්‍යනවල යෙදෙන්නන්ට හා කලබලකාරී වටපිටාවෙන් මිදී ස්වභාවික පරිසර ආශ්වාදය විඳගැනීමට පැමිණෙන පරිසර හිතකාමින්ටද මේ ස්ථානය අගනා තැනක් බව කිව යුතුය.මෙහි ලැගුම් ගැනීමට කූඩාරම් පහසුකම් ඇති අතර ආහාර පාන සකසාදීමද වන රක්‍ෂණ සේවක මහතුන් විසින් ඉටුකර දෙයි. ලැගුම් ගැනීමට පැමිණෙන අය ඊට කලින් බත්තරමුල්ල, රජමල්වත්ත පාරේ පිහිටි වන රක්‍ෂණ දෙපාර්තමේන්තුවේ ප්‍රධාන කාර්යාලයෙන් අවසර ලබාගත යුතුවේ.දිය ඇලි වල පහස විඳිමින් හිරකටුඔයේ පිරිසිදු ජලය ස්නානය කිරීමට ලොකු කුඩා අයට හැකිවන පරිදි සකසා තිබීම අලංකාර ආහාර ගැනීමේ ස්ථාන (ස්වභාවික පිහිටීම තුළ) වනපෙත් තණ බිම් හා ගල් කුලුමතින් ස්වභාවික මංපෙත් වල ඇවිදයාමට හැකිවීම කඳු තරණය, විචිත්‍ර ස්වභාවික දසුන් දැකගැනීමට නැරඹුම් මැදිරි මෙහි ඇති සුවිශේෂිත කිහිපයක් පමණි.හිරිකටුඔය අධ්‍යාපන හා තොරතුරු මධ්‍යස්ථානය වෙත පැමිණෙන සියලුදෙනාට බලංගොඩ ප්‍රදේශයේ පිහිටා ඇති ලෝකාන්තය සමනල වැව දූවිලි ඇල්ල, බුදුගල ගල්මැටියාය ඇතුළු බෞද්ධ බොහෝ විහාරස්ථාන ඇතුළු ඓතිහාසික හා සාමාජීය අතින් වැදගත් ස්ථාන රැසක්ද දැක බලා විඳ ගැනීමට හැකියාව තිබේ.මේ ප්‍රදේශයේ පරිසර සංරක්‍ෂණයට ඇති ප්‍රධාන බාධා ලෙස හඳුනාගෙන ඇත්තේ ගිනි තැබීම්, සතුන් දඩයම් කිරීම, හේන්වගාව, අනවසර මැණික් ගැරීම් ඇතුළු කරුණු බව වන රක්‍ෂණ දෙපාර්තමේන්තුව පවසයි.මේ අකටයුතුකම් නැතිකිරීමට නීතිමය ක්‍රියාමාර්ග පමණක් ප්‍රමාණවත් නොවන අතර මේ සඳහා ජනතාවට පාරිසරික අවබෝධය ලබාදීම ඵල දරන කටයුත්තක් ලෙස වන රක්‍ෂණ දෙපාර්තමේන්තුව අවබෝධකරගෙන තිබේ.ඒ කටයුත්තෙහිලා හිරිකටුඔය අධ්‍යාපන හා තොරතුරු මධ්‍යස්ථානය හා එහි නිලධාරි, සේවක මහත්ම මහත්මින් ජාතියට ලබා දෙන්නේ ඉමහත් සේවයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006216</link>
    <topic>ගල්ගාන ගල්ලෙන් විහාර පුදබිමනිදන් හොරුන්ට බිලි</topic>
    <author>සටහන හා ඡායාරූප මහනුවර දිසා සමූහකේ. චන්ද්‍රරත්න</author>
    <content>වර්ෂ දෙදහසක් තරම් පැරැණි ගල්ගාන ගල්ලෙන් පුදබිම වලගම්බා රජතුමාගේ පාලන සමය තුළදී නිර්මාණය කරන ලද්දක් බවට ජන ප්‍රවාදයේ හා ඉතිහාස මූලාශ්‍රවල එන තොරතුරු වලින් සනාථ වේ.මහනුවර කුරුණෑගල මාර්ගයේ අරඹේකඩේ නගරයෙන් මීටර් දෙසීයක් තරම් ඇතුළට වෙන්න උස් වූ කඳුගැටයක් මත ගල් ගුහාවක් තුළ පිහිටා ඇති විහාරස්ථානය සියලු විහාර අංගෝපාංගයන් ගෙන් සමන්විත ය.සැතපෙන බුද්ධ ප්‍රතිමාවක් සහ භූමිපර්ශය සනිටුහන් කරන හිදි පිළිමයක් සමග සැරියුත් මහ රහතන් වහන්සේ ගේ ප්‍රතිමාවක් ද දැකිය හැකිය. බුද්ධ ශ්‍රාවක ප්‍රතිමාද මෙහි නිර්මාණයකොට ඇත.ගල්ලෙන් ඉහළ කොටසේ බදාම ආලේපකර දර්ශනීය ආකාරයට නිමවා ඇති නෙළුම්මල සහිත චිත්‍ර මේ වන විටත් විනාශ වෙමින් පවතී.තවද විහාර මන්දිරය ලෙස දැකිය හැකි ලෙන් විහාරයේ අභ්‍යන්තරයේ සිතුවම් කර ඇති ශ්‍රාවකයින් වහන්සේ බුදුන් වහන්සේට නමස්කාර කරන ආකාරය දැක්වෙන ඉපැරැණි චිත්‍ර මේ වන විටත් විනාශ වෙමින් පවතී.සඳුන් ලීයකින් නිමවන ලද තනි දොරක් මෙහි සවිකර තිබුණු බව දායකයෝ පවසති. නමුත් මේ වනවිට එම වටිනා දොර සොරුන් ගලවාගන ගොස් තිබේ.තවද විහාරයෙහි ඇති සැතපෙන බුද්ධ ප්‍රතිමාවේ සිරස්පතට ද සොරුන් හානිකර තිබේ. විහාර මන්දිරයේ තැන්පත් කර තිබුණ කිරිගරුඩ ප්‍රතිමාව ද පැහැරගෙන ගොස් ය. මෙහි තිබුණ සෙල්ලිපියත් විනාශ වෙලා.විහාරයේ ඉතිහාසය ගැන අදහස් දැක්වූ ටී. බී. හේරත් මහතා - මේ විහාරය වලගම්බා රජතුමා තමයි කෙරෙව්වේ. දළුග්ගල, උග්ගල්ගොඩ විහාර මේ විහාරස්ථානයට සම කාලීනව කරවපුව හැබැයි ඒ විහාර රජතුමාගේ බිසව කෙරව්වා කියල තමයි කියන්නෙ.මේ විහාරයට හැටපස් අමුණක දේපොළ තිබ්බා. නමුත් අද ඒවත් නැහැ. දැනට විහාරස්ථානයේ භාරකාරත්වය දරන්නේ අස්ගිරි විහාර පාර්ශ්වයේ නියෝජ්‍ය ලේඛකාධිකාරී අස්ගිරි විහාරස්ථ පරිවෙනාධිපති සිරිමල්වත්තේ ආනන්ද හිමියන් ය.විහාරස්ථානය ගොඩ නැඟීම සඳහා උන්වහන්සේ ගන්නා වූ උත්සාහය දායක පිරිස අගය කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=r1006217</link>
    <topic>ඉඳගන්න තහනම්අපූරු පුටු සැටිය</topic>
    <author>ඡායාරූප හා සටහන කළුතර දිස්ත්‍රික් සංචාරක සරත් සිරිවර්ධන</author>
    <content>බේරුවල මරක්කලවත්ත පීටර් කැතීසියස් ප්‍රනාන්දු මහතාගේ නිවෙසට ගිය අවස්ථාවේදී අපූරු පුටු සෙටියක් හමුවිය. එය නිර්මාණය කළ පීටර් කැතීසියස් ප්‍රනාන්දු මහතා ඒ ගැන මෙසේ කීය.විශ්‍රාමිකව නිවෙසට වෙලා කාලය ගෙවන අවස්ථාවේදී මට හිතුණා මගේ මල්පාත්තිය උපයෝගී කරගෙන විශේෂ දෙයක් නිර්මාණය කරන්න ඕනෑ කියලා.මම ගඟ වැරැල්ල (වලස් ඇදිරිය) යොදා ගෙන දැනට වසර පහක කාලයක් තිස්සේ අපූරු පුටුසැටියක් නිර්මාණය කළා. එය කාගෙත් නෙත් සිත් වසඟ කළ එකක් වුණා. මගේ විනෝදාංශය මල් වැවීමයි.මට ඒකට ගෙදර කවුරුත් උදව් වෙනවා. මගේ ආදරණීය බිරිය වන කාන්ති ප්‍රනාන්දු මහත්මිය දියණියන් තුන්දෙනා විශේෂයි. මල් ගස් උපයෝගී කරගෙන තවතවත් නව නිර්මාණ කරන්න මං බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006211</link>
    <topic>ශ්‍රී ලංකා-ඉන්දියා ටෙස්ට් තරග කොළඹට හා ගාල්ලට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා ඉන්දියාව අතර පැවැත්වෙන තරග 3 කින් සමන්විත ටෙස්ට් ක්‍රිකට් තරගාවලිය ජූලි 18 වැනිදා ආරම්භ වේ. මේ තරග සියල්ල කොළඹදී හා ගාල්ලේ දී පැවැත්වීමට තීරණය වී ඇත.ටෙස්ට් තරගාවලියෙන් පසුව නවසීලන්තයේ සහභාගිත්වයෙන් පැවැත්වෙන තුන්කොන් ක්‍රිකට් තරගාවලිය රංගිරි දඹුල්ල ජාත්‍යන්තර ක්‍රීඩාංගණයේදී පැවැත්වේ. එම එක්දින තරගාවලියට තරග 7 ක් ඇතුළත් වේ.ශ්‍රී ලංකාව හා ඉන්දියාව අතර ප්‍රථම ටෙස්ට් තරගය ජූලි 18 දා සිට 22 දක්වා ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වේ. දෙවැනි ටෙස්ට් තරගය ජූලි 26 දා සිට 30 දක්වා කොළඹ එස්. එස්. සී. ක්‍රීඩාංගණයේ හා තෙවැනි ටෙස්ට් තරගය අගෝස්තු 3 දා සිට 7 දක්වා පී. සරවනමුත්තු ඕවල් ක්‍රීඩාංගණයේදී පැවැත්වේ.මේ ටෙස්ට් තරගාවලිය ජූලි 10 දා සිට පැවැත්වීමට කලින් තීරණය වූවද ඉන්දීය ක්‍රිකට් පාලක මණ්ඩලයේ ඉල්ලීමක් අනුව කාලසටහන වෙනස් විය.ශ්‍රී ලංකාව හා ඉන්දියාව අතර මේ දක්වා ටෙස්ට් තරග 32 ක් පවත්වා ඇති අතර එයින් තරග 13 ක ජය ඉන්දියාව සතුකර ගත්තේය. ශ්‍රී ලංකාව තරග 5 ක් ජයගත් අතර තරග 14 ක් ජය පරාජයෙන් තොරව නිමාවට පත්විය.ඉන්දියාව අවසන් වරට ශ්‍රී ලංකාවේදී ටෙස්ට් තරගාවලියකට 2008 වසරේ ජූලි මාසයේදී එක්විය. එහිදී තරග 2 - 1 ක් ලෙස ශ්‍රී ලංකාව ජය ගත්තේය. ශ්‍රී ලංකාව හා ඉන්දියාව අතර අවසන් ටෙස්ට් තරගාවලිය පසුගිය වසරේ නොවැම්බර් මාසයේ ඉන්දියාවේදී පැවැති අතර තරග 2 - 0 ක් ලෙස තරගාවලි ජය ඉන්දියාව සතුවිය.ඉන්දීය ක්‍රිකට් පිල ජූලි 9 දා ශ්‍රී ලංකාවට පැමිණෙන අතර 13 දා එන්.සී.සී. පිටියේදී තුන්දින තරගයකට සහභාගී වේ.ශ්‍රී ලංකා - ඉන්දියා ටෙස්ට් තරග ඉතිහාසයේදී මහේල ජයවර්ධන තරග 15 කට සහභාගි වී ලකුණු 1534 ක් ලබා ඇති අතර, සචින් තෙන්ඩුල්කාර තරග 22 කදී ලකුණු 1605 ක් ලබා සිටී. පන්දු යැවීමේදී අනිල් කුම්බ්ලේ තරග 18 කදී කඩුලු 74 ක්ද, මුත්තයියා මුරලිදරන් තරග 21 කදී කඩුලු 97 ක්ද බිඳ හෙලා ඉදිරියෙන් සිටිති.ටෙස්ට් තරගාවලියජූලි 18 - 22 ප්‍රථම ටෙස්ට් තරගය ගාල්ලේදී, ජූලි 26 - 30 දෙවැනි ටෙස්ට් තරගය එස්.එස්.සී. පිටියේදී, අගෝස්තු 3 - 7 තෙවැනි ටෙස්ට් තරගය පී. සරවනමුත්තු පිටියේදී.තුන්කොන් තරගාවලිය (දඹුල්ලේදී)අගෝස්තු 10 දා නවසීලන්තය - ඉන්දියාව, 13 දා නවසීලන්තය - ශ්‍රී ලංකාව, 16 දා ඉන්දියාව - ශ්‍රී ලංකාව, 19 දා නවසීලන්තය - ශ්‍රී ලංකාව, 22 දා ඉන්දියාව - ශ්‍රී ලංකාව, 25 දා නවසීලන්තය - ඉන්දියාව, 28 දා අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006212</link>
    <topic>බංග්ලාදේශ - පාකිස්තාන තරගය අද</topic>
    <author/>
    <content>ආසියානු කුසලතා ක්‍රිකට් තරගාවලියේ බංග්ලාදේශය හා පාකිස්තානය අතර තරගය අද රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ දී පැවැත්වේ.දිවා - රාත්‍රී තරගයක් වන මෙය පස්වරු 2.30 ට ආරම්භ වේ. දෙපිලටම මේ තරගාවලියේ ඇති අවසන් තරගය මෙය වන අතර දැනටමත් ඉන්දියාව හා ශ්‍රී ලංකාව අවසන් මහා තරගයට සුදුසුකම් ලබා ඇත.පාකිස්තානය ශ්‍රී ලංකාව සමග තරගයෙන් හා ඉන්දියාව සමග තරගයෙන් පරාජය විය.බංග්ලාදේශයට ද එම ඉරණම අත්විය.ශ්‍රී ලංකාව හා ඉන්දියාව ප්‍රසාද ලකුණු 9 බැගින් ලබා සිටින අතර පාකිස්තානය හා බංග්ලාදේශයට ලකුණු හිමිවී නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006213</link>
    <topic>පකිස්තානය පරදා ඉන්දියාව අවසන් තරගයට</topic>
    <author/>
    <content>ඉන්දියාව හා පාකිස්තානය අතර පෙරේදා රංගිරි දඹුලු ක්‍රීඩාංගණයේ පැවැති ආසියානු කුසලාන ක්‍රිකට් තරගාවලියේ දී කඩුලු 3ක තියුණු ජයක් ලබාගැනීමට ඉන්දීය ක්‍රිකට් කණ්ඩායම සමත් විය.ලකුණු 261 ක ඉලක්කයක් හඹා ගිය ඉන්දීය පිතිකරුවෝ එක් පන්දුවක් පමණක් ඉතිරිව තිබියදී කඩුලු 7 ක් දැවී සිය ජයග්‍රහණය අත්කර ගත්හ.පන්දු 3 ක් තුළ ලකුණු 3 ක් රැස් කරගත යුතුව තිබියදී හර්බජං සිං එල්ල කළ හයේ පහරක් හේතුවෙන් ඉන්දීය පිලේ ජයග්‍රහණය උදා විය.ගෞතම් ගම්භීර් 83, මහේන්ද්‍ර සිංහ දෝනි 56, සහීඩ් අජ්මාල් 56/3.කාසියේ වාසිය දිනූ පාකිස්තාන ක්‍රිකට් නායක සහීඩ් අෆ්රිඩි මුලින් පන්දුවට පහර දීමට තීරණය කළ අතර ඕවර 49.3 කදී සියලු ක්‍රීඩකයන් දැවී ලකුණු 267 ක් රැස් කර ගත්තේ 5.39 ක ලකුණු වේගයක් රදවා ගනිමිනි.සල්මන් බට් 74, කම්රන් අක්මාල් 51, ප්‍රවීන් කුමාර 53/3, සහීර් ඛාන් 41/2, හර්බජං සිංහ 47/2.තරගයේ වීරයා සම්මානය ගෞතම් ගම්භීර් ට හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006214</link>
    <topic>ඝානා-ඔස්ට්‍රේලියාතරගය ජය පරාජ නෑ</topic>
    <author/>
    <content>ලෝක කුසලාන පාපන්දු තරගාවලියේ ඩී කාණ්ඩයේ ඝානාව හා ඔස්ට්‍රේලියාව අතර පැවැති තරගය ගෝල 1 : 1 ලෙස සම කිරීම නිසා තරගය ජය පැරදුමෙන් තොරව නිමාවට පත් විය.තරගයේ 11 වන විනාඩියේදී ඔස්ට්‍රේලියානු ක්‍රීඩක බ්‍රෙට් හෝල්මන් ගෝලයක් වාර්තා කළ අතර ඝානා ක්‍රීඩක ආසමෝ ගියාන් 25 වන විනාඩියේදී ගෝලයක් ලබා ගත්තේය.මෙම කාණ්ඩයේ ඝානාව පෙරමුණ ගෙන සිටින අතර ජර්මනිය හා සර්බියාව දෙවන ස්ථානයේ පසු වෙයි.ඩෙන්මාර්කයට ජයඊ කාණ්ඩයේ ඩෙන්මාර්කය හා කැමරූන් රාජ්‍යය අතර පැවැති තරගය 2 : 1 ක් ලෙස ඩෙන්මාර්කය ජය වාර්තා කළේය.10 වන විනාඩියේදී කැමරන් ක්‍රීඩක සැමුවෙල් ඉටෝ ගෝලයක් වාර්තා කළද ඩෙන්මාර්ක් හි නික්ලස් බෙන්ට්නර් 33 වන විනාඩියේදී හා ඩෙනිස් රොමෙඩාල් 61 වන විනාඩියේදී ගෝල වාර්තා කරමින් ජයග්‍රහණය උදා කර ගන්නා ලදී.නෙදර්ලන්තයට ජය‘ඊ’ කාණ්ඩයේම නෙදර්ලන්තය හා ජපානය අතර පැවැති තරගයෙන් 1 : 0 ක් ලෙස නෙදර්ලන්තය ජය ලබා ගත්තේය. නෙදර්ලන්තය වෙනුවෙන් 53 වන විනාඩියේදී වෙස්ලි ස්නීවර් ජයග්‍රාහි ගෝලය වාර්තා කරන ලදී.ඊ කාණ්ඩයේ නෙදර්ලන්තය පෙරමුණ ගෙන සිටින අතර ජපානය හා ඩෙන්මාර්කය දෙවන තැන හිමි කර ගෙන සිටී.අද පැවැත්වෙන තරග (ශ්‍රී ලංකා වේලාවෙන්)ප. ව. 5.00 ට පෘතුගාලය - කොරියාවප. ව. 7.30 ට චිලි - ස්විට්සර්ලන්තයම. රාත්‍රී 12.00 ස්පාඤ්ඤය - හොන්ඩුරාස්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006215</link>
    <topic>සයුර ජයගත් නාවිකයෝපාපන්දු පිටියේ ජය දද නංවති</topic>
    <author>ප්‍රින්ස් ගුණසේකර</author>
    <content>එෆ්. ඒ. පාපන්දු තරගාවලි ඉතිහාසයේ පළමු වරට කුසලානය දිනාගත් නාවික හමුදා ක්‍රීඩකයෝ ගෝල් 2 - 1 කින් සිවිල් ආරක්ෂක පිල පරාජයට පත් කළහ.බම්බලපිටිය පොලිස් ක්‍රීඩාංගණයේදී පැවැති අවසන් මහා තරගයේ ප්‍රථම භාගයේදී ගෝල් 1 - 1 ක් ලෙස සම තත්ත්වයක පසුවුවද දෙවැනි භාගයේදී නාවික හමුදා පිල තවත් ගෝලයක් ලබා ජයග්‍රහණය තහවුරු කර ගත්තේය.තරගයේ 84 වැනි මිනිත්තුවේදී සිවිල් ආරක්ෂක බළකා පිලට දඩුවම් පහරක් ලැබුන ද එය සාර්ථක කර ගැනීමට ෂමීර ක්‍රිෂාන්ත සමත් නොවීය.නාවික හමුදාවේ මලික් මිගාර 24 වැනි මින්ත්තුවේදී ගෝලයක් ලැබූ අතර සිවිල් ආරක්ෂක බළකා පිලේ සමීර ක්‍රිෂාන්ත 36 වැනි මිනිත්තුවේදී ගෝලයක් ලබා ගත්තේය. 74 වැනි මිනිත්තුවේදී නාවික හමුදාවේ ප්‍රසාද් ලක්‍ෂිතගෙන් ජයග්‍රාහී ගෝලය වාර්තා විය.අවසන් මහා තරගයට ක්‍රීඩා කළ නාවික හා සිවිල් ආරක්ෂක යන කණ්ඩායම් දෙකේම පුහුණුකරු ලෙස මහින්ද පාලිත මහතා කටයුතු කළේය. එය ශශ්‍රී ලංකා පාපන්දු ඉතිහාසයේ විශේෂ සිද්ධියකි.පරාජිත සිවිල් ආරක්ෂක බළකා පිල දෙවැනි වතාවටත් එෆ්. ඒ. අනුසූරයන් විය. මෙයට පෙර 2008 වසරේදී පොලිස් ක්‍රීඩා සමාජය වෙතින් අවසන් මහා තරගයේදී පරාජය ලබා තිබුණි.හොල්සිම් එෆ්. ඒ. කුසලාන තරගාවලියට මේ වසරේ කණ්ඩායම් 106ක් එක්ව සිටියේය. ජයග්‍රාහී නාවික හමුදා පිලට රුපියල් ලක්‍ෂ 5 ක්ද අනුසූරතාව දිනු සිවිල් ආරක්ෂක පිලට රුපියල් ලක්‍ෂ 3.5 ක් ද පිරිනැමුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006216</link>
    <topic>කොළඹ විශාඛා - කළුතර බාලිකාබස්නාහිර නෙට්බෝල් සූරතා දිනති</topic>
    <author>ප්‍රින්ස් ගුණසේකර</author>
    <content>බස්නාහිර පාසල් නෙට්බෝල් සූරතා කොළඹ විශාඛා විදුහල හා කළුතර බාලිකා විදුහල දිනාගත්හ. විශාඛා විදුහල 17 න් පහළ නෙට්බෝල් සූරතාව දිනාගත් අතර කළුතර බාලිකාව 15 න් පහළ හා 19 න් පහළ සූරතා දිනා ගත්හ.15න් පහළ තෙවැනි ස්ථානය මියුසියස් විදුහල, 17න් පහළ තෙවැනි ස්ථානය සිරිමාවෝ බාලිකා විදුහල හා 19 න් පහළ තෙවැනි ස්ථානය මතුගම ආනන්ද ශ්‍රාස්ත්‍රාලය හිමිකර ගත්හ.19න් පහළ අවසන් තරගය උණුසුම් මුහුණුවරක් ගත් අතර කළුතර බාලිකාව ලකුණු 20 – 18 කින් ජය වාර්තා කළේය. එහි තෙවැනි ස්ථානය සඳහා වූ තරගයේ දී සිරිමාවෝ බාලිකා විදුහල ලකුණු 18 – 17 කින් මතුගම ආනන්ද ශ්‍රාස්ත්‍රාලය පරාජයට පත් කළේය.17න් පහළ අවසන් තරගයේදී ලකුණු 23 - 21 ක් ලෙස කළුතර බාලිකාව පරාජය කිරීමට විශාඛා ක්‍රීඩිකාවෝ සමත් වූහ. තරගයේ මුලසිටම විශාඛා විදුහල ඉදිරියෙන් සිටියේය. එහි තෙවැනි ස්ථානය සඳහා වූ තරගයේ දී ආනන්ද ශ්‍රාස්ත්‍රාලය ලකුණු 14 - 11 කින් මියුසියස් විදුහල පරාජය කළේය.15න් පහළ අවසන් තරගයේ දී මීගමුව ආවේ මරියා විදුහල ලකුණු 22 – 9 කින් පැරදවීමට කළුතර බාලිකාව සමත්විය. තෙවැනි ස්ථානය සඳහා පැවැති තරගයේදී මියුසියස් විදුහල ලකුණු 18 - 15 කින් නුගේගොඩ සමුද්‍රදේවි විදුහල පරාජය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006217</link>
    <topic>කිලිනොච්චියේ ක්‍රීඩාංගණ විවෘත වෙයි</topic>
    <author/>
    <content>කිලිනොච්චි දිස්ත්‍රික්කයේ නිම කළ සංවර්ධන ව්‍යාපෘති ජනතා අයිතියට පැවරීමේ අවස්ථාවේදී තරුණ සේවා සභාව සඳහා ක්‍රීඩාංගණයද පිළිසකර කොට විවෘත කෙරිණ.පාර්ලිමේන්තු මන්ත්‍රී නාමල් රාජපක්ෂ මහතා ප්‍රධාන මන්ත්‍රී කණ්ඩායම කිලිනොච්චි වොලිබෝල් කණ්ඩායම සමග සුහද වොලිබෝල් තරගයට සහභාගි විය.ඇමැති ජොන්ස්ටන් ප්‍රනාන්දු, නියෝජ්‍ය ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රීන් වන දිලුම් අමුණුගම, ලොහාන් රත්වත්තේ, උදිත ලොකුබණ්ඩාර, මහත්වරු වොලිබෝල් තරගයට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=s1006218</link>
    <topic>මහනුවර 39 - 2 කින් ගුවන් හමුදාව පරදවයි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය 19 වනදා නිත්තවෙලදී පැවැති කැල්ටෙක්ස් කුසලාන දෙවන වටයේ අන්තර් ක්‍රීඩාසමාජ රගර් තරගයකින් මහනුවර ක්‍රීඩා සමාජ පිල විසින් ශ්‍රී ලංකා ගුවන් හමුදා පිල පරදවා ලකුණු 39 (ගෝල් 4 ට්‍රයි 1 පෙනල්ටි 2) 3 ක පහසු ජයක් වාර්තා කරන ලදී.පළමු භාගය අවසානයේ මහනුවර පිල ලකුණු 10 - 3 වශයෙන් ඉදිරියෙන් සිටියේය.මෙම තරගයේ දෙවන භාගයේ දී ගුවන් හමුදා පිලට එකම ලකුණක් ලබාගත නොහැකි වූ අතර එම භාගයේදී ලක්ෂ 29 ක් රැස්කිරීමට මහනුවර පිල සමත්විය. තවද මෙම තරගයේදී මහනුවර පිලේ එම්. ෂෙරීප් පිට පිට ට්‍රයි 3 ක් ලබා ගැනීමද විශේෂ සිද්ධියකි.සෙසු ට්‍රයි ලබා ගත්තේ ජී. වීරරත්න සහ සාලිය කුමාර විසිනි. ට්‍රයි 4 ක් ගෝල් බවට පත් කළේ ද පෙනල්ටි එක ලබා ගත්තේද සාලිය කුමාර විසිනි. ගුවන් හමුදා පිලේ පෙනල්ටි 2 ලබා ගත්තේ සී. සෙනෙවිරත්න විසිනි.මහනුවර පිල මෙතෙක් පරාජය වී ඇත්තේ ශ්‍රී ලංකා නාවික හමුදා පිලට පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=f1006211</link>
    <topic>ඉන්දියාවෙන් අපේ රටටසහනාධාර රැසක් ලැබුණා</topic>
    <author>සාකච්ඡා කෙළේ -චන්දන ජයවීර</author>
    <content>ඉන්දියාව හා ශ්‍රී ලංකාව අතර ගොඩනැඟී ඇති සබඳතාව වර්තමාන තත්ත්වය හා ලංකාවේ දූත පිරිසක් ඉන්දියාවේ කළ සංචාරයෙන් අපේ රටට අත්වූ ප්‍රතිඵල පිළිබඳවත් ජනවාර්ගික ප්‍රශ්නය විසඳීමට රජය ගනු ලබන ක්‍රියාමාර්ගවලට සහය දැක්වීමේ අවශ්‍යතාවය පිළිබඳවත් ඩග්ලස් දේවානන්ද මහතා අප සමඟ කළ සාකච්ඡාව මෙසේ ය.මෑතකදී ජනාධිපතිතුමා සමඟ ඉන්දියාවේ සංචාරය කළ දූත පිරිසේ ඔබත් සාමාජිකත්වය දැරුවා. ඒ අනුව එම සංචාරයේ සාර්ථක අසාර්ථකභාවය පිළිබඳව ඔබට යමක් පැවසිය හැකි ද?ජනාධිපතිතුමාගේ ඉන්දීය සංචාරය මඟින් රජය බලාපොරොත්තු වූවාටත් වඩා යහපත් ප්‍රතිඵල රාශියක් අපේ රටට ලැබුණා. දෙරටේ රාජ්‍ය නායකයන් අතර හා ඉහළ නිලධාරීන් අතර පැවැති සාකච්ඡා අන්‍යොන්‍ය විශ්වාසය ගොඩනඟා ගැනීමටත්, ඉන්දියාව හා ලංකාව අතර දිගු කාලයක් තිස්සේ පවතින සමීප ඥාතිත්වය තහවුරු කර ගැනීමටත් බෙහෙවින් ඉවහල් වුණා.මෙයට අමතරව යුද්ධය නිසා බිඳ වැටුණු අපගේ ආර්ථිකය නඟාසිටුවීම සඳහා යටිතල පහසුකම් වර්ධනය කරගැනීම සඳහා සහනාධාර රැසක් ඉන්දියාවෙන් අපට ලැබුණා.ඉන්දීය සංචාරය පිළිබඳ විවිධ කොටස් සැක මතු කරන නිසා, එහිදී ඇතිකර ගත් එකඟතාවයන් පිළිබඳව තවදුරටත් සවිස්තරාත්මකව යමක් පැවසිය හැකි ද?ඉන්දියාවෙන් අපේ රටට ඩොලර් මිලියන ගණනාවක සහනාධාර ලැබුණා. ඒවා සමහරක් දිගුකාලීනව ගෙවිය යුතු අඩු පොළිය යටතේ ලැබෙන ණය ආධාර, අනෙක්වා ආපසු නොගෙවිය යුතු ප්‍රදානයන්.උතුරු නැඟෙනහිර හා දකුණේ දුම්රිය මාර්ග පද්ධතිය සංවර්ධනය කිරීමට ඇ. ඩො. මිලියන 800 ක විසි අවුරුද්දකින් ගෙවිය යුතු සහන ණය හා සාම්පූර්හි විදුලි බලාගාරයක් ඉදිකිරීමට ඇ. ඩො. මිලියන 200 ක මුදලක් ලැබුණා.සාම්පුර්හි මෙම විදුලිබලාගාරය ඉදිකළ පසු දැනට 80% ක මට්ටමේ තිබෙන විදුලි ඉල්ලුම මුළුමනින්ම සම්පූර්ණ කළ හැකි වේවි.ඊට අමතරව පලාලි ගුවන් තොටුපල හා කන්කසන්තුරේ වරාය පුළුල් කිරීම සඳහාත් දුරෙයිඅප්පා ක්‍රීඩාංගණය නවීකරණය කිරීම සඳහා හා සංස්කෘතික මධ්‍යස්ථානයක් ගොඩනැගීම සඳහාත් ඉන්දියාවෙන් තවත් ප්‍රදානයක් ලැබී තිබෙනවා.යුද්ධය නිසා අවතැන් වුවන් 50,000 ක් සඳහා එක් නිවසකට ලක්‍ෂ 6 බැගින් වන පරිදි ඇ. ඩො. මිලියන 250 ක ප්‍රදානයක් මෙම සංචාරය හේතුවෙන් මෙරටට ලැබුණා. ඒ නිසා පෙරදී ද සඳහන් කළ පරිදි මෙම සංචාරය ඉතාමත් සාර්ථකයි.ඔබ සාර්ථක සංචාරයක් නිමා කළ බව පැවසුවත්, ඉන්දීය සංචාරයේ දී ඔබගේ පැමිණීමට එරෙහිව විරෝධතා එල්ලවුවා නොවේ ද?එය පුද්ගලිකව මට විරුද්ධව එල්ල කරන ලද විරෝධතාවයකට වඩා ශ්‍රී ලංකාව ඉලක්ක කරගෙන දකුණු ඉන්දීය දේශපාලකයන් පිරිසක් කාලයක් තිස්සේ ගෙන යන සංවිධානාත්මක ව්‍යාපාරයක එක් ප්‍රතිඵලයක් ලෙස හැඳින්වීමට කැමැතියි.ඔවුන් එල්.ටී.ටී.ඊ හිතවාදීන්. එල්.ටී.ටී.ඊ ය ඉන්දියාවේ තහනම් කළ අවස්ථාවේ එයට එරෙහිව විරෝධතා දැක්වූවේත්, රජය උතුරේ මානුෂික මෙහෙයුමක් ගෙන ගිය අවස්ථාවේ එයට එරෙහිව විරෝධය දැක් වූයේත් මේ පිරිසම යි.පසුගිය දිනවල ලංකාවේ පැවැති අයිෆා සිනමා උළෙලට ප්‍රමුඛ ඉන්දීය නළු නිළියන් සහභාගිවීම වැළැක්වීමට ක්‍රියා කළෙත් ඔවුන්ම තමයි. ඔවුන් ගේ අරමුණ වෙන කිසිවක් නොවෙයි ශ්‍රී ලංකාව ජාත්‍යන්තරය තුළ අපහසුතාවයට පත් කිරීමයි.මෙම විරෝධයන් පිටුපස එල්.ටී.ටී.ඊ හිතවාදීන් සිටින බවට ඉදිරිපත් කළ හැකි සාක්‍ෂි කවරේ ද?මෙම විරෝධතාවයන්ට මූලිකව ක්‍රියා කළ පුහලේන්ද්‍රි නැමැත්තා එල්.ටී.ටී.ඊ යේ ආධාරකරුවෙක්. ඔහු රජිව් ගාන්ධි ඝාතනයට වගකිව යුතු නලිනි ගේ නීතිඥයා යි. ඔහුට අමතරව සිනමාන් නම් තවත් එල්.ටී.ටී.ඊ හිතවාදී සිනමාකරුවෙක් ද මෙම විරෝධතා පිටුපස සිටිනවා.විරෝධතාවලට පසුබිම් වූ සිදුවීම කුමක් ද?ඔය කියන සිදුවීම සිදු වූයේ 1986 දී. එවකට මම ඊ. පී. ආර්. එල්. එෆ්. සංවිධානයේ නිලයක් දැරුවා. එහි නායකයාව සිටියේ පත්මනාභ මහතායි. සුරේන් ප්‍රේමචන්ද්‍ර හා වර්ධරාජ පෙරුමාල් යන මහත්වරුන් ද එම සංවිධානයේ සිටියා. ඔවුන් ගේ කණ්ඩායම හා පත්මනාභගේ කණ්ඩායම වශයෙන් සංවිධානයේ මතභේද ඇති වී තිබුණා.මා 1986 මැයි මැසයේ දී ලංකාවේ සිට ඉන්දියාවට පැමිණියේ එම ගැටලුව නිරාකරණය කර ගැනීම සඳහායි. එහිදී මගේ සහය පත්මනාභ හට හිමිවීමෙන් එම කණ්ඩායම ස්ථාවර වී ඔවුන්ට සංවිධානය තුළ තැනක් නොමැතිවේ යැයි ප්‍රේමචන්ද්‍රට හා වර්ධරාජා ට බියක් ඇතිවී තිබුණා.ඔවුන් මට විරුද්ධව ක්‍රියා කිරීමට විවිධ පුද්ගලයන් මෙහෙය වුවා. වරක් එලෙස මෙහෙයවනු ලැබූ පිරිසක් ‘දීපවාලී’ උත්සවය පැවැති දිනක මත්පැන් පානයකොට අපගේ කාර්යාලයට ඇතුල්වීමට උත්සාහ කරමින් කලබලයක් ඇති කළා.කාර්යාලයේ ආරක්ෂකයන් ඔවුන්ගේ පැමිණීම වැලැක්වීමට මඟ අවුරා සිටින විට උද්ඝෝෂකයන් ඔවුන් තල්ලුකර කාර්යාලයට පිවිසීමට උත්සාහ කිරීමේ දී වැරැදීමකින් ඔවුන්ගේ ගිනි අවි පත්තුවී එක් පුද්ගලයෙක් තුවාල ලැබුවා.අපගේ සංවිධානයේ පිරිස් වහා ඔහු රෝහල කරා ගෙන ගියත් උත්සව දිනක් වූ එදින පැය 5 ක් ගත වන තුරුත් වෛද්‍යවරයෙකුගේ සේවය ලබාගත නොහැකිවීම නිසා රුධිරය වහනයවීමෙන් එම පුද්ගලයා මිය ගියා.එම සිදුවීමෙන් පසු මා කාර්යාලයට පැමිණෙන විට සුරේන් ප්‍රේමචන්ද්‍ර, වර්ධරාජා පෙරුමාල් හා කිරුබාකරන් යන අයවළුන් උද්ඝෝෂකයන් අතර හිඳිමින් ඔවුන් උසිගන්වනු හොඳින්ම දුටුවා.මම කාර්යාලයට පැමිණ ආරක්‍ෂකයන් හා උද්ඝෝෂකයන් සන්සිඳුවීමට ක්‍රියා කළා. එහිදී එක් උද්ඝෝෂකයෙක් එල්ල කළ ගල් පහරක් වැදී මගේ ඉදිරි දත් ඇන්දම ගැලවී ගියා.එසේ නම් ඔබ මෙම චෝදනාවේ වගකීම භාර ගත්තේ ඇයි?මම එම අවදියේ ඊ.පී.ආර්.එල්.එෆ්. සංවිධානයේ වගකිව යුතු නායකයෙක්. අප කාර්යාලය අසල සිදුවූ සිදුවීමේ සදාචාරාත්මක වගකීමක් අපටත් තිබෙනවා. මම වගකීම භාර ගත්තේ එයට අනුවයි.ඉන්දු ලංකා ගිවිසුම අනුව ඔබ එම චෝදනාවන්ගෙන් නිදහස් වූයේ කෙසේ ද?1987 දී අස්සන් කරන ලද ඉන්දු ලංකා ගිවිසුම පිළිගෙන අප ප්‍රජාතන්ත්‍රවාදී දේශපාලන ප්‍රවාහයට පිවිසුණා. එහිදී ඇතිකර ගත් එකඟතාවයන්ට අනුව එයට පෙර සිදු කරන ලද ක්‍රියාවන්ට සමාව දීමත් දෙරට විසින්ම සිදු කරනු ලැබුවා. දේශපාලන හේතු මත අත්අඩංගුවට ගෙන සිටි බොහෝ දෙනෙක් ඒ අනුව නිදහස ලැබුවා.ඉන්දු ලංකා සම්මුතිය ඇතිකර ගැනීමෙන් පසු ඔබ මීට පෙර ඉන්දියාවට පැමිණ තිබෙනවා ද?මම මීට ප්‍රථම අවස්ථා ගණනාවක දී පුද්ගලික අවශ්‍යතාවයන් සඳහාත් රාජ්‍යතාන්ත්‍රික අවශ්‍යතාවයන් සඳහාත් ඉන්දියාවට පැමිණ තිබෙනවා. එලෙස ඉන්දියාවට පැමිණි අවස්ථාවලදී රාජ්‍ය නායකයන් සමඟ සාකච්ඡා පවත්වා තිබෙනවා. එම කිසිදු අවස්ථාවක කවර මට්ටමකින් හෝ විරෝධතාවක් මගේ පැමිණීමට එරෙහිව මතු වුණේ නැහැ.එල්.ටී.ටී.ඊ ය මුළුමනින්ම පරාජය කිරීමෙන් පසුවත් තවදුරටත් ඔවුන් සහය දෙන පිරිසක් දකුණු ඉන්දියාවේ සිටිනවා ද?එල්.ටී.ටී.ඊ හිතවාදීන් සුළු පිරිසක් තමිල්නාඩුව තුළ සිටිනවා. උපක්‍රමික වශයෙන් වැදගත් තැන්වල සිටින එම සුළු පිරිස වරින්වර ක්‍රියාත්මක වෙමින් විශාල ජනමතයක් ඇති බව පෙන්වීමට උත්සාහ කරනවා.මේ විදේශ බලවේගයන්හි අරමුණ සමඟ සහයෝගයෙන් ක්‍රියා කරන විපක්‍ෂ දේශපාලකයන් පිරිසක් ද ලංකාවේ සිටිනවා. ඔවුන් අපට එරෙහිව නඟන චෝදනාවන්හි බොහෝ සමීපත්වයක් දකින්නට ලැබෙනවා.තමිල්නාඩුවේ දී මට එරෙහිව විරෝධතාවයක් මතුවූ දිනම මෙරට පාර්ලිමේන්තුවේ දී ද එජාප මන්ත්‍රීවරියක වූ දිවංගත මහේෂ්වරන් මහතාගේ බිරිඳ ඇයගේ සැමියාගේ ඝාතනයට අප පක්‍ෂය සම්බන්ධ බවට චෝදනා කළා. ඔහුගේ ඝාතනයට සම්බන්ධ සැකකරුවන් අත්අඩංගුවට ගෙන තිබෙනවා. ඔහු එල්.ටී.ටී.ඊ සැකකරුවෙක්.ඔබ විශ්වාස කරන පරිදි ඔබ පක්‍ෂයට විරුද්ධව මෙලෙස විටින් විට චෝදනා එල්ල කරන්නේ කුමන හේතුවක් මත ද?විරුද්ධවාදීන්ගේ පහසු ගොදුර අපියි. මෙවැනි අසාධාරණ චෝදනාවන්ට දේශපාලන ජීවිතයේ දී අවස්ථා කිහිපයක දීම ලක් වීමට මට සිදුවුණා. ජනරාල් ඩෙන්සිල් කොබ්බෑකඩුව හා පාර්ලිමේන්තු මන්ත්‍රීවරුන් වන රවිරාජ් හා ලලිත් ඇතුලත්මුදලි ඝාතනය වූ අවස්ථාවන්හිදීත් ඒවාට විරුද්ධව කිසිම වගවිභාගයකින් තොරව අපිට විරුද්ධව චෝදනා එල්ල කළා.පසු කාලීනව පරීක්‍ෂණ මඟින් වැරදිකරුවන් හඳුනාගනු ලැබීමෙන් පසුවත් අපට එරෙහිව චෝදනා නැඟීම අවසන් වී නැහැ.පත්මනාභ 1990 ජුනි 19 වෙනිදා ඉන්දියාවේ දී ඝාතනය වූ අවස්ථාවේදීත් එම සිදුවීමට මා සම්බන්ධ බවට තමිල්නාඩුවේ පොලිස්පතිවරයා බී.බී.සීයට ප්‍රකාශයක් පවා කළා. නමුත් එම සිදුවීම එල්.ටී.ටී.ඊ ය විසින් කළ බව මැනවින් සනාථ වුණා.මහේෂ්වරන් ගේ ඝාතනයේ සැකකරුවන් හඳුනාගෙන තිබියදීත් තව දුරටත් අප පක්‍ෂයට විරුද්ධව චෝදනා නැඟීමෙන් ඔහුගේ බිරිඳ බලාපොරොත්තු වන්නේ ඔවුනගේ ව්‍යාපාර කරගෙන යාම සඳහා අවශ්‍ය සහය ද්‍රවිඩ ජාතිකවාදීන්ගෙන් ලබා ගැනීමට හා දේශපාලන බංකොලොත් බව වසා ගැනීමට යි.දකුණු ඉන්දීය දේශපාලකයින්ට ලංකාවේ තත්ත්වයන් පිළිබඳ තිබෙන අනවබෝධය දුරු කොට ශක්තිමත් සබඳතාවයක් ගොඩනැඟීමට දායක වීම, රජයට සහය දෙන ද්‍රවිඩ දේශපාලන පක්‍ෂවල වගකීමක් නොවේ ද?එල්.ටී.ටී.ඊ හිතවාදී දෙමළ ඩයස්පොරාව ගෙන යන ව්‍යාජ මත ප්‍රචාරණයන්ට මුහුණ දීම සඳහා රජය ගොඩනඟා ඇති වැඩපිළිවෙළ මෙන්ම තමිල්නාඩුවේ මතුවන ප්‍රවණතාවයන්ට මුහුණ දීම සඳහාත් සැලසුම් සහගත ක්‍රියාවලියක් අවශ්‍ය වෙනවා.එවැන්නකට රජයට අවශ්‍ය සහය ලබාදීමට අප ක්‍රියා කරනවා. මම ඉන්දීය සංචාරයට සහභාගි වූයේත් රජයේ එම සැලැස්මේ කොටසක් ලෙසයි. එල්.ටී.ටී.ඊ හිතවාදීන් අපට එරෙහිව චෝදනා නැඟීමෙන් බලාපොරොත්තු වන්නේ අප දෙරට අතර ඇතිවන එම විශ්වාසය පළුදු කිරීමට යි.මෙම වෙනස ඉබේ ඇති වන්නේ නැහැ. අප පක්‍ෂයට අමතරව රජයේ කොටස්කරුවන් වශයෙන් ක්‍රියා කරන දෙමළ හා මුස්ලිම් දේශපාලන පක්‍ෂවල සහය ද මෙහිදී ලබාගත යුතුයි.විදේශ ගතව සිටින එල්.ටී.ටී.ඊ හිතවාදීන් සමහර දෙනෙක් හා දෙමළ ඩයස්පොරාව නැවතත් මිය ගිය එල්.ටී.ටී.ඊ සංවිධානයට පණ දිමට උත්සාහ දරනවා නොවේද?එල්.ටී.ටී.ඊ ය සම්පූර්ණයෙන්ම මියැදී ගොස් වසරක් ගත වන මේ මොහොත වන විටත් තවමත් සමහර එල්.ටී.ටී.ඊ හිතවාදීන්ට ඔවුන්ට සිදුවූ දෙය තවම වැටහී නැහැ. ඒ නිසා ඔවුන් සිහිනය තුළ සිටිනු දකිනවා.රජය අපක්‍ෂපාතීව හා සංහිදියාව පිළිබඳ කොමිෂමක් පත් කිරීමෙන් බලාපොරොත්තු වන්නේ කුමක්ද?අපට අවශ්‍යය යළි කිසිම දිනෙක මෙම මාතෘ භූමිය තුළ යුදමය වශයෙන් දුකක් මහජනතාවට ඇති නොවීමට කටයුතු කිරීමට යි. එම කොමිෂමේ කටයුතුවලට සහය වන්නත් අවංක චේතනාවෙන් අදහස් දැක්වීමට ඉදිරිපත් වුවහොත් අප බලාපොරොත්තු වන හේතු සොයාගත හැකිවේවි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=f1006212</link>
    <topic> </topic>
    <author>ගවේෂණය මෙහෙයවූයේ -ධම්මික සෙනෙවිරත්න චන්දන ජයවීර -උදිත ගුණවර්ධන</author>
    <content>උතුරේ වෙඩි හඬත්; දකුණේ බෝම්බ හඬත්; මැකී ගොසිනි. අලුත් රටක් පිළිබඳ සිහිනය සැබෑ කර ගැනීම සඳහා උතුරේත් – දකුණේත් මිනිසුන් එක්සිත්ව පෙළගැසී සිටියදී, එල්. ටී. ටී. ඊ. සාමාජිකයන් ව සිටි තරුණ යුවල 53 කට මංගල සීනු හඬවුණු සතුටුදායක පුවත උතුරෙන් ඇසිණ.ඉකුත් 13 වැනිදා පෙරවරු 7.30 ට යෙදුණු සුබ මොහොතින් වවුනියාව පොම්පෙමඩු පුනරුත්ථාපන මධ්‍යස්ථානයේ දී එම සමූහ විවාහ මංගල්‍යය සිදුවිය. ඔවුහු මානුෂීය මෙහෙයුමේ අවසන් වකවානුවේ දී ආරක්ෂක අංශ වෙත භාරවී පුනරුත්ථාපන මධ්‍යස්ථානවල දී පුනරුත්ථාපනය වෙමින් සිටින්නෝ වෙති.එල්. ටී. ටී. ඊ. යට සම්බන්ධ වී සිටි වකවානුවේ පටන් පෙම් සබඳතා ගොඩනඟා ගෙන සිටි ඔවුන්ගේ සිහින සැබෑ වූයේ රජයට භාරවීමෙන් පසුවයි. ඔවුන්ම පවසන පරිදි එය කිසිදිනෙක සැබෑ වේ යැයි අපේක්ෂා නොකළ සිහිනයකි. එහෙත්, දැන් එය පිබිදී තිබේ.මෙම තරුණ – තරුණියන් අතර ඇති පෙම් සබඳතා පිළිබඳ ආරක්ෂක අංශ දැනගැනීමෙන් පසු ඔවුන්ගේ කැමැත්ත අනුව මෙසේ විවාහවීමට සැලැස්විණ.අලුත් ජීවිතයක් ඇරැඹීම සඳහා අලුත් ඇඳුම් ලබාගැනීමට රුපියල් 10,000/- ක්ද, හින්දු චාරිත්‍රානුකූ®ලව ලබාදෙන දෑවැද්ද වෙනුවෙන් රුපියල් 10,000/- ක තැන්පතුවක් ද, මනාලියගේ ගෙල පලඳින රන් මාලය ද රජයෙන් ඔවුන්ට තිළිණ විය. නව යුවල 53 ඔවුන් සඳහා ඉදිවූ සාම ගම්මානයේ නව නිවාස 53ක අයිතිකරුවෝ ද වෙති.මැකී ගිය වෙඩි හඬමෙම විවාහ මංගල්‍ය සිදු වූයේ හින්දු හා ක්‍රිස්තියානි චාරිත්‍රවලට අනුකූලවය. බෞද්ධ – හින්දු – ක්‍රිස්තියානි හා කතෝලික පූජ්‍ය පක්ෂයේ ආශිර්වාදය ද ඔවුන් වෙත ලැබිණ.විවාහයන්හි සාක්ෂිකරුවන් ලෙස රජයේ මැති – ඇමැතිවරු කිහිපදෙනෙකු, උතුරු පළාත් ආණ්ඩුකාරවරයා සහ ඉහළ හමුදා නිලධාරීන් කිහිප දෙනෙකු ද අස්සන් තැබීය. ඒ අතර තවත් සුවිශේෂී සාක්ෂිකරුවකු ද සිටියේ ය. ඔහු සුපිරි බොලිවුඩ් නළු විවේක් ඔබ්රෝයි ය.iifa සම්මාන උළෙලට සහභාගිවීම සඳහා මෙරටට පැමිණි ඔබ්රෝයි ශ්‍රී ලංකාව ගැණත් ලාංකික ජනයා ගැනත් කතා කළේ මහත් ළෙන්ගතුව හා උණුසුම් හැඟීමෙනි. දිවයිනෙන් නික්ම ගිය ඔහු මෙම සුන්දර අත්දැකීමේ සාක්ෂිකරුවකුවීම සඳහා යළි දිවයිනට පැමිණියේ ඒ උණුසුම් හැඟීම එලෙසම දරාගනිමිනි.ඊළාම් සිහිනයෙන් මෝහනය වී සිටි වේලුපිල්ලේ පිරිබාහරන් පාසල් යන වයසේ සිටී දරුවාගේ අතට පෑන - පොත වෙනුවට දුන්නේ ගිනි අවියයි. කරමාල බඳින වයසේ සිටි උතුර – නැගෙනහිර තරුණියන්ගේ ගෙලෙහි ඔහු පැළඳුවේ සයිනයිඩ් කරලකි. කැත්ත – උදැල්ල හුරු තාත්තලාගේ අත් කිරිදරුවාගේ පටන් – මහල්ලා දක්වා කැතිගාන්නට ඔහු පෙළඹවූයේ බලහත්කාරයෙනි.මංගල සීනු හඬසහෝදර දෙමළ ජනතාවගේ විමුක්තිය උදෙසා ක්‍රියාකරන එකම බලවේගය තමන් බව නිතර කියා සිටි පිරබාහරන් දෙමළ පාසල් හා සරසවි සිසුන්ගේ අධ්‍යාපන අයිතිය මුළුමනින්ම වළකාලීය.දෑතේ වීරියෙන් ස්වොත්සාහයෙන් නැඟී සිටි ධෛර්යවන්ත මිනිසුන්ගේ ජීවිත තෙරක් නොපෙනෙන අඳුරක ගිල්වාලීය. බලහත්කාරයෙන් යුද්ධයට ඇදගෙනයාමෙන් වළක්වාගැනීම සඳහා නිසි වයස එළැඹීමටත් පෙර රහසේ සිදුකළ විවාහයන් හැරුණු විට කල වයස පැමිණි පසු සිදුකළ විවාහයන් ගැන උතුරෙන් හා නැගෙනහිරින් අසන්නට ලැබුණේ කලාතුරකිනි.පිරිබාහරන් තරුණ – තරුණියන්ට විවාහය තහනම් මාතෘකාවක් බවට පත්කර තිබිණ. තිස් අවුරුදු යුද්ධය නිසා වඩාත් බැට කෑ පිරිස අහිංසක දෙමළ ජනයා යන අදහසට මේ කාරණා මඟින් පසුබිමක් ලැබේ.සතුටුදායක මට්ටමක තිබූ උතුර – නැගෙනහිර ජන ජීවිතය අතිශය කනගාටුදායක අන්තයකට රැගෙන යාමට එල්. ටී. ටී. ඊ. ය වගබලා ගත්තේ ය.රටේ සෙසු පළාත්වලට සාපේක්ෂව උතුර හා නැගෙනහිර බෙහෙවින් පසුගාමී තත්ත්වයකට ඇද දැමුණු අතර ලෝකයේ සෙසු රටවලට සාපේක්ෂව ශ්‍රී ලංකාවේ ඉදිරිගමන වසර 30 කින් ආපස්සට ගැණින.ත්‍රස්තවාදය පරාජය කිරීම සඳහා වූ නිසි හා නිවැරදි ක්‍රියාදාමයක කෙළවර එම අඳුරු පරීච්ඡේදය අතීතයට එක් කිරීමට ශ්‍රී ලංකාවට හැකිවිය. ත්‍රස්තවාදයට තුඩුදුන් මූල සාධක මුලිනුපුටා දමන අතර දිදුලන අනාගතයක් පිළිබඳ තිරසාර අපේක්ෂාවකින් යුතුව ශ්‍රී ලංකාව ඉදිරියට යමින් සිටී.පසුගියදා පොම්පෙමඩුහි දී ඇසුණු මංගල සීනු හඬ ඒ අධිෂ්ඨානශීලි ගමනේ ආරම්භයේ දී ම ඇසුණු සුබ පණිවිඩ ලෙස සැලකීමට අප කැමැතිය. අතීතයේ දී අත්හල ගිනි අවි යළි කිසිදිනෙක අතට ගන්නට උතුර – නැගෙනහිර තරුණ – තරුණියන්ට අවශ්‍ය නොවනු ඇත.අතීතයේ දී ගලවා දැමූ මරාගෙන මැරෙන ඇඳුම් කට්ටල යළි ඇඟලා ගන්නට ද, ගලවා විසිකළ සයනයිට් කරල් යළි ගෙල පළඳන්නට ද හේතුවක් ඇති නොවනු ඇත.මානුෂීය ක්‍රියාන්විතයලොව සාර්ථකවම දියත් වූ දැවැන්ත මානුෂීය ක්‍රියාන්විතයකින් පසු තුන් ලක්ෂයකට ආසන්න අහිංසක දෙමළ ජනයාගේ ජීවිත ගලවාගැනීමට රජයත් ආරක්ෂක අංශත් සමත්ව තිබිය දී පවා ඇතැම් දෙස් - විදෙස් බලවේග චෝදනාත්මක ඇඟිලි දිගු කළේ රජයටයි. අවතැන් ජනයාගේ සුව - පහසුව වෙනුවෙන් රජයට වැඩපිළිවෙළක් නැතැයි හඬ නඟනු ඇසිණ.එම ජනයාගේ මානව හිමිකම් පිළිබඳ තැකීමක් නොකරන බවට ද තවත් චෝදනාවක් මතුවිය. එහෙත්; මේ සියලු චෝදනාවන් නිරුවත් කරමින් මානුෂීය මෙහෙයුම ජයග්‍රහණය කර වසරක් ගතවන විට අවතැන් වූ ජනයාගෙන් 90%ක් පමණ යළි මුල්ගම්බිම්වල පදිංචි කරවීමට රජයට හැකිවිය.සුබසාධන මධ්‍යස්ථාන ආශ්‍රිතව පවා කිසිදු ආකාරයකින් මානුෂීය ඛේදවාචකයක් නිර්මාණය වීමට ඉඩක් නොතැබිණ. විවිධාකාරයෙන් එල්. ටී. ටී. ඊ. යට සම්බන්ධව සිටි සැකකරුවන් සාර්ථක ලෙස පුනරුත්ථාපනය කිරීම සිදුවෙයි.ඇතැම් පිරිස් එම ක්‍රියාවලිය සම්පූර්ණ කර සිටිති. පසුගියදා විවාහ වූ පිරිසත් ඇතුළුව තවත් උදවිය පුනරුත්ථාපන ක්‍රියාවලිය සම්පූර්ණ කරමින් සිටිති. එයින් පසු ඔවුන්ගේ ජීවනෝපාය වෙනුවෙන් ද නිසි මඟ පෙන්වීමක් සිදු කෙරේ. ඒ, උතුර – නැඟෙනහිර අලුතින් නිර්මාණය වන ජන ජීවිතයේ යථාර්ථයයි. 53 දෙනාගේ විවාහ මංගල්‍යය ද ඒ යථාර්ථයේම පිළිබිඹුවකි.ඉකුත් 13 දා පොම්පෙමඩුහි පැවැති සමූහ විවාහ මංගල්‍යයට සහභාගි වූ අයට දැකගැනීමට ලැබුණේ කැලෑ ඇඳුම වෙනුවට සුදු ඇඳුමින් සැරසී මනාලියගේ ගෙලෙහි මල් දමක් පළඳවා නළලත තිලකය තබන්නට සූදානමින් සිටි තරුණයන් පිරිසකි.කොටට කැපූ කොණ්ඩයෙන් යුතු, කිළිටි කමිස - කළිසම් වලින් සැරසුණු කොටි කෙල්ලන් වෙනුවට වරලස මලින් සරසා අලංකාර සාරියකින් හැඩවූ සම්ප්‍රදායික දෙමළ යුවතියකි. ඉතිහාසයේ ලියැවෙන අලුත් පරිච්ඡේදය දෙස විවිධ පාට කණ්ණාඩිවලින් බලන උදවිය පියවි ඇසින් යථාර්ථය දකිනවා නම් වඩාත් හොඳයැයි අපි සිතමු.එලෙස විවාහපත් තරුණ – තරුණියන් ජනමාධ්‍යට කී කතාවල හරය නම්, එල්. ටී. ටී. ඊ. කාඩරයන් ලෙස ගතකළ වකවානුව ජීවිතය පිළිබඳ කිසිදු අපේක්ෂාවකින් තොරව ගෙවී ගිය එකක් බවයි.ඔවුන්ට උගන්වා තිබුණේ ඉලක්කය පසුපස හඹා ගොස් කොයි මොහොතක හෝ එය ඩැහැගැනීම පමණි. ඉන් එහා ගිය අරමුණක් නොවිණ. එහෙත් මේ මිනිසුන් හා ගැහැනුන්ගේ හදවත්වල ගැඹුර තැනක තමන් ආදරය කරන තරුණයා හෝ තරුණිය සමඟ ගොඩනඟන අනාගත ජීවිතයක් පිළිබඳ හැඟීම් මාත්‍රයක්වත් සැඟවී පවතින්නට ඇති.ජාතික සමඟියදෙමව්පියන්ගේ හා නෑ හිතමිතුරන්ගේ ඇස්වලට නැඟි තුටු කඳුලු අතරින් ඔවුන් දුටුවේ ඒ අපේක්ෂාවන් යථාර්ථයක් වූ අන්දමයි. දැන් මේ අලුත් සැමියන් හාා බිරින්දන්ගේ අපේක්ෂාව රැකියාවන් කරමින් අලුත් ජීවිතයක් ඇරැඹීමයි.මෙතෙක් ඔවුන්ට මඟ පෙන්වූ පරිදිම පුනරුත්ථාපන කොමසාරිස් කාර්යාලය හා ආරක්ෂක අංශ ඉදිරි පියවර ද සම්පූර්ණ කරනු ඇත. ඉතාමත් සාර්ථක ලෙස පුනරුත්ථාපන ක්‍රියාවලිය මෙහෙයවමින් තිබීම පිළිබඳ හිටපු පුනරුත්ථාපන කොමසාරිස් මේජර් ජනරාල් දයා රත්නායක හා වත්මන් පුනරුත්ථාපන කොමසාරිස් බ්‍රිගේඩියර් සුදන්ත රණසිංහ ඇතුළු එම කාර්යමණ්ඩල වෙත ද සියලු ආරක්ෂක අංශ වෙත ද ගෞරවය හිමිවිය යුතු ය.මෙම විවාහ මංගල්‍යය පැවැත්වීම සඳහා ඔවුන් සමඟ එක්වූ හින්දු කොන්ග්‍රසය, ජාතික සමඟිය සඳහා වන ජාතික කවුන්සිලය ඇතුළු විවිධ සංවිධානවල දායකත්වය ද අගය කළ යුතු ය. ඉදිරි කාලයේ දී ද මෙවැනි විවාහයන් සිදුකිරීමට පුනරුත්ථාපන බලධාරීන් ගෙන ඇති තීරණයට ධෛර්යය සැපයිය යුතු ය.මෙම විවාහ මංගල්‍යයේ සාක්කිකරුවකු වූ සුපිරි බොලිවුඩ් නළු විවේක් ඔබ්රෝයි එම අත්දැකීම විඳගැනීමෙන් පසු මෙලෙස පවසා තිබිණ. ‘මෙය ඉතාමත් විශේෂ, ඓතිහාසික අවස්ථාවක්, මේ අයගේ ජීවිතවලට අලුත් බලාපොරොත්තුවක් ලැබෙනවා. හරියට අලුත් හිරු කිරණක් වැටුණා වගේ, කාලයක් යුද්ධ කරපු පිරිසක් අලුත් ජීවිතයක් අරඹනවා. ඇත්තටම මේක සුබවාදී ආරම්භයක්.ඔබ්රෝයි දකින මේ යථාර්ථය මේ දිනවල මෙරටට පැමිණ සිටින දකුණු ඉන්දීය පාර්ලිමේන්තු මන්ත්‍රී කණ්ඩායම ද, එක්සත් ජාතීන්ගේ මහ ලේකම්වරයාගේ විශේෂ නියෝජිතයන් ද අමෙරිකා ජනාධිපතිවරයාගේ විශේෂ නියෝජිත දෙපළ ද දැකගන්නවා නම් කොපමණ හොඳ ද?තරුණ තරුණියන්ගෙන් ප්‍රභාකරන් උදුරාගත් ත්‍රස්තවාදය විසින් මොට කළ තවත් මානව අයිතියක් උතුරේ දෙමළ තරුණ තරුණියන් වෙත ලබාදීම හරිම සතුටක්.විවාහ වීමට නියමිත වයසේ සිටි තරුණ ජෝඩු පනස් තුනක් විවාහ ගත කර සමාජය වෙත යොමු කිරීම රටටම උහුලාගත නොහැකි ලොකු පී‍්‍රතියක්.තමන්ගේ දරුවන්ට පමණක් ආදරය කළ මිනීමරුවෙකු විසින් උදුරාගත් තරුණ ජීවිතවලට යළි පණ දීම මේ ජාතියේම ප්‍රතිඵල ලබාදෙන මහා පිනක්. මේ තරුණ ජෝඩු 53 එක් කිරීමට කටයුතු කළ සැමට ස්තුතිවන්ත විය යුතුයි.රජය එල්. ටී. ටී. ඊ. යට එරෙහිව මානුෂික මෙහෙයුමක් කරගෙන යන අතරතුර උතුරු හා නැඟෙනහිර පළාත් සංවර්ධනය කිරීමේ කටයුතු ද කරගෙන ගියා. එමනිසා කෙටි කාලයක් තුළදී උතුරු නැඟෙනහිර දෙපළාතේ මාර්ග පද්ධතිය නැවත සංවර්ධනය කිරීමට හා බිම්බෝම්බ ඉවත් කිරීමටත් හැකි වුණා.තිස් වසරක් තිස්සේ ඇදී ගිය යුද්ධ නිසා දෙමළ ජනතාවගේ සාම්ප්‍රදායික සංස්කෘතියට හා පවුල් ක්‍රමයට විශාල හානියක් වුණා. රජය යුද්ධය අවසන් කොට සාමකාමීව ජීවත්වීමට සුදුසු පරිසරයක් බිහිකළ පරිදිම යටිතල පහසුකම් ගොඩනඟා නැවත පදිංචි කිරීමට අවශ්‍ය කටයුතු සම්පාදනය කළා.ඉන් යුද්ධය මගින් කලක් රජය පෙරළීමේ අරමුණ ඇතිව ආයුධ අතට ගෙන සටන් කළ තරුණ තරුණියන් පුනරුත්ථාපනය කොට ඔවුන් නැවත සාමාන්‍ය ජීවිතයට අවතීර්ණ කිරීමේ උත්සාහයේ ප්‍රතිඵලයක් හැටියටයි. ඒ නිසා ඔවුන්ට විවාහ ජීවිතයට අවශ්‍ය පහසුකම් සලසා දී තිබෙනවා.විවාහ දිවියට පැමිණ නැවත සාමාන්‍ය ජීවිතයට පිවිසෙන දෙමළ තරුණ තරුණියන්ට ඒ සඳහා අවශ්‍ය පහසුකම් ලබා දෙන අතරම ශීඝ්‍ර ලෙස පවුල් නැවත පදිංචි කිරීමේ ක්‍රියාදාමය ගෙන යමින් පසුගිය වසරක කෙටි කාලපරිච්ඡේදය තුළදී යුද්ධය නිසා අවතැන් වූ පුද්ගලයන් 25,000 ක් නැවත පදිංචි කර තිබෙනවා.මෙම ක්‍රියාදාමයේ අවසන් ප්‍රතිඵලය ලෙස ඉදිරි මාස 3 ඇතුළත දී සියලුම පවුල් නැවත පදිංචි කිරීම රජයේ අපේක්‍ෂාවයි. ඒ අතර දෙමළ තරුණ තරුණියන්ට අවශ්‍ය පහසුකම් හා ජීවන තත්ත්වය ඉහළ නැංවීමටත් රජය කටයුතු කරනවා.මෙම කාර්ය ඉතාමත් වැදගත් දෙයක් විදිහටයි මා සලකන්නේ. ත්‍රස්තවාදය නිසා මං මුලාවී නොමඟ ගොස් සිටි තරුණ තරුණියන් පුනරුත්ථාපනය කර සමාජගත කිරීමේදී ආණ්ඩුව ගත් මේ පියවර ඉතාමත් හොඳ හා කාලෝචිත දෙයක් විදිහටයි මා සිතන්නේ.සිදුවිය යුත්තේ ඉදිරියේදී තවත් නොමඟ ගිය තරුණ කොටස් ඔවුන්ව පුනරුත්ථාපනය කර සමාජගත කිරීම තමයි.එමඟින් පමණයි නොමඟ ගිය තරුණ කොටස් සුමඟට ගැනීමට පුළුවන්කම ලැබෙන්නේ. නොමඟ ගිය අය පුනරුත්ථාපනය අගය කළ යුතුයි.මේ තරුණයෝ ප්‍රභාකරන්ගේ ත්‍රස්තවාදය ජාතිවාදී වියරුව නිසා නොමඟ ගිය පිරිසක්. ඔවුන්ට ප්‍රභාකරන් සමඟ සිටින තාක් කල් හොඳ නරක යහගුණ තේරුම් ගැනීමට නොහැකිවයි සිටියේ.ඒත් දැන් ඒ අයට යහගුණ මොකක්ද, යහපත් මාවත මොකක්ද කියලා තේරුම් ගැනීමට පුළුවන්කම ලැබිලා තිබෙන්නේ.ඒ නිසා ආණ්ඩුව මේ මොහොතේදී නොමඟ ගොස් සිටි තරුණ කොටස් පුනරුත්ථාපනය කිරීමට ගත් මේ ක්‍රියාමාර්ගය අගය කළ යුතුයි.මේ ආකාරයට ආණ්ඩුව කටයුතු කිරීම මගින් රජයේ තිබෙන මානුෂීය ස්වභාවය මනුෂ්‍යත්වය ගරු කරන ස්වභාවය මනා ලෙස පැහැදිලි කර ගත හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>21</day>
    </date>
    <link>http://www.dinamina.lk/2010/06/21/_art.asp?fn=f1006213</link>
    <topic>මුතු කුමාරිට වසඟ වුණා</topic>
    <author>ශ්‍යාමා සමරසිංහ -ඡායාරූප: සුලෝචන ගමගේ</author>
    <content>ශබ්ද විකාශන යන්ත්‍රයක් අතට ගත් කොලු ගැටයෙකි. තවකෙකු ඔහු පසුපස ය. පිරිසේ කොලු කුරුට්ටන් හතර පස් දෙනෙකි. වෙල් යාය මැදින් ඔවුන් මේ යන්නේ සවස 3.30 ට පැවැත්වෙන වේදිකා නාට්‍ය පිළිබඳ ප්‍රචාරයක් ලබාදීමට ය.ඔවුහු අපමණ සතුටකින් හා උජාරුවකින් පසු වෙති. විටෙකදී ශබ්ද විකාශන යන්ත්‍රයෙන් ඇමැතීමට පොරකති. තමාගේ වාරය එනතුරු නො ඉවසිල්ලෙන් පසු වෙති.විටෙකදී නාට්‍යයේ තොරතුරු පවසද්දීම තමන්ගේ නමත් ඒ අතරට පැවැසීමට අමතක නොකරති. එක්වර ම වෙල් යායේ ඈත කොනකින් පොලිස් රාළහාමි කෙනෙක් මතු විය.“ඔන්න මචං පොලිස් කාරයෙක්. ඕක ධටට කරපං.” මිතුරාගේ තරවටුවත් සමඟ ලැබුණු විධානයෙන් ශබ්ද විකාශන යන්ත්‍රය වහා ක්‍රියා විරහිත කළහ. වහා සුවච කීකරු ළමුන් පිරිසක් බවට පත් වුවත් ඔවුන්ට වැඩි දුරක් ඉදිරියට, ඇදෙන්නට ලැබුණේ නැත.“ඔය ළමයි මෙහාට එනවා.” ඇමතුම පොලිස් රාළහාමිගෙනි. ළමුන් භිරාන්ත වූහ.“උඹලා මොනවා ද ඔය ප්‍රචාරය කරන්නේ...” පොලිස් රාළහාමිගෙන් ප්‍රශ්න වැලකි. ඔහුගේ මුහුණෙන් දිස් වන ප්‍රකාශිතය එතරම් හොඳ බවක් පෙනෙන්නට නැත.“කිරි කාරයා, කරත්ත කාරයා, පත්තර කාරයා කඩ කාරයා, පොලිස් කාරයා... උඹලට මම පොලිස් කාරයාව පෙන්වන්නම්. නැඟපල්ලා ජීප් එකට...”ඔවුහු පොලිස් අත්අඩංගුවට පත් වූහ. “මම උඹලාට නඩු දානවා.” ගෙදරට හොරා පැමිණ විනෝදවෙමින් ඔවුන් මේ කරන කාර්යයෙන් හවස නාට්‍ය දර්ශනය නොමිළේ නැරැඹිය හැකිය. ඔවුන් මේ වෑයම් කරන්නේ වේදිකා නාට්‍යය නොමිළේම නරඹන්නට උපක්‍රමයක් සලසා ගැනීමයි.දඟකාර කොලු රෑනේ නායකත්වය සැපැයූ ඔහුගේ සම්පූර්ණ නම ඩග්ලස් සිරිවර්ධන ය. 1950 වර්ෂයේ පෙබරවාරි මස 03 වැනිදා උපන් ඩග්ලස් සහෝදර සහෝදරියන් 8 දෙනෙකුගෙන් යුත් පවුලේ හතර වැනි දරුවා ය.ඔහුට වැඩිමහල් සහෝදරයන් දෙදෙනෙක් ද වැඩිමහල් සහෝදරියක් ද බාල සහෝදරයන් දෙදෙනෙක් සහ එක් සහෝදරයෙක් වෙති. බෙනඩික්ට් සිරිවර්ධන ඔහුගේ පියා ය. මව පොඩිමැණිකේ සිරිවර්ධන ය. පියා වතු පාලකයෙකු ලෙස රැකියාවේ නිරත වූවේය. මව ගෘහණියකි.“අපේ තාත්තා ටිකක් දැඩි හිතක් තිබුණු කෙනෙක්. වතු පාලකයෙක් හින්ද ද කොහේ ද එයා තද කෙනෙක්. මං හිතන්නේ වතු පාලකයෙක් වශයෙන් තිබිය යුතු ගුණාංගය මගේ පියාටත් තිබුණා. ඒත්, එයා තුළ දයාව අනුකම්පාව යන ගුණාංග නැතිවා නොවේ. එයා අවංකව රාජකාරිය කළ කෙනෙක්.”කුඩා ඩග්ලස්ගේ ළමා විය සහෝදර සහෝදරියන් රැසක් සමඟ ගෙවුණු අතර එය අතිශයින්ම සුන්දර ය. ඔවුන් ඇති තරම් කෙළි කවටකම් කළහ. විටෙක සණ්ඩු සරුවල් වූහ. අඬදබර කර ගත්හ. නැවත මිතුරු වූහ. මේ ගෙවී ගියේ සුන්දර ළමා විය යි.“අපට සෙල්ලම් කරන්න හොඳට ඉඩ කඩ තිබුණා. ඒ පර්චස් 05, 06ක ඉඩම් නෙවෙයි. අක්කර ගානක වතුවල අපි සෙල්ලම් කළා. යාබද ඇළේ දොළේ පැන නෑවා. ඕවිටි ඕනෑ තරම්. ඒ වගේමයි අපි ජීවත් වුණු පරිසරයේ ඕනෑ තරම් පළතුරු තිබුණා. අඹ, පේර, රඹුටන්, වෙරළුවලින් අපට කිසි අඩුවක් නෑ.”පියාගේ රැකියාව හේතුවෙන් දරුවන්ට ඉතා හොඳ ළමා කාලයකට වාතාවරණය සැපයී ය. ඔහු මාරුවක් ලබා යන සෑම වත්තකට ම සිය බිරිය සහ දරු කැළ කැටුව යයි. මේ දරුවන්ගේ අධ්‍යාපන කටයුතු ද ඒ ආකාරයට තැන් තැන්වල වූ අධ්‍යාපන ආයතනවල සිදු වෙයි.“අපේ වත්තේ කොරතම් පළතුරු තිබුණත් අපට විනෝදයක් ගෙන දුන්නේ අනුන්ගේ වතුවල පළතුරු කඩන්න යි. මට හොඳට ඉලක්කයට අඹ ගෙඩිවලට ගහන්න පුළුවන්. දවසක් මම මල්ලිත් එක්ක ගිහින් දැන් අල්ලපු වත්තේ අඹ ගහට ගල්වලින් ගහනවා.එක පාරටම මගේ් ඔළුවට තද පහරක් වැදුණා. මම හිතුවා හරි තමයි වැඩේ අයිතිකාරයාගෙන් පහරක් කියලා. ඒත් හැරිලා බලනකොටයි තේරුණේ පිටිපස්සේ හිටපු මල්ලී අඹ ගහට ගහපු පාරක් මගේ ඔළුවට වැදුණා. ඒ සලකුණ තවමත් තියෙනවා.ඩග්ලස් සිරිවර්ධන දරුවා අවිස්සාවේල්ල අස්වත්ත ප්‍රදේශයේ පාසලකට පිවිසෙන්නේ සිය ප්‍රාථමික අධ්‍යාපන කටයුතු වෙනුවෙනි.“දවසක් අපේ ඉස්කෝලේ උත්සවයක් තිබුණා. ගුරුවරු, මවුපියන් වගේම එදා ළමයින් පාරේ දෙපස කොඩි වන වනා හිටියා. ශබ්ද විකාශන යන්ත්‍රයකින්. “ආදරේ ඇයි හඳ මාමේ ඔබට මෙතරම් දරුවෝ” කියන ගීතය ඇහෙනවා. මගේ හිතට ඒ ගීතය තදින්ම වැදුණා.එතකොට අපේ ඉස්කෝලෙට එදා ඒ ආව අමුත්තා තමයි සර් ජෝන් කොතලාවල. ළමයි මෙතරම් ආදරේ ඇති හඳ මාමා සර් ජෝන් කොතලාවල කියලයි මම හිතුවේ. මේ සිදුවීම මගේ හිතට තදින් ම කා වැදුණා.”ඩග්ලස් ශිෂ්‍යයා ඉංගිරියේ සුමනජෝති පාසලට ඇතුළත් වූයේ ය. අවුරුදු 12ක් පමණ වයසැති ඔහුට මේ පාසල අමුතු අත්දැකීම් ගොන්නක් ජීවිතයට එකතු කරවන්නට සමත් විය.“අපේ පංතිභාර ගුරුතුමිය ළමයි ටික එළියට අරන් නාට්‍යයක් කළා. මුතු ඇටය හිරවුණු මුතු කුමාරිගේ කතාව තමයි නාට්‍යයෙන් කළේ. මම තමයි මුතු කුමාරි. ඒ නාට්‍යයෙන් පස්සේ මම කා අතරෙත් ජනපි‍්‍රය වුණා.මුතු කුමාරිට කවුරුත් වසඟ වුණා. අනෙක් අයගේ පිළිගැනීම මට ලැබුණා. ඒ වගේ ම කවුරුත් මුතු කුමාරිට කැමැති වුණා. මම රෙද්දක් ඔළුවේ දාගෙන මුතු කුමාරියගේ චරිතය රඟපෑවා.ඒ වගේම පාසලේ වාර අවසානයට ප්‍රසංග පැවැත්වූවා. මැක්බර්ත් වගේ නාට්‍ය සරල කරලා ඒවායේ ඉදිරිපත් කෙරුණා. අපට ඒවාගේ රඟපාන්න අවස්ථාව නැතත් අපි හරි ආසාවෙන් ඒ දිහා බලා හිටියා.මට නාට්‍යය ගැන අපූර්වත්වයක් ආශාවක් හෙමින් සැරේ හිතේ පැළපදියම් වෙනවා වගේ් දැනුණා. මට කොතරම් නාට්‍ය ගැන හිතට වැදුණාද කියනවා නම් මම පොඩි කතාවක් තිර රචනයක් ලිව්වා.පාරේදී හමු වූ වයසක චරිතයකුයි තවත් චරිතයකුයි දාලා. ඒක තමයි මගේ පළමු තිර පිටපතක් විදිහට මා ප්‍රවිශ්ටය වුණු තැන.යොවුන් වියට පා තබන ඩග්ලස් තරුණ ශිෂ්‍යයා හොරණ විද්‍යාරතන විදුහලට පැමිණෙන්නේ පියාගේ රැකියා මාරුවත් සමඟම ය. පියාගේ උපන් ගම වූ හොරණ ප්‍රදේශය ඔහුගේ කලා ජීවිතය පෝෂණය කරන්නට මහඟු අත්වැලක් සැපයූ බිමක් වූවේ ය.“විද්‍යාරතනේ නිරන්තරයෙන්ම කලාවට සාහිත්‍යයට තෝතැන්නක් වුණා. ධර්මසිරි බණ්ඩාරනායක, හේමසිරි ලියනගේ, සතිච්චන්ද්‍ර අතුකෝරාල වැනි චරිත මට එහිදී හමු වුණා. පාසල් වේලාවෙන් පස්සේ ඉගැන්වූ සෞන්දර්යය විෂයවලට මම ඉතා ආශාවෙන් සහභාගී වුණා.සතිච්චන්ද්‍ර සර් මුද්‍රා නාට්‍යය කිහිපයක් කළා. එදිරිවීර සරච්චන්ද්‍ර මහතාගෙන් ඉගෙන ගත් චන්ද්‍රසිරි දසනායක කියලා සර් කෙනෙක් අපේ ඉස්කෝලෙට ආවා. මේ කාලේ පාසලේ නාට්‍ය තරග පැවැත්වූවා.මේ සියලු අය එකතු වෙලා නාට්‍යවලින් කරන ප්‍රාතිහාර්යය මම දුටුවා. මේ නාට්‍යයවලට මට සෘජුව සහභාගි වෙන්න අවස්ථාව නොලැබුණත් මට ලැබුණු පොඩි පොඩි වැඩ මම හරි ආශාවෙන් ඉටු කළා.රඟ පාන අයගේ ඇඳුම් අව්වේ දාලා වේලලා, මැදලා ඊළඟ දර්ශනවලට සූදානම් කළා. මේ ඉතා කුඩා කාර්යයක් වුවත් මම ලොකු දෙයක් කලා වගේ හැඟීමක් ඇති වුණා. නාට්‍ය පුහුණුවීම් බලං හිටියා. ඒවාට වසඟ වෙලා රස වින්දා. කවදාහරි මටත් නාට්‍යයක් කරන්න ඕනෑ කියලා හිතුණා.”අධ්‍යාපන පොදු සහතික පත්‍ර සාමාන්‍ය පෙළ සමත් වූ ඩග්ලස් ශිෂ්‍යයා උසස් පෙළ සඳහා ද එම පාසලේ ම රැදී සිටියේය. ඔහුට පාසල පි‍්‍රය ස්ථානයකි. ඔහුගේ් හිතැඟි අනුව නාට්‍යය වෙනුවෙන්ම හොඳ තෝතැන්නකි.“අපි නිවාඩු දෙන දවසට නාට්‍යයක් කරනවා. ඒක බලන්න පිට පාසල්වල ළමයිනුත් එනවා. අපි ඉහළ පංතිවල ශිෂ්‍ය නායකයෝ. අපි නිදහසේ දඟලනවා වැඩියි කියලා ගුරුවරුන්ගෙන් කෙනෙහිලි ආවා.අපි දවසක් අපේ කතාවකදී ගුරුවරු ව්වේචනය කළා. වෙච්ච ප්‍රතිඵලය භයානකයි. මට නාට්‍ය දර්ශනය නතර කරන්න නියෝග ලැබුණා. කොහොමහරි එදා මට අස්වීමේ සහතිකයත් අතට දුන්නා.”පාසලෙන් නෙරපා හැරියද ඔහු උසස්පෙළ විභාගයට පෙනී සිටියේය. පාසලේදී නොලැබුණු අවස්ථාව ඔහු කෙසේ හෝ ලබා ගත්තේය. ශශ්‍රී පාලි අරුන්දතී ශාලාවේදී ඔහු තම කාමරේ පොරේ, දසයා ලෙන්චිනා, කාලගෝල වැනි නාට්‍යය ඉදිරිපත් කළේය. ඔහු නොහිතූ අයුරින් ප්‍රේක්‍ෂක ප්‍රතිචාර හිමි විය. ඉන් ඔහුට ලැබුණු දිරිය අපමණ ය.ඩග්ලස් තරුණයාට රැකියාවක අවශ්‍යතාවය දැනුණි. තමාගේ් වියදම තමා සොයා ගත යුතු බව වැටහුණි. ඔහු රැකියා සොයා ගියේය. ඔහුට රැකියාවක් ලැබුණි. ඒ කර්මාන්ත ශාලාවක අභ්‍යාස ලාභී කාර්මික ශිල්පි තනතුර ය.ඒ කියන්නේ මැෂින් ඔපරේටර්. කොටින් ම කියනවා නම් කම්කරුවෙක්. මම ඉතා කැපවීමෙන් මගේ රැකියාව කළා. මැෂින් ඉතාම පිරිසිදුවට තියා ගත්තා. මගේ රැකියාවට තිබුණු කැපවීම, යනාදි සියල්ල බලා මට උසස්වීමකුත් ලැබුණා.මම රැකියාව කරන ගමන් ම ‘අඹු සැමියෝ’ නාට්‍යය ලිව්වා. ඒ වෙනකොට ලංකාවේ පවත්වපු නාට්‍යය රචනා තරඟවලට මම ලියූ නාට්‍ය පිටපත් ඉදිරිපත් කළා. මම තරඟ 3 කින් ම හොඳම රචකයා වුණා. වසරකින් පසුව මම කොළඹ තුල්ටෙක්ස් ආයතනයේ රැකියාවකට ආවා.තුල්ටෙක්ස් ආයතනයේ රැකියාව ඔහුගේ ජීවිතයේ කේන්ද්‍රස්ථානය යි. ඔහුට බොහෝ දෑ ඉන් ලැබුණි.“ඒ ඇඳුම් මිල අධික කාලය. ප්‍රසිද්ධ නාට්‍ය කරුවෝ නාට්‍යවලට ඇඳුම් ගන්න එන්නේ මෙතැනට. මම ඔවුන්ට අවශ්‍ය ඇඳුම් ඉතා ඕනෑකමින් සපයලා දුන්නා. පස්සේ ඒ කවුරුත් මාත් එක්ක ඉතා කුළුපඟ වුණා.සුගතපාල ද සිල්වා, ලූෂන් බුලත්සිංහල වගේ අය මට හඳුනා ගන්න ලැබුණෙත් මෙතැනදී. මම උදේ රැකියාවට එන කොට ලුම්බිණිය ළඟ බැහැලා හවස පෙන්වන නාට්‍යය මොකක්ද කියලා බලාගෙන යනවා. හවස එනකොට කොහොමහරි නාට්‍යය බලනවා. මට මේ නාට්‍යය බැලිල්ල ඇබ්බැහියක් වුණා.”ඩග්ලස් තරුණයා, තමා රචනය කළ ‘අඹු සැමියෝ’ නාට්‍යය නිෂ්පාදනය ට අත ගැසුවේ ය. ඔහුට ඉන් බොහෝ දේ ලැබුණි. ඔහුගේ ආර්ථික තත්ත්වය සවිමත් විය. ඔහු කා අතරත් කතා බහට පත්වෙන ප්‍රසිද්ධ චරිතයක් බවට පත් විය. එපමණක් ද නොවේ. නාට්‍යයක් නිෂ්පාදනයෙන් අති විශාල අද්දැකීම් සම්භාරයක් ජීවිතයට එකතු විය.“ඉන් පස්සේ මම දිගට ම මගේ නාට්‍යය නිෂ්පාදන කටයුතු ලංකාව පුරා රැගෙන ගියා. රාජ්‍ය නාට්‍ය උළෙලට ඉදිරිපත් කළා. මේ කාල වකවානුවේ දී නාට්‍යයෙන් දේ්ශපාලනය ඉදිරිපත් කළ යුතු වුණා.මම ඒවාට වඩා මිනිස් ජීවිතවලට යථාර්ථය නිරූපණය වන නාට්‍යය ඉදිරිපත් කළා. මේවාට මට හොඳ ප්‍රේක්‍ෂක ප්‍රතිචාර ලැබුණා. නීල් අලස්, මර්සි එදිරිසිංහ, ජයශ්‍රී චන්ද්‍රජිත්, ලාල් කුලරත්න වගේ චරිත මෙමඟින් බිහි වුණා.”පේෂකර්මයේ රැකියාව කරන සමයේ දී ඔහුට ලැබුණු බොහෝ දෑ අතර බෙහෙවින් ම සුවිශේෂී දෙයක් ද විය. ඒ තමා හා එකට ජීවත් වන්නට, අත්වැල් බැඳ ගැනීමට සහකාරිය මුණ ගැසීම යි. ඇය ජයන්ති ආටිගල නම් වූවා ය. නාට්‍යයට කලාවට ලොබ බැඳි මේ මිනිසා සිය පෙම්වතියටත් ලොබ බැන්දේ ය.“එයාගෙයි මගෙයි උපන් දිනේ එකම දවසේ. ඉතින් අපි දෙන්නා කා අතරත් එදා කතා බහට ලක් වුණා. උපන් දිනය අපි එක් කළා. එයා මගේ පෙම්වතිය වුණා.” වර්ෂ 1979 දී ඔවුහු විවාහ වූහ.ඔවුන්ට කුළුදුලේ ම ලැබුණේ දියණියකි. ඔවුහු තම කුළුදුල් දියණියට තුෂාරි ඉන්දිරා සිරිවර්ධන යන නම තැබූ හ. වසර 3 ක් ඇවෑමෙන් පුතකු ද ලැබිණි. ඔහු චන්දන සමීර සිරිවර්ධන ය.ඩග්ලස් සිරිවර්ධන මහතා නොහිතූ නොපැතූ වෙලාවක ඔහුට රැකියාව අහිමි විය. සියල්ල සිදු වන්නේ හොඳට ය යැයි සිතූ ඔහු පියවරක් ඉදිරියට තැබී ය. ඔහු නීතිය හැදෑරීමට සිතී ය.ඒ අනුව ඔහු, නීති විද්‍යාලයට ඇතුළත් වීමට අවශ්‍ය සුදුසුකම් සපුරා ගත්තේ ය. ඔහු කඩඉම් විභාගය ඉහළින් ම සමත් වූවේ ය. ඔහු නීති විද්‍යාලයේ ශිෂ්‍යයෙකු බවට පත් විය. නීතිය හදාරන ගමන් වේදිකා නාට්‍ය නිෂ්පාදනය ද අත් නොහැරියේ ය.“මගේ නාට්‍යය වැඩ කටයුතු හින්දා නීති විද්‍යාලයේ වසරකින් ඉගෙනීමේ කටයුතු ප්‍රමාද වුණා. මම සඳුදා දිනෙක විභාගය තිබුණා. මගේ නාට්‍යය ඉරිදා පෙන්වනවා. සිකුරාදා ප්‍රධාන නිළිය එන්න බෑ කිව්වා.මම මහත් අපහසුතාවයකට පත් වුණා. අලුත් කෙනෙක් හොයා ගත්තා. දවස් 2ක් පුහුණු කරලා නාට්‍යය නියමිත දිනයට පෙන්වූවා. ඒත් විභාගය නිසියාකාරව කර ගන්න බැරි වුණා. විභාග ශාලාවට ගියත් ටික වේලාවකින් නැගිටලා ආවා.”නීති විද්‍යාලයේ අධ්‍යාපනයෙන් පසුව ඔහු නීතිඥයෙක් වශයෙන් දිවුරුම් දුන්නේ ය. දැන් ඔහු නීතිඥවරයෙකි. ඔහු අලුත්කඩේ, ගංගොඩවිල, කැස්බෑව උසාවිවල සිය රාජකාරි කටයුතු කළේ ය.මහ අධිකරණ සහ මහේස්ත්‍රාත් අධිකරණවල ද රාජකාරී කටයුතු කළේ ය. ඔහු ලැබූ අද්දැකීම් අපමණ ය. අනන්ත ය. ඒ වගේ ම වුණු අපහසුතාවයන් හා පීඩනයන් ද කෙළවරක් නැත.“එක්තරා නඩත්තු නඩුවකට මම පෙනී සිටියා. මගේ සේවාදායකයා බිරියට එරෙහිව නඩු මඟට බැහැලා. ඇයට විරුද්ධව අපහාස දක්වමින් ඇය වැරදිකරු කරන්නට බොහෝ කරුණු කාරණා ගොනු කරලා.ඔහු තමාගේ මව එවා, බිරිය ගණිකා වෘත්තියේ යෙදෙන්නියක් බවත් ඈට ඕනෑ තරම් පිරිමි ඉන්නා බවත් කියා සිටියා. පසුව බලාගෙන යනකොට එයාට පපුවේ සිදුරක්. අහිංසක ගැහැනියක්. මගේ හිත බෙහෙවින් හඬා වැටුණා.”ඇතැම් නඩු අසන අයගේත්, සේවා දායකයාගේත්, මුදලට විකිනෙන යාන්ත්‍රණය මම දුටුවා. අංක එක හිමිවිය යුත්තේ මුදලට නොවේ. සේවාවට ය. මේ වෘත්තිය විශිෂ්ට යි. මේ සියල්ල හොඳින් ඇසූ දුටු මම තීරණය කළා මට හොඳ නීතිඥයෙක් වෙන්න හෘද සාක්‍ෂියට එකඟව බෑ කියලා. සමානාත්මතාවය ගැන කතා කළාට අපටත් එය අහිමි වූ අවස්ථා අපමණ යි.එවැනි අවස්ථාවක අපට ගැටෙන්න බැරි හින්දා මානසික අසහනයකට පත් වෙනවා. ඒ ආතතිය සමාජ වෛරයක් කර ගන්නවාට වඩා හොඳයි අපි එතැනින් ඉවත් වෙන එක කියලා මට හිතුණා. මට දැනුණා මම නීතිඥයෙක් නොවෙයි කියලා. මට දැනුණා මම නාට්‍ය කාරයෙක් කියලා.මේ නාට්‍ය කරුවා පියවරෙන් පියවර නාට්‍යය තම දිවිය කොට ගත්තේ ය. ලංකාව පුරා නාට්‍ය වැඩ මුළු පැවැත් වූවේ ය. සුභ සැන්දෑවක්, හිට්ලර්, බොරු කකුල්, සිහල වංශලා, දෙකොන විලක්කු ඔහු නිෂ්පාදනය කළ නාට්‍යයන් ය.රූපවාහිනී පිටපත් රචනයට ද ඔහු අත ගැසීය. යශෝරාවයධ්ධ්, සිව් මංසල, නිදිකුම්බා මල්, බිම්මල්, දේදුනු පාලම 1, 2 ඔහු රචනා කළේ ය.ඔහු කලාව හා සම්බන්ධ තනතුරු රැසක් හෙබවී ය. ටෙලි නිර්මාණවේදී සංසදයේ ලේකම් වරයා වශයෙන් ද ඔහු කටයුතු කරන්නේ ය. අවස්ථා ලැබුණු සෑම විටකදීම කලාව හා සම්බන්ධ යමක් කිරීමට ඔහු උත්සාහ ගන්නේය. තමාට වුණු අසාධාරණයන් වෙනුවෙන් සහනයක් පතා එන ජනතාවට ඔහු තවමත් හැකි පමණින් නීති උපදෙස් ලබා දෙන්නට ද පසු බට නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006221</link>
    <topic>සුදු කොඩි කතාවේ සටහන් පොතෆෙඩ්රිකා උසාවියට භාර දෙයි</topic>
    <author>රන්ජිත් පද්මසිරි සහ සිරිසේන රාජපක්ෂ</author>
    <content>විශ්‍රාමික ජෙනරාල් සරත් පොන්සේකා මහතා සමඟ පැවැත්වූ සම්මුඛ සාකච්ඡාවේ කරුණු ඇතුළත් සටහන් පොත, ‘සන්ඩේ ලීඩර්’ පුවත් පතේ කර්තෘ ප්‍රෙඩ්රිකා ජෑන්ස් මහත්මිය ඊයේ (21) කොළඹ ප්‍රධාන මහේස්ත්‍රාත් අධිකරණය වෙත ගෙනවිත් භාර දුන්නා ය.අධිකරණයේ නියෝගයක් මත ඊයේ (21) උසාවියේ පෙනී සිටි මාධ්‍යවේදී ජෑන්ස් මහත්මිය භාර දුන් එම සටහන් පොත අධිකරණයේ සේප්පුවේ තැබීමට නියම කරමින් ප්‍රධාන මහේස්ත්‍රාත් චම්පා රාජරත්න මහත්මිය ඇය මුදා හැරියා ය.මේ විමර්ශනයට අදාළව ආරක්ෂක ලේකම් ගෝඨාභය රාජපක්ෂ මහතාගෙන් ප්‍රකාශයක් රහස් පොලිසිය සටහන් කරගෙන ඇති බව පැමිණිල්ල වෙනුවෙන් පෙනී සිටි නියෝජ්‍ය සොලිසිටර් ජෙනරාල් වසන්ත නවරත්න මහතා ඊයේ ((21) අධිකරණය වෙත දැන්වීය. සුදුකොඩි රැගෙන එන කොටි ත්‍රස්තවාදී නායකයන්ට හා ඔවුන්ගේ පවුල්වල ඥාතීන්ට වෙඩි තබන ලෙස ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ශවේන්ද්‍ර සිල්වා මහතාට නියෝග කළ බවට ජෙනරාල් පොන්සේකා මහතා ‘සන්ඩේ ලීඩර් ‘ පුවත්පත සමඟ පැවැත් වූ සම්මුඛ සාකච්ඡාවේ දී කළ ප්‍රකාශය පිළිබඳව පවත්වන විමර්ශනය ඊයේ (21) යළි කැඳවූ අවස්ථාවේදී නියෝජ්‍ය සොලිසිටර් ජෙනරාල්වරයා මේ බව දැන්වීය.මෙහිදී මාධ්‍යවේදිනි ජෑන්ස් මහත්මිය අධිකරණය වෙත ඉදිරිපත් කළ නීතිඥ එන්.එම්. සහීර් මහතා අදාළ සටහන් පොත අධිකරණයට භාර දුන්නේ ය.ජෙනරාල් පොන්සේකා මහතා සමඟ ජෑන්ස් මහත්මිය පැවැත්වූ ප්‍රශ්න ගත සම්මුඛ සාකච්ඡාවේ සටහන් ඇතුළත් මේ පොතේ මුල් පිටපත නිසා එය ආරක්ෂා කළ යුතු හෙයින් සේප්පුවේ තබන ලෙස නීතිඥ සහීර් මහතා ඉල්ලා සිටියේ ය.එම සටහන් පොතේ පිටුවල අංක යොදා නොමැති බවට නියෝජ්‍ය සොලිසිටර් ජෙනරාල් බණ්ඩාර මහතා මතු කළ ප්‍රශ්නය පිළිගත් ප්‍රධාන මහේස්ත්‍රාත්වරිය පොතේ පිටු ගණන් කර අංක කරන ලෙස නියම කළා ය.ඒ අනුව විමර්ශන නිලධාරි රහස් පොලිසියේ පොලිස් පරීක්ෂක අනුර සිල්වා මහතා පොතේ පිටු ගණන් කර එහි පිටු 89 ක් ඇති බව දැනුම් දුන්නේ ය.එහිදී සැකකාර ජෙනරාල් සරත් පොන්සේකා මහතා වෙනුවෙන් පෙනී සිටි නීතිඥ නලීන් ලද්දුවහෙට්ටි මහතා ‘සන්ඩේ ලීඩර්’ පුවත් පතේ ඛ්2යාකාරිත්වයට චෝදනා කරමින් මේ පොත පිළිබඳ තමන්ට කිසිදු විශ්වාසයක් නොමැති බව කීය.මේ පුවත් පත විවිධ දේශපාලන පක්ෂ වලින් මුදල් ලබාගෙන යම් යම් ප්‍රශ්න ගත තොරතුරු එහි පළ කරන බවට චෝදනා එල්ල වී ඇති බව කී නීතිඥ ලද්දුවහෙට්ටි මහතා ඔවුන් මේ ප්‍රකාශය පළ කළේ කාගේ වුවමනාවටදැයි කියා නොදන්නා බවත් ජෑන්ස් මහත්මිය අධිකරණය වෙත භාර දුන් සටහන් පොතේ අතරින් පතර හිස් පිටු දක්නට ඇති බවත් කීය.එසේ හිස් පිටු තබාගෙන ඇත්තේ මුදල් ලැබුණු විට ඒවායේ යම් යම් දේ ලියා ගැනීමට දැයි ප්‍රශ්න කළ නීතිඥ ලද්දුවහෙට්ටි මහතා තමා කරන ප්‍රකාශය සටහන් කර අදාළ සටහන් පොතේ අතරින් පතර හිස් පිටු ඇති බවට සටහන් කරන ලෙස අධිකරණයෙන් ඉල්ලා සිටියේ යඑම ඉල්ලීම පිළිගත් අධිකරණය ලබන 12 වැනි දාට පැමිණිල්ල යළි කැඳවන ලෙසත් එතෙක් සැකකාර ජෙනරාල් සරත් පොන්සේකා මහතා තවදුරටත් හමුදාව භාරයේ තබන ලෙසත් නියම කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006222</link>
    <topic>තෙල්දෙණියේදී අතරමං වූදරුවන්ගේ මවුපියන් තවම හමුවී නෑ</topic>
    <author>අසේල කුරුළුවංශ හා එස්. කේ. සමරනායක</author>
    <content>තෙල්දෙණිය තංගප්පුව ප්‍රදේශයේ අතරමංව සිටියදී පොලිසිය සොයාගත් දරුවන් සිවු දෙනාගේ මවුපියන් සොයා රංගල පොලිසිය පුළුල් පරීක්ෂණ ආරම්භ කර තිබේ.මේ දරුවන්ගේ මව සහ පියා දැනට මාස කිහිපයකට පෙර ප්‍රදේශය හැර ගොස් ඇති අතර ළමයින් සිව්දෙනා ඔවුන්ගේ ඥාතියකුගේ් නිවසේ හැදී වැඩී ඇති බව පොලිස් පරීක්ෂණ මගින් අනාවරණය වී ඇත. දරුවන් සිවුදෙනා ඔවුන්ගේ මව්පියන් සොයා බස් රථයක නැගී යමින් සිටියදී එහි කොන්දොස්තරවරයාට සැකසිතී ඔවුන් පිළිබඳ පොලිසියට දැනුම් දී තිබේ.පසුව දරුවන් සිවුදෙනා තෙල් දෙණිය අධිකරණයට ඉදිරිපත් කිරීමෙන් පසු පරිවාස භාරයට පත්කර ඇත.ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත විශේෂ පොලිස් කණ්ඩායමක් ඊයේ (22) රංගල ප්‍රදේශයට ගොස් පරීක්ෂණයක් සිදුකර තිබේ.ළමයින් කෲරත්වයට පත්කිරීම සම්බන්ධව ඊට වගකිවයුතු අයට එරෙහිව නීතිය තදින් ක්‍රියාත්මක කරන බව ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කීය.දරුවන්ගේ ඥාතීන් දෙදෙනකු ප්‍රශ්න කිරීම සඳහා පොලිසිය අත්අඩංගුවට ගෙන තිබේ. රංගල පොලිසියේ ස්ථානාධිපති පොලිස් පරීක්ෂක කපිල බණ්ඩාර මහතා ඇතුළු පිරිසක් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006223</link>
    <topic>දෙහිවල සතුන් වත්තේ උපත ලැබූව්‍යාඝ්‍ර හා දිවි පැටවු මිය යති</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>දෙහිවල සත්ත්ව උද්‍යානයේදී පසුගිය සතියේ ඉපදුන ව්‍යාඝ්‍ර පැටවුන් දෙදෙනකු සහ ලංකා දිවි පැටවුන් දෙදෙනකු මියගොස් ඇත.පසුගිය බ්‍රහස්පතින්දා (17) ව්‍යාඝ්‍ර යුවළට පැටවුන් තිදෙනකු සහ දිවි යුවළට පැටවුන් දෙදෙනකු ඉපදී ඇත.බ්‍රහස්පතින්දා පෙරවරුවේ ඉපදුණ දිවි පැටවුන් දෙදෙනා රාත්‍රියේ මියගොස් ඇත. එදින ඉපදුණ ව්‍යාඝ්‍ර පැටවුන් තිදෙනාගෙන් එක් පැටවකු පෙරේදා (20) රාත්‍රියේත් අනෙක් පැටවා ඊයේ (21) පෙරවරුවෙත් මියගිය බව සත්වෝද්‍යාන ආරංචිමාර්ග හෙළි කරයි.එක් ව්‍යාඝ්‍ර පැටවකු මේ වනවිට ජීවත්ව සිටින අතර එම පැටවාගේ සෞඛ්‍ය තත්ත්වයද අයහපත් හෙයින් සත්ත්ව රෝහලේ පැටවුන්ට ප්‍රතිකාර කරන අංශයේ ප්‍රතිකාර ලබමින් සිටින බව සත්ත්වෝද්‍යාන සේවකයෝ පවසති.ව්‍යාඝ්‍ර යුවළ මීට වසරකට පෙර චීනයෙන් මෙරටට ලබා දී ඇත. මේ වනවිට ව්‍යාඝ්‍ර මව සුවයෙන් පසුවන බවත්, දිවි මවට ලැබුණු පැටවුන් දෙදෙනාම මව විසින්ම සපා කෑම නිසා ඇති වූ තුවාල හේතුවෙන් මියගිය බව සත්ත්වෝද්‍යාන බලධාරින් ප්‍රකාශ කළත් සේවකයන් පවසන්නේ පශු වෛද්‍යවරුන්ගේ නොසැලකිලිමත් බව නිසා, සතුන්ගේ ප්‍රසූත කාලය පිළිබඳ නිසි අවධානයක් යොමු නොකළ බැවින් එම තත්ත්වය උදාවූ වූ බවයි.මෙම සිද්ධිය සම්බන්ධයෙන් සත්ත්වෝද්‍යාන බලධාරින් නිසි පිළිතුරක් ලබා නොදෙන අතර සත්ත්ව අංශ බාර අධ්‍යක්ෂිකා ධම්මිකා මල්සිංහ මහත්මිය ඊයේ (21) දින නිවාඩු බැවින් ඇයගෙන් ප්‍රකාශයක් ලබා ගැනීමට නොහැකි විය.සත්ත්වඋද්‍යාන අධ්‍යක්ෂ ලොකු රණමුඛ මහතාගෙන් මේ සම්බන්ධයෙන් විමසීමක් කිරීමට උත්සාහ කළ මුත් සත්ත්ව උද්‍යානයෙන් බැහැරව ගොස් ඇති බව ආරක්ෂක අංශයෙන් සහ එහි සේවිකාවක් දුරකථන පණිවිඩයකට පිළිතුරු දෙමින් පැවැසීය.හම්බන්තොට ඉදිවන සෆාරි උද්‍යානය සඳහා අවශ්‍ය කොටි, ව්‍යාඝ්‍රයන්, දිවියන් වැනි දුර්ලභ සතුන් බෝ කිරීමේ වැඩපිළිවෙළක් දෙහිවල සත්ත්ව උද්‍යානය මගින් ආරම්භ කර ඇති අතර මේ ආකාරයට බෝවන සතුන් අකාලයේ මියයෑම ගැන නිසි පරීක්ෂණයක් සිදුකරන ලෙස සත්ත්ව උද්‍යාන සේවකයෝ අදාළ බලධාරින්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006224</link>
    <topic>මීගමුවේ හොර දොස්තර දැලේ</topic>
    <author>මීගමුව විශේෂ එච්.ප්‍රනාන්දු</author>
    <content>කාලයක් තිස්සේ රෝගීන්ට ප්‍රතිකාර කරමින් සිටි බටහිර වෛද්‍යවරයකු යැයි කියාගත් අයකු මීගමුව සෞඛ්‍ය වෛද්‍ය නිලධාරි කාර්යාලයේ නිලධාරීන් විසින් පසුගියදා (17) අත්අඩංගුවට ගන්නා ලදී.මොහුගේ බෙහෙත් ශාලාවේ තිබී පෙති තොගයක්ද අත්අඩංගුවට ගෙන ඇත. මීගමුව පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක ප්‍රසාද් ලියනගේ මහතාගේ නායකත්වයෙන් යුතු පොලිස් කණ්ඩායමකගේ සහයෝගයෙන් මෙම වැටලීම සිදු කරන ලද්දේ ගම්පහ ප්‍රාදේශීය සෞඛ්‍ය සේවා අධ්‍යක්ෂ කාර්යාලයේ ආහාර හා ඖෂධ පරීක්ෂක කේ.එල්.ජේ. ද සිල්වා, ආහාර හා ඖෂධ පරීක්ෂක එම්.පියරත්න , මීගමුව සෞඛ්‍ය වෛද්‍ය චාල්ස් ලක්ෂ්මන් ඩයස් විජේසූරිය යන මහත්වරුන් විසිනි.අත්අඩංගුවට ගත් මොහු එක්දරු පියෙකි. මොහු ලියාපදිංචි ඖෂධවේදියකු ද නොවන බවත් සුදුසුකම් නොමැති බවටත් විමර්ශනවලදී හෙළි වී තිබේ.මීට මාස 8කට පමණ පෙර මෙම වෛද්‍යවරයා අත්අඩංගුවට ගෙන දැඩි ලෙස අවවාද කළ බවත් මින් මතුවට එසේ නොකරන බවට ඔහු ලිඛිතව පොරොන්දුවක් දුන් බවත් ඔහු දිගින් දිගටම රෝගීන්ට ප්‍රතිකාර කරන බවට තමාට පෙත්සම් රැසක් ලැබුණු බවත් වෛද්‍ය ලක්ෂ්මන් විජේසූරිය මහතා කීය.සැකකරුට එරෙහිව නීතිමය පියවර ගන්නා බව සෞඛ්‍ය වෛද්‍ය ලක්ෂ්මන් විජේසූරිය මහතා ‘දිනමිණ’ ට පැවසී ය.මේ පිළිබඳව වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006225</link>
    <topic>කිරි ගොවින්ට ගෙවන මුදල10%කින් ඉහළට</topic>
    <author/>
    <content>දේශීය දියර කිරි ලීටරයක් සඳහා කිරි ගොවීන්ට ගෙවන මිල සියයට දහයකින් වැඩි කෙරේ. මෙය අද සිට ක්‍රියාත්මකයි. ජනාධිපතිතුමා සහ පශු සම්පත් ඇමැති ආරුමුගම් තොණ්ඩමන් මහතා අතර ඊයේ (21) පැවැති විශේෂ සාකච්ඡාවකදී මේ තීරණයට එළඹී ඇත. ලෝක වෙළඳ පොළේ කිරි පිටි සඳහා වන විවිධ මිල ගණන් හේතුවෙන්, අපහසුතාවට ලක්වන දේශීය පාරිභෝගිකයා රැක ගැනීමට ක්‍රියා කරන්නැයි, ජනාධිපතිතුමා, පශු සම්පත් නිලධාරීන්ට උපදෙස් දුන්නේය. ආනයනික පිටි කිරි වෙනුවට දේශීය නිෂ්පාදනවලින් රට ස්වයං පෝෂිත කිරීම රජයේ අරමුණ බව, ජනාධිපතිතුමා මෙහිදී අවධාරණය කෙළේය.ඇමැති ආරුමුගම් තොණ්ඩමන් මහතාගේ යෝජනාවකට අනුව, දියර කිරි සඳහා ගෙවන මුදල වැඩිකිරීමට පියවර ගෙන ඇත. එහෙත්, කිරි ආශි‍්‍රත නිෂ්පාදන හෝ හයිලන්ඩ් කිරිපිටි මිලෙහි කිසිදු වෙනසක් සිදු නොවන බව ඇමැතිවරයා කියා සිටියේය.දේශීය කිරි ගොවියා ශක්තිමත් කිරීම සඳහා විශේෂ වැඩපිළිවෙළක් ක්‍රියාත්මක කිරීම, පශු සම්පත් අමාත්‍යාංශයේ වගකීමක් බව ජනාධිපතිතුමා පෙන්වා දුන්නා. මිල්කෝ ආයතනයේ සභාපති සුනිල් වික්‍රමසිංහ මහතා සහ පශු සම්පත් අමාත්‍යාංශයේ නිලධාරිහු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006226</link>
    <topic>හලාවත මූලික රෝහලමධ්‍යම රජයට</topic>
    <author>සන්ධ්‍යා කරුණාරත්න</author>
    <content>හලාවත මූලික රෝහල මධ්‍යම රජයට පවරාගැනීමට සෞඛ්‍ය අමාත්‍යාංශය තීරණය කර තිබේ.වයඹ පළාත් සභාවේ මහ ඇමැති අතුල විජේසිංහ මහතාගේ ඉල්ලීමකට අනුව සෞඛ්‍ය ඇමැති මෛත්‍රීපාල සිරිසේන මහතා මෙම තීරණය ගෙන ඇත. මහින්ද චින්තන ඉදිරි දැක්මෙහි සඳහන් වන ආකාරයට සෑම දිස්ත්‍රික්කයකින්ම එක් මූලික රෝහලක් මධ්‍යම රජයට පවරාගෙන රෝහලේ සංවර්ධන කටයුතු සිදුකළ යුතු යැයි සඳහන් වැඩසටහනට අනුව මෙම පවරා ගැනීම සිදුකෙරේ.රුපියල් කෝටි 23ක මුදලක් වැය කරමින් ඉදිකළ හලාවත මූලික රෝහලේ පරිපාලන ගොඩනැඟිල්ල හා වාට්ටු සංකීර්ණය විවෘත කිරීමේ උත්සවයට සහභාගි වෙමින් සෞඛ්‍ය ඇමැතිවරයා මේ බව දැනුම් දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006227</link>
    <topic>ඊ.ටී.එෆ්. වත්කමබිලියන 104ට නගී</topic>
    <author>ස්වර්ණා විජේකෝන්</author>
    <content>සේවා නියුක්තිකයන්ගේ භාර අරමුදල් මණ්ඩලයේ වත්කම රුපියල් බිලියන එකසිය හතර ඉක්මවා ඇත.2010 වසර අවසානය වන විට රුපියල් බිලියන සියයක ආදායමක් මණ්ඩලය අපේක්ෂා කළ අතර මෙම වසරේ මුල් මාස හය අවසන් වීමට පෙර එම ඉලක්කය ජය ගැනීමට හැකි වූ බව සේවා නියුක්තිකයන්ගේ අරමුදල් මණ්ඩලයේ ක්‍රියාකාරී අධ්‍යක්ෂ තිස්සකුට්ටි ආරච්චි මහතා ‘දිනමිණ’ ට ප්‍රකාශ කෙළේය.මේ අනුව සේවා නියුක්තිකයන්ගේ භාර අරමුදල් මණ්ඩලය සතු අනෙකුත් වත්කම් ඇතුළු මණ්ඩලයේ ශුද්ධ වත්කම් ප්‍රමාණය රුපියල් බිලියන එකසිය දාහතර දක්වා ඇතැයි ද ප්‍රකාශ කෙළේය.සේවා නියුක්තිකයන්ගේ භාර අරමුදල් මණ්ඩලය, අපේක්ෂිත වත්කම් ප්‍රමාණය ඉහළ ගොස් ඇත්තේ මණ්ඩලයේ සාමාජිකයන්ගේ සාමාජික මුදල් සේවා ආයතන විසින් නිසි කලට ලබාදීම, අයවීම් පැහැර හරින ආයතන දැනුවත් කොට අයකිරීම් නිසි කලට සිදුකිරීම ආදිය නිසා බවත් තිස්සකුට්ටි ආරච්චි මහතා සඳහන් කළේය.එමෙන්ම මේ වන විට සේවා නියුක්තිකයින්ගේ භාර අරමුදල් මණ්ඩලයේ ප්‍රාදේශීය කාර්යාල දාසයක් රට පුරා පවතින අතර ඉදිරියේදී යාපනයෙහිද ප්‍රාදේශීය කාර්යාලයක් විවෘත කිරීමට සැලැසුම් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006228</link>
    <topic>පරෙවියන් 55ක් මසට තබා ගෙනචීන අවන්හල් කළමනාකරු රිමාන්ඩ්</topic>
    <author>කුමුදු හෙට්ටිආරච්චි</author>
    <content>පරෙවියන් 55 දෙනකු මරා අනුභව කිරීම සඳහා කාඩ්බෝඩ් පෙට්ටි හතරක අසුරා මුළුතැන්ගෙයි රඳවා ගෙන සිටි චීන අවන්හලක කළමනාකරුවෙක් ලබන 01 වැනිදා තෙක් රක්ෂිත බන්ධනාගාරගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (21) නියෝග කළාය.කොල්ලුපිටිය පොලිසිය විසින් අත්අඩංගුවට ගෙන අධිකරණයට ඉදිරිපත් කළ ලොසිල් ටොන්ග් නමැති සැකකරු එසේ රක්ෂිත බන්ධනාගාරගත කෙරුණි. පෙට්ටි තුළ සිරවී සිටි පරවියන්ගෙන් සිව්දෙනෙක් තෙරපීමෙන් මියගොස් ඇති අතර සෙසු පරවියන් දෙහිවල සත්ත්ව උද්‍යානය වෙත බාරදීමට මහේස්ත්‍රාත්වරිය කොල්ලුපිටිය පොලිසියට නියෝග කළාය.පොලිස් හදිසි ඇමතුම් අංකය ඔස්සේ කොල්ලුපිටිය පොලිසියට ලද නිර්නාමික පණිවිඩයක් මත කොල්ලුපිටිය අබ්දුල් ගපූර් මාවතේ් පිහිටි මෙම චීන අවන්හල පරීක්ෂා කිරීමේදී එහි මුළුතැන්ගෙයි කාඩ්බෝඩ් පෙට්ටි හතරක සිරකැර සිටි මෙම පරවියන් හමුවු බව කොල්ලුපිටිය පොලිසිය අධිකරණයට දැන්වීය.මරා අනුභව කිරීම සඳහා මෙම පරවියන් පෙට්ටි තුළ සිරකැර තබා තිබූ බව කොල්ලුපිටිය පොලිසිය පවසයි.සත්ත්ව හිංසා පනත යටතේ කොල්ලුපිටිය පොලිසිය මෙම සැකකරු අධිකරණයට ඉදිරිපත් කැර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n1006229</link>
    <topic>මිහින්තලා මහා සෑයේ අකුණු සන්නායකය යළි සවිකර දුන්නාට පැසැසුම්</topic>
    <author>අනුරාධපුර මධ්‍යම විශේෂ – ඒ. ජී. පෙරේරා</author>
    <content>ඓතිහාසික මිහින්තලා මහා සෑයේ අක්‍රීයව තිබූ අකුණු සන්නායකය නැවත සවිකරදීමට කඩිනම් උපදෙස් ලබාදුන් අතිගරු ජනාධිපතිතුමන්ටත්, ආපදා කළමනාකරණ අමාත්‍ය ඒ. එච්. එම්. ෆවුසි මහතාටත් ලෝකවාසී බෞද්ධ ජනතාව වෙනුවෙන් ගෞරවය හා ස්තුතිය පුදකර සිටින බව මිහින්තලා රජමහා විහාරාධිකාරී වලවාහැංගුණවැවේ ධම්මරතන හිමියෝ කියා සිටිති.එමෙන්ම මිහින්තලා මහා සෑරදුන් වෙත ගමන් ගන්නා මාර්ගයේ එක් පැත්තක විනාශවී ගිය තාප්පය කඩිනමින් ප්‍රතිසංස්කරණය කර දීමට කටයුතු කිරීම සම්බන්ධයෙන් ද ආපදා කළමනාකරණ අමාත්‍යවරයාටත්, නියෝජ්‍ය අමාත්‍ය ඩබ්. බී. ඒකනායක මහතාටත් ස්තුති වන්ත වන බවද උන්වහන්සේ පැවසූහ.එළඹෙන පොසොන් පෝයට පෙර මෙම ප්‍රතිසංස්කරණ කටයුතු අවසන් කිරීම සඳහා අනුරාධපුර රණසේවාපුර යුද හමුදා කඳවුරේ සෙබළුන් හා මිහින්තලය වැඳපුදා ගැනීමට පැමිණි පිරිස් එම කටයුතුවලට ශ්‍රමදායකත්වය ලබාදෙන අයුරුද දැකගත හැකිවිය.මෙහිදී තවදුරටත් අදහස් දැක්වූ මිහින්තලා රජමහා විහාරයේ විහාරාධිකාරී වලවාහැංගුණවැවේ ධම්මරතන හිමියන්.අකුණු වැදීම නිසා විනාශවී ගිය චූඩාමාණික්‍යයට පළිගු පාෂාණයක් අවශ්‍යව තිබෙනවා. අඩි එකහමාරක උස පළිගුවක් ඒ සඳහා අවශ්‍යයි. ඒ සඳහා දායකත්වය ලබාදිය හැකි දානපතියෙකුට මේ උතුම් පිංකමට දායක විය හැකිය.ඒ වගේම 2004 වර්ෂයෙන් පසු චෛත්‍ය රාජයාණන්ගේ තීන්ත ආලේප කර නෑ. තීන්ත ලීටර් දහසක් අවශ්‍යයි. ඒ සඳහා ලක්‍ෂ හතරකුත් වැඩ කුලිය ලක්ෂ පහකුත් වැය වෙනවා. කොත්කැරැල්ලේ රන් ආලේපන මේ වන විට ඉවත්වෙලා ඒ සඳහා ලක්ෂ විස්සක පමණ මුදලක් වැය වෙනවා.මෙම මහඟු උදාරතර පිංකම්වලට දායකත්වය සැපයීමට කැමති දානපතියන් සිටීනම් තමන් වහන්සේ අමතන ලෙස විහාරාධිකාරී හිමියෝ ඉල්ලා සිටිති. ලෝක උරුමයක් වන මිහින්තලා පුදබිම අපේ ජාතියේ හා සංස්කෘතියේ ආරම්භක ස්ථානය වන අතර මතු දරු පරපුරට දායාද කරලීමට සංරක්ෂණය කිරීම බෞද්ධ අප කාගෙත් යුතුකම බවද උන්වහන්සේ කියා සිටියේය.දුරකථන අංක 025 3259400 යෙන් විහාරාධිකාරී ධම්මරතන හිමියන් ඇමතිය ඛ්ැක.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n10062210</link>
    <topic>වැඩිහිටි පුරවැසියන්ටනව ආරක හැඳුනුම්පතක් ලබා දෙනවා</topic>
    <author>පොළොන්නරුව දිසා සමූහ - ඇම්.පී. සරත් , හිඟුරක්ගොඩ විශේෂ</author>
    <content>වැඩිහිටි පුරවැසියන් සඳහා නව තාක්ෂණික හැඳුනුම්පතක් නිකුත් කරන බව සමාජ සේවා ඇමැති ෆීලික්ස් පෙරේරා මහතා කීය.ඒ මහතා එසේ ප්‍රකාශ කළේ හිඟුරක්ගොඩ ආනන්ද බාලිකා ජාතික පාසලේ පැවැති මින්නේරිය මැතිවරණ කොට්ඨාසයේ සූරිය උදාන සමාජ සේවා ජංගම සේවාවකදී ය.ඇමැති ෆීලික්ස් පෙරේරා මහතා මෙසේ ද කීය.නව තාක්ෂණික හැඳුනුම්පත සඳහා වැඩිහිටි පුරවැසියා ගේ රුධිර සාම්පලයක් ඇතුළු අනිකුත් රෝග පිළිබඳ තොරතුරු ඇතුළු කර රෝග හඳුනාගෙන රෝග නිවාරණය කිරීමේ වැඩපිළිවෙළක් දියත්කරනවා. එම හැඳුනුම්පත වෛද්‍යවරයකුට ඉදිරිපත් කළ විට ඔහුට ප්‍රතිකාර කිරීමට පවා පහසුවෙනවා. වැඩිහිටියා අත්දැකීම් බහුල පුද්ගලයෙක් ඔහුව සමාජයෙන් ඉවත් නොකර සමාජ උපදේශකවරයකු ලෙස පත්කර ගත යුතුයි. දැන් දිනෙන් දින වැඩිහිටියන් ගේ ප්‍රමාණය වැඩිවෙනවා. රජය මේ සඳහා පහසුකම් රැසක් දියත් කරනවා.බටහිර රටවල් වැඩිහිටියා කොන් කළාට අපේ රටේ එවැනි පුද්ගලයන්ට සුවිශේෂිත වූ තැනක් ලබා දී තිබෙනවා. ඒ රටවල වැඩිහිටියන් රැක බලා ගැනීමට කුලියට කට්ටිය ගත්තා.අපේ වැඩිහිටියන් රැක බලාගැනීමට ජනාධිපති මහින්ද රාජපක්ෂ මහතා විශේෂ වැඩපිළිවෙළක් ගෙන තිබෙනවා.බොහෝ දෙනකු දන්නේ නැහැ සමාජ සේවා අමාත්‍යංශය මගින් කරන සේවා මොනවාද කියලා. අති විශාල සේවයක් අප අමාත්‍යංශය මගින් කරනවා.සමාජ සේවා නියෝජ්‍ය ඇමැති චන්ද්‍රසිරි සූරියආරච්චි මහතාඇමැතිතුමාගෙන් මම ඉල්ලීමක් කරනවා. ප්‍රදේශයේ සංවර්ධන කටයුතු කිරීමේදී කොන්ත්‍රාත් වැඩ සමිති සමාගම්වලට දීමේදී වැඩිහිටි සමිතිවලට ද ලබාදෙන ලෙස.ඒ මොකද 5% ක කොමිස් මුදල එම සමිතියට ලැබෙන නිසායි. ළඟදීම මැදිරිගිරිය හා උතුරු නැඟෙනහිර පළාත්වලත් මෙවැනි ජංගම සේවා පවත්වනවා.ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත් මහතා- සමාජ සේවා අමාත්‍යංශය මඟින් රටට විශාල සෙතක් සැලසිය හැකියි. ජනාධිපති මහින්ද රාජපක්ෂ මහතා මේ රට ජාතිය ආරක්ෂා කරගෙන සමෘද්ධිමත් රටක් කිරීමට යන අවස්ථාවක අපි කවුරුත් එක්වී එතුමාට සහය දැක්විය යුතුයි.ඇස් කණ්ණාඩි 850ක්, රෝද පුටු 25ක්, ස්වයං රැකියා ආධාර 08ක් , නිවාස ආධාර 5ක් වැනි ආධාර උපකාර මෙහිදී ලබාදෙන ලදී. මෙහි වටිනාකම රුපියල් ලක්ෂ 60 පමණ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n10062211</link>
    <topic>එ.ජා. සංවිධානයේ ලේකම්කොටින්ට ඔක්ෂිජන් ලබා දෙනවා</topic>
    <author>ඉන්දික පොල්කොටුව</author>
    <content>ත්‍රස්තවාදය පරාජය කැර වසරක් ගතව ඇති මොහොතේ එක්සත් ජාතීන්ගේ සංවිධානය හා එහි මහලේකම්වරයා උත්සාහ කරන්නේ යුදමය වශයෙන් නැත්තටම නැතිවී තිබෙන එල්.ටී.ටී.ඊ. ත්‍රස්තවාදයට ඔක්ෂිජන් ලබාදී එය යළි ලෝකයා ඉදිරියේ පුම්බවාලීමට බවත් එම සංවිධානයේ හා ඔහුගේ නොපෙන න්‍යාය පත්‍රයෙන් ඒ බව මනාව පැහැදිළි වන බවත් ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පැවසීය.දශක තුනක කාලයක් අහිංසක සිවිල් ජනතාව අමු අමුවේ ඝාතනය කරමින් එල්.ටී.ටී.ඊ.ය කොතරම් යුද අපරාධ සිදු කළද එවකට ඒ කිසිවක් වෙනුවෙන් කතා නොකර මුනිවත රැකි සංවිධාන හා ඒවායේ නියෝජිතයන් අද සිදුකරන සියලු ක්‍රියාකාරකම් පිළිබඳ බරපතළ සැකයක් මතුවන බවද ඇමැතිවරයා කීය.මහනුවර ඇමැතිවරයාගේ කාර්යාලයේ ඊයේ (21) පැවැති සාකච්ඡාවකදී ඒ මහතා මේ බැව් පැවසීය. ස්වෛරී හා ස්වාධීන රාජ්‍යයක් වන අපට තීන්දු තීරණ ගැනීමේ අයිතිය රාජ්‍ය නායකයා වන ජනාධිපතිතුමන් සතු බවද ඇමැතිවරයා කීය.යුද සමයේ ක්‍රියාකාරකම් පිළිබඳ සොයාබැලීමට අපක්ෂපාති කොමිසමක් පත්කර ඇතැයි ද ඉන් එහා ගිය කිසිදු මණ්ඩලයක් කණ්ඩායම් හෝ කොමිසමක් පත්කිරීමේ බලය කිසිවකුට නොමැති බවත් ඇමැතිවරයා මෙහිදී අවධාරණය කළේය.ඉතාමත් නීතිගරුක හා මානුෂීය අන්දමින් ක්‍රියා කරමින් සිවිල් ජනතාවට කිසිදු හානියක් සිදු නොකොට ආදර්ශමත් අයුරින් අපේ හමුදාව සිදුකළ මානුෂීය මෙහෙයුම ලෝකයේ සෑම හමුදාවකටම ආදර්ශයක් බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n10062212</link>
    <topic>ලංගම බස් රථයකරියදුරුට-කොන්දොස්තරටපහරදීලා</topic>
    <author>දකුණු පළාත් සංචාරක</author>
    <content>ඉස්සර කර යාමට ඉඩ නුදුන්නායි කෝප වූ යතුරු පැදියකින් පැමිණි දෙදෙනෙකු ගාල්ල මකුලුව හන්දියේදී ලංගම බස් රථයක රියදුරාට සහ කොන්දොස්තරවරයාට පහරදී ඇතැයි පොලිසිය පවසයි. උඩුගම සිට ගාල්ල බලා ධාවනය වෙමින් තිබූ මේ ලංගම බස් රථය ගාල්ල මකුලුව හන්දිය වෙත ළ¼ඟා වෙමින් තිබූ අවස්ථාවේ බසයට පිටුපසින් පැමිණි යතුරු පැදිය බස් රථයට හරස් වන පරිදි මහා මාර්ගයේ නතර කර ඇත. ඉන් අනතුරුව යතුරු පැදියෙන් පැමිණි දෙදෙනා ලංගම බස් රියදුරාට සහ කොන්දොස්තරවරයාට පහරදී තිබේ.පහරදීමෙන් තුවාල ලැබූ රියදුරු සහ කොන්දොස්තරවරයා ගාල්ල කරාපිටිය රෝහලට ඇතුලු කර ඇත.යතුරු පැදියට ඉස්සර කිරීමට ඉඩ නුදුන්නේ යයි පවසා මේ පහරදීම සිදු කර ඇති බව පොලිස් පරීක්‍ෂණවලදී හෙලිවී ඇතැයි පොලිසිය පවසයි.පහරදීම සම්බන්ධනේ එක් යතුරුපැදිකරුවෙකු සහ යතුරු පැදියක් ද සැකපිට අත්අඩංගුවට ගෙන තිබේ.ගාල්ල මූලස්ථාන පොලිස් පරීක්‍ෂක සතිස් ගමගේ මහතාගේ මෙහෙවීම මත සුලු පැමිණිලි අංශයේ ස්ථානාධිපති එච්. එන්. ආරියසේන සහ සැරයන් පුෂ්පකුමාර යන මහත්වරු මේ පිළිබඳ වැඩිදුර පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n10062213</link>
    <topic>පොළොන්නරුවමහ රෝහල මධ්‍යම රජයට</topic>
    <author>සන්ධ්‍යා කරුණාරත්න</author>
    <content>පොළොන්නරුව මහ රෝහල මධ්‍යම රජයට පවරාගෙන සංවර්ධනය කිරීමට රජය තීරණය කර තිබේ.ඒ සඳහා කැබිනට් අනුමැතිය ද ලැබී තිබෙන අතර ලබන 05 වැනිදා එම රෝහල මධ්‍යම රජයට පවරා ගැනීමට කටයුතු සූදානම් කර ඇත.සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් මේ පවරාගැනීමේ කටයුතු සිදු කරන බවද ඒ සඳහා උතුරු මැද පළාතේ පූර්ණ අනුමැතිය ලැබී ඇති බව ද සෞඛ්‍ය අමාත්‍යාංශය පවසයි.පොලොන්නරුව මහ රෝහලේ මානව හා භෞතික සම්පත් යටිතල පහසුකම් සංවර්ධනය කිරීම මේ පවරාගැනීම යටතේ සිදුකිරීමට නියමිතය.සෑම දිස්ත්‍රික්කයකින්ම එක් රෝහලක් මධ්‍යම රජයට පවරාගෙන සංවර්ධනය කිරීමේ වැඩපිළිවෙළට සමගාමීව මෙය ක්‍රියාවට නැංවේ.එම වැඩසටහනට සමගාමීව කන්තලේ ගම්පොළ, නුවරඑළිය, හම්බන්තොට, අක්කරෙයිපත්තුව දිස්ත්‍රික් රෝහල් මෙසේ මධ්‍යම රජයට පවරාගෙන සංවර්ධනය කිරීමේ කටයුතු සිදු කරන බවද ඉදිරියේදී හලාවත මහ රෝහලද මධ්‍යම රජයට පවරාගෙන සංවර්ධන කටයුතු සිදු කෙරෙන බව සෞඛ්‍ය අමාත්‍යාංශය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=n10062214</link>
    <topic>ගම්වැදි සද්ධන්තයන් උපන් නිජ බිමටපුරා දින තුනක මෙහෙයුමක්</topic>
    <author>රත්නපුර දිසා විශේෂ – එස්. ඒ. එල්. නිරෝෂණ</author>
    <content>ගම් වැදි සිටි සිංහරාජයේ සද්ධන්තයන් දෙදෙනා යළිත් උන්ගේ නිජබිම වෙත පලවා හැරීමේ මෙහෙයුම පසුගිය තෙදින පුරා සිදු කෙරිණි. ගම්වැදුනු එක් අලියකු සිදු කළ ප්‍රහාරයකින් 45 හැවිරිදි තිදරු පියකු මරණයට පත්විය. සිංහරාජයේ අලි ප්‍රහාරයෙන් මියගිය පස්වැන්නා ලෙස ඔහුගේ නම සටහන්වේ.සිංහරාජ වනාන්තරයේ ජීවත්වෙන අවසන් අලි තිදෙනාගෙන් දෙදෙනෙකු දෙසතියක පමණ කාලයක් සිංහරාජය පාමුල ගම්මානවල සැරිසැරූහ. ගම්වාසීන් පිරිසක් එක්ව උන් දෙදෙනාව දෙපැත්තකට පලවා හැරියහ. ඉන්පසු එක් අලියකු දරුණුවී ගම්වැසියන්ට පහර දීමටත් ඔවුන්ගේ වගාබිම් ඇතුළු දේපළවලට හානි කිරීමට පටන් ගැනිණි.සිංහරාජයේ අලින්ගෙන් සිදුවෙන මේ ප්‍රහාර නිසා ගම්වාසීන් මහත් කැළඹීමකට පත්ව සිටියහ. සිංහරාජ වනාන්තරය බාර අඩවි වන ආරක්‍ෂක ඊ. එස්. සුමනසේන මහතා ඇතුලු වනජීවී නිලධාරීන් අලි දෙදෙනා වනයට පලවා හැරීමේ මෙහෙයුම ආරම්භ කළහ. එහෙත් අලි පැන්නීමේ මෙහෙයුම පහසු නොවීය. එක් අලියකු කලබලකරන්න පටන් ගෙන තිබුණි.සිංහරාජයේ සද්ධන්තයන් තිදෙනා ලංකාවේ වෙනත් කලාපවල සිටින වල් අලින්ට වඩා වෙනස්ය. උන්ට සද්ධන්තයන් කියන්නේ ද නිකමට නම් නොවේ. තෙත් කලාපීය කඳුකර වනාන්තරයේ ජීවත්වන මෙවැනි අලි රංචු දෙකක් පමණ දැකගැනීමට හැකිවේ.සිංහරාජයේ අවසන් අලි තිදෙනා සිංහරාජ වනාන්තරයෙන් ඉවත් කිරීමට විරුද්ධ වෙන පිරිසක්ද සිටිති.ගම්වාසී පිරිසක්ද ඒ වෙනුවෙන් පෙනී සිටිති.අලි තිදෙනා සිංහරාජයෙන් ඉවත් කලහොත් වනය විනාශ කිරීමට මාන බලන පිරිසට ඒ සඳහා ඉඩකඩ ලැබෙන බව ඔවුන්ගේ මතයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006221</link>
    <topic>අයහපත් පරිසර ක්‍රියාකාරකම් හේතුවෙන්අත්තිඩියේ කුඹුරු අක්: 966ක් විනාශයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>බස්නාහිර පළාතේ කොළඹ දකුණු කලාපයේ පිහිටි ප්‍රධාන තෙත් බිම්කඩක් වන බෙල්ලන්විල අත්තිඩිය කුඹුරු යායෙහි අක්කර 966ක් වන ගොවි බිම් සමූහයක් ගත වූ තිස් දෙවසර (32) තුළ දී අයහපත් පාරිසරික ක්‍රියාකාරකම් හේතුවෙන් විනාශයට ගොස් තිබේ.දෙහිවල රත්මලාන ප්‍රාදේශීය ලේකම් කොට්ඨාසවලට සහ කැස්බෑව හා බොරලැස්ගමුව ප්‍රාදේශීය සභා බල ප්‍රදේශවලට අයත් මෙම වටිනා කුඹුරු ඉඩම් කට්ටිවල පුරාණයේ සිට ඉතා දීර්ඝ කාලයක් සාර්ථකව යල මහ දෙකන්නයෙහි ම ගොවිතැන් කර තිබෙන බව කෘෂිකර්ම දෙපාර්තමේන්තුව පෙන්වා දෙයි.කෘෂිකර්ම හා ගොවිජන සේවා දෙපාර්තමේන්තුවේ නිලධාරීහු දිනමිණ ට අනාවරණය කරන්නේ මෙහි අවසාන වශයෙන් වී වගාව සක්‍රිය ලෙස කර ඇත්තේ වර්ෂ 1978 දක්වා පමණක් වන බවය.1978 වර්ෂයෙන් පසුව හඳුන්වාදුන් විවෘත ආර්ථික පිළිවෙතත් සමඟ මේ ප්‍රදේශයේ බහුලව කර්මාන්තශාලා ගොඩනැංවීමත් ඉඩම් ගොඩකිරීමත් සමඟ ප්‍රදේශය ජලයෙන් යටවීම ලුණු දිය සාන්ද්‍රණය කුඹුරුවලට ගලා ඒම හේතුවෙන් වී වගාව විනාශයට ගොස් ඇති බව කෘෂි විද්‍යාඥයෝ පවසති.කාලගුණ දෙපාර්තමේන්තුවේ විශේෂඥයින්ගේ මතයට අනුව බොරලැස්ගමුව වේරහැර, බෝකුන්දර, බෙල්ලන්විල, අත්තිඩිය පැපිලියාන, නැදිමාල රත්මලාන හා නුගේගොඩ යන ප්‍රදේශවලට ලැබෙන දැඩි වර්ෂාවෙන් ඇතිවෙන වැඩිපුර ජලය ගලා බැස ගියේ මේ කුඹුරු බිම් කඩටය. ඒ අනුව මේ ස්ථාන ‘හරිත පෙනහළු’ ලෙසද ක්‍රියාකරයි.අත්තිඩිය නිකපේ වෙල් යායේ පොලිස් අභ්‍යාස විදුහල් ගොඩනැගිල්ලක් ඉදිකිරීම සඳහා පස් දමා ගොඩකිරීම නිසා අවට නිවාස හාරදහසක් පමණ (4000) වැසි ජලයෙන් යටවීමට එරෙහි ව බෙල්ලන්විල රජමහා විහාරාධිකාරී මහාචාර්ය බෙල්ලන්විල විමලරතන නාහිමියන්ගේ මූලිකත්වයෙන් පරිසර සංවිධාන රැසක් උද්ඝෝෂණ හා විරෝධතා රැසක් සිදු කළ ද ඉන් කිසිදු ඵලක් නොවීය.රජයේ නියෝග තඹ දොයිතුවකට නොසලකන ඇතැම් දේශපාලනඥයන් මෙන් ම ව්‍යාපාරිකයන් හා පාතාලයේ මැරවරයන් හා ආරක්ෂක අංශවල උසස් නිලධාරීන්ගේ මැදිහත්වීමෙන් කර ඇති අනවසර ඉදිකිරීම් නිසා ජලය බැස නොයාම හේතුවෙන් මුළු ප්‍රදේශයම ජලයෙන් යටවී යාමට පටන් ගෙන තිබේ.අවට පළාත් පාලන ආයතන විසින් කුඹුරු ඉඩකඩම් කැළි කසළවලින් පිරවීම නිසා වැසි ජලය උරා ගැනීමට ස්ථානයක් අහිමිව පවතින අතර පානීය ජල මූලාශ්‍ර හා ළිං ජලය විනාශයට යමින් පවතී.මේ ඉඩම් රජය මගින් වනජීවි සංරක්ෂණයට පැවරුවද එය ගැසට් නිවේදනයට හා බෝඩ් ලෑල්ලට පමණක් සීමා වී පැවතීම නිසා මේ තත්ත්වය උද්ගතව පවතින බව පාරිසරික සංවිධාන හ¼ඬනගති.වත්මන් රජය මගින් මහින්ද චින්තන වැඩපිළිවෙළට අනුව ක්‍රියාවට නැංවෙන ‘අපි වවමු රට නගමු’ තේමාව යටතේ දැනට ඉතිරිව ඇති කුඹුරු ඉඩම් ටික හෝ රැකගෙන වගා කටයුතු ඇරඹුවහොත් එය රටේ සංවර්ධනයට විශාල පිටිවහලකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006222</link>
    <topic>වැලිපැන්න පොලිසියේ වහලයකඩා වැටෙන්න ඔන්න - මෙන්න</topic>
    <author>මතුගම සංචාරක</author>
    <content>වැලිපැන්න පොලිසිය පත්වාගෙන යන ගොඩනැගිල්ලේ වහලය දැඩි ලෙස අබලන්ව ඇති නිසා රාජකාරි කටයුතු පවත්වාගෙන යන්නේ මහත් අපහසුතා මධ්‍යයේ බව දැන ගැනීමට තිබේ.මේ ප්‍රධාන ගොඩනැගිල්ලේ ඇති බාල්ක, රීප්ප, පරාල දිරාපත්ව ඉතාමත් අවදානම් තත්ත්වයක ඇත.වැසි සහිත දිනවල බිත්ති දිගේ ජල පහරවල් ඇද හැලේ. පොසිය ඇතුළත තැනින් තැන ජලය පිරී ඇති අයුරු දක්නට ලැබේ.පොලිසියේ ඉතා වටිනා ලිපි ලේඛන ආරක්ෂිතව තබා ගැනීමට නොහැකි තත්ත්යයක් මේ නිසා මතුව තිබේ.ඉතාමත් පැරණි මෙම ගොඩනැගිල්ල අලුත්වැඩියා කිරීමට හෝ නව පොලිසියක් ඉදිකිරීමට මෙතෙක් පියවර ගෙන නොමැත.පොලිස් නිලධාරීන් රාජකාරි කටයුතුවල නිරතව සිටින අවස්ථාවක කඩා වැටුනහොත් මහත් විපතක් සිදුවීමට ඉඩ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006223</link>
    <topic>අම්මගෙන් තොර ලොවක් මට නැතැයි කිවූරත්තරන් පුතා මට අහිමි වුණා</topic>
    <author>ජාඇල මධ්‍යමලෙස්ලි පෙරේරා</author>
    <content>දෙවියන් වහන්සේගෙන් හා අම්මාගෙන් තොර මට තවත් ලෝකයක් නොමැති බැව් නිරතුරුම පැවසූ කඳාන (අශා) සුරේෂ් වීඩියෝ හෝම් අයිතිකරු වන කඳාන ඩී. ආර්. ඕ මාවතේ (පරණ) විසූ සුරේෂ් සෙනෙවිරත්න (29) තරුණ මහතා පසුගිය 13 වැනි ඉරුදින කොළඹ මීගමුව ප්‍රධාන මාවතේ දඬුගම ප්‍රදේශයේදී කැන්ටර් ලොරියක් හා ඔහු ගමන් කළ ස්කූටරය හැපී බරපතළ තැලීම් තුවාල සහිතව රාගම රෝහලට ඇතුළු කරන ලදුව මිය යෑමේ අනුවේදනීය කථාවක් අසන්නට ලැබුණි.එදා ඉරිදා දවසකි, ජීවිතයේ බලාපොරොත්තු දහසක් පොදි බැඳගත් සුරේෂ් (අශා) සිය කල්‍යාණ මිතුරකු වන කවීන් සමඟ සීදුව රද්දොළුගම බලා සිය ස්කූටරයෙන් ගමන් ගත්තේ සිය මිත්‍රයාට මෝටර් රථයක් ගැනීම සඳහා සොයා බැලීමටයි.දඬුගම පාලම සමීපයේදී එක පාරටම වේගය බාල කිරීම නිසා සුරේෂ්ලාගේ ස්කූටරයේ කැන්ටර් ලොරියේ ගැටිණි. තුවාලකරුවන් ප්‍රදේශවාසීන්ගේ මැදිහත්වීමෙන් රාගම, රෝහලට වෙත ඇතුළත් කරන ලදී. ඒවනවිටත් සුරේෂ් තම දිවියෙන් සඳහටම සමුගෙනය. සුරේෂ් ගේ ස්කූටරයේ පිටිපස ගමන් ගත් නවීන් සුළු තුවාල ලබා රාගම රෝහලින් ප්‍රතිකාර ලැබිය.අපි සුරේෂෂ් ගේ නිවහනට ගියෙමු. පුතුගේ වියෝව දරාගත නොහැකි සුරේෂ් ගේ මව සිය පුතුගේ පිංතූරයක් දෙස බලාගෙන සුසුම් හෙළමින් සිටි අයුරු අපි දුටුවෙමු. තම පුතුගේ වියෝව ගැන ලලනි රෝස්මරී (59) මහත්මිය මෙසේ කීවාය.මට දෙවියන් වහන්සේගෙන් ලැබූණු උතුම්ම වස්තුව දරු දෙදෙනායි. සංජීව සෙනෙවිරත්න (31) පවුලේ වැඩිමලා. අද දරු දෙදෙනෙකුගේ පියෙක්. සුරේෂ් පුතා පවුලේ බාලයායි. සිදුවන හැම දෙයක්ම පුතා පොඩි දරුවකු වගේ මට තුරුළු වෙමින් පවසනවා.කොච්චර යාළුවන් පිරිවරාගෙන සිටියත් මගේ රත්තරං පුතා කියන කථාවක් තමයි අම්මේ අම්ම තමයි මගේ හොඳම යාළුවා කියන එක.ලොකු පුතා විවාහ වුවාට පසුව මගෙ තනි නොතනියට සිටි මගේ ඇස් දෙක වන් පුතුන් දෙදෙනාගෙන් සුරේෂ් පුතු නැතිවීම මට එක ඇහැක් අහිමි වුණා වගෙයි.පුතා මනාලියක් ගෙදරට ගේනකම් හිත හිතා පුන පුනා සිටි මට පුතා මිනී පෙට්ටියකින් ගෙට ඇතුළුවෙනවා දකින්න ලැබීම මගේ ජීවත්වීමේ ආශාව බොඳවී ගියා වගෙයි.මිය ගිය සුරේෂ්ගේ සොයුරා ද මෙසේ කීය.මිය ගියේ මගෙ එකම සොයුරායි. මල්ලියි, මමයි සිටියේ සහෝදරයෝ වගේ නෙවේ යාළුවෝ වගෙයි. මල්ලිව මුළු කඳානම අඳුනනවා.මගෙ දරු දෙන්න එයාගෙ පණ හා සමානයි. මල්ලි යහළුවන් අතර කැපී පෙනුන කාගේත් දුක වේදනාවට සමීප වන හිත හොඳ මිනිහෙක්. මල්ලි නැති පාළුව දුක එයා සඳහටම මගෙයි අම්මගෙයි ඇස්වල තවරලයි අප හැර ගියේ.ඡායාරූපය - ජාඇල මධ්‍යම</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006224</link>
    <topic>මාර්ගවල වතුර පිරුණුමහ වළවල්</topic>
    <author>කොළොන්නාව සමූහ - ඒ.සුමනසේන ඡායාරූපය:- කොලොන්නාව සමූහ</author>
    <content>කොළොන්නාව මැතිවරණ කොට්ඨාසයේ ප්‍රධාන මාර්ග සමහරක් ඉතාමත් අබලන් තත්ත්වයක පවතින අතර තැනින් තැන කැඩී ගිය එම මාර්ගවල රථවාහන ගමනාගමනයටද මහත් දුෂ්කරතා ඇති වී තිබෙන බව එම ප්‍රදේශවල පදිංචිකරුවෝ පවසති.මේ කැඩී ගිය මාර්ගවල ගමන් ගන්නා රථවාහන නිතර අනතුරට ලක්වීම හේතුවෙන් එම මාර්ගවල ගමන් කරන මගීන්ට තුවාල සිදු වූ අවස්ථා ගැනද වාර්තා වේ.කොළඹ තොටළඟ දෙසින් සේදවත්ත පාර ඔස්සේ කොළොන්නාවට ඇතුළු වන අඹතලේ බස් මාර්ගයද කටුපැලැල්ලවත්ත හන්දිය දක්වා සම්පූර්ණයෙන්ම කැඩීගොස් ඇත. එම මාර්ගයේම කොහිලවත්ත ප්‍රදේශයේ කැලණි ගඟේ ජලයට සේදී කැඩී ගොස් ඇති ස්ථාන තාවකාලිකව තැනින් තැන ගල් බැමි දමා ඉදිකර ඇතත් එම ඉදිකිරීම්වල අවසානයක් දකින්නට නොමැති වීමද එම ජනතාවට ප්‍රශ්නයක් වී ඇත.කොලොන්නාවට ඇතුළු වන ප්‍රධාන සන්ධිස්ථානයක් වන ඔරුගොඩවත්ත හන්දියේ අවිස්සාවේල්ල පාරද කැඩී ඇති අතර එම මාර්ගයේ නව ගුවන් පාලම දෙපස පහළ මාර්ගය හා අවිස්සාවේල්ල පාරේ මීතොටමුල්ල හන්දිය වෙන්නවත්ත කන්ටේනර් අංගණය අසල ප්‍රදේශය හා අඹතලේ මංසන්ධිය දක්වා මාර්ගයද තැනින් තැන කැඩී වළවල් හෑරී ජලය පිරී පවතී.ඊළඟ ප්‍රධාන මාර්ගය වන දෙමටගොඩ දෙසින් කොළොන්නාව තෙල් ගබඩා සංකීර්ණ මාර්ග මන්සන්ධිය ඔස්සේ පිවිසීමට ඇති මාර්ගයද එම ගබඩා සංකීර්ණය අසලදුම්රිය හරස් පාර අසල සිට ඉදිරියට ඉතාමත්ම අබලන් තත්ත්වයක පවතින අතර ඊට නුදුරින් පිහිටි කොළොන්නාව රජයේ කර්මාන්ත ශාලාව හා පොදු සුසාන භූමියට මැදිව ඇති මහා මාර්ගයද කලක සිට කැඩී බිඳී ඇත.මේ අතර එම මාර්ග අවට ඇති කොලොන්නාව නගර සභාව සහ කොටිකාවත්ත මුල්ලේරියාව ප්‍රාදේශීය සභා බලප්‍රදේශයේ බොහෝ අතුරු මාර්ගද එවැනි තත්ත්වයක පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006225</link>
    <topic>දැරියක අපයෝජනයට ලක් කරවසර 07කට පසු සිර දඬුවම්</topic>
    <author>පාණදුර සමූහ - කපිල සෝමරත්න</author>
    <content>දොළොස් හැවිරිදි දැරියක් ලිංගික අපයෝජනයකට ලක් කිරීම පිළිබඳව වරද පිළිගත් 38 හැවිරිදි පුද්ගලයකුට අවුරුදු දහයකට අත් හිටවූ බරපතල වැඩ ඇතිව අවුරුදු දෙකක සිර දඬුවමක් සහ රුපියල් පන්දහසක දඩයක් පාණදුර පළාත් බද මහාධිකරණ විනිසුරු මාලනි ගුණරත්න මහත්මිය නියම කළා ය.එම දඬුවමට අමතරව රුපියල් ලක්ෂ දෙකක වන්දි මුදලක් එම දැරිය වෙත ගෙවන ලෙසට විත්තිකරුට නියෝග කළ විනිසුරුවරිය එම වන්දි මුදල නොගෙවන්නේ නම් අවුරුදු දෙකක සාමාන්‍ය සිරදඬුවමක් ද නියම කළා ය.මෙම දඬුවම් නියම වුයේ ඉංගිරියේ පදිංචිකරුවකුටය.ඔහු අධිචෝදනා ලබා සිටියේ වර්ෂ 2003 නොවැම්බර් මස 19 දා ඉංගිරිය ප්‍රදේශයේදී 12 හැවිරිදි දැරියක් ලිංගික අපයෝජනයට ලක්කිරීම පිළිබඳව නීතිපතිවරයා විත්තිකරුට එරෙහිව මෙම නඩුව පවරා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006226</link>
    <topic>නිසි ප්‍රතිකාරයක් නොලැබීමෙන්ඩෙංගු රෝගියකු මරු වසඟයට</topic>
    <author>පාණදුර සමූහ කපිල සෝමරත්න</author>
    <content>ඩෙංගු මදුරු තර්ජනයට ගොදුරු වී ඇති පාණදුර නගරයේ පදිංචි 29 හැවිරිදි විවාහක පුද්ගලයකු රෝගය උත්සන්න වීමෙන් කොළඹ රෝහලේදී පසුගියදා මරණයට පත්වීය.මෙසේ මියගොස් ඇත්තේ චන්දික රොෂාන් ගුණසේකර නැමැත්තා ය. ඔහු පෞද්ගලික සමාගමක සේවකයෙකි. ඔහුගේ මරණය සිදුවූවාට පසු පාණදුර සෞඛ්‍ය අධිකාරි අංශය විසින් පාණදුර නගරයේ ගඟබඩ ප්‍රදේශයට දූමායනය විසුරුවා හැරීම සිකුරාදා ආරම්භ කළේ ය.මියගිය පුද්ගලයාගේ බිරිය වූ ඩබ්ලිව්. ඇල්.ඩී. රෝෂනි (29) ඒ පිළිබඳව මෙසේ කීවා ය.මගේ සැමියාට උණ රෝගයක් වැලඳුණා. පෞද්ගලික දොස්තරවරයකුගෙන් ප්‍රතිකාර ගත්තා. ඔහු කීවා බඩේ අමාරුවක් කියලා. නැවත තදින් උණ ගත්තා. කොළඹ මහා රෝහල් අංක 14 වාට්ටුවට ඇතුළු කළා. රෝහලේ වාට්ටුවේ වෛද්‍යවරුන් මගේ සැමියා පරීක්ෂාකර බලා කීවා ගැස්ට්‍රයිටීස් හැදිලා කියලා. රෝහලේ වාට්ටුවේදී මගේ සැමියාට ලැබුණේ පැනඩෝල් පෙති, විටමින් සහ සේලයින් පමණයි. ඔහු ලේ වමනය දාන්නට පටන් ගගත්තා. වෙනත් වාට්ටුවකට මාරු කළා. නිසි ප්‍රතිකාරයක් ලැබුනේ නැහැ. මගේ සැමියා රාත්‍රී මිය ගියා.රෝහල් වාට්ටුවල වෛද්‍යවරුන් රෝගය නිශ්චය කරගෙන නිසි ප්‍රතිකාරයක් කළානම් මගේ සැමියාගේ ජීවිතය බේරාගන්නට තිබුණා යැයි රෝෂනි මහත්මිය පැවසුවා ය.මෙම යුවළට දරුවන් නැත. නිවෙස පිහිටා ඇත්තේ පාණදුර දුම්රිය පාර අයිනේ ඇති දුම්රිය සේවක නිවාස සංකීර්ණයේ ය. ඒ අසලම ඇත්තේ ඩෙංගු මදුරුවන් බෝවන විමානයකය. මෙහි හිස් බෝතල් සහ පොලිතින් උර දහස් ගණනක් ගොඩ ගසා ඇත. පත්තර , බෝතල්කාරයෙක් එම ස්ථානයේ අයිතිකරු ය. මෙම ස්ථානය පරිසර දූෂණයට ලක් වී ඇතත් ඒ පිළිබඳව සොයා බැලීමට මහජන සෞඛ්‍ය පරීක්ෂකවරුන් පැමිණ නැත. පාර අයිනේ තිබෙන කාණුවල එකතුවන ජලය පල් වී ගඳ ගසන්නට පටන්ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=r1006227</link>
    <topic>බස්රිය ඉදිරියට යද්දීපිටුපසින් කෑගැහිල්ලක් ඇහුණා</topic>
    <author>කැස්බෑව සංචාරකධර්මසිරි සුරවීර</author>
    <content>බස් රථය ආපසු පිටුපසට ටිකක් ධාවනය කර අනතුරුව දකුණට කපා නැවත ඉදිරියට ධාවනය කරද්දී එකවර පිටුපසින් කෑගැහිල්ලක් ඇසුණා. මා බස් රථය නතර කර ඉන් බැස ගොස් බලන විට අප සමග බස් රථයෙන් පැමිණි තරුණයා වම් කකුලේ ලේ ගලන තුවාල සහිතව බිම වැටී සිටිනවා දුටුවා යැයි බොරුපන පාලම අසලදී බස් රථයකට යටවීමෙන් මිය ගිය පාසල් සිසුවෙකුගේ මරණය සම්බන්ධයෙන් සාක්කි දෙමින් බස් රථයේ රියදුරු වන අලවලගොඩවනගේ රංග අසංක පෙරේරා (අවු. 29) මහතා පැවසීය.මෙසේ මිය ගොස් ඇත්තේ රත්මලාන බොරුපන ඇපැල්වත්ත අංක 40 / 208 දරන ස්ථානයේ පදිංචිව සිටි විතානගේ සුපුන් චාමර පෙරේරා (17) පාසල් සිසුවෙකි.මේ පිළිබඳව දකුණු කොළඹ ශික්ෂණ රෝහලේ හදිසි මරණ පරීක්ෂක ඩී. එම්. ධර්මසිරි අල්විස් මහතා හමුවේ මරණ පරීක්ෂණය පැවැත්විණි.සාක්කිකරු මෙසේද කීය.මේ සිද්ධිය වූ දින බොරුපන ප්‍රදේශයේ පිරිසක් වෙසක් බලන්න යන්න එන්න කිවූ නිසා මම එදින රාත්‍රී 7.30 ට පමණ පෞද්ගලික බස් රථයක් පදවාගෙන බොරුපන 9 වැනි පටුමග අසලට ගියා.එම පටුමගට බස් රිය ගැනීමට අපහසු වූ නිසා බස් රිය පිටුපසට ධාවනය කළා. ඒ අවස්ථාවේදීයි මෙම අනතුර සිදුවුණේ.පසුව අහල පහළ අයත් එතැනට පැමිණියා. බස් රථය හිමිකරුගේපුතා ඒ අසල සිටි යුද හමුදා නිලධාරීන්ගෙන්ද සහාය ඇතිව තුවාලකරු රෝහලට රැගෙන ගියා.මිය ගිය සිසුවාගේ පියාවන විතානගේ මධූෂ චන්දන පෙරේරා (අවු. 37) මහතාද සාක්කි දෙන ලදී.දකුණු කොළඹ ශික්ෂණ රෝහලේ සහකාර අධිකරණ වෛද්‍ය නිලධාරී දොස්තර කේ. එම්. මහසෙන් මහතා විසින් පවත්වනු ලැබූ පශ්චාත් මරණ පරීක්ෂණයේ වාර්තාව හා සාක්කි සැලකිල්ලට ගත් හදිසි මරණ පරීක්ෂක ධර්මසිරි අල්විස් මහතා මෙම මරණය රිය අනතුරකින් අක්මාව තැලීම නිසා අධික රුධිරය වහනය වීමෙන් සිදුවූවක් බවට තීන්දු කරමින් බස් රථ රියදුරු අධිකරණය වෙත ඉදිරිපත් කරන ලෙස පොලිසියට නියෝග කළේය.බොරලැස්ගමුව පොලිසියේ පොලිස් කොස්තාපල් 56816 වික්‍රමරත්න මහතා මෙහිදී සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006221</link>
    <topic>ශ්‍රී ලංකා-ඉන්දියා ගැටුම අද</topic>
    <author/>
    <content>ආසියානු කුසලාන සිව්කොන් ක්‍රිකට් තරගමාලාවේ අවසන් මහා තරගය සඳහා සුදුසුකම් ලබා සිටින ශ්‍රීී ලංකාව සහ ඉන්දියාව අද (22) මූලික වටයේ අවසන් තරගය සඳහා මුහුණ දෙනු ඇත.ශ්‍රී ලංකාව මූලික වටයේ මේ දක්වා සහභාගි වූ තරග දෙකම ජය ගනිමින් ප්‍රසාද ලකුණු සටහනේ ලකුණු 9 ක් ලබාගනිමින් පෙරමුණේ පසුවන අතර ඉන්දියාවද සහභාගි වූ තරග දෙකම ජය ගනිමින් ප්‍රසාද ලකුණු 9 ක් ලබා දෙවැනි ස්ථානයේ පසුවෙයි.මේ අනුව අද පැවැත්වෙන තරගය දෙපිලටම අවසන් මහා තරගය සඳහා කදිම පෙරහුරුවක් වනු නො අනුමානය. ආසියානු කුසලාන තරග ඉතිහාසයේ වැඩිම වාර ගණනකදී අවසන් මහා තරගය සඳහා සුදුසුකම් ලැබූ ශ්‍රී ලංකාව සහ ඉන්දියාව අනිද්දා (24) පැවැත්වීමට නියමිත අවසන් මහා තරගය සඳහා තම දක්ෂතම ක්‍රීඩකයින් රැක ගැනීමේ අරමුණින් අද තරගයට නවක ක්‍රීඩකයින් කීපදෙනෙකු සහභාගි කරවීමට උත්සුක වනු ඇත.දඟපන්දු යවන්නන්ට වාසිදායක දඹුල්ලේ තණතීරුව මත දස්කම් දැක්වීමට දෙපිලේම දඟ පන්දු යවන්නෝ සමත් වූ අතර දෙවැනි වර පන්දුවට පහර දී ජයග්‍රහණය කරා යාමට අසීරු දඹුල්ලේ තණතීරුව මත පකිස්තානය පැරදවීමට ඉන්දියාව සමත්ව සිටී. මේ හේතුව නිසා ශ්‍රී ලංකාවට අද තරගයේදී කාසියේ වාසිය අත්කර ගැනීමට හැකිවුවහොත් දෙවැනි වර පන්දුවට පහරදී ජයග්‍රහණ ලබා ගැනීමේ අත්හදා බැලීමකට යාමට අවස්ථාව උදාවේ. එය අවසන් මහා තරගයේදී ශ්‍රී ලංකා පිලට වැදගත් සාධකයක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006222</link>
    <topic>පාකිස්තානයට ලකුණු 139ක ජයක්</topic>
    <author/>
    <content>රංගිරි දඹුලු අන්තර් ජාතික ක්‍රිකට් ක්‍රීඩාංගණයේ දී ක්‍රිකට් කණ්ඩායමක් ලබා ගත් වැඩිම ලකුණු සංඛ්‍යාව 385 ක් වාර්තා පොතට එක් කරමින් පාකිස්තාන ක්‍රිකට් කණ්ඩායම ඊයේ පැවැති ආසියානු කුසලාන ක්‍රිකට් තරගාවලියේදී බංග්ලාදේශය පරදවා ලකුණු 139 ක ජයක් ලැබීය.සහභාගි වූ තරග දෙකම කණ්ඩායම් දෙකම පරාජය වීම හේතුවෙන් ආසියානු කුසලානය ලබා ගැනීමේ සිහිනය බොඳවී ගියත් පාකිස්තානය හා බංග්ලාදේශය අද එක් ජයග්‍රහණයක් ලබා ගැනීමේ බලාපොරොත්තුවත් සමඟ තරග පිටියට පිවිස සිටියහ.ලකුණු 386 ක දැවැන්ත ඉලක්කයක් කරා ගමන් කළ බංග්ලාදේශ ක්‍රිකට් කණ්ඩායමේ පළමු කඩුල්ල ලකුණු 39 දී තමීම් ඉක්බාල් ලකුණු 34 ක් ලබා සිටියදී දැවී ගියේය. ඉම්රුල් කයේෂ් ලකුණු 66 කට දැවීගියේ දෙවැනි කඩුල්ල වෙනුවෙන් ලකුණු 160 ක අගනා සම්බන්ධතාවකට දායක වෙමිනි.ජුනයිඩ් සිද්දික් ශතකය පෙනි පෙනී ලකුණු 97 ක් ලබා සිටියදී සොයිබ් අක්තාර් ගේ පන්දුවකට උඩ පන්දුවක් ලබාදී දැවී ගියේය. ඔහුගේ අගනා ඉනිමට හතරේ පහර 6 ක් හා හයේ පහර 2 ක් ඇතුළත් විය.පන්දු යැවිමේදී සොයිබ් අක්තාර් ලකුණු 22 කට කඩුලු 1 ක්ද, මොහොමඩ් අසීෆ් ලකුණු 60 කට කඩුලු 1 ක්ද, සහීඩ් අෆ්රිඩි ලකුණු 54 කට කඩුලු 1 ක්ද, ඉම්රාන් ෆර්හාට් ලකුණු 21 කට කඩුලු 1 ක්ද බැගින් ලබා ගත්තේය.කාසියේ වාසිය දිනූ පාකිස්තාන ක්‍රිකට් නායක සහීඩ් අෆ්රිඩි මුලින් පන්දුවට පහරදීමට තීරණය කළ අතර ඔවුන් ඕවර 50 කදී කඩුලු 7 දැවී ලකුණු 385 රැස්කර ගන්නා ලදී. රඳවාගත් වේගය 7.7 කි.පාකිස්තාන ඉනිමේ වැඩිම ලකුණු ලාභියා වූයේ නායක සහීඩ් අෆ්රිඩිය. ඔහු පන්දු 60 කදී ලකුණු 124 ක් ලබාගත්තේ හතරේ පහර 17 ක් හා හයේ පහර 4 ක් සමඟිනි.ඉම්රාන් ෆර්හත් 66, ෂසයිබ් හසන් 50, උමාර් අක්මාල් 50 ක් ලෙස ලකුණු ලබා ගත්හ.පන්දු යැවීමේදී ෂෆියුල් ඉස්ලාම් ලකුණු 95 ට කඩුලු 3 ක්ද, ෂකීබ් අල් හසන් ලකුණු 73 ට කඩුලු 2 ක්ද, අබ්දුර් රසාක් ලකුණු 48 කට එක් කඩුල්ලක්ද බිඳ හෙළීය.තරගයේ වීරයා සම්මානය සහීඩ් අෆ්රිඩිට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006223</link>
    <topic>බැඩ්මින්ටන් නේවාසිකාගාරයේරාත්‍රී සමාජ ශාලා සේවකයනුත්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා බැඩ්මින්ටන් සංගම් මූලස්ථාන ගොඩනැගිල්ලේ ඇති නේවාසිකාගාරයේ ක්‍රීඩක ක්‍රීඩිකාවන්ට අමතරව රාත්‍රී සමාජ ශාලාවක සේවය කරන පිරිසක් නවාතැන්ගෙන සිටි බවට කරුණු අනාවරණයවී ඇත.එම පිරිස සමඟ නේවාසිකාගාරයේ නවාතැන්ගෙන සිටි ක්‍රීඩිකාවන් දෙදෙනෙකු ද රාත්‍රී සමාජ ශාලාවලට ගොස් ඇතැයි වාර්තාවේ. මේ පිළිබඳව ශශ්‍රී ලංකා බැඩ්මින්ටන් සම්මේලනයේ සභාපති රොෂාන් ගුණවර්ධන මහතාගෙන් අප කළ විමසීමකදී සඳහන් කළේ නේවාසිකාගාරයෙන් එම පිරිස වහාම පිටත් කළ බවයි. නේවාසිකාගාරයේ සිටියදී රාත්‍රී සමාජ ශාලාවලට ගියේ යැයි කියන ක්‍රීඩිකාවන් දෙදෙනා පිළිබඳ විනය පරීක්‍ෂණයක් පවත්වා අවශ්‍ය ක්‍රියාමාර්ග ගන්නේ යැයි ඒ මහතා පැවැසීය.ශ්‍රී ලංකා බැඩ්මින්ටන් සංගම් මූලස්ථානයේ නේවාසිකාගාරයේ කාලයක පටන් විනය විරෝධී ක්‍රියා සිදුවී ඇති බවත් ඉදිරියේදී ඒවා සියල්ල නවතා දමන බවත් රොෂාන් ගුණවර්ධන මහතා වැඩිදුරටත් පැවැසීය.බැඩ්මින්ටන් නේවාසිකාගාරය භාරව සිටි ආරක්‍ෂක නිලධාරියාට තර්ජනය කොට බියවද්දා අනවසරයෙන් නවාතැන් ගෙන සිටි පිරිස එහිදී මත්ද්‍රව්‍ය, දුම්වැටි භාවිතා කර ඇතැයිද සාක්‍ෂි ලැබී ඇත. නේවාසිකාගාර වැසිකිළිවල හා අවට බීමත්ව වමනය කර ඇති නිසා ක්‍රීඩක ක්‍රීඩිකාවන් විශාල අපහසුතාවකින් පෙළී ඇත. මේ තත්ත්වය හේතුවෙන් පසුගිය සති අන්තය වන විට බැඩ්මින්ටන් නේවාසිකාගාරයේ නවාතැන් ගැනීම ක්‍රීඩක ක්‍රීඩිකාවන් තිදෙනෙකු දක්වා පහත වැටී තිබුණි.එමෙන්ම කිසිඳු නඩත්තුවකට ලක් නොකරන ලද බැඩ්මින්ටන් මූලස්ථාන ගොඩනැගිල්ල ඉතා අබලන් තත්ත්වයකට පත්ව ඇති බවත් ක්‍රීඩාගාරයද ක්‍රීඩා කළ නොහැකි මට්ටමකට විනාශවී ඇතැයිද චෝදනාවකි.මේ චෝදනා පිළිබඳ අවධානය යොමුකළ බැඩ්මින්ටන් නව නිලධාරීහු කමිටු සභාපතිවරු 8ක් යටතේ සංවර්ධන වැඩ පවරා ඇතැයි වාර්තාවේ. එයට අමතරව විනය කමිටු නිලධාරීන්ද අලුතින් පත්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006224</link>
    <topic>දකුණේ බීච් වොලිබෝල් සූරතාවබෙන්තර ‘සාගර ක්‍රීඩා සමාජයට’</topic>
    <author>ගන්දර සමූහ , මාතර විශේෂ</author>
    <content>දකුණු පළාත් විවෘත බීච් වොලිබෝල් තරගාවලියේ සූරතාව හිමිකර ගැනීමට ගාල්ල දිස්ත්‍රික්කය නියෝජනය කළ බෙන්තර සාගර ක්‍රීඩා සමාජය සමත්විය. එහි අනුසූරයින් වූයේ තොටගමුව ක්‍රීඩා සමාජයයි.මේ තරගාවලිය ඉකුත් 18, 19 දෙදින තුල මාතර කොටුවේගොඩ වෙරළ තීරයේ දී පැවැත්විණි. තරගාවලිය සඳහා ගාල්ල, මාතර , හම්බන්තොට දිස්ත්‍රික් තුන නියෝජනය කරමින් කණ්ඩායම් 40ක් සහභාගී වූහ.අවසන් පූර්ව තරගයේ දී විජයබා පාසල් ක්‍රීඩා සමාජය පරදා බෙන්තර සාගර ක්‍රීඩා සමාජය ද, පායන හිරු ක්‍රීඩා සමාජය පරදා තොටගමුව ක්‍රීඩා සමාජය ද අවසන් තරගය සඳහා සුදුසුකම් ලැබූ අතර, අවසන් තරගයේ දී පළමු වටයේ ජය 21 ට 16 ලෙස තොටගමුව ක්‍රීඩා සමාජය හිමිකර ගත්ත ද දෙවැනි හා තෙවැනි තරග වටවලදී බෙන්තර සාගර ක්‍රීඩා සමාජය 21ට 15ක් හා 21 ට 18ක් වශයෙන් ලකුණු ලබා ජයග්‍රහණය හිමිකර ගැනීමට සමත්විය.ජය සංකේත හා සහතිකපත් ප්‍රදානය දකුණු පළාත් සභා මන්ත්‍රීවරුන් වන අරුණ ගුණරත්න , බුද්ධික පතිරණ, දකුණු පළාත් ක්‍රීඩා අමාත්‍යාංශයේ ලේකම් ඒ.ඩබ්ලිව්. සරත් ක්‍රීඩා අමාත්‍යාංශ වෛද්‍ය ඒකකයේ වෛද්‍ය ලාල් ඒකනායක මහත්වරුන්ගේ ප්‍රධානත්වයෙන් පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006225</link>
    <topic>එනසාල් වත්තේ ක්‍රීඩකයන්ටක්‍රීඩා පිටියක් නැතිව දුෂ්කරතා</topic>
    <author>ගන්දර සමූහ,මාතර විශේෂ ,මාතර දිසා විශේෂ</author>
    <content>දෙනියාය මැතිවරණ කොට්ඨාසයේ තොටපොළ ප්‍රාදේශීය සභා බල ප්‍රදේශයට අයත් එනසාල් වත්ත ඊ.ඩබ්ලිව්. (E.W.) කොටසේ ලැයිම් වල ජීවත්වන තරුණයින් විසින් ක්‍රීඩාපිටියක් ලබාදෙන ලෙස බලධාරීන්ගෙන් ඉල්ලා සිටිති.ක්‍රිකට් ක්‍රීඩාවට ඇති මහත් ආශාව නිසාම වසර කීපයක සිට පාරේ ක්‍රිකට් පුහුණුවීම් සිදුකර ශූරතා කුසලාන කීපයක් දිනා ගැනීමට තමන් සමත්ව සිටින අතර, පාසැල් නිමවීමෙන් පසු හා වත්තේ වැඩ නිමකර සවස් කාලයටත් නිවාඩු දින වලදීත් තමන් පුහුණුවීම් කරණා බව ද එම තරුණයෝ කියා සිටිති.ක්‍රිකට් ක්‍රීඩාවට මෙන්ම වෙනත් ක්‍රීඩාවන් සඳහා ද තම ප්‍රදේශයේ තරුණ තරුණියන්ගේ හැකියාවන් ඇතත්, ක්‍රීඩා පුහුණුවීම සඳහා ක්‍රීඩා පිටියක් හෝ නිසි තැනක් නොමැතිකමින් තම හැකියාවන් මොටවී යන බවත්, බොහෝ අය පොරොන්දු දී මෙතෙක් ඒවා ඉටු නොකළ බවත් ඔවුහු කියා සිටිති. ක්‍රීඩා පුහුණුවීම් කරණ සෑම විටකම බෝලය දොළපාරට වැටීමෙන් මහත් පීඩාවක් විඳීන බව ද මොවුන්ගේ තවත් දුක් ගැනවිල්ලකි.මේ පිළිබඳ විමසූ විට කොටපොළ ප්‍රාදේශීය සභාවේ සභාපති දයානන්ද අබේවික්‍රම මහතා කියා සිටියේ මාතර දිස්ත්‍රික්කයේ අඩුම ආදායම් ලබන ප්‍රාදේශීය සභාව කොටපොළ ප්‍රාදේශීය සභාව බැවින් මේ තරුණයින්ගේ ඉල්ලීම ඉටු කිරීමට නම් පළාත් සභාවේ හෝ මධ්‍යම රජයේ අනුග්‍රහයක් ලැබිය යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006226</link>
    <topic>කාකාට RED කාඩ්</topic>
    <author>ජොහැන්නස්බර්ග් (ඒ.එෆ්.පී.)</author>
    <content>අයිවරි කෝස්ට් පිලට එරෙහිව පැවැති ලෝක කුසලාන පාපන්දු තරගයේදී බ්‍රසීල පිලේ සුපිරි මැද පෙළ ක්‍රීඩක කාකා මතභේදාත්මක අයුරින් පිටියෙන් ඉවතට යැවීම සම්පූර්ණයෙන්ම අසාධාරණ තීරණයක් බව බ්‍රසීල පුහුණුකරු ඩුන්ගා පවසයි. පස් වතාවක්ම ලෝක කුසලානය දිනා ඇති බ්‍රසීලය මේ තරගයේදී ගෝල් 3-1 කින් අයිවරි කෝස්ට් පරදවමින් මෙවර තරගාවලියේ අවසාන කණ්ඩායම් 16 අතරට පිවිසියේය.එම තරගයේ අවසන් මිනිත්තු කිහිපයේදී ප්‍රතිවාදී පිලේ අබ්ඩෙල්කඩර් කෙයිටා තල්ලු කිරීම මත තරග විනිසුරු රතු කාඩ් පත පෙන්වමින් කාකා පිටියෙන් ඉවතට යවනු ලැබීය. එහෙත් අයිවරි කෝස්ට් ක්‍රීඩකයා එම තල්ලුවේ සංඝට්ටනය වැඩිකොට පෙන්වමින් පිටියේ ඇද වැටුණේ මුහුණද අල්ලා ගෙනය.ඊට පෙර තරගයේ 85 වැනි මිනිත්තුවේදී ටායා ටොරී තල්ලු කිරීම මත කහ කාඩ්පතින් අනතුරු ඇඟවීමට ලක් වූ කාකාට ඊට මිනිත්තු 3 කට පසුව රතු කාඩ් පත පෙන්වූයේ කෙයිටා ඔහු වෙතට දිව එද්දීය. ඒ වන විට කාකා පිටියේ වෙනත් පැත්තක් බලාගෙනය.“රතු කාඩ්පත ගැන මම කිසිවක් ප්‍රකාශ කරන්නේ නැහැ” යැයි කාකා තරගයෙන් පසුව මහත් කෝපයෙන් කියා සිටියේය.“සිදු වූ දේ ඔබ සියලු දෙනාම දකින්න ඇතැයි මා සිතනවා. ඒ නිසා මට තවත් කියන්න දෙයක් නැහැ” කාකා කීවේය.කාකා පිටියෙන් ඉවතට යවද්දී ඩුන්ගාට කතා කර ගැනීමට පවා නොහැකි විය. මේ සිදුවීම හේතුවෙන් කාකාට ලබන සිකුරාදා පෘතුගාලයට එරෙහිව පැවැත්වෙන “ජී” කොටසේ අවසාන තරගයට සහභාගිවීමට නොහැක.“කාකාට සිදුවූයේ බලවත් අසාධාරණයකි. නීති විරෝධී ක්‍රීඩාවකට ඔහු ගොදුරු වූවා පමණක් නොව ඔහුට දඬුවම්ද කරනු ලැබුවා. වැරැද්ද කළ කෙනා බේරුණා. ඒ ගැන මම ඔහුට සුභ පතන්න වෙනවා” යැයි ඩුන්ගා ප්‍රකාශ කළේය. මීළඟ තරගය සඳහා කාකා වෙනුවට කව්රු ක්‍රීඩා කරාවිද කියා අපට දැන්ම කියන්න බැහැ. මීළඟ දින කිහිපයේදී අපි ඒ ගැන කල්පනා කරනවා” යැයිද බ්‍රසීල පුහුණුකරුවා කීය.පිළිමළුන් පිටු දැකීමේ තරග වටයට බ්‍රසීලය ස්ථානයක් හිමිකර ගත්තේ තරගයේ 25 හා 52 වැනි මිනිත්තුවලදී ලුයිස් ෆැබ්යානෝ ලබාගත් ගෝල් 2 හා 62 වැනි මිනිත්තුවේදී කාකා විසින් ලබාදුන් පන්දුවෙන් එලානෝ ලබාගත් ගෝලයෙනි. අයිවරි කෝස්ට් පිල වෙනුවෙන් එකම ගෝලය නායක ඩිඩියර් ඩ්‍රොග්බා ලබා ගත්තේය.පැරගුවේට 2 – 0 ක ජයක්‘එෆ්’ කාණ්ඩයේ ස්ලෝවේකියාව හා පැරගුවේ කණ්ඩායම් අතර තරගයෙන් ගෝල් 2 – 0 ක ජයක් පැරගුවේ කණ්ඩායම දිනා ගත්තේය. ප්‍රථම භාගය ගෝල් 1 – 0 ක් ලෙස පැරගුවේ ඉදිරියෙන් සිටි අතර එන්රිකූ වේරා හා ක්‍රිස්ටියන් රිවෙරෝස් ගෝල් වාර්තා කළහ. එම කාණ්ඩයේ ඉදිරියෙන්ම ලකුණු 4 ක් ලැබූ පැරගුවේ කණ්ඩායම සිටින අතර ඉතාලිය හා නවසීලන්තය ලකුණු දෙක බැගින් ලබා සිටිති.ඉතාලියට ප්‍රබල තරගයක්‘එෆ්’ කාණ්ඩයේ ඉතාලිය හා නවසීලන්තය අතර තරගය ගෝල් 1 – 1 ක් ලෙස ජය පරාජයෙන් තොරව නිමා විය. නවසීලන්තයේ ෂේන්ස්මෙල්ට් 7 වැනි මිනිත්තුවේදී ගෝලයක් ලැබු අතර එයට පිලිතුරු ලෙස ඉතාලියේ වින්සිනෝ අයක්වෙන්ටා දඩුවම් පහරක් සාර්ථක කර ගනිමින් ගෝලයක් වාර්තා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006227</link>
    <topic>ජගත් බොක්සිං හිටපු සභාපති මිය යයි</topic>
    <author>කරච්චි (ඒ. එෆ්. පී.)</author>
    <content>ලෝක ආධුනික බොක්සිං සම්මේලනයේ හිටපු ප්‍රධානී අන්වර් චව්ද්‍රි අභාවප්‍රාප්ත වූ බැව් ඔහුගේ පවුලේ ප්‍රකාශකයකු පැවසීය.88 හැවිරිදි චව්ද්‍රි දිගු කාලයක් රෝගාතුරව සිටි බැව් වාර්තා වේ. 1986 සිට 2006 දක්වා කාලය තුළ ජාත්‍යන්තර ආධුනික බොක්සිං සංගමයේ සභාපති ලෙස කටයුතු කළ චව්ද්‍රි බොක්සිං ක්‍රීඩාවේ දැවැන්තයෙකු ලෙස ප්‍රකටය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=s1006228</link>
    <topic>ප්‍රංශ පිලෙන් විරෝධතාවක්</topic>
    <author/>
    <content>ප්‍රංශ පාපන්දු පිලේ පුහුණුකරු රේමන්ඩ් ඩොමෙන්ච් සමඟ ආරවුලට පැටලුනු එරට සුපිරිතම පාපන්දුකරුවෙක් වන නිකොලස් අනෙල්කාට පැන වූ තරග තහනම සම්බන්ධයෙන් සිය බලවත් විරුද්ධත්වය ප්‍රකාශ කරමින් ප්‍රංශයේ ලෝක කුසලාන පාපන්දු කණ්ඩායම නිවේදනයක් නිකුත් කර තිබේ.ගෝල් - 2 - 0 ක් ලෙස මෙක්සිකෝව පරාජයට පත්කළ තරගයේ පළමු භාගයෙන් පසුව ක්‍රීඩා විවේකාගාරයේදී අනෙල්කා සහ පුහුණුකරු අතර ඇතිවූ ගැටුම පිළිබඳව ක්‍රීඩකයින් කනගාටුව ප්‍රකාශ කළ පුවත ප්‍රංශයේ “sports Daily” පුවත්පතේ පළ වූ අතර එය පුහුණුකරු විසින් ද කියවනු ලැබීය. මේ සිදුවීමෙන් පසුව ක්‍රීඩකයින් නියමිත පුහුණු සැසිය ප්‍රතික්ෂේප කරනු ලැබූහ.අනෙල්කා කණ්ඩායමෙන් ඉවත් කිරීමට ප්‍රංශ පාපන්දු සම්මේලනය ගත් තීරණයට බලවත් විරෝධය ප්‍රකාශ කරන ක්‍රීඩකයින් තම ප්‍රකාශයන් සැලකිල්ලට නොගනිමින් ගැටුම සම්බන්ධව පුවත්පත්වල පළවූ ප්‍රවෘත්තින් කෙරෙහි පමණක් අවධානය යොමුකිරීම තරයේ හෙලා දකිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=f1006221</link>
    <topic>දෙමළ තරුණ තරුණියන්ට නව රුකියා අවස්ථා ලබා දෙනවා</topic>
    <author>සාකච්ඡා කළේ උදිත ගුණවර්ධන</author>
    <content>* නැවත පදිංචි කිරීම් හා පුනරුත්ථාපන කාර්යයන් ප්‍රශ්චාත් යුද සමයේ දී ප්‍රබල ලෙසම කතාබහට ලක් වූ කාරණා වන්නේ නැවත පදිංචි කිරීම් හා පුනරුත්ථාපන කාර්යයන් ය. මේ වෙද්දි නැවත පදිංචි කිරීම් හා පුනරුත්ථාපන කටයුතුවල තත්ත්වය කෙබඳු ද?යුද්ධය ජයගත්තු ත්‍රස්තවාදය මුළුමනින් ම යුදමය විදිහට පරාජය කළ ද එම ජයග්‍රහණ පූර්ණ වීමට නම් යුද්ධයෙන් විපතට පත් වූ අයටත් පුළුල් සහනයක් ලැබිය යුතුයි. අපි රජයක් විදිහට මේ ගැන තමයි දීර්ඝ කාලීනව කටයුතු කළේ. පසුගිය අවුරුද්දේ මැයි දහනවවෙනිදා යුද්ධය නිමා වෙද්දී ලක්ෂ හතරකට අධික පිරිසක් අන්ත අසරණ අනාථභාවයට පත්වෙලා සිටියා.මේ පිරිස් යමක් කමක් කරගත හැකි රජයේ, පුද්ගලික අංශයේ රැකියා කළ කෘෂිකර්මාන්තයේ නියැළුණු පිරිසක්. ඒත් යුද්ධය මේ අයට සියල්ල අහිමි කළා. වගකිව යුතු රජයක් විදිහට සහෝදරාත්මක ව තම ජනතාව පිළිබඳ බලන පාලනයක් විදිහට අපි මේ ජන කොටස්වලට අවශ්‍ය සියලු පහසුකම් ලබා දී නැවත පදිංචි කිරීම් හා පුනරුත්ථාපනයට කටයුතු කරලා තිබෙනවා.* පුනරුත්ථාපන හා නැවත පදිංචි කිරීම් කටයුතු කෙතරම් ප්‍රමාණයක් දැනට අවසන් කර තිබේනවාද?පසුගිය මාස දොළහට ලක්ෂ තුනහමාරක් විතර රජය මඟින් නැවත පදිංචි කර තිබෙනවා. මෙය විශ්මයක් ලෙස සඳහන් කළත් කමක් නැහැ. වෙන රටවල යුද්ධයක් සිදුවී එය නිමාවුණාම ජාතික විපතකදී අවතැන් වන පිරිස් යළි පදිංචි කරවීමට විශාල කාලයක් ගත වෙනවා. සමහර වෙලාවට එය අවුරුදු තුන හතරක් වෙන්තත් පුළුවන්. ඒත් අපිට පුළුවන්කම ලැබී තිබෙනවා මාස දොළහකටත් අඩු කාලයකදී මේ අවතැන් වූවන්ගෙන් බහුතරයක් නැවැත පදිංචි කරවීමට.මා පමණක් නෙමෙයි මීට පෙර මෙම විෂයභාරව සිටි ඇමැතිතුමන් මෙහි දී විශාල කාර්යය භාරයක් සිදුකළා. මා ඉදිරි කටයුතු ප්‍රමාණයත් සාර්ථකව ඉෂ්ඨ කිරීමට බලාපොරොත්තුවෙන් සිටින්නේ. මගේ අරමුණ තමයි අවතැන් වූ සියලු දෙනා ඒ අය උපන් ගම්වල නැවත පදිංචි කරවීම.අපගේ සංඛ්‍යා ලේඛනවලට අනුව අවතැන් වූ සහන ගම්මානවල විපතටපත් වූ අයගෙන් 90%ක්ම යළිත් ඒ අයගේ ම ගම්බිම්වල පදිංචි කරලා තිබෙන්නේ. තව ඉතිරිවෙලා ඉන්නේ 10% වගේ සුලුතරයක් පමණයි. අපේ සැලැසුම් නිසියාකාරව සිද්ධ වුණොත් තවත් සුලු කාලයක දී සියලු අවතැන් වූවන් යළි පදිංචි කිරීමට පුළුවන්කම ලැබේවි.* ආණ්ඩුව අවතැන් වූවන් යළිත් පදිංචි කිරීම් සිදු කළත් ඔවුන්ට අවශ්‍ය පහසුකම් නොලැබෙන බවටත් චෝදනාවක් තිබෙනවා ඇතැම් මාධ්‍ය කියන්නේ නැවත පදිංචි වන අයට දෙන්නේ සෙවිලි තහඩු දහයක් පමණයි කියලා?චෝදනා එල්ල කරන තරම් විවේචන කරන තරම් ලේසි නැහැ වැඩ කරන එක. රජය සියලු කාර්යයන් ඉටු කරමින් සිටිනවා. රජය අවතැන්වූවන් යළි පදිංචි කරවීම ආරම්භ කරලා තිබෙනවා. ඉදිරියේ දී ඒ අයගේ අවශ්‍යතාවන් ක්‍රමිකව ඉටු කිරීම තමයි බලාපොරොත්තුව.ඒත් එල්. ටී. ටී. ඊ. සංවිධානයට හිතවත් ව සිටි ඇතැම් අය ආණ්ඩුව අපහසුවට පත් කිරීමේ අරමුණෙන් ම විවිධ මතවාද ප්‍රචාරය කිරීමට උත්සාහ කරනවා ඒත් ඔවුන්ගේ මේ උපක්‍රම සාර්ථක වෙතැයි මා නම් කල්පනා කරන්නේ නැහැ.අපේ රටේ යුද්ධයෙන් පසු සිදුවන නැවත පදිංචි කිරීම් ජාත්‍යන්තරයේ බහුතරයක් විසින් අනුමත කර තිබෙනවා වගේම ඔවුන් මේ කාර්යයන් අගැයීමට ද ලක් කර තිබෙනවා. ඒ නිසා සුලුතර පිරිසකගේ මේ චෝදනා බහුතර ජනතාවක් ඉදිරියේ නිශ්ප්‍රභා වී අවසානයි.* යුද්ධයට මූලික වූ කරුණු සහ එම ක්‍රියාවලියට මැදිහත් වී නොමඟ ගිය තරුණ කොටස් යහම¼ඟට ගැනීමට මොන විදිහේ වැඩපිළිවෙළක් ද යොදා තිබෙන්නේ?අනිවාර්යෙන්ම මේ පුනරුත්ථාපන කටයුතු සිදු කිරීම රජය වේගවත්ව කරගෙන යනවා. පසු ගිය සතියේදිත් කොටි සාමාජික තරුණ තරුණියන් පුනරුත්ථාපනය කර ඔවුන්ව විවාහ ජීවිතයටත් ඇතුළු කළා. ඒ වගේ ම තවත් තරුණියන් පිරිසක් පුනරුත්ථාපනය කර රැකියා සඳහාත් පිටත් කර තිබෙනවා. එවැනි තත්ත්වයක් තිබිය දී කාටවත් කියන්න බැහැ පුනරුත්ථාපන හා නැවත පදිංචි කිරීම් කටයුතු ආණ්ඩුව විසින් සිදු කරන්නේ නැහැ කියලා.යුද්ධය නිමාවීමේ ප්‍රතිඵල සමාජයට පුළුල් වශයෙන් ලබාගැනීමට අවශ්‍යනම් යුද්ධයට මූලික වූ කරුණු ඉවත් කළ යුතුයි. එයට මුල් වූ අය පුනරුත්ථාපනය කර සමාජයට වැඩදායි පුද්ගලයන් ලෙස සමාජගත කළ යුතුයි. රජය දැන් සිදු කරමින් සිටින්නේ එම කාර්යභාරයයි.පසුගිය කාලයේ දී ඇතැම් පාර්ශව ලංකා රජය යුද්ධයෙන් පීඩනයට පත් වූ කණ්ඩායම් නොතකා කටයුතු කරන බවට චෝදනා කළා. ඒත් අද වෙද්දි ඒ සියල්ල නිශ්ප්‍රභා වී තිබෙන්නේ.නැවත පදිංචි කිරීම් කරද්දි උතුරේ සමහර ප්‍රදේශවල පදිංචි කරවීම් ආරම්භ කිරීමට බැරිවෙලා තිබෙනවා. එයට මූලික වෙලා තිබෙන්නේ තවමත් එම ප්‍රදේශවල බිම්බෝම්බ ඉවත් කරලා පූර්ණ සුරක්ෂිතභාවයක් ඇති කිරීමට නොහැකි වී තිබීමයි.* නැවත පදිංචිය පුනරුත්ථාපනය කියන්නේ දේශපාලන කාරණයක් නෙමෙයි, ජාතික වශයෙන් වැදගත්කමක් තියෙන දෙයක්. මේ කාර්යය සඳහා විපක්ෂය විදිහට ලැබෙන සහයෝගය ප්‍රමාණවත් කියලා ඔබ හිතනවාද?විපක්ෂය විදිහට කටයුතු කරද්දි ඒ අයටත් ජාතික වගකීමක් තිබෙනවා. හැම වෙලාවේදී ම ඒ අය සංවර්ධනාත්මක විවේචනයක් කළාට ප්‍රශ්නයක් නැහැ. ලොව පිළිගත් ප්‍රජාතන්ත්‍රවාදයේ මූලික ලක්ෂණය වන්නේ මෙයයි. ඒත් අපේ රටේ විපක්ෂය මේ තත්ත්වය කෙතරම්දුරට පිළිඅරගෙන තිබෙනවාද කියලා සැක සහිතයි.මේ අය යුද්ධයේදී වගේ්ම ප්‍රශ්චාත් යුද සමයේ දී සිදුකළ නැවත පදිංචි කිරීම් පුනරුත්ථාපන කටයුතුවල දී ලබාදුන් සහයෝගයත් ප්‍රමාණවත් නැහැ. ඒ ගැන අකැමැත්තෙන් වුවත් ප්‍රකාශ කළ යුතුයි.* නැවත පදිංචි කරන පුද්ගලයන් මුහුණ දෙන ප්‍රධානම ගැටලුව වන්නේ ඔවුන්ගේ ආර්ථික තත්ත්වය යළිත් න¼ඟාසිටුවීමයි. ඒ දේ නැවතපදිංචි වූවන්ට පමණක් තනියෙන් සිදු කළ නොහැකියි. මේ සඳහා ඔබ අමාත්‍යාංශය මඟින් මොන විදිහේ වැඩපිළිවෙළක් ද ක්‍රියාත්මක වෙනේනේ?රජය මේ අයගේ ආර්ථිකය යළිත් නඟාසිටුවීමට අවශ්‍ය උපරිම සහයෝගය ලබාදෙනවා. මෙහිදී රාජ්‍ය බැංකු ම¼ඟින් ලබාදෙන ණය මුදල්, ආධාර අලුත් රැකියා අවස්ථා ආදිය ලබාදිය හැකියි.ඒ සඳහා ආණ්ඩුව ජනාධිපතිතුමාගේ උපදෙස් මත ක්‍රියාත්මකවී සිටිනවා. මා මීට පෙරත් සඳහන් කළ ආකාරයට දෙමළ තරුණ තරුණියන්ට අලුත් රැකියා අවස්ථා ලබාදීමත් රජය ආරම්භ කර තිබෙනවා.උතුරු නැගෙනහිර තිබෙන ඉතාමත් සාමකාමී තත්ත්වය ආයෝජන හා අලුත් කර්මාන්තවලටත් ඉතාමත් හොඳයි. ඒ නිසා ඉදිරි කාලයේ දී අලුත් ආයෝජකයෝ කර්මාන්ත කරුවෝ මේ ප්‍රදේශවල තමන් ගේ කටයුතු ආරම්භ කරාවි. මේ සියලු දේ නිසා උතුරු නැගෙනහිර ආර්ථික තත්ත්වය ඉදිරියේ දී ශක්තිමත් වෙන එක ස්ථිරයි.එමෙන් ම දැන් එම පළාත්වල ධීවර කටයුතු කෘෂිකාර්මික කටයුතු බියක් සැකක් නැතිව කරගෙන යාමට පුළුවන් වෙලා තිබෙනවා. මේ හැම කාරණයක් ම උතුරේ හා නැගෙනහිර ආර්ථික ස්ථාවරත්වයට ප්‍රබල විදිහට බලපානවා.* උතුරේ සිටිය දී කොටි සංවිධානය විසින් පළවාහරින ලද මුස්ලිම්වරු ලක්ෂයකට ආසන්න පිරිසක් තාමත් පුත්තලම දිස්ත්‍රික්කයේ අවතැන් ගම්මානවල සිටිනවා මේ අය යළිත් ඔවුන්ගේ ගම්බිම්වල පදිංචිකරන්නේ නැති ද?උතුරේ පදිංචි කිරීම්වල දී එම මුස්ලිම්වරුන්ටත් තම තමන්ගේ උපන් ගම්වලට ගොස් යළිත් පදිංචි වීමට පුළුවන්. උතුරේ සටන්වලදී අවතැන් වූ අය යළි පදිංචි කිරීමේ වැඩපිළිවෙළ අවසන් වූ විගස මේ මුස්ලිම්වරු නැවත පදිංචියත් අපි ආරම්භ කරනවා. ඉදිරි අවුරුදු හයේ දී මේ සියලු ප්‍රශ්න විසදීම තමයි අපගේ අමාත්‍යංශයේ අරමුණ වෙලා තිබෙන්නේ.* අලුත් ආණ්ඩුක්‍රම ව්‍යවස්ථාවක් කඩිනම්ව ඉදිරිපත්වන බවට පෙර ලකුණු පහළ වී තිබෙනවා මේ ආණ්ඩු ක්‍රම ව්‍යවස්ථාව පිළිබඳ මූලික හැඳින්වීමක් කළ හැකි ද?1978 දෙවන ජනරජ ව්‍යවස්ථාවේ යල්පැන ගිය ඉවත් කළ යුතු බොහෝ දේවල් තිබෙනවා. ඒ නිසා මගේ පුද්ගලික මතය වෙන්නේත් මේ නුසුදුසු දේවල් ඉවත් කළ යුතුයි නැතිනම් අලුත් ව්‍යවස්ථාවක් ඇති කළ යුතුයි යන්නයි. පසුගිය මහ මැතිවරණයේ දී අපි ඒ සඳහා තමයි ජනවරමක් ඉල්ලා සිටියේ. අපිට දැන් එම ජනවරම ලැබී තිබෙන නිසා අලුත් සංශෝධන හෝ ව්‍යවස්ථාව සෙසු අයගේ අදහස් ද විමසීමෙන් පසු කඩිනම්ව ලබාදීමේ වරදක් මා දකින්නේ නැහැ.රටේ බහුතරයක් ද මේ ව්‍යවස්ථාව වෙනස් කළ යුතුයි කියන ස්ථාවරයේ ම තමයි සිටින්නේ.මෙහි දී මැතිවරණ ක්‍රමය පිළිබඳවත් අවධානය යොමු කළ යුතුයි. වර්තමාන මැතිවරණ ක්‍රමය නිසා මුදල් නැති සාමාන්‍ය පුද්ගලයකුට දේශපාලනයට පැමිණීමටත් එහි ජයග්‍රහණ ලබා ගැනීමටත් නොහැකි වී තිබෙනවා. මේ දේ එතරම් හොඳ දෙයක් විදිහට මා නම් දකින්නේ නැහැ.* බඩු මිල ඉහළ යාම යළිත් ආරම්භ වී තිබෙනවා මේ ගැන විපක්ෂය දිගින් දිගට ම ආණ්ඩුවටයි චෝදනා කරන්නේ?මේ වගේ දේවල්වල දී විපක්ෂය හැමදාමත් චෝදනා කළේ ආණ්ඩුවට. ඒත් බඩු මිල ඉහළ යාම වගේ දෙයක් ආණ්ඩුවකට පාලනය කරන්න බැහැ. උදාහරණයකට ගනිමු ඉන්ධන මිල ඒ මිල අපිට දේශියව තීරණය කරන්න බැහැ. මේ මිල ගණන් ජාත්‍යන්තරවයි තීරණය වන්නේ. කිරිපිටි නිෂ්පාදනයේ 10% ප්‍රමාණයක් විතරයි දේශීයව නිෂ්පාදනය වන්නේ ඉතිරිය ආනයනය කරනවා. මේ නිසා තමයි මා සඳහන් කළේ ආණ්ඩුවට අත්‍යවශ්‍ය භාණ්ඩ මිල සම්පූර්ණයෙන් ම පාලනය කරන්න බැහැ කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=f1006222</link>
    <topic>යළි උපන්විල්පත්තුව</topic>
    <author>ධර්මන්වික්‍රමරත්න</author>
    <content>දැවයෙන් ම කළා වූ මාලිගයක්වන් ඒ නිවහන දෙස මා බලා සිටියේ මෝදරගම්ආරු නමින් හැඳින්වූ ඔය ඉවුරේ සිටගෙන ය. කොක්මොටේ වන නිවහන යනු ඒ ලී ගෘහයට කියන නම ය. ඒ දැව මුවා වන නිවහන යළිත් ප්‍රතිසංස්කරණය වෙන අයුරු පෙනේ. හාත්පස වන පෙත සන්සුන් ය. අවදි වෙන වන මැදුර උදාර ය. මේ විල්පත්තු වන බිමට ඉකුත් සතියේ ගිය විට අපට දක්නට ලැබුණු දසුන් ය. විල්පත්තු දොරටුවේ සිට එයට දුර කි. මී. 48 කි. විල්පත්තුවට කොළඹ සිට පුත්තලම පාරේ පැමිණි විට මුළු දුර ප්‍රමාණය කි. මී. 174 කි.පැවැති ශිෂ්ටාචාරය අලුත් ශිෂ්ටාචාරයක් සමඟ අතිනත ගත් ඉතිහාසගත බිමක් වූ ප්‍රධාන විල්ලු 27 ක් ඇතුළු විල්ලු 40 කින් සැදුණා වූ නිසා ම විල්පත්තුව ලෙස මෙම වන පෙත හැඳින් වේ. ඉකුත් තිස් වසරක් පුරා පැවැති ත්‍රස්තවාදී යුද වාතාවරණයෙන් වැනසී ගිය සම්පත් අතර මෙය ද වේ. බොහෝ වන නිවහන් නටබුන්ව ගොසිනි. වන සතුන් දිය පවස නිවා ගත් වැව් මුළුමනින් ම වාගේ වැනසී ගොස් ය.අපි ඉකුත් සතියේ ඒ වන පෙත සොයා ගියෙමු. ඒ ගමනේ දී නටබුන් නිවහන් වෙනුවට ප්‍රතිසංස්කරණය වෙමින් පවතින නිවහන් පෙනුණි. විනාශයට ගිය වැව් යළිත් කඩිමුඩියේ ප්‍රතිසංස්කරණය වෙමින් පැවැතුනි. එය වනජීවීන් වෙනුවෙනි.ඒ අතර පර්සි බැඳි වැව, මහඉලන්දා වැව, මරදන්මඩුව, පලුපොල, මානික්කපොල, මොරගොල්ල, ඉකිරිගොල්ලෑව, මෙන් ම තෙල් බීපු වැව, වලස් වැව සහ උක්කු වැව් ද විය. ප්‍රතිසංස්කරණ කටයුතු කරනු ලබන්නේ යුද හමුදා ඉංජිනේරු බලකාය විසිනි. යුද සමයෙන් පසු පසෙකට වූ යන්ත්‍ර සූත්‍ර බොහොමයක් ද ඒ වෙනුවෙන් පණ ගැන්වී තිබිණි.විල්පත්තුවේ ක්ෂිරපායි සතුන් අතර මුල් තැනක් මෙරට වෙසෙන දිවියාට හිමිවෙයි. ඒ හැරුණු කළ අලියා, කුළු හරකා, වල් ඌරා වශයෙන් විශේෂ 41 ක් දකින්නට ලැබෙන අතර පක්ෂී විශේෂ 149 ක් ද වාර්තා වෙයි. මිරිදිය මත්ස්‍ය විශේෂ 28 ක්, දේශීය මත්ස්‍ය විශේෂ වශයෙන් හඳුනාගෙන ඇති අතර, සමස්ත මත්ස්‍ය සංඛ්‍යාව 30 කි. උරග විශේෂ 57 කි. ඒ අතර උභය ජීවීන් විශේෂ 17 ක් ද වාර්තා වේ.පැමිණෙන දෙස් විදෙස් සංචාරකයන් වෙනුවෙන් කොක්මොටේ වන නිවහන පමණක් නොව මනවිල ඇතුළු වන නිවස්නය ද මේ වන විට ප්‍රතිසංස්කරණය අවසන් ය. සුව පහසු සංචාරක සංස්කෘතියක් වෙනුවෙන් උපරිම අයුරින් හෙට දිනයේ දී එය තව තවත් ඔපවත් වනු ඇත. විල්පත්තුවේ ඇති සෙසු සංචාරක නිවෙස් වන පනික්ක විල, කලවිල, මානික්ක පොළ උක්කු, මරදන්මඩුව, කාලි විල්ලු යන වන නිවෙස් විල්පත්තුවට පැමිණෙන්නා වූ සියලු දෙනාට ම නවාතැන් සැපයීමට දැන් සූදානම් ය. සංවර්ධන කටයුතු අගෝස්තු 15 වැනිදා වන විට නිම වනු ඇත.විල්පත්තුව යනු ශශ්‍රී ලංකාවේ ඇති විශාලත ම සහ පැරැණිතම වනෝද්‍යානය යි. ප්‍රමාණයෙන් හෙක්ටයාර් 131,693 ක් වෙන එම වන බිම මුහුදු මට්ටමේ සිට මීටර් 15.2 ක් ඉහළින් පිහිටියේ ය. වස්ගමුව ප්‍රකට අලි ඇතුන්ට ය. හෝටන්තැන්න ගෝනුන්ට ය. විල්පත්තුව ලොව පුරා ප්‍රකට වන්නේ දිවියන්ට ය. මෙවර විල්පත්තුවේ දී මට නෙදර්ලන්තයෙන් පැමිණි වීලිංන් ඊ නැමැති පාරිසරික සංචාරකයෙක් ද හමු විය.ඔහු මට කීවේ 1978 මාර්තු 10 වැනිදා විල්පත්තුවට පැමිණි සිය පියාට දිවියන් 09 දෙනෙකු දක්නට ලැබුණු බව ය. මෙවර තමාට දිවියන් 04 දෙනෙකු දැකගන්නට ලැබුණු බව පැවසී ය. විල්ලු ආශි‍්‍රත පරිසරය, මෙරටට ආවේණික මෙන්ම දුර්ලභ සංක්‍රමණික පක්ෂීන්ට කදිම තෝතැන්නකි.නිතර ම දක්නට ලැබෙන ලතුවැකියා මෙන් ම ආසියානු විවර තුඩුවා, ගගනි සේරුවා, යුරාසියා, හැඳි අළුවා සුදු දෑ තුඩුවා, මහ සුදු කොහා, රැහැන්මාර ආදීන් ද සිලුපර උකුස්සා, කුස ඇලි සයුරු උකුස්සා, පෙරලි කොණ්ඩ උකුස්සා වැනි මාංශ භක්ෂක පක්ෂීන් ද විල්පත්තුවේ දී ඉවසීමෙන් සිටියහොත් දැක ගැනීම අපහසු නොවන දසුන් ය.විල් ඇසුරේ කිඹුලන් සුලබ ය. ඒ අතර හැල කිඹුලා සුවිශේෂ ය. සුන්දර විල් ප්‍රදේශය අසලින් හිරු බැස යද්දී දිය බීමට ඒ අසලට සමීප වෙමින් සිටින්නේ තනි අලියෙකි. තව තැනක අලි රෑනකි. අලියකු සිය හිස දෙපසට හරවා බලා පසුව මදක් පහත් කොට හොඬින් උදුරා ගත් තණ පඳුරක් පයේ ගසා එහි පස් විසුරුවා එය මුවෙහි ලා ගත්තේ අසීමිත නිදහසකිනි. කැලෑ පාළුවන් නැත.දඩයම්කරුවන් ද දැන් දක්නට නොමැත. තවත් තැනක මුව පවුලකි. වල් ඌරන් රෑනකි. හාත්පස සිසාරා බලන කළ දැක ගන්නට ලැබුණේ වීර ගසක් මුදුනේ ලැග සිටින කුස ඇලි සයුරු උකුස්සෙකි.දේශගුණික විවිධත්වයක් සහිත මෙම සුවිශේෂ වන කලාපයේ දී ඔබට පාරිසරික කලාප කිහිපයක් ම හමුවනු ඇත. ඒ අනුව එක් කලාපයක් තවත් තැනක දී ශුෂ්ක දේශගුණයක් මෙන් ම තෙත් කලාපීය පරිසර ස්වාභාවයත් එකවර විඳිය හැකි සුවිශේෂ පරිසර කලාපයක් වශයෙන් ද විල්පත්තුව ප්‍රකට ය. අනික් අතින් ඒ නිසා ම පොහොසත් ජෛව විවිධත්වයක් විල්පත්තුව සතු ය.විල්පත්තුවේ පුනර්ජීවය පිළිබඳව බැසිල් රාජපක්‍ෂයන්ගේ දායකත්වය සැමගේ ඇගයීමට දැන් ලක් වී තිබේ. භූමියේ ස්වභාවයට අනුව ගත් කළ මෙම ප්‍රදේශය මීට වසර මිලියන 12 කට පමණ පෙර සාගර කලාපයක් වශයෙන් පැවැති නමුත් පසුව ඇති වූ භූ විපර්යාසයක් නිසා ඉහළට එසැ වී සාගරය පසු බැස ගොස් තිබේ ය යනුවෙන් භූ විද්‍යාඥයන් විසින් පෙන්වා දෙනු ලැබ තිබේ. ඒ වෙනුවෙන් දිය හැකි හොඳ ම භූමි නිදර්ශනය ලෙස ඔවුන්ගේ අවධානය දිනාගෙන ඇත්තේ කොරල් බිම් ය.විල්පත්තුවේ පිළිගැනීමේ නිලධාරීන් මෙන් සිටිනුයේ මහාමාර්ගය අසළ දී හමුවන ජීප් රථ රියදුරන් ය. ඔවුහු මිත්‍රශීලී ය. ලෙන්ගතු ය. පරිසර හිතකාමී ය. විල්පත්තු ජීප් රථ හිමියන්ගේ සංගමයේ ලේකම් ලයනල් සිරිමල්වත්ත පවසන පරිදි එම සංවිධානයේ ආරම්භය 1983 වර්ෂය තෙක් විහිදෙයි.අද වන විට ජීප් රථ 21 ක් විල්පත්තුව අසල අමුත්තන් පිළිගැනීමට සූදානම් ය. මෙයට මසකට පමණ පෙර එහි තිබුණේ ජීප් රථ කිහිපයකි. පසුගිය ත්‍රස්තවාදී යුද සමයේ දී ජීප් රථ බොහොමයක් විකිණී ගියේ ය. අහිමි වී ගිය වෘත්තිය නිසා ඔවුහු බොහෝ ආර්ථික අපහසුතාවලට ලක් වුණෝ ය. එහෙත් මේ වන විට වේගවත් ලෙස සිදුවෙමින් පවතින සංවර්ධන කටයුතු ප්‍රදේශවාසීන්ට ආශ්චර්යක් මෙනි.කාලගුණය පැත්තෙන් ප්‍රමාණවත් වර්ෂාපතනයක් විල්පත්තුව සතු ය. එය වාර්ෂිකව මි. ලී. 1000 ක් 1500 ක් අතර ය. උෂ්ණත්වය සෙන්ටිග්‍රේඩ් අංශක 27.2 කි. ඊට අමතරව අන්තර් මෝසම් වර්ෂාපතනයෙන් ද පෝෂණය වෙයි. මැයි සිට සැප්තැම්බර් අතර කාලය සැලකෙන්නේ වියළි කාලගුණයක් සහිත සමයක් ලෙස ය.පසුගිය තිස් වසරක කාලයක් පුරා අපට යුද්ධයෙන් අහිමිව පැවතුණේ මෙවන් වටිනා පාරිසරික සම්පත් ය. එහෙත් අද එය යළිත් අවදි වෙයි. නුදුරු දිනයක දී ම සිදුකෙරෙන ප්‍රතිසංස්කරණ ද අගෝස්තු 15 අවසන් ය. දැනටමත් සිය ගණන් පරිසරලෝලීන් දිනපතා එහි පැමිණෙනු දක්නට ලැබේ. කොටි ත්‍රස්තවාදී ක්‍රියාකාරකම් නිසා 1985 සිට ම වසා දැමූ විල්පත්තුවට දැන් නව පෙරවදනක් උදා වී තිබේ.දිවියන් පමණක් නොව තවත් සතුන් බොහොමයක් විල්පත්තු අභය භූමියේදී දැක ගත හැකි වනු නියතය. අවශ්‍ය වන්නේ ඉවසීමත්, පරිසර ලෝලීත්වයත් පමණි. විශේෂයෙන් ම අලුතින් හුස්ම ගන්නා විල්පත්තු අභය භූමියේ දී පක්‍ෂීන් විශාල සංඛ්‍යාවක් ඔබේ කැමරාව වෙතට ම පියාඹා එනු වැළැක්විය නොහැකි වනු ඇත. එන්න විල්පත්තුවට. වන සතුන් ඔබ එන තෙක් මඟ බලා සිටිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=f1006223</link>
    <topic>හෝර්ටන් තැන්නේකුරුලු දෙබස්</topic>
    <author>ටිරෝනි වෑවලගේ</author>
    <content>‘මහත්තයා බොහොම කනගාටුයි. මෙතනින් එහාට පොලිතීන් කොළයක්වත්, ගිනි පෙට්ටියක්වත්, පිහියක්වත් ගෙනියන්න දෙන්නෙ නෑ”ලෝකාන්තය බලා යන මාර්ගය ආරම්භයේ පිවිසුම් දොරටුවේ සිටි ආරක්‍ෂක නිලධාරියා මහත් බැරෑරුම් ලෙස කියා සිටියේ ය. විශාල කළු බෑගයක් පිටේ එල්ලාගෙන, තවත් බෑගයක් අතින් ගෙන පෝලිමේ සිටි මගේ ගමන් සගයා ඒ වදන් අසා දුර්මුඛ වනු මට පෙනුණි. ආරක්‍ෂක නිලධාරියා ගේ ගෝරනාඩුව තවත් තරුණයන් කිහිප දෙනෙක් ආපසු හැරවීමට සමත් විය. ගමන් මඟ පරීක්‍ෂාව සඳහා වන පෝලිමට එක්ව සිටි ගමන් සගයා ද ඒ සමඟ ම ආපසු හැරෙනු මම දුටුවෙමි.”ඇයි? හිටගෙන ඉඳලා මහන්සිද?”නෑ. අපි ඉතින් කොහොමත් පරිසර හිතකාමී නේ.ගමන් සගයා මාව ද නොතකා හරිමින් රථය වෙත ගමන් කරනු පෙනේ. පෙර දිනයේ දී ඔහු මෙම ගමන වෙනුවෙන් ම මිල දී ගත් ආහාරපාන රැසකි. රථය වෙත ගිය ඔහු ඒ ආහාර එකින් එක ගෙන ඒවායේ දැවටුම් ඉවත් කරනු පෙනේ. මම අවට බැලුවෙමි. මෙහි පැරැණි තාලයේ නිවසකි. ගමන් සගයා පැවසූ පරිදි මින් පෙර එහි ලැගුම්හලක් පැවතී ඇත. එහෙත් දැන් එය හෝර්ටන් තැන්න ගැන සංචාරකයන්ට මහඟු දැනුමක් ලබා දෙන කෞතුකාගාරයක් බවට පත් කොට තිබේ.ඇස දකින සියල්ල ම මම තෙවැනි ඇසේ සටහන් කොට ගතිමි. පුදුමයකි. මා සිටි ස්ථානයට මදක් ඔබ්බෙන් ගස් අතු කඩා කමින් සිටියේ ගෝනෙකි. ඉතින් මගේ කැමරාවට හුස්මක් ගැනීමට හෝ ඉඩක් ලැබුණේ නැත. හෝර්ටන් තැන්න පිවිසුමේ සිට දැන් මා සිටින ෆා ඉන් ගෘහය දක්වා පැමිණීමේ දී “අර අර අර ඉන්නේ ගෝන්නු” කියා මගේ ගමන් සගයා වරින් වර ඈත ක්ෂිතිජයට අත දිගු කළ ද මා ගෝනෙක් දුටුවේ දැන් ය.”යමු යමු දවල් වෙන්න කලින්. ඔය ඉස්සරහට ඕනෙ තරම් ගෝන්නු බලාගන්න පුළුවන්.”ගමන් මළු යළි අසුරා ගත් මගේ ගමන් සගයා යළිත් ඡායාරූප ගනිමින් සිටි මා නොතකා හරිමින් ආරක්‍ෂක නිලධාරියා වෙත යමින් සිටියේ ය. වැඩි පණ්ඩිතකමකට නොගිය මම ද ඔහු සමීපයට ගියෙමි. දහවල් එකොළහට පමණ වූ බැවින් සංචාරකයන් ද එතරම් සිටියේ නැත. ආරක්‍ෂක නිලධාරියා ගේ නිසි අවසරය ලබා ගත් අපි මඟට පිළිපන්නෙමු. ගමන් මළු මදක් බිමින් තැබූ මගේ ගමන් සගයා සීත කබාය ගෙන මට දුන්නේය.”ඇඳගන්න””මේ ගිනි මද්දහනේ...?”ගිනි මද්දහන බලා ගන්න පුළුවන් තව ටික වෙලාවකින්. හලෝ මේක හෝර්ටන් තැන්න. කාලගුණය වෙනස් වෙන්නෙ කොයි මොහොතෙ ද කියන්න බෑ.”මම හනික සීත කබාය පැළඳ ගතිමි. අප අසලින් ඇවිද යමින් සිටි ඇතැම් සංචාරකයෝ අප දෙස විමතියෙන් බලනු පෙනේ. මේ දහවලේ සීත කබා කුමටදැයි ඔවුන් සිතනු නො අනුමාන ය. එහෙත් මම තවදුරටත් ගමන් සගයා කෙරෙහි විශ්වාසය රඳවමින් සිටියෙමි. ආරම්භයේ වූයේ කළුගල් දමා සකස් කරන ලද පාරකි. එය කිලෝමීටරයකට මඳක් අඩු සේ පෙනුණි. එහි කෙළවර අප ගමන් ගැනීමට නියමිත ප්‍රදේශය දැක්වෙන සිතියමකි.අප එහි රැඳී මදක් එය නිරීක්‍ෂණය කළෙමු. එහි තවත් සංචාරකයෝ බොහෝ වූහ. ඉන් කිහිප දෙනෙක් ද්‍රවිඩ ජාතිකයන් බව කතාබහෙන් පෙනී ගියේ ය. සිතියම නිරීක්‍ෂණය කළ ඔවුන්ගේ අවසාන තීරණය වූයේ යාමට නොව නැවතීමට බව පෙනුණි. කෙසේ වුව ද ඔවුන් අතර සිටි තරුණ පිරිමින් දෙදෙනෙකු ගමනට පිටත් වූහ. සෙසු පිරිස යළි රථ නැවතුම දෙසට ගමන් ගත්හ. දුර්මුඛව ගිය මම ගමන් සගයා දෙස බැලුවෙමි.”අපි හෙමින් යමු. හෙමින් ගියාම මහන්සි නෑ.”මගේ අදහස වටහා ගත් ලෙස ගමන් සගයා පවසයි. කෙසේ වුව ද ලෝකාන්තයේ සහ බේකර්ස් ඇල්ලේ ද මේ මුළු හෝර්ටන් තැන්න පුරා ද මගේ පිය සටහන් තැබිය යුතු ම ය. ශක්තිය උපදවා ගත් මම ගමන් සගයා පසුපස්සේ වැටුනෙමි.මාර්ගය රළු ය. ඒ ගැන කතා දෙකක් නැත. ටික දුරක් ගෙවෙද් දී ම මගේ උරහිස රිදෙන්නට විය. ගමන් වේගය ද අඩක් දක්වා පහත වැටුණි. එහෙත් හාත්පස වනාන්තරය මගේ සිත උද්වේගයට පත් කරයි. නිහඬතාව මැදින් ඇසෙන්නේ කුරුලු නාද රාශියකි. ඒ හඬ එකක් හෝ වෙන් කොට හඳුනා ගැනීමට මට හැකියාවක් නැත. මම ඒ හඬින් මුසපත් ව ඉදිරියට යමි.”හෝර්ටන් තැන්නේ ඉන්නේ කුරුලු වර්ග කීපයයි. මේ දේශගුණේට හැඩගැහිලා ඉන්නේ කුරුල්ලෝ කීප දෙනෙක් විතරයි.”ගමන් සගයා විස්තර කරනු මට ඇසේ.”ඔයා කොහොමද දන්නේ...?””අපි කී පාරක් බර්ඩ් වොචිංවලට මෙහෙ ආව ද?”ගමන් සගයා ගේ පුරාජේරුව නෑසුණා සේ මම අවට බලමි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=f1006224</link>
    <topic>පුංචිත්තන්ට කතන්දර කියන බූ බබාලාගේ අප්පච්චි</topic>
    <author>සටහන සන්ධ්‍යා කරුණාරත්න</author>
    <content>“දිසානායක, අපි පත්තරයක් පටන් ගන්න යනවා. ඒකට දිසානායකගෙනුත් විශේෂාංග ඕනෑ..”“මිහිර” පුවත්පතේ ප්‍රධාන කර්තෘ ශශ්‍රී ලාල් ලියනගේ මහතා දිසානායක මහතාගේ ගෙදරටම සොයා ගෙන ගොස් මේ පුවත දන්වා සිටියේය. දිසානායක මහතා සිය බිළිඳු පුතා ද තුරුලට ගෙන සිතුවේ කුමක් කරම්ද? කියාය. කෙසේ වෙතත් ශශ්‍රී ලාල් මහතාගේ ඉල්ලීම අතහැරිය නොහැකිය. ඔහු “මිහිර”ට චිත්‍ර කතා ඇඳීමට ආරම්භ කළේය.ගුරු වෘත්තියට අමතරව මිහිරේත්, නවයුගයේත් චිත්‍ර කතා වෙනුවෙන් හිරවී සිටි ඔහු කලාතුරකින් ලේක්හවුසියට ගියේ ය. චිත්‍රකතා ඇඳ ඒවා ශීඝ්‍රගාමී තැපෑලට යොමුකර ආපසු හැරෙන විට ඊළඟ සතිය උදාවී තිබිණ.ඒ කාලේ පොඩිවුන් මේ චිත්‍ර කතාවලට වහ වැටී සිටි බව අමුතුවෙන් කියන්නට අවශ්‍ය නැත. මිහිර පත්තරය ගෙදරට ගත්තම පොඩිත්තෝ චිත්‍ර කතා පිටුව කියවන්න පොර කෑහ. ඒ තරමටම පොඩිවුන්ගේ මනසට මේ චිත්‍ර කතාවල රසය දැනී තිබිණි.එස්. ඒ. දිසානායක මහතා චිත්‍ර කතා ලෝකයේ රජෙකි. නිශ්ශබ්ද පුද්ගලයෙකු වන ඔහු සිය නිර්මාණ නිශ්ශබ්දවම සිදු කරන්නේ ය. එදා මෙදා තුර ඔහුගේ ජීවිතයේ අමතක නොවන සිදුවීම් බොහොමයකි.මට වයස අවුරුදු හතේ දී මගේ අම්මා මිය ගියා. ඒ 1939 දී අපේ තාත්තා අපව හොඳින් බලාගත්තා. අම්මාගේ් නංගීත් අපට සැලකුවා. ආර්ථික අපහසුතාවලින් පෙළුණ කාලයකුත් තිබුණා. ඒත් අපි ඒ සියලු බාධක ජයගත්තා.අම්මා මියයන විට මං හිටියේ හතරවන පන්තියේ, අවිස්සාවේල්ලත්, ගැටහැත්තත් අතර තිබෙන දෙහිගහපිටිය ගමේ තමයි අපි පදිංචි වෙලා සිටියේ. අම්මාගෙ මරණයත් සමඟ මගේ ඉගෙනීමත් හතරවන පන්තියේ දී නැවතුණා. මේ කාලයේ දී අප පදිංචි වෙලා සිටි ගෙය සහ ඉඩමත් විකුණන්න සිදුවුණා.ඉන්පසුව මං අවුරුදු තුනක් විතර පියාගෙ වෙළෙඳාමට සහාය දුන්නා. ගමින් ගමට ගිහිං ඔහුගේ ව්‍යාපාර කටයුතුවලට උදව්වෙන්න මට සිදුවුණා. කාලයක් තිස්සේ පියාගේ ව්‍යාපාර කටයුතුවලට සහාය දෙමින් සිටියදී නැවතත් අපි සිටි ගමටම ඇවිත් පදිංචි වෙන්න වුණා. නැවතත් මා පරණ පාසලටම ගියා.අවුරුදු තුනක් පමණ තිස්සේ පාසල් නොගිය මට පන්තියේ වැඩකටයුතු කරන්න ටිකක් අපහසු වුණා. ගණන් එහෙම හදන්න හරිම අමාරු වුණා. චක්කරේ කට පාඩම් නැතිව ගුරුතුමාගෙන් බැනුම් අහන්නත් සිදුවුණා. කියවන විට අසා ලිවීම තමයි මං හොඳින් කළේ. මට අත් අකුරු පැහැදිලිව ලස්සනට ලියන්න හැකියාව තිබුණා. අට වසරේ ඉගෙනුම ලබන කාලයේ මගේ පාසල් ගමන නැවතත් නැවතුණා.පිටකොටුවේ සෙක්කු වීදියේ විනාකිරි නිෂ්පාදනය කළ තැනක් තිබුණා. මගේ තාත්තා මාව එතැනට එක්කගෙන ගිහිං නැවත්තුවා. එතැන අයිතිකරු බෝතල් සෝදන ආකාරය ගැන කියල දුන්නා. ගිනි අව්වෙ පිච්චි පිච්චි මං බෝතල් සේදුවා. ගිනි අව්වෙ පිච්චුණත් මම එතැන සතුටින් වැඩ කළා.ඒ නිසා මට ඒක කරදරයක් වුණේ නැහැ. බෝතල්වලට විනාකිරි පුරවා මූඩි ගැසීම හා ලේබල් ගැසීම තවත් පිරිසක් විසින් සිදුකළා. අනෙක් සේවකයන් නැති විට අයිතිකරුගේ නියමයකුත් නැතිව මං මූඩි ගැසීම හා ලේබල් ගැසීම සිදු කළා. විනාකිරි නිෂ්පාදන ආයතනයේ අයිතිකරු මට හරි ආදරෙයි. ඔහු මට කතා කළේ “පුතා” කියලා.දවසක් මං පොතක කුරුටු ගගා මා හිටියා. ඒ දවසේ විනාකිරි ආයතනයේ අයිතිකරු අහම්බෙන් වගේ් මගේ අත් අකුරු දැක්කා. මගේ අත්අකුරු දැකල ඔහු පුදුම වුණා. මගේ අත්අකුරු ඒ තරම් ලස්සනයි කියල ඔහු හිතල නෑ. ඉන් පසුව ඔහු මා ලවා ව්‍යාපාරයේ පොත්වල ගණන් ලියෙව්වා. මේසය උඩ තිබුණ පොත්වල ලියන්න මං උස මදි. ඒ නිසා පොත්වල වැඩ කටයුතු කළේ මේසය ළඟ හිටගෙන.ටික කාලයක් ගත වුණාට පස්සෙ විනාකිරි ආයතනයෙන් ඉවත් වී වෙනත් ආයතනයක රැකියාවකට ගියා. එහිදීත් පොත්වල ලියන්න මට අවස්ථාව ලැබුනා. එහිදී නම් පොත්වල උසට සරිලන සේ වාඩි වී ලිවීමට පුටුවකුත් ලැබුණා. එතැන වැඩ කර කර සිටින විට උදේම ඉස්කෝලෙ යන ළමයි දකිනවා. ඒ දකිනකොට මගේ හිතට පුංචි දුකක් දැනෙනවා. මේ දුක තුනී වෙන්නත් එක්ක මං කළේ විවේකයක් ලැබුණ හැම විටකම කාඩ්බෝඩ් කැබැල්ලක අකුරු අඳින එක.මං වැඩකළ සාප්පුව ඉදිරියේ තිබූ පෝස්ටර්වල අකුරු අනුකරණය කරමින් කාඩ්බෝඩ් කෑල්ලේ ඇන්ඳා. මේ කරන ක්‍රියාව දිහා මටත් හොරෙන් සාප්පුවේ අයිතිකාරයා බලාගෙන ඉදල තියෙනවා. “රබර් ගන්නා ස්ථානය” කියල ලොකු අකුරුවලින් ලියූ බෝඩ් එකක් අපේ සාප්පුව ඉදිරියේ ගසා තිබුණා. ඒ බෝඩ් එකේ තිබෙන වාක්‍ය මකා නැවත ලියන්න කියල සාප්පුවෙ අයිතිකාරයා මට කිව්වා. මට මුලින්ම පින්සලක් අතට දුන්නේ ඒ මහත්මයා.මේ කාලය වන විට අපේ පවුලෙ ආර්ථික ප්‍රශ්නත් විසඳෙමින් තිබුණා. ඒ නිසා රැකියාවෙන් ඉවත්වෙලා ඉගෙනීම කෙරෙහි අවධානය නැවතත් යොමු කරන්න මට අවස්ථාවක් ලැබුණා. ඉගෙන ගන්නා අතරතුර “ලංකාදීප” පත්තරයට චිත්‍ර ලිපි යවන්න මං පටන්ගත්තා. ඒ හැම එකක්ම වාගේ පළවුණා.1952 දී ජ්‍යෙෂ්ඨ (දෙටුපෙළ) විභාගය මං සමත් වුණා. පසුව මං මීට පෙර වැඩ කළ සාප්පෙුවේ ලිපිකාර සේවයට එක්වුණා. බෝඩ් ඇඳීම කෙරෙහිත් මගේ හිතේ ලොකු ආසාවක් තිබුණා. මේ කාලය වන විට මට ලිපිකාර සේවය එපාවෙලයි හිටියේ.චිත්‍ර ශිල්පියෙකු ලෙස පුවත්පත්වලට සම්බන්ධ වීමට මගේ හිතේ ලොකු ආසාවක් තිබුණා. මෙහෙම සිටින විට මං දවසක් පාවහන් නිෂ්පාදන ආයතනයක දැන්වීමක් දැක්කා. පාවහන් ප්‍රචාරක කටයුතු වෙනුවෙන් දැන්වීමක් අවශ්‍ය බව එහි තිබුණා. මං දැන්වීමක් ඇඳගෙන කොලඹ පිහිටි ඒ පාවහහන් නිෂ්පාදනායතනය ට ගියා. මගේ දැන්වීම පුවත්පත්වල පළ කිරීමට ඔවුන් තෝරාගත්තා. මට ගෙවීමකුත් කළා. ඒ වගේම තවත් දැන්වීම් කිහිපක් නිර්මානය කරන්න අවස්ථාව ලබාදුන්නා.චිත්‍ර කතාවක් ඇඳගෙන “නවයුගය” කර්තෘ ශශ්‍රී ලාල් හික්කඩුව ලියනගේ මහතා හමුවීමට මං ගියා. චිත්‍ර කතාව අතට ගත් ඔහු මට මෙහෙම කිව්වා. මේ කතාව හොඳයි . චිත්‍රත් හොඳයි. හැබැයි අපට ඕන ළමා කතා. ඔයාට පුළුවන් නම් ළමා කතාවක් ඇඳගෙන එන්න.මේ කතාව “දිනමිණ”, “ලංකාදීප” වගේ පත්තරේකට නම් ගැළපෙනවා” කියල කිව්වා. මේ වචන ටික ජීවිතයේ දී මා ඇසූ සුන්දරම වවන ටික කියල අද මට හිතෙනවා. එදා එසේ මා ළමා චිත්‍රකරුවකු කරවන්නට ජීවය කැවුවේ මිහිර හා තරුණි පුවත්පත්වල ආරම්භක කතුවරයා වූ ශශ්‍රී ලාල් ලියනගේ මහතායි.“නවයුගය” ට මගේ දෙවැනි චිත්‍රකතාව වූ “රත්තරං පුතා” අරගෙන ගියේ 1961 ජනවාරි 26 වැනිදා. ඒ චිත්‍රකතාව නවයුගයේ පළ වුණා. ඉන්පසුව මගේ චිත්‍රකතා සිය ගණනකට වැඩි ප්‍රමාණයක් එහි පළ වුණා.“මිහිර” පත්තරය පටන්ගන්නත් කලින් ලියනගේ මහතා මට කතා කරල කිව්වා. මිහිර පත්තරයේ පිටුවක් පිරෙන්න චිත්‍ර කතාවක් ලියන්න කියලා. ඒක කොහොම ලියන්නද කියලා ලියනගේ මහතා මට කියල දුන්නෙ නෑ. ඒ නිසා මං හිතුවා කොයි වගේ දෙයක් නිර්මාණය කරන්න ඕනෑද කියලා අන්තිමට මං මගේ පොඩි කාලෙ ගැන හිතුවා.දොළ පාර, ලොකු රවුම් ගල්, දොළ පාරට එහා කැලෑව, අපේ ගමේ ගෙදර අවට තිබුණ පරිසරය ගැන හිතුවා. “ඔන්න බබෝ ඇතින්නියා” කවිය ඇසෙන විට පුංචි කාලෙ මගේ හිතේ ඇඳුණෙ ඔය පරිසරයෙන් පැන යන අලි පුංචෙක් “බූ” කතාව නිර්මාණය වුණේ ඒ විදියටයි. පඬිතුමා, යෝධයා, බූ බබා, තුල්සි, බටකොළ ආච්චි, ඒ. ඕ. ඛ්. යකා බාස්, යෝධ මලයා, පුංචිත්තා වගේ ළමා ලෝකයේ රජ කළ චරිත ගණනාවක් මගේ චිත්‍ර කතා ඇසුරෙන් බිහිවුණා.“බටකොළ ආච්චි” කියන නම මං ඇහුවේ අපේ අම්මගෙන්. මං පුංචි කාලයේ අපේ අම්මා බටකොළ ආච්චි ගැන කියනවා. හරිම කෙටියෙන් බටකොළ ආච්චි ගැන අම්මා කී කතාව මගේ හිතේ ඇඳුණෙ මේ විදියටයි. බටකොළ ආච්චිට එළදෙනෙක් හිටියා. මේ එළදෙන අරගෙන යන්න බටකොළ ආච්චිගෙ පැල අසලට හැමදාම කොටියෙක් එනවා.එවිට ඈ බැන වඳිමින් කැත්තක් රැගෙන එළියට එනවා. එතකොට කොටියා ටික ටික පසුපසට වෙනවා. මුළු රෑ පුරාම මේ වැඩේ කෙරෙනවා. බටකොළ ආච්චිගෙ පැලට බටකොළ සෙවිලි කළ නිසා බටකොළ ආච්චි කියනවා. ඇය හැමවිටම ඇගේ හිසට බටකොළ තොප්පියකුත් පැළද සිටියා. මේ අනුව බටකොළ ආච්චි චිත්‍රකතාව නිර්මාණය වුණා.ළමා ලෝකය එළිය කළ මේ සිත්තරා 1964 දී චිත්‍ර ගුරුවයෙකු ලෙස ගුරු සේවයට එක්ව 1987 දී විශ්‍රාම ගැනීම සිදු කෙරිණි. ළමා පොත් රැසක්ම ඔහුගේ අතින් ලියැවිණි.නැන්දයි මාමයි, බටකොළ ආච්චිගෙ ලන්තෑරුම, ගස අගනා, සම්මා සම්බුද්ධ, දුම් මැද්දෙන් යනාදී ලෙස ළමා කතාන්දර ඒ අතර වේ. ‘නැන්දයි මාමයි’ ළමා කතාව සඳහා 1991 වසරේදී එස්. ඒ. දිසානායක මහතාට ළමා සාහිත්‍යයට හිමි රාජ්‍ය සාහිත්‍ය සම්මානයද ලැබිණි. පොත් පිටකවර නිර්මාණය සඳහා ද ඔහු සැබෑම දක්ෂයෙකි.එස්. ඒ. දිසානායක මහතා ලේක්හවුසියේ නවයුගය, මිහිර පුවත්පත් වලට අදටත් චිත්‍රකතා සපයමින් සිටින්නේය. ළමා ලෝකයේ ළමා අවශ්‍යතා පිරිමසමින් ළමයින්ට සතුටක් ලබාදීමට හැකිවීම ගැන තමා හැමවිටම සතුටු වන්නේ් යැයි දිසානායක මහතා මහතා අප හා පැවසුවේය.දිසානායක මහතාගේ චිත්‍රකතා තුළින් දුවල පුතාලට දැනුම, විනෝදය වගේම බුද්ධිමත් උපදේශත් ලබාදීම සිදුකෙරේ. අමෙරිකාවේ වෝල්ට් ඩිස්නි මැවූ “මිකී මවුස්, ඩොනල්ඩ් ඩක්” වැනි කටුන් චරිත මෙන් ලාංකේක දුවා දරුවන් අතර ද දිසානායක මාමා ගේ කාටුන් චරිත, ජනපි‍්‍රය වුණා. ළමා ලෝකයේ වීරයා වූ දිසානායක මාමා “ගස් හරි හොඳයි “ කතා පොතෙන් දුවලට පුතාලට දෙන උපදෙසකි මේ.හැත්තෑ හත්වැනි වියෙහි පසුවුවත් ඔහු තවමත් සිය නිර්මාණ කරන්නේ ය. නවයුගයට ඔහු තවමත් චිත්‍රකතා සපයන්නේය. ළමා ලෝකයේ සැබෑම දක්ෂයෙකු වූ දිසානායක මහතාට, තවත් චිරාත් කලක් වැජඹෙමින් තව තවත් නිර්මාණ කිරීමට ශක්තිය ධෛර්යය ලැබේවායි අපේ පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=f1006225</link>
    <topic>රාජසිංහ රජු ගිම් නිවූ පෙතංගොඩ උද්‍යානය</topic>
    <author>දුමින්ද කාරියවසම්</author>
    <content>යුද්ධය බොහෝ සෙයින් දරුණු විය. කන්ද උඩරට දෙවනත් කරමින් එය ඇවිලී ගියේය. බලන කපොල්ල අසලදී දරුණු වූ යුද්ධය හමුවේ රාජසිංහයන්ට පසුබසින්නට සිදු විය. කායිකව හා මානසිකව වඩාත් දුර්වල වූ රාජසිංහයන් පරදවමින් කොනප්පු බණ්ඩාර පසු කලෙක විමලධර්මසූරිය නමින් කන්ද උඩරට රජ විය.මෙසේ පසුබසින රාජසිංහයන් පෙතංගොඩ උයනට පිවිසෙන්නේ යුද්ධයේ වෙහෙස මදකට නිවා ගන්නටය. එහෙත් රජුට මරු කැඳවූ හෝරාව එහි සැඟව තිබේ යැයි නොදත්තේය.ගිමන් හරින්නට සැරසෙන රජුගේ පාදයේ උණ කටුවක් ඇනෙයි. මෙයට ප්‍රතිකාර සඳහා පැමිණෙන දොඩම්පේ ගණිතයා රජුගේ පාදයට ප්‍රතිකාර කිරීමේදී විෂ බැන්ද බව මූලාශ්‍ර රැසකින් හෙළිකරන්නකි.රාජාවලියේ විස්තර කරන මෙම වංශ කථාව ඒ අයුරින් දිග හැරෙද්දී රජුගේ මියගිය ශරීරයට අත තැබීමට පවා කිසිවකු අකැමැති වූහ.ගුරුගොඩ ඔය ඔස්සේ පහුරකින් ගෙනෙන රජුගේ දේහය සීතාවක ගඟේ කිකිළි බිත්තර ඇල්ල ඔස්සේ රැගෙන විත් මිහිදන් කර තිබේ.මළසිරුර ශිඝ්‍රයෙන් කළු පැහැ ගැන්වී තිබුණි. එය මිහිදන් කළ තැනින් දේහයේ තිබූ විෂ කළු නාගයෙකු සේ පිටව තිබේ.මෙම අතීත කතා පුවත් අපට බොහෝ දෑ හෙළි කරයි.පෙතංගොඩ උයනේ කටු උණ පඳුර අදත් ජීවමානය. කොළ පැහැ ගැන්වුණු කටු සහිත පඳුරු දෙකක් අදත් එහි පවතී. නිසංසල පරිසරයක අක්කර භාගයක තරම් සීමාවක වූ මෙම උයන බෙහෙවින් ම සුන්දරය. ඈතින් පෙනෙන වෙල් යායත් වෙහෙස හා පහස නිවාලන තුරුලතා ඒ දවස එහි වූ අපූර්වත්වය තවමත් අපට පවසයි. සීතාවක රජ සමයට අප නිරායාසයෙන් කැඳවාගෙන යන මේ උයනේ සිරිය දකින්නට පිවිසිය හැකි මාර්ග දෙකකි.අවිස්සාවේල්ල – කෑගල්ල මාර්ගයේ අඟුරුවැල්ල – කන්නන්තොට හරහා ඇති මාර්ගය ඉන් එකකි. අනෙක් මාර්ගය ඇත්තේ අඟුරුවැල්ල හරහා ඉඹුලාන පසුකර පෙතංගොඩ ග්‍රාමයේ කිලෝමීටර් දෙකක් තරම් දුරකිනි.රාජසිංහ රජු සමඟ මිත්‍ර වූ අරිට්ටකි වෙණ්ඩු පෙරුමාල් නම් හින්දු පූජකයාගේ උපදෙස් මත ක්‍රියා කළ බවට වූ සාක්‍ෂි සීතාවක රාජධානිය පුරාම පවතී. බෞද්ධ භික්ෂූන් වහන්සේලා සමඟ අර්බුද ඇතිකර ගැනීම, එකසිය හැට නමක් සීතාවක ගඟේ කනාමැදිරි වලේ ජීවිතක්‍ෂයට පත් කිරීම ආදී වෘතාන්ත නිර්මාණ වන්නේ මෙම සැබැඳියාවෙනි.මුළුමහත් සීතාවක රාජධානියේ වර්තමාන සජීවී නියෝජනයන් දෙකෙන් එකක් වූ බැරැන්ඩි කෝවිල පෙර කී අරිට්ඨකි වෙණ්ඩු පෙරුමාල්ගේ මූලිකත්වයෙන් ගොඩනැඟී ඇති බව සැලකේ.සීතාවක නගරය පසු කර කිලෝමීටරයක් තරම් දුර පැමිණීමේදී හමුවන තල්දූව ග්‍රාමයේ පිහිටි මෙහි කළු පැහැති ගලින් නිමකළ සිත් ගන්නා සුළු කැටයම් අදටත් ජීවමාන වූ පුරාවිද්‍යා ස්මාරකයකි. කෝවිල වටා ඇති ගල් ලෑලි අලංකාර ලියකම්වලින් නිම වී තිබේ.ගොඩනැගිල්ලේ සතර දිසාවට දොරටු හතරකි. පුන්කලස් චිත්‍රණය කළ කැටයම් ගල් කණු මෙහි ප්‍රෞඪත්වය තවත් වැඩි කරයි. පත්තිනි දේවාලයක් ලෙසින් ද පිළිගන්නා මෙහි වටා ලියැවුණු ජනප්‍රවාද ද බොහෝය.මෙවන් වූ ඓතිහාසික තොරතුරු රැසක් හෙළි කරන සීතාවක රාජධානිය කෝට්ටේ රාජධානියට නෑකම් කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>22</day>
    </date>
    <link>http://www.dinamina.lk/2010/06/22/_art.asp?fn=f1006226</link>
    <topic>සම්බාන් යාත්‍රා තොටුපොළ</topic>
    <author>බන්ධුල ආර්.ගුලවත්ත</author>
    <content>ලන්දේසීහු හම්බන්තොට බන්ධනාගාරයක් ඉදිකළහ. සාර් රජ සමයේ රුසියාවේ වැරදිකරුවන් සයිබීරියාවට එවූ ආකාරයත් එකල ලංකාවේ සිරකරුවන් හම්බන්තොට සිරකඳවුරට පැමිණේ එක සමාන බව තතු දන්නේ පවසති. මොව්හු මහාමාර්ග ක්ෂේත්‍රයේ සහ ලුණු ලේවායන්හි සේවයට යෙදවූහ.බ්‍රිතාන්‍ය පාලන කාලය තුළ 1890 දී දකුණු පළාත් තුළ රාජ්‍ය පිරිපාලනයේ වෙනස්කම් සිදු කෙරිණි. ප්‍රධාන ඒජන්ත කාර්යාලයගාල්ලේ ස්ථාපිත කෙරිණි. හම්බන්තොට උප දිසාපති කෙනෙකු යටතේ පාලනය විය. නෑ. ගිරුවාපත්තුව, බ. ගිරුවා පත්තුව, මාගම් පත්තුව වශයෙන් හම්බන්තොට මුදලි කොට්ඨාශ තුනකට බෙදන ලදී.හෙන්රි වොච්, (1855 - 60) හර්කියුලස් රොබින්සන් (1865 - 72) ආණ්ඩුකාරවරු ප්‍රදේශයේ සංවර්ධන කාර්යන්හි විශේෂ උනන්දුවක් දැක්වූහ. කිරම හා ඌරු බොකු ම ඔය ආශ්‍රිත වාරිමාර්ග කටයුතු හෙන්රි වොච් ද තිස්ස වැවේ කාර්යයන් රොබින්සන් ද නිම කළහ. විලියම් ග්‍රෙගරි කිරිඳිඔය වම් ඉවුර ව්‍යාපාරය දියත් කළේ ය. අක්කර 6317 ක් (හෙක්ටයාර් 2556ක්) බිම් ප්‍රමාණයක් වගාවට යෙදවීය.ආතර් ගෝර්ඩන් (1883 - 90 ) , වෙස්ට් රිජ්වේ (1896 - 903) හෙන්රි බ්ලේක් (1903 - 07) හර්බට් ස්ටැන්ලි (1927 – 30) හම්බන්තොට ප්‍රධාන රුහුණු පුරවරයේ විශේෂයෙන් වාරිමාර්ග සංවර්ධන කාර්යයන් ඉටු කළහ. හේන් ගොවිතැන හා කපු වගාව ද දියුණු කළහ. විලියම් ග්‍රෙගරි (1872 - 77) අයර්ලන්තයේ ස්ථාපිතව තිබූ ග්‍රාමීය රෝහල් සහ ඩිස්පෙන්සරි ක්‍රමය මෙරට ප්‍රචලිත කිරීමත් සමඟ හම්බන්තොට ප්‍රදේශයේ වෛද්‍ය මධ්‍යස්ථාන රාශියක් ගොඩනැගුණි.1915 දී කොකු පණු රෝගමර්දන ව්‍යාපාරය, 1921 මැලේරියා වර්ධන ව්‍යාපාරය, ක්‍රියාත්මක විය. දිස්ත්‍රික්කයේ මහා මාර්ග වලට මූලික අඩිතාලම දැමුණේ බ්‍රිතාන්‍ය පාලකයන්ගෙනි. විල්මට් හෝර්ටන් (1831 - 37) ගාල්ල මාතර තංගල්ල හම්බන්තොට මාර්ගය ද විලියම් ග්‍රෙගරි (1872 – 77) හම්බන්තොට තරාමල්වි, වැල්ලවාය මාර්ගය ද බ්ලේක් ආණ්ඩුකාරයාගේ කාලයේ ප්‍රදේශයේ අප්‍රමාන මාර්ග ද ගොඩ නඟන ලදී. 1931 දී තංගල්ල බෙලිඅත්ත බස්නැවතුම්පොළවල් ද ඉදිකරන්නට යෙදුණි.බ්‍රිතාන්‍ය යුගය තුළ රුහුණේ ශාස්ත්‍රලෝකය ද ව්‍යාප්ත විය. පරම විඥනාර්ථ බෞෟද්ධ සමාගම, ක්‍රිස්තු මිෂනාරි ආයතන, හා බ්‍රිතාන්‍ය ආණ්ඩුව මගින් විවිධ ප්‍රදේශයන්හි පාසල් පිහිටුවන ලදී. 1935 වන විට හම්බන්තොට දිස්ත්‍රික්කයේ පාසල් 83 ක් ගොඩ නැඟී තිබුණි.1890 - 931 කාල පරාසය තුළ පොලිස් සේවා ස්ථාපිත කෙරිණි 1934 දී නගර තුළ ජල සැපයීමේ යෝජනා ක්‍රම ක්‍රියාත්මක විය. 1928 දී තංගල්ල, හම්බන්තොට නගරවල වීදි ලාම්පු සවි කෙරිණි. හම්බන්තොට තංගල්ල, බෙලිඅත්ත, නාගරික මධ්‍යස්ථානයන්හි ප්‍රසිද්ධ වෙළෙඳ පොළවල් ආරම්භ විය.1940 වනවිට දිස්ත්‍රික්කය තුළ තැපැල්, විදුලි සංදේශ, දුරකතන, සේවා ද ආරම්භ කර තිබුණි. මෙම යටිතල පහසුකම් විශේෂයෙන් ප්‍රධාන නගරයන්හි පමණක් ආරම්භ වූ වග අමතක කළ යුතු නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006231</link>
    <topic>කොළඹ මහ නගර සභාවවිසුරුවා හරී</topic>
    <author>ජීවනී පතිරණ සහ වයිමන් හෙට්ටිආරච්චි</author>
    <content>කොළඹ මහ නගර සභාව ඊයේ මධ්‍යම රාත්‍රියේ සිට බල පවත්වන පරිදි විසුරුවා හැර තිබේ. විශ්‍රාමලත් මහාධිකරණ විනිසුරු වී. එල්. කේ. විමලචන්ද්‍ර මහතා ඉදිරිපත් කළ වාර්තාවේ නිගමන අධ්‍යයනය කිරීමෙන් පසු මෙම තීරණයට එළැඹි බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවැසීය.ඊයේ (22) බස්නාහිර පළාත් සභා රැස්වීමේ දී මේ බව ප්‍රකාශයට පත් කළ මහ ඇමැතිවරයා, කොළඹ මහ නගර සභාවට එරෙහි චෝදනා සම්බන්ධයෙන් ඉදිරිපත් වූ සාක්කි සහ එකී චෝදනා විභාග කර ඉදිරිපත් කළ වාර්තාව ගැන තමා සෑහීමකට පත්වූ බවද ප්‍රසන්න රණතුංග මහතා කීය.පළාත් පාලන ආයතනවල පරිපාලනය අධීක්ෂණය කිරීමේ බලතල යටතේ හිටපු මහ ඇමැති රෙජිනෝල්ඩ් කුරේ මහතා 2007 මැයි 15 වැනි දින කරුණු 9 ක් යටතේ කොළඹ මහ නගර සභාවට චෝදනා ඉදිරිපත් කර තිබිණි.එම චෝදනා විභාග කිරීමට කොමිෂන් සභා 2 ක් පත්කෙරුණි. මේ සම්බන්ධයෙන් විභාග කිරීමට පත් කළ හිටපු අභියාචනාධිකරණ විනිසුරු ආචාර්ය චන්ද්‍රදාස නානායක්කාර මහතාගේ ප්‍රධානත්වයෙන් පැවති ප්‍රථම ඒකපුද්ගල කොමිෂන් සභාවේ වාර්තාවලට අනුව චෝදනා 9 න් 6 කට සභාව වැරදිකරු වී තිබුණි.ඇතැම් චෝදනාවලට මුළු සභාවම වරදකරු වීම නිසා නිර්දෝෂී මන්ත්‍රීවරුන්ට කරුණු ඉදිරිපත් කිරීම සඳහා මහාධිකරණ විනිසුරු වී. එල්. කේ. විමලචන්ද්‍ර මහතාගේ ප්‍රධානත්වයෙන් තවත් කොමිෂමක් පත්කෙරිණි.ඉකුත් වසරවල කොළඹ මහා නගර සභාවේ සිදුවී ඇතැයි කියන අක්‍රමිකතා පිළිබඳ විමර්ශන වාර්තා සමාලෝචනය කර කඩිනමින් පියවරක් ගන්නා ලෙස ජනාධිපති මහින්ද රාජපක්ෂ මහතා නගර සභා පරිපාලනයට දැනුම්දීමෙන් පසු, අරලියගහ මන්දිරයේ පැවති සාකච්ඡාවකදී ජනාධිපතිවරයා බස්නාහිර පළාත් හිටපු මහ ඇමැති රෙජිනෝල්ඩ් කුරේ මහතාට සහ ආණ්ඩුකාර අලවි මවුලානා මහතාට මේ පිළිබඳ උපදෙස් ලබාදෙන ලදී.කොළඹ මහ නගර සභාව අත්හිටුවීමෙන් පසු විශේෂ කොමසාරිස්වරුන් දෙදෙනෙකු යටතේ එහි පරිපාලන කටයුතු සිදුවූ අතර කොළඹ මහා නගර සභාවේ නිල කාලය 2010.04.10 අවසන් වීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006232</link>
    <topic>ශ්‍රී ලංකා මුහුදේ ආරක්ෂාව සහතිකයි</topic>
    <author>භක්ති ධර්මපි‍්‍රය මෙන්ඩිස්</author>
    <content>අවි ආයුධ ඇතුළු කිසිදු භාණ්ඩයක් මුහුදු මාර්ග ඔස්සේ අනවසරයෙන් මෙරටට ගෙන ඒමට කිසිදු ඉඩක් නොමැති බව නාවික හමුදාපති වයිස් අද්මිරාල් තිසර සමරසිංහ මහතා අවධාරණය කරයි.ශ්‍රී ලංකාව වටා මුහුදු කලාපයේ ආරක්ෂාව තර කර ඇති බවද නාවික හමුදාපතිවරයා කියයි. මුහුදු කොටි බලය විනාශ කරමින් රට රැකගත් නාවික හමුදාව නිහඬ සේවයක් කරන්නේ යැයිද නාවික හමුදාපතිවරයා කියා සිටී.කොටි සාමාජිකයන් තුන්සියයක් රැගත් නැවක් ඕස්ට්‍රේලියාව දෙසට ගමන් කරන බවට හා ඉන්දියාවේදී මුහුදු කොටි සාමාජිකයන් අත්අඩංගුවට ගැනීම පිළිබඳව දිනමිණ කළ විමසුමකදී වයිස් අද්මිරාල් සමරසිංහ මහතා මේ බව ප්‍රකාශ කළේ ය.ශ්‍රී ලංකාව වටා මුහුදේ විශේෂිත වූ ආරක්ෂිත වැඩපිළිවෙළක් සෑම මොහොතකම ක්‍රියාත්මක වේ. මුහුදේදී අනතුරට පත්වන ධීවර යාත්‍රා වලට හා ධීවරයන්ටද ආරක්ෂාව සැළසෙයි. ඔවුන්ට නිදහසේ ධීවර කර්මාන්තය කරගෙන යාමට අවශ්‍ය පරිසරය නාවික හමුදාව සකස් කර ඇති බවද නාවික හමුදාපතිවරයා ප්‍රකාශ කළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006233</link>
    <topic>තෙල්දෙණියේදී දරුවන් දමා ගියපියා-සීයා-නැන්දා පොලිස් අත්අඩංගුවේ</topic>
    <author>අසේල කුරුළුවංශ හා එස්.කේ. සමරනායක</author>
    <content>වයස අවුරුදු තුනක දැරියක ඇතුළු දරුවන් සිවුදෙනකු මහ මඟ අතරමංකර යෑමේ සිද්ධිය සම්බන්ධයෙන් එම දරුවන්ගේ පියා නැන්දණිය හා සීයා රංගල පොලිසිය මඟින් අත්අඩංගුවට ගෙන තිබේ.මොවුන් තෙල්දෙණිය මහේස්ත්‍රාත් ප්‍රසන්න ලියනගේ මහතා හමුවට පෙරේදා (22) ඉදිරිපත් කිරීමෙන් පසු මේ මස 30 දා තෙක් රක්ෂිත බන්ධනාගාර ගතකර ඇත.මෙසේ රක්ෂිත බන්ධනාගාර ගතකරනු ලැබුවේ තංගප්පුවේ පදිංචි රෙංගසාමි ගනේෂ් (30) කේ.ඉන්ද්‍රානි (19) හා කරුපයියා වෙල්ලසාමි (63) යන තිදෙනා ය.මේ දරුවන්ගේ මව සොයා පොලිසිය පරීක්ෂණ ආරම්භ කැර තිබේ.වයස අවුරුදු තුන, පහ, හත හා අට වයසේ පසුවන දරුවන් සිව්දෙනා මහනුවර ප්‍රදේශයේ ළමා නිවාසයක් වෙත අධිකරණය මගින් යොමුකර ඇත. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න , නියෝජ්‍ය පොලිස්පති පූජිත් ජයසුන්දර යන මහත්වරුන්ගේ උපදෙස් මත රංගල පොලිසියේ ස්ථානාධිපති පොලිස් පරීක්ෂක කපිල බණ්ඩාර මහතා ඇතුළු පිරිසක් පරීක්ෂණ පවත්වයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006234</link>
    <topic>සුදු කොඩි කතාවට අදාළ ‘සිරස’ වීඩියෝ පට විමර්ශන කටයුතු සඳහා රහස් පොලිසිය භාරයට</topic>
    <author>සිරිසේන රාජපක්ෂ</author>
    <content>විශ්‍රාමික ජෙනරාල් සරත් ෆොන්සේකා මහතාගේ සුදුකොඩි කතාවට අදාළව විකාශය කළ සියලු වීඩියෝ පට විමර්ශන කටයුතු සඳහා රහස් පොලිසියට භාරදෙන ලෙස කොළඹ අතිරේක මහේස්ත්‍රාත් සුජීව නිස්සංක මහතා ඊයේ (22) සිරස මාධ්‍ය ජාලයේ ප්‍රවෘත්ති අධ්‍යක්ෂකවරයාට නියම කෙළේය.මේ විමර්ශනයට අදාළව රහස් පොලිසියේ උප පොලිස් පරීක්ෂක අනුර සිල්වා මහතා කළ ඉල්ලීමක් සළකා බලා එම නියෝගය කළ අතිරේක මහේස්ත්‍රාත්වරයා එම සුදුකොඩි කතාව පිළිබඳව පසුගිය දෙසැම්බර් 14 දින සිරස රූපවාහිනිය විකාශනය කළ ප්‍රවෘත්ති වැඩසටහනේ වීඩියෝ පටයද ලබාදෙන ලෙස තවදුරටත් නියම කළේය.ඊට අමතරව සැකකාර ජෙනරාල් ෆොන්සේකා මහතා පසුගිය ජනාධිපතිවරණයේදී රත්නපුර හා අම්පාර ප්‍රදේශවල පැවැති ජනහමු අමතා කළ කතාව ඇතුළත් වීඩියෝ පටද ප්‍රෙඩ්‍රිකා ජෑන්ස් හා ජෙනරාල්වරයා අතර පැවැති සම්මුඛ සාකච්ඡාවට විෂය වූ කරුණු පාදක කරගෙන විකාශනය කළ සියලුම ප්‍රවෘත්ති වැඩසටහන් වල වීඩියෝ පටද රහස් පොලිසියට ලබාදෙන ලෙස අතිරේක මහේස්ත්‍රාත්වරයා තවදුරටත් නියම කෙළේය.එම වීඩියෝ පට පටිගත කළ කැමරාකරුවන් ඇතුළු සියලුම ශිල්පීන්ගේ හා සිරස මාධ්‍ය ජාලයේ ප්‍රවෘත්ති අධ්‍යක්ෂවරයාගේ කටඋත්තර ලබා ගැනීමට අවසර ලබාදෙන ලෙසට ඊයේ (22) රහස් පොලිසිය කළ ඉල්ලීම පිළිගත් අතිරේක මහේස්ත්‍රාත් නිස්සංක මහතා ඊට අදාළ නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006235</link>
    <topic>පාසිකුඩාවට වාසි ගෙනෙන‘මාළු මාළු හොලිඩේ රිසෝට්’</topic>
    <author>ධනුෂ්ක ගොඩකුඹුර පාසිකුඩා සිට</author>
    <content>දකුණු ආසියාවේ දර්ශනීය වෙරළ තීරයක් වන පාසිකුඩාවේ ප්‍රථම සංචාරක හෝටලය ඉදිකිරීම ඊයේ (22) ආරම්භ විය.පෞද්ගලික අංශයේ මැදිහත්වීම මත ඉදිකෙරෙන මේ සංචාරක හෝටලය සඳහා රුපියල් මිලියන දෙසිය පනහක් වැය වේ. පාසිකුඩා වෙරළ පදනම් කරගෙන ශ්‍රී ලාංකික සම්ප්‍රදායට අනුකූල මාළු වාඩියක අනුරුවට මෙය ඉදි කෙරේ.නවීන පහසුකම් වලින් සමන්විත කාමර හතළිහකින් මෙය සමන්විතය. ත්‍රස්තවාදය මර්දනය කිරීමෙන් පසුව නැඟෙනහිර වෙරළේ ඉදි කෙරෙන ප්‍රථම සංචාරක හෝටලය වන මෙය ,  මාළු මාළු හොලිඩේ රිසෝට්’ නමින් නම්කර ඇත.පිහිනුම් තටාක, ආයුර්වේද සම්බාහන පහසුකම්, අවන්හල්, වායු සමීකරණ සහිත කාමර පහසුකම් සහිත මේ හෝටලයේ කාමරයක් වර්ග මීටර් හතළිස් පහක විශාලත්වයෙන් යුතුය. සෑම කාමරයකටම වෙරළ පෙනෙන සේ සැලැසුම් කර ඇත.ආර්ථික සංවර්ධන ඇමැති බැසිල් රාජපක්ෂ මහතා මේ හෝටලයට ඊයේ (23) මුල්ගල තැබුවේ ය. පාසිකුඩා වෙරළ තීරයේ සංචාරක කටයුතු සංවර්ධනය කළ පසු ඍජු රැකියා දෙදහස් පන්සියයක් ඇති වන බව ඒ මහතා කීය.පාසිකුඩා වෙරළට එන දේශීය සංචාරකයින්ට අවශ්‍ය සියලු පහසුකම් සංවර්ධනය කෙරේ. නැඟෙනහිර සහ උතුරු වෙරළ තීරද සංචාරක පාරදීස බවට පත්කිරීමට හැකිවීම සම්බන්ධයෙන් රාජපක්ෂ මහතා රණවිරුවන්ට සිය ප්‍රණාමය පුද කළේ ය.නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන්, නැඟෙනහිර පළාත් ආණ්ඩුකාර මොහාන් විජයවික්‍රම, මහ ඇමැති සිවනේසතුරෙයි චන්ද්‍රකාන්තන්, කොනයිසන්ස් ඩී.සිලෝන් සමාගමේ සභාපති චන්ද්‍රා වික්‍රමසිංහ මහත්වරු ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006236</link>
    <topic>පිටි මිලප්‍රතිශෝධනය වේ</topic>
    <author/>
    <content>ප්‍රීමා සමාගම තිරිඟු පිටි කිලෝවක මිල ඊයේ (22) මධ්‍යම රාත්‍රියේ සිට ක්‍රියාත්මක වන පරිදි රුපියල් දහයයි ශත පනහකින් වැඩිවී තිබේ. ඒ අනුව රුපියල් 63ක්ව පැවැති තිරිඟු පිටි කිලෝව රුපියල් 73 ශත 50 දක්වා වැඩි වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006237</link>
    <topic>ව්‍යාපාරිකයකුට වෙඩි තබා ලක්‍ෂ17ක් පැහැරගෙන</topic>
    <author>චන්ද්‍රිකා පෙරේරා</author>
    <content>මහරගම පමුණුව පාරේ රෙදිපිළි වෙළෙඳසැලකට ඊයේ (22) දහවල් වෑන් රථයකින් පැමිණි ව්‍යාපාරිකයෙකුට යතුරුපැදියකින් පැමිණි දෙදෙනකු විසින් වෙඩි තබා රුපියල් ලක්‍ෂ 17 ක මුදල් තොගයක් රැගෙන පලා ගොස් ඇත.දහවල් 1.30 ට පමණ දෙනෝදාහක් ජනතාව බලා සිටියදී මෙම මුදල් කොල්ලය සිදුවී ඇති අතර වෙඩි වැදුණු ව්‍යාපාරිකයා ජයවර්ධනපුර රෝහලට ඇතුළත් කිරීමේදී මියගොස් තිබේ.මියගොස් ඇත්තේ පාදුක්ක වග පදිංචි නිශාන්ත ද සිල්වා නමැති අයෙකු බව පොලිස් මාධ්‍ය ප්‍රකාශක පොලිස් අධිකාරි ප්‍රශාන්ත ජයකොඩි මහතා කීය. මෙම සිද්ධිය සම්බන්ධයෙන් මහරගම පොලිසිය වැඩිදුර පරීක්‍ෂණ පවත්වයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006238</link>
    <topic>කෑලි කැපූ මළ සිරුරක්ගමන් මල්ලක</topic>
    <author>දකුණු පළාත් සංචාරක</author>
    <content>කොටස් කීපයකට කපා රෙදිවල ඔතා විශාල ගමන් මල්ලක දමා තිබූ කුණු වී ගිය මළ සිරුරක් පෝද්දල උස්ඒදණ්ඩ ඇළේ තිබී පෝද්දල පොලිසිය ඊයේ ගොඩ ගෙන ඇත.විශාල යකඩ ගුලියක්ද ගමන් මල්ල ඇතුළට දමා එය විදුලි රැහැනකින් බැඳ තිබූ බව පොලිසිය පවසයි. මරා දින පහක් පමණ ගතවන්නට ඇතැයි සැකකෙරෙන මේ සිරුර මෙතෙක් හඳුනාගෙන නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n1006239</link>
    <topic>අවුරුදු 26යි: වරෙන්තු 9යි</topic>
    <author/>
    <content>තංගල්ල සහ ගාල්ල මහේස්ත්‍රාත් අධිකරණවලින් විවෘත වරෙන්තු නවයක් ලබා සිටි විසිහය හැවිරිදි තරුණයකු රුපියල් හාර ලක්ෂයක පමණ වටිනා හොර බඩු තොගයක් සමඟ අත්අඩංගුවට ගනු ලැබූ බව හබරාදූව පොලිසිය කියයි.‘දවල් හොරා’ වශයෙන් නම් ලබා සිටි බව කියන මොහු මීට පෙරද අධිකරණයෙන් දඬුවම් ලබා ඇත්තෙකු බවද පොලිසිය පවසයි. ගාල්ල වංචාවල පදිංචිකරුවෙකු වන මොහු සතුව තිබී සොයා ගන්නා ලද සොරකම් කළ භාණ්ඩ අතර ජංගම දුරකථන, ඩිජිටල් කැමරා, රන් භාණ්ඩ, සහ ඩී. වී. ඩී යන්ත්‍ර ද වේ.ගාල්ල දිස්ත්‍රික්කය භාර නියෝජ්‍ය පොලිස්පති දයා සමරවීර මහතාගේ මග පෙන්වීම මත හබරාදූව පොලිස් ස්ථානාධිපති පොලිස් පරීක්ෂක ආරිය වෙදගෙදර, අපරාධ විමර්ශන අංශයේ ස්ථානාධිපති ඩී. එන්. කරුණාරත්න, පොලිස් සැරයන් ජගත්, කාන්තා පොලිස් නිල්මිනි යන නිලධාරීන් මේ සැකකරු අත්අඩංගුවට ගෙන ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n10062310</link>
    <topic>වරාය සේවකයාටිපර් රියට බිලි</topic>
    <author>ලුණම සමූහ සනත් ගමගේ</author>
    <content>හම්බන්තොට ජාත්‍යන්තර වරාය ව්‍යාපෘතියේ සේවකයකු ටිපර් රථයකට යට වී පසුගිය 21දා පස්වරුවේ මිය ගොස් ඇත. කඹුරුපිටිය පිටකටුව පදිංචි ලසන්ත නිරෝෂන් එගොඩවිතාරණ මේ අනතුරින් මියගියේය. සිද්ධියට සම්බන්ධ ටිපර් රථයේ රියදුරාද හම්බන්තොට පොලිසිය මගින් අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n10062311</link>
    <topic>කණුවෙන් බුදු කුටියටබුදු කුටියෙන් ගෙදරට</topic>
    <author>නිහාල් ජයවර්ධන</author>
    <content>බුදු මැදුරක් උපයෝගී කොට දීර්ඝ කාලයක් තිස්සේ සිය නිවසට හොරෙන් විදුලිය ලබාගත් තැනැත්තෙකු අල්ලා ගැනීමට ලංකා විදුලිබල මණ්ඩලයේ මධ්‍යම පළාත් බලශක්ති කළමනාකරණ ශාඛාවේ වැටලීම් අංශය සමත් වෙයි.මහනුවර වත්තේගම ඇල්කඩුව ප්‍රදේශයේ දී මේ වැටලීම සිදුකර ඇති අතර, සැකකරු ඉතා සූක්‍ෂම ලෙස මේ වංචනික ක්‍රියාව සිදුකොට ඇත්තේ නගර සභාව මඟින් පොදුවේ විදුලිය ලබාදෙන විදුලි කණුවක් තෝරා ඊට සමීපව බුදුකුටිය සවිකර ඒ හරහා වංචනික ලෙස බුදුකුටියටත්, බුදුකුටිය හරහා සිය නිවසටත් විදුලිය ලබා ගනිමිනි.වැටලීමේ අංශයේ නිලධාරීන් වංචනික පුද්ගලයා කොටුකර ගන්නා අවස්ථාවේ එහි සම්බන්ධතාව විසන්ධිකොට දමා කිසිවක් සිදු නොවූ අයුරක් පෙන්නුම් කළ හෙතෙම, තමන් උදේ හවා දෙවියන් බුදුන් අදහන ධාර්මික දිවි පෙවෙතක් ගතකරන අයකු හෙයින් මෙවන් වංචනික ක්‍රියා කිසිවක් නොකරන්නේ යැයි පවසා ඇත.වංචනික ක්‍රියාව සනාතවූ පසු සැකකරුට එසැණින් ම රුපියල් පන්දහසක දඩයක් නියම කොට තිබේ. එතෙක් වංචනික ලෙස ලබාගත් විදුලි ඒකක සලකා බලා එම මුදල් ද අයකර ගැනීමට අවශ්‍ය පියවර ගත් බව මධ්‍යම පළාත් බලශක්ති කළමනාකරණ ශාඛාවෙ විදුලි ඉංජිනේරු ජයන්ත ජයසූරිය මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n10062312</link>
    <topic>කොළඹ නගරයට ඉහළින් දුම්රිය ධාවනයට සැලැස්මක්</topic>
    <author>ශීලා උඩුවර</author>
    <content>කොරියාවේ ධාවනය කෙරෙන උඩින් යන දුම්රිය (මොනොරේල්) කොළඹ නගරයේත් ධාවනය කිරීම පිළිබඳව ප්‍රවාහන ඇමැති කුමාර වෙල්ගම මහතා අවධානය යොමු කරයි.ඇමැතිවරයාත් දුම්රිය සාමාන්‍යාධිකාරී පී. පී. විජේසේකර මහතාත් ඉකුත් සතියේ එහි ගොස් මේ පිළිබඳව මූලික අධ්‍යයනයක යෙදුණහ. කොළඹ නගරයේ වැඩිවන ජනගහනය අනුව සාමාන්‍ය දුම්රියන්ට අමතරව වෙනත් ප්‍රවාහන සේවා අවශ්‍ය වන බැවින් මේ පිළිබඳව අවධානය යොමුකළ බව විජේසේකර මහතා කීවේය.දුම්රිය මාර්ගවල හෝ මහාමාර්ගවල හෝ ධාවනය කෙරෙන දුම්රිය හා වාහනවලට බාධාවක් නොවන පරිදි කොන්ක්‍රිට් කණු උඩ සකස් කරන ලද තනි පීල්ලේ මෙම දුම්රිය ධාවනය කෙරේ.මේ සඳහා යොදවනු ලබන්නේ කුඩා දුම්රියන්ය. කොළඹ සිට ශ්‍රී ජයවර්ධන පුර දක්වා ධාවනය කිරීමට නියමිත අතර අග නගරය හා වානිජ නගරය සම්බන්ධ කෙරෙන වැඩපිළිවෙළක් ද වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n10062313</link>
    <topic>‘ඉන්ධනවලටඅලුතෙන් බද්දක් නෑ</topic>
    <author>සුභාෂිනී සේනානායක</author>
    <content>ඉන්ධන සඳහා නව බද්දක් පනවා ඇතැයි විපක්ෂය නඟන චෝදනා රජය තරයේ ප්‍රතික්ෂේප කරයි.ඉන්ධන සඳහා නව බදු කිසිවක් පනවා නැතැයි ද විපක්ෂයේ චෝදනා මුළුමනින්ම අසත්‍ය බවද ඛනිජ තෙල් සංවර්ධන අමාත්‍ය සුසිල් ප්‍රේමජයන්ත් මහතා අවධාරණය කරයි. මේ පිළිබඳව දිනමිණට අදහස් දක්වමින් නඟන චෝදනාව අසත්‍යයක් බව පවසන අමාත්‍යවරයා තෙල් මිලෙහි කිසිදු සංශෝධනයක් සිදුනොවන බවද අවධාරණය කරයි.අද වන විට ලෝක වෙළෙඳ පොළෙහි බොර තෙල් ලීටරයක මිල ඇමරිකානු ඩොලර් 78 දක්වා ඉහළ ගොස් ඇති බවද අමාත්‍යවරයා පවසයි. මේ වන විට ලෝක වෙළෙඳ පොළෙහි පිරිපහදු තෙල් බැරලයක මිල ඇමරිකානු ඩොලර් 86 ක් බවත් දැනට රට තුළ බෙදාහරින්නේ මෙයට මාස දෙකකට පෙර ලෝක වෙළඳ පොළෙන් ඇණවුම් කරන ලද තෙල් බවත් පැවසූ අමාත්‍යවරයා එම අවස්ථාවේදී ඇණවුම් කරන ලද තෙල් බැරලයක මිල ඇමරිකානු ඩොලර් 87 ක් වූ බවද ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n10062314</link>
    <topic>හදිසි අනතුරක් නම් 110 අමතන්න</topic>
    <author>අමිල ප්‍රභාත් වනසිංහ</author>
    <content>අනුරාධපුර පූජා භූමිය වැඳ පුදා ගැනීමට පැමිණෙන බැතිමතුන්හට හදිසි අනතුරක් සිදු වුවහොත් 110 දුරකථන අංකයට දැනුම් දෙන ලෙස අනුරාධපුරය ශික්ෂණ රෝහල් අධ්‍යක්ෂ සඳහන් කරයි.අනුරාධපුර ශික්ෂණ රෝහලේ ‘ හදිසි ආපදා කළමනාකරණ’ අංශය මගින් හදිසි අවස්ථාවකදී ‘ප්‍රථමාධාර’ ලබා දීමට විශේෂ කණ්ඩායමක් පිහිටුවා ඇති අතර එම දුරකථන අංකය දැනුම් දීමෙන් මෙමගින් ප්‍රතිකාර ලබා ගැනීමේ හැකියාව පවතී.අනුරාධපුර නගර සීමාව තුළ පමණක් පැය 24 පුරාම ක්‍රියාත්මක මෙම සේවාව මගින් හදිසි අනතුරක් හෝ රෝගී තත්ත්වයක් ඇති වුවහොත් දැනුම් දෙන ලෙස අනුරාධපුර ශික්ෂණ රෝහල් අධ්‍යක්ෂ සමස්ත ජනතාවගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=n10062315</link>
    <topic>නැ. පළාත් සම්බන්ධීකරණ කමිටු සම සභාපති පදවිය ශිවනේෂතුරෙයි චන්ද්‍රකාන්තන්ට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැඟෙනහිර පළාතේ දිස්ත්‍රික් සම්බන්ධීකරණ කමිටුවල සම සභාපති වශයෙන් නැඟෙනහිර මහ ඇමැති සිවනේෂතුරෙයි චන්ද්‍රකාන්තන් මහතා ජනාධිපති විසින් පත්කරනු ලැබ සිටී.මේ අනුව ත්‍රිකුණාමලය, මඩකලපුව, අම්පාර යන දිස්ත්‍රික්කයන්හි සම්බන්ධීකරණ කමිටු සම සභාපති වශයෙන් මහ ඇමැතිවරයා කටයුතු කරයි. මේ අතර එම දිස්ත්‍රික්ක තුන සඳහා වෙන වෙනම තවත් සම සභාපතිවරු තිදෙනෙක්ද පත්කර තිබේ.මේ අනුව ත්‍රිකුණාමලය දිස්ත්‍රික් සම්බන්ධීකරණ කමිටුවේ සම සභාපති ලෙස ධීවර, ජලජ සම්පත් නියෝජ්‍ය ඇමැති සුසන්ත පුංචිනිලමේ මහතාද මඩකලපුව කමිටුවේ සම සභාපති ලෙස කාන්තා හා ළමා කටයුතු ඇමැති ඒ. එල්. ඒ. එම්. හිස්බුල්ලා මහතාද අම්පාර කමිටුව සඳහා පාර්ලිමේන්තු මන්ත්‍රී සරත් වීරසේකර මහතාද ජනාධිපති විසින් පත්කර ඇත.අම්පාර දිස්ත්‍රික් සම්බන්ධීකරණ කමිටුවේ ප්‍රථම රැස්වීම මේ මස 24 දා ද ත්‍රිකුණාමලය හා මඩකලපුව දිස්ත්‍රික්වල ප්‍රථම රැස්වීම මේ මස 28 දා ද පැවැත්වීමට එම දිසාපතිවරු විධිවිධාන යොදා තිබේ.නැෙඟනහිර පළාත් සභාව ස්ථාපිත කිරීමට ප්‍රථම පළාතේ දිස්ත්‍රික් සම්බන්ධීකරණ කමිටු සම සභාපති වශයෙන් ආණ්ඩුකාර පත්කර තිබූ අතර පළාත් සභාව ස්ථාපිත කිරීමෙන් පසුව නැෙඟනහිර පළාතේ සංවර්ධන කටයුතු වඩාත් පුලුල් කර පළාත් සභා මන්ත්‍රීවරුන්ගේ වැඩි දායකත්වයක් මෙයට එක්කර ගැනීමට මෙම පත්කිරීම් සිදුකර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006236</link>
    <topic>කොස් ගසක් කඩා වැටී නිවෙස සුනු විසුණු වෙයි</topic>
    <author>හල්තොට සමූහ විනීතා මානෙල් ගමගේ</author>
    <content>පරගස්තොට දැල්කඩ කන්දේ පදිංචි ඇස්. ප්‍රේමරත්න (අවු. 49) මහතාගේ නිවෙස මතට කොස් ගසක් කඩා වැටී බරපතළ හානි සිදුවී තිබේ.ඔහුගේ බිරිය එස්. සුමිත්‍රා පද්මිණි (44) හා පුතා වන එස්. සුපුන් සුරංග (33) මේ නිවෙසේ සිට ඇති අතර සිද්ධිය වන අවස්ථාවේ ඔවුන් නිදා සිට ඇත. දින කීපයක සිට පැවතුණ වර්ෂාව එදිනද පැවැති අතර ගස ක්‍රම ක්‍රමයෙන් නිවෙස මතට ඇළ වූ බැවින් ඔවුහු ජීවිත බේරා ගෙන නිවෙසින් එළියට පැනගත් බව පැවසූහ. දැනට අසල්වැසි නිවෙසක තාවකාලිතව නවාතැන් ගෙන සිටින මේ පවුලට නිවෙසක් ඉදිකර ගැනීම සිහිනයක් පමණි.ප්‍රේමරත්න මහතා මීගව පට්ටියක් රැකබලා ගැනීම සිදු කරන අතර සුපුන් එදිනෙදා ලැබන කුමක් හෝ කුලී රැකියාවක නිරත වේ. සුමිතා පාසලක කම්කරු රැකියාවක් කිරීමෙන් මේ පවුලේ අග හිඟකම් යන්තමින් මග හරවා ගනී. අද ඔවුන්ට ඉතිරිවී තිබෙන්නේ මෙතෙක් කල් සෙවණ දුන් නිවෙසේ සුන්බුන් ගොඩ පමණි. මේ අසරණ පවුල වෙනුවෙන් නිවෙසක් ඉදිකර දීමට යම් කෙනෙක් හෝ ආයතනයක් ඉදිරිපත් වන්නේ නම් එය ඔවුන්ට කරන විශාල යහපතක් බව ඔවුහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006231</link>
    <topic>සෙත්සිරිපාය භූමියේසැප වාහන රැසක්දිරාපත් වෙන්න ඉඩ හැරලා</topic>
    <author> </author>
    <content>බත්තරමුල්ල සෙත්සිරි පායේ පිහිටි අමාත්‍යංශ අධිකාරි වලට අයත් ඉතා වටිනා වාහන දිරාපත් වෙමින් පවතී. මේ වාහන අතර සුඛෝපභෝගී වාහන පන්තිවලට අයත් වාහන ද ඇත. කාර් සහ ජීප්රථ ගණනාවක් ඇති අතර මේ වාහන වල කොටස් වෙනත් වාහනවල අලුත්වැඩියා කටයුතු සඳහා භාවිතයට ගැනීමට පුළුවන. එවැනි හැකියාවක් තිබියදී මෙසේ දිරාපත්වීමට ඉඩහැර තිබීම අපරාධයක් බව ජනතාව පවසති.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006232</link>
    <topic>දිවුලපිටියේ මාර්ග සංවර්ධනයටරු. තුන්කෝටි පනස් නව ලක්‍ෂයක්</topic>
    <author>දිවුලපිටිය විශේෂ</author>
    <content>දිවුලපිටියේ ප්‍රාදේශීය සභාවට අයත් මාර්ග සංවර්ධනය සඳහා රුපියල් තුන්කෝටි පනස් නව ලක්‍ෂ විසිනම දහසක මුදලක් රජයෙන් ලැබී තිබේ.මෙයින් ප්‍රාදේශීය සභා මන්ත්‍රීවරුන් විසින් නම් කරන ලද මාර්ග අසූ නමයක් ඔවුන් ගේ අධීක්‍ෂණය යටතේ සංවර්ධනය කෙරේ. මාර්ග විසි හතක් සමෘද්ධි අධිකාරිය මඟින් සංවර්ධනය කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006233</link>
    <topic>කළුතර කෘෂිකර්ම කාර්යාලයබිත්තර වී නිපදවයි</topic>
    <author>මතුගම සංචාරක</author>
    <content>ගොවීන්ට අවශ්‍ය බිත්තර වී නිෂ්පාදනය කිරීම සඳහා ගොවිජන සේවා මධ්‍යස්ථාන මට්ටමින් බිත්තර වී ගොවිපලවල් ආරම්භ කිරීමට කළුතර කෘෂිකර්ම කාර්යාලය පියවර ගෙන ඇත. මෙම බිත්තර වී අලෙවි කිරීමට නොහැකිව ගොවීන් මහත් අපහසුතාවන්ට මුහුණ පා සිටින බව කළුතර නියෝ්ජ්‍ය පළාත් කෘෂිකර්ම අධ්‍යක්ෂිකා දමයන්ති පෙරේරා මහත්මිය කීවාය.ගොවීන්ට නිකුත් කිරීම සඳහා කෘෂිකර්ම දෙපාර්තමේන්තුවෙන් ලැබෙන බිත්තර වීද අලෙවි කිරීමේ ගැටලුවක් මතුව ඇත. ගොවිජන සේවා මධ්‍යස්ථානවල ඇති කෘෂි කමිටු වලින් පෞද්ගලික සමාගම් වලින් බිත්තර වී මිලදී ගෙන අලෙවි කරන නමුත් කෘෂිකර්ම දෙපාර්තමේන්තුවේ වී මිලදී නොගනී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006234</link>
    <topic>වසා දැමූ ආයතනයකින් භාණ්ඩ සොරාගත් 5ක් රිමාන්ඩ්</topic>
    <author>මල්වාන සමූහ මහානාම විතානගේ</author>
    <content>බියගම නිදහස් වෙළඳ කලාපයේ වසා දමා තිබූ ආයතනයකින් රුපියල් ලක්ෂ ගණනාවක් වටිනා භාණ්ඩ සොරා ගත් සොර කල්ලියක තරුණයින් පස් දෙනෙකු බියගම පොලිසිය මගින් අත්අඩංගුවට ගනු ලැබේ.ඒ සමඟම මොවුන් විසින් සොරා ගත් භාණ්ඩ වලින් රුපියල් ලක්ෂ දෙකක් පමණ වටිනා තඹ කම්බි, සිපර් හා හා තඹ මිශ්‍ර පිත්තල පටි තොගයක් ද රස්සපාන හා උලහිටිවල ප්‍රදේශවලට විකුණා තිබියදී සොයා ගැනීමටත් පොලිසිය සමත්වී තිබේ.කොරියානු ආයෝජනයක් වන මේ ආයතනය පාඩු ලැබූ නිසා දැනට වසර දෙකක පමණ කාලයක සිට මෙය වසා දමා තිබූ අතර මේ ආයතනයෙන් සොරා ගෙන තිබෙන භාණ්ඩවල වටිනාකම තවම ගණන් බලා නැත. දැනට මාස දෙකක පමණ කාලයක් තිස්සේම මොවුන්ට රාත්‍රිකාලයේ එම ආයතනයට ඇතුළු වී මෙසේ භාණ්ඩ සොරා ගෙන තිබේ.සැකකරුවන් පස් දෙනා ගම්පහ ප්‍රධාන මහේස්ත්‍රාත් මොහොමඩ් වැකි මහතා වෙත ඉදිරිපත් කරන ලදුව රක්‍ෂිත බන්ධනාගාර ගත කෙරිණි. කැලණිය ජ්‍යෙෂ්ඨ පොලිස් අධිකාරි කිත්සිරි ගනේගම හා කැලණිය සහකාර පොලිස් අධිකාරි මදාරා යන නිලධාරීන්ගේ අධීක්‍ෂණය යටතේ මේ වැටලීමට බියගම පොලිස් ස්ථානාධිපති ප්‍රධාන පොලිස් පරීක්‍ෂක ශාන්ත තිලකරත්න හා අපරාධ විමර්ශන අංශයේ ස්ථානාධිපති පොලිස් පරීක්‍ෂක ඒ. ජී. වයි. එස්. කීර්තිසිංහ මහත්වරුන් ඇතුළු පොලිස් කණ්ඩායමක් සහභගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006235</link>
    <topic>ගම්පහ කම්කරු උසාවියට යන පාර සැකසීමට සූදානම්</topic>
    <author>ඡායාරූපය – ගම්පහ සංචාරක – නිමල් ජයසිංහ</author>
    <content>ගම්පහ ශ්‍රී බෝධි ක්‍රීඩාපිටියට නුදුරින් පිහිටුවා ඇති කම්කරු උසාවියට යෑමට ඇති පාර වගකිව යුතු බලධාරීන්ගේ අවධානය යොමු නොවී වසර කිහිපයකට පසු, හදිසියේම වාගේ ප්‍රතිසංස්කරණ කටයුතු අරඹා ඇති අයුරු දක්නට ඇත. පාර දෙපස කාණු නොමැතිකමින් පාරේ මැද මඩ වගුරු වලින් සහ වළවල් සෑදී පයින් ගමන් කරන්නකුට ද යාමට නොහැකි තත්ත්වයක තිබිණි.මේ මාවතට ඉහළින් පිහිටුවා ඇති ශ්‍රීබෝධි ක්‍රීඩා පිටියෙන් හා තක්‍ෂිලා විද්‍යාලය දෙසින් වැසි දිනයන්හි ගලා එන දිය දහර නිසා මේ මාවත විනාශවී තිබුණි. දැනටද වැඩ ආරම්භ කර ඇත්තේ එක් කොටසක පමණි. මාවතේ ආරම්භයේ සිටම කාණු නොයොදන්නේ නම් පාර සකස් කිරීමෙන් සාර්ථක ප්‍රතිඵල නොලැබෙනු ඇතැයි ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006237</link>
    <topic>සුන්දර ගම්පහ ව්‍යාපෘතියේපළමු අදියර ඇරැඹේ</topic>
    <author>නිට්ටඹුව සමූහ ජෙනට් ජයසිංහ</author>
    <content>ඇමැති බැසිල් රාජපක්ෂ මහතාගේ සංකල්පයක් අනුව ක්‍රියාත්මක වන සුන්දර ගම්පහ ව්‍යාපෘතියේ මූලික වැඩකටයුතු ඇරඹීමට අවශ්‍ය අමුද්‍රව්‍ය ලැබී ඇති බව ගම්පහ දිස්ත්‍රික් ලේකම් ජේ.ජේ.රත්නසිරි මහතා පැවැසීය.කෙටි කාලීන, මධ්‍ය කාලීන සහ දීර්ඝ කාලීන වශයෙන් අදියර තුනකින් නිම කිරීමට යෝජිත සුන්දර ගම්පහ ව්‍යාපෘතියේ පළමු අදියර දින 180කින් නිමකිරීම අරමුණුකර ගම්පහ – දිස්ත්‍රික්කයේ සියලුම රාජ්‍ය ආයතන හා පළාත් පාලන ගොඩනැගිලි ප්‍රතිසංස්කරණය කර තීන්ත ආලේප කිරීම සහ ආයතන අවට ගෙවතු වගාවෙන් සහ විසිතුරු පැළ වගාවෙන් අලංකරණය කිරීම සිදුවේ.මෙහි පළමු අදියර යටතේ ගොඩනැගිලි ප්‍රතිසංස්කරණය සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006238</link>
    <topic>දියගම මහින්ද රාජපක්ෂ ජාත්‍යන්තර ක්‍රීඩාංගණයටජලය දෙන්න රුපියල් මිලියන 44ක්</topic>
    <author>පොල්ගස්ඕවිට සමූහඑස්. පන්නිල</author>
    <content>දියගම මහින්ද රාජපක්ෂ ජාත්‍යන්තර ක්‍රීඩාංගණයේ එදිනෙදා කටයුතු හා පානීය ජල අවශ්‍යතා සඳහා කලටුවාව කොළඹ ප්‍රධාන ජල මාර්ගයෙන් නව ජල මාර්ගයක් යෙදවීමට ජාතික ජල සම්පාදන හා ජලපවාහන මණ්ඩලය කටයුතු යොදයි. ඒ සඳහා රුපියල් මිලියන 44 ක මුදලක් ඇස්තමේන්තු ගත කර ඇත.ප්‍රධාන මාර්ගයේ සිට ක්‍රීඩාංගණය දක්වා කි. මී. 4.5 ප්‍රමාණයක් තිබෙන බැවින් යෝජිත ජල සැපයුම මගින්ද අවශ්‍ය පීඩනය ලබා ගැනීමට හැකියාවක් නොවන බැවින් ඒ දුර අතර මාගම්මන ප්‍රදේශයේ ජලය රැස් කිරීමේ පොම්පාගාරයක් ඉදිකිරීමටද බලාපොරොත්තු වේ.ක්‍රීඩාංගණයේ ඉදිරි සංවර්ධන කටයුතු පිළිබඳව පසුගියදා පැවති සාකච්ඡාවකදී මේ බව අනාවරණය විය.ක්‍රීඩා සංකීර්ණයේ පරිශ්‍රය අලංකරණය කිරීම පිණිස එළවුළු, පලතුරු, ඇතුළු විවිධ භෝග වර්ග යොදාගෙන වැඩසටහනක් ක්‍රියාත්මක කිරීමට කෘෂිකර්ම දෙපාර්තමේන්තුව කටයුතු යොදා ඇත. ක්‍රීඩාංගණය ආශ්‍රිතව තොරතුරු මධ්‍යස්ථානයක් හා අලෙවි කුටියක් ඉදි කිරීමටද බලාපොරොත්තු වේ.ජාත්‍යන්තර මට්ටමේ ක්‍රීඩා තරග පැවැත්වීම ඉක්මනින් ආරම්භ කරන බැවින් දැනට පවත්නා මාර්ග පද්ධතියද පුළුල් කෙරේ. මාතර කොළඹ අධිවේගී මාර්ගයේ කොට්ටාව පිවිසුම් මාර්ගයේ සිට දියගම ක්‍රීඩාංගණය දක්වා මං තීරු හතරක මාර්ගයක් ඉදි කිරීමට මාර්ග සංවර්ධන අධිකාරිය කටයුතු යොදයි.හෝමාගම සිට කටුවාන හරහා කිරිවත්තුඩුව දක්වා දිවෙන මාර්ගය කාපට් යොදා නවීකරණය කෙරේ.සති අන්තයේ මෙන්ම සතියේ දිනවලදී ද ක්‍රීඩාංගණය වෙත විශාල ජනකායක් පැමිණියද පොදු ප්‍රවාහන පහසුකම් නොමැති බව වාර්තා වීම නිසා හෝමාගම සිට දියගම හරහා කොට්ටාව දක්වා පැයකට වරක් ක්‍රියාත්මක වන බස් සේවාවක් ආරම්භ කිරීමට ගමනාගමන මණ්ඩලය විධිවිධාන යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r1006239</link>
    <topic>මරු කපොල්ලක්...</topic>
    <author>සටහන හා ඡායාරූප අලුත්නුවර සමූහ ඒ. ඇම්. ටිකිරි බණ්ඩාර</author>
    <content>ලංකා විදුලි බල මණ්ඩලයෙන් 3 පේස් විදුලි රැහැන් රුකුලගම ට්‍රාන්ස් පෝරමයට සම්බන්ධ කිරීම සඳහා 2009 වසරේ සිට විදුලි රැහැන් ඇදීම කර ගෙන යන ලදී. මාවනැල්ල හෙම්මාතගම මහා මාර්ගයේ කිලෝමීටර් 08 ටේ කණුව අසල අනෙක් විදුලි රැහැන්වලට කිසිදු සම්බන්ධයක් නොකර වටිනා විදුලි රැහැන් බිමට දමා දිරා පත් වෙමින් පවතී.මේ විදුලි රැහැන් ඇදීම සඳහා 2009 වසරේ පැමිණි පුද්ගලික කොන්ත්‍රාත් කරුවන්08 කණුවේ විදුලි කණුවට මාවනැල්ල ප්‍රාදේශීය සභාව මගින් දමා තිබූ විදුලි බල්බයේ වයර් ද ගලවා දමා තිබේ.එම විදුලි රැහැන් ඇදීමට පැමිණි කම්කරුවන් ගේ නොසැලකිල්ල නිසා විදුලිසර වැදී එක් අයෙකු මිය ගොස් තවත් අයකු තුවාල ලබා රෝහල් ගත කළ බව ප්‍රදේශවාසීහු පවසති.මේ විදුලි රැහැන් මාර්ගයේ පිහිටි විදුලි කණුවල රැහැන් ඇද ඇතැත් සියල්ල බුරුල්වී ඇත.විදුලි බල මණ්ඩලයේ බලධාරීන්ගේ අවධානය මේ කෙරෙහි යොමුකර ලක්ෂ ගණන් වටිනා විදුලි රැහැන් දිරාපත් වීමට ඉඩ නොදී ඒවා ආරක්ෂා කර ඊට පිළියමක් යෙදීම කාලෝචිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=r10062310</link>
    <topic>මොරගොඩතවමත් අඳුරේ</topic>
    <author>සටහන හා ඡායාරූප මැදවච්චිය සමූහ ජයසූරිය දිසානායක</author>
    <content>රුපියල් ලක්‍ෂ 86ක වියදමින් ඉදිකිරීම් ආරම්භ කළ මැදවච්චිය මොරගොඩ විදුලි යෝජනා ක්‍රමය අතරමඟ ඇනහිට ඇත.මොරගොඩ ගම්මානයේ පවුල් රැසකට විදුලිය ලබාදීම මීට වසර කිහිපයකට කලින් සිදුකර තිබූ නමුත් පවුල් 100ට ආසන්න සංඛ්‍යාවකට විදුලිය තවමත් ලබාදී නැත. ඔවුන්ට විදුලිය ලබාදෙන ලෙස 2008 වසරෙදි මැදවච්චිය නගරයේ කරන ලද උද්ඝෝෂණයකට අනුව එම ගම්මානයට විදුලිබලය ඉක්මනින් ම ලබා දීමට වගකිව යුත්තන් කටයුතු කරන ලදී.ඒ අනුව පසුගිය මාර්තු මස රුපියල් ලක්‍ෂ 86ක වියදමින් මේ විදුලි යෝජනා ක්‍රමය ආරම්භ කරන ලදී. එහෙත් කණු සිටුවා තරමක් වැඩ කොටස් කර අතරමග නවතා දමා මාස කිහිපයක් ගතව ඇත.මැදවච්චිය ප්‍රදේශයේ වැඩිම ගොවීන් සංඛ්‍යාවක් ජීවත් වන මේ ගම්මානයේ මහා පරිමාණ ගොවි බිම් හිමි ප්‍රදේශයට විදුලිය මේ යෝජනා ක්‍රමය මගින් ලබා දීමට නියමිතව තිබිණි.සෑම වසරකම කන්න තුනම ගොඩ බෝග මහා පරිමාණයෙන් වගා කරන මේ වැසියන්ගේ එළවලු දිනපතාම දඹුල්ල ආර්ථික වෙළෙඳ මධ්‍යස්ථානයට ලොරි මගින් ගෙන යනු ලබයි. එවන් වූ සැබෑ ගොවි මහතුන් ජීවත්වන සැබෑ ගොවි ගම්මානයට විදුලිය ලබා නොදීම පිළිබඳව ඔවුන් දැඩි කනස්සල්ලෙන් පසුවෙති.යූ. මෛත්‍රීපාල මහතා - ගොවි පවුල් විශාල සංඛ්‍යාවක් ජීවත් වන මේ ගමේ ඉතිරි කොටසට විදුලිය ලබා දෙනවා නම් ගොවිතැන් කටයුතු ආරක්‍ෂා කර ගැනීමටත් ජලය සපයා ගැනීමටත් පහසු වෙනවා. අලි කරදර මධ්‍යයේ ගොවිතැන් කරන අපිට ආරම්භ කරන ලද විදුලි යෝජනා ක්‍රමයේ වැඩ අවසන් කර විදුලිය ලබාදෙන ලෙස ඉල්ලනවා.ඒ. ගුණතිලක මහතා - වසර ගණනාවක් තිස්සේ උත්සාහ කර ලබාගත් විදුලි යෝජනා ක්‍රමය වැඩ ආරම්භ කර ටික කලකින් වැඩ නතර කර දැමීම ගැන කනගාටුයි. කොන්ත්‍රාත්කරු උපකරණ හිඟයක් යැයි පවසමින් වැඩ නතර කර තිබෙනවා. කණු හිටවා අවසන් වුවත් ඉතිරි වැඩ කරන බවක් පේන්න නෑ. විදුලි යෝජනා ක්‍රමය සඳහා අවශ්‍ය බොහෝ උපකරණ විහාරස්ථාන භූමියේ ගොඩ ගසා ඇත. ඒවා උපයෝගී කරගෙන මේ විදුලි යෝජනා ක්‍රමයේ වැඩ අවසන් කරදෙන ලෙස ප්‍රදේශවාසීන් වගකිවයුත්තන් ගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006231</link>
    <topic>ශ්‍රී ලංකාවට කඩුලු 7ක ජයක්</topic>
    <author/>
    <content>10 වන ආසියානු කුසලාන අවසාන මහා තරගයට පෙරහුරුවක් ලෙස ඊයේ රංගිරි දඹුලු ක්‍රීඩාංගණයේදී පැවැති ඉන්දියාව හා ශ්‍රී ලංකාව අතර පැවැති තරගයෙන් කඩුලු 7 කින් ජය ගැනීමට ශ්‍රී ලංකා ක්‍රිකට් කණ්ඩායම සමත් විය.දැනටමත් හෙට පැවැත්වෙන අවසන් මහා තරගයට සුදුසුකම් ලබා සිටින කණ්ඩායම් දෙක වූ ශ්‍රී ලංකාවට හා ඉන්දියාවට මෙය කදිම පෙරහුරු තරගයක් විය.ලකුණු 210ක ඉලක්කයක් කරා ගමන් කළ ශ්‍රී ලංකා කණ්ඩායම කඩුලු 3ක් පමණක් දැවී ඕවර 37.3 කදී සිය ඉලක්කය සපුරා ගනු ලැබීය. නායක කුමාර සංගක්කාර ශ්‍රී ලංකා කණ්ඩායම වෙනුවෙන් අගනා ලකුණු 73 ක් රැස්කර ගනු ලැබුවේ පන්දු 82 කදී හතරේ පහර 10 ක් සමඟිනි. මහේල ජයවර්ධන ලකුණු 53 ක් ලබා ගත්තේ හතරේ පහර 5 ක් හා එක් හයේ පහරක් සමඟිනි. උපුල් තරංග 38, තිලකරත්න ඩිල්ෂාන් 24 ක් ලෙස ලකුණු රැස්කර ගනු ලැබීය.පන්දු යැවීමේදී සහීර් ඛාන් ලකුණු 42 කට කඩුලු 2 ක් ද, ප්‍රවීන් කුමාර ලකුණු 30 කට කඩුලු 1 ක් ද බිඳ හෙළීය.කාසියේ වාසිය දිනූ ශ්‍රී ලංකා ක්‍රිකට් නායක කුමාර සංගක්කාර පළමුව පන්දුවට පහරදීමේ අවස්ථාව ඉන්දියාවට ලබාදුනිඉන්දීය ක්‍රිකට් පිල ඕවර 42.3 කදී සියලුදෙනා දැවී රැස්කරගනු ලැබුවේ ලකුණු 209 කි. රඳවාගත් ලකුණු වේගය 4.91 කි.ඉන්දීය පිලේ පිතිකරුවන්ට ප්‍රබල තර්ජනයක් වෙමින් ශ්‍රී ලංකා පන්දු යවන්නෝ තරගය පුරාම තම අණසක පතුරුවා ගත්හ. තරගාවලියේදී පළමුවරට කඩුලු ත්‍රිත්වයක් ලබාගනිමින් ෆර්වේස් මහරුෆ් දක්ෂ පන්දු යැවීමක නිරතවිය. ලකුණු 42 කට කඩුලු 5 ක් ලබා ගත් ඔහු තරගයේ 38 වන ඕවරයේදී රවීන්ද්‍ර ජඩේජා, ප්‍රවීන් කුමාර් හා සහීර් ඛාන් ගේ කඩුලු දවා ගනිමින් කඩුලු ත්‍රිත්වයක් ලබා ගැනීමට සමත්විය. රංගන හේරත් කඩුලු 2 ක්ද, ඇන්ජලෝ මැතිව්ස් එක් කඩුල්ලක්ද දවාගනු ලැබීය.ඉන්දීය ක්‍රිකට් පිල වෙනුවෙන් රෝහිත් ෂර්මා ලකුණු 69 ක් ලබා ගත්තේ හතරේ පහර 7 ක් සමගිනි. මහේන්ද්‍ර සිං දෝනි 41, දිනේෂ් කර්තික් 40, ගෞතම් ගම්භීර් 23 ලෙස ලකුණු රැස් කළහ.තරගයේ වීරයා සම්මානය ෆර්වේස් මහරුෆ් ට හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006232</link>
    <topic>ඔස්ට්‍රේලියානු ටෙස්ට් පිලටප්‍රථම වතාවට මුස්ලිම් ජාතිකයෙක්</topic>
    <author>සිඩ්නි (ඒ. එෆ්. පී.)</author>
    <content>පිතිකරු උස්මාන් කවාජා ඔස්ට්‍රේලියානු ටෙස්ට් ක්‍රිකට් කණ්ඩායමකට නම් කළ ප්‍රථම මුස්ලිම් ජාතිකයා බවට පත්විය.ඔහුගේ උපන් රට වන පාකිස්තානයට එරෙහිව පැවැත්වීමට නියමිත ද්විත්ව ටෙස්ට් තරගමාලාවට නම් කර තිබෙන 14 දෙනෙකුගෙන් යුත් කණ්ඩායමට ඔහු ඇතුළත් කර තිබේ.එංගලන්තයේ දී ලබන ජූලි මස පැවැත්වෙන මේ ටෙස්ට් තරග සඳහා ඇතුළත් කර ගැනීම පිළිබඳව තමා ඉමහත් විශ්මයට පත් වූ බව වමතින් පිත්ත හසුරුවන 23 හැවිරිදි කවාජා පවසයි.“මට පුදුම හිතුනා. මම ළඟටම ඇවිත් බවට හැඟීමක් මා තුළ තිබුණත් මෙහෙම දෙයක් ගැන මට හිතුනේ නැහැ. මම මේ ගැන මගේ පවුලේ අයට කිව්වා. ඔවුන් ඉතාමත් සතුටට පත්ව සිටිනවා.”ඉස්ලාමාබාද් හි උපත ලද කවාජා ට සම්පූර්ණ ටෙස්ට් ක්‍රිකට් ක්‍රීඩකයෙකු ලෙසින් ඔස්ට්‍රේලියාවේ ජනපි‍්‍රය කොළ පැහැති තොප්පිය පැළඳීමේ අවස්ථාව දැන් උදාවී තිබේ. ඔහුට මේ වරම ලැබී තිබෙන්නේ එංගලන්තයට එරෙහි ‘අළු බඳුන’ තරගාවලියට තවත් මාස කිහිපක් පමණක් තිබියදීය.පසුගිය දේශීය ක්‍රිකට් තරග වාරයේ දී ශතක තුනක්ද සමඟ ලකුණු 698 ක් රැස් කරමින් නිව් සවුත් වේල්ස් කණ්ඩායම වෙනුවෙන් දැක්වූ දක්‍ෂතා මත කවාජා ට කණ්ඩායමේ ස්ථානයක් ලබා දීමට තීරණය කළ බව ඔස්ට්‍රේලියානු ක්‍රිකට් තේරීම් කමිටුවේ සභාපති ඇන්ඩෲ හිල්ඩිච් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006233</link>
    <topic>ස්පාඤ්ඤය 2 - 0 කින් හොන්ඩුරාස් පරදවයි</topic>
    <author>ජොහැන්නස්බර්ග් (ඒ.එෆ්.පී.)</author>
    <content>ස්පාඤ්ඤය හා හොන්ඩුරාස් අතර පැවැති ලෝක කුසලාන පාපන්දු තරගයේ විවේක කාලයට පෙර හා පසුව ඩේවිඩ් විලා විසින් ලබාගත් ගෝල් මත ස්පාඤ්ඤය ගෝල් 2 -0 කින් හොන්ඩුරාස් පරාජය කරමින් සිය ලෝක කුසලාන බලාපොරොත්තු අලුත් කර ගත්තේ ය.සිය ආරම්භක තරගයේදීම ස්විට්සර්ලන්තයට ගෝල් 1 - 0 කින් පරාජය වීමෙන් පසුව ස්පාඤ්ඤය ලබා ගත් මේ පහසු ජයග්‍රහණයෙන් ඔවුනට තරගාවලියේ අවසාන කණ්ඩායම් 16 අතරට එක්වීමේ මං විවරව තිබේ. එහෙත් එය තහවුරු කර ගැනීමට නම් ඔවුන් ලබන සිකුරාදා චිලී කණ්ඩායම පරාජය කළ යුතු වේ.මේ තරගයේදී යූරෝ 2008 ජයග්‍රාහකයන් වන ස්පාඤ්ඤයට කිසිම අභියෝගයක් එල්ල කිරීමට හොන්ඩුරාස් පිලට නොහැකි විය. මේ දෙවැනි පරාජයත් සමග හොන්ඩුරාස් තරගාවලියෙන් ඉවතට වීසි විය.ස්පාඤ්ඤය තරගාවලිය පුරාම ආක්‍රමණශීලී ක්‍රීඩාවක නිරත විය. 17 සහ 51 වැනි මිනිත්තුවලදී විලාගේ අති සූර ක්‍රීඩාව ඉස්මතු වෙමින් ගෝල් වාර්තා වුවද දෙවැනි භාගයේදී ලැබුණු පෙනල්ටිය සාර්ථකව එල්ල කරමින් ‘හැට්ට්‍රික්’ ගෝල් ලබා ගැනීමට තිබූ අවස්ථාව ඔහු අපතේ හැරියේ ය.28 හැවිරිදි විලා ඉදිරියේ එන තම දස්කම් ගැන ඉඟි කරමින් තරගයේ 7 වැනි මිනිත්තුවේදීම ගෝල් කණුවල හරස් පොල්ලේ වැදෙන්නට මීටර 30 ක දුර සිට පාපන්දුව එල්ල කළේ ය.තරගයේ 8 වැනි මිනිත්තුවේදී නිදහස් පහරකට බාධා කිරීමට යාමෙන් හොන්ඩුරාස් පිලේ මැද පෙළ ක්‍රීඩක ඩැනිලෝ ටර්කියොස් තරගයේ පළමු කහ කාඩ්පත ලබා ගත්තේ ය. 38 වැනි මිනිත්තුවේදී ජෙසස් නවාස් හොන්ඩුරාස් පිලේ දෙවැනි කහ කාඩ්පත ලබා ගත්තේ ය.පෙනල්ටි කලාපයේදී හොන්ඩුරාස් පිලේ ක්‍රීඩකයෙකුට මුහුණට පහරක් ගැසීමට තැත් කිරීම නිසා කහ කාඩ්පතක් ලැබීමෙන් බේරීමට තරම් විලා මේ තරගයේදී වාසනාවන්ත විය.54, 386 ක පිරිසක් මේ තරගය නැරඹූහ.පෘතුගාලයටවිශිෂ්ට ජයක්‘ජී ‘ කාන්ඩයේ පෘතුගාලය හා කොරියාව අතර තරගයෙන් ගෝල් 7 - 0 ක දැවැන්ත ජයක් පෘතුගාලය හිමිකර ගත්තේ ය. තරගයේ ප්‍රථම භාගය ගෝල් 1 – 0 ක් වූ අතර 29 වැනි මිනිත්තුවේදී රාවුල් මෙයිරෙල්ස් ගෝලයක් වාර්තා කළේ ය. අනතුරුව 53 වැනි මිනිත්තුවේ දී සිමාවෝ, 56 වැනි මිනිත්තුවේදී හුගෝ අල්මීඩියා, 60 හා 89 මිනිත්තුවලදී ටියාගෝ, 81 වවැනි මිනිත්තුවේදී ලියෙඩ්සන් හා 87 වැනි මිනිත්තුවේදී ක්‍රිස්ටියානෝ රොනල්ඩෝ ගෝල් වාර්තා කළහ. පෘතුගාලයට මීලග තරගය මේ 25 දා බ්‍රසීලය සමග පැවැත්වේ.චිලී ට දෙවැනි ජයත්‘එච්’ කාණ්ඩයේ චිලී හා ස්විට්සර්ලන්තය අතර තරගයෙන් ගෝල් 1 – 0ක ජයක් චිලී කණ්ඩායමට හිමිවිය. චිලී ක්‍රීඩකයෝ සහභාගි වූ තරග දෙකම ජය ගැනීම විශේෂත්වයකි. 75 වැනි මිනිත්තුවේ දී මාක් ගොන්සාල්ස් චිලී පිලට ජයග්‍රාහී ගෝලය එක් කළේ ය.අද තරග  (ශ්‍රී ලංකා වේලාවෙන්) ප.ව. 7.30 ට ස්ලෝවේනියා - එංගලන්තය ප.ව. 7.30 ට අමෙරිකාව ඇල්ජීරියාව ම.රාත්‍රි 12.00 ට ඝානාව ජර්මනිය ම.රාත්‍රි 12.00 ට ඔස්ට්‍රේලියාව සර්බියාව</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006234</link>
    <topic>තර්ස්ටන් 48 – 12 කින් බෙනඩික්ට් පරදාඅපරාජිතව අනුසූරතාව රැක ගනී</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ ‘බී’ කොටසේ පැවැති තරගයකදී තර්ස්ටන් විදුහල ලකුණු 48 – 12 කින් සාන්ත බෙනඩික් විදුහල පරදා එම කාණ්ඩයේ අනුසූරයන් වී සිටී.තර්ස්ටන් විදුහල මෙවර තරගාවලියේ අපරාජිතව සිටින අතර එක් තරගයක් ජය පරාජයෙන් තොරව නිමා කළේය. ‘බී’ කොටසේ ඉදිරියෙන්ම සිටින මරදාන සාන්ත ජෝෂප් විදුහල සහභාගි වූ තරග සියල්ලම ජයගෙන ඉදිරියෙන් සිටී.තර්ස්ටන් - සාන්ත බෙනඩික්ට් තරගය සී. ආර්. පිටියේ පැවැති අතර ප්‍රථම භාගයේදී ලකුණු 15 – 5 ක් ලෙස තර්ස්ටන් ක්‍රීඩකයෝ ඉදිරියෙන් සිටියහ. තර්ස්ටන් විදුහල ගෝල් 5 ක් ට්‍රයි 2 ක් වාර්තා කිරීමට සමත්වූ අතර ගෝල් ප්‍රවර්ථන එරංගද කොස්තා සාර්ථක කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006235</link>
    <topic>ජාතික තලයේ ක්‍රීඩක ක්‍රීඩිකාවන්ටඅමාත්‍යාංශයෙන් හැඳුනුම්පතක්</topic>
    <author>පි‍්‍රන්ස් ගුණසේකර</author>
    <content>ජාතික හා ජාත්‍යන්තර තලයේ ක්‍රීඩක ක්‍රීඩිකාවන්ට ක්‍රීඩා අමාත්‍යංශයෙන් හැඳුනුම්පතක් නිකුත් කිරීමට පියවර ගෙන ඇත. ක්‍රීඩක ක්‍රීඩිකාවන් සමාජයේ පිළිගැනීමකට ලක්වන ආකාරයෙන් මේ හැඳුනුම්පත පිළියෙල කිරීමට තීරණයවී ඇත. රජයේ හෝ පෞද්ගලික ආයතනයක් මගින් ක්‍රීඩක ක්‍රීඩිකාවන්ට අවශ්‍ය කටයුතු කරගැනීමට යෑමේදී සිදුවන බාධා මගහරවා ගැනීමද මෙමගින් අපේක්ෂා කෙරේ. එමෙන්ම ශ්‍රී ලංකාවට ගෞරවයක් ගෙනදුන් ක්‍රීඩක ක්‍රීඩිකාවන්ගේ දරුවන් පාසල්වලට ඇතුලත් කරගැනීමේදී ප්‍රමුඛතාවක් ලැබෙන පරිදි අවශ්‍ය ක්‍රමවේදය සකස් කිරීමට ද ක්‍රීඩා අමාත්‍යංශයේ අවධානය යොමුව ඇත.ක්‍රීඩා ඇමැති සී.බී. රත්නායක මහතා හා ප්‍රවීණ ක්‍රීඩක ක්‍රීඩිකාවන් පිරිසක් අතර පැවැති සාකච්ඡාවකදී මේ තීරණවලට එළැඹ ඇත. ක්‍රීඩක ක්‍රීඩිකාවන් හා ඇමැතිවරයා අතර මේ සුහද හමුව පෙරේදා ක්‍රීඩා අමාත්‍යංශයේදී පැවැති අතර ජාතික ක්‍රීඩා ප්‍රතිපත්තිය සඳහා ප්‍රවීණ ක්‍රීඩක ක්‍රීඩිකාවන්ගේ අදහස් ලබාගැනීමටද එකඟත්වය පළවී ඇත.පළාත්වලින් ජාතික සංචිතවලට ක්‍රීඩක ක්‍රීඩිකාවන් තෝරා ගැනීමේදී අදාල පළාතේ ප්‍රවීණ ක්‍රීඩක ක්‍රීඩිකාවන්ගේ අදහස් විමසීමට ඉදිරියේදී කටයුතු කෙරේ. ප්‍රවීණයන්ගේ අදහස් ලබාගෙන පළාත් ක්‍රීඩාව වඩාත් උසස් මට්ටමකට ගෙන ඒමට ක්‍රීඩා ඇමැති සී.බී. රත්නායක මහතාගේ දැඩි අවශ්‍යතාවයක් වී ඇති බැවින් ඒ සඳහා හැකි සෑම උපකාරයක්ම ලබාදීමට ප්‍රවීණ ක්‍රීඩක ක්‍රීඩිකාවෝ එකඟත්වය පළ කළහ.මේ සුහද හමුවට ජාත්‍යන්තර ක්‍රීඩා දක්ෂතා දැක්වූ තිලකා ජිනදාස , ජයමිනි ඉලේපෙරුම, ධම්මිකා මැණිකේ, නිම්මිද සොයිසා , තේජානි සමරකෝන්, තමාරා සම්පත් දීපිකා, දමයන්ති දර්ශා , ශි‍්‍රයානි කුලවංශ. රොහාන් ප්‍රදීප් , සුගත් තිලකරත්න, එච්.රත්නායක , බී.එන්.එම්. නයනා නන්ද , අශෝක ජයසුන්දර , හරේන්ද්‍ර ද සිල්වා හා චින්තක සොයිසා යන මහත්ම මහත්මීහු සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006236</link>
    <topic>17න් පහළ ක්‍රිකට් ඇරැඹේ</topic>
    <author>ෆවුස් මොහොමඩ්</author>
    <content>පාසල් ක්‍රිකට් ක්‍රීඩකයන්ගේ තීරණාත්මක අවධිය ලෙස සැළකෙන අවුරුදු 17න් පහළ ක්‍රිකට්වාරය සනිටුහන් කරමින් ශ්‍රී ලංකා පාසල් ක්‍රිකට් සංගමය සහ මාස්කොමි සමාගම එක්ව සංවිධානය කරනු ලබන ‘ලෙමනේඩ් සුපර් 17’ ක්‍රිකට් තරගමාලාව දැන් ඇරැඹී තිබේ.මේ තරගමාලාව තුන්වැනි වරටත් සංවිධානය කරනු ලබන්නේ අලියා සිසිල් බීම සමාගම විසිනි. 2008 වසරේ පළමුවරට පැවැති ‘ලෙමනේඩ් සුපර් 17” ක්‍රිකට් තරගමාලාවේ සූරතාව දිනා ගැනීමට කොළඹ ආනන්ද විදුහල සමත්වූ අතර අනුසූරතාව හිමිවූයේ මහනාම විදුහලට ය. 2009 වසරේ පැවැත්වූ තරගමාලාවේ සූරතාව හිමිවූයේ කොළඹ සාන්ත ජෝශප් විදුහලට ය. අනු සූරතාව මහනුවර ත්‍රිත්ව විදුහල විසින් දිනා ගනු ලැබීය.පළමු කොටස, දෙවැනි කොටස සහ තෙවැනි කොටස වශයෙන් කාණ්ඩ 3ක් යටතේ පැවැත්වෙන මේ තරගමාලාවේ පළමු කොටස සඳහා පාසල් 78 ක් සුදුසුකම් ලබා සිටිති. එම කොටසේ පැවැත්වීමට නියමිත තරග සංඛ්‍යාව 212 කි.දෙවැනි කොටසින් තරග 75 ක් සඳහා පාසල් 36ක් සුදුසුකම් ලබා සිටින අතර තෙවැනි කොටසින් පාසල් 175 ක් තරග 350 කට සහභාගි වීමට නියමිතය.පසුගිය වසරට වඩා මේ වසරේදී මේ තරගමාලාවේ ජනපි‍්‍රයත්වය වර්ධනය වී තිබෙන අතර පාසල් 24ක් මෙවර තරගමාලවට අලුතින් ඉදිරිපත් වී සිටිති. ඒ අතර උතුරු නැගෙනහිර පළාත් වලින් ඉදිරිපත් වූ පාසල් ගණනාවක් වෙති.මේ තරගමාලාවේ අර්ධ අවසන් පූර්ව වටයේ සිට සුදු පැහැති පන්දුවක් වර්ණ ඇඳුම් සංකල්පයක් හඳුන්වා දී ඇති අතර පසුගිය වසරේ මෙන්ම මේ වසරේදී ද 17 න් පහළ පාසල් ක්‍රිකට් ක්‍රීඩකයන්ට නවමු අත්දැකීම් රාශියක් අත්පත් කර ගැනීමට මහඟු අවස්ථාවක් උදාවී ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=s1006237</link>
    <topic>ජාතික තහනම් උත්තේජන ආයතනයටආසියානු සම්මේලනයෙන් ප්‍රශංසා</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා තහනම් උත්තේජන ආයතනයට ආසියානු තහනම් උත්තේජන සම්මේලනයේ ප්‍රශංසාව හිමිවෙයි. පසුගිය වසරක කාලයකදී ශ්‍රී ලංකා ක්‍රීඩා ක්‍ෂේත්‍රයේ තහනම් උත්තේජන පාලනයට ගෙන ඇති ක්‍රියාමාර්ගවල ප්‍රගතිය මෙයට හේතුවී ඇත.ඉන්දියාවේ නවදිල්ලි නුවරදී පසුගියදා ආසියානු රටවල් 43ක නියෝජිතයන්ගේ සහභාගිත්වයෙන් පැවැති ආසියානු තහනම් උත්තේජන සමුළුවේදී අනෙකුත් රටවල්වලට වඩා තහනම් උත්තේජන පාලනය සඳහා ශ්‍රී ලංකාව ගෙන ඇති ක්‍රියාමාර්ග පිළිබඳ ප්‍රශංසාව හිමිවූවේ යැයි විශේෂඥ වෛද්‍ය ගීතාංජන මෙන්ඩිස් මහතා ‘දිනමිණ’ ට පැවැසීය.වෛද්‍ය ගීතාංජන මෙන්ඩිස් මහතා ජාතික තහනම් උත්තේජන ආයතනයේ සභාපතිවරයා ලෙස වසර ගණනාවක් කටයුතු කරමින් සිටී.කැනඩාවේ පිහිටි ලෝක තහනම් උත්තේජන ආයතනයේ (WADA) සාමාජිකත්වය ඇති ශ්‍රී ලංකා තහනම් උත්තේජන ආයතනය රජයේ පාලනය වන්නෙකි.ශ්‍රී ලංකා තහනම් උත්තේජන ආයතනය මඟින් 2009 වසරේ දේශීය ක්‍රීඩා තරගවලදී තහනම් උත්තේජන පරීක්‍ෂණ 200ක් පමණ සිදුකර ඇති අතර මේ වසරේදී දැනට තහනම් උත්තේජන පරීක්‍ෂණ 100කට ආසන්න ගණනක් පවත්වා ඇත.එහිදී පසුගිය වසරේදී තහනම් උත්තේජන ලබාගැනීමේ වරදට ක්‍රීඩක ක්‍රීඩිකාවන් තිදෙනෙකු හා මේ වසරේ දෙදෙනෙකු හසුවී ඇත. දිගින් දිගටම තහනම් උත්තේජන පරීක්‍ෂණ සිදු කිරීමට යෑමේදී එම තහනම් ඖෂධ භාවිතය අඩුවී ඇතැයි වෛද්‍ය මෙන්ඩිස් මහතා පැවැසීය.එයට අමතරව රට පුරා ක්‍රීඩක ක්‍රීඩිකාවන්, පුහුණුකරුවන් හා වෛද්‍යවරු දැනුවත් කිරීමේ සම්මන්ත්‍රණ පැවැත්වීමද සිදුවේ. පළාත්බදව හා දිස්ත්‍රික් මට්ටමේ සිදු කෙරෙන “තහනම් උත්තේජන භාවිතයේ හානි” පිළිබඳ දැනුවත් කිරීමේ සම්මන්ත්‍රණ මාලාව පිළිබඳවද ආසියානු තහනම් උත්තේජක සමුළුවේදී ඇගයීමට ලක්ව තිබේ.ජාතික තහනම් උත්තේජන ආයතනයේ සභාපති විශේෂඥ වෛද්‍ය ගීතාංජන මෙන්ඩිස් මහතා පවසන්නේ තරගකාරී ක්‍රීඩාවේදී ක්‍රීඩක ක්‍රීඩිකාවන් බෙහෙත් ද්‍රව්‍ය මගින් බලය, වේගය හා දරාගැනීමේ ශක්තිය වැඩිකර ගැනීමට උත්සහ කළද එයින් පසුකාලීනව භයානක ප්‍රතිඵල අත්වන බවයි.“රජයේ බලාපොරොත්තුව විනයවත් ක්‍රීඩාවක් පවත්වාගෙන යෑමටයි. ඒ සඳහා වාර්ෂිකව විශාල මුදලක් වැය කරනවා. මේ කටයුත්තට ක්‍රීඩා වෛද්‍ය ඒකකයේ වෛද්‍යවරු, සේවකයන් හා ස්වේච්ඡා සේවකයන් විශාල පිරිසක් දායක වෙනවා. ඉදිරියේදී තහනම් උත්තේජන ගැනීම පිළිබඳ දැඩි අවධානයකින් සිටිනවා” යැයි වෛද්‍ය මෙන්ඩිස් මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=f1006231</link>
    <topic>ධනාත්මක විවේචනපිළිගැනීමට අප සූදානම්</topic>
    <author>සාකච්ඡා කෙළේ උදිත ගුණවර්ධන</author>
    <content>තැපැල් හා විදුලි සංදේශ ක්‍ෂේත්‍රයේ දියුණුව සඳහා අමාත්‍යාංශය සතු ඉදිරි සැලැසුම් සහ තවත් දේශපාලන හා කාලීන කරුණු පිළිබඳව ඇමැති ජීවන් කුමාරතුංග මහතා සමඟ සිදුකළ සංවාදයකි මේ.* තැපැල් ක්‍ෂේත්‍රය තාමත් තිබෙන්නේ දශක තුන හතරකට කලින් තිබුණ තැනමයි. මේ තත්ත්වය වෙනස් කර තැපැල් ක්‍ෂේත්‍රය අලුත් කිරීමට මොන විදිහේ සැලැසුමක්ද තිබෙන්නේ?මා ඉතාමත් ආඩම්බරයෙන් කියන්නේ තැපැල් දෙපාර්තමේන්තුව තරම් ග්‍රාමීය මට්ටමට පොදු ජනතාවට සමීප වූ ආයතනයක් නැති තරම්. අවුරුදු තුන හතරේ දරුවා පවා තැපැල් දෙපාර්තමේන්තුව තැපැල් කන්තෝරුව මොකක්ද කියලා දන්නවා. ඒ නිසා තැපෑල දියුණු කරන එක ජනතාවට සමීප කරන එක එතරම් විශාල අභියෝගයක් නෙමෙයි.ලංකාවේ ප්‍රධාන පෙළේ තැපැල් කාර්යාල හයසිය ගණනක් තිබෙනවා. කුඩා තැපැල් කාර්යාල තුන්දහසකට වැඩි ප්‍රමාණයක් තිබෙනවා.ඒත් මේ කාර්යාල බහුතරයක් තාමත් නූතනයට සමීප ආකාරයට, නූතනයට ගැලපෙන විදිහට නිර්මාණය වෙලා නැහැ. ඒ නිසා මගේ අරමුණ වෙලා තිබෙන්නේ මේ කාර්යාල නූතනයට ගැලපෙන විදිහට වෙනස් කිරීමට කටයුතු කිරීමටයි.මේ වෙනස්කම් යම් ප්‍රමාණයක් හෝ සිදු කිරීමට දෙසැම්බර් 31ට කලින් පුලුවන් වෙයි කියලා බලාපොරොත්තු වෙනවා. අද වෙද්දි බැංකු ගනුදෙනු කිරීම පවා තැපැල් කාර්යාල හරහා කිරීමට පුළුවන්කමක් තිබෙනවා.* ඒ ගැන වැඩිදුර පැහැදිලි කිරීමක් කළ හැකිද?අද ලංකාව පුරාම පුළුල්ම ආකාරයට පැතිරී ගිය ජාතික මට්ටමේ බැංකුවකට පවා තිබෙන්නේ ශාඛා හයසියයක්, හත්සියයක් පමණයි. ඒත් තැපැල් කාර්යාල තුන් හාරදහසක් තිබෙනවා. ඒ නිසා අපිට පුළුවන්කම තිබෙනවා බැංකු සමඟ එකඟතාවකට එන්න පුළුවන්නම්, බැංකු ක්‍රියාකාරකම් ද තැපැල් කාර්යාල හරහා සිදුකළ හැකියි. දැනුත් ඇතැම් බැංකු අපිත් එක්ක එකඟතාවෙන් කටයුතු කරනවා. අපිට අවශ්‍ය වෙලා තිබෙන්නේ මෙවැනි එකඟතාවයක් ඇති කර ගැනීමට තමයි.* අලුත් තාක්‍ෂණය හා තැපෑල එකට සම්බන්ධ කර ගන්නේ කොහොමද?ලෝකයේ බොහෝ රටවල තොරතුරු තාක්‍ෂණය පිළිබඳ අවබෝධය හා දැනීම ඉතාමත් ඉහළින් තිබෙනවා. එය ඇතැම් රටවලදී 70%, 80% සීමාවද ඉක්මවා ගොස් තිබෙනවා. ඒත් අපේ රටේදී එහි අනෙක් පැත්තයි සිදුවෙලා තිබෙන්නේ. ශ්‍රී ලංකාවේ සාක්‍ෂරතාව 95% ද ඉක්මවා ගොස් තිබුණත් තොරතුරු තාක්‍ෂණ දැනුම ඉතාමත් පහළ මට්ටමකයි තිබෙන්නේ.එයට විශාල ලෙස බලපාල තිබෙන්නේ පරිගණකයක්, ලැප්ටොප් එකක් මිලදී ගැනීමට තරුණ තරුණියන්ට තිබෙන අපහසුතාවයි. එකවර රුපියල් හැටදහසක්, හැත්තෑදහසක් පරිගණකයකට යට කරන්න අමාරුයි.තොරතුරු තාක්ෂණ විෂය ශ්‍රී ලාංකේය තරුණ තරුණියන්ට අභියෝගයක් වෙලා තිබෙන්නේ මේ තත්ත්වය නිසයි. මේ පිළිබඳව සලකා බලා තැපැල් කන්තෝරු ආශි‍්‍රතව පරිගණක ස්ථාපිත කළ හැකියි. එමඟින් ගමට අලුත් තාක්ෂණය රැගෙනයාම වඩාත් හොඳින් හා විධිමත්ව සිදුකළ හැකියි.විදුලි පණිවුඩ සේවයත් වර්තමානයට ගැලපෙන විදිහට අලුත් කළ හැකියි.අපිට පුළුවන්කම තිබෙන්න ඕනෑ කොළඹින් ඊමේල් කරන පණිවුඩය ගමේ තැපැල් කාර්යාලයේදී මුද්‍රිත පිටපතක් විදිහට ගම්වැසියා අතට පත් කිරීමේ හැකියාව. වර්තමානයට ගැලපෙන විදිහට තැපෑල දියුණු කළ හැකි සංකල්ප කිහිපයකුයි මා ඉදිරිපත් කළේ. මා තැපැල් විෂය භාර ඇමැතිවරයා විදිහට මේ දේවල් ඉදිරියේදී ක්‍රියාත්මක කිරීමට සැලැසුම් කර තිබෙනවා.* තැපැල් සේවය දියුණු කරනවිට එහි සේවකයන්ගේ වෘත්තීයමය පාර්ශ්වය දියුණු කිරීමට ඔබට ඇත්තේ කුමන විදිහේ වැඩපිළිවෙළක්ද?සේවක ගැටලු විසඳීමටත් අපි පසුබට වෙන්නේ නැහැ. ඒත් මගේ අදහසේ හැටියට සමස්තයක් විදිහට සේවකයන්ට යහපත් තත්ත්වයක් තිබෙනවා. ඔවුන්ට එහෙම කියලා ගැටලුවක් නැහැ. ඔවුන්ට ගැටලු තිබෙනවානම් ඇමැතිවරයා විදිහට මා සමඟ සාකච්ඡා කොට විසඳුම් සොයාගත හැකියි. ඒ සඳහා ඕනෑම මොහොතක සූදානමින් ඉන්නේ.අපි කැමැතියි තැපැල් බෙදාහරින මහත්වරුන්ට පාපැදිය වෙනුවට යතුරු පැදියක් ලබා දීමට ඒත් අපිට තාම ඒ තත්ත්වය නැහැ. ඒ ගැන අපි කනගාටුවෙනවා. එහෙම වුණා කියලා සේවකයන්ට හිමිවිය යුතු වැටුප් වර්ධක, අතිකාල දීමනා ලබාදීමට අපි කටයුතු කරලා තිබෙනවා.* තැපැල් දෙපාර්තමේන්තුව පාඩු ලබන ආයතනයක් වීමට මූලික හේතුවක් වී තිබෙන්නේ ආයතනය අභ්‍යන්තරයේ සිදුවන දූෂණ, අක්‍රමිකතා කියලා වෘත්තීය සමිති හා මාධ්‍ය චෝදනා එල්ල කරනවා. විෂය භාර ඇමැතිවරයා විදිහට මේ තත්ත්වයට මොන විදිහේ පියවරක් ද ගැනීමට බලාපොරොත්තු වෙන්නේ.මේ විදිහේ දූෂණ අක්‍රමිකතා හෙළි කරමින් ජනමාධ්‍ය හා වෘත්තීය සමිති ධනාත්මක විවේචනයක් කරනවා නම් එම විවේචන පිළිගැනීමට අපි සූදානම්. අඩුපාඩු දුර්වලකම් දූෂණ අක්‍රමිකතා පෙන්වා දීම හොඳයි. අමාත්‍යාංශය විදිහට අපිට පුළුවන් මේ පිළිබඳව නිසි පරීක්‍ෂණ කරලා වැරැදි අඩුපාඩුකම් සොයා බැලීමටත්, මෙම වැරැදිවලට සම්බන්ධ අයට විරුද්ධව පියවර ගැනීමටත් සූදානමින් ඉන්නේ.* දුරකථන භාවිතයේදී අධික බදු ප්‍රමාණයක් අය කිරීම නිසා ජනතාව අපහසුතාවයට පත්ව ඇතැයි විපක්ෂය පසුගියදා පාර්ලිමේන්තුවේදී ප්‍රකාශ කළා මේ පිළිබඳව ඔබේ අදහස මොන වගේද?දුරකථන භාවිතයේදී යම් බදු ප්‍රමාණයක් අය කරනවා. එය සාමාන්‍ය දෙයක් දුරකථන විතරක් නෙවෙයි, ඕනෑම දෙයක් භාවිතා කරද්දී යම්කිසි බදු ප්‍රමාණයක් අය කරනවා. ඒත් අද වෙද්දී දුරකථන ගාස්තු අපේ රටේ තමයි විශාල ලෙස අඩුවෙලා තිබෙන්නේ. ඒ නිසා මේ බදු ප්‍රමාණය සැලකිය යුතු දෙයක් විදිහට මටනම් පිළිගන්න බැහැ.විපක්ෂයට අද අවශ්‍ය වෙලා තිබෙන්නේ සටන් පාඨ පමණයි. ඒ නිසා තමයි විපක්‍ෂය පාර්ලිමේන්තුවේදී මේ විදිහේ සටන්පාඨ නිර්මාණය කිරීමට උත්සාහ කරන්නේ. ඒ නිසා මේ ගැන මීට වැඩිය කතාබහ කිරීමෙන් ප්‍රතිඵලයක් නැහැ.* අයිෆා සිනමා උළෙල පසුගිය කාලයේදී සමාජය තුළ විශාල කතාබහකට ලක්වුණා. කලාකරුවෙකු විදිහට ඔබ මේ උළෙල පිළිබඳව ඇත්තේ කුමන අදහසක් ද?අයිෆා උළෙල පැවැත්වීමේදී අපේ අරමුණ වුණේ ශ්‍රී ලංකාව දැන් සාමකාමී ඕනෑම උළෙලකට සුදුසු මට්ටමේ තිබෙන රටක් බවට ජාත්‍යන්තරය ඉදිරියේ තහවුරු කර පෙන්වීමයි. අවුරුදු තිහක යුද්ධය නිසා අපේ රටට ඉතිරි වෙලා තිබුණේ විනාශය, කඳුළ, සුසුම පමණයි. දැන් යුද්ධය නිමා වීම නිසා රටට සාමය උදාවී තිබෙන නිසා ලෝකයට පෙන්වා දිය හැකියි රට සාමකාමියි කියා. එයට අයිෆා සිනමා උළෙල හොඳ ප්‍රවේශයක් විදිහට හඳුන්වා දිය හැකියි.අපිට මේ පණිවුඩය ලෝකයට ලබාදීමට මුදල් ගෙවා ප්‍රචාරය කළානම් මෙයට රුපියල් බිලියන ගණනක් වියදම් වීමට ඉඩ තිබුණා. අයිෆා නිමාවට පත්වී සති තුන හතර යද්දී ඉන්දියානු සිනමා ව්‍යාපෘති කිහිපයක් ලංකාවට පැමිණ තිබෙනවා. මෙයත් අයිෆා ජයග්‍රහණයක් විදිහට හඳුන්වාදීමේ වරදක් නැහැ.* ජෙනරාල් සරත් ෆොන්සේකා මහතා විදේශ සමුළුවක් සඳහා විදේශ ගතවීමට විපක්‍ෂය විසින් නම් කර තිබෙනවා. මේ සඳහා ආණ්ඩුව පාර්ශවයෙන් කුමන ආකාරයේ ප්‍රතිචාරයක් ද තිබෙන්නේ?ෆොන්සේකා මහතාට තිබෙන්නේ නීතිමය බාධාවක්. එම බාධාව තමයි ඔහු සැකකාරයකු විදිහට හමුදා භාරයේ සිටීම. ඒ නිසා ඔහුට විදෙස් ගතවීමට නීතිමය බාධාවක් නැතිනම් එම විදෙස් සමුළු ගමනට ආණ්ඩුව පාර්ශ්වයෙන් බාධාවක් එල්ල වෙන එකක් නැහැ.* ඉදිරි ව්‍යවස්ථා සංශෝධනයට ඇතුළත්වන බවට සඳහන් ජනාධිපතිධූරයේ වාර ප්‍රමාණය ඉවත් කිරීම පිළිබඳව ආණ්ඩුව තුළ අර්බුදයක් ඇතැයි මතයක් තිබෙනවා. මෙහි ඇත්ත නැත්ත කුමක්ද?ඒ විදිහේ අර්බුදයක් නැහැ. ව්‍යවස්ථාවක් නිර්මාණය වීමට පෙර විවිධ මත ඉදිරිපත් වීම සාමාන්‍ය දෙයක්. දේශපාලන සන්ධානයක් වුනාම හැම පුද්ගලයකුටම හැම පක්ෂයකටම ස්වාධීන මතයක් දැරීමටත් මත ප්‍රකාශ කිරීමටත් පුළුවන්. ඒත් අවසානයේදී සියල්ල පිළිගන්නා මතය තමයි ව්‍යවස්ථාව විදිහට ඉදිරියට එන්නේ.ජනාධිපතිතුමා කිසිම තැනක කියලා නැහැ ඔහුට ධූර කාලය වැඩි කර ගන්න ඕනෑ කියලා. ඒත් මුළු රටටම තවදුරටත් ජනාධිපතිතුමාගේ සේවය අත්‍යවශ්‍ය වෙනවා. ඒ නිසා ජනාධිපති ලෙස හෝ විධායක අගමැතිවරයකු ලෙස එතුමා තවදුරටත් රටට සේවය කිරීම වරදක් නෙමෙයි.* ජනතාවට යුද්ධයෙන් පසු ලැබිය යුතු සහනයන් මෙතෙක් ලැබී නැහැ. බඩු මිල ඉහළයාමත් යළි ආරම්භ වී තිබෙනවා. මේ ගැන රජයේ අවධානය යොමුවී නැහැ කියලා චෝදනා එල්ල වෙනවා. මේ තත්ත්වය පිළිබඳව ඔබේ අදහස කුමක්ද?ජනතාවට සහන නැහැ කියලා කොහොමද කියන්නේ විදුලි ඒකකයක් භාවිතා කරද්දී ආණ්ඩුව විශාල සහනයක් ලබාදෙනවා. ඒ සහනය නැතිනම් විදුලි ඒකකයක් රුපියල් පනහක් හැටක් වීමට ඉඩ තිබුණා.ජලයත් හෙමමයි. ප්‍රවාහන සේවයත් ඒ විදිහයි. ඒ නිසා ආණ්ඩුව සහන නොදී කටයුතු කරනවා කියලා කවුරු හරි කියනවානම් ඒක පිළිගන්න බැහැ.බඩු මිල ඉහළ යන ප්‍රශ්නය ආණ්ඩුවට පාලනය කිරීමට බැහැ. 2001 ඉඳලා 2004 දක්වා තිබුණේ එජාප ආණ්ඩුවක්. ඒත් ඒ අයට පුළුවන් වුණාද බඩු මිල එක රුපියලකින් පහළ දැමීමට පුලුවන් වුණාද. ඒ නිසා ආණ්ඩුවට චෝදනා කරන එක සාධාරණ දෙයක් නෙමෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=f1006232</link>
    <topic/>
    <author>මනෝලි සුබසිංහ</author>
    <content>‘සුද්දී මගේ හිතේ ආදරයක් පුරාවාගෙන බිහි වූයේ කවරදාක, කවර කලෙක, කවර ආකාරයකට දැයි සිතන්නට මම දැනුදු නොවෙහෙසෙමි. එහෙත් සුද්දී ගේ චරිතය මගේ සිතේ පිළිසිදෙමින් විකාශය වන කළ, එහි යම් යම් ප්‍රභේදයන් ඇතැම් සිදුවීම් සහ ඇගේ සුරතල් කියුම් කෙරුම් ආදිය පෙළ ගැසුණේ මගේ දරුවන් හතර දෙනාගේම ළමා කාලය පිළිබඳව ද නිරායාසයෙන් ම මට සිහි කැඳවීමක් කරවමිනි.’මේ මවකගේ දීර්ඝ සටහනක ඇරැඹුමකි. මා මෙය දුටුවේ නවකතාව මුල් පිටු අතරේ ය. බොහෝ පොත්වල මුල් පිටු අතරේ අප දකින්නේ පෙරවදන් ය. නැතහොත් කර්තෘ සටහන් ය. මව්වරුන්ගේ පියවරුන්ගේ සටහන් අප දැක ඇත්තේ ම නැති තරම්.නමුත් මා අත ඇති ‘සුද්දී’ නවකතාවේ මා දුටුවේ මවකගේ සටහනකි. මේ මවගේ ලේඛන කලාව තුළ හැමදාමත් තිබුණේ නව්‍ය බවකි. හැමදාමත් හැම මොහොතකම අලුත් විදියට වෙනස් විදියට හිතන පතන ඇය..... නැතහොත් මේ අම්මා ඔබට අපට හොඳින් ම හුරුපුරුදු සමීප මාධ්‍ය සහෘදිනියකි. ඈ සඳා ලාලිත් රණසිංහය. ඇගේ ලාලිත්‍ය රුවට නමට පමණක් නොව ලියන ලේඛනයෙහි ද අපූරුවට ගැබ් වී තිබුණි. පුවත්පත් කලාවේදිනියක ලෙස පාඨක ලොවේ ජනප්‍රිය ජ්‍යෙෂ්ඨ මාධ්‍යවේදිනියකු වූ සඳා ලාලිත් රණසිංහ සමඟ අප මේ කතා කළේ නවකතාකාරියක ලෙස ඒ පැමිණි ගමන් මඟ ගැනයි.‘මම මුලින් ම ලිව්වේ කෙටිකතා පොතක්. එහි නම ‘සබන් බුබුළු’ යි. ඒ කෙටිකතා පොත මම මුද්‍රණය කළේ පුස්තකාල සේවා මණ්ඩල ආධාර අනුග්‍රහය යටතේයි. ඊට පස්සේ ළමා කතා පොත් කිහිපයක් ම ලිව්වා. ‘අලුත් හඳක් පායලා’, ‘පුංචි ගේ ටෙලිෆෝනය’, ‘ආත්තම්මාගේ ලෝකය’ ‘කැලේ මැද්දේ වලස් ගෙදර (පරිවර්තිත) ඊටපස්සේ ‘ස්තූතියි නැවැත එන්න’ කෙටිකතා පොත ලිව්වා. ‘ආයෙත් ආයෙත් ආදරයමයි’ මා ලියූ මුල්ම නවකතාව. ඊට පස්සේ ‘සුද්දී’ ලිව්වා. ‘සඳ එළිය’ මම අන්තිමට ලියූ නවකතාවයි. ‘මේ ප්‍රේමනීය උද්‍යානය’ මගේ අලුත්ම නවකතාව මේ දිනවල ෆාස්ට් පබ්ලිකේෂන් ලා මුද්‍රණය කරමින් ඉන්නවා. මේ සාහිත්‍ය මාසයේ දී ඒ නවකතාව පාඨකයන් අතට පත් කරන්නට මම ආසාවෙන් බලාගෙන ඉන්නවා.”සඳා ලාලිත් අප ජ්‍යෙෂ්ඨ මාධ්‍ය හිතවතියට ලිවීමේ කලාව සහජයෙන් ම පිහිටා තිබුණත් ඇය පූර්ණකාලීනව මාධ්‍ය ජීවිතයට පිවිසෙන්නේ තුරුණු විය පසු කොට මැදි විය සමඟිනි. ඒ ‘එඩිතර’ පුවත්පතේ උප කර්තෘවරියක ලෙසිනි. එතැනින් ඇරැඹූ ඇගේ පුවත්පත් කලා දිවියේ ස්වර්ණමය යුගය උාදා වූයේ පත්තර මහගෙදර වූ ලේක්හවුසියට ආ දා සිට ය. සඳා දිනෙන් දින මාධ්‍ය ලොවේ ඉදිරියට ම පිය නැඟුවාය. අද වන විට ඈ නම නොදන්නා වැඩිහිටි පාඨකයන් සිටිය නොහැක. සාහිත්‍ය, කලාව, පරිසරය පිළිබඳ ලිපි විශේෂාංගය ලියන්නට වැඩි මනාපයක් සඳා දැක්වූවාය. සඳා අතින් කිසි දිනෙක නොලියූ ක්‍ෂේත්‍රයක් වේ නම් ඒ දේශපාලනයයි. සඳා කිසිදිනක දේශපාලන ලිපිවලට නැඹුරු වූයේ නැත. පමා වී මාධ්‍ය ලොවට පිවිසි සඳාට උදා වූ වසන්තය ගැන සඳා පවසන්නේ මෙවන් අදහසකි.මම දරුවන්ට හුඟක් ආදරෙයි. මට දරුවෝ හතර දෙනෙක් ඉන්නවා. මේ අය තමයි මගේ ජීවිතේ. මගේ මූලික අරමුණ වුණේ දරුවෝ හතර දෙනා හොඳින් හදා වඩා ගැනීමයි. එනිසා මම රැකියාවන්හි නිරතවීම ප්‍රතික්ෂේප කළා. මම මාධ්‍ය ජීවිතයට පූර්ණකාලීනව එකතු වූණේ මගේ චූටී පුතා ප්‍රබුද්ධිට අවුරුදු දහයක් වුණාට පස්සෙයි. ඊට කලින් මට තණමල්විල මහා විද්‍යාලයට ගුරු පත්වීමකුත් ලැබුණා. නමුත් මම ඒ පත්වීම බාරගන්න ගියේ නැහැ. නමුත් දරුවෝ ටික ටික උස්මහත් වෙන විට මට හිතුණා මගේ හැකියාවන්ගෙන් යම් කිසි මෙහෙවරක යෙදෙන්නට. විශේෂයෙන් ම කිසියම් ආදර්ශයක් ලබාදීමේ අරමුණින් දරුවන්ටත් මම ලියන්න පටන් ගත්තා.පූර්ණකාලීනව මාධ්‍යවේදිනියක වන්නට සිතූ සඳා ප්‍රථමයෙන් ඒ පිළිබඳ න්‍යායාත්මක දැනුම ලබා ගන්නට අමතක නොකළාය. නාවල විවෘත විශ්වවිද්‍යාලයෙන් සඳා ජනසන්නිවේදන පාඨමාලාව ඉතා සාර්ථක ලෙස නිම කළා ය. ලේක්හවුස් ආයතනයේ ‘තරුණි’ දිනමිණ’ ‘සිළුමිණ’ පුවත්පත් හරහා මෙරට ජනප්‍රිය නාමයක් හදා ගන්නට කෙටිකාලීන මාධ්‍ය ජීවිතයේදී සඳාට හැකිවූවා ය.‘මම කොයිතරම් වැඩිහිටි තත්ත්වයෙන් හිටියත් මගේ සැබෑ ජීවිතයටත් මගේ නිර්මාණ ජීවිතයටත් අත්දැකීම් රාශියක් ලබා ගන්නට ඉවහල් වුණේ ‘ලේක්හවුස්’ ආයතනයයි. ඇත්තටම මට නමක් හැඳුණේ ලේක්හවුස් පත්තරවලින්. ඒ භක්තිය මගේ හිතේ හැමදාම තියෙනවා. ඒවගේ ම මගේ පූර්ණකාලීන මාධ්‍ය සේවය තුළ මට කළ හැකි උපරිම සේවාවක් කළාය කියන තෘප්තිය මට තියෙනවා.සඳා ලාලිත් ලේක්හවුස් ආයතනයෙන් විශ්‍රාම ගත්ත ද තවමත් ඇය ලියන කටයුතු අතහැර නැත. ඇය මේ දිනවල ‘දිනමිණ’ සමඟ තිළිණ කෙරෙන පුංචි පත්තර අතරේ ඇති ‘සංවේදී’ ට මඟතොට දුටු සංවේදී කතා ලියන්නීය. ‘හෙරිටේජ් T.V හි වැඩසටහන් පිටපත් රචිකාවියක සහ මාධ්‍ය සම්බන්ධීකාරක ලෙස ඈ මේ දිනවල තවත් තනතුරක් උසුලයි.‘මම හෙරිටේජ් T.V  එකට බැඳුණේ හේම නලින් කරුණාරත්න මහතාගෙන් ආරාධනයෙන්. හේම නලීන් ව මම දකින්නේ හරිම සංවේදී ඉතාම හොඳ මනුස්සකම් ඇති නිර්මාණකරුවෙක් විදියටයි. පත්තරවලට ලියන කාලේ ඒ රාජකාරිය සතුටින් කළා වගේ ම රූපවාහිනිය තුළ මේ කරන කාර්ය හරහාත් මා විශාල සතුටක් ලබනවා.සඳාගෙන් නැවැතත් මම නවකතා ගැන අහන්නට පටන්ගත්තේ ලේඛනයේ දී සඳා අනුගමනය කරන දෙස් හෝ විදෙස් ලේඛකයකු සිටිනවා ද බව දැන ගන්නටයි.මට එහෙම විශේෂ කෙනෙක් නැහැ. මම කාවවත් අනුගමනය කරන්නේ නැහැ. නමුත් මම ලියන විට අලුත් විදියකට ලියන්නට නිතරම සැලකිලිමත් වෙනවා. මම කිසිම කෙනෙක් කොපි කරන්නේ නැහැ. මම ලියන ඒ මගේ නිදහස් ශෛලියට මා වටා එක් රොක් වූ විශාල පාඨක පිරිසක් ඉන්නවා. මේ අය තමයි මට ඉදිරියට යන්න එකම ශක්තිය වුණේ’ එනිසා අන්තිම හුස්ම යනතුරුම මම ලියනවා.’සඳා මේ ලියූ පොත් අතරේ සම්මානත් ලැබී තියෙන පොත් ද නැතිවෙන්නට බැරිය.’කියන්න කනගාටුයි. එකම සම්මානයක්වත් ලැබී නැහැ. නමුත් පසුගිය වසරේ ස්වර්ණපුස්තක සම්මාන උළෙලේ දී තෙවන වටයේ තේරුණු පොත් අතරට ‘සුද්දී’ තිබිලා තියෙනවා. ඒ ගැන මට සතුටුයි. කොහොමටත් අපේ රටේ හැමදාම සම්මාන ලැබෙන්නේ එකම කණ්ඩායමකට යි. මෑත කාලයේ ඒ පිරිසට අත්නොවී සම්මාන ලැබුවා නම් ඒ ‘බොරතෙල්’ නවකතාව ලියූ බටුවන්ගල රාහුල හාමුදුරුවන්ටයි. එනිසා මම කවදාවත් සම්මාන බලාගෙන කිසිම දෙයක් ලියලත් නැහැ. ඉදිරියේදී ලියන්නෙත් නැහැ. මට සම්මාන නොලැබුණාට මා වටා රැදි විශාල පාඨක පිරිසක් ඉන්නවා. මේ පිරිස මගේ පොතක් ප්‍රකාශට පත් වුණාම මිල දී ගෙන කියවනවා. මා දන්නා තරමින් මගේ එක නවකතාවක් හෝ ළමා කතාවක් විකිණෙන්නේ නැතිව පොත් සාප්පුවල රාක්කවල ඉතිරි වී නැහැ. නවකතාකාරියක් විදියට මාව සම්මාන ඇගැයීමට ලක් වී නැතත් මාධ්‍යවේදිනියක විදියට මගේ විශේෂාංග ලේඛන හැකියාව කිහිප අවස්ථාවකදීම ඇගැයීමට ලක් වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=f1006233</link>
    <topic>පැවරෙන රාජකාරියඅකුරටම ඉටුකරනවා</topic>
    <author>සටහන සන්ධ්‍යා කරුණාරත්න</author>
    <content>අමාත්‍යංශයේ ලේකම් ධූරය යනු වගකීම්වලින් පිරුණු භාරදූර කාර්යයකි. අමාත්‍යංශයේ එක් කොට්ඨාසයකට බලපාන ගැටලුවක් කොට්ඨාස කිහිපයකම පොදු ගැටලුවක් බවට ද පත්විය හැකිය. එවන් වූ අවස්ථාවක එම ගැටලුව විසඳීම සඳහා අමාත්‍යංශ ලේකම්වරයාට විශාල වගකීමක් පැවරේ. ‘කොහොමද ලේකම්තුමා’ සංවාදයට අද එක්වන්නේ මේ වගකීම සිය අතට ගෙන කටයුතු කරන සෞඛ්‍ය අමාත්‍යංශයේ වත්මන් ලේකම්වරයා වන විශේෂඥ වෛද්‍ය රවීන්ද්‍ර රුබේරු මහතා ය.* ඔබගේ සම්පූර්ණ නමරවීන්ද්‍ර රුබේරු* උපන්දිනය කියන්න කැමතිද?1955 ජූනි 01 වැනිදා* ඔබේ උපන් ගම?පාණදුර තන්තිරිමුල්ල* මවුපියන්ගේ විස්තර එහෙමමගේ තාත්තා රංජිත් රුබේරු. විශ්වවිද්‍යාල කථිකාචාර්යවරයෙකු ලෙස සේවය කළා. පසුව මහාචාර්ය ධූරයකට පත්ව සේවා කාලය අවසන් කර විශ්‍රාම ගත්තා. අම්මා හේමා රුබේරු. චිත්‍ර ගුරුවරියක් ලෙස සේවය කළා.* සහෝදර සහෝදරියන්ගේ තොරතුරු මොනවාද?මට ඉන්නේ සහෝදරියක් විතරයි. ඇය රසායන විද්‍යාව සම්බන්ධව ආචාර්ය ධූරයක් දරනවා.* ඉපදුණ ගමේම ද හැදී වැඩුණේ?ඇත්තම කියනවා නම් නැහැ. මට වයස අවුරුදු පහක් පිරුණාට පසුව අපි නුවරට ගියා. මොකද තාත්තට පේරාදෙණිය විශ්වවිද්‍යාලයේ කථිකාචාර්යවරයෙකු ලෙස සේවය කරන්න සිදු වුණා. තාත්තා තනිවම ගියේ නෑ. අපටත් යන්න සිදුවුණා.* එතකොට ඉස්කෝලේ ගියේ කොහෙද?මට ඉස්කෝල කිහිපයකට යන්න සිදුවුණා. එක වසරේ ඉඳලා පහ වසර දක්වා මහනුවර කිංස්වුඩ් විද්‍යාලයට ගියා. කිංස්වුඩ් එකෙන් අස් කරලා මාව කොළඹ ආනන්ද විද්‍යාලයට ඇතුළත් කළා. හය වසරේ සිට නවය වසර දක්වා මං ආනන්දේ ඉගෙන ගත්තා. ආනන්දෙන් අයින් වෙලා නැවතත් මහනුවරට ගියා. මහනුවර ශාන්ත සිල්වෙස්තර විද්‍යාලයට ඇතුළත් වෙලා ඒ පාසලේ දී ම සාමාන්‍ය පෙළ විභාගයට ඉදිරිපත් වුණා.* කොළඹ ආනන්ද විද්‍යාලය කියන්නේ හොඳ පාසලක්. මේ වගේ හොඳ පාසලකින් අයින්වෙලා මහනුවරට යන්නේ ඇයි?මේ කාලය වන විට මං වැඩි උනන්දුවක් දැක්වූවේ සෙල්ලමට. සෙල්ලම් කළා විතරක් නොවෙයි. දඟ වැඩත් කළා. කොල්ලෙක් වුණාම දඟ වැඩ කරන්නත් එපායැ. ඒ කාලේ ඉස්කෝලේ වැඩ ගැන එතරම් උනන්දුවක් දැක්වූවේ නෑ. ඒ නිසා තාත්තා මාව නැවතත් නුවරට එක්කගෙන ගියා. තාත්තගේ අධීක්ෂණය යටතේ තමයි මං සාමාන්‍ය පෙළ විභාගය සමත් වුණේ.* උසස් පෙළ කළෙත් ඒ පාසලේම ද?නැහැ. ඒ කාලේ වෙනකොට කොළඹ විශ්වවිද්‍යාලයේ අධ්‍යාපන පීඨයේ පීඨාධිපතිකම තාත්තට ලැබුණා. ඒ නිසා අපට කොළඹ එන්න සිදු වුණා. මං උසස් පෙළ හදාරන්න කොළඹ රාජකීය විද්‍යාලයට ඇතුළත් වුණා. විද්‍යා අංශයෙන් ඉහළම ප්‍රතිඵල ලබාගෙනයි උසස් පෙළ පාස්වුණේ.* ඔබේ විශ්වවිද්‍යාල ජීවිතය ගැන මතක් කිරීමක් කළොත්.වසර 1977 දී මං කොළඹ වෛද්‍ය විද්‍යාලයට ඇතුළත් වුණා. වසර පහක් එහි ගත කළා. ඇත්තටම කියනවා නම් සරසවි ජීවිතය හරිම සුන්දරයි. කැම්පස් එකේ නේවාසික ජීවිතයක් මට තිබුණේ් නැහැ. ගෙදර ඉඳලමයි කැම්පස් ආවේ, ගියේ.* ආරංචියි, ඔබ ගේ පෙම්වතියම තමයි පසුකාලෙක බිරිඳත් වුණේ කියලා. ඒක ඇත්තද?ඔව්. මං කැම්පස් එකේ ඉන්නකාලේ තමයි මට මගේ පෙම්වතිය හමු වුණේ. එයත් මගේ බැජ් එකේමයි. අපි දෙන්නම වෛද්‍ය විද්‍යාව තමයි හැදෑරුවෙ. වෛද්‍ය විද්‍යාලයට ඇතුළත් වෙලා අවුරුද්දක් විතර ගියාට පස්සෙ අපේ පේ‍්‍රම සම්බන්ධය ආරම්භ වුණා. මං එයාව දැක්කේ උසස් පෙළ ටියුෂන් ක්ලාස් යන කාලෙදිමයි. ඒත් ඒ කාලෙදි එයාගෙන් අහන්න මං ඉක්මන් වුණේ නෑ. එයා හිමිවෙන්න තිබුණේ මට ම තමයි. අපේ පේ‍්‍රම සම්බන්ධය විවාහය දක්වාම දුරදිග ගියා.* පේ‍්‍රම සම්බන්ධය නිසා වෛද්‍ය පීඨයේ පාඩම් කටයුතු අතපසු වුණේ නැද්ද?එහෙම වුණේ නැහැ. අපි දෙන්නම එකට පාඩම් කළා. යාළුවොත් එක්කත් පාඩම් කළා. රෑ එළිවෙනකං සමහර දවස්වල පාඩම් කරනවා. පරණ ප්‍රශ්න පත්‍ර බලනවා. වෛද්‍ය පීඨයේ ප්‍රථම විභාගය තියෙන්නේ අවුරුදු දෙකකට පස්සේ. හරිම අමාරු විභාගයක්. ඒ විභාගයෙන් පසුව රෝහල්වල පුහුණුවට දානවා. අපට පුහුණුවීම් තිබුණේ ජාතික රෝහලේ.* පාර පනින්න නම්, විභාගේ පාස් වෙන්න ඕන කියලා කතාවක් තියෙනවා නේද?වෛද්‍ය පීඨය තියෙන්නේ කිංසි පාරේ. පාරෙන් එහා පැත්තෙ තමයි ජාතික රෝහල තියෙන්නේ. ජාතික රෝහලේ පුහුණුවීම් කරන්න යන්න නම් පාර පනින්න ඕන. විභාගේ පාස් වුණොත් තමයි රෝහලේ පුහුණුවට දාන්නෙ. ඉතිං පාරෙන් එහා පැත්තට යන්න නම් පළමු වසර දෙකෙන් පසුව පැවැත්වෙන විභාගය අනිවාර්යයෙන් ම සමත්වෙන්න ඕනෑ.* වෙද නලාව අතට ගත්තම දැනෙන්නෙ මොනවාද?වෛද්‍ය පීඨයේ තුන්වැනි අවුරුද්දෙදි අපට වෙද නලාව ලැබෙනවා. ප්‍රථම වතාවට වෙද නලාව අතට ගත්තම හරිම ආසයි. ඒ වගේම පුදුම ආඩම්බරයක් දැනෙනවා. වෙද නලාව අතේ තියාගෙන අනෙක් අයට පේන්නත් එක්ක අපි එහෙට මෙහෙට ඇවිදිනවා.* වෙදනලාව රැගෙන ඔබත් වෙන වෙන ගමන් ගිහිං තියෙනවාද?මං නම් එහෙම වෙන ගමන් ගියේ නැහැ. ඒත් අපේ සමහර ළමයි එහෙම ගිහින් තියනවා.* වෛද්‍ය පීඨයේ අවසන් විභාගය ගැන කියන්න තියෙන්නේ මොනවාද?1982 දී අවසන් විභාගය කළා. මමයි, මගේ පෙම්වතියයි සම්මාන සහිතවම සමත් වුණා. වැඩිම ලකුණු ගත් අය අතර අපි දෙන්නගේ ම නම් තිබුණෙ එක ළඟ. මට පස්සේ එයාගෙ නම මෙරිට් ලිස්ට් එකේ තිබුණා.* විවාහය ගැන කීවොත්1982 අපේ‍්‍රල්වලදී වෛද්‍ය පීඨයෙන් ඉවත් වුණා. අපට සීමාවාසික පුහුණුව (internship) සඳහා යන්න තිබුණේ සැප්තැම්බර්වල. ඊට කලින් අගෝස්තුවල දී අපි විවාහ වුණා. විවාහක යුවළක් විදියට තමයි අපි සීමාවාසික පුහුණුවට ගියේ. අපේ බැජ් එකෙන් ඉස්සරවෙලාම බැන්දේ අපි දෙන්නා.* බිරිඳ ගැන කියනවා නම්ශල්‍ය වෛද්‍ය අංශයේ විශේෂඥ වෛද්‍ය පී. විජේසුන්දර මහතා ළඟ මගේ බිරිඳ මාස හයක් පුහුණු වුණා. ඇගේ කැමැත්ත තිබුණේ ළමා රෝග ගැන ඉගෙන ගන්න. ඒ නිසා ළමා රෝග පිළිබඳව මහාචාර්ය පි‍්‍රයානි ද සොයිසා මහත්මියගෙන් ඉගෙන ගෙන ලේඩිරිජ්වේ ළමා රෝහලේ කාලයක් සේවය කළා. දැන් නම් ඇය පෞද්ගලික අංශයට සම්බන්ධ වී සිටිනවා.* ඔබේ දරුවන් ගැන දැනගන්න කැමතිදුවලා දෙන්නයි, පුතයි ඉන්නේ. ලොකු දුව ව්‍යාපාර අධ්‍යයනය පිළිබඳව උපාධියක් හදාරලා අමෙරිකාවේ රැකියාවක් කරනවා. අනෙක් දුවයි, පුතයි තවම ඉස්කෝලේ යනවා.* අමතක නොවන සිදුවීම් මතකයේ තිබෙනවාද?ඔව්, ගොඩාක් අමතක නොවන සිදුවීම් තියෙනවා. මගේ බාප්පා කෙනෙක් අනුරාධපුර රෝහලේ ශල්‍ය වෛද්‍යවරයෙක් විදියට සේවය කළා. විද්‍යා අංශයෙන් මං උසස් පෙළ හදාරනවිට බාප්පා දවසක් ශල්‍යකර්මයක් බලන්න කතා කළා. හිසට දරුණු පහරක් වැදුණ කෙනෙකුගේ මොළයේ ශල්‍යකර්මයක් තමයි තිබුණේ. මමත් සුදුසු ඇඳුම් ඇඳගෙන ශල්‍යාගාරය ඇතුළට ගියා. ගිහිං බලාගෙන හිටියා. මට මතක මොළය කපනවා විතරයි. පස්සේ ඇස් දෙක ඇරලා බලනකොට මං හිටියේ ඇඳක් උඩ. ලේ දකින කොට මාව සිහිසුන් වෙලා වැටිලා. ශල්‍යකර්මයක් බලන්න ගිය ප්‍රථම අත්දැකීම එයයි.* ඉතිං කොහොමද ඔබ විශේෂඥ වෛද්‍යවරයෙක් වුණේ?උසස්පෙළ හදාරන කාලයේ ශල්‍යකර්මයක් නැරඹීමේ ප්‍රථම අත්දැකීම එහෙම වුණාට ඒක මට ප්‍රශ්නයක් වුණේ නෑ. පසුකාලයේදී මම ශල්‍යකර්ම කරනකොට ඒවාට සාර්ථකව මුහුණ දුන්නා.* ඔබගේ සීමාවාසික පුහුණුව (internship) ගැන සඳහනක් කළොත්?කායික වෛද්‍ය විද්‍යාව පිළිබඳ ව කොළඹ ජාතික රෝහලේ මහාචාර්ය ධර්මදාස මහතා සමඟ ත්, ශල්‍ය වෛද්‍ය අංශය පිළිබඳ ව විශේෂඥ වෛද්‍ය පී. විජේසුන්දර මහතා සමඟ ත් පුහුණුවීම් කළා.* ජාතික රුධිර මධ්‍යස්ථානයේ සේවයට ඔබ සම්බන්ධ වී සිටියාද?ඔව්, 1984 – 85 කාලයේදී මං සේවය කළේ ලේ බැංකුවේ. එතැනදීත් මට අත්දැකීම් රැසක් ලැබුණා. ලේ දන්දීමේ ව්‍යාපාරවලට සහභාගි වීමට රට වටේ ගියා.* පශ්චාත් උපාධිය පිළිබඳ ව ඔබට කියන්න තියෙන්නේ මොනවාද?ශල්‍ය වෛද්‍ය අංශයෙන් මං පශ්චාත් උපාධියට පෙනී සිටියා. ඒ 1984දී.* 1985 දී ඔබ කොළඹ ජාතික රෝහලේ සේවයට පැමිණියා නේද?ඒක සිදුවුණේ මෙහෙමයි. ලේ බැංකුවේ සේවය කරමින් සිටියදී ජාතික රෝහලට මං පැමිණියේ පශ්චාත් උපාධියේ පුහුණුවීම් කටයුතු සඳහා. උගුර, කණ, නාසය සම්බන්ධ විශේෂඥ වෛද්‍යවරයෙක් විදියට අවුරුදු තුනක් එතැන පුහුණුවීම් කළා.* ලේ බැංකුවේ සිටිද්දී පාඩම් කරන්න කාලය සොයාගත්තේ කොහොමද?ලේ බැංකුවේ දී සේවය කළේ Shift ක්‍රමයට. එතකොට උදේ වරුව වැඩ කළොත් රෑ නිවාඩු. රෑට වැඩ කළොත් උදේ නිවාඩු. ඒ නිවාඩු තිබෙන කාලය තුළ මං පාඩම් වැඩ කළා.* වැඩිදුර අධ්‍යාපනයටත් යොමුවුණාද?1989 දී මායි, බිරිඳයි, දරුවයි තුන්දෙනාම එංගලන්තයට ගියා. ඒ ගියේ මගේ වැඩිදුර අධ්‍යාපන කටයුතු සිදු කරන්නයි. මං මගේ වැඩිදුර අධ්‍යාපන කටයුතු සිදුකරන විට බිරිඳත් එහෙදී පශ්චාත් උපාධිය කළා. එයා එහේ විභාගයත් ශ්‍රී ලංකාවේ විභාගයත් දෙක ම පාස් වුණා.* රාගම ශික්ෂණ රෝහලෙත් සේවය කළා නේද?උගුර, කණ, නාසය පිළිබඳ විශේෂඥ වෛද්‍යවරයා ලෙස රාගම රෝහලේ මාස තුනක් පමණ මං වැඩ බැලුවා.* දිගට ම රාගම රෝහලේ ද සේවය කළේ?නැහැ. 1992 දී කරාපිටිය රෝහලේ සේවයට යන්න සිදුවුණා. එහේ අවුරුදු 10ක් විතර හිටියා. කරාපිටියේ සේවය සඳහා ගාල්ලට යන්න සිදුවුණා. ඒත් මං ඒක ප්‍රතික්‍ෂේප කළේ නෑ. මුළු පවුල ම එහේ ගියා. බිරිඳ කරාපිටිය විශ්වවිද්‍යාලයේ ළමා රෝග අංශයට සම්බන්ධවෙලා සේවය කළා. අපි හැමෝම ගෙදර එකට හිටියා.* දුර පළාතක සේවය කිරීම පිළිබඳ ව ඔබ අනෙක් අයට දෙන පණිවුඩය මොකක්ද?ඇත්තම කියනවා නම් අපට දුර පළාතක සේවය සඳහා නියමයක් කළොත් ඒක භාරගත යුතුයි. කොච්චර දුර වුණත් අප ඒ සේවයට අනිවාර්යයෙන්ම යා යුතුයි. මං තනියම ගාල්ලට ගිහිං බිරිඳ සහ දරුවන් කොළඹ දාල ගියා නම් ප්‍රශ්න ඇති වෙන්න තිබුණා.* ඔබ එහෙම කළ නිසා ළමයින්ට කොළඹ පාසලක ඉගෙන ගන්න බැරිවුණා?කොළඹ පාසල්වල වගේම හොඳට ගාල්ලේ පාසල්වලත් ඉගැන්නුවා. ළමයින්ට මවුපියන් ගේ ආරක්ෂාව ලැබෙන්න ඕන. කොළඹ ඉස්කෝලවල දාල අම්ම, තාත්තා පිට ඉන්නවාට වඩා ළමයි එයාලාගාව තියාගන්න එක වටිනවා. පාසල කුමක් වුණත් මවුපියන්ගෙන් ලැබෙන ආදරය වැදගත්. විශේෂයෙන්ම ළමයි පොඩිකාලේ.* පිට පළාතකදී ඔබ ලැබූ අත්දැකීම් මොනවගේද?උගුර, කණ, නාසය පිළිබඳ දකුණු පළාතට ම සිටි එකම විශේෂඥ වෛද්‍යවරයා මම. විවිධ අත්දැකීම් ලබාගන්න මට පුළුවන් වුණා. මුළු පළාතෙම මිනිසුන් මාව හොඳින් හඳුනාගත්තා. එතකොට මෙහෙම දේකුත් තියෙනවා. ඒ තමයි නිකමටවත් පාරේ බැහැලා මට යන්න බෑ. කොහෙද යන්නෙ, පයින් යන්නේ මොකද, නඟින්න අපේ වාහනයට ආදී වශයෙන් ප්‍රශ්න ගොඩයි. හිතවත්කමටයි මිනිස්සු එහෙම කරන්නෙ. ඒත් ඒ වගේ අවස්ථා කරදරයක් වෙන වෙලාවලුත් තියෙනවා.* කරාපිටියේ සේවය අවසන් කර කොළඹට ආවේ කොයි කාලේද?2002 දී නැවතත් කොළඹ ජාතික රෝහලේ සේවයට පැමිණියා.* විශ්‍රාම ගතයුතු කාලය සම්පූර්ණ වනතුරු නොසිට කලින්ම විශ්‍රාම ගියේ?මං 2009 වනතුරු කොළඹ ජාතික රෝහලේ සේවය කළා. කලින් ම විශ්‍රාම ගන්න ප්‍රධාන හේතුවක් තිබුණා. රෝගීන් වෙනුවෙන් කරන සේවයට වඩා සේවයක් සෞඛ්‍ය ක්‍ෂේත්‍රය තුළින් ජනතාවට ලබාදිය යුතුයි කියන අදහස මගේ හිතට ආවා.* ඒ වෙනුවෙන් ඔබ මොනවද කළේ?මං විශ්‍රාම අරගෙන සෞඛ්‍ය සේවාව හා සම්බන්ධ MBA health care උපාධිය කළා. ඉන්දියාවේ මනිපාල් විශ්වවිද්‍යාලයේ බාහිර උපාධියක් ලෙස මං ඒ විභාගය සමත් වුණා. 2010 ජනවාරිවලදී මං එය අවසන් කළා.* සෞඛ්‍ය ලේකම් ධූරය ඔබට හිමිවුණේ කොහාමද?MBA එකේ අවසන් කාලයේදී තමයි සෞඛ්‍ය අමාත්‍යංශයේ ලේකම් ධූරය භාරගන්න කැමතිද කියන යෝජනාව ලැබුණේ. මාත් බලාගෙන හිටියේ ඒ වගේ දේකටනේ. ඒ නිසා මං “හා” කිව්වා. සෞඛ්‍ය ලේකම් ධූරයෙන් විශාල සේවයක් ජනතාවට ලබාදෙන්න පුළුවන්.* සෞඛ්‍ය අමාත්‍යංශයේ ලේකම් ලෙස පත්වෙලා කොපමණ කාලයක්ද?මාස දෙකක් පමණ වෙනවා. අමාත්‍යංශයක ලේකම්වරයෙක් ලෙස පත්වූ ප්‍රථම අවස්ථාව තමයි මේ. මේ ධූරයේ වැඩ කරන විට විවිධ අත්දැකීම් ලැබෙනවා.* සෞඛ්‍ය අමාත්‍යංශයේ වගකීම විශාලයි. ඔබ ගේ ඔළුවට බරක් නෙවෙයිද ඒක?අමාත්‍යංශයක ප්‍රධාන විධායක නිලධාරියා තමයි ලේකම්. ඒ නිසා ලේකම්වරයෙකුට පැවරෙන වගකීම විශාලයි.’ එදිනෙදාට තිබෙන රාජකාරි ඒ දවසෙ ම කරනවා නම් රාජකාරිය අමාරු වෙන්නෙ නැහැ. මට පැවරී තිබෙන රාජකාරිය මං ඒ දවසට ම කරනවා.* සෞඛ්‍ය ලේකම් ධූරයේ තිබෙන වගකීම් ගැන කියනවා නම්?ලක්ෂයකට වැඩි සේවක සංඛ්‍යාවක් සෞඛ්‍ය ක්‍ෂේත්‍රයට සම්බන්ධ වී සිටිනවා. ඒ අය අතරට වෛද්‍යවරු, හෙදියන්, රසායනික විද්‍යාඥයන්, විකිරණවේදීන් ඇතුළු බොහෝ සෞඛ්‍ය සේවක කණ්ඩායම් ඇතුළත් වෙනවා. එක කොට්ඨාසයකට පැනනඟින ගැටලුවක් පොදුවේ කණ්ඩායම් කිහිපයකට ම බලපාන අවස්ථාත් තිබෙනවා.* ඒ වගේ ගැටලුවක් ඇතිවුණ අවස්ථාවකදී ඔබ කොහොමද විසඳුම් ලබාදෙන්නේ?යම් කොටසකට ගැටලුවක් ඇති වුවහොත් සාධාරණ විසඳුමක් ලබාදිය යුතුයි. හැම කොටසකට ම තිබෙන ගැටලු හා අවශ්‍යතා ඒ ගොල්ලන්ගේ පැත්තෙන් බලලා සාධාරණ විසඳුමක් ලබාදෙන්න ලේකම්වරයා විදියට කටයුතු කරනවා. එසේ අදාළ කොට්ඨාසයට විසඳුම් ලබාදෙන ගමන් අනෙකුත් සේවක කොට්ඨාසයට එසේ ලබාදෙන විසඳුමෙන් ගැටලුවක් ඇති වෙනවාද කියලත් සොයා බලන්න ඕන.* ඔබේ රාජකාරි වෙලාව ගැන කීවොත්?උදේ හත වෙද්දී මං රාජකාරිය සඳහා පැමිණෙනවා. බොහෝ විට හැමදාම රාජකාරිය අවසන් වෙලා අමාත්‍යංශයෙන් පිටවෙන්නේ හවස හතට විතර.* ඔබ බොහොම කැපවීමෙන් රාජකාරිය ඉටු කරනවා නේද?මට හැකි උපරිම සේවය සෞඛ්‍ය අමාත්‍යංශයේ ප්‍රගතිය සඳහා ලබාදෙනවා.* එදිනෙදා රාජකාරිවලට අමතරව සෞඛ්‍ය ඇමැතිවරයාගේ වැඩ සටහන්වලටත් සහභාගි වෙනවා නේද?ඔව්, ඒකත් මගේ රාකාරියේ කොටසක්. අමාත්‍යංශයේ නිලධාරීන් විදියට අපි හැමෝම එකා මෙන් එක්වෙලා වැඩ කරනවා. අමාත්‍යංශයක දියුණුව සැලසෙන්නෙ එතකොටයි.* සෞඛ්‍ය ක්‍ෂේත්‍රයේ බොහෝ ගැටලු තිබුණා. එහි සංවර්ධනය ගැන කීවොත්?සෞඛ්‍ය ක්‍ෂේත්‍රයේ පරිපාලන හා සේවා අංශය පැත්තෙන් තිබෙන ව්‍යූහය හොඳයි. රේඛීය අමාත්‍යංශය හරහා පාලනය වන සේවාව හා ආයතනයි, පළාත් සභා හා පළාත් පාලන ආයතනවලින් පාලනය වන ආයතනයි අතරේ සමීප සම්බන්ධතාවක් තිබිය යුතුයි. ඇමැතිතුමාගේත්, මගේත් බලාපොරොත්තුව වන්නේ මේ ආයතන සියල්ලක්ම එකට එක්ව කටයුතු කිරීමයි.* සෞඛ්‍ය අමාත්‍යංශයේ නිලධාරින්ගෙන් සහ සේවක මණ්ඩලයෙන් ඔබට ලැබෙන සහාය කොහොමද?මට ඔවුන්ගේ උපරිම සහාය ලැබෙනවා. ඒ හැමෝට ම ස්තුති කරන්න මං මේක අවස්ථාවක් කරගන්නවා.* ඔබේ කාර්යබහුල ජීවිතයත් සමඟ ගෙදරදොරේ වැඩ කටයුතු අතපසු වන්නේ් නැද්ද?ලොකු අතපසුවීමක් වන්නේ නැහැ. බිරිඳ සහ දරුවන් මගේ මේ අලුත් තනතුරේ සේවය තේරුම් ගෙන තිබෙනවා. හවසට ගෙදර ගියාමත්, නිවාඩු දවස්වලත් මං ඔවුන් සමඟ කාලය ගත කරනවා.* ඔබගේ විනෝදාංශ ගැන සඳහනක් කළොත්?මාර්ටින් වික්‍රමසිංහ, ජී. බී. සේනානායක, ටී. බී. ඉලංගරත්න යන මහා ගත්කතුවරුන්ගේ පොත් කියවන්න මං ගොඩක් ආසා කළා. සිංහල, ඉංගී‍්‍රසි පොත් කියවීම මගේ විනෝදාංශය. ඒ වගේම සිංහල, ඉංගී‍්‍රසි, හින්දි සිනමාවටත් මං ආසයි. පොඩි කාලේදී මං විනෝදාංශ විදියට රහස් පරීක්‍ෂක කතා පොතුත් ලියලා තිබෙනවා.* ඒ පොත් ප්‍රකාශයට පත්කරල තියෙනවාද?නැහැ, ලියූ පොත් පළකිරීමට මට අවස්ථාවක් ලැබුණෙ නැහැ. එහෙත් මං බලාපොරොත්තු වෙනවා ඉදිරි කාලයේදී හොඳ පොතක් රචනා කරලා පළ කරන්න.* සංගීතයට දක්වන උනන්දුව කොහාමද?මං සිංදු අහන්න ආසයි. ඒ වගේම විනෝදාංශයක් විදියට නිවාඩුවක් ලැබුණම ඕගන් වාදනය කරනවා. එයින් මගේ මනසට විශාල සතුටක් ලැබෙනවා.* මීට අමතරව ඔබ කැමැත්තක් දක්වන දේ මොනවාද?ශ්‍රී ලංකාව තුළ සහ පිටරටවල සංචාරයේ යෙදෙන්න මං ආසයි. විශේෂයෙන් ම ඓතිහාසික ස්ථාන නරඹන්න මං කැමති.* ඔබ ත්, ඔබේ බිරිඳ ත් දානමය පුණ්‍යකර්මවලට වැඩි නැඹුරුවක් දක්වනවා නේද?ඔව්, අපි දෙන්නම දානමය කටයුතුවලට සහභාගි වෙනවා.* බදුල්ල, කහටරුප්ප පන්සලේ චෛත්‍යයක් හැදුවා නේද?මං උපන් දිනේකට පොත් පිංචක් පළකළා. එහි අපේ ලිපිනය සඳහන් වුණා. දවසක් මගේ නමට ලියුමක් ලැබුණා. එහි සඳහන් වුණේ කහටරුප්ප ජයසුමනාරාමයේ බෝධීන් වහන්සේ අලුත්වැඩියා කර දෙන්න පුළුවන්ද කියලා. ඉතිං අපි දෙන්නම ඒ පන්සලට ගිහිං බැලුවා. බෝධීන් වහන්සේ අලුත්වැඩියා කරලා අටවිසි බුදු පිළිමත් හැදුවා. පන්සලට හරිම ලස්සනක් ආවා. චෛත්‍යයක අඩුපාඩුව අපට තේරුණා. ඒ නිසා අපි දෙන්නම පන්සලට චෛත්‍යයක් හදලා දෙන්න තීරණය කළා. නෝනාගේ තාත්තාගේ නමින් චෛත්‍යය හදලා පූජා කළා.* අනාගතේ ගැන බලාපොරොත්තුව මොකක්ද?මට දැනට පැවරී තිබෙන ලේකම් ධූරයේ වගකීම නිසියාකාරව ඉටුකරන එක ලොකුම බලාපොරොත්තුව. ජනාධිපතිතුමාගේ සහ පවතින ආණ්ඩුවේ වැඩසටහන් මගේ ක්‍ෂේත්‍රය තුළ ඉදිරියට කරගෙන යාම කෙරෙහි මගේ අවධානය යොමු කරනවා. ගුණාත්මක හා කාර්යක්ෂම සෞඛ්‍ය සේවයක් ජනතාවට ලබාදීමයි අරමුණ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=f1006234</link>
    <topic>නව නිවාස සංස්කෘතියක්ආරම්භ කළ යුතුයි</topic>
    <author>නුවන් කොඩිකාර ඡායාරූපය සමන්ත වීරසිරි</author>
    <content>ජාතික නිවාස සංවර්ධන අධිකාරියේ වත්මන් තත්ත්වය, ඉදිරි වැඩපිළිවෙළ හා නිවාස ගැටලුව විසඳාගත හැකි ආකාරය පිළිබඳ අදහස් දැක්වීමට ජාතික නිවාස සංවර්ධන අධිකාරියේ නව සභාපති ජයන්ත සමරවීරයන් අද “දිනමිණ” කතිකා සංවාද මණ්ඩපයට ගොඩ වේ.* ජාතික නිවාස සංවර්ධන අධිකාරියේ කාර්යභාරය හා එහි ව්‍යුහය පිළිබඳ සාකච්ඡා කරමින් ම අපි කතාබහ ආරම්භ කරමු.නිවාසයක් නොමැති දුගී දුප්පත් ජනතාවට නිවාසයක හිමිකම් ලබාදීම හා නිවාසයක් සාදාගැනීමට පෙළඹවීම තමයි ජාතික නිවාස සංවර්ධන අධිකාරියේ මූලික අරමුණ වී තියෙන්නේ.1979 අප්‍රේල් 01 වැනිදා තමයි මේ ආයතනය ස්ථාපිත කර තියෙන්නේ. සෑම දිස්ත්‍රික්කයක ම නිවාස සංවර්ධන අධිකාරියේ ප්‍රාදේශීය කාර්යාල පිහිටුවා තිබෙනවා.ඒ වගේම සෑම කොට්ඨාසයක ම තාක්ෂණික නිලධාරීන් පත් කර ඔවුන් හරහා ජාතික නිවාස සංවර්ධන අධිකාරියේ අරමුණ ක්‍රියාවට නංවන්නත් ක්‍රියාකරමින් සිටිනවා.මහල් නිවාස, ආදර්ශ ගම්මාන, අත්කම් ගම්මාන ව්‍යාපෘති මෙන් ම සෙවණ ආධාර යටතේ ඉදි කළ නිවාස, වෙනත් සම්පත් දායකයන් ගේ සහයෙන් ඉදි කළ නිවාස ඇතුළු විවිධ වැඩසටහන් රැසක් අධිකාරිය හරහා ක්‍රියාත්මක වෙනවා.* එහෙත් ඔබ කියන ඔය කාර්යභාරය පසුගිය කාලයේ හරිහැටි සිදුවුණා ද?එවැන්නක් සිදුවුණා ද කියන ප්‍රශ්නය අපටත් තියෙනවා. එසේ නොවන්න හේතු ගණනාවක් බලපෑවා. එක් කරුණක් තමයි දශක තුනක් පුරා තිබුණු යුද්ධය. ඒ මගින් බොහෝ ආයතන බලාපොරොත්තු ඉලක්ක කරා යෑමට නොහැකි වුණා. එක තැන පල්වීමක් සිදුවුණා. සුබසාධන කටයුතු ඇනහිටියා.මේ ආයතනය තුළ පසුගිය කාලයේ සිදු වී තිබෙන්නේ පොළී සහ බදු මුදල් එකතු කර ඒ මගින් යැපීමයි. අලුත් ගහක ඵල නෙලීම වෙනුවට තිබුණු ගහේ ම ඵල නෙලීමයි සිදුවෙමින් තියෙන්නේ.නමුත් පසුගිය කාලයේ ඇති වූ දුර්වලතා අප හඳුනා ගනිමින් සිටිනවා. ඒ සඳහා අවශ්‍ය විසඳුම් ලබා දෙමින් සිටිනවා.කවුරු හරි වැරැද්දක් කර තිබුණොත් ඒ අයට එරෙහිව විනයානුකූලව පියවර ගන්න අප සූදානමින් සිටිනවා. මේ ආයතනය පොදු ජනතාවගේ ආයතනයක්. පොදු ජනතාවගේ මුදල්වලින් තමයි වැටුප් ලබන්නේ. එමනිසා මෙම ආයතන යළිත් ජනතාව ගේ ආයතනයක් බවට පත්කරන්න අප කටයුතු කරනවා.* ජාතික නිවාස සංවර්ධන අධිකාරිය නඟාසිටුවමින් ජනතාව ගේ අභිලාෂයන් ඉටුකිරීමට ඔබ සතු සැලසුම් මොනවාද?විෂය භාර අමාත්‍ය විමල් වීරවංශයන්ගේ මඟපෙන්වීම යටතේ කෙටි කාලීන, මධ්‍ය හා දිගු කාලීන සැලසුම් සකස් කරමින් සිටිනවා. ඒ වගේ ම ව්‍යුහාත්මක වෙනස්කම් කරන්නත් අප තීරණය කර තිබෙනවා. නව අරමුදල් සම්පාදනය කිරීමට හැකි මාර්ග සොයමින් සිටිනවා.මම ඔබට එක් උදාහරණයක් කියන්නම්. සෙවණ ලොතරැයිය හරහා නිවාස තනා දීම සිදු කළා. එහෙත් පසුගිය කාලයේ එය නතර වී තිබුණා. අප නැවත සැලසුම් සකස් කරමින් සිටිනවා සෙවණ ලොතරැයිය යොදාගෙන නිවාස ව්‍යාපෘති ආරම්භ කරන්න.ඒ වගේ ම විදේශ ප්‍රදානයන්, ආධාර උපකාර මෙන් ම පරිත්‍යාගශීලීන් හරහා මුදල් රැස්කරන්නත් කටයුතු කරමින් සිටිනවා. මේ සියලු දේ හරහා අප ගේ උත්සහ ජාතික නිවාස සංවර්ධන අධිකාරිය පිහිටුවීමේ අරමුණු ඉලක්ක කරා ළඟා වීමයි.නුදුරු දිනකදීම අපි ජාතික නිවාස වැඩපිළිවෙළක් රටට හඳුන්වා දෙන්න පියවර ගන්නවා.* කොළඹ නගරය පමණක් නොව දිවයිනේ බොහෝ ප්‍රදේශවල නිතර දකින්න ලැබෙන දෙයක් තමයි මුඩුක්කු හා පැල්පත්. මේ තත්ත්වය වෙනස් කිරීමට අධිකාරිය සතුව වැඩපිළිවෙළක් තියෙනවා ද?ඔබ කියූ පරිදි මෙය කොළඹට පමණක් සීමා වුණ ප්‍රශ්නයක් නෙවෙයි. ග්‍රාමීය ප්‍රදේශවල පවා මේ තත්ත්වය දකින්න තියෙනවා. පුද්ගලයකුට ජීවත්වීමට නුසුදුසු තත්ත්වයේ නිවාස අපට දැකගන්නට ලැබී තියෙනවා.නව නිවාස සංස්කෘතියක් ආරම්භ කළ යුතුයි කියන තැන ඇමැතිවරයා වගේ ම අධිකාරියත් සිටිනවා. දැනටමත් අපි මෙවැනි ස්ථාන හඳුනා ගනිමින්, තොරතුරු රැස්කර ගනිමින් සිටිනවා.පැල්පත් හා මුඩුක්කු නිසා නගර අලංකාරය නැති වෙනවා. අනෙක් පැත්තෙන් එවැනි ස්ථානවල ජීවත්වන පුද්ගලයන්ගේ ජීවිත කඩා වැටීම් මෙන් ම සමාජයේ විවිධ අර්බුද ඇතිවෙනවා.මේ තත්ත්වය දවසකින් දෙකකින් වෙනස් කරන්න බැහැ. එමනිසා තමයි අප කෙටි, මධ්‍ය හා දිගු කාලීන සැලසුම් සකස් කර තියෙන්නේ. ඒ අනුව ජනතාවට ජීවත් වීමට සුදුසු නිවසක් තනා දීමේ හැකියාව අධිකාරිය සතුව තියෙනවා.* ඔබ දේශපාලන පක්‍ෂයක ක්‍රියාකාරී සාමාජිකයෙක්. එවැනි තැනක සිට ජාතික නිවාස සංවර්ධන අධිකාරියේ සභාපතිවරයා ලෙස පැමිණ ඔබ අධිකාරියේ අරමුණු කරා සේවකයින් ගෙන යා හැකියි කියා විශ්වාස කරනවද?අපි හැමෝට ම දේශපාලන පක්‍ෂයක් හා දර්ශනයක් තියෙනවා. එවැන්නක් නැහැ කියලා කවුරු හරි කියනව නම් එය පිළිගැනීම අපහසුයි. නමුත් දැන් ලැබී තිබෙන වගකීම හා දේශපාලනය පටලවා ගන්න මට අවශ්‍ය නැහැ. නිවාස සංවර්ධන අධිකාරියෙන් රටටත්, ජනතාවටත් විය යුතු යුතුකම හා වගකීම ඉටුකිරීමයි මගේ එක ම අපේක්‍ෂාවයි.මා මෙහි වැඩ බාරගැනීමට පැමිණි පළමු දිනයේ දී ම සේවකයෝ ඉතා උණුසුම් ලෙස මා පිළිගත්තා. එතනින් ම පෙනෙනවා සේවකයෝ ළඟ එවැනි වැරැදි ආකල්ප නැහැ කියලා.සභාපතිවරයා ලෙස මගෙන් සේවකයින්ට විය යුතු යුතුකම් නොපිරිහෙලා ඉටුකරන්නත් මා සූදානමින් සිටිනවා. එම නිසා මම දන්නවා කිසිදු බාධාවකින් තොරව අධිකාරියේ අරමුණු කරා යා හැකියි කියලා. ඒ සහයෝගය සේවකයෝ ලබා දෙන බවට දැඩි විශ්වාසය මා සතුව තිබෙනවා.* ජාතික නිවාස සංවර්ධන අධිකාරිය හරහා මේ රටට ජාතික නායකයෝ බිහිකර තිබෙනවා. ඔබට විශ්වාසයක් තිබෙනවාද? ඉදිරියේදීත් එවැන්නක් කළ හැකි බවටමේ ආයතනය බිහි කළේ දිවංගත ජනාධිපති රණසිංහ ප්‍රේමදාස මහත්තයා. එතුමා මෙම විෂය බාරව සිටින කාලයේ සිය නායකත්වය ගොඩනඟා ගන්න ජනතාව අතරට යන්න මෙම අධිකාරිය ඉවහල් කර ගත්තා.ජාතික නිවාස අභියෝගය ජයගන්නා ඕනෑ ම අයෙකුට ජාතික තලයේ නායකත්වයට යා හැකියි. මොකද මෙම අධිකාරිය හරහා බිම් මට්ටමේ ජනතාව ඇසුරු කිරීමට අවස්ථාව ලැබෙනවා. ඔවුන්ගේ සිතුම් පැතුම් අවබෝධ කර ගැනීමට හැකි වෙනවා.එමනිසා ඉදිරියේදීත් අධිකාරිය හරහා ජාතික තලය නියෝජනය කරන නායකයින් බිහිකර ගැනීමට හැකි වනු ඇතැයි මා විශ්වාස කරනවා.* ඇතැම් අය යම් වැඩක් බාර ගනිද්දී පුරසාරම් දෙඩූවත්, කාලයක් යද්දි ඔහුත් සුපුරුදු ගොඩට වැටෙනවා. ඔබට එවැන්නක් සිදු නොවේවි යන විශ්වාසය තිබේ ද?මා මෙය බාරගත්තේ කතා කර කර ඉන්න නෙවෙයි, වැඩ කරන්න. මට පැවරී තියෙන ජාතික වගකීම ඉටුකිරීමයි එක ම අරමුණ. ඒ සඳහා ඇමැතිවරයාගේ දැඩි සහයෝගයක් ලැබෙනවා. නිලධාරීන් හා සේවකයින්ගෙනුත් සහය ලැබෙනවා.තිබුණු තත්ත්වයෙන් අඟලක්වත් පසුපසට යෑමට අප කටයුතු කරන්නේ නැහැ. තිබූ තත්ත්වයට වඩා යාර දහයක් ඉදිරියට ගෙන යාමයි අධිෂ්ඨානය. ඉදිරි කාලයේ දී ජනතාවට එය සියසින් දැකගත හැකියි.* කොපමණ කාලයක් තුළ මේ ආයතනය ලාභ ලබන ආයතනයක් කරා ගෙන යනව ද?අපි තනිව යන ගමනක් නෙවෙයි මේ සිදුකරන්නේ. ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය ලෙස සාමුහික ගමනක් තමයි යමින් සිටින්නේ. එම නිසා අපගේ අරමුණ තනිව ජයග්‍රහණ ලබාගැනීම නෙවෙයි සාමුහිකව ජයග්‍රහණ ලබා ගැනීමයි.විෂය භාර අමාත්‍ය විමල් වීරවංශ මහතාගෙන් හොඳ නායකත්වයක් හා මඟපෙන්වීමක් ලැබෙමින් තියෙනවා. වැඩ කළ හැකි, කැපවීම් කළ හැකි කණ්ඩායමක් එකතු වී සිටිනවා. එමනිසා ඉදිරි කාලයේ දී ජයග්‍රහණ, ඉලක්ක ජය ගෙන එහි ප්‍රතිලාභ ජනතාවට හිමිකර දෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>23</day>
    </date>
    <link>http://www.dinamina.lk/2010/06/23/_art.asp?fn=f1006235</link>
    <topic>පාසලට රිංගූජංගම දුරකථන</topic>
    <author>බන්ධුල ආර්. ගුලවත්ත</author>
    <content>ශ්‍රී ලංකාවේ නවීකරණයට ලක් වූ බහුතරයක් ම ඉවක් බවක් නොමැතිව විවිධ භාණ්ඩ පරිහරණය කිරීමට අන්ධානුකරණයෙන් යුතුව යොමුවී සිටිති. මාධ්‍යය හා වාණිජ ක්‍රමවේදයන් හරහා චණ්ඩ කුණාටුවක් මෙන් හඹා හමා එන විශේෂයෙන්ම ජංගම දුරකථන වැනි උපකරණ වෙත අපේ බාල පරපුර අනවශ්‍ය ආකාරයෙන් ගොදුරු වීම පිළිබඳ ශෝකජනක පුවත් නිතර ම ඇසේ.ශ්‍රී ලංකාව ද විශ්ව ගම්මානයකට ඇතුළත්ව සිටින 21 වැනි සියවස තුළ තාක්ෂණයේ ප්‍රගතියක් සමඟ ජංගම දුරකථන භාවිතය නුසුදුසු යැයි අපි කිසිසේත් නොකියමු. එහෙත් ඒ හරහා සිදුවන නස්පැත්තිය ගැන අපි නැවත කල්පනා කළ යුතු වෙමු. විශේෂයෙන් සිසු පරපුර ගැන අවධානය යොමු කරමු.පාසල් වියේ පසුවන දරුවන් බහුතරයක්ම අද ජංගම දුරකථන මාෆියාව විසින් ගිල ගෙන ඇත. ඒ සඳහා දරුවන්ට අවශ්‍ය වටාපිටාව මවුපියන් විසින්ම සකස් කර දී ඇත. එක් නිදසුනක් වෙත අපි යොමු වෙමු.හත්වැනි ශ්‍රේණියේ ඉගෙනුම ලබන ඒ දියණිය හොරණ නගරයේ ජනප්‍රිය විදුහලක සිසු දැරියකි.ඇගේ පියා හොරණ නගරයේ ම ආරක්ෂක සේවයක නියුක්තය. පදිංචි ගමත් හොරණ නගරයත් අතර දුර කිලෝමීටර් හය හතකට වඩා නැත. අදාළ මාර්ගයේ මගී බස් ධාවනය රාත්‍රී 10.00 දක්වා සිදු වේ. සවස් වරුවේත් සති අන්තයේත් මේ දැරිය පෞද්ගලික පන්ති මේනියාවට සම්බන්ධ කර ඇත්තේ විශේෂයෙන් අම්මා ගේ අනාගත සිහින ඔස්සේ ය.ඒ දියණියට බටහිර වෛද්‍යවරියක හෝ ඉංජිනේරුවරියක කිරීමේ දැඩි අභිලාෂයෙනි. මව දියණියට ජංගම දුරකථනයක් ලබා දී ඇත. පාසල් කාල සීමාව තුළ ක්‍රියා විරහිත වන මෙම දුරකථනය ඇසිල්ලක් ලද වහාම ක්‍රියාත්මක වේ. පෞද්ගලික පන්ති තුළ දී විනය නීති ක්‍රියාත්මක වන ආකාරය ගැන අපි නොදන්නවා නොවේ.දියණියන්ගේ ආරක්ෂාවට ජංගම දුරකථන ලබා දී ඇති බැව් බොහෝ මවුවරු පවසති.දියණියට ඕනෑම ස්ථානයක සිට ඇමතුමක් ලද වහා ම තමන් සිටින්නේ මෙම ස්ථානයේ යැයි අම්මාට පැවසිය නොහැකි ද? නගරයේ වාහන තදබදය, විවිධාකාර ප්‍රශ්න, මාර්ග අවහිරතා, නිසා පැමිණීම ප්‍රමාද වන බැව් කීමට දියණියන්ට නොහැකි ද ? බොහෝ පාසල් දරුවෝ ජංගම දුරකථනයෙන් “ගේම්” ගසති. අසභ්‍ය දර්ශන සහිත වීඩියෝ ජවනිකා නරඹති. එස් එම් එස් මඟින් විවිධ අනවශ්‍ය ක්‍රියාකාරකම්වල යෙදෙති. නව තාක්ෂණය උපයෝගී කරගෙන දැනුම් පුළුල් කර ගන්නා බුද්ධිමත් දරුවන් ගැන අපි ආඩම්බර වෙමු.ජංගම දුරකථන අනවශ්‍ය ආකාරයෙන් භාවිත කිරීම නිසා ගත වූ කාල පරාසය තුළ විවිධ වින්නැහියන් රාශියක් සිදු වූ වග යළි යළි කිවයුතු නොවේ’ කිසියම් රැකියාවකින් හෝ වෙනත් මාර්ගයකින් ජංගම දුරකථන පහසුකම් ලබා ගෙන විහින් අමාරුවට වැටෙන පිරිස ගැන අප කතා බහ කළ යුතු නැත. එහෙත් තමන් ගේ උතුම්ම සම්පත වන තම දරුවාට අනපේක්ෂිත ආකාරයෙන් අනතුරක්, අවමානයක් අපරාධයක් සිදුවන්නට පරිසරය සකස් කර දීම ගැන අපේ අම්මලා තාත්තලා මීට වඩා දැනුවත් විය යුතුය.පාසල තුළට ජංගම දුරකථන රැගෙන ඒම සම්පූර්ණයෙන් තහනම් කිරීමට අදාළ නීති රීති අධ්‍යාපන අමාත්‍යාංශයෙන් ක්‍රියාත්මක විය යුතුය. ජංගම දුරකථනය ඉගෙන ගන්නා දරුවකුට අත්‍යවශ්‍ය භාණ්ඩයක් හා ආකල්පය මවුපියන්ගෙන් ඈත් කළ යුතු ය. ගොඩනැගිලි, ඩෙස් පුටු, පත් පොත්, ආදී පහසුකම් රහිත පාසල් කොපමණ සංඛ්‍යාවක් ශ්‍රී ලංකාවේ තිබේ ද ? දුරකථන පහසුකම් නැති ගම්බද පාසල් කොතරම් සංඛ්‍යාවක් බස්නාහිර පළාත තුළ ම තිබේ ද? බොරු පුහු වැරදි ආකල්පවලිින් හිස පුරවා ගත් අපේ මවුවරු සහ පියවරු පාසල් වියේ තම දරුවන්ට ජංගම දුරකථන ලබා දෙන්නට පෙර දෙවතාවක්වත් යළිත් සිතුවොත් නරක ද?</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006241</link>
    <topic>සැකකාර ජෙනරාල් රිමාන්ඩ්</topic>
    <author>කුමුදු හෙට්ටිආරච්චි</author>
    <content>යුද හමුදාවට භාණ්ඩ මිලදී ගැනීමේ “හයිකෝප්” ටෙන්ඩර් මුදල් වංචා සිද්ධියේ තුන්වැනි සැකකරු ලෙස නම් කර සිටි විශ්‍රාමික ජෙනරාල් සරත් ෆොන්සේකා මහතා ලබන 28වැනි දින දක්වා රිමාන්ඩ් භාරයට පත් කරන ලෙස කොළඹ කොටුව මහේස්ත්‍රාත් ලංකා ජයරත්න මෙනවිය ඊයේ (23) නියම කළා ය.එහෙත් පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ දමිත් තොටවත්ත මහතා කළ ඉල්ලීමක් සලකා බැලූ මහේස්ත්‍රාත්වරිය රිමාන්ඩ් භාරයට පත් කළ සැකකාර ජෙනරාල් ෆොන්සේකා මහතා බන්ධනාගාර නිලධාරීන්ගේ රැකවල් මැද නාවික හමුදා මූලස්ථානයේ තව දුරටත් රඳවා තබන ලෙස නියෝග කළා ය.බන්ධනාගාරයේ සෙසු සැකකරුවන් සමඟ සැකකාර ෆොන්සේකා මහතා රඳවා තැබීමෙන් ඔහුගේ ජීවිතයට තර්ජනයක් බන්ධනාගාරයේ සෙසු සැකකරුවන් සමඟ සැකකාර ෆොන්සේකා මහතා රඳවා තැබීමෙන් ඔහුගේ ජීවිතයට තර්ජනයක් එල්ල විය හැකි හෙයින් ඔහු තවදුරටත් නාවික හමුදාව භාරයේ රඳවා තබන ලෙසට රජයේ ජ්‍යෙෂ්ඨ නීතිඥ තොටවත්ත මහතා කළ ඉල්ලීම පිළිගෙන මහේස්ත්‍රාත්වරිය එම නියෝගය කළා ය.සැකකාර ෆොන්සේකා මහතා වෙනුවෙන් පෙනී සිටි ජ්‍යෙෂ්ඨ නීතිඥ නලීන් ලද්දුවහෙට්ටි මහතා තම සේවාදායකයාගේ ජීවිතයට බන්ධනාගාරය තුළ තර්ජනයක් එල්ලවිය හැකි බවට රජයේ ජ්‍යෙෂ්ඨ නීතිඥ තොටවත්ත මහතා අධිකරණයට කළ ප්‍රකාශයට ස්තූතිය පළ කළේ ය.රක්‍ෂිත භාරයේ පසුවූවද පාර්ලිමේන්තු මන්ත්‍රීවරයකු වන සැකකරු අදාළ පාර්ලිමේන්තු සැසි වාර දිනයන්හි එම රැස්වීම් වලටත් ඔහු සාමාජිකත්වය දරන තේරීම් කාරක සභා, උපදේශක කාරක සභා හා පක්‍ෂ නායක රැස්වීම් වලටත්, අදාළ අධිකරණ වලටත් නියමිත දිනයන්හි ඉදිරිපත් කිරීමට පියවර ගන්නා ලෙස මහේස්ත්‍රාත්වරිය බන්ධනාගාර නිලධාරීන්ට හා යුද හමුදා පොලීසියට නියම කළා ය.අධිකරණ නියෝග මත යුද හමුදා පොලීසිය මඟින් ඊයේ (23) කොළඹ කොටුව මහේස්ත්‍රාත් අධිකරණයට ඉදිරිපත් කළ විශ්‍රාමික ජෙනරාල්වරයා Qඛ්යිකෝප්’ මුදල් වංචා සිද්ධියේ තුන්වන සැකකරු ලෙසට විත්ති කූඩුවට ගොඩවුණි.එම අවස්ථාවේ දී පැමිණිල්ල වෙනුවෙන් කරුණු දැක් වූ රහස් පොලීසිය ‘හයිකෝප්’ මුදල් වංචා සිද්ධියට අදාළ ප්‍රශ්නගත ටෙන්ඩර් හතර ලබාදීම සඳහා පවත්වන ලද ප්‍රසම්පාදක කමිටු හතරෙහිම සභාපති ලෙස කටයුතු කළ විශ්‍රාමික ජෙනරාල් සරත් ෆොන්සේකා අදාළ භාණ්ඩ සැපයීම සඳහා “බ්‍රිටිෂ් බෝර්නියෝ ඩිෆෙන්ස්” නමැති ලියාපදිංචි සැපයුම්කාර සමාගම විසින් ඉදිරිපත් කැර ඇති බවට දැක්වෙන ලංසු එම සමාගම ඉදිරිපත් නොකළ බවට දක්වමින් එම ලංසු අනුමත කැර ඇති බවත් දන්වා සිටියේ ය.තවද තම බෑණා වන මෙම සිද්ධියේ දෙවන සැකකරු ධනුන තිලකරත්නට අයත් ඔහුගේ පාලනයේ පවතින බව දන්නා ‘හයිකෝප්’ සමාගම වෙත අවිධිමත් ලෙස රජයේ මුදල් බැර කිරීම සඳහා ශ්‍රී ලංකා යුද හමුදාවේ ප්‍රසම්පාදන කටයුතු බාරව සිටින නිලධාරීන් රැවටීමට සැකකාර විශ්‍රාමික ජෙනරාල්වරයා ආධාර අනුබල දී ඇති බව ද රහස් පොලීසිය අධිකරණයට ඉදිරිපත් කළ වැඩිදුර වාර්තාවෙන් දන්වා සිටියේ ය.මේ සියලු චෝදනා ප්‍රතික්‍ෂේප කරන බවත් නිසි චෝදනා පත්‍රයක් ඉදිරිපත් කළ පසු ඒ සම්බන්ධයෙන් කරුණු දැක්වීමට බලාපොරොත්තු වන බවත් සැකකාර විශ්‍රාමික ජෙනරාල්වරයා වෙනුවෙන් පෙනී සිටි නීතිඥවරයා පැවසී ය.මේ සිද්ධියේ මූලික පරීක්‍ෂණ අවසන්ව තිබෙන තත්ත්වයන් යටතේ නීතිපති දෙපාර්තමේන්තුව සැකකරුවන් පිළිබඳව ඉදිරියේ ගනු ලබන ක්‍රියාමාර්ගය කුමක්දැයි මහේස්ත්‍රාත්වරිය රජයේ ජ්‍යෙෂ්ඨ නීතිඥවරයාගෙන් ප්‍රශ්නකැර සිටියා ය.නීතිපතිවරයා අපරාධ නඩු විධාන සංග්‍රහ පනත යටතේ හා පොදු දේපළ පනත යටතේ සැකකරුවන්ට එරෙහිව කඩිනමින් අධි චෝදනා ගොනු කිරීමට කටයුතු කරන බව මෙහිදී රජයේ ඡ්‍යොෂ්ඨ නීතීඥ දමිත් තොටවත්ත මහතා පැවසී ය. දැනට රක්‍ෂිත බන්ධනාගාරයේ පසුවන ‘හයිකෝප්’ පුද්ගලික සමාගමේ අධ්‍යක්‍ෂ වැලන්ටන් ට්‍රෙන්ටන් ඩී හොට් යන පළමු සැකකරු හා තුන්වන සැකකාර විශ්‍රාමික ජෙනරාල් සරත් ෆොන්සේකා වෙනුවෙන් කඩිනමින් ඉදිරි පියවර ගැනීමට මහේස්ත්‍රාත්වරිය පැමිණිල්ලට අවවාද කළා ය.ලංකා දණ්ඩ නීති සංග්‍රහයේ 400, 403, 454, 457, 459 සමඟ කියැවෙන 1982 අංක 12 දරන පොදු දේපළ පනතෙහි කියෙවෙන 5 (1) (2) වගන්ති යටතේ විශ්‍රාමික ජෙනරාල් සරත් ෆොන්සේකා වැරැදි සිදු කර ඇති බවට අනාවරණය වන්නේ යැයි නීතිපතිවරයා අධිකරණයට දන්වා ඇත.ඉදිරිපත් වූ කරුණු සළකා බලා සැකකාර විශ්‍රාමික ජෙනරාල් සරත් ෆොන්සේකාගේ ආරක්ෂාව සම්බන්ධව අධිකරණය විශේෂ අවධානය යොමු කරන බව ඊයේ (23) ප්‍රකාශ කළ මහේස්ත්‍රාත්වරිය සැකකරුගේ ආරක්ෂාව සලකා බලා සැකකරු බන්ධනාගාරයේ පොදු සැකකරුවන් සමඟ රඳවා තැබීම නුසුදුසු බවට තීන්දු කළාය.ඒ අනුව ලබන 28වැනිදා තෙක් සැකකරු නාවික හමුදා මූලස්ථානයේ රඳවා තැබීමට නියෝග කළ මහේස්ත්‍රාත්වරිය එදින උදේ 9.00ට කොටුව මහේස්ත්‍රාත් අධිකරණයට ඉදිරිපත් කරන ලෙසට යුද හමුදා පොලිසියට හා බන්ධනාගාර අධිකාරියට නියෝග කළාය.එදින උදේ 9.00 ට සිද්ධියේ පළමු සැකකරුවන ‘හයිකෝප්’ අධ්‍යක්ෂවරයාද අධිකරණයට ඉදිරිපත් කරන්නැයි මහේස්ත්‍රාත්වරිය බන්ධනාගාර අධිකාරියට නියෝග කළාය. ආරක්ෂක අමාත්‍යාංශයේ ලේකම් වෙනුවෙන් ජාතික බුද්ධි සේවා ප්‍රධානියා 2009 / 12 / 23 රහස් පොලිසියට කළ පැමිණිල්ල හා යුද හමුදා මේජර් ජෙනරාල් රොහාන් මානවඩුගේ කළ පැමිණිලිවලින් පසු රහස් පොලිසිය ‘හයිකෝප්’ මුදල් වංචාව සම්බන්ධව පරීක්ෂණ ආරම්භ කෙළේ ය. ව්‍යාජ ලේඛන ඉදිරිපත් කැර ප්‍රශ්නගත ටෙන්ඩර් හතරක් ලබාගෙන අමෙරිකානු ඩොලර් 2, 99,061,.25ක් වංචා කැර ඇතැයි පවසන මේ සිද්ධියේ දෙවන සැකකරු වූ විශ්‍රාමික ජෙනරාල් සරත් ෆොන්සේකාගේ බෑනා වන ධනුන තිලකරත්න අත්අඩංගුවට ගැනීමට අධිකරණය මඟින් දෙවැනි වරටත් වරෙන්තු නිකුත් කැර ඇත.අධිකරණය මඟින් ප්‍රකාශිත පුද්ගලයකු ලෙස නම් කැර ඇති සැකකාර ධනුන තිලකරත්න මෙම මස 30 වැනිදා උදේ 9.00ට කොටුව මහේස්ත්‍රාත් අධිකරණයේ පෙනී නොසිටියහොත් සැකකරුගේ දේපළ රජයට පවරා ගැනීමේ ආඥාවක්ද නිකුත් කැර ඇත.සිද්ධිය නැවත කැඳවීම ලබන 28 වැනිදාට කල් තැබිණි. රජයේ ජ්‍යෙෂ්ඨ නීතිඥ දමිත් තොටවත්ත මහතා සමඟ රහස් පොලිසියේ ප්‍රධාන පොලිස් පරීක්ෂක මොහොන්ලාල් සිරිවර්ධන මහතා පැමිණිල්ල මෙහෙය වීය.පෝල් රත්නායක නීතිඥ සමාගමේ උපදෙස් මත ජ්‍යෙෂ්ඨ නීතිඥ නලින් ලද්දුවහෙට්ටි මහතා සමඟ නීතිඥ වරුන් වන ශිරාෂ් නූර්දීන්, සුනිල් වටගල යන මහත්වරුද නීතිඥ හිෂාධි ගමගේ මහත්මිය ද සැකකාර විශ්‍රාමික ජෙනරාල් සරත් ෆොන්සේකා වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006242</link>
    <topic>මිහින්තලේ ආලෝක පූජාවඉමහත් හරසරින් අද සිට</topic>
    <author>ගාමිණී ජයසිංහ හා සකුන්තලා ජයසිංහ</author>
    <content>මිහින්තලේ “ලේක්හවුස් ආලෝක පූජාව“ හතළිස් අටවන වරටත් ලංකාවේ සීමාසහිත එක්සත් ප්‍රවෘත්ති පත්‍ර සමාගමේ හා ලංකා විදුලිබල මණ්ඩලයේ සම අනුග්‍රහයෙන් අද (24) දින ආරම්භ වේ.විදුලිබල හා බලශක්ති ඇමැති පාඨලී චම්පික රණවක හා උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක යන මහත්වරුන්ගේ ප්‍රධානත්වයෙන් අද (24) සවස 7ට ආලෝක පූජාව ආරම්භ කෙරේ.මිහින්තලා රාජමහා විහාරාධිපති හා භාරකාර නුවරගම් පළාතේ උප ප්‍රධාන අධිකරණ සංඝනායක නාමල්වැවේ ධර්මකීර්ති ශ්‍රී රතනසාර නාහිමියන්ගේ අනුශාසකත්වයෙන් ලේක්හවුස් ආලෝක පූජාව පැවැත්වේ. මේ සඳහා බැතිබර දායකත්වය අබාන්ස් ආයතනය ලබා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006243</link>
    <topic>කොළඹ මුහුද ගොඩකරනව නගරයක් තනයි</topic>
    <author>ප්‍රාර්ථනා වීරසිංහ</author>
    <content>කොළඹ වරාය පුළුල් කිරීමේ ව්‍යාපෘතිය යටතේ, මුහුද ගොඩකර, අක්කර 450ක භූමි ප්‍රමාණයක සියලු පහසුකම් සහිත නවීන නගරයක් ඉදි කිරීමට රජය පියවර ගෙන තිබේ.කොළඹ නගරයේ තද බදය අවම කරමින්, ආදර්ශ නගරයක් ලෙස ඉදි කෙරෙන මෙම නවීන නගරයේ මූලික වැඩකටයුතු මේ වසරේ ආරම්භ කර අවුරුදු 3ක් ඇතුළත අවසන් කෙරෙන බව, වරාය අධිකාරියේ සභාපති ආචාර්ය පි‍්‍රයත්බන්දු වික්‍රම මහතා පැවසීය.මෙම නවීන නගරය තුළ ඉදිවන ගොඩනැඟිල්ලක අවම උස ප්‍රමාණය තට්ටු 35ක් විය යුතු බව පෙන්වා දුන් සභාපතිවරයා, මේ නගරය තුළ වාහන තද බදයක් ඇති නොවන අතර නගරය තුළ ප්‍රවාහන පහසුකම් සැලසීමට නවීන නගරයන්වල භාවිතා කෙරෙන දුම්රිය සේවාවක් හඳුන්වා දෙන බවයි.මෙම නවීන නගරය ඉදිවීමත් සමඟ  දැනට කොල්ලුපිටිය තෙක් විවෘතව ඇති මුහුදුබඩ මහාමාර්ගය මුහුද ගොඩකර ගාලුමුවදොර පිටිය දක්වා දීර්ඝ කිරීමට කටයුතු යොදා ඇති අතර ඒ අනුව කොළඹ නගරයට ප්‍රවේශ වීමට ප්‍රධාන මාර්ග 3ක් විවෘත වන බවත්, මේ මාර්ගය ඉදිකෙරෙන්නේ ජනාධිපති මහින්ද රාජපක්‍ෂ මහතාගේ ඉල්ලීම මත බවත් හෙතෙම පැවසීය.අපද්‍රව්‍ය ප්‍රතිචක්‍රීකරණය, මාර්ග හා , සේවා පහසුකම් ඉතා සැලසුම් ගතව මේ නගරය තුළ ක්‍රියාත්මක කරමින් රටේ ආර්ථික සංවර්ධනයට දායකත්වය ලබා දෙන බවද සභාපතිවරයා පෙන්වා දුන්නේය. සභාපතිවරයා මේ අදහස් පළ කළේ කොළඹ වරාය පුළුල් කිරීමේ ව්‍යාපෘතිය යටතේ නිරීක්‍ෂණය කිරීමේ මාධ්‍ය චාරිකාවට ඊයේ (23) සහභාගි වූ අවස්ථාවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006244</link>
    <topic>අනුරපුරට එන සැදැහැවතුන්ට සියලු පහසුකම් සපයන්න</topic>
    <author/>
    <content>එළඹෙන පොසොන් සමයේ මිහින්තලය සහ අනුරාධපුරය පූජා භූමි වෙත පැමිණෙන ජනතාවට සියලු පහසුකම් සපයන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේය.මේ සඳහා සියලු සැලසුම් සැකසීමේදී සැදැහැවතුන් ප්‍රමුඛ තැන්හි තබා තීරණය ගත යුතු බවත් ජනාධිපතිවරයා අවධාරණය කරයි. පොසොන් සමයේ සැදැහැවතුන්ට අවශ්‍ය පහසුකම් සැලසීම සම්බන්ධයෙන් රාජ්‍ය නිලධාරීන් ආරක්ෂක අංශ ප්‍රධානීන් සමඟ ඊයේ (23) අනුරාධපුරයේ දී පැවැති සාකච්ඡාවකදීය.සැදැහැවතුන් වෙනුවෙන් ආහාර සහ ජල පහසුකම් සපයන ආකාරයත් කසළ ඉවත් කිරීමට සැලසුම් කර ඇති ආකාරයත් සනීපාරක්ෂක පහසුකම් පිළිබඳවත් අවධානය යොමු කළ ජනාධිපතිවරයා අදාළ අමාත්‍යාංශවල සහයද ලබා ගෙන ඒවා ඉටු කරන ලෙසට උපදෙස් දුන්නේය.පොසොන් සමය තුළ අනුරාධපුර නගරයේ ක්‍රියාත්මක රථවාහන සැලසුම් පිළිබඳ අවධානය යොමු කළ ජනාධිපතිවරයා ඒවායින් සැදැහැවතුන්ට කිසිදු අවහිරයක් නොවිය යුතු බව අවධාරණය කෙළේය. ප්‍රදේශයේ වැව් ආශි‍්‍රතව ක්‍රියාත්මක ජීවිතාරක්ෂක සැලසුම් පිළිබඳවත් මෙහිදී අවධානය යොමු කෙරුණු අතර විශේෂ ගිලන් රථ සේවාවක් මේ කාලය තුළ ක්‍රියාත්මක කරන ලෙස ජනාධිපතිවරයා උපදෙස් දුන්නේය.නගරයේ වෙළඳසැල් සැදැහැවතුන්ට අවහිර නොවන පරිදි ඉදි කළ යුතු බව පෙන්වා දුන් ජනාධිපතිවරයා අබලන් වී ඇති මාර්ග කඩිනමින් පිළිසකර කළ යුතු බවත් කීවේය.රුවන්වැලි සෑ විහාරාධිපති පල්ලේගම හේමරතන ලංකාරාමාධිපති රළපනාවේ ධම්මජෝති, මිරිසවැටි විහාරාධිපති, ඊතළවැටුණුවැවේ ඥානතිලක, ජයන්ති විහාරාධිපති නුගේතැන්නේ පඤ්ඤානන්ද හිමිවරුන්ද උතුරුමැද ආණ්ඩුකාර කරුණාරත්න දිවුල්ගනේ ඇමැති තිස්ස කරලියැද්ද, නියෝජ්‍ය ඇමැතිවරුන් වන මර්වින් සිල්වා, එස්. එම්. චන්ද්‍රසේන ජනාධිපති අතිරේක ලේකම් ගාමිණි සෙනරත් මහත්වරුද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006245</link>
    <topic>මිහින්තලා නව පොහොය ගෙටලේක්හවුස් අරමුදලක්</topic>
    <author/>
    <content>මිහින්තලා රජමහා විහාරයට නව පොහොය ගෙයක් ඉදිකිරීමට සැදැහැවතුන්ගේ දායකත්වය ලබා ගැනීමට ලංකාවේ සීමාසහිත එක්සත් ප්‍රවෘත්ති පත්‍ර සමාගම තීරණය කර ඇත.මිහින්තලා රජමහා විහාරාධිපති නාමල්වැවේ ධම්මකීර්ති ශ්‍රී රතනසාර හිමියන්ගේ අනුශාසනා පරිදි මෙය සිදු කෙරේ.ඒ සඳහා අරමුදලක් පිහිටුවීම මිහින්තලේ පුදබිමේ පැවත්වෙන ආලෝක පූජා උත්සවයේදී පොසොන් පොහොදා (25) සිදු කෙරේ. සම්බන්ධීකරණය බුදුසරණ කර්තෘ විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006246</link>
    <topic>කොළඹ නගර සභාවේවිශේෂ කොමසාරිස්ඔමාර් කාමිල්</topic>
    <author>ජීවනී පතිරණ</author>
    <content>විසුරුවා හරින ලද කොළඹ මහ නගර සභාවේ විශේෂ කොමසාරිස් වරයා වශයෙන් ඔමාර් කාමිල් මහතා පත්කර තිබේ.ජනාධිපති මහින්ද රාජපක්‍ෂ මහතා විසින් මෙම පත්කිරීම සිදු කර ඇත්තේ 576 වන අධිකාරිය වූ මහ නගර සභා ආඥාපනතේ 227 - 2 (ආ) වගන්තිය යටතේ ඇති බලතල අනුවය.ඊයේ (23) සිට ලබන දෙසැම්බර් 31 වැනි දින දක්වා බලපැවැත්වෙන පරිදි මහ නගර සභාවේ කාර්යයන් ඉටුකිරීම සඳහා විශේෂ කොමසාරිස්වරයා ලෙස කාමිල් මහතා පත්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006247</link>
    <topic>බෑන්කී-මූන්ගේ විශේෂඥ මණ්ඩලයටශ්‍රී ලංකාවේ දැඩි විරෝධය පළවේ</topic>
    <author/>
    <content>ඉකුත් යුද සමයේ ශ්‍රී ලංකාවේ මානවහිමිකම් උල්ලංඝනය වීම් සිදුවීද යන්න විමර්ශනය කරනු පිණිස එක්සත් ජාතීන්ගේ මහලේකම්වරයා විසින් “විශේෂඥ මණ්ඩලයක්” පත්කැර ඇති බව ප්‍රකාශිත අතර ශ්‍රී ලංකා රජය ඊට දැඩි විරෝධය පලකර තිබේ.මේ සම්බන්ධයෙන් පුවත්පත් නිවේදනයක් නිකුත් කරන විදේශ කටයුතු අමාත්‍යාංශය මෙවන් විශේෂඥ මණ්ඩලයක් පත්කිරීම ස්වෛරී රාජ්‍යයකට අසාධාරණ හා අතවශ්‍ය ලෙස අතපෙවීමක් බව පෙන්වාදී ඇත.තවද මෙවන් මැදිහත්වීමකින් ශ්‍රී ලංකාවේ දැනට ක්‍රියාත්මක වෙමින් පවතින ප්‍රතිසංධාන ක්‍රියාවලියට සතුරුකම් කරන්නන්ට වාසි ලබාගැන්මේ හැකියාව පෑදෙන බවද එමගින් අවධාරණය කැර තිබේ.ලෝකයේ දරුණුම ත්‍රස්තවාදී සංවිධානය වූ එල්.ටී.ටී.ඊ.යේ රුදුරු භීෂණය හා ප්‍රචණ්ඩත්වයෙන් තිස් අවුරුද්දක් තිස්සේ පීඩා විඳි ජනතාව ඉන් මුදා ගනිමින් ඉතා දීර්ඝ හා දුෂ්කර අරගලයක නියැලී එම රුදුරු ත්‍රස්තවාදය පරාජය කිරීමට ශ්‍රී ලංකා රජය සමත්වූ බව සඳහන් කරන එම පුවත්පත් නිවේදනය, යුද්ධයෙන් පීඩාවට පත් ජන ජීවිතය යළි ගොඩනැගීමේ ක්‍රියාවලියක ශ්‍රී ලංකාව දැන් නියැලී සිටින බව ප්‍රකාශ කර තිබේ.මෙම ක්‍රියාවලියේ අංගයක් ලෙස ශ්‍රී ලංකා ජනාධිපති මහින්ද රාජපක්ෂ මහතා විසින් ශ්‍රී‍්‍ර ලංකාවේ පවත්නා නීතිය යටතේ “උගත් පාඩම් හා ප්‍රතිසංධාන” කොමිසමක් පත්කර ඇතිබවත්, සවිබල ගැන්වුණු අධිකරණ ක්‍රියාවලියක් මගින්, එම කොමිසමට ජාතික සමඟිය ගොඩනැගීම සඳහා සැලකිය යුතු දායකත්වයක් ලබාදිය හැකියැයි විශ්වාස කරන බවත් ප්‍රකාශ වී තිබේ.ස්වාධීන අධිකරණ පද්ධතියක් පවත්නා ස්වෛරී රාජ්‍යයක් ලෙස ශ්‍රී‍්‍ර ලංකා රජය නිරන්තරයෙන් මානවහිමිකම් සුරැකීම හා එය ප්‍රවර්ධනය කිරීමට පියවර ගෙන ඇතිවාසේම ඒ සම්බන්ධයෙන් ගැටුම්කාරිත්වය අවසානයේ එ.ජා. මානවහිමිකම් කවුන්සිලයේ ප්‍රසාදය හිමිව ඇති බවද නිවේදනයේ දැක්වේ.තවද ඉකුත් මැයි 23 දා සිදු කෙරුණු එ.ජා. මහලේකම්ගේ ශ්‍රී ලංකා සංචාරයෙන් පසු ඔහු ශ්‍රී ලංකා ජනාධිපති මහින්ද රාජපක්ෂ මහතා සමඟ එක්ව නිකුත් කළ ඒකාබද්ධ නිවේදනයේ යුද සමයේදී අන්තර්ජාතික මානුෂික නීති උල්ලංඝන චෝදනා එල්ල වූ බවත් සඳහන් කැර නැති බවද විදේශ අමාත්‍යාංශය සිය නිවේදනයෙන් පෙන්වා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006248</link>
    <topic>චෝදනා පිරික්සීමටත්‍රිපුද්ගල විනිසුරු මඬුල්ලක්</topic>
    <author>ශිරෝමි අබයසිංහ</author>
    <content>මොරටුව අඟුලානේ පදිංචි තරුණයින් දෙදෙනකු අත්අඩංගුවට ගෙන ඝාතනය කළ බවට අඟුලාන පොලිසියේ හිටපු ස්ථානාධිපතිවරයා සහ තවත් පොලිස් නිලධාරීන් තිදෙනෙකුට එරෙහිව ඉදිරිපත් කරන අධි චෝදනා විභාග කිරීම සඳහා ත්‍රිත්ව මහාධිකරණ විනිසුරු මඬුල්ලක් අගවිනිසුරු අසෝක සිල්වා මහතා විසින් ඊයේ (23) පත් කෙරිණි.කොළඹ මහාධිකරණ විනිසුරුවරුන් වන දීපාලි විජේසුන්දර, මහත්මිය (සභාපති) ඩබ්. ටී. එම්. පී. බී. වරාවැව මහතා සහ කුමුදුනී වික්‍රමසිංහ මහත්මිය විනිසුරු මඬුල්ල සඳහා පත්කර සිටිති.පොලිස් පරීක්ෂක ඉන්ද්‍රවංශ කුමාරසිරි, ටී. වී. නිව්ටන්, පොලිස් කොස්තාපල් නිහාල් ජයරත්න සහ ජනපි‍්‍රය සේනාරත්නට එරෙහිව නීතිපතිවරයා ඉදිරිපත් කරනු ලබන අධිචෝදනා විභාග කිරීම සඳහා අපරාධ නඩු විධාන සංග්‍රහයේ 450 වගන්තිය යටතේ අගවිනිසුරුවරයා විසින් මෙම විනිසුරු මඬුල්ල පත් කර තිබේ.2009 අගෝස්තු 13 දා මොරටුව අඟුලානේදී දිනේෂ් තරංග සහ ධනුෂ්ක උදයංග අත්අඩංගුවට ගැනීමෙන් පසුව වෙඩි තබා ඝාතනය කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n1006249</link>
    <topic>හොඳම කාටුන්වලටජොන්ස්ටන්ගෙන් තෑගි</topic>
    <author>විජයානි එදිරිසිංහ</author>
    <content>හොඳම කාටුන් ශිල්පියාට මුදලින් ත්‍යාග පිරිනැමීමට සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා තීරණය කර ඇත.පුද්ගලයන්ගේ හොඳ මෙන්ම නරකත් අඩුපාඩුත් පෙන්වා දෙන කාටුන් ශිල්පියා නිසා දේශපාලනඥයා සිය වැරදි අඩුපාඩු සකස් ගර ගන්නා බව ඇමැතිවරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062410</link>
    <topic>දහසය හැවිරිදි සිසුවියගෙල වැල ලාගෙන</topic>
    <author>දන්කොටුව සමූහ එල්. කේ. සැම්සන් ජයන්ත</author>
    <content>දහසය හැවරිදි පාසල් ශිෂ්‍යාවක් ඊයේ (23) දහවල් ගෙල වැළලාගෙන සියදිවි නසාගෙන ඇත.සිය නිවසේ මුළුතැන්ගෙයි ඇය ගෙළ වළලාගෙන මියගොස් තිබේ. ‘යෝගියාන – කැරන්වත්තේ නව ජනපදයේ දර්ශිලා මධුවන්නී නැමැති පාසල් ශිෂ්‍යාවක් මෙසේ මරණයට පත්ව ඇත. ඇය යෝගියාන වෑකඩ මහා විද්‍යාලයේ 10 වසරේ ඉගෙනුම ලබන ශිෂ්‍යාවකි.මව විදේශ රැකියාවකට ගොස් සිටින අතර පියා ආගිය අතක් නොමැති බව පැවසේ. මියගිය දැරිය ඇගේ සොහොයුරන් දෙදෙනා සහ වැඩිමහල් සොහොයුරාගේ බිරියත් සමඟ නිවසේ ජීවත්වී ඇත.මියගිය අය පාසල් නොගොස් නිවසේ නැවතී සිට ඇති අතර නිවැසියන් පිටව ගොස් සිටියදී ඇය ඉදිරිපස දොර වසාගෙන කුස්සියේ බාල්කයක ගෙළ වැළලාගෙන ඇත. පසුව නිවසට ආ ඇගේ වැඩිමහල් සොහොයුරා මේ සිද්ධිය දැක ඇයව දන්කොටුව රෝහලට ගෙනැවිත් ඇතත් ඒ වනවිටත් ඇය මියගොස් තිබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062411</link>
    <topic>ගුවන්තොටු පළේ දී මඟීන් මත්කර භාණ්ඩ සොරා ගන්නා කල්ලියක් දැලේ</topic>
    <author>චන්ද්‍රිකා පෙරේරා සහ කුමාරසිරි ප්‍රසාද්</author>
    <content>කටුනායක ගුවන්තොටුපළේ දී මෙරටට පැමිණෙන මඟීන් රවටා රැගෙන ගොස් මත්කර භාණ්ඩ හා මුදල් සොරාගත් සංවිධානාත්මක කල්ලියක පස්දෙනකු සොරා ගත් භාණ්ඩ තොගයක් ද සමඟ ගුවන්තොටුපළ පොලීසිය මඟින් පෙරේදා (22) අත්අඩංගුවට ගෙන තිබේ.අත්අඩංගුවට ගත් සැකකරුවන් ළඟ තිබී මිලිග්‍රෑම් 25ක ප්‍රමාණයේ මත් පෙති තොගයක් ද සොයාගෙන තිබෙන අතර ගුවන් මඟීන් මත් කරවීමට මේවා යොදා ගන්නට ඇතැයි පොලීසිය විශ්වාස කරයි.මොවුන් පැහැරගත් රූපවාහිනි යන්ත්‍ර තුනක්, කැසට් යන්ත්‍ර දෙකක්, ලැප්ටොප් පරිගණක, පවුම් තුනහමාරක රන් බඩු, මුදල් පසුම්බි හතරක්, ජංගම දුරකථන හයක් සහ රෙදි සමඟ ගමන්මලු 18 ක් සොයාගත් බව ගුවන්තොටුපළ පොලීසිය පැවැසී ය. සැකකරුවන් පාණදුර හා කොළඹ පදිංචිකරුවෝ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062412</link>
    <topic>පාන් මිල රු. 4කින් ඉහළට</topic>
    <author>විජයානි එදිරිසිංහ</author>
    <content>ග්‍රෑම් 450ක් බර පාන් ගෙඩියක මිල රුපියල් හතරකින් වැඩි වී තිබේ. ඊයේ (23) මධ්‍යම රාත්‍රියේ සිට එම මිල වැඩිවීම ක්‍රියාත්මක වෙයි.තිරිඟු පිටි කිලෝවක මිල රුපියල් දහයයි ශත පනහකින් වැඩිවීම නිසා බේකරිහිමියන් රුපියල් හතරකින් පාන් මිල වැඩිකර ඇත. පාන් මිල වැඩිවූවත් වෙළෙඳ පොළේ පාන් ගෙඩිය නියමිත බරට නිෂ්පාදනය නොකරන බව පාරිභෝගික අධිකාරිය අනාවරණය කැරගෙන තිබේ.තිරිඟු පිටි කිලෝවක මිල රුපියල් දහයයි ශත පනහකින් වැඩිවීම නිසා බේකරිහිමියන් රුපියල් හතරකින් පාන් මිල වැඩිකර ඇත. පාන් මිල වැඩිවූවත් වෙළෙඳ පොළේ පාන් ගෙඩිය නියමිත බරට නිෂ්පාදනය නොකරන බව පාරිභෝගික අධිකාරිය අනාවරණය කැරගෙන තිබේ.ග්‍රෑම් 450 නියමිත බරට පාන් නිෂ්පාදනය නො කරන බේකරි හිමියන් සහ අලෙවිකරන වෙළෙඳුන්ට එරෙහි ව ක්‍රියා කිරීම සඳහා විමර්ශන නිලධාරී කණ්ඩායම් ගණනාවක් අද (23) සිට වැටලීම් ආරම්භ කර තිබේ.පාරිභෝගික අධිකාරිය හෙළිකරගෙන ඇති තොරතුරුවලට අනුව පාන් ගෙඩියක් නියමිත බරට නිෂ්පාදනය කරන වෙළෙඳුන් ප්‍රමාණය සියයට දහයක් පහළොවක් අතර ප්‍රමාණයක් වෙති. වැඩි පිරිසක් නිපදවන පාන් ගෙඩියක බර ග්‍රෑම් 375ක් පමණ වෙයි. පාරිභෝගික පනතට අනුව නියමිත බර නොමැති භාණ්ඩ නිෂ්පාදනය කර පාරිභෝගිකයා රැවටීම බරපතළ වරදකි.තිරිඟු පිටි මිල පෙරේදා (22) රුපියල් 10.50 කින් වැඩිවිය. පසුගිය කාලයේ වෙළෙඳ පොළේ සහල් හිඟයක් පැවතුනි. එවිට තිරිඟු පිටිවලට දමා තිබූ බදු අඩු කෙරුණි. දැනට සහල් අවශ්‍යතරම් වෙළෙඳ පොළේ ඇති බැවින් එම බද්ද යළි පැනවූ බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062413</link>
    <topic>ජනපතිගේ ඉල්ලීම පරිදිමුරලි යළි එක් දින පිටියට</topic>
    <author/>
    <content>ලෝක පූජිත ක්‍රිකට් ක්‍රීඩකයකු හා සුපිරි දඟපන්දු යවන්නකු වන මුත්තයියා මුරලිදරන් එක්දින ක්‍රිකට් තරගවලින් ඉවත්විමට ඊයේ (23) ගත් තීරණය ජනාධිපතිතුමාගේ සහ ශ්‍රී ලංකා ක්‍රිකට් ආයතනයේ ඉල්ලීම මත වෙනස් කොට ඇත. ඒ අනුව එළඹෙන ලෝක කුසලාන තරගාවලිය තෙක් ක්‍රීඩා කිරීමට මුරලි පසුව තීරණය කොට ඇත.නවක ක්‍රීඩකයන්ට අවස්ථාව සලසාදීමේ අරමුණින් මුරලි එක්දින ක්‍රිකට් තරග දිවියෙන් සමුගැනීමට තීරණය කළ බව ඊයේ (23) ජනාධිපති මහින්ද රාජපක්ෂ මහතාට දැනුම් දුන්නේය. පසුව ජනාධිපතිතුමාගේ සහ ශ්‍රී ලංකා ක්‍රිකට් ආයතනයේ ඉල්ලීම මත මුරලි සිය තීරණය වෙනස් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062414</link>
    <topic>නාවික යාත්‍රාවක සෙබළෙක් වෙඩි තබා ගෙන මරුට</topic>
    <author>දකුණු පළාත් සංචාරක හා ගාල්ල දිසා විශේෂ</author>
    <content>ගාල්ල නාවික හමුදා කඳවුර අසල මුහුදේ දී ධීවරයන් පරීක්‍ෂා කිරීමට ගිය නාවික මුර යාත්‍රාවක රාජකාරියේ යෙදි සිටි නාවික සෙබළකු එම යාත්‍රාවෙදීම තම රාජකාරී ගිනි අවියෙන් වෙඩි තබාගෙන දිවි නසාගෙන ඇතැයි ගාල්ල වරාය පොලීසිය පවසයි.මෙම නාවික සෙබලා පෙරේදා සවස (23) තවත් නිලධාරියකු සමඟ ධීරයන් පරීක්‍ෂා කිරීමට මුර යාත්‍රාවකින් මුහුද දෙසට ගොස් සිටි බවත් අනිත් නිලධාරියා ධීවරයින් පිරිසක් පරීක්‍ෂා කිරීමට ධීවර බෝට්ටුවකට ඇතුළු වන විටම වෙඩි ශබ්දයක් ඇසී බලන විට එම සෙබලා වෙඩි තබාගෙන මෙසේ මිය ගොස් ඇත්තේ අඹේපුස්ස, තලගම පදිංචි කරුවෙකු වන නබදව දේවගේ අසංක ජගත් (24) නැමැති නාවික සෙබළෙකි. ගාල්ල දිසාව භාර නියෝජ්‍ය පොලිස්පති දයා සමරවීර මහතාගේ උපදෙස් මත ගාල්ල වරාය පොලීසිය මේ පිළිබඳ පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062415</link>
    <topic>‘හයිලන්ඩ්’ මිලඉහළ නොයයි</topic>
    <author/>
    <content>චන්දිමා එදිරිමාන්නශීය නිෂ්පාදනයක් වන ‘ හයිලන්ඩ් ‘ කිරිපිටි මිල ඉහළ නොදැමීමට මිල්කෝ සමාගම තීරණය කර ඇත.ආනයනය කරන ලද කිරිපිටිවල මිල කොපමණ වැඩි වුවද දේශියව නිෂ්පාදනය කරන, හයිලන්ඩ් කිරිපිටි මිල ඉහළ නොදමන බව මිල්කෝ සමාගම පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=n10062416</link>
    <topic>අලුතින් ගෙනා බලවේග කට්ටලයක්තිරිංග අක්‍රීය වී කොටුවේදී අනතුරක</topic>
    <author>නිමල් ජයසිංහ සහ රංජිත් ප්‍රේමදාස</author>
    <content>කොළඹ කොටුව දුම්රිය ස්ථානයේදී ඊයේ (23) සවස කුරුණෑගල බලා ධාවනය වන අංක 891 දරණ දුම්රිය අනතුරට ලක්විය.දෙවැනි වේදිකාවේ දුම්රිය මග අවසන් වීමේ බැරියරය කඩාගෙන ගොස් දුම්රිය නැවතී තිබිණි. මේ හේතුවෙන් දුම්රිය දෙපාර්තමේන්තුªවට සෑහෙන අලාභයක් සිදු වී ඇති අතර එම සිද්ධියෙන් කිසිවෙකුට තුවාල සිදු වී නොමැත.දුම්රියේ තිරිංග ක්‍රියා විරහිතවීමෙන් මේ අනතුර සිදුව ඇති බවට දුම්රියේ රියදුරු විසින් ප්‍රකාශ කොට ඇතත් එම දුම්රිය පරීක්ෂා කොට බැලූ දුම්රිය ෆෝමන්වරු කියා සිටියේ දුම්රියේ තිරිංගවල කිසිදු දෝෂයක් නොමැති බවයි.රියදුරු දුම්රිය අපරීක්ෂාකාරී ලෙස ධාවනය කිරීම නිසා මෙම අනතුර සිදුව ඇතැයි පරීක්ෂණ පවත්වන නිලධාරීහු කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006241</link>
    <topic>ගොඩගම නගරයේ නිමක් නැති අඩුපාඩු</topic>
    <author>හෝමාගම සංචාරක - මංජුල හිරිපිටිය</author>
    <content>හෝමාගම ප්‍රාදේශීය සභා බල ප්‍රදේශයට අයත් ගොඩගම උප නගරයට අත්‍යාවශ්‍ය පොදු පහසුකම් අවම මට්ටමක පවතින නිසා නගරයට පිවිසෙන ජනතාවට අපහසුතා රැසකට මුහුණ දීමට සිදුව ඇතැයි නගර වැසියෝ පවසති.ගොඩගම නගරය සංවර්ධනය කිරීම සඳහා මීට වසර අටකට ඉහත නගරයට ආසන්නව තිබූ සරුසාර කුඹුරු අක්කර පහකට ආසන්න භූ®මියක් ප්‍රාදේශීය සභාව මගින් පවරා ගෙන ඇතත් එය නමට පමණක් සීමාවී තිබෙන නිසා අද එම භූ®මිය අහිකුන්ඨිකයන්ගේ හා යාචකයන්ගේ වාස භූ®මියක් බවට පත්වී ඇතැයි ඔවුහු පවසති.ගොඩගම වෙළඳ සංගමයේ සභාපති අජිත් වික්‍රමආරච්චි මහතා.ගොඩගම නගරයේ පමණක් වෙළෙඳ සල් එකසිය දහය ඉක්මවා තිබෙනවා. දිනකට දහස් ගණනක ජනතාවක් විවිධ අවශ්‍යතා සපුරා ගැනීමට හා අගනුවර ඇතුළු තදාසන්න ප්‍රදේශවලට බස් රථවලින් යෑමට පැමිණෙනවා. එම පිරිස්වලට බස් රථ පැමිණෙන තුරු සිටීමට අවාරණ සහිත බස් නැවතුම් පොළක් නැහැ.ඒ නිසා අව්වැසිවලට මුහුණ දෙමින් මාර්ගවල අයින්වලට වී සිටීමට සිදුව තිබෙනවා. නගරයට පොදු වැසිකිළියක් හෝ ළිඳක් නැහැ. මේ නිසා ඇතැම් පුද්ගලයන් අපහසුතාවට ලක් වෙනවා.නගරයේ භූගත විශාල කාණු පද්ධතියක් ඇතත් වසර ගණනාවකින් කිසිදු නඩත්තුවක් කර නැහැ. කාණු පස් වලින් ගොඩ වී ඇති නිසා ජලය ගලා බසින්නේ නැති වීමෙන් සාමාන්‍ය වර්ෂාවක දී පවා නගරයේ පාදුක්ක ප්‍රධාන මාර්ගය වැසි ජලයෙන් යට වෙනවා. කාණුවල තැන් තැන්වල ජලය එක් රැස්වී තිබීම නිසා විවිධ රෝග බෝකරන මැසි මදුරුවන් බෝවෙන ස්ථානයක් බවට පත් වී තිබෙනවා. කාණු පද්ධතිය ක්‍රමවත්ව සකසා දෙන ලෙස අවස්ථා ගණනකදී සභාවට දන්වා ඇතත් මෙතෙක් එයට පියවර ගෙන නැහැ.ගොඩගම ප්‍රදේශයට එකම සමූපකාරයක් නැහැ. රාජ්‍ය හෝ පුද්ගලික අංශයේ බැංකු කිසිවක් නැති නිසා ගොඩගම ප්‍රදේශයේ ව්‍යාපාරිකයන්ට හා සෙසු පිරිස්වලට වෙනත් නගරවලට යෑමට සිදුවී තිබෙනවා.ඇමැති බන්දුල ගුණවර්ධන මහතාගේ සම්බන්ධීකරණ ලේකම් නාලක ජයසිංහ මහතා. - කොළඹ දිස්ත්‍රික්කයේ පවතින කේන්ද්‍රිය නගරයෙක් ලෙස ගොඩගම නගරය හඳුනාගෙන තිබෙනවා. මේ නගරයේ සිට කඩිනමින් ඉංගිරිය, බුලත්සිංහල, මතුගම, රත්නපුර, අවිස්සාවේල්ල, හැටන්, කඩුවෙල, හංවැල්ල, ගම්පහ, මාලබේ, ශ්‍රී ජයවර්ධනපුර වැනි ප්‍රධාන නගරවලට යෑමට හැකියි.ගොඩගම නගර සංවර්ධන ව්‍යාපෘතිය යටතේ නගරය සංවර්ධනය කිරීමට ගොඩගම නිදහස් ගොඩනැගිලි කලාපයක් ඉදිකිරීමට රජය සැලැසුම් කළා. එයට විරුද්ධව ප්‍රදේශයේ සුළු පිරිසක් එක්වී බොරු ප්‍රචාර කරමින් නගරය සංවර්ධනය කිරීම කඩාකප්පල් කළා. මේ නිසා ගොඩගම සංවර්ධනය ඇනහිට තිබෙනවා.ආනන්ද කුමාර මහතා. - ගොඩගම නගරයේ වෙළඳ සල් රැසක්ම පවතින්නේ ප්‍රධාන මාර්ගවලට ආසන්නවයි. මේ නිසා නගරය පටුව පවතිනවා.රථ වාහන නවතා තැබීමට ස්ථානයක් නැහැ. නවතා තැබීමට සිදුව ඇත්තේ ප්‍රධාන මාර්ගවල දෙපසයි. මේ නිසාම නගරයේ නිතර වාහන තදබදයක් පවතිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006242</link>
    <topic>බලගල වැවට පණ දුන්නොත්බණ්ඩාරදූවට කිරි උතුරනවා</topic>
    <author>සටහන හා ඡායාරූප අම්පාර විශේෂ එල්. දෙහිගොල්ල</author>
    <content>ඓතිහාසික වැවක් වූ බලගල වැව නැවත ප්‍රතිසංස්කරණය කළොත් බණ්ඩාරදූව පදිංචි ජනතාවට විශාල සෙතක් සැලැසෙන බව එම ගම්වැසියෝ කියති. අම්පාර දිස්ත්‍රික්කයේ උහන ප්‍රාදේශීය ලේකම් කොට්ඨාසයේ මේ වැව පිහිටා ඇත.බලගල වැව එක්දහස් අටසිය ගණන්වලදී ඉංග්‍රීසි ජාතිකයන් විසින් ප්‍රතිසංස්කරණය කළ බවට සාක්ෂි ඇත. ඒ ආසන්නයේ ඇති බණ්ඩාරදූව ගමේ පදිංචි වී සිටින්නේ ඌව වෙල්ලස්ස කැරැල්ලෙන් පසුබැස්ස ජනතාවගෙන් කොටසකි.මේ වැව වටේට වාලිඹ කන්ද, පෙට්ටිගොඩ කන්ද, බලගල, රජගල, මොරගල හා සමන්ගල වැනි ක්‍ෂේශ වූ කඳු පිහිටා තිබේ. කි. මී 1 1/2 ක් දිගින් යුතු වාලිඹ කඳු ගැට දෙකක් යා කර මේ වැවේ වැව් බැම්ම නිර්මාණය කර ඇත.සද්ධාතිස්ස රජු සමයේ ඉදි කළ වැවක් ලෙසට මෙය හඳුනාගෙන ඇති අතර වැවේ සොරොව්ව හා විශාල පිටවාන ඉංග්‍රීසින් විසින් ප්‍රතිසංස්කරණය කර තිබේ.කළුගල් ඔය හරස් කරමින් සෑදු වැවේ වැව් බැම්ම දෙපලකින් කඩාගෙන ගොස් ඇත්තේ 1957 දී දිගාමඩුල්ලට පැවැති ගංවතුර හේතු කොටගෙනය. එදා සිට මේ දක්වා මේ වැව ප්‍රතිසංස්කරණය කිරීමට කිසිවකුගේ අවධානය යොමුවී නැත. මේ නිසා ඊට පහළින් ඇති විශාල කුඹුරු යායවල් පුරන්ව පවතී. වැසි කාලයට පමණක් මේ භූමි වී වගාවට යොදා ගැනේ.බලගල වැව ඉස්මත්තේ විශාල ගල්ලෙනක් හා බෞද්ධ සිද්ධස්ථානවල නටඹුන් දැකිය හැකිය. සද්ධාතිස්ස රජු සමයේ මෙහි බළකොටුවක් පැවැති බව මහා වංශයේ සඳහන් වේ.බණ්ඩාරදූව ගමේ ගම් වැසියකු වූ ටී. එම්. සුනිල් මහතා මෙසේ කීය.බණ්ඩාරදූව ගමේ පවුල් 1000කට වැඩි ප්‍රමාණයක් ජීවත් වෙනවා. මේ ගමේ ඕන තරම් ඉඩම් තිබුණත් ලොකු ගැටලුවක් තියෙන්නේ ඒ ඉඩම්වල වතුර ලබා ගැනීමයි. බැලූ තෙක් මානයට මේ ගමේ කුඹුරු පුරන් වෙලා තියෙනවා. බලගල වැව විශාල වැවක් නිසා මේක හැදුවොත් ගමටම වතුර දෙන්න පුළුවන්. වැව හදන්න ලොකු වියදමක් යන්නෙත් නෑ. සොරොව්ව සහ පිටවාන තාමත් හොඳට තියෙනවා. කඩා ගෙන ගිය වැව් බැම්ම හදන්න විතරයි ලොකු වියදමක් යන්නේ. මේ වැවේ මාළු ඇති කළොත් මුළු ගමටම ජීවත් වෙන්න පුළුවන්.එම්. ඒ. සෝමරත්න මහතාඅපේ ගමට ලොකු අඩුවක්ව පැවැති විදුලිය හා පාර මේ රජයෙන් ලබා දුන්නා. දැන් තියෙන ලොකුම ගැටලුව තමා ගොවිතැන්වලට ජලය නොමැතිකම, ගම ආසන්නයේ විශාල දිය පාර දෙකක් නවගිරියාව වැවට ගලා යනවා.ඒ එකක් හරස් කරලා බලගල වැව හොඳට හදන්න පුළුවන්. බලගල වැව හැදුවොත් ජලය අක්කර අඩි 40,000කට එහා වතුර රඳවන්න පුළුවන් කියලා මැණුම් කරලා තියෙනවා.ගොවිතැන් කරන්නත්, සත්ත්ව පාලනය කරන්නත් මේ වැව හැදුවොත් පුළුවන් වෙනවා. අපේ එකම ඉල්ලීම මේ වැව හදලා දෙන්න කියලා.අම්පාර වාරිමාර්ග කාර්යාලයේ ඉංජිනේරු එන්. කේ. කරුණාරත්න මහතාමේ වැව අතීතයේ දිගාමඩුල්ලේ තිබුණ විශාල වැවක් විදියට හඳුනාගෙන තියෙනවා. වැව් බැම්ම කැඩුණාට පස්සේ ප්‍රදේශයේ ජනතාව බොහෝ දෙනෙක් වෙනත් ප්‍රදේශවලට පදිංචියට ගිහින් තියෙනවා. වැව හදලා දෙන්න කියලා විවිධ ඉල්ලීම් ගමේ මිනිසුන්ගෙන් ලැබිලා තියෙනවා. අවශ්‍ය මුදල් අපට ලැබෙනවා නම් මේ වැව ප්‍රතිසංස්කරණය කරන්න අපට පුළුවන්. ඒ මඟින් විශාල ඉඩම් ප්‍රමාණයක් අලුතින් අස්වද්දන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006243</link>
    <topic>අයිතිකරුවන් නැති මළ සිරුරු මිහිදන් කිරීමහරියට කෙරෙන්නේ නෑ</topic>
    <author>සටහන හා ඡායාරූප රත්නපුර දිසා විශේෂඑස්. ඒ. එල්. නිරෝෂන</author>
    <content>රත්නපුර මහ රෝහලේ දී මිය යන පිරිස අතරින් රජයේ වියදමින් මිහිදන් කටයුතු සිදු කෙරෙන පුද්ගලයන්ගේ දේහයන් නිසිලෙස මිහිදන් නොකෙරෙන බව ප්‍රදේශවාසීහු පවසති.ගැඹුරට වළවල් නොකපා එම මෘත දේහ පෙට්ටිවල නොදමා වළ දැමීම නිසා පාරිසරික ගැටලු උද්ගතව ඇතැයි රත්නපුර පොදු සුසාන භූමියට නුදුරින් පදිංචිව සිටින පවුල්වල අය කියති. කබරයින් වැනි සතුන් විසින් එම සිරුරු හා ශරීර අවයව පිටතට ඇද දමා කා දමන බවද ප්‍රදේශවාසීහු බලධාරීන්ට පැමිණිලි කර තිබේ. රජයේ වියදමින් මේ මළ සිරුරු වළ දැමීමට කොන්ත්‍රාත්කරුවකුද පත්කර තිබේ. ටෙන්ඩර් ලබාගෙන එම අවස්ථාව ලබා දී ඇත.දේහයන් මිහිදන් කිරීම සිදු කරන්නේ පොලිතින් රෙදි දේහයේ දවටමනි. ඒ සඳහා පෙට්ටි භාවිතා නොකරයි. පුද්ගලයකු මිය ගිය විට ලැබිය යුතු අවසන් ගෞරවය ද අහිමිව මේ සිරුරු වළ දැමීම සිදු කැරේ. රත්නපුර මහ රෝහලේ ශල්‍ය කර්මවලදී බැහැර කරන ශරීර කොටස් සහ තවත් අපද්‍රව්‍යද දේහයන් ද එකම වළක දමා වැසීම සිදු කරයි.මේ සම්බන්ධව රත්නපුර මහ රෝහලේ රෝහල් අධිකාරි වෛද්‍ය කේ. ධර්මප්‍රිය මහතා මෙසේ කීවේ ය.රෝහලේ දී මිය යන සමහරුන්ගේ සිරුරු රජයේ වියදමින් මිහිදන් කෙරෙනවා. එම කොන්ත්‍රාත්තුව මල් ශාලා හිමිකරුවකු විසින් ලබාගෙන තිබෙනවා. පසුගිය වසරෙහි එම කොන්ත්‍රාත්තුව වැඩි මිලකට ලබාගෙන තිබුණා. දැනට එය සිදු කරන තැනැත්තා ලබා දී තිබූ මිල ගණන් අවම මට්ටමක පැවැති නිසා ඔහුට එම අවස්ථාව ලැබුණා.එක් දේහයක් (වැඩිහිටියෙකුගේ) මිහිදන් කිරීමට රුපියල් 3000 ක් වැනි මුදලක් ලබා දෙනවා. දරුවෙකුගේ දේහය නම් ලැබෙන්නේ රුපියල් 2000යි. මාසයකට දෙතුන් වරක් දේහයක් රැගෙන ගොස් කනත්තේ වළ දමනවා. ඒ සඳහා පෙට්ටි භාවිතා කරන්නේ නැහැ.මල් ශාලා හිමියාට ලැබෙන්නේ අවම මුදලක් නිසා පෙට්ටිවල දමා වළ දමන්නේ නැහැ. එහෙත් පෙට්ටිවල දමා මිහිදන් කරනවා නම් හොඳයි. දේහයන් වළ දැමූ පසු කබරයන් විසින් ඇද දැමීම වැනි ගැටලු ගැන කරුණු දැන ගැනීමට තිබෙනවා. එම දේහයන් නිසි ලෙස මිහිදන් කෙරෙන බවට අපට රත්නපුර මහ නගර සභාවෙන් වාර්තා ලැබෙනවා. මිහිදන් කිරීමේ කාර්ය සොයා බැලීම මහ නගර සාවේ සෞඛ්‍ය පරීක්ෂකවරුන්ගේ වගකීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006244</link>
    <topic>එදා මම ඇන්ටනාවේ වයර් එක හැදුවානම් මේ දේ වෙන්නේ නෑ</topic>
    <author>සටහන හා ඡායාරූප මාරවිල සමූහ මිහිර විජේසේකර</author>
    <content>රූපවාහිනිය පැහැදිලිව පේන්නේ නැති නිසා නංගි මට කලින් කියල තිබ්බා ඇන්ටනාවේ වයර් එක හදල දෙන්න කියලා. මට වෙලාවක් තිබුණේ නැහැ හදල දෙන්න. පස්සේ හදන්නම් කිව්වා. ඒ දේ මම කළා නම් මේ වගේ විපතක් වෙන්නේ නෑ කියමින් සොහොයුරකු හඬා වැළපුණේය.ඇන්ටනාව සහිත යකඩ කණුව නිසි ලෙස සකස් කිරීමට උත්සාහ දරන අවස්ථාවේ අසල විදුලි රැහැන් පද්ධතියේ ගැටී මිය ගිය පුත්තලම සහිරා ජාතික පාසලේ 11 වසර ඉගෙනුම ලැබූ අබ්දුල් ජමාර් මොහොමඩ් ආසික් (19) නමැති සිසුවාගේ මරණ පරීක්ෂණයේදී ඔහුගේ වැඩිමහල් සොහොයුරු මොහොමඩ් රාෆික් (29) නැමැති අය එසේ කීවේය.පුත්තලම හදිසි මරණ පරීක්ෂක නන්දන විමලවීර මහතා විසින් පුත්තලම මහ රෝහලේදී එම මරණ පරීක්ෂණය පවත්වන ලදී. එහිදී සාක්කිකරු මෙසේද කීය. මල්ලීට විදුලි සර වැදී අමාරු වෙලා පුත්තලම රෝහලට රැගෙන ගියා කියලා 19 දා රාත්‍රී 8.30 ට විතර මට දුරකථන ඇමතුමක් ලැබුණා. මම ඒ වෙලාවේ ගමනක් ගිහින් හිටියේ. පස්සේ මම ඉක්මනින් රෝහලට ගියා. එතනදී තමයි මම දැනගත්තේ මල්ලී මිය ගිහින් කියලා.සිදධිය වූ දිනයේ රාත්‍රි 8.15 ට පමණ පුත්තලම නානුර් පල්ලිය වීදියේ මිය ගිය ශිෂ්‍යයාගේ නිවසේ තිබූ ඇන්ටනාව ඔහු විසින් නිසි ලෙස සකස් කිරීමට උභත්සාහ දරා තිබේ. එම අවස්ථාවේ ඇතිවූ සුළං තත්ත්වයද හේතුවෙන් ඇන්ටනාව සවිකර තිබූ යකඩ කණුව අසල තිබූ විදුලි රැහැන් පද්ධතියේ ගැටී තිබේ.ඒ සමගම ඔහු බිමට ඇද වැටී තිබේ. ඒ අසල සිටි ඔහුගේ සොහොයුරිය හා ඇයගේ ස්වාමිපුරුෂයා මිය ගිය සිසුවා බේරීමට උත්සාහ දරා ඇතත් ඔවුනට ද විදුලි සර වැදී බිමට ඇද වැටී තිබේ. අනතුරුව අසල්වාසීන් විසින් තිදෙනාම පුත්තලම මූලික රෝහලට රැගෙන ගිය මුත් සිසුවා මිය ගියේය.විදුලි සර වැදී රෝහල් ගත කර සිටින මිය ගිය සිසුවාගේ සොහොයුරිය හත්මස් ගැබිනි මවකි.නානුර් පල්ලිය වීදියේ විදුලි රැහැන් පද්ධති 2 එකනෙකට ආසන්නයේ ඇද තිබේ. වෝල්ටීයතාවය එකලොස්දහසක ධාරිතාවයෙන් යුත් රැහැන් පද්ධතිය හා දෙසිය තිහක ධාරිතාව යුත් රැහැන් පද්ධති මෙසේ ගමන් කරයි. මේ අවිධිමත් හා අක්‍රමවත් විදුලි රැහැන් පද්ධතිය පිළිබඳව ප්‍රදේශවාසීන් විසින් අදාළ බලධාරීන්ට දන්වා තිබුණද ඉන් නිසි පලක් වී නැත. ඒ පිළිබඳ අවට ජනතාව මෙසේ කීය.ඒ. එච්. එම්. රසාක් - විදුලි රැහැන් ආරක්ෂිත ලෙස ඇදල නැහැ. සමහර කණුවල ප්ලාස්ටික් බට බැඳලා ඇදලා තියෙන්නේ. ගෙවල්වල වහල ආසන්නයෙන් මේ රැහැන් ගමන් කරන්නේ. මෙය ඉතා අනතුරුදායකයි. අපි මේ පිළිබඳව අදාළ බලධාරීන්ට කීප අවස්ථාවකම දැනුම් දුන්නා. ඒත් එයාලා ගණන් ගත්තේ නෑ.එම්. ආර්. එම්. නෞෂාඩ් - මේක හරි අපරාධයක්. අපි මේ ගැන කලින් කිව්වා. මේ උඩ තියෙන හයිටෙන්ෂන් ලයින් එක පල්ලිය පැත්තෙන් දමන්න කියලා. ඒ ගැන ඔවුන් ඇහැව්වේ නෑ. ගෙවල් වල වහලයට කිට්ටුවෙන් ගමන් කරන්නෙ. අපි ලියවිල්ලක් මීට අවුරුදු ගණනකට ඉස්සරලා දුන්නා. ඒත් අද වෙනතුරු හැදුවෙ නෑ. මේ ගැන බලධාරීන් සොයා බලනව නම් මෙවැනි අපරාධ වෙන්නෙ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006245</link>
    <topic>මාතර තොටමුණ ජයමහ විහාරයේඉපැරැණි චිත්‍ර 70ක් විනාශ වෙලා</topic>
    <author>සටහන හා ඡායාරූප මාතර සමූහ ඩබ්ලිව්. පී. ධර්මසේන</author>
    <content>මාතර තොටමුණ ජයමහවිහාරය වසර 1810 තෙක් දිවයන ඉතිහාසයක් ඇති විහාරස්ථානයකි. ප්‍රද්ශයේ ජනතාවගේ ආගමික කටයුතු සඳහා කැපවෙන 40 කට වැඩි මහ සඟරුවන වැඩ සිටින විහාරස්ථානයකි.වසර 65 ක් තිස්සේ මාතර නගරයේ වීදි සංචාරය කරන පොසොන් පෙරහරක් පවත්වන මේ විහාරයට ප්‍රදේශයේ බෞද්ධ ජනතාවගෙන් ලැබෙන්නේ ඉමහත් ගෞරවයකි.මේ විහාරස්ථායේ බුද්ධ ප්‍රතිමාව ඇති බිත්තිවල ඇඳ ඇති මහනුවර යුගයට අයත් චිත්‍ර සියල්ල විනාශ මුඛයට පත්වෙමින් තිබීම බෞද්ධ ජනතාවගේ කනගාටුවට කරුණකි. විහාරස්ථානයේ ඇඳඇති ජාතක කථා වස්තු, බෝසත් සිරිත, චරිත කථා 100කට වැඩි ප්‍රමාණයක් විහාරස්ථානයේ සිතුවම් වී තිබුණේ මහනුවර යුගයේ චිත්‍ර ශිල්පීන්ගේ දක්ෂතාව මතු පරපුරට දායාද කිරීමේ අභිලාෂයෙනි.මේ විහාරස්ථානයේ ඇති සිතුවම් වලින් චිත්‍ර 70 කට වැඩි ප්‍රමාණයක් සම්පූර්ණයෙන් විනාශ වී ගොස්ය. අනිත් සිතුවම්ද පතුරු යමින් දුර්වර්ණ වී ඇත. සිතුවම් නගා ඇති බිත්තිවල කපරාරුව පතුරු වශයෙන් ගැලවී යාමක් දක්නට ලැබේ.දායකයකුගේ පරිත්‍යාගයෙන් චිත්‍රයක් ඇන්දත් එයද බිත්තිය සමඟ පතුරු ගැලවී විනාශ වී යන තත්ත්වයක් උදාවී ඇත. මේ විහාරස්ථානයේ අලුත් වැඩියාව සඳහා විශාල මූල්‍ය දායකත්වයක් අවශ්‍ය නිසා මෙහි බිතු සිතුවම් නගා සිටුවීමට බුද්ධ ශාසන අමාත්‍යාංශයේ ආධාර උපකාර අවශ්‍යය.පරිවෙණාධිපති දොඩම්පහල අමරසිරි හිමි විහාරස්ථානයේ සිතුවම් නැවත ඇඳීමට පෙර මෙම සිතුවම් බිත්ති පුපුරා ඇද හැලෙන්නේ කුමක් නිසාද ? එයට යෙදිය යුතු පිළියම කවරේද ? මේ සඳහා භාවිත කළ යුතු සායම් වර්ග කුමක්ද ? යනුවෙන් විද්‍යඥයින් පිරිසකගේ පරීක්ෂණයට ලක් කර දෙන ලෙස ඉල්ලා සිටිනවා.වර්ෂ 1810 ආරම්භ වූ බවට ඉතිහාසයේ සඳහන් වන මේ විහාරස්ථානයේ චිත්‍ර කාලයක් තිස්සේ විනාශයට පත් වෙමින් පවතිනවා. එම චිත්‍ර බිත්තියත් සමඟ කඩා වැටීම ගැටලුවක්. මේ චිත්‍ර විනාශය පිළිබඳ විද්‍යාඥයින් පිරිසක් මගින් පරීක්ෂණයක් පවත්වන ලෙසත් මේ චිත්‍ර නැවත ඇඳ විහාරස්ථානයට පෙර තිබූ ශ්‍රී විභූතිය කැන්දා ගැනීමටත් බලධාරීන් කටයුතු කළ යුතුව තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006246</link>
    <topic>තුන්බිය දුරලාසැනසුමට පාර කියනගිහි පිරිත් දේශකයෝ</topic>
    <author>පෝද්දල සමූහ ජයන්ත කල්‍යානන්ද</author>
    <content>පිරිත් ධර්මය යනු බුද්ධ වචනයයි. පිරිත සියලු දුක් කරදර, බෝවන වසංගත රෝග, භූත, ප්‍රේත දෝෂ, තුරන් කරන මිනිසුන්ගේ ආරක්ෂාව සපයන මහා බලවේගයකි. එදා විශාලා මහ නුවර තුන්බිය දුරුකළේ ද තිලෝගුරු බුදුරජාණන් වහන්සේ “රතන සූත්‍රය” දේශනා කිරීමෙනි.යම් සුබ කටයුත්තක් ආරම්භයේදී, ගර්භනී මාතාවන්ගේ ආරක්ෂාව සඳහා, අසාධ්‍ය රෝගීන්ට සෙත් පැතීමට ආදී ජීවිතයේ අනේක විධ අවස්ථාවන්හිදී අපි පිරිත් ශ්‍රවණය කරන්නෙමු. ගරුතර මහ සඟරුවනට අමතරව අද පන්සිල් සුරකින ගිහි බෞද්ධයන්ද පිරිත් දෙසුමට පුරුදුව සිටිති. එවැනි පිරිත් කණ්ඩායම් අතර, බෝපේ පෝද්දල ගිහි පිරිත් කණ්ඩායම ජනතාව අතර ගෞරවාදරයට ලක්ව සිටිති.පෙරදා රාත්‍රියේ සිට පසුදා පහන් වන තුරුම ඔවුහු පිරිත් දේශනා කරති. ප්‍රදේශයේ ප්‍රකට සමාජ සේවකයකු වන සිරිපාල මාම්පිටිය මහතා මේ ගිහි පිරිත් කණ්ඩායමේ නායකයාය. වසර තිහකට ආසන්න කාලයක් ඔහු තම කණ්ඩායම සමග මේ සද් ක්‍රියාවේ යෙදී සිටී. පිරිත් ධර්මයේ උතුම් බව ගෞරවය සුරැකෙන පරිදි අපේ කණ්ඩායම කටයුතු කරනවා.මස් මාංශ අනුභවයෙන් පවා මෙහිදී අප වැළකෙනවා. රහමෙර පානය කෙසේවත් කරන්නේ නැහැ. මේක නොමිලේ කරන උතුම් කටයුත්තක්. අසාධ්‍ය රෝගීන් සුවපත්වූ වාර අනන්තයි. ගැබිනි මවුවරුන්ට ඉතාමත් වාසනාවන්ත දූ පුතුන් ලැබූණ අවස්ථා බොහොමයි. මගේ පිරිත් දේශක කණ්ඩායමට නුසුදුසු අය නොගැළපෙන අය ගන්නේ් නැහැ. ඒක අපේ ප්‍රදේශවාසී පින්වතුන් හොඳින්ම දන්නවා.අප තිලෝගුරු බුදු පියාණන් ගේ ශ්‍රේෂ්ඨ ධර්මයට කුඩා හෝ කැලලක් නොවන්නට වගබලා ගන්නවා. බෝපේ පෝද්දල ප්‍රාදේශීය ලේකම් මාලනී ලොකු පෝතාගම මහත්මියද මේ ගිහි පිරිත් කණ්ඩායම ඉහළින්ම පිළිගැනීමට ලක්කොට ඇත.සිරිපාල මහතාගේ පිරිත් දේශක කණ්ඩායමට අට දෙනෙක් අයත්වන අතර සියල්ලම පාහේ පනස් පස් විය ඉක්මවූ ජ්‍යෙෂ්ඨ පුරවැසියන්ය. ප්‍රදේශයට සම්පතක්වූ මේ ගිහි පිරිත් කණ්ඩායමට බෝපේ පෝද්දලට, අක්මීමනට පමණක් නොව, ගාල්ල දිස්ත්‍රික්කයටම මහත් අභිමානයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=r1006247</link>
    <topic>මනස සුවපත් කරනවිස්මිත දැව මූර්ති</topic>
    <author>දඹදෙණිය සමූහ චමින්ද විදානගේ</author>
    <content>කැටයම් ශිල්පය තම ජීවිතය කරගත් දක්ෂ කලාකරුවෙක් නාරම්මල මිණි කුකුල ගම්මානයේ වාසය කරයි. කුඩා කල පටන් කැටයම් නිර්මාණයට ආශාවක් ඇල්මක් දැක්වූ ඔහු දැන් ජනාධිපති සම්මාන ලාභියෙකි. ඔහු නමින් ජී. පී. කරුණාසේනය.කරුණාසේන මහතා කැටයම් ශිල්පය සඳහා ජාතික හා පළාත් මට්ටමේ ජයග්‍රහණ රාශියක් වසර ගණනාවක් තිස්සේ හිමිකර ගැනීමට සමත්ව ඇත.කුඩා හා ග්‍රාමීය කර්මාන්ත අමාත්‍යංශය මගින් 2007, වසරේ සංවිධාන කරන ලද “විස්කම් දෑතට සවිය” හස්ත කර්මාන්ත ප්‍රදර්ශනයේ දැව මූර්ති අංශයේ ලෝකඩ පදක්කම දිනා ජනාධිපති සම්මානයට හිමිකම් ලබා ඇත. එසේම ඔහු විසින් 1993 වසරේ පැවති අත්කම් ප්‍රදර්ශනයේ දැවමූර්ති අංශයේ ජයග්‍රහණය ලබා එම වසරේද ජනාධිපති සම්මානය හිමිකර ගෙන ඇත.ජාතික ශිල්ප සභාව මගින් 2000, 2003 වසර වල සංවිධානය කරන ලද වයඹ විශ්කම් දැක්මේ දැව මූර්ති අංශයේ විෂ්මකර්ම සම්මාන දිනා ඇත.තම නිර්මාණ හා ලබාගත් ජයග්‍රහණ පිළිබඳව කරුණාසේන මහතා මෙසේ අදහස් දක්වයි.ගෙවත්තේ ගස්වල කැටයම් කැපුවා. 1985 වසරේදී පමණ මම මේ කැටයම් කලාවට පූර්ණ කාලීනව යොමු වුණා. කිවුල්ගල්ල කනිටු විදුහල හා දඹදෙණිය මධ්‍ය මහා විද්‍යාලයෙන් මම අධ්‍යාපනය හැදෑරුවේ.විද්‍යා අංශයට මම සුදුසුකම් ලැබුවත් මා වඩාත් ඇලුම්කෙළේ කැටයම් ශිල්පයටයි. ඒ මහතා විසින් නිර්මාණය කළ විවිධ කැටයම් රාශියකින් යුත් කලාගාරයක් ඔහුගේ නිවස තුළ පවත්වාගෙන යයි.“බැල්ලී සහ පැටව්” කිතුල් රා මැදීම, ගොදුර රාක්ෂ යන්ත්‍රය, නයි - මුගටි හටන ඔහුගේ නිර්මාණ අතර කැපී පෙනෙයි.මා ප්‍රදේශවාසීන්ගේ සහයෝගය ඇතිව කිවුල්ගල්ල විද්‍යාලයේ පසුගියදා ප්‍රදර්ශනයක් පැවැත්වූවා. ඉදිරියේදීත් තවත් විශේෂිත නිර්මාණ කිරීමට අදහස් කරන බවද කරුණාසේන මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006241</link>
    <topic>ශ්‍රී ලංකාව සහ ඉන්දියාව අද තරග බිමට</topic>
    <author/>
    <content>වැඩිම වාර ගණනක දී ආසියානු කිරුළ හිමිකර ගත් රට වීමේ අභිලාෂයෙන් ශ්‍රී ලංකාව සහ ඉන්දියාව අද (24) 10 වැනි ආසියානු කුසලාන තරගමාලාවේ සූරතාව වෙනුවෙන් තරග බිමට පිවිසෙති.ශ්‍රී‍්‍ර ලංකාව මීට පෙර 1986, 1997, 2004 සහ 2008 වර්ෂවලදී ආසියානු කිරුළට හිමිකම් කීමට සමත්වූ අතර ඉන්දියාව 1984, 1988, 1990 සහ 1995 වර්ෂවලදී ආසියානු සූරතාව දිනා ගැනීමට සමත්විය.ඒ අනුව ශ්‍රී ලංකාව සහ ඉන්දියාව ආසියානු සූරතා 4 බැගින් දිනාගෙන සිටින අතර ඉන්දියාව 1995 වසරෙන් පසුව ආසියානු සූරතාව දිනාගැනීමට සමත්වී නොමැත.පසුගිය තරගමාලාවේ සූරයින් වන ශ්‍රී ලංකාවට මෙවර ශූරතාව රැක ගැනීමට වැඩි ඉඩකඩක් ඇති බැව් ජගත් විචාරකයන්ගේ මතයයි.මෙවර තරගමාලාවේ එකම අපරාජිත රට වන ශ්‍රී ලංකාව මූලික වටයේ තරග 3 ක්ම ජයගෙන ප්‍රසාද ලකුණු සටහනේ පෙරමුණේ පසුවෙයි. ඉන්දියාව පෙරේදා (22) ශ්‍රී‍්‍රලංකාවට පරාජය වූ අතර තරග 2 ක් ජයගෙන දෙවැනි ස්ථානයේ පසුවිය.ශතක 2 ක් සමඟ ලකුණු 265 ක් රැස් කර ගනිමින් පකිස්තානයේ ෂහීඩ් අෆ්රිඩි මෙවර තරගමාලාවේ පිතිකරුවන්ගේ ලැයිස්තුවේ පෙරමුණේ පසුවන අතර ඉන්දියාවේ ගෞතම් ගම්භීර් අර්ධ ශතක 2 ක් සමඟ ලකුණු 188 ක් ලබා දෙවැනි ස්ථානයේ පසුවෙයි. කුමාර සංගක්කාර අර්ධ ශතක 2 ක් සමඟ ලකුණු 167 ක් රැස් කර ගනිමින් තෙවැනි ස්ථානයේද, මහේල ජයවර්ධන අර්ධ ශතක 2 ක් සමඟ ලකුණු 150 ක් ලබා ගනිමින් සිවුවැනි ස්ථානයේ ද පසුවෙති.මෙවර තරගමාලාවේ වැඩිම ලකුණු ලාභියා වන්නේ ලසිත් මාලිංගය. ඔහු කඩුලු 7 ක් දවා ගැනීමට සමත් විය. පෙරේදා තරගයේදී කඩුලු ත්‍රිත්වයක් ලැබූ ෆර්විස් මහරූෆ් කඩුලු 5 ක්ද, ඉන්දියාවේ ප්‍රවීන් කුමාර් කඩුලු 5 ක්ද දවා ගනිමින් පිළිවෙළින් දෙවැනි සහ තෙවැනි ස්ථානයන්හී පසුවෙති.ශ්‍රී ලංකා පිලකුමාර් සංගක්කාර (නායක) මුත්තයියා මුරලිදරන් (උපනායක), තිලකරත්න ඩිල්ෂාන්, මහේල ජයවර්ධන, තිලාන් සමරවීර, නුවන් කුලසේකර, ලසිත් මාලිංග, තිළිණ කණ්ඩම්බි, චානක වෙලගෙදර, රංගන හේරත්, සුරාජ් රන්දීව්, චාමර කපුගෙදර, ෆර්වේස් මහ්රූෆ්, ඇන්ජලෝ මැතිව්ස් සහ උපුල් තරංග.ඉන්දීය පිලමහේන්ද්‍ර සිං දෝනි (නායක), විරේන්ද්‍ර ෂෙවාග්, හර්බජාන් සිං, දිනේෂ් කාර්තික්, විරාජ් කෝලි, අෂිස් නේරා, සුරේෂ් රයිනා, සෞරාබ් තිවාරි, රවිචන්ද්‍රන් අශ්වින්, ගෞතම් ගම්භීර්, සහීර් ඛාන්, රවීන්ද්‍ර ජඩේජා, ප්‍රග්යාන් ඕජා, රෝහිත් ෂර්මා, ප්‍රවින් කුමාර් සහ අශෝක් දින්දා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006242</link>
    <topic>දකුණු කොරියාව දෙවැනි වටයට</topic>
    <author/>
    <content>අට වතාවකදී ලෝක කුසලාන පාපන්දු තරගාවලියට සුදුසුකම් ලැබු දකුණු කොරියාව දෙවැනි වටයට සුදුසුකම් ලැබීමේ දෙවැනි අවස්ථාව සනිටුහන් කරමින් නයිජීරීයාව සමඟ පැවැති තරගය ගෝල් 2 - 2 ක් වශයෙන් ජය පරාජයෙන් තොරව නිමාවට පත් කර ගත්තේ ය.1954 වසරේ ප්‍රථම වරට පාපන්දු ලෝක කුසලාන තරගමාලාවකට සුදුසුකම් ලැබු දකුණු කොරියාව දෙවැනි වරට ලෝක කුසලාන තරගමාලාවට සුදුසුකම් ලැබුවේ 1986 වසරේ දීය.ඒ වසරේ සිට නොකඩවාම ලෝක කුසලාන තරගමාලාවට සුදුසුකම් ලැබීමට දකුණු කොරියාව සමත් විය.ඔවුන් 2002 වසරේ දී අවසන් පූර්ව වටය දක්වා පැමිණීමට සමත්ව තිබිණි. මෙවර තරගාවලියේ අර්ධ අවසන් පූර්ව වටය සඳහා සුදුසුකම් ලබා ගැනීමට දකුණු කොරියාව උරුගුවේ පිල සමඟ තරග වැදීමට නියමිතය.දකුණු අපි‍්‍රකාව - ප්‍රංශයතරගාවලියෙන් ඉවතට1998 වසරේ පාපන්දු කිරුළ දිනාගත් ප්‍රංශය ගෝල් 2 - 1 ක් ලෙස දකුණු අප්‍රිකාවට පරාජය වෙමින් පළමු වටයේ දීම ඉවතට විසි විය.ප්‍රහාරාත්මක ක්‍රීඩක නිකලස් අනෙල්කා ඔවුන්ගේ පුහුණුකරු රේමන්ඩ් ඩොමෙන්ඩ් සමඟ ඇති කරගත් ගැටුමක් හේතුවෙන් කණ්ඩායමෙන් ඉවත් කිරීම සෙසු ක්‍රීඩකයන්ගේ බලවත් විරෝධයට ළක් වූ අතර පුහුණු සැසිය ද වර්ජනය කිරීමට ඔවුහු පියවර ගත්හ.දකුණු අප්‍රිකාවට පරාජය වී තරගාවලියෙන් ඉවත් වූ ප්‍රංශ පිලේ ක්‍රීඩකයින් තමන්ට ලැබීමට නියමිත තරගාවලියේ සියලු ප්‍රසාද මුදල් ප්‍රතික්ෂේප කිරීමට ද තීරණය කර ඇත.මේ අතර ප්‍රංශය පරාජයට පත් කළ ද මෙක්සිකෝව සහ උරුගුවේ අතර තරගය ප්‍රතිඵල සහිත තරගයක් වීමේ හේතුවෙන් දකුණු අපි‍්‍රකාවටද තරගාවලියෙන් ඉවත් වීමට සිදු වී තිබිණි.ලෝක කුසලාන පාපන්දු ඉතිහාසයේ පළමු වටයෙන්ම ඉවතට විසි වූ ප්‍රථම සත්කාරක රට බවට පත් වෙමින් දකුණු අප්‍රිකාවට සිය පාපන්දු ලෝක කුසලාන සිහිනය අහිමි වී ගියේ ය.ආජෙන්ටිනාව දෙවැනි වටයටගෝල් 2 - 0 ක් වශයෙන් ග්‍රීසිය පරාජය කළ දෙවතාවකදී පාපන්දු ලෝක කුසලානය දිනා ගත් ආජෙන්ටිනාව දෙවැනි වටයට සුදුසුකම් ලබා ගැනීමට සමත් විය.උරුගුවේ-මෙක්සිකෝවදෙවැනි වටයටගෝල් 1 - 0 ක් ලෙස උරුගුවට පරාජය වූවද දෙවැනි වටය සඳහා පිවිසීමට මෙක්සිකෝවට අවස්ථාව උදාවිය. මේ අනුව ‘ඒ’ කොටස යටතේ උරුගුවේ සහ මෙක්සිකෝවේ දෙවැනි වටයට පිවිසි සිටිති.අද තරග</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006243</link>
    <topic>සැහැල්ලු පන්දු ක්‍රිකට්නුවරඑළියේදී</topic>
    <author/>
    <content>ලංකා වතු සේවා සංගමයේ 90 වන සංවත්සරය සැමරීමට 26 වැනිදා නුවරඑළිය නගර සභා ක්‍රී‍්‍රඩාංගණයේදී සැහැල්ලු පන්දු ක්‍රිකට් තරගාවලියක් පැවැත්වීමට කටයුතු යොදා ඇත. මහනුවර, නාවලපිටිය, හැටන්, තලවකැලේ, නුවරඑළිය, බදුල්ල, කෑගල්ල, අවිස්සාවේල්ල, රත්නපුර, මතුගම, ගාල්ල හා දෙනියාය යන දිස්ත්‍රික්කවලින් වැවිලි අංශයේ වැඩ කරන සේවක පිරිස මෙම තරගාවලිය සඳහා තරග වදිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006244</link>
    <topic>බස්නාහිර පළාත් මේස පන්දු තරගාවලිය ජූලි 3, 4 දිනවලදී</topic>
    <author>ජගත් ගුණවර්ධන</author>
    <content>අයි සහ ඩී මේස පන්දු ඇකඩමිය මෙහෙයවන බස්නාහිර පළාතට විවෘත මේස පන්දු තරගාවලිය ජූලි මස 03 හා 04 යන දෙදින තුළ ගල්කිස්ස සාන්ත තෝමස් විද්‍යාලයීය ගෘහස්ත ක්‍රීඩාගාරයේදී පැවැත්වේ. තරග කාණ්ඩ කිහිපයක් යටතේ පැවැත්වෙන මෙම තරගාවලියේ කුසපත් ඇදීම මේ මස 26 වන දින පෙ. ව. 10.00 සාන්ත තෝමස් විද්‍යාලයේදී පැවැත්වේ.වයස අවුරුදු 8 න් පහළ කේවල ගැ/පි, අවුරුදු 10 න් පහළ කේවල ගැ/පි, අවුරුදු 12 න් පහළ කේවල ගැ/පි, අවුරුදු 15 න් පහළ කේවල ගැ/පි, අවුරුදු 18 න් පහළ කේවල ගැ/පි, අවුරුදු 12 න් පහළ යුගල ගැ/පි, අවුරුදු 15 න් පහළ යුගල ගැ/පි හා විවෘත කේවල ගැ/පිරිමි ලෙස තරග පැවැත්වේ. බස්නාහිර පළාතේ ප්‍රසිද්ධ පාසල් රැසක දක්ෂ මේස පන්දු ක්‍රීඩක ක්‍රීඩිකාවන් රැසක් පුහුණුව ලබා මෙම අයි සහ ඩී මේසපන්දු ඇකඩමිය ජාතික මේස පන්දු සූරිය වූ දීපිකා රුද්‍රිගු හා ජාතික මේස පන්දු ක්‍රීඩක ඉන්දික ප්‍රසාද් විසින් මෙහෙයවනු ලබයි. වසර 4 ක කාලසීමාවක් තුළ ජාතික හා අන්තර් ජාතික වශයෙන් දක්ෂ ක්‍රීඩක ක්‍රීඩිකාවන් රැසක් මෙම ඇකඩමියෙන් පුහුණුව ලබා විශිෂ්ට ප්‍රතිඵල පෙන්වා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006245</link>
    <topic>ආරක්ෂක සේවා මල්ලව පොර 26 සහ 27දා</topic>
    <author/>
    <content>ආරක්ෂක සේවා මල්ලවපොර තරගාවලිය 26 සහ 27 දිනවල පනාගොඩ යුද හමුදා ශාරිරික අභ්‍යාස පුහුණු මධ්‍යස්ථානයේ දී පැවැත්වේ.බර පන්ති 9 ක් යටතේ මෙහි පිරිමි තරග පැවැත්වෙන අතර කාන්තා ප්‍රදර්ශන තරගයක් ද මෙවර තරගාවලියට ඇතුළත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006246</link>
    <topic>ශාරීරික යෝග්‍යතා වැඩමුළුව ජුලි 03දා</topic>
    <author/>
    <content>ලංකා ෆිට්නස් ඇන්ඩ් නියුට්ට්‍රිෂන් ආයතනය මගින් සංවිධානය කරනු ලබන දිවයින පුරා විසිරී ඇති ශාරීරික යෝග්‍යතා උපදේශකයන්, ශාරීරික යෝග්‍යතා ක්‍ෂේත්‍රයේ නියලි සිටින්නන්ට හා ඒ පිළිබඳව උනන්දුවක් දක්වන සැමට නොමිලේ සහභාගි විය හැකි විශේෂ වැඩමුළුවක් ජුලි මස 03 වන සෙනසුරාදා දින උදෑසන 9.00 සිට නුගේගොඩ ඕපන්ආර්ක් විදුහලේ දී පැවැත්වේ.මෙහිදී ව්‍යායාම කායික විද්‍යාව ජෛව යාන්ත්‍රණය, පෝෂණය හා බර කළමනාකරණය, යෝග්‍යතා පරීක්‍ෂණය හා ව්‍යායාම මාලා සැකසීම, ක්‍රීඩා මනෝ විද්‍යාව යන විෂයයන් ශාරීරික යෝග්‍යතා ක්‍ෂේත්‍රයට භාවිතා කර ගැනීමේ දී ඇති වැදගත්කම පිළිබඳව ප්‍රවීණ කථිකාචාර්ය මණ්ඩලයක් මගින් දේශන පවත්වනු ලබයි. නොමිලේ පැවැත්වෙන මෙම වැඩමුළුව සඳහා සහභාගි වීමට දුරකථන අංක 072-3928214 අමතා ලියාපදිංචි විය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006247</link>
    <topic>මල්ලවපොර විනිසුරු සංගමයේ සභාපති පත්මසිරි</topic>
    <author/>
    <content>මේ වසර සඳහා පැවැති ශ්‍රී ලංකා මල්ලව පොර තීරක සහ විනිසුරු නිලවරණයෙන් වැඩි ඡන්ද 27 කින් සභාපති ධූරය සඳහා තේරී පත් වීමට නෙවිල් පත්මසිරි මහතා සමත් විය.බොරැල්ලේ මැගසින් ක්‍රීඩා ආයතනයේ පැවැති මේ නිලවරණයේ දී ශ්‍රී ලංකා මල්ලවපොර තීරක සහ විනිසුරු සංගමයේ තුන්වැනි සභාපතිවරයා ලෙස තේරී පත් වූ පත්මසිරි මහතා ලාබාලතම සභාපතිවරයා ද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006248</link>
    <topic>ජාතික කනිෂ්ඨ බොක්සිං තරගාවලියේ දක්ෂතම ක්‍රීඩකයා</topic>
    <author>ඡායාරූපය - ඉංගිරිය සමූහ-කුමාරි ගමගේ</author>
    <content> හොරණ විද්‍යාරත්න විශ්වවිද්‍යා පීඨයේ ඒ. සී. චන්ද්‍රසිරි සිසුවා මෙවර ජාතික කනිෂ්ඨ බොක්සිං තරගාවලියේ දක්ෂතම ක්‍රීඩකයාට හිමි සම්මානය දිනා ගැනීමට සමත් විය. අහංගම සාරිපුත්ත මහා විද්‍යාලයේදී මෙවර තරගාවලිය පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=s1006249</link>
    <topic>ජනසතු සේවා ක්‍රිකට් ජයඛනිජතෙල් පිලට</topic>
    <author/>
    <content>ජනසතු සේවා ඕවර විස්සයි – 20 ක්‍රිකට් තරග මාලාවේ දෙවැනි කොටසේ සූරතාව හිමි කර ගැනීමට ඛනිජතෙල් නීතිගත සංස්ථාව සමත් විය.වසර 2 ක් වැනි කෙටි කාලයකදී ජනසතු සේවා අවසන් තරගයට සුදුසුකම් ලැබූ නාගරික සංවර්ධන අධිකාරිය පරදවා ලකුණු 6 ක තියුණු ජයක් ලැබීමට ඛනිජතෙල් සංස්ථා පිල මෙහිදී සමත් වූහ.ඛනිජතෙල් පිල – 108 / 4 (ඕවර 12)නුවන් සමර 47, (ඉන්දික ලක්මාල් 37 / 3)නාගරික සංවර්ධන පිල – 102 (ඕවර 12)බුද්ධික කොළමුන්න 38, දිනුෂික සුදර්ශන 20 (ජේ. කරුණරත්න 30 / 2, එන්. සිල්වා 20 / 2)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=f1006241</link>
    <topic>“දෙන්නම් බැටේ” පිළිවෙත අත් හරිමුද?</topic>
    <author>රාමන්</author>
    <content>තිස් අවුරුදු යුද්ධය නිමා කිරීමේ විජයග්‍රහණයේ ප්‍රථම ජාතික සැමරුම පසුගියදා අවසන් වුණා. එය ත්‍රස්තවාදය සමඟ පොරබැදූ අතීතය නැවත මතක් කර දුන්නා. මෙය දෙවැනි නිදහසේ ප්‍රථම සංවත්සරය ලෙස හැඳින්වීම ද නිවැරැදියි. දැන් මේ අතීතය සමහරුන්ට අමතක වෙලා. ඒ අපේ හැටි සමහරු අමතක කරන බව පෙනෙනවා. සමහරු හිතාමතාම අමතක කරනවා. එහෙත් ගෙවී ගිය තිස් අවුරුදු අතීතය මේ රටේ පොදු ජනතාවට ලෙහෙසියෙන් අමතක වන්නේ නැහැ.ඒ නිසා ඔවුන් මේ නිදහස සමරන්නේ භක්තියෙන් ; පක්ෂ බේදයෙන් තොරව, මිය ගිය හමුදා විරුවන්ගේ පවුල්වල අය මීට සහභාගි වූයේ හැඬූ කඳුලින්. එහෙත් ඔවුන්ගේ ඥාතියාගේ මැදිහත් වීමෙන් රට නිදහස් කර ගත්තාය කියන අභිමානය ඒ අයට තිබුණා.එය එතැනින් ම රජයේ උළෙලක් පමණක් වූයේ නැහැ. පොදු ජාතික මහෝත්සවයක් වී තිබුණා. ඊට විපක්ෂයේ අයද සහභාගි වීම විශේෂත්වයක්, සජිත් පේ‍්‍රමදාස, ජෝන් අමරතුංග, ගයන්ත කරුණාතිලක, වැනි විපක්ෂයේ මන්ත්‍රීවරුන් ඊට අයත් වුණා. ඔවුන් පැමිණියේ විපක්ෂයේ තීන්දුවට පටහැනිවයි. ජෙනරාල් සරත් ෆොන්සේකාගේ පිටින් දමා එක්සත් ජාතික පක්ෂය මෙම උළෙල වර්ජනය කිරීමට තීන්දුවක් ගෙන තිබුණා.ඊට එරෙහිවයි, ඉහත නම් සඳහන් කළ විපක්ෂ මන්ත්‍රිවරුන් පැමිණියේ. සජිත් පේ‍්‍රමදාස මන්ත්‍රීවරයාගේ මතයට අනුව නම් නොපැමිණි අය එල්. ටී. ටී. ඊ හිතවාදීන්. තවදුරටත් ඔහු සඳහන් කරන්නේ් සමහරුන්ට රෙද්ද බැනියම නොව ටයිකෝට් ඇඳගෙනවත් මේ වගේ උත්සවයකට සහභාගී වීමට නොහැකි බවයි.අද ඔය දේශපාලන ඊර්ෂියාකාර කුහකයන්ට පුළුවන්ද ජාතික ඇඳුම හෝ ටයිකෝට් හෝ කුමන හෝ ඇඳුමක් ඇඳගෙන යන්න. අඩු වශයෙන් මේ රටේ ජාතික කොඩිය ඔසවන්න හෝ ඒ අයට අයිතියක් තියෙනවාද ? ''(23/06/2010 ලක්බිම)ඒක එතරම් තදට නොකිව්වත් අතීතය මෙනෙහි කරන කොට නොපැමිණි අය අතර යුද්ධ ජයග්‍රහණය සමච්චලයට ලක් කරන අයද සිටිනවා. කිලිනොච්චි, මැදවච්චි කතා, පාමංකඩ අලිමංකඩ කතා, සම්පූර්ණයෙන්ම අමතක වෙලා නැහැ. කොහොම නමුත් තවමත් දේශ හිතෛෂීභාවය සම්බන්ධයෙන් එක්සත් ජාතික පක්ෂය තුළ පරස්පරයක් පවතින බව පැහැදිලියි. ඒ පරස්පරය වහගන්න ඔවුන් විවිධ උපක්‍රම යොදනවා. ඒ සඳහා ජනාධිපතිවරයා හා රාජපක්ෂ පවුල වටා බිල්ලෙක් මැවීමට උත්සහ කරන බවයි පෙනෙන්නේ.බඩු මිල, එළවළු මිල වැනි ආර්ථික ප්‍රශ්න ඉදිරියට දානවා. විපක්ෂය බඩු මිල ගැන කතා කිරීමේ වරදක් නැහැ. ඒක විපක්ෂයේ රාජකාරියක්, එළවළු මිලේ වැඩි වීමක් දක්නට ලැබෙනවා. ඊට හේතු තිබෙනවා. වර්ෂාව එක් හේතුවක්. එළවළු මාෆියාව තවත් හේතුවක්. පසුගිය සමයේ ඇද හැලුණු වැස්ස නිසා එළවළු වගාවට දැඩි සේ හානි පැමිනුණා. වැහි කෝඩය අවසන් වූ හැටියේ ම එළවළු වැවෙන්නේ නැහැ. ඊට කාලයක් අවශ්‍යයි.වෙනදා දඹුල්ල ආර්ථික මධ්‍යස්ථානයට එළවළු ලොරි 600 - 1200 අතර ප්‍රමාණයක් ලැබෙන බවයි එහි බලධාරීන් පවසන්නේ මේ වන විට එය 400 - 500 අතර මට්ටමට අඩු වෙලා. දිනකට කි. ග්‍රෑම් ලක්ෂ 2 1/2ක් 3 ක් අතර පැවැති එළවළු අලෙවිය මේ වන විට කි. ග්‍රෑම් 50,000 - 80, 000 අතර මට්ටමකයි පවතින්නේ. ගොවි කටයුතු පර්යේෂණ ආයතනය සඳහන් කරන්නේ රටේ එළවළු වගාවෙන් 50%ක් පමණ විනාශ වි තිබෙන බවයි.මේ නිසා දැන් සැපයීමට සිදු වන්නේ 15% - 40%ක් අතර පරාසයක භාණ්ඩ ප්‍රමාණයක්. මෙය ආණ්ඩුවේවත් ජනාධිපති මහින්ද රාජපක්ෂ මහතාගේවත් ප්‍රශ්නයක් නොවෙයි ; කාලගුණ විපර්යාසයන් නිසා සිදු වන්නක්. මේ නිසා නැවැත එළවළු වැවෙන තුරු ඉවසන්න වෙනවා. ඒ සඳහා ටිකක් කල් ගත වෙනවා.ලෝක වෙළෙඳ පොළේ ඩොලර් 2600ට තිබුණු කිරි පිටි හොන්ඩරය ඩොලර් 4200 වෙලා. මේ නිසා රු. 80 කින් රු. 90 කින් කිරිපිටි වැඩි කරන්න ඕන කියලා සමාගම් කියනවා. පාන්වල මිල වැඩි වුණේ රජයෙන් දෙන සහනාධාරය ඉවත් කිරීම නිසයි. මේවා ඇත්ත. බොරු කියන්න ඕන කමක් නැහැ. මේ නිසා බඩු මිලේ යම් වැඩි වීමක් දක්නට ලැබෙනවා.එහෙත් පාරිභෝ්ගික භාණ්ඩ වෙනුවෙන් රජය ලබාගත් බදු මිලියන ගණනින් විටින් විට ඉවත් කර ගෙන තිබෙනවා. හැම ආණ්ඩුවක්ම පාරිභෝගික භාණ්ඩවලින් බදු අය කළා. එ. ජා. ප ආණ්ඩුව 2002 - 2003 ත් එය කළා. මේ සත්‍යය ජනතාව දන්නවා. හැකියාවක් තිබුණා නම් බඩු මිල අඩු කිරීමට මේ ආණ්ඩුව පසුබට නොවන බව ජනතාව දන්නවා. එහෙත් මීට බලපා තිබෙන හේතු රජයට පෞද්ගලිකව පාලනය කළ නොහැකියි.සාමාන්‍යයෙන් බඩු මිල අඩු වූ කාලවකවානු දක්නට ලැබෙන්නේ නැහැ. බඩු මිලට සාපේක්ෂව රටේ සිදුවන අනෙක් වෙනස්කම් ගණන් බලන පාටක් පෙනෙන්නේ නැහැ. විපක්ෂයේ අය මතු කරන්නේ බඩු මිල ප්‍රශ්නය පමණයි. රටේ වෙනත් අංශවල පිබිදීම සමඟ මේ ප්‍රශ්නය සාකච්ඡා නොකිරීම ඔවුන්ගේ දේශපාලනයයි. පසුගිය සමයේ යාපනය දැක බලා ගැනීමට ගිය දේශීය සංචාරකයන්ගේ ගණන ලක්ෂ 5කට වැඩියි.සෝමාවතියේ පින්කමට බලාපොරොත්තු වූයේ වාහන 3000ක් පමණයි. ඒත් 30000ක් පැමිණියා. ඒ සෙනඟ ගෙන එන ලද්දේ රජය නොවෙයි. ජනතාව තමන් දුක් මහන්සියෙන් හරි හම්බකරගත් මුදල් වියදම් කරලයි ආවේ. එසේම රටේ ඉඩම් මිලේ යම් වෙනසක් ඇති වී තිබෙනවා. නොවිකිණී පැවැති ඉඩම් කට්ටි අලෙවි වෙනවා. විවිධ ව්‍යාපාර සඳහා ආයෝජනය නතර කර තිබු ව්‍යාපාරිකයන් දැන් මුදල් යෙදවීමට පටන් ගෙන තිබෙනවා.ජනතාව අතර මුදල් සංසරණය වැඩි වෙලා. මේ නිසා බඩු මිලේ ප්‍රශ්න මතු කර ගත යුත්තේ ජනතාවගේ ජීවන තත්ත්වයට සාපේක්ෂවයි. පසුගිය 5 වසරක කාලය තුළ ජීවන මට්ටමේ වර්ධනයක් ඇති වී තිබෙන බව පෙනෙනවා.2005 වත්මන් ජනාධිපතිවරයා රට භාර ගන්නා විට රටේ දුප්පත්කමේ මට්ටම 23%යි. අද වන විට එය 14.5%ට අඩු වෙලා. එහෙත් සමෘද්ධි සහනාධාරය 30%කට ලබා දෙනවා. සහනාධාරවල කිසිම අඩුවක් නැහැ. යුද්ධයක් ක්‍රියාත්මක වෙමින් රට නිදහස් කර ගැනීමේ සටන ගෙන යන අතර ආර්ථික සංවර්ධන වේගය වසර 3ක්ම 6%ක මට්ටමේ තබා ගත්තා. නිදහස් ශ්‍රී ලංකාවේ කිසිම අවධියක එසේ වී නැහැ. මේ ජයග්‍රහණය අත් පත් කරගෙන තිබෙන්නේ අධික යුද වැය බරක් සමඟින්.මීට අමතර විරැකියාවේ අනුපාතය 2005 සිට 2010 දක්වා අඩු වෙලා. පසුබෑම ඇති වී තිබෙන්නේ ගෝලීය ආර්ථිකයේ බලපෑම නිසා බඩු මිලේ ප්‍රශ්නයට හේතුවත් එයමයි. ගෝලීය ආර්ථික ප්‍රවණතා අපට පාලනය කළ නොහැකියි. මේ සංඛ්‍යාලේඛනවලට තවමත් කිසිවෙක් අභියෝග කර නැහැ. යුද්ධය අවසාන වීමත් සමඟම දැන් සූදානම් වෙන්නේ යෝධ ආර්ථික පිම්මකට, ඒ සඳහා ගෙවී ගිය වසර මැතිවරණ වසරක්. මේ වසරින් අඩක් ද මැතිවරණ හා නව ආණ්ඩුවේ කළමනාකරණ කටයුතු සඳහා වැය වී තිබෙනවා.මෙතැන් සිට ඇරැඹී තිබෙන්නේ සංවර්ධන අවධියක්. 2005 සිට මේ දක්වා සමස්තයක් වශයෙන් ගත් කළ ජනතාවගේ ජීවන මට්ටමේ අඩුවීමක් දක්නට ලැබෙන්නේ නැහැ. රට ගමන් කරන්නේ දුප්පත්කම අඩුවීමේ දිශාවට ද යන සරල ප්‍රශ්නයක්, කෙනෙකුගෙන් ඇසුවොත් පිළිතුර දුප්පත්කම අඩුවීමේ දිශාවට ගමන් කරන බවයි.එසේ කල්පනාකර විපක්ෂයට සාම්ප්‍රදායිකව විපක්ෂයක් ලෙස කටයුතු කරන්න බැහැ. එහෙත් සත්‍යයට මුහුණ දෙන්න සිදු වෙනවා. මේ නිසා බඩු මිලේ ප්‍රශ්නය ගණන් බැලිය යුත්තේ හුදකලාව නොවෙයි. ආණ්ඩුවට පහර දීමේ දෙන්නම් බැටේ පිළිවෙතින් ද නොවෙයි. රටේ සංවර්ධනයේ හා ජන ජීවිතයේ වර්ධනයට සාපේක්ෂවයි. ආණ්ඩුවත් එසේ කල්පනා නොකරන බව පෙනෙනවා.රජයේ සමහර අය මැතිවරණ ජයග්‍රහණයත් සමඟම තවමත් සිටින්නේ ඉහිල් වෙමින් (රිලැක්ස් කිරීමෙන්) එය එතරම් හොඳ ප්‍රවනතාවක් නොවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=f1006242</link>
    <topic>කිර්ගිස්තානයේ සුන්දරත්වයවාර්ගිකත්වයේ ගින්නෙන් වැසී...</topic>
    <author>ධම්මික සෙනෙවිරත්න</author>
    <content>කිර්ගිස්තානය යැයි කියූ සැණින් අපට සිහිපත් වන්නේ කීර්තිමත් කිර්ගිස් ලේඛක චින්ගිස් අයිත්මාතව් ය. සෝවියට් සාහිත්‍යයට පෙම් බැඳි පාඨකයන් අයිත්මාව්ගේ කෘතීන් වැළඳගත්තේ අසීමිත සෙනෙහසකිනි. ඔහු තුළින් අප දුටු සෝවියට් සමූහාණ්ඩුවට අයත්ව තිබූ ඒ රමණීය කඳුකර භූමියෙන් මේ දිනවල වාර්තා වෙමින් ඇති සිදුවීම් හරිම ඛේදනීයයි.උස්බෙක් සහ කිර්ගීස් ජනවර්ග අතර හටගත් වාර්ගික ගැටුම්වල අතීතය සෝවියට් දේශය බිඳී වෙන්ව ගිය වකවානුව තෙක්ම දිවයන්නක්, සෝවියට් සමූහාණ්ඩුවෙන් වෙන්ව ගිය රාජ්‍ය බොහොමයක දේශපාලන, ආර්ථික හා සමාජයීය තත්ත්වයන් සතුටුදායක මට්ටමකට ළඟා නොවූ බව පැහැදිළියි. කිර්ගිස්තානයේ ජන ජීවිතය ද ඒ තත්ත්වයෙන් වෙනස් වූයේ නැත.දරිද්‍රතාවය ද ඇතුළුව තමන් පෙළමින් ඇති ප්‍රශ්න අතරට කඩා පාත්වූ අලුත් අර්බුදය විසින් කිර්ගිස්තානයේ දස දහස් සංඛ්‍යාත මිනිසුන් සරණාගතයන් බවට පත්කර ඇත්තේ පැය කිහිපයක් තුළයි.උස්බෙක් සහ කිර්ගිස් ජනයා අතර වාර්ගික මුහුණුවරක් ගත් ගැටුම්කාරීත්වයක් පැවැතියත් එය යටපත් කරමින් ඔවුන් සාමකාමීව ජීවත්වූ බව පෙනෙන්නට තිබුණි. එහෙත් මීට දින ගණනාවකට ඉහතදී උස්බෙක් සහ කිර්ගිස් තරුණ කණ්ඩායම් දෙකක් අතර හටගත් ආරවුලක් එම සංසිඳියාව බිඳ දැමූවේය. මේ ආරවුල දුරදිග යාමට වැඩි කාලයක් ගතවූයේ නැත.වාර්තා වූ අන්දමට සුළුතර උස්බෙක් ජාතිකයන්ට කිර්ගිස් ජාතිකයන්ගෙන් ප්‍රහාර එල්ල විණි. ඕෂ්, ජලාල් - අබාද් වැනි ප්‍රදේශවල නිවාස, වීදි ගින්නෙන් වැසී යමින් තිබියදී සාහසිකත්වය අවදිවී තිබිණි. ඉතාමත් ඉක්මනින් ප්‍රචණ්ඩ ක්‍රියා පැතිර යාම පිටුපස අපේ‍්‍රල් මාසයේදී ලේ වැකි මහජන නැගිටීමකින් බලයෙන් පහකළ ජනාධිපති කුර්මාන්බෙක් බකියෙව් සිටින බව රජයේ බලධාරීන්ගේ අදහසයි.භීෂණයේ ප්‍රතිඵලයක් ලෙස ජීවිත දෙදහසක් පමණ අහිමි වී දහස් ගණනක් තුවාල ලැබ ලක්‍ෂ සංඛ්‍යාත පිරිසක් සරණාගතයන් බවට පත්ව ඇතැයි ද වාර්තා විණි. නිලවශයෙන් වාර්තා වූ ජීවිත හානි 200ක් පමණ වුවද එය දහගුණයකින් පමණ වැඩි වන බව බලධාරීන්ගේම අදහසයි.උස්බෙක් සහ කිර්ගිස් ජනවර්ග දෙකම සුන්නි මුස්ලිම් ජනකොටස්. ආර්ථික වශයෙන් වඩා පසුගාමී කොටස උස්බෙක් ජනයා වුවද ඔවුන්ට දේශපාලන බලයක් තිබේ. තම නියෝජිතයන් හරහා ඔවුන් මීට වැඩි දේශපාලන, ආර්ථික හා සංස්කෘතික අයිතීන් දිනාගැනීමේ උත්සාහයක යෙදී සිටියා. මේ පසුබිම තුළ කිර්ගිස්තානයේ හෙට දවස යහපත් එකක් නොවන ලකුණු කලෙක පටන්ම පළවි තිබුණි.ජනාධිපති බකියෙව් බලයෙන් පහකිරීමෙන් පසු කිර්ගිස්තානය පාලනය කරන්නේ දුර්වල සභාගයක් විසිනි. අන්තර් වාර ජනාධිපති ලෙස පත්ව සිටින රෝසා ඔටන්බයේවා හට වත්මන් අර්බුදය පාලනය කිරීම දුෂ්කරවී ඇත. දැඩි භීෂණකාරී වාතාවරණයක් ඇති ප්‍රදේශවල හදිසි නීතිය පැණවීමට රජය පියවර ගෙන තිබුණි. ජනාධිපති ඔටන්බයේවා කළේ, සාම හමුදා බලඇණි එවන ලෙසට රුසියාවෙන් ඉල්ලා සිටීමයි. මුලදි රුසියාවෙන් ඊට යහපත් ප්‍රතිචාරයක් පළව තිබුණේ නැත.කිර්ගිස්තානයේ අමෙරිකාව සහ රුසියාව යන දෙරටේම යුද කඳවුරු පවතින බව වත්මන් අර්බුදය දෙස බැලීමේදී මඟ නොහැරිය යුතු කාරණයක්. එම කඳවුරුවල සිටින භට පිරිස් ප්‍රචණ්ඩකාරීත්වයෙන් පීඩාවට පත්ව සිටින්නන්ට සහන සැලසීම සඳහා ඉදිරිපත්ව ඇතැයි මාධ්‍ය වාර්තා පළවිය. රුසියානු යුද කඳවුරට අමතර භට පිරිස් යොමු කිරීමටත්, රුසියාව පියවර ගැණිනි. සරණාගතයන් බවට පත්ව සිටින ජන කොටස් වෙත සහන සැලසිය හැකි ආකාරය පිළිබඳ එක්සත් ජාතීන්ගේ අවධානය යොමුවී ඇති බව මහලේකම් බැන් කී මූන් ප්‍රකාශ කර තිබුණි.බකියෙව් බලයෙන් පහකිරීමෙන් පසු පත්වූ අන්තර්වාර ආණ්ඩුවේ අභිමතය වුණේ ජනමත විචාරණයක් මඟින් තම පාලනයට වලංගුභාවයක් ලබාගැනීමයි. ඒ සඳහා නව ව්‍යවස්ථාවක් වෙනුවෙන් වන ඡන්ද විමසීමට මෙම 27 වැනිදාට දින නියම වී තිබුණි. තරුණ කණ්ඩායම් දෙකක් අතර ගැටුමක ස්වරූපයෙන් ප්‍රකාශයට පත්වූ ආසන්න ප්‍රචණ්ඩකාරීත්වය නිර්මාණය වූයේ ඒ අතරතුරයි. මේ පසුබිම තුළ මැතිවරණය පැවැත්වීමට ද නොහැකි වී තිබේ.සති අන්තය වන විට ගැටුම්කාරීත්වය යම් දුරකට පාලනය කිරීමට ආරක්‍ෂක අංශ සමත්ව ඇති බවක් පෙණේ. උස්බෙක් ප්‍රදේශවල ඉදිකොට තිබූ මාර්ග බාධක ඉවත් කිරීමත් සමඟ ප්‍රධාන මාර්ගවල රථවාහන ධාවනය සාමාන්‍ය පරිදි සිදුකළ හැකි බව පොලිසිය පැවසීය. නීතිවිරෝධී ගිනි අවි වහා භාරදීමට ක්‍රියා කළ යුතු බව ජනතාවට දැනුම්දීමෙන් පසු ඉරිදා විශේෂ මෙහෙයුමක් ද ක්‍රියාත්මක විය. එහිදී ගැටුම්කාරී සිදුවීම්වලට සම්බන්ධ බවට සැකපිට කිර්ගිස් ජාතික 20 දෙනෙකු අත්අඩංගුවට පත්ව තිබේ. මාර්ගබාධක ඉවත්කිරීම සඳහා උස්බෙක් වැසියන් ආරක්‍ෂක අංශවලට සහාය දැක්වූයේ තරමක දෙගිඩියාවකින් බවත් ජාත්‍යන්තර මාධ්‍ය වාර්තා කළා. හේතුව යළි ප්‍රහාරයකට ඉලක්ක වේද යන ප්‍රශ්නයයි.කිර්ගිස් අභ්‍යන්තර කටයුතු අමාත්‍යංශයේ ප්‍රකාශක බකින් සෙයිනොව් මාධ්‍ය හමුවේ ප්‍රකාශ කළ පරිදි බිෂ්කෙක් අගනුවර ඇතුලු ප්‍රදේශවල සාමකාමී තත්ත්වයක් ඇතිවී තිබේ. එහෙත් යළි ගැටුම්කාරීත්වයක් ඇතිවීමේ අවදානම මුළුමනින් පහව ගොස් නැත.තත්ත්වය යම්තාක් පාලනය කර ඇති පසුබිමක අසල්වැසි උස්බෙකිස්තානයට පළා ගිය සරණාගතයන් බොහෝ දෙනෙක් දැන් ආපසු එමින් සිටී. ඒ අතර බලයෙන් පහකළ හිටපු ජනාධිපතිගේ පුත් බකියෙව් දේශපාලන රැකවරණ ඉල්ලා බ්‍රිතාන්‍යයට ගොස් සිටින බවද වාර්තා වුණි.විවිධ චෝදනා තමන් මත පටවමින් තමා කොටුකර ගැනීමේ ප්‍රයත්නයක කිර්ගිස් අන්තර්වාර ආණ්ඩුව යෙදී සිටින බව ඔහුගේ චෝදනාවයි. වත්මන් ගැටුම්කාරීත්වය සම්බන්ධයෙන් හිටුපු ජනාධිපති බකියෙව් ට එල්ල වූ චෝදනා ඔහු ද ප්‍රතික්ෂේප කර සිටී.කලබලකාරී සිදුවීම් ඇතිවූ අයුරු සහ ඒවා වඩා සාහසික ලෙස ව්‍යාප්තවූයේ කෙසේ ද යන්න සොයා බැලීම සඳහා කිර්ගිස් රජය පරීක්‍ෂණයක් පැවැත්වීමට තීරණය කර තිබේ. සෝවියට් සංගමය බිඳ වැටීමෙන් පසු කිර්ගිස්තානයෙන් වාර්තා වූ බරපතලම වාර්ගික ගැටුම්කාරිත්වය මෙය වීම නිසා ද එවැන්නක් පැවැත්වීම වැදගත්.එහෙත්, අමෙරිකාවේ මතය වී ඇත්තේ මෙම සිදුවීම් පිළිබඳ ජාත්‍යන්තර පරීක්‍ෂණයක් පැවැත්විය යුතු බවයි. කිර්ගිස්තානයේ උද්ගතව ඇති තත්ත්වය පිළිබඳ අමෙරිකානු රාජ්‍ය ලේකම් හිලරි ක්ලින්ටන් සහ රුසියානු විදේශ අමාත්‍ය සර්ජි ලැව්රොව් අතර සාකච්ඡාවක් පැවැත්වුණු බවද අමෙරිකා රාජ්‍ය දෙපාර්තමේන්තු ප්‍රකාශක පිලිප් ක්‍රෝලි අනාවරණය කර තිබුණි.කිර්ගිස්තානයේ මිලියන 5ක් පමණ වන මුලු ජනගහනයෙන් උස්බෙක් ජනවර්ගයට අයත් පිරිස 14% පමණ වේ. තමන් ජීවත්වූ ඇතැම් ප්‍රදේශවලින් ඔවුන් මුලුමනින්ම පාහේ පිටමංව ඇති තත්ත්වයක් යටතේ සරණාගතයන් පිළිබඳ ප්‍රශ්නය විශාල ගැටලුවක්. එය සහනසේවා කණ්ඩායම්වලට පවා අභියෝගයක් වී ඇති බව පැහැදිලියි. මානුෂීය සේවා සහ සහන සපයන හැටියට එක්සත් ජාතීන් ද ඉල්ලීමක් කර තිබේ.මේ තත්ත්වය යටතේ දුරදිග යන ඛේදවාදචකයක් බවට පත් නොවී කිර්ගිස්තානයේ අර්බුදය විසඳා ගැනීමට නම් උස්බෙක් සහ කිර්ගිස් වැසියන් අතර අවබෝධය වර්ධනය විය යුතුයි. දීර්ඝ කාලයක් සාමයෙන් ජීවත්වූ ඔවුන් අතර වාර්ගිකත්වයේ ගින්නක් හදිසියේ ඇවිලීයාමට හේතුව වත්මන් අධිපතිවාදී ලෝක රටාව සමඟ සම්බන්ධ වන්නේ ද යන කාරණයත් විමසීමට ලක්විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=f1006243</link>
    <topic>මැරෙනකොට මට වයස අවු : 256 යි</topic>
    <author>ප්‍රමිතා රන්දලී පබසරා</author>
    <content>අවුරුදු එකසිය විස්සට දෙසීය විස්සක් ආයු ලැබේවායි නිතැතින්ම පැතුම් ගෙන එන අයට අනුව ඔබට අවුරුදු දෙසීයක් හෝ ජීවත්වන්නට හැකිවේනම් එය පුදුමයක් යැයි ඔබට සිතේවි. මේ නිසාම අද අපේ කතාව චීනයෙන් අරඹමු.හරියට ම අවුරුදු 274 කට එහා සිචුආන් ප්‍රාන්තයේ කිව්යි ජියැංග් සියාන් ප්‍රදේශයෙන් අපූරු උපතක් වාර්තා විය.ඒ අපූරු බව හඳුනාගන්නට ලෝකයාට ඉඩකඩ ලැබුණේ ඔහු වසර 256 ක ආයුකාලයක් සපුරා මිය යාමෙන් පසුව ය. ලෝකයේ දැනට වාර්තාවන දිගුම ආයුකාලය සපුරා ඇති මිනිසා ඔහු ය.වර්ෂ 1677 දී කිව්යි ජියාංග් සියාන් හිදී උපත ලැබූ ලී චිංග් යු එන් තම ජීවිත කාලය ගත කළේ කඳුකර ප්‍රදේශ ආශි‍්‍රත ය. එහි දී ඔහු ඖෂධ ශාඛාව පිළිබඳ තොරතුරු හා දැනුම එකතු කිරීමට උනන්දුවක් දැක්වීය. ඒ අනුව ලී චිංග් ගේ උත්සාහය වූයේ දීර්ඝායුෂ ලැබීමේ ක්‍රමයක් සොයා ගැනීමයි. ඔහුට වයස අවුරුදු 71 සම්පූර්ණ වූයේ 1749 දීය.චීන හමුදාවට එක්වෙමින් කායි සිසාන් බලාගිය ඔහු නිරායුද සටන් කලාව හා උපායශීලි ක්‍රමවේද පිළිබඳ උපදේශකයෙක් ලෙසින් කටයුතු කළේ ය. ජෙනරල් යංග් සෙන් ගේ ආරාධනාවකට අනුව 1927 දී සිචුආන්හි වැන් සියැං බලා පිටත්වූ ලී චිංග් දුටු ජෙනරාල්වරයා ලීචිංග් ගේ තරුණ පෙනුමට වශී විය. ඔහුගේ ශක්තිය, එඩිතරකම හා දැඩි බව මෙතරම් වයස්ගත වූවෙකු තුළ වන්නේ කෙසේදැයි පුදුමයට පත්විය.ජෙනරාල්වරයාගේ දක්‍ෂතම ඡායාරූප ශිල්පියා වසරකට කලින් මිය ගොස් සිටියේ ය. ඔහු තමාගෙන් සමුගැනීමට පෙර ජෙනරාල්වරයා සම¼ඟ පවසා සිටි වදනක් සිහිවූයේ මෙලෙසිනි. ‘මට කළ හැකි හැම දෙයක් ම මම මේ ලෝකයට ඉටු කළා. ඒ නිසා මට දැන් ගෙදර යන්න වෙනවා.’ යන්නයි.මෙයින් පසුව 1933 දී පුවත්පතට වාර්තාවක් පළකිරීමට ඔහු කටයුතු කළේ ය. එහි ඇතුළත් වූයේ තමා උපන් ප්‍රදේශයේ මිනිසුන්ට තම ළමා කාලයේ දුටු දේ පිළිබඳ පවතින මතකයන් ය. ඔවුන් සමඟ කතා බහ කිරීමේ දී ඒ අයගේ ජීවිත කාලය පිළිබඳ මහලු වියේ දී හොඳ මතකයක් නොමැති බව ඔහුට පෙනී ගියේ ය. අනෙක් වාර්තාවට තොරතුරු ලබාගැනීමට ඔහු තම මිතුරකුගේ මුත්තනුවන් හමුවිය.ඔහු ද ශාඛසාර ඖෂධවේදියෙකු ලෙස කටයුතු කළ අයෙකි. ඔහු වනයේ ඇති ඖෂධ පැළෑටි වන රෙයිෂි, හා චීනයේ වැවෙන පැනැක්ස් ගණයට අයත් ඖෂධීය පැළැටියක් වන ජිංසෙං හි ෂිව් හා ගොටුකොළ සමඟ අනෙකුත් චීනයට ආවේනික ඖෂධ පැළැටි ප්‍රවර්ධනය කිරීමට කටයුතු කර ඇත.සියවස් තුනක් ජීවත් වීමට වාසනාව ලද ලී චිංග් වසර 256 ක් සම්පූර්ණ කර 1933 මැයි මස 6 වැනි දින තම ආයු කාලය අවසන් කළේ ය.ජනප්‍රවාදවල පැවසෙන ආකාරයට Nine Dragons Bages Zhang හි නිර්මාතෘවරයා වන්නේ ලී චිංග් ය. චිර ජීවනය පිළිබඳ උදාහරණ කීපයක් ම චීනයෙන්, ටිබෙටයෙන් සේ ම ඉන්දියාවෙන් ද හමුවන බව පැවසේ. The Eight Essential Exercises of Master Li ching Yaen කෘතිය staurt AlveOlson විසින් රචිත ය. ලී චිංග් පිළිබඳ වැඩිදුරටත් කියවීමට අවශ්‍ය නම් එය පරිහරණය කළ හැකිය.දීර්ඝායුෂ ලැබීමේ රහස සොයා යන Time වාර්තාවක 1933 මැයි 15 වැනි දින සටහන් වූයේ මෙසේ ය. Tortoise - Pigeon Dog යනු තේමාවෙන් යුතුව ලී චිංග් යූ එන් ගේ දීර්ඝායුෂ ලැබීමට ඇති රහස කුමක්දැ’යි සොයා බලා ඇත. එයට අනුව ඔහුගේ ඉතිහාසය මැනවින්සොයා බැලුවෙන් හමුවු පිළිතුරු වූයේ මෙය යි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=f1006244</link>
    <topic>සේද මාවතෙන් තවත් තොරතුරු</topic>
    <author>- නිලූකා</author>
    <content>වොෂින්ටනයේ පසුගියදා පැවැති නිරූපන දැක්මකට මේ නිරූපන ශිල්පියා එක්ව සිටියේ ය. මේ ඩෙල්මේෂියන් සුනඛයා චොක්ලට් සහ සීනිවලින් හැඩ වී වේදිකාව මත එහා මෙහා ගියේ නිරූපිකාවක සමඟය.සිය මුණුපුරන් දෝතට ගත් කිරිඅත්තලා සතුටු වන්නේ උදා වූ ව්‍යසනයෙන් ගැලවීමට හැකිවූ නිසාය. චීනයේ ෂිහුආ ගම්මානය පසුගියදා රිච්ටර් මාපක 8 ක කම්පනයක් ඇති කරමින් ආ භූමිකම්පාවකින් ඇළලී ගියේය. 2008 වසරේදී ඇති වූ මෙවැනි ම භූමිකම්පාවකින් 88,000ක් දෙනා මියැඳුණු අතර ළදරුවන් 2000ක් පමණ මෙලොවින් සමුගත්තේ ය.එහෙත් මෙවර රජයේ ආරක්ෂණ වැඩපිළිවෙළ ඔවුන්ට ආරක්ෂාව සලසා තිබිණි.ප්‍රංශයේ රිවෙයිරා ගම්මානය බ්‍රිජෙට් බාඩොට් ප්‍රදර්ශන උණුසුමින් පිරී පැවැතිණි. ඇය නිරූපිකාවක හා නිළියක වන අතර ප්‍රදර්ශනය ඇගේ පිංතූරවලින් පිරී ගියේය.මෙහි දැක්වෙන්නේ ඇගේ රසිකයකු බාඩොට්ගේ රුවට වශීකෘත වූ ආකාරය යි.මුම්බායි නගරය වාහනවලින් වැසී ගිය දවසක් ඒඑෆ්පී කැමරාවට හසු වුණේ 22 වැනි දින මුම්බායි ගුවන් තොටුපළ ඉදිරිපිට දීය. කුලී කාර් රථ ( ටැක්සි ) හා ත්‍රීරෝද රථ 85000ත් 100,000 ත් අතර ප්‍රමාණයක් මෙලෙස නවතා දමා තිබුණේ ස්වභාවික ගෑස් ඉන්ධනවල මිල ඉහළ දැමිමට විරෝධය පළ කිරීමක් වශයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=f1006245</link>
    <topic>ආර්ථිකයේ දැවැන්ත පෙරළියක් ඇතිකරනහම්බන්තොට වරාය</topic>
    <author>නිවන්ති තිලකරත්න</author>
    <content>මධුශිකා අබේරත්න‘අපි ගෙදරින් පිටත් වුණේ පාන්දර තුනට විතර. අපේ ගමේ සිය දෙනෙක් පමණ ගමනට එකතු වුණා. වරායක් හදනවා ඇස් දෙකෙන් දකින්න ලැබෙන එක ලොකු වාසනාවක්. මොකද ඒක ඉතාම දුර්ලභ අවස්ථාවක්. අගෝස්තු මාසෙදි වරායට වතුර පුරවනවා කියලා අපට දැන ගන්න ලැබුණා. ඊට කලින් වරාය දැක ගන්න ඕන නිසාමයි අද මේ ගමන ආවේ.’හම්බන්තොට වරාය ඉදිකිරීම් භූමියේදී හමු වුණු කුලියාපිටිය චම්පිකා ජයලත් පැවසුවේ එවැනි කතාවකි. චම්පිකා ජයලත් පමණක් නොව රටේ විවිධ ප්‍රදේශවලින් පැමිණි බොහෝ දෙනෙක් හම්බන්තොට වරාය ඉදිකිරීම් භූමියේදී අපට හමු වූහ.පාසල් සිසුහු ද මේ දුර්ලභ අවස්ථාව දැක බලා ගැනීමට දිනපතා ම පාහේ් මේ භූමියට පැමිණෙන බව අපට දැන ගන්නට ලැබිණි. හම්බන්තොට වරායේ ඉදිකිරීම් නැරඹීමට රටේ සිව් දෙසින්ම මෙතරම් ජනකායක් ඇදී එන්නේ එය එතරම් ම දුර්ලභ අවස්ථාවක් වන බැවිනි. එමෙන් ම එය අති දැවැන්ත සංවර්ධන කටයුත්තක් වන බැවිනි.ඈත අතීතයේ පටන් ම ශ්‍රී ලංකාව පෙර අපර දෙදිග යා කළ නැව් මාර්ගයේ පිහිටි වැදගත් මධ්‍යස්ථානයක් විය. ශ්‍රී ලංකාවට පහළින් වෙනත් රටක් පිහිටා නොතිබීම නිසා යුරෝපයේ සිට ඈත පෙරදිගටත් ඈත පෙරදිග සිට යුරෝපයටත් ගමන් කළ නැව් ශ්‍රී ලංකා මුහුදු තීරය හරහා ගමන් කළ යුතු විය. එසේ පෙර අපර දෙදිග මුහුදු ගමනේදී නැව්වලට අවශ්‍ය විවිධ පහසුකම් ලබා ගැනීමට සුදුසුම මධ්‍යස්ථානය වූයේ ශ්‍රී ලංකාවයි.කාර්ය බහුල නැව් මාර්ගයමේ වන විටත් දිනපතා ම පාහේ ශ්‍රී ලංකාවේ දකුණු මුහුදු තීරය ආසන්නයෙන් නැව් සියයකට වඩා වැඩි ප්‍රමාණයක් ගමන් කරයි. එසේ ගමන් කරන නැව් සඳහා විවිධ පහසුකම් සපයා ශ්‍රී ලංකාව හරහා ගමන් කරවීමට නම් දියුණු වරායක් අත්‍යවශ්‍ය වේ. ඒ අනුව වරායක් ඉදිකිරීමේදී හම්බන්තොට ඉතාමත් සුදුසු ප්‍රදේශයක් වේ. තවද රටේ ඉතා නොදියුණු ප්‍රදේශයක් වූ හම්බන්තොට වැනි ප්‍රදේශයක වරායක් ඉදිවීම අතිශයින්ම වැදගත් වුවකි. එය ශ්‍රී ලංකා ආර්ථිකයේ දැවැන්ත පෙරළියක් ඇතිවීමට ඉවහල් වනු ඇත.හම්බන්තොට ප්‍රදේශය වඩාත් ප්‍රචලිතව තිබුණේ ශ්‍රී ලංකාවේ අති දුෂ්කර ප්‍රදේශයක් ලෙසයි. එහෙත් හම්බන්තොට මුහුදු තීරය ඒ ප්‍රදේශයට මහඟු සම්පතක් විය. මක්නිසාද හම්බන්තොට සිට නාවුක සැතපුම් 10 ක සීමාවේ ලෝකයේ කාර්ය බහුලම නැව් ගමනාගමන මාර්ගය පිහිටා තිබෙන නිසාය.එනම් ප්‍රධානම ජාත්‍යන්තර මුහුදු වෙළඳ මාර්ගය හම්බන්තොට සමීපයේ පිහිටා තිබීමයි. දිනපතාම මේ සීමාවේ නැව් සියයකට වඩා වැඩි ප්‍රමාණයක් ගමන් කරයි. මේ නැව් සඳහා අවශ්‍ය ඉන්ධන හා වෙනත් පහසුකම් සැපයීම මගින් ඒ නැව් හම්බන්තොට වරායට ගෙන්වා ගත හැකිය. එය හම්බන්තොට ප්‍රදේශයේ මේ වරාය ඉදිකිරීමට තෝරා ගැනීම සඳහා බලපෑ එක් ප්‍රධාන සාධකයකි.හම්බන්තොට පිහිටීම ජාත්‍යන්තර වෙළඳාමට මෙන්ම ගෘහස්ත වෙළෙඳ කටයුතුª සඳහා ද ඉතා වැදගත්ය. දකුණු නැගෙනහිර මධ්‍යම යන පළාත් සෘජුවම සම්බන්ධ වන්නේ මහා මාර්ගවලිනි. මේ පළාත් සියල්ලට මධ්‍යයේ හම්බන්තොට පිහිටා ඇත. මහා මාර්ගවලින් මේ පළාත් සම්බන්ධ වුවද එමගින් ප්‍රශස්ත ලෙස ගෘහස්ත වෙළෙඳ කටයුතු සිදුවීමක් දක්නට නැත. එහෙත් හම්බන්තොට වරාය ඉදිවීම ගෘහස්ත වෙළෙඳාම ප්‍රවර්ධනය කිරීම ඉවහල් වනු ඇත.තවද වරාය ආශ්‍රිත කර්මාන්ත රැසක් හම්බන්තොට වරාය ව්‍යාපෘතියත් සමග ආරම්භ කෙරෙනු ඇත. නැව් අලුත්වැඩියා කිරීම, බැංකු සේවා, ඉන්ධන සැපයුම් හල්, බලශක්ති උත්පාදනය, සංචාරක කර්මාන්තය ආදී ක්‍ෂේත්‍ර ගණනාවක සංවර්ධන කටයුතු සිදු වනු ඇත. මේ කර්මාන්ත සඳහා ආයෝජකයන් දිරිමත් වීම සිදු වේ. විශේෂයෙන් සංචාරක කර්මාන්තයේ සුවිශේෂී වර්ධනයක් සිදු වනු ඇත. තවද සිමෙන්ති, පොහොර නිෂ්පාදන ක්‍ෂේත්‍රයට ආයෝජකයන් වැඩි නැඹුරුවක් දක්වනු ඇත.වරාය ඉදිවීම ඒ ප්‍රදේශයේ භූමිය ඵලදායිව භාවිත කිරීමක් ලෙස හැඳින්විය හැකිය.මේ ප්‍රදේශය අඩු ජන ඝනත්වයකින් හා අවම කෘෂිකාර්මික දියුණුවක් ඇති ප්‍රදේශයක් සේ සැලකේ. හම්බන්තොට ප්‍රදේශයේ කාලගුණ තත්ත්වය සලකා බලන විටද පැහැදිලි වන්නේ එය වරායක් ඉදිකිරීම සඳහා උචිත බවයි. මේ මුහුදු සීමාව දැඩි සුළි සුළං තත්ත්වයන්ට භාජනය වන්නේ නැත. මේ හේ්තු නිසා හම්බන්තොට වරායක් ඉදි කිරීම වඩාත් ඵලදායි වනු ඇතැයි බලාපොරොත්තු වේ.හම්බන්තොට වරායේ විශාලත්වය පිළිබඳවත් නවීනතම තාක්ෂණය යොදා ගනිමින් කඩිනම්ව සිදු වන එහි ඉදි කිරීම් පිළිබඳවත් සෑම දෙනෙක්ම පාහේ මවිතයට පත් වෙති. වරාය ඉදි කිරීම් නැරඹීමට පැමිණ සිටි බොහෝ දෙනෙක් අප සමග පැවසුවේ ඒ කතාවයි. හම්බන්තොට වරාය හෙක්ටයාර 1500 ක භූමි ප්‍රදේශයක් පුරා පැතිර යයි. කොළඹ වරායේ විශාලත්වය ද හෙක්ටයාර 300 කි. ඒ අනුව හම්බන්තොට වරායේ දැවැන්ත බව කොතෙක්ද යන්න සිතා ගත හැකිය. නැව් 33 ක් නවතා තැබීමේ පහසුකම් සහිතව මේ වරාය ඉදිකෙරේ.මේ වරායේ ඉදිකිරීම් අදියර තුනකින් සමන්විතය. එහි පළමු අදියර ආරම්භ වූයේ 2008 ජනවාරි 15 වන දිනය. එහි ඉදිකිරීම් කාල සීමාව මාස 39 කි. ඒ අනුව 2011 අප්‍රේල් 15 වනදා වන විට පළමු අදයර ඉදිකිරීම නිම කිරීමට බලාපොරොත්තු වේ. මේ අදියරේදී පළමුවෙන්ම නැව් තුනක් නවතා තැබීම සඳහා අවශ්‍ය පහසුකම් සැලසෙනු ඇත.පළමු අදියරේ ප්‍රධාන ඉදිකිරීම් වන්නේ දියකඩන දෙකක් ඉදි කිරීම, මීටර් 17 ක් ගැඹුරු වූ පතුල ප්‍රදේශයේ කැණීම් කටයුතු, මීටර් 210 ක් පළලින් යුතු වූ ඇතුළු වීමේ ඇල මාර්ගය සකස් කිරීම, නැංගුරම් පහසුකම් ඉදිකිරීම, ඉන්ධන පහසුකම් ලබාදීමට අවශ්‍ය නැංගුරම් ඉදිකිරීම, මාර්ග හා ගොඩනැගිලි ඉදිකිරීම ආදියයි.හම්බන්තොට වරාය ඉදිකිරීම සඳහා කරගම් ලේවාය යොදා ගෙන ඇත. එහිදී පළමුවෙන්ම දිය කඩනයක් බැඳ දරුණු රැළි පාලනය කර ඇත. ඒ වන විට කරගම් ලේවායේ මීටරයක් පමණ උසකින් වතුර මට්ටම පිහිටා තිබිණි. විශේෂ යන්ත්‍රයක් යොදා ගෙන කරගම් ලේවායේ වූ වතුරද මඩ තට්ටුවද වෙනත් තැනකට පොම්ප කර ඇත. වරාය පතුල සකස් කරගෙන තිබෙන්නේ ඒ ආකාරයෙනි.පළමු නැවදියකඩනය ඉදිකිරීම සඳහාද ටොන් 30 ක පමණ බර ප්‍රමාණයෙන් යුතු ගල් අවශ්‍ය වී ඇත. එහෙත් එවැනි ගල් සොයා ගැනීම දුෂ්කර නිසා කෘත්‍රිම ගල් 12000 ක් සාදා දියකඩනය සකස් කර ඇත. මුහුදු මට්ටමේ සිට මීටර් 21 ක් උසින් ජැටිය පිහිටා ඇත. ලබන අගෝස්තු මාසය වන විට එයට ජලය පිරවීමට සැලසුම් කර ඇත. එමෙන්ම ලබන නොවැම්බරයේදී පළමු නැව ගෙන්වීමටද බලාපොරොත්තු වේ.මේ වන විට හම්බන්තොට වරායේ පළමු ඉදිකිරීමේ වැඩ කටයුතු රැසක් නිම කර තිබේ. ඒ අනුව කොපර් වේල්ලේ ඉදිකිරීම් සම්පූර්ණයෙන්ම නිම කර ඇත. ප්‍රධාන නැංගුරමේ ඉදිකිරීම් 90 % ක්ද සේවා නැංගුරම් ඉදිකිරීම් 90 % ක්ද ඉන්ධන නැංගුරම් ඉදිකිරීම් 64 % ක්ද දිය කඩන ඉදිකිරීම 88 % ක්ද නිම කර ඇත.තට්ටු 14 කින් යුත් පරිපාලන ගොඩනැගිල්ලක්ද මේ වරාය භූමියේ ඉදිකෙරේ. එය කොල්ලුපිටිය සිට හම්බන්තොට දක්වා වූ උසම ගොඩනැගිල්ල වනු ඇත. බැංකු, රේගු ආදී වරාය ආශ්‍රිත සියලු සේවා පහසුකම් සහිතව මේ ගොඩනැගිල්ල ඉදිකෙරේ. මේ වන විට පරිපාලන ගොඩනැගිල්ලේ වැඩකටයුතුª වලින් 19 % ක් නිම කර තිබේ. මාර්ග හා අනෙකුත් අංගණ පහසුකම් ඉදිකිරීම 59 % කින්ද පතුල කැණීම් කටයුතු 75 % කින් ද නිම කර තිබේ.හම්බන්තොට වරායේ කටයුතු කඩිනමින් සිදු වීම සතුටට කරුණකි. මුදල් හිඟය, ව්‍යාපෘති ප්‍රදේශයේ පදිංචි ජනතාව ඉවත් කිරීම දුෂ්කර වීම ආදි හේතු නිසා බොහෝ ව්‍යාපෘති දීර්ඝ කාලයක් තිස්සේ ඇදී යයි. එහෙත් හම්බන්තොට වරායේ පළමු ඉදිකිරීම් කටයුතු සඳහා චීන ආණ්ඩුව අරමුදල් සපයයි. පළමු අදියරේ ඇස්තමේන්තුගත වියදම එක්සත් ජනපද ඩොලර් මිලියන 360 කි. රුපියල් මිලියන 600 ක් වැය කර ව්‍යාපෘති භූමි සීමාවේ පදිංචි පවුල් 451 ක් ඉවත් කිරීමේ කටයුතු සාර්ථකව සිදු කර ඇත.හම්බන්තොට වරාය ඉදිකිරීමත් සමඟ ඒ ප්‍රදේශයම සංවර්ධන කලාපයක් ලෙස සංවර්ධනය කෙරේ. එහිදී විශේෂ ඉන්ධන පිරවුම් හල් ඉදිකර නැව්වලට ඉන්ධන ලබා දීමේ පහසුකම් සලසයි. තවද වරාය ඉදිකිරීමේදී හාරන පස් යොදා ගෙන මුහුදු මට්ටමේ සිට මීටර් 8 ක් උසින් සංචාරක නිකේතනයක් ඉදිකිරීමටද සැලසුම් කර ඇත. තවද ජාත්‍යන්තර මට්ටමේ සම්මන්ත්‍රණ ශාලාවක් ද මේ ප්‍රදේශයේ ඉදි කෙරේ.දුම්රිය මාර්ග සංවර්ධනය, මහා මාර්ග සංවර්ධනය, ගුවන් පාලම් ඉදිකිරීම් ආදි සංවර්ධන කටයුතු රැසක් ඊට සමගාමීව සිදු වේ. තවද ග්‍රාමීය සංවර්ධන අධිකාරිය සමග එකතු වී හම්බන්තොට නව නගරයක් ඉදිකිරීමටද සැලසුම් කර ඇත. මෙසේ සිදුවන සංවර්ධන කටයුතුවලින් ප්‍රදේශයේ සම්පත්වලින් ප්‍රයෝජන ලබා ගැනීමට මෙන්ම ජනතාවටද නව ආදායම් උත්පාදන මාර්ග ද උදා වේ. ඒ අනුව හම්බන්තොට වරාය මෙරට සංවර්ධනයට අති විශාල දායකත්වයක් සපයනු ඇත.ඈත අතීතයේ පටන්ම ලෝකයේ බටහිර සිට නැඟෙනහිරටත්, නැඟෙනහිර සිට බටහිරටත් නැව් ගමනාගමනය සිදුවුණේ ශ්‍රී ලංකාව හරහා. එයට හේතුවෙලා තියෙන්නේ ශ්‍රී ලංකාවේ පිහිටීම. ඒ අනුව වරාය කියන්නේ ශ්‍රී ලංකා ආර්ථිකයට විශාල දායකත්වයක් සැපයිය හැකි ක්ෂේත්‍රයක්. එහි දී හම්බන්තොට කියන්නේ වරායක් ඉදිකිරීමට සුදුසුම ප්‍රදේශයක්.හෙක්ටයාර 1500 ක භූමි ප්‍රමාණයක හම්බන්තොට වරාය ඉදිකෙරෙනවා. මේ වරායේ ප්‍රධාන විශේෂත්වයක් වන්නේ නැව් 33 ක් නැවැත්විය හැකිවීමයි. ව්‍යාපෘතියේ පළමු අදියරේදී නැව් තුනක් නැවැත්වීමට සැලැසුම් කර තිබෙනවා. ඉන්පසුව තවත් නැව් 6 ක් නැවැත්වීමට අවශ්‍ය කටයුතු සිදුකෙරෙනවා. ඒ අනුව හම්බන්තොට වරායේ පළමු නැව නොවැම්බර් මාසය වනවිට ගෙන ඒමට උත්සාහ කරනවා.මේ වරාය ඉදිකිරීම සඳහා යොදා ගත්තේ කරගම් ලේවාය. එහිදී කරගම් ලේවායේ බැම්මක් බැඳ එහි එකතු වී තිබුණු ජලයත් මඩත් ඉවත් කළා. මඩ ඉවත් කිරීමේ විශේෂ යන්ත්‍රයක් එහිදී භාවිත කළා. මෙහි ගැඹුර මීටර් 17 ක් වෙනවා. මේ වරායේ දියකඩනය සකස් කිරීමේත් විශේෂත්වයක් තියනවා. එහිදී ටොන් 30 ක් පමණ බර ගල් අවශ්‍ය වුණා. ඒත් ඒ ගල් සොයා ගැනීම දුෂ්කර වූ නිසා අපි කෘත්‍රිම ගල් 12,000 ක් හැදුවා.හම්බන්තොට වරායේ ජැටිය පිහිටලා තියෙන්නේ මුහුදු මට්ටමේ සිට මීටර් 21 උඩින්. අගෝස්තු මාසයේදී ජලය පිරවීම සිදුකෙරෙනවා. මේ වරාය ඉදිවීමත් සමඟ තවත් සංවර්ධන කටයුතු රැසක් සිදුවෙනවා. තට්ටු 14 කින් යුතු පරිපාලන ගොඩනැගිල්ලක් ඉදිකෙරෙනවා. වරාය ඉදිකිරීමට හාරන පස් යොදාගෙන දූපතක් නිර්මාණය කර එහි සංචාරක නිකේතනයක් ගොඩනැගීමට කටයුතු යොදා තිබෙනවා. ඒ වගේම නැව්වලට අවශ්‍ය ඉන්ධන සැපයීමට තෙල් ටැංකි ඉදිකෙරෙනවා. හම්බන්තොට නව නගරයක් ඉදිවෙන අතරම දුම්රිය මාර්ග, මහාමාර්ග සංවර්ධනය ගුවන් පාලම් ඉදිකිරීම ආදි සංවර්ධන කටයුතු රැසක් සිදුවෙනවා.වරාය බලන්න ආපු අපේ කණ්ඩායමේ හැමෝම පේරාදෙණිය විශ්වවිද්‍යාලයේ භූගෝල විද්‍යාව හදාරපු අය. අපි ඉගෙන ගත් බොහෝ දේවල් ප්‍රායෝගිකව වටහා ගන්න අද හැකියාව ලැබුණා. මාධ්‍යවලින් වගේම විවිධ ආයතන පුද්ගලයන් මගින් අපට දැනගන්න ලැබුණා අගෝස්තු මාසෙදි වරායට වතුර පුරවනවා කියලා.ඒ නිසා වතුර පුරවන්න කලින් මේක දැකබලා ගන්න ඕන කියලා අපේ කණ්ඩායම හිතුවා. ඇත්තටම අපට හරිම සතුටක් දැනෙන්නේ. මේක ආසියාවේම හොඳම වරාය බවට පත් වෙයි කියලා අපට හිතෙනවා.හම්බන්තොට කිව්වම අපට අහන්න ලැබුණේ වගා කරන්න බැරි දුෂ්කර ප්‍රදේශයක් කියලා. ඒත් මේ ප්‍රදේශයේ වරායක් ඉදිවීමෙන් විශාල දියුණුවක් බලාපොරොත්තු වෙන්න පුළුවන්. ඒක රටේ ආර්ථිකයට ලොකු ශක්තියක් වේවි.මම වෘත්තියෙන් ඉංජිනේරුවරයෙක්. පළමු වතාවට මේ ඉදිකිරීම් භූමියට පැමිණියේ. මෙහිදී මම දැකපු ප්‍රධානම දේ තමයි නවීනතම තාක්ෂණය භාවිතය.මේ වරායේ ඉදිකිරීම් ඉතා කඩිනමින් සිදුවෙන ආකාරය අපට දකින්න ලැබුණා. ඒකට ප්‍රධානම හේතුව දියුණු තාක්ෂණ යොදා ගැනීමයි. ලංකාවේ පළමු වතාවට යොදා ගත් තාක්ෂණික ක්‍රමවේද මේ ව්‍යාපෘතියෙන් හඳුනා ගන්න පුළුවන්.මේ වරායේ ඉදිකිරීම්වල සිදුවන වේගවත් ගමන අනුව දෙවන තෙවන අදියරයන්ද කඩිනමින් සිදුවනු ඇතැයි අපට බලාපොරොත්තු වෙන්න පුළුවන්. ඒ වගේම මේ ව්‍යාපෘතිය මගින් මේ ප්‍රදේශයේත් රටේත් සංවර්ධනයට විශාල දායකත්වයක් සැපයිය හැකි බව සතුටින් ප්‍රකාශ කරනවා.වරායක් ඉදිකරනවා කියන්නේ විශාල සංවර්ධන කටයුත්තක්. අගෝස්තු මාසයේදී වතුර පුරවනවා කියලා අපට දැනගන්න ලැබුණා. ඊට කලින් වරාය පතුල දැක බලා ගන්න ලැබෙන එක ඉතාමත් දුර්ලභ අවස්ථාවක්. මම හිතන්නේ ඒක දකින්න ලැබීමත් වාසනාවක්.විශාල වරායක ඉදිකිරීම් කටයුතු සිදුකෙරෙන ආකාරය අද සියැසින් බලා ගත්තා. ඒ ගැන හරිම සතුටුයි. ඒ වගේ රටේ සංවර්ධනය වෙනුවෙන් මේ වගේ ව්‍යාපෘති සිදුකිරීම ගැනත් අපට ගොඩක් සතුටුයි. අපි අද දකිනවට වඩා විශාල සංවර්ධනයක් තව අවුරුදු කීපයකින් හම්බන්තොටදී දකින්න පුළුවන් වේවි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>24</day>
    </date>
    <link>http://www.dinamina.lk/2010/06/24/_art.asp?fn=f1006246</link>
    <topic>රටේ හදවත වරායයි</topic>
    <author>සාකච්ඡා කළේ ප්‍රසාද් පූර්ණමාල්</author>
    <content>* වරායක් ඉදිකිරීම සඳහා හම්බන්තොට තෝරා ගැනීමේ වැදගත්කම කුමක්ද?දකුණේ වරායක් ඉදිකිරීම පිළිබඳව අදහස් යෝජනා ප්‍රකාශයට පත් වුණේ අද ඊයේ නෙමෙයි. හම්බන්තොට වරාය පිළිබඳ යෝජනාව මුලින්ම ආවේ වසර තිහකට පමණ කලින්. නමුත් එය සිහිනයක් පමණක් වුණා. හම්බන්තොට වරායේ සිහිනය සැබෑවක් කළේ වර්මාන ජනාධිපති මහින්ද රාජපක්‍ෂ මහතායි. විවිධ පුද්ගලයන් නොයෙකුත් බොරු ප්‍රචාර ගෙනියනවා තමයි.නමුත් රටේ ජනතාවගෙන් බහුතරයකට අද ලෝක ආර්ථිකය, අපේ රටේ ආර්ථිකය හා ආර්ථික සංවර්ධනය පිළිබඳව දැනුමක් තිබෙනවා. ඔවුන් දන්නවා ජාත්‍යන්තර නැව් මාර්ගය වැටී තිබෙන්නෙ කොහෙන්ද කියලා. ජාත්‍යන්තර නැව් මාර්ගය තිබෙන්නෙ හම්බන්තොටට නුදුරින්. අපේ රටේ දකුණ මුහුදු තීරය හරහා දිනකට නැව් දෙසීයක් තුන්සියයක් යනවා.මේ නැව් සියල්ල ලංකාව දිහා බලාගෙන වෙනත් රටවලට යනවා. කොළඹ වරායේ අඩුපාඩුකම් නෙමෙයි එයට බලපා තිබෙන්නෙ. දුර ප්‍රමාණයයි. විශේෂයෙන්ම ප්‍රතිනැව්ගත කිරීම් හරහා විශාල ලාභයක් ලබන්න පුළුවන්. ඊට අමතරව නෞකාවලට ජලය සහ තෙල් ලබාදීමෙන් මුදල් උපයන්න පුළුවන්.* හම්බන්තොට වරායේ ඉදිකිරීම්වල වර්තමාන තත්ත්වය කෙබඳුද?මම මුලින් සඳහන් කළා වගේ හම්බන්තොට වරායේ සිහිනය අද සැබෑ වෙලා. මම වසර කීපයකින් තමයි මෙතෙනට ආවේ. එදා මම වරායේ නියෝජ්‍ය ඇමැතිවරයාව සිටියදී තමයි මූලික වැඩකටයුතු සිදු වුණේ. අද මට හරි සතුටුයි කඩිනමින් ඉතා ක්‍රමවත්ව මෙහි ඉදිකිරීම් සිදුවෙනවා. අද වන විට නෞකාවලට තෙල් සැපයීම සඳහා අවශ්‍ය මූලික පසුබිම, උපකරණ සකසමින් යනවා.ඊට අමතරව මේ වරායට ජලය පිරවීමට යෝජනා වී තිබුණේ මේ වසරේ දෙසැම්බර් මාසයේදී. නමුත් ඉතා කඩිනමින් මෙහි වැඩ සිදුවීම නිසා ඊට පෙර එනම් ලබන අගෝස්තු මාසයේදී ජලය පිරවීමට හැකියාව ලැබී තිබෙනවා. මේ නිසා විශාල ජනතාවක් වරායේ පතුල බලාගැනීමට පැමිණෙනවා. මෙය ඉතා දුර්ලභ අවස්ථාවක්. ඒ වගේම පළමු නැව දෙසැම්බර් මාසයට පෙර වරායට ඇතුල් කිරීමට තමයි සැලසුම් සකස් කර තිබෙන්නේ.* හම්බන්තොට වරායේ ඉදිකිරීම් ප්‍රදේශයේ සංවර්ධනයට දායක වෙන්නෙ කොහොමද?පසුගිය 88 - 89 කාලේ අපේ සහෝදරවරු පාසල්වල ළමයි පාරට බැස්සුවේ කොළඹට කිරි අපිට කැකිරි කියලයි. අද ඒ අයම කියනවා දකුණට කිරි අපිට කැකිරි කියලා. ජනතා සිහින සැබෑකරන ජනතා හද ගැස්ම හඳුනන නායකයෙක් ලෙස විශේෂයෙන්ම දකුණේ බිහිවුණු නායකයෙක් ලෙස ජනාධිපතිතුමා දකුණේ සංවර්ධනයට වගේම මුළු රටේම සමස්ත සංවර්ධනයටත් විශාල වැඩකොටසක් කරමින් යනවා. වසර කීපයකට කලින් මම මේ ප්‍රදේශයට පැමිණියේ ඉතා අපහසුවෙන්.මාර්ග පද්ධතියම ඉතා අබලන් තත්ත්වයේ තමයි තිබුණේ. අද වරායට සමගාමීව මාර්ග පද්ධතිය අලුත්වැඩියා කරලා පුළුල් කරලා තිබෙනවා. මේ මාර්ග හදලා තියෙන්නේ ඉදිරි වසර 30 ක් ගැන හිතලයි. ප්‍රදේශයේ ජනතාවට විදුලිය, ජලය ලබාදීමට කටයුතු කරලා තිබෙනවා. ඒ වගේම අනෙක් විශාලම කාර්ය තමයි ශි‍්‍ර ලංකාවේ දෙවැනි ජාත්‍යන්තර ගුවන්තොටුපොළ ඉදිවීම. එය මත්තල ඉදිකරනවා.වරාය, ගුවන්තොටුපොලට අමතරව සංචාරක ව්‍යාපාරය දියුණු කරන්න කටයුතු සිදුවෙනවා. අද ප්‍රදේශය දිහා බලුවම සැබෑ වෙනසක් පෙනෙනවා. බැලූ බැලූ තැන වෙළඳසැල්. ගොඩනැඟිලි ඉදිවෙනවා. පැල්පත් වෙනුවට, ගඩොලින් නිවාස ඉදිවෙනවා. අද බොහෝ දෙනෙකුට මේ තත්ත්වය දිහා බලාගෙන ඉන්නත් බැහැ.* රටේ සමස්ත සංවර්ධනයට හම්බන්තොට වරාය ඉවහල් වෙන්නෙ කොහොමද?රටක් තවත් රටකට සම්බන්ධ වෙන්නෙ වරාය හා ගුවන්තොටුපොළ මගිනුයි. අපේ රටේ අවාසනාවකට මෙන් පසුගිය වසර 60 ක කාලය තුළ සිදු වූයේ දෙවන ජාත්‍යන්තර ගුවන්තොටුපොළ හා වරායක් පිළිබඳව කතා කිරීම පමණ යි.පසුගිය තිස්වසරක යුද්ධයක් මේ තත්ත්වයට බලපාන්න ඇති කියල හිතනවා. නමුත් ඒ කාලෙත් තවත් ප්‍රධාන වරායක අවශ්‍යතාවය තදින්ම තිබුණා. කොළඹ වරාය කාර්ය බහුල සමහර අවස්ථාවන්වලදී නැව් වෙනත් වරායන් වෙත හරවා යවන්න සිදුවූ අවස්ථා තිබුණා. නමුත් අද මේ සියලු තත්ත්වයන් නිමාවී තිබෙනවා. අද දෙවන ජාත්‍යන්තර වරායක සිහිනය සැබෑ වෙලා තිබෙනවා.රටේ සමස්ත සංවර්ධනයට මේ වරාය ට ඉතා සුවිශේෂී කාර්යභාරයක් පැවරී තිබෙනවා. ප්‍රධාන ජාත්‍යන්තර නැව් මාර්ගය ආසන්නයේ පිහිටීම නිසා විශේෂයෙන් ම ප්‍රති නැව් ගත කිරීම, තෙල්, ජලය ලබාදීම සංචාරක ක්‍ෂේත්‍රයේ දියුණුවීම, මේ ප්‍රදේශය හා සමස්ත දකුණේ අපනයන ආනයන ඉහළ යාම සිදු වෙනවා.ප්‍රධානම කාරණය තමයි කොළඹ වරායේ ගැඹුර මීටර 15 කට සීමා වීමත් හම්බන්තොට වරායේ පතුල මීටර් 17 ක් වීමත් හේතුවෙන් මෙතෙක් කොළඹ වරායට ගෙන ඒමට නොහැකි වූ ලෝකයේ විශාල නෞකා ගෙන ඒමට හැකිවීම මේ හරහාත් රටේ සමස්ත සංවර්ධනයට සුවිශේෂී කාර්යක් ඉටුකළ හැකියි. රටේ හදවත වරාය කියලයි මම හිතන්නේ. අපිට දැන් එක හදවතක් නෙමෙයි හදවත් දෙකක් තිබෙනවා.* වරාය ඉදිකිරීම්වලට සමගාමීව සිදුවන වෙනත් සංවර්ධන කටයුතු මොනවාද?ප්‍රධානම සංවර්ධන කාර්ය මත්තල ඉදිකරන දෙවන අන්තර් ජාතික ගුවන්තොටුපොළයි. ඊට අමතරව සංචාරක කර්මාන්තය දියුණු කිරීම සඳහා විශේෂ වැඩපිළිවෙළක් ක්‍රියාත්මකයි. උදාහරණ වශයෙන් ඉවත් කරන පස් ඒකරාශි කරමින් දූපතක් නිර්මාණය කර එහි සංචාරකයන් සඳහා හෝටලයක් නිර්මාණය කිරීම, මීට අමතරව ප්‍රදේශයේ ගොවි ජනතාවගේ නිෂ්පාදන වැඩිකිරීම හා එම නිෂ්පාදන අපනයනය කිරීම සඳහා විශේෂ වැඩපිළිවෙළක් සකස් කිරීම දැක්විය හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006251</link>
    <topic>ජී.එස්.පී. සහන ගන්නරට පාවා දෙන්නේ නෑ</topic>
    <author>සිතාරා සේනානි සහ ස්වර්ණා විජේකෝන්</author>
    <content>ස්වාධීන රාජ්‍යයක් ලෙස ඕනෑම අභියෝගයකට මුහුණදීමට රජයට හැකි බවත්, රට පාවා දී ජී. එස්. පී. බදු සහනය ලබා ගැනීමට රජයට කිසිදු අවශ්‍යතාවයක් නොමැති බවත් කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.කොන්දේසි විරහිතව යමක් ලබා ගන්නේ නම් මිස ඉන් පිට කිසිම කොන්දේසියකට රජය එකඟ නොවන බව ද අමාත්‍යවරයා පැවැසීය.රඹුක්වැල්ල මහතා මෙසේ පැවැසුවේ අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (24) පැවැති මාධ්‍ය හමුවේදීය. ශ්‍රී ලංකාවට ජී. එස්. පී. බදු සහනය ලබාදීම සඳහා රජය අනුගමනය කළ යුතු ක්‍රියා මාර්ග දක්වමින් යුරෝපා සංගමය එවා තිබෙන ලිපිය සම්බන්ධයෙන් කරුණු දක්වමින් අමාත්‍යවරයා මෙසේ ද කීවේ ය.ජී. එස්. පී. සහනය ලබා දීම සඳහා යුරෝපා සංගමය අලුතින් කොන්දේසි ඉදිරිපත් කැර තිබෙනවා. ව්‍යවස්ථාව සංශෝධනය කිරීම, රැඳවුම් නියෝග මත රඳවා සිටින පුද්ගලයන් නිදහස් කිරීම, ත්‍රස්තවාදය වැළැක්වීමේ පනත අහෝසි කිරීම, හදිසි නීතිය ඉවත් කිරීම, ජාතික ආරක්ෂාව හා සම්බන්ධ වගන්ති ඉවත් කිරීම, අපරාධ නඩු විධාන සංග්‍රහය යටතේ ඇති යම් යම් වගන්ති සංශෝධනය කිරීම එයින් කීපයක් ලෙස දැක්විය හැකියි.මේ සම්බන්ධයෙන් යුරෝපා සංගමය අපට කලින් ඉදිරිපත් කළේ වෙනස් කොන්දේසි මාලාවක්. ළමා අයිතිවාසිකම් සුරක්ෂිත කිරීම, ළමා සොල්දාදුවන් බඳවා ගැනීම, කම්කරු සබඳතා යනාදිය එයට ඇතුළත්කර තිබුණා. 17 වෙනි සංශෝධනය ගැන රනිල් වික්‍රමසිංහ සහ කරු ජයසූරිය මහත්වරුන් පාර්ලිමේන්තුවේ දැක් වූ අදහස් පවා මෙයට ඇතුළත් ව තිබුණා.මේ ඉදිරිපත් කර තිබෙන කොන්දේසිවලින් භාගයක් දෙමළ ඩයස්පෝරාව ඉදිරිපත් කළ ඒවා බව ඉතා පැහැදිලියි. මේවා රනිල් ඇතුළු සමස්ත ෂපක්ෂය, මනෝ ගනේෂන්, හකීම් රාජ්‍ය නොවන සංවිධාන කීපයක් පසුගිය සමයේ නිරන්තරයෙන් කළ ඉල්ලීම්.කෙසේ වෙතත් මෙරට කර්මාන්තකරුවන්ට පාඩු සිදු නොවීමේ ක්‍රමවේදයක් අනුගමනය කිරීමට රජය බලාපොරොත්තු වෙනවා. රුපියල් බිලියන 6ක තැන්පතුවක් අපට තිබෙනවා. එය නිදහසින් පසු ලැබුණු ලොකුම විදේශ සංචිත ප්‍රමාණයයි. යම් අඩුපාඩුවක් තිබෙනවා නම් හදාගන්න පුළුවන්. දැනටමත් කර්මාන්තකරුවන් ගණනාවක් කෝටා එකට සීමා නොවී වෙළෙඳපොළේ යම්කිසි තත්ත්වයකට පැමිණත් තිබෙනවා.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල සහ ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරු ද මාධ්‍ය හමුවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006252</link>
    <topic>මිහිඳු උරුමය</topic>
    <author>මැටරඹ හේමරතන නායක ස්ථවිර</author>
    <content>සමණාමයං මහාරාජධම්මරාජස්ස සාවකාතමෙව අනුකම්පායජම්බුද්වීපා ඉධාගතාසැදැහැවත්නි,එදා අනුබුදු මිහිඳු මහරහතන් වහන්සේ අප රටට බුදු දහම හඳුන්වාදීමත් සමගම අප රටේ එතෙක් පැවැති සංස්කෘතිය බෞද්ධ සංස්කෘතිය බවට පරිවර්තනය විය.ඒ අනුව ඔපවත් වුණු අප රටේ ජනතාව යහපත් වූ අන්තර්පුද්ගල සබඳතාවන් ඔස්සේ මනා සුචරිතවත් ජීවිත ගත කළ හ. පරපීඩනය, සත්ත්ව ඝාතනය හෙළා දුටුවහ. මවුපිය, දූ දරු ස්වාමි භාර්යා යුතුකම් හා ඥාති සංග්‍රහ මැනවින් ඉටු කළහ.මිහිඳු මහරහතන් වහන්සේ එදා මිහින්තලයේ දී දෙවනපෑතිස් මහරජු මුණගැසී ‘මහරජ අපි සම්‍යක් සම්බුද්ධ සර්වඥයන් වහන්සේගේ ශ්‍රාවකයෝ වෙමු.නුඹලා කෙරෙහි වූ අනුකම්පාවෙන් දඹදිව සිට මෙහි පැමිණියෙමු’ යනුවෙන් වදාරා ආරම්භ කළ අත්‍යුදාර ධර්ම දූත සේවය ලක්දිව සෑම ගමක් නගරයක් පාසාම ශීඝ්‍රයෙන් ව්‍යාප්තවන්නට විය.එදා මෙදා තුර මෙ රට ජනතාව සාර්ධර්ම අතින් ශික්ෂිත මනා ගුණවත් පිරිසක් බවට පත්වීමට එය මුලාරම්භයක් ම විය. එසේ අපට උරුම වූ පෙරදිග බෞද්ධ සංස්කෘතියේ සාරවත් අංග ලක්ෂණ යම් තරමකට කණපිට පෙරැළීමට යුරෝපීය ධන කුවේරයන් ගේ මෙරට සම්ප්‍රාප්තිය හේතුවක් විය. එයින් ඇති වූ හානිකර ප්‍රතිඵල අද වන විටත් මෙරට ජනතාව යම් පමණකට භුක්ති විඳිති.බටහිර අනුකරණශීලි සමාජ ලක්ෂණ නිසා පෙරදිග බෞද්ධ සංස්කෘතිය උරුමව පවත්නා මෙරට ජනතාව ගේ සාරධර්ම සෝදාපාලුව නොවැළැක්විය හැකිය. එවැනි විෂම සමාජ ලක්ෂණවලින් දුරු වී අපට උපතින් උරුමව පවත්නා සංස්කෘතිය ආරක්ෂා කොට එය තම අනාගත පරපුර වෙනුවෙන් දායාදයක් ලෙස සුරක්ෂිත කරදීම ගිහි පැවිදි අප සැමගේ පරම යුතුකමකි.අද උතුම් පොසොන් පුර පසළොස්වක් පොහෝදා වෙසෙසින් ඓතිහාසික මිහින්තලය, ඓතිහාසික සිතුල්පව්ව යන සිද්ධස්ථානයන් ප්‍රමුඛ ලංකාවේ සෑම වෙහෙර විහාරස්ථානයකම උතුම් වූ දාන, සීල, භාවනා පින්කම් පැවැත් වේ. සැදැහැවතුන් ලක්ෂ සංඛ්‍යාත පිරිස් ඒ ඒ විහාරස්ථාන වෙත පැමිණෙති.මේ සැමගේ ඒකායන ප්‍රාර්ථනය අකුසලින් දුරුව කුසලින් සරු වී මෙලොව - පරලොව උභයාර්ථ සංසිද්ධිය සලසාගෙන කෙළවර උතුම් වූ නිවන් සුවය අවබෝධ කර ගැනීමයි.ඒ සඳහා තම තමන් මෙකී සංසාරගත ජීවිතයේ සිදු කරගන්නා වූ සියලු කුසල් හේතු වාසනා වේවායි අද පොසොන් පුර පසළොස්වක පොහෝ දින සැමට ආශිර්වාදය පළ කර සිටිමි.තෙරුවන් සරණයි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006253</link>
    <topic>පොසොන් මංගල්‍යය රටටම සතුටක්</topic>
    <author/>
    <content>මිහිඳු හිමියන් මෙරටට වැඩම කිරීමේ ඓතිහාසික සිද්ධිය සමරන දෙදහස් තුන්සිය දහ අටවැනි පොසොන් මංගල්‍ය රටම එක්ව සමරන්නට ලැබීම සතුටට කරුණක් බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මේ අදහස් පළ කරන්නේ පොසොන් පෝ දිනය වෙනුවෙන් පණිවිඩයක් නිකුත් කරමිනි.එම පණිවිඩයේ මෙසේද දැක්වේ.පොසොන් පොහොය මංගල්‍යය ලංකාවාසී බෞද්ධ අප සැමගේ ඉමහත් ගෞරවයට ලක්වන අසිරිමත් මංගල්‍යය යි. ඒ අප සම්මා සම්බුදුරජාණන් වහන්සේගේ සදහම් පණිවිඩය රැගෙන මිහිඳු මහරහතන් වහන්සේගේ ලක්දිවට වැඩමවීම සිහිගන්වන පොසොන් මංගල්‍යය නිසාය. එම ඓතිහාසික සංසිද්ධිය සමරන දෙදහස් තුන්සිය දහඅටවැනි පොසොන් මංගල්‍යය මෙවර මුළු රටම එක්ව සමරන්නට ලැබීම මහත් සතුටකි.මිහිඳු හිමියන් දෙසූ දහම අප සමාජයත්, සංස්කෘතියත් නව මඟකට යොමු කළේය. ජාති ආගම් භේද නොසලකා එකම රටක පුරවැසියන් ලෙස සහජීවනයෙන් ජීවත් වීමට ඒ දහම් පණිවිඩය අපට මාර්ගෝපදේශය විය. කරුණාව, දයාව හා මෛත්‍රීය පෙරටු කොටගත් අප අවිහිංසාවාදී සමාජයක් ගොඩනඟා, සුචරිතවත් ජාතියක් ලෙස අදිටනින් පෙරට ආවෙමු. ලොව අන්‍ය ජාතීන් විශ්මයට පත්කරවන ප්‍රෞඪ ඉතිහාසයකට උරුමකම් කීමට අපට හැකිවූයේ ද මිහිඳු හිමියන් පෙන්වා දුන් සැනසිලිසහගත ගමන් මඟ නිසා ය.මිහිඳු හිමියන් පෙන්වාදුන් දිශානතියට යොමුව දැහැමි රටක් ගොඩනැගීමට අද රට එක්සේසත්ව තිබේ. අධිෂ්ඨානයෙන් කටයුතු කොට සියල්ල ජයගත යුතු වන්නෙමු. දයාව, කරුණාව, පෙරදැරිව සහජීවනය ඇති කළ යුතු වෙමු. සියලුම භේද අප පරාජිතයන් බවට පත්කරවන බව අප අමතක කළ යුතු නොවේ. අප රාජ්‍ය ප්‍රතිපත්තිය සැමවිටම ධර්මයේ මඟ ගුරුකොට ගත්තකි.ධම්මෝ හවේ රක්ඛතී ධම්ම චාරි“ධර්මයේ හැසිරෙන්නා ධර්මය විසින් ම රකියි” යන මිහිඳු හිමියන් අප ජාතියට ඉගැන්වූ සම්බුදුවදන මෙනෙහි කරමින් මේ පොසොන් සමය අර්ථවත් ;කාට අලුත් ශ්‍රී‍්‍ර ලංකාවක් ගොඩනැගීමට පෙළගැසෙමු.සැමට තෙරුවන් සරණයි !</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006254</link>
    <topic>මිහිඳු මඟ යමු</topic>
    <author/>
    <content>රණවිරුවන් මුදාදුන් දේශය ආගමික, සංස්කෘතික හා සදාචාරවත් රාජ්‍යයක් කරවීමේ අභියෝගය ජයගත හැක්කේ මිහිඳු හිමියන් ලංකාවට පෙන්වා දුන් සද්ධර්ම මාර්ගය නිසි ලෙස අවබෝධ කර ගැනීමෙන් පමණක් යැයි අගමැති දි. මු. ජයරත්න මහතා පොසොන් පොහෝ දිනය නිමිත්තෙන් පණිවිඩයක් නිකුත් කරමින් කියා සිටී.එම පණිවිඩයේ මෙසේ ද වේ.ශ්‍රී ලංකා බෞද්ධයින්ගේ අභිෂේක මංගල්‍යය සැමරීම හෙවත් මිහිඳු මහරහතන් වහන්සේගේ ලංකා ගමනය සනිටුහන් කෙරෙන, පොසොන් පුර පසලොස්වක පොහෝ දිනය නිමිතිකොට මේ නිකුත් කෙරෙන සුබ පැතුම චිරාත් කාලයක් සැබෑ බෞද්ධයකු ලෙස හද පත්ලෙන්ම උපන් හැඟීම් සමුදායක් බව සටහන් කරන්නේ ඉතාමත් සතුටිනි.මහින්දාගමනයෙන් වසර 2318කට පසුව එළැඹෙන මේ පොසොන් පුර පසළොස්වක පුන් පොහෝ දිනය හා ඉනික්බිති කාලය ‘බෞද්ධ පුනර්ජීවන වසරක්’ ලෙස ප්‍රකාශයට පත් කිරීමටත්, සමාජගත කිරීමටත්, උචිතම අවස්ථාව මේ යැයි මම විශ්වාස කරමි.එය හුදෙක්, නාම මාත්‍රයට සුබ පැතුමට හා බෝඩ් ලෑල්ලට සීමා නොවී, සෑම බෞද්ධයෙකු තුළම, බෞද්ධ හදවතක් තුළම, නිතැතින්ම මතුව එන හැඟීමක් විය යුතුය. බහුතරය බෞද්ධයින් වෙසෙන රටකට, බෞද්ධ පුනර්ජීවයක් අවශ්‍ය වන්නේ ඇයි දැයි කිසිවෙකු විමසන්නේ නම් ඊට පිළිතුරු සපයා ගත යුත්තේ ද තම හදවතින්මය. සැබැවින්ම අප ලොව්තුරා ගෞතම බුදුරජාණන් වහන්සේ දේශනා කළ සද්ධර්මයේ හරය සැබෑ ලෙසම අවබෝධ කරගත් නියම බෞද්ධයෙක් වෙත් ද ? එය විමසා බැලීමට මේ උචිතම කාලයයි.මහින්දා ගමනයෙන් මෙරට ඇති වූ ආගමික සංස්කෘතික හා සදාචාර පුනර්ජීවනය සේම ජනාධිපති මහින්ද රාජපක්ෂ මැතිඳුන්ගේ නායකත්වය තුළ අප යළිත් මහින්ද යුගයකට පා තබා සිටිමු. ජනපතිදුන් ප්‍රමුඛ, වීරෝදාර රණවිරුවන් අප සියල්ලන්ටම දිනා දුන් මේ නිවහල් දේශය යළිත් ආගමික, සංස්කෘතික හා සදාචාරවත් රාජ්‍යයක් කරවීමේ අභියෝගය ජයග්‍රහණය කළ හැක්කේ එදා මිහිඳු මා හිමියන් ශ්‍රී ලාංකිකයන්ට පෙන්වා දුන් සද්ධර්ම මාර්ගය නිසි ලෙස අවබෝධ කර ගැනීමෙන් පමණි.තවමත් අප ගිලී සිටින පශ්චාත් යුද මානසිකත්වය වෙනුවට, යළි පුනර්ජීවය ලබන ජාතියක් ලෙස සංස්කෘතික හා ආගමික හරයන්ට අනුගත සමාජයක් ගොඩනැඟීම සඳහා සියලු ජාතීන්ට ආරාධනා කිරීමට ද මෙම පොසොන් පුර පසළොස්වක පොහෝ දිනය මම අවස්ථාවක් කර ගනිමි.ලෝ පුරා බෞද්ධ ජනතාවට අසිරිමත් පොසොන් උදානයක් වේවා !</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006255</link>
    <topic>මීළඟ කැබිනට් රැස්වීමකිළිනොච්චියේදී</topic>
    <author>සිතාරා සේනානි සහ ස්වර්ණා විජේකෝන්</author>
    <content>කැබිනට් මණ්ඩල රැස්වීම පළාත් මට්ටමින් පැවැත්වීමට රජය තීරණය කර ඇත.ඒ අනුව පළාත් මට්ටමින් පැවැත්වෙන ප්‍රථම කැබිනට් මණ්ඩල රැස්වීම ලබන දාහතරවැනිදා කිලිනොච්චියේදී පැවැත්වෙන බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කළේ ය.ජනාධිපති මහින්ද රාජපක්ෂ මහතාගේ යෝජනාවකට අනුව කැබිනට් මණ්ඩල රැස්වීම පළාත් මට්ටමින් පැවැත්වීමට තීරණය කර ඇති බවත් ඇමැතිවරයා ප්‍රකාශ කළේ ය. කැබිනට් මණ්ඩල රැස්වීම පැවැත්වීමට පෙර දින ඒ ඒ පළාත්වලදී ජංගම සේවාවක්ද පැවැත්වීමට තීරණය කර ඇත.සියලුම අමාත්‍යවරුන්ගේ සහභාගීත්වයෙන් පැවැත්වෙන මේ ජංගම සේවාවේදී ජනතාවගේ ගැටලු වලට අදාළ පළාත්වලදීම කඩිනමින් විසඳුම් ලබාදීමට අපේක්ෂා කරන බවත් අමාත්‍ය කෙහෙළිය රඹුක්වැල්ල මහතා ප්‍රකාශ කළේ ය.දිවයිනේ සෑම ප්‍රදේශයකම පාහේ සංවර්ධන ක්‍රියාවලිය වේගවත් කිරීමට මෙන්ම විවිධ සේවාවන් ඉටුකර ගැනීම වෙනුවෙන් ජනතාව පීඩාවට පත්වීම වැළැක්වීමත් මෙම කාර්යාවලියෙහි එක් අරමුණක් බවත් ඇමැතිවරයා කීය.අමාත්‍ය කෙහෙළිය රඹුක්වැල්ල මහතා මේ බව සඳහන් කළේ අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (24) පැවැති මාධ්‍ය සාකච්ඡාවට සහභාගී වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006256</link>
    <topic>මිහින්තලා ආලෝකපූජාවේ දෙවැනි දිනය අද</topic>
    <author>ගාමිණී ජයසිංහ හා සෙනරත් බණ්ඩාර කුලසේකර</author>
    <content>හතළිස් අටවැනි වරටත් පවත්වනු ලබන ‘ලේක්හවුස් මිහින්තලා ආලෝක පූජාවේ’ දෙවැනි දිනය අදයි (25). අග්‍රාමාත්‍ය දි. මු. ජයරත්න ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල මහත්වරුන්ගේ ප්‍රධානත්වයෙන් අද ප.ව. 7.00 ට ආලෝක පූජාව ආරම්භ කෙරේ.ලේක්හවුස් ආලෝක පූජාව සඳහා ලංකා විදුලිබල මණ්ඩලය සම අනුග්‍රහය ලබාදෙයි. බැතිබර දායකත්වය අබාන්ස් ආයතනය වෙතිනි. මිහින්තලා රජමහා විහාරාධිපති හා භාරකාර නුවරගම් පළාතේ උප ප්‍රධාන අධිකරණ සංඝනායක නාමල්වැවේ ධම්මකීර්ති ශ්‍රී රතනසාර නාහිමියන්ගේ අනුශාසකත්වයෙන් මේ ලේක්හවුස් ආලෝක පූජාව පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006257</link>
    <topic>ඉංජිනේරු සංස්ථාටෙන්ඩර් සභාපතිගේවැඩ තහනම්</topic>
    <author>නුවන් කොඩිකාර</author>
    <content>ඉංජිනේරු සංස්ථාවේ ටෙන්ඩර් කමිටු සභාපතිවරයාගේ වැඩ තහනම් කර තිබේ.සිය පෞද්ගලික ලාභ අපේක්ෂාවෙන් ටෙන්ඩර්කරුවන් හා කරනු ලැබ තිබූ වංචා සහගත ක්‍රියා හෙළිවීමෙන් පසු විෂය භාර අමාත්‍ය විමල් වීරවංශ මහතාගේ උපදෙස් මත වැඩ තහනම් කිරීම සිදු කළ බව ඉංජිනේරු සංස්ථාවේ සභාපති මහාචාර්ය ආෂු මාරසිංහ මහතා දිනමිණ ට පැවසීය.ඛෙත්තාරාම ක්‍රීඩාංගණයට අවශ්‍ය විදුලි ආලෝක පද්ධති සැපයීම පිළිබඳව ටෙන්ඩර් කැදවීම සම්බන්ධ තාක්ෂණික ඇගයීම් කමිටු සාකච්ඡාවට ටෙන්ඩර් කරුවන් කැඳවා තිබීම හා ඔවුන්ට ලබා දුන් දුරකථන ඇමතුම් ඇතුළු සියලු දෑ පිළිබඳ ලිඛිත සාක්ෂි ලැබී තිබෙන බවද හෙතෙම කීය.පැසිෆික් ආසියානු නිවාස ඇමැතිවරුන්ගේ සමුළුවට ඇමැති වීරවංශ මහතා දිවයිනෙන් බැහැරව සිටියද තොරතුරු දැන්වීමෙන් පසු ඊට අදාළ පරීක්ෂණ පවත්වන තෙක් වැඩ තහනම් කරන ලෙස දැනුම් දුන් බවද සභාපතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006258</link>
    <topic>වලපනේ දී ඇල්ලූ වෑන් රියේසුදු හඳුන් කඳන් 107ක්</topic>
    <author>ඉන්දික පොල්කොටුව</author>
    <content>වලපනේ තෙරිපැහැ ප්‍රදේශයේ රක්ෂිතයකින් හොර රහසේ කපා කොළඹ ප්‍රදේශයට ඉතා සූක්ෂම අයුරින් ගෙන යමින් තිබූ සුදුහඳුන් කඳන් එකසිය හතක් සමඟ කොටුව පොලිසියේ කොස්තාපල්වරයෙකු ඇතුළු පස් දෙනකු වලපනේ පොලිසිය මඟින් පෙරේදා (23) සවස අත්අඩංගුවට ගෙන තිබේ.අඩි දෙකක ප්‍රමාණයට කපා වෙන් කැර ගත් කුඩා ප්‍රමාණයේ මේ සුදු හඳුන් කඳන් තොගය වෑන් රථයේ අසුන් යට ඉතා සූක්ෂම අයුරින් සඟවා තබා කොළඹට ගෙන යමින් තිබියදී අත්අඩංගුවට ගෙන ඇත. විදේශයකට යැවීම සඳහා මේ හඳුන් දැව තොගය ප්‍රවාහනය කරමින් තිබූ බවට පොලිසිය අනාවරණය කැරගත් අතර, පොලිස් කොස්තාපල්වරයාගේ බලය යොදා ගනිමින් ඉතා සූක්ෂම අයුරින් මෙම දැව තොගය කොළඹට ගෙන යාමට සැලසුම් කැර තිබූ බවට වලපනේ පොලිසිය සැක කරයි.අත්අඩංගුවට ගැනුණ අය අතර කාන්තාවක ද සිටින බැව් වලපනේ ප්‍රදේශය භාර සහකාර පොලිස් අධිකාරි ධම්මික වීරසේකර මහතා පැවසීය. මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති ජයන්ත ගම්මන්පිල, සහකාර පොලිස් අධිකාරි ධම්මික වීරසේකර යන මහත්වරුන්ගේ උපදෙස් මත වලපනේ මූලස්ථාන ප්‍රධාන පරීක්ෂක නවරත්න දිසානායක මහතා ඇතුළු නිලධාරිහු පිරිසක් මෙහි වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n1006259</link>
    <topic>පිටකොටුවේ ඇපල් තට්ටුවකටඅත් බෝම්බ ප්‍රහාරයක්</topic>
    <author>චන්ද්‍රිකා පෙරේරා සහ සුභාෂිනී සේනානායක</author>
    <content>පිටකොටුව බෝධිරාජ මාවතේ ප්‍රධාන බස් නැවතුම ආසන්න පදික වෙළෙඳ සලකට ඊයේ (24) උදෑසන 5.25 ට පමණ අත් බෝම්බ ප්‍රහාරයක් එල්ලවීමෙන් කාන්තාවක ඇතුළු නවදෙනෙක් තුවාල ලැබූහ.ඇපල් තට්ටුවකට මේ ප්‍රහාරය එල්ල වී තිබෙන අතර දෙපිරිසක් අතර කලක් තිස්සේ පැවැති ව්‍යාපාර සම්බන්ධ ආරවුලක් ප්‍රහාරයට හේතුවී ඇතැයි පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පවසයි.මේ සිද්ධියෙන් තුවාල ලැබූ සිවුදෙනෙක් හතරවැනි ඉංජිනේරු සේවා රෙජිමේන්තුවේ සේවයේ නියුතු අයයි.පානදුර – නල්ලූරුවේ පිහිටි තම සේවා ස්ථානයට යමින් සිටියදී අනතුරට ලක්වූ මොවුන්ගෙන් ජගත් ජානක (28) යන අය ශල්‍යකර්මයකට ලක්කර දැඩි සත්කාර ඒකකයේ ප්‍රතිකාර ලබයි.සිවිල් වැසියන් පස්දෙනෙකු මේ අනතුරට මුහුණපා තිබෙන අතර අනුරාධපුරයට යාමට පැමිණි කාන්තාවක ද, පලතුරු වෙළඳාමෙහි යෙදුණු අය ද සුළු තුවාල ලබා සිටිති.අනතුරට ලක්වූවන් කොළඹ ජාතික රෝහලේ 72 හා 73 වාට්ටුවල ප්‍රතිකාර ලබන අතර අවශ්‍ය ප්‍රතිකාර කඩිනමින් ලබා දුන් බවත්, ඔවුන්ගේ තත්ත්වයන් එතරම් බරපතළ නොවන බවත්, රෝහල් අධ්‍යක්‍ෂ වෛද්‍ය ප්‍රසාද් ආරියවංශ මහතා “දිනමිණ” ට පැවසීය.තුවාල ලත් එක් අයකු රෝහල වෙත පැමිණියත් ඔහු ප්‍රතිකාර ලබාගැනීමට රැඳී නැතැයි ද ඒ මහතා “දිනමිණ” ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062510</link>
    <topic>අර්ධ චන්ද්‍රග්‍රහණයක්</topic>
    <author/>
    <content>අර්ධ චන්ද්‍රග්‍රහණයක් හෙට (26) සිදුවන බව ආතර් සී. ක්ලාක් මධ්‍යස්ථානයේ අභ්‍යවකාශ යෙදුම් අංශයේ උපදේශක ආචාර්ය චන්දන ජයරත්න මහතා පවසයි. පස්වරු 2.27 ට චන්ද්‍රග්‍රහණය ආරම්භ වී පස්වරු 7.50 ට අවසන් වෙයි.පියවි ඇසට චන්ද්‍රග්‍රහණයක් දිස්වන චන්ද්‍රයා පෘථිවියේ වඩා අඳුරු වූ පූර්ණ ඡායාව තුළින් ගමන් ආරම්භ කරන අවස්ථාව පස්වරු 3.47 ට උදා වේ. චන්ද්‍රයා පූර්ණ ඡායාවෙන් ඉවත් වීම පස්වරු 6.30 ට සිදු වේ.දහවල් කාලයේ සිදු වන ග්‍රහණයක් බැවින් මේ චන්ද්‍රග්‍රහණ ශ්‍රී ලංකාවාසීන්ට නොපෙනෙන නමුත් නැඟෙනහිර ප්‍රදේශයේ අයට චන්ද්‍රග්‍රහණයේ අවසානය සඳු නැඟෙනහිර ක්ෂිතිජයෙන් මතු වන අවස්ථාවේ එනම් පස්වරු 6.30 ට පමණ යන්තමින් දිස් විය හැකි බව ආචාර්ය ජයරත්න පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062511</link>
    <topic>අලි බබා කන්ටේනරයට බිලි</topic>
    <author>වවුනියාව උතුර සමූහ බන්දුල සෙනෙවිරත්න සහ බණ්ඩාර විපුලසේන</author>
    <content>ඒ නවය මාර්ගයේ පූනෑව නාවික හමුදා කඳවුර ඉදිරිපිටදී රථයක ගැටීමෙන් අලි පැටවෙකු ඊයේ් (24) අලුයම මිය ගොස් තිබේ.අලුයම 3.30 ට පමණ අනතුර සිදුව ඇත්තේ නාවික හමුදා කඳවුර අසලින් නැගෙනහිර සිට බටහිර දෙසට පාර හරහා මාරුවෙන අලි රංචුවක් වවුනියාව සිට අනුරාධපුර දෙසට ධාවනය වූ රථයක ගැටීමෙනි. මෙම අනතුරෙන් රථයේ ඉදිරිපසට ද බරපතළ හානි සිදුව ඇති අතර තවත් අලියකු හෝ දෙදෙනෙකුට තුවාල සිදුවන්නට ඇතැයි විශ්වාස කෙරේ.මිය ගිය අලි පැටවා අඩි තුනහමාරක් හතරක් උසකින් යුක්ත වන අතර ලොරි රථයේ රියදුරු පැවසුවේ අධික වේගයෙන් පාර මාරු වන අලි රංචුව තමන් නොසිතූ අයුරින් රථයේ ගැටුණු බවයි.පුනෑව හා මැදවච්චිය ඉසින්බැස්සගල අතර මෙම ප්‍රදේශය නිතර වල් අලි පාර මාරු වන ස්ථානයක් වන අතර නිතර නිතර අලි මිනිස් ගැටුම් පවතින ප්‍රදේශයක් ලෙසද ප්‍රසිද්ධය.ඊයේ (24) උදෑසන 8.30 පමණ වන විටත් අලි රංචුව ඒ අසල ගැවසෙමින් සිටි බව ගම්වාසීහු පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062512</link>
    <topic>ත්‍රිරෝද රථ රියැදුරුවිශ්‍රාම වැටුප් කඩිනමින්</topic>
    <author>අනූෂා ගුරුසිංහ</author>
    <content>ශ්‍රීලංකාවේ ලියාපදිංචි ත්‍රිරෝද රථ රියදුරන් සඳහා හඳුන්වා දුන් විශ්‍රාම වැටුප් ක්‍රමය කඩිනමින් ලබා දීමට රජය තීරණය කර තිබේ.ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්තියෙහි සඳහන් සැමට විශ්‍රාම වැටුපක් යන තේමාව යටතේ මේ විශ්‍රාම වැටුප් ක්‍රමය ත්‍රිරෝද රථ රියදුරන් සඳහා හඳුන්වා දී ඇත. මුදල් හා ක්‍රම සම්පාදන අමාත්‍යාංශය යටතේ තිබෙන ශ්‍රී ලංකා සමාජ ආරක්ෂණ මණ්ඩලයත්, ප්‍රවාහන නියෝජ්‍ය අමාත්‍යතුමා හා එම කාර්යාලයත් සමග ජාතික ඒකාබද්ධ ත්‍රිරෝද රථ රියදුරන්ගේ සංවිධානයත් එක් වී මේ විශ්‍රාම වැටුප් ක්‍රමය ක්‍රියාත්මක කර ඇත.ශ්‍රී ලංකාවේ දැනට ලියාපදිංචි ත්‍රිරෝද රථ 4,45,051 තිබෙන අතර එම ත්‍රි රෝද රථ රියදුරන්ගෙන් වයස 18 - 59 සීමාවේ අයට විශ්‍රාම වැටුප සඳහා අයදුම් කළ හැකියි.වයස් සීමාව අනුව තීරණය වන මේ විශ්‍රාම වැටුප සඳහා ඔවුන් ගෙවන වාරිකය සහ වාරික ගණනද තීරණය වනු ඇත.වයස අවු : 18 ත්‍රීරෝද රථ රියදුරකු රු.155 බැගින් වාරික 504 ගෙවිය යුතු වේ. නමුත් එම වාරික ප්‍රමාණය එක වර ගෙවන්නේ නම් රියදුරුට ගෙවිය යුතු වන්නේ රු.22404 මුදලක් පමණි. එමගින් රු. 55,716 වැනි විශ්‍රාම ලාභයක් ලැබෙන එම පුද්ගලයා වයස 60 සම්පූර්ණ වූ පසු ජීවිත කාලය පුරා මසකට රු 8000/=ක විශ්‍රාම වැටුපකට හිමිකම් ලබයි.වයස ප්‍රමාණය වැඩි අයගේ වාරික මුදල වැඩි වන නමුත් ඔවුන් ගෙවිය යුත්තේ අඩු වාරික ප්‍රමාණයකි. වයස අවු 59 පුද්ගලයකු රු .3403/= බැගින් වාරික 60 අවසානයේ වයස අවු 60 සම්පූර්ණ ඔවුන්ට රු.3,000/= විශ්‍රාම වැටුපක් ලැබේ.මේ සඳහා අයදුම්කිරීමට සුදුසු ත්‍රීරෝද රථ රියදුරන් ශ්‍රී ලංකා සමාජ ආරක්ෂණ මණ්ඩලයේ අංක 0112-811611, ප්‍රවාහන අමාත්‍ය කාර්යාලයේ අංක 0112368715 හෝ ජාතික ඒකාබද්ධ ත්‍රිරෝද රථ රියදුරන් ගේ සංවිධානයේ අදාළ නිලධාරීන්ගේ අංකයන් වන 0776918388, 0777204723, 0776261574 අමතා වැඩි විස්තර ලබා ගත හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062513</link>
    <topic>ශ්‍රී ලංකාවේ ස්වෛරීභාවයටඇඟිලි ගැසීමක්</topic>
    <author>ප්‍රාර්ථනා වීරසිංහ</author>
    <content>එක්සත් ජාතීන්ගේ මහ ලේකම් බෑන් කී මූන් මහතා විසින් ශ්‍රී ලංකාව පිළිබඳ විමර්ශනයක් පැවැත්වීමට ත්‍රි පුද්ගල කමිටුවක් පත් කිරීම දැඩි සේ හෙළා දකින බව විදේශ කටයුතු ඇමැති මහාචාර්ය ජී. එල්. පීරිස් මහතා පවසයි.බෑන් කී මූන් මහතා විසින් ත්‍රි පුද්ගල කමිටුවක් පත්කිරීමේ අරමුණ, විමර්ශනයක් පැවැත්වීම නොව, එය ශ්‍රී ලංකාව සම්බන්ධයෙන් ගෙන ඇති අභ්‍යන්තර ක්‍රියාදාමයක් බව ද ඇමැතිවරයා ප්‍රකාශ කෙළේය.මෙවැනි ත්‍රි පුද්ගල කමිටුවක් පත් කිරීම කිසිසේත් කාලෝචිත නොවන බව පෙන්වා දුන් ඇමැතිවරයා, මෙවැනි ක්‍රියාමාර්ග මගින් ව්‍යාකූලතාවන් මිස සාර්ථක භාවයන් ඇති නොවන බව ද, එක්සත් ජාතීන්ගේ සංවිධානය සමඟ ලංකාවේ ඇති සම්බන්ධයට ද එය හිතකර නොවන බවත් පෙන්වා දුන්නේය.එක්සත් ජාතීන්ගේ දේශපාලන කටයුතු පිළිබඳ සහකාර ලේකම්වරයා පසුගියදා ශ්‍රී ලංකාවට පැමිණි අවස්ථාවේදී, ශශ්‍රී ලංකා රජය මගින් මානව හිමිකම් උල්ලංඝණය වීම් සම්බන්ධව සොයා බැලීමට කොමිසන් සභාවක් පත් කර ඇති බවත්, එහි කටයුතු ඉදිරියට ගෙන යෑමට අවස්ථාවක් ලබා දෙන ලෙස ඉල්ලා සිටි බවත් ඇමැතිවරයා කීය. මහලේකම්වරයා විසින් ලංකාව සම්බන්ධයෙන් ත්‍රි පුද්ගල විමර්ශන කමිටුවක් පත්කිරීම සම්බන්ධයෙන් රජයේ විරුද්ධත්වය පළකරන බව ද අවධාරණය කරන ලදී.ඇමැතිවරයා මේ අදහස් පළකළේ විදේශ කටයුතු අමාත්‍යාංශයේදී ඊයේ (24) පැවැති මාධ්‍ය හමුවකදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062514</link>
    <topic>දළදා වැඳප්‍රතිඥාවක් ලබා නොදීවිපක්ෂ නායක මගහරී</topic>
    <author>අසේල කුරුළුවංශ</author>
    <content>ක්සත් ජාතික පක්ෂය සංවිධාන කළ පළාත් සභා විපක්ෂ නායකවරුන්ගේ සම්මේලනය ආරම්භ කිරීමට ප්‍රථම එජාප නායක රනිල් වික්‍රමසිංහ මහතා දළදා සමිඳුන් වැඳ පුදා ප්‍ර‍්‍රතිඥාවක් ලබාදීමට සැලැසුම්කර තිබුණත් ඒ මහතා හදිසියේ එහි නොපැමිණීම හේතුවෙන් වික්‍රමසිංහ මහතා පිළිගැනීමට ශ්‍රී දළදා මැදුර අභියසට පැමිණි එජාප සභාපති ගාමිණී ජයවික්‍රම පෙරේරා මහතා ඇතුළු පිරිස දැඩි අපහසුතාවකට පත්වූහ.අදාළ සමුළුව ඊයේ (24) පෙරවරුවේ මහනුවර ස්විස් හෝටලයේදී පවත්වනු ලැබූ අතර දළදා මැදුරට නොපැමිණි විපක්ෂනායක වරයා එම සමුළුවට සහභාගි වී විශේෂ දේශනයක් පවත්වන ලදී.ශ්‍රී දළදා මැදුර අභියස පෙරවරු 9.00 පමණ සිට 10.30 පමණ වනතුරු රනිල් වික්‍රමසිංහ මහතාගේ පැමිණීම අපේක්ෂාවෙන් එජාප දේශපාලනඥයන් පමණක් නොව මාධ්‍යවේදීන් ද බලා සිටි අතර මහනුවර දිස්ත්‍රික් එජාප පාර්ලිමේන්තු මන්ත්‍රී ලක්ෂ්මන් කිරිඇල්ල මහතා පසුව පැමිණ එජාප නායකවරයා එහි නොපැමිණෙන බව දැනුම් දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062515</link>
    <topic>රජයේ සාක්කිකරුවකු ලෙසකේ. පී. යොදාගත හැකියි</topic>
    <author>සිතාරා සේනානි, ස්වර්ණා විජේකෝන්</author>
    <content>යම් තැනැත්තකු රජයේ සාක්කිකරුවකු බවට පත්කර ගැනීම සඳහා මෙරට නීති පද්ධතියෙන් ඉඩකඩ සලසාදී තිබෙන බවත්, ඒ අනුව ගත් කල කේ. පී. එවැන්නකු ලෙස යොදා ගැනීමේ හැකියාව පවතින බවත් කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.රටක් හැටියට තීන්දු තීරණ ගැනීමට රජයට අයිතියක් තිබෙන බවද ඇමැතිවරයා පැවැසීය. ලෝකය සමඟ ගනුදෙනු කිරීමේදී අපට විකල්ප තිබෙනවා. ඒ දොරවල් අපි වහන්නේ නෑ. යනුවෙන්ද අමාත්‍යවරයා පැවැසීය.ඇමැතිවරයා මෙසේ පැවැසුවේ ඊයේ (24) කැබිනට් තීරණ දැනුම්දීමේ මාධ්‍ය හමුවේදී කේ. පී. සම්බන්ධයෙන් මාධ්‍යවේදියකු මතු කළ ප්‍රශ්නයකට පිළිතුරු දෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=n10062516</link>
    <topic>රාජ්‍ය සේවකයන්ගේ ද්වි භාෂාහැකියාව ගැන කරුණු රැස් කරයි</topic>
    <author>චන්දිමා එදිරිමාන්න</author>
    <content>රාජ්‍ය සේවයේ නිලධාරීන්ගේ ද්වි භාෂා හැකියාව පිළිබඳ කරුණු එක්රැස් කිරීමට රාජ්‍ය පරිපාලන සහ ස්වදේශ කටයුතු අමාත්‍යාංශය තීරණය කර ඇත.මහින්ද චින්තන ප්‍රතිපත්ති මාලාවේ රාජ්‍ය භාෂා ප්‍රතිපත්තිය දැඩි ලෙස ක්‍රියාත්මක කිරීමේ අවශ්‍යතාව අවධාරණය කර ඇති නිසා රාජ්‍ය නිලධාරීන්ගේ ද්වි භාෂා හැකියාව පිළිබඳව තවදුරටත් කරුණු සොයා බලන බව අමාත්‍යාංශය පවසයි. එමෙන්ම රාජ්‍ය සේවයේ කාර්යක්‍ෂමතාව හා ඵලදායිතාව වර්ධනය කිරීමේ අරමුණින් මේ වැඩපිළිවෙළ ක්‍රියාවට නංවන බව ද අමාත්‍යාංශය කියයි.රාජ්‍ය භාෂා ප්‍රතිපත්තිය අනුව රාජ්‍ය සේවයේ සියලු දෙනාටම ද්වි භාෂා නිපුණතාව පැවැතිය යුතු බවද, 2007 – 02 – 09 දිනෙන් පසුව රාජ්‍ය සේවයට බැඳුණු සියලුම රාජ්‍ය නිලධාරීන් සඳහා ද්වි භාෂා හැකියාව තිබිය යුතු බව ද අමාත්‍යාංශය සඳහන් කරයි.ද්වි භාෂා හැකියාව ලබාගන්නා සියලුම රාජ්‍ය නිලධාරීන්ට වැටුප් වර්ධක හා මාසික දීමනා ද, දිරිගැන්වීමේ දීමනා ද ලබා දෙන අතර ද්වි භාෂා හදාරන අය වෙනුවෙන් අදාළ පංති රාජ්‍ය භාෂා දෙපාර්තමේන්තුවෙන් ද, අදාළ විභාග, විභාග දෙපාර්තමේන්තුවෙන් ද පැවැත්වීමට කටයුතු යොදා ඇති බව ද සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006251</link>
    <topic>බේරුවල කුඹුරු අක්කර 400ක් පුරන්</topic>
    <author>කටුකුරුන්ද සමූහ කපිල කුලසිංහ</author>
    <content>අතීතයේ සරු අස්වනු ලබා දුන් මේ වෙල්යායේ ජලය බැස නොයෑමට හේතු වී ඇති පුවක්ගහවෙල ඇළ මාර්ගය පිළිසකර කොට දෙන්නේ නම් යළිත් කුඹුරු කිරීමට හැකිවන බව ප්‍රදේශවාසිහු කියති.ප්‍රදේශය හරහා ගලා බස්නා පුවක් ගහවෙල ඇළ මාර්ගයට සම්බන්ධ කොට ඇති ජලය ලබා ගන්නා සියලු මාර්ග මේ වන විට ඇත්තේ වල් බිහිවෙමින්ය. ජලය රැගෙන යෑම සඳහා නියමිත ක්‍රමවේදයකට අනුව අතීතයේ නිර්මාණය කොට තිබූ ඇළ මාර්ග හා ජල පාලන පද්ධතිය මේ වන විට සම්පූර්ණයෙන්ම විනාශ වී ගොස්ය. අද දක්නට ඇත්තේ ඒවායෙහි නටබුන් පමණකි.මේ තත්ත්වය නිසා වැසි ජලය බැස නොයෑම කුඹුරු විනාශ වීමට හේතු වී ඇත. ඉතා කුඩා වර්ෂාවක දී පවා එක් රැස්වන වැසි ජලය ගොයම් පැළ වසා දින ගණනක් පැවතීම නිසා අස්වැද්දු කුඹුරු ද විනාශ වෙමින් පවතී.මග්ගොන ප්‍රදේශයෙන් මුහුදට වැටෙන දුම්මලමෝදර ඇළට සම්බන්ධ මේ පුවක්ගහවෙල ඇළ මාර්ගය සකස් කිරීම ගොවීන්ට කළ හැකි දෙයක් නොවන බැවින් ඒ සඳහා බලධාරීන්ගේ අවධානය යොමු කරන්නැයි ගොවීහු ඉල්ලා සිටිති.ඩී. ඩී. මුණසිංහ මහතා :මේ වෙල් යායෙන් හොඳ අස්වැන්නක් ගත්තා. වහින කොට යාය පුරාම වතුර පිරෙනවා. ඒවා බැහැලා යන්න ක්‍රමයක් නැහැ. ඔක්කොම ඇළ මාර්ග අවහිර වෙලා. මේ පුවක්ගහවෙල ඇළ ගොඩවෙලයි තියෙන්නේ. සමහර තැන්වල ඇළක් නැති තරමට ගොඩවෙලා. ගඟ පහළ උසයි. වතුර රැඳෙනවා.ප්‍රධාන පාලම ළඟ විශාල වංගුවක් තියෙනවා. ඒ නිසා වතුර බැස යෑමට බාධාවක් තියෙනවා. මේ ප්‍රදේශයේ හොඳ වාරිමාර්ග ක්‍රමයක් ඒ කාලෙ තිබුනා. ජලය බැස යෑමට ඉදි කර තිබුන ඇළ මාර්ග අද වල් වැදිලා විනාශ වෙලා. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006252</link>
    <topic>පාදුක්කටඅධිකරණයක් ඉල්ලයි</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>පාදුක්ක ප්‍රාදේශීය ලේකම් බල ප්‍රදේශය වෙනුවෙන් අධිකරණයක් පිහිටුවිය යුතු බව සීතාවක ප්‍රාදේශීය සභා මන්ත්‍රී චන්දන බාලසූරිය මහතා පැවැසීය. ඒ සඳහා සභාවට යෝජනාවක් ගෙනෙන බව ද හෙතෙම කීවේය.පාදුක්ක නගරයට, ප්‍රාදේශීය ලේකම් කාර්යාලයක්, සීතාවක ප්‍රාදේශීය සභාවේ උප කාර්යාලයක්, මූලික රෝහලක් වැනි ආයතන රැසක් පවතින අතර, අධිකරණයක අවශ්‍යතාව ද පවතින බව ඔවුහු පවසති.පාදුක්ක පොලිසිය මගින් පවරන නඩු අවිස්සාවේල්ල හා හෝමාගම අධිකරණ වලට යොමු කරන අතර, ඒවායේ දැඩි තදබදය හේතුවෙන් නඩු විසඳීම දින ගණන් ප්‍රමාද වන බවද ඔවුහු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006253</link>
    <topic>ධීවර සංස්ථාවේ මාළුලොරිය බදුරලියෙන් පිටමං</topic>
    <author>ගුරුලුබැද්ද සමූහ ජී. එස්. සිල්වා</author>
    <content>ධීවර සංස්ථාවේ එල්. බී. 6516 දරන ජංගම මත්ස්‍ය වෙළඳාම් ලොරි රථය පසුගිය 16 දින පෙ. ව. 11.20 ට බදුරලිය මංසන්ධියට පැමිණියේ ය. මේ වෙළෙඳ රථයේ තලපත්, කෙලවල්ලා, පියාමැස්සා හා ඉස්සන් මාළු වර්ග කිහිපයක් විය.බදුරලිය වෙළඳපළේ රුපියල් 650 ක් වූ තලපත් කිලෝව ජංගම වෙළඳ රථයේ රුපියල් 450 ක් විය. වෙළඳ පළේ රුපියල් 350 ක් වූ කෙලවල්ලා කිලෝව ජංගම රථයේ රුපියල් 225කි. වෙළඳපළේ රුපියල් 100 ක් වූ පියාමැස්සා ජංගම රථයේ රුපියල් 65 කි. වෙළඳ පළේ රුපියල් 800 ක්වූ ඉස්සන් කිලෝ එක ජංගම රථයේ රුපියල් 500 කි.විශාල ජනකායක් ලොරිය වටා ඒකරාශි වූයේ අඩු මිලට මාළු ගැනීමට ය. ජංගම ලොරි රථයට වෙළඳාම තහනම් විය. විනාඩි 10 ක් ඇතුළත බදුරලිය නගරයෙන් පිටවීමට ඉහළින් අණක් ලැබුණි. ලොරි රථය නගරයෙන් පිටමං විය. ධීවර සංස්ථාවේ මිල අඩු අලුත් මාළු කෑල්ලක රහ බැලීමට ප්‍රදේශවාසීන්ට නොහැකි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006254</link>
    <topic>ඩෙංගු උවදුරට වැට බඳින්නහෝමාගම ප්‍රා. සභාව සූදානම්</topic>
    <author>පොල්ගස්ඕවිට සමූහඑස්. පන්නිල</author>
    <content>හෝමාගම ප්‍රදේශයේ වර්ධනය වෙමින් පවත්නා ඩෙංගු උවදුර කඩිනමින් පිටුදැකීමේ වැඩසටහනක් හෝමාගම ප්‍රාදේශීය සභාවේ මෙහෙයවීමෙන් ක්‍රියාත්මක වෙයි.පසුගිය මාස පහ තුළදී මෙම ප්‍රදේශයෙන් ඩෙංගු රෝගීන් 123 ක් හඳුනාගෙන ඇතැයි හෝමාගම ප්‍රාදේශීය සෞඛ්‍ය වෛද්‍ය නිලධාරී කාර්යාලය ප්‍රකාශ කර තිබිණි.මේ පිළිබඳව ඉක්මනින් ගත යුතු පියවර පිළිබඳව රාජ්‍ය හා මහජන නියෝජිතයන්ගේ අදහස් සැලකිල්ලට ගැනීමේ සාකච්ඡාවක් හෝමාගම ප්‍රාදේශීය සභා සභාපති රංග අබේසිංහ මහතාගේ ප්‍රධානත්වයෙන් පසුගියදා බණ්ඩාරනායක පුස්තකාල ශාලාවේදී පැවැත්විණි.එහිදී ප්‍රධාන මහජන සෞඛ්‍ය පරීක්ෂක විමල් පෙරේරා මහතා විසින් පෙන්වා දෙනු ලැබුවේ පසුගිය වකවානුවේදී ක්‍රියාත්මකව පැවැති සිවිල් ආරක්ෂක කමිටු වහාම ඩෙංගු නිවාරණ කමිටු ලෙසින් සක්‍රීය ගත කළ යුතු බවයි.කලාප අධ්‍යාපන අධ්‍යක්ෂවරයා කියා සිටියේ පාසල් සිසුන් හරහා වැඩිහිටියන් දැනුවත් කිරීමේ වැඩසටහනක් ක්‍රියාත්මක කිරීමට සැලසුම් කරන බවයි.ප්‍රාදේශීය ලේකම් කාර්යාලයීය නියෝජිතවරු ග්‍රාම සේවා හා ස්වේච්ඡා සංවිධාන ඒකාබද්ධ කර ප්‍රාදේශීය සභා වැඩපිළිවෙළට දායක වීමට ද කටයුතු කෙරේ.2009 වසරේදී ඩෙංගු අවදානම් කලාපයක් ලෙස නම් කර තිබු තම බල ප්‍රදේශය ඉන් මුදා ගැනීමට හැකි වූ බවද පක්ෂ භේදයෙන් තොරව සියලුම මහජන නියෝජිතවරුන්ගේ සහභාගීත්වයෙන් මෙවරද ඩෙංගු උවදුර පිටු දැකීමට කාර්ය මණ්ඩලය සූදානම් කෙරේ.මේ අනුව පෝස්ටර් අත් පත්‍රිකා වීඩියෝ දර්ශන මගින් පාසල් දරුවන් හා වැඩිහිටි පිරිස් දැනදුවත් කිරීමටද ජුලි 17 – 31 දෙසතිය තුළදී ගෙයින් ගෙට ගොස් පරීක්ෂා කර රෝග මර්දනය කිරීමට උනන්දුවක් නොදක්වන අය වෙත එවේලේම උසාවි කැඳවීමේ නොතීසි භාරදීමටද කටයුතු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006255</link>
    <topic>බදුරලිය බල ප්‍රදේශයේකළ වැටලීම්වලින්රු. 263000ක ආදායමක්</topic>
    <author>ගුරුලුබැද්ද සමූහජී. එස්. සිල්වා</author>
    <content>බදුරලිය පොලිස් බල ප්‍රදේශය තුළ කළ වැටලීම් වලින් මැයි මාසය තුළදී දෙලක්ෂ හැටතුන්දහසක මුදලක් දඩ මුදල් වශයෙන් අය කර ගැනීමට හැකිව තිබේ.නීති විරෝධී කසිප්පු සඳහා 1,33,000 ක්ද ගෝඩා නිෂ්පාදනය සඳහා 1,25,000 ක්ද ගංජා අලෙවිය සඳහා රුපියල් 5000 ක්ද මෙයට ඇතුළත් වේ. ගලහිටිය කෙළින්කන්ද, බෙල්ලන, මොරපිටිය, හැඩිගල්ල ප්‍රදේශවලදී මෙම වැටලීම් සිදු කරනු ලැබීය. බදුරලිය පොලිස් ස්ථානාධිපති දමිත් ජයතිලක මහතාගේ විශේෂ උපදෙස් මත පොලිස් සැරයන් 30117 ගුණරත්න, සැරයන් 27991 නන්දන, සැරයන් 24649 ජයතිස්ස, පොලිස් කොස්තාපල් 6290 චින්තක ඇතුළු නිලධාරීහු රැසක් මෙම වැටලීම්වලට සහභාගී වූහ.සැකකරුවන් 21 දෙනකු අධිකරණය හමුවට ඉදිරිපත් කොට ප්‍රදේශයේ සාමය ස්ථාපිත කිරීමට නිලධාරීහු කටයුතු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006256</link>
    <topic>තොටළඟට යන මාර්ගය අබලන්</topic>
    <author>උතුරු කොළඹ සමූහඒ. මධුරවීරන්</author>
    <content>කොළඹ මට්ටක්කුලිය පරිගියුෂන් පාරේ තොටළඟ දක්වා මාර්ගය ඉතා අබලන්ය. එහි තැනින් තැන විශාල වළවල් හෑරී නිතර ජලයෙන් යටවී පවතී.මෙම මාර්ගයේ තැන් කිහිපයක්ම රාත්‍රී කාලයේදී දැඩි අඳුරකින් යුක්තවේ. ඇතැම් තැන්වල විදුලි පහන් තිබෙන නමුදු ඒවා දැල්වෙන්නේ කලාතුරකිනි. රැකියාවලට ගොස් රාත්‍රී කාලයේදී පෙරළා නිවෙස් බලා එන්නන්ට මේ නිසා මහත් අපහසුතාවන්ට මුහුණ පාන්නට සිදුවන බැව් පැවසේ’.කැළණි ගඟට ඉතා සමීපව පිහිටි මෙම මාර්ගයේ දිනපතා මගීන් දහස් ගණනක් එහා මෙහා ගමන් කරති. විටින් විට ඇතිවන වර්ෂාව හේතුකොට ගෙන මෙහි සමහර තැන් විශාල ලෙස කැඩී ගඟට සේදී ගොස් තිබෙනු දැකිය හැක. මාර්ගය ආරක්ෂා කිරීම සඳහා තාවකාලික පිළියමක් වශයෙන් කළු ගල් දමා ඇති නමුදු එහි අඩක්ම අතුරුදන්ව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006257</link>
    <topic>කැලණි පුද බිමේ සුන්දර මල් කෙල්ලජීවිතයත්-මරණයක් අතර සටනක</topic>
    <author>ලයනල් පී. පෙරේරාකැලණිය විශේෂ</author>
    <content>කැලණිය පුද බිමට පැමිණෙන බැතිමතුන් හට පූජා කිරීම සඳහා නෙළුම් මල් අලෙවි කරන නිලුෂිකා චතුරංගි සැබැවින්ම සුවඳ හමන නෙළුම් මලක් බඳු වූවාය. එහෙත් මේ නෙළුම් මල පසුගියදාක කාමාතුර පුද්ගලයකුගේ ඇසිඩ් ප්‍රහාරයකට ලක්ව රෝහල් ඇඳක් මත ජීවිතයත් මරණයත් අතර සටනක නියැලී සිටින්නී ය.17 ත් වියැති නිලුෂිකා සිය මවුපියන් සමඟ කැලණි පුදබිමේ නෙළුම් මල් අලෙවි කරන්නේ වසර ගණනාවක සිටය. මවගේ තනියට ඇය අසල සිට බැතිමතුන් ට මල් විකුණන ඇය කා අතරත් සුරතලයට ලක් වූ යුවතියකි.නිලුෂිකාගේ මව කාන්තිය. පියා ජයන්ත ඩයස් ය. දිනමිණ වෙනුවෙන් මේ කතාව අසාගැනීමට ඔවුන්ගේ නිවෙසට ගිය විට දැනුනේ කියාගත නොහැකි වේදනාවකි.ඔවුන්ගේ නිවෙස අසලම පදිංචි විජේ නමැති පුද්ගලයකු මේ සිද්ධියට වරදකරු වී දැනට කැලණිය පොලිස් අත්අඩංගුවේ පසුවේ. විජේ නිලුෂිකාගේ නිවෙස ආසන්නයේ නිවෙසක පදිංචි කාන්තාවක් සමඟ අනියම් ප්‍රේමයක පැටලී කල් ගෙවන්නෙකි. එම කාන්තාව විවාහක කාන්තාවක් වන අතර, ඇගේ සැමියා විදෙස් රටක රැකියාවක නියැලී සිටී.මේ පුද්ගලයා ද කැලණි පුදබිමේ මල් වෙළෙඳසලක කුලියට මල් අලෙවි කරන්නෙකි. අනියම් බිරිය සමඟ විජේ නිතරම පෙම් බස් දොඩන අන්දම නිලුෂිකාට නිතරම ඇස ගැටෙන දර්ශනයකි. මේ නිසා විජේ මහත් බියකින් පසු වූ බව බොහෝ අය දනිති.ළඟදීම අනියම් කතගේ සැමියා පිටරට සිට නැවත ලංකාවට එන බව විජේට දැනගන්නට ලැබුණු විට ඔහු මහත්සේ තැති ගත්තේ ය.විජේ කල්පනා කරන්නට විය. ඔහු සමහර මිත්‍රයන් සමග මේ පිළිබඳව සාකච්ඡා කරන්නට ද විය. සමහර විට නිලුෂිකා මේ අනියම් පෙම් පුවත එම කාන්තාව ගේ් සැමියාට දැන්වුවහොත් තමාට අත්වන ඉරණම පිළිබඳව හෙතෙම මහත් සේ බියට පත්විය.මේ බියකරු දවස උදාවන විට කැලණි ප්‍රදේශයේ නිලුෂිකා ගේ නිවෙස අසල සංගීත සැඳෑවකි. එදින ප්‍රදේශයේ බොහෝ අය මෙය නැරඹීමට පැමිණ සිටියෝ ය. නිලුෂිකා ගේ මව, පියා, සොයුරන් ද මේ සුන්දර රාත්‍රියේ එතැන සිටි අන්දම විජේට දැකගන්නට වැඩි වේලාවක් ගත වූයේ නැත.ඔහු එදින මත්පැන් වලින් සප්පායම් වී බමන ගතියෙන්ම සංගීත ප්‍රසංගය ද නැරඹීය. පාන්දර 1.00 පමණ වනවිට නිලුෂිකා සහ පවුලේ අය නිවෙසට ගොස් නින්දේ සැතපුනි. පාන්දර 1.30 ට පමණ නිලුෂිකා මර හඬ දී කෑ ගසන්නට විය. නිවෙසේ අය නැගිට දිව ආහ. ඒ වනවිට ඇය බිම වැටී විජේ සමග පොර බදමින් සටනක නියැලී සිටි අන්දම ඔවුන් හොඳින්ම දැක ගත්තේ ය.විජේ නිලුෂිකාට ඇසිඩ් පොවන්නට වෙර දරන අන්දම දුටු සොහොයුරන් ඔහු ඉදිරියට පැන්නේ ය. ඒ සමඟම ඇසිඩ් බදුන නිලුෂිකා ගේ හිස මතට එල්ල කළ විජේ පැන දුවන්නට විය.ඇය කෑ ගැසුවාය. විජේ මට ඇසිඩ් ගැසුවා. ඉක්මනට රෝහලට ගෙනියන්න යැයි ඇය මර ලතෝනි දුන්නාය.මේ වනවිට කොළඹ ජාතික රෝහලේ හදිසි අනතුරු අංශයේ 40 වැනි වාට්ටුවේ ප්‍රතිකාර ලබන මේ සුන්දර දැරිය දැන් හඳුනාගත නොහැකි ලෙසින් විරූපව ඇත. ඇගේ දෑස් නොපෙනෙන තත්ත්වයට පත්ව ඇත.රෝහල් කාර්ය මණ්ඩලය සහ ජාතික රෝහලේ අධ්‍යක්‍ෂ හෙක්ටර් වීරසිංහ මහතා ඇගේ සුන්දර රුව නැවත ඉස්මතු කර ගැනීමට මහත්සේ වෙහෙස දරමින් සිටී. කැලණිය පොලිස් ස්ථානාධිපති අර්ජුන මායින්කන්ද මහතා සහ පොලිස් අපරාධ විමර්ශන අංශයේ නිලධාරීහු මේ පිළිබඳව පරීක්‍ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=r1006258</link>
    <topic>මාවනැල්ලේ ප්‍රධාන විදුහලකදරුණු ලෙස නවක වදය</topic>
    <author>මාවනැල්ල සමූහ</author>
    <content>මාවනැල්ල අධ්‍යාපන කලාපයේ එක්තරා ප්‍රධාන විදුහලක උසස් පෙළ පන්තියක සිසු පිරිසක් විසින් වෙනත් විදුහල් වලින් පැමිණෙන සිසුන් හට නවක වදය දීම නිසා විදුහලේ ගුරු පිරිස් වලට පන්ති පවත්වාගෙන යාම පවා අසීරුවී ඇති බවට පැමිණිලි ලැබෙන බව කලාප නියෝජ්‍ය අධ්‍යාපන අධ්‍යක්ෂ අනොමදස්සී හිමියෝ පැවසූහ.විදුහලේ උසස් පෙළ පන්තියේ කලින් ඉගෙනුම ලබමින් සිටින ජ්‍යෙෂ්ඨ සිසු පිරිසක් මේ නවක වද වැඩ සටහන මෙහෙයවනු ලබන බවද විදුහලේ විදුහල්පතිවරයා විසින් නවක වදය දීම තහනම් කැර ඇතත් මෙවර ඇතුළත් කැරගෙන ඇති නවක සිසුන්ට කලින් එම පන්තියේ අධ්‍යාපනය ලබන්නට සාමාන්‍ය පෙළ සමත්ව ඇතුළත් වූ පිරිස් මෙම නවක වදය ඉතාම අමානුෂික ලෙසට සිදු කැර අති බවද නියෝජ්‍ය අධ්‍යාපන අධ්‍යක්ෂ හිමියෝ පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006251</link>
    <topic>ආසියානු කුසලානය ඉන්දියාවට</topic>
    <author/>
    <content>පිට පිට දෙවරක් (2004 – 2008) ආසියානු කුසලානය දිනා ගනිමින් 10 වන ආසියානු කුසලානය තමන් සතු කර ගැනීමේ බලාපොරොත්තුවෙන් ඊයේ ඉන්දියාව සමඟ රංගිරි දඹුලු ජාත්‍යන්තර ක්‍රිකට් ක්‍රීඩාංගණයේදී තරග වැදුණු ශ්‍රී ලංකා පිලේ බලාපොරොත්තු සුන්කරමින් ඉන්දියාව ආසියානු කුසලානය තමන් සතු කරගත්තේ ලකුණු 81 කින් තරගය ජයග්‍රහණය කරමිනි.ලකුණු 269 ක ඉලක්කයක් හඹාගිය ශ්‍රී ලංකා ක්‍රිකට් පිලට ඕවර 44.4කදී සියලු ක්‍රීඩකයන් දැවී රැස්කර ගත හැකි වූයේ ලකුණු 187 කි.2008 වසරේදී පැවැති ආසියානු කුසලාන ක්‍රිකට් තරගාවලියේදී ද ඉන්දියාව හා ශ්‍රී‍්‍ර ලංකාව අවසන් තරගයට මුහුණදුන් අතර ශ්‍රී ලංකාව විශිෂ්ට ලෙස තරගාවලිය ජයගෙන කුසලානය ශ්‍රී ලංකාව සතු කර ගත්තේය. මෙවරද කුසලානය සමීපයට පැමිණ අනුසූරයන් බවට පත්විය.අඩු ලකුණු සංඛ්‍යාවකට ශ්‍රී ලංකා ක්‍රීඩකයන් පිටියෙන් ඉවත් කිරීමට ඉන්දීය පන්දු යවන්නන්ට හැකිවීමත් සමඟ ශ්‍රී ලංකා ඉනිම ලකුණු 187 කට සීමා විය.අශිස් හේරා දක්ෂ පන්දු යැවීමක නිරත වූ අතර ලකුණු 40 ට කඩුලු 4 දවා ගැනීමට සමත් විය. සහීර් ඛාන් ලකුණු 36 කට කඩුලු 2 ක්, රවීන්ද්‍ර ජඩේජා 29 ට කඩුලු 2 ක් හා ප්‍රවින් කුමාර් ලකුණු 29 කට කඩුලු 1 ක් ද බැගින් දවා ගත්හ.ශ්‍රී ලංකා ඉනිමේ වැඩිම ලකුණු ලාභියා වූයේ චාමර කපුගෙදරය. ඔහු ලකුණු 55 ක් රැස් කරගනු ලැබුවේ පන්දු 88 කට මුහුණ දෙමිනි. ඔහුගේ ඉනිමට හතරේ පහර 4 ක් හා එක් හයේ පහරක් ඇතුළත් විය. තිළිණ කන්ඩම්බි 31 ක්, නුවන් කුලසේකර 20 ක් ලෙස ලකුණු රැස්කර ගනු ලැබීය.කාසියේ වාසිය දිනූ ඉන්දීය ක්‍රිකට් නායක මුලින් පන්දුවට පහර දීමට තීරණය කළ අතර ඔවුන් ඕවර 50 තුළදී ක්‍රීඩකයන් 6 දෙනෙකු දැවී ලකුණු 268 ක් රැස්කළේය. රඳවා ගත් ලකුණු වේගය 5.36 කි.ඉන්දීය පිල වෙනුවෙන් වැඩිම ලකුණුලාභියා වූ දිනේෂ් කාර්තික් පන්දු 84 කට හතරේ පහර 9 ක් සමඟින් ලකුණු 66 ලබා ගත් අතර රෝහිත් ෂර්මා 41, මහේන්ද්‍ර සිං දෝනි 38, සුරේෂ් රයිනා 29, විරාට් කෝහිල් 28, රවීන්ද්‍ර ජඩේජා 25 ලෙස ලකුණු රැස් කළහ.පන්දු යැවීමේදී තිළිණ කණ්ඩම්බි ලකුණු 37 කට කඩුලු 2 ක්, ලසිත් මාලිංග ලකුණු 57 කට කඩුලු 2 ක් හා නුවන් කුලසේකර ලකුණු 44 කට කඩුලු 1 ක් ද, දවා ගනු ලැබීය.තරගයේ වීරයා සම්මානය දිනේෂ් කර්තික්ට හිමි වූ අතර, තරගාවලියේ වීරයා වූයේ පාකිස්තාන ක්‍රීඩක සහීඩ් අෆ්රිඩිය.ඉන්දියාවගෞතම් ගම්භීර් දුවද්දි දැවී ගියා 15දිනේෂ් කර්තික් ඇ. මහේල ප. තිළිණ කණ්ඩම්බි 66විරාට් කෝහිල් ඇ. සංගක්කාර ප. මාලිංග 28මහේන්ද්‍ර සිං දෝනි ඇ. කුලසේකර ප. කණ්ඩම්බි 38රෝහිත් ෂර්මා ඇ. මහරූෆ් ප. කුලසේකර 41සුරේෂ් රයිනා කඩුල්ල මුවා කළා ප. මාලිංග 29රවීන්ද්‍ර ජඩේජා නොදැවී 25හර්බජන් සිං නොදැවී 7අතිරේක 19මුළු ලකුණු කඩුලු 6 ක් දැවී (ඕවර 50) 268කඩුලු බිඳ වැටීම-1 – 38, 2 – 100, 3 – 146, 4 – 167, 5 – 217,6 - 249පන්දු යැවීම- නුවන් කුලසේකර 9 – 0 – 44 – 1, ලසිත් මාලිංග10 – 0 – 57 – 2, ෆර්වේස් මහරූෆ් 6 – 0 – 41 – 0, ඇන්ජලෝමැතිව්ස් 3 – 1 – 16 – 0, මුත්තයියා මුරලිදරන් 10 – 0 – 34 - 0,තිළිණ කණ්ඩම්බි 7 – 0 – 37 – 0, තිලකරත්න ඩිල්ෂාන් 5 – 0 –30 - 0ශී‍්‍ර ලංකාවඋපුල් තරංග ප. සහීර් ඛාන් 16තිලකරත්න ඩිල්ෂාන් ඇ. හර්බජං සිං ප. ප්‍රවීන් කුමාර 0කුමාර සංගක්කාර ඇ. සහීර් ඛාන් ප. නෙහ්රා 17මහේල ජයවර්ධන ඇ. දෝනි ප. නෙහ්රා 11ඇන්ජජෝ මැතිව්ස් ඇ. දෝනි ප. නෙහ්රා 0තිළිණ කන්ඩම්බි දුවද්දී දැවීගියා 31චාමර කපුගෙදර නොදැවී 55ෆර්වේස් මහරූෆ් ඇ. දෝනි ප. සහීර් ඛාන් 10නුවන් කුලසේකර ස්ටම්ප් ප. රවින්ද්‍ර ජඩේජා 20ලසිත් මාලිංග ඇ. රවින්ද්‍ර ජඩේජා ප. නෙහ්රා 7මුත්තයියා මුරලිදරන් ඇ. දෝනි ප. රවින්ද්‍ර ජඩේජා 2අතිරේක 18මුලු ලකුණු සියලුදෙනා දැවී (ඕවර 44.4) 187කඩුලු බිඳ වැටීම - 1-5, 2-31, 3-50, 4-50, 5-51, 6-104, 7-132. 8-168, 9-187පන්දු යැවීම -ප්‍රවීන් කුමාර් 9-1-29-1, සහීර් ඛාන් 8-2-36-2,අශිස් නෙහ්රා 9- 0-40-4, හර්බජං සිං 9-0-30-0, විරාට්කෝහිල් 3-0-16-0, රවීන්ද්‍ර ජඩේජා 6.4-0-29-2</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006252</link>
    <topic>ගාලු ක්‍රිකට් සමාජයට වසර 127යි</topic>
    <author>යක්කලමුල්ල විශේෂකුමාර උදයරත්න</author>
    <content>ගාල්ල ජාත්‍යන්තර ක්‍රිකට් ක්‍රීඩාංගණයේ පිහිටා ඇති ගාලු ක්‍රිකට් සමාජය වසර 127 ක් සපුරයි. 1883 වසරේ ආර්. එච්. සියින්ක්ලෙයර් (R. H. Sinclair)මහතාගේ සභාපතිත්වයෙන් ඇරඹි ගාලු ක්‍රිකට් සමාජය (Galle Cricket Club) ක්‍රිකට් ක්‍රීඩාවේ උන්නතිය වෙනුවෙන් අනූපමේය සේවයක් ඉටුකරන ලදී. විවිධ තරාතිරම්වල විද්වතුන්, උගතුන් මෙහි සභාපතිත්වය උසුලන ලදී.මෑත භාගයේදී එනම් 1996 – 2001 දක්වා රවී අරුත්වනාදන්, ඉන්පසු 2009 දක්වා ජයන්ත ධර්මදාස මහත්වරු මෙහි පාලන කටයුතු සඳහා නායකත්වය ලබා දෙන ලදී. 2009 වසරේ සිටි හිටපු ක්‍රිකට් ක්‍රීඩකයකු වන ගජබා පිටිගල සභාපතිත්වය දරමින් වෛද්‍ය වෙනුර කේ. සිංගාරච්චි, ලේකම් ධූරය දරමින් ගාලු ක්‍රිකට් සමාජය දීප්තිමත් යුගයකට රැගෙන යාමේ අඩිතාලම මේ වන විට දමා තිබේ.රු. මිලියන 40 වැය කොට ජයන්ත ධර්මදාස මහතා විසින් ඉදිකරන ලද ගාලු ක්‍රිකට් සමාජ ගොඩනැගිල්ල මේ වන විට අංග සම්පූර්ණ ක්‍රීඩා මණ්ඩපයක් බවට පත්ව තිබේ.ජලය, විදුලිය, ප්‍රේක්‍ෂකාගාර, සනීපාරක්‍ෂක පහසුකම් ඇතුළු අනෙකුත් දෑ ඒ අතර වේ. ඒ සඳහා ගතවූ වසරක කාලය තුළ රු. 2,437,562/- වැය කොට තිබේ.2009 – 2010 වසර තුළ ගාලු ක්‍රිකට් සමාජය අවු: 23 පහළ ධ්ධ් කොටස, සරා කුසලාන ලීග් සහ සීමිත පන්දු තරගාවලි සඳහා ඉදිරිපත් වන ලදී. රොඩ්නි ප්‍රදීප් කුමාර, රංජිත් පි‍්‍රයාන් කැපී පෙනෙන ක්‍රීඩකයින් විය.හසිත රාජපක්‍ෂ ක්‍රීඩා පුහුණුකරු වශයෙන් ද මෙහිදී ක්‍රිකට් සමාජයට කැපී පෙනෙන සේවයක් ඉටුකරන ලදී. බිලියඩ් ක්‍රීඩාව ද ගාලු ක්‍රීඩා සමාජයේ සාමාජිකයින් අතර ජනපි‍්‍රයත්වයට පාත්‍ර වී තිබේ. සේවකයින් හතරදෙනකු සේවය කරන අතර ඔවුන් සේවා තෘප්තියෙන් කටයුතු කිරීම වැදගත් කොට සලකයි.යාවජීව සාමාජිකයින් 640 සාමාන්‍ය 148, පිටත 48, සහයෝගිතා 3 වශයෙන් 831 සාමාජිකත්වය උසුලනු ලැබේ. පසුගිය වර්ෂය තුළ ප්‍රධාන ලේකම්වරයාගේ මැදිහත්වීමෙන් යාවජීව සාමාජිකයින් 34 දෙනකු බඳවා ගත් අතර එහි වටිනාකම රු. 1234000 කි. විවිධ දුෂ්කරතා මධ්‍යයේ වුවද ගාල්ල ක්‍රිකට් සමාජය ගාල්ල නගරයේ පමණක් නොව මුළු මහත් ලංකාව පුරාම සාමාජිකත්වය දරමින් ඉමහත් සේවාවක් ඉටුකිරීම සාමාජිකත්වයේ පැසසුමට හේතු වී තිබේ.තවද ඉදිරි වර්ෂය සඳහා ද සැලසුම් සකස් කොට අවසන් වී තිබේ. ඒ අතර ශාරීරික සුවතා මධ්‍යස්ථානයක්  (Gimnalizam)  , ක්‍රිකට් ක්‍රීඩාංගණයේ පැති විකට්ටුවක් ඉදිකිරීම, භෞතික සම්පත් දියුණු කිරීම, භූමි අලංකාරය, ගොඩනැගිල්ලේ නෛතික අයිතිය, පරිගණක ගතකරන ලද සාමාජික කාඩ්පතක් හඳුන්වා දීම, ඛ්ඛ්ඊ කැමරා සවිකිරීමෙන් ආරක්‍ෂාව තහවුරු කිරීම, මහජනතාව ඇමතීම සඳහා මහජන ඇමතුම් පද්ධතියක් සවිකිරීම ඒ අතර වේ. මෙහි සියලු කටයුතු සාර්ථක කර ගැනීමට වත්මන් පාලනාධිකාරිය සමත්වීම ගාලු ක්‍රිකට් සමාජයේ ඉදිරි පැවැත්මට වැඩදායක වේ.බොහෝ ක්‍රිකට් සමාජ එකිනෙකා ඇණකොට ගන්නා තත්ත්වයට පත්වූවද ගාලු ක්‍රිකට් සමාජය අන් අයට ආදර්ශයක් වෙමින් කටයුතු කිරීම ක්‍රීඩාවේ පරමාදර්ශයන්ට හේතුවනවා නොඅනුමානය. ගාලු ක්‍රිකට් සමාජයේ වාර්ෂික සංවත්සරය මේ මස 27 පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006253</link>
    <topic>වික්‍රමශිලා විදුහලට චෙස් ජයග්‍රහණ රැසක්</topic>
    <author>පොල්ගහවෙල සමූහ</author>
    <content>ගිරිඋල්ල වික්‍රම ශිලා ජාතික පාසල චෙස් ක්‍රීඩාවෙන් ජයග්‍රහණ රැසක් හිමි කරගෙන ඇත. පාසල තුළ චෙස් ක්‍රීඩාව ආරම්භ කර මේ වනවිට වසර දෙකකි. මෙම වසර දෙක තුළ දී පළාත් හා සමස්ත ලංකා ජයග්‍රහණ රැසක් ලබා ගනිමින් චෙස් ක්‍රීඩාව අතුරින් පෙරමුණ ගැනීමට වික්‍රමශිලා ජාතික පාසල සමත්ව ඇත.2008 වසරේ දී අවුරුදු 14 න් පහළ බාලිකා කණ්ඩායම සමස්ත ලංකා තෙවන ස්ථානය ලබා ගන්නා ලදී. එම තරගාවලියේ දක්ෂතම ක්‍රීඩිකාවන් 7 දෙනා අතරට ලක්ෂි හසින්තා තේරී පත් විය. එසේම 2009 වසරේ දී බණ්ඩාරවෙල පැවති සමස්ත ලංකා අවුරුදු 20 න් පහළ තරගාවලියේ දී දක්ෂතම තරගකරුවන් හත්දෙනා අතරට එක් වීමට ධාරක ගුණතිලක සහ හසිනි චන්දිමා සමත් විය. එසේම 2009 වසරේ දී අවුරුදු 16 න් පහළ දක්ෂතම තරගකරුවන් අතරට පිවිසීමට මියුරංග ස්වර්ණ ශ්‍රීට හැකි විය.2010 ජාතික පාසල් වයඹ පළාත් චෙස් තරගාවලියෙන් අවුරුදු 19 න් පහළ පිරිමි කණ්ඩායම දෙවන ස්ථානය ද බාලිකා කණ්ඩායම තෙවන ස්ථානයද දිනා ගත් අතර 2010 පාසල් චෙස් සංගමය මගින් පැවැත් වූ කේවල පළාත් තරගාවලියෙන් අවුරුදු 9 න් පහළ බාලිකා 2 වන ස්ථානය සිළුනි ගිහාරා කොතලාවල ද අවුරුදු 15 න් පහළ බාලක ප්‍රථම ස්ථානය නදුන් ධාරක ගුණතිලක ද දෙවන ස්ථානය කල්හාර ජනිත් සුබසිංහ ද දිනා ගැනීම සුවිශේෂි ජයග්‍රහණ අතර කැපී පෙනේ.අවුරුදු 19 න් පහළ බාලිකා කණ්ඩායමේ නායිකාව ලෙස අනුපමා නයනති ද උප නායිකාව ලෙස මධුවන්ති නයන්තිකා ද බාලක කණ්ඩායමේ නායකයා ලෙස නදුන් ධාරක ගුණතිලක ද උප නායකයා ලෙස අංජන අභයවර්ධන සිසුවා ද කටයුතු කරති.අවුරුදු 9 න් පහළ බාලිකා කණ්ඩායමේ නායිකාව ලෙස සිළුනි ගිහාරා ද උප නායිකාව ලෙස උදේශිකා ලංකාංගනි ද බාලක කණ්ඩායමේ නායකයා ලෙස රවිදු දිල්රංග සිසුවා ද උප නායකයා ලෙස චන්දූප හසරංග සිසුවා ද කටයුතු කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006254</link>
    <topic>පොලිස්-යුද හමුදා ගැටුම හෙට</topic>
    <author>ෆවුස් මොහොමඩ්</author>
    <content>කැල්ටෙක්ස් රගර් තරගමාලාවේ ‘ඒ’ කාණ්ඩයේ පළිහ සූරතාව සඳහා තරග වදින පොලිස් පිල හෙට (26) පොලිස් පිටියේ දී යුද හමුදාව සමඟ දෙවැනි වටයේ තරගයට පිවිසීමට නියමිතය.පළිහ සූරතාව සඳහා වන කණ්ඩායම් අතර ප්‍රසාද ලකුණු සටහනේ ලකුණු 14.30 ක් ලබා පොලිස් පිල පළමු ස්ථානයේ පසුවන අතර යුද හමුදාව ලකුණු 13.00ක් ලබා දෙවැනි ස්ථානයේ පසුවෙයි. කුසලාන තරග වටය සඳහා සුදුසුකම් ලබා සිටින ගුවන් හමුදාව අනිද්දා (27) කටුනායකදී සී. ආර්. සහ එෆ්. සී පිල සමඟ තරග වැදීමට නියමිතය. කුසලානය සඳහා තරග වදින ‘සුපිරි 4’ කණ්ඩායම් අතරේ පෙරමුණේ පසුවන මහනුවර ක්‍රීඩා සමාජය නිත්තවලදි නාවික හමුදාව සමඟ එදිනම තරග වදිනු ඇත.පළිහ සූරතාව සඳහා සී. එච් සහ එෆ්. සී සමඟ හැව්ලොක්ස් පිල සහභාගි වන තරගයක්ද අනිද්දා (27) මෙට්ලන්ඩ් පෙදෙසේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006255</link>
    <topic>බර ඉසිලීමේ ක්‍රීඩිකාවකටතහනම් උත්තේජන චෝදනා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බර ඉසිලීමේ ක්‍රීඩිකාවක් තහනම් උත්තේජන භාවිතා කිරීමේ චෝදනාවකට හසුවෙයි.පොදු රාජ්‍ය මණ්ඩලීය ක්‍රීඩා උළෙලට හා ආසියානු ක්‍රීඩා උළෙලට ක්‍රීඩක ක්‍රීඩිකාවන් තෝරාගැනීමේ තරගයේදී කළ තහනම් උත්තේජන පරීක්ෂණයේදී ක්‍රීඩිකාවගේ මුත්‍රා සාම්පලයේ තහනම් උත්තේජන සංඝටක අඩංගු බවට වෛද්‍ය වාර්තාවකින් තහවුරු වී ඇත.ශ්‍රී ලංකා බර ඉසිලීමේ සම්මේලන මූලස්ථාන ක්‍රීඩාගාරයේ පසුගියදා පැවැති මේ තේරීම් පරීක්ෂණයේදී ක්‍රීඩිකාවගෙන් හා තවත් ක්‍රීඩකයෙකුගෙන් මුත්‍රා සාම්පල ලබාගෙන ඉන්දියාවේ රසායනාගාරයක් වෙත යවා කරන ලද පරීක්ෂණයක වාර්තාව ජාතික ක්‍රීඩා වෛද්‍ය ඒකකයට ලැබී තිබේ.අදාල තේරීම් තරගයේදී ක්‍රීඩිකාවගෙන් හා ක්‍රීඩකයාගෙන් ‘ඒ’ හා ‘බී’ වශයෙන් මුත්‍රා සාම්පල දෙක බැගින් ලබාගෙන ඇත. ක්‍රීඩිකාවගේ ‘ඒ’ මුත්‍රා සාම්පලයේ තහනම් ඖෂධයක සංඝටක තිබී ඇත. මේ චෝදනාව ප්‍රතික්ෂේප කරන අදාල ක්‍රීඩිකාව ‘බී’ මුත්‍රා සාම්පලයේද පරීක්ෂණයක් ඉල්ලා සිටීමට සූදානම් වන බව වාර්තාවේ.ශ්‍රී ලංකා බර ඉසිලීමේ මුල් ක්‍රීඩිකාවන් සිවුදෙනා අතර සිටින මේ ක්‍රීඩිකාව ජාතික සූරතාවලි රැසක ජයග්‍රහණ අත්කර ගැනීමට සමත් වූවාය.මේ පිළිබඳව ක්‍රීඩා වෛද්‍ය ඒකකයේ වෛද්‍ය ගීතාංජන මෙන්ඩිස් මහතාගෙන් අප කළ විමසීමකදී සඳහන් කළේ තවදුරටත් පරීක්ෂණ මට්ටමේ පවතින සිද්ධියක් පිළිබඳ ප්‍රකාශයක් කළ නොහැකි බවයි.තහනම් උත්තේජන පිළිබඳ ක්‍රීඩකයෙකු හෝ ක්‍රීඩිකාවක් චෝදනාවකට ලක්වීමෙන් පසුව ඇයගේ නිදොස්භාවය දක්වමින් කරුණු ඉදිරිපත් කිරීමේ අවස්ථාව උදාවේ. කෙසේ වුවද ‘බී’ සාම්පලයෙන්ද චෝදනාව තවදුරටත් තහවුරු වුවහොත් ජාතික තහනම් උත්තේජන ආයතනය ලබාදෙන දඬුවමකට යටත්වීමට සිදුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006256</link>
    <topic>ජර්මනිය අවසන් 16 අතරට</topic>
    <author>ජොහැන්ස්බර්ග් (ඒ.එෆ්.පී.)</author>
    <content>ඝානා පිල 1 - 0 ක් ලෙස පරාජයට පත් කළ ජර්මනිය අවසන් කණ්ඩායමේ 16 අතරට තේරීමට සමත් විය.මේ ජයග්‍රහණයත් සමඟ ‘ඩී’ කොටසේ පෙරමුණට පැමිණි ජර්මනියට ඊළඟ වටයේදී ඔවුනගේ සුපුරුදු ප්‍රතිවාදී පිල වන එංගලන්තය සමඟ තරග වැදීමට සිදුවනු ඇත.අර්ධ අවසන් පූර්ව වටය සඳහා සුදුසුකම් ලැබීමේ තීරණාත්මක දෙවැනි වටයේදී තරග වදින ජර්මනිය සහ එංගලන්තය මීට පෙර ලෝක කුසලාන තරගමාලා ඉතිහාසයේදී සිවු වරක් මුණ ගැසී ඇත.ඉන් අවස්ථා 3 කදීම ජයග්‍රහණය හිමිකර ගැනීමට සමත්වූයේ ජර්මානු කණ්ඩායමය.ඝානා පිලට එරෙහිව ජර්මනිය වාර්තා කරනු ලැබූ එකම ගෝලයේ හිමිකරු වන්නේ 21 හැවිරිදි මිසුටි ඔසිල් ය.තරගයේ දෙවැනි භාගයේ එල්ල වූ මේ ගෝලයෙන් ජර්මනියට පමණක් නොව පරාජිත ඝානා පිලටද දෙවැනි වටයේ දොරටු විවර විය. ඒ ‘ඩී’ කාණ්ඩයේ අනෙක් තරගයෙන් සර්බියාව පරදවා ගෝල් 2 - 1 ක ජයක් අත් කර ගැනීමට ඕස්ට්‍රේලියාව සමත්වීම නිසා ය.අවසන් කණ්ඩායම් 16 අතරට සුදුසුකම් ලැබීමට සර්බියාව මැවූ සිහිනය බිඳ දමමින් ගෝල් 2 – 1 ක ජයක් අත්කර ගැනීමට ඕස්ට්‍රේලියාව සමත් වුවද දෙපිලටම දෙවැනි වටයට සුදුසුකම් ලබා ගැනීමට නොහැකි විය. සර්බියාවට මෙවර තරගමාලාවේ දෙවැනි වටය සඳහා සුදුසුකම් ලබා ගැනීමට වැඩි ඉඩකඩක් තරගය ආරම්භයේදීම සැකසී තිබිණි. ඒ ඔවුහු ජර්මනිය සමඟ පැවැති තරගය ගෝල් 1 - 0 ක් ලෙස ජය ගැනීමට සමත් වීම හේතුවෙනි.ස්ලෝවේනියාව පරාජයට පත් කරමින් ගෝල් 1 – 0 ක ජයක් වාර්තා කළ එංගලන්තය දෙවැනි වටයට සුදුසුකම් ලබා ගැනීමට සමත් විය.අමෙරිකාව දෙවැනි වටයටඇල්ජිරියාව පරාජයට පත් කළ අමෙරිකාව දෙවැනි වටය සඳහා සුදුසුකම් ලබා ගත්තේ ය. ඇමරිකාව වෙනුවෙන් වාර්තා වූ ජයග්‍රාහී ගෝලය ලැන්ඩන් ඩොනෝවන් වාර්තා කළේ ය.අද පැවැත්වෙන තරග ශ්‍රී ලංකා වේලාවෙන්ප.ව. 7.30 ට බ්‍රසීලය - පෘතුගාලයප.ව. 7.30 ට කොරියාව - අයිවරිකෝස්ට්ම.රාත්‍රි 12.00 ට චිලී - ස්පාඤ්ඤයම.රාත්‍රි 12.00 ට හොන්ඩුරාස් - ස්විට්සර්ලන්තය</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006257</link>
    <topic> පාපැදි ක්‍රීඩා සම්මන්ත්‍රණය 27 දා</topic>
    <author/>
    <content>ජාතික පාපැදි ක්‍රීඩක ක්‍රීඩිකාවන් සඳහා ශ්‍රී ලංකා පාපැදි සම්මේලනය විසින් සංවිධානය කරන පාපැදි ක්‍රීඩා සම්මන්ත්‍රණය 2010 ජූනි මස 27 වන ඉරිදා පෙ. ව. 9.00 ට කොළඹ ජාතික ක්‍රීඩා විද්‍යායතනයේදී පැවැත්වේ.ශ්‍රී ලංකා පාපැදි සම්මේලනයේ ඉදිරි වැඩපිළිවෙළ දැනුවත් කරමින් ඊට සමගාමීව පාපැදි ක්‍රීඩාවේ විද්‍යාත්මක පුහුණුව, නීති රීති හා ක්‍රීඩා වෛද්‍ය විද්‍යාව සම්බන්ධ දේශනයන් ද මෙම සම්මන්ත්‍රණයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006258</link>
    <topic>යුද හමුදා ආබාධිත අයගේ වොලිබෝල් ජය පාබළ හමුදා රෙජිමේන්තුවට</topic>
    <author>අමිල ප්‍රභාත් වනසිංහ</author>
    <content>යුද හමුදා ආබාධිතවූවන්ගේ අත්පන්දු තරගාවලියේ සූරතාව ශ්‍රී ලංකා පාබල හමුදා රෙජිමේන්තු ක්‍රීඩකයෝ දිනා ගත්හ. එහි අනු සූරතාව ගජබා රෙජිමේන්තුවටත් තෙවැනි ස්ථානය සිංහ රෙජිමේන්තුවටත් හිමි වූහ.ආබාධිත සහිත වූවන්ගේ වොලිබෝල් තරගාවලියේ දක්ෂතම ක්‍රීඩකයා ලෙස ගජබා රෙජිමේන්තුව නියෝජනය කළ ලාන්ස් කෝප්‍රල් උපාලි දිනා ගත්තේ ය. එසේම තරගාවලියේ දක්ෂතම පන්දු ඔසවන්නා ශ්‍රී ලංකා පාබල හමුදාවේ සාමාන්‍ය සෙබල එම්.ඩබ්ලිව්.ඒ. පි‍්‍රයන්කර, දක්ෂතම ප්‍රහාරකයා ශ්‍රී ලංකා පාබල හමුදාවේ ලාන්ස් කෝප්‍රල් ඊ.ඩී.පී. ලලිත් කුමාර හිමි කර ගත්හ.යුද්ධයේදී ආබාධිත වූ යුද හමුදා සෙබළුන් සහභාගිත්වයෙන් 13 වන වරටත් පැවැත් වූ යුදහමුදා ආබාධිත වොලිබෝල් තරගාවලිය පසුගියදා සාලියපුර ගෘහස්ථ ක්‍රීඩාංගනයේදී පැවැත්විය.යුද හමුදා අන්තර් රේජිමේන්තු නියෝජනය කරමින් කණ්ඩායම් අටක් (08) ක් මේ සඳහා සහභාගි වූහ. යුද්ධයේ දී ආබාධිත තත්ත්වයට පත්ව සිටින ආබාධිත සෙබළුන්ගේ චිත්ත ධෛර්යය හා මානසික මට්ටම ශරීර සෞඛ්‍යය ඉහල මට්ටමක රඳවා ගැනීමේ අරමුණු ඇතිව යුදහමුදා ආබාධිත ක්‍රීඩා කමිටුව මෙය සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=s1006259</link>
    <topic>යාපනයේ ඔලිම්පික් සැමරුම</topic>
    <author>ඡායාරූපය - චිංතන වාසල</author>
    <content>යාපනයේ පැවැති ඔලිම්පික් සැමරුම් උළෙලේදී ක්‍රීඩා ඇමැති සී. බී. රත්නායක මහතා ඔලිම්පික් පහන ක්‍රීඩිකාවකට භාර දුන් අවස්ථාව.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=f1006251</link>
    <topic>සාමකාමී වාතාවරණය නිසා2600 බුද්ධ ජයන්තියඋත්කර්ෂවත්ව පවත්වනවා</topic>
    <author>චන්දන ජයවීර</author>
    <content>ශ්‍රී ලංකාවට බුද්ධ ධර්මය ගෙන ඒම හේතුවෙන් අපට ඉතාම වැදගත් වන පොසොන් පොහොය අදට යෙදී ඇත. 2600 වැනි සම්බුද්ධ ජයන්තිය පිළිබඳ හා මහින්දාගමනයේ සමාජීය, ශාසනික බලපෑම පිළිබඳ පල්ලේගම හේමරතන හිමියන් දැක්වූ අදහස් මෙසේ ය.2550 වැනි බුද්ධ ජයන්තිය සමරා වසර කිහිපයක් ඇතුළත 2600 වැනි බුද්ධ ජයන්තිය සැමරීමට සූදානම් වන්නේ කුමන හේතුවක් මත ද?මෙයට වසර කිහිපයකට පෙර 2550 වැනි බුද්ධ ජයන්තිය සමරනු ලැබූ නිසා, එයින් වසර කිහිපයක් ඇතුළත 2600 වැනි බුද්ධ ජයන්තිය සමරන්නේ ඇයිදැයි සමහර බෞද්ධයන් තුළ ගැටලුවක් ඇති වෙන්න පුළුවන්.2550 වැනි බුද්ධ ජයන්තිය ලෙස මෙයට පෙර අප සමරනු ලැබුවේ බුද්ධ පරිනිර්වාණයෙන් වසර 2550 ක් ගතවීම යි. ලබන වසරට යෙදී තිබෙන්නේ බුදුන්වහන්සේ බුද්ධත්වයට පත්ව වසර 2600ක් ගතවීම යි.බුද්ධත්වයට පත් වූ අවස්ථාවේ සිට බුද්ධ ජයන්තිය ගණන් ගැනීම වඩාත් උචිත නිසා බෞද්ධයන් වශයෙන් අපට ආමිස වශයෙන් ද ප්‍රතිපත්තිමය වශයෙන් ඉහළින් ම සැමරිය යුතු අසිරිමත් අවස්ථාවක් ලබන වසරේ දී උදාවෙනවා. ඒ සඳහා මේ වසරේ සිට සූදානම්වීම වැදගත්.මිහිදු හිමියන් දහමේ පණිවුඩය ගෙන ඒමට ප්‍රථම මෙරට පැවතියේ කෙබඳු සමාජ ක්‍රමයක් ද?මිහිදු මහ රහතන් වහන්සේ මෙරටට වැඩම කළවිට බුදු දහම මේ රට තුළ මුල් බැසගෙන නොතිබුණත්, ඊට පෙර තෙවරක්ම, බුදු හිමියන් ලක් දිවට වැඩමකොට තිබුණු නිසා බුදු දහම ගැන කිසියම් වැටහීමක් ලාංකිකයන්ට තිබෙන්නට ඇතැයි විශ්වාස කළ හැකියි.මහින්දාගමනය වැදගත් වන්නේ වෘක්ෂ වන්දනාවට, යක්ෂ, නාග හා දේව ඇදහිලිවලට හුරු වී සිටි ජන කොටසක් සාමකාමී දහම් සන්නිවේදනය තුළින් සැලසුම් සහගතව හා ක්‍රමවත්ව පරිවර්තනයකට ලක්වී තිබීම නිසයි.මහින්දාගමනය අහඹු සිදුවීමක් ද? එසේ නැතහොත් සැලසුම් සහගත ධර්ම ප්‍රචාරක වැඩ පිළිවෙළක එක් පියවරක්ද?තුන්වැනි ධර්ම සංගායනාවෙන් පසුව භාරතය කේන්ද්‍ර කරගෙන ධර්මාශෝක රජතුමාගේ අනුග්‍රහයෙන් හා මොග්ගලි පුත්ත තිස්ස රහතන් වහන්සේගේ මූලිකත්වයෙන් අසල්වැසි රටවල් නවයකට ධර්මය ප්‍රචාරය කිරීමේ වැඩ පිළිවෙළක් ක්‍රියාත්මක වූවා.මිහිඳු මහ රහතන් වහන්සේ ලංකාවට වැඩම කළේ එම ධර්ම ප්‍රචාරක වැඩපිළිවෙළෙහි කොටසක් වශයෙනුයි. එය අහම්බයක් නොවේ. මහින්දාගමනය පෙර පටන් ම ඉන්දියාවත් ලංකාවත් අතර සමීප සබඳතාවක් තිබුණා.ඉතිහාසයේ සඳහන් වන පරිදි මිහිඳු හිමියන් මුඨසීව රජු මහලු නිසා ඔහුගෙන් පසු දෙවනපෑතිස් රජු බලයට පත්වූ පසු සිය ධර්ම ප්‍රචාරක කටයුත්ත සිදු කිරීමේ අදහසින් දඹදිව සාංචි ස්ථූප ප්‍රදේශයේ රැඳී සිටිනවා.මිහිදු හිමියන් උන්වහන්සේ ගේ ධර්ම ප්‍රචාරක කටයුත්ත සිදු කිරීමට දෙවන පෑතිස් රජු බලයට පත්වන තුරු බලා සිටින්නේ කුමන හේතුවක් මතද?දෙවන ධර්ම සංගායනාවෙන් පසු මිහිඳු හිමියන් මෙරටට වැඩම කිරීමට නියමිතව සිටියේ මුඨසීව රජ සමයේයි. එහෙත් උන්වහන්සේ දෙවන පෑතිස් රජු බලයට පත්වන තෙක් ලක්දිවට පැමිණීම පමා කරන්නේ මහලු වියේ පසුවූ මුඨසීව රජතුමාට දහම් දෙසීමෙන් ධර්මය හා ශාසනික කටයුතු ඉදිරියට පවත්වාගෙන යාමට නොහැකි බව අදහස් කළ නිසයි. උන්වහන්සේ ශ්‍රී ලංකාවේ ආගමික හා දේශපාලන ස්ථාවරත්වයක් ඇතිවන තුරු රැඳී සිටින්නට ඇතැයි විශ්වාස කළ හැකියි.මහින්දාගමනය හා ධර්ම ප්‍රචාරක ව්‍යාපාරය තුළ දැකිය හැකි නිර්මාණාත්මක සන්නිවේදන ලක්ෂණ කවරේද?මිහිඳු හිමියන් දෙවනපෑතිස් රජු සමඟ සංවාදයක් ආශ්‍රයෙන් බුදු දහමේ මූලික හරය පැහැදිලි කළ ආකාරය ඉතාමත් නිර්මාණාත්මක යි. ආගන්තුක රටක ජනතාවකට ආගන්තුක දහමක් ඔවුනගේ මතයට කා වඳින ආකාරයට ඒත්තු ගැන්වීමට මිහිඳු හිමියන් සමත් වෙනවා.මිහිඳු හිමියන් ලක්දිවට පැමිණෙන විට මෙරට වැසියන් අදහමින් සිටියේ ගස්, ගල් සහ යක්ෂයන්. ඔවුන්ට ඒත්තු යන ආකාරයට දහම තේරුම් කර දීම සඳහා උන්වහන්සේ චුල්ල හත්ථි පදෝපම සූත්‍රය යොදා ගත්තා. විනෝදයට දඩ කෙළියෙහි යෙදෙමින්, වනය හුරු පුරුදු වූ මේ පිරිසට තම අත්දැකීම ආශ්‍රයෙන් ධර්මය පැහැදිලි කිරීමට මේ සූත්‍රය කදිමට ගැළපෙනවා.ඒ වගේම උන්වහන්සේ දෙවැනි දිනයේ දී අනුලා දේවිය ප්‍රමුඛ පන්සියයක් පිරිසට පේත වත්ථු, විමාන වත්ථු, යොදාගෙන ධර්ම දේශනාවක් පැවැත්වූවා. අකුසල් කළ පුද්ගලයන් අපාගතව දුක් විඳින ආකාරයත් කුසල් කළවුන් දිව්‍යලෝකයේ සැප සම්පත් විඳින ආකාරයත් මේ කථා සංග්‍රහයන්හි දැක් වෙනවා.ශාසනික ව්‍යාප්තිය සඳහාත් විශාල අඩිතාලමක් මිහිඳු හිමියන් වෙතින් ඉටු වෙනවා නේද?මිහිඳු හිමියන් භික්ෂූ ශාසනය පිහිටුවීමට මූලිකව ක්‍රියා කිරීමෙන් හා ධාතු ආගමනය සිදු කිරීමෙන්, ශ්‍රී මහා බෝධිය මෙරටට වැඩම කිරීම මඟින් ශාසනයේ ඉදිරි ව්‍යාප්තිය සඳහා විශාල මූලාරම්භයක් ඇති කරනවා.එමෙන්ම මහා විහාරය මුල් කරගෙන අධ්‍යාපන ආයතන බිහි කිරීමටත් භාෂාව හා සාහිත්‍යයේ පෝෂණයටත් විහාර ආරාම ඉදිකිරීම සඳහාත් මිහිඳු හිමියන් වෙතින් දෙවන පෑතිස් රජ වෙත මාර්ගෝපදේශකත්වයක් ලැබෙනවා.මහින්දාගමනයේ ප්‍රතිඵලයක් වශයෙන් අපේ රටට ලැබුණු මුලෝපායික අදහස් අතරින් රාජ්‍ය පාලනය පිළිබඳ දැනුම සුවිශේෂ වන්නේ මන්ද?පාලකයෙකු රාජ්‍ය තන්ත්‍රය මෙහෙයවීමේදී සිය අණසක කේන්ද්‍රයේ සිට ප්‍රත්‍යන්ත රාජධානි කරා මෙහෙය විය යුතු ආකාරය පිළිබඳ ව ත් රාජ්‍යයේ සංවර්ධනය සඳහා ජනතා සහාය ලබාගත යුතු ආකාරය පිළිබඳව ත් පසු කාලීන පාලකයන්ට වැදගත් වන ප්‍රධාන මූලෝපායන් රැසක් මෙරට තුළ ස්ථාපිත වූයේ මහින්දාගමනයේ ප්‍රතිඵලයක් වශයෙනුයි.රජු රටක පාලකයා නොව භාරකරුවා ය” යන අදහස විශේෂ යි. බුදු දහමෙන් ලැබුණු අභාසය මත රජු අනුන්ගේ යහපත වෙනුවෙන් ක්‍රියා කරන පරාර්ථකාමී පුද්ගලයෙක්ය යන අදහස එදා ස්ථාපිත වුණා. මේ නිසා තමයි රජු බෝධිසත්වයෙක් ලෙස සලකන්නට පුරුදු වූයේ.මේ අදහස අපේ රටට අනන්‍ය වූ අදහසක්. භාරතයේ දක්නට ලැබෙන ‘චක්‍රවර්ති රජු’ හා අපේ ඉතිහාසයේ සඳහන් වන ‘බෝධිසත්ව රජු’ එකිනෙකට වෙනස් අදහස් දෙකක්.චක්‍රවර්ති රජු අසල්වැසි රාජ්‍යයන් තම රාජ්‍යයට ඈඳා ගැනීමෙන් විශාල අධිරාජ්‍යයක් ගොඩනංවා ගන්නා අතර බෝධිසත්ව පාලකයා සිය රටවැසියන්ට දස රාජ ධර්මයෙන් සලකා ධාර්මික පාලකයෙක් බවට පත්වුණා.පාලකයා බෝධිසත්වයෙක් ලෙස සැලකීමේ අදහස ඉන් පසුවත් දිගින් දිගට ම ක්‍රියාත්මක වූවාද?බුදු දහමෙන් ලැබුණු මඟ පෙන්වීම මත පාලකයෙක් කෙසේ ක්‍රියා කළ යුතුද යන අදහස මෙරට පාලනය කළ රජවරුන් තුළත් රටවැසියා තුළත් තදින් ම මුල් බැසගෙන පැවතුණා. ඉන්පසු රජ පැමිණි අනෙකුත් රජවරුන්ටත් තම වටා ඉදිවී තිබුණු මේ ප්‍රකාරය ඉක්මවා කටයුතු කිරීමට හැකියාවක් ලැබුණේ නැහැ. විදේශීය ආක්‍රමණිකයෙක් වූ එළාරට පවා මෙරට රාජ්‍යය කිරීමට හැකිවූයේ එම සංකල්ප මත පිහිටායි.පසු කාලීනව බටහිර ආක්‍රමණයන්ගේ බලපෑමට මෙරට යටත්වීම නිසා රජු බෝධිසත්වයෙක්ය යන අදහස වියැකී ගියත් රජවරුන්ට නම් තැබීමේදී පවා බෝධිදාස, බුද්ධදාස, සංඝපාල වැනි නම් යෙදීමෙන් රජු දැහැමි පාලකයෙක් විය යුතුය යන අදහස් ඉස්මතු කෙරුණා.බුදු දහම මෙරටට පැමිණීම මෙරට වැසියන්ගේ ජීවන රටාව තීරණය වීම කෙරෙහි බලපෑවේ කෙසේ ද?අපට ඉන්දියාවෙන් බුදු දහම ලැබුණත් පසු කාලීනව එය රටට ගැලපෙන සේ සකස්ව දේශීය ආගමක් බවට පත්වෙනවා. ඒ නිසා සිංහල හා බෞද්ධ යන සංකල්ප දෙක එකට මිශ්‍රව ගොඩනැගුණා. සිංහල ජාතියේ සදාචාරය පිළිබඳ මාර්ගෝපදේශකයා වූයේ භික්ෂූන් වහන්සේයි. සෑම ගමකම පාහේ පන්සලක් තිබුණු අතර එය ශාසනික අධ්‍යාත්මික හා සමාජ සංවර්ධනයේ කේන්ද්‍රස්ථානය විය.බුදුදහම මෙරට වැසියන්ගේ ජීවන රටාව කෙරෙහිත් ඔවුන්ගේ සිතුම් පැතුම් කෙරෙහිත් විශාල බලපෑමක් කළා. එමඟින් ලැබුණු මඟ පෙන්වීම මත කෘෂිකර්මය පදනම් කරගත් සරල හා අල්පේච්ඡ දිවි පැවැත්මකට මෙරට වැසියා හුරු වුණා.අවිහිංසාවාදී සමාජයකට මෙරට ජනතාව යොමු කිරීම සඳහාත් බුදු දහමෙන් විශාල බලපෑමක් සිදුවූවා නොවේද?මිහිඳු හිමියන් දේශනා කළ ධර්මය පිළිබඳ පැහැදී දෙවන පෑතිස් රජතුමා තමා සතුව තිබුණු දුනු හී බිම දැමුවා. එය තුළින් අන්‍යයන්ගේ ජීවිතාරක්ෂාව තහවුරු කළා. අනෙකාගේ පැවැත්ම පිළිගැනීම මහින්දාගමනයේ සිටම මෙරට තුළ තහවුරු වූ අදහසක්.යුදබිය නිසා තැවෙන ලෝකයට අපේ රටින් මේ මොහොතේ ලබාදිය හැකි හොඳම දහම් පණිවුඩය තමයි අනෙකාගේ පැවැත්ම පිළිගැනීම. මේ මොහොතේ තිස් අවුරුද්දක් තිස්සේ පැවැති යුද්ධය නිමාකොට ධර්මය කෙරෙහි නැවත සිතා බැලීමට හැකි වටාපිටාවක් ගොඩනැගීමට රජයට හැකිවීම පිළිබඳ අපි විශාල වශයෙන් සතුටු වෙනවා.අපේ ජීවිත වඩ වඩාත් දහම කෙරෙහි යොමු කිරීමට මේ සාමකාමී වාතාරවණයත් 2600 වෙනි බුද්ධ ජයන්තිය යෙදීමත් හේතුවනු ඇතැයි අප උදක්ම බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=f1006252</link>
    <topic>සමාජ පරිහානියෙන් රට බේරා ගැනීමටමිහිඳු යුගයක් නැවත අවශ්‍යයි</topic>
    <author>සාකච්ඡා කළේ බුද්ධික සමන් ගුණවර්ධන ඡායාරූප-නිෂානි ලියනගේ</author>
    <content>වසර දෙදහස් තුන්සියයක අභිමානවත් සංස්කෘතියක් පිළිබඳව බෞද්ධයෝ පමණක් නොව ශ්‍රී ලාංකික සියල්ලෝම කතා කරති. ඒ සිංහල සංස්කෘතිය නො එසේනම් සිංහල බෞද්ධ සංස්කෘතිය ගොඩනැඟීම සම්බන්ධව යි. බුද්ධ ධර්මය, නිතර සමාජයේ පැවැති මතවාද බැහැර නොකරමින් ඒවාට නව අර්ථකථන දුන්නේ ය. අපේ සංස්කෘතිය බෞද්ධ මුහුණුවර ගත්තේත් ඒ ආකාරයෙනි. මෙවර පොසොන් පොහොය නිමිත්තෙන් ඒ මහින්දාගමනයෙන් පෝෂිත වූ මිහිඳු සංස්කෘතිය පිළිබඳව අදහස් දක්වන්නේ නිට්ටඹුව සාරිපුත්ත ජාතික අධ්‍යාපන විද්‍යාපීඨයේ උප පීඨාධිපති කොටගම වාචිස්සර හිමිපාණන් වහන්සේයි.මහින්දාගමනය ලංකාවේ නව දහමක් පමණක් නෙවෙයි, නව සංස්කෘතියකුත් බිහිකළා. ඒ දෙවනපෑතින් යුගයේයි. එහෙත් ඊට පූර්ව යුගය ගැන සලකා බලනවිට ඒ යුගයේත් යම් දියුණු සංස්කෘතියක් නොතිබුණායි කිව නොහැකියි නේද?බොහෝ දෙනා කැමතියි මහින්දාගමනයට පෙර දියුණු සංස්කෘතියක් තිබුණේ නැහැ කියන්නට. මහින්දාගමනයට පෙර රාජතන්ත්‍රය පිළිබඳව ක්‍රමයක් තිබුණා. ඒත් මහින්දාගමනයෙන් පසුව එය බෞද්ධ රාජ්‍ය පාලනයක් වුණා. හොඳ ආර්ථිකයක් තිබුණා.වාපි කර්මාන්ත තිබුණා. බසවක්කුලම, අභය වැව හැදුවෙ පණ්ඩුකාභය රජතුමා, මහින්දාගමනයට පෙරයි ඔහු සිටියේ. ඒ වගේමයි නගර නිර්මාණයක් තිබුණා. නගර නිර්මාණය වෙන්න නම් ගොඩනැගිලි නිර්මාණය විය යුතුයි. ඒ කියන්නේ ගෘහනිර්මාණ ශිල්පයත් තිබුණා.සමහරු හිතනවා මහින්දාගමනයෙන් පසු තමයි අපේ රටේ ගොඩනැගිලි නිර්මාණය වුණේ, එතෙක් අපි වැද්දන් සේ සිටියා කියා. හොඳම උදාහරණය තමයි මිහිඳු මහරහතන් වහන්සේට හා අනෙක් භික්ෂුන් වහන්සේට වාසය කිරීමට දෙවන පෑතිස් රජු කරවූ කාලාප්‍රසාදය. මැටිවලින් සාදා කොළ අතු දමා පුළුස්සා කළුකර එය සෑදුවේ.ඒක එක සිද්ධියක් විතරයි. භික්ෂුවට වැඩ වසන්න තනා දෙන ගොඩනැගිල්ල ඉතා සරල විය යුතුයි. චාම්විය යුතුයි. ඇත්තෙන්ම පන්සල කියලා කිව්වේ කොළඅතු සෙවිලි කළ ගොඩනැගිල්ලටයි. ඒ නිසා එය එසේ නිර්මාණය වෙන්න ඇති. ඒත් අපේ රටේ ඒ වනවිටත් දියුණු ගෘහනිර්මාණ ශිල්පියක් තිබුණා. නැත්නම් කොහොමද උම්මාද චිත්‍රාට එක්ටැම්ගෙයක් තනන්නේ?බුදුරජාණන් වහන්සේ තුන්වරක් වැඩම කළ මේ දේශයේ බුදුදහම මුල් බැස ගන්නේත්, බෞද්ධ සංස්කෘතියක් බිහිවන්නේත් මහින්දාගමනයෙන් පසුවයි. මෙය වඩාත් පැහැදිලි කරනවානම්?බුදුරජාණන් වහන්සේ තුන්වරක් ලංකාවට වැඩම කළා යැයි වංශ කතා සඳහන් කළත්, පුරාවිද්‍යාවට තවම එය ඔප්පු කරන්න නොහැකි වී තිබෙනවා. එහෙත් ලංකාවේ සොළාස්මස්ථාන බිහිවන්නේත් ඒ ආශ්‍රිතව බෞද්ධ පරිසරයක් නිර්මාණය වෙන්නේත් බුදුරජාණන් වහන්සේගේ වැඩම වීම නිසයි. ඒ වගේම ඒ කාලයේ බෞද්ධ පාලකයන් සිටියා. සුමන සමන් දෙවියන් කියන්නේ සෝවාන් වූ එවැනි බෞද්ධ පාලකයෙක්. මහියංගන දාගැබ හදන්නේත් සුමන සමන් දෙවියන් විසින්. පුරාවිද්‍යා සාධක සනාථ කරනවා මෙය මහින්දාගමනයට පෙර නිර්මාණය වූ දාගැබක් ලෙස.තත්ත්වය මෙසේ තිබියදීත් බුදුදහම මුල්බැස ගත්තේ නැත්තේ ඇයි කියන කාරණය ප්‍රශ්නයක් තමයි. ඊට හේතුව තමයි සංඝරත්නයක් නොසිටීම. බුදුරජාණන් වහන්සේ වැඩම කළත් භික්ෂු සාසනයක් පිහිටවු බවක් කොහේවත් සඳහන් වෙන්නේ නෑ. භික්ෂු ශාසනයක් නැතිව බුදුසමය මුල්බැස ගන්නේ නැහැ. ලංකාවේ බුදුසමය මුල්බැස ගත්තේ අරිට්ඨ කුමරු පැවිදි උපසම්පදාවීමෙන් පසුව සිදුකළ අටුවා සංඝායනාවකින් අනතුරුවයි.ඕනෑම ආගමක් මුල්බැස ගන්න එහි පූජ්‍ය හෝ පූජක පිරිස් අවශ්‍ය වෙනවා. බුදුදහමේත් පූජ්‍ය පිරිස වන මහා සංඝරත්නය නොමැති නිසා මේ රටේ එතෙක් බුදුදහම මුල්බැසගෙන තිබුණේ නැහැ. එසේ මුල්බැසගත් බුදුදහමක් නොමැතිව බෞද්ධ සංස්කෘතියක් බිහිවන්නේ කොහොමද? අපේ බෞද්ධ සංස්කෘතියේ නිර්මාතෘවරුන් වන්නේ සංඝරත්නයයි. එය ලංකාවේ ඇති කළේ මිහිඳු මහරහතන් වහන්සේයි.එතැන් පටන් රාජ්‍යත්වය, ආර්ථිකය, ජනජීවිතය, කලාව ආදිය බෞද්ධ හුරුවක් ගත්තා. එයයි මහින්දාගමනයෙන් ඇතිවූ නව සංස්කෘතිය. සංස්කෘතිය මේ දේයි කියා නම් කරන්න බැහැ. සමාජයේ දකින්න ලැබෙන සියලු දේ සංස්කෘතියයි. ඒ සියල්ල මහින්දාගමනයෙන් පසුව බෞද්ධ මුහුණුවරක් ගත්තා.සංස්කෘතිය විශාල පරාසයක විහිදුණ පුළුල් මාතෘකාවක්. කලා ශිල්ප යනු එහි එක් අංගයක් පමණයි. මහින්දාගමනය සමඟ ලැබුණු කලාශිල්ප, අපේ එතෙක් තිබූ කලාශිල්පවලින් වෙනස් වූ යම් හරයක් ඇති කලාවක් වුණා නේද?ඔව්. අපි මතක් කළා වගේ එදා තිබූ ගෘහනිර්මාණ හා නගර නිර්මාණ ශිල්පය, වාපි කර්මාන්ත හා බැඳුන තාක්ෂණය මේ හැම එකක්ම ඉතා සූක්ෂම දැනුම් බවට පත්වෙන්නේ මහින්දාගමනයෙන් පසුවයි. ඒ සඳහා දුමින්දාගමනයෙන් ලැබුණ ශිල්ප ශ්‍රේණි දහ අටේ බලපෑම තිබෙනවා.ඒ සියල්ලට හේතුවන්නේ මහින්දාගමනයයි. ඒ කාලයේ ගෘහනිර්මාණ ශිල්පය තිබුණා වුණත් ලෝවාමහා ප්‍රාසාදය වැනි උසස් නිර්මාණ නොතිබෙන්න ඇති. එහි මහා ගල් කුළුණු ආදිය තැනීමේ සූක්ෂම ශිල්ප ක්‍රම වගේම ඔබ සඳහන් කළ යම් හරයකුත් මේ නිර්මාණවලින් විද්‍යාමාන වුණා.සඳකඩපහන කියන්නේ බුදුදහමේ නැඹුරු දාර්ශනික හරය පෙන්වන කලා කෘතියක්. ඒ වගේම තමයි කැණිමඩල කියන්නේත් ඒ ගැඹුරු හරය පෙන්වන්නක්. දැනට කැණිමඩලත් ඇම්බැක්කේ දේවාලයේ තිබෙනවා. බුදුරජාණන් වහන්සේගේ බුද්ධත්වයේ උදානයේත් සඳහන් වෙන්නේ කෙලෙස් කැණිමඬල බිඳ දැමූ බවයි. මේ නිර්මාණ හරහා යම් ගැඹුරක්ද විදහා දැක්වෙන බව අපි පිළිගත යුතුයි.ඒ වගේම අනුරාධපුර සාහිත්‍යය ගැන සඳහන් කිරීමේදීත් මහාවංශය සඳහන් කරන්නේ මධ්‍යම ප්‍රමාණයේ හස්තීන් හත්දෙනෙකුගේ උසට සමාන විශාල පොත්පත් ප්‍රමාණයක් ඒ යුගයේ පරිශීලනය වූ බවයි. ඒ සාහිත්‍යයේ ආරම්භභය සටහන් වෙන්නෙත් මහින්දාගමනයෙන් නේද?ඔව්. මිහිඳු මාහිමියන් ලංකාවට වඩින විට ගැඹුරු දහමක් පමණක් නෙවෙයි දහම පිළිබඳ ලියැවුණු සාහිත්‍යකුත් රැගෙන ආවා. ඒ සාහිත්‍යය බුද්ධ චරිතයත්, බුද්ධ ධර්මයත් සත්චාරිත්‍රත් කේන්ද්‍ර කරගත් එකක්. එහෙත් ඊට සමගාමීව රාජ්‍ය පාලනය, ආර්ථිකය සමාජීය තොරතුරු ආදී සියල්ල සාහිත්‍ය ග්‍රන්ථවල ඇතුළත් වුණා.මිහිඳු මහරහතන් වහන්සේ විශාල අටුවා ප්‍රමාණයක් රැගෙන විත් ඒවා මෙරටදී සිංහල අටුවා බවට පත්කළා. පසුකාලීනව බුද්ධඝෝෂ හිමියන් ඒ සිංහල අටුවාව නැවත පාලියට හැරවූවා. ඒ අටුවා සංඝායනාවකුත් මේ රටේ දී සිදුවුණා අරිට්ඨ හිමියන්ගේ ප්‍රධානත්වයෙන්. ඒ අසුරින් බිහිවූ ජාතක කථා, ධම්මපදය අද මොනම සාහිත්‍යයකටවත් සම කරන්න පුළුවන්ද? අද මොනතරම් පර්යේෂණ කෘති බිහිවුණත් එබදු සාහිත්‍යයක් බිහිවෙලා නෑ. අද අග්‍රඝන්‍ය කෘති ලෙස පිළිගැනෙන්නේ මෙබඳු කෘති නෙවෙයි.මේවා පිළිබඳව පර්යේෂණ සිදුකරන කෘතියි. මේ අටුවාවන් බුදුරජාණන් වහන්සේ නොලීවා යයි කීම සත්‍යයක්. එය අපිත් පිළිගන්නවා. ඒත් මේවා සංඝායනා කළේ ලීවේ නිකම්ම නිකන් භික්‍ෂූන් නෙවෙයි. මහා උගත්කම් ඇති ධර්මධර විනයධර භික්ෂුන් වහන්සේලායි. එයත් අද ඇතැමුන් අභියෝගයට ලක් කරනවා. බුදුරජාණන් වහන්සේටත් එහා ගිය සුප්‍රබුද්ධලා අද පහළවෙලා ඉන්නවා. ඒ අය කියනවා අපි මේවා පිළිගන්නේ නැහැ කියලා. මේක මොන විහිළුවක්ද?එදා අපටත් වඩා දැන උගත් අවබෝධය තිබූ උගතුන් ලියන ලද එබඳු සාහිත්‍ය කෘතියි ඔය කියන තරම් විශාල ප්‍රමාණයක් අනුරාධපුර යුගයේ දකින්න ලැබුණේ. එය අදටත් කිසිවකුටවත් අභියෝගයට ලක්කළ නොහැකි උසස් සාහිත්‍යයක්. ඒ වගේම බුද්ධ දර්ශනය විවරණය කිරීම පරමාර්ථ කරගත් සාහිත්‍යයක්. ඒ බව මොනවට පැහැදිලි වෙනවා ඒ කෘතිවල වස්තු විෂයයන් පිරික්සා බැලූවිට. බුද්ධ චරිතය, බුදුගුණවලින් එකක් හෝ කීපයක්, සඟ ගුණ, ධර්ම කරුණක්, දළදාව, ශ්‍රීමහා බෝධිය, රුවන්වැලිසෑය වැනි පූජනීය වස්තු ආදිය වස්තු විෂය කරගෙනයි ඒ සාහිත්‍යයන් ගොඩනැගුණේ.එදා මිහිඳු මහරහතන් වහන්සේ ගෙන ආ නව දහම රාජ්‍යතන්ත්‍රය හා බැඳි සාමාන්‍ය ජනජීවිතය දක්වා සම්පේ‍්‍රෂණය වුණා. එයින් මහා සම්ප්‍රදායක් ද නිර්මාණය වුණා. ඒ සම්ප්‍රදායට අද සිදුවී තිබෙන්නේ කුමක් ද?එදා රජුගේ පටන් සාමාන්‍ය ජනතාව දක්වා දහම පැතිරුණා. රජුට නව ආකල්ප ලැබුණා බුදුදහමින්. රජු ජනතාව රංජනය කරන්නා ලෙසයි බුදුරජාණන් වහන්සේ අර්ථ දැක්වූයේ. ඒ වගේම රජුට රට පාලනයට දසරාජ ධර්ම, සතර අගති, සතර සංග්‍රහ වස්තු, සප්ත අපරිහානි ධර්ම ආදී දහම් කරුණු රාශියක් දේශනා කළා. මක් නිසාද රජු දැහැමි නොවුණොත් රට අගතියට යන නිසා. ජනතාවත් නිතර ප්‍රාර්ථනා කළේ රජු දැහැමි වේවා කියායි. “රාජා භවතු ධම්මිකෝ.”රජු මෙසේ වූවා පමණක් නෙවෙයි. එදා හිටිය සාමාන්‍ය ජනයාත් ආර්ථිකය අතින් දුප්පත් වුණත් හදවතේ ගුණධර්ම අතින් විශාල පෝසතෙක් වුණා. නූගතෙක් වුණත් බුද්ධිමතෙක් වුණා. ඔවුන් හොඳින් ජීවිතය වින්දා. රට ස්වයංපෝෂිත වුණා. දරුවන්ට ආදරය කළා. සොරමැරකම් තිබුණේ නැහැ. මෙය ඒ දහමේ හික්වීමයි. ඇත්තෙන්ම අපට සාධක තිබෙනවා එබඳු තත්ත්වයක් මහින්දාගමනයට පෙර නොතිබූ බවට.මක්නිසාද පොහෝ දිනෙකත් දෙවන පෑතිස් රජු කරමින් සිටියේ මුව දඩයමයි. මේ තත්ත්වය වෙනස් වී බෞද්ධ සංස්කෘතියක් හරහා රටත් ජනයාත් සංවර්ධනය වූ අවදියක් අපේ තිබුණා. අනුරාධපුර, පොළොන්නරු යුගවලදී එබඳු තත්ත්වයක් තිබුණත් එතැනින් මෙහාට එනවිට ඒ සාරවත් බව අඩුවෙන්න පටන් ගත්තා. අපි වෙනත් සංස්කෘතීන් සම්ප්‍රදායයන් හිතුමතේට වැළඳගන්න උත්සහ කිරීමේ ප්‍රතිඵලයක් විදියටයි ඒ පරිහානිය සිදුවුණේ.එදා කාන්තාවකට සවර්ණාභරණයෙන් සැරසී පේදුරුතුඩුවේ සිට දෙවුන්දරතුඩුව දක්වා තනිව ගමන් කිරීමට හැකිවූ සංස්කෘතියක් අපේ රටේ තිබුණා. ඒත් අද මේ ගෙදරින් එහා ගෙදරට යන්න බෑ අත කපලා වළලු මුදු පැහැර ගන්න තරම් ම්ලේච්ඡ වෙලා තියෙනවා. එදා දරුවා තුරුළට ගත්විට මවුපියන්ට සිතේ තිබූ සියලු ප්‍රශ්න අමතක වුණා. අද ඇතැම් මවුපියන් දරුවා අතට ගත්විට සිතන්නේ දරුවාගේ කරදරයෙන් මිදෙන්නෙ කොහොමද කියායි.දරුවන් මරා දමන මවුපියන් අද කොපමණ සිටිනවාද? අපි නැවත ආපසු හැරී බැලුවොත් ඒ වසර දෙදහස් තුන්සීයක පැරණි මිහිඳු සංස්කෘතිය තුළ ඒ අපේ මුතුන් මිත්තන් මොනතරම් සතුටින් ජීවත් වුණාද? ඔවුන් ළඟ තිබුණේ අල්පේච්චතාවයි. අද තිබෙන්නේ කිසිවකින් තෘප්ත නොවන ස්වභාවයක්. එයයි මේ සියල්ලට හේතුවී තිබෙන්නේ.ඒ වගේම බලන්න අපි අදටත් ඒ අතීත පඬිවරුන්ගේ කෘති කියවා දැනුම ලබනවා. ඒ කලාශිල්ප වාපී කර්මාන්ත දැක විශ්මය පළ කරනවා. බුද්ධාලම්භන ප්‍රීතියෙන් නිවෙනවා. මෙසේ යුග ගණනාවක් යනතුරු එසේ දැකබලා ගැනීමට යමක් මේ රටේ ඉතිරි වී තිබෙනවා.ඒත් 19 වැනි සියවස දෙස බලනවිට අදින් වසර සියවස් ගණනාවකින් එහාට ඉපදෙන දරුවන්ට දකින්ට පුදුම වෙන්න පහන් සංවේග පළ කරන්න අප ඉතිරිකර තිබෙන්නේ මොනවාද? බරපතළ වූ රික්තයක් අද සමාජයේ තිබෙනවා. අපේ ඉලක්කය විය යුත්තේ එවැනි යමක් නිර්මාණය කිරීමයි.අද අපි එතරම් දියුණු සූක්ෂම කලාවකට ප්‍රතිභාවකට උරුමකම් නොකියන්නේ අප දහමට නැඹුරු නොවීම නිසයි. නැවතත් මිහිඳු සංස්කෘතියක් බිහිකිරීම සඳහා අප දහම හා බැඳුනේ නැත්නම් ඒ රික්තකය පිරවීමට සියවස් ගණනාවක් ගියත් හැකියාව නම් ලැබෙන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>25</day>
    </date>
    <link>http://www.dinamina.lk/2010/06/25/_art.asp?fn=f1006253</link>
    <topic>මහින්දාගමනයෙන් උදා වූ සමාජ හා සංස්කෘතික පෙරැළිය</topic>
    <author/>
    <content>බුදුරදුන් තෙවරක්ම ශ්‍රී ලංකාද්වීපයට වැඩම කළ බව වංසකතාවල සඳහන් වේ. “මහියංගණං නාගදීපං කල්‍යාණං පදලාංඡනං” ආදී වශයෙන් එම ගමන දක්වා ඇත. මෙසේ තෙවරක්ම බුදුරදුන් වැඩි රටක බුදුසමය ව්‍යාප්ත නොවූයේ ඇයි ? මිහිඳු මාහිමියන් එනතුරුම වඩින තුරුම බුදුසමය ව්‍යාප්ත නොවූයේ ඇයි දැයි යමකුට ප්‍රශ්න කළ හැකිය. එසේ ඇසීමත් සාධාරණය.බුදුරදුන් මහියංගණයට යක්ෂයන් (ගෝත්‍රිකයන්) දමනය කරන්නත්, නාගදීපයට නාග ගෝත්‍රිකයන් මෙල්ල කරන්නටත් කැලණියට චූලෝදර-මහෝදර දෙබෑයන්ගේ කළහය සංසිඳවීමට වැඩි බවත් වංසකතාවල අන්තර්ගත වේ. මෙබඳු කාලවකවානුවක බුදුසමය ව්‍යාප්ත කරන්නට තරම් ලංකාවේ පරිසරයක් නොවූ බව අපට සිතාගත හැකිය.බුදුසමය ව්‍යාප්ත කරන්න සංඝ සමූහයක් අනිවාර්යයෙන්ම සිටිය යුතුය. එවන් සුසංයත පරිසරයක් නොවූ නිසා ජනකාය විමුක්තිය සෙවීමට විවිධ උපක්‍රම විධි ක්‍රම සොයා ගිය බව ලක්දිව ප්‍රාග් සමයෙන් අනාවරණය වේ.ජීවිතය ජීවන රටාව යහපත් මාර්ගයකට පිවිසවීම උදෙසා ගස්, ගල්, හිරු, සඳු, සතුන් අනංගයා, අහස, පොළොව, ජලය, ගංගා, ඇළ, දොළ, පුෂ්ප සමූහයා ආදී දේ සඳහා යොමු වී ඒවා වන්දනය කරන්නට යොමුවූහ. අනංගයාට තිසා වැව අද්දර හීීසැර විදින ලද්දේත් ජීවිතයට විමුක්තිය සෙවීමටය. අභය වැව ඉස්මත්තේ කාල්දේව යක්ෂයාත් පහළ වන්නේ අභයරාජ යක්ෂයා සඳහන් දෙවොල් සාදා විමුක්තිය සෙවීමට යොදාගත් බව පෙනේ. මෙබඳු සමයක තමයි මිහිඳු මාහිමියන් ලක්දිවට වැඩම කෙළේ.පොසොන් පොහෝදාක අනුරපුර මිහින්තලාවේ වැඩහුන් මිහිඳු මාහිමියන්ට ප්‍රථමයෙන්ම හමුවූයේ එවකට දේශය පාලනය කළ දෙවනපෑතිස් මහරජුන්ය. එම අවස්ථාවේදී රජු දඩයමේ ගොස් සිටියේය. එම මුව දඩයමේ ගියේත් ජීවිතයට විමුක්තිය සලසා ගැනීමටය.මුවන් දඩයම් කොට අනුභව කිරීමේ චේතනාවෙන් නොවේ. ඊතලයෙන් මුවාට විදිණු ලැබූවේ ඊතල පහර මුවාට නොව, පොළොවට පතිත කොට ජීවිතය කොතරම් දුරට සාර්ථක වේද යන පරමාර්ථයේ පිහිටාය. යහපත් චේතනාවක පසු වූ අස්ථාවක තමයි දෙවනපෑතිස් මහ රජුන්ට මිහිඳු මාහිමියන් මුණ ගැසුණේ. මේ මුණ ගැසීම හමුවීම මේ සමාජය මුළුමනින්ම පෙරැළියක් ඇති කිරීම උදෙසාම ඉවහල් විය.මිහිඳු මාහිමියන් දුටු දෙවනපෑතිස් මහ රජු තමන්ගේ අතේ රැඳි දුන්න ඊතල පසෙකට තබා වැඳ නමස්කාර කොට මේ කසාවන් වස්ත්‍රවලින් ගත සැරැසී සිටි සඟරුවන කෙරෙහි පැහැදී ප්‍රශ්න මාලාවකට මේ මොහොත ගොදුරු විය. “අඹ වාදය” රජුන්ගේ බුද්ධි ප්‍රභාව මැන ගන්නට හොඳම සාධකයක් විය.මිහිඳු මාහිමියන් රජුගේ බුද්ධි ප්‍රභාව මැන ගැනීමට මේ අඹ වාදය අතිශය අනුබලයක් විය. තමන් මෙරටට ගෙන ආ බුදුසමය ප්‍රචලිත කරන්නට යහපත් මෙන්ම බුද්ධි සම්පන්න රජකු හමුවීම මත අතිශය ආනන්දයට ආහ්ලාදයට පත් මිහිඳු මාහිමියන් “චුල්ලහත්ථි පදෝපම සූතුර” හෙවත් ඇත්පද සූතුර” දේශනා කොට තමන්ගේ පරමාර්ථ මුදුන්පත් කර ගැනීමට පදනම දැම්මේය. ශ්‍රී ලංකාවේ සමාජ හා සංස්කෘතික ප්‍රභවයකට පෙරැළියකට මූලාරම්භය සිදුවූයේ මෙතැනින් යයි කීවොත් එය එතරම්ම නිවැරදිය.රාජ අනුග්‍රහය නැත්නම් කිසිදු දෙයක් ව්‍යාප්ත කළ නොහැකි ය. සඟ පරපුර කොතරම් උත්සාහයකට යෙදුණ ද රජුගේ අනුග්‍රහය නොමැති නම් සඟ පරපුරේ පරිශ්‍රමය සපුරා ගන්නට නොහැකි වේ. අපේ රටේ භාග්‍යයකට මෙන් ජනතාවගේ වාසනාවකට සේ මිහිඳු මාහිමියන්ගේ පැමිණීම අනුව සිංහල ජනතාව සොයාගිය සත්‍ය විමුක්තියට මුල පිරිණි.එදා මහමෙව්නා පරිශ්‍රය මිහිඳු මාහිමියන්ට වෙන්කොට දී බුදුසමය පතුරා සඟ පරපුරක් බිහි කිරීමට මහමෙව්නාව කේන්ද්‍රිය තැන්න බවට පරිවර්තනය විය.මිහිඳු මාහිමියන් සමඟ පැමිණි ඉට්ටිය, උත්තිය, සම්බල, භද්දසාල, සුමණ සාමණේර හා භණ්ඩුක උපාසක සමග ලක්දිව සමාජ හා සංස්කෘතික පෙරැළියකට සමාරම්භය ඇති කළහ. යා යුතු මග කුමක්ද ඒ සඳහා උපයෝගි කොට ගත යුතු නිවැරදි ධර්ම මාර්ගය සමාජයට හඳුන්වා දුන්නේය. ඒ දහම තමයි බුදුදහම.මහා වන පෙදෙස් එළි පෙහෙළිකොට ලෙන් විහාර සකසා සඟරුවන ඒවායේ වාසය කොට ගම් නියම්ගම්, දනව් පසල් දනව් ඔස්සේ ධර්ම ප්‍රචාරය ඇති විය. එතෙක් සමාජය ඇබ්බැහි වූ මිථ්‍යා මත බැහැර කොට සසරින් එතෙර වීමට ප්‍රස්තුත වන හේතු-ඵල දහම හෙවත් පටිච්ච සමුප්පාද ධර්මය පහදා දුන්නේය.මිහිඳු මාහිමියන් ඇතුළු තම ශ්‍රාවක සමූහයා ඇතුළු රජුගේ පූර්ණ සහය මත පැතිරුණු මිහිඳු ධර්මය උකහා ගන්නට ජනකාය පැමිණියේ සුවඳැති පුෂ්පයන්ගෙන් මකරන්දය උකහා ගන්නා පරිද්දෙනි. එතරමටම මේ දහම අමුතු අලෝකයක් විය පුනර්ජීවයක් විය.ජීවිතය යළි පිබිදීමක් බවට පත්විය මෙය අතිශය ආශ්චර්යයක් නොවේ ද ? ආරාම හා ලෙන් විහාරවල එකමිතියක් ලෙස මහා විහාරය හැඳින්විය හැකිය. මහා විහාරයෙන් ඇති වූ සඟ පරපුර පොත් නැත්නම් ග්‍රන්ථකරණයට පෙළඹුණහ. බුදුගුණ බුදු බණ කෙසේ විග්‍රහ කළයුතුද යන නියරට යතිවරු පිවිසුණහ. කුහුල හෙවත් කුතුහල දනවන ආකාරයෙන් ග්‍රන්ථ සම්පාදනය කළයුතුය යන අරමුණෙහි පිහිටියහ.බුද්ධ ධර්මය යනු කුමක්දැයි ජනතාවට අවබෝධ කිරීම එතරම් පහසු කරුණක් නොවීය. මන්දයත් මිසදිටු දහම්වල එල්බගෙන සිටි ජනකායට සත්‍යය දහම අබෝ්ධ කිරීම අසීරු වූ නිසා බුදුරදුන්ගේ නව අරභාදි බුදුගුණ අතරින් “පුරිසධම්ම සාරථි” ගුණය ප්‍රථමයෙන්ම හෙළි කිරීම ප්‍රඥාගෝචර යයි සිතූ®හ.බුදුබණ දෙසීම තවත් උපක්‍රමයක් විය. අක්ෂි ගෝචර රටාවට වඩා ශ්‍රවණගෝචර රටාව ප්‍රථමයෙන් යොදා ගත්හ. කණින් අසා රස විඳීම එදා බහුල වශයෙන් සිදුවිය. ශ්‍රවණ මාධ්‍ය මුලට යොදාගත් හෙයින් නිතරම පන්සල්වලට ලෙන් විහාරවලට ජනකාය රැස්වූයේ බුදු බණ අසන්නටය.අනන්ත අප්‍රමාණ බුදුගුණ වලින් අංශුවක් හෙවත් කණිකාවක්දෙසා වඩාත් පහන් සංවේග දනවන අයුරින් බණ දෙසා ලෝක සත්‍යය මෙය යැයි යතිවරු විග්‍රහ කළහ. ලෙන්වලට වී පොල්තෙල් පහනට ඇඟිල්ලෙන් ඇණ ඇණ පත්ඉරුවල පන්හිඳෙන් ධර්මය ලියා ජනකායට ශ්‍රවණය කරන්නට සැලැසූහ. එම ධර්මය අක්ෂි ගෝචර රටාවට නැඹුරු නොකළේ ග්‍රන්ථ පරිශීලනයට ජනකාය එදා නැඹුරු නොවූ හෙයිනි.අප්‍රමාණ බුදුගුණ අළලා ග්‍රන්ථ ලියැවුණද අද ඒ ග්‍රන්ථවලින් ශේෂ වී ඇත්තේ සුළු ප්‍රමාණයක් පමණි. පෙදෙන් බුදුසිරිත බසින්වත් සිරිත් ඈ පද යුතු බසින් නම් ඈ අනතුරු දක්වමි ආදි වශයෙන් සියබස්ලකරකරුවා සඳහන් කෙළේ බුදුසිරිත පද්‍යයෙන් පමණක් ලියා ජනකායට රසඥතාව දනවන මිහිරි පද්‍ය විලාසිතාවෙන් නානා විරිත් උපයෝගි කොටගෙන පැවැසීම යෝග්‍යය බවයි.රාජභොප්ජංග ශාලාවේ රාත්‍රීයේ ඇරැඹු බණ දෙසීම අලුයම පහන්වන තුරු යතිවරු දෙසුවේ හුදිජන පහන් සංවේග දනවන අයුරිනි. එක එල්ලේ බණ දෙසීමේදී සවන්දීම අසීරු කරුණක් හෙයින් ධර්ම දේශනා ශෛලිය වෙනසකට ද භාජනය කළහ. පාලි සකු වදන් එම දෙසුමට ඈඳාගෙන අවදිමත් ස්වභාවයක් ජනිත කළහ. බ්‍යාමප්‍රභා, කේතුමාලා, අසිත්‍යනුව්‍යඤ්ජන ආදී වශයෙන් ධර්ම දේශනාවට ඇතුළත් කොට අනන්ත බුදුගුණ කවරාකාරයෙන් ජනිත වන්නේ ද යන්න ගැනත් යතිවරු අවධානය යොමු කළහ.අමාවතුර කරුවා බුදුරදුන්ගේ නව අරහාදි බුදුගුණවලින් පුරිසධම්ම සාරථි ගුණය පමණක් විෂය කරගෙන අමාවතුªර ලියුවේ පුරුෂයන් දමනය කිරීමේ ශක්තිය විදහා පාන්නටය. එක එල්ලේම නව ගුණ පවසන්නට ගියේ නැත. එක ගුණයක් මෙපමණ නම් නවගුණ ගැන කවර කතාද යන කුහුල ජනතාව ;කරෙහි ඇතිවූහ. ඇති කරන ලදී.දමන කතා 18 ක් ප්‍රස්තුත කොටගෙන අමාවතුර රචනා කිරීම මත එය ශ්‍රවණය කරන්නට දසතින්ම ජනි ජනයා ආරාමවලට එක්රොක් වූහ. දුර්දාන්ත දමනය, ස්වසන්තාන දමනය, පරසන්තාන දමනය, ගහපති දමනය, බ්‍රහ්ම දමනය, රාජදමනය, අගුල්මල් දමනය, පරිබ්‍රාජක දමනය, මාණවක දමනය, දිගම්බර දමනය, ජටිල දමනය, තාපස දමනය, භික්ෂු දමනය, නාග දමනය, නන්දෝපනන්ද දමනය, නාලාගිරි දමනය, යක්ෂ දමනය, අසුර දමනය, දේව දමනය, බ්‍රහ්ම දමනය ආදී වශයෙන් එක් එක් අය දමනය කළ ආකාරය ජනතාවට අවබෝධ කිරීම මත බුදුරදුන් සියල්ලන්ටම වඩා ශ්‍රේෂ්ඨ වන්නේ කෙසේ ද සම්බන්ධයෙන්ද පහදා දුන්හ.අසුර දමනයේ මෙසේ සඳහන් වේ. “බුදුහු උස අටපනස් හත්තමු දෙබාහු අතු/ අටළොස් හතෑ අතුපතුල් එකොළොස් ගතැ ඔවුන්ගේ එකොළොස් පත් පත්ලෙන් දොළොස් හත් පියුම් කෙමියෙහි ඇක්මෙන් මැනව ඇක්මෙන් වනව නව කෙළක් පමණ රන්සුදු බඳු මුවරඳ රොන් සළා අනව ලොමුඳුන් දක්වා නැගී අවපනස් හත් රන්වන් සිරිරු ලා රස පරීක්ෂකයන් සෙයින් වසා ගෙනැබස්සී වම් පයද පොළොවට එළවු කලැ එමැ නිසා පියුමෙන් නැගි නැගී එසෙසින් මෑ බස්සී එරොන් අභිබවමින්..” ආදී වශයෙන් අමාවතුරකරුවා (ගුරුළුගෝමීන්ගේ අමාවතුර, ඥාණාලෝක සංස්කරණය, අසුර දමන කතා, 256 පිටුව) සඳහන් කෙළේ බුදුරදුන්ගේ දේහ ලක්ෂණ විලාසයයි.දේවාති දේව, බ්‍රහ්මාති බ්‍රහ්ම, මනුශ්‍යාති මනුෂ්‍ය යන්නෙන් අසමසම වන බුදුරදුන් කෙරෙහි පවත්නා ගුණ සමුදාය කිසිදු පුද්ගලයෙකුට නොමැති බවයි. මෙවන් උපායශීලී ක්‍රම භාවිතා කරමින් ග්‍රන්ථ කිරීම මත ජනකාය බුදුරදුන්ගේ සෙසු ගුණ කවරේද යන්න සෙවීමට පෙළඹුනාහ. එක ගුණයක් මෙබඳු නම් අන් ගුණ ගැන කවරා කතාද ?ගුරුළුගෝමීන් පුරුෂයන් දමනය කරන්නට යෙදූ උපක්‍රමය දලුලා ලියලා මෝරා මෝදුවීමේ අග්‍රඵලයකි. බුත්සරණ ධර්ම ග්‍රන්ථය විද්‍යාචක්‍රවර්ති අතින් ලියැවුණු බුත්සරණට නව අරහාදි බුදුගුණ සමුදායම එකතු විය.අරහං, සම්මා සම්බුද්ධ, විජ්ජාචරණ, සුගතෝ, ලෝකවිදු, අනුත්තර පුරිසදම්මසාරථි, සත්තා, භගවත් ආදි නවගුණ ප්‍රකට කිරීම මත ජනතාව බුදුරදුන් කෙරෙහි නිපන් ගුණ සමුදාය යථාවාදී තථාකාරී අයුරින් දැනගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006261</link>
    <topic>ලංකා නිව්ස් වෙබ් අයිතිකරුට වරෙන්තු</topic>
    <author/>
    <content>ශ්‍රී ලංකා රජයට එරෙහිව පදනම් විරහිත අසත්‍ය ප්‍රවෘත්ති පළ කරන ලංකා නිව්ස් වෙබ් ඩොට් කොම් (Lankanewsweb.com) නමැති වෙබ් අඩවිය මහා බ්‍රිතාන්‍යයේ සිට ක්‍රියාත්මක කරන ශ්‍රී ලංකාවේ නීතිඥයකු වන චන්දිම අනිල් විතානාච්චි නමැත්තා අත් අඩංගුවට ගැනීම සඳහා කොළඹ මහාධිකරණය මඟින් විවෘත වරෙන්තුවක් නිකුත් කර ඇති විත්තිකරුවෙක් බව රහස් පොලිසිය අනාවරණය කර ගෙන තිබේ.ව්‍යාජ ලිපි ලේඛන සකස් කිරීමේ අධිචෝදනා මත කොළඹ මහාධිකරණය හමුවේ මොහුට එරෙහිව පවරා ඇති නඩුව ලබන සැප්තැම්බර් මස 16 වැනි දින යළි විභාග කිරීමට නියමිතය.අසත්‍ය පුවත් පළ කර මහජනතාව තුළ රජයට එරෙහිව අප්‍රසන්නතාවක් ඇති කිරීමේ ද්‍රෝහි ක්‍රියාවක යෙදී සිටින මේ වෙබ් අඩවිය පිළිබඳව රහස් පොලිසිය සිදු කළ විමර්ශනයේදී මේ තොරතුරු අනාවරණය කර ගෙන තිබේ. විතානාච්චි නමැති අයට එරෙහිව විවිධ පොලිස් ස්ථානවලට පැමිණිලි රැසක් ලැබී ඇත්තේ ව්‍යාජ ලේඛන සකස් කර එමගින් විවිධ වංචාවන් කිරීම සම්බන්ධයෙනි.වංචා කිරීම, ඒ සඳහා ආධාර අනුබල දීම, තෑගි ඔප්පු වංචා සහගත ලෙස සකස් කර දේපොළ වංචා කිරීම ආදී අධිචෝදනා මත මහාධිකරණය හමුවේ නඩු පවරා ඇති මොහු අධිකරණය වෙත නොපැමිණීම නිසා අත් අඩංගුවට ගැනීමට වරෙන්තු නිකුත් කර තිබේ.පසුව ව්‍යාජ ගමන් ලේඛන මගින් මොහු හා බිරිය එංගලන්තයට ගොස් ඇත.රහස් පොලිසිය ප්‍රංශය මූලස්ථානය කර ගත් ජාත්‍යන්තර පොලිසියෙන් කළ ඉල්ලීමක් මත මොහු අත් අඩංගුවට ගැනීම සඳහා දැඩි ක්‍රියාමාර්ග ගෙන රතු දැන්වීමක් ද නිකුත් කර ඇත. ඒ පිළිබඳ විස්තර ජාත්‍යන්තර පොලිසියේ වෙබ් අඩවියේ සඳහන් වේ. විතානාච්චි ලංකා නිව්ස් වෙබ්. කොම් නමැති වෙබ් අඩවිය රහස්‍ය වෙබ් අඩවියක් ලෙස ලියාපදිංචි කර තිබේ. එහි ඔහුගේ නම හෝ ලිපිනයක් හෝ දුරකථන අංකයක් සඳහන් නොවන අතර එහි ඇත්තේ ඊමේල් විද්‍යුත් ලිපිනයක් පමණි. ceo@lankanewsweb.com යනුවෙනි.පසුගිය මාස කිහිපය තුළ මේ වෙබ් අඩවිය මගින් ජනාධිපතිවරයාට හා රජයේ අනෙක් සාමාජිකයින්ට එරෙහිව පදනම් විරහිතව ගොතන ලද වාර්තා ඹසක් පළ කර ඇති බව රහස් පොලිසිය සොයා ගෙන තිබේ. මහා බ්‍රිතාන්‍යයේ බුදඩ්පොඩ් හි පිහිටි ලිපිනයක සිට මේ වෙබ් අඩවිය ක්‍රියාත්මක වන බව විමර්ශනයේදී රහස් පොලිසිය අනාවරණය කර ගෙන ඇත.ඔහු සතුව මහා බ්‍රිතාන්‍යයේ ලියාපදිංචි දුරකථන දෙකක් මඟින් ශ්‍රී ලංකාවේ පුද්ගලයින්ට කතා කරන බව එයින් එකක් ගෘහස්ථ දුරකථනයක් වන අතර අනික ජංගම දුරකථනයකි. ඔහු ස්කයිප් ලිපිනයක් මගින්ද සබඳතා පවත්වා තිබේ. රජයට එරෙහිව යම් යම් කටයුතු කිරීම සඳහා ලංකාවේ පුද්ගලයින්ට කතා කිරීමට මේ දුරකථන භාවිත කරන බව සොයා ගෙන ඇත. පසුගිය ජනාධිපතිවරණයට පෙර හා පසු මේ වෙබ් අඩවිය පවත්වා ගෙන යාම සඳහා විතානාච්චිට මෙවර ජාවාරම්කාර කෝටිපති ව්‍යාපාරිකයකුගෙන් මුදල් ලැබී තිබේ. පසුව දේශපාලනයට පිවිසි මේ ව්‍යාපාරිකයා උතුරට දුරකථන සබඳතා හා ජංගම දුරකථන අලෙවි කිරීමෙන් මේ සා විශාල මුදලක් උපයා ගෙන ඇති බවත් ඔහුගේ ව්‍යාපාරික කටයුතු සඳහා එල්. ටී. ටී. ඊ. සංවිධානය බොහෝ උදව් උපකාර කර තිබෙන බවත් අනාවරණය කර ගෙන ඇත. ලංකාවේ ප්‍රකට සිංහල මාධ්‍ය ජාතික පුවත්පතක සේවය කරන ජ්‍යෙෂ්ඨ මාධ්‍යවේදියකු ඔහුට මෙරට තොරතුරු සපයන්නන් අතර සිටින බවත් ඔහුට දේශපාලනයේ යෙදී සිටින ව්‍යාපාරිකයා මාසිකව මුදල් ගෙවන බවත් අනාවරණය කර ගෙන තිබේ. පසුගිය සිංහල අවුරුදු නිවාඩු සමයේ දී මේ මාධ්‍යවේදියාට ආසියාවේ සංචාරය සඳහා නොමිලයේ පහසුකම්ද සපයා ඇත. ජාත්‍යන්තර රාජ්‍ය නොවන සංවිධාන මුදල් සපයන ව්‍යාපෘතිවලට වාර්තා සකස් කරමින් සිටින මෙරටින් ස්වකැමැත්තෙන්ම පිටමං වී යුරෝපයේ සිටින මෙරට මාධ්‍යවේදීන් බවට කියා ගන්නා පිරිසගේ සහාය මේ කාර්යය සඳහා විතානාච්චිට ලැබී ඇත. කොළඹ මූලස්ථානය කර ගත් මධ්‍ය සංවිධානයක අරමුදල් වංචා කළ බවට චෝදනා ලැබ සිටින අයකු ඇතුළු දැනට යුරෝපයේ සිටින රජයට එරෙහි මාධ්‍යවේදීන් ගේ සහායද විතානාච්චිගේ මේ කාර්යය සඳහා ලැබී තිබේ.ලංකා නිව්ස් වෙබ් . කොම් වෙබ් අඩවිය ක්‍රියාත්මක වන්නේ මහා බ්‍රිතාන්‍යයේ නීති රීති වලට පටහැනිව බවත් වෙබ් අඩවි සඳහා පාලන නීති ඇති අතර බොරු ප්‍රචාර මගින්ලංකා රජයේ කීර්ති නාමයට හානි කිරීමට බ්‍රිතාන්‍ය භූමිය යොදා ගැනීමට නොහැකි බවත් පවසන විදේශ කටයුතු අමාත්‍යාංශය මේ පිළිබඳව තානාපති අංශ මගින් ක්‍රියා කිරීමට පියවර ගන්නා බවද ප්‍රකාශ කරයි. පසුගිය සතියේ ‘ඥයජතභඵඪමඥ’ යනුවෙන් යොදා ගනිමින් මුලතිව් නන්දිකඩාල් කලපුවේ මල මිනී සුද්ධ පවිත්‍ර කිරීමට රජය චීන සමාගමකට භාරදී ඇතැයි පළ කළ ප්‍රවෘත්තිය එවැනි අසත්‍ය ප්‍රබන්ධයක් බව විමර්ශනයේදී අනාවරණය වී ඇත. මෙවැනි පදනම් විරහිත ප්‍රබන්ධ නිර්මාණය කිරීමෙහි මොවුන් යෙදී සිටින්නේ මිතුරු රාජ්‍යයන් සමග ශ්‍රී ලංකා රජයේ සබඳතා විනාශ කිරීමේ අරමුණින් බව රජය විශ්වාස කරයි. විදේශ කටයුතු අමාත්‍යාංශය මෙවැනි කටයුතු පිළිබඳව බ්‍රිතාන්‍ය රජය සමග කතා කිරීමට අපේක්ෂා කරයි.ශ්‍රී ලංකාවේ අපරාධ ක්‍රියා සඳහා අවශ්‍ය මේ විතානාච්චි නමැති අය මහා බ්‍රිතාන්‍යයේ පුරවැසි භාවය අයදුම් කර ඇති බවත් එහි සිටින ශ්‍රී ලාංකිකයින් කිසිවකු ඔහු පදිංචි ස්ථානය නොදන්නා බවත් දැන ගැනීමට ලැබී තිබේ.චන්දිම අනිල් විතානාච්චි නමැති මේ විත්තිකරු නුගේගොඩ තලපත්පිටිය පාර පාසල් පෙදෙසේ අංක 84 / 1 දරණ ස්ථානයේ පදිංචිව සිට තිබේ. කොළඹ මහාධිකරණ විනිසුරු ඩබ්ලිව්. ඒ. ටී. රත්නායක මහතා මොහු අත් අඩංගුවට ගැනීම සඳහා වරෙන්තුව නිකුත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006262</link>
    <topic>ශ්‍රී ලංකාවට ඇඟිලි ගහන්න එ.ජා. මහ ලේකම්ට අයිතියක් නෑ</topic>
    <author/>
    <content>ශ්‍රී ලංකාව ගැන සොයා බැලීමේ අයිතිය ඇත්තේ එ. ජා. මහ ලේකම්ට නොව ශ්‍රී ලංකා ආණ්ඩුවට බව රුසියාව කියයි.ශ්‍රී ලංකාව ගැන සොයා බැලීමට හෝ විමර්ශනය කිරීමට බෑන් කී මූන්ට අයිතියක් නැති බවද නිවේදනයක් නිකුත් කරන රුසියාව කියයි. බෑන් කී මූන් පත් කළ උපදේශක කමිටුව ශ්‍රී ලංකාවට නොපැමිණෙන බව එක්සත් ජාතීන්ගේ ප්‍රකාශකයෙක් පවසයි.එම කමිටුවේ අරමුණ ශ්‍රී ලංකාවේ අභ්‍යන්තර ක්‍රියාදාමය ගැන පරීක්ෂණ හෝ විමර්ශන පැවැත්වීමට නොවන හෙයින් ශ්‍රී ලංකාවට පැමිණීමේ අවශ්‍යතාවක් නැති බවද එම ප්‍රකාශකයා කියයි.එම කමිටුව කරුණු සොයා බැලීමට පමණක් පත් කළ එකක් බවද හෙතෙම කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006263</link>
    <topic>මතින් තොර රටක් තනා අභිමානයෙන් නැඟී සිටිමු</topic>
    <author/>
    <content>දරිද්‍රතාවෙන් පෙළෙන ජනතාව නඟා සිටුවීම සඳහා මත්ද්‍රව්‍ය නිවාරණය අත්‍යවශ්‍ය කාර්යයක් බව ජනාධිපති මහින්ද රාජපක්ෂ මහතා ජාත්‍යන්තර මත්ද්‍රව්‍ය විරෝධී දිනය වෙනුවෙන් පණිවිඩයක් නිකුත් කරමින් සඳහන් කරයි. එහි මෙසේ ද සඳහන් වේ.අප දිගු කාලීන පසුබෑමකට ලක් වූ රටක් බව මා අමුතුවෙන් පැවැසීම අවශ්‍ය නොවේ. එසේ වුවත් අප විසින් ජනතාව හමුවේ තබන ලද මහින්ද චින්තන වැඩපිළිවෙළ මඟින් නිවැරැදි මඟකට පිවිස ඵලදායි ප්‍ර‍්‍රවේශයක් තුළින් ඉදිරියට යන රටක් බවට පත්ව ඇති බව නොරහසකි. රටෙහි ඉදිරි ගමන ගැන අප විසින් ඉදිරිපත් කරන ලද මහින්ද චින්තනයේ මුල්ම දැක්ම වූයේ මතට තිත සංකල්පය බව ඔබ සැමට අමතක නැති බව මම දනිමි.ත්‍රස්තවාදය මර්දනය කළ අනභිභවනීය ජාතියක් වශයෙන් ලොව කීර්තිමත් නාමයක් දිනා ඇති අපට මත්ද්‍රව්‍යවලින් තොර රටක් තනා ලොව හමුවේ ආඩම්බරයෙන් නැඟී සිටීමට නොබෝ දිනකින් හැකිවනු නොඅනුමාන ය. ඒ තුළින් සෙසු රටවලට තවත් ආදර්ශයක් ලබාදීමට ශ්‍රී ලංකාවාසීන් වන අප සැමට ධෛර්යය හා ශක්තිය නොඅඩුව ඇති බව මෙතෙක් අප ලබා ඇති අත්දැකීම්වලින් තහවුරු වේ.ජාතික සංවර්ධනයේ දී දරිද්‍රතාවෙන් පෙළෙන ජනතාව නඟා සිටුවීම අප විසින් කළ යුතු අතර එහිදී මත්ද්‍රව්‍ය නිවාරණය අත්‍යවශ්‍ය කාර්යයක් වනු ඇත. එම නිසා අනාගත පරපුරේ සුබ සිද්ධිය වෙනුවෙන් මත්ද්‍රව්‍ය පාලනය හා නිවාරණය සඳහා ගත යුතු සියලුම ක්‍රියා මාර්ග ගැනීමට අප පසුබට වන්නේ නැත. ඒ වෙනුවෙන් දැනටමත් පියවර කිහිපයක්ම ගෙන ඇති අතර වඩාත් දිරියකින් ක්‍රියාත්මක වීම සඳහා සියලුම යාන්ත්‍රණයන් සක්‍රීය කිරීමට පියවර ගනු ඇත.මත්ද්‍රව්‍ය පාලනයක් සඳහා ඉල්ලුම මෙන්ම සැපැයුම පාලනය කිරීම ද සමගාමීව සිදු කළ යුතු අතර එම කාර්යය රජයට හෝ ආයතනයකට තනිව ඉටු කළ හැකි නොවේ. එබැවින් මත් ද්‍රව්‍යවලින් තොර රටක් නිර්මාණය කරනු පිණිස ඔබ සැමගේ සහයෝගය, සහභාගිත්වය හා ආශීර්වාදය මම බලාපොරොත්තු වෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006264</link>
    <topic>මත්ද්‍රව්‍ය පාලනයට නව නීති රීති රැසක්</topic>
    <author>චන්ද්‍රිකා පෙරේරා</author>
    <content>මත්ද්‍රව්‍ය නිෂ්පාදනය සඳහා යොදා ගැනෙන මූලික රසායන ද්‍රව්‍ය පාලනය කිරීම සඳහා අදාල නීති රීති අලුතෙන් සම්පාදනය කැර ක්‍රියාත්මක කිරීමට පියවර ගත් බව රාජ්‍ය ආරක්‍ෂක ලේකම් ගෝඨාභය රාජපක්‍ෂ මහතා පවසයි. ඒ අනුව මත්ද්‍රව්‍ය කෙරෙහි පවතින ඉල්ලුම අඩුකිරීම හා ඊට සමගාමීව සැපැයුම අඩුකිරීම කෙරෙහි අවධානය යොමු කැර ඒ සඳහා වන නව අණපනත් සම්මත කැර ක්‍රියාත්මක කිරීමට මූලික සැලැසුම් මේ වන විට ද සකස් කැර ඇත.මත්ද්‍රව්‍ය මෙරටට ප්‍රවාහනය කෙරෙන ප්‍රධානම මාර්ගය මුහුද වන බැවින් එය පාලනය කිරීම සඳහා වෙරළ ආරක්‍ෂක දෙපාර්තමේන්තුව පිහිටුවීමට ක්‍රියා කළ බව හෙතෙම සඳහන් කරයි.මත්ද්‍රව්‍ය පාලනය වඩාත් ඵලදායි කරගැනීම සඳහා පොලිස් මත්ද්‍රව්‍ය කාර්යාංශයට නව ප්‍රවේශයක් හඳුන්වා දීමට පියවර ගැනෙන අතර සෑම පොලිස් ස්ථානයකම මත්ද්‍රව්‍ය පාලනයට අදාල කටයුතු සම්බන්ධීකරණය කිරීම සඳහා වෙනම නිලධාරීන් පත් කිරීම සිදු කැර ඇත.ඖෂධ හා වෙනත් අවශ්‍යතා මත ගෙන්වන රසායන ද්‍රව්‍ය 23 ක් පාලනයකින් හා වගකීමකින් යුතුව පරිහරණය කිරීමට ලබාදීම සඳහා අවශ්‍ය අධිකාරියක් පත් කිරීමටත් මතට ඇබ්බැහිවූවන් මත්වීමට ගන්නා ඖෂධ වගකීමකින් හා අවශ්‍යතා හඳුනාගෙන නිකුත් කිරීමටත් අවශ්‍ය නීති රීති මේ වන විටත් සම්පාදනය කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006265</link>
    <topic>මත්ද්‍රව්‍ය විරෝධී දිනය අදයි</topic>
    <author>චන්ද්‍රිකා පෙරේරා</author>
    <content>ලෝක මත්ද්‍රව්‍ය ප්‍රවාහනයට හා බෙදා හැරීමට එරෙහිව මහජනයා දැනුම්වත් කිරීමේ ජාතික උත්සවය අද (26) සවස 3.00 ට සුගතදාස ගෘහස්ථ ක්‍රීඩාංගණයේදී පැවැත්වේ.අද දිනට ලෝක මත්ද්‍රව්‍ය විරෝධී දිනය යෙදී ඇති අතර ඊට සමගාමීව පැවැත්වෙන මේ උළෙලේදී ‘සෞඛ්‍ය සුරකිමු මත්ද්‍රව්‍ය දුරලමුතේමාව පෙරටු කර ගනිමින් මත්ද්‍රව්‍ය භාවිතයෙන් වන හානි පිළිබඳ හා ඉන් වැළකීමේ මාර්ග පිළිබඳ දැනුම්වත් කිරීම සිදු කෙරේ.තරුණ පරපුර ඉලක්ක කර ගනිමින් මත්ද්‍රව්‍යයට එරෙහිව කෙරෙන මේ උළෙල පැවැත්වෙන ස්ථානයට මාලිගාවත්ත සිරිසේන ක්‍රීඩාංගණයේ සිට සාම පා ගමනක්ද ගමන් කරයි.අන්තරායකර ඖෂධ පාලක ජාතික මණ්ඩලය හා කොළඹ ක්‍රමය එක්ව මෙය සංවිධාන කර ඇත.සර්ව ආගමික පූජකවරු, රාජ්‍ය ආරක්ෂක අමාත්‍යාංශය, පොලිස් දෙපාර්තමේන්තුව, පොලිස් මත්ද්‍රව්‍ය අංශය, සුරාබදු අධිකාරිය, නාවික වෙරළ ආරක්ෂක දෙපාර්තමේන්තුව, සමෘද්ධි හා සෞඛ්‍ය සේවා අමාත්‍යාංශය, ජාතික තරුණ සේවා සභාව, ඇතුළු රාජ්‍ය හා රාජ්‍ය නොවන සංවිධාන සහ දෙපාර්තමේන්තු රැසක් හා පාසල් සිසුන් දහසකට අධික ප්‍රමාණයක් මේ අවස්ථාවට ක්‍රියාකාරීව එක්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006266</link>
    <topic>මැලේරියා ආයතනය ඩෙංගු ආයතනය කරනවා</topic>
    <author>නුවන් කොඩිකාර</author>
    <content>මැලේරියා රෝගය මෙරටින් තුරන් කරමින් තිබෙන හෙයින්, ඒ සඳහා ඇති කළ ආයතනය ඩෙංගු මර්දන ආයතනය බවට ඉදිරියේදී පත් කරන බව සෞඛ්‍ය ඇමැති මෛත්‍රිපාල සිරිසේන මහතා පැවැසී ය.මැලේරියා රෝගය මර්දනය කිරීමට යොදාගත් ක්‍රමවේදයන් හා අත්දැකීම් යොදාගෙන ඩෙංගු රෝගයද සහමුලින් තුරන් කරන බවද හෙතම කීවේ ය.වසර 2015 වනවිට මැලේරියා රෝගය මෙරටින් සහමුලින් තුරන් කිරීමට හැකිවනු ඇතැයිදඒ මහතා සඳහන් කෙළේ ය. මැලේරියා රෝගය මර්දනය කිරීමට සහාය ලබාදුන් සෞඛ්‍ය සේවයේ නියුතු සේවක සේවිකාවන්ට උපහාර පිදීමේ උළෙලක් සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් පදනම් ආයතනයේදී පෙරේදා (24) පැවැති අවස්ථාවේදී ඇමැතිවරයා එසේ කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006267</link>
    <topic>පොසොන් පෝදා වන්දනාවේ ආ හත් හැවිරිදි පුංචි ප්‍රසන්න මහවැලි ගඟට බිලි</topic>
    <author>බන්දුල ගොඩකුඹුර හසලක සමූහ</author>
    <content>ඌව පරණගම සිට මහියංගණයට පැමිණි වන්දනා නඩයක සිටි හත් හැවිරිදි පාසල් ශිෂ්‍යයෙකු මහවැලි ගඟේ දිය නෑමට ගොස් දියේ ගිලුණු බව මහියංගණ පොලීසිය පවසයි.ඌව පරණගම පේරලන්ද විදුහලේ දෙවැනි වසරේ ඉගෙනුම ලැබූ ප්‍රසන්න සමරකෝන් නමැති සිසුවාගේ සිරුර ඊයේ උදේ වනතුරුත් සොයා ගැනීමට නොහැකිවී ඇත.මහියංගණය වැඳ පුදා ගත් මෙම වන්දනා නඩයේ සිටි තවත් දරුවන් අට දෙනකු දිය නෑමට ගඟට බැස තිබේ.ප්‍රසන්න සිසුවා නැති බව ඔහුගේ පියා දැක තිබේ. දරුවා ඇඳ සිටි කමිසයද ගං ඉවුරේ තිබී ඇත.මහියංගණ පොලිස් ස්ථානාධිපති ප්‍රධාන පොලිස් පරීක්ෂක ඩී. සී. ඩී. ඉලංගකෝන් මහතාගේ උපදෙස් මත පොලිස් කණ්ඩායමක් ගම්වාසීන් සමග දියේ ගිලුණු සිසුවා සෙවීම ආරම්භ කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006268</link>
    <topic>මිහින්තලා ආලෝක පූජාවේ අවසන් දිනය අදයි</topic>
    <author>ගාමිණී ජයසිංහ හා අමිල ප්‍රභාත් වනසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම හා ලංකා විදුලිබල මණ්ඩලය සම අනුග්‍රහයෙන් පවත්වන මිහින්තලා ආලෝක පූජාවේ තෙවැනි හා අවසන් දිනය අදයි (26).හතලිස් අටවැනි (48) වරටත් පවත්වන මේ පුණ්‍යෝත්සවය අද දින (26) ප. ව. 7.00 ට ආරම්භ කෙරෙන්නේ සීමාසහිත එක්සත් ප්‍රවෘත්ති පත්‍ර සමාගමේ සභාපති බන්ධුල පද්ම කුමාර, ලංකා විදුලිබල මණ්ඩලයේ සභාපති විද්‍යා අමරපාල හා අනුරාධපුර දිස්ත්‍රික් ලේකම් එච්. එම්. කේ. හේරත් මහත්වරුන්ගේ ප්‍රධානත්වයෙනි.මිහින්තලා රජමහා විහාරාධිපති හා භාරකාර නුවරගම් පළාතේ උප ප්‍රධාන අධිකරණ සංඝනායක නාමල්වැවේ ධම්මකීර්ති ශ්‍රී රතනසාර නාහිමියන්ගේ අනුශාසකත්වයෙන් පැවැත්වෙන මේ ආලෝක පූජාවට බැතිබර දායකත්වය අබාන්ස් ආයතනය විසින් ලබා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n1006269</link>
    <topic>කොල්ලකෑම් රැසකට සම්බන්ධ ‘හතේ කල්ලිය’ දැලේ</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු, මුන්නේස්වරම සමූහ</author>
    <content>සොරකම් කළ ත්‍රිරෝද රථ හා යතුරු පැදිවලින්ම ගොස් නිවාස හා ව්‍යාපාරික ස්ථාන ගණනාවක් බිඳ රුපියල් ලක්‍ෂ ගණන් වටිනා රන් ආභරණ, දේපොළ හා මුදල් සොරකම් කර ඇති හොර කණ්ඩායමක හත් (7) දෙනෙක් සොර බඩු විශාල තොගයක්ද සමඟ අත්අඩංගුවට ගැනීමට හලාවත පොලිසියේ විශේෂ විමර්ශන අංශය සමත් වී ඇත.ආරච්චිකට්ටුව, පල්ලම, වෙන්නප්පුව, බිංගිරිය හා හලාවත පදිංචිකරුවන් වන මේ සැකකරුවන් සතුව තිබී සොරකම් කරන ලද ත්‍රීරෝද රථයක්, යතුරු පැදි 5 ක් හා රුපියල් ලක්‍ෂ 20කට වැඩි වටිනාකමක් ඇති රන් ආභරණ හා තවත් දේපළද පොලිසිය විසින් සොයාගෙන ඇත.මීගමුව ප්‍රදේශයෙන් ත්‍රීරෝද රථයද, මීගමුව, ජාඇල සහ කිරිබත්ගොඩ ප්‍රදේශවලින් යතුරුපැදි ද සොරකම් කර ඇති අතර, හලාවත, මාරවිල සහ වෙන්නප්පුව ප්‍රදේශවල නිවාස විස්සක් (20) පමණ කොල්ල කා ඇති බවත් හලාවත සහ ඒ අවට ප්‍රදේශවලදී ඡායාරූප ශාලාවක්, සමූපකාර ප්‍රාදේශිකයක්, නිවාස සහ ව්‍යාපාරික ස්ථාන කීපයක් ද බිඳ මොවුන් මුදල් සහ දේපළ සොරකම් කර ඇති බවත් පරීක්‍ෂණවලින් හෙළිවී ඇති බව පොලිසිය පවසයි.මෙසේ සොරකම් කර ඇති ත්‍රිරෝද රථය, යතුරු පැදි හා තවත් භාණ්ඩ පුත්තලම, බංගදෙනිය, ආරච්චිකට්ටුව, බිංගිරිය වැනි ප්‍රදේශවලට උකස් තබා තිබියදී පොලිසිය සොයාගෙන ඇත.මීට අමතරව සොරකම් කර ඇති රන් ආභරණ රාජ්‍ය හා පෞද්ගලික බැංකු කීපයකට උකස් කර ඇති බවට ද පොලිසිය තොරතුරු හෙළි කරගෙන තිබේ. එමෙන්ම හරක් හොරකම් ගණනාවක් සම්බන්ධයෙන්ද සැකකරුවන්ට එරෙහිව පැමිණිලි ලැබී ඇති බවද ඒ පිළිබඳවත් පරීක්‍ෂණ පවත්වන බවද පොලිසිය පවසයි.හලාවත පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්‍ෂක තිස්ස මල්දෙණිය මහතා ප්‍රමුඛ පොලිස් නිලධාරි කණ්ඩායමක් වැටලීම් සිදුකර හොර බඩුත් සමඟ මේ හොර කල්ලිය අත්අඩංගුවට ගෙන තිබේ. හලාවත පොලිසිය වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n10062610</link>
    <topic>ඇමැති රත්නසිරි අද ‘සාර්ක්’ ඇමැති සමුළුව අමතයි</topic>
    <author>ධනුෂ්ක ගොඩකුඹුර</author>
    <content>සාක් කලාපීය රටවල අභ්‍යන්තර හා ස්වදේශ කටයුතු භාර ඇමැතිවරුන්ගේ තුන්වැනි සමුළුව පකිස්ථානයේ ඉස්ලාමාබාද් නුවරදී අද (26) ඇරැඹෙයි.ශ්‍රී ලංකාව නියෝජනය කරමින් රාජ්‍ය කළමනාකරණ හා ප්‍රතිසංස්කරණ ඇමැති රත්නසිරි වික්‍රමනායක මහතා මේ සමුළුවට සහභාගී වන අතර හෙතෙම අද (26) සමුළුව අමතයි.භූතානයේ දී සහ කොළඹ දී පැවති සාක් සමුළුවල දී ගත් තීරණ මේ සමුළුවේ දී පසු විපරමට ලක් කෙරේ. දකුණු ආසියා කලාපයේ පොලිස් සේවාවන් සඳහා සහයෝගීතාවක් පවත්වාගෙන යාම පිළිබඳව අභ්‍යන්තර හා ස්වදේශ කටයුතු ඇමැතිවරු මෙහි දී සාකච්ඡා කිරීමට බලාපොරොත්තු වෙති.ආගමන විගමන සහ වීසා නිකුත් කිරීමේ දී අනුගමනය කළ යුතු ක්‍රියාමාර්ග, කලාපීය ත්‍රස්තවාදය හා අපරාධ මැඩලීම්, මත්ද්‍රව්‍ය මිනිස් හා අවි ආයුධ වෙළෙඳාම වැළැක්වීම, කාන්තා හා ළමා සුබ සාධනය පිළිබඳවත් මෙහිදී සාකච්ඡා කෙරේ. ඇමැතිවරයා සිය සංචාරය අතරතුර පකිස්තාන් ජනාධිපති අගමැති සමඟද සාකච්ඡා කිරීමට ද නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=n10062611</link>
    <topic>මිහින්තලා ආලෝක පූජාව දෙවැනි දිනටත් හරසරින්</topic>
    <author>තෙන්නකෝන් කුලසේකර, චූල බණ්ඩාර කුලසේකර, ගාමිණී ජයසිංහ, ගයාන් රාජපක්ෂ අමිල ප්‍රභාත් වනසිංහ, හිදෝගම හා නාච්චාදූව සමූහ</author>
    <content>මිහින්තලේ ලේක්හවුස් පොසොන් මහ ආලෝක පූජාව ඊයේ (25) සවස 7.00ට ජනමාධ්‍ය හා තොරතුරු ඇමැති කෙහෙළිය රඹුක්වැල්ල හා වාරි මාර්ග ජල සම්පත් කළමණාකරන නියෝජ්‍ය ඇමැති එස්.එම්. චන්ද්‍රසේන මහත්වරුන් විසින් විවෘත කරනු ලැබිණි.සී / ස එක්සත් ප්‍රවෘත්ති පත්‍ර සමාගම ලංකා විදුලිබල මණ්ඩලයේ සම අනුග්‍රහයෙන් හා අබාන්ස් ආයතනයේ බැති බර දායකත්වයෙන් පෙරේදා (24) හතළිස් අටවන වරටත් මිහින්තලා පොසොන් මහා ආලෝක පූජාව ඇරැඹීය.ඊයේ (25) ආලෝක පූජාව විවෘත කිරීමට පෙරාතුව මිහින්තලා රාජමහා විහාරාධිපති නුවරගම් පළාතේ උප ප්‍රධාන අධිකරණ සංඝනායක නාමල්වැවේ ධර්මකීර්ති ශ්‍රී රතනසාර නාහිමිපාණන් වහන්සේ රැස්ව සිටි පිරිස පංචශීලයෙහි පිහිට වූ අතර අනුශාසනාව මිහින්තලා රාජමහා විහාරාධිකාරී වලවාහැංගුවවැවේ ධම්මරතන හිමියන් විසින් සිදු කෙරිණි.ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල, වාරිමාර්ග ජල සම්පත් නියෝජ්‍ය අමාත්‍ය එස්.එම්. චන්ද්‍රසේන, සී/ ස එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහත්වරු උත්සවය ඇමතූහ.මෙම අවස්ථාවට මහා සංඝරත්නය ඇතුළු බැතිමත්හු විශාල පිරිසක් පැමිණ සිටියහ.මහාභාරකාර සරත් සෙනවිරත්න, අනුරාධපුර මහ දිසාපති එච්.එම්. කේ. හේරත්, ලේක්හවුස් මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ නීතිඥ රසාංග හරිස්චන්ද්‍ර, සාමාන්‍යාධිකාරී අභය අමරදාස, සමාගමේ ලේකම් කුමුදු ගුණවර්ධන, පිරිස් කළමනාකාරිනී චම්පිකා ගලගෙදර, සහකාර සාමාන්‍යාධිකාරී කේ.ජී. එස්. ගාමිණී, ප්‍රවාහන හා ශාඛා කාර්යාල ප්‍රධාන සුනිල් සෙන්දනායක, මෙහෙයුම් කළමනාකාර මහේන්ද්‍ර රොඩ්‍රිගු, මහජන සම්බන්ධතා හා විශේෂ ව්‍යාපෘති කළමනාකාර ඩී.එස්. ඉලේසිංහ, අනුරාධපුර ශාඛා කළමනාකාර සරත් පෙරේරා යන මහත්ම මහත්මීහු ලංකා විදුලි බල මණ්ඩලයේ උසස් නිලධාරීහු ද, ජ්‍යෙෂ්ඨ නියෝජ්‍ය පොලිස්පති ජයන්ත ගමගේ, උතුරු මැද නියෝජ්‍ය පොලිස්පති කිත්සිරි දයානන්ද, මහත්වරු ද ශ්‍රී ලංකා යුද හමුදාවේ උතුරුමැද ආඥාධිපතිවරයා ද මෙම අවස්ථාවට සහභාගි වී සිටියහ. ලේක්හවුස් මිහින්තලා ආලෝක පූජාවේ විදුලි ආලෝකය, තොරතුරු හා ජනමාධ්‍ය ඇමැති කෙහෙළිය රඹුක්වැල්ල, නියෝජ්‍ය ඇමැති එස්.එම්. චන්ද්‍රසේන මහත්වරුන්ගේ ප්‍රධානත්වයෙන් ඊයේ විවෘත කෙරුණු අයුරු. ලේක්හවුස් කතෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, නීතිඅධ්‍යක්ෂ නීතිඥ රසාංග හරිස්චන්ද්‍ර, සාමාන්‍යාධිකාරී අභය අමරදාස යන මහත්වරුද මේ අවස්ථාවට සහභාගි වූහ.ඡායාරූපය – කිත්සිරි වනසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=r1006261</link>
    <topic>ඉඩම් හිමිකම නැතිව ළතැවෙන බෝතලේ වනම්කන්දේ වැසියෝ</topic>
    <author>කොටදෙණියාව සමූහ එම්. පී. කුමාර</author>
    <content>මාර්ග පහසුකම් ඉඩම් අයිතිය, ඇතුලු පොදු පහසුකම් මෙන්ම පානීය ජලය සපයා ගැනීමේ ගැටලුවලට මුහුණ පා සිටින බෝතලේ වනම්කන්දේ වැසියෝ තම බලාපොරොත්තු ඉටුවෙන දිනය උදාවන තුරු බලා සිටිති.නැව්ගල විලිකුලා කන්ද රක්ෂිතයට අයත්ව තිබුණු වනම්කන්දේ අක්කර 40 ක පවුල් 55ක් වසර හතළිහක් තිස්සේ පදිංචිව සිටිති. බෝතලේ - මඩබාවිට මාර්ගයේ ආදාගල හන්දියෙන් හැරි කිලෝමීටර් තුනක පමණ දුරක මෙම ගම්මානය විහිදී ඇත. ආදාගල හන්දියේ සිට මේ ගම කෙළවර දක්වාම ඇත්තේ කන්දකි.මේ කඳුකර පාරේ කොටසක් වසර දහයකට දොළහකට පෙර තාර දමා තිබුණත් මහ වැසි සමයේ පාර දිගේ ගලා යන මහ ජල කඳට සේදී යාමෙන් පාරේ තාර ගැලවි අතුරා තිබූ කලුගල්ද ගසාගෙන ගොස් ඇති අන්දම දක්නට ලැබිණි. මෑතකදී කොන්ක්‍රීට් කළ කොටසේ වැඩි ප්‍රමාණයක් දැනටමත් විනාශ වී ගොස් ඇත්තේ එම ඉදිකිරිම්වල මුදල් ගෙවීමටත් පෙර බව ජනතාව කියති.ගමේ කෙළවර පාර තවමත් පිළිවෙළක් නැත. තැන තැන අගල්ය. වළ ගොඩැලිය. ඒ කොටසත් තාර දමා හෝ කොන්ක්‍රීට් නොකර රැක ගැනීම අපහසු බව පෙනේ. වසර හත අටකට පෙර වැඩ ඇරඹුණු ප්‍රජා ශාලාව තවමත් අවසන් නැත. ඊට ඇත්තේ බිත්ති හා වහල පමණි. දේශපාලකයන් වරින් වර මුදලක් ඊට යොදවා ඇතත් ජනෙල් දොරවල් දමා කපරාරු කර සිමෙන්ති දමා ගැනීමට ඉන් අනතුරුව තවමත් කිසිවකුගේ ආධාරයක් ලැබී නැත.වසර තිහ හතළිහක් තිස්සේ මේ වැසියෝ මෙහි පදිංචිව සිටියත් ඉඩමට ඔප්පු ලැබී නැත. වසර ගණනාවක් තිස්සේ ඒ සඳහා වෙහෙසුණත් තවමත් එම උත්සාහය අසාර්ථකව ඇතැයි ඔවුහු කියති. සිදුව ඇත්තේ වසර 2000 දී අදාළ බිම් කොටස් මැනුම් කටයුතු කිරීම පමණි.ගමට යන මාර්ගයේ ඉහළ කොටසේ (දකුණු පැත්තේ ) පදිංචි පවුල් 25 පමණ පානීය ජලය සපයා ගැනීමේ ගැටලුවට මුහුණ පා සිටිති. වැසි ජල සංගමය නම් ආයතනයක් වසර දහයකට පමණ පෙර වැසි ජල ටැංකියක් තනවා දී ඇතත් එයින්ද මේ වැසියන්ට ප්‍රයෝජනයක් නැති බව හෙළි විය. ජල යෝජනාවක් කලකට ඉහත ආරම්භ වී ඇතත් එයද අද අක්‍රීයය.ඉගෙනීමේ යෙදෙන සියයක් පමණ වන දරුවන් මෙන්ම වැසියන් සිය අවශ්‍යතා සඳහා නගරයට යන්නට මේ දුරුකතර ගෙවා කදු පහළට ආවත් බස් ගමනාගමනයද නිසියාකාරව සිදු නොවීමෙන් ඔවුහු පීඩාවට පත්වෙති. කලකට ඉහත බස්රථ දෙකක් ගමන් කළ පාරේ දැන් ධාවනය වන්නේ එක් බසයක් බවත් එය ධාවනය වන්නේද අකලට බවත් ජනතාව කියති. මේ අඩුපාඩු මැදද ගමේ දරුවෙක් උපාධිධාරියකු වීම ගමේ ජනතාවගේ සතුටට හේතුවක්ව ඇත. නමුත් කනගාටුවට කරුණක් වන්නේ රජයේ රැකියා තම ගමට නොලැබීමයැයි ඔවුහු කියති.සීමාසහිත ආදාගලකන්ද දිලෙන තරු සර්වෝදය ශ්‍රමදාන සමිතියේ ලේකම් කේ. ජී. සෙනරත් ප්‍රේමරත්න මහතා මෙසේ කීය.හමුදා සෙබළුන් හත් අට දෙනකුට අමතරව දැනට ගමේ සිටින්නේ රජයේ සේවකයින් එක් අයකු විතරයි. අපේ ගම්මානයේ අඩුපාඩු බොහොමයි.ඒ අතරින් පළමුතැන ඇත්තේ ඉඩම්වලට ඔප්පු ලබා ගැනීමයි. අපේ ඉල්ලීම් නිසා මිනුම් කටයුතු කර වසර දහයක් විතර වෙනවා. නමුත් තවම ඔප්පු ලැබුණේ නැහැ.චීන මිත්‍ර සංගමය නිසා පෙර පාසල හා නිවාස ගනණාවක් ලැබුණා. දරුවන්ට නොමිලේ ඉගෙන ගන්න මෙන්ම ඉදිරි අධ්‍යාපනයට ආධාරත් ලැබෙනවා.සීමාසහිත ආදාගලකන්ද දිලෙන තරු සර්වෝදය ශ්‍රමදාන සමිතියේ සභාපති නන්දසිරි සමරසිංහ මහතාගමට එන පාර අන්තිමයි. එය හදා දෙන්න කවුරුවත් පියවර ගෙන නැහැ. ඡන්ද කාලෙට දේශපාලකයින් දුන් පොරොන්දුවලින් ටිකක් ඉටු වුණා නම් ගම සුරපුරයක් වෙන්න තිබුණා. පොදු නානළිද චීන මිත්‍ර සංගමයෙන් ලැබුණත් එයත් පායන කාලයට හිදෙනවා. ඒ කාලයට අපිට වතුර හොයන්න සැතපුම් දෙක තුන දුර යන්න වෙනවා.ගම්බද වැසියකු වන එච්. ජයතිලක මහතා1970 දී විතර අපි මෙහි ගොවිතැන් කරන්න ආවා. වරින්වර පදිංචි වෙලා දැන් පවුල් 70ක් විතර ඉන්නවා. මුලින් හිටියේ පවුල් තුනයි. අසූවෙන් පස්සේ වැඩි දෙනෙක් පදිංචි වුණා. තවමත් ඉඩම් අයිතිය ලැබී නැහැ.ඡායාරූප - කොටදෙණියාව සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=r1006262</link>
    <topic>ආබාධය බාධාවක් කර නොගත් දිරිය කත</topic>
    <author>හොරණ සමූහබන්ධුල ආර්. ගුලවත්ත</author>
    <content>දණ හිසෙන් පහළ තවමත් පවතින ආබාධය නිසා කිහිලිකරු දෙකෙන් ගමන් කරමින් පුංචි ඇඳුම් ව්‍යාපාරයක යෙදී අද තරුණියන් සතර දෙනකුට රැකියා සපයමින් ජීවිතය ජය ගන්නට සටන් කරන දිරිය විරිය පිරි යුවතියක් අපි ගිය සතියේ හොරණ ඔලබොඩුවේදී දුටුවෙමු.මාලා පි‍්‍රයානි ජයකොඩි නම් තිස් තුන් හැවිරිදි යුවතිය අපි ඇගේ නිවහනට යන විටත් මැසිමක වැඩ කරමින් සිටියාය.“ මම ඉපදිලා අවුරුද්දකින් විතර මගේ ශරීරයට කරපු එන්නතකින් විෂබීජයක් ඇතුළට ගිහිං මා රෝගතුර වූ බවයි අම්ම කීවෙ. ඒ විෂබීජය මුළු ඇඟටම කා වැදිලා . මේ වන විට ඔපරේෂන් පහක් කරල තියෙනවා. අවුරුදු 12 වන තෙක්ම මම දණ ගෑවා. ඊට පස්සෙ රෝද පුටුවෙන් ගමන් කරන්නට පුළුවන් වුණා.මම ඊට පස්සෙ හොරණ සුඛිත වෘත්තිය පුහුණු ආයතනයට ඇතුළත් වුණා. මැහුම් පාඨමාලාවක් කළා. ඒ මැහුම් පාඨමාලාවෙහි යෙදී සිටිද්දී සුඛිත ආයතනයට ඔස්ට්‍රියාවෙන් ගර්ඩ් රවුඩ් කියන මහත්මයෙක් ආවා. මම ඔහුට මගේ ජීවිත කතාව කීවා. එතකොට මට වයස අවුරුදු 17යි. ඔහුගේ සම්පූර්ණ වියදමෙන් කොළඹ දී තවත් ශල්‍ය කර්මයක් කළා. ඊට පස්සෙ ඉඳන් මට කිහිලි කරුවෙන් යන්න පුළුවන් වුණා.මේ කාලයේදී මාතලේ පලාපත්වල සිට සුඛිත ආයතනයට තුෂාරි වනසිංහ කියන යුවතියන් ආවා. උතුරේ සෙම් ගෙඩි ඇවිත් ඇයට ශ්‍රවණ ආබාධයක් හැදිල. ස්නායුවල සෙම බැදිල. අදටත් ඇගේ කන් ඇහෙන්නෙ නෑ. අපි දෙදෙනත් එක්ක ජීවිතය ජය ගන්න හිතා ගෙන බොහොම අමාරුවෙන් මහන මැෂිමක් ගත්තා.හොරණ ප්‍රාදේශීය ලේකම් කාර්යාලයේ සමාජ සේවා නිලධාරිනි නෙලුපානි කළුබෝවිල මහත්මිය අපට උදවු කළා. මහන මැෂින් මාසික කුලී පදනම යටතේ අරං තියෙන්නෙ.ඒ මැෂිං දැන් අයිතිකාරයින් ආපහු ඉල්ලනවා. ආර්ථික සම්පත් ගැටලුවකට අපි මුහුණ දීල ඉන්නෙ. මැෂින් තුනක් දැනට ඉතා අවශ්‍යයි.මැෂින් ලබා දෙන්නට කවුරු හරි පරිත්‍යාගශීලි මහත්මයෙක් උදව්වක් කළොත් රැකියා විරහිත තවත් තරුණියන් කීප දෙනෙකුට ජීවත් වෙන්නට අවස්ථාව ලබා දෙන්න පුළුවන්.ඇගේ ලිපිනය මාලා පි‍්‍රයානි ජයකොඩි, ඔලබොඩුව කන්ද පාර, දූවහේන, ඔලබොඩුව , ගෝනාපොළ හන්දිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=r1006263</link>
    <topic>දන්විලාන පාලම ගිලා බසින්න ඔන්න මෙන්න</topic>
    <author>අත්තනගල්ල විශේෂ ජයවීර සුගතපාල</author>
    <content>ඉංග්‍රීසින්ගේ පාලන සමයේ කොළඹ – නුවර මහා මාර්ගය ඉදි කිරීමත් සමගම ඉදි කරන ලද කළගෙඩිහේන වේයන්ගොඩ මාර්ගයේ දන්විලාන පාලම ගිලා බැසීමට ආසන්නම තත්ත්වයක පවතී.මාර්ග සංවර්ධන අධිකාරියේ හෝ මහා මාර්ග දෙපාර්තමේන්තුවේ හෝ අවධානය ඒ කෙරෙහි මෙතෙක් යොමුවී නොමැත.කොළඹ – නුවර සහ නිට්ටඹුව කටුනායක ගුවන්තොටුපළ ප්‍රධාන මාර්ග දෙක යා කරන මේ අතුරු මාර්ගයේ දන්විලානේ එකම තැන පාලම් දෙකක් ඇත. පාලම් දෙක අතර පරතරය අඩි 15 කට වැඩි නොවේ. මින් එක් පාලමක් 1991 වසරේදී පිළිසකර කෙරුණු නමුදු අනෙක් පාලම මේ දක්වාම කිසිදු ප්‍රතිසංස්කරණයකට භාජනය නොවීම නිසා මෙසේ ඉරිතලා ගිලා බැසීමට ආසන්න තත්ත්වයකට පත්ව ඇත.අත්තනගල්ල ප්‍රාදේශීය සභාවේ හිටපු උප සභාපති ආර්. ඒ. ගුණරත්න මහතා1998 අවුරුද්දේ මේ පාලම් දෙක ඒකාබද්ධ කර ශක්තිමත් එක පාලමක් ඉදි කිරීමට සැලසුම් කර ඇස්තමේන්තුද සකස් කර තිබුණා. එහෙත් පසුව එම ව්‍යාපෘතිය විගොඩ - බෙම්මුල්ල මාර්ගයට ගෙන ගියා. මේ පාලමේ වැඩ එහෙමම යට ගියා.ගම්පහ දිස්ත්‍රික්කය සංවර්ධනය කිරීමේදී කලගෙඩිහේන වේයන්ගොඩ මාර්ගයේ මේ පාලම ප්‍රතිසංස්කරණය කිරීම ප්‍රධාන වේ.ඒ පිළිබඳව පළාත් මාර්ග සංවර්ධන අධිකාරියේ නිට්ටඹුව විධායක ඉංජිනේරු කාර්යාලයෙන් විමසූ විට එහි ප්‍රකාශකයෙක් පැවසුවේ කළගෙඩිහේන, වේයන්ගොඩ පාර කාපට් කර වැඩි දියුණු කිරීම මේ මස අවසන්වීමට ප්‍රථම ආරම්භ කිරීමට නියමිත වුවත් දන්විලාන පාලම ප්‍රතිසංස්කරණය කිරීම ඊට ඇතුළත් කර නොමැති බවයි. බර වාහන එහා මෙහා යන බී ශ්‍රේණියේ මාර්ගයක් වන කළගෙඩිහේන වේයන්ගොඩ මාර්ගයේ දන්විලාන පාලම ප්‍රතිසංස්කරණය නොකළහොත් අනතුරක් අත ළඟ බව ප්‍රදේශවාසීහු කියති. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=r1006264</link>
    <topic>කාලගුණ තත්ත්වයන්ට ඔරොත්තු දෙන වී ප්‍රභේදයක් ප්‍රචලිත කිරීමට පියවර</topic>
    <author>මතුගම විශේෂ කුමාරසිරි ජයසේකර</author>
    <content>වැස්සට ගංවතුරට හා අනිකුත් කාලගුණ තත්ත්වයනට ඔරොත්තු දෙන සාම්ප්‍රදායික වී ප්‍රභේදයක් ප්‍රචලිත කිරීමට පියවර ගන්නවා යැයි බස්නාහිර පළාත් කෘෂිකර්ම, පරිසර හා කර්මන්ත ඇමැති උදය ගම්මන්පිල මහා පැවැසීය.ඒ මහතා එසේ පැවැසුවේ පරිසර හිතකාමී කෘෂිකර්මය තුළින් ආහාර සුරක්‍ෂිතතාවය රැක ගනිමු යන්න පදනම් කරගනිමින් කෘෂිකර්ම ප්‍රවර්ධන සතියට සමගාමී ව මතුගම ශ්‍රවනාගාරයේ පැවැති ගොවීන් දැනුම්වත් කිරීමේ වැඩ මුළුවක් හා ප්‍රදර්ශනයක් ආරම්භ කරමිණි.අස්වනු වැඩිකර ගැනීමට රසායනික පොහොර හා කෘෂිනාශක භාවිතයට පෙලඹීම හේතුවෙන් මේ වන විට වකුගඩු රෝග හා පිළිකා හැදීම ඉහළ ගිහින්. උතුරු මැද පළාතේ විශාල ජනතාවක් වකුගඩු රෝගයට ගොදුරු වෙලා.අපට රසායනික පොහොර හුරු කළ සුද්දා එහි ඵල විපාක හේතුවෙන් අපේ සාම්ප්‍රදායික කාබනික පොහොර හා කෘමි මර්දන ක්‍රම පිළිබඳ අධ්‍යයනයට පෙලඹලා. අපේ ගොවීන් සහනාධාරයට ලැබෙන නිසා රසායනික පොහොර භාවිතයට හුරුවෙලා. අද අපේ ගොවියාගේ රසායනික පොහොර භාවිතය ලොකු අභියෝගයක් වෙලා. මේ අභියෝගය ජයගැන්ම සඳහා අපේ සාම්ප්‍රදායක වී වගා ක්‍රමවේදයන් ඉවහල් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=r1006265</link>
    <topic>දකුණේ පොල් ගස් ලක්‍ෂ 4ක් කොළ මැලවීමේ රෝගයට බිලිවෙලා</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>වැලිගමින් ආරම්භ වී දකුණු පළාතේ පොල් ගස් ලක්‍ෂ 04 ක් රෝගී බවට පත් කළ පොල් කොළ මැලවීමේ රෝගය වෙනත් දිස්ත්‍රික්කවලට පැතිර යෑම වැළැක්වීමට නිලධාරීන් ප්‍රබල උත්සාහයක යෙදී ඇත.මේ රෝගය ආරම්භක ප්‍රදේශයේදීම පාලනය කිරීම සඳහා රෝගී ගස් කපා ජාතික යුතුකමක් ඉටුකිරීමට සහාය දෙන ලෙස සියලුම බලධාරීහු වගාකරුවන්ගෙන් ඉල්ලති.මේ රෝගය පාලනය කිරීමේ කටයුතු සඳහා රුපියල් මිලියන 750 ක මුදලක් වෙන්කර ඇති අතර සමීක්‍ෂණ කටයුතු සඳහා නිලධාරීන් 124 කගේ සහාය මේ වන විටත් දකුණු පළාතට ලබා දී ඇත.වැලිගමින් ආරම්භ වූ පොල්කොළ මැලවීමේ හා පොල්කොළ කුණුවීමේ රෝග මාතර දිස්ත්‍රික්කයේත්, ගාල්ල හබරාදූව, ඉමදූව ප්‍රාදේශීය ලේකම් කොට්ඨාසවලත්, හම්බන්තොට දිසාවේ වලස්මුල්ල, තංගල්ල, ඕකෙවෙල සහ බෙලිඅත්ත ප්‍රාදේශීය ලේකම් කොට්ඨාසවලටත් මේ වන විට පැතිරී ගොස් ඇත.මෙම භයානක රෝගය අනිකුත් දිස්ත්‍රික්කවලට පැතිරීම වැළැක්වීම සඳහා ගාල්ල අකුරැස්ස මාර්ගයේ අකුරැස්ස දක්වාත්, අකුරැස්ස සිට කඹුරුපිටිය හරහා කිරින්ද පුහුල්වැල්ල සිට හක්මන හරහා වලස්මුල්ල දක්වාත්, වලස්මුල්ල සිට බෙලිඅත්ත දක්වාත්, බෙලිඅත්ත සිට තංගල්ල දක්වාත්, ආරක්‍ෂිත මායිමක් වෙන්කොට ඇත. එම මායිමට අයත් පොල් ගස් 6654 ක් කපා පුළුස්සා දැමීමට පොල් පර්යේෂණ මණ්ඩලයේ සහ පොල් වගාකිරීමේ මණ්ඩලයේ නිලධාරීන් පියවර ගන්නා ලදී.මෙම රෝගය පැතිරී ඇති ප්‍රදේශවලින් පොල් හා අනිකුත් තාල කුලයට අයත් ශාක හා අමු ශාක කොටස් ප්‍රවාහනය සම්පූර්ණයෙන්ම තහනම් කර ඇත. එවැනි වාහන පරීක්‍ෂා කිරීම සඳහා ගාල්ල දෙමට, අකුරැස්ස, වලස්මුල්ල, තංගල්ල යන ප්‍රදේශවල ආරක්‍ෂක මුරපොළ ස්ථාපිත කිරීමට පියවර ගෙන ඇත.රෝගය වැළඳී ඉවත් කරන ගස් සඳහා පොල් වගාකිරීමේ මණ්ඩලය විසින් වන්දි ගෙවනු ලබයි. දිවයිනේ පොල් වගාවෙන් 2.5% ක ප්‍රමාණයකට මේ රෝගය වැළඳී ඇත. මාතර දිස්ත්‍රික්කයෙන් පොල් ගස් 251980 ක් ද, ගාල්ල දිස්ත්‍රික්කයෙන් පොල් ගස් 65828 ක් ද, හම්බන්තොට දිස්ත්‍රික්කයෙන් පොල් ගස් 14344 ක් ද, මේ වන විටත් රෝගයට ගොදුරු වී තිබේ.මේ පිළිබඳ අදහස් දැක්වූ ලුණුවිල පොල් පර්යේෂණ ආයතනයේ අධ්‍යක්‍ෂිකා ආචාර්ය චිත්‍රාංගනී ජයසේකර මහත්මිය මෙසේ කීවාය.මේ රෝගය පාලනය කිරීම සඳහා වසර 3 ක් සඳහා රුපියල් මිලියන 750 ක් කැබිනට් මණ්ඩලය වෙන්කර තිබෙනවා. නිලධාරීන් 60 ක සහභාගිත්වයෙන් මේ වන විට සමීක්‍ෂණයක් අරඹා තිබෙන අතර මෙම රෝගී ගස් කැපීමට වගාකරුවන්ට යම්කිසි අපහසුතාවක් ඇත්නම් සිවිල් ආරක්‍ෂක බළකාය යොදා ගස් සියල්ල ඉවත් කිරීමට කටයුතු යොදා තිබෙනවා.මේ රෝගයට පාත්‍ර වී ඇති ගස් ප්‍රමාණය ලක්‍ෂ 04 ක් ලෙස හඳුනාගෙන තියෙනවා. යම් හෙයකින් මෙම රෝගය දිවයිනේ පොල් ත්‍රිකෝණවලට පැතිරී ගියහොත් විශාල හානියකට තුඩු දෙන නිසා පොල් ගස් කපා ඉවත් කිරීමට නිලධාරීන්ට උපරිම සහාය දෙන ලෙස වගාකරුවන්ගෙන් ඉල්ලා සිටිනවා.වැලිගම පොල් රෝග සම්බන්ධ ව්‍යාපෘති නිලධාරි ආර්. ඒ. පී. මහිලාල් මහතා - මේ රෝගය අනිකුත් ප්‍රදේශවලට පැතිර යාම වැළැක්වීම අපේ උත්සාහයයි. මෙම රෝගය වැලිගම ප්‍රදේශයට සීමා කොට පාලනය කළ යුතුයි. මේ සඳහා රෝගී ගස් ඉවත් කොට සහාය දෙන ලෙස වගාකරුවන්ගෙන් ඉල්ලීම් කරනවා. මෙම රෝගී තත්ත්වය පිළිබඳව වගාකරුවන්, පාසල් දරුවන්, ස්වේච්ඡා සංවිධාන දැනුවත් කර තිබෙනවා. මෙම ප්‍රදේශවලින් පොල් ගස්වලට සම්බන්ධ කොටස් තාල කුලයට අයත් ශාක කොටස් පිට ප්‍රදේශවලට ගෙන යාමෙන් වළකින ලෙස ජනතාවගෙන් ඉල්ලා සිටිනවා.පොල් වගාකිරීමේ මණ්ඩලයේ මාතර දිස්ත්‍රික් කළමනාකරු එස්. ආදිහෙට්ටි මහතා - පැතිරී ඇති පොල් රෝගය පිළිබඳව නිලධාරීන් 124 කගේ කණ්ඩායමක් විසින් ඉඩම්වලට ගොස් සමීක්‍ෂණයක් සිදුකරනවා. එම සමීක්‍ෂණ වාර්තාව මාසයක් තුළ වැවිලි කර්මාන්ත අමාත්‍යතුමාට භාරදීමට නියමිතව තිබෙනවා.රෝගය වැළඳී ඇති ගස් කපා ඉවත් කර මෙම රෝගය මෙම ප්‍රදේශයේදීම පාලනය කර ගැනීමට ජනතාවගේ සහාය ලබා දෙන ලෙස ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=r1006266</link>
    <topic>කලාවට උපන්හපන්කම් ඇති වල්ලාහගොඩ සෝමපාලගේ අපූරු නිර්මාණ</topic>
    <author>ගඟඉහළ කෝරලේ සමූහ ජේ.ජනපි‍්‍රය</author>
    <content>ඉලුක්ගසින්, පොල්කූරු, උණබටවලින් දර්ශනීය නිර්මාණ කිරීම උපන් හපන්කම් ඇති කලා කාමියෙක් පසුගියදා අපට මුණ ගැසුණි. ඔහු ගම්පල වල්ලාහගොඩ සෝමදාස විජේරත්න මහතායි.පාසල් අවධියේ සිට ඔහු චිත්‍ර කලාවට දක්ෂයෙකි. 1961 දී පාසලෙන් අස් වී සිය පියා සමග වඩු කර්මාන්තයේ යෙදුණේ ය.ස්ථීර රැකියාවක් නොමැති වූ මොහුගේ මුළු ජීවිත කාලයම කලාව කෙරෙහි යොමු කෙළේ ය. ඒ අනුව ඔහු දැනට වසර 40ක් තිස්සේ ඉලුක්ගසින් - පොල්කූරු - උණබට - වලින් විවිධ භාණ්ඩ නිෂ්පාදන කර තිබේ.මේ කලා භාණ්ඩ ලක්සලට හා පෞද්ගලික සාප්පුවලට අලෙවි කරන ඔහු මාසයක රුපියල් 10,000 ක පමණ ආදායමක් ලබන බවද හෙතෙම කීවේ ය.දැනට තරුණ තරුණියන් 150ක් පමණ පුහුණුකර ස්වයංරැකියා සඳහා යොමු කර තිබෙන බවද ඔහු පැවසීය.තරුණ තරුණියන් පුහුණු කරවීමට මොහුට ඇති එකම අඩුපාඩුව භෞතික සම්පත් නොමැතිකමයි. රජයේ අවධානය මොහු කෙරෙහි යොමුකර ඔහුට අවශ්‍ය සම්පත් ලබා දෙන්නේ නම් නාවලපිටිය - ගම්පල ආසනවල රැකියා විරහිත තරුණ තරුණියන් රැසකට එම කලාවන් පිළිබඳ පුහුණුව ලබා දී, ස්වයංරැකියා සඳහා යොමු කරවීමට හැකි බව ඔහු පැවැසී ය.සිය පුතු හා බිරිය වන කුසුම් හේවාගමගේ ද සහායද මොහුගේ නිර්මාණකරණයට නොඅඩු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=s1006261</link>
    <topic>ඩී.එස්.අයි. පාසල් වොලිබෝල් ජාතික තරග වටය ජූලි 3දා සිට</topic>
    <author>පි‍්‍රන්ස් ගුණසේකර</author>
    <content>ඩී.එස්.අයි.සුපර් ස්පෝර්ස් පාසල් වොලිබෝල් තරගාවලියේ ජාතික වටයේ තරග ලබන මස 3 හා 4 යන දිනවල බදුල්ල වින්සන්ට් ඩයස් ක්‍රීඩාංගණයේදී පැවැත්වේ. පළාත් අටක කණ්ඩායම් 96ක් ජාතික මට්ටමේ මූලික තරග වටයට සුදුසුකම් ලබා ඇත.අවුරුදු 14න්, 16න් හා 18 න් පහළ වයස් සීමා යටතේ පැවැත්වෙන මේ තරගාවලියේ දිස්ත්‍රික් මට්ටමේ තරගවලින් ජය ලැබූ බාලක බාලිකා සූරයන් හා අනුසූරයන් පළාත් වටයේ තරගවලට සහභාගී වූ අතර එයින් ජය ලැබූ කණ්ඩායම් ජාතික වටයට සුදුසුකම් ලැබූහ.මෙවර ඩී.එස්.අයි.පාසල් වොලිබෝල් තරගාවලිය 12 වැනි වරට පැවැත්වෙන අතර රට පුරා කණ්ඩායම් 5000කට අධික ප්‍රමාණයක් එක්වූහ. අවුරුදු 12 න් පහළ ක්‍රීඩක ක්‍රීඩිකාවන් උදෙසා මිනි වොලිබෝල් තරගාවලියක්ද පැවැත්වේ. සියලුම වයස් කාණ්ඩවල අවසන් මහා තරග ලබන මස අවසන් සතියේදී පැවැත්වේ.ජාතික වටයේ මූලික තරගවලටසුදුසුකම් ලැබූ කණ්ඩායම් මෙසේ ය.පිරිමි1.මොණරාගල කතරගම ජනාධිපති වි. 2. ඔක්කම්පිටිය විජයබා ම.වි.කාන්තා 1. දුටුගැමුණු ම.වි. 2. බදුල්ල මීමලේ දමිළ වි.පිරිමි :-1. අත්තනපිටිය ජා.පා.2. දුටුගැමුණු ම.වි.කාන්තා :- 1.මොණරාගල කන්ගවුද ම.වි.2. දුටුගැමුණු ම.වි.පිරිමි :- 1.සා.ජෝෂප් වි. 2. නිව්බර්ත් දමිළ වි.කාන්තා :- 1.ලුණුගල ජනකපුර වි.2. දුටුගැමුණු ම.වි.පිරිමි :-1. කැකිරාව ම.ම.වි. 2. අලිවංගුව ම.වි.කාන්තා :- 1. කැලෑගමුව ම.වි.2. පුවරසන්කුලම ම.වි.පිරිමි:- 1.හබරණ ම.වි.2. දුටුවැව ම.වි.කාන්තා :- 1. අනුරාධපුර ම.ම.වි.2. කැකිරාව ම.ම.වි.පිරිමි :- 1 කහටගස්දිගිලිය ම. ම. වි. 2. උඩගනාව කනිෂ්ඨ වි,කාන්තා :- 1 අනුරාධපුර ම. ම. වි 2. කහටගස්දිගිලිය ම. ම. විපිරිමි :- 1. රුවන්වැල්ල රාජසිංහ ම. ම. වි 2. ඇහැලියගොඩ ධර්මපාල වි. කානතා :- 1. ඇහැලියගොඩ ධර්මපාල වි. 2. කැන්දෙපොළ වි.පිරිමි :- 1. රුවන්වැල්ල රාජසිංහ ම. ම. වි. 2. බුද්ධ ජයන්ති ම. ම. විකාන්තා 1. ඇහැලියගොඩ ධර්මපාල වි. 2. නාරද ම. ම. වි.පිරිමි :- 1. රුවන්වැල්ල රාජසිංහ ම. ම. වි 2. බුද්ධ ජයන්ති ම. ම. විකාන්තා :- තෝලංගමුව ම. ම. වි 2. කහවත්ත ම. විපිරිමි :- 1. උඩිස්පත්තුව ප්‍රාථමික වි. 2. පොරමඩුල්ල ම. ම. වි,කාන්තා :- 1. කීන පැලැස්ස ක. වි, 2. අලපලාව ම. විපිරිමි :- 1. රත්මල්ගහ ප්‍ර. වි 2. වීර මෝහාන් ම. වි.කාන්තා :- 1. ජිනරාජ කා. වි. 2. කීනපැලැස්ස කා. වි.පිරිමි :- 1, රත්නායක ම. ම. වි 2. කාන්තා :- 1 කඩුගන්නාව ජා. පා 2. මහනුවර උසස් බා. විපිරිමි :- 1 මාදම්පේ සේනානායක ම. ම. වි. 2. තොඩුවාව සා. අන්තෝනි ම. ම. විකාන්තා :- 1. ඉබ්බාගමුව ආදර්ශ ම. වි, 2. සා. බර්නදෙත් වි.පිරිමි :- මාදම්පේ සේනානායක ම. ම. වි 2. ධම්මිස්සර ම. ම. විකාන්තා :- 1. සා. බර්නදොන් වි. 2. ආනමඩුව ම. ම. ෂපිරිමි :- මාදම්පේ සේනානායක ම. ම. වි 2. ධම්මිස්සර ම. ම. විකාන්තා :- 1. ආනමඩුව ම. ම. වි 2. සේනානායක ම. ම. විපිරිමි :- 1. තොටගමුව විජයබා ම. වි. 2. සීනිගම විමලබුද්ධි ම. වි ,කාන්තා :- 1. සූරියවැව ජා. පා 2. ලංකාගම ආදර්ශ ක. වි,පිරිමි :- 1 හුංගම විජයබා ජා. පා 2. විජිත ම. ම. විකාන්තා :- 1. සා. මැතිව් ම. වි 2. තොටගමුව විජයබා ජා. පාපිරිමි :- 1 විජිත ම. ම. වි 2. සාරාලංකාර ම. වි.කාන්තා :- 1. හම්බන්තොට වැලිසමන්විල ම. වි 2. මාමඩල ම. වි.පිරිමි :- 1. දවිසමර ම. වි 2. මහගමසේකර ම. වි.කාන්තා :- 1. සංඝමිත්තා කා. වි. 2. මහගමසේකර ම. විපිරිමි :- 1. දවිසමර ම. වි 2. මාරිස්ටෙලා ම. වි.කාන්තා :- 1.මහගමසේකර ම. වි 2. පිළියන්දල ම. ම. විපිරිමි :- 1. දවිසමර ම. වි. 2. මාරිස්ටෙලා ම. වි,කාන්තා :- 1. කොට්ටාව ධර්මපාල වි. 2. හේනගම ම. විපිරිමි :- 1. දෙහිඅත්තකණ්ඩිය ජා.පා 2. සමුදුරාව වි.කාන්තා :- 1. දෙහිඅත්තකණ්ඩිය ජා. පා 2. අම්පාර කුමාරිගම ම. විපිරිමි :- 1. කන්තලේ ම. ම. වි 2. අල් අක්බාර් වි.කාන්තා :- 1. මිහිදුපුර වි 2. බොරපාල ම. විපිරිමි :- 1. කන්තලේ ම. ම. වි 2. කන්තලේ අග්‍රබෝධි ජා. පාකාන්තා :- කන්තලේ අග්‍රබෝධි ජා. ප 2. සමුද්‍රරාව වි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=s1006262</link>
    <topic>ඉතාලියට වේදනාබර සමුගැනීමක්</topic>
    <author>ජොහැන්නස්බර්ග් (ඒ.එෆ්.පී)</author>
    <content>පසුගිය ලෝක කුසලාන පාපන්දු තරගාවලියේ සූරයන් වූ ඉතාලිය මෙවර නින්දාවට පත් වෙමින් තරගාවලියෙන් ඉවතට විසිවුනු කණ්ඩායම් ලැයිස්තුවට එක් විය. තවත් හිටපු සූරයකු වන ප්‍රංශයද මෙවර තරගාවලියේ මූලික වටයෙන් ම ඉවතට වීසි විය. ජපානය ආසියාවේ දෙවැනි කණ්ඩායම ලෙසින් අවසන් කණ්ඩායම් 16ට එක් විය.විස්මිත සිදුවීම්වලින් පිරුණු මෙවර තරගාවලියේ තවත් පෙරැළිකාර සිදුවීමක් වාර්තා වෙමින් සිවු වතාවක්ම ලෝක කුසලානය දිනා ගත් ඉතාලිය ගෝල් 2 – 3කින් ස්ලෝවේකියාවට පරාජය විය. වසර 36කින් පසුව ප්‍රථම වතාවට පළමු වටයේ කඩුල්ල පැනීමට අසමත් වූ ඉතාලියට තවත් ලැජ්ජාවක් එක් කරමින් ඔවුහු ‘එෆ්’ කොටසේ අන්තිමයා වූහ.ලෝක සූරයන්ව සිටියදී පළමු වටයෙන් ම ඉවතට වීසි වූ මීට පෙර කණ්ඩායම වූයේ ප්‍රංශයයි. ඒ 2002 වසරේදීය. මෙවර තරගාවලියෙන්ද ඔවුන් ගෙවුණු සතියේදී තරගාවලියෙන් ඉවතට විසිවී යළි මව් රට බලා ගියහ.රොබර්ට් විටෙක් ස්ලොවේකියාව වෙනුවෙන් ගෝල් 2 ක් ලබා ගනිමින් ඉතාලිය මවිතයට පත් කළ අතර, කමිල් කොපුනෙක් තෙවැනි ගෝලය වාර්තා කළේය. ඉතාලිය වෙනුවෙන් ඇන්ටොනියෝ ඩි නටාලෙ හා ෆැබියෝ ක්වග්ලියරෙලා ගෝලය බැගින් ලබා ගත්හ.ඉතාලියේ විනාශකාරී අවසානය සම්බන්ධයෙන් සම්පූර්ණ වගකීම තමා බාර ගන්නා බව පැවසූ ඉතාලි පුහුණුකරු මාසෙලෝ ලිස්පි, තම කණ්ඩායම ක්‍රීඩා කළේ “කකුලේත් ඔළුවේත් හදවතේත් බිය පුරවා ගෙන” බව කියා සිටියේය. මීට සිවු වසරකට පෙර බර්ලින්හි ඉතාලි ජයග්‍රහණයේ ‘මහ මොළකාරයා’ වූ ලිස්පි දැන් සිය තනතුරෙන් ඉවත් වනු ඇත.“මගේ පුතාගේ උත්පත්තියෙන් පසුව, මගේ ජීවිතයේ දෙවැනි හොඳම දවස අදයි” ජයග්‍රාහී ස්ලොවේකියාවේ පුහුණුකරු ව්ලැඩිමිර් වෙයිස් ප්‍රකාශ කළේය.ගෝල් රහිත තරගයකින් නවසීලන්තය තරගාවලියෙන් පන්නා දැමූ පැරගුවේට පිටුපසින් ස්ලොවේකියාව ‘එෆ්’ කොටසේ අනුසූරයන් වූහ.කැමරුන් පිල ගෝල් 2 – 1 කින් පරදවමින් ‘ඊ’ කොටසේ සූරයන් වූ නෙදර්ලන්තය සමග ස්ලොවේකියාව අවසන් කණ්ඩායම් 16 වටයේදී තරග වදිනු ඇත.ජපානයඩෙන්මාර්කයට එරෙහිව ගෝල් 3 – 1 ක විශිෂ්ට ජයග්‍රහණයකින් පසුව තරගාවලියේ ‘පිලිමළුන් පිටු දැකීමේ’ වටයට ජපානය මෙවර පිවිසියේ ඔවුන්ගේ ලෝක කුසලාන පාපන්දු ඉතිහාසයේ දෙවැනි වතාවට හා විදෙස් පොළොවේ ප්‍රථම වතාවට ය. ඔවුන්, තවත් විස්මිත කණ්ඩායමක් වන පැරගුවේ සමග ලබන අඟහරුවාදා අවසන් කණ්ඩායම් 16 වටයේදී තරග වදිනු ඇත.ජපානයට ජයග්‍රහණය අත් වූයේ නිදහස් පහරවලින ලබාගත් ගෝල් ද්විත්වයකිනි. කීසක් හොන්ඩා මීටර් 30ක දුර සිට එල්ල කළ වම් පාදයෙන් එල්ල කළ දර්ශනීය පහරින් ආ පන්දුව ගුවනේ කැරකෙමින් දැල තුලට ගිය අතර තරගයේ මිනිත්තු 30 ක් ගතව තිබියදී යසුහිතෝ එන්ඩෝද එවැනිම ආකාරයෙන් අනෙක් ගෝලය ලබා ගත්තේය. තරගයේ අවසන් මිනිත්තුවලදී ෂින්ජි ඔකාසාකි තෙවැනි ගෝලය වාර්තා කරමින් ජපන් ජයග්‍රහණය තහවුරු කළේය. ජෝන් ඩාල් ටොමාසන් ඩෙන්මාර්කය වෙනුවෙන් එකම ගෝලය ලබා ගත්තේය.හාන්ඩා ‘තරගයේ වීරයා’ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=s1006263</link>
    <topic>ලේක්හවුස් ක්‍රීඩා මුල්පුටුව උපුල් දිසානායකට</topic>
    <author/>
    <content>ලේක්හවුස් ක්‍රීඩා සමාජයේ වාර්ෂික මහා සභාව පසුගියදා පැවැත්වූ අතර එහිදී 2010 – 11 වසර සඳහා නව නිලධාරී මණ්ඩලයක් තෝරා පත් කර ගන්නා ලදී. ලේක්හවුස් ක්‍රීඩා සමාජයේ සභාපති ලෙස ආයතනයේ පරිපාලන මෙහෙයුම් අධ්‍යක්‍ෂ උපුල් දිසානායක මහතා තේරී පත්විය.සභාපති උපුල් දිසානායකවිධායක උප සභාපතිවරු - කේ. ජී. එස්. ගාමිණී, සුනිල් සෙන්දනායකසම ලේකම්වරු - කපිතාන් එන්. එස්. ඉලංගකෝන්, මහේන්ද්‍ර රොද්‍රිගුභාණ්ඩාගාරික – අනිල් ගොන්සාකෝරාල,මාධ්‍ය ලේකම් - සමින්ද විජේතුංගක්‍රිකට් ක්‍රීඩා ලේකම් – එස්. එම්. එස්. අයි. සේනානායකපාපන්දු ලේකම් – එස්. එස්. වික්‍රමරත්නමලල ක්‍රීඩා හා පාපැදි ලේකම් – ඒ. සුදුසිංහමේස පන්දු ලේකම් – එන්. ඩී. පී. සී. විජේගුණවර්ධනබැඩ්මින්ටන් ලේකම් – වයි. එස්. මඩපාතගෘහස්ථ ක්‍රීඩා ලේකම් – එල්. පී. තිස්ස ධම්මිකවොලිබෝල් ලේකම් – ඩබ්ලිව්. එච්. ටී. කුමාර,එල්ලේ ලේකම් – අනුර කුමාරකරාටේ හා බර එසවීම් ලේකම් – එච්. එම්. ජයන්තපිහිනුම් ලේකම් – ජගත් කණ්ඩම්බිකාරක සභිකයන් – දීපිකා රොද්‍රිගෝ, ලෙස්ලි ප්‍රනාන්දු, එම්. පී. මංගල, නිරෝෂන් ප්‍රියංක බටේපොළ, ඩී. ඒ. විජේසුන්දරඋත්සව ලේකම්වරු - අනුර පීරිස්, භක්ති ධර්මප්‍රිය මෙන්ඩිස්, මහින්ද දිසානායක, ජේ. ඩබ්ලිව්. බී. හේරත්, ඊ. ඩී. චමින්දනිත්‍ය සුබ සාධක සාමාජික - ලෙස්ටර් රූපසිංහ, විගණන නිලධාරී – එස්. ඩබ්ලිව්. කේ. විජේසිංහ යන මහත්ම මහත්මීහු තේරී පත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=s1006264</link>
    <topic>ජපන්නු නිදි නැතිව තරගය නරඹති</topic>
    <author>ටෝකියෝ (ඒ. එෆ්. පී.)</author>
    <content>ඓතිහාසික ගමනක් යමින් සිටින ජපානයේ නිල් සමුරායිවරුන් ගේ ජයග්‍රහණය ජපන් ක්‍රීඩා ලෝලීන් රස වින්දේ ඉමහත් ප්‍රමුදිත අයුරිණි.උදෑසන 3.30 ට ආරම්භ වූ තරගයේ ජපානය ගෝල් 3 – 1 කින් ඩෙන්මාර්කය පරදවනු ඔවුහු නැරඹුවේ නිදි නැතිවය. ටෝකියෝවේ තරුණ සංස්කෘතියේ සෙනඟින් පිරුණු මධ්‍යස්ථානය ලෙස සැලකෙන ෂිබුයා හි වීදි නිදිමත දෑස්වලින් යුත් ක්‍රීඩා ලෝලීන්ගෙන් පිරී ඉතිරී තිබිණි. නිදි මැරීමෙන් ඔවුන් වෙහෙසට පත්ව සිටිය ද එය යට කරමින් පී‍්‍රති ප්‍රමෝදය ඉස්මතුව තිබිණි.එළිවන තුරුම ජපානය පුරා හෝටල්, අවන්හල් හා ක්‍රීඩාංගණ පාපන්දු ක්‍රීඩා ලෝලීන්ගෙන් පිරී ඉතිරී තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=s1006265</link>
    <topic> බේරුවල ලීග් පාපන්දු තරග අද - හෙට</topic>
    <author/>
    <content>බේරුවල පාපන්දු සංගමය මෙහෙයවන සුපර්ලීග් තරගාවලියේ තරග කිහිපයක් අද (26) සහ හෙට (27) දර්ගා නගරයේ සහීරා විද්‍යාලයීය ක්‍රීඩාංගණයේදී ප. ව. 3.30 ට පැවැත්වේ.බේරුවල සුපර් සන් ක්‍රීඩා සමාජය හා දර්ගා නගරයේ තරුණ මුස්ලිම් ක්‍රීඩා සමාජය (කර්ඉඛ්) අතර තරගය අද (26) පැවැත්වෙන අතර දර්ගා නගරයේ සාවියා ක්‍රීඩා සමාජය හා දර්ගා යෝර්ක් ක්‍රීඩා සමාජය අතර තරගය හෙට (27) පැවැත්වේ.පසුගියදා බේරුවල සුපර්සන් ක්‍රීඩා සමාජය හා දර්ගා යුනයිටඩ් ක්‍රීඩා සමාජය අතර පැවැති තරගය 1 : 1 ක් ලෙස ජය පැරැදුමෙන් තොරව නිමාවට පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=f1006261</link>
    <topic>ඉදිරියටත් අපේ සහාය ආණ්ඩුවටයි</topic>
    <author>සාකච්ඡා කළේ චන්දන ජයවීර</author>
    <content>එදා වගේම අදත් අපේ මතය මේ ව්‍යවස්ථාව සංශෝධනය විය යුතුය යන්නයි.ඒ පිළිබඳවත් අපි කලින් දැරූ මතයේ වෙනස්වීමක් සිදුවෙලා නැහැ.මුළු ව්‍යවස්ථාවම සංශෝධනය කළ යුතුය යන ස්ථාවරයේ රජය ඉන්නවා. නමුත් ඒක හදිසියේ කළ යුතුයැයි අපි කල්පනා කරන්නේ නැහැ.78 දී ජේ. ආර්. ජයවර්ධන මහතා ඇති කළ මේ ව්‍යවස්ථාව ඉතාම කෙටි කාලයක් ඇතුළත කඩිමුඩියේ ගෙනාපු නිසා ඒකේ දුර්වල තැන් බොහොමයක් තිබෙනවා. ඒක සම්පාදනය කළ උදවියටම වරින් වර ඒකට සංශෝධන ගේන්න සිදු වුණා.නමුත් අපේ රජය මේ වතාවේ සම්පාදනය කරන්නේ එහෙම දුර්වල ව්‍යවස්ථාවක් නෙමෙයි. ඒකට රජයට කාලයක් අවශ්‍යයයි. මේ වෙලාවෙදි රජය උත්සාහ කරන්නේ ක්ෂණිකව ඇතිවෙලා තිබෙන ප්‍රශ්න මොනවද කියලා සොයාබලා ඒ සඳහා කඩිනම් විසඳුමක් ලබා දීමටයි.මහින්ද රාජපක්ෂ මහතා විධායක ජනාධිපති ක්‍රමය පාවිච්චි කරලා රටට අහිතකර දෙයක් කළේ නැහැ. හානියක් කළේ නැහැ. ඔහු විධායක ජනාධිපති ධුරයේ බලතල පාවිච්චි කළේ දශක තුනක් තිස්සේ මේ රටට ශාපයක් වී තිබුණු ත්‍රස්තවාදය අවසන් කිරීමටයි. ශ්‍රී ලංකාව සංවර්ධිත රාජ්‍යයක් බවට පත් කිරීමේ වේගවත් වැඩපිළිවෙළක් එතුමා ආරම්භ කොට තිබෙනවා. ඔහුගෙන් විශාල සේවයක් මේ රටට ලබාගත හැකියි. එම සේවය ව්‍යවස්ථාමය බාධාවක් නිසා ලබා නොගත්තොත් ඒක මේ රටටත් ජනතාවටත් කරන විශාල ද්‍රෝහී කමක්.රට ගැන හිතන, රටට ආදරය කරන නායකයෝ වේගයෙන් බිහිවෙන්නේ නැහැ. මහින්ද රාජක්ෂ මහතාට කම්කරු පන්තිය සමඟ ගනුදෙනු කරලා ගම්බද ජනතාවත් සමඟ ගනුදෙනු කරලා විශාල අත්දැකීම් ප්‍රමාණයක් තිබෙනවා. ලෝකයේ හැම රටක්ම මහින්ද රාජපක්ෂ මහතාගේ විශේෂ දක්ෂතාවය තුළ මේ යුද්ධය අවසන් කළ බව පිළිගන්නවා. ඒ නිසා එවැනි නායකයෙකුගේ සේවය ඉදිරියටත් ලබා ගැනීම වරදක්ද ?.එතුමා මැතිවරණ නොතියා එක දවසක්වත් බලයේ ඉන්න නායකයෙක් නෙවෙයි. අද විපක්ෂය මේ සංශෝධනවලට විරුද්ධ වෙන්නේ ඔවුන්ට මැතිවරණයකට ඉදිරිපත් වෙන්න තමන්ගේ කියලා නායකයෙක් නොමැති නිසයි. ඒ නිසා ඔවුන් මහින්ද රාජපක්ෂ මහතා සමඟ මැතිවරණයකට ඉදිරිපත් වෙන්න බයයි. පහුගිය ජනාධිපතිවරණයේදී ඔවුන් පිටින් අපේක්ෂකයෙක් ගෙනාවෙ ඒකයි. අද ඒ පක්ෂත් දෙකට තුනට කැඩිලා අංගවිකල වෙලා. එතුමා නැවත වරක් බලයට පත් වන්නේ ජන්දයකට පෙනී සිට මහජන වරමකින් නම් ඇයි ඒ ඉඩ ව්‍යවස්ථාවෙන් අවහිර කරන්නේ. ඒක අසාධාරණයි.එක්සත් ජනතා නිදහස් සංධානය තුළ විශාල දේශපාලන පක්ෂ රාශියක් ඒකරාශීව සිටිනවා. ඉන් පක්ෂ කිහිපයක් පමණක් ජනාධිපති ධුරයේ වාර ගණන ඉවත් කරනවාට විරෝධයක් මතු කර තිබෙනවා. පක්ෂ කිහිපයකින් සමන්විත සන්ධානයක එවැනි මත කිහිපයක් මතු වීම ස්වාභාවිකයි.දැන් බලන්න එක්සත් ජාතික පක්ෂයේ එක පිරිසක් කියනවා සියලුම නිලතල ඡන්දයකින් පැවැත්විය යුතුයි කියලා. තව පිරිසක් කියනවා එහෙම ඕන නැහැ කියලා. පක්ෂයකත් මත කිහිපයක් තියෙනවා නම් සන්ධානයක විවිධ මත පළවෙන එක ගැන පුදුම වෙන්න ඕන නැහැ.පක්ෂ අතර තිබෙන විවිධ මත එක පොදු මතයකට ගැනීම සඳහා ඒ ඒ දේශපාලන පක්ෂ අතර දැනටමත් සාකච්ඡා වට ගණනාවක් පැවැත්වී තිබෙනවා.මෙම මැතිවරණ ක්‍රමය තුළ සෑම ආසනයක්ම නියෝජනය වන පරිදි මන්ත්‍රීවරුන් පත්වන්නේ නැහැ. රජය ග්‍රාමීය මට්ටමෙන් ගෙනයන සංවර්ධන ක්‍රියාදාමයන්ගේ සාර්ථකත්වයට දේශපාලන නායකත්වයේ මැදිහත්වීම සෘජුවම බලපානවා. මහජන සේවාවක් සඳහා ගම් මට්ටමින් පත්කොට සිටින කෘෂිකර්ම, ප්‍රජා සෞඛ්‍යය, සමෘද්ධි, ග්‍රාමසේවා නිලධාරීන් නිසි අයුරින් මෙහෙයවීමට දේශපාලන නායකත්වයක් අවශ්‍යයි. එය මේ මැතිවරණ ක්‍රමය නිසා ලැබෙන්නේ නැහැ.බොහොමයක් කුඩා දේශපාලන පක්ෂ මැතිවරණ ක්‍රමයේ සංශෝධනයක අවශ්‍යතාවය පිළිගත්තත් පක්ෂයට එමඟින් ඇතිවන බලපෑම ගැන හිතලා මේ ක්‍රමය වෙනස් කරනවාට අකමැතියි. නමුත් අපි කල්පනා කරන්නේ පක්ෂයේ අනාගතයට වඩා රටේ අනාගතය පිළිබඳවයි. මෙම මැතිවරණ ක්‍රමය දිගින් දිගටම පවත්වාගෙන යාම රටේ අනාගතයට අහිතකරයි. ඒ නිසා අපි මේ මැතිවරණ ක්‍රමය සංශෝධනය කිරීමේ අවශ්‍යතාවය සමඟ එකඟයි.රටට ගැළපෙන ප්‍රදේශයට වගකියන මන්ත්‍රීවරයෙක් බිහිවෙන, පක්ෂයටත් ඔවුන් ලබන අනුපාත ක්‍රමය අනුව නියෝජනයක් හිමිවන අලුත් මැතිවරණ ක්‍රමයක් දිනේෂ් ගුණවර්ධන ඇමැතිතුමාගේ ප්‍රධානත්වයෙන් රජය පත්කොට තිබෙනවා. එය මෙම ප්‍රශ්නයට සාර්ථක විසඳුමක් කියලා අපි කල්පනා කරනවා.පළාත් පාලන මැතිවරණය ආසන මට්ටමින් පැවැත්වීම තමයි ඉතාම සුදුසු. විශේෂයෙන්ම ගමට බලපාන ප්‍රධාන ආයතනය ප්‍රාදේශීය සභාව හා නගර සභාවයි. ඒ නිසා අලුත් මැතිවරණ ක්‍රමය පළාත් පාලන ආයතන මට්ටමින් පටන් ගන්න එක හොඳයි. නැත්නම් මේ මැතිවරණ ක්‍රමයේ ඇතිකෙරෙන වෙනස්කිරීම් ප්‍රායෝගිකව ක්‍රියාත්මක කිරීමට තව අවුරුදු පහක් ගතවෙනතුරු බලා සිටීමට සිදුවෙනවා.පසුගිය එ.ජා.ප. රජයන් කම්කරුවන්ගේ හඬට කන්දුන්නේ නැහැ. ඔවුන් කම්කරුවන්ගේ සාධාරණ ඉල්ලීම් පවා විධායක බලය පාවිච්චි කරලා කඩාකප්පලා කළා. ලක්ෂ ගණනාවක් සේවකයෝ පාරට දැම්මා. රජයේ ආයතන වහලා දැම්මා. එහෙම නැත්නම් පුද්ගලික අංශයේ හිතවතුන්ට දුන්නා.මහින්ද රාජපක්ෂ මහතා එක රජයේ ආයතනයක් වත් පුද්ගලිකකරණය කළේ නැහැ. පසුගිය රජයන් විසින් පුද්ගලික අංශයට ලබාදී තිබුණු රජයේ ආයතන පවා නැවත රජයේ පාලනයට ගත්තා. ගෑස් සමාගම රජයට ගත්තා. රක්ෂණ සංස්ථාව, ශ්‍රීලන්කන් ගුවන්සේවය වගේ ආයතන නැවත රජයේ පාලනයට ගත්තා.පුද්ගලිකකරණය කරපු රාජ්‍ය සංස්ථා නඟා සිටුවීම සඳහා වෙනම රාජ්‍ය ව්‍යවස්ථා අමාත්‍යාංශයක් හදලා නැවත එම ආයතන ලාභ ලබන තත්ත්වයට පත් කර තිබෙනවා. ඒ නිසා මහින්ද රාජපක්ෂ ජනාධිපතිතුමා මහජන එක්සත් පෙරමුණ හැටියට අපිටත්, අපේ පක්ෂයේ ප්‍රතිපත්ති ක්‍රියාත්මක කරන ආණ්ඩුවක් බවටත් මේ ආණ්ඩුව පත්කර තිබෙනවා. ඒනිසා ඉදිරියටත් අපේ සහය ආණ්ඩුවට ලැබෙනවා.වත්මන් ජනාධිපතිතුමා ගම මුල් කරගත් ආර්ථික සංවර්ධනයක් සිදුවිය යුතු යැයි විශ්වාස කරන නායකයෙක්. ඒ නිසා ආර්ථික සංවර්ධනයේ ප්‍රතිලාභයක් ගමට ලැබෙන වැඩ පිළිවෙළක් සකස් කර තිබෙනවා.ග්‍රාමීය මාර්ග පද්ධතිය මඟ නැගුම හරහා සංවර්ධනය කළා. නැණසල හා විදාතා මධ්‍යස්ථාන හරහා පරිගණක දැනුම ගමට ගෙනගියා. නව ජලාශ හදලා කෘෂිකර්මාන්තයේ නවොදයක් ඇතිකළා.නැඟෙනහිර නවෝදය හා උතුරු වසන්තය මඟින් හැම ගමක්ම සංවර්ධනය වන පරිදි පාරවල් හදලා කර්මාන්තශාලා ආරම්භ කර තිබෙනවා. ඒක ජනාධිපතිතුමාගේ එක සංකල්පයක්. එක්සත් ජනතා සන්ධානයේ සියලු පක්ෂ බලාපොරොත්තු වෙන සංකල්පය නිසා තමයි මේ ආණ්ඩුව ජනතා ප්‍රසාදයට ලක්වෙලා තියෙන්නේ. කවාදවත් නැති විදිහට අද විපක්ෂයටත් ආණ්ඩුව දිහා බලාගෙන තමන්ගේ ප්‍රතිපත්ති සංශෝධනය කර ගැනීමට සිදුවෙලා තිබෙනවා.පහුගිය කාලයේ නැවතී තිබුණු විශාල කාර්යන් රාශියක් අද මේ ආණ්ඩුවෙන් කෙරීගෙන යනවා.මහින්ද රාජපක්ෂ මහතා 2005 දී ජනාධිපති ධුරයට පත්වූ අවස්ථාවේදී ත්‍රස්තවාදය අවසන් කොට රටට සාමය උදාකරන බව කිව්වා. ඒ කියපු විදිහටම ඔහු රටට සාමය ගෙන ආවා. රජය ඉදිරියේ ශ්‍රී ලංකාව ආසියාවේ ආශ්චර්ය බවට පත්කිරීමට අදහස් කරනවා.මේ ගමන වේගවත් කරන්න ආර්ථික සංවර්ධනය සඳහා කැපවුණු වෙනමම අමාත්‍යාංශයක් හදලා තිබෙනවා.ඒ අමාත්‍යාංශය අනෙකුත් සියලු අමාත්‍යංශ සමඟ සම්බන්ධවෙලා රටේ ආර්ථික සංවර්ධනයට සිදු කළ යුතු වැඩ මොනවද කියලා තීරණය කරලා අදාළ අමාත්‍යාංශවල සහය අරගෙන ක්‍රියාත්මක කරගෙන යනවා.දැන් යුද්ධය අවසන් කර තිබෙනවා. ආරක්ෂක ලේකම්තුමා රටේ සංවර්ධනයට හමුදාවන්ගේ සහය ලබා ගැනීමට ක්‍රියාත්මක වැඩ පිළිවෙළක් සකස් කොට තිබෙනවා. ඔවුන්ගේ සේවය දැන් නාගරික සංවර්ධන අධිකාරිය, ඉඩම් ගොඩකිරීමේ සංස්ථාව, යනාදී ආයතනවලට ලබාදීලා විශාල වැඩපිළිවෙළක් දියත් කොට තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=f1006262</link>
    <topic>මතින් මිදෙන්නට මඟක් සොයමු</topic>
    <author/>
    <content>මහ පාරක වී පොරි ඇහිඳ කන කුරුල්ලන් රැසකි. එකිනෙකා තරගෙට මෙන් විනෝද වෙමින් පොරකකා වී පොරි කති. මේ කුරුල්ලන් අතර එක් තරුණ කුරුල්ලෙකු සිය මවු කිරිල්ලියගෙන් ‘මේ හැටි මේ පාරේ වී පොරි තියෙන්නේ කෙසේදැ’ යි ප්‍රශ්න කළේය. මව නෑසුනාක් මෙන් නිහඬව ම පොරි කයි. දෙතුන් වරක් මෙලෙස මේ තරුණ කුරුල්ලා නැවත නැවත අසද්දී කෝපයට පත් මව නිහඬව ඔය පොරි කාපල්ලායි පිළිතුරු දුන්නා ය.මද වේලාවකට පසුව යළිත් ‘කොහෙන්ද අම්මේ මෙතරම්ම වී පොරි’ ප්‍රශ්න කළේය. ‘වරක් දෙවරක් ඔබට මා කිවා නිහඬව වී පොරි කාපල්ලා.’ තරමක් අසහනයටත් , කෝපයටත් පත් මේ තරුණ කුරුල්ලා දැඩි ස්වරූපයෙන් ‘කොහෙන්දැයි මේ වී පොරි කියාපල්ලායි’ තර්ජනය කළේය. එවිට ‘උඹට ඇහෙන්නේ නැද්ද බන්, අර ඈතින් ඇහෙන රණ බෙර හඬ, යුද්ධයෙන් මියගිය උන් සොහෙන් බිමට ගෙනයන ඒ මල පෙරහැරයි මේ. උන් වෙනුවෙන් ඉසින මේ වී පොරි නිහඬව කාපල්ලා.’ මේ පිළිතුරෙන් තරමක් සන්සුන් වූවත් ඒ නිසි පිළිතුර නොවන බව දත් මේ තරුණ කුරුල්ලා මව සන්සුන් වූ පසු ‘යුද්ධයේ දී මේ මිනිසුන් මැරෙන එක නවතින ක්‍රමයක් නැද්ද ‘ ප්‍රශ්න කළේය. එවිට මව ‘ඇයි මෝඩ පුතේ මේ යුද්දේ නැවතුනොත් මිනිසුන් නොමැරේවී. මිනිසුන් නොමැරුණොත් ගමට එන මිනී නැතිවේවි. උන් වෙනුවෙන් වී පොරි නො ඉසිවි උඹට ත් මට ත් වී පොරි නැතුව ලත වෙන්න සිද්වේවි. එහෙයින් වටපිට නොබලා කෑ කෝ නොගසා ඉක්මණින් ම යුද්ධයේ නාමයෙන් වී පොරි කාපල්ලා.’ලෝ පුරා බලවත් රාජ්‍ය සියල්ල ම යුද්ධයේ නාමයෙන් වී පොරි කති. කුරුල්ලන් සේ මත්ද්‍රව්‍යයේ නාමයෙන් සුරසැප විඳින ලොවක සිට මතින් මිඳෙන්නට නව මං සොයන්නේ කෙසේදැයි ගැටලුවකි. අද යුද්ධය සහ දුප්පත්කම අතර වැඩිපුර ම සාකච්ඡා කෙරෙන්නේ ඇෆ්ගනිස්ථානය පිළිබඳ ව ය. බොහෝ ප්‍රබල රාජ්‍ය ඇෆ්ගනිස්ථානයේ සංවර්ධනයට දායකත්වය සැපයීමට ඉදිරිපත් වෙති.ඇතැම් රාජ්‍ය නිල වශයෙන් ම එහි පදිංචි වී ඇෆ්ගනිස්ථානය ගොඩනැංවීමට මුදල් වැය කරති. ස්වකීය රටවල ආර්ථික දුෂ්කරතා රැකී රක්ෂා ප්‍රශ්න අහස උසට ගොඩනැගෙද්දීත් ඇතැම් රාජ්‍යය ඇෆ්ගනිස්ථානය කෙරෙහි මෙලෙස අනුකම්පාව දැක්වීම පිළිබඳ ව එරට වැසියන් පවා විරෝධතාවල යෙදෙති. ඔවුන් ප්‍රශ්න කරන්නේ තම රටෙහි මෙතරම් ගැටලු හා ප්‍රශ්න තිබෙද්දී වෙනත් රටක් වෙනුවෙන් වැය කිරීමට මුදල් කෙසේදැයි චෝදනා ස්වරූපයෙනි.එහෙත් එහි සත්‍යය එසේම විය නොහැකි ය. ඉතා පැහැදිලි උදාහරණයක් ලෙස දැක්වුවහොත් 2001 ඔක්තෝබර්වල අමෙරිකානු ආගමනයෙන් පසු මුළු ලොවට ම හෙරොයින් නිෂ්පාදනය 90%කින් වැඩිකර ගැනීමට ඇෆ්ගනිස්ථානය සමර්ථ වී ඇත. යුද්ධයට පිවිසුන අමෙරිකානු ගුවන් යානා ඇෆ්ගනිස්ථානයේ සිට පිටතට ඉතා ආරක්ෂාකාරිව ගෙන යාම වෙනුවෙන් ඩොලර් බිලියන 50 ක් වාර්ෂිකව උපයා ගනී.අමෙරිකානු වැසියන් ඇෆ්ගනිස්ථානය වෙනුවෙන් තම රාජ්‍යය පෙනී සිටීම පිළිබඳ ව විරෝධය පාමින් මේ අධික වියදම කෙසේ පියවන්නේදැයි ප්‍රශ්න කරද්දී නිහඬ පිළිවතකට පිළිපන් අමෙරිකානු රජය ඔවුන් තුළින් ම මේ මුදල උපයා ගැනීමට සමත් වී ඇත.ඇෆ්ගනිස්ථානය 2006 වසරෙහි හෙක්ටයාර් 165000 ක පොපි වගා කර ඇත. එය 2007 වසරෙහි දී 193000 ක් වී ඇත. 2008 වසරෙහි දී එය 157000කට ත් 2009 දී 123000 දක්වා පහත වැටී ඇත. මින් හෙරොයින් මෙට්‍රික් ටොන් 70 ක වටිනාකම ඩොලර් බිලියන 13 ක් පමණ වාර්ෂිකව රුසියාවට අපනයනය කරනු ලබයි. රුසියාව තම රටේ ආදායම ලෙස ඩොලර් බිලියන 352 ක් දක්වා ඉහළ යවයි. ඒ අනුව වාර්ෂිකව රුසියානු තරුණයන් පමණක් 30000 ක් මිය යති.මෙවැනි අන්තර්ජාතික ආදායම් මාර්ග කෙරෙහි විශ්වාසය තබා ඇති මහා රාජ්‍යය පවා ඉන් මිදෙමින් එකී ලාභය අහිමි කර ගැනීමට නොසිතීම ශ්‍රී ලංකාවෙහි සෑම රාජ්‍යයක් ම පවසන පරිදි ඔවුන් ගේ රාජ්‍යය ආදායමෙහි ප්‍රබල සහ අනිවාර්යය ආදායම මධ්‍යසාර නිෂ්පාදනය වෙළෙඳාම සහ බදු මඟින් යැයි පැවසීම පිළිබඳ ව අපට තර්ක කළ නොහැකිය. එහෙත් ශ්‍රී ලංකාව වැනි තවමත් සංවර්ධනය වෙමින් පවතින රටක මත් බවට පත්වූවන් හේතුවෙන් මතුවෙන ගැටළු රජය ලබන ආදායමෙන් කිසිසේත්ම පියවා ගත නොහැකිය.රජය ප්‍රකාශයට පත්කළ මතට තිත සංකල්පයක් ම බවට හුදකලා කිරීම රජයේ වරදකින් ම සිදුවූයේදැයි සොයාබැලීම කාලෝචිත ය. එහෙත් එවැනි විශිෂට සංකල්පයක් රාජ්‍යය නායකයකු ලෙස නිර්භීතව ඉදිරිපත් කිරීම වුවද වටිනා ආදර්ශයකි. ප්‍රථම ජනාධිපතිවරණයේ දී ඡන්ද දායකයන්ගෙන් මතට එරෙහි වන හඬ වෙනුවෙන් පුද දුන් බව මගේ පුද්ගලික පිළිගැනීමයි. එහෙත් එය යථාර්ථයක් බවට පත් කරලීමෙහි යාන්ත්‍රණයක් රජය තුළින් ඉදිරිපත් නොවීය. අද වන විට මේ වටිනා සංකල්පය ඩැහැගත් බොහෝ සංවිධාන ස්වාර්ථ සවිමත් කිරීම වෙනුවෙන් ක්‍රියා කරති. එහෙත් විශාල වගකීමක කොටස්කරුවන් වන රජයෙන් මතට තිත සංකල්පය බැහැර වූවේ කෙසේදැයි ගැටලුවකි.ශ්‍රී ලංකාව තුළ පවතින වර්තමාන පක්ෂ දේශපාලන සංස්කෘතිය රටෙහි සංවර්ධනයට කිසිසේත්ම උචිත නොවන බව මුළු රට ම දනී.සෑම දේශපාලකයකුමත් දනී. එහෙත් එය අත් ඇරීමෙන් තම තමන්ට පුද්ගලිකව ලැබෙන ලාභ, ප්‍රශංසා ගෞරව හා වරප්‍රසාද ලොල් බැඳගත් සියලු දෙනම මෙකී ක්‍රමය වෙනස් කිරීමට තරම් උනන්දු නොවෙති.මේ ක්‍රමය යටතෙහි දේශපාලන උදවුකරුවන් පෝස්ටර් ඇලවීමේ සිට යාන වාහන මිල මුදල් පරිත්‍යාග කිරීම දක්වාම තමන් ආධාර කරන දේශපාලකයාගෙන් හෝ පක්ෂයෙන් තනතුරු හෝ වරප්‍රසාද අපේක්ෂා කරති. දේශපාලකයන් ඔවුන් වෙනුවෙන් එම සත්කාරය නොකළහොත් ඊළඟ මැතිවරණයෙන් ප්‍රතික්ෂේප වෙතැයි ඔවුන් තුළ බියක් ඇත. ඒ කෙසේ වෙතත් මතට තිත වැනි ජාතික වටිනාකමකින් යුත් ආසියාවේ ආශ්චර්යය දක්වා රට ගොඩනැංවීමේ ප්‍රධාන සාධකයක් වන මතට තිත සංකල්පය ක්‍රියාත්මක කරවීම සඳහා ප්‍රායෝගික අත්දැකීම් නොමැති දේශපාලන සුදුසුකම් මත පත්වූවන් එම සංකල්පය නිහඬ කළ අයුරු ඛේදජනකය. සුදුස්සාට සුදුසු වගකීම පැවරීමේ ගුණාංගය පිළිබඳ ව දැන්වත් අපි යුහුසුළු වෙමු.බටහිර ගැති ක්‍රම තුළ ව්‍යාපෘති ඉටුකරලීම වෙනුවෙන් සේවා සපයන්නන් බවට පත්ව ඇති ශ්‍රී ලාංකික රාජ්‍යය හා රාජ්‍යය නොවන සංවිධාන ඉන් අත්මිදී නව මං පෙත් සෙවිය යුතු ය. මෙහිදී මුළු රටට ම බරක් වන සහ කිසිදා අපේක්ෂිත ප්‍රතිලාභ නොලැබූ අපේ අධ්‍යාපන ක්‍රමය ද සංශෝධනය විය යුතු ය. මතට එරෙහිව පමණක් නොව සවිමත් නැණවත් රටෙහි සංවර්ධනයේ කොටස්කරුවකු වීමේ පෙළඹවීම් ද සහිත වූ නව අධ්‍යාපන ප්‍රතිසංස්කරණයක් වහ වහා රටට අත්‍යාවශ්‍ය ය. දිනකට පැය 5ක් පමණක් නොව පැය 8ක වත් අධ්‍යාපනික ක්‍රියාකාරකම් සහිත ස්වයං අධ්‍යාපනික වැඩසටහනක් තුළ දරුවකු වැඩිය යුතුය. තමා මූලික කරගත් පවුල සමාජය හා රටෙහි වගකීමකින් බැඳෙන පුහුණුවක් අධ්‍යාපන ක්‍රමය තුළ අනිවාර්යය විය යුතු ය.මත් නිවාරණය ලෙස පවත්නා සම්මන්ත්‍රණ, සාකච්ඡා වැඩමුළු මතට එරෙහිව හෝ මතින් නිදහස් කරගැනීමට හෝ නොව පූර්ණ පෞරුෂය වර්ධනය සඳහා මඟ පෙන්වන ජීවන කුසලතා පුරුදු පුහුණුවක් වෙනුවෙන් විය යුතු ය.මත සහ එහි විපාක ආදිනව මේ වන විට මුළු රට ම දනි. ඔවුන් ගේ බරපතළ ගැටලුව නිදහස් වෙළෙඳ ක්‍රමයක් යටතෙහි මත්ද්‍රව්‍යය කෙරෙහි යොමු කරවන පොළඹ වන සමාජ රටාවකින් අත්මිදීමේ පෞරුෂයයක් ඇති කරගැනීම කෙසේ විය යුතු ද යන්න ය. එබැවින් අවංකව ම මතට එරෙහිව රාජ්‍යය හෝ වෙනත් ඕනෑම සංවිධානයක් ක්‍රියා කරන්නේ නම් කළයුතු වන්නේ නීති සම්පාදනය මෙන් ම නව අමධ්‍යපික සංස්කෘතියක් බිහි කිරීමට අවශ්‍ය පිඹුරුපත් සැකසීම ය.ඒ සඳහා දින රහිත කාල සීමාවක් නොව දක්ෂ, අවංක ක්‍රියාකාරි සජීවිව ඒ තුළ ක්‍රියාත්මක වන්නවුන්ගෙන් ඉතා කෙටි කලක් වෙන් කර දීම සහ ඒ සඳහා සියලු පහසුකම් සහිත ප්‍රමාණවත් බලය ලබා දිය යුතු ය. නො එසේ නම් යුද්ධයට පින් සිදුවන්නට පොරිකෑ කුරුල්ලන් මෙන් මත්ද්‍රව්‍යයේ නාමයෙන් අපි ජය පැන් බොමු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>26</day>
    </date>
    <link>http://www.dinamina.lk/2010/06/26/_art.asp?fn=f1006263</link>
    <topic>කුණ්ඩසාලේ ආසනය දිනවන්න අභියෝග රැසකට මුහුණදුන්නා</topic>
    <author>ශිරෝමි මොරගොඩ</author>
    <content>කන්ද උඩරට සෙංකඩගල පුරවරය යනු සිරිලක දේශපාලන ප්‍රවාහයට අගනා මානව සම්පත් රැසක් දායාද කළ ඓතිහාසික බිම්කඩකි.සොබාව ධර්මයේ අපූර්වතම සුන්දරත්වයන්ගෙන් පිරිපුන් මධ්‍යම පළාතේ දුම්බර මිටියාවතින් මේ ආකාරයට අදින් දශක කිහිපයකට පෙර පිංවත් ලක් පුතෙකු බිහිවිය. ඔහු අද වනවිට ජාතික දේශපාලන ප්‍රවාහයට දායාද වෙමින් සිටී. සොඳුරු දුම්බර අඩවියේ මැණික්හින්න නම් පියකරු ගම්පෙදෙසෙහි වැදගත් මධ්‍යම පාන්තික මවුපිය යුවළකට දාව උපන් රුව ගුණ සහ නැණ නුවණින් ආඪ්‍යව අද දේශපාලන ක්ෂේත්‍රයේ නොනිමි මෙහෙවරක නියැළෙන කඳුරට ජනතාව ගේ ආදරණීය නායකයෙකු වන අධිනීතිඥ සුනිල් කිත්සිරි අමරතුංගයන් පිළිබඳ ව මේ මාධ්‍ය සටහන තැබෙනුයේ ඔහු මධ්‍යම පළාත් සභාවේ අභිනව සෞඛ්‍ය, දේශීය වෛද්‍ය, සමාජ සුභසාධන, පරිවාස හා ළමාරක්ෂක සේවා අමාත්‍යවරයා වශයෙන් දිවුරුම් දීම, වැඩ භාර ගැනීම හා ‘මහින්ද චින්තන’ නව ජාතික සංවර්ධන වැඩපිළිවෙළ ඉදිරියට ගෙන යාම සඳහා වූ ක්‍රියාවලියක සැදී පැහැදී සිටීම නිමිත්තෙනි.අභියෝග හමුවේ නොසැළෙමින් තම දේශපාලන ගමන් මගේ ස්වර්ණමය සන්ධිස්ථානයක් සනිටුහන් කරමින්, ‘මහින්ද චින්තන’ නව ජාතික සංවර්ධන පුනරුදයේ පුරෝගාමී නියමුවකු ලෙස මධ්‍යම කඳුකරය තුළ තම බුද්ධියේත්, මානව දයාවේත් ජනතා ක්‍රියාකාරිත්වයේත් නිම් වළලු පුළුල් කරමින් සිටී. නොනිමි මෙහෙවරක නියැලෙන මේ මානව හිතවාදී දේශපාලනඥයා ඔහු ගේ මුල් ළමාවිය හා බැඳුණු අතීත මතක සටහන් ද එදා මෙදා තුර දේශපාලන ගමන් මඟෙහි වැදගත් සන්ධිස්ථානද ‘දිනමිණ’ පාඨකයන් වෙනුවෙන් මෙසේ හෙළි කරයි.කුඩා සුනිල් අමරතුංගයන් මුලින් ම අකුරු කරන්නට යන්නේ තම ගමේ පාසලට ය. කෙළිලොල් පැටි වියේදී තම මවුපියන් විසින් ඔහුව තම මූලික අධ්‍යාපනය සඳහා උඩගම මහා විද්‍යාලයටත් අනතුරුව යටිරාවණ මහා විද්‍යාලයටත් ඇතුළත් කෙරිණි. එහිදී ඉතා හොඳින් ශිල්ප සතර හදාරමින් ගුරුවරුන් ගේ නොමද ආදරයට හා ප්‍රශංසාවට ලක්වෙමින් හැදී වැඩුණු කුඩා සුනිල් අමරතුංග තම ද්විතියික අධ්‍යාපන කටයුතු වෙනුවෙන් වළල මධ්‍ය මහා විද්‍යාලයට ඇතුළත් විය.එය අද වළල ඒ. රත්නායක මධ්‍ය මහා විද්‍යාලයයි. වළල මධ්‍ය මහා විද්‍යාලයේ ගත කළ සමය තුළ මැනැවින් අධ්‍යාපනය හදාරමින් දඟකාර ගැටවරයකු ලෙස පාසල් කෙළිබිම ජයගනිමින් 1979 – 80 වර්ෂයේ දී විද්‍යාලයීය ක්‍රීඩා නායකයා වශයෙන් ද කිරුළු පැළැන්දේය.අද තමාට උරුම නායකත්වයේ ගති ලක්ෂණ එදා සිසු දිවිය තුළ ද පහළ කරවන සුනිල් අමරතුංගයන් 1979 – 80 වර්ෂයේ විද්‍යාලයීය ජ්‍යෙෂ්ඨ ශිෂ්‍ය නායකයා ලෙස තම සහෝදර සිසු කැළට නායකත්වය දීම ඔහු ගේ පාසල් දිවිය තුළ කැපීපෙනේ.මෙයින් නොනැවතෙන මේ දීප්තිමත් පාසල් ශිෂ්‍යයා ශ්‍රී ලංකා ශිෂ්‍ය භට බලකායේ දෙවැනි බලඇණියේ සැරයන් මේජර්වරයකු ලෙස තම සිසු දිවියේ ශූරත්වය හා වීරත්වය ද ප්‍රකට කළේය. මේ බොහෝ කාරණා මධ්‍යයේ වූවද තම ගුරුවර, මවුපිය අපේක්ෂා මල්ඵල ගන්වමින් අධ්‍යාපන ලෝකය ඉහළින් ම ජයගන්නා අප කතා නායකයා තම අධ්‍යාපන දිවිමගේ තෘතියික අධ්‍යාපන කටයුතුª වෙනුවෙන් කොළඹ විශ්වවිද්‍යාලයේ නීති පීඨයට ඇතුළත් වෙයි. ඔහු ගේ මතකය පරිදි ඒ 1981 වර්ෂයයි. ඔහුගේ ජීවිතයේ වැදගත්ම තනතුරට එළැඹි මේ අවස්ථාව පිළිබඳ කළ කතා බහ මෙලෙස සටහන් වේ.* ඔබ නීති ශිෂ්‍යයකු ලෙස ගෙවූ ජීවිතය පිළිබඳ ව සඳහන් කළොත්?මා 1981 වර්ෂයේදී නීති පීඨයට ඇතුළත් වෙමින් 1986 වර්ෂයේදී නීතිවේදී උපාධිය ලබාගත්තා. පසුව 1987 වර්ෂයේදී නීති අවසාන පරීක්ෂණයට මුහුණ දුන්නා. ඉන් සමත් වී 1987 ජූනි මස 01 දා නීතිඥයකු වශයෙන් දිවුරුම් දුන්නා.* මහජන සේවයට පිවිසීම හැරුණු කොට ඔබ ප්‍රසිද්ධ නීතිඥවරයෙක්. තරුණ නීතිවේදියකු වශයෙන් ඔබ මංගල පියවර තැබුවේ කුමන අධිකරණ කලාපයෙන්ද?මා මහනුවර අධිකරණ කලාපය තුළ මහනුවර අධිකරණ සංකීර්ණයට අනුබද්ධව පෞද්ගලික නීතිඥ වෘත්තියේ නියැලුනා.* මේ හා බැඳුණු වටපිටාව තුළ ඔබ ගේ වෘත්තීය ජීවිතය පැතිරෙන්නේ කුමන පරාසයන් කරාද?ශ්‍රී ලංකා විවෘත විවෘත විශ්වවිද්‍යාලයේ, මානව සම්පත් සංවර්ධන අධ්‍යයන අංශයේ නාවලට අනුබද්ධ පොල්ගොල්ල විවෘත විශ්වවිද්‍යාලයේ නීතිය පිළිබඳ කථිකාචාර්යවරයෙක් ලෙස වසර 6 ක් පමණ සේවය කළා.* අද ඔබ මධ්‍යම පළාත් සභාවේ සැළකිය යුතු අමාත්‍ය ධූරයක් හොබවනවා. එදා ඔබ ගේ දේශපාලන ජීවිතය ඇරඹෙන්නේ කොතැනින්ද?මා දේශපාලනයට පිවිසියේ 1991 වර්ෂයේදී යි. ඒ වත්තේගම නගර සභාවේ නාගරික මන්ත්‍රීවරයකු වශයෙන්. එහිදී අපේක්ෂකයන් 40 දෙනෙකු අතරින් මා දෙවැනි ස්ථානයට තේරීපත් වුණා.* කලින් කල මහත් ආන්දෝලනයන්ට තුඩු දෙන කුණ්ඩසාලේ ශ්‍රී ලංකා නිදහස් පක්ෂ ප්‍රධාන සංවිධායක ධූරය දේශපාලනඥයන් දැඩි ලෙස ඇළුම් කරන ආසන සංවිධායක ධූරයක්. මේ ධූරය ඔබට හිමිවන්නේත් අහිමි වන්නේත් දෛවෝපගත ලෙසයි. මේ පිළිබඳව යමක් කියනවා නම්?එවකට ශ්‍රී ලංකා නිදහස් පක්ෂයේ සභාපතිනිය ලෙස කටයුතු කළ සිරිමාවෝ බණ්ඩාරනායක අගමැතිතුමිය විසින් වර්ෂ 1992 දී පළ කළ පුවත්පත් දැන්වීමකට අනුව යමින් මා කුණ්ඩසාලේ ශ්‍රී ලංකා නිදහස් පක්ෂ ප්‍රධාන සංවිධායක ධූරය වෙනුවෙන් අයදුම්පතක් ඉදිරිපත් කළා. එහිදී අපේක්ෂකයන් 64 දෙනෙකු අතරින් තේරීපත් වුණු මා සිරිමාවෝ බණ්ඩාරනායක මැතිනිය විසින් කු.ශ්‍රී.ල.නි.පක්ෂ ප්‍රධාන සංවිධායක ලෙස පත්කළා.* ශ්‍රී ලංකා නිදහස් පක්ෂය විවිධ අභියෝගවලට ලක්වූ ඒ කාලය පිළිබඳව සිහිපත් කළොත්?අතිබිහිසුණු ප්‍රචණ්ඩකාරී භීෂණ වටපිටාවක් මැදයි එම යුගය ගෙවී ගියේ. එය ශ්‍රී ලංකා නිදහස් පක්ෂය බිංදුවට ම වැටී තිබුණු කාලයක්. කුණ්ඩසාලේ සංවිධායක ධූරයට මා පත්වුණේ එම කාලය තුළයි. එවන් වාතාවරණයක් තුළ පක්ෂය ගොඩනැගීම අතිදුෂ්කර අභියෝගයක් වුණා. කෙසේ හෝ ඒ අභියෝගයට මුහුණ දී ජීවිත අවදානම ද නොතකා නිවෙසක් පාසා ගොස් පක්ෂය ගොඩ නගමින් මා ශ්‍රී ලංකා නිදහස් පක්ෂයේ උන්නතිය වෙනුවෙන් සහයෝගය පළ කළා.* ඔබ ප්‍රසිද්ධ මැතිවරණයකට මුහුණ දෙන්නේ?මේ කාලවකවානුව තුළ 1993 දී පළාත් සභා මැතිවරණය පැවැත්වුණා. එහිදී ශ්‍රී ලංකා නිදහස් පක්ෂය නියෝජනය කරමින් කුණ්ඩසාල මැතිවරණ බල ප්‍රදේශයෙන් පොදුජන එක්සත් පෙරමුණේ අපේක්ෂකයකු ලෙස පුටුව ලකුණින් තරග කොට, පළමු වතාවට පළාත් සභාවට තේරී පත්වුණා.* කැපිලි කෙටිලි, කඹ ඇදීම් හා විවිධ දුෂ්කර අභියෝග මැද ඔබට පෙනී නොපෙනී යන පාර්ලිමේන්තු සිහිනය පිළිබඳ ව යමක් කිව හැකිද? ඔබ පාර්ලිමේන්තු මහ මැතිවරණයක් සඳහා තරග වැදීම සිදුවන්නේ කුමන කාල වකවානුවකද?ඒ 1994 දී එහිදී ප්‍රථම වතාවට මම පාර්ලිමේන්තු මහ මැතිවරණයක් සඳහා ඉදිරිපත් වෙනවා. ඒ පොදුජන එක්සත් පෙරමුණෙන්. ඒ අවස්ථාවේදී පත් වූ මන්ත්‍රීවරු 6 දෙනෙක්ගෙන් මා 8 වැනියාට තේරීපත්වුණා. මෙතෙක් පාර්ලිමේන්තු නොගියාය කියා මා මගේ මහජන සේවාව කිසි ලෙසකින්වත් අඩු කිරීමට බලාපොරොත්තු වන්නේ නැහැ. ලැබෙන ඉඩකඩ අනුව ඕනෑම අවස්ථාවක මහජනතාව වෙනුවෙන් සේවය කිරීමට මා සූදානම්.* සැමවිට ම අභියෝග හමුවේ නොසැලෙමින් ඔබ පරාජය ආශිර්වාදයක් කරගත් දේශපාලනඥයෙක්. ඔබේ දේශපාලන දිවිය තුළ මීළඟ කාරණා පෙළ ගැස්ම සිදුවන්නේ කුමනාකාරයෙන්ද?වර්ෂ 1994 අවසාන භාගයේ සිට 1996 දක්වා ලංකා ඛණිජ තෙල් නීතිගත සංස්ථාවේ ක්‍රියාකාරී අධ්‍යක්ෂවරයෙක් විදියට කටයුතු කළා. අනතුරුව 1999 වර්ෂයේදී නැවත වතාවක් දෙවැනි වරටත් පොදුජන එක්සත් පෙරමුණෙන් තරග කොට මධ්‍යම පළාත් සභාවට තේරීපත් වුණා.* මධ්‍යම පළාත් දේශපාලනය තුළ ඔබ තරම් අභියෝගයට ලක්වූ දේශපාලනඥයෙක් නැති තරම්. ඔබේ විසි වසරක දේශපාලන ගමන්මඟ පීරි තිබුණේ එබඳු අත්දැකීම්වලින්. චන්ද්‍රිකා පාලනය තුළ කුණ්ඩසාලේ ශ්‍රී ලංකා නිදහස් පක්ෂ ප්‍රධාන සංවිධායක ධූරය ඔබට අහිමි වන්නේත් ඉහත කාල සීමාව තුළයි. ජනතාවට වඩාත් ආදරය කරන දේශපාලනඥයෙක් වශයෙන් ඔබ මේ දේශපාලන කැපිල්ලට මුහුණ දුන්නේ කුමනාකාරයෙන්ද?1999 වර්ෂය අගභාගය වනවිට චන්ද්‍රිකා මැතිනිය විසින් මම කුණ්ඩසාලේ ශ්‍රී.ල.නි.ප. ප්‍රධාන සංවිධායක ධූරයෙන් ඉවත් කොට ඒ වෙනුවට වෙනත් අයෙකු පත්කළා. එය කුණ්ඩසාලේ හා මහනුවර දිස්ත්‍රික් ජනතාවගේ දැඩි විරෝධය මැද සිදුවූ බලවත් අසාධාරණ සිදුවීමක්. එහෙත් පක්ෂය වෙනුවෙන් එම අභියෝගයටද මුහුණ දී නොසැලී සිටීමට මම සමත්වුණා.* එහෙත් මේ ක්‍රියාදාමයෙන් පසුව ඔබට පාර්ලිමේන්තු මහ මැතිවරණයකට මුහුණදීමේ ඉඩකඩ අහිමි වෙනවා. මෙය ඔබේ ජනතා මෙහෙවරට බාධාවක් නොවෙයිද?2000 පාර්ලිමේන්තුª මහ මැතිවරණයට මා තරග කළේ නැහැ. නමුත් පක්ෂය වෙනුවෙන් වූ මගේ යුතුකම් ඉටුකිරීම පැහැර හැරියේත් නැහැ. ආසන සංවිධායක තනතුර අහිමිව තිබියදීත් ඒ මැතිවරණයේදීත් මම අපේ පක්ෂයේ උන්නතිය හා ජයග්‍රහණය වෙනුවෙන් වැඩ කළා.* බොහෝ ආසියාතික රටවල ජනතාවාදී නායකයන් මෙන් ම අපේ රටේ ජනාධිපතිතුමා ඇතුළු දේශපාලනයේ ඇසූ පිරූ තැන් ඇති බොහෝ උදවිය ද කලක් දේශපාලන සිරකරුවන් වශයෙන් හිඳ අත්දැකීම් ලබාගත් අයයි. එවන් දේශපාලන පරිචයක් සහිත සාඩම්බර අතීතයකට උරුමකම් කියන ඔබ දඟගෙයි දැමීමට හේතු වූ කාරණය කුමක්ද?එය විරුද්ධවාදීන්ගේ දේශපාලන කුමන්ත්‍රණයක්. විරුද්ධවාදීන් ගේ බලපෑම් මත ගොතන ලද නඩුවකට පැටලීම නිසා මට මාස 7 ක් බෝගම්බර රිමාන්ඩ් භාරයේ සිටීමට සිද්ධ වුණා.* මේ කාලවකවානුවට පසුව පැමිණෙන්නේ ශ්‍රී ලංකා නිදහස් පක්ෂයට එතරම් සුබදායක කාලයක් නොවෙයි. බල ලෝභය කුලල් කා ගැනීම්, පිල්මාරු හා පැනිලි මත මේ කාලය තුළ ශ්‍රීී ලංකා නිදහස් පක්ෂයේ ඉදිරි ගමනට යම් අභියෝගයක් එල්ල වුණා කීවොත් මා නිවැරදිද?ඇත්ත වශයෙන්ම 2001 වර්ෂයේදී ශ්‍රී.ල.නි.පක්ෂය ඇද වැටීමෙන් පසුව එක්සත් ජාතික පක්ෂ ආණ්ඩුවක් බලයට පැමිණුනා. ඒ අනුව අපද දේශපාලන වශයෙන් විපක්ෂයේ මන්ත්‍රීවරුන් ලෙස මධ්‍යම පළාත් සභාව තුළ කටයුතු කළා. 2004 වර්ෂයේ දී නැවත මා පාර්ලිමේන්තුª මහ මැතිවරණයකට මුහුණ දුන්නත් පාර්ලිමේන්තුවට තේරීපත්වීමට ඉඩ ලැබුණේ නැහැ. එය එසේ සිදුවූයේ පවතින මනාප ක්‍රමය මත ජනතා විමුක්ති පෙරමුණේ මන්ත්‍රීවරුන් 2 ක්ද ඇතුළුව ශ්‍රී ලංකා නිදහස් පක්ෂයෙන් පත්වූයේ මන්ත්‍රීවරුන් 5 දෙනෙක් පමණක් වීම නිසයි.* කෙසේ වෙතත් මධ්‍යම පළාත් සභාව තුළ ඔබට තිබෙන්නේ ස්ථාවර තත්ත්වයක්. පළාත් සභා අවශ්‍යතාවන්ට ගැලපෙන පරිදි ඔබ ජනතාවගේ ආකර්ෂණීය නායකයකු බව මෙයින් මොනවට පැහැදිලි වනවා. මේ පිළිබඳව ඔබේ මතය කුමක්ද?2004 සහ 2009 පළාත් සභා මැතිවරණවලදීත් නැවත නැවතත් මා තුන්වන සහ හතරවන වතාවටත් අපරාජිත මන්ත්‍රීවරයකු ලෙස මධ්‍යම පළාත් සභාවට තේරීපත් වුණා. මේ කාලය තුළ මම සාමාන්‍ය මන්ත්‍රීවරයෙක් ලෙස ඉඳිමින් ආණ්ඩු පක්ෂ සංවිධායක ධූරයේ ද කටයුතු කළා.මීළඟට 2005 වර්ෂයේ දී ජනාධිපති මහින්ද රාජපක්ෂ මැතිතුමා ජනාධිපති ධූරයේ දිවුරුම් දීමෙන් පසු, එතුමා ශ්‍රී ලංකා නිදහස් පක්ෂයේ සභාපති ලෙස මට සිදුවූ අසාධාරණකම් පිළිබඳ ව විමසා බලා මහනුවර දිස්ත්‍රික් සංවිධායක ධූරය ප්‍රදානය කළා.අනතුරුව ජනාධිපති මහින්ද රාජපක්ෂ මැතිතුමා විසින් මා 2010 මැයි මාසෙ 12 වෙනිදා මධ්‍යම පළාත් සභාවේ සෞඛ්‍ය දේශීය වෛද්‍ය, සමාජ සුභසාධන, පරිවාස හා ළමාරක්ෂක සේවා අමාත්‍යවරයා ලෙස පත්කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006281</link>
    <topic>වන්දනා වෑන් රිය කන්ටේනරයේ ගැටීඑකම ගමේ 7ක් එතැනම</topic>
    <author>කුරුණෑගල දිස්ත්‍රික් සංචාරක ගුණරත්න ලියනාරච්චි</author>
    <content>කුරුණෑගල, දැදුරුඔය පාලම අසලදී ඊයේ (27) අලුයම සිදුවූ රිය අනතුරකින් පුද්ගලයන් හත්දෙනෙකු මියගොස් 9 ක් බරපතළ තුවාල ලබා කුරුණෑගලශික්ෂණ රෝහලට ඇතුළත් කරනු ලැබ සිටිති.යාපනය හා අනුරාධපුර වන්දනාවේ ගොස් පැමිණෙමින් සිටි මේ පිරිස එකම ගමේ පදිංචි අය වෙති. මොවුන් කුරුණෑගල, උහුමීය සඳගල ප්‍රදේශයේ පදිංචිකරුවන් වන අතර, ඉතා බරපතළ තත්ත්වයේ සිටි රෝගීන් 8ක් කොළඹ මහ රෝහලටත්, එක් අයකු මහනුවර මහ රෝහලටත් මාරුකර යැවූ බව කුරුණෑගල ශික්ෂණ රෝහලේ අධ්‍යක්ෂිකා වෛද්‍ය සෝමා රාජමන්ත්‍රි මහත්මිය පැවැසුවාය.අනතුරින් මියගොස් ඇත්තේ ඩී. එම්. ඇග්නස් (77), එච්. ඒ. තිලක් සුසන්ත (27), ඉන්ද්‍රා කුමාරි (26), එස්. ඒ. කපිල ප්‍රදීප් (26), අයේෂා නිෂාදිනී, පසිඳු දිල්ෂාන් (06) සහ මල්ෂා මීදුම් මනහර (04) යන අයයි.කුරුණෑගල රෝහලේ ප්‍රතිකාර ලබන හමුදා සෙබළ මංජුල කුමාර (26) හා ශ්‍රියානි ලක්ෂ්මි (16) මෙනෙවිය තවමත් සිහිසුන්ව සිටිති. වාට්ටු අංක 29, 25, 26 වල ප්‍රතිකාර ලබන අයගෙන්ද අප ප්‍රකාශ ලබා ගැනීමට දැරූ උත්සාහයන් ව්‍යර්ථ විය.රියදුරුට නින්දයාම නිසා මේ අනතුර සිදුව ඇති බවට විශ්වාස කරන බව වයඹ නියෝජ්‍ය පොලිස්පති ජගත් අබේසිරි ගුණවර්ධන මහතා කීය.මේ වෑන් රථය 7 දෙනකුට පමණ වාඩිවී ගමන්ගත හැකි කුඩා රථයක් වන අතර එහි දහසය දෙනෙකු ගමන්කොට ඇතැයි පරීක්‍ෂණවලදී හෙළිවී තිබේ.කුරුණෑගල පොලිස් ස්ථානාධිපති අජිත් වංශනාථ මහතා හා රථවාහන අංශයේ පොලිස් ස්ථානාධිපති පො. ප. කිරින්දේ මහතා ඇතුළු කණ්ඩායමක් වැඩිදුර පරීක්ෂණ පවත්වයි.කොළඹ සිට මඩකළපුව දක්වා රජයේ සහනාධාර පොහොර ප්‍රවාහනය කරමින් තිබූ කන්ටේනර් රථයක ගැටුණු වන්දනා නඩය ගමන් ගත් වෑන් රථය පොඩිපට්ටම් වී ඇත.කන්ටේනර් රථයේ රියදුරා පොලිස් අත්අඩංගුවේ පසුවෙති. ප්‍රකාශ ලබා ගැනීමට තරම් සුදුසු මානසික තත්ත්වයක ඔවුන් පසුනොවන බව පරීක්ෂණ පවත්වන පොලිස් කණ්ඩායම පවසයි.වයඹ දිසා භාර නියෝජ්‍ය පොලිස්පති ජගත් අබේසිරි ගුණවර්ධන මහතාගේ හා කුරුණෑගල කොට්ඨාස භාර ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් පිට කුරුණෑගල මූලස්ථාන පොලිස් පරීක්ෂක අජිත් වංශනාත මහතා ඇතුළු කණ්ඩායමක් වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006282</link>
    <topic>වන්දනාවේ ගිය ලක්ෂ 20ක්අනුරපුර වැඳ පුදා ගනිති</topic>
    <author>අමිල ප්‍රභාත් වනසිංහ සහ ගාමිණී ජයසිංහ</author>
    <content>පොසොන් සමයේ අනුරාධපුර හා මිහින්තලේ සිද්ධස්ථාන වැදපුදා ගැනීමට දිවයිනේ නන්දෙසින් ගත වූ දින කීපයේ දී ලක්ෂ විස්සක පමණ ජනතාවක් පැමිණි බව අනුරාධපුර දිස්ත්‍රික් ලේකම් එච්. එම්. කේ. හේරත් මහතා පවසයි.පැමිණි වාහන සංඛ්‍යාව ලක්ෂයකට ආසන්නය. නන්දෙසින් පැමිණෙන ලක්ෂ සංඛ්‍යාත ජනතාවගේ අවශ්‍ය සියලු යටිතල පහසුකම් හා ආරක්ෂාව කිසිදු අඩුවකින් තොරව ලබා දී තිබේ.ඔවුන්ට අවශ්‍ය පානීය ජලය, ප්‍රවාහනය, සනීපාරක්ෂක සේවා ආදිය ලබා දී ඇති අතර අනුරාධපුර අවට වැව්වල අනතුරු වළකාලීම සඳහා ජීවිතාරක්ෂක භටයින් සහ බෝට්ටු 10 බැගින් යොදාවා තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006283</link>
    <topic>නිදහසේ ආගම - දහම ඇදහීමටවත්කොටින්ගෙන් එදා ඉඩ ලැබුණේ නෑ</topic>
    <author/>
    <content>සියලු ශ්‍රී ලාංකිකයන් එක්ව පොසොන් උත්සවය සමරනු දක්නට ලැබීම තමන්ට මහත් සතුටට කරුණක් බව ජනාධිපති මහින්ද රාජපක්‍ෂ මහතා ප්‍රකාශ කෙළේ ය.රුදුරු ත්‍රස්තවාදීන් දශක තුනකට අධික කාලයක් තිස්සේ මේ රටේ ජනතාවගේ ආගමික නිදහස අහුරා දමා තිබූ පැවැසූ ජනාධිපතිවරයා ත්‍රස්තවාදය පරාජය කිරීමෙන් අනතුරුව සියලු දෙනාටම ආගමික නිදහස උදාවූ බවත් කිවේය.ජනාධිපතිවරයා මේ අදහස් පළ කෙළේ ඓතිහාසික සිතුල්පව්ව රජ මහා විහාරස්ථානයේ පොසොන් දින ආලෝක පූජාව විවෘත කිරීමේ අවස්ථාවට ඉකුත් 25 දා එක් වෙමිනි.දැහැමි සමාජයක් වෙනුවෙන් අනාගත පරපුර හැඩගැස්වීම වැඩිහිටියන්ගේ වගකීම බව පෙන්වා දුන් ජනාධිපතිවරයා අපට අවශ්‍යදැහැමි සමාජයක් වෙනුවෙන් අනාගත පරපුර හැඩගැස්වීම වැඩිහිටියන්ගේ වගකීම බව පෙන්වා දුන් ජනාධිපතිවරයා අපට අවශ්‍ය වෛරයෙන් තොර ගුණගරුක සමාජයක් බවත් දරු පරපුර යහ මඟට ගැනීම සඳහා කැපවීමට වැඩිහිටියන් අධිෂ්ඨාන කර ගත යුතු බවත් කීවේය.පොසොන් පොහොය වැනි වැදගත් දිනයක සිතුල්පව්ව විහාරයට ඒමට ලැබීම පිළිබඳව සතුට පළ කළ ජනාධිපතිවරයා මේ විහාරස්ථානයට නොයෙක් විට ත්‍රස්තවාදී තර්ජන එල්ල වූ බවත් ඒ සෑම මොහොතකම තමා පැමිණ ආරක්ෂාව ගැන සොයා බැලූ බවත් පැවැසීය.සිතුල්පව්ව රජ මහා විහාරය එල්. ටී. ටී. ඊ ත්‍රස්තවාදීන්ගෙන් ආරක්ෂා කරගෙන ගොඩනැඟීමට ජනාධිපතිවරයා දැක්වූ දායකත්වය විහාරාධිපති මැටරඹ හේමරතන නාහිමියන්ගේ පැසසුමට ලක් විය.නියෝජ්‍ය කථා නායක පි‍්‍රයංකර ජයරත්න සිතුල්පව්ව රජ මහාවිහාරයේ දායක සභාවේ උප සභාපති ධම්මික ආටිගල මහත්වරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006284</link>
    <topic>කිලිනොච්චියේ කැබිනට් රැස්වීම දේශපාලන ෂෝ එකක් නොවේ</topic>
    <author>සුභාෂිනි සේනානායක</author>
    <content>උතුරු - නැගෙනහිර නිදහස් කර ගත්තත් මිනිසුන් මානසික වශයෙන් වෙන්කර සැලකීමට තවමත් හුරු වී සිටින බව ශ්‍රී ලංකා නිදහස් පක්‍ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පැවැසී ය.භූගෝලීය වශයෙන් වෙන් වන උතුර සහ නැගෙනහිර ශ්‍රී ලංකාවේ කොටසක් ලෙස සැලකීමට ජනතාව හුරු කිරීමේ අරමුණින් ඇමැති මණ්ඩල රැස්වීම කිළිනොච්චියේ පැවැත්වීමට තීරණය කළ බවද ඇමැතිවරයා පැවසී ය.අන්තර් ජාතික වශයෙන් හිස එසවීමට දඟලන ත්‍රස්තවාදය මෙල්ල කිරීම සඳහා මානුෂික වශයෙන් සියලු ජාතීන් දැනුවත් කිරීම සඳහා මෙම පියවර ගත් බව ද හෙතෙම පැවැසීය.කිලිනොච්චියේ කැබිනට් රැස්වීම පැවැත්වීම “බොරු ෂෝ” එකක් ලෙස එක්සත් ජාතික පක්‍ෂයේ මන්ත්‍රීවරයකු හැඳින්වීම සම්බන්ධයෙන් ‘දිනමිණ’ අදහස් විමසූ අවස්ථාවේ දී ඇමැතිවරයා එසේ පැවැසී ය.කිලිනොච්චියේ ඇමැති මණ්ඩල රැස්වීම පැවැත්වීම “බොරු ෂෝ” එකක් ලෙස පෙනෙන්නේ දේශපාලන බොරු සෝබනකාරයින්ට බවද හෙතෙම පැවැසීය.මේ අය හැමවිටම කරන්නේ ශ්‍රී ලංකාව ලබා ගන්නා ජයග්‍රහණ අවතක්සේරු කොට ජාත්‍යන්තරයට කේලම් කීම බවද මෛත්‍රීපාල සිරිසේන මහතා වැඩිදුරටත් කීය.උතුරු - නැගෙනහිර යනුවෙන් වෙන්කර හැඳින්වීම නතර කිරීම සඳහා එය ශබ්දකෝෂයෙන් ඉවත් කිරීමට කාලය උදාවී ඇති බව ද හෙතෙම අවධාරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006285</link>
    <topic>සංචාරක පැමිණීම 50% කින් ඉහළට</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවට සංචාරකයන්ගේ පැමිණීම මේ වසරේ මුල් මාස පහේදී සියයට පනහකින් ඉහළ ගොස් තිබේ.පසුගිය වසරේ මුල් මාස පහට සාපේක්ෂව මේ වසරේ මුල් මාස පහේ සංචාරකයන්ගේ පැමිණීම සියයට 50.3කින් ඉහළ ගොස් ඇති බව සංචාරක ප්‍රවර්ධන කාර්යාංශය කියයි. මේ වසරේ මුල් මාස පහේ සංචාරකයන් 233922 දෙනකු මෙරටට පැමිණ ඇති අතර පසුගිය වසරේ එම සංඛ්‍යාව 176427ක් විය.මේ සංචාරකයන්ගෙන් බහුතරය ඉන්දියාව, මාලදිවයින, ඕස්ටේ‍්‍රලියාව, නවසීලන්තය සහ කැනඩාව යන රටවල් වැසියෝ වෙති.ත්‍රස්තවාදය අවසන්වීමත් සමඟම රට තුළ ඇති වූ සාමකාමී වාතාවරණය හේතුවෙන් සංචාරකයන්ගේ පැමිණීම වර්ධනය වෙමින් පවතින බව සඳහන් කරන කාර්යාංශය මේ වසරේ සංචාරකයන් ලක්ෂ පහකගේ පැමිණීම බලාපාරොත්තු වන බවත් පවසයි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006286</link>
    <topic>රංඟේ බණ්ඩාරට පහරදීම:</topic>
    <author>අතුකෝරළ යූ. ගුණපාල – ආරච්චිකට්ටුව සමූහ</author>
    <content>එ. ජා. ප. පාර්ලිමේන්තු මන්ත්‍රී පාලිත රංගේ බණ්ඩාර මහතාට පහරදීමේ සිද්ධිය සම්බන්ධයෙන් තවත් සැකකරුවෝ පස්දෙනෙක් අත්අඩංගුවට ගනු ලැබ සිටිති.කොළඹ අපරාධ පරීක්‍ෂණ දෙපාර්තමේන්තුවේ නිලධාරීන් කණ්ඩායමක් එක්ව අත්අඩංගුවට ගන්නා ලද සැකකරුවන් හලාවත වැඩබලන මහේස්ත්‍රාත් නිශ්ශංක රූපසිංහ මහතා හමුවට ඉදිරිපත් කිරීමෙන් පසුව ජූලි මස පළමුවන දින දක්වා රක්ෂිත බන්ධනාගාර ගත කැරිණි.රංඟේ බණ්ඩාර මහතා මහ මැතිවරණයෙන් ජයලබා හලාවත සිංහපුර පාරේ නිවසකට පැමිණ සිටියදී අපේ‍්‍රල් 10 දින සවස මේ පහරදීමට ලක්විය.ඒ සම්බන්ධයෙන් හලාවත පොලිසිය සැකකරුවන් පස්දෙනකු අත්අඩංගුවට ගෙන හලාවත දිසා අධිකරණයට ඉදිරිපත් කිරීමෙන් පසු හලාවත ප්‍රධාන දිසා විනිසුරු කේ. සිවපාක්‍ය සුන්දරම් මහත්මිය ඔවුන් රක්ෂිත බන්ධනාගාර ගත කළාය. අනතුරුව ඇප මත මුදාහැරියාය.මහ මැතිවරණයට පුත්තලම දිස්ත්‍රික්කය සඳහා එජාපයෙන් තරඟ කළ වයඹ පළාත් සභා මන්ත්‍රී ශාන්ත සිසිරකුමාර අබේසේකර, එම්. නිලන්ත ලක්සිරි, අනුර ශාන්ත ගුණසේකර, සුනිමල් ක්‍රිෂාන්ත ෆොන්සේකා සහ මංජු ක්‍රිෂාන්ත ඇප මත මුදාහැර සිටින සැකකරුවෝ ය.එම සැකකරුවන් පස්දෙනාට හලාවත ප්‍රධාන දිසා විනිසුරු කේ. සිවපාක්‍යසුන්දරම් මහත්මිය අගෝස්තු 20 දින අධිකරණයේ පෙනී සිටීමට නියෝග කර ඇත.පහරදීම සිදුවූ නිවසේ අයිතිකරු වන අබ්දුල් හසන් අබ්දුල් ජෙමියුන් මහතා සහ රංඟේ බණ්ඩාර මහතාගේ ආරක්ෂක නිලධාරීව සිටි පොලිස් කොස්තාපල් රත්නායක (60596) මහතා ප්‍රධාන සාක්ෂිකරුවෝ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006287</link>
    <topic>රුහුණු සරසවිවිද්‍යා පීඨයඅද යළි ඇරේ</topic>
    <author>බන්ධුල ගුණසේකර හාමාතර දිසා විශේෂ</author>
    <content>රුහුණු සරසවියේ විද්‍යාපීඨ සියලු වසරවල සිසුනගේ අධ්‍යයන කටයුතු අද (28) යළි ඇරඹෙන බව උපකුලපති මහාචාර්ය සුසිරිත් මෙන්ඩිස් මහතා පැවසීය.අධ්‍යාපන කටයුතු තාවකාලික ලෙස නතර කොට ඇති සෙසු පීඨ තුනට අයත් සිසුන්ගේ අධ්‍යයන කටයුතු ඇරඹීම සම්බන්ධයෙන් හෙට (29) තීරණයකට එළඹීමට නියමිත බවද උප කුලපතිවරයා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006288</link>
    <topic>‘ලංකා නිවුස්’ මඩ වෙබ් අඩවියේඅනිල් විතානාච්චි පදිංචි රටෙන් මාරු</topic>
    <author>විජයානි එදිරිසිංහ</author>
    <content>වසර ගණනාවක් තිස්සේ මෙරට රජයේ ප්‍රභූවරුන්, ආරක්ෂක නිලධාරින් මැති ඇමැතිවරුන් හා මාධ්‍යවේදීන් විශාල පිරිසකට මඩ ප්‍රහාර එල්ල කළ “ලංකා නිවුස්” වෙබ් අඩවිය, පවත්වාගෙන ගිය ප්‍රධානියා තමා බව අනිල් විතානාච්චි එම වෙබ් අඩවියෙහිම පිළිගෙන තිබේ. ඊයේ (27) එකී වෙබ් අඩවිය මගින් එසේ පිළිගෙන ඇත.මොහු එම වෙබ් අඩවියේ මෙහෙයුම් අධ්‍යක්ෂ බව තවදුරටත් එහි සඳහන් වේ. මානුෂීය මෙහෙයුම් පැවැති කාලයේදී එකී මෙහෙයුම් ක්‍රියාදාමය කඩාකප්පල් කිරීම සඳහා එම වෙබ් අඩවිය මගින් මෙහෙයුම්වල නියුතු ආරක්ෂක අංශ හෑල්ලුවට ලක්කෙරෙන ආකාරයේ ප්‍රවෘත්ති පළකරන ලදී.ආරක්ෂක ප්‍රවෘත්ති වාර්තාකරණයේ යෙදී සිටි ඇතැම් මාධ්‍යවේදීන්ටද එමගින් මඩ ප්‍රහාර එල්ල කැර තිබිණි.රාජ්‍ය නොවන බෙහෝ සංවිධාන සහ රජයට එරෙහිව උද්ඝෝෂණවල යෙදෙන ඇතැම් මාධ්‍ය කණ්ඩායම් සමගද මේ පුද්ගලයා සමීප සම්බන්ධකම් පවත්වාගෙන ගොස් තිබුණි.එම මාධ්‍ය සංගම් නායකයන්ගේ මඩ කොන්ත්‍රාත්තු භාරගෙන ක්‍රියාකර තිබුණේද මෙම වෙබ් අඩවිය. රටින් බැහැරව සිට ක්‍රියාත්මක වූ මෙම වෙබ් අඩවිය පවත්වාගෙන ගොස් ඇත්තේ මෙරට රජයට එරෙහිව කටයුතු කරන එවැනි විශාල පිරිසකගේ අනුග්‍රහය ඇතිව ඔවුන් සමඟ සමීප සම්බන්ධකම් තබා ගනිමින් බව හෙළිවී තිබේ.විදේශගතව සිටින මොහු එකී පදිංචි ස්ථානයෙන් ඉවත්ව පලාගොස් ඇති බව බුද්ධි අංශවලට වාර්තා වී ඇත. එහෙත් මොහු ජාත්‍යන්තර පොලිසියට ළඟදීම කොටුවනු ඇතැයි විශ්වාස කෙරේ. මොහු විසින් සිදුකරන ලදැයි කියන මූල්‍ය වංචා ගණනාවකටද ඔහු අවශ්‍යව සිටින අයකු බව වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n1006289</link>
    <topic>පොළොන්නරුව-දඹුල්ල-කළුතර සිදු වූරිය අනතුරුවලින් දෙදෙනෙක් මරුට</topic>
    <author>පොළොන්නරුව විශේෂ, දඹුල්ල සමූහ සහ කළුතර මධ්‍යම, දිස්ත්‍රික් විශේෂ හා සංචාරක සමූහ</author>
    <content>පොළොන්නරුව, දඹුල්ල සහ කළුතරදී සිදුවූ රිය අනතුරු තුනකින් පොසොන් සිරි නැරඹීමට ගිය සහ වන්දනාවේ ගිය දෙදෙනකු මියගොස් තවත් දහසය දෙනෙක් තුවාල ලැබූහ.යටියන්තොට සිට පොළොන්නරුවට වෑන් රථයකින් වන්දනාවේ පැමිණි පිරිසක් අතර සිටි දහසය හැවිරිදි පාසල් සිසුවෙකු එම වෑන් රථයෙන් බිමට වැටී ජීවිතක්ෂයට පත්වීමේ දුක්මුසු පුවතක් පොළොන්නරුව මහ රෝහලෙන් වාර්තා විය.සෝමාවතිය චෛත්‍යය වන්දනා කොට ආපසු එමින් සිටියදී සුංගාවිල ප්‍රදේශයේදී මෙම අනතුරට ලක්වූයේ දිලීප් උදයංග නැමැති සිසුවෙකි.පෙරේදා (26) දඹුල්ල කුරුණෑගල පාරේ ඉබ්බන්කටුව පාලම අසලදී සිදුවූ ටිපර් අත්ට්‍රැක්ටර් ගැටුමෙන් අත්ට්‍රැක්ටරයේ ගමන්ගත් එක්දරු මවක් අසාධ්‍ය තත්ත්වයෙන් දඹුල්ල රෝහලට ඇතුළත් කිරීමෙන් පසු මියගොස් ඇත.මියගියේ දෙවටේගෙදර උදයාංගනී විජේරත්න (24) යන තැනැත්තියයි.ගලේවෙල, නිලන්නෝරුව ගම්මානයේ සිට කීපදෙනෙකු සමඟ රංගිරි දඹුලු විහාරය වැඳපුදාගෙන යාමට පැමිණ ඇත්තේ අත්ට්‍රැක්ටරයෙනි.දඹුල්ල නගරයට යාබද ඉබ්බන්කටුව පාලම අසලදී වැරදි පැත්තෙන් අධික වේගයෙන් පැමිණි ටිපර් රථය අත්ට්‍රැක්ටරයේ ඉදිරිපස ගැටීම නිසා සිදුවූ අනතුරින් මෙම එක්දරු කාන්තාව මියගොස් ඇත.පොසොන් සිරි නැරඹීමට ගිය පොතුපිටිය මල්වත්ත ප්‍රදේශයේ පිරිසක් ගමන් ගත් ලොරි රථයක් වෑන් රථයක ගැටීමෙන් 16 දෙනෙකු තුවාල ලබා කළුතර නාගොඩ රෝහලට ඇතුළත් කොට ඇත.පෙරේදා (25) දින රාත්‍රී 2.45 ට පමණ කළුතර කටුකුරුන්දේදී මෙම අනතුර සිදුව ඇත. අධික වේගයෙන් පැමිණි වෑන් රථයක් ලොරි රථයේ පිටුපස ගැටීමෙන් ලොරි රථය අසල නිවසක් තුළට ගොස් ඇත.මෙම අනතුරෙන් කුඩා දරුවන් 06 දෙනෙකුද බරපතල තුවාල ලබා ඇත. කළුතර දකුණ පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n10062810</link>
    <topic>ශ්‍රී ලංකාවේ සැබෑ තත්ත්වය ලෝකයට කියා පෑමේදී ඉන්දියාවටත් යම් කාර්ය භාරයක් පැවැරී තිබෙනවා</topic>
    <author/>
    <content>ජාත්‍යන්තරයෙන් ශ්‍රී ලංකාවට එල්ලවන ඇතැම් බලපෑම් හමුවේ ඉන්දියාවටද යම් කාර්යභාරයක් පැවැරී ඇති බව අගමැති දි. මු. ජයරත්න මහතා පවසයි.අග්‍රාමාත්‍යවරයා පෙන්වා දෙන්නේ ශ්‍රී ලංකාවට ආසන්නම රාජ්‍ය ලෙස ඉන්දියාව සමඟ තවදුරටත් ශක්තිමත් සබඳතාවක් පවත්වා ගැනීම ඉතා වැදගත් බවයි.හෙතෙම මේ බව කියා සිටියේ ඊයේ (27) පෙරවරුවේ ඉන්දීය මධ්‍ය ප්‍රදේශ ප්‍රධාන ඇමැති ශ්‍රී ශිවරාජ් සිං චව්හාන් මහතා සමඟ අගමැති නිල නිවසේ පැවැති සාකච්ඡාවකදී ය.මේ හමුවේදී අගමැතිවරයා පෙන්වා දුන්නේ රට තුළ ත්‍රස්තවාදය අවසන් කර ශ්‍රී ලංකාව අලුත් ගමනක් ආරම්භ කර ඇති බවයි ජනාධිපති මහින්ද රාජපක්ෂ මහතාගේ ශක්ති සම්පන්න නායකත්වය හමුවේ රට සංවර්ධනය කරා මෙහෙයවන අතර තුර ඇතැම් අවස්ථාවන් හිදී ජත්‍යන්තරයෙන් බලපෑම් එල්ල වී තිබෙන බව අගමැතිවරයා එහිදී පෙන්වා දුන්නේ ය.තත්ත්වය ශ්‍රී ලංකාවේ අනන්‍යතාවයට තර්ජනයකි. එබැවින් මේ මොහොතේ දී ශ්‍රී ලංකාවේ මේ තත්ත්වය පිළිබඳව ලෝකයට පවසන්න ඉන්දියාවටත් වගකීමක් තිබෙන බව හෙතෙම පෙන්වා දුන්නේ ය.එහිදී තවදුරටත් අදහස් දැක් වූ අගමැතිවරයාශ්‍රී ලංකාවේ සෑම ජාතියකටම ස්වාධීනව ජීවත් වීමේ අයිතිය අපේ රජය තහවුරු කර දී තිබෙනවා.ජනාධිපතිවරයාගේ මහින්ද චින්තනය තුළ ජාතීන් අතර සුහදතාව ශක්තිමත් කරන්න අවස්ථාව උදා වෙලා. අපි ලෝකයටම ආදර්ශවත් ලෙස ජාතීන් අතර සුහදතාව ශක්තිමත් කරල තිබෙනවා.එහෙම පසු බිමක තමයි අපේ රටේ ක්‍රියාකාරිත්වය ගැන ජාත්‍යන්තරයෙන් විවිධ මත පලවෙන්නේ, වර්තමානයේ වතු ජනතාවට හොඳ ජීවන තත්ත්වයක් ලැබී තිබෙනවා. වතුකරයේ ජනතාවට ලැබිල තියෙන ඉහළ ජීවන තත්ත්වය හමුවේ අද එම වතු දරුවෝ උසස් අධ්‍යාපනයක් ලබා රජයේ තනතුරුවලටද පත්වෙලා ඉන්නවා.මෙහි දී අදහස් දැක් වූ ඉන්දීය මධ්‍ය ප්‍රදේශ ප්‍රධාන අමාත්‍ය ශ්‍රී ශිවරාජ් සිංහ චව්හාන් මහතාශ්‍රී ලංකාවේ වේගවත් සංවර්ධනය පිළිබඳව ඉන්දියාව අතිශයින් සතුටට පත් වෙනවා. ඉන්දීය රජයත් රට වැසියනුත් ශ්‍රී ලංකාවේ සාමකාමී වාතාවරණය පිළිබඳව ඉතා උනන්දුවෙන් කතා බහ කරනවා.දිගින් දිගටම ශ්‍රී ලංකාවේ සංවර්ධන කටයුතු සඳහා සහාය දැක්වීමට ඉන්දියාව ක්‍රියා කරන බව අවධාරණය කළ ශිවරාජ් සිං මහතා උතුරු නැඟෙනහිර අවතැන් වූවන් යළි පදිංචි කිරීම සඳහා රජය උනන්දුවෙන් ක්‍රියා කිරීමද සතුටට කරුණක් බව පැවැසීය.එම කටයුතු වේගවත් කිරීම සඳහා සහාය දැක්වීමට ඉන්දියාව සුදානම් බවද ඔහු සඳහන් කෙළේ ය. මේ හමුවේ දී, ඉන්දියාවේ ඉදිකෙරෙන ජාත්‍යන්තර බෞද්ධ විශ්වවිද්‍යාලය පිළිබඳවද අවධානය යොමු විය. ඒ සඳහා දැනටමත් ඉඩම් අක්කර 64ක් නිදහස් කර දී ඇති බවත් ඉදිකිරීම් සඳහා ඉන්දීය රුපියල් කෝටියක් ලබාදීමට පියවර ගෙන ඇති බවත් ප්‍රධාන ඇමැතිවරයා කීය.මෙම හමුවට මහා බෝධි සංගමයේ සභාපති බානගාල උපතිස්ස තිනියාවල පාලිත හිමිවරුන් ද ඇමැති දිනේෂ් ගුණවර්ධන ඉන්දීය පාර්ලිමේන්තු මන්ත්‍රී ශ්‍රී චන්ද්‍රන් මිට්‍රා ශ්‍රී ලංකාවේ ඉන්දීය මහ කොමසාරිස් අශෝක් කේ කාන්තා, ප්‍රධාන ඇමැති ලේකම් ශ්‍රී අදුරාජ් ජැයින් යන මහත්ම මහත්මීහුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n10062811</link>
    <topic>දකුණු ආසියානු කලාපයට පොලිස් ඒකකයක්</topic>
    <author>අමල් යශෝමන් ජයසිංහ</author>
    <content>දකුණු ආසියානු කලාපීය පොලිස් ඒකකයක් පිහිටුවීමට සාර්ක් කලාපීය අභ්‍යන්තර හා ස්වදේශ කටයුතු ඇමැතිවරුන් එකඟතාව පළකළහ.‘ඉන්ටර්පෝල්’ හෙවත් ජාත්‍යන්තර පොලිසිය ආකාරයට ‘සාර්ක් පෝල් (SAARCPOLE) යනුවෙන් එය නම් කිරීමට ද නියමිතය.දකුණු ආසියානු කලාපීය තුන්වැනි සමුළුව පාකිස්ථානයේ අභ්‍යන්තර හා ස්වදේශ කටයුතු ඇමැති රෙහ්මාන් මලික් මහතාගේ ප්‍රධානත්වයෙන් පකිස්ථානයේ ඉස්ලාමාබාද් නුවරදී පැවැත්විණි.මේ සමුළුවට ශ්‍රී ලංකාව, පකිස්ථානය, ඉන්දියාව, බංග්ලාදේශය, ඇෆ්ගනිස්ථානය, භූතානය, නේපාලය සහ මාල දිවයින රටවල නියෝජිතයන් සහභාගි වූහ.ශ්‍රී ලංකාව වෙනුවෙන් රාජ්‍ය කළමනාකරණ ප්‍රතිසංස්කරණ ඇමැති රත්නසිරි වික්‍රමනායක මහතා මේ සාර්ක් සමුළුවට සහභාගි විය.සාර්ක් සමුළුවේ මහ ලේකම් ශීල් කාන්ත් ෂර්මා තම දේශනයේ දී සමුළුවේ අරමුණු පැහැදිලි කරමින් කලාපයට තර්ජනයක්ව පවතින ත්‍රස්තවාදයත් ඒ හා සබැඳි අපරාධ ජාලය මැඩලීමත් සඳහා යොමු වීම මෙහි ප්‍රධාන අරමුණ බව පැවසීය.මේ අර්බුද හේතුවෙන් සාමාජීයව ද දේපොළවලට ද සිදුවන හානිය ඉතාමත් බරපතළ බවද හෙතෙම මෙහිදී අවධාරණය කෙළේය.එවැනි හානි ගෙනදෙන ත්‍රස්තවාදය මර්දනය කිරීමේදී අදාල රටවල් විසින් ගනු ලබන තීරණවලදී සිය සහාය ලබාදීම හැර අභ්‍යන්තරික අත පෙවීම් කිරීම නුසුදුසු බවට ද මෙහිදී අදහස් ඉදිරිපත් කෙරිණි.කිසියම් රටක ප්‍රතිපත්ති ක්‍රියාත්මක කිරීමේදී එම රටවල ස්වාධීනත්වයට හා ස්වෛරීභාවයට බලපෑම් සිදු කිරීම නුසුදුසු බවට එම රටවල නියෝජිතයන්ද මෙහිදී පෙන්වා දුන්හ.සෑම රටකට ම සමාන වූ හිමිකම් ඇත. අන්‍යෝන්‍ය අවබෝධයෙන් යුතුව අනෙකාට ගෞරව කිරීම අත්‍යාවශ්‍ය වේ. වෙනත් රටකට බලපෑම් කිරීම හෝ අනවශ්‍ය මැදිහත්වීම් නොකරන බවට ප්‍රතිපත්තිමය බවක් තිබිය යුතු බවටද මේ සමුළුවේදී එකඟතාවකට පැමිණියහ.අද කලාපීය වශයෙන් පොදුවේ මුහුණ දෙන ප්‍රධාන අර්බුදය ත්‍රස්තවාදයයි. එය රාජ්‍යයන්හි සාමයට හා ස්ථාවරභාවයට හානිකර තත්ත්වයක් නිර්මාණය වී ඇත. මේ සඳහා ස්ථිරසාර විසඳුමක් ලබාදීමේ අවශ්‍යතාවය පිළිබඳවද මේ සමුළුවේදී අවධාරණය කෙරිණි.ඉකුත් 23 දින ආරම්භ වූ මේ සාර්ක් සමුළුව 26 වැනි දින දක්වා පැවැති අතර කලාපීය රටවල ස්වදේශ හා අභ්‍යන්තර කටයුතු ඇමතිවරුන්ගේ සමුළුව 26 වැනි දින දක්වා පැවැත්විණි.මේ සමුළුව 2011 වසරේ භූතානයේදී යළි රැස්වීමට නියමිතව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=n10062812</link>
    <topic>බලගතු රාජ්‍ය ඉදිරියේ නොසැලී සිටීමේ ශක්තිය ලැබුණේ මිහිඳු මාහිමියන්ගෙන්</topic>
    <author>චූල බණ්ඩාර කුලසේකර, තෙන්නකෝන් කුලසේකර, කිත්සිරි වනසිංහ, ගාමිණී ජයසිංහ, ගයාන් රාජපක්ෂ, අමිල වනසිංහ, නාච්චදූව සමූහ හා හිදෝගම සමූහ</author>
    <content>ලෝකයේ බලගතු යැයි පැවසෙන ඕනෑම රාජ්‍යයක් ඉදිරියේ ශ්‍රී ලාංකිකයන් ලෙස අභීතව, ගාම්භීරව නොසැලී සිටීමේ ශක්තිය ශ්‍රී ලාංකිකයන්ට උරුමවූයේ අනුබුදු මිහිඳු මහරහතන් වහන්සේගෙන් පසුව යැයි ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා පැවසීය.ලෝක බලවතුන්ගේ තර්ජන ගර්ජන මැද අභීතව ත්‍රස්තවාදය නිම කළ ජනාධිපතිවරයා පිළිබඳව සමහර බලගතු රාජ්‍යයන්ට තවමත් අදහාගත නොහැකි බවත් රඹුක්වැල්ල මහතා, එය ශ්‍රී ලාංකික අනන්‍යතාව බව මේ භූමියේ සිට ආඩම්බරයෙන් ප්‍රකාශ කරන්නේ යැයි ද කීය.ඇමැතිවරයා එම අදහස් පළකැර සිටියේ සී/ස එක්සත් ප්‍රවෘත්ති පත්‍ර සමාගම, ලංකා විදුලි බල මණ්ඩලයේ සම අනුග්‍රාහකත්වයෙන් හා අබාන්ස් ආයතනයේ බැතිබර දායකත්වයෙන් හතළිස් අටවැනි වරටත් මිහින්තලා පොසොන් මහා ආලෝක පූජාව විවෘත කරමිනි.පසුගිය පොසොන් පොහෝ දින (25) සවස 7.00 ට මිහින්තලා ආලෝක පූජාව (දෙවැනි දිනයේ) ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල වාරිමාර්ග ජල සම්පත් කළමනාකරණ නියෝජ්‍ය ඇමැති එස්. එම්. චන්ද්‍රසේන මහත්වරු විසින් විවෘත කරමින් මිහින්තලා පුණ්‍ය භූමිය විදුලි ආලෝකයෙන් ඒකාලෝක කරන ලදී. එහිදී කෙහෙළිය රඹුක්වැල්ල මහතා මෙසේ ද කීය.දුනු, ඊතල රැගෙන මුව දඩයමේ යෙදී සිටි එකළ මෙරට පාලකයාවූ දේවානම්පියතිස්ස මහ රජතුමා මිහිඳු මහ රහතන් වහන්සේ දේශනා කළ සම්බුදු දහම අසා අවි ආයුධ බිම දමා රට තුළ අවිහිංසාවත් සාමයත් උදාකළා. එතනින් ඇරඹි ශ්‍රී ලාංකික ශිෂ්ඨාචාරය සංස්කෘතිය සභ්‍යත්වය මිනිස් කම, ධාර්මික ආර්ථිකය මේ රට ස්වයං පෝෂිත කළා.අවි අතට ගෙන සිටි ත්‍රස්තවාදීන් යහමගට ධර්ම මාර්ගයට ගැනීමේ උතුම් පුණ්‍යකර්මය අද මහින්ද රාජපක්‍ෂ ජනාධිපතිතුමා අරඹා ඇති බවත් ශ්‍රී ලාංකික ඉතිහාසයේ සතුරු ආක්‍රමණවලට මුහුණදෙමින් අපේ රජ දරුවන් රට ස්වයංපෝෂිත කළා සේම මේ රට ආසියාවේ ආශ්චර්යමත් රට බවට පත්කිරීම එතුමාගේ අධිෂ්ඨානය බවත් එදා මිහිඳු මහ රහතන් වහන්සේ නිර්මාණය කළ සැදැහැවත් රට මෙදා මහින්ද රාජපක්‍ෂ මහතා අනාගත පරපුරට දායාද කරනු ඇති බවත් ඇමැතිවරයා කීය.තිස් වසරක් තිස්සේ අහිමිවූ සාමයත් නිදහසත් අද ශ්‍රී ලාංකික ජාතියට භුක්ති විඳීමේ අවස්ථාව උදාවී ඇති අයුරු මෙරට ශිෂ්ඨාචාරයේ ආරම්භක ස්ථානය වන මිහින්තලා පුණ්‍ය භූමියට එක්රොක් වී සිටින ලක්‍ෂ සංඛ්‍යාත බැතිමතුන්ගෙන් සනාථ වන බවත් ජනාධිපතිතුමා හා රජය අපේ රණවිරුවන් හා එක්ව උදාකළ මේ වාසනාවන්ත යුගයෙන් උපරිම ප්‍රයෝජන ගෙන රටත් ජාතියත් ඉදිරියට ගෙන යෑමට සියලු පුරවැසියන් අධිෂ්ඨාන කර ගත යුතු බවද ඇමැතිවරයා පැවසීය.සී/ස එක්සත් ප්‍රවෘත්ති පත්‍ර සමාගමේ නිර්මාතෘ ඩී. ආර්. විජේවර්ධන ශ්‍රීමතාණන් හැබෑ බෞද්ධයෙකි. එතුමා කිසිදු ලාභ ප්‍රයෝජනයක් අපේක්‍ෂා නොකර බෞද්ධයකු ලෙස අඳුරෙන් වැසී තිබූ මිහින්තලා පුණ්‍ය භූමිය පොසොන් පොහොයට ආලෝකමත් කිරීම 1963 විදුලි උත්පාදන යන්ත්‍රයක් මගින් ආරම්භ කළා. අදවන විට අඩසියවසකට ආසන්න කාලයක් සී/ස එක්සත් ප්‍රවෘත්ති පත්‍ර සමාගම නොකඩවා බැතිබර හදින් මිහින්තලා පුණ්‍ය භූමියෙහි විදුලි ආලෝක පූජාව පවත්වා ගෙන යනවා.අපෙන් සිදු වූ යම් යම් අඩු පාඩු ඉදිරි කාලයේ මඟහරවා ගෙන මේ උතුම් ආලෝක පූජාව පවත්වාගෙන යෑමටත් මේ පුණ්‍ය භූමියෙහි පවතින අඩුපාඩු සපුරාදී අනාගත පරපුරට ශ්‍රේෂ්ඨ සංස්කෘතියේ ආරම්භක ස්ථානය සුරක්‍ෂිත කිරීමට ලේක්හවුස් ආයතනය කැප වන බව ද ඇමැතිවරයා මෙහිදී පැවැසීය.පෘථග්ජන මිනිසුන් වන දේශපාලනඥයන් නුසුදුසු පුදුමාකාර තරගයක යෙදී සිටින බවත් බෞද්ධ ශිෂ්ඨාචාරයේ උල්පත වූ මිහින්තලා පුණ්‍ය භූමියට පැමිණ නිදහසේ චෛත්‍ය රාජයාණන් දෙස බලා සිටීමෙන් තමන් ලැබූ මහා වින්දනය රුපියල් කෝටි ගණනක් වැය කැර හෝ ලබා ගත නොහැකි බව ද පෙර ආත්මවල තමා කැර ඇති මහා පුන්‍ය බලයෙන් මේ විදුලි ආලෝක පූජාවට සහභාගිවීමට ලැබුණු බවත් පසුගිය කාලයේ මිහින්තලා පුන්‍ය භූමිය ත්‍රස්තවාදී ඊළාම් රාජ්‍යයට අයත් ප්‍රදේශයක් ලෙස සටහන් වී තිබූ බව අප අමතක නොකළ යුතු බවත් කුමන තර්ජන ගර්ජන මධ්‍යයේ වූවද දිවි දෙවැනි කොට මේ පින්බිම ආරක්ෂා කැරගෙන පෝෂණය කරන මිහින්තලා රාජමහා විහාරාධිපතින් වහන්සේටත් විහාරාධිකාරී හිමිපාණන් වහන්සේටත් ජනාධිපතිතුමා හා රජය වෙනුවෙන් තම නමස්කාරය පුදකරන බවත් ඇමැතිවරයා පැවැසීය.වාරිමාර්ග ජල කළමනාකරණ නියෝජ්‍ය ඇමැති එස්. එම්. චන්ද්‍රසේන මහතා, අපේ රටේ සාමය, අවිහිංසාව, මෛත්‍රිය, කරුණාව ගලා ගියේ අම්බස්තලය නැමැති මේ පුන්‍ය භූමියේ සිටයි.ලොව විශ්මිත වාරිමාර්ග මහ සයුර පරදන මහ වැව්, අහස උසට නැගි දාගැබ්ද, සමාධි පිළිමය, සඳකඩ පහන් වැනි විශ්මිත නිර්මාණ බිහිවී රටත් ජනතාවත් දියුණුවේ හිනිපෙත්තට පැමිණියේ මිහිඳු මහ රහතන් වහන්සේගේ සදහම් පණිවිඩය මගිනි.කුරිරු මිනිස් සිත් සතන් තුළ අවිහිංසාව මෛත්‍රිය කරුණාව හා ඥානය පහළ වූයේ ද බුද්ධිය පහළ වූයේ ද මිහින්තලා පුදබිමෙන් ගලා ගිය ධර්මයෙනි.පසුගිය අප්‍රියෙල් මස ස්වභාවික හේතුවක් මත මිහින්තලා චෛත්‍ය රාජයාණන් හදිසි ආපදාවකට ලක්වූ මොහොතේ රටේ පාලකයා ලෙස ජනාධිපති මහින්ද රාජපක්ෂ මහතා, වහාම මිහින්තලාවට ගොස් චෛත්‍ය රාජයා ප්‍රතිසංස්කරණය කිරීමට අවශ්‍ය කටයුතු සලසන ලෙස තමාට උපදෙස් දුන් බවත් ඒ අනුව ආපදා කළමනාකරණ පවුසි ඇමැතිතුමාත් නියෝජ්‍ය අමාත්‍ය ඒකනායක, බුද්ධ ශාසන නියෝජ්‍ය ඇමැති ගුණවර්ධන ඇමැතිවරුන් පුරාවිද්‍යා උසස් නිලධාරින් හා අනුරාධපුර මහ දිසාපතිතුමා ඇතුළු රාජ්‍ය නිලධාරින් සමඟ පැමිණ මිහින්තලේ රාජමහා විහාරාධිපති හා විහාරාධිකාරී හිමිවරුන්ගේ උපදෙස් හා මඟපෙන්වීම අනුව චෛත්‍යය ප්‍රතිසංස්කරණ කටයුතුවලට තමා දායක වූ බව ඇමැතිවරයා පැවසීය.බෞද්ධයන් ලෙස මිහින්තලා පිංබිම රැකගැනීමටත් අඩුපාඩු සපුරාදීමටත් කටයුතු කළ යුතු බවත් ජනාධිපතිතුමා මේ පුන්‍ය භූමිය සංවර්ධනය කැර අනාගත පරපුරට මේ බිම පවතින තුරු සුරක්ෂිත කිරීමට කටයුතු කරන බවත් එය රාජ්‍ය පාලකයාගේ යුතුකම හා වගකීම බවත් කීය.තිස් වසරක් තිස්සේ පැවැති කුරිරු ත්‍රස්තවාදය අවසන් කැර රටට සාමය හා නිදහස උදාකරදීම බියෙන් සැකෙන් තොරව මේ පිංබිමට පැමිණ වන්දනාමාන කිරීමට අවස්ථාව සැලසූ ජනාධිපතිතුමාත් ආරක්ෂක හමුදාවත් මහා පුන්‍ය කර්මයකට දායක වී ඇති බව ද ඇමැතිවරයා කීවේය.සී/ස එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහතා, අපේකම, මිනිස්කම, ශිෂ්ටාචාරය, භාෂාව සාහිත්‍ය හා ධාර්මික ජීවන රටාව ආරම්භ වූ මේ පුන්‍ය භූමිය පොසොන් සතියේ ආලෝකවත් කිරීමට එක්සත් ප්‍රවෘත්ති පත්‍ර සමාගමෙහි නිර්මාතෘ ඩී. ආර්. විජේවර්ධන ශ්‍රීමතාණන් මෙයට හතළිස් අට වසරකට පෙර ආරම්භ කළා.එතුමා ඇරඹූ මේ සද්කාර්ය විදුලිබල මණ්ඩලය දායක කැරගෙන වසරෙන් වසර පවත්වාගෙන යාමට හැකිවුණා. අබාන්ස් ආයතනයද මේ මහා පුන්‍යකර්මයට බැතිබර දායකත්වය ලබා දෙනවා.පොසොන් දිනය යනු ජාතියේ අනන්‍යතාව බිහි කළ අපේ ජාතික දිනය ලෙස අප සැලකිය යුතුයි.ලේක්හවුස් ආයතනය හා මිහින්තලය ගහට පොත්ත වගේ බද්ධ වෙලා. කසාවතින් බැබලෙන මහ සඟරුවන මේ පුන්‍ය භූමිය දහසක් දුක් කම්කටොලු මැද රැකගත්තා.එදා මෙදාතුර මේ ආලෝක පූජාව සිදුකරද්දී සී/ස එක්සත් ප්‍රවෘත්ති පත්‍ර සමාගමෙන් අඩුපාඩු සිදුවී ඇත්නම් මහා සංඝරත්නයෙන් සමාව අයදිනවා. වැරදි නිවැරැදි කැරගෙන ඉදිරි වර්ෂවලදී මෙයටත් වඩා උත්කර්ෂවත් ලෙස ආලෝක පූජාව පැවැත්වීමට අවශ්‍ය සියලු කටයුතු සිදුකරනවා.එසේම අප ආයතනය පොසොන් ආලෝක පූජාවට සමගාමීව අවට ගම්මානවල ප්‍රජා සේවා සිදුකරනවා. ගම්මානවලට විදුලිය ලබාදීමත් පාසල් සංවර්ධනයත් දරු දැරියන්ට අධ්‍යාපනික උදව් උපකාරත් සිදුකළා.මිහින්තලා රාජමහා විහාරස්ථානයේ ඉපැරැණි පොහොය ගෙය අබලන් වී ඇති බව මහා සංඝරත්නය පෙන්වා දුන්නා. මේ පොහොය ගෙය විහාරාධිපතින් වහන්සේගේත් විහාරාධිකාරී ස්වාමින් වහන්සේගේත් උපදෙස් හා මඟපෙන්වීම අනුව ලබන පොසොන් පොහොයට පෙරාතුව ලේක්හවුස් ආයතනය විසින් සම්පූර්ණයෙන්ම ප්‍රතිසංස්කරණය කිරීමට තීරණය කැර ඇති බව පැවසූ කර්තෘ මණ්ඩල අධ්‍යක්ෂවරයා, අක්කර පන්සිය හතළිස් පහකින් යුතු ඳහින්තලා පුන්‍ය භූමියේ සංවර්ධන කටයුතු ජනාධිපති මහින්ද රාජපක්ෂ මහතාගේ උපදෙස් හා මගපෙන්වීම අනුව සිදුකිරීමටත් බලාපොරොත්තු වන බව පැවැසීය.එක්සත් ප්‍රවෘත්ති පත්‍ර සමාගම රාජ්‍ය ආයතනයක්. ජනතාව සතු වස්තුවක්. පෞද්ගලික ආයතනයක් නොවේ.මිහින්තලා පුදබිම සංවර්ධනය කරන්න අප ආයතනය රාජ්‍ය අනුග්‍රහයෙන් කටයුතු කරනවා. සෙසු ජාතින්ට ආදර්ශයක් ලෙස සිංහල බෞද්ධකම ලොවට පෙන්නුම් කරන ආකාරයට මිහින්තලය නමැති ජාතික වස්තුව සුරක්ෂිත කිරීම අපේ අරමුණ බවද ඒ මහතා පැවැසීය.මිහින්තලා විහාරාධිකාරි වලවාහැංගුවවැවේ ධර්මරත්න හිමියෝ මේ පූජනීය ස්ථානය ලොව පළමු අභය භූ®මියයි. අපි බිම දමා හිංසාවට ‘තිත’ තැබූ පුණ්‍ය භූමිය මිහින්තලාවයි. මිහිඳු මහ රහතන් වහන්සේ වැඩම කළ සම්බුදු දහම ශ්‍රී ලංකාව තුළ ස්ථාපිත වූයේ අරිට්ඨ කුමරු සසුන් ගත වීමෙනුයි. ඉන් ඇරඹි ස¼ඟ පරපුර දිවි දෙවැනි කොට මේ පුණ්‍ය භූමිය සුරක්ෂිත කළා.පර සතුරු උවදුරුවලට මුහුණ දෙමින් දුර්භික්ෂ සමයේ ‘කරකොළ’ වළඳමින් මේ පින් බිම මහා සංඝරත්නය ආරක්ෂා කළහ. ශ්‍රී ලංකාවේ රජ වූ සියලු රජ දරුවන් මිහින්තලා පුද බිම දියුණු කළහ.රාජ්‍ය අනුග්‍රහය මේ පුද බිමට ලැබිය යුතුයි. පසුගිය අප්‍රියෙල් මස චෛත්‍ය රාජයාණන්ට සිදු වූ ආපදාවෙන් පසු ජනාධිපතිතුමා හා රජය මැති ඇමැතිවරුන් රාජ්‍ය නිලධාරින් එවා චෛත්‍ය රාජයාණන් අනතුරට ලක් වූ ස්ථානත් ප්‍රතිසංස්කරණය කිරීමට පියවර ගනු ලැබුවා. මහා සංඝරත්නය වන අපට පෞද්ගලික අවශ්‍යතා නැත.අපේ අරමුණ මේ සිද්ධස්ථානය දියුණු කැර ආරක්ෂා කැර ගැනීම බව ද උන්වහන්සේ පැවසූහ.පසුගිය තිස් වසරේ ම පොසොන් පිංකම් පවත්වා අප ප්‍රාර්ථනා කළේ යුද්ධය නිමා වී රටට නිදහසත් සාමයත් උදා වෙන්න කියායි. අද ජනාධිපතිතුමාත් රජයත් ආරක්ෂක හමුදාවත් යුද්ධය අවසන් කැර රටට සාමයත් ජනතාවට නිදහසත් ලබා දී තියෙනවා.සී/ස එක්සත් ප්‍රවෘත්ති පත්‍ර සමාගම මූලික වී තවත් ආයතන සම්බන්ධ කැරගෙන 48 වැනි වරටත් මිහින්තලා පොසොන් මහා ආලෝක පූජාව සිදු කළා.තව තවත් ඇප කැපවී මේ ජාතියේ උරුමය ආරක්ෂා කර දීම යුතුකම හා වගකීම බව ද උන්වහන්සේ පැවසුහ.රැස්ව සිිටි පිරිස පංචශීලයෙහි පිහිටු වන ලද්දේ මිහින්තලා රාජමහා විහාරාධිපති නාමල්වැවේ රතනසාර නාහිමිපාණන් වහන්සේ විසිනි.මේ අවස්ථාවට සිංගප්පූරු මහා කරුණා සංගමයේ ආගමික උපදේශක කෑගල්ලේ ගුණරතන හිමි, අනුරාධපුර මහ දිසාපති එච්. එම්. කේ. හේරත්, මහා භාරකාර සරත් සෙනවිරත්න, එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ නීතිඥ රසාංග හරිස්චන්ද්‍ර, සාමාන්‍යාධිකාරි අභය අමරදාස, උතුරු මැද ආඥාපති අතුල ආරියරත්න, ලේකම් කුමුදු ගුණවර්ධන, පිරිස් කළමනාකාරිණි චම්පිකා ගලගෙදර, සහකාර සාමාන්‍යාධිකාරි කේ. ජී. එස්. ගාමිණි, මහජන සම්බන්ධතා හා විශේෂ ව්‍යාපෘති කළමනාකාර ඩී. එස්. ඉලේසිංහ, ප්‍රවාහන හා ශාඛා කාර්යාල ප්‍රධානි සුනිල් සෙන්දනායක, මෙහෙයුම් කළමනාකරු මහේන්ද්‍ර රොඩ්‍රිගෝ, අනුරාධපුර ලේක්හවුස් ශාඛා කළමනාකරු සරත් පෙරේරා යන මහත්වරු ද උසස් පොලිස් නිලධාරීහුද මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006281</link>
    <topic>වෙලඟපළ සෞඛ්‍ය මධ්‍යස්ථානය වැහිලාගම්වැසියෝ අසීරුවේ</topic>
    <author>සටහන හා ඡායාරූප රක්වාන සමූහ රනිල් කුමාර</author>
    <content>වෙලඟපළ සෞඛ්‍ය මධ්‍යස්ථානය දැනට වසර 12ක් තිස්සේ වසා දමා ඇති බවට තොරතුරු ලැබී තිබේ. මේ සෞඛ්‍ය මධ්‍යස්ථානය වසා දැමීමෙන් පවුල්500ක් පමණ අසීරුවට පත්ව සිටිති.මේ පිළිබඳව ගම්වැසියෝ කීප දෙනෙක් මෙසේ අදහස් දැක්වූහ.වෙලඟපල පදිංචි එන්. ජී. රූපසිංහ මහතා - මේ ගොඩනැගිල්ල වහලා වසර 12ක් වෙනවා.දැන් දිරාපත්වෙන්න ඇරලා. මෙම සෞඛ්‍ය මධ්‍යස්ථානය අලුත්වැඩියා කරදෙන ලෙස නිලධාරීන්ගෙන් ඉල්ලා සිටිනවා.අම්මඩුව පදිංචි පී. ඩබ්. කරුණාරත්න මහතා - “මේ ගමේ පවුල් 500ක් පමණ ජීවත් වනවා. මේ ගොඩනැගිල්ල අලුත්වැඩියාකර පවුල් සෞඛ්‍ය සේවා නිලධාරිනියක් ලබාදීමට කටයුතු කළත් මේ දුෂ්කර ප්‍රදේශවල ජනතාවට විශාල සේවයක් වේවි.දැනට මවුවරුන්ට එම සේවා ලබාගන්න කි.මී. 4 – 5 ක් දුර ගෙවාගෙන යන්න සිදුවෙලා.වෙලඟපල ගමේ පදිංචි ඩී. ආර්. යමුණා සංජීවනී මහත්මිය මෙසේ කීවාය.මවක්හැටියට අපට මෙම සෞඛ්‍ය මධ්‍යස්ථානය නැවත අලුත්වැඩියා කර එම සේවය ලබාගන්න හැකි වුණොත් විශාල පහසුවක් වේවි.හිටපු නිලධාරිනියට උසස්වීමක් ලැබිලා වසර 12කට කලින් මාරුවෙලා ගියා.ඊට පස්සේ කවුරුත් පැමිණියේ නැහැ. පහසුකම් පවතින මේ සෞඛ්‍ය මධ්‍යස්්ථානයේ සේවය ලබාදෙන්න කියලා අපි බලධාරීන්ගෙන් කාරුණිකව ඉල්ලා සිටිනවා.වෙලඟපල සෞඛ්‍ය මධ්‍යස්ථානය අද වල්බිහිවෙලා. අද වටිනාකමින් බැලුවොත් රුපියල් ලක්‍ෂ 10 කටවත් මෙවන් අංග සම්පූර්ණ ගොඩනැගිල්ලක් ඉදිකිරීමට බැහැ.මෙවැනි සම්පත් වල්වැදෙන්න ඉඩහැරීම ජාතික අපරාධයක්. මෙම ගොඩනැගිල්ලේ වහලය අලුත්වැඩියාකර පාවිච්චියට ගැනීමේ හැකියාව පවතිනවා. මෙය අලුත්වැඩියාකර පවුල් සෞඛ්‍ය නිලධාරිනියකගේ සේවය ලබාදෙන ලෙස ජනතාව බලධාරීන්ගෙන් ඉල්ලා සිටිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006282</link>
    <topic>වයඹ පිරිවෙන් ගුරුවරුන් උපහාර ලැබූ දා</topic>
    <author>පොල්ගහවෙල සමූහ</author>
    <content>පිරිවෙන් අධ්‍යාපනය දියුණු කිරීමේ අරමුණු ඇති ව, අධ්‍යාපන අමාත්‍යාංශය සහ වයඹ පළාත් සභාව විසින් සංවිධානය කරනු ලැබූ ‘වයඹ පිරිවෙන් ගුරු උපහාර අභිනන්දන” උළෙලක් පසුගියදා වයඹ පළාත් ගව ශ්‍රවණාගාරයේදී පැවැත්විණි.එදින සම්මාන ලැබූ ගිහි - පැවිදි ගුරුවරුන්ගේ සංඛ්‍යාව 250 කි. එහිදී කැලණිය විශ්වවිද්‍යාලයේ කුලපති වැලමිටියාවේ කුසල ධම්ම හා වයඹ ආණ්ඩුකාර තිස්ස ආර්. බලල්ල මහතා විසින් සහතික පත් හා උපහාර පිරි නමනු ලැබූ අයුරු.එම අවස්ථාවට සහභාගි වූ මහා සංඝරත්නය අධ්‍යාපන ඇමැති බන්දුල ගුණවර්ධන, වයඹ ප්‍රධාන ඇමැති අතුල විජේසිංහ, අධ්‍යාපන නියෝජ්‍ය ඇමැති ටී.බී. ඒකනායක මහත්වරුද මෙහි වෙති. විශාල පිරිසක් ඊට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006283</link>
    <topic>පල්දෝරු ඒකකයක්කරාපිටිය රෝහලේ</topic>
    <author>සටහන හා ඡායාරූප වඳුරඹ සමූහ වින්සර් මුණුගොඩ</author>
    <content>ගාල්ල කරාපිටිය ශික්‍ෂණ රෝහලේ ප්‍රතිකාර ගන්නා රෝගීන් ඇතුළු අනෙකුත් අයගේ මළ අපද්‍රව්‍ය පොහොර බවට පත්කර ගන්නා විශාල ව්‍යාපෘතියක් අරඹා ඇත.එම පොහොර යොදා එළවුළු, පලා වර්ග ද ඉතා සාරවත්ව වවා ඇත. මේ වැඩ බිම පිළිබඳව ගාල්ල දිස්ත්‍රික් ගොඩනැගිලි දෙපාර්තමේන්තු ප්‍රධාන ඉංජිනේරු බී. පී. සමරවීර සහ එම වැඩ බිම සම්බන්ධ ප්‍රාදේශීය නිලධාරී ආනන්ද කාරියවසම් මහත්වරු මෙසේ අදහස් දැක් වූහ.එම වැඩ බිමේ කටයුතු මීට පෙර ක්‍රියාත්මක කළේ සෞඛ්‍ය අමාත්‍යාංශයයි. පසු කලෙක කොන්ත්‍රාත් පදනම මත අප වෙත භාර කළා. අප දෙපාර්තමේන්තුව යටතේ කම්කරුවන් දෙදෙනකු සහ පොම්ප ක්‍රියා කරවීම හා වැඩ බිම භාරව කටයුතු කිරීමට එක් අයකු යොදවා තිබෙනවා.මෙහි වැටුප් ගෙවීම සෞඛ්‍ය අමාත්‍යාංශය අප වෙත ලබාදී ඔවුන්ට ගෙවීම් කරනවා. මේ ආයතනය “පල්දෝරු” ඒකකය නමින් හඳුන්වනවා.ආයතනය භාරව කටයුතු කරන පී. ඒ. ලක්දාස මහතා - කරාපිටිය රෝහලේ වර්තමානයේ ඇඳන් 3000 කට වැඩි ප්‍රමාණයක් තිබෙනවා. මේ සියලු වාට්ටුවලින් ප්‍රතිකාර ගන්නා රෝගීන් ඇතුළු කාර්ය මණ්ඩලයේ දිනකට පරිහරණය කරන වැසිකිළි හා කැසිකිළි මගින් පිට කරන ඝන අපද්‍රව්‍ය (මළපහ) ඒවා යන්ත්‍ර සූත්‍ර මගින් පොම්ප නළ මාර්ග ඔස්සේ අඩි 30 ක් ගැඹුරැති ටැංකි 03 කට මාරුවෙන් මාරුවට ගමන් කරනවා.තුන් වැනි ටැංකියේ දී බැක්ටීරියා සමඟ ඔක්සිජන් මුසු කොට පොහොර බවට “ප්‍රතිචක්‍රීකරණය” කරනවා. ටැංකි තුනකට මාරුවෙන් මාරුවට ගිය ඝන අපද්‍රව්‍යවල ඇති මතුපිට ජලය විෂ සහිත ගතිය ක්ලෝරීන් යොදා බාහිර ඇළ මාර්ගයක් ඔස්සේ පිටතට ගලා යාමට සලසා තිබෙනවා. මේ සඳහා දිනකට ක්ලෝරීන් කිලෝ 05ක් ජලයට මුසු කරනවා.ඇතැම් අවස්ථාවල එන්නත් කටු හා කුප්පි පොම්ප දිගේ පැමිණ මැෂින්වල හිරවී හානි සිදුවෙනවා. අප ඒවා උපකරණ යොදා ඉවත් කරනවා. ඒ සියලු ඝන අපද්‍රව්‍ය ජනජීවිතවල සනීපාරක්‍ෂාව සඳහා පොහොර බවට පත්කිරීම මෙම වැඩ බිමේ මුඛ්‍ය පරමාර්ථයයි.ටැංකි 3ක රැඳී තිබෙන අපද්‍රව්‍යවල ජලය ඉවත් කළාට පසු සතියකට වරක් ඝන අපද්‍රව්‍ය ගබඩා කරන ටැංකියකට යවා දින 30 ක් දිරාපත් වීමට රඳවා තබා නැවැත කොන්ක්‍රිට් ලාච්චු වැනි ටැංකිවලට මුදා හැර එහිදී වියලී දින කීපයකට පසු ගොඩලනවා. ඒවා සුපිරි තත්ත්වයෙන් යුත් පොහොර ලෙස ඕනෑම අයකුට නොමිලේ ලබා ගැනීමට පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006284</link>
    <topic>ගල්ගොඩ මිණි කිරුළ විහාරයසංරක්ෂණය නොකිරීමෙන් වල් බිහි වෙලා</topic>
    <author/>
    <content>තංගල්ල, ගල්ගොඩ මිණිකිරුළ පුරාණ විහාරස්ථානයේ ඓතිහාසික උරුමයන් විනාශවන තත්ත්වයට පත්වී ඇත.පෘතුගීසි සමයේදී මේ විහාරස්ථානය විනාශයට පත්කරනු ලැබූ අතර ඉන් අනතුරුව නොයෙක් ප්‍රතිසංස්කරණ කටයුතුවලින් මේ විහාරස්ථානය නැවත නඟා සිටුවීමට උත්සාගෙන තිබේ.මේ විහාරස්ථානයේ පෞරාණික බව කියා පාන ශීලා ලේඛන පවා දැකගත හැකිවුවත් බොහෝ ස්ථාන සංරක්ෂණය නොකිරීම හේතුවෙන් විනාශයට පත් වී තිබේ. බොහෝ ප්‍රදේශ මේ වන විට කැලෑවෙන් යට වෙමින් පවතී.විහාරාධිපති තලාවේ චන්ද්‍රරතන හිමිමේ විහාරස්ථානය වසර දහසකට වඩා පැරණියි. විහාරස්ථානය ඉදිකර තිබෙන්නේ මිනිකිරුළ රජතුමා විසින්. එතුමාගේ පාලනකාලයේදීයි. වසර දහසක් පැරැණි විහාර මන්දිරයක් තිබෙනවා.විහාර මන්දිරය ඉතා අබලන් තත්ත්වයෙන් තිබුණේ. අපේ ධෛර්යයෙන් බොහෝම අමාරුවෙන් එය ප්‍රතිසංස්කරණය සිදුකළත් තවත් කටයුතු ප්‍රමාණයක් තිබෙනවා.විහාර භූමියේ ජයශ්‍රීමහා බෝධීන් වහන්සේගේ ශාඛාවක් තියෙනවා. ඒ සඳහා බෝධි ප්‍රාකාරයක් ඇතත් එයද අද විනාශ මුඛයට පත්වෙලා. මේ කන්ද මුදුනේ තිබූ චෛත්‍ය ද පෘතුගීසින් විසින් සම්පූර්ණයෙන් විනාශයට පත් කරනු ලැබුවා. තවමත් එහෙමමයි. නටබුන් ගොඩක් පමණයි.මෑත කාලයේ කැණීම් කටයුතුවලින් තව ශිලා ලේඛන හමුවෙලා තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006285</link>
    <topic>මාලුවරාල වැව් බැම්මේජල කාන්දුවක්</topic>
    <author>ගන්දර සමූහ ජයසිරි පේදුරුආරච්චි</author>
    <content>මාතර දිස්ත්‍රික්කයේ ප්‍රධාන පෙළේ වැවක් ලෙස හඳුනාගෙන තිබෙන ‘මාලුවරාල’ වැවෙන් දියවර ලබාගත් ජනතාව අද පවසන්නේ කඳුළු කථාවකි.වැවෙහි වැව් බැම්ම ඉදිකිරීමේ කටයුතු විධිමත්ව සිදු නොකිරීමෙන් හා අතරමඟ නතර කර දැමීම නිසා මේ වන විට දහස් ගණනක් ජනතාව පීඩාවට පත්ව සිටිති.කඹුරුපිටිය අඩවි වන ප්‍රදේශයට අයත් වැලිහේන රක්ෂිතය මාලුවරාල වැවෙහි පෝෂක ප්‍රදේශයයි. මේ වැවෙන් මෙන්ම රක්ෂිතයෙන් ද සෘජු හා වක්‍ර රැකියා ගොඩනඟාගෙන දහස් ගණනක් ජීවනෝපාය සරිකර ගෙන තිබුණි. එමෙන්ම වැවෙහි දියවර ලබාගෙන තවත් පිරිසක් ජල ප්‍රශ්නය විසඳා ගත්හ.මේ වැවෙහි දියවරෙන් කලහගම, ගොඩපිටිය, පානදුගම, කනහලාගම, මාරගොඩ. බළතාවල, ආදී ප්‍රදේශ රැසකම ජනතාවට සිය ජීවන කටයුතුවලට පහසුවක් විය. එහෙත් දේශපාලකයන්ගේ තීන්දු තීරණ හමුවේ ඒ සියලු පහසුකම් ජනතාවගෙන් ඈත් වෙමින් තිබේ.මාලුවරාල වැවෙහි වැව් බැම්ම මීට මාස හයකට පමණ ඉහත දී වඩාත් උස්කොට සැකසීමට දේශපාලකයන් සේම නිලධාරීහු ද ක්‍රියා කළහ. වැවෙහි ජල ධාරිතාව ඉහළ නංවා ගැනීමත් සමඟින් ගොඩපිටිය ආදී ප්‍රදේශවලට වැඩි වශයෙන් ජලය සැපයීමත් එහි අරමුණ විය.එවකට දකුණු පළාත් වාරිමාර්ග අමාත්‍යවරයා වූ හේමාල් ගුණසේකර මහතා මේ සඳහා අවශ්‍ය මූල්‍ය ප්‍රතිපාදන ලබා දී තිබුණි.වැව් බැම්ම උස් කිරීම සිදු කළ අයුරු පිළිබඳ විස්තර කළ ප්‍රදේශවාසියකු වන ඩී. අයි. සිරිසේන මහතා මෙසේ කීය.වැව් බැම්ම උස් කරන්න කියල වැවේ වතුර හිස් කළා. ඊට පස්සෙ පැරැණි වැව් බැම්ම ඩෝසර් යොදාගෙන ගැලෙව්වා. එහි තිබුණු ගල් වෙනත් තැනක ගොඩ ගැසුවා.පසුව වැව් බැම්මට දමනව කියල පැරැණි වැව් බැම්මෙ තිබිච්ච පස් වැවටම දමල පාරක් වගේ තුනී කළා. පසුව පැරැණි වැව් බැම්ම තිබුණු තැනට පස් ගෙනැල්ල දමල අලුත් බැම්මක් ඉදි කළා. හැබැයි පස් ගෙනැත් දැම්මා පමණයි. තැලුවේ නැහැ.කේ. එම්. ලියනගේ මහතා මේ වැව් බැම්ම කොයි මොහොතක කඩාගෙන යාවිද කියන්න අපහසුයි. එහෙම වුණොත් ලොකු විපතක් සිදු වේවි. මේ වැවේ සොරොව්ව කැඩිලා ඇතුළේ සිලින්ඩරයකුත් කැඩිලා. දැන් වැව් බැම්මෙන් වතුර කාන්දු වෙනවා. වැව හඳන්න කියල වැවේ වතුර හිස්කරල තිබුණ නිසා ජනතාවට වතුර නැති වුණා.ළිං වල පවා වතුර සිඳී ගියා. ඒ වෙලාවේ කොටන් හරස් කරල ගෝනි දමල වැවේ වතුර පුරවගන්න ජනතාවට සිදු වුණා. එහෙම නොකළා නම් අද වැවක් නැති වෙලා. වල් බිහි වෙනවා. වැව් බැම්ම තලල ගල් අල්ලලා ආරක්ෂා කාරී ලෙස සකස් කර සොරොව්වත් හදල දෙන්න කියලයි අපි ඉල්ලා සිටින්නේ.නිල්වලා පරිසර සංරක්ෂණ පදනමේ සභාපති තීක්ෂණ අබේවර්ධන මහතාවැවේ ජලය බැස්සවීම නිසා මේ වැවේ මත්ස්‍යන් වඳවෙලා මිරිදිය ධීවර රැකියාව කරන්න බෝ කරපු මත්ස්‍ය විශේෂත් ඒ අතර වෙනවා. ඒ වගේම ජලාශය ආශ්‍රිත වනයේ ජල උල්පත් විනාශ වී යාමේ අවදානමක් ද ඇති වෙලා. මාලු වරාල වැව හා ජීවීන් රැක ගන්න තිරසාර වැඩපිළිවෙළක් ඉතා ඉක්මනින් ඇරැඹිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006286</link>
    <topic>සුළු වැස්සටත් යටවෙනහෝඳුගොඩ සපත්තු පාලම</topic>
    <author>අකුරැස්ස මධ්‍යම විශේෂවිජිත සල්ගාදු</author>
    <content>අකුරැස්ස - කඹුරුපිටිය ප්‍රධාන මාර්ගයේ හෝඳුගොඩ කොන්ක්‍රීට් මාර්ගයේ (සපත්තු පාලම) සුළු වර්ෂාවකට වුවද ජලය රැස්වීම නිසා ප්‍රදේශවාසීහු මහත් අපහසුතාවට පත්ව සිටිති.නිල්වලා යෝජනා ක්‍රමය ක්‍රියාත්මක වූ අවධියේදී, ගඟෙන් පිටාර ගලන ජලය බැස යෑමට මේ සපත්තු පාලම සකස් කර ඇතත්, දෙපසින් උස් වූ කුඹුරු යායවල් දෙකකට මැදිව පහත් බිමක් ලෙස පවතින මේ ස්ථානයෙන් ජලය බැස යෑම සිදු නොවන නිසා ජලය රැස් වී ඇත.පාසල් ළමයින් පාවහන් ගලවා අතේ දමාගෙන අපවිත්‍ර වූ ජලයේ බැස ගොස්, පිරිසුදු ජලයෙන් පවිත්‍ර වී පාසලට යති.මේ මාර්ගයේ ගමන් කරන විට විෂබීජ මිශ්‍ර වූ ජලය පෑගීමෙන් මී උණ, කොකු පණු රෝග, නිය රෝග, කුෂ්ඨ, දද වැළඳුන පිරිස සිටිති.මේ පිළිබඳව මාධ්‍ය මගින් ද දැනුවත් කළත් තවම විසඳුමක් ලැබී නැත. ප්‍රදේශවාසීන් පැවසුවේ වාර්මාර්ග දෙපාර්තමේන්තුවත් මාර්ග සංවර්ධන අධිකාරියත් මෙයට වගකිවයුතු බවයි.වසර 20කට අධික කාලයක සිට මේ මාර්ගයේ ජනතාව අපහසුවෙන් ගමන් කරති.අතුරලිය ප්‍රාදේශීය සභාවේ සභාපති නිහාල් සිල්වා මහතා - මේ සපත්තු පාලම අපේ අතුරලිය ප්‍රාදේශීය සභා බල ප්‍රදේශයට අයත් එකක්. සභාව ස්ථාපිත වූ අවධියේ සිට මේ වනතුරු අවුරුදු 4 ක් අදාළ බලධාරීන්ව දැනුම්වත් කරමින් සිටිනවා.එහෙත් මේ වනතුරු විසඳුමක් ලැබුණේ නැහැ. අසාර්ථක නිල්වලා යෝජනා ක්‍රමයේ ප්‍රතිඵලයක් තමයි මේ. වසර 20කටත් අධික කාලයක සිට ඇති වී තිබෙන ප්‍රශ්නයක්. යතුරු පැදිවලින් ගමන් කරන්නට ඉතා අපහසුයි.නිල්වලා ගඟ පිටාර ගලා ප්‍රදේශය පුරා ඇතිවන ගංවතුර තත්ත්වය දින දෙක තුනකින් පහව ගියත්, මේ ස්ථානයේ වතුර බැස යන්නේ දින ගණනාවක් ගිය පසුයි. සුළු වර්ෂාවකට පවා ජලයෙන් පිරී පවතිනවා.ප්‍රදේශවාසියකු වන උපුල් සමන් පිනිදිය මහතා - අපේ ප්‍රදේශයේ ජනතාව මේ වතුªර වළ නිසා අනන්ත දුක් පීඩා විඳිනවා. විශේෂයෙන් අකුරැස්ස, මාතර නගරවල පාසල්වලට යන ළමයින් නගරයට යන්නේ ඉතා අපහසුවෙන්. මේ වතුර වළ ගැන අවුරුදු 15ක පමණ ඉඳල දන්න කියන හැම දෙනාටම කියනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006287</link>
    <topic>ගම්පහින් මේ වසරේඩෙංගු රෝගීන්2038ක්</topic>
    <author>කොටදෙනියාව සමූහ එම්. පී. කුමාර</author>
    <content>මේ වසරේ ගතවූ කාලය තුළ ගම්පහ දිසාවෙන් වාර්තාවූ ඩෙංගු රෝගීන් ගණන 2038 ක් දක්වා ඉහළ නැග ඇති බැවින් පරිසරය ක්‍රමවත්ව තබා ගන්නට සියලු දෙනාගේ දායකත්වය නොඅඩුව ලැබිය යුතු යැයි දිවුලපිටිය සෞඛ්‍ය වෛද්‍ය නිලධාරි ශ්‍රීමතී මාරසිංහ මහත්මිය පැවසුවාය.ඇය මේ බව කීවේ ඩෙංගු මර්දනය පිළිබඳ ජනාධිපති කාර්ය සාධන බළකා වැඩපිළිවෙළ යටතේ දිවුලපිටිය ප්‍රාදේශීය කමිටුව පිහිටුවීමේ අවස්ථාවේ දීය. දිවුලපිටිය ප්‍රාදේශීය ලේකම් කාර්යාලයීය ශ්‍රවණාගාරයේ දී ප්‍රාදේශීය ලේකම් එච්. එම්. එස්. කේ. හේරත් මහත්මියගේ ප්‍රධානත්වයෙන් මේ රැස්වීම පැවැත්විණි.ප්‍රදේශයේ මහජන නියෝජිතයන් හා සියලුම රාජ්‍ය නිලධාරීහු මේ සඳහා සහභාගි වූහ.සෞඛ්‍ය වෛද්‍ය නිලධාරී ශ්‍රීමතී මාරසිංහ මහත්මිය මෙසේද පැවසුවාය.කිසිම වසරකදී දිස්ත්‍රික්කයෙන් වසරකට ඩෙංගු රෝගීන් දහසක් වාර්තා වී නැහැ. මෙතෙක් වාර්තා වූ වැඩිම රෝගීන් ගණන වූයේ 2004 දී 852 ක්, 2006 දී 718 ක් හා 2009 දී 944 ක් වශයෙනුයි. මේ වසරේ මුල් මාස පහේදී මෙතරම් රෝගීන් වාර්තා වීම නිසා අපේ සැලකිල්ල වඩාත් මේ පිළිබඳව දැක්විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=r1006288</link>
    <topic>ගනේවත්ත ආයුර්වේදනිකේතනයේ - ඔසු උයනේ ඉදිකිරීම් අතරමඟ</topic>
    <author>ඉබ්බාගමුව විශේෂ</author>
    <content>ගනේවත්ත ආයුර්වේද වෛද්‍ය නිකේතනයේ සහ ඔසු උයනේ ඉදිකිරීම් කටයුතු අතරමඟ නවතා දැමීම නිසා කෝටි ගණනක මුදලක් නාස්ති වී ඇතැයිප්‍රදේශවාසීහු පෙන්වා දෙති.එවකට රුපියල් ලක්‍ෂ 50ක් වැය කර ඉදිකළ ගොඩනැගිලි තුනක් වසර දහයක පමණ කාලයක සිට කැලෑවට යටවී කැඩී බිඳී යමින් පවතී.2000. 05. 15 වැනි දින ආයුර්වේද නිකේතනයේ ඉදිකිරීම් කටයුතු ඇරඹිණි. අදියර තුනක් යටතේ ඉදිකිරීමට යෝජිත ආයුර්වේද නිකේතනයේ වැඩ අවසන්කොට ඇත්තේ එක් පියවරක බාගයක් පමණි.එහි පළමු පියවර වශයෙන් පංචකර්ම මධ්‍යස්ථානය, ඖෂධාගාරය, පරිපාලන ගොඩනැඟිලි සහ පුස්තකාලයට වැයවන මුදල රුපියල් ලක්ෂ 100කි. අංගසම්පූර්ණ ඔසු උයන එහි පිහිටුවීම දෙවැනි පියවරයි.එයට වැයවෙතැයි ගණන් බලා ඇති මුදල ද රුපියල් ලක්ෂ 100කි. භික්ෂු වාට්ටුව සහ විශ්‍රාම ශාලාව, නේවාසික වාට්ටු සහ කාමර ඉදිකිරීම තෙවැනිපියවර වන අතර ඊට වැයකිරීමට බලාපොරොත්තු වූ මුදල රුපියල් ලක්ෂ 500කි.දැනට මූලික අදියර යටතේ ගොඩනැගිලි තුනක් ඉදිකර ඇති අතර, එම ගොඩනැගිලි මේ වන විට ජරාවාස වී කැඩී බිඳී කැලයට යටවී ගොසිනි.මේ ගොඩනැගිලිවල ජනෙල්, දොරවල් කඩා බිඳ දමා ඇත. ඇතැම් දොරවල් ගලවාගොසිනි.කාමරවල හරකුන් ලැග සිටි බව දැකගන්නට ඇත. ගොඩනැගිලි තුළ ගොම ගොඩවල් හා කොළ රොඩුවලින් පිරීගොස් ඇති බව දැකිය හැකිය. කාමර රැසක වේ හුඹස් බැඳ ඇත.තවත් එක් ගොඩනැගිල්ලක දැවැන්ත දෙබර ගෝටයකි. එසේම ඇතැම් කාමරවල හිස් අරක්කු බෝතල් සහ අපද්‍රව්‍ය දකිත හැකිය. “දොළුකන්ද වැව“ නරඹන්නට එන තරුණ තරුණියන්ගේ අනඟ රැඟුම් දැක්වෙන්නේ මේ ගොඩනැගිලි තුළ බව අවට ප්‍රදේශවාසීහු කියති.ඔසු උයන සඳහා සකස් විශාල බිම් ප්‍රමාණය මේ වන විට ඌරන් ලගින කැලෑවක් බවට පත්වී ඇති අතර, ඉදිකළ මාර්ග පද්ධති තිබූ බවට සාධක නැත. ඒවා සේදී කැඩී බිඳී ගොස් කැලෑවට යටවී ගොසිනි.බුද්ධදාස රජතුමාගේ ඖෂධ උද්‍යානය පාමුල ඉදිකරන්නට යෙදුණ මේ ආයුර්වේද වෛද්‍ය නිකේතනය කැලයට යටවීමට ඉඩහැරීම ජාතික අපරාධයක් බව හිරියාලයේ ආයුර්වේද වෛද්‍යවරු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006281</link>
    <topic>ක්‍රීඩා සංගම්වල පරිපාලනය පිරික්සූකමිටු වාර්තාව ලබන සතියේ දී</topic>
    <author>පි‍්‍රන්ස් ගුණසේකර</author>
    <content>ක්‍රීඩා සංගම්වල පරිපාලන කටයුතු ව්‍යවස්ථානුකූ®ලව සිදුවන්නේ ද යන්න සොයා බැලීමට පත් කළ කමිටු වාර්තාව ලබන සතියේ දී ක්‍රීඩා ඇමැති සී. බී. රත්නායක මහතා වෙත භාර දීමට නියමිත ය. නීතිඥ කාලිංග ඉන්ද්‍රතිස්ස මහතාගේ සභාපතිත්ව යෙන් යුත් කමිටුවට නීතිඥයින් තිදෙනෙකු ඇතුළත් වේ.මේ කමිටුව මගින් ක්‍රීඩා සංගම්වල නිලධාරී පත්වීම්, මුල්‍ය කටයුතු හා ක්‍රියාකාරීත්වය පිළිබඳ කරුණු අධ්‍යයනය කිරීම සිදු වේ.ක්‍රීඩා ඇමැති සී. බී. රත්නායක මහතා තනතුරේ වැඩ භාර ගැනීමෙන් පසුව ක්‍රීඩා සංගම්වල පරිපාලන කටයුතු විධිමත් කිරීම සඳහා විශේෂ අවධානයක් යොමු කළ අතර ක්‍රීඩා පනතට අනුව ක්‍රියාත්මක වීමේ වැදගත් කමද අවධාරණය කෙරුණි.ඒ සඳහා ක්‍රීඩා සංගම් පෙළඹවීමට මෙන්ම ඒවායේ ක්‍රියාකාරිත්වය පිළිබඳ සොයා බැලීම අත්‍යවශ්‍ය හෙයින් පුළුල් විමර්ශනයක් කිරීමට නීතිඥ මණ්ඩලයක් පත් කෙරුණි.සමහර ක්‍රීඩා සංගම් වාර්ෂික ක්‍රීඩා තරගාවලි නිසි පරිදි පැවැත්වීමට අපොහොසත් බවට ක්‍රීඩක ක්‍රීඩිකාවන්ගෙන් පැමිණිලි ලැබී තිබුණි. එමෙන් ම මුල්‍ය පරිපාලනය විනිවිද භාවයකින් තොර බවට ද තවත් පැමිණිල්ලකි.“හැමෝම වැරදි කරන්නේ නෑ. මහජන මුදල් නිසි පරිදි පාලනය කොට ක්‍රීඩා සංවර්ධනයට ක්‍රීඩා සංගම් කටයුතු කිරීම අනිවාර්යයි” ක්‍රීඩා ඇමැති සී. බී. රත්නායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006282</link>
    <topic>බෙන්තොට යෞවන ක්‍රීඩාසූරතාව ප්‍රාර්ථනා පිලට</topic>
    <author>බෙන්තොට විශේෂඩී. එච්. හෙන්රි</author>
    <content>22 වැනි ජාතික යෞවන ක්‍රීඩා උළෙලට සමගාමීව ජාතික තරුණසේවා සභාවේ බෙන්තොට යෞවන සමාජ ප්‍රාදේශීය මණ්ඩලය සංවිධානය කරන ලද බෙන්තොට යෞවන ක්‍රීඩා තරගාවලියේ සමස්ත සූරතාව ගෝනගල දොඩගහවත්ත ප්‍රාර්ථනා ක්‍රීඩා සමාජයටත් අනුසූරතාව බෙන්තොට - අංගොඩ සයුර ක්‍රීඩා සමාජයටත් හිමිවිය.මෙම ක්‍රීඩා තරගාවලියේ දක්ෂම ක්‍රීඩකයා වූයේ මහ ඌරගහ සුගත යෞවන සමාජයේ ධරිත් ගුණරත්න වන අතර ක්‍රීඩිකාව වූයේ හබුරුගල අතුංගාගොඩ බ්ලුස්ටාර් යෞවන සමාජයේ ඩී. ඩබ්ලිව්. රසිකා දිල්රුක්ෂිය.බෙන්තොට ගාමිණී ජාතික ක්‍රීඩාංගනයේ දී පැවැති මෙම තරගාවලිය පැවැත්වුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s10062812</link>
    <topic>ජර්මනිය4:1 කින් එංගලන්තයපරදවයි</topic>
    <author/>
    <content>ලෝක කුසලාන පාපන්දු තරගාවලියේ ජර්මනිය හා එංගලන්තය අතර ඊයේ රාත්‍රියේ පැවැති තරගයෙන් ජර්මනිය ගෝල් 4 - 1 ක ජයක් වාර්තා කරමින් අවසන් කණ්ඩායම් අටට සුදුසුකම් ලැබීය. එංගලන්තය තරගාවලියෙන් ඉවතට ගියේය.තරගයේ ප්‍රථම භාගයේ දී ගෝල් 2 - 1 ක් ලෙස ඉදිරියෙන් සිටීමට ජර්මනිය සමත්විය. ජර්මනිය වෙනුවෙන් මුල්ලර් ගෝල් 2 ක් ලබාගත් අතර පොඩ්ලොස්කි හා ක්ලෝස් ගෝල් වාර්තා කළහ. එංගලන්තයේ අප්සන් ගෝලයක් ලැබීය.ජර්මනිය මූලික වටයේදී ඔස්ට්‍රේලියාව 4 - 0 කින් හා ඝානාව 1 - 0 කින් පැරැද වූ අතර සර්බියාවට 1 - 0 කින් පැරදුණි. ජර්මනිය 1954, 1974 හා 1990 දී ලෝක පාපන්දු සූරතාව දිනා ගැනීමට සමත්විය. 2006 දී තෙවැනි ස්ථානයට පත්විණි. ජර්මනිය හා එංගලන්තය ලෝක කුසලාන අවසන් මහා තරගයට 1966 දී සුදුසුකම් ලැබූ අතර එහිදී එංගලන්තය ජයග්‍රහණය ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006283</link>
    <topic>යුවරාජ් නැවත කැඳවයි</topic>
    <author>නවදිල්ලිය (ඒ. එෆ්. පී)</author>
    <content>ශ්‍රී ලංකාව සමඟ ලබන මාසයේදී පැවැත්වීමට නියමිත ටෙස්ට් තරගමාලාව සඳහා ඉන්දීය පිලේ මැදපෙළ පිතිකරු යුවරාජ් සිං යළි කණ්ඩායමට කැඳවීමට එරට ක්‍රිකට් තේරීම් කමිටුව තීරණය කළේය.පසුගියදා නිමාවට පත්වූ ආසියානු කුසලාන තරගමාලාවෙන් ඉවත් කර තිබූ 28 හැවිරිදි වමත් පිතිකරුවකු වන යුවරාජ් ටෙස්ට් තරග 33 කට ක්‍රීඩා කොට ලකුණු 1582ක් රැස් කොට ඇත. එහි සාමාන්‍යය 35.95කි. දෙපිල අතර අවසන් වරට ටෙස්ට් තරගමාලාවක් පැවැත්වූයේ පසුගිය වසරේ ඉන්දියාවේදීය. එහිදී 2 – 0ක ජයක් ලබා ගැනීමට ඉන්දියාව සමත් විය.ටෙස්ට් තරගමාලාව සඳහා නම්කරනු ලැබූ ඉන්දීය පිල මහේන්ද්‍ර සිං දෝනි (නායක) විරේන්ද්‍ර ෂෙවාග් (උපනායක) ගෞතම් ගම්භීර්, මුරලි විජේ, සචින් තෙන්ඩුල්කාර්, රාහුල් ඩ්‍රාවිඩ්, වෙන්කටිසායි ලක්ෂ්මන්, යුවරාජ් සිං, සුරේෂ් රයිනා, හර්බජන් සිං, අමිත් මිෂ්රා, ප්‍රශ්යාන් ඕජා, සහීර් ඛාන්, ශාන්ත කුමාරන්, ශි‍්‍රසාන්ත්, ඉෂාන්ත් ෂර්මා සහ රිද්දිමන් සානා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006284</link>
    <topic>ඝානාව ඉතිහාසගතවී අවසන් අටට එයි</topic>
    <author/>
    <content>ඝානා පිල සහ අමෙරිකාව අතර පැවැති තරගයේ අතිරේක කාලයේ 3 වැනි මිනිත්තුවේ දී ගෝලයක් වාර්තා කළ ඝානා පිලේ අසාමෝ ගිඇන් අප්‍රිකානුමහාද්වීපයේ ඉතිරිව තිබූ එකම බලාපොරොත්තුව වූ ඝානා පිලට අර්ධ අවසන් පූර්ව වටයට පිවිසීමේ අවස්ථාව උදාකර දෙමින් අමෙරිකාවට එරෙහිව ගෝල 2 - 1ක ජයක් තම පිලට ලබා දීමට සමත් විය.අවසන් කණ්ඩායම් 8ට ඇතුළත් වූ ඝානා පිල ලබන සිකුරාදා (2) උරුගුවේ සමඟ ජොහැනස්බර්ග් පාපන්දු තරගයේ දී තරග වැදීමට නියමිතය.ලෝක කුසලාන පාපන්දු තරග ඉතිහාසයේ අර්ධ අවසන් පූර්ව වටයට සුදුසුකම් ලැබූ තුන්වැනි අප්‍රිකානු රාජ්‍යය ලෙස ඝානා රාජ්‍යය ඉතිහාසයට එක් විය.1990 වසරේ දී කැමරුන් පිලද 2002 වසරේදී සෙනගල් රාජ්‍යය ද අප්‍රිකානු මහාද්වීපය තුළින් ඒ අවස්ථාව උදාකරගෙන තිබිණි.අමෙරිකාවේ හිටපු ජනාධිපති බිල් ක්ලින්ටන් ද සහභාගි වූ මේ තරගයේ දී අමෙරිකාව ඝානා පිල වෙතින් පරාජයට පත්වූ අන්දම ලක්ෂ සංඛ්‍යාත අමෙරිකානු ක්‍රීඩා ලෝලීන්හට ගෙන දුන්නේ අමිහිරි වේදනාවක්උරුගුවේඉදිරියටඋරුගුවේ ලුයිස් සුආරෙස්ගේ විශිෂ්ඨ ක්‍රිඩා විලාශය හේතුවෙන් දකුණු කොරියාව ගෝල් 2 – 1 කින් පරදවා අවසන් කණ්ඩායම් අටට උරුගුවේ සුදුසුකම් ලැබීය. 1970 ට පසු උරුගුවේ පාපන්දු පිලක් ලෝක තරගාවලියේ අර්ධ අවසන් වටයට පැමිණ නොමැත.දකුණු අප්‍රිකාවේ නෙල්සන් මැන්ඩෙලා ක්‍රීඩා පිටියේ පැවැති මේ තරගයේ 8වැනි මිනිත්තුවේ දී ලුයිස් ගෝලයක් ලැබූ අතර නැවැත 80 වැනි මිනිත්තුවේදී ද සාර්ථක පහරකින් ගෝලයක් වාර්තා කළේ ය. දකුණු කොරියාවට හිමි වූ එකම ගෝලය 68 වැනි මිනිත්තුවේ දී ලී චන්ග්ගේ පහරකින් එක්විය.අද පැවැත්වෙන තරග (ශ්‍රී ලංකා වේලාවෙන්)ප.ව. 7.30ට නෙදර්ලන්තය - ස්ලෝවෙකියාවම. රාත්‍රි 12.00 ට බ්‍රසීලය – චිලී</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006285</link>
    <topic>විටෝරි-මැකලම්ශ්‍රී ලංකා සංචාරයට නෑ</topic>
    <author/>
    <content>ශ්‍රී ලංකාව හා ඉන්දියාව සමඟ ලබන මාසයේ දී ශ්‍රී ලංකාවේ පැවැත්වීමට නියමිත තුන්කොන් එක්දින තරගමාලාව සඳහා නම් කළ නවසීලන්ත කණ්ඩායමට ජ්‍යෙෂ්ඨ ක්‍රීඩකයන් වන ඩැනියෙල් විටෝරි සහ බ්‍රෙන්ඩන් මැකලම් ඇතුළත් කර නොමැත.බිරියගේ දෙවැනි දරු ප්‍රසූතිය හේතුවෙන් විටෝරි සිය කැමැත්තෙන් මේ තරගමාලාවෙන් ඉවත් වී සිටින අතර මැකලම්ගෙ බිරිය ද දරු ප්‍රසූතියට සූදානම් වෙමින් මාතෘ සායන වැඩසටහන් සඳහා සහභාගි වන බැවින් ඔහු ද මේ තරගමාලාවෙන් ඉවත් වීමට තීරණය කර තිබේ.විටෝරිගෙන් හිස් වූ නායකත්වයට රෝස් ටේලර් නම් කර ඇත.එක්දින තරගාවලි සඳහා නම් කරනු ලැබූ නවසීලන්ත පිලරෝස් ටේලර් (නායක) ග්‍රාන්ට් එලියට්, මාටින් ගෆ්ටිල්, ගැරත් හොප්කින්ස්, නේදන් මැකලම්, ඇන්ඩි මැකේ, කයිලි මිල්ස්, ජේකොබ් ඕරම්, ජීතන් පටේල්, ජේසී රයිඩර්, ටිම් සෞති, ස්කොට් ස්ටයිරිස්, ඩැරිල් ටෆී, බී. ජේ. වැට්ලිං සහ කේන් විලියම්සන්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006286</link>
    <topic>ෂරපෝවාගෙන්සෙරිනාටඅනතුරු ඇඟවීමක්</topic>
    <author>ලන්ඩනය (ඒ. එෆ්. පී)</author>
    <content>විම්බල්ඩන් කිරුළට හිමිකම් දරන සිය ඉපැරැණිතම ප්‍රතිවාදී ක්‍රීඩිකාව වන අමෙරිකාවේ සෙරීනා විලියම්ස්ට නැවත කිරුළ අත්පත් කර ගැනීමේ අවස්ථාව අහිමිකරන බැව් රුසියාවේ මරියා ෂරපෝවා අනතුරු ඇඟ වූවාය.2004 වසරේ පැවැති විම්බල්ඩන් සූරතාවේ අවසන් මහා තරගයේ දී ක්‍රීඩා ලෝලිහු මවිතයට පත් කරමින් සෙරීනා විලියම්ස් පරදවා කිරුළ හිමිකරලත් ෂරපෝවා ඉන් අනතුරුව විම්බල්ඩන් තරගමාලාවේ විලියම්ස් හමුවන පළමු අවස්ථාව මෙය වනු ඇත.2004 වසරේදී 17 වන වියේ පසු වූ ෂරපෝවා විම්බල්ඩන් ක්‍රීඩා ඉතිහාසයේ වඩාත්ම විමතිය දනවන අවස්ථාව සනිටුහන් කරමින් එතෙක් පිට පිට වසර දෙකකදීම විම්බල්ඩන් කිරුළට හිමිකම් කිවූ සෙරීනා පරාජයට පත් කිරීමට සමත් වූවාය.එය ෂරපෝවා විසින් දිනාගනු ලැබූ මංගල ග්‍රෑන්ඩ්ස්ලැම් කිරුළ විය. ඉන් පසුව ඕස්ට්‍රේලියානු විවෘත ටෙනිස් සූරතා අමෙරිකානු විවෘත ටෙනිස් සූරතා වැනි ග්‍රෑන්ඩ් ස්ලැමි සූරතා ජයගනු ලැබූවද ෂරපෝවාට විම්බල්ඩන් සූරතාව නැවත ජය ගැනීමට හැකි වුයේ නැත.පසුගිය මාස 18 ක කාලයක් විවිධ ආබාධවලට ගොදුරු වී ශෙල්‍යකර්ම රැසකට මුහුණ දුන් ෂරපෝවා මෙවර විම්බල්ඩන් තරගමාලාවේ සිවුවැනි වටයේ දී ජගත් ටෙනිස් ශ්‍රේණිගත කිරීම්වල අංක 1 ක්‍රීඩිකාව වන සෙරීනා හා තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006287</link>
    <topic>බ්‍රැඩ්බි පළිහ රාජකීය විදුහලට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා මහනුවර බෝගම්බර ක්‍රීඩාංගනයේදී පැවති 66 වන බ්‍රැඩ්බි කුසලාන රගර් තරගයෙන් කොළඹ රාජකීය විදුහල විසින් මහනුවර ත්‍රිත්ව විදුහල පරදවා ලකුණු 34 (ගෝල් 3, ට්‍රයි 2, පෙනල්ටි 1) – 17 (ගෝල් 1, ට්‍රයි 2) ක ජයක් වාර්තා කරන ලදී.පළමු භාගය අවසානයේ ත්‍රිත්ව පිල ලකුණු 17 – 12 වශයෙන් ඉදිරියෙන් සිටියේය. මෙම තරග ජය අනුව බ්‍රැඩ්බි කුසලාන ජය රාජකීය පිල තරග 30 දක්වා වැඩිකර ගත්තේය. ත්‍රිත්ව පිල තරග 35 කින් ජය ලබා ඇත. එක් තරගයක් සම ලකුණු ලබා අවසන් වී අත.තරගය ආරම්භවීමට පෙර කංඩායම් දෙක 1972 දී ත්‍රිත්ව රගර් පිල මෙහෙයවූ අතුල උනන්තැන්න මහතාට කංඩායම් දෙක හඳුන්වාදෙන ලදී. තරගයේ පළමු විනාඩි 20 තුළ ත්‍රිත්ව පිලේ වින්ගර් අකිල දිසානායක මගින් ට්‍රයි එකක් ලබාගෙන එය ගෝල් බවට කාංචන රාමනායක මගින් පත්කළේය.(0 – 7). ඉන්පසුව රාජකීය විදුහල ක්‍රියාත්මක වී වින්ගර් රිස්වි ජමල්දීන් මගින් ට්‍රයි එකක් ලබා ගත්තත් එය ගෝල් බවට පත්නොවිනි. (5/7) ඉන්පසුව නැවත රාජකීය විදුහල රිස්වි ජමල්දීන් මගින් ට්‍රයි එකක් ලබා එය අර්ෂාඩ් ජමල්දීන් මගින් ගෝල් බවට පත්කර රාජකීය පිල ලකුණු 12/7 වශයෙන් ඉදිරියට ගියේය.තරගයේ 29 වන විනාඩියේ දී ත්‍රිත්ව පිල වින්ගර් අකිල දිසානායක තම දෙවන ට්‍රයි එක ලබාගත්තේය. ඉන් විනාඩි 5 කට පසු ත්‍රිත්ව පිලේ ප්‍රොප් ෆෝවඩ් එච්. නිස්මි ත්‍රිත්ව පිලේ තුන්වන ට්‍රයි එක ලබාගත්තත් එය ගෝල් බවට පත්නොවිනි. ඒ අවස්ථාවේ ත්‍රිත්ව පිල ලකුණු 17/12 වශයෙන් ඉදිරියේ සිටියේය.දවන භාගයේදී රාජකීය පිලේ ඩී. දාබරේ ට්‍රයි එකක් ලබාගත් අතර එය ආර්. ජමල්දීන් ගෝල් බවට පත්කර ලකුණු 19/17 බවට පත්කළේය. දෙවන භාගයේ විනාඩි 22ක් පසුවූ විට ඒ. ජමල්දීන් රාජකීය පිලට පෙනල්ටි එකක් ලබා දුන්නේය.(22/17) ඉන්පසුව අංක 8 ක්‍රීඩක එස්. පතිරණ මගින් රාජකීය පිල ට්‍රයි එකක් ලබා ගත්තේය. එය ජමල්දීන් ගෝල් බවට පත්කර රාජකීය පිල ලකුණු 29/17 බවට ජය තහවුරු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006288</link>
    <topic>වාස්ගෙන් සුපිරි දස්කම්</topic>
    <author/>
    <content>එංගලන්ත ප්‍රාන්ත තරගවාරයේ දී නොදම්ප්ටන්ෂයර් ප්‍රාන්තය වෙනුවෙන් ක්‍රීඩා කරන හිටපු වමත් වේගපන්දු යවන ක්‍රීඩක චමින්ද වාස් නැවත වරක් තුන් ඉරියව් දස්කම් දක්වමින් ඩර්හැම් ප්‍රාන්තයට එරෙහිව ලකුණු 30 ජයක් තම පිලට ලබාදීමට සමත්විය.“Friends Provident” කුසලාන ඕවර් විස්සයි 20 තරගමාලාව වෙනුවෙන් පැවැති මේ තරගයේ දී පළමුව පන්දුවට පහරදුන් නොදම්ප්ටන්ෂයර් පිල කඩුලු 5 කට ලකුණු 164 ක් රැස් කළ අතර ආරම්භක පිතිකරු ලෙස ක්‍රීඩා කළ වාස් පන්දු 49 කදී හතරේ පහර 11 ක් සහ හයේ පහරක් සමඟ ලකුණු 73 ක් රැස් කළේය.කණ්ඩායම් ආරම්භක පන්දු යවන්නා ලෙසද කටයුතු කරන වාස් විශිෂ්ට පන්දු යැවීමක නිරත වෙමින් ලකුණු 23 කට කඩුලු 3 ක් දවාලීමට සමත් වෙමින් ‘තරගයේ වීරයා’ සම්මානය දිනා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s1006289</link>
    <topic>අෂ්රාෆුල් ඉවතට</topic>
    <author>ඩකා (ඒ. එෆ්. පී)</author>
    <content>බංග්ලාදේශ පිලේ ප්‍රවීන මැද පෙළ පිතිකරු මොහම්මඩ් අෂ්රාෆුල් ලබන මස එංගලන්තය අයර්ලන්තය සහ ස්කොට්ලන්තය සමඟ පැවැත්වීමට නියමිත එක්දින තරගවලින් ඉවත් කළ බැව් එරට ක්‍රිකට් බළධාරියෙකු ප්‍රකාශ කෙළේ ය.පසුගිය ආසියානු කුසලාන තරගමාලාවේ දී සහ එංගලන්තය සමඟ පැවැති ටෙස්ට් තරගමාලාවේ දී අසාර්ථක වූ හේතුවෙන් අෂ්රාෆුල් කණ්ඩායමෙන් ඉවත් කළ බැව් බංග්ලාදේශ ක්‍රිකට් තේරීම් කමිටු ප්‍රධානී රෆීකුල් අලාම් ප්‍රකාශ කෙළේ ය.එංගලන්තය සමඟ එක්දින තරග 3ක් සහ අයර්ලන්තය සහ ස්කොට්ලන්තය සමඟ එක්දින තරග 2 බැගින් ක්‍රීඩා කිරීමට ජූලි මස 3දා බංග්ලාදේශ පිල එංගලන්තයේ සංචාරයක නිරත වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s10062810</link>
    <topic>කසකස්තාන ජනාධිපති කුසලාන බොක්සිං අද ඇරැඹේ</topic>
    <author>ෆවුස් මොහොමඩ්</author>
    <content>කසකස්තානයේ ජනාධිපති කුසලාන වෙනුවෙන් දෙවැනි වරටත් පවත්වනු ලබන ජාත්‍යන්තර බොක්සිං තරගාවලිය අද (28) කසකස්තානයේ අස්තානා නුවරදී ඇරැඹේ.මේ තරගාවලියට සහභාගි වන ශ්‍රී ලංකා කණ්ඩායම පෙරේදා කසකස්තානය බලා පිටත්ව ගියහ.ශ්‍රී ලංකාවේ පළමු පෙළ සහ දෙවැනි පෙළ බොක්සිං සංචිතයෙන් තෝරාගනු ලැබූ ක්‍රීඩකයින් 5 දෙනෙකු මේ තරගාවලියට සහභාගි වෙති.ලයිට් ෆිලයි බර පන්තිය සඳහා යුද හමුදාවේ ටී.එම්. තෙන්නකෝන්, ෆ්ලයි බර පන්තිය සඳහා යුද හමුදාවේ පී. ඩී. සුරේෂ්, ෆෙදර් බර පන්තිය සඳහා ස්ලිම්ලයින් බොක්සිං සමාජයේ එන්. එස්. පී. සිල්වා ලයිට් බර පන්තිය සඳහා ස්ලිමිලයින් බොක්සිං සමාජයේ ඒ. කේ. ජී. කේ. සමීර සහ ලයිට් වෙල්ටර් බර පන්තිය සඳහා නාවික හමුදාවේ ආර්. පී. එස්. කුමාරසිංහ මේ සංචාරයට එක් වී සිටිති.බර පන්ති 11ක් යටතේ තරග පැවැත්වෙන අතර රටවල් 19 කින් ක්‍රීඩකයන් 150කට අධික සංඛ්‍යාවක් මේ තරගමාලාවට සහභාගි වනු ඇත.ෂෙහාන් ෆර්ඩිනැන්ඩිස් මහතා මේ තරගමාලාවේදී ශ්‍රී ලංකා කණ්ඩායමේ කළමනාකරු ලෙස කටයුතු කරනු ලබන අතර ඩබ්ලිව්. වසන්ත කුමාර මහතා පුහුණුකරු ලෙසත්, වෛද්‍ය ඊ. ඩබ්ලිව්. ජයසිංහ මහතා කණ්ඩායම් වෛද්‍යවරයා ලෙසත් කටයුතු කරනු ඇත.ශ්‍රී ලංකා ආධුනික බොක්සිං සම්මේලනය මගින් නිර්දේශිත ඩබ්ලිව්. එම්. ආර්. වෑකඩ පොළ මහතා තරග විනිසුරුවරයකු සහ තීරකවරයකු ලෙස මේ තරගමාලාවේ කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=s10062811</link>
    <topic>දකුණට චෙස් පුහුණු පාසලක්</topic>
    <author>බන්ධුල ගුණසේකර</author>
    <content>දකුණු පළාතේ ප්‍රථම චෙස් පුහුණු පාසල ලබන ජූලි මස හතරවෙනිදා (04) පෙරවරු 9.30 ට අම්බලන්ගොඩ දී විවෘත කිරීමට නියමිතය.මෙම පුහුණු පාසලට නවක සිසුන් බඳවා ගැනීමේ දී වයස් භේදයක් නොසැලෙන බව නව චෙස් පුහුණු පාසල භාර නිලධාරී කේ. එගොඩගේ මහතා කියයි.ප්‍රවීන චෙස් පුහුණුකරුවන් තිදෙනකු මෙහි පුහුණු කිරීමේ කටයුතු මෙහෙයවනු ලබන බවද ඒ මහතා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=f1006281</link>
    <topic>ගොවියා රජකරවන කාලය ඇවිත්</topic>
    <author>සාකච්ඡා කෙළේ -උදිත ගුණවර්ධන</author>
    <content>නව විෂය භාර ඇමැතිවරයා ලෙස කෘෂිකාර්මික ක්ෂේත්‍රයේ නවෝදය සඳහා ඇති අලුත් සැලැසුම්, ඇතිවී තිබෙන ගැටලු විසඳීමට අමාත්‍යාංශය මගින් ගනු ලබන පියවර සහ තවත් කාලීන හා දේශපාලන කරුණු පිළිබඳව ඇමැති මහින්ද යාපා අබේවර්ධන මහතා සමඟ සිදුකළ සංවාදයකි මේ.කෘෂිකර්මාන්තය මෙරට ප්‍රධාන ම කර්මාන්තයක් විදිහටයි සැලකෙන්නේ. ඒත් පසුගිය කාලයේ දී කෘෂිකර්මාන්තය යම් පසුබෑමකයි තිබුණේ. යළි කෘෂිකර්මාන්තය නැංවීමට මොන විදිහේ වැඩපිළිවෙළක්ද ගෙන තිබෙන්නේ?ඇත්ත. පසුගිය අවුරුදු තිහේදී කෘෂිකර්මාන්තය යම්කිසි බිඳ වැටීමකට ලක්වෙලා තිබුණේ. එයට හේතුවෙලා තිබුණේ එවකට තිබූ ආණ්ඩු කෘෂිකර්මාන්තය පිළිබඳව නිසි අවධානයක් යොමු නොකිරීමයි.නැතිනම් කෘෂිකර්මාන්තයට කුඩම්මාගේ සැලකිල්ලක් ලැබීමයි. ඒත්, ජනාධිපති මහින්ද රාජපක්ෂ මහතා බලයට පත්වූ පසු කෘෂිකර්මාන්තයට ඉහළ සැළකීමක් ලබාදීමට කටයුතු කළා.එතුමා බලයට පැමිණි පසු තමයි ගොවිතැනට ඉහළ පිළිගැනීමක් වගේ ම වර්තමානයට ගැළපෙන විදිහට කෘෂිකර්මාන්තයත් ගොවියාත් පත් කළේ ජනාධිපතිතුමාගේ ආණ්ඩුව විසිනුයි.අපි වවමු රට නගමු වැනි ජාතික වැඩසටහන් නිසා කෘෂිකර්මාන්තය කෙරේ ජනතාවගේ උනන්දුව හා ආශාව විශාල ලෙස ඉහළ ගියා. මෙය ඉතාමත් හොඳ දෙයක් විදිහට සඳහන් කළ හැකියි.ඔබ මීට පෙර සඳහන් කළා වගේ එක්තරා කාලසීමාවකදී ගොවිතැනට නරක දසාවක් ලබලා තිබුණා. එය වෙනස් කිරීමට පුලුවන්කම ලැබුණේ ජනාධිපතිතුමා ආරම්භ කළ ගොවියා මූලික කරගත් වැඩපිළිවෙළ නිසයි.ඔබේ අනාගත සැලැසුම් පිළිබඳ පැහැදිලි කිරීමක් කළ හැකිද?ආණ්ඩුව පසුගිය අවුරුදු පහේ දී කෘෂිකර්මාන්තය නැංවීමට හොඳ වැඩපිළිවෙළක් ආරම්භ කර ඉදිරියට ගෙන ගියා. මගේ සැලැසුම වෙලා තිබෙන්නේ එම වැඩපිළිවෙළ තවදුරටත් ඉදිරියට අරගෙන යාම යි.එමගින් පමණයි මේ රටේ කෘෂිකර්මාන්තය සාර්ථක කර ගැනීමටත් එහි ප්‍රතිඵල ගොවියාට හා රටට ලබාදීමටත් පුළුවන්කම ලැබෙන්නේ. මා අලුත් කෘෂිකර්ම ඇමැතිවරයා විදිහට මේ සඳහා තමයි උත්සාහ කරමින් සිටින්නේ.අද වෙද්දිත් සමහර සරුසාර ගොවිබිම් පුරන් වීමට අතහැර තිබෙනවා. මෙතෙක් එහි වගා කටයුතු නිසි විදිහට ආරම්භ කිරීමට ඒ බිම්වල හිමිකරුවන් කටයුතු කරලා නැහැ.ඒ නිසා විෂය භාර ඇමැතිවරයා විදිහට මගේ උත්සාහය වී තිබෙන්නේ නිකරුනේ අතහැර දමා තිබෙන සරුසාර ගොවි බිම් යළිත් අස්වැද්දීමටත් එහි ප්‍රයෝජනයට ලබාදීමටත් කටයුතු කිරීම යි.එහිදී එම බිම් හිමිකරුවන් එම බිම් අස්වැද්දීමට කටයුතු නොකළහොත් රජයට පවරාගෙන හෝ වගා කටයුතු කිරීමට කටයුතු කරනවා.කාලයක් ගොවිතැන පාඩු ලබන අතහැර දැමූ රැකියාවක් විදිහටයි තිබුණේ. මේ තත්ත්වය වෙනස් කර ගොවියා යළිත් ගොවිතැනට ආකර්ෂණය කර ගැනීමට මොන විදිහේ වැඩපිළිවෙළක්ද තිබෙන්නේ..?මහින්ද චින්තන වැඩපිළිවෙළ වගේ ම මහින්ද චින්තන ඉදිරි දැක්ම යන වැඩපිළිවෙළ දෙක තුළ ම කෘෂිකර්මාන්තයට ඉහළ පිළිගැනීමක් හා දේශීය කෘෂිකර්මාන්තය ශක්තිමත් කිරීම වගේ වැඩපිළිවෙළ රාශියක් තිබෙනවා.මෙහිදී ගොවියාට අවශ්‍ය කරන පොහොර නොමිලේ ලබාදීම ගොවියාට සුවිශේෂී සහනයක් බවට පත්වෙලා තිබෙනවා වගේම ගොවිතැනට යළි ගොවියා යොමුවීමටත් මෙය ඉතාමත් තදින් බලපාලා තිබෙනවා කියන එක අතිශයෝක්තියෙන් කියන දෙයක් නෙමෙයි.මහින්ද රාජපක්ෂ ජනාධිපතිතුමා ජනාධිපති ධූරයට පත්වීමට පෙර ගොවියාගේ ආර්ථිකය ශක්තිමත්ව තිබුණේ නැහැ. ඒ නිසා තමයි ගොවියා ගොවිකම අතහැරියේ. ණය මුදල් ගෙවා ගැනීමට නොහැකිව සියදිවි හානිකර ගත්තේ. අද එහෙම නැහැ වෘත්තීය ගොවිතැනේ යෙදෙන අය ශක්තිමත් ආර්ථිකයක් සහිතව කටයුතු කරනවා.ඒත් පොහොර සහනාධාරය ලබාදීම අක්‍රමවත්ව සිදුවන බවකුයි පෙනෙන්න තිබෙන්නේ. පොහොර ලොරි පිටින් හොර පාරේ ගිය අවස්ථා පසුගිය සතිවලදී වාර්තා වුණා. මේ තත්ත්වය පාලනය කරන්න තිබෙන්නේ මොන විදිහේ වැඩපිළිවෙළක්ද?මේ ආකාරයේ අක්‍රමිකතා මඟහැරීමට අපි දැන් විශේෂ වැඩපිළිවෙළක් ආරම්භ කරලා තිබෙන්නේ.මේ නිසා පොහොර ලේකම් කාර්යාලය යටතේ විශේෂ ඒකකයක් ස්ථාපිත කර තිබෙනවා. මෙතැන සිට හැමදේගැනම තොරතුරු ලබා ගන්නවා. මෙහිදී බෙදාහැරීම්වලත් අඩුපාඩු දුර්වලකම් තිබෙනවා. අප ඒදේවලුත් නිවැරැදි කිරීමට කටයුතු කරලා තිබෙන්නේ.සහනාධාර ක්‍රමයට පොහොර ලබාදීම ලෙහෙසියට පහසුවට කරන්න පුලුවන් දෙයක් නෙමෙයි. එදා පොහොර සංස්ථාව හරහා පමණක් ලැබුණ පොහොර සහනය දැන් ගොවිජන සේවා මධ්‍යස්ථාන හරහාද ලබා ගැනීමට පුලුවන්කම තිබෙනවා.අපේ එකම අරමුණ වෙලා තිබෙන්නේ ඉදිරියේදී මේ අඩුපාඩු මඟහරිමින් කටයුතු කිරීමයි. ඒ නිසා ඉදිරියේදී මෙවැනි තත්ත්වයන් ඇතිවීම බොහෝදුරට මඟහැරී යාමට පුලුවන්කම තිබෙනවා.අපි නිතර ම උත්සහ කරන්නේ මෙවැනි තැන්වල සිදුවන දූෂණ අක්‍රමිකතා මඟහැර කටයුතු කිරීමට යි. එහිදී අපිට ජනතාවගේ සහය විශාල වශයෙන් අවශ්‍ය කරනවා වගේම ක්ෂේත්‍රයේ සිටින නිලධාරින්ගේ අවංක සහයෝගයත් අවශ්‍ය කරනවා.වී මිලදී ගැනීමේ සහතික මිල කිලෝවකට රුපියල් තිහයි. ඒත් ඇතැම් තැන්වලදී මේ සහතික මිල පසෙකින් තිබියදී රුපියල් විස්සට විසි එකට වී කිලෝව මිලදී ගන්නා බවට විශේෂයෙන් චෝදනා කෙරෙනවා. මේ තත්ත්වයට පිළියම් කිරීමට ඔබේ අමාත්‍යාංශය හරහා වැඩපිළිවෙළක් ක්‍රියාත්මක කරන්න බැරිද?රජය සහතික මිල යටතේ රුපියල් තිහට වී මිලදී ගන්නවා. එම මිලට ඕනෑම ගොවියෙකුට හොඳ ප්‍රමිතියක් සහිත වී අලෙවි කළ හැකියි. සමහරවිට පුද්ගලික අංශයේ වෙළෙඳුන් ඉහළ මිලක් ලබානොදී ගොවින් රවටමින් කුණුකොල්ලයට වී මිලට ගැනීමට උත්සහ කරනවා විය හැකියි.එවැනි අයට නොරැවටෙන්න කියන දේ තමයි අපිට මේ මොහොතේදී ප්‍රකාශ කරන්න තිබෙන්නේ.විපක්ෂය මොන විදිහේ චෝදනා එල්ල කළත් වී ගොවියාට හොඳම ආදායම් තත්ත්වය ඉහළම ජීවන තත්ත්වය ලැබී තිබෙන්නේ මහින්ද රාජපක්ෂ ජනාධිපතිතුමාගේ කාලයේදීයි. එය අපිට සැඟවිය නොහැකි සත්‍යයක්.ශ්‍රී ලංකාවේ කෘෂිකර්මාන්තය ඉදිරියට ගමන් කර ඇති බවට ඔබ සඳහන් කරනවා. ඒත් පසුගිය කාලයේදී සහල් හිඟයක් වගේ ම මිල පාලනයකින් තොරව ඉහළ යන ආකාරයකුත් දක්නට ලැබුණා. මේ විදිහේ තත්ත්වයක් පසුගිය කාලයේදී ඇතිවුණේ ඇයි?මේ තත්ත්වයට විවිධ ස්භාවික හා කෘතිම හේතුසාධක තිබුණා. ඒ දවස්වල දේශගුණික තත්ත්වය නිසා වී ගොවියා දුෂ්කරතාවයට පත්වුණා.සමහර වෙළෙඳ ව්‍යාපාරිකයෝ ඒ අයගේ ව්‍යාපාරික අරමුණු වෙනුවෙන් සහල් හිඟයක් ඇති කිරීමට උත්සාහ කළා.විපක්ෂය ඒ අයගේ දේශපාලන අරමුණු සඳහා මේ තත්ත්වය පාවිච්චි කළා. පසුගිය කාලයේ සහල් හිඟයක් ඇතිවීමට මිල ඉහළ යාමට හේතුවුණේ මේ විදිහේ තත්ත්වයකුයි.ඒත් රජයට ඉතාමත් ඉක්මනින් මේ තත්ත්වය පාලනය කිරීමට පුලුවන්කම ලැබුණා. ඒ නිසා අද වෙද්දි එවැනි තත්ත්වයක් නැහැ.කෘෂිකර්මාන්තය නව පරපුර අතරට ගෙනයාමටත් ඒ පිළිබඳ උනන්දුව ඉහළ නැංවීමටත් වැඩපිළිවෙළක් නූතන මාධ්‍ය හරහා දියත් කළ නොහැකිද?දැනුත් මාධ්‍ය හරහා ගොවිතැන ප්‍රවර්ධනය කෙරෙන වැඩපිළිවෙළ රාශියක් තිබෙනවා. රූපවාහිනී, ගුවන්විදුලි හා පුවත්පත් මෙහිදී විශාල සහයෝගයක් ලබා දෙනවා.පසුගිය යුද සමයේදී ශ්‍රී ලංකාව තුළ සිදුවූ බවට කියන විවිධ සිදුවීම් පිළිබඳ විමර්ශනයට එක්සත් ජාතින්ගේ මණ්ඩලයේ සභාපතිවරයා විමර්ශන කමිටුවක් පත්කර තිබෙනවා. මේ ගැන ආණ්ඩුවේ ස්ථාවරය කුමක්ද?ඒ තත්ත්වය පිළිබඳව ආණ්ඩුවේ ස්ථාවරත්වය නිල වශයෙන් පැහැදිලි කර තිබෙනවා. අපේ රට ස්වාධීන රටක් නිදහස් රටක් ඒ නිසා මෙරට සිදුවන සිදුවීම් පිළිබඳව විමර්ශනය කිරීමට බලපෑම් කිරීමට කිසිදු පාර්ශ්වයකට අයිතියක් නැහැ.ත්‍රස්තවාදය පරාජය කිරීමේ මානුෂීය මෙහෙයුමේදී අපේ රණවිරුවෝ ඉතාමත් විනයානුකූලව හා මානව අයිතීන් ආරක්ෂාවන විදියටයි කටයුතු කළේ. බටහිර රටවල් කිහිපයක් පිළිනොගත්තාට ජාත්‍යන්තරයේ බහුතරයක් මේ කාරණය පිළිගන්නවා.යුද්ධයෙන් අසරණ වූ අවතැන්භාවයට පත්වූ විශාල පිරිසක් අද යළිත් ඒ අයගේ ගම්බිම්වලට ගොස් නිදහසේ ගෞරවනීය විදිහට ජීවත් වෙනවා. ඒ නිසා කොටි සංවිධානයට හිතවත් සුලු පිරිසක් විවිධ ආකාරයේ චෝදනා එල්ල කළාට ඇත්ත දේ එය නෙමෙයි.මැතිවරණ කාලයේදී ස්ථාවරව තිබූ බඩු මිල යළිත් ඉහළ යාමට පටන්ගෙන තිබෙනවා. මේ ගැන සමාජය තුළ විශාල මතයක් ඇතිවෙමින් තිබෙනවා. මේ ගැටලුව කළමනාකරණය කර ගැනීමට ආණ්ඩුවට වැඩපිළිවෙළක් නැද්ද?මේ ප්‍රශ්නයට මෙතෙක් බලයේ සිටි සියලු ආණ්ඩු මුහුණ දී තිබෙනවා. අපේ ආණ්ඩුවටත් අද ඒ ප්‍රශ්නයට මුහුණදීමට සිදුවෙලා තිබෙනවා. බඩු මිල ඉහළයාම වගේ ප්‍රශ්නයක් සම්පූර්ණයෙන් පාලනය කරලා ස්ථාවර මට්ටමක බඩු මිල තැබීමට බැහැ.ඒත් මේ ආණ්ඩුව පසුගිය කාලයේදී වේගයෙන් ඉහළ ගිය බඩු මිල වේගය ස්ථාවර මට්ටමක රඳවා ගැනීමට පුලුවන් වුණා. එය පමණක් ම වුණත් අපේ ජයග්‍රහණයක් විදිහට සඳහන් කළ හැකියි. අද ඇතිවී තිබෙන තාවකාලික අපහසුතාවයන් ඉදිරියේදී පාලනය කර ගැනීමට ආණ්ඩුවට පුලුවන්කම තිබෙනවා.ඒත්, අද සටන්පාඨ හිඟයකට මුහුණ දී ඉන්න එජාපයත් ජවිපෙත් මේ තත්ත්වයෙන් ප්‍රයෝජන ලබාගෙන ඒ අයගේ දේශපාලන ව්‍යාපෘති තර කර ගැනීමට උත්සහ කරනවා. ඒ වගේ ම එම පක්ෂ අභ්‍යන්තරයේ තිබෙන ප්‍රශ්න පාලනය කර ගැනීමට උත්සාහ කරනවා.ව්‍යවස්ථා සංශෝධනය පිළිබඳව සමාජය තුළ අලුත් කතාබහක් ඇතිවී තිබෙනවා මේ අතර තවත් පිරිසක් කියන්නේ මේ සංශෝධනය නිසා ආණ්ඩු පක්ෂය අභ්‍යන්තරයේත් යම් දෙදරීමක් ඇතිවී තිබෙන බවයි. මෙහි ඇත්තක් තිබෙනවාද?ප්‍රජාතන්ත්‍රවාදී දේශපාලන පක්ෂයක විවිධ මත ඉදිරිපත් කිරීමටත් සංවාද කිරීමටත්, පුලුවන්කම තිබෙනවා. ඒත්, බහුතරයක් පිළිගන්නා දේ තමයි ක්‍රියාත්මක වෙන්නේ අද සමහරු හිතනවා. යම් මත දැක්වීමක් සිදුකළාම ඒක අර්බුදයක් කියලා.මාධ්‍ය මඟින් කියන දේවල්වල පදනමක් තිබෙනවා කියලා හිතන්න බැහැ. මට ඇමැති මණ්ඩල සාමාජිකයකු ලෙස ස්ථිරවම කියන්න පුලුවන් ආණ්ඩුව තුළ අර්බුදයක් නැහැ කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=f1006282</link>
    <topic> </topic>
    <author>ගවේෂණය මෙහෙයවූයේ -ධම්මික සෙනෙවිරත්නඋදිත ගුණවර්ධන ඡායාරූප - නිශානි ලියනගේ</author>
    <content>දැනට සති ගණනාවක් තිස්සේ එළවළු මිල ගණන් සාමාන්‍ය ජනතාවට දරාගත නොහැකි තරම් ඉහළ මට්ටමක පවතී. සාමාන්‍යයෙන් වසරේ ඇතැම් කාලසීමාවන් තුළ නියඟ, වර්ෂාව වැනි කාලගුණික තත්ත්වයන් ගේ බලපෑම හේතුවෙන් එළවළු මිල ඉහළ නැඟීම සිදුවේ. එහෙත්, එය දීර්ඝ කාලයක් එලෙසම නොපවතී.මෙවර තත්ත්වය ඊට වඩා වෙනස් බව පෙනෙන්නට ඇත. වෙනදා ඉහළ යන ප්‍රමාණයටත් වඩා මිල ඉහළ ගොස් ඇති අතර මිල පහත යාමක් පෙනෙන්නට ද නැත.උඩරට එළවළු වල මිල අතිශයින්ම ඉහළය. බෝංචි ග්‍රෑම් 250 ක සිල්ලර මිල රුපියල් 50/= පමණ දක්වා ඉහළ ගොසිනි. කැරට් ග්‍රෑම් 250 ක් රුපියල් 50/= - 60/= අතරය.ආර්ථික මධ්‍යස්ථාන මිල ගණන් අනුව ද ලීක්ස් කිලෝවක් රුපියල් 200/= පමණ විය. මාළු මිරිස් කිලෝව රුපියල් 280/= කි.අමු මිරිස් ග්‍රෑම් 10 ක් රු. 40/= තෙක් ඉහළ ගොස් තිබේ. කිලෝව රුපියල් 400/= ට ආසන්නය. දඹල ග්‍රෑම් 250 ක් රුපියල් 50/= කි.පවතින මිල ගණන්මේ තත්ත්වය යටතේ එළවළු වෙළෙන්දාගෙන් මිල ගණන් විමසන පාරිභෝගිකයා ඊළඟට ඉබේටම අසන ප්‍රශ්නය එළවළු කන්නේ කොහොම ද? යන්නය. අන්තිමේ දී ග්‍රෑම් 250 බැගින් එළවළු දෙකක් පමණ මිලට ගනී.සිල්ලර එළවළු වෙළෙඳ සැල්වල පමණක් නොව ආර්ථික මධ්‍යස්ථානයේ දී හෝ මැනිං වෙළෙඳපොළේ දී ද තත්ත්වය එහෙම වෙනස් නැත. ආර්ථික මධ්‍යස්ථානයෙන් හෝ මැනිං මාකට්ටුවෙන් ග්‍රෑම් 500 බැගින් එළවළු පහ හයක් මිලට ගත් සාමාන්‍ය පාරිභෝගිකයා අද ඉන් නික්මෙන්නේ ග්‍රෑම් 250 බැගින් එළවළු දෙක – තුනක් රැගෙන ය.අඩුම මට්ටමෙන් ගණන් බැලුවද පවතින මිල ගණන් යටතේ සාමාන්‍ය පවුලකට එළවළු සඳහා පමණක් රුපියල් 3000/= ක් පමණ මසකට වැය කිරීමට සිදු වේ.වෙළෙඳ පොළේ එළවළු මිල ගණන් තීරණය කිරීම සම්බන්ධයෙන් තීරණාත්මක මැදිහත්වීමක් කිරීමට රජයට නො හැකිය. එහෙත් එම මිල ගණන්වල යම් කිසි පාලනයක් ඇති කිරීමට ආර්ථික මධ්‍යස්ථාන හරහා රජයට යමක් කළ හැකි ය.අප එසේ කියන්නේ ආර්ථික මධ්‍යස්ථානවල එළවළු මිල ගණන් තීරණය කිරීමේ දී අතරමැදි සූරා කෑම උපරිම ලෙස ක්‍රියාත්මක වන බව පෙනෙන්නට ඇති බැවිනි.ඇතැම් එළවළු බණ්ඩාරවෙල, නුවරඑළිය, දඹුල්ල ආදී ප්‍රදේශ වල මිලට වඩා රුපියල් 70/=, 80/=, 90/= වැනි ප්‍රමාණයන් ගෙන් පවා ආර්ථික මධ්‍යස්ථානවල ඉහළය.එය සාධාරණ මිල තීරණය කිරීමක් නොවේ. අනෙක් අතට ආර්ථික මධ්‍යස්ථාන ඇති කිරීමේ සංකල්පය ම වන්නේ අතරමැදි සූරා කෑමකින් තොරව නිෂ්පාදකයාට තම නිෂ්පාදන අලෙවි කර ගැනීමටත්, පාරිභෝගිකයාට එම නිෂ්පාදන මිලදී ගැනීමටත් අවස්ථාව සැලසීම බැවිනි.එහිදී ආර්ථික මධ්‍යස්ථාන සම්බන්ධයෙන් බල පවත්වන කිලෝවක් සඳහා උපරිමය ලෙස සඳහන් අගයක් තිබේ. සාමාන්‍යයෙන් එය කිලෝවකට රුපියල් 5/= කි.එහෙත් පවතින මිල ගණන් අනුව පෙනෙන්නේ එම ලාභය ඊට වඩා දහ – පහළොස් ගුණයකින් ඉහළ දැමීමට වෙළෙඳුන් ක්‍රියාකර ඇති බවයි. බොහෝ විට නිෂ්පාදකයාට ද මේ මිල වැඩිවීමේ වාසිය ලැබෙන්නේ නැත.එහි උරුමකරු වන්නේ අතරමැදියා යි. එම අතරමැදි සූරාකෑම වැළැක්වීම සඳහා රජයට යමක් කළ හැකි බව අපගේ විශ්වාසයයි. එසේ වුවහොත් එළවළු මිල සම්බන්ධයෙන් සාධාරණ අඩුවීමක් අපේක්‍ෂා කළ හැකිය.කඳුකරයේ එළවළු මිල ගණන් ඉහල මට්ටමක පැවැතීම සඳහා හේතු වූ බව පැවසෙන කරුණු කිහිපයක් ද ගොවීන් පැහැදිළි කරයි. ආසන්න වර්ෂා සමය ඇරැඹෙන තුරු වැසි නොලැබීම එක් කාරණයකි.ඉන් සිදුවූයේ අස්වැන්න අඩුවීම යි. එළවළු වගා කළ කුඹුරු ඉඩම්වල ද සියලු කන්න වී වගා කිරීම ද තවත් කාරණයකි. නමුත් මේ කරුණු නිසා සිදුවන මිල ඉහළ යාම තීරණය කිරීම කෙරෙහි අතරමැදි සූරාකෑම දැඩි බලපෑමක් කර ඇති බව පෙනෙන්නට ඇත.‘අපි වවමු - රට නඟමු’‘අපි වවමු - රට නඟමු” වැඩපිළිවෙළත් සමඟ පසුගිය කාලයේ දී සෑම ගෙවත්තකම පාහේ අඩුම තරමින් මිරිස් පැලයක් දෙකක් වත් සිටුවන උනන්දුවක් ඇති විය.නිෂ්පාදන ක්‍රියාවලිය සඳහා ජනතාව නොයෙක් මට්ටම් වලින් දායක විණි. මේ වැඩපිළිවෙළ ධෛර්යයසම්පන්න ලෙස පෙරට ගෙනයාම ද වත්මන් මිල ප්‍රශ්නයට ඇති සාර්ථක විකල්පයකි.අඩුම තරමින් ගෙදර පරිභෝජනය සඳහා අවශ්‍ය කරන අමුමිරිස් වෙළෙඳපොළෙන් ගෙන ඒම වළක්වා ගත හැකි නම් මේ තත්ත්වය යටතේ රුපියල් 500/= - 1000/= ක් පමණ ඉතිරි කරගත හැකිය.අතරමැදි සූරා කෑම අවම කිරීම සඳහා යම් ක්‍රියාමාර්ග ගැනීම කෙරෙහි රජයේ අවධානය යොමු වීම අවශ්‍ය වනු ඇත. උඩ රට ප්‍රදේශයේ සිට එළවළු කොළඹට ප්‍රවාහනය කිරීම සඳහා වන වැඩපිළිවෙළක් පිළිබඳ කලකට පෙර යෝජනා වී තිබිණ.ගොවියා ගෙන් එළවළු මිලදී ගෙන පාරිභෝගිකයාට සැපයීම සඳහා සතොස මැදිහත්වීම යටතේවත් යම් වැඩ පිළිවෙළක් ඇතිකළ හැකිනම් වැදගත් ය. එළවළු ප්‍රවාහනයේ දී සිදුවන නාස්තිය අවම කර ගැනීම වැනි කාරණා කෙරෙහි ද එහිදී පියවර ගත හැකිය. නැවුම් එළවළු මිලදී ගැනීමට ද නිසි ඇසුරුම් ක්‍රියාවලියක් හා ප්‍රවාහන ක්‍රියාවලියක් මඟින් ඉඩ සැලසේ.අත්‍යවශ්‍ය ආහාර ද්‍රව්‍ය ආනයනය කිරීමේ දී රජය මැදිහත්වීමට පියවර ගැනීම ද අගය කළ යුතු කාරණයකි. එමඟින් යම් මිල පාලනයක් පවත්වා ගැනීමට හැකි වීමේ වාසිය ජනතාවට ලැබේ.වෙළෙඳාම ලාබ ලැබීමකින් තොරව පවත්වාගත නොහැක්කකි. එහෙත් ලාබය පමණක් අරමුණු කළ විට සහ ලාභය උපරිම කර ගැනීම සඳහා හැකි සෑම ප්‍රයත්නයක්ම යොදන විට වෙළෙඳාම අශුද්ධ එකක් බවට පත් වෙයි. සිත් – පිත් නැති වෙළෙඳ සමාජයක් අප දකින්නේ ලාභය පමණක් හඹා යාමේ එම ක්‍රියාවලිය තුළයි.ඒ තුළ නිෂ්පාදකයාට විශාල සෙතක් අත්වන්නේ ද නැත. ගොවියාට සොච්චමක් ලැබෙන විට ලාබ ලබන්නේ අතරමැදියෙකි. නිෂ්පාදකයා වන ගොවියා මෙන්ම පාරිභෝගිකයා ද මේ ක්‍රියාවලිය තුළ පීඩාවට පත්වේ.එබැවින් ගොවියාට මෙන්ම පාරිභෝගිකයාට ද යහපතක් වන පරිදි වෙළෙඳාම සිදුකිරීම සඳහා රජයේ ද මැදිහත්වීම ඇතිව යම් වැඩපිළිවෙළක් ඇතිවනවා නම් එය යහපතක් වනු ඇත. එය සාධාරණ වෙළෙඳාමක යෙදෙන අයට හිරිහැරයක් ද නොවේ. වෙළෙඳ මාෆියාවන් බිඳ වැටීම මඟින් ඔවුන් ට ද යහපතක් විය හැකි බැවිනි.ජනතාව මුලාකිරීමඑළවළු මිල ඉහළ යාම අද වන විට ජනතාව මෙන්ම එළවළු වෙළෙඳ ප්‍රජාවද දැඩි ලෙස පීඩාවටත්, අපහසුතාවයටත් පත් කරන කාරණයක් බවට පත් කර තිබේ.එළවළු වෙළෙඳුන් ප්‍රකාශ කරන ආකාරයට ඔවුන් ගේ ව්‍යාපාරික කටයුතු මෙතරම් බිඳවැටුණු කාලයක් මීට පෙර හමුවී නැත. එයට ප්‍රධාන වශයෙන් බලපෑ කරුණ වී ඇත්තේ මිල ඉහළ යාමේ ප්‍රශ්නයයි.මේ අතර තවත් පිරිසක් එළවළු මිල ඉහළ යාමේ ප්‍රශ්නය තමන්ගේ දේශපාලන න්‍යාය පත්‍රවල ඉහළින්ම ඇති කරුණ බවට පත් කරගෙන සිටිති. මේ ප්‍රශ්නය දඩමීමා කර ගත් විපක්‍ෂය අද ජනතාව මුලාකිරීමටත්, ඔවුන්ගේ පටු අරමුණු ඉෂ්ට කර ගැනීමටත් කටයුතු සැලසුම් කරමින් සිටිති.ඔවුන් ජනතාවට සැබෑ තත්ත්වය පෙන්වා දීම පසෙකින් තබා ජනතාව මුලාකිරීමට පටන් ගෙන තිබේ. එය එතරම් යහපත් දෙයක් ලෙස සඳහන් කළ නොහැකිය. ඔවුන්ට අවශ්‍යව ඇත්තේ දේශපාලන න්‍යාය පත්‍ර ශක්තිමත් කර ගැනීම මිස ජනතාවට යහපතක් සිදුකිරීම සඳහා වැඩපිළිවෙළක් නිර්මාණය කර ගැනීම නොවේ.එය එසේ යැයි කියා ආණ්ඩුවට ද ඇස් කන් පියාගෙන සිටිය නොහැකිය. ඔවුන් ද එළවළු මිල ඉහළ යාමේ ප්‍රශ්නය සඳහා විසඳුම් ලෙස විකල්ප වැඩපිළිවෙළක් නිර්මාණය කළ යුතුය.නිශ්චිත වැඩපිළිවෙළබලධාරීන්ට එළවළු වෙළෙඳසල්, වෙළෙඳපොළවල් ගානේ ගොස් මිල අඩු කළ නොහැකි වුවද විධිමත් සහ නිශ්චිත වැඩපිළිවෙළක් මගින් මිල පාලනයක් ඇතිකළ හැකිය.එයට රාජ්‍ය අංශයේ, සමූපකාර ක්ෂේත්‍රය ඇතුළු රාජ්‍ය වෙළෙඳ ජාලයේ මැදිහත් වීමක් ඇතිකර ගත හැකිය. සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගෙන් අප කළ විමසුමකදී ඔහු ද ප්‍රකාශ කළේ රාජ්‍ය මැදිහත්වීමක් මගින් මෙවැනි තත්ත්වයන් ඇතිවීම පාලනය කළ හැකි බවය.ඇමැති ප්‍රනාන්දු මහතා ගේ එම අදහස අප අගය කරන අතර ඔහුගේ එම අදහස යථාර්ථයක් බවට පත් කර ගැනීමට අවශ්‍ය සැලසුම් නිර්මාණය කිරීම ඔහුගේ වගකීමකි.කප්පම් කල්ලිවෙළෙඳ ප්‍රජාව සඳහන් කරන ආකාරයට වෙළෙඳපොළ ආශි‍්‍රතව විවිධ කප්පම් කල්ලි හා මැර කණ්ඩායම්වල ක්‍රියාකාරකම් ද එළවළු මිල ඉහළ යාමට වක්‍ර ආකාරයට බලපා තිබේ. වෙළෙඳුන් සඳහන් කරන ආකාරයට මෙම කප්පම් කල්ලිවලට ද සැලකිය යුතු මුදල් ප්‍රමාණයක් ලබා දීමට සිදුවී තිබේ.මේ නිසා මෙම කල්ලි කණ්ඩායම් මෙල්ල කිරීමට ද බලධාරීන්ගේ හා ආරක්‍ෂක අංශවල අවධානය යොමු කළ යුතුය. එය එසේ නොවන තාක් කල් එළවළු මිල ඉහළ යාම වැනි කරුණු ස්ථිර ලෙස පාලනය කිරීමට හැකියාව ලැබෙන්නේ නැත.මෙම කාරුණේදී දේශපාලන භේද, පටු අරමුණු පසෙකට දැමිය යුතු අතර ස්ථිර වැඩපිළිවෙළකට කඩිනමින් යා යුතුය.මන්දයත් එළවළු මිල ඉහළ යාම වැනි අත්‍යාවශ්‍ය පාරිභෝගික භාණ්ඩ මිල ඉහළ යාම ජන ජීවිතයට ප්‍රබල ලෙස බලපානු ලබන ගැටලුවකි. ඒ නිසා එළවළු මිල ඉහළ යාමේ ගැටලුවට සියලු පාර්ශ්ව මැදිහත් විය යුතුය. ක්‍රියාකාරී විය යුතුය.එළවළු වෙළෙඳුන් අප සමඟ ප්‍රකාශ කළ ආකාරයට ඉදිරි සති දෙක තුළදී එළවළු මිල පහත යාමට ඉඩ තිබේ. එහෙත් එතැනින් ප්‍රශ්නය අවසන් නොවේ. ඒ නිසා යළිත් මේ ආකාරයේ ගැටලුවක් ඇති නොවන ආකාරයට කටයුතු කිරීම බලධාරීන්ගේ යුතුකමකි.මේ ප්‍රශ්නයට ඍජුව මැදිහත් වීමට අපේ අමාත්‍යංශයට අමාරුයි. එළවළු වෙළෙඳාම සම්පූර්ණයෙන්ම වගේ යන්නේ පුද්ගලික අංශය හරහායි.මෙහිදී අතරමැදියන්ගේ මැදිහත් වීම් හින්දත් එළවළු මිල ඉහළ යාම වැඩි වෙලා තිබෙනවා.එළවළු විතරක් නෙමෙයි සෙසු අත්‍යවශ්‍ය භාණ්ඩ මිල පාලනය කිරීමටත් අපහසු වෙලා තිබෙන්නේ රාජ්‍ය අංශයේ මැදිහත්වීම පහළ යාම නිසයි. ඒ නිසා මා හිතන්නේ යළි රාජ්‍ය මැදිහත්වීම් සහිත වෙළෙඳ සම්ප්‍රදායක් ඇති කළ යුතුයි. රජය මේ පිළිබඳව අලුත් වැඩපිළිවෙළක් නිර්මාණය කරමින් සිටින්නේ.එළවළු වුනත් අපිට ලක් සතොස වගේ රාජ්‍ය ආයතන හරහා අලෙවි කිරීමට වැඩපිළිවෙළක් නිර්මාණය කරගත හැකියි. එවැනි වැඩපිළිවෙළක් මගින් අපිට පුලුවන්කම තිබෙනවා එළවළු මිල පාලනය කිරීමටත් ජනතාවට සහන ලබාදීමටත්.මේ දවස්වලනම් බිස්නස් අඩුයි. මේකට හේතුවෙලා තිබෙන්නේ එළවළු මිල විශාල ලෙස ඉහළ ගොස් තිබීමයි. සමහර පාරිභෝගිකයෝ බඩු ගණන් කියලා අපිටත් බැනලා තමයි ගෙදර යන්නේ. ඒත් අපිට කරන්න දෙයක් නැහැ. අපිට ලැබෙන මිලට තමයි අපි වෙළෙඳාම් කරන්නේ. අපිට අඩුවෙන් බඩු දීලා පාඩු ලබන්න බැහැනේ.එළවළු මිල ඉහළයාම අඩු කරන එක අපිට මෙතැනදී කරන්න බැහැ. මහා පරිමාණයෙන් ව්‍යාපාරික කටයුතු කරන අය තමයි මිල ඉහළ දමලා තිබෙන්නේ.මා වැඩි වශයෙන් කරන්නේ දෙල් වෙළෙඳාම . එළවළු මිල ඉහළ ගියාට දෙල් මිල නම් එතරම් ඉහළ ගිහින් නැහැ. මම බලාපොරොත්තු වෙනවා මේ තත්ත්වය පාලනය කිරීමට බලධාරින්ගේ අවධානය යොමුවෙයි කියලා. ඒ සඳහා අවශ්‍ය දැනුවත් වීම මේ මගින් සිදුවෙයි කියලා මා සිතනවා.වෙළෙඳාම නම් සුපුරුදු විදිහට සිද්ධ වෙනවා. ඒත් මිලේ නම් ඉහළ යාමක් තිබෙනවා. මේ ගැන පාරිභෝගිකයෝ දොස් කියන්නේ අපිට.ඒත් අපිට නම් මේ ප්‍රශ්නයේදී කරන්න දෙයක් නැහැ. බලාගෙන ඉන්නවා මිසක්. වෙන කරන්න දෙයක් නැහැ.පසුගිය මාසයේදී ඇති වූ වර්ෂා තත්ත්වය තමයි එලවළු මිල ඉහළ යාමට බලපාල තිබෙන්නේ. ඒ වගේම ප්‍රවාහන දුෂ්කරතාවයනුත් මේ තත්ත්වයට බලපෑවා.ඉදිරි සති දෙක යද්දී එලවළු මිල අනිවාර්යෙන්ම පහළ යනවා. ඒ නිසා පාරිභෝගිකයන්ට ඉදිරි කාලයේදී අඩු මිලට ලබා ගැනීමට පුලුවන්කම තිබෙනවා.අපිට වෙළෙඳාම නිසි විදිහට කරගන්න බැරි වෙලා තිබෙන්නේ එළවළු මිල ගණන් නිසා ගොඩක් අය බල බලා යනවා මිසක් බඩු ගන්න එන්නේ නැහැ. මේ තත්ත්වය නිසා පාරිභෝගිකයෝ වගේම වෙළඳාමේ නියුතු අපිත් දුෂ්කරතාවයට පත්වෙලා ඉන්නේ.අපිට ලැබෙන ආරංචිවලට අනුව ඉදිරි සති දෙක තුනේදී එලවළු මිල ගණන් යළි පහළ යාමට ඉඩ තිබෙනවා.මාත් බලාපොරොත්තු වෙනවා ඉදිරියේදී එලවළු මිල පහළ යාවි කියලා. අපිටත් ඕනෑ එලවළු මිල පහළ ගිහින් අපේ ව්‍යාපාරික කටයුතු යළිත් සාර්ථක කර ගැනීමට පුලුවන් වෙයි කියලා.එලවළු මිල ගිය මාසය වෙද්දීත් තිබුණේ පහළ මට්ටමක. මේ මිල ගණන් ඉහළ යාම සිදු වුණේ මීට සති දෙක තුනකට කලින්.ඒත් මේ වෙද්දී එලවළු මිල ගණන් විශාල ලෙස ඉහළ ගිහින් තිබෙන්නේ. මා බලාපොරොත්තු වෙනවා මේ ඉහළ ගිය මිල ගණන් ලඟදීම යළිත් පහළ මට්ටමට යයි කියලා.මේ තත්ත්වයට මැදිහත් වීමේ අයිතිය බලධාරින්ට තිබෙනවා. ඒත් මෙතෙක් එවැනි මැදිහත් වීමක් අපට දැක ගැනීමට පුලුවන් කමක් ලැබිලා නැහැ.එළවළු අලෙවිය සඳහා මිල නියම කිරීම කරනු ලබන්නේ කවුරුද යන්න කිසිවකු දන්නේ නැත. එළවළු මුදලාලි මිල වැඩි කරන විට දොස් කියනු ලබන්නේ අතරමැදියාටය. එහෙත් එළවළු ටික වවන ගොවියාට ලැබෙන්නේ සුලු මුදලකි.එළවළු බක්කියේ සිටින වෙළෙන්දා උපරිම ලාබය සඳහා කටයුතු කරයි. එහෙත් අවසානයේදී සියලු බර දැරීමට සිදු වන්නේ පාරිභෝගිකයාටය.ඒ නිසා ඔහුට සහනයක් ලබාදීම සඳහා කවුරුන් හෝ ඉදිරිපත් විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=f1006283</link>
    <topic>පුරා වස්තු විනාශයනිධන් මංකොල්ලයටවඩා බරපතළයි</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප : සමන් ශ්‍රී වෙදගේ</author>
    <content>බුදු දහමින් ශික්ෂණය ලැබූ අපේ අතීත සමාජයේ තතු වර්තමානයට අනාවරණය කරන්නේ පුරාවස්තු මගිනි. ඒ පුරාවස්තු විනාශයක් හෝ වැරදි සහගත ලෙස අර්ථ කථනයක් කිරීමක් හෝ සිදු වන්නේ නම් එය සුළුපටු විනාශයක් යයි සැලකිය නොහැක. අපේ ප්‍රෞඪ ඉතිහාසයේ මං සලකුණු සංරක්ෂණය හා එහි වැදගත්කම පිළිබඳව ධර්මානුකූලව දේශනා කිරීමට මෙවර ධම¡ සභාවට අප ආරාධනා කළේ කැලණිය විශ්ව විද්‍යාලයේ ගම්පහ වික්‍රමාරච්චි ආයුර්වේද විද්‍යායතනයේ ජ්‍යෙෂ්ඨ කථිකාචාර්ය හා මුලධර්ම අධ්‍යයන අංශ ප්‍රධාන ලංකා ජාතික සංඝ සභාවේ මහා ලේඛකාධිකාරී ආචාර්ය මාදුරුඔයේ ධම්මිස්සර හිමිපාණන් වහන්සේයි.බුදුදහමින් ශික්ෂණය ලැබූ සභ්‍ය සංස්කෘතියක් අතීතයේ අපට උරුම වී තිබුණා. ඒ පෞරාණික සමාජ තොරතුරු වර්තමානයට ගෙන එන්නේ අපේ පුරාවස්තු හරහායි කීම නිවැරැදියි නේද ?රටක ජනතාවගේ තත්ත්වය විදහා දක්වන විවිධ මාධ්‍යයන් තියනවා. ඒ අතර ජනතාවගේ අතීතය සම්බන්ධයෙන් තොරතුර ලබා ගැනීමට ඇති ප්‍රධානම මාර්ගයක් තමයි පුරාවස්තු ඒ හරහා රටේ ජනතාවගේ ශිෂ්ඨාචාරය සංස්කෘතික පරිසරය හා චර්යා රටාවන් පිළිබඳ පුළුල් අවබෝධයක් ලබාගන්න පුළුවන්.පුරාණයේ මේ රටේ ඉදිවෙලා තිබුණ මහ දාගැබ් වලින් අපට පේනවා මේ රටේ මහ ශක්තිමත් ජාතියක් වාසය කළ බව. ඒ වගේම අප සතුව තිබූ ඉහළ නිර්මාණශීලීත්වය පරිකල්පනය දහම සමග ජීවිත බද්ධ වී තිබූ ආකාරය සොබාදහම සමග තිබූ ගනුදෙනුව එදා ජීවන පරිසරය ආදි සියල්ල මේ නම් වලින් හෙළි කරනවා.ලංකාවේ පුරාවස්තු බුදු දහමත් සමගයි සම්බන්ධ වී තිබෙන්නේ. පොළොන්නරු යුගය දක්වා ගත්තොත් අනුරාධපුර යුගයේදී රාජ මාලිගා හෝ ප්‍රභූ මන්දිර කිසිවක් නටබුන් දකින්න ලැබනේනේ නැහැ.තිබෙන්නේ වෙහෙර විහාරවල නටබුන් විතරයි. මේ ජනතාව තමන්ගේ සියලු ශක්තිය යෙදවූයේ පොදු ආගමික ස්ථාන ගොඩනැගීම සඳහායි. ඔවුන් ජීවත් වුණේ ඉතාම සරලවයි.ඒ අල්පෙච්ඡ ජීවිත පිළිබඳව වර්තමානයට අනාවරණය කරන පුරාවස්තු රැක ගැනීමට විවිධ සංවිධාන බිහිවී තිබෙනවා. ඒ සංවිධාන හරහා සිදුවන කාර්යභාරය පිළිබඳව සෑහීමකට පත් විය හැකිද ?මේ සම්බන්ධයෙන් දීර්ඝ කාලීනව ක්‍රියාත්මක වුණේ පුරාවිද්‍යා දෙපාර්තමේන්තුවයි. අපි දන්නවා ඒ කාලෙ පරණවිතාන මහත්තයත් වලිසිංහ හරිස්චන්ද්‍ර මහත්තයත් අතර විවිධ මත ගැටුම් හරහාත් ඒ ඒ අයගේ විෂය ක්ෂේත්‍ර හරහා මේ පුරාවස්තුවල දියුණුවට කටයුතු සිදු වුණා.ඒ දෙදෙනාම නිවැරදියි කියල අපට දැන් හිතෙනවා. එහෙත් හැට ගණන්වල මේ ආයතනයට පරිබාහිර ආයතනයක් ගොඩනගන්න උත්සාහයක් ගත්තා. එය අසාර්ථක වීම මත නැවත හැත්තෑවෙදීත් අසාර්ථක උත්සාහයක් ගත්තා.එහෙත් අසුවේදී එය ක්‍රියාත්මක වුණා. මෙසේ බලෙන් පිහිටුවා ගත්ත ආයතන හරහා නම් ඇතැම්විට සිදුවෙන්නේ විනාශයක්. මේ අය අපේ සංස්කෘතිකමය නගරවල තමන්ට රිසි ආකාරයෙන් කටයුතු කරන්න පෙළඹිලා තියනවා.මෑතකදී අපි දුටුවා සීගිරියේ වැසිකිළි පද්ධතියක් නිර්මාණය කරන්න යාමක් ගැන. සීගිරිය කියන්නේ විනෝදවන ස්ථානයක් පමණක් නෙවෙයි. දීර්ඝ කාලයක් තිස්සේ සීගිරිය ලෞකික ස්ථානයක් ලෙස නම් කර තිබුණත් එහි පන්සලක් තිබූ බවට සාධක රැසක් හමුවී තිබෙනවා.ආරාම සංකීර්ණ බුදුපිළිම ආදි සීගිරියෙන් හමුවුණා. එතනදී බුදු පිළිම ආදිය ඉවත් කළ හැකි සාධක දැන් එතැනින් ඉවත් කර තිබෙනවා.පසුගිය දශක තුනක පමණ කාලය ගැන පුරාවස්තු සම්බන්ධයෙන් කරද්දී දැනෙන්නේ කනගාටුවක්. මේ සම්බන්ධයෙන් කටයුතු කරන ඇතැම් අයට ඒ වන්දි පිළිබඳ ගෞරවයක් නෑ. ඒ වගේම තමයි සාවද්‍ය තොරතුරු ප්‍රචාරය කිරීම. මේ නටඹුන් පිළිබඳව ජනතාව දැනුවත් කරන ඇතැම් අය කියන්නේ වැරදි තොරතුරු.අපි අතීතයේ පුරාවස්තු විනාශය දුටුවේ නිධන් මංකොල්ලය හරහායි. ඔබ වහන්සේ දේශනා කරන්නේ අද ඊටත් එහා ගිය පුරාවස්තු විනාශය හරහා සාරධර්ම විනාශයකුත් සිදුවනබවද ?නිධන් මංකොල්ල එක් ව්‍යසනයක් පමණයි. මේ රටේ ජනතාව දීර්ඝ ලෙස කතා කළා දීඝවාපිය ඩෝසර් කිරීම ගැන නමුත් ඊටත් වඩා මහා පරිමාණයෙන් අනුරාධපුර අභයගිරි දාගැබ, ජේතවනාරාමය, පොළොන්නරුව රන්කොත් වෙහෙර ආදිය ආසන්නයේ ඩෝසර් කරලා.දෙමළ මහා සෑය ආසන්නයේ තිස් පස් තැනක මහා පරිමාණ අගල් කපලා. මේවා නිධන් මංකොල්ලයට වඩා බරපතළයි. ගඩොල් කෑල්ලක් වළං කෑල්ලක් උලුප්පා දැක්වුවාට ඒ අය සමහර අවස්ථාවලදී ඊට වඩා වටිනා දේ පිළිබඳව වාර්තා තබන්නේ නෑ.වළං කෑලි, පුරාවිද්‍යා කියන තත්ත්වයට පත් වෙලා. මම කියන්නෑ වළං කෑල්ල නොවටිනවා කියලා. සන්ධර්භය අනුව වලං කෑල්ලට වටිනාකමක් තියනවා.ඒත් බුදු පිළිමයක ඊට වැඩි වටිනාකමක් තියනවා. එයින් බෝහෝ දේ නිරූපණය වෙනවා. රන්කොත්වෙහෙර අසල ඩෝසර් කරද්දී බුදු පිළිම විනාශ වුනා. ඒ වෙලාවේ ඒ බලධාරීන් කිව්වේ එවැනි දේවල් සාමාන්‍යයෙන් සිදුවිය හැකි බවයි.බලන්න පොලොන්නරුව පූජා භූමියට ජලය සපයන්න කිව්වම විදුලිය සපයන්න කිව්වම ඒක කරන්න නෑ. පුරාවස්තු විනාශ වෙනවා කියලා අඟල් දෙකක විතර බටයක් අදිද්දීයි පුරාවස්තු විනාශ වෙන්නේ.හැබැයි ඊයේ පෙරේදත් ඩෝසර් දාලා පාරවල් කපනවා. මේ උත්සාහ කරන්නේ පූජා භූමිය ජනතාවගෙන් ඈත් කරන්නයි.පොදු ජනයාගේ උරුමයක් වුණ අයිතියක් වුණ මේ පූජාභූමි ජනතාවගෙන් ඈත් කළාම ජනතාවගේ අධ්‍යාත්මය පිරිහෙනවා. ජනතාව යහපත් වෙන්න නම් මේ දේවල් සමග මිශ්‍ර විය යුතුයි. ඒ සම්බන්ධය කැඩීමෙන් සිදු වෙන්නේ විශාල විනාශයක්. ඒක නිධන් මංකොල්ලයට වඩා බරපතලයි.අප මේ උත්තරීතරත්වයෙන් කතා කරන පුරාවස්තු පිටුපස රජුගේ කෲර වධ හිංසාවට පාත්‍ර වූ වහල් සේවයක් දුක්ඛිත තත්ත්වයක් තිබෙන බවට ඇතැම් අය මත පළ කර තිබෙනවා. ඉන් අදහස් කරන්නේ සාමාන්‍ය ජනයා මේ නිර්මාණ හරහා ආධ්‍යාත්මික වින්දනයක් නොලැබූ බවයි.මේක වහල් මානසිකත්වය නිසා කියන කතාවක්. ග්‍රිසිය, රෝමය වැනි බටහිර රටවල තිබූ වහල් වෙළඳාම, වහල් ක්‍රියාකාරීත්වය පිළිබඳව අතපත ගා දැනුමක් ලබාගත් අයයි එවැනි ප්‍රකාශ කරන්නේ. ඒ අය අපේ සංස්කෘතිය ඉතිහාසය පිළිබඳ හදාරල නෑ.බලන්න රුවන්වැලිසෑය ඉදි කිරීමේදී දුටුගැමුණු රජු කිසිවෙකුගෙන් කිසිවක් අරගත්තේ නෑ. එක් භික්ෂුවක් උපක්‍රමශීලීව උපකාරයක් කරන්න උත්සාහ කළත් රජු එයත් වැළකුවා. වහල් සේවයෙන් නෙවෙයි වැඩ කළේ. හැබැයි චීන මහා ප්‍රාකාරය වැනි දේවල් ඉදිකළේ වහල් සේවයෙන්. අපේ රටේ එහෙම ඉතිහාසයක් නැහැ.පොළොන්නරුවේ කිරි වෙහෙර ගැන අපූරු ජනප්‍රවාදයක් තියනවා. පරාක්‍රමබාහු රජුගේ දේවිය වන සුභද්‍රාවට මව්වරු වෙනුවෙන් චෛත්‍යයක් හදන්න උවමනා වෙලා මව්වරුන්ට කිරි කළය බැගින් එවන්න කියා පණිවිඩ යැව්වා.ඒ කිරිවලින් බදාම අනන්නයි උවමනා වුණේ. ඒ වෙලාවේ මව්වරු කිරි කළ හත බැගින් එවා තිබුණා. ඒ කියන්නේ මේ කටයුතුවලට ජනතාව හදවතින්ම දායක වූ බවයි.මෙවැනි මත ගොඩනගන්නන් වහල් මානසිකත්වයක සිටිනවා යයි ඔබ වහන්සේ දේශනා කරන්නේ ඇයි ?මේ මත ගොඩනැගීම හා පුරාවිද්‍යාවේ නාමයෙන් හෝ ආගම සදාචාරය නාමයෙන් හෝ ශිෂ්ටාචාරයේ නාමයෙන් හෝ බෞද්ධාගමට සංස්කෘතියට විරෝධී දේ සිදු කරන්නේ වහල් මානසිකත්වය නිසයි.මොකද මේ අය කාගෙහරි න්‍යායක් කට පාඩම් කරගෙන උත්තර දෙන ගිරාපෝතක ක්‍රමයක් අනුගමනය කරන්නේ. මේ වස්තුවල ආරක්ෂාව හෝ ගෞරවය පිළිබඳ හැගීමක් නෑ.මේ අයට ලොකු බලපෑමක් කළොත් හරි සැරෙන් කතා කළොත් පමණයි ඒ ගැන සැලකිලිමත් වෙලා කටයුතු කරන්නේ. මේක තමයි වහල් මානසිකත්වය. මේක මේ රටේ හැම තැනම වගේ දකින්න තියනවා.අපට පේනවා මේ දවස්වල කාණු සුද්ද කරල ඇලවේලි හදල ලොකු වැඩ කොටසක් කරනවා. ඇයි ඒ කාලෙත් තමන්ගේ ඒ වැඩ කොටස් හරියට නොකළේ. බලපෑමක් ලැබෙන තුරුයි මේ අය බලන් ඉන්නේ. මේක වහල් මානසිකත්වය නෙවේද ?හාමුදුරුවනේ බෞද්ධ නිර්වාණගාමී ශික්ෂණ මාර්ගයේ ගමන් කිරීමට මේ වහල් භාවයෙන් මිදීම අවශ්‍යයි. මේ නිර්මාණ හා ඒවායේ යථා ස්වභාවය ගැන අවබෝධ කරගෙන ඒ ඇසුරින් ලබන ශික්ෂණයත් නිර්වාණයට සහයක් වෙනවා ද ?ස්වාධීන මිනිසා ස්වාධීනත්වයේ පිහිටුවන්නයි බුදු හාමුදුරුවො දේශනා කළේ. ‘අත්තදීපා විහරථ භික්ඛවේ – අත්ත සරණ අනඤ්ඤ සරණා’ කියලයි උන්වහන්සේ දේශනා කළේ. තමන් ම තමන් ට පහනක් විය යුතුයි. එහෙම වෙනව නම් අනුන්ගේ බලයක් ගැන විශ්වාස කරන්නේ නැහැ. තමන් ළඟයි බලය තියන්නේ.මේ රටේ ඉපදුණු කෙනෙක්ට මේ රටේ උරුමයන් පිළිබඳ අභිමානයක් තියෙන්න ඕනෑ. ඒ අභිමානය ඔහුගේ අභ්‍යන්තර පිබිදීමක් ඇති කරවනවා. ඒ පිබිදීම රටේත් තමන්ගේත් සංවර්ධනයට බලපෑමක් කරනවා.එය සිදු වෙන්න ස්වාධීනත්වය අවශ්‍යයි. ඒ ස්වාධීනත්වයමයි පුද්ගලයාගේ විමුක්තියට හේතු වෙන්නේ. ඔහු කිසිදු සැඩ පහරකට හසු නොවී නිවන කරා ගමන් කරනවා. ‘පච්චත්තං වේදිතබ්බ’ කිව්වේ ඒ නිසයි.අන් අය මොන දේ කිව්වත් තමන්ගේ මනස විවෘතව තබාගෙන ප්‍රත්‍යක්ෂයෙන් තමන්ට වැටහෙන ලෙස අවබෝධ කර ගැනීම තමයි නිර්වාණ මාර්ගය වෙන්නේ.ඒ වගේම ඔබ සඳහන් කළ පරිදි ඒ නිර්මාණ හරහා නිර්වාණයට ළඟා කරන ශික්ෂණයක් ලද හැකියි. බලන්න කෙනෙක්ට සමාධි පිළිමය අභියසට ගිහින් නිවැරැදිව සිත සමාධිගත කරගන්න පුළුවන් නම් ඒ පිළිමය නෙළන ලද නිර්මාණ ශිල්පියාට මොන තරම් සන්සුන් බවක් ඒ නිර්මාණය හරහා ලැබෙන්න ඇද්ද ? අපට සමාධිය ඇති කරන්නේ ඒ ශිල්පියාගේ සංයමයයි.නිර්මාණයක් හරහා කෙනෙක් තුළ සංයමයක් ඇති කරනව නම් එය අගය කළ යුතුයි. ඒ මගින් භාව ප්‍රකෝපනොකර ලෝභ ද්වේශ මෝහ තුනී කිරීමට හැකියාවක් ඇත්නම් එය නිර්වාණයට ළඟා කිරීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>28</day>
    </date>
    <link>http://www.dinamina.lk/2010/06/28/_art.asp?fn=f1006284</link>
    <topic>පිටි පස්සේ දොරෙන්ගෙට රිංගුවා  </topic>
    <author>ශ්‍යාමා සමරසිංහ</author>
    <content>ඒ1961 වර්ෂය යි. ස්ථානය, කොළඹ රාජකීය විද්‍යාලයේ 6 වැනි ශ්‍රේණියේ ‘ඛ්’ පංතිය යි. පංතියේ ළමුන් 36 දෙනෙකි. මැදි වියේ පසුවන රූපසිංහ මාස්ටර් මේ ළමුන්ගේ ගණිත ගුරුවරයා යි.දඟකාර ළමුන් දෙස උපැස් යුවල යටින් රවා බැලීම මේ ගුරුවරයාගේ සාමාන්‍ය සිරිත යි. අනතුරුව ඔහු හෙළන නොරුස්නා බැල්ම, දඬුවම් කරනවාට වඩා රළු වන්නේ ය.මාස්ටර්ගේ මේ හැසිරීමට ළමුන් කිසිවෙක් ප්‍රිය නොකරති. එදින ද මාස්ටර් පංතියට පැමිණියේ තම පොත් ගොන්නත් තුරුලු කරගෙනම ය. මාස්ටර් ඉගැන්වීම ඇරැඹීය.මාස්ටර්ගේ පාඩම ළමුන්ට රසවත් නොවන බවකි. මාස්ටර්ට දක්වන බිය හේතුවෙන් ළමෝ අකමැත්තෙන් හෝ නිශ්ශබ්දව අසා සිටීමට දැඩි ප්‍රයත්නයක් ගනිති.“අද අපි මාස්ටර්ට හොඳ පාඩමක් උගන්වමු.”පංතියේ අන්තිම පේළියේ හුන් කොලු ගැටව් දෙදෙනාගේ මුණු මුණුවකි. මෙය හොර රහසේ ම කා අතරත් යෑමට වැඩි වේලාවක් ගත නොවුණි. මාස්ටර් ගේ උකුසු ඇසට හොරා ළමුන්ගේ උකුසු ඇස ක්‍රියාත්මක වන සෙයකි.මාස්ටර් කළු ලෑල්ල වෙත පියමං කළේ ය. ඔහු ළමුන්ට පිටු පා සීරුවෙන් යමක් එහි සටහන් කරන්නේ ය. පංතියේ දඟකාරම කොලු ගැටයා වහා ක්‍රියාත්මක වූවේ ය. ගත වූයේ ඇස පිය හෙළන පමාවකි.තීන්ත පෑන වහා ඉහළට එසැ වූ කොලුවා ක්‍ෂණයකින් එය පහළ ගැසී ය. මාස්ටර්ට කිසිවක් නොදැනුණි. ඔහු ගණිත ගැටලුවක පැටලී ගෙන ය. සිසුහු සිත යටින් අපමණ සතුටට පත් වූහ.දැන් ඔවුහු පෙරටත් වඩා ඉතා ඕනෑකමින් මාස්ටර්ගේ ඉගැන්වීමට නෙත් සිත් යොමු කළහ. ගණිත පාඩමට නියමිත කාලච්ඡේදය අවසන් බව දැන්වීමට සීනුව ද නාද විය. මාස්ටර් පංතියෙන් නික්ම ගියේ ය.පසුදාට එළැඹියේ ය. දැන් ගණිත පාඩමට නියමිත කාලච්ඡේදය යි. වෙනදා සීනුව නාද වීමත් සමඟ ම පංතියට පැමිණෙන රූපසිංහ මාස්ටර් තවමත් පෙනෙන්නට නැත. මද වේලාවක් ගත විය.මාස්ටර් පංතියට පැමිණියේ ය. ඔහුගේ සුපුරුදු උකුසු බැල්ම පංතිය සිසාරා දිව්වේ ය.සෑම ළමයෙකු ම ඔහුගේ තියුණු ඇසට හසු විය. අනතුරුව වහා ක්‍රියාත්මක වූ ඔහු පංතියේ ළමුන් 36 දෙනා අතරම සුදු පැහැති කොළයක් බැඟින් බෙදා ගෙන ගියේ ය.“දැන්, ඔය ළමයි මං බෙදුව ඔය කොළයේ ඊයේ මගේ ෂර්ට් එකට තීන්ත පහර ගැසුව ළමයාගේ නම ලියනවා...”ළමෝ සියලු දෙනාම එකිනෙකාගේ මුහුණු බලා ගත්හ.එදා මේ පංතියේ සිටි, වර්ෂ 1949 අගෝස්තු මස 29 වැනිදා උපන් ඔහුගේ සම්පූර්ණ නම ඕමාර් සුරේක් කාමිල් ය. වැඩිමල් සහෝදරියන් අට දෙනෙකුට සිටි එකම බාල පිරිමි සහෝදරයා ඔහු ය.කොළඹ දිස්ත්‍රික්කයේ කොල්ලුපිටිය ප්‍රදේශයේ ඔහුගේ නිවහන පිහිටියේ ය. මව සිත්ති රුසේයින් නම් වූවාය. පියා මොහොමඩ් කාමිල් හාෂිම් ය. පියා වෘත්තියෙන් ව්‍යාපාරිකයෙකි.“මම පවුලේ බාලයා වගේ ම එකම පිරිමි ළමයා. මට කවුරුත් හරි ආදරෙයි. හැමෝගේම සුරතලා මම. අක්කලා අට දෙනයි අම්මයි තාත්තයිත් එක්ක තව අම්මගේ සහෝදරියකුත් අපිත් එක්ක ජීවත් වුණා.එයා තමයි මාව පුංචි කාලේ බලා කියා ගත්තේ. එයා විවාහ වෙලා යනකම්ම හිටියේ අපේ ගෙදර. අපිත් එක්කමයි.”පුංචි ඕමාර් පාසල් යා යුතු කාලය එළැඹියේ ය. සහෝදරියන්ගේ ආදරයත් රැකවරණයත් මධ්‍යයේ හැදුණු වැඩුණු සුරතලා මේ වන විට ඔවුන්ගෙන් අකුර දෙක හදුනාගෙන තිබුණි.පියා මේ දරුවෝ පාසල් කරා රැගෙන ගොස් අනතුරුව තම රැකියා ස්ථානය කරා පා නගන්නේ ය. ඕමාර් පුංචි සුරතලා පියා අසල ම දැවටෙමින් ඔහුගේ සුරතේ වෙලෙමින්, ගමන් කිරීමට මහත් රුචිකත්වයක් දක්වයි. වර්ෂ 1955 දී ඔහු ප්‍රාථමික අධ්‍යාපනය වෙනුවෙන් කොළඹ රාජකීය විද්‍යාලයට ඇතුළත් වන්නේ ය.“ගෙදර උදේට පුංචි යුද්ධයක් වගෙයි. 9 දෙනෙක් ඉස්කොලේ යන්න ලෑස්ති වෙනවනේ. කොහොමහරි 8 වෙනකොට අපි පාසලේ.”ප්‍රාථමික අධ්‍යාපනය පසු කරන ඕමාර් ශිෂ්‍යයා ක්‍රමයෙන් ඉහළ පංති අධ්‍යාපනයට නැඹුරු වන්නේ ය. 1961 වර්ෂයේ දී ඔහු 6 වැනි ශ්‍රේණියේ ය.“6 ශ්‍රේණිය මගේ ජීවිතයට අමතක කරන්න බෑ. අපි කළ දඟකාරකම් කෙළවරක් නෑ. ඒ අතරින් රූපසිංහ මාස්ටර්ට කළ වැඩේ ප්‍රධානයි. පස්සේ අපි රුපියල ගානේ එකතු කරලා මාස්ටර්ට අලුත් ෂර්ට් එකක් අරන් දුන්නා.ඒ කාලේ ඒ වගේ ෂර්ට් එකක් රු. 22.50 යි. ඒක ලොකු ගානක්. මාස්ටර් අපි පස්සේ පන්නපු එක නැවතුණේ එතැනින් පස්සෙයි.”ඔවුහු ක්‍රිකට් ක්‍රීඩාවට ද ඇලුම් කළහ. විවේකයක් ලද විගස ක්‍රීඩා පිට්ටනිය වෙත දිව යන්නේ ඒ නිසා ම ය.“අපේ ඉස්කෝලේ 11න් පහළ ක්‍රිකට් ටීම් එකේ අපි සෙල්ලම් කළා. නිවාසාන්තර ක්‍රීඩා කාලවල දී තමයි අපි වැඩිපුර ම සෙල්ලමට යොමු වෙන්නේ. ඒහැරෙන්න අපට වඩා දක්ෂ ළමයි තමයි ඉහළට එනකොට ටීම් එකට ඇතුළත් වුණේ. දක්ෂ ළමයි 110ක් විතර හිටියා. ඉතින් තෝරා ගත්තේ 10 දෙනයි.”මවගේ රැකවරණයත් ආදරයත්, ස්නේහයත් නො අඩුව ම දරුවන්ගේ ලෝකය ගොඩ නැඟුණි. නිවසට ම වී ගැහැණු දරුවන් හැදුණ ද වැඩුණ ද පිරිමි දරුවෝ එසේ නොකරති. තම සම වයස් කණ්ඩායම් හා එකතු වෙති. නිවසින් බැහැරව යති.“එතකොට මට වයස අවුරුදු 16ක් 17ක් විතර ඇති. අපි යාලුවෝ සෙට් එකක් හිටියා. සති අන්තයේ කොහේ හරි යනවා. විනෝද වෙනවා. පික්චර් බලනවා. වැඩිපුරම යන්නේ සැවෝයි එකට.ඒ කාලේ තිබුණ රහස් පරීක්ෂක කතා, වීර කතා, අපි ඒවා එකක් නෑර බලනවා. මම යාලුවෝ ටික බස්සලා අන්තිමට ම ගෙදර යන කෙනා. සමහරදාට රෑ 10.00 ට කලින් යන්න බැරි වෙනවා.මම ඒ වගේ දවස්වලට කරන්නේ ගෙදරින් යන කොට ම පිටි පස්සේ දොර ලොක් නොකර යනවා. ගෙදර හැමෝම නිදි. ඒත් අම්ම, නිදි නෑ. මම දන්නවා දැන් ගෙදර ප්‍රධාන දොර වහලා කියලා.මම ඇරලා ගිය දොරෙන් ගෙට ගොඩ වෙනවා. ඒත් අම්මා දන්නවා මම හෙමින් සැරේ ඇවිත් නිදියනවා කියලා’. උදේ 3.00 ට විතර අම්මා දොරට තට්ටු කරලා මම ඉන්නවද බලනවා.එහෙම කරන්න එපා පුතා. මම ඔයා කීයට හරි එනකම් ඇහැරලයි ඉන්නේ. ගෙදර හැමෝ ම නැත්නම් මට නින්ද යන්නේ නෑ. ඒ නිසා ඔයා පිටිපස්සෙන් නෙවෙයි ඉස්සරහ දොරෙන් එන්න කියනවා.ඒත් මං ආයෙත් පිටි පස්සෙන්මයි එන්නේ. මොකද බෙල් ශබ්දයට ගෙදර හැමෝටම ඇහැරෙනවා. එතකොට එයාලා දන්නවා මම ගෙදර එන වෙලාව. විශේෂයෙන් තාත්තටත් ඇහැරෙනවා. මොනවා කළත් තාත්තට මාව විශ්වාසයි කරදරයක් නැතිව ගෙදරට කකුල් හතරෙන් නෙවෙයි දෙකෙන් එන බවට.”අපොස සාමාන්‍ය පෙළ ඉහළින් ම සමත් වූ ඕමාර් ශිෂ්‍යයා අපොස උසස් පෙළ සඳහා ගණිත විෂයයන් හැදෑරුවේ ය. ඔහු අපොස උසස් පෙළ ද සමත් විය. 1969 වර්ෂයේ බොරැල්ල ඇක්වයිනාස් අධ්‍යාපන ආයතනයට බැදුණේ වැඩිදුර අධ්‍යාපනය සඳහා යි.මෙතෙක් කල් පිරිමි ළමුන් පමණක් ඇසුරේ හිඳිමින් අධ්‍යාපනය ලැබූ ඔහුට මෙහි අධ්‍යාපනය ලැබීම මඳක් අමුතු කටයුත්තක් විය. නිදහස් බවක් නොමැත්තා සේය.කෙසේ වෙතත් සතියක් දෙකක් ඇවෑමෙන් ඔහුට එහිද හොඳ මිතුරු සාමාගමක් ගොඩනඟා ගැනීමට හැකි විය. ඇක්වයිනාස් ආයතනයේ වසර 4ක් ලැබූ අධ්‍යාපනය නිමා කළ යුතු කාලය එළැඹියේ ය.තමා උගත් අධ්‍යාපනය ව්‍යාපාර ක්ෂේත්‍රයට මනාව ගැළපෙන බව ඔහු හොඳින් අවබෝධ කර ගත්තේ ය. තාත්තා මෙතෙක් කල් කරගෙන ගිය ව්‍යාපාරයට ඔහු අත ගැසීය.“අපේ තාත්තා කෙළේ කුඩ කර්මාන්තය යි. පරණ යෝන් විදීයේ අපේ ව්‍යාපාරික ස්ථානය තිබුණේ. මම තාත්තාගේ ව්‍යාපාරයට හවුල් වුණා. 1972 දී මට ව්‍යාපාර කටයුතු වෙනුවෙන් ජපානයට යන්න අවස්ථාවක් ලැබුණා.ඒ කාලේ පිට රටකට යනවා කියන්නේ හරි අමාරු කාර්යයක්. ජපානයේ කුඩ කර්මාන්තය වෙනුවෙන් යොදා ගන්නා අලුත් තාක්ෂණය, ඥානය, භාවිතා කරන වර්ණවත් රෙද්ද යනාදී බොහෝ දෑ ගැන මට දැන ගන්න ලැබුණා.මම ලංකාවට එනකොට අවශ්‍ය යන්ත්‍ර සූත්‍ර, රෙදි, තවත් උපකරණ රැසක් ගෙනාවා එයින් අපි ලංකාවේ අලුත් කුඩ හැදුවා.ඒ වෙනකොට ලංකාවේ තිබිබේ කළුපාට මිට නැමුණු ලොකු කුඩ විතරයි. අපි හෑන්ඩ් බෑගයේ දමාගෙන යා හැකි, නැමිය හැකි කුඩ හැදුවා. විවිධ මෝස්තරවලින්, පාටවලින් යුතු කුඩ හැදුවා. අපේ කුඩ කර්මාන්තය බලා හිදිද්දී ශීඝ්‍රයෙන් ඉහළට නඟුණා. වසර 5ක් ඇතුළත හොඳ ආදායමක් අපි ලැබුවා’’1977 මෙරටට පැමිණි විවෘත ආර්ථික ක්‍රමවේදය මෙරටේ බොහෝ ව්‍යාපාරවලට සෘජු ලෙස මැදිහත් විය. බොහෝ දෙනාගේ ජීවිත ඉරණම තීන්දු කළ ප්‍රබල සාධකයක් ද විය.“විවෘත ආර්ථිකයත් සමඟ බොහෝ අය විවෘත වෙළෙඳපොළට එක්කාසු වුණා. මිළ අඩුවට බාල බඩු වෙළෙඳපොළට ආවා. අපේ කුඩ කර්මාන්තයටත් ඒක බලපෑවා. අපි උසස් තත්ත්වයෙන්, හොඳ භාණ්ඩ නිෂ්පාදනය කළත් ලාබ, බාල බඩු වෙළෙඳපොළට ආවාට පසුව අපිටත් සටනක් දෙන්න වුණා’’ඕමාර් තරුණයාගේ සිතේ තිබුණු ක්‍රිකට් පිස්සුව නම් එන්න එන්න වැඩි වූවා මිස අඩුවක් වූවේ නම් නැත.“ඒ කාලේ (1975 දී) අද වගේ ටෙලිවිෂන් තිබ්බේ නෑ. ශ්‍රී ලංකාව නියෝජනය කරමින් පළමුවරට ක්‍රිකට් කණ්ඩායමක් එංගලන්තයට ගියා. දුලිප් මෙන්ඩිස්, මයිකල් තිසේරා, අනුර තෙන්නකෝන් වගේ අය ලංකා ටීම් එකේ හිටියා.ක්‍රිකට් බලන්න තිබ්බ ආසාව කොයි තරම් ද කියනවා නම් මමත් තව යාළුවන් තුන් දෙනෙක් එක්ක එංගලන්තයට ගියා. අපි මාස 03ක් එහේ හිටියා”මෙතෙක් කල් තනිව ගෙවූ ජීවිතය 1975 වර්ෂයේ දී නිමා විය. ඇය ෆාතිමා සුරේකා නම් වූවාය. මවගේ ඥාතිත්වයක් ඇති ඇය ඔහුට ලැබුණේ විවාහ යෝජනාවකට අනුව ය. තම ආගම් හා කුල සිරිත් අනුව ඔහු මාමණ්ඩියගේ නිවසේ පදිංචියට ගියේ ය.1977 වර්ෂයේ දී ඔවුන්ගේ කැදැල්ලේ උපත ලැබූ කුළුදුල් පුතු මොහොමඩ් සියාම් ය. 1983 වර්ෂයේ දෙවැනි පුතු උපත ලැබූ අතර ඔහුට අහමඩ් සාකීර් යන නාමය තබන ලදී. වර්ෂ 1977 කාලච්ඡේදය මෙරටේ දේශපාලන වශයෙන් පෙරළියක් ඇති වුණු යුගයකි. එක්සත් ජාතික පක්ෂය ප්‍රබලව ගොඩනැඟී තිබූ කාලච්ඡේදයකි.“එම්. එච්. මොහොමඩ් කියන්නේ මගේ ඥාති කෙනෙක්. එයා 1977 දී බොරැල්ල ආසනයෙන් පාර්ලිමේන්තුව නියෝජනය කරන්න ඡන්දය ඉල්ලුවා. මම එයාට සපෝට් කළා. එයා ඡන්දයෙන් දිනුවා. පාර්ලිමේන්තු ගියා.මම ගෙදරට ආවා. මගේ බිස්නස් කරගෙන හිටියා. 1979 දී නගර සභා මැතිවරණයක් ආවා. කුප්පියාවත්ත ආසනයෙන් නියෝජිතයෙක් පත් කළ යුතුව තිබුණා. මගේ ඥාති පුත්‍රයා මාව එජාප බල මණ්ඩලයට නම් කරලා.මම ඒක ප්‍රතික්ෂේප කළා. ඒත් මට නැවත නැවතත් ඉල්ලීම් කළා. මට බෑ කියන්න තව දුරටත් බැරි වුණා. ඒ අනුව මම 1979 දී නගර සභා ඡන්දයට ඉදිරිපත් වුණා. දිනුවා. 83 දක්වා නාගරික මන්ත්‍රී ලෙස කටයුතු කළා.නැවතත් ඡන්දයක් 83 දී මම ඉල්ලුවා දිනුවා. මේ ආකාරයට 87, 91 යන වර්ෂවලදිත් පැවැති නගර සභා ඡන්දවලට ඉදිරිපත් වුණා. හතර වතාවක් නාගරික මන්ත්‍රී වුණා. 97 වර්ෂයේ දී නියෝජ්‍ය නගරාධිපති වුණා. වසර 2 කින් පසුව 99 අපේ‍්‍රල් - 2002 අපේ‍්‍රල් දක්වා නගරාධිපති වශයෙන් කටයුතු කළා.’’අහඹු ලෙස දේශපාලනයට ප්‍රවිශ්ට වූ ඕමාර් සුරේක් කාමිල් මහතා ජනප්‍රිය දේශපාලන චරිතයක් බවට පත් විය. රාජ්‍ය නායකයන් අතර කතා බහටත් පැසසුමටත් ලක් වූයේ ය.ඔහු නිහඬව කරන රාජකාරිය අගය කළ චන්ද්‍රිකා කුමාරතුංග ජනාධිපතිනිය විසින් ඔහුට තානාපති තනතුරක් පිරිනමන ලදී. 2003 - 2005 කාලච්ඡේදයේ දී ඔහු ශ්‍රී ලංකා - ඉරාන තානාපතිධූරය හෙබවීය.“අපි දීර්ඝ කාලයක ඉදලා ඉරානයෙන් තෙල් මිලදී ගන්නවා. හැම වර්ෂයකදී ම මහජන බැංකුව හරහා දෙන ඕඩරය තවත් විදේශ බැංකුවක ගැරන්ට් කළ යුතුයි. අවුරුදු 25කට මිලියන 300ක් විතර වියදම් වෙනවා.මේක අපි වගේ රටකට දරන්න අමාරුයි. මම තෙල් ආනයන කරන සංස්ථාවයි, මහ බැංකුවේ අධිපතියි සමඟ සාකච්ඡා කළා. මේ වගේ ගණන් අපට ඔරොත්තු දෙන්නේ නෑ කියලා පැහැදිලි කළා. 2004 ඉඳන් විශාල මුදලක් ඉතිරි කර ගන්න එමඟින් අපට හැකි වුණා ‘’තේ කර්මාන්තය වෙනුවෙන් ස්ථාවර වෙළෙඳපොළක් සඳහා ඔහු තමාට කළ හැකි කටයුතු ඉටු කෙළේ ය. එබැවින් ලංකාවෙන් යවන තේ කොළවලට හොඳ වෙළෙඳපොළක් ලැබිණ.වසර 2 ක් ඇවෑමෙන් පෙරළා ඔහු මෙරටට පැමිණියේ ය. 2006 වර්ෂයේ දී ඔහු කොළඹ නගර සභාවේ ප්‍රධාන නගර පරිපාලක ධූරයට පත් විය. වර්ෂ 2009 - 2010 ජූනි 22 වනතුරු ඔහු නැවතත් ප්‍රධාන නගර පරිපාලක ධූරය හෙබවීය. 2010 ජූනි 23 දා සිට ඔහු කොළඹ නගර සභා විශේෂ කොමසාරිස් ධූරයේ වැඩ කටයුතු භාර ගත්තේ ය.“අවංකව ම ඉටු කළ සේවයෙන් ජනතාව සතුටට පත් වෙනවා දකින්න මම හරි කැමැතියි. ජනතාවගෙන් අපට ලැබෙන ස්තූතිය ලොකු හයියක්. 1985 දී ශ්‍රී ධම්ම මාවතේ ඉඩමක ලොකු පැටලවිල්ලක් තිබුණා.මම ඒකට මැදිහත් වුණා. අයිතිකාරයාටත් පදිංචිකාරයාටත් යන දෙපාර්ශවයට ම සාධාරණයක් ඉටු වුණා. ඒ නිසා ඒ අයගෙන් මට ලැබුණු කෘතඥතාවය මෙතකයි කියලා කියන්න බෑ.හෘද සාක්ෂියට එකඟව හොඳ දෙයක් කරනවා නම් ප්‍රතිඵලත් හොඳයි. මෙයින් මට ලැබුණු ශක්තිය, පන්නරය, මගේ ඉදිරි රාජකාරිවලට වගේ ම ජීවිතයටත් හරිම වැදගත් වුණා. අපි අවංකව කරන කැපවීමයි, හොඳ සිතුවිලියි නිසා අපට දෙවියන් වුණත් ආශිර්වාද කරනවා ‘’</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006291</link>
    <topic>ඉන්දීය ජාතික අරක්කැමියා මැරුවේ‘බිග් බනානා’ හිමිකරුගේ නිවසේදී</topic>
    <author>සුරන්ජිත් පෙරේරා</author>
    <content>කිරුළපන ස්ටැෆර්ඩ් පාරේ ‘බිග් බනානා’ අවන්හලේ සේවය කළ ඉන්දියානු ජාතික අරක්කැමියා අවන්හල් හිමිකරුගේ නිවසේදී ඝාතනය කර පසුව ඩබල් කැබ් රථයකින් ගෙන ගොස් මුන්දලම ප්‍රදේශයේදී මුහුදට දමා ඇතැයි වැල්ලවත්ත පොලිසිය අනාවරණය කර ගෙන තිබේ.ඝාතනය සිදුකළ බවට සැකකරන දැනට අත්අඩංගුවේ රඳවාගෙන සිටින බිග් බනානා අවන්හල් හිමිකාර ලෙස්ලි රාජ්කුමාර් නමැති අය පදිංචිව සිටින මේ නිවස පොලිසිය ඊයේ පරීක්‍ෂා කෙළේය.රහස් පොලිසිය, වැල්ලවත්ත පොලිසිය සහ පොලිස් සොකෝ (SOCO) පරීක්‍ෂකවරුන් ඇතුළු පොලිස් කණ්ඩායම් කිහිපයක්ම ඒ සඳහා සහභාගි වූහ.මියගිය ඉන්දියානු ජාතික ටී. සෙල්වරාජා චෙන්නායි හි පදිංචිව සිටි 23 හැවිරිදි තරුණයෙකි. පසුගිය 11 වැනිදා ශශ්‍රී ලංකාවට පැමිණ ඇත්තේ සැකකාර රාජ්කුමාර් සමඟ බවද පොලිසිය හෙළිකරගෙන ඇත.ඉන්දියානු ආහාර සකසමින් සිටි මේ කෝකියා එක්වරම අතුරුදන්ව ඇතැයි අවන්හලේ හිමිකරුගේ බිරිය වන සිවකුමාරන් සිවානි නමැති කාන්තාව පසුගිය 26 වැනිදා (සිකුරාදා) වැල්ලවත්ත පොලිසියේ සුළු පැමිණිලි අංශයට පැමිණිල්ලක් කර තිබිණි.ඝාතන සිද්ධිය සැලවීමත් සමඟම වැල්ලවත්ත පොලිසියේ අපරාධ විමර්ශන අංශය බිග් බනානාහි සේවක සේවිකාවන් හතර දෙනකුගෙන් ප්‍රශ්න කර ඇති අතර, ප්‍රධාන සැකකරුගේ බිරියගෙන් ද මුන්දලම පොලිසිය ඊයේ ප්‍රකාශයක් සටහන් කරගෙන ඇත.සිද්ධිය වූ ස්ථානයට පැමිණි ගල්කිස්ස අතිරේක මහේස්ත්‍රාත් රුචිර වැල්ලවත්ත මහතා මහෙස්ත්‍රාත් පරීක්‍ෂණ සිදු කොට නියෝගයක්ද ලබාදුන්නේය.මියගිය ටී. සෙල්වරාජාගේ අධිකරණ වෛද්‍ය පරීක්‍ෂණ හලාවත මූලික රෝහලේදී ඊයේ (28) දින සිදු කෙරිණි.වැල්ලවත්ත පොලිසියේ අපරාධ අංශයේ ස්ථානාධිපති නලීන් ශි‍්‍රයන්ත මහතා ඇතුළු නිලධාරීන් කණ්ඩායමක් සහ සුළු පැමිණිලි අංශයේ ස්ථානාධිපති උ. පො. ප. ජගත්සිරි මහත්වරු, වැල්ලවත්ත පොලිස් ස්ථානාධිපති සමරකෝන් බණ්ඩා මහතාගේ උපදෙස් මත පරීක්‍ෂණ පවත්වති.වැල්ලවත්ත පොලිසිය මගින් ඊයේ අධිකරණයට ඉදිරිපත් කළ වාර්තාව සම්බන්ධයෙන් වැඩිදුර පරීක්‍ෂණ සිදුකර මෙම ඝාතනය සිදුවූයේ කිනම් ස්ථානයකදී ද යන්න සම්පූර්ණ වාර්තාවක් අධිකරණයට ඉදිරිපත් කරන ලෙස නියෝග කළ මහේස්ත්‍රාත්වරයා අපරාධ ගැන පරීක්ෂණ සිදුකළ යුතු නිලධාරීන් මෙවැනි අපරාධවලට සම්බන්ධවීම කනගාටුවට කරුණක් බවද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006292</link>
    <topic>ජාතික ආර්ථිකය සවිමත් කරමින්ජනතාවට සහන සදන අය-වැය අද</topic>
    <author/>
    <content>ජාතික ආර්ථිකය ශක්තිමත් කළ හැකි ජනතා වාදී අය වැයක් අද (29) ඉදිරිපත් කෙරේ.2009 වසර සඳහා ඉදිරිපත් කරන ලද අය වැය මගින් ආරම්භ කරන ලද සංවර්ධන ව්‍යාපෘති අඛණ්ඩව සිදු කරගෙන යාම මෙන්ම ජාතික ආර්ථිකය ශක්තිමත් කිරීම හා ජනතාවට සහන ලබාදීම මෙවර (2010) අය වැය මගින් රජය අපේක්ෂා කරයි.දෙදහස් නවය වසරේ අය වැය මගින් මුදල් වෙන් කරන ලද වරාය ව්‍යාපෘති, වාරිමාර්ග, විදුලිබල ව්‍යාපෘති, ජල සම්පාදන, උතුරු නැගෙනහිර සංවර්ධන ව්‍යාපෘති, අවතැන් වූවන් නැවත පදිංචි කිරීම මෙන්ම ජාතික හා ග්‍රාමීය වශයෙන් වූ විවිධ සංවර්ධන ව්‍යාපෘති අඛණ්ඩව සිදු කිරීම සඳහා මෙවර අය වැයෙන් වැඩි අවධානයක් යොමු කර ඇත. සංවර්ධන ව්‍යාපෘතිවලට ප්‍රමුඛතාවක් ලබාදී ඇති බැවින් මෙවර අය වැය සංවර්ධනාත්මක අය වැයක් බව මුදල් හා ක්‍රම සම්පාදන නියෝජ්‍ය ඇමැති චන්ද්‍රසිරි ගජධීර මහතා දිනමිණට ප්‍රකාශ කළේය.ලබන වසර වෙනුවෙන් (2011) ඉදිරිපත් කිරීමට නියමිත අය වැයද මෙම වසරේ නොවැම්බර් මාසයේදී පාර්ලිමේන්තුවට ඉදිරිපත් කිරීමට නියමිත බවත් එම අය වැය සඳහා අද (29) ඉදිරිපත් කරන අය වැය මගින් පදනම සකස් කරන බවත් ගජධීර මහතා ප්‍රකාශ කළේය.ඉදිරි මාස හය සඳහා රජයේ ආදායම් සහ වියදම් ඇතුළත් අයවැය ලේඛනය අද (29) පාර්ලිමේන්තුවට ඉදිරිපත් කෙරේ. අග්‍රාමාත්‍ය දි. මු. ජයරත්න මහතා අයවැය ලේඛනය ඉදිරිපත් කිරීමට නියමිතය.අද (29) ප. ව. 2.00ට අයවැය යෝජනාවලිය මුලින්ම පාර්ලිමේන්තුවට ඉදිරිපත් කෙරෙන අතර අයවැය දෙවැනි වර කියවීමේ විවාදය හෙට (30) ඇරඹේ. එය ලබන සෙනසුරාදා දක්වා දින 4ක් පුරා පැවැත්වේ. අයවැය දෙවැනිවර කියවීමේ ඡන්ද විමසීම සෙනසුරාදා (03) ප. ව. 6.00ට සිදුකෙරේ.ජූලි 5 වැනි දින අයවැය කාරක සභා අවස්ථාවේ විවාදය ආරම්භ වන අතර එය ජූලි 09 වැනි දින දක්වා පැවැත්වේ. මෙවර අයවැය අවසන් ඡන්ද විමසීම ජූලි 09 වැනි සිකුරාදා ප. ව. 6.00ට සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006293</link>
    <topic>ඉන්දු-ශ්‍රී ලංකා නාවික වැඩසටහන් රැසක්</topic>
    <author/>
    <content>මෙරටට පැමිණ සිටින ඉන්දීය නාවික හමුදාපති අද්මිරාල් නිර්මාල් වර්මා මහතා ඊයේ (28) පෙරවරුවේ අරලියගහමන්දිරයේදී ජනාධිපති මහින්ද රාජපක්‍ෂ මහතා හමු විය.ඉන්දු ශ්‍රී ලංකා නාවික ක්‍ෂේත්‍රයේ ප්‍රවර්ධනයට ඉවහල් වන වැඩසටහන් රැසක් ක්‍රියාත්මක කිරීම පිළිබඳව මෙහිදී අවධානය යොමු කෙරිණි. කන්කසන්තුරේ වරායේ නවීකරණ කටයුතු සහ එහි මූලික ගවේෂණ කටයුතු ඉන්දීය නාවික හමුදාවේ සහාය ඇතිව සිදු කිරීමට නියමිත අතර මේ පිළිබඳවද මේ හමුවේදී සාකච්ඡා කෙරිණි.එමෙන්ම ශශ්‍රී ලංකා නාවික හමුදාව සහ ඉන්දීය නාවික හමුදාව අතර පුහුණු පාඨමාලා ප්‍රවර්ධනය පිළිබඳවද මෙහිදී සාකච්ඡා වූ අතර නැවියන් හා නිලධාරීන් පුහුණු කිරීමේ පාඨමාලා පිළිබඳ දෙරට අතර ආරම්භ කිරීමට යෝජිත වැඩසටහන් පිළිබඳව ද සාකච්ඡා විය.කොළඹ වරාය සහ ටියුටි කොරීන් වරාය (TTN) අතර නෞකා සේවයක් ඇරඹීමටත්, තලෙයිමන්නාරම සහ රාමේෂ්වරන් අතර බෝට්ටු සේවාවක් ඇරඹීමටත් ඇති හැකියාව සොයා බැලීමට ද මෙහිදී යෝජනා විය.මෙහිදී අදහස් දැක්වූ ඉන්දීය නාවික හමුදාපතිවරයා සඳහන් කළේ ජනාධිපති මහින්ද රාජපක්‍ෂ මැතිතුමා පසුගියදා ඉන්දියාවේ කළ නිල සංචාරය ඉන්දු - ශ්‍රී ලංකා අතීත මිතුදම වඩාත් ශක්තිමත් කිරීමක් බවයි.ඒ අනුව ඉන්දු - ශ්‍රී ලංකා නාවික ක්ෂේත්‍රයේ ද සුවිශේෂී ප්‍රගතියක් ඉදිරියේ දී දැකිය හැකි වනු ඇති බවට ඉන්දීය නාවික හමුදාපතිවරයා මෙහිදී විශ්වාසය පළ කළේය.ශශ්‍රී ලංකා නාවික හමුදාපති වයිස් අද්මිරාල් තිසර සමරසිංහ, රියාර් අද්මිරාල් ධර්මසිරිවර්ධන යන මහත්වරුන් ඇතුළු ජ්‍යෙෂ්ඨ නිලධාරීන් පිරිසක් ද, ශශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත් (Ashok K Kanth) මහතා ඇතුළු පිරිසක් ද මීට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006294</link>
    <topic>ෆොන්සේකා තවදුරටත් රිමාන්ඩ්</topic>
    <author>කුමුදු හෙට්ටිආරච්චි</author>
    <content>යුද හමුදාවට භාණ්ඩ මිලදී ගැනීමේ ‘හයිකෝප්’ ටෙන්ඩර් මුදල් වංචා සිද්ධියේ තුන්වැනි සැකකරුවන විශ්‍රාමික ජෙනරාල් සරත් ෆොන්සේකා ලබන 12 වැනිදා තෙක් තවදුරටත් රක්‍ෂිත භාරයේ රඳවා තැබීමට කොළඹ කොටුව මහේස්ත්‍රාත් ලංකා ජයරත්න මෙනවිය ඊයේ (28) නියෝග කළාය.රක්‍ෂිත භාරයේ පසුවෙද්දී විදේශගතව සිටින තම දියණියන් දෙදෙනාට ජංගම දුරකථනයකින් ඇමතීමට අවස්ථාව සලසා දෙන ලෙස සැකකාර ජෙනරාල්වරයා සිය නීතීඥ මහතා මඟින් අධිකරණයෙන් කළ ඉල්ලීමට ඊයේ (28) නියෝගයක් නිකුත් නොකළ මහේස්ත්‍රාත්වරිය පෙර අනුගමනයකළ ක්‍රමවේදය සොයා බලා නීති පරිශීලනය කිරීමෙන් පසු ඊළඟ දිනයේ ඒ සඳහා සුදුසු නියෝගයක් නිකුත් කරන බව පැවැසුවාය.රක්ෂිත බාරයට පත්කෙරුණ සැකකාර විශ්‍රාමික ජෙනරාල් සරත් ෆොන්සේකා පෙර පරිදි නාවික හමුදා මූලස්ථානයේ බන්ධනාගාර නිලධාරීන්ගේ රැකවල් හා යුද හමුදා පොලිසියේ රැකවල් මැද රඳවා තැබීමට මහේස්ත්‍රාත්වරිය නියෝග කළාය.බන්ධනාගාරය භාරයේ පසුවන සැකකාර ජෙනරාල්වරයා අධිකරණ වෙත රැගෙන ඒමේදී හා යෑමේදී සැකකරුට විශේෂ ආරක්ෂාව සැලසිය යුතු බව ඊයේ (28) ප්‍රකාශ කළ මහේස්ත්‍රාත්වරිය සැකකාර ජෙනරාල්වරයා ආරක්ෂිත යුද හමුදා රථයක රැගෙන ඒමට හා යෑමට නියෝග කළාය.බන්ධනාගාර වෑන් රථයකින් ඊයේ (28) අධිකරණයට ඉදිරිපත් කෙරුණු සැකකාර ජෙනරාල්වරයාගේ ආරක්ෂාව සලකා පෙර සැපයූ යුද හමුදා ආරක්ෂාව හා වාහනය ඔහු වෙත ලබාදෙන්නැයි සැකකාර ජෙනරාල්වරයා වෙනුවෙන් පෙනී සිටි ජ්‍යෙෂ්ඨ නීතීඥ, නලීන් ලද්දුවහෙට්ටි මහතා අධිකරණයෙන් කළ ඉල්ලීම සලකා බලමින් මහේස්ත්‍රාත්වරිය එම නියෝගය නිකුත් කළා ය.සැකකාර ජෙනරාල්වරයාගේ නීතිඥ මහතා අධිකරණයෙන් කළ ඉල්ලීම මත බන්ධනාගාරය භාරයේ සිටින ජෙනරාල්වරයාට ආහාර පාන ලබාදීම සඳහා සැකකරුගේ බිරිය හා ඥාතීන්ට අවසර ලබාදෙන ලෙසට මහේස්ත්‍රාත්වරිය බන්ධනාගාර නිලධාරීනට ඊයේ (28) නියෝග කළා ය.සැකකාර විශ්‍රාමික ජෙනරාල්වරයා බරපතළ තුවාල ලබා සිටින්නකු බැවින් විශේෂ ක්‍රමවේදයන් මගින් ආහාර සැපයිය යුතුව ඇති හෙයින් එම නියෝගය නිකුත් කළ බව මහේස්ත්‍රාත්වරිය ප්‍රකාශ කැර සිටියා ය.නාවික හමුදා භාරයේ රඳවා සිටින සැකකාර විශ්‍රාමික ජෙනරාල්වරයාට මීට පෙර මෙම සියලු පහසුකම් සපයා තිබුණු අතර රක්ෂිත බන්ධනාගාරයට පත් කෙරුණු පසු සැකකරුගේ අධීක්ෂණය බන්ධනාගාර භාරයට පැමිණි හෙයින් එම පහසුකම් නීත්‍යානුකූල ලෙස නතර කැර තිබිණි.ශ්‍රේෂ්ඨාධිකරණයේ දැනුම් දීම මත සැකකරුට විදේශගතව සිටින තම දියණියන් දෙදෙනාට ජංගම දුරකථනයෙන් ඇමතීම සඳහා අවසර ලබා දී තිබුණු බව සැකකාර විශ්‍රාමික ජෙනරාල්වරයා වෙනුවෙන් පෙනී සිටි ජ්‍යෙෂ්ඨ නීතීඥ නලින් ලද්දුවහෙට්ටි මහතා ඊයේ (28) මහේස්ත්‍රාත්වරියට දන්වා සිටියේ ය.මීට පෙර ඒ සඳහා අනුගමනය කළ ක්‍රමවේදය කුමක්ද? එසේ සිදුකළේ ශ්‍රේෂ්ඨාධිකරණ දැනුම්දීමක් මතද යන්න විමසා බැලිය යුතු බව ප්‍රකාශ කළ මහේස්ත්‍රාත්වරිය ඒ සම්බන්ධව ඉදිරි දිනට වාර්තාවක් ඉදිරිපත් කරන්නැයි යුද හමුදා නීති නිලධාරියාට ඊයේ (28) නියම කළා ය.එම වාර්තාව පරිශීලනය කිරීමෙන් පසු සැකකාර විශ්‍රාමික ජෙනරාල්වරයාට ජංගම දුරකථනයෙන් දියණියන් ඇමතීම සඳහා සුදුසු නියෝගයක් ඊළඟ දිනට නිකුත් කරන බව මහේස්ත්‍රාත්වරිය ප්‍රකාශ කළා ය.මේ සිද්ධියේ පළමු සැකකරු වන ‘හයිකෝප්’ පෞද්ගලික සමාගමේ අධ්‍යක්ෂ වැලන්ටන් ට්‍රෙන්ටන් ඩේ හොට් නමැති සැකකරුද ලබන 12 වැනිදා තෙක් තවදුරටත් රක්ෂිත බාරයේ රඳවා තැබීමට ඊයේ (28) නියෝග කළ මහේස්ත්‍රාත්වරිය එම පළමු සැකකරු හා තුන්වන සැකකාර ජෙනරාල්වරයා එදින උදේ 9.00 ට අධිකරණයට ඉදිරිපත් කරන ලෙසට බන්ධනාගාරයට නියෝග කළා ය.පළමු සැකකරු වෙනුවෙන් සිදුකරන විශේෂිත ඇප අයදුම ද ලබන 12 වැනිදාට ඉදිරිපත් කරන ලෙසට මහේස්ත්‍රාත්වරිය ඊයේ (28) පළමු සැකකරුගේ නීතිඥ සරත් සිරිවර්ධන මහතාට දැන්වූවා ය.යුද හමුදාව වෙත ව්‍යාජ ලියකියවිලි ඉදිරිපත් කැර ප්‍රශ්නගත ටෙන්ඩර් හතරක් ලබා ගනිමින් අමෙරිකානු ඩොලර් 299061.25 ක් වංචා කළ බව කියන මෙම සිද්ධියේ දෙවන සැකකරු වන සැකකාර විශ්‍රාමික ජෙනරාල් සරත් ෆොන්සේකාගේ බෑණා වන ධනුන තිලකරත්න අත්අඩංගුවට ගැනීමට අධිකරණය මගින් දෙවරක් වරෙන්තු නිකුත් කැර ඇත.අධිකරණය මගින් ප්‍රකාශිත පුද්ගලයෙකු ලෙස නම් කැර ඇති දෙවන සැකකරු ධනුන තිලකරත්නට ජූනි 30 වැනිදා උදේ 9.00 ට කොළඹ කොටුව මහේස්ත්‍රාත් අධිකරණයේ පෙනී සිටීමට නියෝගයක් නිකුත් කැර ඇති අතර සැකකරු එදින අධිකරණයේ පෙනී නොසිටියහොත් සැකකරු සතු නිෂ්චල හා චංචල දේපළ තහනමට ගැනීමේ ආඥාවක් ද අධිකරණය මගින් නිකුත් කැර ඇත.දෙවන සැකකාර ධනුන තිලකරත්න සම්බන්ධයෙන් නියෝගයක් නිකුත් කිරීම සඳහා නඩුව ජූනි 30 කැඳවීමට මහේස්ත්‍රාත්වරිය ඊයේ (28) නියම කළා ය.අපරාධ නඩු විධාන සංග්‍රහ පනත යටතේ හා පොදු දේපළ පනත යටතේ සැකකරුවනට එරෙහිව නීතිපතිවරයා කඩිනමින් අධිචෝදනා ගොනු කිරීමට කටයුතු කරන බව රජයේ ජ්‍යෙෂ්ඨ නීතිඥ දමිත් තොටවත්ත මහතා ඊයේ (28) මහේස්ත්‍රාත්වරියට දැන්වීය.ලංකා දණ්ඩ නීති සංග්‍රහයේ 400, 403, 454, 457, 459 සමඟ කියැවෙන 1982 අංක 12 දරන පොදු දේපළ පනතෙහි කියැවෙන 5(1) 2 වගන්ති යටතේ විශ්‍රාමික ජෙනරාල් සරත් ෆොන්සේකා වැරැදි සිදු කැර ඇති බවට අනාවරණය වන බවද නීතිපතිවරයා අධිකරණයට දන්වා ඇත.රජයේ ජ්‍යෙෂ්ඨ නීතිඥ දමිත් තොටවත්ත මහතා සමඟ රහස් පොලිසියේ ප්‍රධාන පොලිස් පරීක්ෂක මොහාන් ලාල් සිරිවර්ධන මහතා පැමිණිල්ල මෙහෙය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006295</link>
    <topic>හිටපු එල්.ටී.ටී.ඊ. සාමාජිකයෝසමාජගත කෙරෙති</topic>
    <author>නුවන් කොඩිකාර සහ නැඟෙනහිර විශේෂ – ඒ.ටී.එම්. ගුණානන්ද මඩකළපුව සිට...</author>
    <content>මඩකළපුව සතුරු කොන්ඩාන් සර්වෝදය මධ්‍යස්ථානයේ වෘත්තීය පුහුණුව ලැබූ එල්.ටී.ටී.ඊ. සාමාජික සාමාජිකාවන් පනස් අටදෙනෙකු පුනරුත්ඵාපනය කර ඊයේ (28) සමාජගත කිරීම සිදුකළහ. ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මේ සමාජගත කෙරිණි.මේ වෘත්තීය පුහුණුව ලැබූ පිරිසට වෘත්තීය පුහුණු සහතික ලබාදීමද ඇමැති බැසිල් රාජපක්ෂ මහතා අතින් සිදුකෙරිණි.මෙහිදී එම පිරිස අමතමින් ඇමැතිවරයා කියා සිටියේ පසුගිය කාලයේ තමන් අත්විඳි අසුන්දර ජීවිතයන් වෙනුවට වර්තමානයේ සුන්දර ජීවිත ගත කිරීමට සමස්ත ජනතාව සමඟ එක්වන ලෙසය.සංවර්ධනයත් සමඟ ඇතිවන පහසුකම් සියලුදෙනාට සමසේ භුක්ති විඳීමේ අයිතිය රජය ලබාදී තිබෙනවා ඔබ කළ යුත්තේ් ඒ සියලු පහසුකම් ප්‍රයෝජනයට ගෙන රටේ සංවර්ධනයට දායකත්වය ලබාදීමයි. අද දින සිට අරඹන අලුත් ගමනට රජයේ ආශිර්වාදය එක් කරනවා.මැති ඇමැතිවරුන් වන විනයාගමූර්ති මුරලිදරන්, සුසන්ත පුංචිනිලමේ, ආරුමූගම් තොණ්ඩමන් නැඟෙනහිර මහ ඇමැති ශිවනේෂතුරෙයි චන්ද්‍රකාන්තන් ඇතුළු නිලධාරින් රැසක්ද මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006296</link>
    <topic>ජනපති අද යුක්රේනයට යයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා යුක්රේනයේ සිවු දින නිල සංචාරයක් සඳහා අද (29) දහවල් දිවයිනෙන් පිටත්ව යයි. යුක්රේන ජනාධිපති වික්ටර් යනුකොවිච් මහතාගේ ආරාධනයක් පරිදි එරටට යන ජනාධිපතිවරයාගේ මේ සංචාරය, ශ්‍රී ලාංකේය ජනාධිපතිවරයෙකුගේ ප්‍රථම යුක්රේන නිල සංචාරයද වේ.ජනාධිපතිවරයා මේ සංචාරය අතරතුර යුක්රේන ජනාධිපතිවරයා, අගමැතිවරයා ඇතුළු ජ්‍යෙෂ්ඨ ඇමැතිවරුන් සමඟ ද්විපාර්ශ්වික සාකච්ඡා පවත්වයි. යුක්රේන පාර්ලිමේන්තුවේ සංචාරය කිරීමටත් අදහස් කරගෙන සිටින ජනාධිපති මහින්ද රාජපක්ෂ මහතා එරට ජාතික ආරක්ෂක විශ්වවිද්‍යාලයේදී විශේෂ දේශනයක්ද පැවැත්වීමට නියමිතය. දෙරට අතර වෙළෙඳ සහ ආර්ථික ක්ෂේත්‍රයන්හි සහයෝගීතාව ශක්තිමත් කෙරෙන ශ්‍රී ලංකා - යුක්රේන ව්‍යාපාරික සමුළුවද ජනාධිපතිවරයාගේ මේ සංචාරයට සමගාමීව රැස්වෙයි.ආර්ථික, වෙළෙඳ සංචාරක සහ මානව සම්පත් සංවර්ධන යන ක්ෂේත්‍රයන් සම්බන්ධයෙන් මෙහිදී අවධානය යොමු කෙරේ.විදේශ කටයුතු ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග මහත්වරු සහ යුක්රේනයේ ශ්‍රී ලංකා තානාපති උදයංග වීරතුංග මහතාද මේ සංචාරයට එක්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006297</link>
    <topic>ඉරාකයේ ඉදිකිරීම් ක්ෂේත්‍රයේශ්‍රී ලාංකිකයන්ට රැකියා අවස්ථා</topic>
    <author>වෙල්ලස්සේ බණ්ඩාර</author>
    <content>ඉරාකයේ ඉදිකිරීම් ක්ෂේත්‍රයේ, ශ්‍රී ලාංකිකයනට රැකියා අවස්ථා උදාකැර දීමට එකඟ වී තිබේ. ශ්‍රී ලංකාවේ රාජ්‍ය හා රාජ්‍ය නොවන ආයතන වෙත මේ සඳහා පුළුල් වශයෙන් ඉඩකඩ ලබාදීමට ඉරාක රජයේ මහජන කටයුතු ඇමැති බයාන් ඔසී මහත්මිය ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා සමඟ එකඟ වී ඇත.ආසියා පැසිෆික් කළාපීය නිවාස ඇමැතිවරුන්ගේ සමුළුවට සහභාගිවීමට ඉන්දුනීසියාවේ සෝලෝ නුවරට පැමිණ සිටි ඉරාක ඇමතිවරිය එහිදී විමල් වීරවංශ ඇමතිවරයා සමඟ පැවැති සාකච්ඡාවක දී මේ බව සඳහන් කළාය.ශ්‍රී ලංකාවේ ඉරාක තානාපති කාර්යාලය සමඟ ඉදිරි කටයුතු සාකච්ඡා කැර ඉරාකයේ රැකියා අවස්ථා ඇතිකැර ගැනීමේ කටයුතු කඩිනම් කරන බව ඇමති විමල් වීරවංශ මහතා දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006298</link>
    <topic>වසර 200කට අත්හිටවූ සිරදඬුවම් ලැබිලත්පරණ පුරුද්දට තවම හොරකමේ</topic>
    <author>චන්ද්‍රිකා පෙරේරා</author>
    <content>වසර දෙසීයක අත්හිටවූ සිරදඬුවම් ලැබූ පුද්ගලයකු තවත් අයකු හා එක් වී යතුරු පැදි අටක් කොල්ල කා තිබේ.ඒ සඳහා යොදාගත් ටී 56 ගිනි අවියක් සහ ජීව උණ්ඩ 20ක්ද සැකකරුවන් දෙදෙනාද පොලිස් මූලස්ථාන අපරාධ කොට්ඨාසය මඟින් ඊයේ (28) උදෑසන අත්අඩංගුවට ගෙන ඇත.සැකකරුවන් ළඟ තිබූ ගිනි අවිය පසුගිය කාලයේ එල්. ටී. ටී. ඊ යෙන් ලබාගත් එකක් බවට සැක කෙරේ.යතුරු පැදි කොල්ලකා උකස් කැර මුදල් ලබා ගන්නා කොල්ල කල්ලියක ප්‍රධානියා වන අත්හිටවූ සිරදඬුවම් හිමි වූ තැනැත්තා 31 හැවිරිදි පුද්ගලයකු වන අතර යුද හමුදාවේ සේවයෙන් පලා ආ අයකු බව හෙළිව තිබේ.අනුරාධපුර ප්‍රදේශයේ පදිංචි මොහු මීට වසර ගණනකට පෙර හමුදාවෙන් පැනවිත් කොල්ලකෑමේදී පොලිසිය විසින් අත්අඩංගුවට ගෙන අධිකරණය වෙත ඉදිරිපත් කිරීමෙන් පසු වසර අටක් සිරගතව සිට නිදහස් වී පැමිණ තිබේ. මීට අමතරව වසර 200ක අත්හිටවූ සිරදඬුවම් ද විඳිමින් සිටියදී සැකකරු යතුරුපැදි කොල්ල කෑමේ කල්ලිය මෙහෙයවා තිබෙන බව හෙළිව ඇත.සොරාගත් යතුරුපැදි 12ක් පිළිබඳ තොරතුරු මේ වන විට හෙළිකැර තිබෙන අතර ඉන් අටක් අනුරාධපුර, ගිරිඋල්ල හා ගම්පහ ප්‍රදේශවල උකස් කැර තිබියදී පොලිසිය මගින් සොයාගෙන තිබේ.මොහු අනුරාධපුර සිට ගම්පහ ප්‍රදේශයට පැමිණ එහි පදිංචිව සිටිමින් කොල්ලකෑමේ යෙදී සිටි බව අනාවරණය වී ඇත. සැකකරු සමඟ අත්අඩංගුවට ගෙන ඇති අනෙක් පුද්ගලයා හිඟුරක්ගොඩ ප්‍රදේශයේ පදිංචි 28 හැවිරිදි අයෙකි.සොරාගන්නා ලද යතුරු පැදි රැගෙන සූදුපිටිවලට (බූරු පොළවලට) ගොස් උකස් කැර මුදල් ලබා ගැනීම මොවුන් පුරුද්දක් කරගෙන තිබේ. එසේ උකස් තබන ස්ථානයකට එක්වරකට වඩා නොයෑමටද මොවුන් කටයුතු කැර තිබෙන බවත්, රුපියල් ලක්ෂයකට වඩා වටිනා යතුරු පැදි රුපියල් 50,000 වැනි මිලට උකස් කැර තිබෙන බවත් පොලිසිය කියයි. අත්අඩංගුවට ගනු ලැබූ සැකකරුවන් දෙදෙනා රැඳවුම් නියෝග මත රඳවාගෙන ප්‍රශ්න කරගෙන යන බව පොලිසිය වැඩිදුරටත් සඳහන් කරයි.අපරාධ හා සංවිධානාත්මක අපරාධ අංශයේ ප්‍රධානී නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් මූලස්ථාන අපරාධ කොට්ඨාස විශේෂ විමර්ශන ඒකකයේ ස්ථානාධිපති පොලිස් පරීක්ෂක ජයන්ත ධර්මකීර්ති මහතාගේ මෙහෙයවීමෙන් පොලිස් පරීක්ෂකවරුන් වන සුරේෂ් ද සිල්වා, සම්පත් ජයවීර, උප පොලිස් පරීක්ෂකවරුන් වන අජිත් සේනානායක , පී. පේ‍්‍රමසිරි , සැරයන්වරුන් වන තුසිත, සරත්චන්ද්‍ර, ජගත් සිල්වා හා පොලිස් කොස්තාපල් රුවන් යන නිලධාරීහු සිද්ධිය පිළිබඳ පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n10062913</link>
    <topic>කිලිනොච්චියේ ඇමැති මණ්ඩල රැස්වීම කොටින්ට උඩ ගෙඩි දෙන්නන්ට කනේ පහරක්</topic>
    <author>ඉන්දික පොල්කොටුව</author>
    <content>ඊළාම් සිහිනය ඉටු කරගැනීමට එල්. ටී. ටී. ඊ. ය සිය ප්‍රධාන පරිපාලන නගරය ලෙස පවත්වාගෙන ගිය කිලිනොච්චිය නගරයේ කැබිනට් අමාත්‍ය මණ්ඩල රැස්වීම පැවැත්වීමට හැකි පරිසරයක් නිර්මාණය වීම ලාංකීය ඉතිහාසයේ සුවිශේෂී සන්ධිස්ථානයක් වනු ඇති බැව් ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පැවැසීය.එදා එල්. ටී. ටී. ඊ. ය වෙනම රාජ්‍යයක් සඳහා තීන්දු තීරණ ගනිමින් සිය පරිපාලන නගරය කැරගත් කිලිනොච්චිය අද වන විට රටෙහි වැදගත් තීන්දු තීරණ ගැනීමේ මූලස්ථානයක් බවට පත්වීම එල්. ටී. ටී.ඊ.යට තවමත් උඩගෙඩි දෙන ඇතැම් ජාත්‍යන්තර නියෝජිතයන්ට දරුණු කනේ පහරක් බවද ඇමැතිවරයා කීය.ලබන 14 දා කිලිනොච්චියේ පැවැත්වීමට නියමිත කැබිනට් අමාත්‍ය්‍ය මණ්ඩල රැස්වීම පිළිබඳව අදහස් දක්වමින් ඒ මහතා මේ බැව් පැවසීය.දශක තුනක කාලයක් සිවිල් පුරවැසියකුට අනුරාධපුර සීමාව පසු කිරීමට පවා තත්ත්වයක් නොතිබුණු බවත් එහෙත් අද වන විට සමස්ත රාජ්‍ය තන්ත්‍රයම රටෙහි වැදගත් තීන්දු තීරණ ගැනීමට කිලිනොච්චිය යොදාගෙන ඇති බවත් හෙතෙම කීය. විශේෂයෙන් දශක තුනක කාලයක් කොළඹ පරිපාලන නගරයේ සිට පවා උතුරු නැඟෙනහිර ප්‍රදේශ පාලනය කිරීමට නොහැකිව තිබුණු බවද එහෙත් අද වන විට එම ප්‍රදේශ කරා සිටම රටෙහි පරිපාලන තීන්දු ගැනීමට හැකි පරිසරයක් නිර්මාණය වී ඇති බවද ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n1006299</link>
    <topic>මැලේසියාවේ ශ්‍රී ලාංකිකයන් පිරිසකගෙන්එ.ජා.මහ ලේකම්ට පෙත්සමක්</topic>
    <author>මහින්ද අලුත්ගෙදර</author>
    <content>මැලේසියාවේ සිටින ශ්‍රී ලාංකික සරණාගතයන් පිරිසක් එක්සත් ජාතීන්ගේ මහ ලේකම්වරයා වෙත පෙත්සමක් ඉදිරිපත් කැර ඇතැයි මැලේසියාවේ ශ්‍රී ලංකා තානාපති කාර්යාලය සඳහන් කරයි.මැලේසියාවේ සිට තුන්වන රටකට යොමු කරන ලෙස මේ පිරිස පෙත්සම මඟින් එක්සත් ජාතීන්ගේ මහ ලේකම් බෑන් කී මූන් මහතාගෙන් ඉල්ලා තිබෙන අතර දස දහසක් පමණ අදාළ පෙත්සමට අත්සන් කැර ඇතැයි මැලේසියාවේ ශ්‍රී ලංකා තානාපති ආචාර්ය ඩී. ඩී. රණසිංහ මහතා පවසයි.මැලේසියාවට ඇතුළුවන සරණාගතයන් කඩිනමින් තම රටින් පිටුවහල් කිරීමට පියවර ගැනීමත් සමඟ ශ්‍රී ලාංකික සරණාගතයන් මෙසේ තුන්වන රටකට ඇතුල් වීමට අවසර ලබා දෙන ලෙස එක්සත් ජාතීන්ගේ මහ ලේකම් වරයාගෙන් ඉල්ලා ඇත.ශ්‍රී ලාංකික සරණාගතයන් 75 දෙනෙකු පමණ වෙනත් රටකට ඇතුළුවීමේ අපේක්ෂාවෙන් මැලේසියාවේ රැඳී සිටින අතර කඩිනමින් ඔවුන් වෙනත් රටකට යාමට අපේක්ෂා කරන බවද ශ්‍රී ලංකා තානාපති වරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n10062910</link>
    <topic>කොළඹ වරාය පුළුල් කිරීමේ ව්‍යාපෘතියෙන්තරුණ තරුණියන්ට රැකියා 15,000ක්</topic>
    <author>ප්‍රාර්ථනා වීරසිංහ</author>
    <content>කොළඹ වරාය පුළුල් කිරීමේ ව්‍යාපෘතිය යටතේ තරුණ තරුණියන්ට රැකියා අවස්ථා 15000ක් ලබා දීමට රජය අපේක්‍ෂා කරයි.ඒ යටතේ සෘජු රැකියා 5000 ක් සහ වක්‍ර රැකියා 10000ක්ද 2012 අප්‍රේල් මාසය වන විට ව්‍යාපෘතියේ වැඩ අවසන් වීමත් සමඟ උදාවන බව, වරාය අධිකාරියේ සභාපති ආචාර්ය පි‍්‍රයත්බන්දු වික්‍රම මහතා පැවැසීය.2008 වසරේ අප්‍රේල් මාසයේ ආරම්භ කළ මේ ව්‍යාපෘතියේ සමස්ත ඉදිකිරීම් වලින් සියයට 22 ක් අවසන් වී ඇති අතර මේ ඉදිකිරීම් ව්‍යාපෘතියේ දකුණු බහළු පර්යන්තය ඉදිකිරීම සඳහා අවශ්‍ය මූල්‍ය සැලසුම්ද මේ වන විට ආරම්භ කර ඇති බව සභාපතිවරයා කීය.වරාය ක්‍ෂේත්‍රයේ දිනෙන් දින වැඩිවන ඉල්ලුමට සරිලන ලෙසින් ඉදිවන කොළඹ වරාය පුළුල් කිරීමේ ව්‍යාපෘතිය සඳහා ඇමෙරිකානු ඩොලර් මිලියන 345 ක් වැය වේ.මේ වන විට දියකඩනයේ මූලික ඉදිකිරීම් කටයුතු වලින් මීටර් 2100 ක ප්‍රමාණයක් අවසන් කර තිබේ. මුහුදු මාර්ගය ඔස්සේ බත්තල් මගින් ප්‍රවාහනය කරන කලුගල් වාද්දුව, කළුතර ප්‍රදේශයේ සිට සතියකට බත්තල් 15 - 20 ක් අතර ප්‍රමාණයක් වරාය පරිශ්‍රයට රැගෙන එනු ලැබේ.මෙහිදී පිවිසුම් මාර්ග ගැඹුරු කිරීම් මඟින් ලැබෙන වැලි,, ඉදිකිරීම් කටයුතු සඳහා භාවිතා කරන අතර, මේ වැලි ස්ථරය මතුපිට විවිධ ප්‍රමාණයේ කළුගල් සහ රළ බිෙඳන ප්‍රදේශය සඳහා විශේෂයෙන් නිපදවූ කොන්ක්‍රීට් භාවිතා කරයි. මේ වන විට කියුබික් මීටර් මිලියන 11 ක ප්‍රමාණයක වැඩ අවසන් වී ඇත.වරාය පරිශ්‍ර මුහුදු අභ්‍යන්තරයේ නව තෙල් නළ මාර්ග එළීමේ කටයුතු මේ වනවිටත් සම්පූර්ණයෙන් නිමා කර ඇත.ආසියානු කලාපයේ වරායන් අතුරින් කොළඹ වරාය තරගකාරී ලෙස ඉදිරියට පැමිණෙමින් සිටින අතර පසුගිය වසරට වඩා සියයට 25 ක වර්ධනයක් කොළඹ වරාය පවත්වාගෙන යන බව පැවසූ සභාපතිවරයා මේ ව්‍යාපෘති අවසන් වීමත් සම¼ඟ කොළඹ වරායේ සමස්ත බහළු මෙහෙයුම් ප්‍රමාණය 1.5 සිට 2.5 දක්වා ඉහළ යන බවත් පෙන්වා දුන්නේය.රජයට බරක් නොවී, මේ ව්‍යාපෘතියේ ඉදිකිරීම් ඉතා කඩිනමින් අවසන් කර එහි ප්‍රතිලාභ ජනතාවට ළඟා කර දෙන බවත් හෙතෙම ප්‍රකාශ කළේ ය.සභාපතිවරයා මේ බව ප්‍රකාශ කළේ, පසුගියදා (24) කොළඹ වරාය පුළුල් කිරීමේ ව්‍යාපෘතිය නිරීක්‍ෂණය කිරීමේ චාරිකාවකට සහභාගි වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n10062911</link>
    <topic>වෑන් රියැදුරු රිමාන්ඩ්:ලොරි රියැදුරුට ඇප</topic>
    <author>කුරුණෑගල දිස්ත්‍රික් සංචාරක – ගුණරත්න ලියනආරච්චි</author>
    <content>දැදුරුඔය පාලම අසල පෙරේදා (27) සිදුවූ රිය අනතුරේ ලොරි රියැදුරු රුපියල් දස දහසක මුදල් ඇප හා ලක්ෂ 5 ක ශරීර ඇප මත මුදාහැරීමටත්, වෑන් රථ රියැදුරු ජූලි මස 07 වැනි දින දක්වා රක්ෂිත භාරයේ තැබීමටත් කුරුණෑගල අතිරේක මහේස්ත්‍රාත් පී. එම්. තිලක් බණ්ඩාර මහතා ඊයේ (28) සවස නියෝග කළේය.සත් දෙනෙකු මරණයට පත් කරමින් තවත් නව දෙනෙකුට තුවාල සිදුකරමින් සිදුවූ අනතුරේ ලොරි රියැදුරු වූ මඩකළපුවේ අරුනානන්ද අරුන්නිදි ට සෑම මසකම අවසන් ඉරුදින කුරුණෑගල පොලිසියේ පෙනී සිටින ලෙසත් නියම කෙරුණ අතර, රියදුරු බලපත්‍රය නඩුව අවසන් වනතුරු අත්හිටුවන ලදී.වෑන් රථයේ රියැදුරු එස්. එම්. රංජිත් රූපසිරි කුරුණෑගල රෝහලේ ප්‍රතිකාර ලබන 24 වන වාට්ටුවට ගොස් අතිරේක මහේස්ත්‍රාත්වරයා ඔහු ලබන මස ජූලි 07 වන දින දක්වා රක්ෂිත බන්ධනාගාරගත කරන ලෙසත් රියදුරු බලපත්‍රය අත්හිටුුවන ලෙසත් නියෝග කළේය.කුරුණෑගල පොලිසියේ රථවාහන අංශයේ ස්ථානාධිපති පො.ප. කිරින්දේ මහතාගේ උපදෙස් පිට උ.පො.ප. නවරත්න හා පො.සැ. 1640 හේරත් මහත්වරු අධිකරණයට කරුණු ඉදිරිපත් කළහ. කුරුණෑගල ප්‍රධාන මහේස්ත්‍රාත් බුද්ධික ශ්‍රී රාගල මහතා මහේස්ත්‍රාත් පරීක්ෂණය පැවැත්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n10062912</link>
    <topic>වයඹ එජාප පළාත් සභා මන්ත්‍රී</topic>
    <author>ශාන්ත කුමාර ඇතුළු 5කට නොතිසි</author>
    <content>පුත්තලම දිස්ත්‍රික් පාර්ලිමේන්තු මන්ත්‍රී පාලිත රංගේ බණ්ඩාර මහතාට විරුද්ධව අසත්‍ය පැමිණිල්ලක් මිරිහාන පොලිසියට කිරීම සම්බන්ධයෙන් ලබන අගෝස්තු මස 02 දින අධිකරණය හමුවේ පෙනී සිටින ලෙස දන්වා එක්සත් ජාතික පක්ෂයේ වයඹ පළාත් සභා මන්ත්‍රී ශාන්ත සිසිර කුමාර අබේසේකර මහතා ඇතුළු සැකකරුවන් 05 දෙනෙකුට නුගේගොඩ මහේස්ත්‍රාත් අනුර කුමාර හේරත් මහතා නියෝග කළේය.එක්සත් ජාතික පක්ෂයේ මූලස්ථානය වන සිරිකොත මන්දිරයේ දී තමන්ට බැන තර්ජනය කර ඔවුන්ගේ් ඡායාරූප ගත් බවට අබේසේකර මහතා මිරිහාන පොලිසියට පසුගිය අප්‍රියෙල් 10 දින කළ පැමිණිල්ල අසත්‍ය එකක් බව විමර්ශනයේ දී අනාවරණය වීම නිසා සැකකරුවන් 5 දෙනාට එරෙහිව නඩු පැවැරීමට කටයුතු කරන බවට කළ දැනුම්දීම මත සැකකරුවන්ට මෙසේ නොතීසි නිකුත් කර තිබේ.පාර්ලිමේන්තු මන්ත්‍රී පාලිත රංගේ බණ්ඩාර මහතාට පසුගියදා හලාවත දී පහර දී තුවාල සිදුකිරීම සම්බන්ධයෙන් මේ සැකකරුවන්ට එරෙහිව හලාවත මහේස්ත්‍රාත් අධිකරණයේ කරුණු වාර්තා කර ඇත. රංගේ බණ්ඩාර මන්ත්‍රීවරයා ඔහුගේ බිරිය හා පුතා විසින් තමන්ට තර්ජනය කළ බවත් බණ්ඩාර මහතාගේ පුතා ඉනේ පිස්තෝලයක් රඳවාගෙන සිටි බවට අබේසේකර මහතා මිරිහාන පොලිසියට කළ පැමිණිල්ලේ සඳහන් වේ.මෙම සිද්ධිය සම්බන්ධව පුළුල් විමර්ශනයක් නුගේගොඩ සහකාර පොලිස් අධිකාරි නිහාල් මෙන්ඩිස් මහතාගේ අධීක්ෂණය යටතේ සිදුකර තිබේ. එහිදී පැමිණිලිකරුවන් විසින් ඉදිරිපත් කර ඇති පැමිණිල්ල ඔවුන්ට විරුද්ධව පැවැත්වෙන විනය පරීක්ෂණයේදී සහ අධිකරණ කටයුතුවලදී යම් සහනදායි තත්ත්වයක් ඇතිකර ගැනීම සඳහා ඉදිරිපත් කරන ලද අසත්‍ය පැමිණිල්ලක් බව අනාවරණය වී ඇත.එක්සත් ජාතික පක්ෂ මූලස්ථානයේ සේවකයින් සහ සිද්ධිය සිදුවූ අවස්ථාවේදී එම ස්ථානයේ සිටි එක්සත් ජාතික පක්ෂයේ යොවුන් පෙරමුණේ පුත්තලම් දිස්ත්‍රික්කයේ සභාපතිවරයා, ඇමැති ආරක්ෂක අංශයේ නිලධාරින් ඇතුළු 11 දෙනෙකුගේ ප්‍රකාශ සටහන් කර ඇති අතර එම සියලුම සාක්ෂිකරුවන් ප්‍රකාශ කර ඇත්තේ සිරිකොත මූලස්ථානය තුළදී පැමිණිලිකරුවන් කියන ආකාරයේ සිදුවීමක් සිදුනොවූ බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=n10062914</link>
    <topic>‘අපොයි පොත්වලට ගිය සල්ලි’</topic>
    <author>පොළොන්නරුව විශේෂ - ගාමිණී ඔබේසේකර</author>
    <content>2009 වසරේ අධ්‍යාපන පොදු සහතික පත්‍ර සාමාන්‍ය පෙළ විභාගයෙන් පොළොන්නරුව දිස්ත්‍රික්කයේ දිඹුලාගල අධ්‍යාපන කලාපයේ පාසල් තුනක එකම සිසුවකුවත් කිසිම විෂයයකින් සමත් වී නොමැත. දිඹුලාගල අධ්‍යාපන කලාපයේ ගල්තලාව කණිෂ්ඨ විද්‍යාලයෙන් ළමයින් 24ක් ද මනම්පිටිය දෙමළ මහා විද්‍යාලයෙන් ළමයින් 15ක් ද මුතුගල කනිෂ්ඨ විද්‍යාලයෙන් ළමයින් 15ක්ද අධ්‍යාපන පොදු සහතික පත්‍ර සාමාන්‍ය පෙළ විභාගයට ඉදිරිපත් වුවත් එකම සිසුවකු හෝ කිසිදු විෂයකින් සමත් වී නොමැත.පසුගිය 2009 වසරේදී දිඹුලාගල අධ්‍යාපන කළාපයෙන් මෙම විභාගයට ළමුන් 1897 ක් ඉදිරිපත් වූ අතර එහිදී සමත් වූ ගණන 407 ක් වන අතර එහි ප්‍රතිශතය සියයට 21 කි.මේ අතර, මෙතෙක් උසස් පෙළ පන්ති පැවැත්වූ වැලිකන්ද මහා විද්‍යාලය අසේලපුර මහා විද්‍යාලය, බෝගස්වැව මහා විද්‍යාලය, සහ දිඹුලාගල මහා විද්‍යාලවල එම පන්ති වසා දමා තිබේ.උතුරු මැද පළාත් අධ්‍යාපන දෙපාර්තමේන්තුව මගින් මෙම වාර්තාව සකස්කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006291</link>
    <topic>කළුතර කජුදූව වත්තේ වසංගත රෝහල් භූමිය වල්බිහිවෙලා</topic>
    <author>නාගොඩ විශේෂ – එන්. විජේරත්න</author>
    <content>කළුතර ප්‍රාදේශීය ලේකම් කොට්ඨාසයේ කජුදූවවත්ත වසමේ පිහිටි පැරණි අයි. ඩී. එච්. එක නමින් හැඳින්වූ වසංගත රෝග සඳහා වෙන්වූ භූමිය අද වන විට වල් බිහිවී කිසිදු ප්‍රයෝජනයකට නොගන්නා තත්ත්වයට පත්ව තිබේ.70 දශකය දක්වා කළුතර මහ රෝහල මගින් පාලනය වූ මෙහි පැපොල, සරම්ප වැනි රෝග වැළඳුනු රෝගීන් වෙනුවෙන් ගොඩනැගිලි තුනක ගැහැනු හා පිරිමි වාට්ටු මෙන්ම වෛද්‍ය කාර්යමණ්ඩල සඳහා නිල නිවාසද ඉදිකර තිබුණි.අක්කර 3ක වපසරියකින් යුත් මේ රෝහල 1975 සිට භාවිතයෙන් තොරවිය.අද වන විට මේ රෝහල් ගොඩනැගිලි, නිල නිවාස කිසිවක් දක්නට නැත.80 දශකයේදී රජයේ බෙහෙත් ගබඩාවක් ඉදිකෙරුණ මෙහි වහළය දක්වා ගඩොලින් බැඳ තිබූ බිත්තිවල ගඩොල් ගලවාගෙන ගොස් තිබේ.රුපියල් ලක්‍ෂ ගණනක් වැයකර ඉදිකෙරෙමින් තිබූ එම ගොඩනැගිල්ලේ ඉදිකිරීම් නතරවීමත් සමඟ එයද විනාශයට පත්ව ඇත.කැලෑවට යටවී ඇති මේ භූමිය අද වන විට එදා තිබූ භූමි ප්‍රමාණයට වඩා අඩුවී ඇති බවද ප්‍රදේශවාසීහු කියති.නාගොඩ, ගල්ලස්සපුර කනිෂ්ඨ විද්‍යාලය ඉදිකර ඇත්තේ කඳුගැටයක නිසා මේ විද්‍යාලයට අවශ්‍ය ගොඩනැගිලි ඉදිකිරීමට හෝ සිසුන්ට ක්‍රීඩා කිරීමට ක්‍රීඩාපිටියක් ඉදිකිරීමට කිසිදු ඉඩක් නොමැත. මේ නිසා නාගොඩ, ගල්ලස්සපුර කනිෂ්ඨ විද්‍යාලය අයි. ඩී. එච්. රෝහල පිහිටි භූමියේ ස්ථාපිත කර දෙන මෙන් ප්‍රදේශවාසීහු ඉල්ලති.සෞඛ්‍ය අමාත්‍යංශයට අයත් සෞඛ්‍ය දෙපාර්තමේන්තුව සතු භූමියක් කිසිදු ප්‍රයෝජනයකට නොගෙන දශක ගණනාවක් තිස්සේ වල් බිහිවෙමින් පැවැතීම ;ඛ්දජනකය.රජයේ බෙහෙත් ගබඩාවක් සඳහා ඉදිකෙරෙමින් පැවැති ගොඩනැගිලි මෑතක් වනතුරුම විවිධ පුද්ගලයන් විසින් සමාජ විරෝධී කටයුතු සඳහා යොදාගෙන තිබූ බව ප්‍රදේශවාසීහු කියති.අදාළ බලධාරීන්ගේ අවධානය යොමුකර මේ ගොඩනැගිලි කුමන හෝ කර්මාන්තයක් සඳහා ප්‍රයෝජනයට ගන්නා ලෙස ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006292</link>
    <topic>ත්‍රීරෝද රථයක් මිලට ගන්න ගියපුතා මිය ගිය බව ආරංචි වුණා</topic>
    <author>අතුරුගිරිය විශේෂ – වික්‍රම සමරසිංහ ඡායාරූ -අතුරුගිරිය විශේෂ වික්‍රම සමරසිංහ</author>
    <content>මාලඹේ නගරයේදී යතුරුපැදි සහ ලොරි රථ අනතුරෙන් ජීවිතක්ෂයට පත්වූ අතුරුගිරිය ගල්පොත්ත පාරේ අංක 19/1 නිවසේ පදිංචිව සිටි 29 වියැති බමුණුආරච්චිගේ නන්දන ලසන්ත පත්මසිරි මහතා පසුගියදා යළිත් නොඑන අවසන් ගමන් යෑම නිසා අතුරුගිරිය ගල්පොත්ත පාර ජනතාව පමණක් නොව මේ පුවත කන වැටුන කොයි කවුරුත් ඉවසා සිටිය නොහැකි දුකකට පත්ව ඇත.එම පළාතම එකම මළගෙයක අඳුරු ස්වභාවය ගෙනහැර පායි. ලසන්තට අවසන් ගෞරව කිරීම සඳහා හිතමිතුරන් හා ප්‍රදේශවාසීන් ප්‍රදේශයේ කර ඇති සුදුසැරසිලි කටවුට් පෝස්ටර් ආදිය නිසා මේ දුක්කදායක තත්ත්වය තව තවත් වැඩිවේ.දේහය තැන්පත් කර ඇති ගල්පොත්තපාරේ නිවසට ගිය විට කඳුළු පිරි දෙනෙතින් යුතුව කරුණු කිවේ ඔහුගේ පියා වන පුද්ගලයන් ලියාපදිංචි කිරීමේ දෙපාර්තමේන්තුවේ සහකාර කොමසාරිස්වරයෙක්ව සිටි විශ්‍රාම සුවයෙන් පසුවන බී. ඒ. එස්. පත්මසිරි මහතායි.මට පුතාලා දෙන්නෙක් ඉන්නවා. ලොකු පුතා ගුරුවරයෙක් ඔහු වෙනම පදිංචි වෙලා ඉන්නේ. මිය ගිය පුතා අධ්‍යාපනය ලැබුවේ කොළඹ රාජකීය විද්‍යාලයේ. කුඩා කල සිටම සතුන් ඇති කරන්නත් කාර්මික වැඩ වලටත් ආසයි.එනිසා ඔහු ගෙදර පරවියන් ඇති කළා. කාර්මික දැනුමත් ලැබුවා. ඕනෑම බර වාහනයක් එළවන්නත් පුළුවන්. නුගේගොඩ කොහුවල පුද්ගලික සමාගමක කාර්මික අංශයේ රැකියාවක් කළේ. රැකියාව වෙනුවෙන් රට පුරාම යනවා. ලබන වසරේ ඔහුගේ පුතාව පාසලට ඇතුළත් කරන්න සැලසුම් සහිතව අනතුරට පත්වූ දිනයේ අලුත් ත්‍රීරෝද රථයකුත් ගෙන ඒමටයි සිටියේ. එදා ඒ වෙනුවෙන් නිවාඩු ගත්තා.ත්‍රීරෝද රථය ගෙන ඒමට පෙර යහළුවෙක් හමුවෙන්න ඥාති පුත්‍රයෙක් සමග යතුරුපැදියෙන් ගියා. ඒ යන ගමන් ගෙදර ඇති කළ පරවියන්ද එම යහළුවාට අරගෙනයි ගියේ. පසුව ආරංචි වුණා ඔහු මාලඹේදී අනතුරකට පත්වී මිය ගිය බව.පුතාගේ අම්මත් පසුගිය කාලයේ රෝගාතුරව මිය ගියා. ඇයටත් වැඩිපුරම සැලකුවේ මොහුයි. මගේ පුතා ගෙදර අයට වගේම යහළුවන්ටත් ප්‍රදේශවාසීන්ටත් ඉතාම හිතවත්. රෑ දවල් නොබලා සමාජ වැඩ වෙනුවෙන් හොඳට වෙහෙසුන කෙනෙක්. රටේ හැම ප්‍රදේශයකම යහළුවන් ඔහුට ඉන්නවා. පුතාට වුන මේ වියෝව මට සිහිනයක් වගෙයි.මිය ගිය ලසන්තගේ වැඩිමල් සොයුරාමල්ලි තමයි මිය ගිය අම්මටත් සැලකුවේ. තාත්තත් බලාගෙන මෝනටත් ආදරයෙන් සලකමින් නෙතුම් නිම්නෙත් කුඩා පුතා ගේ දරු සුරතල් බලමින් ප්‍රීතිමත් ජීවිතයක් ගත කළා. ඔහු නැතිවීම මුළු ලොවම නැතිවුණා වගේ දැනෙනවා.ලසන්ත පත්මසිරි විවාහ වෙලා වසර හයයි. දෙහිඅත්ත කණ්ඩියේ ශිරන්ති කුමාරි ඔහුගේ ආදරණීය සහකාරියයි. රැකියාවක නොයෙදුන ඇය ලසන්ත සමග කාලය ගත කළේ ඉතා සතුටින්. නෙතුම් නිම්නෙත් කුඩා පුතායි, ලසන්තගේ වියෝවෙන් ඔහුගේ බිරිය ශිරන්ති කුමාරි පුතාද තුරුකරගෙන කිසිදු කතාබහක නොයෙදී සිටිනුයේ ලසන්තට අත්වූ ඉරණම විඳ දරා ගැනීමට නොහැකිවය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006293</link>
    <topic>නැව්වලට යොදන තෙල්වලටවතුර මුසු කළ පහක් අත් අඩංගුවට</topic>
    <author>ජා ඇළ මධ්‍යම ලෙස්ලි පෙරේරා ඡායරූපය - ජා ඇළ මධ්‍යම</author>
    <content>නෞකාවලට භාවිතා කරන ආනයනය කරන ලද (ලිහිසි තෙල්) ඇන්ජින් ඔයිල් තුඩැල්ල ප්‍රදේශයේ ගබඩාවක තිබියදී එහි සේවකයන් විසින් එම තෙල් ඉවත් කර ඒවාට ජලය මිශ්‍ර කිරීම ගැන නැව් සමාගම අදාළ තෙල් ගබඩාවට පැමිණිලි කර ඇත.ජා ඇළ පොලිසිය විසින් මේ ගැන කරන ලද පරීක්ෂණයකදී තෙල් ගබඩාවේ සේවකයන් ඇතුළු ආරක්ෂක නිලධාරීන් සමග 5 දෙනකු සැක පිට අත් අඩංගුවට ගෙන ඇත.තෙල් බැරල් 5 ක් ගලේවෙල ප්‍රදේශයට විකුණා තිබියදී තෙල් බැරල් 5 සමග අත් අඩංගුවට ගන්නා ලද සැකකරුවන් පස් දෙනාට විරුද්ධව නීතිමය පියවර ගැනීමට ජා ඇළ පොලිසිය සමත්ව ඇත.කැලණිය කොට්ඨාස භාර පොලිස් අධිකාරී ඇන්ටන් සිරි කුමාර මහතා ගේ් අධීක්ෂණය යටතේ ජා ඇළ පොලිස් ස්ථානාධිපති ප්‍රධාන පොලිස් පරීක්ෂක අජිත් වලල්ලාවිට මහතාගේ උපදෙස් මත ජා ඇළ අපරාධ අංශයේ පොලිස් ස්ථානාධිපති සමන් ප්‍රියන්ත මහතාගේ මෙහෙයවීමෙන් පරීක්ෂණ සිදු කරති. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006294</link>
    <topic>කිසිම කලඑළියක් නැතිමොරගහහේන නගරය</topic>
    <author>හොරණ සමූහ බන්ධුල ආර්. ගුලවත්ත</author>
    <content>මොරගහහේන උප නගරයක් යැයි පැවැසීම පවා කනගාටු දායක කරුණක් බැව් ප්‍රදේශවාසීහු පවසති. මොරගහහේන, හොරණ මැතිවරණ බල ප්‍රදේශයේ උතුරු සීමාවට අයත් අනිවාර්යයෙන්ම සංවර්ධනය විය යුතු ප්‍රදේශයකි. හොරණ – මහරගම, හොරණ – මීපේ, ප්‍රධාන මාර්ගවල සන්ධිස්ථානය ද මොරගහහේන යි. මොරගහහේන සිට පිළියන්දල, හෝමාගම, කොට්ටාව, දක්වා මුළු දවස පුරා මගී බස් රථ සේවාවක්ද පවතී.හොරණ මීපේ මාර්ගයෙන් පාදුක්ක හරහා මහනුවර, අනුරාධපුරය, කුරුණෑගල, අවිස්සාවේල්ල, ආදී වශයෙන් දුර සේවා බස් ධාවනය වේ. ශ්‍රී පාද වන්දනා සමයටද මේ මාර්ගය බහුල වශයෙන් භාවිතා කෙරේ.මොරගහහේන හන්දියේ කලකට පෙර බස්නාහිර පළාත් සභාවෙන් බස් නැවතුම් පොළක් ලෙස හැඳින් වූ කුඩා බිම් කඩක් තාර තට්ටුවක් දමා සකස් කරන ලදී. අද තාර තට්ටුව ද නැත.මොරගහහේන ශ්‍රී පූර්වාරාමය සහ මොරගහහේන මහා විදුහල හන්දියට ඉතා සමීපයෙන් පිහිටා ඇත. සංක්‍රමණික ජනතාව බහුතරයක් සිටියද මෙම නගරයේ පොදු වැසිකිළියක් පවා නැත. උප තැපැල් කාර්යාලයක් ඇතත් ලියුම් බෙදනු ලබන්නේ මිල්ලෑව උප තැපැල් කාර්යාලයෙනි.හන්දිය අසල තිබුණු මොරගහහේන පොලිස් ස්ථානය මීට වසර තුනකට පමණ උඩ දී හන්දියෙන් මීටර් 500ක් තරම් ඈත පෙදෙසක ස්ථාපිත කැර ඇත. හන්දියට යාබදව පොලිස් මුරපොළක් ගොඩ නඟන බව එදා කියැවුණ ද මෙතෙක් සාර්ථකව ඉටු වී නැත.හොරණ කලාපයේ ජනප්‍රිය විදුහලක් වන මොරගහහේන මහා විදුහලේ සිසු දරුවෝ බොරලු සහිත පාසල් මිදුලේ දුව පැන වැටි වැටී ජාතික මට්ටමේ තරගවලට ද සහභාගි වෙති. යහලකැලේ වත්ත ඉඩමෙන් අක්කරයක් ක්‍රීඩා පිට්ටනියක් සඳහා වෙන් කරන බවට 2010 මාර්තු අග පැවැති විදුහල් ක්‍රීඩා උත්සවයේ ප්‍රධාන ආරාධිත වශයෙන් සහභාගි වූ හිටපු අගමැති වත්මන් රාජ්‍ය කළමනාකරණ ඇමැති රත්නසිරි වික්‍රමනායක මහතා ප්‍රකාශ කෙළේ ය. ප්‍රජා ශාලාවක් හා ක්‍රීඩා සමාජ ශාලාවක් ඉදි කරන්නට හොරණ ප්‍රාදේශීය සභාව මූල්‍ය ප්‍රතිපාදන වෙන් කර ඇත.ප්‍රාදේශීය සභා මන්ත්‍රී සුනිල් ජයන්ත පේ‍්‍රමචන්ද්‍ර මහතා අදහස් දක්වමින්.පොදු වැසිකිළි පද්ධතියක් ගොඩනඟන්නට ප්‍රාදේශීය සභාව මගින් මුදල් අනුමත වුණා. නාගරික සංවර්ධන අධිකාරියේ සැලසුම් ක්‍රියාත්මක වූයේ නෑ.හොරණ විවිධ සේවා සමුපකාර සමිතියෙන් ඉන්ධන පිරවුම් හලක් ගොඩනඟන්නටත් සැළසුමක් තිබෙනවා. මාර්ග අංක 280 හොරණ – මහරගම මාර්ගයේ මහරගම දක්වාත් හොරණ පාදුක්ක මාර්ගයේ පාදුක්ක දක්වාත් ඉන්ධන පිරවුම් හලක් නැහැ.මීගොඩ ආර්ථික මධ්‍යස්ථානයට මොරගහහේන උප නගරයේ සිට ඇති දුර කිලෝමීටර් 10ක් පමණ හෙයින් මොරගහහේන සති පොළත් සතොස වෙළෙඳ පොළත්, සමුපකාර සමිතියෙන් කෝප් සිටියක් ආරම්භ විය යුතු බවද ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006295</link>
    <topic>වෙන්දේසිකරුවන් බිල් නොගෙවීමෙන්ග්‍රීන් ෂේඩ් වැසියෝ ජල ගැටලුවක</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>වෙන්දේසිකරුවකු විසින් විදුලිබල මණ්ඩලයට ගෙවිය යුතු රු. 58000 ක විදුලි බිලක් නොගෙවා පැහැර හරිනු ලැබීමේ වරදට වන්දි ගෙවන මඩම්පැල්ලේ ග්‍රීන් ෂේඩ් ඉඩමේ වෙසෙන පවුල් 65ක් බීමට වතුර නැතිව පීඩාවට පවත්ව සිටිති.එම බිල හැදී ඇත්තේ ඉඩම් කැබැලි 212 ක පදිංචිව සිටින පවුල් 65කට බොන වතුර ලබා දෙනු පිණිස පාවිච්චි කරන මෝටරය වෙනුවෙනි.ඔවුන්ට වතුර ඇතත් විදුලිය විසන්ධි කර ඇති නිසා ඉන් ප්‍රයෝජනයක් නැත. බීමට ජලය සොයා දුර බැහැර යෑමට ඔවුන්ට සිදුව තිබේ.උසස් හමුදා නිලධාරින් පවා පදිංචිව සිටින ග්‍රීන්ෂේඩ් ඉඩමේ බිම් කැබැලි මේ අසරණයින් මිලදී ගෙන ඇත්තේ ණය තුරුස් වෙමිනි. ඒවායේ වාරික තවමත් ගෙවති.සුරපුරයක් මවා පෙන්වමින් බිම් කැබැලි විකුණා ගත් වෙන්දේසිකරුවන් නිවෙස්වලට ජලය සැපැයීමට බව පවසා වෙනමම රු. 10,000 බැගින් අය කර ගත් බව මේ වැසියෝ පවසති.ඔවුන් මාස් පතා වතුර බිල් ද ගෙවති. එහෙත් පසුගිය මාර්තු, අපේ‍්‍රල්, මැයි මාසවල බිල් එකතු කරන්නට ඉඩම් වෙන්දේසි ආයතන නියෝජිතයන් පැමිණ නැත. විදුලිබල මණ්ඩලයෙන් පැමිණ විදුලිය විසන්ධි කර මේ වන විට මසක කාලයක් ඉක්ම ගොසිනි.මේ අසරණ වැසියන්ගේ දුරකථන ඇමැතුම්වලට වෙන්දේසිකරුවන් පිළිතුරක්වත් නොදෙති. ස්ථාන මාරු කර ඇති පණිවුඩ ලැබෙන බව කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006296</link>
    <topic>මවුපිය හදවත් සසල කරපැතුමිකා අවසන් නින්දේ</topic>
    <author>කටුකුරුන්ද සමූහ කපිල කුලසිංහ</author>
    <content>‘’අහස උසට බලාපොරොත්තු තියාගෙන ආදරයෙන් හදපු අපේ දුව අපට නැතිවුණා. දින ගණනක් අපි දුව ගොඩගන්න උත්සාහ කළා. අනතුරට ලක් වෙච්ච අම්මයි තාත්තවයි තනි කර පුංචි දූ අපිව දාලා කොහෙද ගිහින් අපි කොහොම ඉවසන්නද මේ දුක.’’පසුගියදා යතුරු පැදි අනතුරකින් මිය ගිය දොඩන්ගොඩ මිරිස්වත්ත ජාතික පාසල ඉදිරිපිට පදිංචිව සිටි එච්. කේ. හිමාෂි පැතුමිකා තිලකසිරි (අවු. 09) දියණියගේ පියා වන එච්. කේ. තිලකසිරි මහතා කඳුළු පිරිදෙනෙතින් පැවැසීය.මිරිස්වත්ත පදිංචි එච්. කේ. තිලකසිරි හා නිර්මි රසිකාට දරුවන් දෙදෙනෙකි. ඉන් බාල දියණිය වූ හිමාෂි පැතුමිකා 2001. 07.22 දින උපත ලැබීය. මිරිස්වත්ත ජාතික පාසලේ 4 වසර ඉගෙනුම ලැබූ ඇය ඉගෙනීමට දක්ෂය. ගුරු දෙගුරුන්ගේ සිත් දිනා ගෙන සිටි හිමාෂි සැබවින්ම කා හට වුවද ලෙන්ගතුය. දැඩි ලෙස ආදරය කළ තම දියණියට සිදු වූ අනතුර විස්තර කළ එච්. කේ. තිලකසිරි මහතා.‘’අපි හතර දෙනාම පසුගිය දිනෙක අපේ මහ ගෙදර ගියා. අපි හැමදාම යන්නෙ යතුරු පැදියෙන්. කොහොලාන හෙට්ටිගොඩ කියන හරියෙදී අපි ඉදිරියෙන් වේගයෙන් ආපු තවත් මෝටර් සයිකලයක් පාර අයිනෙන් ගිය අපව හැප්පුවා. අපි හතර දෙනාම වැටුණ. ඒ වෙලාවේ මට සිහිය නැති වුණා.දරුවන් දෙදෙනාම තුවාල වුණා. ඊට පස්සෙ නාගොඩ රෝහලට ගෙනිච්චා. එතැනින් කොළඹ රෝහලට යැව්වා. කොළඹ දැඩි සත්කාර ඒකකයේ ඇඳන් නැහැ කියලා ආපහු නාගොඩට එව්වා. නාගොඩින් කරාපිටිය රෝහලට යැව්වා. ඒ යන විට ඔක්ෂිජන් ඉවර වෙලා. තවත් කරදරයක් වුණා. දරුවාව එහාට මෙහාට ගෙනිච්චා සියලු බෙහෙත් වර්ග අරන් දුන්නා. ඒත් අපේ දූ අපිට නැති වුණා.’’තම දියණිය ගොඩගැනීමට මව පියා ඥාතීහු නොකළ දෙයක් නැත. තම වැඩි මහල් පුතු ද මේ වන විට කොළඹ ජාතික රෝහලේ දැඩි සත්කර ඒකකයේ ප්‍රතිකාර ලබයි. කෙසේ වුවද සසර දහම පසක් කරමින් හිමාෂි පැතුමිකා පසුගියදා අවසන් ගමන් ගියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=r1006297</link>
    <topic>විනාඩි 45න් කොල්ලකරුවන් කොටු කළපොලිස් නිලධාරීන්ට මහාධිකරණයෙන් ප්‍රශංසා</topic>
    <author>වාද්දුව සමූහ එස්. ආර්. පියදාස</author>
    <content>සිගරට් වෑන් රථයක් සිගරට් සහ එකතු වූ මුදල් ද සමග කොල්ලකෑමකදී වහාම ක්‍රියාත්මක වී විනාඩි හතළිස් පහක් වැනි සුළු කාලයක් තුළ දී කොල්ලකෑ බඩු, මුදල් සහ කොල්ලයට සම්බන්ධ වූ දෙදෙනෙක් ද සමග ඔවුන් අත තිබූ පිස්තෝල, උණ්ඩ සහ හිස් උණ්ඩද සමග අත්අඩංගුවට ගැනීමක් පිළිබඳව වාර්තා වෙයි.බණ්ඩාරගම පොලිස් ස්ථානාධිපති සහ එම පොලිස් ස්ථානයේ අපරාධ පරීක්ෂණ ස්ථානාධිපති ඇතුළු එම වැටලීමට සහභාගි වූ පොලිස් නිලධාරීන්ගේ ක්‍රියාශීලී බව හා දක්ෂතාව පිළිබඳව පානදුර මහාධිකරණයේදී ප්‍රශංසා කළ පානදුර මහාධිකරණ විනිසුරු මාලනී ගුණරත්න මහත්මිය ඒ පිළිබඳව පොලිස්පතිවරයාට දැනුම් දෙන ලෙස පානදුර මහාධිකරණ ලේකම්වරයාට නියෝග කළාය.මෙසේ පානදුර මහාධිකරණයේ ප්‍රශංසාවට ලක් වූ 1994 වසරේ බණ්ඩාරගම පොලිස් ස්ථානාධිපතිවරයාව සිටි වර්තමාන පොලිස් අපරාධ පරීක්ෂණ දෙපාර්තමේන්තුවේ පොලිස් අධිකාරී ඩේවිඩ් ගජසිංහ සහ එවකට බණ්ඩාරගම පොලිසියේ අපරාධ පරීක්ෂණ ස්ථානාධිපතිව සිටි වර්තමාන වාද්දුව පොලිස් ස්ථානාධිපති පොලිස් පරීක්ෂක නිමල් කරුණාරත්න මහත්වරුන් දෙපළ ඇතුළු එම වැටලීමට සහභාගි වූ පොලිස් නිලධාරීන්ය.මහාධිකරණ විනිසුරු මාලනී ගුණරත්න මහත්මිය එම පොලිස් නිලධාරීන්ට තම ප්‍රශංසාව සිදු කළේ බණ්ඩාරගම ගල්තුඩේ දී සිගරට් සමග සිගරට් වෑන් රථයක් කොල්ලකෑම සම්බන්ධ නඩුව පානදුර මහාධිකරණයේ විභාගයට ගත් අවස්ථාවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006291</link>
    <topic>ප්‍රථම යොවුන් ඔලිම්පික් උළෙලටශ්‍රී ලංකාවෙන් ක්‍රීඩක ක්‍රීඩිකාවෝ 7ක්</topic>
    <author>පි‍්‍රන්ස් ගුණසේකර</author>
    <content>සිංගප්පූරුවේදී පැවැත්වෙන ප්‍රථම යොවුන් ඔලිම්පික් ක්‍රීඩා උළෙල සඳහා ශ්‍රී‍්‍ර ලංකාවෙන් ක්‍රීඩක ක්‍රීඩිකාවන් හත්දෙනෙකු සහභාගී වෙති.ජාත්‍යන්තර දක්ෂතා අනුව ඔලිම්පික් ක්‍රීඩා උළෙලට සුදුසුකම් ලැබූ ක්‍රීඩක ක්‍රීඩිකාවන් සිවුදෙනෙකු හා ක්‍රීඩාව නියෝජනය සඳහා ලැබෙන පොදු ස්ථාන (Universality Places) යටතේ ක්‍රීඩක ක්‍රීඩිකාවන් තිදෙනෙකු නියෝජනය කරති.ජාත්‍යන්තර දක්ෂතා අනුව සුදුසුකම් ලැබූ හේෂාන් උණම්බුව (මී. 100 පසුපස ආර), මාධවී වීරතුංග (මී. 50 නිදහස් ආර), දිල්ෂාන් කාරියවසම් (බැඩ්මින්ටන්) හසින්ත ශෂිරංග (ටේබල් ටෙනිස්) ක්‍රීඩාව නියෝජනය සඳහා ලැබෙන පොදු ස්ථාන යටතේ ඉඳුනිල් හේරත් (මී. 1000), නුවනි නවෝද්‍යා (ටේබල් ටෙනිස්) හා ලේඛා ෂෙහානී (බැඩ්මින්ටන්) එම ක්‍රීඩක ක්‍රීඩිකාවෝ වෙති.පසුගිය කාලයේ මහත් ආන්දෝලනයකට ලක්ව සිටි බැඩ්මින්ටන් ක්‍රීඩිකා ලේඛා ෂෙහානී යොවුන් ඔලිම්පික් ක්‍රීඩා උළෙලට එක්වීමද විශේෂත්වයකි. සුදුසුකම් තිබුණද යොවුන් ඔලිම්පික් ක්‍රීඩා උළෙලට බැඩ්මින්ටන් සංගමය මගින් තෝරා නොගැනීම පිළිබඳ ලේඛා ෂෙහානිගේ මවුපියන් ක්‍රීඩා අමාත්‍යවරයාට පැමිණිලි කොට තිබුණි.ජාතික ඔලිම්පික් කමිටුව සති 3 ක සිට ජාත්‍යන්තර ඔලිම්පික් කමිටුව සමග කළ අදහස් හුවමාරුවකින් ලේඛා ෂෙහානි ක්‍රීඩිකාවට අවස්ථාව උදාකර ගැනීමට හැකි වූ බව යොවුන් ඔලිම්පික් තරගාවලියේ ශ්‍රී ලංකා කණ්ඩායම භාර ප්‍රධානී නිශාන්ත පියසේන මහතා පැවැසීය.ජාතික ඔලිම්පික් කමිටු ප්‍රධානී හේමසිරි ප්‍රනාන්දු මහතාගේ ප්‍රධානත්වයෙන් ඊයේ ඔලිම්පික් නිවහනේදී පැවැති මාධ්‍ය හමුවේදී මේ බව හෙළිවිය. රටවල් 170ක් තරගවදින යොවුන් ඔලිම්පික් ක්‍රීඩා උළෙල අගෝස්තු මස 18දා සිට 26දා දක්වා පැවැත්වීමට නියමිතය.ජාතික ඔලිම්පික් කමිටු ප්‍රධානී හේමසිරි ප්‍රනාන්දු මහතා පැවැසුවේ යොවුන් ක්‍රීඩක ක්‍රීඩිකාවන්ට ක්‍රීඩා කුසලතා දියුණු කර ගැනීමට ලැබෙන හොඳම අවස්ථාවක් ලෙස මේ ක්‍රීඩා උළෙල සැලකිය හැකි බවයි.“අන්තර්ජාතික ඔලිම්පික් කමිටුව සංවිධානය කරන තරගාවලිවලදී සියලු වගකීම් කණ්ඩායම් භාර ප්‍රධානියාට ලැබෙනවා. සියලුම තීන්දු ඔහු ගත යුතුයි. යොවුන් ඔලිම්පික් උළෙලේ කණ්ඩායම් භාර ප්‍රධානියා ලෙස කටයුතු කරන නිශාන්ත පියසේන මහතා ඒ වගකීම නිසි ලෙස ඉටුකළ නිසා ලේඛා ෂෙහානි ක්‍රීඩිකාව ඇතුළත් කර ගැනීමට අපට හැකිවුනා” යැයි ප්‍රනාන්දු මහතා පැවසීය.ප්‍රථම යොවුන් ඔලිම්පික් තරගාවලියට අම්බලන්ගොඩ ධර්මාශෝක විදුහලේ දෙදෙනෙකු ඇතුලත්වීමද කැපීපෙනේ.යොවුන් ඔලිම්පික් ක්‍රීඩා උළෙලට සහභාගීවන කණ්ඩායම මෙසේයි.හේෂාන් උණම්බුව (ත්‍රිත්ව), මාධවී වීරතුංග (මහාමායා), දිල්ෂාන් කාරියවසම් (කොළඹ ආනන්ද), හසින්ත ශෂිරංග, නුවනි නවෝද්‍යා (අම්බලන්ගොඩ ධර්මාශෝක), ලේඛා ෂෙහානි (මොරටුව වික්ටෝරියා කන්‍යාරාමය), ඉඳුනිල් හේරත් (වලල රත්නායක),කණ්ඩායම් භාර නිලධාරී – නිශාන්ත පියසේන, ක්‍රීඩිකාවන් භාර නිලධාරිනිය – දුල්මිණී ඩිරෙක්සි, පුහුණුකරුවන් – ජගත් රාජපක්ෂ, පෙම්ලත් උයන්හේවා , අභ්‍යාසක - ඩොනල්ඩ් විජේගුණවර්ධන.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006292</link>
    <topic>දකුණු පළාත් පාසල් හොකී සූරතාවඇලෝසියස් දිනයි</topic>
    <author>ඒ. ඩබ්ලිව්. ගුණවර්ධනමාතර මධ්‍යම</author>
    <content>දකුණු පළාත් අධ්‍යාපන අමාත්‍යාංශය මගින් මෙහෙයවන ලද හොකි තරගාවලියක් පසුගියදා මාතර උයන්වත්ත ක්‍රීඩාංගණයේ දී පැවැති අතර එහිදී වයස අවුරුදු 19 න් පහළ පිරිමි ප්‍රථම ස්ථානය හිමි කරගත්තේ ගාල්ල ඇලෝසියස් විද්‍යාලයයි. කාන්තා සූරතාව ගාල්ල සවුත්ලන්ඩ් බාලිකා විද්‍යාලයට හිමි විය.පිරිමි අනුසූරතාව මාතර සාන්ත තෝමස් කුමර විද්‍යාලයට හිමි වූ අතර කාන්තා අනුසූරතාව හිමිවූයේ ගාල්ල සංඝමිත්තා විදුහලටයි. දකුණු පළාත් අධ්‍යාපන දෙපාර්තමේන්තුවේ ක්‍රීඩා අධ්‍යක්ෂ අතුල නානායක්කර මහතාගේ ප්‍රධානත්වයෙන් ක්‍රීඩා තරග පැවැත්වුණි. පිරිමි කණ්ඩායම් 11 ක්ද බාලිකා කණ්ඩායම් 13ක්ද තරගවලට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006293</link>
    <topic>එක්දින තරග ජය එංගලන්තයට</topic>
    <author/>
    <content>ඕස්ට්‍රේලියාව සමඟ පැවැත්වෙන එක්දින තරගාවලියේ තුන්වැනි තරගය එක් කඩුල්ලකින් ජයගත් එංගලන්තය තරග 5 කින් යුත් එක්දින තරගාවලිය 3 - 0 ක් ලෙස ඉදිරියෙන් සිටීමට සමත් විය.පසුගිය මාසයේ කොදෙව් දූපත් හි පැවැති ඕවර විස්සයි 20 ලෝක කුසලාන තරගමාලාවේ දී ඕස්ට්‍රේලියාව පරාජයට පත් කරමින් සූරතාව දිනූ එංගලන්තය අළුබඳුන ටෙස්ට් තරගාමාලාවේ වත්මන් සූරයින්ද වෙති. මේ අනුව ජාත්‍යන්තර ක්‍රිකට් ක්‍රීඩාවේ ටෙස්ට්, එක්දින සහ විස්සයි 20 යන ක්‍රිකට් තුන් වර්ගය තුළින්ම මෑත කාලයේ ඕස්ට්‍රේලියාව පරාජය කිරීමට එංගලන්තය සමත්ව සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006294</link>
    <topic>මෙක්සිකෝව පරදවා ආර්ජන්ටිනාව අවසන් 8ට</topic>
    <author/>
    <content>ලෝක කුසලාන පාපන්දු තරගාවලියේ අවසන් කණ්ඩායම් 16 තරග වටයේ දී ගෝල් 3 - 1 කින් මෙක්සිකෝව පරාජය කළ ආර්ජන්ටිනාව අර්ධ අවසන් පූර්ව වටයට පිවිසියේ ය.මේ අනුව ආර්ජන්ටිනාව ලබන සෙනසුරාදා ජර්මනිය සමඟ අර්ධ අවසන් පූර්ව තරගයට සහභාගි වනු ඇත.ආර්ජන්ටිනාව වෙනුවෙන් කාලොස් ටෙවෙස් ලබාගත් ගෝල් ද්විත්වය හා ගොන්සාලෝ හිග්‍රවේන්ගේ ගෝලය ( මේ තරගාවලියෙ ඔහුගේ සිවුවැනි ගෝලය) ආර්ජන්ටිනා ජයග්‍රහණය තහවුරු කළ අතර ජේවියර් හර්නන්ඩස් මෙක්සිකෝවේ එකම ගෝලය වාර්තා කෙළේ ය.ජර්මනිය අර්ධ අවසන් පූර්ව වටයට පිවිසියේ එංගලන්තය ගෝල් 4 - 1 කින් පරදවමිනි. සෙනසුරාදා තරගයේ දී තම කණ්ඩායම ජර්මනිය පරදවනු ඇතැයි දැඩි විශ්වාසයෙන් පසුවන ආර්ජන්ටිනා පුහුණුකරු ඩියෙගෝ මැරඩෝනා, එම තරගය සඳහා තමා නියම ක්‍රීඩකයන් තෝරා ගන්නා බව ප්‍රකාශ කරයි.අපි අපේ කණ්ඩායමේ තත්ත්වය ගැන හොඳින් පරීක්ෂා කර බලනවා. ඉන් පසුව අපි ජර්මනියට එරෙහිව අපේ දස්කම් උපරිමයෙන් ප්‍රදර්ශනය කළ හැකි හොඳ කණ්ඩායමක් එකතු කිරීමට උත්සාහ කරනවා යැයි මැරඩෝනා කියයි .‘ එය ජර්මනිය අභිබවා යාමේ සහතිකයක් අපට ලබා දෙන කණ්ඩායමක් වේවි. මෙක්සිකෝ කණ්ඩායමට වඩා ජර්මනිය වෙනස් කණ්ඩායමක් බව අප දන්නවා. ඔවුන් වඩා ශක්තිමත්. නමුත් ඔවුන් පැරැදවිය හැකි නියම ක්‍රීඩකයන් අප යොදවනවා. ‘’ මෙක්සිකෝවට එරෙහි ආර්ජන්ටිනා ජයග්‍රාහණය මත භේදයන්ට තුඩු දුන් එකක් විය. තරගයේ පළමු භාගයේ දී කාලොස් ටෙවෙස් ලබාගත් ගෝලය රූපවාහිනි ප්‍රතිරූපනවලින් දිස්වන විට පැහැදිලිව පෙනුණේ ඔහු ‘ එෆ් සයිඩ්’ වී සිටි බවය.ඒ ගෝලය පිළිබඳ ප්‍රශ්න කරද්දී මැරඩෝනා එම අවස්ථාව, තමාගේ සුපිරි මැද පෙළ ක්‍රීඩක ලයනල් මෙසී ආරක්ෂාකර ගැනීම සඳහා ප්‍රයෝජනයට ගත්තේ ය. මෙක්සිකානු ප්‍රතිවාදී ක්‍රීඩකයන්ගෙන් පස් වතාවක්ම මෙසීගේ ක්‍රීඩාවට බාධා එල්ල විය. ‘එෆ්. සයිඩ්’ ස්ථානයක සිට ටෙවෙස් ලබා ගත් ගෝලය පිළිබඳ මෙක්සිකෝ පුහුණුකරු ජේවියර් ඇගයිරේට කුමන හැඟීමක් ඇති වන්නට ඇත්දැයි ප්‍රශ්න කළ විට මැරඩෝනා කෝපයට පත් විය.මෙසී ක්‍රීඩා කරන විට ඔහුට බාධා කරද්දී තරග විනිසුරු ඒ සඳහා කිසිවක් නොකර සිටින විට මට ඇති වන හැඟීම ම ඔහුටත් දැනෙන්න ඇති’’ මැරඩෝනා කීවේ ය. ‘ එම ගෝලය බෙහෙවින්ම සාමාන්‍ය එකක් බව පේනවා. නමුත් මෙසී වගේ දක්ෂ ක්‍රීඩකයෙකු පන්දුව ලබා ගැනීමට උත්සාහ කරද්දී ඔහුට පයින් ගහන විට ඔහුට ඇතිවන හැඟීම මා හොඳින් දන්නවා. මෙසී පන්දුව ලබාගත් වහාම ඔවුන් ඔහුට පයින් ගහනවා. එය හරිම අසාධාරණයි.‘’එංගලන්තය සමඟ තරගයේ දී ජර්මනිය හොඳීන් ක්‍රීඩා කළා. හේතුව, කිසිම කෙනෙක් ඔවුන්ට පයින් ගැසීමට උත්සාහ කළේ නැහැ. ‘’‘’ මෙසීට ගෞරව කළ යුතුයි. මගේ උත්සාහය ඔහුට එය ලබා දීමයි. හැම දෙයකටම සීමාවක් තියෙනවා. ‘’ මැරඩෝනා වැඩිදුරටත් කියා සිටියේ ය.මේ ජයග්‍රහණයත් සමඟ මැරඩෝනාගේ කණ්ඩායම මෙවර තරගාවලියේ පිට පිට සිවුවැනි ජය හිමිකර ගෙන සිටී. ජර්මානුවන් සමඟ තරග කිරීමට තමාට අවස්ථාවක් ලැබෙන්නේ නම් තමා ඉතාමත් සතුටු වන බව මැරඩෝනා පැවැසීය.‘ජර්සිය ඇඳගෙන ක්‍රීඩා කරන්න මට හිතෙනවා. මගේ මේ කණ්ඩායමත් සමඟ මට සෙල්ලම් කරන්න තියෙනවා නම් කොච්චර අගේ ද ? ඔවුන් සමඟ සිටීමට ලැබීම ගැන මම ඉතාමත් ආඩම්බර වෙනවා. ‘’ පුහුණු කරන්නේ කොහොමද කියල මා දන්නේ නැති බව සමහරු කීවා. නමුත් දැන් මා තරග දිනනවා. මම තාමත් ඉස්සර මැරඩෝනා මයි. ‘’</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006295</link>
    <topic>ජාතික හොකී සූරතාව මාතලේට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>ශ්‍රී ලංකා පාසල් 43 වන ජාතික හොකී ශූරතාවලියේ බාලක සූරතාව මාතලේ ඒකාබද්ධ පාසල් ගෝල්ඩ්ස් කණ්ඩායමටත් බාලිකා සූරතාව මහනුවර ඒකාබද්ධ පාසල් බ්ලූස් කණ්ඩායමටත් හිමිවූහ.මෙම තරගාවලිය තෙදිනක් මුළුල්ලේ පසුගියදා මාතලේ නන්දිමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණය කේන්ද්‍රකර ගනිමින් පැවැත්විණි. 19 න් පහළ වයස් සීමාව යටතේ බාලක සහ බාලිකා වශයෙන් දිස්ත්‍රික් ඒකාබද්ධ පාසල් කණ්ඩායම් අතර මෙම තරගාවලිය පැවැත්විණි. මෙහිදී බාලක කණ්ඩායම් නවයක් හා බාලිකා කණ්ඩායම් හයක් තරග වැදුණි.ශ්‍රී ලංකා පාසල් හොකී සංගමයේ මෙහෙයවීම යටතේ සභාපති දම්පිය වනසිංහ මහතා ප්‍රධාන මාතලේ දිස්ත්‍රික් පාසල් හොකී කමිටුව මගින් මෙවර මෙම තරගාවලිය සාර්ථකව සංවිධානය කර තිබුණි.මෙම තරගාවලියේ දක්ෂතම හොකී ක්‍රීඩකයා ලෙස මාතලේ ඒකාබද්ධ පාසල් ගෝල්ඩ්ස් පිල නියෝජනය කළ මාතලේ ක්‍රිස්තුදේව ජාතික පාසලේ දමිත් මධුශංඛ බණ්ඩාර සහ දක්ෂතම හොකී ක්‍රීඩිකාව ලෙස මහනුවර ඒකාබද්ධ පාසල් බ්ලූස් පිල නියෝජනය කළ මහනුවර ශ්‍රී පුෂ්පදාන බාලිකා විදුහලේ චතුරිකා ඒකනායක සම්මාන ලැබූහ. මෙවර මෙම තරගාවලියේදී බාලක සූරතාවය දිනාගත් මාතලේ ඒකාබද්ධ පාසල් හොකී පිල දාහත්වනවරටත් එම සූරතාවයට හිමිකම් කීමද විශේෂත්වයකි.මාතලේ ගෝල්ඩ්ස් පිල සහ කොළඹ රෙඩ්ස් පිල අතර පැවති බාලක අවසන් මහා තරගයේදී නියමිත තරග කාලය තුළදී ගෝල් 1 -1 ලෙස දෙපිල සම දක්ෂතා දැක්වීය.පසුව ලබාදෙන ලද අමතර කාලයේදී මාතලේ පිල විසින් එක් ගෝලයක් වාර්තා කරමින් ගෝල් 1 - 0 ක ජයක් හිමිකර ගැනීමට සමත් විය. මහනුවර බ්ලූස් පිල සහ කොළඹ රෙඩ්ස් පිල අතර පැවති බාලිකා අවසන් මහා තරගයේදී ගෝල් 4 –0 ක ජයක් වාර්තා කිරීමට මහනුවර පිල සමත් වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006296</link>
    <topic>සී. ආර්. පිලට ලකුණු 29-6 ක ජයක්</topic>
    <author>ෆවුස් මොහොමඩ්</author>
    <content>කැල්ටෙක්ස් රගර් තරගමාලාවේ කුසලානය සඳහා තරග වදින සුපිරි සිවු කණ්ඩායම් අතරින් සී. ආර්. සහ එෆ්.සී සමඟ කටුනායක ගුවන් හමුදා කඳවුරු පිටියේ පැවැති තරගයෙන් ලකුණු 29 - 6 ක පරාජයක් විඳගැනීමට ගුවන් හමුදාවට සිදුවිය.තරගය ආරම්භයේ සිටම ප්‍රවේගකාරී ක්‍රීඩා විලාශයක් පෙන්නුම් කළ සී. ආර්. පිල තරගයේ පළමු භාගය නිමාවන විට ලකුණු 15 - 6 ක් ලෙස ඉදිරියෙන් සිටීමට සමත් විය.තරගයේ දෙවැනි භාගයේ ගුවන් හමුදාවට කිසිදු ලකුණක් වාර්තා කිරීමට අවස්ථාව නොලැබුණු අතර සී.ආර්. පිල ගෝල් 2 ක් සාර්ථක කර ගනිමින් ලකුණු සංඛ්‍යාව ඉහළ නංවා ගත්තේය.සී.ආර්. පිලේ ලකුණු 29 ට ගෝල් 3 ක් උත්සාහක දිනුමක් සහ දඬුවම් පහරක් ඇතුළත් වූ අතර ගුවන් හමුදාව ලැබූ ලකුණු 6 ට දඬුවම් පහර 2 ක් ඇතුළත් විය.මේ අතර මෙට්ලන්ඩ් පෙදෙසේදී පළිහ සූරතාව වෙනුවෙන් සී.එච්. සහ එෆ්.සී. සහ හැව්ලොක්ස් පිල අතර පැවැති තරගයෙන් ලකුණු 25 - 0 ක විශිෂ්ට ජයක් වාර්තා කිරීමට සී. එච්. පිල සමත් විය.තරගයේ පළමු භාගය නිමාවන විට ලකුණු 10 - 0 ක් ලෙස ඉදිරියෙන් සිටි සී.ආර්. පිල තරගය නිමාවන විට ගෝල් 2 ක් උත්සාහක දිනුමක් සහ දඬුවම් පහර 2 ක් සමඟ ලකුණු 25 ක් වාර්තා කළේය.පළිහ සූරතාව සඳහා යුද හමුදා පිටියේදී පොලිස් පිල සහ යුද හමුදාව අතර පැවැති තරගය නිමාවට පත්වූයේ ලකුණු 15 - 08 ක ජයක් පොලිසියට හිමිකර දෙමින්ය.පළිහ සූරතාව සඳහා තරග වදින සිවු කණ්ඩායම් අතර පෙරමුණේ පසුවන පොලිසිය තරගයේ පළමු භාගය නිමාවන විට ලකුණු 10 - 5 ක් පෙරමුණේ පසුවිය.පසුගිය ඉරිදා නිත්තවෙලදී පැවැති කැල්ටෙක්ස් කුසලාන දෙවන වටයේ රගර් තරගයකින් මහනුවර ක්‍රීඩා සමාජ පිල විසින් ශ්‍රී ලංකා නාවික හමුදා පිල පරදවා ලකුණු 28 (ගෝල් 2, ට්‍රයි 1 , පෙනල්ටි 3) - 16 (ගෝල් 1 පෙනල්ටි 3) ක ජයක් වාර්තා කර පළමු භාගය අවසානයේ නාවික හමුදා පිල ලකුණු 13 - 11 වශයෙන් ඉදිරියෙන් සිටියේ ය.මෙම කණ්ඩායම් දෙක අතර පැවති පළමු තරගයෙන් නාවික හමුදා පිල ලකුණු 15 - 14 වශයෙන් ජයගෙන තිබුනත් මෙම තරගයේදී පැහැදිලි ජයක් වාර්තා කිරීමට මහනුවර පිල සමත්විය.මෙහි පළමු ලකුණු 6 රැස් කළේ මහනුවර පිලේ සාලිය කුමාර විසින් ලබාගත් පෙනල්ටි 2 මගිනි. ඉන්පසුව නාවික හමුදා පිලේ දේව් ආනන්ද් , පෙනල්ටි එකක් ලබා ලකුණු ලබා ගැනීම ආරම්භ කළේ ය. තරගයේ දෙවන භාගයේදී මහනුවර පිලට සුරංග මගින් ට්‍රයි එකක් ලබා දුන් අතර නාවික හමුදා පිලට පසුපස ක්‍රීඩක එන්.හෙට්ටිආරච්චි මගින් පෙනල්ටි එකක් ලබා දුන්නේ ය.ඉන්පසුව සාලිය කුමාර විසින් ලබාගත් පෙනල්ටි එක නිසා මහනුවර පිල ලකුණු 21 –16 බවට පත්වී ඉදිරියට ගියේ ය. ඉන්පසුව මහනුවර පිලට ලැබුණු පෙනල්ටි ට්‍රයි එකක් මගින් සාලිය කුමාර මහනුවර පිලේ ලකුණු 28 – 16 වශයෙන් වැඩි කළේ ය. එසේ කළේ පෙනල්ටි ට්‍රයි එක ගෝල් බවට පත් කරමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=s1006297</link>
    <topic>නුවින් නිම්සරගෙන් රාජකීය දක්‍ෂතා</topic>
    <author/>
    <content>කොළඹ රාජකීය විදුහලේ 2010 වසරේ පැවැති මලල ක්‍රීඩා තරගාවලියේ අවුරුදු 11න් පහළ අභියෝගතා කුසලාන පහම දිනාගැනීමට එම විදුහලේ පහ ශ්‍රේණියේ නුවින් නිම්සර ලියනගේ (වයස අවුරුදු 10) සිසුවා සමත් විය.එහිදී දක්ෂතම මලල ක්‍රී‍්‍රඩකයාට හිමි අභියෝගතා කුසලාන, දක්ෂතම ක්‍රීිඩකයාට හිමි අභියෝග කුසලාන, දක්ෂතම ක්‍රීඩකයාට හිමි අභියෝගතා කුසලාන (දිවීම), තරගාවලියේ දක්ෂතම ක්‍රීඩකයාට හිමි අභියෝගතා කුසලාන හා තරගාවලියේ අතිදක්ෂ ක්‍රීඩකයාට හිමි අභියෝගතා කුසලාන ද වූහ.එයට අමතරව 2010 වසරේ පැවැති අවුරුදු 11න් පහළ කලාප තරගවලදී දක්ෂතම ක්‍රී‍්‍රඩකයා ලෙස ද ජයගත් ඔහු දිසා තරග මීටර් 100 දිවීම ප්‍රථම ස්ථානය ද හිමිකරගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=f1006291</link>
    <topic>දෙගිඩියාවක් නෑතීන්දුවජනතාව අතේ</topic>
    <author>සාකච්ඡා කෙළේ ඩබ්ලිව්. කේ. ප්‍රසාද් මංජු</author>
    <content>* ඉදිරියේ දී සිදුකිරීමට නියමිත ව්‍යවස්ථා සංශෝධනය පිළිබඳ මේ දිනවල කතාබස් කෙරෙනවා. එක්සත් ජනතා නිදහස් සන්ධානයේ මහ ලේකම්වරයා ලෙස ඇති වී තිබෙන මේ කතා බහ ගැන ඔබගෙන් යමක් දැන ගන්න කැමැතියි.පසුගිය පාර්ලිමේන්තු මහා මැතිවරණයේ දී එක්සත් ජනතා නිදහස් සන්ධානය පවතින ව්‍යවස්ථාව වෙනස් කිරීම සඳහා 2 / 3 ක බහුතර බලයක් අවශ්‍යයි කියන කාරණය මහ ජනතාව අතරට ගෙන ගියා. 2 / 3 කට ඉතා ආසන්න මන්ත්‍රීධූර සංඛ්‍යාවක් දිනා ගැනීමට අපට හැකි වුණා.2 / 3 ක් ව්‍යවස්ථා සංශෝධනය සඳහා අවශ්‍ය වන අවස්ථාවේ දී ඉතිරි මන්ත්‍රීවරුන්ගේ සහාය ලබා ගැනීම සඳහා වූ පසුබිමකුත් දැනට සකස් කරගෙන යමින් පවතිනවා. එමනිසා ඉදිරි ව්‍යවස්ථා සංශෝධනයේ දී 2 / 3ක බහුතරයක් ලබා ගැනීම එක්සත් ජනතා නිදහස් සන්ධානයට කිසිසේත්ම ගැටලුවක් වෙන්නේ නැහැ.* යෝජිත ව්‍යවස්ථා සංශෝධනයට අඩංගු වන ප්‍රධාන කරුණු මොනවාද ?විධායක ජනාධිපතිධූරයේ බලතල හා ධූර කාලය, උතුරු නැඟෙනහිර පළාත්වලට දෙනු ලබන දේශපාලන විසඳුම හා මැතිවරණ ක්‍රමය සංශෝධනය කිරීම වැනි ප්‍රධාන කරුණු කෙරෙහි අවධානය යොමු කරමින් මෙම ව්‍යවස්ථා සංශෝධනය සිදු කිරීමට අමාත්‍ය මණ්ඩලය ප්‍රතිපත්තිමය වශයෙන් එකඟ වෙලා තියෙනවා.උතුරු නැඟෙනහිරට දේශපාලන විසඳුම ලබා දීම යන කාරණයේ දී දෙවන මන්ත්‍රණ සභාවක් පත් කර ගැනීම හා බිම් මට්ටමෙන් ජන සභා ක්‍රමය හඳුන්වාදීම යන කරුණු ගැන අවධානය යොමු කිරීමට නියමිතයි. මැතිවරණ ක්‍රමය සංශෝධනය කිරීමේ දී බොහෝ විට අවධානය යොමු කරනු ලබන්නේ මනාප ක්‍රමය නැති කිරීමටයි.* මේ අවස්ථාවේ දී රටේ ජනතාවට අවශ්‍ය වන්නේ ව්‍යවස්ථා සංශෝධනයක් නොවන බවයි විරුද්ධ පක්ෂය කියා සිටින්නේව්‍යවස්ථා සංශෝධනයකට එකඟ වෙලයි මහ ජනතාව පසුගිය මහ මැතිවරණයේ දී 2 / 3 කට ආසන්න පාර්ලිමේන්තු බලයක් ලබා දුන්නේ. මනාප ඡන්ද ක්‍රමය පිළිබඳ රටේ මහජනතාවට විශාල ප්‍රශ්නයක් තියෙනවා. බිම් මට්ටමේ සිට සියලු ජනතාව රටේ සිදු වන්නේ කුමක් ද ? යන්න පිළිබඳ අවදියෙන් ඉන්නේ.ඡන්දය පමණක් භාවිතා කරලා ඊට පස්සේ ඒ ගැන විපරම් නොකර ඉන්න මහජනතාව කැමැති නැහැ. ජන සභා ක්‍රමය හඳුන්වාදුන්නාට පසුව රටේ මහජනතාව බිම් මට්ටමේ සිට රට සංවර්ධනය කිරීමේ වැඩසටහනෙහි ක්‍රියාකරුවන් බවට පත් වෙනවා.* මහින්ද රාජපක්ෂ මහතාට තෙවැනි වරටත් විධායක ජනාධිපති කරවීමටත් එකම පුද්ගලයකුට වසර ගණනාවක් බලයේ සිටීම කරනු ලබන ව්‍යවස්ථා සංශෝධනය ප්‍රජාතන්ත්‍රවාදයට පටහැනි බවටත් විරුද්ධ පක්ෂය විසින් චෝදනා කරනු ලබනවා.ඒ සියලු චෝදනා ජනතාව ප්‍රතික්ෂේප කරමින් ජනාධිපතිතුමාට 2005 ලබාගත් ජනවරමටත් වඩා වැඩි ජනවරමක් මෙවර ජනාධිපතිවරණයේ දී ලබා දුන්නා. රාජපක්ෂ පවුලට විරුද්ධ පක්ෂය නොසෑහෙන්න ප්‍රහාර එල්ල කළා. නමුත් පසුගිය මහ මැතිවණයේ දී රාජපක්ෂ පවුලෙන් තරග කළ සියලු දෙනාම ජයග්‍රහණය කළා.හම්බන්තොටින් නාමල් රාජපක්ෂ, චමල් රාජපක්ෂ, හා නිරූපමා රාජපක්ෂ යන මහත්ම මහත්මීන් ජනතා ඡන්දයෙන් තේරී පත් වුණා. ගම්පහ දිස්ත්‍රික්කයෙන් බැසිල් රාජපක්ෂ මහතා ජයග්‍රහණය කළා. වැඩිම මනාප සංඛ්‍යාවක් බැසිල් රාජපක්ෂ මහතා ලබාගන්න කොට වැඩිම මනාප ප්‍රතිශත ලබා ගත්තේ නාමල් රාජපක්ෂ මහතායි. අනෙක් කාරණය තමයි හම්බන්තොටයි ගම්පහ කියන්නේ රටේ කෙළවර දෙකක පිහිටි දිස්ත්‍රික්ක 2ක්.මේ දිස්ත්‍රික්ක දෙකෙන්ම රාජපක්ෂවරුන්ට අති විශාල ජනවරමක් හිමි වෙලා. රාජපක්ෂවරුන්ට මේ රටේ සෑම ප්‍රදේශයකම ජනතාව කැමැත්තක් දක්වන්නේ රාජපක්ෂවරුන් කෙරෙහි මේ රටේ මහජනතාවට තිබෙන දැඩි විශ්වාසය නිසයි. ඒක නිසා විරුද්ධ පක්ෂය ජනාධිපති මහින්ද රාජපක්ෂ මැතිතුමා ප්‍රමුඛ රාජපක්ෂවරුන්ට එරෙහිව ගෙන ගිය සියලු චෝදනා අවලාද මේ රටේ ජනතාව ප්‍රතික්ෂේප කරලා තියෙනවා.* 1978 ට පෙර තිබුණු ව්‍යවස්ථාවේ අග්‍රාමාත්‍යධූරයට පත්වීමේ වාර ගණන සීමා නොකර තිබුණත් 1978 ව්‍යවස්ථාව යටතේ විධායක ජනාධිපතිධූරය සඳහා වාර ගණන සීමා කර තිබෙන්නේ කුමන හේතුවක් නිසාද ? විරුද්ධ පක්ෂය කියන්නේ ඒකාධිපති ගමන වැළැක්වීම සඳහා එම සීමා කිරීමේ වගන්තිය යොදා ඇති බවයි1978 ව්‍යවස්ථාව නිර්මාණය කෙළේ් හිටපු ජනාධිපති ජේ. ආර්. ජයවර්ධන මැතිතුමායි. ජයවර්ධන මහතා ජනාධිපතිධූරයට පත්වන විට ඒ මහතාගේ වයස අවුරුදු 72ක්. වයස අනුව වාර 2ක් ඇති කියලා උප කල්පනය කරලා ජයවර්ධන මහතා මෙම ව්‍යවස්ථාව සකස් කළා වෙන්න පුළුවන්. නමුත් එහෙම වාර ගණනක් සීමා කිරීමේ අවශ්‍යතාවයක් නැහැ.ඊට පෙර තිබුණු සෝල්බරි හා ජනරජ ව්‍යවස්ථාවක් අනුවත් අගමැති ප්‍රමුඛ අමාත්‍ය මණ්ඩලයයි මේ රටේ විධායක ලෙසින් හැඳින් වුණේ. අගමැතිවරයෙකුට ඕනෑම වතාවක් අගමැතිධූරය දැරීමටත් ඒ සඳහා ඕනෑම අවස්ථා ගණනක් තරග කිරීමටත් එම ව්‍යවස්ථාවන් මඟින් අවස්ථා සලසා තිබුණා. අගමැතිධූරය දෙවතාවකට වඩා දරපු අවස්ථා හා අග්‍රාමාත්‍යධූරයට කිහිප වතාවක්ම තරග කරපු අවස්ථා ඕනෑ තරම් අපේ රටේ දේශපාලන ඉතිහාසයේ දකින්නට තියෙනවා.ඒක නිසා ජනාධිපතිධූරයේ වාර ගණන සීමා කෙරෙන 78 ව්‍යවස්ථාවේ මේ වගන්තියට සීමා වෙලා ඉන්න ඕනමයි කියලා නීතියක් නැහැ. ඕනෑම නායකයෙකුට නැත්නම් දේශපාලනඥයෙකුට බලයේ ඉන්න පුළුවන් වෙන්නේ මහජනතාවගේ කැමැත්ත තියෙනකම් පමණයි. නියමිත කාලවලදී මැතිවරණ සාධාරණව පවත්වනවා නම් ජනතාව කැමැත්ත දෙනවා නම් බලයට පත්වන වාර ගණන පිළිබඳව තීන්දුවක් ගත යුත්තේ ද මහජනතාවයි. ඒක නිසා මේ කරුණට ව්‍යවස්ථාවෙන් තහංචි දාන්නේ නැතිව තීරණයක් ගැනීමේ අයිතිය මහජනතාවට ලබාදිය යුතුයි.* ඒකාධිපති ගමන නීතිගත කිරීම සඳහා මෙම ව්‍යස්ථා සංශෝධනය ගෙන ඒමට සූදානම් වන බවට විරුද්ධ පක්ෂය චෝදනා නඟනවා. රටේ මානව හිමිකම් උල්ලංඝනය කරමින් ප්‍රජාතන්ත්‍රවාදී විරෝධී ගමනක් සන්ධාන ආණ්ඩුව ආරම්භ කර ඇති බවටත් බරපතළ ආකාරයේ චෝදනා එල්ල වෙනවා.මානව හිමිකම් උල්ලංඝණය කළා යන අසත්‍ය චෝදනාව දිගින් දිගටම ලොව පුරා ප්‍රචාරය කෙළේ කොටි සංවිධානයයි. ඒ සටන් පාඨය මේ වන විට විරුද්ධ පක්ෂයේ දේශපාලන පක්ෂ විසින් බාරගෙන තිබෙනවා. ඒකාධිපති ගමනක් යන්න ඕන නම් පසුගිය කාලයේ සාධාරණ මැතිවරණ පවත්වන්න ඕන නෑනේ. පසුගිය කාලයේ මාස දෙකෙන් දෙකටත් පළාත් සභා මැතිවරණ පැවැත්වුණා.මහජනතාවගේ කැමැත්ත ලබා ගන්න නොහැකි නිසා විරුද්ධ පක්ෂය හැම විටම ක්‍රියා කරන්නේ ජනාධිපතිතුමාටත් රාජපක්ෂ පරම්පරාවටත් පහර පිට ප්‍රහාර එල්ල කිරීමටයි. එහෙම ප්‍රහාර එල්ල කළාට මේ රටේ මහජනතාව විරුද්ධ පක්ෂයේ එම අසත්‍ය චෝදනා පිළිගන්නේ නැහැ. ජනාධිපතිතුමාගේ සාර්ථකත්වයට ඊර්ෂ්‍යා කරමින් තමන්ගේ අසාර්ථකභාවය වසා ගැනීම සඳහා නිකරුණේ මඩ ප්‍රහාර එල්ල කරන එකයි විරුද්ධ පක්ෂය විසින් කරනු ලබන්නේ.* එක්සත් ජාතීන්ගේ සංවිධානයේ මහ ලේකම්වරයා විසින් ශ්‍රී ලංකාව සම්බන්ධයෙන් සොයා බැලීමට උපදේශක කමිටුවක් පත් කිරීම ගැනත් විවිධ අදහස් පළ වෙමින් පවතිනවා නේද ?මෙම කමිටුව පත් කිරීමට එකඟ නොවන බව ප්‍රකාශ කරමින් එදිනම ශ්‍රි ලංකා රජය විසින් එක්සත් ජාතීන්ගේ සංවිධානයට දැනුම් දී තිබෙනවා. ඒ වගේම රුසියාව, චීනය ඇතුළු ලෝකයේ ප්‍රබල රටවල් ගණනාවක්ම මේ සම්බන්ධයෙන් එක්සත් ජාතීන්ගේ සංවිධානයට සිය විරෝධත්වය ප්‍රකාශ කරලා තියෙනවා.පසුගිය මානුෂීය මෙහෙයුම්වල අවසන් භාගයේ දී කොටි හිතවාදී බලවේග ජාත්‍යන්තරව ගෙන ගිය ප්‍රචාරක වැඩපිළිවෙළේ ප්‍රතිඵලයක් විදියට එක්සත් ජාතීන්ගේ මහ ලේකම්වරයා පත් කළ මෙම උපදේශක කමිටුව හඳුන්වන්න පුළුවන්. ඒ අවස්ථාවේ දී බෙදුම්වාදී ප්‍රචාරක වැඩ සටහනට එරෙහිව හඬ නැඟූ ජනතා විමුක්ති පෙරමුණ ඇතුළු ඇතැම් දේශපාලන පක්ෂ මේ අවස්ථාවේ දී මහ ලේකම්වරයා මෙම කමිටුවට පත් කිරීම යම් සාධාරණය කිරීමකට ලක් කරන්න උත්සාහ ගන්නවා.ත්‍රස්තවාදය පරාජය කළාට පසුව රජය මානව හිමිකම් ආරක්ෂා කළා නම් මෙවැනි කමිටුවක් පත් කරන්නේ නැහැ කියලා ජනතා විමුක්ති පෙරමුණ ප්‍රකාශ කරනවා. මෙම කමිටුව පත් කරලා තියෙන්නේ මානුෂික මෙහෙයුම ක්‍රියාත්මක වුණු අවසන් කාල සීමාවේ තොරතුරු සෙවීමටයි. ඒ නිසා ජනතා විමුක්ති පෙරමුණ මේ කරනු ලබන පරස්පර විරෝධී කතා මේ රටේ මහජනතාව ඉතා හොඳින් දන්නවා.ඒ නිසා ජනතා විමුක්ති පෙරමුණ හම්බන්තොට වැනි දිස්ත්‍රික්කවලිනුත් මේ වන විට ප්‍රතික්ෂේප කරලා. ඔවුන්ගේ ඡන්ද පදනම ශීඝ්‍රයෙන් පහත වැටෙමින් තියෙන්නේ රට ගැන හිතන්නේ නැතිව ක්‍රියා කරන නිසයි.* ඉදිරි ව්‍යවස්ථා සංශෝධනය පිළිබඳ එක්සත් ජනතා නිදහස් සන්ධානයේ ඇතැම් පක්ෂ නායකයින් හා නියෝජිතයින් විවිධ මත ප්‍රකාශ කරනවා. සන්ධානයේ සියලු පාර්ශවයන්ගේ සහාය මෙම ව්‍යවස්ථා සංශෝධනය සඳහා ලබාගත හැකි වෙතැයි ඔබ විශ්වාස කරනවාද ?එක්සත් ජනතා නිදහස් සන්ධානයේ කිසිම දේශපාලන පක්ෂයක් ව්‍යවස්ථා සංශෝධනය සම්බන්ධයෙන් අප සමඟ විවෘත සංවාදයක නිරත වෙලා නැහැ. ධූර කාලය සීමා කිරීම සඳහා පනවා තිබෙන වගන්තිය සංශෝධනය කළත් අවසන් තීන්දුව ගන්නේ මේ රටේ මහ ජනතාවයි. ඒක නිසා එයට විරුද්ධ වීමේ සාධාරණ හේතුවක් නම් මට පේන්නේ නැහැ. ඒත් ඇතැම් දේශපාලන පක්ෂ සම්ප්‍රදායක මතවල තවමත් එල්බගෙන ඉන්න පුළුවන්.ඒවා කෙතරම් දුරට වලංගු වෙනවාද කියලා ඒ දේශපාලන පක්ෂවලට සලකා බලන්න වෙනවා. එහෙම සම්ප්‍රදායිකව ක්‍රියා කරමින් ජනාධිපතිතුමා කොටි සංවිධානය සමඟ සාම සාකච්ඡා පවත්වමින් හිටිය නම් කොටි ත්‍රස්තවාදය තවමත් ක්‍රියාත්මකයි.සාමයට පයින් ගහපු කොටි ත්‍රස්තවාදීන්ට තේරෙන භාෂාවෙන් කතා කළේ ජනාධිපතිතුමා පමණයි. ඒක නිසා රටේ ඉදිරි අවශ්‍යතාවයන් අනුව යම් යම් තීරණ ගන්න සිදුවන බව හැම දේශපාලන පක්ෂයක්ම පිළි ගන්නවා.ඉදිරි ව්‍යවස්ථා සංශෝධනයේ දීත් සන්ධානයේ සියලු බලවේග නොවෙනස්ව සිටින බව මට විශ්වාසයි. ත්‍රස්තවාදය පරාජය කිරීමේ දී, ඒ වගේම පසුගිය ජනාධිපතිවරණයේදී හා මහ මැතිවරණයේ දී එක්සත් ජනතා නිදහස් සන්ධානය සමඟ සිටි සියලු බලවේග ඉදිරි ආණ්ඩුක්‍රම ව්‍යවස්ථා සංශෝධනයේ දීත් ජනාධිපතිතුමා සමඟ සිටින බව ඒකාන්තයි. රටේ ජනතාවගේ අනාගතය වෙනුවෙන් සිදු කිරීමට නියමිත මෙම ව්‍යවස්ථා සංශෝධනය යුගයේ අවශ්‍යතාවක්. ඊට එරෙහිවීමට රටට ආදරය කරන කිසිදු බලවේගයකට නොහැකියි.* මෙම ව්‍යවස්ථා සංශෝධනයේ ඉදිරි කටයුතු ගැන යමක් කිව්වොත්මහාචාර්ය ජී. එල්. පීරිස් අමාත්‍යවරයා ගේ ප්‍රධානත්වයෙන් යුත් විද්වත් කමිටුවක් මෙය කෙටුම්පත් කිරීමට පත් කරලා තියෙනවා.මෙය කෙටුම්පත් කළාට පසුව අමාත්‍ය මණ්ඩලයට ඉදිරිපත් කරලා ඉන් පසුව නීති කෙටුම්පත් දෙපාර්තමේන්තුවට යොමු කරලා ශ්‍රේෂ්ඨාධිකරණයට ඉදිරිපත් කරනවා. ඉන් පසුව මෙය පාර්ලිමේන්තුවට ගෙන එනවා. ඒක නිසා මෙහි හංගන්න කිසිම දෙයක් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=f1006292</link>
    <topic>රූබර රූමස්සල</topic>
    <author>සුපුන් ළහිරු ප්‍රකාශ්</author>
    <content>මාර්ග අංක දෙක දරන ගාලුපාර ගාල්ල නගරය පසුකරමින් ඉදිරියට ඇදෙයි. සියල්ල සෝදා හරින්නට මෙන් දියඹේ සිට වේගවත්ව ඇදෙන සයුරු රළ විවිධ මිනිස් ක්‍රියාකාරකම් නිසා කිලිටු වූ වෙරළතලය සෝදා පිරිසිදු කරමින් තමන්ගේ ගමනාන්තය එහි සනිටුහන් කර යළි සයුර වෙතම දිව යයි. කිසිඳු කඩතොළුවක්, පියවර සටහනක් රහිත වෙරළ තලයක් මැවේ.තවත් විටෙක වේගයෙන් ඇදී එන සයුරු රළ පහරක් වෙරළ ඛාදනය වලකන්නට යොදා ඇති ගල් කුට්ටිවල වැදී සොඳුරු දසුනක් මවමින් ඉහළ නඟින්නේ අහස් තලයේ සුදු පැහැ පුළුන් වලා සමඟ මුහුවන්නට යත්න දරන සෙයකිනි. අතොරක් නැතිව සිදුවන මේ ක්‍රියාදාමයන් එසේ ම සිදුවද්දී අප ගමන්ගත් රථය ගාලු පාර දිගේ වේගයෙන් ඉදිරියට ඇදේ. පාරේ වම් පස ගාල්ල සිමෙන්ති කර්මාන්ත ශාලාවයි.අපගේ ගමනාන්තය සොයා ගැනීමේ මූලික පෙරමඟ සලකුණකි එය. මාර්ගය අසල ම විශාල දැන්වීම් පුවරුවකි. “රූමස්සල කන්ද හා බොනවිස්ටා කොරල්පරය රැකගනිමු” එම දැන්වීම් පුවරුවේ එසේ සඳහන් වේ. අපගේ ගමනාන්තය එසේ අප විසින් රැකගත යුතු සොබාදහමේ අපූරුතම දායාදයක් වූ රූමස්සල කන්ද හා ඒ ආශ්‍රිත පරිසර පද්ධතියයි.පුවරුව අසලින් දකුණට ඇති කඳුකර මාවත අපව රැගෙන යන්නේ රූමස්සල ගිරි සිරස වෙත ය. එහි නැරඹුම් ස්ථාන බොහෝ ගණනකි. ඒ අතර ඉපැරැණි වෙහෙර විහාර, සුවිසල් බුද්ධ ප්‍රතිමා හා පැරැණි යුගයට අයත් කුලුණු වැනි මිනිසා විසින් ගොඩ නගන ලද අපූරු නිමැවුම් මෙන් ම සොබාදහම විසින් ගොඩනගන ලද විශ්මිත නිමැවුම් ද වෙයි.රූමස්සල කන්දෙහි අතීත කථාව රාම රාවණා යුගය තෙක් දිවයන අතීතයකට උරුමකම් කියන බව නොරහසකි. රාම රාවණ රජවරුන් අතර ඇති වූ මහා යුද්ධයේ දී තුවාල ලද සේනාවට සුවය ලබා දීම සඳහා එවකට සිට සෘෂිවරයෙක් හිමාලය කන්දෙන් යම් ඖෂධ වර්ගයක් රැගෙන එන ලෙස සෙන්පති හනුමාට දන්වා ඇත. එම කටයුත්ත සඳහා ඉන්දියාවට ගිය හනූමාට අදාළ ඖෂධ පැළෑටිය අමතක විය.එබැවින් හේ හිමාලය කන්දෙන් කොටසක් ලංකාවට ගෙන ආවේය. එහි දී ඉන් එක් කොටසක් උණවටුන ප්‍රදේශයේ දී හනුමාගෙන් ගිලි හී උණවටුන කන්ද හටගත් බවත් ඉතිරි කොටස රූමස්සල කන්ද බවත් පුරාවත්වල සඳහන් වෙයි. එම පුරාවත් සිහියට නගන්නටම නිර්මාණය කරන ලද විශාල හනුමා ප්‍රතිමාවක් ගිරි හිසෙහි ඇති බෞද්ධ විහාරයේ දක්නට ලැබේ. එහි දක්නට ඇත්තේ හනුමා නැමැති වානරයා එක් අතකින් යගදාවක් ද අනෙක් අතින් කඳුවැටිය ද ගෙන සිටින අයුරු යි.අදාළ වෘත්තාන්තයට අනුව පෙනී යන්නේ මෙම රූමස්සල කන්ද ද මහානුභාව සම්පන්න හෙළ ඖෂධවලින් පරිපූර්ණ විය යුතු බවයි. නමුත් අද වන විට නම් මෙම ගිරි හිස තුරුලතාවන්ට කිසිඳු නීතිමය හවුහරණක් නැති සේය. ගිරි හිසෙහි බොහෝ ප්‍රදේශ මිනිස් ජනාවාස බවට පත් වී ඇත. එහි හරිත වර්ණයට දෙස් දෙන්නේ වනජ පැළෑටි නොව ගෘහාලංකරණයට ළවන ලද පැලෑටි ය. ඒ කෙසේ වෙතත් කඳු බෑවුම් ආශ්‍රිතව තවමත් වෙරළබඩ වනාන්තර ගණයට අයත් තුරුලතා දැකිය හැකි ය.රූමස්සල හිසට කිරීටය බඳු වූ විසල් සෑ රදුන් සිව්දෙස් ලෝකයාටම දම් සක් පතුරුවයි. තවත් පසෙක ඇති විසි එක් රියන් බුද්ධ ප්‍රතිමාව ද ශ්වෙත වර්ණයෙන් යුතුව ඈත දියඹ දෙස බලා ගෙන සමවත් සුවයෙන් කල් ගෙවයි.රූමස්සල වෙරළ තීරය නම් වචනයේ පරිසමාප්තයෙන් ම සුන්දරත්වයෙන් අග තැන්පත් ය. වැටකෙයා ආදී නොයෙකුත් වෙරළ ශාකවලින් හරිත වර්ණ වූ වෙරළබඩ වනාන්තර ය, කපරාදු කරන ලද බිත්තියක් තරමටත් වඩා සිනිඳු වෙරළ හා ඊට ඔබ්බෙන් ඇති නිල්වන් සයුරු තීරය ද ඒ දෙක යා කරන කිරිපැහැ පෙණ පිඬුඳ ඒ සුන්දරත්වයට නොමදව තම දායකත්වය සපයයි.වනාන්තරයකින් වට වූ වෙරළ තීරයෙහි හුදෙකලාව ද චමත්කාරජනකය . නිදහස් ය. විදේශිකයින් පිරිසක් සයුරු දියෙහි කිමිදෙමින් විනෝද වෙති. අප ද නිම්හිම් නැති සතුටිනි. ඒ තවත් මොහොතකින් අපි ද කරදියෙන් අපේ සිරුරු සන්තර්පනය කරගන්නා බැවිනි. සයුරු දියමත පනින හිරු කිරණ එයින් පරාවර්තනය වන්නේ සයුර ම එකම රිදී තැටියක් බවට පත් කරවමිනි. ඈත ක්ෂිතිජයේ නැවක් දිසේ.ඇඳුම් උනා දැමූ අපි රැල්ල ගසන මානයට ගොස් වැල්ලේ හිඳ ගතිමු. සුදු පෙණ පිඬු පෙරටු කරගත් කරදිය තවත් මොහොතකින් අප ගත තෙමා හලේ අපගේ දාහය මදින් මද නිවීම අරඹමිණි.අපි කරදිය වින්දෙමු. ඔබ මොබ පිහිනා ගියෙමු. කොතරම් වෙලා පිහිනුව ද පාදයේ කෙන්ඩ පෙරළෙන්නේ නැත.රූමස්සල ගැන කථා කරන විට බොනවිස්ටා කොරල් පරය ගැන කථා කරන්නට අත්‍යාවශ්‍ය ම ය. කොරල් පර වනාහී සයුර යට තැනුණු වීදුරු මාලිගාවක් වැන්න. එය ද සොබා දහමේ අනන්තවත් මැවුම්වලින් එකකි. පොලිප් නැමැති කුඩා මුහුදු ජීවීන් වෙසෙසක් විසින් නිර්මාණය කරන සැකිලි එක් වීමෙන් තැනෙන මෙම කොරල් පරවල කථාවත්, කොරල් පර තරම් ම සුන්දර ය. නෙත් පිනවන කොරල් පරයක් තැනීම සඳහා ඉතා මෘදු විනිවිද පෙනෙන කුඩා පොලිප් ජීවීන් දස දහස් ගණනක් දායක වේ.මුහුදු ජලයේ ඔබ මොබ සැරිසරන මෙම ජිවීන් තද මතුපිටක් සහිත ස්ථානයක් මුණ ගැසුණු විට එහි ඇලී ඉනික්බිතිව වේගයෙන් සැකිලි නිර්මාණය අරඹයි. කෙමෙන් කෙමෙන් වර්ධනය වී එකට බන්ධ වන මෙම සැකිලි සමූහයක් කොලනියක් හෙවත් ඝනවාසයක් ලෙස හැඳින් වේ. මෙම ජීවීන් ජලයට මුදා හරිනු ලබන බිජුවලින් හටගන්නා ජනිතයන් ද එක් වෙමින් වසර දහස් ගණනක් තුළ මේ කොලනිවලින් අවසන් ප්‍රතිඵලය වන සුන්දර කොරල්පර හටගනී.ගාලු වෙරළේ අප රැඳී සිටින කුඩා වැල්ල හෙවත් බොනවිස්ටා පරයට අමතරව ලෝක ප්‍රසිද්ධ හික්කඩුව අම්බලන්ගොඩ මාතර තංගල්ල රැකව මහා රාවණා හා කුඩා රාවණා, පාසිකුඩා, කල්කුඩා, නිලාවේලි, කුච්චවේලි, මන්නාරම, කල්පිටිය, ආදී ලෙස දිවයින වටාම වෙරළ තීරවල ද යාපනය හා ඩෙල්ෆ් වැනි තදාසන්න දූපත්වල ද කොරල්පර සුලභව ව්‍යාප්තව තිබුණත් ලෝකයේ බොහෝ වෙරළ තීරයන් කොරල් පර ලබන්නට තරම් වාසනාවන්ත වී නැත.නිරක්ෂයේ සිට අංශක 30 බැගින් උතුරු හා දකුණු දිශාවන්ට ඇති සීමිත ප්‍රදේශයක් තුළ පමණක් මීටර 50 දක්වා ගැඹුරු ඇති හිරු එළිය වැටෙන ප්‍රදේශවල පමණි. මෙම කොරල් පර දකින්නට හැක්කේ. ශ්‍රී ලංකාවේ වෙරළ කලාපයේ උෂ්ණත්වය ද මීට රුකුලකි. පිහිටීම අනුව කොරල් පර වර්ග කිහිපයකි. එනම් ගැටි පර, බාධක පර හා අතොල පරයි. මේ අතරින් ශ්‍රී ලංකාව අවට වෙරළේ නිරතුරුව දැකිය හැක්කේ ඉතා සෙමෙන් වැඩෙන වෙරළ බඩ කලාපයේ බහුලව පිහිටා ඇති ගැටි පරයි.වනාන්තර, විල්ලු මෙන්ම කොරල්පර ද ඊටම ආවේණික වූ ජෛව විවිධත්වයකට හිමිකම් කියන පරිසර පද්ධතියක් වන අතර ක්ෂුද්‍ර ජීවීන් හා නොදියුණු ශාක ද කුඩා මුහුදු ජීවීන් ද මේ ඇසුරේ ආහාර හා ආරක්ෂාව ලබයි. එමෙන්ම බෙල්ලන්, කවඩි, ස්පොන්ජි වැනි කුඩා ශාක හා සත්වයන් ද හිරිගල් හා කොරල් පර ආශ්‍රිතව ජීවත් වේ.නිමක් නැතිව රළ නඟන වෙරළට මීටර 50ක් පමණ ඔබ්බෙන් සුදු පැහැති ඉපිලුම් පෙළක් දක්නට ලැබේ. වෙරළේ සිට ඊට ඇති දුර එක් එක් තැන්වල වෙනස් ය. ඒ අනාරක්ෂිත මුහුදු කලාපයන් සටහන් කරන රේඛා බව ගමන් සඟයෙකුගෙන් දැනගතිමි. ඉන් ඔබ්බට පිහිනා යෑම් අනතුරු සහිත ය. නමුත් දේශීය සංචාරකයෙක් එම සීමාව ඉක්මවයි.වෙරළෙ හි මුහුදු ලිහිණියෙකු හෝ වෙනත් කුඩා පක්ෂියෙකු හැරෙන්නට අලි කොටි වලසුන් නැති බව කිවයුතු නැත. විදේශිකයෙක් ඉතා නවීන කැමරාවකින් පත්‍රයක වසා සිටින කෘමියෙකු සටහන් කර ගනු පෙනේ.මිහිමත මුලින් ම ජීවය බිහිවන්නේ සාගරයේ ය. ඉන්පසු කෙමෙන් කෙමෙන් මෙම ජීවය සාගරය අබිබවා ගොඩබිම දක්වා ද පැතිරෙන්නට පටන් ගනී. ජීවය සාගරයේ සිට කෙමෙන් කෙමෙන් ගොඩබිමට පැමිණෙයි. එයින් උභය ජීවීන් හට ගනී. එමෙන් ම සයුර හැරදා ගොඩබිමට ගමන් කරන්නට වෙර දරා අසාර්ථක වූ තවත් බොහොමයක් දෙනා මෙම දියගොඩ මංසන්දියේ නැවතී සිටී.ගොළුබෙල්ලන්, කාවාටියන්, ඉකිරියන් මෙන් ම තවත් කරදිය ශාක ද මෙසේ වෙරළේ දැකිය හැකි ය. මොවුන් බොහොමයක් වෙරළේ ගල්පර වලට සදහටම ඇලී සිටිති. සිදු කරන්නේ ඉතා සියුම් චලන පමණි. සිරුර පුරාම කටු පුරවාගත් ඉකිරියන් තරමක් භයානක ය. ඒ උන්ගේ කටු සිරුරේ ඇනීම සුබදායක නොවන බැවිනි. එමෙන් ම ගොළුබෙල්ලන් වැනි තවත් සතුන් ද මෙසේ වසති.සයුරු රළ පහරක් මේ ගල්පර වසාගෙන පැතිරී යළිත් ඒවා ජලයෙන් නිරාවරණය වූ වහා නිරීක්ෂණය කළ හොත් මෙම බෙල්ලන් ගේ කවඩ ගල් පතුරෙන් මඳක් එසවී ඇති බව දැකිය හැකි ය. යලිත් ඒවා ගල් පෘෂ්ඨයට ඇලේ. යළි රළ පහරක දී මෙම කවඩ ලිහිල් වේ. මෙය නිරන්තරයෙන් ම සිදු වේ. සයුරු රළ ගෙන එන්නේ තම ඇකයේ වෙසෙන් දරුවන්ට අහරය. බෙල්ලන් ඉකිරියන් මේ කරන්නේ සයුරු දිය මගින් කුඩා කුඩා ප්ලවාංග ආදී ආහාර ලබාගැනීමයි.එසේ ම කකුළුවන්ද වෙරළේ දී දැකිය හැකි සුලභ ජීවීන් ය. ඉතා හොඳින් නිරීක්ෂණය කර හොත් එකිනෙකාට වෙනස් කකුළු වර්ග බොහෝ හඳුනා ගැනීම අපහසු නැත.වෙරළේ ඔබ මොබ දිවයන උන් ඉතා ක්‍රියාශීලී ය. තවත් තැනකදී ගොළුබෙල්ලකු වේගයෙන් ඇවිදයනවා ඔබට දකින්නට පිළිවන. නමුත් සාමාන්‍යයෙන් ගොළුබෙල්ලකු වේගවත් වන්නේ ද, ඇවිදින්නේ ද නැත. හොඳින් නිරීක්ෂණය කර හොත් ඔබට මේ වෙනස හඳුනාගත හැකි ය. ඒ තාපස කකුළුවා ය. සයුරෙන් ගොඩබිමට සංක්‍රමණය වීම නම් සොබා දහමේ ප්‍රබල සංසිද්ධියට දායක වූවෙකි.මෙම තාපස කුළුවාත්, වෙරළේ දී නොයෙකුත් අතුරු ආන්තරාවලින් බේරී සිටීමට ඌ අපූරු උපායක් සොයා ගනී. ඒ මියගිය ගොළුබෙල්ලෙකු ගේ කවඩයකි. කකුළුවා ගොළුබෙලි කටුව තුළට රිංගා ගෙන ඉන් ආරක්ෂාව ලබයි. ගමන් කරන විට ගොළුබෙලි කටුව ද රැගෙන යන ඌ අනතුරක ඉව වැටුණු සැනින් කටුව තුළටට රිංගාගනී.එය සියුම්ව නිරීක්ෂණය කළ හොත් ගොළුබෙලි කටුව තුළට රිංගාගත් කකුළුවා එහි සිදුර තමාගේ එක් අතකින් වසාගෙන කිසිඳු උපද්‍රවයකට භාජනය නොවී සිටින අයුරු අපූරුවට දැක ගත හැකිය. සොබා දහමේ අපූරු නිමැවුම් එපිරිදි ය. සමහර විට ඒවා සියුම් ය. සමහර විට සංකීර්ණ ය. ඒ කෙසේ වෙතත් සොබා දහම් අම්මා තම ඇකයේ රැඳී සිටින දරුවන්ට හැකි උපරිම අයුරින් ආරක්ෂාව හා ආදරය ලබා දීමට උත්සාහ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=f1006293</link>
    <topic>මීදුම් ගුලි ඉහළ නඟින ඒ මහා ප්‍රපාතය</topic>
    <author/>
    <content>‘කාලයක් මේ හෝර්ටන් තැන්නට ආක්‍රමණකාරී ශාඛ තර්ජනයක් වී තිබුණා. යුලෙක්ස් ශාකය ඒ අතරින් ප්‍රධානයි. එක පාරක් අපි ඇවිත් යුලෙක්ස් ගස් ගලවලා පිච්චුවා. එහෙම කරලා විතරයි හෝර්ටන් තැන්න ආක්‍රමණකාරී ශාඛවලින් බේර ගන්න උත්සාහ කළේ. ඒත් ඒකත් කරලා නිම කරන්න පුළුවන් වැඩක් නෙමෙයි. අදටත් මේ ආක්‍රමණකාරී ශාඛය හෝර්ටන් තැන්න පුරා පැතිරෙනවා. මොකද නෑහුනා වගේ ඉන්නේ. . . ?’මා සවන් නොදෙන බව වටහා ගත් ගමන් සගයා තම දේශනය නවතා මගෙන් අසයි. මම ඔහුගේ පැනයට පිළිතුරු නොදෙමි.‘හරි පණ්ඩිතයි නේ. පත්තරේ අකුරු දෙක තුනක් ලිව්ව ම හිතේ හැම දේම දන්නවා කියලා. හලෝ අපි හෝර්ටන් තැන්නේ රෑ නැවතිලත් ඉඳලා තියනවා. අපි පරිසරය ගැන හිතන්නේ රස්සාවට නෙමෙයි’.ගමන් සගයාගේ අවඥාසහගත වදන් කැපී යන සේ තීව්‍ර පිළිතුරක් දීමට මට තදබල ලෙස ඇවැසි වුවද කිසිදු වදනක් කටට එන්නේ නැත. මා බේරා ගැනීමට මෙන් පුංචි දුඹුරු පැහැති කුරුල්ලකු පියඹා විත් අප ඉදිරියේ මාර්ගයේ නැවතේ.‘බර්ඩ් වොචිං කරපු මහ ලොකු පරිසරවේදියා. එහෙනම් කියනවා බලන්න මේ කුරුල්ලගේ නම. . .? ‘‘ඔය කුරුල්ලද ?. ඕකා බටිති පණ්ටිතයා’ගමන්සගයාගේ හිනාව පුපුරා හැලේ. එවරද ජයග්‍රහණය ඔහුටය. මුහුණ බුම්මාගත් මම පය ඉක්මන් කරමි. ඇතැම් තැන්වල මාර්ගය සෝදාගෙන ගොස්ය. ඇවිදීම අපහසුය. එහෙත් ඒ කිසිවක් මේ වන දුර්ගයේ සුන්දරත්වය අඩු කිරීමට සමත් නොවේ. ඇතැම් විට මාර්ගය දෙපස වසා ගන්නා ඝන කැලෑ බිත්තිය එක්වරම අවසන් වේ. එවිට පෙනෙන්නේ කොළ පැහැ පලසක් එලුවාක් වැනි තැනිතලාවයි. වේලාව මධ්‍යහ්නයයි. එහෙත් ඈත අහස මඳ අඳුරකින් වෙලී යනු පෙනේ.දැඩිව ඝන වූ කැලෑ බිත්තිය යළිත් එක්වරම කෙළවර විය. ඉදිරියෙන් මතු වූයේ තරමක් පුළුල් වේදිකාවක් බඳු බිම් කඩකි. එහි කෙළවර. . . එහි කෙළවර නිමක් නොපෙනේ. මේ තමයි ලෝකාන්තය. මම සිතුවෙමි.‘මේ තමයි පුංචි ලෝකාන්තය’ගමන් සගයා පවසයි.‘පුංචි ලෝකාන්තය . . ?’‘ඔව්’‘එතකොට ලොකු ලෝකාන්තෙ තියෙන්නේ කොහේද ?’‘මෙතන ඉඳලා තව උඩට නගින්න ඕනේ’පිළිතුරු දෙන ගමන් සගයා වේදිකාවේ කෙළවර දෙසට ඇවිද යයි. මම ද අඩියෙන් අඩිය එදෙසට යමි. අවාසනාවකි. උස් තැන් වලට මා සිතේ පවතින බිය හිස ඔසවනු මට දැනේ. හිත වැර වෑයමෙන් පාලනය කර ගන්නා මම පහත බලමි. එහි වූයේ ඇඟ ලෙය සීතල කරන පතුලක් නොපෙනෙන මහා ප්‍රපාතයක් යැයි මා පවසන තෙක් ඔබ බලා සිටිනු ඇත. නැත. ඒ මහා කඳු බෑවුම අද්දර එවන් දසුනක් මා දුටුවේ නැත. එහි වූයේ මුව විට තෙක් පිරුණු මීදුම පමණි.‘මෙතන කොහොමටත් එච්චර ලස්සනට පහළ පේන්නේ නැහැ. පහළ බලනවා නම් නියම තැන තමයි ලෝකාන්තේ’මද සිනහවක් රැඳි මුහුණින් යුක්තව අප දෙස බලා සිටි පුද්ගලයෙක් එසේ කීවේය. සෙසු සංචාරකයන් අතර සිටි ඔහු මේ වනෝද්‍යානයේ සේවක මහතෙක් බව මගේ් වැටහීම විය.ගමන් සගයා ඔහු සමග කථාවට වැටුණේ බොහෝ කල් සිට දැන හඳුනන පරිද්දෙනි. මම රිදුම් දෙන දෙපාවලට මඳ විවේකයක් දෙනු වස් එහි වූ කොන්ක්‍රීට් කැබැල්ලක ඉඳ ගතිමි. වේලාව මධ්‍යාහ්නය ද පසු කර තිබේ.මගේ නෙත දිව යන්නේ මා ඉදිරියෙන් ඇති දර්ශනය දෙසටය. මේ නම් හොලිවුඩ් චිත්‍රපටයකැයි මට සිතේ. නැත. මා මේ සිටින්නේ එංගලන්තයේ ය. මා ඉදිරිපිට ඇති මහා ප්‍රපාතයෙන් මීදුම් ගුලි ඉහළ නගී. නැත. මේ මීදුම ද නොවේ. නියත වශයෙන්ම මේ වලාකුළුය. අප මේ සිටින්නේ අහසේ නොවේද ?’‘යමු හවස් වෙනකොට මීදුම වැඩි වෙන්න පුළුවන් ද ?’ගමන් සගයා පෙරමුණ ගනී. මම වැර වෑයමෙන් සිට ගතිමි. මා දෙස බලන ඔහු මෙතෙක් දුර ඔසවා ගෙන ආ විශාල බෑගය බිම තබයි. ඔහු එතුළින් එළියට ගත්තේ උණුසුම් බෝතලයකි. කටට කෙල උනන සුප් සුවඳක් අවට පැතිරේ. මම බෝතලය ඔහුගෙන් උදුරා ගතිමි. දැන් ඉතින් තව කිලෝමීටර් පහ හයකට වගකිව හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=f1006294</link>
    <topic>පොතක් ලිව්වාටහතර වැනි තට්ටුවටඅරන් ගියා</topic>
    <author>සන්ධ්‍යා කරුණාරත්න</author>
    <content>එදා 1934 වසරේ මැයි 05 වැනිදා යි. හරියටම ඔහුගේ සිව්වැනි උපන්දිනය දා ය. නැකත උදා විය. ‘ශිෂ්‍යා මාර්ගය’ පොත ගෙනා කුමාරතුංග මුනිදාසගේ පින්තූර ඇති පිටුවක් පෙරලුවේ ය. පින්තූරයේ වූයේ එක් මිනිහෙක් වාඩිවී සිටින සහ එක් මිනිහෙක් හිටගෙන කදක් රැගෙන සිටින පින්තූරයකි.වාඩි වී සිටින මිනිහට ඇඟිල්ල තියා ‘මේ මිනිහා කදක් අරගෙන හිටගෙන නේද ඉන්නෙ කියලා කුමාරතුංගයන් පුංචි පුතුගෙන් විමසුවේ ය. ඊට පුංචි පුතුගේ පිළිතුර වූයේ ‘මහත්තයට පිස්සුනෙ, ඒ මනුස්සයා වාඩි වෙලානෙ ඉන්නෙ ... ‘’ යැයි කියා සිටියේ ය.‘කෝක නැතත් උඹට නම් කට ඇති පුතෙක් නම් ඉන්නවා’ යැයි කුමාරතුංග මුණිදාසයන් ප්‍රකාශ කෙළේ ය.වේහැල්ලේ පියතිලක නම් වූ ඒ කටකාර කොලු ගැටයා අද අසූ වැනි වියෙහි පසුවන උගත් බුද්ධිමත් වැඩිහිටියෙකි. අසූ වසරක් පිරුණු ඔහුගේ ජීවිතය හැල හැප්පීම් බොහොමයකට ලක්ව ඇත. එදා මෙදා තුර ඔහුගේ දිවියෙහි වූ සුවිශේෂී සිදුවීම් බොහොමයකි. ඒ සිදුවීම් අතරින් කිහිපයක් ඔහු අප හා පැවැසුවේ මෙලෙසිනි.පොඩි කාලෙ ඉඳලම මං හරි දඟයි. පාසල් ජීවිතයේ දී මට අමතක නොවන සිදු වීමක් තිබෙනවා. ඒ තමා මං තුන ශ්‍රේණියෙ, හතර ශ්‍රේණිය වගේ පන්තියක සිටින විට කොල්ලෙක් හැමදාම මට ගහනවා. මූට හොඳ පාඩමක් උගන්වන්න ඕන කියල මං හිතුවා. අක්කයි මායි තමයි පාසල් යන්නේ. අපේ ගෙදර ඉඳලා පාසලට හැතැප්ම එක හමාරක් විතර පයින් යනවා. දවසක් අක්කව මඟ ඇරලා මං කැලේ පැන්නා.ගෙදරින් එනකොට දැලි ටිකක් කොළයක ඔතාගෙන ආවා. කණ්ණාඩියකුත් අරගෙන ආවා. මූණෙ දැලි ගාගෙන යකෙක් විදිහට සැරසුණා. ෂර්ට් එක ගලවලා දාලා කැබැල්ල ගස්වල අතු කලිසම වටේ එල්ලා ගත්තා. කොහොම හරි යකෙක් වගේ වෙස් වලාගෙන කන්ද උඩ කැලේ හැංගිලා හිටියා. ඉස්කෝලෙ ඇරිල ළමයි එනවා. මට ගහන කොල්ලත් ආවා. මං කන්ද උඩ ඉඳලා අර කොල්ලගේ බෙල්ලට පැන්නා. කොල්ලා හොඳටම බය වෙලා පණ එපා කියල දුවන්න ගත්තා.ඉස්කෝලෙ ඇරිල එනකොට මං හැමදාම අක්කට පොත් ටික දීලා වැවේ මෙහා ඉවුරෙ ඉඳලා එහා ඉවුර දක්වා පීනාගෙන යනවා. එහා ඉවුරෙ අපේ ගෙදර තියෙනවා. වෙනදා වගේ එදත් මං වැවේ පීනාගෙන ගෙදර ගියේ කිසිම දෙයක් නොවුණ විදියට. තාත්තා හවස මිදුලේ පුටුවක වාඩි වෙලා පත්තරේ බලනවා. මැංචි නෝනා කියලා ගමේ ගෑනු කෙනෙක් ඇවිත් තාත්තාගෙන් රුපියල් හාරසියයක් ඉල්ලුවා.‘මුදලාලිගෙ පුතා අපේ කොල්ලව බය කරලා. උගේ බය අරින්න තොවිලයක් කරන්න රුපියල් හාරසීයක් වියදම් වෙනවා’’ කියලා අර ගෑනු කෙනා අපේ තාත්තාට කිව්වා.තාත්තා මුදල් දී තව අඩුපාඩු මොනවත් තියෙනවා නම් කියන්න කියලත් කිව්වා. මට ගහපු කොල්ලට තොවිලයක් කරල තමයි බය නැති කෙළේ. පසු කාලීනව මගේ හොඳම යාළුවා වුණේ ඔහුයි.හෙන්රි ජයසේනයන් ‘’අපට පුතේ මඟක් නැතේ’’ කියල වේදිකා නාට්‍යයක් කළා. ඒකට පිළිතුරු සැපයීම සඳහා ‘අපට පුතේ මඟක් ඇතේ’ නමින් මාත් වේදිකා නාට්‍යයක් කිරීමට සූදානම් වුණා. එහෙත් මගේ මේ වේදිකා නාට්‍යය ඉදිරිපත් කරන්න නොදී ප්‍රසිද්ධ රැඟුම් පාලක මණ්ඩලයෙන් තහනම් කළා. මෙසේ වේදිකා නාට්‍යයක් ලංකාවේ තහනම් කළේ ප්‍රථම වතාවටය. ඒ කියන්නේ ලංකා ඉතිහාසයේ ප්‍රථම වතාවට වේදිකා නාට්‍යයක් තහනම් කෙළේ මගේ නාට්‍යය.රාජ්‍ය සේවයේ සිටින අතරතුරම ‘ඇත්ත’ පත්තරෙත් මං වැඩ කළා. මගේ වේදිකා නාට්‍ය තහනම් කළත් මං එය පොතක් විදියට ප්‍රකාශයට පත් කළා. ‘වේහැල්ල පියතිලක කතුවරයාගේ ‘අපට පුතේ මඟක් ඇතේ’ තහනම් නාට්‍ය ප්‍රකාශයට පත් කෙරේ’’ නමින් ‘’ඇත්ත’’ පත්තරේ මුල් පිටුවේ ප්‍රවෘත්තියක් පළ වුණා. 1967 අපේ‍්‍රල් 25 පත්තරේ එහෙම පළ වුණාම අපේ‍්‍රල් 26 වැනිදා බොරැල්ල පොලිසියෙන් මාව අත්අඩංගුවට ගත්තා.ෂේන් ගුණරත්න තමයි මගේ නාට්‍යයේ රඟ පෑමට සිටි ප්‍රධාන නළුවා වුණේ. ලංකාවේ උසම නළුවා තමයි ෂේන්. ෂේන් මාව බලන්න පොලිසියට ආවා. එතකොට මං පොත් 5000 මුද්‍රණය කරන්න දීලයි තිබුණෙ. 1967 මැයි 01 වැනිදා ආවා. මං ෂේන්ට කීවා ‘ෂේන් මුද්‍රණය කරල තිබෙන පොත් වලින් 3000 මැයි රැලියට අරගෙන ගිහිං නොමිලේ බෙදන්න’ කියලා. කොමියුනිස්ට් පක්ෂයේ ප්‍රබල සාමාජිකයෙක් ෂේන්. සිරිමාවෝ මැතිනිගේ ප්‍රධානත්වයෙන් කොළඹ දී මැයි රැලිය තිබුණා.පොතේ ප්‍රථම පිටපත මැතිනියට දීලා තියෙනවා. ඒ කාලෙ තිබුණෙ යූ. එන්. පී ආණ්ඩුව. ‘මෙන්න අපේ රටේ මාධ්‍ය නිදහස, මේක ලිව්ව කෙනා අද රිමාන්ඩ් එකේ’ කියලා මැතිනිය රැස්ව සිටි පිරිසට පොත පෙන්වලා තියෙනවා. සෙනඟ පොරකකා පොත අරගෙන නොමිලේ දෙන්න ගිය පොතට හැමෝම මුදල් දීලා පොතක් රුපියලක් වගේ ගාණක් වුණේ. සමහරු රුපියල් පහක් දීලා. ඉතිරි අරගෙන නෑ. අන්තිමට රුපියල් 5000ක් ෂේන් මගේ අතට ගෙනත් දුන්නා. පොත් 20,000ක් මුද්‍රණය කරලා බෙදා හැරියා. ඒ පොත් බොහෝ දෙනෙක් මිලදී ගෙන තිබුණා.1971 ජූනි 13 වැනිදා මට කිසිදා අමතක නොවන දිනයක්. ඒ සිදුවීම් පෙළෙන් මගේ ජීවිතයේ භාගයක් මට නැති වුණා. මේ වෙනකොට මං සේවය කළේ ත්‍රිකුණාමලය සමුපකාරයේ සංවර්ධන නිලධාරි විදියටයි. දිනක් මගේ කාර්යාලයට රහස් පොලිසියෙන් ඇවිත් මාව අත්අඩංගුවට ගත්තා. චෝදනාව වුණේ් තරුණයන් නොමඟ යැවීම සඳහා පොතක් ලිවීම.71 ආණ්ඩුව තීරණය කළා ජනතා විමුක්ති පෙරමුණ නැඟිටින්න ප්‍රධාන හේතුවක් වුණේ මේ පොත කියලා. ඒකටත් හේතුවක් තියෙනවා. ජේ. වී. පී ඉල්ලීමකට මං මේ පොත ලිව්වා කියලා මට චෝදනා කළා. 71 තරුණයන් අත්අඩංගුවට ගත්තා. ඒ ගන්න හැම තරුණයෙකුගේම මේසෙ උඩ මේ පොතක් තියෙනවා. ජේ. වී. පී එකේ රැස්වීම් පහ කියලා තියෙනවානෙ. ඒක ඉවර වුණාම තරුණයන්ට මේ පොත දෙනවා. මේක කියවපල්ලා කියලා. ඒ නිසා තමයි ඔවුන් ළඟ මේ පොත තිබිලා තියෙන්නේ. ජේ. වී. පී එකේ අය මේ පොත් සාප්පුවලින් තමයි මිලදී ගෙන තියෙන්නේ.ත්‍රිකුණාමලයේ මං නැවතිලා හිටිය ගෙදර පුස්තකාලයක් දාලා තිබුණා. එකේ පොත් 2773ක් තිබුණා. මාව අත්අඩංගුවට ගන්න පෙර රුසියාවට යාමට ශිෂ්‍යත්වයක් ලැබුණා. ලියෝ ටෝල්ස්ටෝයි සමාජයක් එහෙ තිබුණා. ඒකෙ අය මාත් එක්ක හොඳටම යාළු වුණා. ඒ නිසා මං එහෙ ඉඳලා එනකොට ලියෝ ටෝල්ස්ටෝයි ලියූ නව කතා තිස්හතම ඔවුන් මට තෑගි දුන්නා. ඒ පොත් ටිකත් මගේ පුස්තකාලයේ තිබුණා. මාව මාංචු දාලා පුස්තකාලෙ ළඟට අරගෙන ගියා.පොත් 2773 ම මිදුලට දාලා පෙට්‍රල් කෑන් දෙකක් ඒ පොත්වලට හලලා මගේ ඇස් ඉස්සරහම ගිනි තිබ්බා. පොලිසියයි, හමුදාවයි එක්වෙලා තමයි එහෙම කෙළේ. ඒ දවසෙ මාව බාගෙට මැරුණා වගේ මට දැනුණා. එදා ඉඳල මං පොත් එකතු කළේ නැහැ. ඒ වෙනුවට මං කෙළේ මගේ පඩියෙන් මාසෙ අන්තිමට පොත් තුනක් අරගෙන ගෙදර අය කියෙව්වාට පස්සෙ කොහෙ හරි පුස්තකාලෙකට දෙනවා. ඒ වැඩේ අදටත් මං කරනවා.හිරේ සිටින දිනවලදී හතරවැනි තට්ටුවට මාව රැගෙන ගියා. දවස් නවයක් මං එහි හිටියා. ලියුමකට අස්සන් ගන්න තමයි මාව හතරවැනි තට්ටුවට රැගෙන ගියේ. ‘ජේ. වී. පී එකේ ඉල්ලීමකට අනුව මං අපට පුතේ මඟක් ඇතේ ‘ පොත ලිව්වා කියන එක තමයි ලයුමෙ සඳහන් වුණේ. සත්‍ය සිද්ධිය එය නොවන නිසා මං ලියුමට අස්සන් කෙළේ නෑ. හතරවැනි තට්ටුවෙදී මට හොඳටම ගැහුවා. ඒ නිසා මාස දෙකක් විතර ඉස්පිරිතාලේ ඉන්න වුණා.බන්ධනාගාර ඉතිහාසයේ ප්‍රථම වතාවට ආහාර වර්ජනයක් කළේ මගේ ප්‍රධානත්වයෙන්. මරු සිරා, යකඩයා, විජේවර්ධන, සිංහාසන රත්නායක අපි එකට අනුරාධපුර බන්ධනාගාරයේ හිටියා. ඒ ඉන්කොට හැමෝම යාළුවෝ වුණා. බන්ධනාගාරයට දාන්න පුළුවන් 63 දෙනයි. ඒ වුණත් 800ක් විතර දාලා හිටියා. ඒ දෙන කෑම කන්නත් බෑ. හැරෙන්නවත් ඉඩක් නෑ. වැසිකිලි පහසුකම් නෑ. මේ හේතු සියල්ලත් එක්ක දින හතරක ආහාර වර්ජනයක් මගේ ප්‍රධානත්වයෙන් සිදු කළා.හතර වැනි දවසෙදි බන්ධනාගාර මහ කොමසාරිස් ඒ. ඒ. ද සිල්වා මහත්තයා ආවා. හේතුව බලන්න. බන්ධනාගාරේ මිදුලට අපව රැස් කළා. ආහාර වර්ජනයට හේතු මොනවාද කියලා කොමසාරිස් ඇහුවා. අපට තිබෙන සියලු අපහසුකම් මං කිව්වා. හිරේ සිටින කොල්ලන්ට කන්න මස් දෙනවා කියනවා.ඒත් කිසිම දවසක මස් කෑලි නෑ. හොදි විතරයි දෙන්නෙ. මේ සියලු කරුණු මං ඉදිරිපත් කළා. කොමසාරිස්තුමා සාවධානව අසා සිටියා. සතියක් ඇතුළත බන්ධනාගාරෙට අවශ්‍ය සියලු පහසුකම් ලබා දුන්නා. වැසිකිලි අටකුත්, නාන ටැංකි තුනකුත් අපට දුන්නා. බන්ධනාගාරෙ සිටි සංඛ්‍යාවෙන් භාගයක් වෙනත් ස්ථානවලටත් මාරු කළා.ඉංග්‍රීසි සහ ජර්මන් භාෂා දෙකම මට පුළුවන්. ඒ දවස්වල හිරේ හිටියේ උගත් කොල්ලො. ඉතිං මං ඔවුන්ට ඉංගී‍්‍රසි සහ ජර්මන් භාෂා ඉගැන්නුවා. බන්ධනාගාර නිලධාරීන් මට ගල්ලෑල්ලකුත් ගෙනත් දුන්නා. එහි දී මගෙන් ඉංග්‍රීසි ඉගෙනගත් ළමයෙක් තමයි රජරට විශ්වවිද්‍යාලයේ ඉංග්‍රීසි ප්‍රධානාචාර්ය විදියට සේවය කරනවා. බන්ධනාගාරය තුළ දී මං නාට්‍යයක් කළා. හැමෝම එක් වෙලා නාට්‍ය රඟපෑම් කළා. බන්ධනාගාර නිලධාරින්ගේ තිබෙන වංචා දූෂණ, ගැන කළ ‘රං කන්ද’ නාට්‍ය හින්දා මාව අනුරාධපුරෙන් යාපනය හිරගෙදරට මාරුත් කළා.1974 ජූනි 13 වැනිදා චෝදනාවක් නැතිවම මාව නිදහස් කළා. ජූනි 13 වැනිදා මට විශේෂ දිනයක්. මාව හිරේට ගත්තෙත්, නිදහස් කළෙත්, ලන්ඩන් බී. ඒ. උපාධියේ සමත්ව ප්‍රතිඵල ලැබුණෙත්, මගේ බිරිඳ මට හමුවුණෙත්, ඇය සමඟ විවාහ වුණෙත් මේ සියල්ල සිදු වුණේ ජූනි 13 වැනිදා දිනවලයි. ඒ නිසා ඒ දිනය මට විශේෂයි.පසුකාලීනව මං සිනමාවටත් සම්බන්ධ වුණා. සිනමාවේදී මගේ ගුරුන්නාන්සේ වුණේ ටයිටස් තොටවත්ත මහත්මයා. ඔහුගේ ‘සාගරිකා’ චිත්‍රපටියේ සහාය අධ්‍යක්ෂවරයා වුණේ මං. ඒ වාගේම ‘සාගරිකා’ හා ‘සිහසුන’ චිත්‍රපටි දෙකටම මං රංඟනයෙන් දායක වුණා.මං රඟපෑ ප්‍රථම චිත්‍රපටිය ‘කේසර සිංහයෝ’ එහි රඟපෑමට හමුවුණේ් මට අහම්බෙන්. මං යාළුවෙක් එක්ක බයික් එකේ නුවර යන ගමන් හිටියේ. කිරිබත්ගොඩ හරියේදී එක තැනක කට්ටිය වටවෙලා මොකක්දෝ බලනවා දැක්කා. බයික් එක නවත්තලා අපිත් බැහැල ගියා. එතැන චිත්‍රපටියක් රූගත කරනවා. අපිත් ටිකක් වෙලා බලාගෙන හිටියා. එහි අධ්‍යක්ෂවරයා ජයවර්ධන කියල මගේ යාළුවෙක්. මං ජයවර්ධනට කතා කරල නුවර යන්න ලෑස්ති වුණා.‘වේහැල්ල මාර ප්‍රශ්නනේ. මඟුල් කපු මහත්තයට රඟපාන මිනිහා ඇවිත් නෑ. වේහැල්ලට පුළුවන්ද පොඩි රඟපෑමක් කරන්න ?’’ කියලා අධ්‍යක්ෂවරයා මගෙන් ඇහුවා. මාත් ‘හා’ කියලා රඟ පෑවා. දුන්න ඇඳුම් ඇඳගෙන මං හොඳට රඟ පෑවා. අධ්‍යක්ෂවරයාටත් සතුටුයි. විජය කුමාරතුංගයන් සිනමාවට මුහුණ දුන් ප්‍රථම චිත්‍රපටිය තමයි මේක.නුවර යන්න ලෑස්ති වෙලා මං යාළුවට කිව්වා. අද අපි නිකං කඩේකින් කෑම කන්න ඕන නෑ. මහර රෙස්ට් හවුස් එකෙන් කමු කියලා. අපි යන්න ලෑස්ති වෙනකොට අධ්‍යක්ෂවරයා නැවතත් මට කතා කළා. තව පොඩි චරිතයක් තියෙනවා, බැරිද වෙස් වෙලාන කරන්න’’ කියලා ඔහු මගෙන් ඇහුවා. දෙමළ වැඩකාරයකුගේ චරිතයක් මට රඟ පාන්න තිබුණෙ. එහි එක අවස්ථාවක් තියෙනවා. මට කෙනෙක් ගහන්න එනකොට මං දුවල ගිහිං පොකුණට පනින්න ඕන අවස්ථාවක්.මාත් දුවගෙන ගිහිං පොකුණට පැන්නා. මං හිතුවේ ඒක එතරම් ගැඹුරු නැතිව ඇති කියලා. පැන්නට පස්සේ මාව උඩට එන්නේ නැහැ. ලේ පාරක් ගලාගෙන ගියා. උඩ සිටි අය කලබල වෙලා මාව ඉක්මනට ගොඩට ගත්තා. මගේ ඇගේ පැත්තක්ම තුවාල වෙලා තිබුණා. පොකුණ ඇතුළෙ තිබුණ කැඩුණු යකඩ වතුර මලක තමයි මාව හිරවෙලා තියෙන්නේ. සති ගණනක් මං රෝහලෙත් හිටියා. මට වන්දියකුත් ලබා දුන්නා. එහෙම තමයි මං සිනමාවට ආවේ.මගේ ජීවිතයේ අමතක නොවන සිදුවීම් තව බොහොමයක් තියෙනවා. එකක් තමයි 80 වැඩ වර්ජනයට සහභාගි වෙලා මට රැකියාව අහිමි වුණා. ඒ කාලයේදී මං කොළඹ පිටකොටුවෙ බෝ ගහ යට වෙස්වලාගෙන තැඹිලි කැපුවා. මං කළ රැකියාවලින් හොඳට හම්බකළ රැකියාව ඒක. හැමදාම හවසට රුපියල් 1000, 1200 ක් ගෙදර රැගෙන යනවා. මට ඒ කාලයේ රැකියාව අහිමි වුණත් චන්ද්‍රිකා කුමාරතුංග ජනාධිපතිනියගෙ කාලයේ හිඟ වැටුප් සහිතව විශ්‍රාම වැටුප පවා සාදා දුන්නා.ඉංග්‍රීසි ගුරුවරයෙක්, යතුරු ලේඛකයෙක් සමාජ සේවා නිලධාරියෙක්, සමුපකාර සහකාර කොමසාරිස්වරයෙක්, තිර නාටක රචකයෙක්, ග්‍රන්ථ රචකයෙක්, සිනමාවට, ටෙලිනාට්‍ය රංගනයෙන් හා අධ්‍යක්ෂණයෙන් දායක වූවෙක්, නාට්‍ය උපදේශකවරයෙක් ලෙස නමක් දිනා ඇති වේහැල්ල පියතිලක මහතා මේ වන විට සම්මාන 29 ක් ලබා තිබේ. ඉකුත් 2008 වසරේ දී ඔහු කලාභූෂණ සම්මානයෙන් ද පිදුම් ලැබුවේ ය.කලක් හොරොව්පොතාන ආසනයේ ශ්‍රී ලංකා නිදහස් පක්ෂයේ ආසන සංවිධායකවරයා ලෙසද කටයුතු කළ ඔහු ‘දිනමිණ’ පුවත්පතට ප්‍රවෘත්ති සපයන්නෙක් ලෙස ද කටයුතු කරන්නේ ය.චිත්‍රපටි සඳහා ඔහු අධ්‍යක්ෂණයෙන් සහ රංගනයෙන් පමණක් නොව ගී පද රචනයෙන් ද දායක වී ඇත. ‘ දෙවියන්ගේ තීන්දුව ‘ හි එන මේ ගී පදවැල් ඔහුගේ නිර්මාණයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=f1006295</link>
    <topic>මිනී කන්නන්ගේ කඳවුර</topic>
    <author>දුමින්ද කාරියවසම්</author>
    <content>බියකරු ආරංචියෙන් මුළු මලල්පොළ ගමම බියෙන් ඇළලී ගියේය. උදෑසනම විවෘත කළ කඩයප්පම් කඩේ බොයිලේරුව ඇවිලෙන්නවත් කාලයක් නොවීය. ඇසිලින් නෝනා හනිකට කඩ ලෑලි ටික වසා දැම්මේ හද කීරි ගැහෙන බියෙනි.‘ඇත්තටම සයිමන් මලයෝ ඔය මිනී කන කාපිරි අපටත් හදි කරදර කරාවි ද?’ රොමියල් අයියා හනිකට අඩියට දෙකට ගෙදර දුවන ගමන්ම විමසුවේ මහත් විමතියෙනි. මිනී කන කළු හමුදාව පැමිණෙන පුවත එදා මලල්පොළ ගමේ පැතිර ගියේ එළෙසිනි. ඒ වසර පනහකටත් පෙර සිදුවීමකි.1942 අප්‍රේල් 05 දා ජපන් හමුදාව කොළඹට බෝම්බ දැමූ පුවත ගැන අපේ ගම්වල සිටින පැරැන්ණන් සිහියට නගන්නේ මහත් ත්‍රාසයෙනි. ඒ දෙවන ලෝක යුද සමයයි.මෙය අපේ රටටත් විවිධ අන්දමින් බලපෑ අයුරු බොහෝ වෙනස් විය. දෙවන ලෝක යුද්ධය හමුවේ හිට්ලර්ගේ පාලනය ලොව පුරා පැතිරෙමින් තිබුණි. සිය දහස් ගණන් ජනතාව විනාශ කළ යුද්ධයේ ප්‍රතිඵල අපට ද එදා අත් විඳීමට සිදු වූ අවස්ථා බොහෝය.එහි ප්‍රතිඵලයක් ලෙසින් අපේ රට ද ආසියාවේ හමුදා ප්‍රහාර එල්ල කිරීමට කදිම තැනක් වී තිබුණි.අද අප පියමං කරන්නේ එම දෙවන ලෝක යුද සමයේ ඔත්තු බැලීමටත්, ඉලක්ක සොයා බැලීමටත් යොදා ගත් උසම ස්ථානයටයි. ඒ හල්ගොල්ල වතුයායේ වෑවියතලාවයි. ඔබ වෑවියතලාව කියූ පමණින් නොදැන සිටියත් ස්වාධීන රූපවාහිනී සේවයේ සම්ප්‍රේෂණ කුළුන පිහිටි යටියන්තොට ගැන හොඳින්ම අසා තිබේවි.අග්නිදිග ආසියාවේ යුද හමුදාව භාරව සිටි ජියෝජ ලේටන් හමුදාපතිවරයා සොයා ගත් මෙම ස්ථානය කරුණු කීපයක් නිසාම වැදගත්. කොළඹ සිට කිලෝ මීටර් 75 කටත් වඩා ඈතින් පිහිටි මෙම ස්ථානයේ සිට ඉන්දීය සයුරේ ගමන් ගන්නා ප්‍රහාරක සතුරු හමුදා නැව් දැක ගැනීමට මෙම ස්ථානය කදිම තැනක් විය.හැටන් - කොළඹ මාර්ගයේ යටියන්තොට නගරයෙන් හැරී හල්ගොල්ල වතුයායේ අන්තයේ පිහිටි මෙම ස්ථානය සොබා දහමේ අපූරුවත්වය මොනවට කියාපාන කදිම ප්‍රදේශයකි. දසත පැතිරී ගිය තේ වතු යාය, මනරම් දිය ඇලි, නිල්ල ගැසුණු කඳු වළල්ල හරහා එදා වතු පාලන සමයේ ප්‍රවාහන ක්‍රම හා නිෂ්පාදන අදට ද ඉතිරිව පවතී.එදා අප්‍රිකානු නීග්‍රෝ ජාතික කලු හමුදාව වෑවියතලාවට ගමන් ගන්නා විට අවට ගම් දනව් පුරා මහත් බියෙන් ඇවිලී ගියේ මිනී කන, කටට ඉබි යතුරු දැමූ දරුණු පිරිසක් ලෙසිනි.මෙවැනි දරුණු හමුදාවක් දැක ඇති පිරිසක් අදත් මෙම ගම්වල සිටියත්, මිනී කන එවැනි සිද්ධියක් ඔවුන් දැක නොතිබේ. යුද සමයේ අල්ලා ගත් අප්‍රිකානු යුද සිරකරුවන් මෙලෙසින් රැගෙන යාමේදී මෙසේ ගම්වල පිරිස් බිය වූ පුවතක් මෙලෙස පැතිරී යන්නට ඇත.එහෙත් බ්‍රිතාන්‍ය පාලන සමයේ යටත් විජිතයක් ලෙසින් මෙම ප්‍රදේශය ඔවුන්ගේ අනසකට යටත්ව පැවැති අයුරු අදත් මැනවින් පෙන්නුම් කරයි. තේ දළු රැගෙන යාමට සැදූ යන්ත්‍ර, වෑවියතලාව කඳු මුදුනේ සිට කොළඹ වරාය දැක ගැනීමට සකස් කළ හමුදා ගොඩනැගිලිවල නටඹුන් කිහිපයක් තවමත් ස්වාධීන රූපවාහිනී ප්‍රේක්ෂණ කුළුන පිහිටි ස්ථානයේ දකින්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>29</day>
    </date>
    <link>http://www.dinamina.lk/2010/06/29/_art.asp?fn=f1006296</link>
    <topic>තමුසෙ කොහෙන්ද ඉගෙන ගත්තේ</topic>
    <author>බන්ධුල ආර්. ගුලවත්ත</author>
    <content>විශාල වතු මිල දී ගෙන ඒ ඉඩම් කොටස් කර විකිණීමෙන් නිෂ්පාදනය පැත්තෙන් මහත් විනාශයක් සිදුවන වග ආහාර සහ කෘෂිකර්ම අමාත්‍ය පිලිප් ගුණවර්ධන මහතා දැන සිටියේය. රටට විශාල ආදායමක් ලැබෙන තේ වතු ගැන විශේෂයෙන් කැබලි කර විකිණීමේ ප්‍රතිපත්තිය අනුගමනය නොකළ යුතු බැව් පිලිප් ගුණවර්ධන මහතා තරයේ ම ප්‍රකාශ කළේය.ඒ ම. එ. පෙ. පාලනය කාලයේ ප්‍රතිගාමි සහ ප්‍රගතිශීලි කඳවුරු දෙක අතර ගැටුම ඉතා උච්ඡතම අවස්ථාවට පැමිණි අවධියයි. ප්‍රතිගාමි පිල නියෝජනය කළ ඉඩම් සහ ඉඩම් සංවර්ධන ඇමැති සී. පී. ද සිල්වා මහතා පිලිප් ගුණවර්ධන මහතාගේ අදහසට විරුද්ධව තොරතුරු ඉදිරිපත් කරන්නට ක්‍රමසම්පාදන මණ්ඩලයේ සිටි ආචාර්ය ගාමිණී කොරයා මහතා කැඳවාගෙන විත් සිටියේය. ආචාර්ය ගාමිණී කොරයා හිටපු අගමැති සර් ජෝන් කොතලාවල මහතාගේ බෑණා කෙනෙකි.විශාල වතු කැබලි කිරීමෙන් රටේ ආර්ථිකයට සිදුවන හානියක් නැතැයි ආචාර්ය කොරයා තර්ක කළේය.”තමුසෙ කොහෙන්ද අර්ථ ශාස්ත්‍රය ඉගෙන ගත්තෙ” පිලිප් ගුණවර්ධන ප්‍රශ්න කළේය.”ඇයි? ඔක්ස්පර්ඩ් සහ ලන්ඩන් විශ්වවිද්‍යාලවලින්” ආචාර්ය කොරයා උත්තර දුන්නේ තැති ගැන්මෙනි.”ගිහිල්ල ආයෙ සැරයක් ඉගෙන ගෙන එනවා” පිලිප් ගත් කටටම කීවේය. පිලිප්ට අර්ථ ශාස්ත්‍රය සහ කෘෂිකර්ම විද්‍යාව පිළිබඳ ආචාර්ය උපාධි තිබෙන වග කොරයා නොදැන සිටියා වන්නට ද පුළුවනි.අගමැති බණ්ඩාරනායක මහතා සුපුරුදු මහා හඬින් සිනාසෙන්නට විය. සී. පී. ද සිල්වා උපැස් යුවළ යටින් බිම බලාගෙන සිටියේය. ආචාර්ය ගාමිණී කොරයා ලිපි ගොනුත් උස්සාගෙන යන්නට ම ගියේය. කැබිනට් මණ්ඩලය වතු කැබලි කිරීමට අදාළ පිලිප් ගුණවර්ධන මහතාගේ යෝජනා සභා සම්මත කළහ.සී. පී. ද සිල්වාගේ එම යෝජනාව වසර 20 කට පසු 1977 දී එක්සත් ජාතික පක්‍ෂ රජයෙන් සියයට දෙසීයේ මට්ටමෙන් ක්‍රියාත්මක කළ වග ද සටහන් කළ යුතුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006301</link>
    <topic>ජාතික ආර්ථිකය සවිමත් කරන ජනතාවට සහන සදන අය-වැයක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>පාසල් දරුවන්ට ගැබිනි මවුවරුන්ට, සුබසාධන කඳවුරුවල රැඳී සිටින්නන්ට, සමෘද්ධිලාභීන්ට සහ ගොවි ජනතාවට වැඩි සහන සලසන ජාතික ආර්ථිකය ශක්තිමත් කිරීමට ඉවහල් වන අයවැය ලේඛනයක් වැඩ බලන මුදල් හා ක්‍රම සම්පාදන ඇමැති ආචාර්ය සරත් අමුණුගම මහතා ඊයේ (29) පස්වරුවේ පාර්ලිමේන්තුවට ඉදිරිපත් කළේය.ඉහත දැක්වෙන්නේ ඉන් මුදල් ප්‍රතිපාදන වෙන් කළ අංශ කිහිපයකි.මීට අමතරව මෙවර අයවැයෙන් සහන සැලසෙන අංශ මෙසේ ය.ජාතික මාර්ග පද්ධතියට අලුතෙන් කිලෝ මීටර් 350ක් සහ නව පාලම් 34ක් එක් කෙරේ.* ග්‍රාමීය මාර්ග කිලෝ මීටර් 15,000ක් වැඩි දියුණු කෙරේ.* සංචාරක හෝටල් සහ නවාතැන් ඉදිකිරීම්, තොරතුරු තාක්‍ෂණය, වෙළඳ කටයුතු මෙහෙයුම් කටයුතු, රසායනාගාර කටයුතු හා පර්යේෂණ, වැවිලි කර්මාන්තය, නාගරික සංවර්ධනය, කාර්මික නගර නිර්මාණය, ජාත්‍යන්තර සාප්පු, පශු සම්පත් සහ බලශක්ති සම්පාදනය, උසස් අධ්‍යාපනය, සෞඛ්‍ය පහසුකම්, කෘෂිකර්මාන්තය ආදී විශාල පරාසයක් තුළ විහිදී ඇති ආයෝජන අවස්ථා තවදුරටත් ව්‍යාප්ත කෙරේ.වෘත්තීය සමිතිවල එකඟතාවෙන් නව වැටුප් ව්‍යුහයක් සකස් කිරීමටත් වසර 2011 අය වැය සමඟ ක්‍රියාත්මක කිරීමට අපේක්ෂා කරන වැටුප් වැඩි කිරීම් සඳහා එය පදනමක් කර ගැනීමටත් රජය අපේක්ෂා කරන බවද ඇමැති ආචාර්ය සරත් අමුණුගම මහතා කීවේ ය.නිවැරදි සේවා ව්‍යවස්ථාවක් නොමැති ඇතැම් රාජ්‍ය සේවාවන් සඳහා සේවා ව්‍යවස්ථා සකස් කිරීමටත් වැටුප් හා සේවක සංඛ්‍යා කොමිසම නිර්දේශිත නව වැටුප් ව්‍යුහයන් ක්‍රියාත්මක කිරීමටත් රජය බලාපොරොත්තු වන බවද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006302</link>
    <topic>මහින්ද රාජපක්‍ෂ ජනපතිතුමාට යුක්රේනයේදී ඉමහත් හරසර</topic>
    <author/>
    <content>පැරණි සෝවියට් සංගමයෙන් වෙන් වූ මධ්‍යම ආසියාවේ යුක්රේන් රාජ්‍ය වෙත සැපත් වූ ජනාධිපති මහින්ද රාජපක්ෂ මහතා එහිදී මහත් හරසරින් පිළිගෙන තිබේ.යුක්රේන් ජනාධිපති යනුකොච්චි මහතාගේ ආරාධනය පරිදි තෙදින නිල සංචාරයක් සඳහා දිවයිනෙන් පිටත්ව ගිය ජනාධිපති මහින්ද රාජපක්ෂ මහතා ඇතුළු දූත පිරිස ශ්‍රී ලංකා වේලාවෙන් ඊයේ (29) රාත්‍රී 7.30 ට පමණ යුක්රේනියාවේ කිවු නගරයේ Borispol  ජාත්‍යන්තර ගුවන්තොටුපළ වෙත ළඟා වූහ.මෙහිදී යුක්රේනියා රජය වෙනුවෙන් ශ්‍රී ලංකා ජනාධිපති මහින්ද රාජපක්ෂ මහතා ඇතුළු දූත පිරිස මහත් හරසරින් යුතුව පිළිගන්නා ලද්දේ යුක්රේනියා විදේශ කටයුතු ඇමැති කොස්ටියාන්ටින් ග්‍රිෂ්චේන්කෝ සහ කිවු නගරයේ උප නගරාධිපති ඇලෙක්සෙන්ඩර් පෝපොවි යන මහත්වරුන් ඇතුළු එරට නියෝජිත පිරිස විසිනි.ඉතා සුහදව සහ ගරු ගාම්භීර අන්දමින් මේ පිළිගැනීම සිදුවූ අතර අනතුරුව ජනාධිපතිතුමා ඇතුළු පිරිස රතුª පළස මතින් කැඳවාගෙන යනු ලැබීය.තෙදිනක් වූ සිය සංචාරය තුළදී ජනාධිපතිතුමා යුක්රේනියා ජනාධිපති යනුකොච්චි, අගමැති මයිකෝලා අසාරෝච් යන මහත්වරුන් සමඟ මෙන්ම එරට ඉහළ පෙළේ නියෝජිතයින් කිහිප පළක් සමඟ සාකච්ඡා පැවැත්වීමට නියමිතය.එමෙන්ම සංචාරක, නාවුක, ගමනාගමන සහ ආරක්ෂක යන ක්ෂේත්‍රයන්හි දෙරටට වැදගත් වූ ගිවිසුම් කිහිපයකටද මෙම සංචාරය තුළදී අත්සන් තැබේ. ජනාධිපතිතුමාගේ සංචාරය හා සමගාමීව ශ්‍රී ලංකා - යුක්රේන් ව්‍යාපාරික සමුළුවක්ද පැවැත්වේ.ජනාධිපතිතුමා යුක්රේන් පාර්ලිමේන්තුව නැරඹීමටද නියමිත අතර යුක්රේන් විශ්වවිද්‍යාල සිසුන් අමතා විශේෂ දේශණයක් සිදුකිරීමට ද නියමිතය.ජනාධිපති ආර්යා ශිරන්ති රාජපක්ෂ මැතිණියද, විදේශ කටයුතු ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණි සෙනරත් යන මහත්වරුන්ද ජනාධිපතිතුමා සමඟ මේ සංචාරයට එක්ව සිටී.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006303</link>
    <topic>ආදායම කෝටි 81780වියදම කෝටි 127980</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>මේ වර්ෂයේ (2010) මුළු ආදායම රුපියල් කෝටි 81780 ක් (බිලියන 817.8ක්) ලෙස ද මුළු වියදම රුපියල් කෝටි 127980 ක් (බිලියන 1279.8ක්) ලෙස ද ඇස්තමේන්තු කර ඇත. මේ අනුව වසරේ අයවැය හිඟය රුපියල් කෝටි 43880 ක් ලෙස පුරෝකතනය කර ඇත.වසරේ සමස්ත ආදායමෙන් රුපියල් කෝටි 72900 ක් (බිලියන 729ක්) බදු ආදායම වශයෙන් සහ ඉතිරිය වන රුපියල් කෝටි 8880 (බිලියන 88.8)බදු නොවන ආදායම් වශයෙන් ද එකතු කෙරේ. වසරේ සමස්ත වියදමෙන් රුපියල් කෝටි 92830 ක් (බිලියන 928.3 ක්) වර්තන වියදම් වන අතර රුපියල් කෝටි 35250 ක් (බිලියන 352.5ක්) ප්‍රාග්ධන වියදම් වේ. පුරෝකතනය කර ඇති වර්තන වියදම පසුගිය වසරට වඩා සියයට 5.5 ක වැඩිවීමක් පෙන්නුම් කරයි.අධ්‍යාපනය, සෞඛ්‍යය, ජාතික ආරක්‍ෂාව සහ අනෙකුත් සේවාවන් සඳහා රුපියල් කෝටි 29670 ක් (බිලියන 296.7ක්) වැය කෙරේ.මෙවර අයවැයෙන් සුබසාධන හා පැවරුම් සඳහා ද විශාල මුදලක් වෙන් කර තිබේ. මේ සඳහා වන මුළු වියදම රුපියල් කෝටි 20290 කි. (බිලියන 202.9 කි.) ඉන් රුපියල් බිලියන 93 ක් (කෝටි 9300 ක් රාජ්‍ය සේවක විශ්‍රාම වැටුප් සඳහා වැය කෙරේ.පොහොර සහනාධාරය සඳහා වියදම රුපියල් කෝටි 3000 කි. (බිලියන 30) අනෙකුත් සුබසාධන වියදම් රුපියල් කෝටි 3500 කි. (බිලියන 35 යි) මීට අමතරව තවත් රුපියල් කෝටි 4230 ක් (බිලියන 42.3) රජයේ ව්‍යවස්ථාපිත මණ්ඩලවල මෙහෙයුම් කටයුතු සඳහා සපයා තිබේ.මේ වසරේ ආයෝජන වියදම රුපියල් කෝටි 36150 ක් (බිලියන 361.5) ලෙස පුරෝකතනය කර ඇත. මහා මාර්ග සංවර්ධනය සඳහා රුපියල් කෝටි 8340 ක් (බිලියන 83.4) ක් ද වරාය සහ ගුවන් තොටුපළ සංවර්ධන කටයුතු සඳහා රුපියල් කෝටි 3050 ක් (බිලියන 30.5) ක් ද වෙන් කර ඇත.ජල සම්පාදන කටයුතු සංවර්ධනය සඳහා රුපියල් කෝටි 2500 (බිලියන 25ක්) ක් ද වාරිමාර්ග කටයුතු සඳහා රුපියල් කෝටි 1200 ක් ද (බිලියන 12) සෞඛ්‍ය සහ අධ්‍යාපනය සඳහා රුපියල් කෝටි 4080 ක් (බිලියන 40.8 ක්) ද වැය කෙරේ. ග්‍රාමීය මාර්ග, විදුලිය, සුළු වාරිමාර්ග, ප්‍රජා ජල සම්පාදන සහ ග්‍රාමීය යටිතල පහසුකම් වැඩි දියුණු කිරීමට රුපියල් කෝටි 1600 ක් (බිලියන 16ක්) වෙන් කර ඇත.රුපියල් කෝටි 43880 ක් වූ (බිලියන 438.8) ක් වූ අයවැය හිඟය දේශීය අරමුදල් භාවිතයෙන් මුල්‍යනය (තුලනය) කිරීමට රජය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006304</link>
    <topic>ඩොලර් මිලියන 407.8ක IMF  ණය වාරිකය කඩිනමින්</topic>
    <author>මහින්ද අලුත්ගෙදර</author>
    <content>ලංකාවට ලබා දීමට නියමිත අමෙරිකානු ඩොලර් මිලියන 407.8 ක තුන්වැනි හා සිවු වැනි ණය වාරිකය කඩිනමින් ලබා දීමට ජාත්‍යන්තර මුල්‍ය අරමුදල තීරණය කරයි.ශ්‍රී ලංකාව ට ලබා දෙන ණය වාරිකය සම්බන්ධයෙන් සමාලෝචනය කිරීමට පෙරේදා (28) රැස් වූ ජාත්‍යන්තර මුල්‍ය අරමුදලේ විධායක කමිටුව අදාළ ණය මුදල කඩිනමින් ශ්‍රී ලංකාව ට ලබා දීමට තීරණය කැර ඇති අතර මෙලෙස ශ්‍රී ලංකාවට ලබා දීමට නියමිත සමස්ත ණය මුදල අමෙරිකානු ඩොලර් බිලියන 2.6 කි.මෙම ණය මුදලේ මුල් වාරිකය වූ අමෙරිකානු ඩොලර් මිලියන 322 ක මුදල පසුගිය වසරේ ජූලි මාසයේ දී ශ්‍රී ලංකාව ට ලබා දුන් අතර එහි දෙවැනි වාරිකය වූ අමෙරිකානු ඩොලර් මිලියන 330 ක මුදල එම වසරේ නොවැම්බර් මාසයේ දී ප්‍රදානය කෙරිණි.ඉන් අනතුරුව තෙවැනි ණය වාරිකය ශ්‍රී ලංකාවට ලබා දීමට පෙර ශ්‍රී ලංකාවේ ආර්ථික වර්ධනය, උද්ධමනය, සේවා ව්‍යුක්තිය ආදී අගයන් පිළිබඳ අධීක්ෂණය කිරීමට මේ වසරේ මැයි මාසයේ 12 දා සිට 21 දා තෙක් ජාත්‍යන්තර මුල්‍ය අරමුදලේ නියෝජිත කණ්ඩායමක් ශ්‍රී ලංකාවට පැමිණියේ ය. එම නියෝජිත කණ්ඩායමේ වාර්තාව සැලකිල්ලට ගත් ජාත්‍යන්තර මුල්‍ය අරමුදලේ විධායක කමිටුව ශ්‍රී ලංකාවේ ආර්ථික වර්ධනය යහපත් හෙයින් ඔවුනගේ තෙවැනි හා සිවුවැනි ණය වාරිකය ලබා දීමට තීරණය කෙරිණි.මේ වැඩ සටහන එක් වසරකින් දීර්ඝ කරන ලෙසට ශ්‍රී ලංකා බලධාරීන් කරන ලද ඉල්ලීමට ද එකඟත්වය ලැබී තිබේ.ශ්‍රී ලංකාව ලබා ඇති ආර්ථික වර්ධනය මේ දක්වා ශක්තිමත් බවත් සමස්ත ආර්ථිකයේ දියුණුවක් පෙන්නුම් කරන බවත් ජාත්‍යන්තර මුල්‍ය අරමුදලේ නියෝජ්‍ය කළමනාකාර අධ්‍යක්ෂ හා වැඩ බලන සභාපති නඔයුකි ෂිනොහාරා මහතා සඳහන් කරයි.ශ්‍රී ලංකා මහ බැංකුව විදේශ විනිමය වෙළෙඳ පොළේ සංචිත ඉහළ දැමීමට කටයුතු කරමින් සිටින අතර 2010 අය වැයෙන් සංකීර්ණ බදු ප්‍රතිසංවිධානයක් සිදුවනු ඇතැයි ද හෙතෙම ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006305</link>
    <topic>ගර්භාෂයෙන් පිටත වැඩුණු දරුවෙක් කාසල් රෝහලේ දී උපත ලබයි</topic>
    <author>සන්ධ්‍යා කරුණාරත්න</author>
    <content>මවකගේ ගර්භාෂයෙන් පිටත උදර කුහරය තුළ වැඩුණු දරුවකු ලැපරෝපොමයි (Laporopomy) ශල්‍යකර්මයෙන් මෙලොවට බිහිකරලීමට කාසල් වීදිය කාන්තා රෝහලේ ශල්‍ය විශේෂඥ වෛද්‍යවරු ඊයේ (29දා) සමත් වූහ.ශ්‍රි ලංකාවේ මෙවැනි ශල්‍යකර්මයකින් දරුවකු බිහි කළ ප්‍රථම අවස්ථාව මෙයයි.ශල්‍යකර්මයෙන් පසුව දියණියක් උපත ලබා ඇති අතර සාමාන්‍ය දරුවකු ඉපදෙන බරට සමානව කිලෝග්රූම් දෙක හමාරක පමණ බරකින් දරුවා උපත ලබා ඇත. මව සහ දරුවා සුවයෙන් පසු වන බව රෝහල් අධ්‍යක්ෂිකා වෛද්‍ය රාණි ප්‍රනාන්දු මහත්මිය පැවැසුවාය.ශල්‍යකර්මය සිදු කිරීමේ දී මවගෙන් හෝ බබාගෙන් විශේෂ රුධිර වහනයක් සිදු නොවූ බවද මවගේත් දරුවාගේත් වැඩි ආරක්ෂාව සඳහා මව මවුවරුන්ගේ දැඩි සත්කාර ඒකකයටත් දරුවා ළමා දැඩි සත්කාර ඒකකයටත් ඇතුළත් කර ඇති බව ද වෛද්‍ය රාණි ප්‍රනාන්දු මහත්මිය කියා සිටියාය.මොනරාගල ප්‍රදේශයේ මවක විසින් මේ දරුවා බිහි කර තිබේ. මේ මව දරුවා පිළිසිඳ ගැනීම පිළිබඳ මාතෘ සායනවලට සහභාගි වුවත් සායනවලදී මවගේ හා කළලයේ විශේෂත්වයක් වෛද්‍යවරුන්ට හසු වී නොමැත.දරුවා පිළිසිඳ ගෙන මාස අටක්, නවයක් පමණ ගත වූ පසුව කළලය තිබෙන්නේ ගර්භාෂයේ නොව උදර කුහරයේ බවට හඳුනාගෙන ඇත.ඇය දරුවා බිහි කිරීමට මොනරාගල රෝහලට ඇතුළත් වූ පසුව මොනරාගල රෝහලෙන් කොළඹ කාසල් වීදිය කාන්තා රෝහලට මාරුකර එවා තිබේ. ඒ අනුව ලැපරෝපොමයි සැත්කමෙන් මෙම දරුවා බිහිකරලීමට කාසල් කාන්තා රෝහලේ විශේෂඥ ශල්‍ය වෛද්‍යවරු සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006306</link>
    <topic>විදුලිය සංවර්ධනයටමිලියන 15700ක්</topic>
    <author>චමීර ඇල්ලදෙණිය</author>
    <content>විදුලිබලය බෙදාහරින මධ්‍ය වෝල්ටීයතා ජාල සංවර්ධන කිරීමට රුපියල් මිලියන පහළොස් දහස් හත්සියයක (15,700) මුදලක් වැය කිරීමට රජය පියවරගෙන ඇත.මෙම ව්‍යාපෘතිය 2017 දක්වා ක්‍රියාත්මක කිරීමට විදුලිබල හා බලශක්ති අමාත්‍යාංශය බලාපොරොත්තු වේ. මධ්‍ය වෝල්ටීයතාව බෙදාහැරීමප්‍රවර්ධනය කිරීම මගින් ඉදිරි ඉල්ලුම් වර්ධන සපුරාලීමට හා ග්‍රාමීය ප්‍රදේශවල විදුලි අවශ්‍යතා සඳහා ජාල ප්‍රසාරණය පහසු කිරීමට අවශ්‍ය විදුලිබල බෙදාහැරීම් ජාලවල ප්‍රවර්ධන හදුනා ගැනීමට විදුලිබල අමාත්‍යාංශය සමත්ව ඇත.ප්‍රාථමික උපපොළ සංවර්ධන කර්මාන්ත සමඟ මධ්‍ය වෝල්ටීයතා අධිවේගී රැහැන් මාර්ග, බෙදා හැරීමේ ග්‍රැනට්වලට අමතරව මධ්‍යවෝල්ටීයතා රැහැන් ප්‍රතිසන්නයන කර්මාන්ත රැසක් දිවයින පුරා ස්ථාපනය කිරීමට විදුලිබල මණ්ඩලය සැලසුම්කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006307</link>
    <topic>සිරුරේ කොටස් රස පරීක්‍ෂකට යවයි</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>ඝාතනයට ලක්වූ ඉන්දීය ජාතික අරක්කැමියාගේ මරණය සම්බන්ධයෙන් තවදුරටත් පරීක්‍ෂණ සිදු කිරීම සඳහා සිරුරේ කොටස් රජයේ රස පරීක්‍ෂකවරයා වෙත යැවීමට හලාවත දිස්ත්‍රික් රෝහලේ ප්‍රධාන අධිකරණ වෛද්‍ය නිලධාරි ඩී. කේ. විජේවර්ධන මහතා තීරණය කැර ඇත.මේ මරණය සම්බන්ධයෙන් ඊයේ (29) පස්වරුවේදී පශ්චාත් වෛද්‍ය පරීක්‍ෂණය සිදු කළ අධිකරණ වෛද්‍ය නිලධාරිවරයා අරක්කැමියාගේ හිස හා ගෙල පෙදෙසේ පහර දුන් සලකුණු දක්නට තිබෙන බැවින් මරණයට හේතු තීරණය කිරීම පරීක්‍ෂණ තත්ත්වයක පවතින බවට තීරණය කෙළේය.මියගොස් තිබුණේ දකුණු ඉන්දියාවේ මදුරෙයිහි විසූ තෙන්නරාසා සෙල්වරාජ් (24) නමැති අරක්කැමියෙකි. ඔහුගේ සිරුර පසුගිය 27 වන දින දහවල් වෙරළේ තිබී ගම්වාසීන් විසින් සොයාගෙන මුන්දලම පොලිසියට දැනුම් දී තිබුණි.මෙම සිරුර වෙරළට ගෙනැවිත් දැමීමට යොදා ගත් බව කියන කැබ් රථයක් හා එහි සිටි අපරාධ පරීක්‍ෂණ දෙපාර්තමේන්තුවේ ස්ථානාධිපතිවරයකු හා වැල්ලවත්ත අවන්හල් හිමිකරුවකු පසුව පොලිසිය විසින් අත්අඩංගුවට ගනු ලැබූහ.එම ආපන ශාලාවේ අරක්කැමියෙකු වශයෙන් මියගිය තරුණයා සේවය කළ අතර, එහි සේවයට අකමැති බැවින් ඔහු පසුගිය 26 වන දින කොළඹ සිට ලංගම බසයකින් මන්නාරම බලා යන අතර අපරාධ පරීක්‍ෂණ දෙපාර්තමේන්තු නිලධාරීන් අත්අඩංගුවට ගෙන සැකකාර ස්ථානාධිපතිවරයා වෙත බාරදී තිබූ බවත්, පොලිස් පරීක්‍ෂණ අනුව හෙළි වී ඇත.මෙම මරණය පිළබඳව පොලිස් කණ්ඩායම් තුනක් මගින් තවදුරටත් පරීක්‍ෂණ සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006308</link>
    <topic>එජාප මන්ත්‍රීහු සභා ගැබඅශෝභන කරති</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>අයවැය ලේඛනය ඉදිරිපත්කරන අවස්ථාවේ සභා ගැබේ සටන්පාඨ කියමින් පෝස්ටර් ප්‍රදර්ශනය කරමින් එක්සත් ජාතික පක්ෂ මන්ත්‍රීවරු පාර්ලිමේන්තු අයවැය ඉතිහාසය ඊයේ (29) පස්වරුවේ අශෝභන කළහ.මීට ඉහත අයවැය ඉදිරිපත් කරන ලද අවස්ථාවලදී යම් අදහසක් පළකරනු හෝ පැහැදිලි කර ගැනීමක් හෝ හැර මේ ආකාරයට ඝෝෂාකාරීව විපක්ෂය හැසිරෙනු දක්නට ලැබී නැත.වැඩබලන මුදල් ඇමැති ආචාර්ය සරත් අමුණුගම මහතා අයවැය කතාව අවසන් කිරීමට ආසන්න වෙත්ම නැගී සිටි කුරුණෑගල දිස්ත්‍රික් එජාප මන්ත්‍රී දයාසිරි ජයසේකර මහතා රීති ප්‍රශ්නයක් මතු කරමින්අයවැය යෝජනා මොනවාදැයි විමසුවේය. ඒ සමගම තම මේස මත නවාගෙන තිබූ පෝස්ටර් දිග හැරගත් එජාප මන්ත්‍රීවරු නැගී සිටිමින් අයවැයට එරෙහිව ඝෝෂා කරන්නටත් සටන් පාඨ කියන්නටත් පටන් ගත්හ.මේ අවස්ථාවේ විපක්ෂ නායක රනිල් වික්‍රමසිංහ මහතා නිහඬ පිළිවෙතක් අනුගමනය කරමින් සිය අසුනේ සිටියේය. එජාප මන්ත්‍රීවරුන් නොනවත්වාම ඝෝෂා කිරීම නිසා සභාවේ ඇති වූයේ මහා ඝෝෂාවකි. එජාප ඝෝෂාවට ආණ්ඩු පක්ෂයේ මැති ඇමැතිවරුන්ද ප්‍රතිචාර දැක්වීම නිසා ඝෝෂාව ගාලගෝට්ටියක් බවට පත්විණි.මේ ගාලගෝට්ටිය මධ්‍යයේ වැඩබලන මුදල් ඇමැතිවරයා නොනවත්වා අයවැය ලේඛනය ඉදිරිපත් කෙළේය. පස්වරු 4.00 ට පමණ ගාලගෝට්ටිය ඇරැඹිණි. එහි හඬ නොතකා ඇමැතිවරයා අයවැය ලේඛනය සම්පූර්ණයෙන්ම කියවා අවසන් කළේ පස්වරු 4.05 ට පමණය.පාර්ලිමේන්තු රැස්වීම අවසන් වීමෙන් පසු වැඩබලන මුදල් ඇමැතිවරයාගේ තේපැන් සංග්‍රහය මන්ත්‍රී භෝජනාගාරයේ පැවැත්විණි. සටන්පාඨ කියමින් අයවැයට විරෝධය දැක්වූ එජාප මන්ත්‍රීවරුන් රැසක්ම තේපැන් සංග්‍රහයට සහභාගි වූහ. එහෙත් විපක්ෂ නායකවරයා එහි නොපැමිණියේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n1006309</link>
    <topic>නව පාර්ලිමේන්තුවේ ප්‍රථම අයවැයෙන්සියලු දෙනාට හොඳ ජීවන තත්ත්වයක්</topic>
    <author/>
    <content>නව පාර්ලිමේන්තුවේ ප්‍රථම අයවැය වැඩ බලන මුදල් ඇමැති ආචාර්ය සරත් අමුණුගම මහතා ඊයේ (29) පස්වරුවේ ආණ්ඩුපක්‍ෂයේ අත්පොලසන් මධ්‍යයේ ඉදිරිපත් කෙළේය.පස්වරු 2.05 ට අයවැය කථාව ආරම්භ කළ වැඩ බලන මුදල් ඇමැතිවරයා පස්වරු 4.05 ට කථාව නිමකෙළේය.ජනාධිපති මහින්ද රාජපක්‍ෂ මහතා ‘මහින්ද චින්තන ඉදිරි දැක්ම’ මැතිවරණ ප්‍රතිපත්ති ප්‍රකාශයේ අන්තර්ගත සියලු කරුණු ඉටුකර සියලු දෙනාට හොඳ ජීවන තත්ත්වයක් සහතික කරමින් ජනතාවට ලබාදුන් සියලු පොරොන්දු ඉෂ්ටකරන බව සඳහන් කරමින් සිය අයවැය කතාව නිමකරද්දී දෙපැයක් ගතවී තිබිණි.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් පසු කතානායක චමල් රාජපක්‍ෂ මහතාගේ ප්‍රධානත්වයෙන් පාර්ලිමේන්තුව ඊයේ පස්වරු 2.00ට රැස්විය.මින් ඉදිරියට පාර්ලිමේන්තු රැස්වීම් පස්වරුවේ පැවැත්වීමේ සමාරම්භයද අයවැය ඉදිරිපත්කිරීමත් සමඟ ඊයේ ඇරැඹිණි.සභාවේ දිනට නියමිත කටයුතු ආරම්භයට පෙර කථානායකවරයා නිවේදන ඉදිරිපත් කෙළේය. අනතුරුව ලිපි ලේඛනාදිය පිළිගන්වන ලදී.ඊයේ පස්වරු 1.30 වන විට ආණ්ඩු පක්‍ෂයේ හා විපක්‍ෂයේ මැති ඇමැතිවරුන් සභාගැබට පැමිණෙන්නට පටන් ගෙන තිබිණි.කතානායක ගැලරියේ විදේශ තානාපතිවරුන් හා විශේෂ අමුත්තන් අසුන්ගෙන සිටි අතර මහජන ගැලරිවල ආරාධිතයෝ වූහ. පස්වරු 1.58 පමන වන විට අගමැති දි. මු. ජයරත්න මහතා සභාවට පැමිණ අසුන් ගත්තේය. අයවැය ලේඛනය සහිත ලිපි ගොනුව ද සුරතින් ගෙන වැඩබලන මුදල් ඇමැති ආචාර්ය සරත් අමුණුගම මහතා සභාගැබට පිවිසියේය.ඇමැතිවරයාගේ අලුපැහැයට හුරු ක්‍රීම් පැහැති යුරෝපීය ඇඳුම් කට්ටලය රතු පැහැති ටයි පටියෙන් තවත් අලංකාර වී තිබිණි. වම් පස උඩ සාක්කුවේ රතුපැහැති ලේන්සුවක් ද විය. ඇමැතිවරයා සිනාමුසු මුහුණින් සබාගැබට පැමිණෙනවිට ආණ්ඩුපක්‍ෂය අත්පොළසන් දුන්හ.වෙනදා නියෝජ්‍ය ඇමැතිවරුන්ට වෙන්කර තිබෙන ආණ්ඩු පක්‍ෂයේ තුන්වැනි ;පළේ අසුන් ගන්නා ආචාර්ය අමුණුගම වැඩබලන මුදල් ඇමැතිවරයා අයවැය ඉදිරිපත් කිරීම සඳහා ඉදිරි පෙළ අසුනකට ගියේය. එම අසුන විදේශ කටයුතු ඇමැති මහාචාර්ය ජී. ඇල්. පීරිස් මහතාට හිමි අසුන විය.මේ අවස්ථාවේ විදේශ ඇමැතිවරයා සභාගැබේ නොවීය.අයවැය කතාව නිම කිරීමට ආසන්නයේ විපක්‍ෂයේ එක්සත් ජාතික පක්‍ෂ මන්ත්‍රීවරුන් නැගිට ඝෝෂා කරන්නට පටන් ගැනීමත් සමඟ ඊට ආණ්ඩු පක්‍ෂයේ මැති ඇමැතිවරුන් ද ප්‍රතිචාර දැක්වීම නිසා ඇතිවූ කාලගෝට්ටිය මධ්‍යයේ ඇමැතිවරයා සිය අයවැය කතාව සම්පූර්ණයෙන් කියවා අවසන් කෙළේය.පාර්ලිමේන්තුව අද (30) පෙ. ව. 9.30 ට යළි රැස්වෙන බව කතානායකවරයා නිවේදනය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n10063010</link>
    <topic>ලොතරැයි අලෙවි කළ ආබාධිතයාටකළුගලකින් පහර දී මරා දමලා</topic>
    <author>සුරන්ජිත් පෙරේරා</author>
    <content>රෝද පුටුවෙන් ගොස් ලොතරැයි විකුණන ආබාධිත තරුණයෙකු සතු මුදල් සහ ලොතරැයි පැහැරගෙන කළුගලකින් හිසට පහරදී ගල්කිස්ස පොලිසියට ආසන්න පුද්ගලික ආයතනයක් ඉදිරිපිටදී පෙරේදා 28 දින රාත්‍රී යේ මරා දමා ඇත.රාත්‍රි ආහාර සඳහා කෑම පැකට්ටුවක් රැගෙන නිවසට යමින් සිටියදී එක් වරම රාත්‍රීයේ ඇතිවූ වර්ෂාව නිසා අසල පිහිටි පුද්ගලික ඉන්ෂුවරන්ස් ආයතනයක ගොඩනැඟිල්ලේ ඉදිරිපිට වැස්ස අවසන් වනතුරු රැදී සිටියදී යම්කිසි පුද්ගලයකු මුදල් හා ලොතරැයි පැහැරගෙන මෙම ඝාතනය සිදුකර ඇති බව ගල්කිස්ස පොලිසිය සැකකරයි.ඝාතනයට ලක් වූ තරුණයා මහේෂ් පෙරේරා නැමැති 38 හැවිරිදි වියේ පසුවූ අයෙකි. ඔහු සිය දෙමව්පියන් රැකබලාගෙන ශ්‍රී ජන මාවත අත්තිඩිය ප්‍රදේශයේ පදිංචිව සිටින බව පොලිසිය පැවසීය.උපතින්ම ආබාධිත තතත්ත්වයෙන් පසු වූ තම මල්ලී තමන්ගේ උත්සාහයෙන් ස්වයංරැකියාවක් ලෙස ලොතරැයි අලෙවි කරමින් තම දෙමාපියන්වද පෝෂණය කළ බව මිය ගිය මහේෂ්ගේ සොහොයුරිය ශාමලි පෙරේරා මහත්මිය පැවසුවාය.මෙම තරුණයා ඝාතනය කළ පුද්ගලයා විසින් පැහැරගත් ලොතරැයි විශාල ප්‍රමාණයක් අසල කුණු ගොඩකට සහ ගස් අතරට විසිකර දමා ඇති බවත් පහරදීම සඳහා යොදාගත් කලුගලෙන් තරුණයාගේ හිසේ වම් පසට දරුණු පහරක් එල්ල කර ඇත්තේ රෝද පුටුවෙන් බිමට ඇද දැමීමෙන් පසු ව බවද පොලිසිය කියයි.ඝාතනයට යොදාගත් විශාල කලු ගල මළසිරුර අසලම වැටි තිබූ අතර රාත්‍රී ආහාර සඳහා මිලදී ගත් බත් පැකට්ටුවද ඒ අසලම ලිහා දමා තිබියදී පොලිසිය සොයාගෙන ඇත.සිද්ධියට සම්බන්ධ සැකකරු හඳුනාගැනීම සඳහා ගල්කිස්ස පොලිසියේ අපරාධ අංශයේ ස්ථානාධිපති තිස්ස සුගතපාල මහතා ඇතුලු නිලධාරීන් කණ්ඩායමක් වැඩිදුර පරීක්‍ෂණ සිදුකරති.ගල්කිස්ස මූලස්ථාන පොලිස් පරීක්‍ෂක මහේෂ් පෙරේරා මහතාගේ උපදෙස් මත අපරාධ ස්ථාන පරීක්‍ෂණ නිලධාරින් වන ප්‍රධාන පොලිස් පරීක්‍ෂක විජේවර්ධන සහ පොලිස් කොස්තාපල් වරුන් වන (37986) රූපසේන (23893) බණ්ඩාර යන මහත්වරු පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n10063011</link>
    <topic>කුරුණෑගල සඳගල ප්‍රදේශයම හඬවාඑකම පවුලේ 6ක් එකම වළේ මිහිදන්</topic>
    <author>කුරුණෑගල දිස්ත්‍රික් සංචාරකගුණරත්න ලියනාරච්චි</author>
    <content>කුරුණෑගල දැදුරුඔය පාලම අසලදී පසුගිය (27) දා සිදුවුණු රිය අනතුරින් මියගිය එකම පවුලේ හයදෙනාගේ මළසිරුරු උහුමීය සඳගල දම්පිටිය පොදු සුසාන භූමියේදී ඊයේ (29) දස දහස් ජනතාවගේ සෝ සුසුම් මැද එකම වළක මිහිදන් කෙරිණි.කුරුණෑගල සඳගල පදිංචි එකම පවුලේ ඩී. එම්. ඇග්නස්, තිලක් සුසන්ත, ඉන්ද්‍රානි කුමාරි, මල්ෂා මීදුම් මනහර, කපිල ප්‍රදීප්, පසිඳු දිල්ෂාන් යන අය මේ අනතුරින් මරුමුවට පත්වූහ.මළසිරුරු රැගත් අවමංගල පෙරහර දසදහස් ජනතාවගේ දුක් කඳුළු මැදින් සඳගල දම්පිටිය පොදු සුසාන භූමිය කරා ගෙන එන ලදී.මළහිරු බසින හෝරාවේදී සඳගල දම්පිටිය ප්‍රදේශයේ ජනතාවගේ විලාප මැද එකම පවුලේ සයදෙනාගේ මෘත දේහ මිහිදන් කෙරිණි.එහිදී අනුශාසනාවක් කළ වයඹ අධිකරණ සංඝනායක ජනාධිපති ආගමික උපදේශක රැකව ජිනරතන නාහිමියෝත් මෙසේ පැවැසූහ. රියදුරා තම වගකීම හරිහැටි ඉටුකළා නම් මෙවන් අකල් මරණ සිදුවෙන්නේ නැහැ.ලෝක ධර්මතාව අනුව කවුරුත් මියයනවා. මේ අය නාගදීප පුදබිම වැඳපුදා ගෙන නිවෙස් බලා ආපසු එමින් සිටියදී මෙම අනතුර සිදුවුණේ කල්පනාවෙන් කටයුතු නොකළ නිසයි.නැෙඟනහිර දිශාව භාර නියෝජ්‍ය පොලිස්පති එඩිසන් ගුණතිලක මහතා - වාහන ලක්ෂ 3-4 මාර්ගවල ධාවනය වෙනවා. අපි ප්‍රවේශමෙන් වැඩකළ යුතුයි. වෙනදා පැයකින් යන ගමන අද පැය 2-3 ක් ගත වෙනවා. පොලිසියට මාර්ගවල රාජකාරි සඳහා නිලධාරි වැඩියෙන් යොදන්න සිද්ධ වෙලා. රිය පදවන අය කරන වැරදි දිනෙන් දින වැඩි වෙනවා.මෙම අවමංගල උත්සවයේදී වයඹ පළාත් සභා මන්ත්‍රීවරුන්, කුරුණෑගල නාගරික මන්ත්‍රීවරු, පොල්ගහවෙල ප්‍රාදේශීය සභා මන්ත්‍රීවරු ඇතුළු විශාල පිරිසක් කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=n10063012</link>
    <topic>අමාත්‍යාංශ සඳහා වාර්ෂික වෙන් කිරීම්</topic>
    <author/>
    <content>1. කථානායකතුමනි, අතිගරු ජනාධිපති මහින්ද රාජපක්ෂ මැතිතුමාගේ දුරදක්නා නිවැරදි නායකත්වය යටතේ 2010 වසර සඳහා වූ අයවැය මෙම ගරු සභාවට ඉදිරිපත් කිරීමට ලැබීම මා ලද විශාල ගෞරවයක්.2. 2010 ජනවාරි මාසයේ දී අතිගරු ජනාධිපතිතුමාටත්, 2010 අප්‍රේල් මාසයේදී මහ මැතිවරණය තුළින් එක්සත් ජනතා නිදහස් සන්ධානයටත් අති මහත් ජනවරමක් ලබාදීම පිළිබඳ මේ රටේ මහජනතාව වෙත කෘතඥතාවය පළ කිරීම මගේ පරම යුතුකමක් වෙනවා.අතිමහත් බහුතරයකින් මෙම මැතිවරණ දෙකේදීම ජයග්‍රහණය කිරීමට හැකිවීම 2005 දී අප රටේ නායකත්වය භාර ගනිමින් අතිගරු ජනාධිපතිතුමා ගෙන ගිය වැඩපිළිවෙළ ජනතාව පැහැදිලිවම අනුමත කර තිබීමක්.එල්.ටී.ටී.ඊ. ත්‍රස්තවාදය සාර්ථකව සහමුලින්ම මර්දනය කිරීමට සහ සාමය ස්ථාපිත කිරීමට අතිගරු ජනාධිපතිතුමා ගනු ලැබූ අභීත පියවර නිසා, තුනෙන් දෙකකට ආසන්න ඡන්දදායකයින් පිරිසක් එතුමා කෙරෙහි විශ්වාසය තැබුවා.ශ්‍රී ලංකාව ආසියාවේ ආශ්චර්ය බවට පත් කිරීමට “මහින්ද චින්තන-ඉදිරි දැක්ම” ජනාධිපතිවරණ ප්‍රකාශය මගින් ලබාදුන් පොරොන්දුව රටේ ජනතාව හදවතින්ම වැළඳ ගත් බවද මෙම මැතිවරණ දෙකෙන්ම ලබාදුන් ජනවරම මගින් තහවුරු වෙනවා.3. ගරු කථානායකතුමනි, ඉදිරියේදී පැවැත්වීමට නියමිතව තිබූ ජනාධිපතිවරණය සහ මහ මැතිවරණය හේතුවෙන් 2010 වසරේ පළමු මාස හතර වෙනුවෙන් අතුරු සම්මත යෝජනාවක්, 2009 නොවැම්බර් මාසයේදී පසුගිය පාර්ලිමේන්තුව මගින් අනුමත කළා.ඉන් අනතුරුව සම්පූර්ණ අයවැයක් සකස් කිරීම සඳහා පවතින කාලය ප්‍රමාණවත් නොවූ බැවින්, ආණ්ඩුක්‍රම ව්‍යවස්ථාවේ 150 (3) ව්‍යවස්ථාවට අනුව ජනාධිපතිතුමා විසින් තවත් මාස තුනකට රජයේ වියදම් දැරීම සඳහා බලය ලබා දුන්නා.ඒ අනුව, මෙම අයවැය මගින් එම අවස්ථා දෙකේදීම දරන ලද වියදම් ද 2010 වසරේ ඉතිරි කොටස සඳහා අවශ්‍ය වියදම් ද ඇතුළත්ව මෙම වාර්ෂික විසර්ජන ගිණුම ඉදිරිපත් කර පාර්ලිමේන්තුවේ අනුමැතිය ලබා ගැනීමට බලාපොරොත්තු වෙනවා.එම නිසා මේ ගරු පාර්ලිමේන්තුවට ඉදිරිපත් කර ඇති කෙටුම්පත් ඇස්තමේන්තුවල සඳහන් එක් එක් අමාත්‍යාංශ හා වැඩසටහන් සඳහා විස්තර කර ඇති වාර්ෂික වෙන් කිරීම් වෙනුවෙන් මේ ගරු සභාවේ අනුමැතිය අවශ්‍යයි.ෂ;ශ්ෂයෙන්ම, පෙර පැවැති අමාත්‍යාංශවල වියදම් නව අමාත්‍යාංශ වෙත අන්තර්ග්‍රහණය කරමින් මේ වසර අවසානයට පෙර පාර්ලිමේන්තුව වෙත ඉදිරිපත් කිරීමට නියමිත 2011 අයවැය සඳහා ශක්තිමත් පෙර සූදානමක් ලෙසට ගෙන එන අන්තර් අයවැයක් වශයෙන් මෙය මා හඳුන්වන්න කැමතියි.4. ගරු කථානායකතුමනි, අපගේ රජය බොහෝ අභියෝග සාර්ථකව කළමනාකරණය කළා. විසිහය වසරක ගැටුම් නිම කොට මුළු රටම එක්සේසත් කොට තිබෙනවා. සාමය හා එක්සේසත්කම ශ්‍රී ලංකාවට යථාර්ථයක් කළ නිර්භීත රණවිරුවන්ට මේ අවස්ථාවේ දී මාගේ හදපිරි කෘතඥතාවය පුද කරනවා.ප්‍රාණ ඇපකරුවන් තුන් ලක්ෂයකට ආසන්න පිරිසක් මුදා ගනිමින් අපේ රණවිරුවන් මෙහෙය වූ මානුෂීය මෙහෙයුම ඉතා ප්‍රශංසනීය වූවා පමණක් නොව එම සමස්ත ක්‍රියාවලියේදී සේනාධිනායකයා වශයෙන් අතිගරු ජනාධිපතිතුමාගේ නායකත්වයෙන් ආරක්ෂක සේවාවන් කටයුතු කළේ එවැනි කටයුත්තකදී පිළිපැදිය යුතු සියලුම ජාත්‍යන්තර මූලධර්මයන්ට ගරු කරමිනුයි.එම ක්‍රියාවලියේදී සැඟවීමට කිසිවක් නැතුවා පමණක් නොව එවැනි කටයුතු සොයා බැලීමේ මුවාවෙන් රටේ අභ්‍යන්තර කටයුතුවලට ඇඟිලි ගැසීමටද කිසිවෙකුට අයිතියක් ද නැහැ. අප රට මුහුණ දුන් දරුණුතම ස්වාභාවික ආපදාව වූ සුනාමි ව්‍යසනයෙන් හානියට පත් වූ මුහුදු තීරයේ ප්‍රදේශ දැන් සාමාන්‍ය තත්ත්වයට පත් කර තිබෙනවා.එම ආපදාවෙන් සිදු වූ හානියෙන් පසු නැවත යථා තත්ත්වයට පත්වීමේදී, එම ආපදාවන්ට මුහුණ දුන් අනික් රටවලට වඩා ඉදිරියෙන් සිටිමින් ආදර්ශමත් ප්‍රගතියක් අපේ රජය පෙන්නුම් කළා. එමගින් මෙවැනි ස්වාභාවික ආපදා මෙන්ම මිනිසුන් විසින් ඇති කරනු ලබන ආපදා කළමනාකරණය කර ගැනීමේ පරිනත බව අප රට පෙන්නුම් කරනවා.5. පසුගිය වකවානුවේදී ඇති වූ ගෝලීය ආර්ථික හා මූල්‍ය අර්බුදය හමුවේ, අප රටේ එකඳු බැංකුවක් හෝ මූල්‍ය ආයතනයක් බිඳ නොවැටී කළමනාකරණය කර ගැනීමට අපට ශක්තියක් තිබුණා.දැඩි මුදල් හිඟයන් සහ රාජ්‍ය මූල්‍ය පීඩනයන් හමුවේ වුවද යටිතල පහසුකම් සංවර්ධන කටයුතු අඛණ්ඩව හා සාර්ථකව කරගෙන යාමට අපට හැකි වුණා.මේ කලාපයේ ඉහළ මට්ටමකින් ආර්ථික කටයුතු සිදුවන නව ආර්ථිකයක් බවට ශ්‍රී ලංකාව පරිවර්තනය කිරීම සඳහා, විදුලිබලාගාර, වරාය හා ගුවන්තොටුපළ, අධිවේගී මාර්ග, පාලම් හා මාර්ග පද්ධතිය, නව වාරි මාර්ග යෝජනා ක්‍රම, පානීය ජල යෝජනා ක්‍රම, පාසල්, විශ්ව විද්‍යාල, ආරෝග්‍යශාලා, ක්‍රීඩාගාර මෙන්ම සාකච්ඡා හා සම්මන්ත්‍රණශාලා සහ අනෙකුත් යටිතල පහසුකම් සංවර්ධනය කිරීමට පුළුල් රාජ්‍ය ආයෝජනයක් කිරීම “රන් දොර” වැඩසටහන යටතේ අතිගරු ජනාධිපතිතුමාගේ නායකත්වයෙන් සිදුවන බව රටටම පැහැදිලිව දකින්න පුළුවන්.පැවැති දැඩි ලෝක ආහාර අර්බුදය හමුවේ ආහාර සුරක්ෂිතභාවය තහවුරු කිරීම සඳහා අප විසින් ක්‍රියාත්මක කරන ලද ප්‍රතිපත්තීන් තුළින් රට සහල්, එළවළු හා පළතුරු වලින් ස්වයංපෝෂිත කරවීමේ ඉලක්කය කරා අප යොමු කිරීමට කටයුතු කර තිබෙනවා. උතුරු නැගෙනහිර ප්‍රදේශවල පැවැති ගැටුම්කාරී වාතාවරණය අවසන් කිරීමත් සමඟම කෘෂිකාර්මාන්තය, පශු සම්පත් කටයුතු සහ ධීවර කර්මාන්තය මහා පරිමාණ වර්ධනයකට යොමු කිරීමට කටයුතු කර තිබෙනවා.ආර්ථික ප්‍රතිසංස්කරණ කටයුතුවලදී පුද්ගලීකරණයට වැට බැඳීමටත්, නව ලිබර්වාදී ප්‍රතිසංස්කරණ වෙනුවට සාර්ථක විකල්පයන් අනුගමනය කිරීමටත් අපට හැකිවී තිබෙනවා. අපගේ ආර්ථික කටයුතු සඳහා රාජ්‍ය, පුද්ගලික හා සමූපකාර යන තුන් වැදෑරුම් අංශ මත අපි විශ්වාසය තබා තිබෙනවා. දිවයින පුරා අධ්‍යාපනය සහ සෞඛ්‍ය ඇතුළත් රාජ්‍ය සේවය මෙන්ම නියාමන ක්‍රියාදාමයන් සහ ග්‍රාමීය ආර්ථික කටයුතු ශක්තිමත් කිරීමේ රජයේ වැඩපිළිවෙළේ සාර්ථක ප්‍රගතියක් ලබාගෙන තිබෙනවා.6. කථානායකතුමනි, ලෝකයේ සියලු ආර්ථිකයන් මෙන්ම අප ආර්ථිකය ද 2008-2009 කාලයේදී විශාල අවිනිශ්චිතතාවකට මුහුණ දුන්නා. ආර්ථික වර්ධන වේගය අඩුවෙමින් පැවතියා. විදේශ සංචිත මෙන්ම රාජ්‍ය මූල්‍ය සංචිත ද පිරිහෙන්නට පටන් ගත්තා. ජීවන වියදම මෙන්ම උද්ධමනය ද ඉහළ යමින් පැවතුණා. ලෝක ආර්ථිකය ආහාර හිඟයකට මුහුණපාමින් සිටියා.ආහාර සපයන රටවල් සිය ආහාර තොග සුරක්ෂිතකරණය කිරීමට යොමු වුණා. ජාත්‍යන්තර මූල්‍ය ආයතනවලටවත් ලෝකයේ බොහෝ රටවල ප්‍රතිපත්ති සම්පාදකයින්ටවත් මෙම ලෝක ආර්ථික අර්බුදය කෙලෙස අවසානයක් වේදැයි පැහැදිලි දැක්මක් තිබුණේ නැහැ. එම කාලය තුළ ලෝක ආර්ථිකය පිළිබඳ ඉදිරි දැක්ම අවිනිශ්චිත තත්ත්වයක පැවතුණා.මේ අතර දේශීය වශයෙන් අපට අභියෝග දෙකක් ජයගත යුතුව තිබුණා. පළමුව, ත්‍රස්තවාදයෙන් රට මුදාගෙන ජනතාවට සාමකාමී වාතාවරණයක් උදාකර දීමට 2006 දී රජය විසින් ත්‍රස්තවාදයට එරෙහිව ආරම්භ කරන ලද මානුෂීය මෙහෙයුම මෙම කාලය තුළ අවසන් අදියරට එළඹෙමින් තිබුණා. එය සාර්ථකව නිම කිරීම සඳහා අපගේ කාලය, සම්පත් සහ එක්සත් බවේ ශක්තිය දැඩිව අවශ්‍ය වූ අතර ඒ සඳහා දැඩි කැපකිරීමක් ද කළයුතු වුණා.දෙවනුව, පසුගාමී මට්ටමක පැවැති විදුලිබලය සැපයීමේ ව්‍යාපෘති වැනි පහසුකම් සැපයීම සඳහා ආරම්භ කරන ලද යටිතල පහසුකම් සැපයීමේ කටයුතු බාධාවකින් තොරව ඉදිරියට ගෙන යාම අවශ්‍යව තිබුණා. ගරු කථානායකතුමනි, දේශීය හා විදේශීය වශයෙන් ඇති වූ ව්‍යාකූලතා බුද්ධිමත් ආකාරයට කළමනාකරණය කිරීමට රජය ක්‍රියා කළා.එබැවින් අප රජය මේ සියලු අර්බුද හා අභියෝග පරාජය කළ බව මට නිර්භයව ප්‍රකාශ කරන්න පුළුවන්. ජාත්‍යන්තර මූල්‍ය අරමුදල මගින් අපේ ආර්ථිකය ස්ථාවර කර ගැනීමට ඇමෙරිකානු ඩොලර් බිලියන 2.6 ක සමීපස්ථ ණය පහසුකම ලබාදීම මගින් දෙනු ලැබූ සහාය මේ රටේ ආර්ථිකය නව යුගයක් කරා ගෙන යාමට “මහින්ද චින්තන-ඉදිරි දැක්ම” ට ඇති හැකියාව පිළිගැනීමකට ලක් කිරීමක්.මධ්‍ය පරිමාණ ආදායම්ලාභී රටක් හැටියට අපේ රට පත් වී තිබීම හේතුවෙන් “ප්‍රතිසංස්කරණය හා සංවර්ධනය සඳහා වන ජාත්‍යන්තර බැංකුව“ මගින් සලසන ණය පහසුකම් මගින් වැඩි සම්පත් ප්‍රමාණයක් ලබා ගැනීම සඳහා හිමිකම් කීමට ද අප කටයුතු කරනවා. අපගේ ජාත්‍යන්තර මූල්‍ය තත්ත්වයේ ප්‍රගතිය නිසා මැදි කාලීන බැඳුම්කර ණය ප්‍රමාණයක් දිගුකාලීන බැඳුම්කරයන්ට යොමු කර ගැනීමට හැකිවී තිබෙන අතර එමගින් මනා ලෙස කළමනාකරණය කළහැකි ණය කළඹක් ඇති කර ගත හැකි වෙනවා.7. ගරු කථානායකතුමනි, අභියෝග හමුවේ අපගේ ව්‍යවසායකයන්ගේ අද්විතීය ඔරොත්තුදීමේ හැකියාවත්, අපගේ වැඩකරන ජනතාවගේ දැඩි අධිෂ්ඨානශීලී බවත්, අපගේ රජය නිර්මාණය කළ ප්‍රතිපත්තිමය පරිසරයක් නිසා සමස්ත ජාතියටම සාඩම්බරයෙන් කථා කළ හැකි ජයග්‍රහණයක් ලෙස, 2004 වසරේ පැවති ඇමෙරිකානු ඩොලර් 1062 වූ ඒක පුද්ගල ආදායම 2009 වසරේදී ඇමෙරිකානු ඩොලර් 2053 දක්වා වර්ධනය වී මධ්‍ය ආදායම් ලබන ආර්ථිකයක තත්ත්වයට ශ්‍රී ලංකාව ළඟා වී තිබෙනවා.මෙයින් පැහැදිලි වන්නේ පසුගිය වසර 5 ට පෙර, වසර 5 තුළදී අත්කර ගත් සියයට 4 ක ආර්ථික වර්ධනය හා සසඳන විට 2005-2009 වසර 5 තුළදී සියයට 6 ක සාමාන්‍ය වාර්ෂික වර්ධනයක් කරා ආර්ථිකය ගෙන ඒමට අපගේ රජය සාර්ථක වී ඇති බවයි. 2004 දී පැවති සියයට 8.3 ක සේවා වියුක්තිය මේ වන විට සියයට 5 ක් පමණ දක්වා අඩු වී තිබෙනවා. සාර්ව ආර්ථික කළමනාකරණයේදී පසුගිය දශක දෙකේම පාහේ නිරන්තර ගැටලුවක්ව තිබූ උද්ධමනය වැඩිවීම මේ වන විට සියයට 5 ක පමණ අඩු මට්ටමකින් ස්ථායීව පවත්වා ගැනීමට හැකිවී තිබෙනවා.ඇමෙරිකානු ඩොලර් බිලියන 1.2 ක් ලෙස අවදානම් සහිත අවම මට්ටමකට පත්ව තිබුණ විදේශ සංචිත ප්‍රමාණය, විනිමය අනුපාතයන්ද ස්ථාවර කරමින් ඇමෙරිකානු ඩොලර් බිලියන 6 ද ඉක්මවා ඉහළ නංවා තිබෙනවා.මෙම ජයග්‍රහණ නිසා, අපගේ ව්‍යවසායකයන්ගේ වර්ධන හැකියාවන් සීමා කරමින් වසර ගණනාවක් මුළුල්ලේ අපේ ආර්ථිකය මුහුණ දුන් තවත් එක් විශාල බාධාවක්ව තිබූ ඉහළ පොලී අනුපාත පහළ දැමීමට අපට උපකාරී වී තිබෙනවා. ඇතැම් ප්‍රදේශ හා සමහර ජනකොටස් නඟා සිටුවීමට තවදුරටත් අඛණ්ඩව ක්‍රියාකළ යුතු වුවත් වසර කීපයකට පෙර පවුල් ඒකකවල ප්‍රතිශතයක් ලෙස සියයට 23 ක් වූ දරිද්‍රතා අනුපාතය සියයට 15 කට පමණ දක්වා කැපී පෙනෙන ලෙස පහළ වැටී තිබෙනවා.8. ගරු කථානායකතුමනි, වසර 5 කට පෙර තිබූ ප්‍රමාණයට වැඩියෙන් විදුලිබලය, පානීය ජලය, උසස් තත්ත්වයෙන් යුතු මාර්ග පද්ධතිය, සන්නිවේදන පහසුකම්, ප්‍රවාහන, ප්‍රාථමික හා ද්විතික අධ්‍යාපන සහ සෞඛ්‍ය පහසුකම් අද අපේ ජනතාවට ලබා ගැනීමට හැකියාව ලැබී තිබෙනවා. අප විසින් ගොඩනඟා ඇති ග්‍රාමීය සහ නාගරික ප්‍රදේශ අතර ඇති සම්බන්ධතාවය, අපගේ අසල්වැසි රටවල පමණක් නොව අනෙකුත් නැඟී එන ආර්ථිකයන්ගේ පවතින ග්‍රාමීය සහ නාගරික ප්‍රදේශ අතර ඇති සම්බන්ධතාවයට වඩා ඉතා උසස් තත්ත්වයක පවතිනවා. පැවති රජයන් යටතේ ක්‍රියාත්මක කිරීම අතහැර දමා තිබූ ග්‍රාමීය ආර්ථිකය නඟා සිටුවීම සඳහා අපගේ රජය දීප ව්‍යාප්ත ඒකාබද්ධ සංවර්ධන ක්‍රමෝපායකට පිවිස තිබෙනවා.රජයේ ජාතික ඒකාබද්ධ ග්‍රාමීය සංවර්ධන ක්‍රමෝපායික වැඩසටහන වන “ගම නැඟුම” වැඩසටහන යටතේ රටේ දිස්ත්‍රික්ක සියල්ලක්ම පාහේ ඉලක්ක කර ගනිමින් ග්‍රාමීය මාර්ග, විදුලිබල, පානීය ජලය හා වාරි මාර්ග, සනීපාරක්ෂක පහසුකම් සහ ජීවනෝපාය කටයුතු විශාල ප්‍රමාණයක් ලබා දී තිබෙනවා. එහි ප්‍රතිඵලයක් ලෙස ග්‍රාමීය ආර්ථිකයේ කැපී පෙනෙන වර්ධනයක් දක්නට ලැබෙන අතර එමඟින් නැවත වරක් ග්‍රාමීය අංශය, ජනතාවට වඩාත් ආකර්ශනීය වී තිබෙනවා.ගරු කථානායකතුමනි, හැම දෙනාටම සංවර්ධනයේ ප්‍රතිලාභ ලබා දෙමින් තිරසාර ආර්ථික වර්ධනයක් ලබා ගැනීමට මූලික වන “මහින්ද චින්තන” සංවර්ධන වැඩසටහන, 1977 සිට ආරම්භ කළ නව ලිබරල්වාදී ආර්ථික ප්‍රතිපත්තීන්වල අසාර්ථකත්වයන් පිළිබඳ ඇස් ඇර පෙන්වන වැඩසටහනක් බවට පත්වී තිබෙනවා.9. ගරු කථානායකතුමනි, රාජ්‍ය මූල්‍ය කළමනාකරණ පනත යටතේ මෙම පාර්ලිමේන්තුවට ඉදිරිපත් කර ඇති වාර්තාවේ සඳහන් විස්තරවලට අමතරව, වර්තමාන මූල්‍ය හා ආර්ථික තත්ත්වය පිළිබඳ විශ්ලේෂණයක් ගරු මන්ත්‍රීතුමන්ලාගේ ප්‍රයෝජනය සඳහා ඉදිරිපත් කිරීමට මම කැමතියි. මේ වන විට අපගේ ආර්ථිකයේ පුනර්ජීවනය පෙන්වමින් 2009 අවසන් කාර්තුවේ සියයට 6.2 ක ආර්ථික වර්ධන වේගයක් ද 2010 මුල් කාර්තුවේ දී සියයට 7.1 ක් වර්ධන වේගයක් ද අත් කරගෙන තිබෙනවා. සියළුම ක්ෂේත්‍ර පාහේ ආර්ථිකයේ මෙම පිබිදීමට දායක වී තිබෙනවා.කෘෂිකාර්මික අංශයේ වී හා බඩඉරිඟු නිෂ්පාදනය සැලකිය යුතු ලෙස වැඩි වුණා. නමුත්, පසුගිය මාස කිහිපය තුළ පැවැති අයහපත් කාලගුණික තත්ත්වය හමුවේ පහත රට සහ උඩරට එළවළු වර්ග බොහොමයක නිෂ්පාදනය පහත වැටුණා. මේ වසරේ මුල් මාස 4 තුළ මාළු නිෂ්පාදනය සියයට 6.2 කින් වැඩි වුණා. පසුගිය මාස කිහිපය තුළ කුකුළු මස් සහ බිත්තර හිඟයක් පැවතිය ද නැවතත් එම නිෂ්පාදනවල ප්‍රගතියක් පෙන්නුම් කර ඇති අතර, මේ වසර අවසාන වන විට එම නිෂ්පාදන සම්පූර්ණයෙන්ම යථා තත්ත්වයට පත් වන ලකුණු පෙන්නුම් කරනවා.මේ වසරේ මුල් මාස හතර තුළ තේ නිෂ්පාදන සියයට 25 කින් ද රබර් නිෂ්පාදනය සියයට 12 කින් ද වැඩි වී තිබෙනවා. දේශීය හා අපනයන වෙළෙඳපොළවල්වල ඇති වෙමින් පවතින වර්ධනයත් සමඟ කර්මාන්ත අංශයේ ප්‍රසාරණයක් ඇති වී තිබෙනවා. ආහාරපාන, බීම වර්ග හා දුම්කොළ යන උප අංශයේ සියයට 6.9 ක වර්ධනයක් ද, ටයර් හා අත් ආවරණ සඳහා ජාත්‍යන්තර වෙළෙඳපොලේ ඉල්ලුම වැඩිවීම නිසා රබර් ආශි‍්‍රත නිෂ්පාදන සියයට 8.1 ක වර්ධනයක් ද වාර්තා වී තිබෙනවා.මේ අතර, රෙදිපිළි ඇඟළුම් හා සම්භාණ්ඩ නිෂ්පාදනයේ සියයට 1 ක පමණ සුළු වර්ධනයක් වාර්තා වුණා. සේවා අංශයේ, භාණ්ඩ හා බහාලුම් මෙහෙයුම් ක්‍රියාකාරකම් පිළිවෙළින් සියයට 41 හා සියයට 27 කින් සැලකිය යුතු ලෙස වර්ධනය වුණා. බැංකු හා මූල්‍ය ක්ෂේත්‍රයේ ආයතන ද පිරිවැටුමේ ප්‍රසාරණයක් පෙන්නුම් කර තිබෙනවා.10. ප්‍රධාන වශයෙන්, කෘෂිකාර්මික අංශයේ අපනයන ප්‍රසාරණය වීම නිසා 2010 පළමු කාර්තුව තුළ අපනයන ආදායම සියයට 7.1 කින් වැඩි වී ඇමරිකානු ඩොලර් මිලියන 1,764 ක් වුණා. මේ අතර, ප්‍රධාන වශයෙන්, ඛනිජ තෙල් ආනයන වියදම වැඩිවීම නිසා මෙම කාලය තුළ සමස්ත ආනයන වියදම සියයට 39.5 කින් වැඩි වී ඇමරිකානු ඩොලර් මිලියන 3,235 ක් වුණා.බටහිර යුරෝපයේ හා දකුණු ආසියානු රටවලින් මෙරටට පැමිණෙන සංචාරකයින්ගේ ප්‍රමාණය සැලකිය යුතු ලෙස වැඩිවී මෙම කාලය තුළ සංචාරකයින්ගේ පැමිණීම සියයට 28.5 කින් වර්ධනය වුණා. 2010 මුල් මාස තුන තුළ සේවක ප්‍රේෂණ සියයට 14.1 කින් වැඩි වුණා. විදේශයන්හි සේවය කරන ශ්‍රී ලාංකික ශ්‍රමිකයන් විසින් කරනු ලබන මෙම ප්‍රේෂණවල සහ අපනයන ආදායමේ ඉහළ වර්ධනය වෙළෙඳ ගිණුමේ ඇති වූ හිඟය නිෂේධනය කිරීමට ද එමගින් ජංගම ගිණුමේ හිඟය අවම කිරීමට ද දායක වී තිබෙනවා.සමස්ත ගෙවුම් ශේෂ තත්ත්වයේ ඇති වී ඇති වැඩි දියුණුව පිළිඹිබු කරමින් 2010 අප්‍රේල් අගවන විට මුළු විදේශ සංචිත ප්‍රමාණය ඇමරිකානු ඩොලර් මිලියන 6,578 ක් වුණා. 2010 අප්‍රේල් මාසය වන විට පුළුල් මුදල් සැපයුම වාර්ෂික පදනම මත සියයට 16.5 කින් වර්ධනය වුණා. බැංකු ක්ෂේත්‍රයේ ශුද්ධ විදේශ වත්කම් පුළුල්වීමත්, දේශීය ණය ලබා දීම් වැඩිවීමත් පුළුල් මුදල් සැපයුමේ මෙම වර්ධනයට දායක වී තිබෙනවා. පසුගිය කාලය තුළ අවම මට්ටමකට පත්ව තිබූ පෞද්ගලිකඅංශයට ණය ලබා දීම, අප්‍රේල් මාසයේ දී සියයට 1.7 කින් ප්‍රසාරණය වුණා. ආර්ථිකය ප්‍රකෘත්තිමත්භාවයට පත්ව තිබෙන බව මෙයින් පෙන්නුම් කරනවා. දේශීය මුදල් වෙළඳපලේ අඛණ්ඩ ද්‍රවශිලතාවයක් පැවතුණා.මීට අමතරව, අතිරික්ත ද්‍රවශීලතාවය උකහා ගැනීම සඳහා ශ්‍රී ලංකා මහ බැංකුව විසින් “මහ බැංකු සුරැකුම්පත්, නිකුත් කිරීම සිදු කළා. දේශීය මුදල් වෙළෙඳපලේ පැවැති ඉහළ ද්‍රවශීලතාවය හා අඩු උද්ධමන තත්ත්වයන් පිළිබඳ අපේක්ෂාවන් නිසා පොලී අනුපාතයන් පහළ යෑමක් අඛණ්ඩව සිදු වුණා. 2010 ජූනි මස වන විට උද්ධමනය වාර්ෂික පදනම මත සියයට 4.6 ක් වුණා. මේ අතර වර්තමානයේ උද්ධමනයේ වාර්ෂික සාමාන්‍යය සියයට 3.8 ක පමණ අගයක පවතිනවා.11. කථානායකතුමනි, අපේ රාජ්‍ය මූල්‍ය ක්‍රමෝපාය මූලික අරමුණු තුනක් මත පදනම්ව තිබෙනවා. ඉන් පළමුවැන්න වන්නේ රජය විසින් ණය ලබා ගැනීම අඩු කිරීම පිණිස කාලාන්තරයක් තිස්සේ මේ රටේ පවත්නා ඉහළ අයවැය හිඟය අවම මට්ටමකට ගෙන ඒම තුළ බැංකු ආදී මූල්‍ය ආයතන මගින් අපේ ජනතාවට මූල්‍ය පහසුකම් ලබා ගැනීමට ඇති හැකියාව වැඩි කිරීමයි.කෙසේ වෙතත්, අයවැය පරතරය අඩු කිරීමට ආර්ථික වර්ධනය කැප කළ යුතුයි කියා අප විශ්වාස කරන්නේ නැහැ. ඒ වගේම, රාජ්‍ය ආයතන පුද්ගලීකරණය කිරීම, රාජ්‍ය දේපල විකිණීම හෝ රාජ්‍ය ආයෝජන කප්පාදුව, රාජ්‍ය මූල්‍ය ගැටළුවලට පිළියම් හැටියට අපි පිළිගන්නේ නැහැ. නමුත්, රාජ්‍ය වියදම්වල ගුණාත්මකභාවය ඉහළ නැංවීමත් රාජ්‍ය සම්පත් ඉහළ ඵලදායීතාවකින් යුතුව යොදා ගැනීමත් පුළුල් වූ බදු පදනමක් සහ අඩු බදු අනුපාතයන් මත ආදායම් රැස්කර ගැනීමත් තුළින් එම අඩු පාඩු ගලපා ගැනීම් කළ යුතුයි කියා අප විශ්වාස කරනවා.එවැනි ප්‍රතිපත්ති අනුගමනය කිරීමෙන් පුද්ගලික අංශයේ ව්‍යාපාරික කටයුතු වර්ධනය වීමටත්, සියයට 8 ඉක්මවූ ආර්ථික වර්ධන වේගයක් ලබා ගැනීමටත් නිසකයෙන්ම සුදුසු පරිසරයක් නිර්මාණය වනවා ඇති. දෙවනුව, අපගේ මෙහෙයුම් වියදම් අපට ලැබෙන ආදායම තුළ හොඳින් කළමනාකරණය කර ගැනීම වැදගත් වෙනවා. එම නිසා ක්‍රමානුකූ®ලව රාජ්‍ය ආදායම වර්ධනය කර ගැනීමත් ඉතා යහපත් මට්ටමක අපගේ එදිනෙදා වියදම් පවත්වා ගැනීමත් මගින් ආදායම් අතිරික්තයක් ලබා ගැනීම රජයේ මූල්‍ය කටයුතු සාර්ථක කර ගැනීමේ මඟ වනු ඇතැයි අප විශ්වාස කරනවා.වඩාත් ඵලදායී වන්නේ ආදායම් අතිරික්තයක් ඇති කර ගනිමින් අයවැය හිඟය අඩු කර ගැනීමයි. ඒ තුළින් රාජ්‍ය ආයෝජනය ඉහළ මට්ටමක පවත්වා ගැනීමට මග සලසන රාජ්‍ය මූල්‍ය තත්ත්වයක් උදාකර ගැනීමට හැකි වෙනවා.තෙවනුව, රාජ්‍ය ආයෝජනය සියයට 6-7 අතර පවත්වා ගනිමින් යටිතල පහසුකම් සංවර්ධනය කිරීම තුළින් පුද්ගලික අංශයට සිය ආයෝජනය වර්ධනය කර ගැනීමට පිටුබලයක් ලබා දීම අත්‍යවශ්‍යය බව අප ෂශ්වාස කරනවා. රජය විසින් නිසි ලෙස ක්‍රමෝපායික වශයෙන් වැදගත් යටිතල පහසුකම් සංවර්ධනය සිදු නොකළහොත්, පුද්ගලික අංශයේ ආයෝජන මගින්, ආර්ථික වර්ධනයේ ප්‍රතිලාභ සැමටම ලබා දිය හැකි ආර්ථික සංවර්ධනය ළඟා කර ගැනීමට අපහසු වනු ඇත.12. කථානායකතුමනි, විශේෂයෙන් 2008/09 කාලය තුළ පැවති අයහපත් ගෝලීය ආර්ථික වාතාවරණයත්, ඉහළ ණය සේවාකරණයත්, ගෝලීය වශයෙන් ඇති වූ ආහාර අනාරක්ෂිත බවත් ආදායම් අතිරික්තයක් ලබා ගැනීමේ අපගේ බලාපොරොත්තු බිඳ දැමූව ද, 2005 ට පෙර කාලයේ වාර්තා වූ සියයට 4 ක පමණ රාජ්‍ය ආයෝජන හා සසඳන විට 2005 සිට සෑම වසරකම දළ දේශීය නිෂ්පාදිතයෙන් සියයට 6 කට වඩා වැඩි මට්ටමක රාජ්‍ය ආයෝජන පවත්වා ගැනීමට අපගේ රජයට හැකි වුණා.එහි ප්‍රතිඵලයක් ලෙස, අපේ රටේ යටිතල පහසුකම්වල පැවති ඌනතාවයන් ඉවත් කිරීමේ කාර්යයේ දී සතුටුදායක ප්‍රගතියක් අත්පත් කර ගෙන තිබෙනවා. 2005 වසරට පෙර සාමාන්‍ය සිද්ධියක් වූ විදුලිබලය අත්හිටුවීම්වලින් තොරව රටේ ආර්ථික කටයුතු කරගෙන යාමට හැකි වීම ද මෙම යටිතල පහසුකම් සංවර්ධන ව්‍යාපෘතිවල දියුණුව පෙන්වා දෙන්නක්. මීට පෙර ලඟා විය නොහැකිව තිබූ ගමනාන්තයන් සම්බන්ධ කරමින්, ජාතික හා පළාත් මහා මාර්ගවල කිලෝ මීටර් 6,000 ක් පමණ ද විශාල පාලම් 40 ක් පමණ ද ඉදිකරමින් මහා මාර්ග පද්ධතියට සැලකිය යුතු වැඩි දියුණුවක් ලබා දී තිබෙනවා. අපේ ජනතාවට බීමට සුදුසු පානීය ජල පහසුකම් සැපයීම වැඩි කර තිබෙනවා. ප්‍රතිනැව්ගත කිරීම හා ජාත්‍යන්තර වෙළෙඳාම සඳහා අවශ්‍ය පහසුකම් සැලසීම පිණිස පසුගාමීව පවතින වරාය පහසුකම් දැන් වැඩි දියුණු වෙමින් පවතිනවා. අපගේ ආර්ථිකයේ වර්ධන විභවතාව පුළුල් කරමින්, ජාත්‍යන්තර මට්ටමේ වරායන් 2 ක් හා දෙවන ජාත්‍යන්තර ගුවන් තොටුපළ ලබන වසරේ මැද භාගයේ දී පමණ නිම වන අයුරු දැක ගත හැකි වනවා.රටේ උතුරේ හා දකුණේ දිස්ත්‍රික්කයන්ට අත්‍යවශ්‍යව පවතින වාරි ජලය සැපයීමට “උමා ඔය” සහ “මොරගහකන්ද” ඇතුළු ප්‍රධාන වාරි යෝජනා ක්‍රම කීපයක් ආරම්භ කර තිබෙනවා. අපගේ අරමුණ වන්නේ අයහපත් කාලගුණික වෙනස්වීම්වල බලපෑමෙන් අපගෙ කෘෂි කර්මාන්තයට හානි වීම අඩු කිරීම සඳහා වාරි ජලයෙන් පෝෂිත වගා බිම් ප්‍රමාණය වැඩි කිරීමයි.13. අපගේ මිත්‍ර රටවල්, බහු පාර්ශවික ආයතන, ප්‍රාග්ධන වෙළෙඳපල මෙන්ම සේවක අර්ථ සාධක අරමුදල වැනි අපගේ දේශීය ඉතිරි කිරීම් ආයතන මගින් ලබා දුන් දිගු කාලීන ණය සහ ප්‍රධාන යොදා ගනිමින්, යටිතල පහසුකම් සැපයීමේ කටයුතු සිදු කරමින් පවතිනවා. මෙය අපගේ ණය බරෙහි කොටසක් වන නමුත් වටිනාකම වැඩිවන සහ මෙම ණය පහසුවෙන් ගෙවීම සඳහා ආදායම් ඉපයීමේ හැකියාව ඇති වත්කම් ඇති කිරීමේ දැඩි කැපවීමෙන් මෙම ණය මුදල් ලබාගෙන තිබෙනවා.මේ නිසා තමයි ගරු කථානායකතුමනි, 2004 වසරේ දළ දේශීය නිෂ්පාදනයෙන් සියයට 102ක් වූ රාජ්‍ය ණය ප්‍රමාණය අද වන විට සියයට 80ක් පමණ මට්ටමට අඩු කිරීමට රජයට හැකි වී තිබෙන්නේ. එවැනි අඩු මට්ටමක් ලබා ගත හැක්කේ රජයේ ණය ලබා ගැනීම, රටේ ජාතික ආදායම් වර්ධන වේගයට වඩා අඩු මට්ටමක පවත්වා ගැනීමට හැකි වන විටයි.ගරු කථානායකතුමනි, බොහෝ ජාත්‍යන්තර ව්‍යවහාර මුදල්, පාලනය කර ගත නොහැකි විචලනයන්ට ලක්වීම නිසා, අපට අමතර වැය බරක් දැරීමට සිදුවන තත්ත්වයක් තුළ, විදේශ ණය ද කළමනාකරණය කර ගැනීමට හැකි වීම රාජ්‍ය මුදල් කළමනාකරණයට සම්පූර්ණයෙන්ම වග කිව යුතු වන මෙම පාර්ලිමේන්තුව විසින් අගය කළ යුතු වෙනවා. සාර්ව රාජ්‍ය මුල්‍ය කටයුතු පිළිබඳව සළකා බැලිය යුතු වන්නේ මෙම පසුබිම තුළයි.14. අයවැය හිඟය හා ණයබර අඩු කිරීමේ ක්‍රියාවලිය 2008/ 2009 කාලය තුළ, ගෝලීය මුල්‍ය ක්ෂේත්‍රයේ පැවති අර්බුද හමුවේ යම් තාවකාලික පසු බෑමකට ලක්වුව ද, අයවැය හිඟය හා ණය බර අඩු කිරීමේ ක්‍රියාවලියට 2010 වසරේ දී අප නැවතත් අවතීර්ණ වෙනවා. 2009 දී දළ දේ්ශීය නිෂ්පාදිතයේ ප්‍රතිශතයක් ලෙස පිළිවෙලින් සියයට 9.9 හා සියයට 87ක් වූ අයවැය හිඟය හා ණය බර 2010 පිළිවෙලින් සියයට 8 කට හා සියයට 80 ක් දක්වා අඩු කිරීමට අපගේ රජයේ දැඩි අධිෂ්ඨානයයි.ගරු කථානායකතුමනි,මෙම අයවැය සකස් කිරීමේ මූලික අරමුණු වන්නේ රාජ්‍ය මුල්‍ය ඒකාග්‍රතාවය ඇති කිරීම සඳහා 2009 දී දළ දේශිය නිෂ්පාදිතයෙන් සියයට 3.7ක් ප්‍රතිශතයක් ලෙස පැවැති ආදායම් ගිණුමේ හිඟය 2010 වසරේ දී සියයට 2.1 දක්වා අඩු කිරීමත්, රාජ්‍ය ආයෝජනය සියයට 6.5 ක මට්මක පවත්වා ගැනීමත්ය. මෙම ගැලපීම් සමඟ අයවැය හිඟය පසුගිය වසරට වඩා ප්‍රතිශතාංක 2 කින් අඩුකර ගනිමින් සියයට 8 ක මට්ටමක පවත්වා ගැනීමට අපට හැකිවෙනවා.ඉදිරි වසර 3 තුළම මෙම අයවැය හිඟය අඩු කිරීමේ ක්‍රියාවලිය පවත්වා ගන්නවා. මෙම තත්ත්වය තුළ 2012 දී දළ දේශීය නිෂ්පාදිතයේ ප්‍රතිශතයක් ලෙස අපගේ ණය බර සියයට 70කට වඩා අඩුවනු ඇත. අපේ ණය කළඹ, වානිජ ණය අඩු ප්‍රමාණයක් හා දීර්ඝ කල් පිරීමේ කාලයන්ගෙන් යුක්ත ණය ඇතුළත්ව මනා ලෙස විවිධාංගීකරණය වී තිබෙනවා.මුළු ණය ප්‍රමාණයට වඩා වැඩි වත්කම් ගොඩනැඟීම තුලින් අපගේ ජාතිය ණය බරින් නිදහස් කිරීම, දිගු කාලීන රාජ්‍ය මුල්‍ය ක්‍රමෝපාය වෙනවා. දැනට ක්‍රමානුකූ®ලව ක්‍රියාවට නංවා ඇති ප්‍රතිපත්තිමය මූලාරම්භයන් ඉදිරි අයවැයත් සමඟ වඩා වේගවත් වේ යැයි අපේක්ෂිත අතර 2010 නොවැම්බර් මස අතිගරු ජනාධිපතිතුමා විසින් ඉදිරිපත් කිරීමට නියමිත අයවැය තුළින් මේ ප්‍රතිපත්තිමය මූලාරම්භයන් පිළිබඳව වඩාත් විස්තරාත්මකව මෙම ගරු සභාවට ඉදිරිපත් කිරීමට අදහස් කරනවා.15. කථානායකතුමනි, “බිම් බෝම්බ බියෙන් තොර” ශ්‍රී ලංකාවක් ඇති කිරීම සහ ගැටුම් පැවති ප්‍රදේශයන් හි අවතැන් වූ පුද්ගලයින් නැවත පදිංචි කිරීම අවසන් කිරීම, අපගේ සංවර්ධන ක්‍රමෝපායේ ඉතා තීරණාත්මක ඉලක්කයන් වෙනවා. උතුරු ප්‍රදේශය එල්.ටී.ටී.ඊ. ග්‍රහණයෙන් මුදා ගන්නා විට වර්ග කිලෝමීටර් 1,474ක පමණ භූ®මි ප්‍රමාණයක වූ ගම්මාන 640 කට වඩා වැඩි ගණනක බිම් බෝම්බ අටවා තිබුණා.එල්.ටී.ටී.ඊ. සංවිධානය විසින් බිම් බෝම්බ මිලියන 1.5 ක් පමණ අටවා තිබෙන බව ඇස්තමේන්තු කර තිබෙනවා. මෙම අභියෝගකාරී වාතාවරණය තුළ නැවත පදිංචි කිරීම සිදුකළ යුතු වූ බැවින් මිනිසුන් පදිංචිව සිටින ස්ථාන පොදු ස්ථාන හා ගොවිපල ඉඩම් වැනි ඉලක්කගත ස්ථානවල බිම්බෝම්බ ඉවත් කිරීම සඳහා රජය ප්‍රමුඛතාවය ලබා දී තිබෙනවා.බිම් බෝම්බ ඉවත් කිරීමේ උපකරණ මිලදී ගැනීමට සහ ඒ සඳහා ඒකකයක් පිහිටුවීමට රුපියල් මිලියන 7,000 ක් පමණ ආයෝජනය කිරීමට රජයට සිදුවුණා. බිම්බෝම්බ ඉවත් කිරීමේ කෙටි කාලීන වැඩකටයුතුවල සාර්ථක ප්‍රගතියක් ලබා ඇති අතර අපගේ මිත්‍ර රටවල සහ එක්සත් ජාතීන්ගේ ආයතනවල සහාය ඇතිව බිම්බෝම්බ ඉවත් කිරීමේ කටයුතු පුළුල් කිරීමට අප බලාපොරොත්තු වෙනවා.වර්ගවාදී ගැටුම් අවසන් කිරීමෙන් පසු වසරක කාලයක් තුළ එල්.ටී.ටී.ඊ. ත්‍රස්ත ග්‍රහණයෙන් මුදා ගත් අවතැන් වූ පුද්ගලයින් දෙලක්ෂ පනස් දහසකට ආසන්න ප්‍රමාණයක් සාර්ථක ලෙස නැවත පදිංචි කිරීමට හැකි වුණා. දැනට අවතැන් වූ පුද්ගලයින් විසිපන්දහසක පමණ සුභසාධන මධ්‍යස්ථානවල රැදී සිටින අතර ඔවුන් ද මේ වසර අවසාන වීමට පෙර නැවත පදිංචි කරවනවා.16. නැවත පදිංචිකරවන ලද පවුල්වලට සහන සැලසීමට ක්‍රියාත්මක කළ කඩිනම් සහන සහ පුනරුත්ථාපන වැඩසටහන් මගින් ජීවන දීමනා සහ වියළි ආහාර සැපයූ අතර, ඔවුන් විසින්ම ඔවුන්ගේ නිවාස මෙන්ම ජීවනෝපාය මාර්ගයන් ගොඩනඟා ගැනීම සඳහා ඔවුන් බල ගැන්වීමට සෑම පවුලක් සඳහා ම බැංකු ගිණුම් විවෘත කර තිබෙනවා. මූලික නිවාස පහසුකම් සැපයීමට පවුල් හතලිස් පන්දාස් හාරසිය පහළොවකට සෙවිලි තහඩු සහ සිමෙන්ති ලබා දී තිබෙනවා.නැවත පදිංචි කිරීම සඳහා හඳුනාගෙන ඇති සෑම පවුලකටම මූලික නිවාස ඒකකයක් හා පදිංචි කිරීමේ ආධාර ලබා දී තිබෙනවා. ඉදිකිරීමේ කටයුතු සඳහා ඔවුන්ගේ සහභාගිත්වය ලබා දීමෙන් ස්ථිර නිවාස ඉදිකර ගැනීමට ඔවුන් බල ගැන්විය යුතු බව අප විශ්වාස කරනවා. කඩිනම් සංවර්ධන හා පුනරුත්ථාපන වැඩසටහනක් ක්‍රියාත්මක කිරීම සඳහා, සම්පූර්ණ සහ අර්ධ වශයෙන් හානියට පත් නිවාස, පාසල්, ආරෝග්‍යශාලා, කාර්යාල ගොඩනැගිලි, උසාවිශාලා, බස්නැවතුම්පොළවල් සහ වෙළෙඳපොලවල් පිළිබඳ තක්සේරු කිරීම දැනටමත් ආරම්භ කර තිබෙනවා.තම නිවස තමන් විසින් ගොඩනඟා ගැනීමේ වැඩපිළිවෙළට අමතරව ජනතාවගේ අවශ්‍යතාවයන් අනුව තෝරාගත් නගර සංවර්ධනය කරන්න බලාපොරොත්තු වෙනවා. අතිගරු ජනාධිපතිතුමන් මෑතක දී ඉන්දියාවේ සිදු කළ රාජ්‍ය තාන්ත්‍රික මට්ටමේ සංචාරයෙන් පසුව, නැවත පදිංචි කළ පවුල්වල යහපත සඳහා නිවාස පනස් දහසක් ඉදිකිරීමට ඉන්දියානු රජය විසින් ලබා දෙන ලද පරිත්‍යාගය රජය ඉතා අගය කොට සලකනවා.ජනතාවගේ ජීවනෝපාය කටයුතු වැඩි දියුණු කිරීම මෙන්ම මෙම ප්‍රදේශවල ආර්ථික කටයුතු නඟා සිටුවීම සඳහා උතුරු හා නැෙඟනහිර ප්‍රදේශවල වගා කළ හැකි ඉඩම් හෙක්ටයාර් හතලිස් දහසක් මහ කන්නයේ දී සම්පූර්ණයෙන්ම වගා කිරීම සඳහා කටයුතු සූදානම් කරමින් පවතිනවා.ඒ - 9 මාර්ගය විවෘත කිරීම, ධීවර කර්මාන්තය සඳහා පනවා තිබූ සීමාවන් ඉවත් කිරීම, බැංකු ශාඛා විවෘත කිරීම, ගමනාගමන කටයුතුවලට තිබූ බාධා ඉවත් වීම නිසා දැනටමත් උතුරු ප්‍රදේශයේ ව්‍යාපාරික කටයුතුවල වර්ධනයක් ඇති වී තිබෙනවා.17. ගැටුම් පැවති ප්‍රදේශවල ජනතාවට යහපත් ජීවන තත්ත්වයක් ලබා දීම සඳහා නැවත ඉදිකිරීමේ කටයුතු සම්බන්ධ දිගු හා මැදි කාලීන පරිපූර්ණ සැලැස්මක් සකස් කර තිබෙනවා. තලෙයිමන්නාරම සිට මැදවච්චිය සහ ඕමන්තෙයි සිට කන්කසන්තුරේ සම්බන්ධ කරන උතුරේ දුම්රිය මාර්ග නැවත ඉදිකිරීමේ හා ඒ – 9 හා ඒ – 32 ජාතික මහා මාර්ග නැවත ඉදිකිරීමේ ද මූලික කටයුතු අවසන් කර තිබෙනවා. ජල පහසුකම සැපයීම, මාර්ග, පාසල්, රෝහල්, උසාවි හා පරිපාලන සංකීර්ණ, පානීය ජලය සැපයීම වාරිමාර්ග සහ ජීවනෝපාය වැඩසටහන් සඳහා අවශ්‍ය මුදල් සැපයීම තහවුරු කර තිබෙනවා. ගැටුම් පැවති ප්‍රදේශවල ප්‍රතිසංස්කරණ හා නැවත ඉදිකිරීමේ කටයුතු ක්‍රියාත්මක කිරීම සඳහා ඕස්ට්‍රේලියාව, ඉන්දියාව, චීනය, ජපානය, ස්විට්සර්ලන්තය, එක්සත් ජාතීන්ගේ සංවිධානය, ලෝක බැංකුව, ආසියානු සංවර්ධන බැංකුව ආධාර කර තිබෙනවා.මෙම ගැටුම් බලපෑ ප්‍රදේශ ආවරණය වන පරිදි සිදු කිරීමට නියමිත සංවර්ධන වැඩ කටයුතු සඳහා ඇමෙරිකානු ඩොලර් බිලියන 2 ක පමණ මුදලක් ලබා ගැනීමට අප කටයුතු කර තිබෙනවා. මෙම තත්ත්වය තුළ මෙම ප්‍රදේශවලට අත්‍යවශ්‍ය සංවර්ධන අවශ්‍යතා සපුරාලීමට රජයට ඉදිරි අවුරුදු 2 – 3 තුළ හැකිවෙනවා. ගරු කථානායකතුමනි, සාමයෙන් තොර සංවර්ධනයද, සංවර්ධනයෙන් තොර සාමය ද තිරසාර නොවන බව අතිගරු ජනාධිපතිතුමා නැවත නැවතත් සඳහන් කර තිබෙනවා.ගැටුම්කාරී වාතාවරණය නිම වී ඇති තත්ත්වය තුළ එම ප්‍රදේශ සංවර්ධනය කිරීම වේගවත් කිරීම සඳහා සම්පූර්ණයෙන්ම අවධානය යොමු කිරීමට අතිගරු ජනාධිපතිතුමාගේ නායකත්වයෙන් යුත් අපේ රජයට දැන් හැකි වී තිබෙනවා.මෙම සංවර්ධන මූලාරම්භයන් ඉක්මනින් නිම කිරීමෙන් දැනට පවතින තත්ත්වය වෙනස් වී උතුර හා දකුණ යා කරමින් කෘෂිකර්මය, පශු සම්පත් ධීවර සම්පත් හා සංචාරක ක්ෂේත්‍ර පදනම් කර ගත් ආයෝජන අවස්ථාවන් උතුරට හා නැඟෙනහිරට උදාවී ශක්තිමත් ආර්ථික පදනමක් ගොඩනඟා ගැනීමට හැකි වෙනවා.18. කථානායකතුමනි, ගැටුම් නිමාවීම, ශ්‍රී ලංකාවේ සංචාරක කර්මාන්තයේ ඉහළ මට්ටමට ලඟාවීමට ඇති අවශ්‍යතාව යළි විවෘත කර තිබෙනවා. 2016 වසර වන විට ඇමෙරිකානු ඩොලර් බිලියන 2.8 ක පමණ ඇස්තමේන්තුගත විදේශ විනිමය ඉපයීම සඳහා සංචාරකයන් මිලියන 2.5 ක ගෙන්වා ගැනීමේ ඉලක්කයක් අතිගරු ජනාධිපතිතුමා විසින් ඉදිරිපත් කර තිබෙනවා.මෙය සංචාරකයන් පැමිණීමේ සංඛ්‍යාව පස් ගුණයක වැඩිවීමක් සහ අපට දැනට ලැබෙන විදේශ විනිමය ඉපීයීම්වල නව ගුණයක වැඩිවීමක්. සංචාරක කර්මාන්තයේ එවැනි පුළුල්වීමක් නිසැකවම ලක්ෂ පහක පමණ ජනතාවකට සෘජු හා වක්‍ර රැකියා අවස්ථා ජනිත කිරීමට හේතු වෙනවා. සංචාරකයන්ගේ පැමිණීමේ, ඒ සා විශාල පුළුල්වීමක් සඳහා පහසුකම් සැලසීම දැනට පවතින දොලොස් දහසක් පමණ වන සංචාරක හෝටල් කාමර ප්‍රමාණයට වඩා ඉතා ඉහළ ප්‍රමාණයක් එනම් කාමර හතළිස් දහසක් පමණ අවශ්‍ය වෙනවා.මෙමගින් අපගේ ඉඳිකිරීම් කර්මාන්තයට මෙන්ම තරුණ තරුණියන්ට නව මාවත් විවර වෙනවා. ඉදිරි වසර 6 සඳහා සංචාරක ව්‍යාපාරයේ ආයෝජන ප්‍රමාණය අමෙරිකානු ඩොලර් බිලියන 3ක් පමණ වනු ඇතැයි ඇස්තමේන්තු කර තිබෙන අතර මේ සඳහා පෞද්ගලික අංශයේ මෙන්ම සෘජු විදේශ ආයෝජන ද අවශ්‍ය වෙනවා. සංචාරකයන් නැවැතී සිටීමට කැමැති පරිසරවල ආසන්න වශයෙන් කාමර දස දහසක පමණ ධාරිතාවක් ඇති කිරීම සඳහා ආයෝජනයක් ආකර්ශනය කර ගැනීමට දැනටමත් සංචාරක හෝටල් කලාප 7 ක් හඳුනාගෙන තිබෙනවා.සංචාරකයන්ගේ නැවතුම් පරිසරයන්ට පිටතින් ඇති හා නාගරික ප්‍රදේශයන්හි පිහිටි විශාල හෝටල් සහ හෝටල් අංශයේ සුළු හා මධ්‍ය පරිමාන ආයෝජන මගින් ද සංචාරක ව්‍යාපාරයට අවශ්‍ය පහසුකම් ලබා දෙනු ඇතැයි අපේක්ෂා කරනවා. සංචාරක ව්‍යාපාරය, දේශීය ඉදිකිරීම් කර්මාන්තයට, දේශීය කෘෂි කර්මාන්තයට මෙන්ම පුළුල් පරාසයක විහිදෙන සේවාවන් සම්බන්ධ කිරීම සඳහා ඒකාබද්ධ සංවර්ධන වැඩපිළිවෙළක් ක්‍රියාත්මක කළ යුතු බව රජයේ මධ්‍ය කාලීය ක්‍රමෝපාය මගින් අවධාරණය කරනවා.19. කථානායකතුමනි, අනාගත සංවර්ධන ක්‍රමෝපාය සඳහා අපගේ රජයේ දැක්ම වනුයේ මධ්‍ය කාලීනව ආර්ථිකය සියයට 8 ක පමණ වර්ධන අනුපාතයකට වේගවත් කිරිම සහ ඉන් පසුව අපේ රටේ වර්ධන මාවත ඉලක්කම් දෙකක මට්ටමකට ගෙන ඒමයි. මෙහි අදහස වන්නේ ඉදිරි දස වසර තුළ මුළු ආයෝජනය සියයට 40කට පමණ මට්ටමකට නංවාලිය යුතු බවයි.රාජ්‍ය ආයෝජන දිගු කාලීන යටිතල පහසුකම් සඳහා කේන්ද්‍රගත වනු ඇති අතර එය දළ දේශීය නිෂ්පාදිතයෙන් සියයට 6 - 7 ත් අතර විය හැකි බැවින්, පෞද්ගලික අංශයේ ආයෝජන, සියයට 19 - 20 ක් වන වර්තමාන මට්ටමේ සිට සියයට 31 - 33 කට වැඩි විය යුතුව තිබෙනවා. එතරම් විශාල සම්පත් ප්‍රමාණයක් ලබා ගැනීමට දේශීය ඉතුරු කිරීම් ප්‍රමාණයක් රටට නොමැති හෙයින් මෙම වර්ධනය දේශීය පෞද්ගලික අංශයෙන් පමණක් ලබා ගැනීමට නොහැකි වෙනවා.තවද, නව්‍ය ආර්ථිකයක් නිර්මාණය කිරිම සඳහා සුළු හා මධ්‍ය පරිමාණ කාර්මික හා කෘෂි කාර්මික කටයුතුවල සිට තොරතුරු තාක්ෂණය හා ව්‍යාපාර ක්‍රියාවලි මෙහෙයුම් (ඕර්‍ථර්‍ණ) , පුනර්ජනනීය බලශක්තිය, වරාය, නාවික, ගුවන් හා ඒ හා සම්බන්ධිත සේවා, නාගරික ප්‍රදේශ සහ සෞඛ්‍ය, අධ්‍යාපනය ඇතුළත් විවිධ වෘත්තීයමය සේවාවන් සහ අනෙකුත් කළමනාකරණ හා නිපුණතාවන් දක්වා විහිද යන්නා වූ පුළුල් ව්‍යාපාර පරාසයක ආයෝජනය කිරීම අපට අවශ්‍ය වෙනවා.අපගේ ආර්ථිකයේ ඛ්2යාකාරකම්වල වටිනාකම උපරිම වශයෙන් වැඩි කිරීම සඳහා දේශීය වශයෙන් වටිනාකම එකතු කරන ආර්ථික කටයුතුවලට යොමු වීම අවශ්‍ය වෙනවා. මේ සියල්ලම ඉල්ලා සිටින්නේ භෞතික වත්කම්වල හා කර්මාන්තශාලාවල ආයෝජනය කිරීම පමණක්ම නොව පුළුල් පරාසයක විහිදුණු නිපුණතා සංවර්ධනය සඳහාත් නව තාක්ෂණ ලබා ගැනීම සඳහාත් ආයෝජනය කිරීම අවශ්‍ය බවයි. එහෙයින් මේ රටේ ආර්ථික කටයුතුවල සියලුම මට්ටම්වලට ආයෝජන ආකර්ශනය කර ගැනීමට පෞද්ගලික හා රාජ්‍ය අංශයන් දිරිගැන්වීමට රජය කටයුතු කරනවා.20. කථානායකතුමනි, පහසුකම් සපයන්නා ලෙස රජයට මේ සම්බන්ධයෙන් වගකීමක් තිබෙනවා, පළමුවැන්න නිවැරැදි ප්‍රතිපත්තියක් ඉදිරියට ගෙන ඒමයි. දෙවැන්න වන්නේ අපේ ආයතන කාර්යක්ෂම කිරීමයි.තෙවැන්න අවශ්‍ය යටිතල පහසුකම් හා නියාමන සේවා සැපයීම වන අතර සිව් වැන්න ජාතික ආරක්ෂාව, නීතිය හා සාමය ක්‍රියාවට නැංවීමයි. මෙම සියල්ල ස්ථිරසාරව හා කඩිනමින් සිදුකළ යුතු වෙනවා.21. කථානායකතුමනි, අපගේ බදු ක්‍රමය කාලයට නොගැලපෙන, සංකීර්ණ, පටු ලෙස ඉලක්කගත වන සහ ආයෝජන හා ව්‍යාපාර සංවර්ධනයන්ට ආකර්ෂණීය නොවන්නක්. එය අවශ්‍ය ආදායම උපදවා නොදෙන අතර ජනතාව ඉතුරු කිරීම් සඳහා අධෛර්යමත් කරනවා. ඒ නිසා, අපේ බදු ක්‍රමයේ පුළුල් ප්‍රතිසංස්කරණයක් අපි සැලසුම් කර තිබෙනවා.මෙවැනි වෙනස්කමක අවශ්‍යතාව හඳුනාගනු ලැබීමෙන්, අතිගරු ජනාධිපතිතුමා විසින් 2009 දී ජනාධිපති බදු කොමිෂන් සභාවක් පත්කළා. අපගේ බදු ක්‍රමය පිළිබ පුළුල් අධ්‍යයනයක් කර ඇති මෙම බදු කොමිෂන් සභාව, බදු ප්‍රතිපත්තිය හා බදු පරිපාලනය පිළිබඳ තම නිර්දේශ මෙම වසරේ අගෝස්තු මාසයට පෙර ලබා දෙනු ඇතැයි අපේක්ෂා කරනවා.කොමිෂන් සභාව විසින් ලබා දුන් අන්තර්කාලීන නිර්දේශ හා උපදෙස් වන්නේ බහුවිධ බදුවලින් ඉවත් වී සරල, පුළුල් පදනමක් හා අඩු අනුපාත සහිත බදු ක්‍රමයකට අවතීර්ණ විය යුතු බවයි. මුදල් හා ක්‍රමසම්පාදන අමාත්‍යාංශයත් අදාළ දෙපාර්තමේන්තු හා ආයතනත් මෙම ගමන් මඟෙහි කටයුතු කරමින් සිටින අතර අපගේ මධ්‍ය කාලීන බදු ක්‍රමය වඩා හොඳ බදු ආදායමක් ලබා දෙන පුළුල් පදනමක් සහිත ව්‍යාපාරයනට හිතෛෂි සහ සමානාත්මතාවකින් යුක්ත බදු ක්‍රමයක් නිර්මාණය කිරීම සඳහා මූලික වැඩ කටයුතු අරඹා තිබෙනවා. මෙම තත්ත්වය යටතේ, ආනයන අධිභාරය ඉවත් කිරීම, 0, 5, 15 හා 30 ප්‍රතිශතයන්ගෙන් සමන්විත කාණ්ඩ හතරක තීරු බදු ව්‍යුහයක් හඳුන්වා දීම, මෝටර් වාහන සඳහා සහේතුක බදු ව්‍යුහයක් හඳුන්වා දීම වැනි ඇතැම් පියවරයන් රජය විසින් දැනටමත් ආරම්භ කර තිබෙනවා.කැමරා, දුරකථන, ඔරලෝසු වැනි දේශීයව නිෂ්පාදන නොකරන කල් පවත්නා පාරිභෝගික භාණ්ඩ නීති විරෝධීව ආනයනය කිරීමට සහ එම භාණ්ඩ ආනයනය කිරීමේ දී බදු ගෙවීම් පැහැර හැරීමට සහ විවිධ දූෂණයන්ට හේතු වූ බහුවිධ බදු ක්‍රමය ඉවත් කරමින් එම භාණ්ඩ සඳහා සියයට 10 කට වඩා අඩු බදු අනුපාතයක් හඳුන්වා දීමට කටයුතු කර තිබෙනවා.අප රට තුළ ජාත්‍යන්තර වෙළෙඳ පහසුකම් දිරි ගැන්වීමක් හා ගෝලීය වානිජමය ක්‍රියාකාරකම් ආකර්ශනය කර ගැනීමට මෙමගින් හැකි වෙතැයි අප විශ්වාස කරනවා. මැදි කාලීනව පුද්ගලික සහ සමාගම් මෙන්ම බැංකු හා මූල්‍ය ආයතනය ආදායම් මත පවතින ඉහළ බදු අනුපාතයන් පහළ දැමීමටත්, ආයෝජන මණ්ඩලය සහ ආදායම් බදු නීති මගින් විටින් විට ලබා දී ඇති සහ ඵලදායී නොවන බදු සහනයන් ඉවත් කිරීමටත් අදහස් කරනවා.ආයෝජන මණ්ඩලය සහ ආයෝජන මණ්ඩලයේ නොවන දෙයාකාරයක බදු ක්‍රමවලින් ඇති වී ඇති විෂමතා නිවැරැදි කිරීම තුළින් සම තත්ත්වයක් ලබා ගැනීමට හැකි වෙනවා. මෙවැනි අලුත් බදු ව්‍යුහයක් අප සමාජයේ බදු ගෙවන්නන්ට දරා ගත හැකි වෙතැයි අප විශ්වාස කරනවා.මෙවැනි බදු ව්‍යුහයක් මගින් විධිමත් ආර්ථිකයක, ආර්ථික කටයුතු වැඩි දියුණු වන අතර එමගින් පවත්නා මට්ටමට වඩා වැඩි ආදායමක් ජනිත වනු ඇතැයි අපේක්ෂා කරනවා. මැදි කාලීනව රාජ්‍ය ආදායම දළ දේශීය නිෂ්පාදිතයේ ප්‍රතිශතය්ත ලෙස සියයට 17 ඉක්මවා ලබා ගැනීම රජයේ ඉලක්කය වෙනවා.22. කථානායකතුමනි, 2008 සහ 2009 වසරවල පැවැති මූල්‍ය අර්බුදයෙන් පසු ගෝලීය මූල්‍ය පද්ධතියෙහි මූලික වෙනස්කම් සිදු වී තිබෙනවා. ශ්‍රී ලංකා මහ බැංකුව සහ සුරැකුම්පත් සහ විනිමය කොමිෂන් සභාව විසින් ක්‍රියාත්මක කළ නියාමන සහ සුපරීක්ෂණ වැඩපිළිවෙළින්, මෑතක දි පැවැති මූල්‍ය අර්බුදය හේතුවෙන් අපගේ රටේ මූල්‍ය පද්ධතියට අහිතකර බලපෑම් ඇති වීම වළක්වාලමින් ආරක්ෂා කර ගැනීමට හැකි වුණා.කෙසේ වෙතත්, ඇතැම් මූල්‍ය ආයතන මගින් සිදුකළ නීති විරෝධී මුදල් ගනු දෙනු සහ මුදල් වංචා අපගේ ජනතාවට මෙන්ම මනා පාලනයකින් යුත් මූල්‍ය ආයතනවලට දැඩි තර්ජනයක් ඇති කළා. මෙම වාතාවරණය යටතේ ඉදිරි මාස කිහිපය තුළ නියාමන ක්‍රියාදාමයන් ශක්තිමත් කිරීමට සහ බැංකු සහ මූල්‍ය ආයතනවල ප්‍රතිසංස්කරණ සිදු කිරිම සඳහා දැනට පවතින බැංකු සහ මූල්‍ය නීති වෙනස් කිරීමට අවශ්‍ය නීති හඳුන්වා දීමට රජය අදහස් කරනවා.මූල්‍ය සමාගම්, විශේෂිත බැංකු ආයතන සහ ක්ෂද්‍ර ණය ලබා දෙන මූල්‍ය ආයතනවලට ඇති විය හැකි අවදානම් තත්ත්වයන් අවම කිරීම සඳහා එම ආයතනයන් දැඩි නියාමන සුපරීක්ෂණයක් යටතට ගෙනෙනවා. බැංකු නොවන මූල්‍ය ආයතනවල කාර්යය සාධනයේ වගකීම වැඩි කිරීම සඳහා එම ආයතන කොළඹ කොටස් වෙළෙඳපොළේ ලැයිස්තුගත කිරීම සඳහා ශ්‍රී ලංකා මහ බැංකුව විසින් කටයුතු ආරම්භ කර තිබෙනවා.ව්‍යාපාරවල ප්‍රාග්ධන සම්පාදන සඳහා ස්කන්ධ වෙළෙඳපොළවල් භාවිතා කිරීමට සමාගම් උනන්දු කරවීම සඳහා නව වෙළෙඳපොළ උපකරණ හඳුන්වා දීම සහ ව්‍යාපාරවල මහජන අයිතිය පුළුල් කිරීම සඳහා අවශ්‍ය නීති හඳුන්වා දීමට විනිමය හා සුරැකුම් කොමිෂම කටයුතු කරනවා. කෙසේ වෙතත්, ගරු කථානායකතුමනි, මහජනතාව මුදල් වංචාවලට හසු වීම වළක්වාලීම සඳහා, ශ්‍රී ලංකා මහ බැංකුව විසින් අනුමත සහ නියාමනය කරනු ලබන මූල්‍ය ආයතන සමඟ පමණක් ගනුදෙනුකරන ලෙසට රජය ජනතාවගෙන් ඉතා ඕනෑකමින් ඉල්ලා සිටිනවා.මූල්‍ය ක්ෂේත්‍රයේ සංවර්ධන බැංකුවල කාර්යය භාරය ශක්තිමත් කිරීම සඳහා , ප්‍රාදේශීය සංවර්ධන බැංකු 9 එකතු කර මේ වන විටත් ශක්තිමත් ප්‍රාග්ධන පදනමක් සහිතව එක් ප්‍රාදේශීය සංවර්ධන බැංකුවක් පිහිටුවා ඇති අතර, ග්‍රාමීය ආර්ථිකය නඟා සිටුවීම වේගවත් කිරීම සඳහා මෙම බැංකුව දායක වනු ඇතැයි අපේක්ෂා කරනවා. පසුගිය රජය මගින් බංකොලොත්භාවයට පත් වී ඇතැයි පවසන ලද රාජ්‍ය බැංකු මේ වන විට තම කාර්යය සාධනය සඳහා ඒඒ ශ්‍රේණිගත කිරීමක් ලබාගෙන තිබෙනවා.මෙම බැංකු තම මූලධන අවශ්‍යතා සඳහා රජයෙන් ලබා ගන්නා විශ්වාසනීය ලිපි මත තවදුරටත් රඳා පවතින්නේ නැහැ. මූල්‍ය ඉතිරි කිරීම් එකතු කර ගැනීමට අමතරව මෙම බැංකු දෙක සහ ජාතික ඉතිරි කිරීමේ බැංකුව, ශ්‍රී ලංකා රක්ෂණ සමාගම සහ අර්ථසාධක අරමුදල් අනාගත ස්කන්ධ වෙළෙඳපළ සංවර්ධන ක්‍රියාවලියේ දී වැදගත් කාර්යය භාරයක් ඉටු කරනු ඇත.23. කථානායකතුමනි, විශේෂයෙන්ම වැඩි වශයෙන් කුඩා හා මධ්‍ය පරිමාන ව්‍යවසායන්ගෙන් සමන්විත වන අපේ වගේ ආර්ථිකයක පුද්ගලික සහ ව්‍යවසාය ක්‍රියාකාරකම්වල ප්‍රතිලාභ ලබා ගැනීම සඳහා අපගේ පරිපාලන පද්ධතිය සහ ක්‍රියා පිළිවෙළවල් කාර්යක්ෂම සහ නවීන විම අවශ්‍ය වෙනවා. මෙම තත්ත්වය හඳුනාගැනීමෙන් පසු, සියලුම පරිපාලනය සහ නියාමන ක්‍රියාදාමයන්, ක්‍රියා පිළිවෙළවල් සහ නීති සරල කිරීම සඳහා අවශ්‍ය නිර්දේශ ඊළඟ අයවැය සකස් කිරීමට පෙර ඉදිරිපත් කිරීම සඳහා අමාත්‍ය මණ්ඩලය විසින් මගේ ප්‍රධානත්වයෙන් අමාත්‍ය මණ්ඩල අනු කමිටුවක් පත්කර තිබෙනවා.පුද්ගලික අංශයේ සහ රාජ්‍ය - පුද්ගලික හවුල්කාරිත්වයෙන් යුත් ආයෝජන සඳහා අවස්ථාව ලබාදිය හැකි අමාත්‍යාංශ යටතේ ඇති නිශ්චිත ක්ෂේත්‍රයන් හඳුනා ගන්නා ලෙසට සියලුම රේඛීය අමාත්‍යාංශවලට දැනුම් දී තිබෙනවා. පුද්ගලික අංශය විසින් සිදු කරනු ලබන එවැනි ආයෝජන සහ ව්‍යාපාර සංවර්ධනයන් සඳහා පුද්ගලික අංශයට පහසුකම් සැපයිය හැකි වන්නේ කෙසේ ද යන්න පිළිබඳව ක්‍රියා පිළිවෙළක් පිළියෙල කරන ලෙසට ද අමාත්‍යාංශවලට දැනුම් දී තිබෙනවා.ආයෝජන මණ්ඩලය, ශ්‍රී ලංකා සංචාරක සංවර්ධන අධිකාරිය සහ නාගරික සංවර්ධන අධිකාරිය, අලුතින් ආරම්භ කරන ව්‍යාපෘති වැඩසටහන් වලදී ඉතා සමීපව කටයුතු කිරීම තුළින් නාගරික ප්‍රදේශවල භූ®®මි අවකාශයන් නිර්මාණය කිරීම මගින් අපගේ ආර්ථිකයේ නැඟී එන වාණිජමය අවශ්‍යතාවයන් සපුරාලීමට පුද්ගලික අංශයේ ආයෝජන සඳහා ඉඩ ප්‍රස්ථා ලබා දීමට හැකියාව ඇති වෙනවා.24. අපගේ මධ්‍ය කාලීන ක්‍රමෝපාය මගින් රාජ්‍ය සේවාවලට අවශ්‍ය වෙනස්කම් සිදු කිරීමට අදහස් කරනවා. බැංකු සහ උපයෝගීතා සේවා වැනි ක්‍රමෝපායික රාජ්‍ය ව්‍යවසායන් නව කළමනාකරණ හැකියාවන් සහ උසස් තත්ත්වයේ වාණිජමය ක්‍රියාකාරකම් සහිතව නැවත ප්‍රතිස්ථාපනය කරනු ලබනවා.රජයේ අයවැය ප්‍රතිපාදන මත යැපීම අඩු කරමින් ඔවුන් ලාභාංශ ගෙවන ව්‍යාපාරික සංස්කෘතියකට පත් කිරීම සඳහා සියලු රජයේ ව්‍යවසායන් වානිජමය වශයෙන් කාර්යක්ෂම කිරීමට කටයුතු කරනවා.රාජ්‍ය තන්ත්‍රය නිසි ලෙස ක්‍රියා කරන බවට තහවුරු කිරීම සඳහා, අමාත්‍යාංශ සහ දෙපාර්තමේන්තුවල සේවා සැපයීමේ කටයුතු ශක්තිමත් කිරීමට පියවර ගන්නවා. හිටපු අගමැතිතුමාගේ ප්‍රධානත්වයෙන් මෑතක දී ඇති කරනු ලැබූ කළමනාකරණ ප්‍රතිසංස්කණ අමාත්‍යාංශය විසින් නිලධාරිවාදය මගින් ඇති කරනු ලබන පාලනයන් සහ මැදිහත්වීම් අවම කිරීම සහ යල් පැන ගිය ක්‍රමවේදයන් සහ ක්‍රියා පිළිවෙළවල් සරල කිරීම මගින් කාර්යක්‍ෂම රාජ්‍ය යාන්ත්‍රණයක් සකස් කිරීමට අවශ්‍ය, රාජ්‍ය සේවයේ සිදු කළ යුතු පරිපාලනමය ප්‍රතිසංස්කරණ සඳහා අවධානය යොමු කරනවා. අපගේ මැතිවරණ ප්‍රතිපත්ති ප්‍රකාශයේ සඳහන් කළ පරිදි රාජ්‍ය සේවකයින් මුහුණපා ඇති වැටුප් සම්බන්ධව සහ අනෙකුත් විවිධ ගැටලු රාශියක් සඳහා විසඳුම් සෙවීමට අපි මූලිකත්වය දෙනවා.ගරු කථානායකතුමනි, වැටුප් විෂමතා සම්බන්ධයෙන් කටයුතු කිරීමට සේවක සංඛ්‍යා කොමිෂම ස්ථිර පදනමින් පත් කිරීමට සහ රාජ්‍ය සේවකයින්ගේ අවම වැටුප රුපියල් 7,900 සිට 11,730 දක්වා වැඩි කිරීමට අතිගරු ජනාධිපතිතුමා විසින් එතුමාගේ පළමු අයවැය කථාව ඉදිරිපත් කිරීමේ දී යෝජනා කළ බව ඔබතුමා දන්නවා. වැටුපට අමතරව ජීවන වියදම් දීමනාවක් ලබා දීමට ද රජය කටයුතු කළ අතර දැන් එම දීමනාව මසකට රුපියල් 5,250 දක්වා වැඩිකර තිබෙනවා.මෙයට අමතරව සහනදායී පොලී මත නිවාස ණය ලබා දීම, නිවාඩු ප්‍රතිලාභ, වෛද්‍ය රක්ෂණ පහසුකම් සහ විශ්‍රාම වැටුප් හිමිකම් නැවත ලබා දීමට කටයුතු කර තිබෙනවා. තවද, පුද්ගලයින් පන්ලක්‍ෂයක් රාජ්‍ය සේවය සඳහා බඳවාගෙන තිබෙනවා. අපගේ රජය නව වැටුප් ව්‍යුහයක් ක්‍රියාත්මක කළ නිසා වෘත්තීය සංගම් කිහිපයක් විසින් වැටුප් විෂමතා තිබෙන බව දන්වා ඇති අතර ඒවා නිවැරදි කරන ලෙස රජයෙන් ඉල්ලා තිබෙනවා.බොහොමයක් රාජ්‍ය සේවාවන් සඳහා නිවැරදි සේවා ව්‍යවස්ථාවක් නැහැ. වැටුප් ප්‍රතිසංස්කරණය ක්‍රියාත්මක කිරීමට පෙර, අදාළ රේඛීය අමාත්‍යාංශ සහ වැටුප් හා සේවක සංඛ්‍යා කොමිෂම මගින් නව වැටුප් ව්‍යුහයක් ක්‍රියාත්මක කිරීමට සහාය වන පරිදි එම සේවා ව්‍යවස්ථා සකස් කිරීම ඉතා ඉක්මනින් අවසන් කිරීමට ගනු ඇති. පසුගිය කාලවල සිදු කරන ලද ආකාරයටම සියලුම වෘත්තීය සමිතිවල එකඟතාවයකින් නව වැටුප් ව්‍යුහය සකස් කිරීමට අදහස් කරන අතර 2011 අයවැය සමඟ ක්‍රියාත්මක කිරීමට අපේක්‍ෂා කරන වැටුප් වැඩි වීම සඳහා මෙය පදනම් වනු ඇත.ගරු කථානායකතුමනි, දැනට කිසිදු ආකාරයක විශ්‍රාම වැටුප් ක්‍රමයකින් ආවරණය නොවන රජයේ සහ පුද්ගලික අංශයේ සියලුම සේවකයින් සඳහා සේවක විශ්‍රාම වැටුප් අරමුදලක් පිහිටුවීමට ද අතිගරු ජනාධිපතිතුමා විසින් පොරොන්දු වී තිබෙනවා. අපගේ ශ්‍රම බළකාය සඳහා හොඳීන් ක්‍රියාත්මක වන සමාජ ආරක්‍ෂණ ක්‍රමයක් 2011 සිට ක්‍රියාත්මක කිරීමට අදාළ නීතිමය සහ නියාමන ක්‍රියාදාමයන් දැන් සකස් කරමින් පවතිනවා.25. කථානායකතුමනි, අපගේ ආර්ථිකය, ලෝක ආර්ථිකය සමඟ දැඩි ලෙස ඒකාබද්ධ වී පවතිනවා. අපගේ ආර්ථිකය විදේශ වෙළෙඳ හා සේවා කටයුතු මත දැඩි ලෙස යැපෙන බැවින්, අපේක්‍ෂිත සංවර්ධනය ළඟා කර ගැනීමට උපකාරී වන ලෙස වෙළඳ ප්‍රතිපත්තීන් සකස් කිරීම අත්‍යවශ්‍ය වෙනවා. මේ අනුව දේශීය නිෂ්පාදකයින් සඳහා අවශ්‍ය අමු ද්‍රව්‍ය සහ අතරමැදි යෙදවුම් භාණ්ඩ බදු රහිත මිල ගණන්වලට ලබා දීමට අප කටයුතු කරනවා.කෙසේ වෙතත්, දේශීය නිෂ්පාදකයන්ගේ අගය එකතු කිරීම දිරි ගැන්වීම සඳහා, ශ්‍රී ලංකාවේ නිෂ්පාදනය කළ හැකි භාණ්ඩ ආනයනය කිරීමේදී අය කරනු ලබන බදු ප්‍රමාණයන් ඉහළ මට්ටමක පවත්වා ගැනීම අවශ්‍ය වෙනවා.මේ අනුව කෘෂිකාර්මික, පශු සම්පත් සහ ධීවර අංශ සඳහා විශේෂ අවධානයක් යොමු කිරීම අවශ්‍ය වෙනවා. මේ අරමුණින් දේශීයව නිෂ්පාදනය කළ හැකි හෝ වඩා හොඳ ආදේශකයන් අවශ්‍ය ප්‍රමාණයෙන් දේශීයව සපයා ගත හැකි ද්‍රව්‍ය වන කිරිපිටි, තිරිගු ඇට, සීනි සහ අනෙකුත් කෘෂිකාර්මික නිෂ්පාදන කිහිපයක් ආනයනයේ දී ඉහළ බදු අනුපාත යටතේ පවත්වාගෙන යනවා.ගරු කථානායකතුමනි, මෙවැනි අත්‍යවශ්‍ය භාණ්ඩ රට තුළම නිෂ්පාදනය කර ගැනීම සඳහා අප ගොවීන් උනන්දු කරවීමේ විශ්වාසනීයම මාර්ගය මෙය බව අප අදහස් කරනවා. එලෙසම අගය එකතු කළ නිෂ්පාදනය අපනයනය කිරීම දිරිගැන්වීම සඳහා ප්‍රාථමික නිෂ්පාදනය අපනයනය කිරීමේදී සුදුසු බදු පැනවීමට ද අදහස් කරනවා.26. අපගේ අපනයනයන්ගේ සම්පූර්ණ විභවතාව අප උකහා ගත යුතු වෙනවා. අපගේ ප්‍රධාන අපනයන භෝගයක් වන තේ විශාල වශයෙන් තවමත් අපනයනය කරනු ලබන්නේ අගය එකතු නොකළ නිෂ්පාදනයක් ලෙසටයි.දේශීය ව්‍යවසායකයින් ඔවුන්ගේ නිෂ්පාදන සඳහා අගය එකතු කිරීම සැලකිය යුතු ප්‍රමාණයකින් සිදු කර තිබෙන අතර එම නිෂ්පාදන සඳහා දේශීය වෙළෙඳ නාමයන් ගොඩනඟා ගැනීමට සමත්වී තිබීම අගය කළ යුතු වුවත් සමස්ත විභවතාව උකහා ගෙන නොමැතිවීම කනගාටුදායක කරුණක්.තේ කර්මාන්තය අගය එකතු කළ අපනයනය නිෂ්පාදනයක් ලෙසට පරිවර්තනය කළ හැකි වන්නේ නම්, දැනට ඩොලර් බිලියන 1.2 ක අපනයන ආදායමක් උපයන තේ කර්මාන්තය ඩොලර් බිලියන 2.5 ක අපනයන ආදායමක් උපයන ක්‍රියාකාරකමක් බවට පත් කළ හැකි වන අතර එමගින් අපගේ ජනතාවට විවිධ ආකාරයේ රැකියා අවස්ථා ලබා දීමට හැකි වෙනවා.27. විශිෂ්ට වෙළෙඳපළ ජාලයක් අත්පත් කර ගැනීමට සහ යහපත් පරිචයන්, පාරිසරික බැඳීයාවන් සහ තත්ත්ව ආරක්‍ෂණයන් පිළිබඳ සැලකිලිමත් අපේ රටේ රෙදි පිළි හා ඇඟලුම් කර්මාන්තයට ඇමෙරිකානු ඩොලර් බිලියන 2.5 ක් වන වර්තමාන අපනයනය ඉපැයුම් ප්‍රමාණය ආසන්න වශයෙන් ඇමෙරිකානු ඩොලර් බිලියන 5 දක්වා දෙගුණ කර ගැනීමට හැකියාවක් පවතිනවා.බාහිර පුද්ගලයින් තම දේශපාලනික අරමුණු ඉටු කර ගැනීම වෙනුවෙන් වෙළෙඳාමට ලබා දී ඇති සහන උපයෝගී කර ගැනීම හේතුවෙන් මෙම ඉතා හොඳ කාර්යය සාධනයක් සහිත කර්මාන්තය කනගාටුදායක ලෙස මෑත කාලයේ දී අයුතු පීඩනයකට හසු වී තිබෙනවා. කෙසේ වුවත්, ඉතා ඉක්මනින් අපේ රට සාම්ප්‍රදායික වෙළෙඳපළ මත අනවශ්‍ය යැපීම අඩු කළ යුතුව හා නැඟී එන නව ආර්ථියන් වෙත යොමු විය යුතුව තිබෙනවා.අපගේ අපනයනකරුවන්ගේ තරගකාරිත්වය වැඩි දියුණු කර නව වෙළෙඳපළ සොයා ගැනීමට ඔවුන් දිරිමත් කිරීම සඳහා ඉදිරි අයවැයෙන් නව දිරිගැන්වීම් ව්‍යුහයක් රජය විසින් හඳුන්වාදීමට නියමිතයි. තොරතුරු තාක්‍ෂණ හා ව්‍යාපාර ක්‍රියාවලි සේවා අපනයනය සම්බන්ධයෙන් ශ්‍රී ලංකාව ප්‍රචලිත නොවූවද 2005 වසරේ සිට එම අංශයෙන් ජාත්‍යන්තර වෙළෙඳපළ තුළ අපගේ තොරතුරු තාක්ෂණ වෘත්තිකයන්ගේ නාමයන් ප්‍රචලිත වීමට අමතරව අමෙරිකානු ඩොලර් මිලියන 250 ක පමණ විදේශ විනිමය ප්‍රමාණයක් ඉපයීමට හැකියාව ලැබී තිබෙනවා.නිපුණ ශ්‍රම බළකාය සහ ජාත්‍යන්තර භාෂාවන් හැසිරවීම සඳහා ඔවුන්ගේ හැකියාව සැලකිල්ලට ගත් කළ, අමෙරිකානු ඩොලර් බිලියනයක අපනයන ක්‍රියාකාරකමක් බවට පත්වීමට සාපේක්‍ෂ වාසියක් මෙම අංශය සතු වෙනවා. එසේම, ආහාර සැකසීම, ගෘහ හා කාර්යාල භාණ්ඩ, මැණික් හා ස්වර්ණාභරණ, පිඟන් භාණ්ඩ හා සනීපාරක්‍ෂක භාණ්ඩ ආදී අංශයන්හි විශාල අපනයන විභවතාවක් අප දැක තිබෙනවා.ගරු කථානායකතුමනි, නිෂ්පාදිත භාණ්ඩවල අපනයන විභවයන් උකහා ගැනීම පමණක් නොව වරාය, ගුවන්සේවා සහ වෘත්තීයමය වැනි පුුළුල් පරාසයක සේවාවන්වල අපනයන ආදායම් උපරිම කිරීම ද කළ යුතු වෙනවා. ඉහළ ආදායමක් ලබා ගැනීමේ අරමුණින් විදේශ රටවල සේවය කිරීමට යෑමට අවස්ථා සොයන අපේ ශ්‍රමිකයන්ගේ නිපුණතාවන් වැඩි දියුණු කිරීම අපේ රජයේ දැක්ම වෙනවා.පුහුණු ශ්‍රම බළකායක් ඇති කිරීම තුළින් පිටරටවලින් දැනට සේවක ප්‍රේෂණ වශයෙන් ලැබෙන අමෙරිකානු ඩොලර් බිලියන 3.5 ක ප්‍රමාණය දෙගුණ කිරීමට හැකි වෙනවා. තෙල් ගවේෂණය හා ඒ හා සම්බන්ධිත කර්මාන්ත සඳහා නව නිපුණතා හා සේවාවන් අවශ්‍ය වෙනවා. මෙම ඉල්ලුම සැපයීම සඳහා අපේ විශ්වවිද්‍යාල හා නිපුණතා සංවර්ධනය අධ්‍යාපනික ආයතන ප්‍රතිචාර දැක්විය යුතු වෙනවා.28. කථානායකතුමනි, මහින්ද චින්තන – ඉදිරි දැක්මෙහි ප්‍රධානතම සංවර්ධන අරමුණක් වන්නේ ආහාර සුරක්ෂිතභාවයයි. මේ සම්බන්ධයෙන් අප යෝජනා කරන්නේ අපේ වී නිෂ්පාදනය සැළකිය යුතු ලෙස ඉහළ නැංවීමට පමණක් නොව, වී අස්වනු නොලබන කාලවලදීත් මිලෙහි ස්ථායිභාවයක් සුරක්‍ෂිත කිරීමට අවශ්‍ය තරම් ආරක්‍ෂිත වී තොග පවත්වා ගැනීම ද ඊට ඇතුළත් වෙනවා.ගරු කථානායකතුමනි, පසුගිය මහ කන්නයේ වගා කළ හෙක්ටයාර හයලක්‍ෂ හතලිස් එක් දහස් හයසීයට සාපේක්‍ෂව, ඉදිරි මහ කන්නයේ දී හෙක්ටයාර හත් ලක්‍ෂ පනස් දහස් පන්සීයක භූ®මි ප්‍රමාණයක් අස්වැද්දවීමට අපි සැළසුම් කර තිබෙනවා. විශේෂයෙන් අපේ රජය 2005 වසරේ සිට අඛණ්ඩව සැපයීමට සමත් වූ පොහොර සහනාධාරය සහ වී සඳහා ගොවියාට ඉහළ මිලක් ලබාදීම වැනි පුළුල් පරාසයක පැතිරුණු දිරිගැන්වීම් හේතුවෙන් ගොවීන් ක්‍රම ක්‍රමයෙන් කෘෂිකර්මය සඳහා නැඹුරුවීම නිසා, හෙක්ටයාර ලක්ෂයක් පමණ වන නව වගා භූමිවලින්, හෙක්ටයාර හතලිස් දහසක් උතුරු හා නැඟෙනහිර ද ඉතිරිය රටේ අනෙක් ප්‍රදේශයන් හි ද අස්වද්දනු ඇතැයි අපේක්‍ෂා කරනවා.අපේ සැලසුම් මගින් ඉලක්ක කර තිබෙන්නේ බඩ ඉරිඟු ආනයනය කිරීම වෙනුවට දේශීයව නිෂ්පාදනය කිරීමෙන් ස්වයංපෝෂිත වීමේ ඉලක්කයට ළඟාවීම සහ ඒ තුළින් ඉතිරි වන විදේශ විනිමය සංවර්ධන කටයුතු සඳහා නිදහස් කර ගැනීමයි. එසේම මිරිස්, ලූණු, මුං ඇට, කව්පි, සොයා බෝංචි, උළුඳු, රටකජු, කුරක්කන් හා ඉගුරු රටේ තෝරාගත් ප්‍රදේශවල නිෂ්පාදනය කරනවා.කථානායකතුමනි, කිරිපිටි ආනයනය සඳහා ඇමෙරිකානු ඩොලර් මිලියන 300ක් පමණ අප වැය කරනවා. අපගේ උපායමාර්ගය වනුයේ කුඩා හා මධ්‍ය පරිමාණ ගොවීන් මෙන්ම විශාල පරිමාණ පෞද්ගලික අංශයන් ද කිරි නිෂ්පාදනය ඉහළ නැංවීම සඳහා දායක කර ගැනීමයි.ගුණාත්මක කෘෂි බීජ සුලභ කිරීම, අවශ්‍ය ණය පහසුකම් ලබාදීම, ව්‍යාප්ති සේවා, අලෙවිකරණ ජාලයන් සහ ගබඩා පහසුකම් සහතික කරමින් කෘෂි කාර්මික නිෂ්පාදනය උපරිම මට්ටම්වලට ගෙන ඒම සඳහා කෘෂිකර්මය, පශු සම්පත්, වැවිලි කර්මාන්ත, වෙළෙඳ, ආර්ථික සංවර්ධන හා මුදල් අමාත්‍යාංශ එක්ව පුළුල් සැළසුමක් සකස් කරනවා. ගොවියන්ට ස්ථාවර මිලක් ලබා ගැනීම තහවුරු කිරීම සඳහා වී අලෙවි මණ්ඩලය, සමූපාකාර සමිති සහ පෞද්ගලික අංශය මඟින් වී මිලදී ගැනීම සඳහා වන ක්‍රමවේදය තවදුරටත් ශක්තිමත් කිරීම සඳහා කඩිනම් ප්‍රමුඛතාවයක් ලබා දී තිබෙනවා.29. සම්ප්‍රදායික සහ කුඩා පරිමාණයේ ව්‍යාපාර සංවර්ධන ව්‍යාපෘතිවල යෙදී සිටින ශ්‍රී ලංකාව පුරා විසිරී සිටින කුඩා පරිමාණයේ ව්‍යවසායකයින් විශාල සංඛ්‍යාවක් ඒකරාශී කිරීම සඳහා වන රජයේ සංවර්ධන වැඩසටහනෙහි කොටසක් ලෙස එම කර්මාන්ත නැවත නඟාසිටුවීම සඳහා පස් අවුරුදු වැඩසටහනක් සකස් කරමින් සිටිනවා.ශ්‍රී ලංකාවේ කුඩා ව්‍යාපාර සඳහා සහාය වීමට විශේෂිත සිල්ලර වෙළෙඳසල් ඉලක්ක කර ගනිමින් ණය පහසුකම් සැපයීම, තත්ත්වයෙන් උසස් අමු ද්‍රව්‍ය සහ උපකරණ ලබාදීම අවශ්‍ය තාක්ෂණික සහාය සහ වෙළෙඳපළ ලබාදීම වැනි ක්‍රියා මාර්ග මෙම සංවර්ධන ක්‍රමෝපායේ ඇතුළත් වෙනවා.ගැටුම් පැවති කාල වකවානුවේ දී ප්‍රමාණවත් මූල්‍ය පහසුකම් ලබා ගත නොහැකි වීම, ඉහළ පොළී අනුපාත සහ ණය ලබා ගැනීමේදී දැරීමට සිදු වූ අති මහත් වියදම් වැනි පීඩාකාරී තත්ත්වයන්ට මුහුණ දුන් කුඩා හා මධ්‍ය පරිමාණ කර්මාන්ත සඳහා 2010 තුන්වන කාර්තුවේ දී හඳුන්වා දීමට නියමිත ව්‍යවසායන් නඟා සිටුවීමේ ප්‍රතිසංස්කරණ වැඩසටහන යටතේ සහන සලසනවා. දිගු කාලීන මූල්‍ය පහසුකම් සැපයීමට, ලෝක බැංකු මූල්‍යාධාර ලබාගැනීමට දැනටමත් ව්‍යාපෘති යෝජනාවක් ඉදිරිපත් කර තිබෙනවා.30. අපගේ වානිජ කෘෂිකර්මාන්තය විශාල ලෙස රඳා පවතින්නේ වැවිලි කර්මාන්තය මතයි. අපනයන වෙළෙඳ භෝග ස්වාභාවික රබර් සහ කුළුබඩු සම්බන්ධයෙන් පවතින අපනයන වෙළෙඳපළ ප්‍රවණතා මත සහ ඒ පිළිබඳ පවතින ඉදිරි බලාපොරොත්තු නිසා අපගේ වානිජ කෘෂිකර්මාන්තය සැළකිය යුතු මට්ටමකින් වැඩිදියුණු වී තිබෙනවා. එසේම, පුද්ගලික අංශයත් කුඩා වතු හිමියන් විසින් පිහිටුවා ඇති සංවිධානත් හරහා මේ අංශය ප්‍රධාන වශයෙන් පාලනය වෙනවා.මෙම වැවිලි අංශයේ නිමැවුම වැඩි කිරීමට මෙන්ම පෞද්ගලික ආයෝජන තුළින් අපනයනය වැඩි කිරීමටත් අවශ්‍ය සැලසුම් වැවිලි කර්මාන්ත අමාත්‍යාංශය මගින් සකස් කරමින් පවතිනවා. තේ, පොල්, රබර් නැවත වගා කිරීමටත්, අළුතින් වගා කිරීමටත් මෙන්ම අලුත් බෝග වර්ග වගාවන් සඳහා පෙළඹවීමටත් එකතු කළ අගය සහිත කර්මාන්තවලට යොමු වීමටත් මෙහිදී ක්‍රියා කරනවා.එසේම ඵලදායීතාව වැඩිකිරීම හා විශාල පරිමාණයේ වැවිලි ආශි‍්‍රතව බෝග විවිධාංගීකරණය කිරීම, විශේෂයෙන් කුඩා වතු හිමියන්ගේ නිෂ්පාදන පදනම වැඩි කිරීමට අවශ්‍ය ක්‍රියාමාර්ග සකස් වෙමින් පවතින වැඩසටහන් මගින් හඳුනාගෙන තිබෙනවා.31. කථානායකතුමනි, වාරි ක්‍රම සංවර්ධනය හා නඩත්තු කිරීම, කෘෂිකාර්මික ප්‍රවර්ධනයට පමණක් නොව අපේ රටේ ජෛව විවිධත්වය හා ජල සම්පත් පවත්වා ගැනීමට ද අත්‍යවශ්‍ය බව රජය විශ්වාස කරනවා. කෘෂිකාර්මික ප්‍රදේශයන් හි පවතින වාරිමාර්ග පහසුකම් තවදුරටත් විවිධාංගීකරණය කිරීම හා පුළුල් පදනමකට ගෙන ඒම සඳහා “මොරගහකන්ද”, “උමා ඔය”, “දැදුරු ඔය”, “වේලි ඔය” සහ අනෙකුත් වාරි යෝජනා ක්‍රම කීපයක සංවර්ධන වැඩ කටයුතු රජය විසින් අරඹා තිබෙනවා.වාරිමාර්ග ක්ෂේත්‍රයේ පුළුල්වීම තුලින් ඉදිරි වසර 6 තුල අමතර භූමි ප්‍රමාණයක් වාරි ජලය යටතට ගෙන ඒමටත් පහසුගාමී දිස්ත්‍රික්ක ආර්ථිකමය ලෙස සෞභාග්‍යමත් ප්‍රදේශ බවට පත් කිරීමටත් අපේක්ෂා කරනවා. මෙම සංවර්ධන මූලාරම්භයන් සඳහා ඇමෙරිකානු ඩොලර් බිලියන 3ක පමණ ආයෝජන ලබාදීමට අපේ හිතවත් ආධාර ලබා දෙන්නන් එකඟ වී තිබෙනවා.ගරු කථානායකතුමනි, වාරි මාර්ග යටිතල පහසුකම් පුළුල් කරන අතරේම කුඩා හා මහා පරිමාණ වාරි යෝජනා ක්‍රමයන්ගේ ආරක්ෂාව සහතික කිරීම හා ජල කළමනාකරණ කටයුතු වැඩි දියුණු කිරීම සඳහා අවශ්‍ය නඩත්තු කිරීම් වෙනුවෙන් ප්‍රමාණවත් තරම් සම්පත් අප විසින් ලබාදිය යුතු වෙනවා. සියලුම ප්‍රධාන වාරි ව්‍යාපෘතින්හි වේළිවල ආරක්ෂාව වැඩිදියුණු කිරීම සහ ජලාශවල ධාරිතාව වැඩි කිරීම සඳහා වැඩසටහනක් රජය විසින් දැනටමත් ක්‍රියාත්මක කර තිබෙනවා. මෙම ව්‍යාපෘතියේ ආයෝජනය පමණක් රුපියල් මිලියන හයදහසකට වඩා වැඩියි.මේ අතරතුර, ජල සම්පත් කළමනාකරණය කිරීම සඳහා ප්‍රධාන පියවරක් ලෙස, සියලු වාරි යෝජනා ක්‍රම පුනරුත්ථාපනය කිරීමට ඊළඟ වසර 5 පුරා රුපියල් මිලියන තුන් දහසක වියදමින් වෙනමම ව්‍යාපෘතියක් 2011 වසරේ සිට ක්‍රියාත්මක කෙරෙනු ඇති.32. කථානායකතුමනි, සමාජයේ සියලු ජන කොටස් සඳහා ප්‍රතිලාභ ලබා දෙන ආර්ථික වර්ධනයක් ළඟා කර ගැනීමට රටේ මාර්ග පද්ධතිය වැඩි දියුණු කිරීම හා සංවර්ධනය කිරීම ඉතා වැදගත් වෙනවා. පසුගිය වසර පහ තුළ ජාතික මාර්ගවලින් සියයට 25ක් පමණ වැඩිදියුණු කර තිබෙනවා. ජාතික මාර්ගවලින් තවත් සියයට 15ක් පමණ වැඩි දියුණු කිරීම් කරමින් තිබෙනවා.මහා මාර්ග අමාත්‍යාංශයේ මැදි කාලීන සංවර්ධන සැලැස්ම තුලින්, ඇමෙරිකානු ඩොලර් 2,000ක වියදමින් තවත් කිලෝමීටර් 2,600ක මාර්ග වැඩිදියුණු කිරීම හා ප්‍රතිසංස්කරණය කිරීමට හඳුනාගෙන තිබෙනවා. රජයේ ඉලක්කය වන්නේ වසර 2015 වන විට රටේ ජාතික මාර්ග පද්ධතියෙන් සියයට 60ක් පමණ උසස් තත්ත්වයකට පත් කිරීමයි. මීට අමතරව, කොළඹ කටුනායක අධිවේගී මාර්ගය, පිටත වට රවුම් පාර සහ දකුණු අධිවේගී මාර්ග 2012 වසර වන විට නිම කිරීමට අපේක්ෂා කරනවා. මේ නිසා කිලෝමීටර් 181ක අධිවේගී මාර්ග රටේ මාර්ග පද්ධතියට අලුතින් එකතු වෙනවා.කොළඹ – මහනුවර අධිවේගී මාර්ගය සම්බන්ධ ශක්‍යතා අධ්‍යයනයක් දැනට කරමින් පවතිනවා. ජාතික මාර්ගවල ඇතිවී තිබෙන මාර්ග තදබදය නැති කිරීම සඳහා ප්‍රධාන නගරයන් මඟහැර යන පරිදි මාර්ග පද්ධතියක් ඉදිකිරීමට කටයුතු කරනවා. ජාතික මාර්ග පද්ධතිය සංවර්ධනය කිරීමේ වැඩසටහන තුළ උතුර හා දකුණ සම්බන්ධ වනඒ – 9 හා ඒ – 32 ජාතික මාර්ග ප්‍රතිසංස්කරණය කිරීම ද ඇතුළත් වෙනවා.මෙමගින් උතුර සහ දකුණ යා කිරීම සිදු වෙනවා. රජය පළාත් මාර්ග සංවර්ධනය කිරීම සඳහා ද ඉහළ ප්‍රමුඛතාවයක් ලබාදෙනවා. 2005 සිට මේ රජය පළාත්බද මාර්ග කිලෝමීටර 1,706ක් වැඩිදියුණු කර තිබෙනවා. මීට අමතරව, තවත් මාර්ග කිලෝමීටර් 950ක වැඩිදියුණු කිරීම් සිදුවෙමින් තිබෙනවා. තව ද පළාත් මාර්ග කිලෝමීටර 4,700ක් ඇමෙරිකානු ඩොලර් මිලියන 945ක වියදමින් ඉදිරි පස් වසර තුළ වැඩි දියුණු කිරීම සඳහා හඳුනාගෙන තිබෙනවා.මෙම සියලු පාරවල් ග්‍රාමීය ප්‍රදේශවලට සම්බන්ධ කිරීම, අපේ ග්‍රාමීය සංවර්ධන වැඩසටහන වන “ගම නැඟුම” වැඩසටහන තුළ අන්තර්ගත වෙනවා. “මඟ නැඟුම” වැඩ සටහන යටතේ ග්‍රාමීය ප්‍රදේශවල මාර්ගවලින් කිලෝමීටර් විසිදහසක් එනම් හතරෙන් එකක් ඇමෙරිකානු ඩොලර් මිලියන 360ක වියදමින් වැඩිදියුණු කර තිබෙනවා. කිලෝමීටර් 2,500ක් පමණ ග්‍රාමීය මාර්ග කොන්ක්‍රීට් කර තිබෙනවා.2011 සිට මැදි කාලීනව තවත් කිලෝමීටර් විසිදහසක ග්‍රාමීය මාර්ග, ඇමෙරිකානු ඩොලර් මිලියන 300ක පමණ වියදමින් වාහන ධාවනය කළ හැකි තත්ත්වයට වැඩිදියුණු කිරීමට අදහස් කර තිබෙනවා. රටේ ජාතික, පළාත් හා ග්‍රාමීය මාර්ගවලින් සියයට 50 කට වඩා වැඩි මාර්ග ප්‍රමාණයක් උසස් තත්ත්වයේ මාර්ග බවට පත් කිරීම අපේ මාර්ග සැලැස්මේ අවසාන ඉලක්කය වෙනවා.33. කථානායකතුමනි, නොරොච්චෝලේ, කෙරවලපිටිය, ඉහළ කොත්මලේ සහ සාම්පූර් විදුලි උත්පාදන ව්‍යාපෘති 4 ඉදිකිරීම් සඳහා ඇමෙරිකානු ඩොලර් මිලියන 2,500ක පමණ ආයෝජනය තුළින් අපගේ බලශක්ති උත්පාදන ධාරිතාව වර්ධනය කිරීම සඳහා ශක්තිමත් පදනමක් දමා තිබෙනවා. මීට අමතරව, මධ්‍ය කාලීනව විවිධාංගීකරණයකට ලක් වූ විදුලි උත්පාදන ක්‍රමෝපායක් සකස් කිරීම සඳහා අප රජය විසින් මධ්‍යම ප්‍රමාණයේ ජල විදුලි බලාගාර සහ පුනර්ජනනීය බල ශක්ති මූලාරම්භයන් කිහිපයක් ඇති කිරීමට දිරි ගැන්වීම් ලබා දී තිබෙනවා.දැනට කරගෙන යනු ලබන ග්‍රාමීය විදුලිබල වැඩසටහන් සහ විදුලි සම්පේ‍්‍රෂණ සහ බෙදා හැරීම් ජාලයේ වැඩිදියුණු කිරීම් මගින් 2015 වසර වන විට සැමට විදුලිය ලබාදීමට හැකියාව ලැබෙනු ඇත. ඒ නිසා මෙවැනි ව්‍යාපෘතිවලින් ලබා ගන්නා ප්‍රතිලාභයන් ඒකාබද්ධ කිරීම තුළින් රටට අවශ්‍ය තරම් බලශක්තිය ඇති ආර්ථිකයක් ගොඩනැඟීම අපගේ ක්‍රමෝපාය වෙනවා.විදුලිය භාවිතා කරන පාරිභෝගිකයන්ට කාර්යබහුල නොවන කාලයන් තුළ අඩු පිරිවැයකින් විදුලි පරිභෝජනයට ප්‍රමාණවත් ඉඩකඩක් සැපයීම සඳහා විදුලි ගාස්තු සකස් කරනවා. විදුලි උත්පාදනය සඳහා අවශ්‍ය වන දැවි තෙල්, නිෂ්පාදන පිරිවැයටම සැපයීම තුළින් විදුලි උත්පාදනයේ පිරිවැය ස්ථාවරව තබා ගැනීම සහතික කිරීමට හැකි වන නිසා වර්ෂය තුළ විදුලි ගාස්තු සංශෝධනයක් සිදු නොවනු ඇත.34. කථානායකතුමනි, වරාය අංශයට අප විසින් දැන් කරගෙන යනු ලබන ආයෝජනයන් 2012 වන විට අවසන් වෙතැයි අපේක්ෂා කරනවා. ඒ අනුව, අපගේ වරාය පහසුකම් අතරට නව ධාරිතාවයක් කොළඹ සහ හම්බන්තොට වරායන්ගෙන් එකතුවේවි. දියකඩනයේ ඉදිකිරීම් කටයුතු අපේක්ෂිත පරිදි නිම කිරීමට හැකි වන බැවින්, රාජ්‍ය හා පෞද්ගලික අංශයේ සහභාගිත්වයෙන් ඉදිවන පළමු පර්යන්තය කොළඹ දකුණු වරායේ දී ඉක්මනින් ආරම්භ කළ හැකි වෙනවා. තවත් පර්යන්ත දෙකක් ඉදිකිරීම ඉදිරිකාලයේ දී සිදු කරනු ඇත.කාර්මික වරාය පහසුකම් සහ ඊට අදාළ සේවාවන් සැපයීම සඳහා අදාළ පහසුකම් හම්බන්තොට වරායෙහි ඉඳි කෙරෙනු ඇත. දෙවන අන්තර්ජාතික ගුවන් තොටුපළ, හම්බන්තොට වරාය පළමු අදියර, ජාත්‍යන්තර සමුළු ශාලාව, දකුණු අධිවේගී මාර්ගය, මාතර කතරගම දුම්රිය මාර්ගය වැනි දැනට ආරම්භ කර ඇති ව්‍යාපෘති කටයුතු අවසන් වනවාත් සමඟම 2012 සිට මෙම ප්‍රදේශයන්ට ආයෝජනයන් ආකර්ශනය කර ගැනීමට හැකි වනු ඇත. ගාලු වරාය සංචාරක වරායක් වශයෙන් දියුණු කරනවා. විදේශ වෙළෙඳාම සම්බන්ධව ඇතිවන අපගේ විවිධ අවශ්‍යතාවයන්වලට පහසුකම් සැපයීමට, ඔලුවිල්, කන්කසන්තුරේ සහ ත්‍රිකුණාමල වරායන් විවිධ මට්ටමින් ක්‍රියාත්මක වෙනවා.35. ප්‍රවාහන අංශයේදී, දුම්රිය මාර්ග යටිතල පහසුකම් ප්‍රතිස්ථාපණය කිරීම සහ පොදු ප්‍රවාහන පද්ධතියේ ගුණාත්මකභාවය වැඩි දියුණු කිරීම සඳහා රජයේ උපාය මාර්ගය කේන්ද්‍රගත වී තිබෙනවා.ඉදිරි වසර පහ තුළ දී කන්කසන්තුරේ සිට කතරගම දක්වා දුම්රිය මාර්ගය ඉදිවෙනවා ඇති. මෙහි මූලික වැඩ කටයුතු දැනටමත් අරඹා තිබෙනවා. දුම්රිය, බස් රථ හා ත්‍රිරෝද රථ අතුළත්ව සියලුම ප්‍රවාහන සේවා කාර්යක්ෂම ක්‍රමවේදයකට එක් කර ගන්නා ඒකාබද්ධ ජාතික ප්‍රවාහන ප්‍රතිපත්තියක් ක්‍රියාවට නංවනවා.බස් රථ ප්‍රවාහන පද්ධතිය ප්‍රධාන වශයෙන් පෞද්ගලික අංශය මගින් මෙහෙයවනු ලබන බැවින් නවීන ප්‍රවාහන පද්ධතියක් නිර්මාණය කිරීම සඳහා එම අංශවලට අවශ්‍ය ආයෛීජන අවස්ථා වැඩි දියුණු කිරීමේ කටයුතු සොයා බලනවා. කොළඹ නගරය සහ තදාසන්න ප්‍රදේශයන්හි දුම්රිය ජාලයක් ඉදිකිරීම සහ දුම්රිය විදුලිබලය මගින් ධාවනය කිරීම පිළිබඳව ශක්‍යතා අධ්‍යයනයක් කිරීම අපගේ මැද කාලීන අරමුණුවලට ඇතුළත්.36. කථානායකතුමනි, දැනට පවතින විශ්වවිද්‍යාල 17 න් 5 ක් පළාත් මට්ටමින් පිහිටා ඇති අතර ඒවායේ යටිතල පහසුකම් දියුණු කිරීමත් ඒවා ශ්‍රී ලංකාවේ පිළිගත් විශ්වවිද්‍යාල මට්ටමට උසස් කිරීම සඳහාත් සැලකිය යුතු ආයෝජනයක් සිදු කිරීම අවශ්‍ය වෙනවා.පෞද්ගලික මට්ටමෙන් පවත්වාගෙන යන විශ්වවිද්‍යාල සහ අධ්‍යාපන ආයතනවල අධ්‍යාපන තත්ත්වය හා ගුණත්වය තහවුරු කිරීම පිණිස අවශ්‍ය නියාමන රාමුව උසස් අධ්‍යාපන අමාත්‍යාංශය විසින් ගෙන ඒමට නියමිතයි. එසේම, රජයේ විශ්වවිද්‍යාලවල පවතින සීමිත ඉඩකඩ නිසා ඒවාට අතුළත් වීමට නොහැකි එහෙත් ඊට අවශ්‍ය සුදුසුකම් සපුරන අයට උසස් අධ්‍යාපනය ලබා ගැනීමේ පහසුකම් සලසා දීමට පුද්ගලික අංශය සමඟ හවුල්කාරිත්ව වැඩසටහනක් ඇති කිරීමට යෝජනා කරනවා.එවැනි ක්‍රියාමාර්ග හේතුවෙන් උසස් අධ්‍යාපනය බලාපොරොත්තු වන ආර්ථික ශක්තිය අඩු සිසුන්ටත් විශාල වැයක් දරමින් විදේශ රටවලට යන සිසුන්ගේ දෙමාපියන්ටත් ඇතිවන ගැටළුවලට පිළියමක් සැලසෙනවා. එබැවින් මෙම විවෘත කිරීම, රජයේ විශ්වවිද්‍යාලවලට ඇතුළත් වීමට නොහැකි වන සිසුන්ට උසස් අධ්‍යාපනයට බොහෝ ඉඩ ප්‍රස්ථා ඇතිවනවා පමණක් නොව අධ්‍යාපනය සඳහා ඇදී යන විදේශ විනිමය රැක ගැනීමට ද හේතුවක් වෙනවා.37. කථානායකතුමනි, යෞවන කටයුතු සඳහා ඇති කරන ලද නව අමාත්‍යාංශය විසින් සියලු නිපුණතා වර්ධන ආයතන එක් වහලක් යටතට ගෙන එනු ලැබුවා. හැකියා වර්ධනය කරන රජයට අයත් අධ්‍යාපන ආයතන රාශියක් හා පෞද්ගලික අංශය විසින් මෙහෙයවනු ලබන එවැනි ආයතන ද එක්ව වේගයෙන් පිබිදෙන ආර්ථිකයට අවශ්‍යවන නිපුණතාවයෙන් යුත් ශ්‍රම බලකායට ශක්තියක් ලබා දීම අපේ විශ්වාසයි.එබැවින් මේ රටේ පමණක් නොව පිට රටවල ද ඉහළ ඉපැයීමක් ලබා ගත හැකි රැකියා වෙළෙඳපල ඉල්ලුමක් පවතින නිපුණතා ශ්‍රම බලකායක් ඇති කිරීම සඳහා නිපුණතා වර්ධනය කරනු ලබන නව අධ්‍යාපන වැඩසටහන් සැලසුම් කරනවා.ගැටුම්කාරී වාතාවරණය නිමා කිරීමෙන් පසු වේගවත් සංවර්ධනයක් කරා ශ්‍රී ලංකාව මෙහෙයවීමේ දී රජයේ සංවර්ධන උපාය මාර්. තුළ ඉහළම ප්‍රමුඛත්වයක් දැනුම මත පදනම් වූ ආර්ථිකයට හිමි වෙනවා. හොඳ අධ්‍යාපන මට්ටමක් අපේ සමාජය අත්කරගෙන ඇති නිසා මෙතෙක් නිපුණතාවයෙන් තොර ශ්‍රම බලකායක් පදනම්ව පැවැති ආර්ථික වර්ධනය එම තත්ත්වයෙන් මිදෙමින් පවතිනවා.අපගේ වෘත්තීමය දක්ෂතා වර්ධනය කිරීමටත්, ඒවා අපනයනය කිරීමටත්, එම විශේෂඥ දැනුම තුළින් විදේශ ආදායම තර කර ගැනීමට පමණක් නොව ශ්‍රී ලංකාවට ඉමහත් කීර්තියක් ලබා ගැනීමටත් අප අවධානය යොමු කොට තිබෙනවා.අපගේ ඉංජිනේරුවන්, ගෘහ නිර්මාණ ශිල්පීන්, තාක්ෂණ ශිල්පීන් හා ව්‍යාපෘති කළමනාකරුවන් එතෙර ඉදිකිරීම් ව්‍යාපෘතිවලද නිරත වනවා දැකීමට අපගේ රජයේ ඇති අභිලාශය අතිගරු ජනාධිපතිතුමා නිරන්තරයෙන් අවධාරණය කර තිබෙනවා.ඒ වගේම පර්යේෂණ හා වෛද්‍ය සායන තුළින් ලබන අත්දැකීම්වලින් අනාගතයට අවශ්‍ය නව ඖෂධ සහ වෛද්‍ය ප්‍රතිකාර කරීමට හැකි වෛද්‍ය ක්ෂේත්‍රයට සම්බන්ධ විද්‍යාඥයින් මගින් සායනික අත්හදා බැලීම් සහ පර්යේෂණ මෙන්ම ලෝකයේ කර්මාන්ත හාා ගනු දෙනුකරුවන් සමඟ කටයුතු කළ හැකි නීති මුල්‍ය, ගිණුම්, ආරක්ෂක හා අනෙකුත් වෘත්තීයවේදීනුත් බිහි කිරීමට අපේ ආර්ථිකයට හැකියාව තිබෙනවා.ලෝක වෙළෙඳපළේ සේවා සපයන්නන් හැටියට අපගේ ගුරුවරු සහ හෙදියන් පත් කිරීමට අපගේ දැනුම පදනම් වූ ආර්ථික ක්‍රමෝපාය හේතු වෙනවා. එම ප්‍රතිසංස්කරණ අප රට දැනුමේ කේන්ද්‍රස්ථානයක් ලෙස පත් කරනවා. එවැනි හැකියාවන් මගින් 2015 දී ලබා ගැනීමට සැලසුම් කර ඇති ඇමෙරිකානු ඩොලර් බිලියන 6 ක විදේශ විනිමය ලබා ගැනීමේ ඉලක්කය සපුරා ගැනීමට හැකිවන පරිදි රැකියා උත්පාදනය කිරීමට අවස්ථාවන් ලැබෙනවා.38. සියලු දෙනාටම සෞඛ්‍ය සම්පන්න ජීවිතයක් ලබා දීම අපගේ මධ්‍ය කාලීන සෞඛ්‍ය අංශයේ ක්‍රමෝපායේ අරමුණ වෙනවා. පසුගිය වසර 60 තුළ අප විසින් ආරම්භ කර ඇති නොමිලේ සෞඛ්‍ය පහසුකම් ලබා දීමේ ක්‍රමය ජාත්‍යන්තර වශයෙන් ප්‍රසාදයට ලක් වී තිබෙනවා. පසු ගිය වසර 5 තුළ භෞතික හා තාක්ෂණික යටිතල පහසුකම් ලබා දීමත්, එම ක්ෂේත්‍රයේ මානව සම්පත් වැඩි දියුණු කිරීමත් නිසා රටේ සෞඛ්‍ය පහසුකම් සැපයීමේ ක්‍රමය නවීන අවශ්‍යතාවයන් සපුරාලීමට සමත් වෙනවා. ඩෙංගු, මැලේරියාව, ජලභීතිකාව ආදී රෝග මුලිනුපුටා දැමීමට අවශ්‍ය විශේෂ ක්‍රමෝපායන් සකස් කරමින් තිබෙනවා.අපගේ ජනතාවගෙන් වැඩි ප්‍රතිශතයක් වයස්ගත තත්ත්වයට පත් වෙමින් සිටින නිසා වැඩිහිටි ජනතාවගේ අවශ්‍යතා සපුරාලීමට සහ ඔවුනට අවශ්‍ය රැකවරණය ලබා දීම සඳහා මුළු රටම ආවරණය වන පරිදි විශේෂ සෞඛ්‍ය මධ්‍යස්ථාන පිහිටුවනවා. පිළිකා රෝගය සහ ජාන විද්‍යාව යන ක්ෂේත්‍රවල වෛද්‍ය පර්යේෂණ සිදු කිරීම සඳහා අපගේ විද්‍යාඥයින් උනන්දු කරවනවා. ඉදිරි වසර හය තුළ දී අමුත්තන් සඳහා නවාතැන් පහසුකම් ද සහිතව මහරගම පිළිකා රෝහලට අවශ්‍ය සියලු පහසුකම් සපයනවා. තත්ත්වයෙන් බාල ඖෂධ සහ බෙහෙත් වර්ග රටට ආනයනය කිරීම වැළැක්වීම සඳහා නව ලියාපදිංචි කිරීමේ ක්‍රමයක් හඳුන්වා දෙන අතර සියලුම රෝහල්වලට අවශ්‍ය අත්‍යවශ්‍ය ඖෂධ හිඟයකින් තොරව ලබා දීමට අවශ්‍ය පියවර ගන්නවා. හෙද සේවයේ ගුණාත්මකභාවය ඉහළ නැංවීම සඳහා හෙද සේවයට ජාතික ප්‍රතිපත්තියක් හඳුන්වා දෙනවා.කිරි දෙන මව්වරුන් ළදරුවන් හා කුඩා දරුවන් ඉලක්ක කර ගනිමින් සමාජයේ පෝෂණ ඌණතාවයන් පිළිබඳව විශේෂ වැඩසටහනක් අපගේ වෛද්‍ය වෘත්තිකයන්ගේ මැදිහත් වීමෙන් ක්‍රියාකාරී උපදේශන සේවාවන් ඇති කිරීමට කටයුතු කරනවා.අනුපූරක සෞඛ්‍ය සේවාවක් ලෙස දේශීය වෛද්‍ය ක්‍රමය ප්‍රචලිත කිරීමට කටයුතු කරනවා. මධ්‍ය ආදායම් ලබන රටකට අවශ්‍යවන සෞඛ්‍ය අවශ්‍යතා සපුරන සෞඛ්‍ය සේවයක් ඇති රටක් ලෙස ශ්‍රී ලංකාව පත් කිරීමට අවශ්‍ය ජාතික සෞඛ්‍ය ක්‍රමෝපායක් සෞඛ්‍ය අමාත්‍යාංශය සහ දේශීය වෛද්‍ය අමාත්‍යාංශ්‍ය එකතුව සකස් කරනවා.39. කථානායකතුමනි, අතිගරු ජනාධිපතිතුමා විසින් “මහින්ද චින්තන - ඉදිරි දැක්ම” තුළින් පළාත් සංවර්ධනය උදෙසා කඩිනම් සැලසුම් ක්‍රියාත්මක කරන බවට පොරොන්දු වුණා. සැලසුම් කර ඇති එවැනි සංවර්ධන කටයුතු රේඛීය අමාත්‍යාංශ හා පළාත් සභා යටතේ ක්‍රියාත්මක කරනු ලබන විවිධ සංවර්ධන වැඩසටහන් සමඟ ගැලපුම් කර තිබෙනවා. මෙම තුන් අවුරුදු සැලැස්ම යටතේ “රජරට නවෝදය”, “වයඹ පුබුදුව“ , “පුබුදමු වෙල්ලස්ස”, “කඳුරට උදානය”, “සබරගමු අරුණාලෝකය සහ රන් අරුණ” යන වැඩසටහන් ක්‍රියාත්මක කරනවා.මෙම වැඩපිළිවෙළවල් ක්‍රියාත්මක කිරීමේ දී ගැටුම් සහිත ප්‍රදේශ සංවර්ධන කිරීම සඳහා ක්‍රියාත්මක කරන “උතුරු වසන්ත” සහ “ නැඟෙනහිර උදානය” වැනි වැඩසටහන්වලින් ලබා ගත් සුවිශේෂී අත් දැකීම් භාවිතා කරනවා. මෙම ප්‍රාදේශීය සංවර්ධන මූලාරම්භයන් මගින් දිවයින පුරා පැතිරී ඇති පසුගාමී ගම්මාන දස දහසක ජනතාවට පානීය ජලය, මාර්ග, විදුලිය හා හොඳ තත්ත්වයේ නිවාස ලබා දීමේ මූලික අරමුණ ඉලක්ක කර තිබෙනවා.මේ සඳහා අවශ්‍ය මූලික ප්‍රාග්ධනය 2010 අයවැය තුළ ඇතුලත් කර ඇති නමුත් ප්‍රාදේශීය නායකයන්, නිලධාරීන් හා අනෙකුත් කොටස්කරුවන් සම්බන්ධ කර ගනිමින් උපදේශන ක්‍රියාවලියක නියැලෙමින් 2010 අගෝස්තු මස සිට ක්‍රියාත්මක වන පරිදි මෙම වැඩසටහන කඩිනම් කිරීමට අතිගරු ජනාධිපතිතුමා යෝජනා කර තිබෙනවා. ඒ අනුව, මෙම සංවර්ධන කටයුතු අයවැය සම්මත වීමත් සමඟම ආරම්භ කිරීමට කෙටුම්පත් ඇස්තමේන්තුවලට රුපියල් මිලියන හත් දහස් පන්සීයක අතිරේක ප්‍රතිපාදන ලබා දීමට ද යෝජනා කරනවා.40. කථානායකතුමනි, නගර සහ උප නගර කිහිපයක් සංවර්ධනය කිරීමට නාගරික සංවර්ධන ක්‍රමෝපාය මගින් අවධානය යොමු කර තිබෙනවා. එහි මූලික පියවරක් ලෙස බස්නාහිර පළාතේ මනාව පැතිරුණු නාගරික සංවර්ධනය පිළිඹිබු කරමින් කොළඹ නගරය නාගරික පහසුකම් සහිතව පුළුල් කරනවා. මෙම සංවර්ධනයේ පුළුල් වීම කෙරවලපිටිය, කඩවත, කඩුවෙල, කොට්ටාව වැනි නව නගර යා කරන පිටත වටරවුම් මාර්ගයෙන් පිටත ප්‍රදේශ දක්වා සිදු වෙනු ඇත.ගම්පහ සහ කොළඹ දිස්ත්‍රික්කයේ මායිම වානිජ ක්‍රියාකාරකම්වලින් යුත් ප්‍රදේශයක් බවට පත් කිරීමට පියවර ගන්නවා. කොළඹ දකුණු වරායට ආසන්නව මුහුද ගොඩකරමින් අක්කර 450 ක නව නගරයක් මගින් කොළඹ නගරය පුළුල් කෙරෙනු ඇත.ශ්‍රී ලංකාවේ ප්‍රධාන නගරයෙහි සනීපාරක්ෂාව, ජෛව විවිධත්වය සහ වානිජ ආකර්ෂණය නැංවීමට සුදුසු පරිදි බේරේ වැව සහ ආශ්‍රිත ඇළ මාර්ග ප්‍රතිසංස්කරණය කරනු ලැබේ. දකුණේ ප්‍රධාන නගරය වන ගාල්ල ඓතිහාසික නගරයක් ලෙස සංවර්ධන කෙරෙන අතර එය සංචාරක වරායක් ලෙස සංවර්ධනය කරනු ලබන ගාලු වරාය හා බද්ද කරනු ලබනවා. මහනුවර හා අනුරාධපුර නගරයන් සංස්කෘතීය උරුමයන් ලෙස ඒවායේ ඓතිහාසික අනන්‍යතාවය රැක ගනිමින් සංරක්ෂණය කරනවා ඇත.41. කථානායකතුමනි, ශ්‍රී ලංකාවේ ඒක පුද්ගල ආදායම ඇමෙරිකානු ඩොලර් 4,000 ක් බවට පත් වන විට සෑම පවුලකටම හොඳ නිවසක් ලබා දීම “මහින්ද චින්තන” ඉදිරි දැක්ම” මගින් පිළිගෙන තිබෙනවා. රටේ දැනට පවතින නිවාස අවශ්‍යතාවයට හා ඇතිවෙමින් පවතින අවශ්‍යතාවයන්ට ගැලපෙන පරිදි පවතින නිවාස ප්‍රමාණය තවත් ලක්ෂ හයකින් වැඩි කළ යුතු වෙනවා.මින් නිවාස හාර ලක්ෂයක්ම අවශ්‍ය වන්නේ නාගරික පැල්පත්වාසීන්, වතු සේවකයන්, වෙරළාශ්‍රිත ධීවර ප්‍රජාව, අඩු ආදායම්ලාභී ග්‍රාමීය ජනතාව සහ අවතැන් වූ ජනතාව වෙනුවෙන්ය. මේ සඳහා 2011 වසරේ සිට ආරම්භ වන සය වසරක සැලසුමක් සකස් වෙමින් පවතිනවා.මෙය අමුද්‍රව්‍ය, මුදල්, තාක්ෂණය සහ යළි පදිංචිය සඳහා අවශ්‍ය පහසුකම් සපයා, නිවාස හිමියා විසින්ම තම නිවාස ඉදිකිරීමේ වැඩසටහනක් වනු ඇත. රාජ්‍ය සේවකයන් ඇතුළු මධ්‍ය හා ඉහළ ආදායම්ලාභීන්ගේ නිවාස අවශ්‍යතා, නිවාස ණය ව්‍යාපෘති සහ පුද්ගලික අංශයේ ආයෝජන මගින් ඉදිවන නගර නිර්මාණ ව්‍යාපෘති හරහා ඉටු කරනු ලබනවා.42. විශේෂයෙන්ම නාගරික ප්‍රදේශයන්වල ජීවත්වන අපගේ ජනතාවට අවශ්‍ය පිරිසුදු ජලය මෙන්ම කර්මාන්ත සඳහා අවශ්‍ය ජල සම්පාදන ව්‍යාපෘති ඇති කිරීම හා වැඩි දියුණු කිරීම සඳහා ද නවීන මළාපවාහන පද්ධති ඇති කිරීම සඳහා ද විශාල ආයෝජනයක් කිරීමට අවශ්‍ය නිසා ඊට, රාජ්‍ය අංශය, පුද්ගලික අංශය පමණක් නොව ප්‍රජා සහභාගිත්වය ද අවශ්‍ය වෙනවා.අපේ සමාජයේ ජල අවශ්‍යතා සඳහා සිදු කරන රාජ්‍ය ආයෝජනය සෑම පළාතකම පවත්නා අවශ්‍යතාවන්ට අනුව පිළිවෙලින් සිදු කරනු ඇත. ප්‍රාදේශීය සභා බල ප්‍රදේශවල පවතින පානිය ජල අවශ්‍යතාවන් සපුරා ගැනීම සඳහා වර්තමානයේ ක්‍රියාත්මක ප්‍රජා ජල සම්පාදන වැඩසටහන්වලට අමතරව , ජාත්‍යන්තර මූල්‍ය ආයතන මගින් ලබා ගන්නා සහනදායී මූල්‍ය පහසුකම් හරහා ඉටු කරනු ලබනවා.මෙම කර්තව්‍යය රාජ්‍ය - ප්‍රජා හවුල්කාරීත්වයෙන් සිදු කරනවා. එසේම, ආදායම් නොමැති ජල සැපැයුම් අවම කිරීමටත්, ජල බෙදා හැරීමේ ක්‍රියාවලිය නිසි කළමනාකරණයකට යටත් කිරීමටත් රාජ්‍ය ආයෝජනයේ ප්‍රමුඛතාවය හිමි වෙනවා.43. විශාල සංඛ්‍යාවක් සිටින අඩු ආදායම්ලාභී පවුල්වල ජීවනෝපාය තත්ත්වය වැඩි දියුණු කිරීමටත් සහ වළක්වා ගත හැකි රෝගයන්ට ඔවුන් ගොදුරු වීම වැළැක්වීමටත් සමෘද්ධි, කෘෂිසේවා, සැලසුම්, සෞඛ්‍ය හා කර්මාන්ත වැනි ක්ෂේත්‍ර මට්ටමේ රැකියාවල නියුක්ත අයගේ සේවය ලබා ගැනීමට කටයුතු කරනවා.ආගමික මධ්‍යස්ථාන, සිවිල් සමාජය හා පුන්‍ය ආයතනවල සහභාගිත්වයෙන් සමාජ ආරක්ෂණ වැඩපිළිිවෙළක් අවශ්‍ය රටේ වෙසෙන ආර්ථික හා සමාජයීය වශයෙන් දුර්වල කණ්ඩායම් නඟා සිටුවීමට කටයුතු කරනවා. එවැනි ආයතන සමඟ රජයේ සහභාගිත්වය තුළින් ඔවුන් සමාජයේ උසස් තත්ත්වයකට පත් කිරීමට අත්‍යවශ්‍ය වනු ඇත.44. කථානායකතුමනි, ගැටුම්කාරී වාතාවරණය නිමා වූ හා මැදි ආදායම් තත්ත්වයේ රටක් වන ශ්‍රී ලංකාවේ සංවර්ධනය සඳහා පර්යේෂණ හා සංවර්ධනය මගින් විශාල කාර්යය භාරයක් ඉටුකළ යුතු වෙනවා.පර්යේෂණ ආයතන සියල්ලක්ම පාහේ නව පර්යේෂණ හා තාක්ෂණ අමාත්‍යාංශය යටතට ගෙන එමින් එහි විෂය පථය පුළුල් කර තිබෙනවා. ආයතනයනුත් වැවිලි කර්මාන්ත අමාත්‍යාංශයට සම්බන්ධ පර්යේෂණ ආයතනත් එක්ව අපේ විශ්වවිද්‍යාලවල පවතින පර්යේෂණ නිපුණතාවයන් සමඟ කටයුතු කර රටේ සංවර්ධනයට දායක විය යුතුයි.පුද්ගලික අංශයේ ආර්ථික කටයුතු සඳහා උදව් වන පරිදි රාජ්‍ය අංශයේ ඉහළ ගුණත්වයෙන් යුතු පර්යේෂකයන් සහ අපේ සියලු පර්යේෂණ ආයතන රාජ්‍ය පුද්ගලික සහයෝගීතාවය ඇතිව කටයුතු කළ යුතුªබව අවධාරණය කරනවා. පර්යේෂණය හා සංවර්ධනය තුළින් දළ දේශීය නිෂ්පාදනය දක්වන දායකත්වය උපරිම කිරීමටත් නව නිෂ්පාදන බිහි කිරීමටත්, පුද්ගලික අංශය මෙම පහසුකම් ලබා ගනිමින් කටයුතු කිරීමට රජය දිරිමත් කරනවා.45. ‘හරිත ලංකා - 2020’, පරිසර සංරක්ෂණ වැඩසටහන රජයේ සංවර්ධන ක්‍රමෝපායෙහි ප්‍රධාන අංගයකි. ජල සම්පත්, ජල පෝෂක ප්‍රදේශ, වනාන්තර හා වන ජීවි, සමුද්‍ර හා ජලජ සම්පත් ආරක්ෂා කිරීම, වෙරළ හා පාංශු සංරක්ෂණය, වායු දූෂණය වැළැක්වීම, පුනර්ජනනීය බලශක්ති ප්‍රවර්ධනය, පරිසර හිතකාමී කර්මාන්ත, ජල කළමනාකරණ පද්ධති, සෞඛ්‍ය සම්පන්න නාගරිකයන්, නාගරික වනාන්තර සහ හරිත ගම්මාන මෙම දස අවුරුදු ක්‍රමෝපායට ඇතුළත් වෙනවා.ශ්‍රි ලංකාවේ ජෛව විවිධත්වය හා පාරිසරික විපුල බව විනාශ නොවීම සහතික කිරිමට පෞද්ගලික හා රාජ්‍ය දෙඅංශයම විසින් ක්‍රියාවට නඟන සියලු සංවර්ධන වැසටහන් පාරිසරික සලකා බැලීම් අනුව ක්‍රියාවට නඟනවා.46. විශේෂ පිළිගැනීමකින් යුත් පන්සල්, කෝවිල්, දේවස්ථාන, මුස්ලිම් පල්ලි සහ පෞරාණික නගර ආශි‍්‍රත ගොඩනැඟුණු ශ්‍රී ලංකාවේ සංස්කෘතික උරුමයන් ආරක්ෂා කර ගැනීමට දස අවුරුදු සංරක්ෂණ වැඩසටහනක් ක්‍රියාත්මක කරනවා. 2011 සිට ක්‍රියාත්මක වන ආර්ථික හා සමාජ සංවර්ධන වැඩසටහන්වලට රංගන කලාව, සංගීතය සහ ක්‍රීඩා කටයුතු ද අන්තර්ගත කරනවා.47. නීතිය දැඩි ලෙස ක්‍රියාත්මක කිරීම මෙන්ම පාසල්වල හා ආගමික ස්ථානවල අධ්‍යාපනික වැඩසටහන් ක්‍රියාත්මක කිරිම තුළින් නීති විරෝධී මත් පැන් සහ මත්ද්‍රව්‍ය භාවිතයට එරෙහි ව්‍යාපාරය ශක්තිමත් කිරීමට කටයුතු කළ යුතු වෙනවා.අපරාධ, නීති විරෝධී කටයුතු හා පාතාල ලෝකයේ කටයුතු මුලිනුපුටා දැමීමට නීතිය හා සාමය දැඩි ලෙස ක්‍රියාවට නැංවීම යහපත් සංවර්ධන ක්‍රමයකට තීරණාත්මක පූර්ව අවශ්‍යතාවයක් වන බැවින්, පොදු ආරක්ෂාව හා නිතිය ක්‍රියාත්මක කිරීම ශක්තිමත් කිරිම සඳහා මැදි කාලීනව සම්පත් ලබා දීම සඳහා පශ්චාත් ගැටුම් ආරක්ෂණ ක්‍රමෝපායේ ප්‍රමුඛතාවය ලබා දෙනවා.48. කථානායකතුමනි, අඛණ්ඩ මාස හතරක් තුළ පහළ වැටෙන ප්‍රවණතාවන් පෙන්නුම් කළ උද්ධමන අනුපාතයන් 2010 ජූනි මාසයෙ දී සියයට 4.6 කට ළඟා වී තිබෙනවා. එය යහපත් සාර්ව ආර්ථික ප්‍රතිඵලයක්. මා මීට පෙර ප්‍රකාශ කළ පරිදි සහ අපේ ආර්ථිකය පළමු කාර්තුවේ දී දළ දේශීය නිෂ්පාදිතයෙන් සියයට 7.1ක වර්ධනයක් සටහන් කරමින් පුනර්ජීවනයක් වාර්තා කර තිබෙනවා.වසරේ පුරෝකථන අනුව ශ්‍රී ලංකාවේ ආර්ථිකය 2010 වසරේ සියයට 6.5 - 7 ක පරාසයක වර්ධනයක් වාර්තා කරනු ඇති. හිතකර කාලගුණික තත්ත්වය, 2010 / 11 මහ කන්නයේ අස්වැද්දීම සඳහා අමතර භූ®මි ප්‍රමාණයන් ලැබීම, පශු සම්පත් හා ධීවර අංශය ප්‍රකෘතිමත් වීම, වැවිලි කර්මාන්තයේ හා කර්මාන්ත අංශයේ ශක්තිමත් වර්ධනය හේතුවෙන් 2010 වසරේ දී ශ්‍රී ලංකා ආර්ථිකය ඉහළ නෙඟනු ඇතැයි පුරෝකථනය කර තිබෙනවා.සංචාරක ව්‍යාපාරය ප්‍රකෘතිමත් වී මූල්‍ය හා ප්‍රාග්ධන වෙළෙඳපළ කාර්යය සාධනය, බලශක්තිය පදනම් වූ අංශයන්ගේ වර්ධනය දේශීය හා විදේශීය ඉල්ලුමේ වැඩි දියුණු වීම සහ දැනුම පදනම් වූ ආර්ථිකය නිසා ඇති වන නව ආදායම් මාර්ග නිසා ඉදිරි වසර තුන පුරා ශක්තිමත් ආර්ථික වර්ධන වේගයකට උපකාරී වෙමින්, දළ දේශීය නිෂ්පාදනයට සාපේක්ෂව ආයෝජන ප්‍රමාණය සියයට 30 ඉක්මවා යනු ඇතැයි අපේක්ෂා කරනවා.විචලනය වන හා ඉහළ තෙල් මිල ගණන් සහ ඉහළ ආර්ථික වර්ධනය සමඟම ආනයන සඳහා ඉල්ලුමේ ඉහළ යාම නිසා වෙළෙඳ හිඟය වැඩි වීමේ පීඩනයක් අඛණ්ඩව පැවැතිය ද , සංචාරක ව්‍යාපාරයේ පුළුල් වීම, විදේශ සංක්‍රාම හා සේවා අංශය සම්බන්ධිත ආදායම් ඉහළ යාම නිසා ජංගම ගිණුමේ හිඟය මධ්‍යස්ථ අගයක් ගනු ඇත. ප්‍රාග්ධන ගලා ඒම ශක්තිමත්ව පවතී යැයි අපේක්ෂා කරන බැවින් සමස්ත ගෙවුම් ශේෂය අතිරික්තයක් ජනිත කරනු ඇතැයි අපේක්ෂා කරනවා.ජාත්‍යන්තර මිල ගණන් වෙනස් වීම හේතුවෙන් 2010 වර්ෂයේ දී වාර්ෂික පදනම මත උද්ධමනය හා එලෙසම සාමාන්‍ය උද්ධමනය සියයට 7ක් පමණ වන බව පෙනෙන්නට තිබෙනවා. මධ්‍යස්ථ උද්ධමනයක් සහිතව සියයට 6.5 - 7 ක පරාසයකින් ආර්ථිකය වර්ධනය වේ යැයි අපේක්ෂිතව මැදි කාලීනව සේවා වියුක්තිය සියයට 4කට පමණ තව දුරටත් පහළ වැටෙනු ඇතැයි පුරෝකථනය කර තිබෙනවා. 2010 වසර සඳහා අයවැය සම්පාදනය කර තිබෙන්නේ මෙම ආර්ථික ඉදිරි දැක්ම හේතු වන ආකාරයටයි.49. කථානායකතුමනි, දැන් මම 2010 අයවැය ඇස්තමේන්තු ඉදිරිපත් කරනවා. 2010 අයවැය තත්ත්වය ඇමුණුමේ දක්වා තිබෙනවා. 2010 වර්ෂයේ මුළු ආදායම රුපියල් බිලියන 817.8ක් ලෙස ද ඉන් රුපියල් බිලියන 729 ක් බදු ආදායම ලෙස ද රුපියල් බිලියන 88.8 ක් බදු නොවන ආදායම ලෙසද ඇස්තමේන්තු කර තිබෙනවා.50. ආදායම් බදු ලෙස රුපියල් බිලියන 160.3 ක් ද ජාත්‍යන්තර වෙළෙඳාම මත වන බදු ආදායම රුපියල් බිලියන 145.2 ක් ලෙසද අපේක්ෂිතයි. භාණ්ඩ හා සේවා මත බදු ආදායම රුපියල් බිලියන 423.4ක් වෙනවා.මෙය මුළු බදු ආදායමෙන් සියයට 60කට ආසන්න අගයක්. මුළු බදු ආදායම 2009 වසරේ සියයට 5.7 ක වර්ධනයට සාපේක්ෂව 2010 වසරේ දී සියයට 17.8 කින් වර්ධනය වනු ඇති බව අපේක්ෂා කරනවා. දේශීය ආර්ථිකය ශක්තිමත් ලෙස ප්‍රකෘක්තිමත් වීමත්, විශේෂයෙන්ම ජාත්‍යන්තර වෙළෙඳාමේ හා සේවා අංශයේ ක්‍රමික වැඩිදියුණු වීම සලකා බැලීමේ දී මෙම පුරෝකථනය කර ඇති ආදායම් වර්ධනය සාධාරණය වෙනවා.51. කථානායකතුමනි, මුළු වියදම රුපියල් බිලියන 1,279.8ක් වන අතර ඉන් රුපියල් බිලියන 928.3 ක් වර්තන වියදම් ද, රුපියල් බිලියන 352.5 ක් ප්‍රාග්ධන වියදම් ද වෙනවා. පුරෝකථනය කර ඇති වර්තන වියදම පසුගිය වසරට වඩා සියයට 5.5 ක වැඩිවීමක් පෙන්නුම් කරනවා.අධ්‍යාපනය, සෞඛ්‍ය, ජාතික ආරක්ෂාව සහ අනිකුත් සේවා සැපයීම වන වැටුප් හා වේතන වියදම රුපියල් බිලියන 296.7ක් ලෙස ඇස්තමෙන්තු කර ඇති අතර එය පසුගිය වසරේ වැටුප් වියදමට සාපේක්ෂව සියයට 9.4ක වැඩිවීමක් වෙනවා.මධ්‍යම රජයේ හා පළාත් සභාවන්හි අධ්‍යාපන හා සෞඛ්‍ය ක්ෂේත්‍රවලට අදාළ වැටුප් වියදම රුපියල් බිලියන 107.8ක් වන අතර මෙම ක්ෂේත්‍ර 2 හි වැටුප් රහිත වර්තන වියදම රුපියල් බිලියන 34.1 ක් ලෙස පුරෝකථනය කර තිබෙනවා. පොදු සේවා සැපයීමට අදාළ සේවක වැටුප් වියදම රුපියල් බිලියන 48.8ක් වන අතර වැටුප් රහිත වර්තන වියදම රුපියල් බිලියන 11.3 ලෙස පුරෝකථනය කර තිබෙනවා.52. වැටුප් හා අනිකුත් ක්‍රියාකාරකම් සඳහා වන වියදම මධ්‍යස්ථ අගයක් පවතින බව පිළිඹිබු කරමින්, ආරක්ෂක සහ නීතිය හා මහජන ආරක්ෂාව සැපයීම සඳහා වන සේවාවන් වෙනුවෙන් වන වියදම.රුපියල් බිලියන 187.2 ක් වන අතර පසුගිය වසරේ එය රුපියල් බිලියන 186.3 ක් වුණා. එහෙත්, ජාතික ආරක්ෂාව සඳහා අවශ්‍ය වන භාණ්ඩ හා සේවාවල අඩුවීම පිළිඹිබු කරමින් මෙම අංශයේ භාණ්ඩ හා සේවා සඳහා වන වියදම බිලියන 91.5 ක් ලෙස ඇස්තමේන්තු කර ඇති අතර මෙය 2009 වියදම වූ රුපියල් බිලියන 108.5 හා සැසඳීමේ දී සැලකිය යුතු අඩුවීමක් වෙනවා.එහෙත්, පොළී ගෙවීම් සඳහා වන වියදම පසුගිය වසරට වඩා සියයට 8.9 කින් වැඩිවී රුපියල් බිලියන 337 ක් වන අතර, එය මුළු වර්තන වියදමෙන් සියයට 36 ක් වෙනවා.53. 2010 අයවැය මගින් සුභසාධන හා පැවරුම් සඳහා විශාල මුදල් ප්‍රමාණයක් සපයනවා. මේ සඳහා වන මුළු වියදම රුපියල් බිලියන 202.9 ක් වන අතර, ඉන් රුපියල් බිලියන 93 ක් රාජ්‍ය සේවක විශ්‍රාම වැටුප් සඳහා වැය වෙතැයි ඇස්තමේන්තු කර තිබෙනවා.පොහොර සහනාධාරය සඳහා වියදම රුපියල් බිලියන 30 ක් ලෙස ඇස්තමේන්තු කර තිබෙන අතර සමෘද්ධි හා අනිකුත් සුභසාධන වියදම රුපියල් බිලියන 35 ක් වෙනවා. මීට අමතරව, තවත් රුපියල් බිලියන 42.3 ක් රජයේ ව්‍යවස්ථාපිත මණ්ඩලවල මෙහෙයුම් වියදම් සඳහා සපයා තිබෙනවා.54. කථානායකතුමනි, 2009 වර්ෂයේ රාජ්‍ය වියදම වූ රුපියල් බිලියන 330.4 ට සාපේක්ෂව 2010 වර්ෂයේ ආයෝජන වියදම රුපියල් බිලියන 361.5 ක් ලෙස පුරෝකථනය කර තිබෙනවා.මහා මාර්ග සංවර්ධනය සඳහා රුපියල් බිලියන 83.4 ක් ද, වරාය හා ගුවන්තොටුපළ සංවර්ධන කටයුතු සඳහා රුපියල් බිලියන 30.5 ක් ද වෙන් කර තිබෙනවා. ජල සැපයුම් කටයුතු සංවර්ධනය සඳහා රුපියල් බිලියන 25 ක් ද, වාරිමාර්ග කටයුතුවල දැනට කරගෙන යනු ලබන ව්‍යාපෘති අඛණ්ඩව ක්‍රියාත්මක කිරීම සඳහා රු. බිලියන 12 ක් ද වෙන් කර තිබෙනවා.සෞඛ්‍ය හා අධ්‍යාපන ක්ෂේත්‍රවල ආයෝජනය රුපියල් බිලියන 40.8 ක් ලෙස පුරෝකථනය කර තිබෙනවා. ග්‍රාමීය පාරවල්, විදුලිය, සුළු වාරිමාර්ග සහ ප්‍රජා ජල සම්පාදනය ඇතුළත් ග්‍රාමීය අංශයේ යටිතල පහසුකම් වැඩි දියුණුවට රුපියල් බිලියන 16 ක් වෙන් කර තිබෙනවා.55. කථානායකතුමනි, ඉහත දැක්වූ ආදායම් හා වියදම් ප්‍රවාහයන් සමඟ 2010 අයවැය හිඟය රුපියල් බිලියන 438.8 ක් වනු ඇතැයි රජය පුරෝකථනය කර ඇති අතර එය 2009 දී රුපියල් බිලියන 476.4 ක් වුණා.මෙම අගය පසුගිය වසර හා සැසඳීමේ දී ප්‍රතිශතාංක 2 ක අඩු වීමක්. රජයේ ආදායම් වර්ධනයත්, මුළු වියදම පසුගිය වසරේ වියදමට සමාන අගයක පවත්වා ගැනීමත් නිසා මෙම අඩුවීම ළඟා කර ගන්නා බව ඔබට පැහැදිළි වෙනවා. අපේ රට මුහුණ දුන් අභියෝග සැළකීමේ දී මෙම තත්ත්වය විශ්වාසනීය වැඩි දියුණුවක් බව ගරු මන්ත්‍රීතුමන්ලා පිළිගන්නා බව මා විශ්වාස කරනවා.ආදායම් ගිණුමේ හිඟය ලෙස 2009 දී වාර්තා වූ රුපියල් බිලියන 179.9 සාපෙක්ෂව 2010 දී රුපියල් බිලියන 110.6 කට අඩු වන බවට පුරෝකථනය කර ඇති බව ද ඔබට පෙනෙනවා. දළ දේශීය නිෂ්පාදනයේ ප්‍රතිශතයක් ලෙස ආදායම් ගිණුමේ හිඟය 2009 වූ සියයට 3.7 සිට සියයට 2 දක්වා ද අයවැය හිඟය 9.9 සිට 8 දක්වා ද අඩු කිරීමට පුරෝකථනය කර තිබෙනවා.මේ අතර, පිළිවෙළින් 2011 හා 2012 වසර වල අයවැය හිඟය සියයට 6.8 හා සියයට 5.0 වශයෙන් පුරෝකථනය කර ඇති බව අද දින මෙම සභාවට අනිකුත් අයවැය සම්බන්ධ ප්‍රකාශ සමඟ ඉදිරිපත් කර ඇති 2003 අංක 3 දරන රාජ්‍ය මූල්‍ය කළමනාකරණ වගකීම පනතේ විධිවිධාන අනුව නිකුත් කර ඇති මැදි කාලීන රාජ්‍ය මූල්‍ය ප්‍රකාශයේ දැක්වෙනවා.56. 2010 සියයට 8 ක අයවැය හිඟය රුපියල් බිලියන 438.8 ක් වන අතර මෙය ප්‍රධාන වශයෙන් දේශීය අරමුදල් භාවිත කරමින් මූල්‍යනය කිරීමට බලාපොරොත්තු වෙනවා. 2009 දී රුපියල් බිලියන 392.5 ක් වූ මුළු දේශීය මූල්‍යනය හා සැසඳීමේ දී 2010 දී එම අගය රුපියල් බිලියන 315.3 ක් වනවා.ප්‍රධාන වශයෙන් එකඟතාවයන්ට එළඹ ඇති මූල්‍යනයන් සමඟ ශුද්ධ විදේශ ණය ගැනීම් ප්‍රමාණය රුපියල් බිලියන 123.5 ක් ලෙස පුරෝකථනය කර ඇති අතර 2009 දී එම අගය රුපියල් බිලියන 83.9 ක් වුණා.යෝජිත අයවැය රාමුව තුළ දේශීය මූල්‍යනය ගිය වසරට වඩා රුපියල් බිලියන 77.1 ක අඩු වීමක් ලෙස පුරෝකථනය කර ඇති බැවින්, මේ වසරේ ඉතිරි මාස වල පොළී අනුපාත කෙරේ පීඩනයක් ඇති නොවන බව ද පෞද්ගලික අංශයට ලබා දෙන ණය ප්‍රමාණයන් තවත් ප්‍රසාරණය වනු ඇතැයි ද රජය අපේක්ෂා කරනවා.57. කථානායකතුමනි, ඉහත දක්වා ඇති ආර්ථිකමය විශ්ලේෂණය ගිණුම්කරණ කටයුතු සඳහා භාණ්ඩාගාර මෙහෙයුම්වලට අදාළ ලැබීම් සහ ගෙවීම් අනුව ගැලපීම් කළ යුතු වෙනවා. ඒ අනුව ණය ගැනීම් හැර රජයේ මුළු ලැබීම් රුපියල් බිලියන 841 ක් ලෙස ඇස්තමේන්තු කර ඇති අතර, ණය ගෙවීම් ද ඇතුළත් මුළු වියදම රුපියල් බිලියන 1,821 ලෙස ඇස්තමේන්තු කර තිබෙනවා.ඒ අනුව දළ ණය ලබා ගැනීමේ ප්‍රමාණය රුපියල් බිලියන 980 ලෙස වාර්තා කළ යුතු අතර ඉන් රුපියල් බිලියන 565 ක් ණය ගෙවීම් සඳහා අවශ්‍ය වෙනවා. අයවැය හිඟය මූල්‍යනය කිරීම සඳහා වන ණය ගැනීම් ශ්‍රී ලංකා මහ බැංකුව සමඟ එකඟතාවයෙන් රජය විසින් සැලසුම් කර ගන්නවා. සමස්ථ මූල්‍ය ප්‍රතිපත්ති රාමුව මගින් මුල්‍ය වර්ධනය සියයට 14 – 15 ක පමණ ඉලක්කයකට ළඟා කර ගැනීමට අරමුණු කර තිබෙනවා.කථානායකතුමනි, අලුතින් පිහිටුවන ලද අමාත්‍යාංශ, මහින්ද චින්තන ඉදිරි සංවර්ධන ක්‍රියා රාමුව සඳහා වන දැක්ම අනුව ඔවුන්ගේ විෂය පථයට අදාළ පරාසය හඳුනාගැනීමේ වැඩ කටයුතු ආරම්භ කර ඇති තත්ත්වයක් තුළ, මා විසින් ඉදිරිපත් කළ මධ්‍ය කාලීන ගමන් මඟ මගින් සහ දැනටමත් ඔබ ඉදිරියේ ඇති 2010 අයවැය මගින් ප්‍රතිපාදන සැපයීම තුළින් අදාළ මූලික වැඩකටයුතු අවසන් කිරීමට සහ 2010 ජූලි මස සිට ක්‍රියාකාරී සැලැසුම් ක්‍රියාත්මක කිරීමටත් ස්ථිර පදනමක් සපයනු ඇත.මූල්‍ය තත්ත්වය ස්ථායි කරමින් සහ ආර්ථිකය යථා තත්ත්වයට පත් කර ගනිමින් මෙතෙක් අත් කර ගත් ජයග්‍රහණවල වැදගත් කම ඉස්මතු කර ගනිමින් සංවර්ධන වැඩකටයුතුවලට බාධාවක් නොවන අයුරින් ද රාජ්‍ය ආයෝජන සියයට 6.6 ක පවත්වා ගනිමින් අයවැය හිඟය පෙර වසරට වඩා සැළකිය යුතු මට්ටමකින් අඩු කර ගැනීමට මෙම අයවැය තුළින් ප්‍රමුඛතාවය දී තිබෙනවා. ගැටුම් නිමාවට පත්වීමෙන් පසු මේ රටේ ආර්ථික හා සමාජ සංවර්ධන වේගවත් කිරීමට අපගේ සංවර්ධන ගමන් මඟ විහිදී ඇති පුළුල් ක්ෂේත්‍රය, ආයෝජන අවස්ථා සඳහා පෞද්ගලික අංශය සහ අපට ආධාර කරන විදේශීය ප්‍රජාව වෙනුවෙන් විවෘතව පවතිනවා.මෙම ගමන් මඟෙහි දක්වා ඇති ක්ෂේත්‍රයන්හි පෞද්ගලික ආයෝජනය සඳහා පහසුකම් සැලසීමට සමස්ථ රාජ්‍ය යාන්ත්‍රණයම ප්‍රතිසංවිධානය කරමින් තිබෙනවා. ඒ වගේම, ආහාර නිෂ්පාදනය වේගවත් කිරීමට සහ ආහාර සුරක්ෂිතකරණයට දායකවීමට හා ඉහළ ආදායමක් ලබා ගැනීම පිණිස ගොවි ජනතාව හා ඊට සම්බන්ධ කොටස් සමඟ රජය සමීපව කටයුතු කරනවා.එසේම, නිදහස් අධ්‍යාපනය, සෞඛ්‍ය සහ සහන ලැබිය යුතු ජන කොටස්වලට සහාය වීමට රජයේ ඇති කැපවීම තව දුරටත් සහතික කරන අතර ග්‍රාමීය ජනතාව, සම්ප්‍රදායික හා කුඩා ව්‍යවසායකයන්, රාජ්‍ය සේවකයන් මෙන්ම වැඩ කරන ජනතාවගේ ජීවන තත්ත්වය උසස් කිරීමට මේ අයවැය පුරාවට මෙන්ම අපගේ මැදි කාලීන ගමන් මඟ යොමු වී තිබෙනවා.අපරාධ, පාතාල ක්‍රියා, මත් ද්‍රව්‍ය, හොර මත් පැන් වෙළෙඳාම වැනි සමාජ විරෝධී ක්‍රියා මැඩපැවැත්වීමට ගැටුම්කාරී වාතාවරණය අවසන් වීමෙන් පසු ක්‍රියාත්මක කරන ආරක්ෂක කටයුතුවල ප්‍රමුඛතාවය ලබා දී තිබෙනවා.කථානායකතුමනි, අපගේ ජනතාවට මෙම අයවැය මගින් ලබා දෙන ප්‍රධාන ප්‍රතිලාභ කිහිපයක් කෙටියෙන් දැක්වීමට මට ඉඩ දෙන්න.* මේ අයවැයෙන් මිලියන 3 ක් පමණ වන පාසල් ළමුන් වෙනුවෙන්, නොමිලේ පාසල් පොත්, නිල ඇඳුම්, පෝෂ්‍යදායී ආහාර, ගමනාගමනය සඳහා සහනාධාර, ශිෂ්‍යත්ව ආදිය සුරක්ෂිත කිරීම සඳහා රුපියල් මිලියන 7,363 ක් වෙන් කොට තිබෙනවා.* 74,000 ක් පමණ වන ගැබිණි මව්වරුන් ඇතුළුව කිරිදෙන මවුවරුන් හා ළදරුවන්ගේ පෝෂණය වර්ධනය කිරීම සඳහා වන පහසුකම් වෙනුවෙන් රුපියල් මිලියන 2,500 ක් වෙන් කර තිබෙනවා.* සුභසාධන කඳවුරුවල සිටින 25,000 ක් පමණ වන අවතැන් වූ පිරිස් වෙනුවෙන් වියළි සලාක හා ආහාර සඳහා රුපියල් මිලියන 7,500 ක් වෙන් කර තිබෙනවා.* අඩු ආදායම්ලාභී පවුල්වලට ආදායම් සහනයක් ලෙස ක්‍රියාත්මක සමෘද්ධි වැඩසටහන වෙනුවෙන් රුපියල් මිලියන 9,300 ක් වෙන් කර තිබෙනවා.* හාරලක්ෂ පනස් දහසක් පමණ වන රාජ්‍ය සේවයේ විශ්‍රාමිකයින්ගේ විශ්‍රාම වැටුප් හරහා කරනු ලබන සමාජ සුරක්ෂණය හා 6,000 ක් පමණ වන ආබාධිත රණවිරුවන්ට කරනු ලබන දීමනා වෙනුවෙන් රුපියල් මිලියන 102,500 ක් වෙන් කර තිබෙනවා.* ඉහළ කෘෂිකාර්මික නිෂ්පාදනයක් අපේක්ෂාවෙන් මිලියන 2 ක් පමණ වන ගොවි ජනතාව වෙනුවෙන් පොහොර සහනාධාරයට, ණය පොළී සහන හා සහතික මිළට වී මිලදී ගැනීම වෙනුවෙන් රුපියල් මිලියන 35,000 ක් වෙන් කර තිබෙනවා.* නිදහස් සෞඛ්‍ය සේවාව වෙනුවෙන් ඇති බැඳීම පෙන්නුම් කරමින් රජයේ සෞඛ්‍ය සේවා පහසුකම් වසරකට මිලියන 50 ක් පමණ නේවාසිකව සහ බාහිර රෝගීන් ලෙස ප්‍රතිකාර ලබන්නන්ට අවශ්‍ය ඖෂධ මිළදී ගැනීම සහතික කිරීමට රුපියල් මිලියන 13,300 ක් වෙන් කර තිබෙනවා.* සහනදායී ගමනාගමන පහසුකම් වෙනුවෙන් ශ්‍රී ලංකා දුම්රිය සේවයට හා ශ්‍රී ලංකා ගමනා ගමන මණ්ඩලයට රුපියල් මිලියන 6,650 ක අයවැය සහනයක් ලබා දී තිබෙනවා.2010 වසරේ දී ජල සම්බන්ධතා ලක්ෂයකට හා ඉන් ඔබ්බෙහි ඇති වන වසර වලදී වසරකට එක් ලක්ෂ පනස් දහසක් බැගින් වන ජල සබඳතා පුළුල් කිරීමට අවශ්‍ය ආයෝජන තහවුරු කර තිබෙනවා.නව විදුලි සම්බන්ධතා 2010 වසරේදී 250, 000 ක් ලබා දීමටත් ඉන් ඉදිරි වර්ෂවලදී විදුලි සම්බන්ධතා වසරකට 300,000 බැගින් වැඩි කිරීමටත් විදුලිබල ආයෝජන යටතේ ප්‍රතිපාදන සලසා තිබෙනවා.දැනට කෙරීගෙන යන මාර්ග සංවර්ධන කටයුතු නිසා දැනට ප්‍රතිසංස්කරණය කර ඇති ජාතික මට්ටමේ මාර්ග අතරට තවත් කිලෝමීටර් 350ක් හා නව පාලම් 34 ක් එකතු වෙනවා. කිලෝමීටර් 720 ක් පමණ වන ග්‍රාමීය මාර්ග වැඩි දියුණු කරනු ලබන අතර ඉන් කිලෝ මීටර් 200 ක ප්‍රමාණයක් කොන්ක්‍රීට් ඇතිරූ මාර්ගයි. කිලෝමීටර් 181 තරම් වන අධිවේගී මාර්ග ද, පාලම් 104ක් ද, කිලෝ මීටර් 1,500ක ජාතික මට්ටමේ මාර්ග ද ඉදිරි තෙවසර තුළ සංවර්ධනය කරනවා.කිලෝමීටර් 1,800 ක් දිග පළාත් බඳ මාර්ග වැඩි දියුණු කිරීම සඳහා රාජ්‍ය ආයෝජන වැඩසටහනක් ද මෙහි ඇතුළත් වෙනවා. එසේම මැදි කාලීන ක්‍රියා රාමුව තුළ කිලෝමීටර් 15,000ක් දිග ග්‍රාමීය මාර්ග වැඩි දියුණු කිරීම ද ඇතුළත් වෙනවා.හෝටල් නවාතැන්, සංචාරක ක්ෂේත්‍ර සම්බන්ධ පහසුකම්, ඉදිකිරීම් තොරතුරු තාක්ෂණය, වෙළෙඳ කටයුතු මෙහෙයුම් හැකියාව දියුණු කිරීම, රසායනාගාර කටයුතු හා පර්යේෂණ, වැවිලි කර්මාන්තය, නාගරික සංවර්ධනය, කාර්මික නගර නිර්මාණය, ජාත්‍යන්තර සාප්පු පහසුකම්, පුනර්ජනනීය බලශක්ති සම්පාදනය, උසස් අධ්‍යාපනය, සෞඛ්‍ය පහසුකම්, කෘෂිකර්මාන්තය, පශු සම්පත් සහ පුළුල් පරාසයක පැතිරුණු එකතු කළ අගය සහිත නිෂ්පාදන සහ සේවා වැනි අපේ ගමන් මඟ තුළ විශාල පරාසයක විහිදී ඇති ආයෝජන අවස්ථා පෞද්ගලික අංශය සඳහා වෙන් වී ඇත.විදුලි උත්පාදනය සහ බෙදා හැරීම, වරාය පහසුකම්, මහා මාර්ග, වාරිමාර්ග, පානීය හා කර්මාන්ත සඳහා අවශ්‍ය වන ජලය සැපයීම වැනි ක්ෂේත්‍රවල නව ධාරිතාවන් ඇති කිරීම සඳහා දැනට කරගෙන යනු ලබන රාජ්‍ය ආයෝජනය නිසා නිවාස හා නාගරික සංවර්ධන අවස්ථා පමණක් නොව ඉහළ තරගකාරීත්වයකින් යුත් අපනයන සහ ආනයන ආදේශන සහිත ආයෝජන පරිසරය සහ ව්‍යාපාර සංවර්ධනය වැඩි දියුණු වෙනවා.සියයට 8 ක් ඉක්මවා ඉලක්ක කළ අපේ වේගවත් සංවර්ධන සඳහා නිසැක මඟ වන්නේ ඉහළ ආයෝජනයයි. මෙම සංවර්ධන වෙනුවෙන් පහසුකම් සැපයීමේ ක්‍රියාවලියට සහාය වන සියලු කොටස්කරුවන් සඳහා අපගේ ගමන් සැලසුමෙහි ස්ථානයක් වෙන්වී තිබෙනවා.අය වැය හිඟය අවම කිරීම, සරල හා අඩු බදු අනුපාත යටතේ බදු ව්‍යුහය ක්‍රියාත්මක කිරීම, ශක්තිමත් මුදල් හා ප්‍රාග්ධන වෙළෙඳපොළ පහසුකම් ඇති කිරීම අපගේ පරිශ්‍රමයයි. ඒ අනුව යටිතල පහසුකම් නිපුණතා දැනුම පදනම් කරගත් අර්ථිකයක් සඳහා පහසුකම් සැළසීම තුළින් සමාජයේ සෑම පුද්ගලයෙකුම මෙම සංවර්ධනයේ කොටස්කරුවෙකු බවට පත් වෙනවා.කථානායකතුමනි, සංවර්ධනයෙන් තොර සාමය සැබෑ සාමයක් නොවන නිසා ගැටුම්කාරී වාතාවරණය අවසන් වූ ශ්‍රී ලංකාවේ ප්‍රධාන යොමු වීම සංවර්ධනය උදෙසායි. පටු දේශපාලනයට ඉඩ දී සංවර්ධනය තවදුරටත් කල් දැමිය නොහැක. නිදහස උදාකරගත්දා පටන් පැවැති රජයන් විවිධ සංවර්ධන සැලසුම් අත්හදා බලන්නට වුණා. රාජ්‍ය නිලධාරියෙක් හැටියටත්, පසුව දේශපාලකයෙක් හැටියටත් මවිසින්ම මේ අමිහිරි අත්දැකීම් විඳ තිබෙනවා.අප නිදහස ලබා ගත් අවධියේ දී අපට පසුපසින් සිටි ජාතීන්ටත් වඩා පිටු පසින් සිටින අපට සියයට 5කට වඩා ආර්ථික වර්ධනයක්වත් 2005 දක්වා අත්කර ගත නොහැකිව තිබුණා. අපට පමණක් නොව අපේ අසල්වැසි රටවලටත් ලෝකයේ අනෙකුත් රාජ්‍යයන්ටත් විශාල තර්ජනයක් වූ එල්. ටී. ටී. ඊ විසින් කරන ලද ක්‍රියාකාරකම් අවතක්සේරු කරමින් අප වසර 26 තිස්සේ යුද්ධය හා සාමය පිළිබඳ අත්හදා බැලීම් කරමින් සිටියා.සියලු ජාතීන්ට අයත් අපේ ප්‍රජාතන්ත්‍රවාදී නායකයන් රාශියක් පමණක් නොව අපේ අසල්වැසි මිත්‍ර ඉන්දියාවේ, ගරු සම්මානයට පාත්‍ර වූ නායකයෙකු ද එල්. ටී. ටී. ඊ ය විසින් බිලි ගනු ලැබුවා. අවසාන වශයෙන් ලෝකය වේගයෙන් ඉදිරියට ගිය ද වසර 26 තිස්සේ අපට රටේ ජීවිත, දේපළ අන්‍යෝන්‍ය විශ්වාසය ජාතීන් අතර සම්බන්ධතාවයන් සහ සාමයෙන් ජිවත් වීමද අපෙන් ගිලිහී ගියා. මේ කාලය තුළ බොහෝ දුප්පත් රටවල් හා තුන්වන ලෝකයේ ජාතීන් නැඟී එන ආර්ථිකයන් වශයෙන් හෝ දියුණු ජාතීන්ගේ තත්ත්වයන් හෝ උදාකර ගත්තා. ආසියානු රටවල් කිහිපයක් ලෝක ආර්ථිකයට බලපෑම් ඇති කිරීමට පවා සමත් මට්ටමකට පැමිණියා.අනෙකුත් ඉහළ ආර්ථික වර්ධනයක් සහිත ජාතීන් හඹා යමින් ඉන්දියාව, චීනය , කොරියාව, ආසියාවේ ශක්තිමත් වර්ධනයක් ඇති රටවල් අතරට එක්ව තිබෙනවා. එම නිසා ගරු කථානායකතුමනි, එල්. ටී. ටී. ඊ ත්‍රස්තවාදය විසින් මෙම ජාතියට අහිමි කළ දේ නැවත ලබාගත යුතුව තිබෙනවා. එය වෙන කිසිවක් නොව සියලුම ශ්‍රී ලාංකිකයන්ගේ ජීවන තත්ත්වය උසස් කිරීම සහ ආර්ථික සංවර්ධනයයි.මෙය අතිගරු ජනාධිපතිතුමා විසින් ඉදිරිපත් කළ ‘මහින්ද චින්තනය - ඉදිරි දැක්ම’ මැතිවරණ ප්‍රතිපත්ති ප්‍රකාශයේ අන්තර්ගතයයි. වෙනත් කිසිදු දේශපාලන පක්ෂයක් මෙවැනි පොරොන්දුවක් හෝ දර්ශනයක් මෙතෙක් ඉදිරිපත් කර නැහැ. එය සහන ලබා දෙන බවට දුන් හුදු පොරොන්දුවක් පමණක් නොවේ. එය ශ්‍රී ලංකාව ආසියාවේ නැඟී එන ආශ්චර්ය බවට පරිවර්තනය කරන බවට වූ පොරොන්දුවයි.මෙම අරමුණු යථාර්ථයක් බවට පත් කර ගැනීමට අප සියලු දෙනා අපගේ දායකත්වය ලබා දෙමු. පසුගිය වසර 4 තුළ දී ගැටුම්කාරී තත්ත්වය අවසන් කිරීම සඳහා අපේ රට දැක් වූ අධිෂ්ඨානය, කැපවීම හා බැඳීම ඊළඟ වසර කීපය තුළ දී මෙම සංවර්ධන ක්‍රියාවලිය සාර්ථක කර ගැනීම සඳහා තවදුරටත් අවශ්‍ය වෙනවා.සියලු දෙනාටම වඩා හොඳ ජීවන තත්ත්වයක් සහතික කරමින් අප ජනතාවට ලබා දුන් සියලු පොරොන්දු මෙම ක්‍රියාදාමය ඉෂ්ට කරන බවට අවසාන වශයෙන් සටහන් කරනු කැමැත්තෙමි.ස්තූතියි !</content>
  </post></root>