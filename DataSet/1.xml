<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001138</link>
    <topic>අවි ගනුදෙනුව හෙළවීමත් සමඟම විපක්‍ෂයේ මන්ත්‍රීවරු ජෙනරල් අත්හරිති</topic>
    <author>ස්වර්ණා විජේකෝන් සහ නුවන් කොඩිකාර</author>
    <content>ටෙන්ඩර් ක්‍රියාවලිය පවා උල්ලංඝනය කරමින් අවි ආයුධ ගනුදෙනු කර ඇති සරත් ෆොන්සේකා මහතා වෙනුවෙන් පෙනී සිටීමට විපක්ෂයේ කිසිදු මන්ත්‍රීවරයෙකු ඉදිරිපත් නොවන බව ඉදිකිරීම් හා ඉංජිනේරු සේවා ඇමැති රාජිත සේනාරත්න මහතා පවසයි.ෆොන්සේකා මහතාගේ ආයුධ ගනුදෙනු පිළිබඳ විස්තර ලිපි ලේඛන සහිතව හෙළිදරව් කිරීම ආරම්භ වීමත් සමඟම කර උඩ තබාගෙන සිටි ෆොන්සේකා මහතා බිම තැබීමට විපක්ෂයේ මන්ත්‍රීවරුන් කටයුතු කර ඇති බවත් සේනාරත්න මහතා සඳහන් කෙළේ ය.ඇමැතිවරයා මේ බව සඳහන් කළේ කොළඹ ගලදාරි හෝටලයේ දී ඊයේ (12) පැවැති මාධ්‍ය සාකච්ඡාවකට සහභාගී වෙමිනි.එහිදී වැඩිදුරටත් අදහස් දැක්වූ ඇමැතිවරයා සඳහන් කෙළේ සරත් ෆොන්සේකා මහතාගේ අවි ගනුදෙනු පිළිබඳව පාර්ලිමේන්තුවේ දී තොරතුරු හෙළි කිරීමත් සමඟම ජනතා විමුක්ති පෙරමුණේ මන්ත්‍රීවරුන් තමන්ට හිමි කාලය ලබාගෙන කතා කිරීමෙන් ද වැළකී සිටි බවය.විවිධ රජයන් යටතේ සිදු වූ වංචා දූෂණ වැඩි ප්‍රමාණයක් හෙළි කිරීමට හා ඒ වෙනුවෙන් නීතිමය ක්‍රියාමාර්ග ගැනීමට පවා තමන් කටයුතු කළ බවත් ඇමැතිවරයා සඳහන් කෙළේ ය.විශේෂයෙන්ම එක්සත් ජාතික පක්ෂ පාලන සමයේ දී එම රජයේ කැබිනට් ඇමැතිවරයෙකු ලෙස සිටියදීත් එම රජය සිදුකළ අවි ගනුදෙනුවක් පිළිබඳ තමන් හෙළි කළ බවත් ඇමැතිවරයා කීය.පිරිසිදුයි, නිර්මලයි, දූෂණයෙන් තොරයි කියන රනිල් වික්‍රමසිංහ මහතාගේ් රජය යටතේ් මිලදී ගත් කාලතුවක්කු රැසක් තත්ත්වයෙන් බාල බවත් ඒවායින් පවා ගසා කෑමට ඔහු කටයුතු කළ බවද සේනාරත්න මහතා කීය. චන්ද්‍රිකා බණ්ඩාරනායක මහත්මියගේ පාලන සමයේදීත් වසර විස්සක් පැරණි පාවිච්චි කරන ලද කාලතුවක්කු මිලදී ගත් අතර ජනාධිපති මහින්ද රාජපක්ෂ මහතා බලයට පත්වීමෙන් පසුව මේ ගැන සොයා බැලීම සඳහා කොමිසමක් පත් කළ බවත් ඇමැතිවරයා කීය. මෙවැනි ආකාරයට සිදු වූ විවිධ වංචා හා දූෂණ පිළිබඳ හෙළි කළ තමන් සරත් ෆොන්සේකා මහතාගේ දූෂණ ක්‍රියා ගැන කතා කරන්නෙ පලිගැනීමේ චේතනාවෙන් නොව රට ගැන ඇති හැඟීමෙන් යුතුව බවද ඇමැතිවරයා සඳහන් කෙළේ ය.සරත් ෆොන්සේකා මහතාට සහය ලබාදෙමින් ගොඩ පෙරකදෝරුකම් කරන ජනතා විමුක්ති පෙරමුණ, මංගල සමරවීර, එක්සත් ජාතික පක්ෂය, වැනි සියලු දෙනාටම ඇත්තේ පහත් මට්ටමේ මානසික මට්ටමක් වන අතර රට පාවා දීමට මේ නඩය උත්සාහ කරන බවත් ඒ මහතා කීවේ ය.සරත් ෆොන්සේකා මහතා හොඳ යුද සෙනවියකු වුවද ඔහු දේශපාලනයට නුසුදුසු අතර ඔහුට දේශපාලනයට පැමිණීම කෙරෙහි දෙවරක් සිතන ලෙස මිතුරෙක් ලෙස තමන් උපදෙස් දුන් බවත් ඇමැතිවරයා කීය.දූෂිතයා යැයි තව කෙනෙකුට පහර දීමට පෙර තමන් නිවැරැදි විය යුතු අතර සරත් ෆොන්සේකා මහතා දේ්ශපාලනයට පැමිණීම මඟින් සිදු වූයේ ඔහුගේ අභ්‍යන්තර තොරතුරු පවා හෙළිවීම බවත් ඇමැතිවරයා සඳහන් කෙළේ ය.සරත් ෆොන්සේකා වටා එක් වී සිටින සියලු දෙනා විවිධ චෝදනා වලට ලක් වූවන් වන අතර අධිකරණ ක්ෂේත්‍රයම ගද ගැස්සවූ සරත් එන් ද සිල්වා මහතාත් අද වන විට එක් වී ඇති බව ඇමැතිවරයා කීය. විජයදාස රාජපක්‍ෂ මහතාත් තම ආදායම් වසන් කරමින් වංචා කළ අයෙකු වන අතර ඉදිරියේ දී ෆොන්සේකා මහතා සමඟ චන්ද්‍රිකා බණ්ඩාරනායක මහත්මිය ද එක්වන බව වාර්තා වන බවත් ඇමැතිවරයා කීය. ඇය එකතුවීමෙන් පසුව ඇය සිදුකර ඇති වංචා දූෂණ පිළිබඳවද හෙළි කරන බව ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001139</link>
    <topic>සුසන්තිකා පැවරූ නඩුව මැයි 6දා විභාගයට</topic>
    <author>රෝෂාන් තුෂාර</author>
    <content>‘සුසීමා’ චිත්‍රපටය තහනම් කරන ලෙස ඉල්ලා ධාවනශූරී සුසන්තිකා ජයසිංහ පැවරූ නඩුව මැයි 06 දින යළි විභාග කෙරෙන බව කොළඹ අතිරේක දිසා විනිසුරු විකුම් කළුආරච්චි මහතා (12) ඊයේ දන්වා සිටියේය.චිත්‍රපට නිෂ්පාදක සරත් නාමල්ගම හා අධ්‍යක්‍ෂ මොහාන් නියාස් මහත්වරුන්ට එරෙහිව මේ නඩුව පවරා තිබිණි.දේශීය හා ජාත්‍යන්තර කීර්තියක් උසුලා ඇති තම චරිතයට සමාන චරිත නිරූපනයක් කරමින් අපකීර්තිමත් අයුරින් අවසරයකින් තොරව විත්තිකරුවන් විසින් නිර්මාණය කරන චිත්‍රපටය තහනම් කරන ලෙස ඉල්ලා 2001 ඔක්තෝම්බර් මස මේ නඩුව පවරණ ලදී.පැමිණිල්ලේ කරුණු සලකා බැලීමෙන් අනතුරුව චිත්‍රපටය නිෂ්පාදනය, බෙදාහැරීම හෝ ප්‍රදර්ශනය වළක්වමින් අතුරු තහනම් නියෝගයක් දිසා අධිකරණය මඟින් නිකුත් කර ඇත.මේ වන විට චිත්‍රපට නිෂ්පාදක සරත් නාමල්ගම මහතාට එරෙහිව පමණක් නඩුව විභාගවේ.ඔලිම්පික් පදක්කම්ලාභිනියක, මවක් වන තමන් ශශ්‍රී ලංකාවට කීර්තියක් අත්කර දුන් තැනැත්තියක් බවත්, පාසල් පෙළ පොත්වල පවා තම නම සඳහන් වන බවත් අධිකරණය ඉදිරියේ සාක්ෂි දෙමින් සුසන්තිකා ජයසිංහ ක්‍රීඩිකාව සඳහන් කළාය. සුසන්තිකා ජයසිංහ ක්‍රීඩිකාව මැයි 06 දින විත්තිකාර පාර්ශ්වයේ හරස් ප්‍රශ්නවලට සාක්ෂි දීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n10011310</link>
    <topic>තැපැල් ඡන්දය සාමකාමියි</topic>
    <author>සුභාෂිනී සේනානායක</author>
    <content>තැපැල් ඡන්ද ප්‍රකාශ කිරීමේ කටයුතු රට පුරා ඉතා සාමකාමීව ඊයේ (12) දිනයේ දී සිදු වූ බව ද තැපැල් ඡන්දය ප්‍රකාශ කිරීමට සුදුසුකම් ලැබූ රාජ්‍ය සේවකයන් ඉතා උනන්දුවෙන් ඒ සඳහා සහභාගි වූ බව ද මැතිවරණ ආරංචි මාර්ග සඳහන් කරයි.රාජ්‍ය අංශවල ලක්‍ෂ 4ක් පමණ වන තැපැල් ඡන්ද ලාභීන් සඳහා ඊයේ (12) සහ අද (13) යන දින දෙක තුළදී ඡන්දය ප්‍රකාශ කිරීමට අවස්ථාව සලසා දී ඇති අතර මේ දින දෙකේ දී ඡන්දය ප්‍රකාශ කිරීමට නොහැකි වූ තැපැල් ඡන්ද දායකයන්ට මේ මස 26 දින උදේ 9 සිට සවස 4 දක්වා ඒ සඳහා අවස්ථාව ලබා දී ඇති බව මැතිවරණ කොමසාරිස් දයානන්ද දිශානායක මහතා සඳහන් කරයි.ත්‍රිවිධ හමුදාවේ, පොලිසියේ සහ සිවිල් ආරක්‍ෂක බළකායේ නිලධාරීන් මහත් උද්යෝගයකින් ඡන්දය ප්‍රකාශ කිරීම සඳහා පැමිණ තිබීම කැපී පෙනෙන විශේෂත්වයක් වූ අතර රටට අභිමානවත් නිදහසක් ලැබී තිබීම ගෞරවයක් බව ඔවුහු සඳහන් කරති.රාජ්‍ය අංශවල ඡන්දය ප්‍රකාශ කිරීමෙන් අනතුරුව එම නිලධාරීන් තම රාජකාරිවල සාමකාමීව යෙදුණු බව රාජ්‍ය අංශවල ප්‍රධානින් ප්‍රකාශ කළ අතර ඊයේ (12) සවස් වන විට මැතිවරණ නීති උල්ලංඝනය කළ කිසිදු සිදුවීමක් වාර්තාවී නොමැති බව මැතිවරණ ආරංචි මාර්ග අනාවරණය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n10011311</link>
    <topic>පන්නිපිටිය-හිරණ පාලම්මහජනතාවට දැන් විවෘතයි</topic>
    <author>මහරගම විශේෂ පන්නිපිටිය විශේෂ අළුබෝමුල්ල සමූහ</author>
    <content>පන්නිපිටිය ගුවන් පාලම හා පාණදුර හිරණ හරහා බණ්ඩාරගම කිදෙල්පිටිය පාලම ද ඊයේ (12) සිට මහජන පරිහරණය සඳහා ඉඩ ලබා දෙන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේ ය.ජනාධිපති මහින්ද රාජපක්ෂ මහතා ඊයේ (12) උදේ මේ පාලම් දෙකේ කටයුතු නිරීක්ෂණය කිරීමෙන් පසු මේ උපදෙස් දුන්නේ ය.පන්නිපිටිය දුම්රිය මාර්ගය හරහා දුම්රිය ස්ථානයට උඩින් ඉදිකළ මේ ගුවන් පාලම පිවිසුම් මාර්ගයද සහිතව දිග මීටර් 410කි. පළල මීටර් 18කි. මං තීරු 4කින් සමන්විත මේ ගුවන් මාර්ගය සඳහා වැය කළ මුදල රුපියල් දශලක්ෂ 140කි. මේ ගුවන් පාලම විවෘත කිරීමෙන් බොරැල්ල පන්නිපිටිය මාර්ගයේ බත්තරමුල්ලේ සිට එක එල්ලේම හයිලෙවල් පාරට සම්බන්ධ විය හැකි ය. මෙයින් නුගේගොඩ, මහරගම, කොට්ටාව යන ප්‍රදේශවල පවතින වාහන තදබදය අඩු කෙරෙයි.කිසිදු පූර්ව දැනුම්දීමකින් තොරව දූෂමාන ආරංචියට දෙදහසකට අධික පිරිසක් මේ අවස්ථාවට සහභාගිවූ අතර ‘අපේ රජතුමාට ජයවේවා’, ‘රටේ මුරදේවතාවාට ජයවේවා’, ‘අපේ පිනට පහල වූ නායකයාට ජය වේවා’ ආදී වශයෙන් පිරිස ඔල්වරසන් මැද ජනතාවට සුභාශිංශනය කළ අතර ජනාධිපතිතුමා ඔවුන් සමඟ සතුටු සාමීචියක ද යෙදුණේය.පාණදුර කැස්බෑව මාර්ගයේ බොල්ගොඩ කලපුව හමුවන හිරණ හා කිදෙල්පිටිය තොටුපොළවල් සම්බන්ධ කරමින් ඉදිකළ පාලමේ දිග මීටර් 125කි.පළල මීටර් 10.5 කි. මංතීරු දෙකකින් සමන්විත මේ පාලම සඳහා වැය වූ මුදල රුපියල් දශලක්ෂ 757කි. ඕස්ෙට්‍රිලියානු ණය ආධාර යටතේ ඉදි කෙරුණු මෙම පාලම දීර්ග කාලයක සිට ජනතාව කළ ඉල්ලීමක ප්‍රතිඵලයකි. මේ පාලම මහජනතාවට විවෘත කිරීමත් සමඟ පාණදුර සිට බණ්ඩාරගම, කිදෙල්පිටිය කැස්බෑව හරහා පිළියන්දලට හා බත්තරමුල්ල, කොට්ටේ, ජයවර්ධනපුර දක්වා කඩිනමින් ගමන් කිරීමට ජනතාවට හැකි වේ.මේ පාලම් නිරීක්ෂණය කිරීම ජනාධිපති මහින්ද රාජපක්ෂ මහතා පැමිණි අවස්ථාවේදී අමාත්‍යවරුන් වන දිනේෂ් ගුණවර්ධන, බන්දුල ගුණවර්ධන , ටී.බී.ඒකනායක , ඒ.එච්.එම්.පවුසි, රෝහිත අබේගුණවර්ධන, පළාත් සභා මන්ත්‍රී හිටපු මහ ඇමැති රෙජිනෝල්ඩ් කුරේ, ශ්‍රීලනීප බණ්ඩාරගම සංවිධායක ටියුඩර් දයාරත්න, පළාත් සභා මන්ත්‍රී ගාමිණී තිලකසිරි , පළාත් ඇමැති උපාලි කොඩිකාර, මහරගම නගරාධිපති කාන්ති කොඩිකාර, මහා මාර්ග අමාත්‍යාංශයේ ලේකම් අද්මිරාල් වසන්ත කරන්නාගොඩ මහතා ද සහභාගි වූහ.මේ පාලම් මහා මාර්ග අමාත්‍යාංශයේ මෙහෙයවීමෙන් ඉදිකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n10011312</link>
    <topic>‘රනිල් ජනතාව උසිගන්වනවා’</topic>
    <author/>
    <content>ලංකාදීප පුවත්පතේ පළවූ ප්‍රවෘත්තියක් පදනම් කර මාධ්‍යවේදිනියකගේ නමප්‍රසිද්ධ රැස්වීමක ප්‍රකාශ කරමින් ජනමාධ්‍ය ආයතන සහ මාධ්‍යවේදීන්ට එරෙහි ජනතාව උසිගැන්වීමට එක්සත් ජාතික පක්ෂ නායක රනිල් වික්‍රමසිංහ මහතා ගත් පහත් උපක්‍රමය ජනමාධ්‍යවේදීන් ගේ ජාතික සංසදය දැඩි පිළිකුලෙන් යුතුව හෙළා දකියි.දෙමළ ජාතික සන්ධානය හා ජනාධිපති අපේක්‍ෂක සරත් ෆොන්සේකා මහතා අතර ගිවිසුමක් ඇතිකරගත් බවට දෙමළ ජාතික සන්ධානයේ නායක ආර්. සම්බන්දන් මහතා කළ ප්‍රකාශයක් “ඉරිදා ලංකාදීප” පුවත් පතේ පළවීමෙන් පසු එම ප්‍රවෘත්තිය ලියූ දයාසීලි ලියනගේ, රංජිත් ආනන්ද ජයසිංහ සහ ආරියනන්ද දොඹගහවත්ත යන මාධ්‍යවේදීන්ගේ නම් මෙසේ ප්‍රකාශ කරමින් ජනමාධ්‍ය ආයතන වලට සහ ජනමාධ්‍යවේදීන්ට එරෙහිව ජනතාව උසිගැන්වීම කරන බවත් එම නිවේදනයේ දැක්වේ.සාමාන්‍යයෙන් ඕනෑම මාධ්‍යයක පළවන ප්‍රවෘත්තියක් නිවැරැදි නොවේ යැයි හැෙඟන අවස්ථාවක එය නිවැරැදි කර ගැනීමට පිළිගත් ක්‍රමවේදයන් තිබියදී ඉන් පරිබාහිරව ප්‍රජාතන්ත්‍ර විරෝධී සහ පිළිකුල්ගත අයුරින් සිදුවූ රනිල් වික්‍රමසිංහ මහතාගේ හැසිරීමෙන් නම් සඳහන් කරන ලද මාධ්‍යවේදීන්ගේ රැකියාවන් පමණක් නොව ඔවුන් සහ ඔවුන්ගේ පවුල්වල සාමාජිකයන්ගේ ජීවිත ද අනතුරට ලක් කර ඇත.මාධ්‍ය නිදහස සහ මාධ්‍යවේදීන්ගේ අයිතීන් පිළිබඳව පසුගිය කාලය පුරා දැඩි උනන්දුවකින් කටයුතු කළ රනිල් වික්‍රමසිංහ මහතාගේ සැබෑ ස්වරූපය පසුගියදා ඇඹිලිපිටියේ පැවති මහජන රැලියේ දී මනාව පැහැදිලි වූ අතර, රනිල් වික්‍රමසිංහ මහතාත් විපක්‍ෂයේ පොදු සන්ධානය සහ ජනතා විමුක්ති පෙරමුණත් පසුගිය කාලය පුරා විරුද්ධ මත දරන මාධ්‍යවේදීන් සහ මාධ්‍ය ආයතන කෙරෙහි දැක්වූ වෛරී ස්වභාවය පිළිකුල් සහගත බව අප සංගමයේ අදහසයි.ජනවාරි 13 වනදාට පෙර අදාළ ප්‍රවෘත්තියට සම්බන්ධව කැසට් පටය ඉදිරිපත් නොකළහොත් මේ මාධ්‍යවේදීන් තිදෙනාට එරෙහිව දැඩි ක්‍රියාමාර්ග ගන්නා බවට රනිල් වික්‍රමසිංහ මහතා ප්‍රසිද්ධියේ ප්‍රකාශ කර ඇත.එමෙන්ම මේ වන විට ලංකාදීප පුවත්පතේ ප්‍රසිද්ධ මාධ්‍යවේදිනියක් වන දයාසීලි ලියනගේ මහත්මිය සිය ඉල්ලා අස්වීමේ ලිපිය ආයතන ප්‍රධානියාට භාරදී සැඟවී සිටී. ඇයට සිදුකර ඇති බලපෑම කොපමණ ප්‍රමාණයෙන්ද යන්න මේ තුළින් මැනවින් පැහැදිලි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n10011313</link>
    <topic>මැතිවරණ සමයේ සේවය අතපසු කරන පොලිස් ස්ථානාධිපතිවරුන්ට වැඩ වරදී</topic>
    <author>විජයානි එදිරිසිංහ</author>
    <content>මැතිවරණ කාලය තුළ හිතා මතා රාජකාරී කටයුතු අතපසු කරමින් කටයුතු කරන පොලිස් ස්ථානාධිපතිවරුන් පිළිබඳව නීතිය තදින්ම ක්‍රියාත්මක කිරීමට පොලිස්පතිවරයා පියවර ගෙන තිබේ.එසේ රාජකාරිය පැහැර හරිමින් ක්‍රියා කළ පොලිස් ස්ථානාධිපතිවරු 12 කට මේ වනවිටත් අවවාද ලිපි යවා තිබේ.පොලිස්පතිවරයා එම කරුණු හෙළිදරව් කෙළේ පොලිස් මූලස්ථානයේ ඊයේ (12) පැවැති මාධ්‍ය සාකච්ඡාවක දීය.මැතිවරණ කාලය තුළ පොලිසිවලට ලැබෙන පැමිණිලි පිළිබඳව වහා සොයා බලා ක්‍රියාකාරී වීම පොලිස් ස්ථානාධිපතිවරු ඇතුළු සෙසු නිලධාරීන්ගේ රාජකාරියයි. එහෙත් ඇතැම් ස්ථානාධිපතිවරු ඒ පිළිබඳව මන්දගාමී ස්වරූපයකින් කටයුතු කරන බවද පොලිස්පතිවරයා පෙන්වා දුන්නේ ය.කුරුණෑගල ප්‍රදේශයෙන් එවැනි පැමිණිලි ගණනාවක් වාර්තාවී තිබේ.මැතිවරණයට අදාළව එල්ල වන සෑම පැමිණිල්ලක් පිළිබඳවම ක්‍රියාකර ඒවා පොලිසියේ දී සමථයකට පත් කළද ඒ පිළිබඳව අධිකරණයට වාර්තා කිරීම අනිවාර්ය වෙයි.මැතිවරණ පැමිණිලිවලට අමතරව මහජනතාවගේ සෙසු දෛනිකව ජීවිතයේ යම් ගැටලු සම්බන්ධ එල්ල වන පැමිණිලිවලට කිසිම අඩු සැළකීමක් නොමැතිව කටයුතු කිරීමට පොලිසිවලට උපදෙස් ලබා දී තිබේ.මැතිවරණ ප්‍රචාරක කටයුතු සම්බන්ධයෙන් කාර්යාල දෙලක්‍ෂ විසිදහසක් පිහිටවීමේ අවස්ථාව ලබා දී ඇත. එහෙත් මේ වන විට රට පුරා පිහිටුවා ඇත්තේ කාර්යාල දස දහසකට ආසන්න ප්‍රමාණයක් පමණි. බැනර් කටවුට් දැමීමෙන් වැළකී කාර්යාල පිහිටුවීමට ලබාදී ඇති අවස්ථාවෙන් ප්‍රයෝජන ගන්නැයි පොලිස්පතිවරයා දැනුම් දෙයි.මේ අතර ජනාධිපති අපේක්‍ෂකයන්ගේ ආරක්‍ෂාව තව දුරටත් වැඩි කිරීමට ද පියවර ගත් බව පැවැසීය.පසුගිය නොවැම්බර් 23 වැනිදා සිට ඊයේ වන විට මැතිවරණ පැමිණිලි 456 ක් ලැබී තිබේ. එම පැමිණිලිවලට අදාළ සැකකරුවන් 187 ක් අත්අඩංගුවට ගෙන ඇත. බරපතල සිදුවීම් කිසිවක් වාර්තා වී නැත. ගිනි අවි පෙන්වා තර්ජන එල්ල කිරීම්වලට සම්බන්ධ සැකකරුවන් 15ක් අත්අඩංගුවට පත් පිරිස අතර සිටින බව ;ජ්‍යෂ්ඨ නියෝජ්‍ය පොලිස්පති (මැතිවරණ) ගාමිණී නවරත්න මහතා කීය.මේ අතර මැතිවරණ කටයුතු කඩාකප්පල් කිරීමට කටයුතු කරන යම් පිරිස් සම්බන්ධව තොරතුරු වෙතොත් වහාම ඒ පිළිබඳව පොලිස් හදිසි පැමිණිලි අංක 119 ට දැනුම් දෙන්නැයි පොලිසිය ඉල්ලා සිටියි. පොලිස්පතිවරයා සමඟ එම සාකච්ඡාවට ජ්‍යෙෂ්ඨ නියෝජ්‍ය පොලිස්පතිවරුන් වන ගාමිණී නවරත්න, නිමල් මැදිවක, නියෝජ්‍ය පොලිස්පති නන්දන මුණසිංහ ඇතුළු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001131</link>
    <topic>වසර තිහක් පැවැති කුරිරු ත්‍රස්තවාදය අවසන් කළ ජනපතිගේ විජයග්‍රහණයට ජනතාව පෙරමුණ ගත යුතුයි</topic>
    <author>දෙල්ගොඩ සමූහ සුදත් පුබුදු කීර්තිමල්වාන සමූහ මහානාම විතානගේ බියගම සමූහ රංජිත් අම්පිටියාවත්ත</author>
    <content>පුරා වසර තිහක් තිස්සේ මේ රටේ පැවැති කුරිරු ත්‍රස්තවාදය අවසන් කොට ජනතාවට නිදහසේ හුස්ම ගතහැකි රටක් ලබාදුන්නේ ජනපති බවත් ඒ නිසා මෙවර ජනාධිපතිවරණයේදී එතුමාගේ ජයග්‍රහණය විජයග්‍රහණයක් කිරීමට ජනතාව එක්සත්ව හා එක්සිත්ව පෙරමුණ ගත යුතු බවත් කම්කරු ඇමැති ආචාර්ය මර්වින් සිල්වා මහතා පැවැසීය.ඇමැතිවරයා එසේ පැවැසුවේ ගුණසිරි ජයනාත් පදනම මඟින් මහර, දොම්පේ, බියගම පාසල් සිසුන් 1,500දෙනකුට අභ්‍යාස පොත් හා පාසල් උපකරණ ප්‍රදානය කිරීම නිමිත්තෙන් දරණගම මහ විදුහලේ ඉකුත්දා පැවැති උත්සවයකදීය.අභ්‍යාස පොත් හා පාසල් උපකරණ බෙදාදීම ඇමැතිවරයා ඇතුළු ආරාධිතයන් අතින් සිදු කැරිණි.ඇමැතිවරයා මෙසේද කීවේය.2005 ජනාධිපතිවරණයේ දී ජනතාව මහින්ද රාජපක්ෂ මහතාගෙන් ඉල්ලා සිටියේ කුරිරු ත්‍රස්තවාදයෙන් රට නිදහස් කර දෙන්න කියලයි. එතුමා බලයට පත්වී ගතවූ සිවු වසරක් වැනි කෙටි කාලයක දී ජනතාවගේ එම ඉල්ලීම ඉටුකර දුන්නා.එසේ රට නිදහස් කර දුන් ජනපති දැන් නැවතත් ජනතාව ඉදිරියට පැමිණ තිබෙන්නේ රටට ස්වර්ණමය යුගයක් උදා කිරීම සඳහා අවශ්‍ය අඩිතාලම දැමීමට ජනවරමක් ලබා ගැනීමටයි.ජනතාව මේ බව වටහාගෙන තමන්ගේ අනාගතය දීප්තිමත් කර ගැනීම සඳහා එතුමාට එම ජනවරම ලබා දීමට කටයුතු කළ යුතුයි.යුද ජයග්‍රහණයේ ගෞරවය හිමිවිය යුත්තේ සේනාධිනායක ජනපති ප්‍රධාන ත්‍රිවිධ හමුදාවේ හා පොලීසියේ රණ විරුවන්ටයි. නමුත් මේ ජයග්‍රහණය තමන් ලැබූ ජයග්‍රහණයක් හැටියට පෙන්වීමට එදා යුද හමුදාපති ලෙස කටයුතු කළ සරත් ෆොන්සේකා අසාර්ථක උත්සාහයක යෙදී සිටිනවා.එහෙත් මේ යුද ජයග්‍රහණය ලැබුණේ ජනපතිගේ නිවැරැදි දේශපාලන නායකත්වය නිසා බව ජනතාව වටහාගෙන තිබෙනවා. මේ නිසා සරත් ෆොන්සේකාගේ උත්සාහය දවල් සිහිනයක් පමණයි.සරත් ෆොන්සේකාට බෝම්බ ප්‍රහාරවලට ගොදුරුවන්න සිදු වූ අවස්ථාවේ අවශ්‍ය ප්‍රතිකාර ලබාදීමට කටයුතු කොට ඔහුගේ ජීවිතය ගලවාගත්තේ වත්මන් ජනාධිපතිතුමායි. මේ ආකාරයට එතුමාගේ පණ රැකදුන් ජනාධිපතිතුමාට එරෙහිව ජනාධිපති සටනට ඉදිරිපත් වී සිටින්නේ කෙළෙහිගුණ නොදන්නා කම නිසයි. එයින්ම ෆොන්සේකාගේ බල ලෝභීත්වය මුළු රටටම පැහැදිලි වෙනවා.බස්නාහිර පළාත්සභා මන්ත්‍රී, ගුණසිරි ජයනාත් පදනමේ නිර්මාතෘ ගුණසිරි ජයනාත් මහතා පුරා වසර හයක සිට මේ පොත් ප්‍රදානය කිරීම සිදු කෙරෙනවා. අපි සෑම වසරකම සිසුන් 4000කට පොත් බෙදා දුන්නා.මේ වසරේ එම සංඛ්‍යාව තවත් 500කින් වැඩිකර ලබා දීමට අපිට හැකි වුණා. මේ පදනම මඟින් මීට අමතරව පහේ ශිෂ්‍යත්වය සමතුන්ට තිළිණ ලබාදීම, පෙරහුරු විභාග පැවැත්වීම සිදු කරනවා. මේ වැඩපිළිවෙළ ඉදිරියටත් ගෙන යනවා.මේ අවස්ථාවට බියගම ශ්‍රී.ල.නි.ප. ප්‍රධාන සංවිධායක පාර්ලිමේන්තු මන්ත්‍රී ඩුලිප් විජේසේකර මහතාද බියගම ප්‍රාදේශීය සභාවේ මන්ත්‍රීවරුද අවට විදුහල්වල විදුහල්පතිවරු ඇතුළු පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001132</link>
    <topic>දේශීය ගොවිතැන නඟා සිටුවීමෙන්ආර්ථික නිදහස සලසා ගත හැකියි</topic>
    <author>හොරණ සමූහ බන්ධුල ආර්.ගුලවත්ත ඉංගිරිය සමූහ කුමාරි ගමගේ</author>
    <content>තිරසාර ගොවිතැන දේශයේ සංවර්ධනයට යොදා ගැනීමේ අරමුණින් ආරම්භ කෙරෙන ගෙවතු වගා වැඩසටහන පිළිබඳ මහින්ද චින්තනයේ පැහැදිලිව දක්වා ඇතැයි බස්නාහිර පළාත් සභා මන්ත්‍රී කීර්ති කාරියවසම් මහතා පැවැසීය.ඒ මහතා මෙසේ පැැසුවේ වස විසෙන් තොර ගෙවතු වගාවක් පිළිබඳ ජනතාව දැනුම්වත් කිරීම සඳහා හොරණ ‘විදාතා’ සම්පත් මධ්‍යස්ථානය මඟින් හොරණ ප්‍රාදේශීය ලේකම් කාර්යාලයීය ශ්‍රවණාගාරයේ පැවැති වැඩසටහනකට සහභාගී වෙමිනි.ඒ මහතා මෙසේද කීවේය.කෘෂිකර්මාන්තය බද්ධ වී තිබෙන්නේ ගමේ මිනිසුන්ගේ ජීවිත සමඟයි. මෙහිදී ගෙවතු වගාව මූලික වෙනවා. දේශීය ගොවිතැන නඟා සිටුවීමෙන් ලැබෙන සමාජ ආර්ථික ප්‍රයෝජන රාශියක් තිබෙනවා. ස්වාධීන ආර්ථික නිදහසක් ඇති කැර ගැනීම, රටක්, වශයෙන් දේශීයත්වය ආරක්ෂා කැර ගැනීම මින් ප්‍රධානයි.“විදාතා” මධ්‍යස්ථානය මඟින් ආරම්භ කර ඇති මේ ක්‍රියාවලිය ගමින් ගමට ගෙන යෑම අවශ්‍යයි. එසේම විදාතා සමිති හරහා තිරසාර ගොවිතැනට ගමේ ජනතාව හුරු පුරුදු කළ යුතුයි. එහි වර්ධනය ඔස්සේ අපට අපේම වෙළෙඳ පොළක් ඇති කර ගැනීමට අපි බලාපොරොත්තු වෙනවා.ව්‍යාපෘති නිලධාරී අමිල එච්. දිලිප් මහතා අපේ අරමුණු වන්නේ රසායනික භාවිතයෙන් ගොවියා ඈත් කිරීම, තිරසර ගොවිතැනට ගොවීන් යොමු කිරීම, පසේ ප්‍රති උත්පාදන ශක්තිය රැක ගැනීම, දේශීය බීජ වගාව, වස විෂෙන් තොර ආහාර වේලක් ලබාදීම, අතිරික්ත නිෂ්පාදන අලෙවිය හා දේශීය නිෂ්පාදන වර්ධනය කරමින් ගොවි ජනතාව නඟා සිටුවීමයි.හොරණ ප්‍රාදේශීය ලේකම් නිශාන්ති ජයසිංහ මහත්මිය පිළිගැනීමේ කතාව කළාය. විදාතා සම්පත් මධ්‍යස්ථානයේ ස්ථානභාර නිලධාරී සෙනරත් පෙරේරා මහතා තිරසාර ගොවිතැනෙහි අරමුණු පැහැදිළි කළේය.විදාතා සම්පත් මධ්‍යස්ථානයට අයත් ගොවි සමිතිවල ක්‍රියාකාරීන් සඳහා උදලු තල ලබා දීම පළාත් සභා මන්ත්‍රී කීර්ති කාරියවසම් මහතා අතින් සිදු කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001133</link>
    <topic>ත්‍රස්තවාදය අවසන් කිරීමත් සමඟරට ශීඝ්‍ර සංවර්ධනයකට අවතීර්ණවෙලා</topic>
    <author>හෝමාගම සංචාරකමංජුල හිරිපිටිය</author>
    <content>ජාත්‍යන්තරයම අදහස් කැර සිටියේ මෙරට ත්‍රස්තවාදය කිසි දිනක අවසන් කර දැමීමට නොහැකි යැයි කියා බවත් ජනාධිපතිතුමා මෙරට දීර්ඝ කාලයක් පැවැති ත්‍රස්තවාදය අවසන්කැර දැමීමත් සමඟ රට වේගවත් සංවර්ධන ගමන් මාර්ගයකට යොමුවී ඇති බවත් විදේශ කටයුතු ඇමැති රෝහිත බෝගොල්ලාගම මහතා පැවැසීය.ඒ මහතා එසේ පැවැසුවේ කොළඹ දිස්ත්‍රික්ක නිදහස් ආයුර්වේද සංගමය පහල බෝමිරිය මහවත්තේදී සංවිධානය කළ විශේෂ සම්මේලනයට සහභාගි වෙමිනි.ඇමැති බෝගොල්ලාගම මහතා මෙසේ ද පැවැසීය.නිදහස් ආයුර්වේද සංගමයේ සාමාජිකයන් ඇතුළු විවිධ සංගම් - සංවිධාන, සෑම ප්‍රදේශයකම ජනතාව මහින්ද රාජපක්ෂ ජනාධිපතිතුමාගේ ජයග්‍රහනය වෙනුවෙන් විශාල වශයෙන් ඒකරාශී වී සිටිනවා.ජනවාරි විසි හය වැනිදාට පැවැත්වෙන්නේ රටට විශාල වැදගත්කමක් ඇති, තීරණාත්මක මැතිවරණයක්. මේ මැතිවරණයට ඉදිරිපත් වී සිටින පොදු අපේක්ෂකයා වටා සිටින්නේ පරස්පර අදහස් තිබෙන එක වේදිකාවේ සිටිය නොහැකි පක්ෂයි.අද එ.ජා.ප.ය පිළිගන්නවා ජ.වි.පෙ. ප්‍රතිපත්ති සමඟ එකඟතාවකින් කටයුතු කරන්නට බැහැ කියාල. මේ පක්ෂ රට පිළිබඳවත් ජනතා අවශ්‍යතාවන් හඳුනාගෙන නොවෙයි කටයුතු කරන්නේ. මෙයයි මෙහි ඇති භයානක තත්ත්වය.මෙරට පැවැති ත්‍රස්තවාදය අවසන් කැර දැමීමෙන් පසු එදාට වඩා අද අප රටට ජාත්‍යන්තර සහයෝගය ලැබෙන බව විපක්ෂය හොඳින් දන්නවා.මේ තත්ත්වය නැති කර දැමීමට විපක්ෂය විවිධ ප්‍රකාශ කිරීමට පටන් ගෙන තිබෙනවා.විපක්ෂයට කියලා නොවෙයි අපේ හමුදාවන් කේ. පී. ව විදේශ රටක දී අත්අඩංගුවට ගත්තේ.ඔහු සිටි රට ප්‍රසිද්ධ කෙළේ නැහැ. රාජ්‍යතාන්ත්‍රික වගකීම් සමූහය ආරක්ෂා කිරීමට අවශ්‍ය වන නිසා අද විපක්ෂය කියන්නේ ත්‍රස්තවාදී නායකයන් සිටි රටවල්, ඔවුන්ගේ මුදල් තිබෙන රටවල් ප්‍රසිද්ධ කරන්න කියලා.මෙවැනි වගකීම්වලින් තොරව කරන ප්‍රකාශවලට පිළිතුරු දීමට ආණ්ඩුව සූදානම් නැහැ. විපක්ෂයෙන් ඉල්ලා සිටිනවා, කරන ප්‍රකාශ වගකීමෙන් යුතුව කරන්න කියලා.නිදහස් ආයුර්වේද සංගමයේ දිස්ත්‍රික් සංවිධායක වෛද්‍යාචාර්ය සිරි හේවාවිතාරණ මහතා - වත්මන් ආණ්ඩුව ආයුර්වේද වෛද්‍ය විද්‍යාව දියුණු කිරීමට පියවර රැසක් ගෙන තිබෙනවා. මෙරට පාලනය කළ ඇතැම් ආණ්ඩු දේශීය වෛද්‍ය විද්‍යාව දියුණු කිරීමට සාර්ථක වැඩපිළිවෙළක් සැකසුවේ නැහැ.එවැනි ආණ්ඩු පාලනය කළ කාලයේදී විශේෂයෙන් නිදහස් ආයුර්වේද වෛද්‍යවරුන්ට අභියෝග රැසකට මුහුණ දීමට සිදුවුණා.මේ අවස්ථාවට නිදහස් ආයුර්වේද සංගමයේ උප සභාපති ජයසිරි මෙන්ඩිස්, කේ. කේ. නන්දාවතී, සන්ධ්‍යා ජයසේකර වෛද්‍යාචාර්යවරියන්ද සංගමයේ සාමාජික සාමාජිකාවෝ ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001134</link>
    <topic>මහින්ද චින්තන පොරොන්දු95%ක්ම ජනපති ඉටු කළා</topic>
    <author>මහරගම විශේෂවේහැල්ලේ පියතිලක</author>
    <content>2005 ජනාධිපතිවරණයේදී මහින්ද රාජපක්ෂ මැතිතුමාට මේ රට භාරදුන්නේ මේ රට ත්‍රස්තවාදයෙන් මුදා සිංහල, දමිළ, මුස්ලිම් සෑම ජන කොටසකටම සාමය ලබාදීමට බවත්, මුළු ලෝකයේම නායකයන් මවිතයට පත්කරමින් ලෝකයේ තිබුණු ම්ලේච්ඡතම ත්‍රස්තවාදී සංවිධානය පරාජය කැර දුන් එතුමා එම පොරොන්දුව ඉටු කළ බවත් එදා මහින්ද චින්තනයෙන් දී ඇති පොරොන්දු වලින් 95% ඉටුකර තිබෙන බවත් එක්සත් ජාතික පක්ෂය විකුණාගෙන කෑ සතොස යළිත් නව මුහුණුවරකින් අරඹා තිබෙන බවත් සමුපකාර වෙළෙඳ හා ආහාර ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ ඉකුත්දා මහරගම නගරයේ පරණ පාරේදී ලක් සතොස 133 වැනි ශාඛාව ජනතාවට පැවරීමේ උත්සවයේ දීය.තවදුරටත් අදහස් දැක්වූ ඒ මහතා මෙසේ ද පැවසීය.නිදහස් කරගත් රට යළිත් අවුල්කිරීමට ඉඩ නොදී දෙස් විදෙස් කුමන්ත්‍රණ කරුවන්ගෙන් රටත්, රජයත් ජනාධිපතිතුමාත් රැකගැනීම කෘතගුණ දත් ජනතාවගේ පරම යුතුකමයි. ජීවන මිල දඩමීමා කරගනිමින්, රට අස්ථාවර කිරීමට කැසකවන දේශද්‍රෝහීන්ගෙන් රට මුදාගැනීමේ යුද්ධය ජනතාව ආරම්භ කැර තිබෙනවා.වසර තිහක් ප්‍රභාකරන්ගේ තුවක්කුවට යටවී සිටි අපි අද නිදහෙස් හුස්ම හෙළනවා. අද ගෙදරින් බැහැර යන දරුවා, සැමියා, බිරිය ගෙදර එනතුරු අම්මාවරු, බිරින්දෑවරුන්ට හිතේ ගින්දර නැහැ.කොටියාගෙන් වීසා අරගෙන උපන් දේශයේ උතුරට, නැගෙනහිරට යා යුතු කාලය ජනාධිපතිතුමා විසින් අවසන් කරනු ලැබ තිබෙනවා. දෙවුන්දරතුඩුවේ සිට පේදුරුතුඩුව දක්වා අද අපට නිදහසේ යා හැකිය.කොටි සංග්‍රාමය සාර්ථකව අවසන් කළ ජනාධිපතිතුමා රටේ සංවර්ධන සංග්‍රාමය අරඹා තිබෙනවා. එයට දායක වීම අප කාගේත් යුතුකමකි. අග්නිදිග ආසියාවේ සංවර්ධිතම රට ශ්‍රී ලංකාව කිරීම ජනාධිපතිතුමාගේ වෑයමයි.බස්නාහිර පළාත් පාරිභෝගික හා සමුපකාර කටයුතු ඇමැති උපාලි කොඩිකාර, පළාත් සභා මන්ත්‍රීවරුන් වන ඉසුර දේවප්‍රිය, සලෝචන ගමගේ මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001135</link>
    <topic>සමෘද්ධි හා කෘෂි නිලධාරීන්ගේසහායත් ජනපතිටයි</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>එළැඹෙන ජනාධිපතිවරණයේදී සමෘද්ධි සංවර්ධන නිලධාරීන්ගේ හා කෘෂිකර්ම පර්යේෂණ නිෂ්පාදන සහකාර නිලධාරීන්ගේ පූර්ණ සහාය ජනාධිපති මහින්ද රාජපක්ෂ මහතාට ලබාදෙන බව, කොස්වත්තේ පිහිටි එම සංගමයේ ප්‍රධාන කාර්යාලයේ පැවැති සාකච්ඡාවකදී සංගමයේ ප්‍රධාන ලේකම්, බස්නාහිර පළාත් සභා මන්ත්‍රී එස්. ඒ. ඩී. ජගත්කුමාර මහතා පැවැසීය. ඒ මහතා මෙසේ පැවැසීය.විශේෂයෙන් සමෘද්ධි ව්‍යාපාරයේ ග්‍රාමීය දිළිඳු ජනතාවගේත් අවශ්‍යතාවන් වෙනුවෙන් සහනාධාර හා පහසුකම් ලබාදෙමින්, ස්වයං රැකියා සඳහා ණය පහසුකම් ලබාදෙමින් ඔවුන් සවිමත් කළ වර්තමාන ජනාධිපතිතුමා කෙරෙහි දැඩි විශ්වාසයක් පවතිනවා.එතුමා නැවතත් ජනාධිපති වශයෙන් පත්කිරීමට ග්‍රාමසේවා වසම් මට්ටමින් හා ප්‍රාදේශීය ලේකම් කොට්ඨාස මට්ටමින් ගෙන්ගෙට ගොස් ජනතාව දැනුවත් කරනවා.පසුගිය එජාප රජය යටතේ සමෘද්ධි හා කෘෂි නිලධාරීන් පෙරමුණ ගෙන තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001136</link>
    <topic>රටට ආදරය කළ කෙනකුටදේශද්‍රෝහියෙක් වෙන්න බෑ</topic>
    <author>බූස්ස සමූහදේව. දෙව්නිස් ද සිල්වා</author>
    <content>අද යුද්දෙට උරුමක්කාරයන් කොච්චර ඉන්නවාද ? ජේ. ආර්. ජයවර්ධන, ආර්. ප්‍රේමදාස, ඩී. බී. විජේතුංග, චන්ද්‍රිකා කුමාරතුංග යටතේත් සරත් ෆොන්සේකා යුද්ධ කළා. එහෙම යුද්දේ දිනන්න බැහැ.දේශපාලන නායකත්වයේ පෞරුෂත්වය යටතේයි මේ යුද්ධය දිනුවේ. ඒකට නිවැරදි දේශපාලන නායකත්වය දෙන්නට මහින්ද රාජපක්ෂ ජනාධිපතිට හැකි වුණා. ඒක සරත් ෆොන්සේකා ජයග්‍රහණයක් නෙවෙයි" යැයිද සබරගමුව පළාත් ආණ්ඩුකාර ජානක බණ්ඩාර මහතා පැවැසීය.ඒ මහතා එසේ කීවේ රත්ගම, කරාවේගොඩ පැවැති ශ්‍රීලනිප ක්‍රියාකාරීන්ගේ විශේෂ සාකච්ඡාවේ දීය. ඒ මහතා මෙසේ ද කීය. රුහුණේ ඉපදුනු හැදුණු වැඩුනු අපි මේ රටට ආදරය කරන මිනිස්සු. අපිට කවදාවත් දේශද්‍රෝහීන් වෙන්න බැහැ. අපිට කවදාවත් රට පාවා දෙන්න බැහැ. එකා පිට එකා වැටුනත් අපි මේ රට පාවා දුන්නේ නැහැ.එහිදී හිටපු ග්‍රාමීය කර්මාන්ත රාජ්‍ය ඇමැති ආර්. නන්දිමිත්ත, ජී. ද සොයිසා, දකුණු පළාත් සභාවේ සභාපති රත්ගම ශ්‍රී ලංකා නිදහස් පක්ෂ ප්‍රධාන සංවිධායක මොහාන් පී. ද සිල්වා, දකුණු පළාත් සභා මන්ත්‍රී රණවිරු අජිත් ප්‍රසන්න මහත්වරු ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=r1001137</link>
    <topic>කැලණිය ප්‍රා. සභාව නගර සභාවක් කිරීමට අවධානය</topic>
    <author>කැලණිය සමූහ</author>
    <content>කැලණිය ප්‍රාදේශීය සභාව නගර සභාවක් බවට පත්කිරීමේ අවශ්‍යතා පිළිබඳ කැලණිය ප්‍රාදේශීය සභාව පළාත් පාලන ඇමැතිගේ අවධානය යොමු කැර තිබේ.කැලණිය ප්‍රාදේශීය සභා බල ප්‍රදේශයට ග්‍රාම සේවා වසම් 22ක් වැනි විශාල භූමි ප්‍රදේශයක් අයත්වේ.නාගරික සංවර්ධන අධිකාරියේ නව නගර සංවර්ධන සැලැසුම යටතේ කිරිබත්ගොඩ සහ කැලණිය අංගසම්පූර්ණ නගර බවට සංවර්ධනය වෙමින් පවතී.කම්කරු ඇමැති කැලණිය ශ්‍රී. ල. නි. ප. ප්‍රධාන සංවිධායක ආචාර්ය මර්වින් සිල්වා මහතාගේ මූලිකත්වයෙන් මේ නගර සංවර්ධනය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=s1001131</link>
    <topic>ශ්‍රී ලංකා - ඉන්දියා අවසන් ගැටුම අද</topic>
    <author/>
    <content>බංග්ලාදේශයේ පැවැත්වෙන තුන්කොන් ක්‍රිකට් තරගාවලියේ අවසාන තරගය ශශ්‍රී ලංකාව හා ඉන්දියාව අතර අද පැවැත්වේ.මේ තරගාවලියේ කලින් පැවැති තරගවලදී මේ දෙපිල දෙවතාවක් මුණගැසිණි.ශශ්‍රී ලංකාව පළමු තරගය කඩුලු 5 කින් ජය ගත් අතර ඉන්දියාව දෙවැනි තරගය කඩුලු 8 කින් ජය ගත්තේය.තරගාවලියේ මෙතෙක් පැවැති තරග ප්‍රතිඵල මෙසේය.ශ්‍රී ලංකාව කඩුලු 7 කින් බංග්ලාදේශය පැරදවීය. ශ්‍රී ලංකාව කඩුලු 5 කින් ඉන්දියාව පැරදවීය. ඉන්දියාව කඩුලු 6 කින් බංග්ලාදේශය පැරදවීය. ශ්‍රී ලංකාව කඩුලු 9 කින් බංග්ලාදේශය පැරදවීය. ඉන්දියාව කඩුලු 8 කින් ශ්‍රී ලංකාව පැරදවීය. ඉන්දියාව කඩුලු 6 කින් බංග්ලාදේශය පැරදවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=s1001132</link>
    <topic>ශ්‍රී ලංකා යොවුන් පිලටතවත් පෙරහුරු තරග ජයක්</topic>
    <author/>
    <content>ශ්‍රී ලංකා හා ඉන්දියා අවුරුදු 19න් පහළ කණ්ඩායම් අතර ඊයේ ක්‍රයිස්ට්චර්ච් හි පැවැති ලෝක කුසලාන ක්‍රිකට් පෙරහුරු තරගය ජය ගැනීමට ශ්‍රී ලංකා කණ්ඩායම සමත් විය. වර්ෂාව හේතුවෙන් තරගය ඕවර 26 දක්වා අඩු කෙරිණි.ශ්‍රී ලංකා 19 න් පහළ පිල: කඩුලු 9 ට 163- රුමේෂ් බුද්ධික 37, දනුෂ්ක ගුණතිලක 35, කිත්රුවන් විදානගේ 31, බානුක රාජපක්‍ෂ 25, (ජයදේව් උනඩ්කට් 29 ට 3, සව්රව් නෙත්‍රවල්කර් 24 ට 2)ඉන්දීය 19 න් පහල පිල: කඩුලු 6 ට 156- එම්. අගර්වාල් 45, එම්. සිං 27, ආර්. කනවුර් 22, ඒ. මෙනෙයිරියා 20 (මදුක ලියනපතිරණ 17 ට 1, රුෂාන් ජලීල් 25 ට 1)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=s1001133</link>
    <topic>කෝල්ට්ස් අවසන් තරගයට</topic>
    <author/>
    <content>විස්සයි/20 ශ්‍රී ලංකා කාන්තා ක්‍රිකට් තරගාවලියේ කෝල්ට්ස් ක්‍රිකට් සමාජය හා ශ්‍රී ලංකා ක්‍රිකට් ඒකාබද්ධ කණ්ඩායම අතර ඊයේ පැවැති අවසන් පූර්ව තරගයෙන් කෝල්ට්ස් පිලට කඩුලු 9ක ජයක් හිමි විය.ප්‍රථමයෙන් පන්දුවට පහර දුන් ඒකාබද්ධ කණ්ඩායමට ඕවර 20 අවසානයේ ලබා ගත හැකි වුයේ කඩුලු 9ක් දැවී ලකුණු 85ක් පමණි. කෝල්ට්ස් පිල ඕවර 12.4 ක් ඇතුළත එක් කඩුල්ලක් පමණක් දැවී ලකුණු 87ක් වාර්තා කරමින් තරගය ජය ගත්තේය.ඒකාබද්ධ පිල: කඩුලු 9 ට 85 (ඕවර 20) - එම්. ඩී. එන්. හන්සිකා 10, පී. එම්. වීරක්කොඩි 15, කේ. ඒ. ඩී. ඒ. කාංචනා නොදැවී 19 (එස්. වීරක්කොඩි 15 ට 1, එස්. දොලවත්ත 13 ට 1, ඩබ්ලිව්. ප්‍රනාන්දු 15 ට 1)කෝල්ට්ස් කඩුලු 1 ට 87 (ඕවර 12.4) - ජී. එල්. කාරියවසම් 22, ඩබ්ලිව්. එච්. ඩී. ප්‍රනාන්දු 22, එස්. කේ. දොලවත්ත නොදැවී 37)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=s1001134</link>
    <topic>ශි‍්‍රයානිට-සුගත්ට අද ලක්‍ෂ 10ක තෑගි මුදල්</topic>
    <author>පි‍්‍රන්ස් ගුණසේකර</author>
    <content>ශ්‍රී ලාංකේය මලල ක්‍රීඩා ඉතිහාසයේ සුපිරි තරු දෙකක් ලෙස සැලකෙන ශි‍්‍රයානි කුලවංශ හා සුගත් තිලකරත්න රුපියල් ලක්‍ෂ 10ක මුදල් ත්‍යාගයක්ද සමඟ ක්‍රීඩා අමාත්‍යංශයේ දී අද උපහාර ලබති.මලල ක්‍රීඩා තරග බිමෙන් සමුගත් ශි‍්‍රයානි කුලවංශ හා සුගත් තිලකරත්න ක්‍රීඩාවට කළ සේවය අගයමින් මුදල් හා උපහාර තිළිණ ප්‍රදානය කෙරේ.ක්‍රීඩා අමාත්‍ය ගාමිණී ලොකුගේ මහතාගේ ප්‍රධානත්වයෙන් මේ උපහාර පිරිනැමීම සිදුවන බව ක්‍රීඩා අධ්‍යක්‍ෂ ජෙනරාල් ඩී. දහනායක මහතා පැවැසීය.ශි‍්‍රයානිට හා සුගත්ට රුපියල් මිලියනයක මුදල් තෑගි පිරිනැමෙන මේ උත්සවයේදීම ආසියානු නෙට්බෝල් සූරතාව දිනාගත් ක්‍රීඩිකාවන්ටද රුපියල් මිලියන 1.3ක මුදල් තෑගි පිරිනැමීමට කටයුතු යොදා ඇත.ජාත්‍යන්තර කීර්තියක් දිනා රටට ගෞරවය අත්කරදුන් ක්‍රීඩක ක්‍රීඩිකාවන් විශ්‍රාම ගැනීමේදී රජයෙන් මුදල් තිළිණ ප්‍රදානය කිරීම මහින්ද චින්තන ප්‍රතිපත්තිය අනුව අඛණ්ඩව සිදු කෙරෙමින් පවතී.ශි‍්‍රයානි කුලවංශ තරගබිමෙන් විශ්‍රාම යෑම 2007 වසරේදී නිලවශයෙන් ප්‍රකාශ කළ අතර සුගත් තිලකරත්න 2008 වසරේ නොවැම්බර් මාසයේදී සමුගැනීම නිවේදනය කෙළේය.ශි‍්‍රයානි කුලවංශ දෙස් විදෙස් තරගබිමේ මීටර් 100 කඩුලු පැනීමේ ඉසව්වෙන් විශිෂ්ට දස්කම් දැක්වූවාය.ආසියානු මලල ක්‍රීඩා සූරතාවලියේදී රන්, රිදී හා ලෝකඩ පදක්කම් ද ආසියානු ක්‍රීඩා උළෙලේ දී ලෝකඩ පදක්කමක්ද, පොදු රාජ්‍ය මණ්ඩල ක්‍රීඩා උළෙලේදී රිදී පදක්කමක්ද ඇය දිනා ගත්තාය.1996 ඇට්ලන්ටා ඔලිම්පික් උළෙලේදී ඇය අර්ධ අවසන් පූර්ව වටය දක්වා පැමිණීමද විශේෂත්වයක් විය.සුගත් තිලකරත්න මීටර් 400 ඉසව්වේ කැපී පෙනෙන දක්‍ෂතා දැක්වූ අතර ආසියානු සූරතාවලියේදී හා ආසියානු ක්‍රීඩා උළෙලේදී රන් පදක්කම් දිනා ගැනීමට සමත්විය.පොදු රාජ්‍ය මණ්ඩල ක්‍රීඩා උළෙලේදී ලෝකඩ පදක්කමක් දිනූ සුගත් තිලකරත්න 2001 ලෝක මලල ක්‍රීඩා සූරතාවලියේදී අවසන් පූර්ව වටය දක්වා පැමිණීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=s1001135</link>
    <topic>උතුර - දකුණ යා කෙරෙනජාතික වොලිබෝල් සූරතාව 16දා සිට</topic>
    <author>පි‍්‍රන්ස් ගුණසේකර</author>
    <content>සිලෝන් බිස්කට් සමාගමේ අනුග්‍රහයෙන් පැවැත්වෙන මංචි ජාතික වොලිබෝල් සූරතාවලිය ජනවාරි 16දා ආරම්භ කෙරේ. ශ්‍රී ලංකා වොලිබෝල් සම්මේලනය හා ජාතික තරුණ සේවා සභාව ඒකාබද්ධව සංවිධානය කරන ජාතික වොලිබෝල් සූරතාවලිය මාර්තු මාසය දක්වා පැවැත්වීමට නියමිතය.මේ තරගාවලිය මැතිවරණ කොට්ඨාස මට්ටමින්, කළාප මට්ටමින් හා ජාතික මට්ටමින් පැවැත්වේ. මැතිවරණ කොට්ඨාස මට්ටමේ තරග ජනවාරි 16 හා 17, 23 හා 24, 30 හා 31 දිනවලදී රට පුරා පැවැත්වේ. උතුරු - නැඟෙනහිර මැතිවරණ කොට්ඨාස වැඩි ගණනක මෙවර තරගාවලිය ක්‍රියාත්මක වීමද විශේෂත්වයකි.උතුරු - නැඟෙනහිර පැවැති ත්‍රස්තවාදය නිමා කිරීමෙන් අනතුරුව වොලිබෝල් ක්‍රීඩාංගණ විශාල ප්‍රමාණයක් රජය විසින් ඉදිකරදී ඇති හෙයින් ක්‍රීඩා සමාජ වැඩි ගණනක් මෙවර තරගාවලියට එක්වන බව ශ්‍රී ලංකා වොලිබෝල් සම්මේලනයේ ලේකම් සුසිල් රණසිංහ මහතා ‘දිනමිණ’ ට පැවැසීය.ජාතික වොලිබෝල් සූරතාවලියේ ආරම්භක නිල උත්සවය ජනවාරි 16 වැනිදා පෙරවරු 9.00 ට මහියංගණ ජාතික පාසල් ක්‍රීඩාංගණයේදී ශ්‍රී ලංකා වොලිබෝල් සම්මේලනයේ සභාපති වරාය සංවර්ධන අමාත්‍ය ඩිලාන් පෙරේරා මහතාගේ ප්‍රධානත්වයෙන් පැවැත්වේ. විශේෂ ආරාධිත අමුත්තා ලෙස සිලෝන් බිස්කට් සමාගමේ සමූහ අධ්‍යක්‍ෂ නන්දන වික්‍රමගේ මහතා සහභාගී වීමට නියමිතය.මැතිවරණ කොට්ඨාසවල ජයග්‍රාහකයන් පළාත් මට්ටමේ වටය සඳහා සුදුසුකම් ලබන අතර එම තරග පෙබරවාරි 13දා සිට 21 දක්වා සති අන්ත දිනවලදී පැවැත්වේ.ජාතික මට්ටමේ තරග පෙබරවාරි 27 හා 28 දිනවල පැවැත්වෙන අතර අවසන් මහා තරග මාර්තු මස 13දා මහරගම ජාතික තරුණ සේවා සභා ගෘහස්ථ ක්‍රීඩාංගණයේදී පැවැත්වේ. ජයග්‍රාහකයන්ට ලක්‍ෂ ගණනින් මුදල් තෑගි පිරිනමන මංචි ජාතික වොලිබෝල් තරගාවලියේ පසුගිය වසරේ පිරිමි සූරතාව යුද හමුදාව දිනාගත් අතර ඔවුන් වෙතින් වරාය අධිකාරිය තරග වට 3 – 1 කින් පරාජයට පත්විය.පසුගිය වසරේ කාන්තා සූරතාව දුම්රිය දෙපාර්තමේන්තු පිල දිනාගත් අතර අනු සූරතාව ශශ්‍රී ලංකා වරාය අධිකාරියට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=s1001136</link>
    <topic>පොදු රද මඩුලු ක්‍රීඩා උළෙලේආරක්‍ෂාව ගැන සහතිකයක්</topic>
    <author>ලන්ඩන් (ඒ. එෆ්. පී.)</author>
    <content>මේ වසරේ ඔක්තෝබරයේ දිල්ලියේ පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙල සඳහා වන ආරක්‍ෂක වැඩපිළිවෙළ පිළිබඳ කෙරෙන ප්‍රකාශ “වැරදි තොරතුරු” මත කෙරෙන්නක් බව එම ක්‍රීඩා උළෙලේ ප්‍රධානීහු පවසති.සිඩ්නි, ඇතන්ස් හා බීජිං ඔලිම්පික් උළෙලවල ආරක්‍ෂක උපදේශකවරයකු ලෙස කටයුතු කළ ලොයිඩ් බ්‍රොම්ෆීල්ඩ් ඉන්දියාවේ පවතින්නේ භයානක වාතාවරණයක් බවට පසුගිය සති අන්තයේ අනතුරු අඟවමින් එම ක්‍රීඩා උළෙල පැවැත්වෙන වකවානුවේ තම පවුල දිල්ලියේ සිටිනවා දකින්න තමාට වුවමනා නැතැයි ප්‍රකාශ කෙළේය.”මගේ කල්පනාවේ හැටියට එහි තියෙන්නේ භයානක වාතාවරණයකි. කිසිම දෙයක් ගැන සහතික වෙන්න ඉන්දියා බලධාරීන්ට හැකියාවක් නැහැ.” බ්‍රොම්ෆීල්ඩ් පවසා තිබේ. එහෙත් පොදු රාජ්‍ය මණ්ඩල ක්‍රීඩා සම්මේලනය පසුගිය සඳුදා නිවේදනයක් නිකුත් කරමින් කියා සිටියේ එවැනි ප්‍රකාශ වැරදි තොරතුරු මත කෙරෙන්නක් බවට හැෙඟන බවයි. තමන්ගේම ස්වාධීන විශාරදයන්ට අනුව ආරක්‍ෂක සැලසුම් නියමාකාරයෙන් සිදුකෙරෙමින් තිබෙන බව ද එම සම්මේලනය කියයි.”මලල ක්‍රීඩකයන්ට මෙන්ම නරඹන්නන්ටත් එක සමානව ආරක්‍ෂාව තිබේද යන්න ගැන සම්මේලනය ඉතා වැදගත්ව සලකනවා” යැයි පොදු රාජ්‍ය මණ්ඩල ක්‍රීඩා සම්මේලනයේ සභාපති මයිකල් ෆෙනල් වැඩිදුරටත් ප්‍රකාශ කෙළේය.මෑත වසරවල සිදුවූ ත්‍රස්ත ප්‍රහාර හේතුවෙන් ඉන්දියාවේ ආරක්‍ෂක තත්ත්වය පිළිබඳ ලොව පුරා දැඩි අවධානය යොමුව තිබේ. 2008 වසරේ මුම්බායි නුවරට එල්ල වූ ප්‍රහාරයෙන් පුද්ගලයන් 166 දෙනෙකු මිය ගියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001131</link>
    <topic>ෆොන්සේකා දිනවන්නඅබ ඇටයක තරම්වත් වුවමනාවක් රනිල්ට නෑ</topic>
    <author>සංවාද සටහන සහ ඡායාරූප -බන්ධුල ගුණසේකර</author>
    <content>ජනපතිවරණ වේදිකාව එන්න එන්නම උණුසුම් මුහුණුවරක් ගෙන තිබේ. විවිධ වූ පොරොන්දු චෝදනා මඩ ව්‍යාපාර සහ නොයෙකුත් වාද-විවාද පිළිබඳ මේ දිනවල කා අතරත් කතාබහට ලක් වෙමින් පවතී. මෙහි ඇත්ත-නැත්ත පිළිබඳවත් වත්මන් දේශපාලන වාතාවරණය ගැනත් ශ්‍රී ලංකා නිදහස් පක්ෂයේ භාණ්ඩාගාරික ප්‍රවාහන අමාත්‍ය ඩලස් අලහප්පෙරුම මහතා සමඟ “දිනමිණ” කළ සාකච්ඡාවකි මේ.* ජනාධිපතිවරණයට ඇත්තේ තවත් දෙසතියක් තරම් වූ කෙටි කාලයක්. මේ වන විට ඔබතුමා නියෝජනය කරන එජනි සන්ධානයේ සංවිධාන කටයුතුවල සාර්ථකත්වය පැහැදිලි කළොත්.එක්සත් ජනතා නිදහස් සන්ධානයේ සංවිධාන කටයුතු අතිශයින්ම සාර්ථක බව ප්‍රථමයෙන්ම සඳහන් කළ යුතුයි. ජනාධිපතිවරණය ප්‍රකාශයට පත් කළ දිනයේ පටන්ම බිම් මට්ටමේ සිට ජාතික තලය දක්වා වූ සියලු ජන කොටස් ආවාරණය වන පරිදි වඩාත් සැලසුම් සහගත විධිමත් වැඩපිළිවෙළක් ක්‍රියාත්මක වුණා.ආසන සංවිධායකවරුන්, පළාත් පාලන ආයතන නියෝජිතයන් සියලු දෙනා එකමුතු කොට ඔවුන් නිසි ඉලක්කයක් කරා පෙළ ගැස්වීමට අපට හැකි වුණා.පසුගිය ජනවාරි 11 වැනිදා මහින්ද චින්තන ඉදිරි දැක්ම දෙවන අදියර නිකුත් කිරීමත් සමගම අප ආත්මයෙන් යුතුව මැතිවරණ ව්‍යාපාරයට අවතීර්ණ වුණා.එදා පටන් ජනාධිපතිතුමන් විජයග්‍රහණය ලබන 26 දින දක්වා ලක් පොළොවේ හැම නිවෙසකටම ජනාධිපතිතුමන්ගේ රට ගොඩ නගන “මහින්ද චින්තන” ඉදිරි දැක්ම සන්නිවේදනය කිරීමට ඉතා සූක්ෂම වැඩපිළිවෙළක් අප යොදා තිබෙනවා. එහි සාර්ථකත්වය පිළිබඳ අපට සැකයක් ඇත්තේම නැහැ.* ජනාධිපතිතුමන්ගේ මැතිවරණ ව්‍යාපාරයට සාපේක්ෂව ප්‍රතිපාක්ෂික අපේක්ෂකයාගේ සංවිධාන කටයුතු පිළිබඳ ඔබේ මතය.පසුගිය දිනවල කොළඹ නගරයේ ඉංගී‍්‍රසි කතාකරන පන්තිය ඇතුළේ අමුතු ඝෝෂාවක් තිබුණා. ඒකත් මේ වන විට කෙඳිරිල්ලක් බවට පත්වෙලා. මේ කතා කරන මොහොතේත් එක්සත් ජාතික පක්ෂයේ මැතිවරණ යාන්ත්‍රණය ක්‍රියාත්මක නැහැ.ඊට ප්‍රධාන හේතුව වී ඇත්තේ විශ්‍රාමික ෆොන්සේකා දිනවීමට රනිල් වික්‍රමසිංහට අබ ඇටයක තරම් වත් උවමනාවක් නොමැති කමයි.* විපක්ෂයේ දේශපාලකයන් එල්ල කරන ප්‍රබලතම චෝදනාව රාජපක්ෂ පවුලේ උදවිය ලංකාවේ දේපළවලින් වැඩි කොටසක් අයිතිකරගෙන තිබෙනවා යන්නයි. මෙහි යම් සත්‍යයක් තිබෙනවාද ?ඔය කතාව පට්ට පල් බොරුවක්. එවැනි යමක් තිබේ නම් එය සනාථ කර පෙන්වන්නැයි අප අභියෝග කළා.එහෙත් ඒ වෙනුවෙන් කිසිවෙකු ඉදිරිපත් නොවීමෙන් පැහැදිලි වන්නේ ඔය සියල්ල පරාජයේ වියරුවෙන් නඟන අගක් මුලක් නොමැති අවලාද ලෙසයි.කරුණු මෙසේ තිබියදී ජනතාව තේරුම් ගතයුතු යමක් තිබෙනවා. ඒ විශ්‍රාමික ෆොන්සේකා තමන්ගේ බෑණනුවන් යොදවාගෙන සිදුකර ඇති අවි ජාවාරම් දූෂණ පිළිබඳ සත්‍ය හෙළිදරව් කිරීමේදී ඔවුන්ගේ ගෝල බාලයන් විවෘත මාධ්‍ය විවාද පවා මග හැර පැන යනවා. ඉන් පැහැදිලි වන්නේ දූෂිතයන් බොරුකාරයන් කවුරුන්ද යන්නයි.මේ රටේ ජනතාවට “දේශ ද්‍රෝහියා” කවුරුන්ද යන්න අවබෝධ කර ගැනීමට මෙය පොදු සාධකයක් වන්නේ නිරායාසයෙන්මයි.* ඔබතුමන් නායකත්වය දරන මාතර දිස්ත්‍රික්කයේ පසුගිය පළාත් සභා මැතිවරණයේදී යම් පසුබෑමක් දක්නට ලැබුණා. මෙම තත්ත්වය ඉදිරි ජනපතිවරණ ප්‍රතිඵලයට කවර අයුරකින් බලපායිද ?පසුගිය දකුණු පළාත් සභා මැතිවරණයේදී කිසියම් පසුබෑමක් ඇතිවූවාය යන්න සත්‍යයෙන් තොර ප්‍ර‍්‍රකාශයක්. එය පළාත් සභා මැතිවරණයක් බැවින් ඡන්ද පොළට ගිය ඡන්ද දායකයන්ගේ සංඛ්‍යාව අඩු වුණා.එහෙත් මෙම ජනපතිවරණය ඊට හාත්පසින්ම වෙනස්.මෙම දිස්ත්‍රික්කයේ බිම් මට්ටමේ සිටින එක්සත් ජාතික පාක්ෂිකයන්, ජවිපෙ සාමාජිකයන් යන දෙකොටසම මේ නොපෑහෙන දීගය ගැන කලකිරි දැන් දැන් විශාල වශයෙන් ජනාධිපති මහින්ද රාජපක්ෂ මහතා වටා එක්රොක් වෙමින් සිටිනවා.මීට උදාහරණයක් ලෙස දෙවිනුවර ආසනයේ පළාත් සභා ඡන්ද ප්‍රතිඵලයේ දී එදා පැවති සුළු වෙනස මේ වන විටත් ලොකු වෙනසක් බවට පත්වෙලා.දෙවිනුවරින් පාර්ලිමේන්තුව නියෝජනය කළ ප්‍රබල දේශපාලනඥයෙකු වූ එච්. ආර්. පියසිරි මහතා සමග අත්වැල් බැඳ ගනිමින් එජාපයේ පළාත් පාලන ආයතන නියෝජිතයන් රැසකුත් අද වන විට ජනාධිපතිතුමන්ගේ විජයග්‍රහණය වෙනුවෙන් වීදි බැස සිටිනවා. ඒක අපට ලොකු ශක්තියක්.කාලයක් තිස්සේ බැඳී සිටි පක්ෂය සහ එහි ප්‍රතිපත්ති අත්හැර දමා එනවා කියන්නේ විශාල කැප කිරීමක් අප ඒ සියලුදෙනාම ආදරයෙන් පිළිගන්නවා ඔවුන්ට ගෞරව කරනවා. ඒ අප රට වෙනුවෙන් කැප වූ රටට ආදරය කරන අභිමානවත් පක්ෂයක සාමාජිකයන් වන නිසයි.අපේ පක්ෂයේ නායකයා පළිගැනීමේ චේතනාව බැහැර කළ පුද්ගලයෙක්. ආදර්ශමත් මිනිසෙකු වූ එතුමාගේ හෘදයංගමභාවය නිසාම එතුමාගේ ජයග්‍රහණය විජයග්‍රහණයක් බවට පත් කිරීම වෙනුවෙන් අප නිරතුරුව ඇප කැප වෙනවා.* පසුගිය 2005 ජනපතිවරණයේ දී ජනාධිපතිතුමන්ගේ ජයග්‍රහණය නිල වශයෙන් ප්‍රකාශයට පත් කිරීමටත් පෙර ඔබතුමා එය මාධ්‍යයෙන් සඳහා ප්‍රකාශ කළා.එහිදී සනාථ වූයේ ඔබතුමා මැතිවරණ ප්‍රතිඵල පිළිබඳ පැහැදිලි ඉවක් අවබෝ්ධයක් ඇති පුද්ගලයෙකු බවයි. ඒ අනුව මෙවර ජනපතිවරණ ප්‍රතිඵලය ඔබ දකින අයුරින් පැහැදිලි කළොත්.මේ වන විට ඡන්ද ඉලක්කම් පෙළ ගැහිලා තිබෙන්නේ මෙහෙමයි. පසුගිය පළාත් සභා මැතිවරණය අවසන් වන විට අපට ලක්ෂ පණස් එකක් (51,00000) තිබුණා. එජාපයට තිබුණේ ලක්ෂ විසිහය (26,00000) යි. ජවිපෙට දෙලක්ෂ හතළිස් පන්දහසක් (2,45000) තිබුණා.එම ජවිපෙ මුළු ඡන්ද සංඛ්‍යාවම විපක්ෂයේ ෆොන්සේකාට ලැබෙනවාය කියා සිතුවොත් එය කිසි දිනෙක සිදු නොවන්නක්. හැබැයි අප එහෙම හිතලා බැලුවොත් විපක්ෂයේ අපේක්ෂක විශ්‍රාමික ෆොන්සේකාට විසිඅට ලක්ෂ හතළිස් පන්දහස (28,45000) යි. අපට ලක්ෂ පණස් එක (51,00000) යි.මේ පණස් එකෙනුත් යම් යම් සෙලවෙන ඡන්ද තිබෙනවා කියා කල්පනා කළොත් තව ලක්ෂ පහක් (5,00000) අපේ ඡන්දවලින් අපි අඩු කරමු.ඒත් අපට ලක්ෂ හතළිස් හය (46,00000) යි. මේ අවාසියට ගණන් හදලයි කියන්නේ. එහෙම කළොත් වරදින්නේ නෑ. පසුගිය 2005 ජනපතිවරණයේදී මුළු දිවයිනෙන්ම ඡන්ද පාවිච්චි වුණේ සියයට හැට තුන (63%) යි. එහෙත් මෙවර ජනපතිවරණයේ දී සියයට හැත්තෑපහක් (75%) ඡන්ද පාවිච්චි වෙනවා.පැහැදිලිවම සඳහන් කළොත් සියයට දහයක්-දොළහක් අතර (10%-12%) ප්‍රමාණයක් මෙවර ජනපතිවරණයේදී වැඩිපුර පිරිසක් ඡන්ද පොළට යනවා.* රනිල් වික්‍රමසිංහ ප්‍රමුඛ කොටි හවුල කියන්නේ ඒ වැඩිවන ඡන්ද ඔවුන්ගේ (එජාපයේ) කියලයි.ඒකෙත් පොඩි ඇත්තක් තියෙනවා. මතක තියා ගන්න අප මේ අවාසියටයි. ගණන් හදන්නේ කියලා. ඡන්ද පොළට නොපැමිණි සහ පාර්ලිමේන්තුවේ දී කොටි වෙනුවෙන් කඳුළු හෙලූ පිරිස ඒ අතර ඉන්නවා. මේ රටේ ලියාපදිංචි ඡන්ද මිලියන දාහතරක් තිබෙනවා. ඉන් සියයට දොළහක් (12%) කියන්නේ ලක්ෂ දහසය (16,00000) ක්. අවම වශයෙන් ලක්ෂ පහළොවක් දහසයක් (15,00000-16,00000) අතර ප්‍රමාණයක් අලුතෙන් වැටෙනවා.විශ්‍රාමික ෆොන්සේකා ඉත්තෙකු බවට පත් කර ගත් මවුබිම පාවාදෙන අලි- කොටි-නරි හවුල කියන දේ ඇත්ත නම් මෙයින් තුනෙන් දෙකක් (2/3) අවම වශයෙන් ලක්ෂ දහයක්ම (10,00000) නිර්ලෝභීව ඒ පැත්තට දුන්නත් විපක්ෂයේ මුළු එකතුව වෙන්නේ තිස්අට ලක්ෂ හතළිස් පන්දහස (38,45,000) යි. ඔවුන්ට ගත හැකි උපරිමය එපමණයි.අපට ඡන්දය දුන් පනස් එක්ලක්ෂයෙන් (51,00000) පන්ලක්ෂයක් අඩු කළත් අපට ලක්ෂ හතළිස් හයක් (46,00000) තිබුණා. කොටි හවුලට දුන් ලක්ෂ දහයෙන් ඉතිරි පන් ලක්ෂය (5,00000) එකතුවුණාම අපේ ඡන්ද සංඛ්‍යාව යළි ලක්ෂ පණස් එකට (51,00000) එනවා.පැහැදිලිවම ප්‍රතිඵලය මෙන්න මේකයි. ඒ කියන්නේ ජනාධිපති මහින්ද රාජපක්ෂ මහතා දැනටමත් මිලියනකට (10,00000) වඩා ඉදිරියෙන් ජනාධිපතිවරණය ජයග්‍රහණය කර අවසන්. දැන් අපගේ උවමනාව වී තිබෙන්නේ ජනාධිපතිතුමා ලබා තිබෙන මෙම ජයග්‍රහණය විජයග්‍රහණයක් බවට පත් කිරීම පමණයි.සියයට හැට හයකට (66%) වඩා වැඩි ප්‍රතිශතයකින් එතුමන් විජයග්‍රහණය කරවුවහොත් රට පාවා දුන් උදවියට පමණක් නොව මවුබිම බිලි ගැනීමට පිඹුරුපත් සකසන විජාතික බලවේගවලටත් එය හොඳම පාඩමක් වෙනවා සිකුරුයි.රටට ආදරය කරන සියලු දේශප්‍රේමී ජනතාව දිනූ මවුබිමටත් ජනතාවටත් ආදරය කරන සැබෑ නායකයාණන් වටා එක හඬින් ඒකරාශී විය යුත්තේ මෙන්න මේ නිසයි.උදාවන ජනවාරි මස විසිහත් වන දින (27) පහන් වන විට පායන හිරු මෙන් ජාතියේ ආඩම්බරකාර පියාණන් වූ ජනාධිපති මහින්ද රාජපක්ෂ මැතිතුමන්ගේ විජයග්‍රහණය ඒකාන්තයි. විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001132</link>
    <topic/>
    <author>මහාචාර්ය ඊ. ඒ. වික්‍රමසිංහ අංශාධිපතිසිංහල හා නූතන භාෂා අධ්‍යයන අංශය ශ්‍රී ලංකා බෞද්ධ හා පාලි විශ්වවිද්‍යාලය</author>
    <content>ශ්‍රී ලංකාවේ මහා මැතිවරණ හා ජනාධිපතිවරණ ආසන්නවත් ම ඒවාට ඉදිරිපත් වන අපේක්ෂකයෝ විවිධ පාලන ක්‍රම ගෙන යන බව පවසමින් ජනතාවගෙන් බලය ඉල්ලති. මෙවර ජනාධිපතිවරණය සඳහා අපේක්ෂකයෝ 22දෙනෙක් ඉදිරිපත් වී සිටිති. ඔවුන් අතුරින් නිර්පාක්ෂික යැයි කීවත් බහු පාක්ෂික අපේක්ෂකයෙකු ලෙස සැලකිය හැකි විශ්‍රාමික ෆොන්සේකා මහතා හා ඔහුට සහයෝගය දක්වන එක්සත් ජාතික පක්ෂයත්, ජනතා විමුක්ති පෙරමුණත්, අනෙකුත් සුළු සුළු පක්ෂත් තම අපේක්ෂකයා බලයට පැමිණි පසු යහ පාලනයක් ගෙන යන බව පවසති. ජනපතිවරණ අපේක්ෂකයා ද එසේ කියනු ඔබට ඇසීමට හා පුවත්පත්වලින් කියවීමට ලැබී ඇත.අසත්‍ය ප්‍රකාශවිශ්‍රාමික ෆොන්සේකා මහතා තුළ යහ පාලකයෙකු තුළ නැති නම් බෞද්ධ ප්‍රජාතන්ත්‍රවාදී පාලකයෙකු තුළ තිබිය යුතු ප්‍රධාන ලක්ෂණය වන සත්‍යය ප්‍රකාශ කිරීම දක්නට නොලැබේ. ඔහු කොටි ත්‍රස්තයන්ට එරෙහි ව ත්‍රිවිධ හමුදා හා අනෙකුත් බලකායන් සටන් කළ අවධියේ සේනාධිනායකයා වූ ජනාධිපති මහින්ද රාජපක්ෂ මහතා පිළිබඳවත්, ආරක්ෂක ලේකම් ගෝඨාභය රාජපක්ෂ මහතා පිළිබඳවත් කරන ලද ප්‍රකාශ හා ජනාධිපතිවරණ අපේක්ෂකයෙකු වූ පසු කරන ප්‍රකාශ ඉතා පරස්පර ය.ඉතා බියකරු ය. සත්‍යයෙන් තොර ය. කොටි නසන යුද්ධය ජය ගැනීමට මුළුමනින් ම සියලු සේනා බලමුළු සංවිධානය කොට අවශ්‍ය අවි ආයුධ ලබා දී දේශීය හා විදේශීය වශයෙන් සියලු බාධක නැති කොට මහින්ද රාජපක්ෂ මහතා ඉතා අගනා මෙහෙයක් කළ බවත් සියලු දෑ සොයා බලා ආරක්ෂක හමුදා දිරිමත් කිරීමට ආරක්ෂක ලේකම්තුමා ක්‍රියා කළ බවත් එදා හිටපු හමුදාපතිතුමා පැහැදිලිව ම කීවේ ය.නමුත් දැන් ඔහු ඒ පිළිබඳ ව පවසන්නේ මුළුමනින් ම වෙනස් දෙයකි. ඒ බව එදා සහ අද විශ්‍රාමික හමුදාපතිතුමා කළ හා දැනට කරන ප්‍රකාශ සැසඳීමෙන් ඕනෑ ම අයෙකුට වටහා ගත හැකිය. ප්‍රජාතන්ත්‍රවාදී බෞද්ධ පාලකයෙකු තුළ තිබිය යුතු කෝපයෙන් හා වෛරයෙන් තොර වීමේ ලක්ෂණය ද ෆොන්සේකා මහතාගේ චරිතයේ නැත. ඔහු වේදිකාවල කරන ප්‍රකාශ ඒ බව තහවුරු කරයි. විශේෂයෙන් මහින්ද රාජපක්ෂ ජනපති හා ගෝඨාභය රාජපක්ෂ නම් වූ ආරක්ෂක ලේකම් පිළිබඳ ව ඔහු ඉතා අභූත චෝදනා නඟන්නේ දැඩි වෛරයකිනි. කෝපයකිනි.වෛරී ස්වාභාවයසුදු කොඩි රැගෙන පැමිණි එල්.ටී.ටී.ඊ. සාමාජිකයන්ට වෙඩි තබා ඝාතනය කිරීමට ආරක්ෂක ලේකම්, බ්‍රිගේඩියර් ශවේන්ද්‍ර සිල්වාට උපදෙස් දී ඇති බවත්, ඒ වෙනුවෙන් ජාත්‍යන්තර යුද අධිකරණයකට යෑමට ආරක්ෂක ලේකම්ට සිදුවුවහොත් තමා පපුව දී ඔහු බේරා ගැනීමට ඉදිරිපත් නොවන බවත් කියා තිබීමෙන් ම ඔහුගේ වෛරී ස්වභාවය පසක් වේ.කොටි ත්‍රස්තයන් සමඟ කළ සටනේ දී ශ්‍රී ලංකා හමුදාවට ඔවුන් එල්ල කරන ලද දරුණු ප්‍රහාර හමුවේ යුද, ගුවන්, නාවික හා අනෙකුත් රණවිරුවන් අභීත ව යුද පෙරමුණෙහි සටන් කරද්දී ඔවුනට ප්‍රභාකරන් මුණ ගැසුණේ නම් නො නසා, වැළඳ ගෙන, සිප ගැනීමට හිටපු හමුදාපතිතුමා කල්පනා කළාවත් දෝ යි ඒ අනුව අපට සැක සිතේ. තමා ද මරා දැමීමට ක්‍රියා කළ කොටි නඩය පිළිබඳ හදිසියේ විශ්‍රාමික හමුදාපතිතුමාට පහළ වූ මේ කරුණාවෙහි සැඟවුණු යථාර්ථය කුමක් ද?ජනාධිපති තනතුර ඉල්ලා රට පුරා ජනතාවගෙන් ඡන්දය ඉල්ලා සිටින මොහොතේ විශ්‍රාමික හමුදාපතිතුමා මේ තරම් කෝපාවිෂ්ට ලෙස හැසිරේ නම්, ප්‍රකාශ කරයි නම් බලය ලැබුණොත් කෙසේ ක්‍රියා කරාවී ද යන්න පවා සිතා ගත නොහැකි තරම් ය.කෝපය පාලනය කොට, පළිගැනීම හා ඊට ඇති ආශාවත් ඒ සඳහා පෙළඹවීම්වලටත් ගොදුරු නොවී චිත්ත සමාධිය ඇති කර ගැනීම යහ පාලකයෙකු සතු විය යුතු උසස් ගුණාංගයකි. හතළිස් වසරක විනය ගරුක හමුදාවක සේවා පුහුණුවක් ඇති ඒ මහතාට මේ තරම් චිත්ත දූෂණයක් ඇති වූයේ කෙසේ ද? කිසි සේත් සිදු විය නොහැක්කකි. නමුත් දැන් එය සිදු වී අවසන් ය. මහින්ද රාජපක්ෂ ජනාධිපතිතුමා සේනාධිනායකයා වශයෙන් උතුරු නැඟෙනහිර මානුෂීය මෙහෙයුම සඳහා සියලු ශක්තිය ලබා දුනි.සුවිශේෂී ජයග්‍රහණයඑහි දී ගුවන් හමුදාව විශාල කාර්යභාරයක් ඉටු කරමින් පාබල හමුදාවන්ට ඉදිරියට යෑමේ හැකියාව සපයා දුන්නේ ය. එහි දී නාවික හමුදාව මුහුද රැක ගනිමින් කොටින්ගේ බියකරු, ශක්තිමත් මුහුදු කොටි බලකාය විනාශ කළා පමණක් නො ව ආයුධ නැව් විශාල ප්‍රමාණයක් විනාශ කරමින් රට මැද සිටි කොටින් දුර්වල කළහ. සිවිල් ආරක්ෂක බලකාය හා පොලීසිය ත්‍රිවිධ හමුදා විසින් නිදහස් කර ගත් ප්‍රදේශ රැක ගනිමින් ක්‍රම ක්‍රමයෙන් සිවිල් පාලනය තහවුරු කළහ.ඒ නිසා යුද්ධ ජයග්‍රහණය මගේ යැයි කිසිවෙකුට තනිව භුක්ති විඳිය නොහැක. එසේ තනි ව ජයග්‍රහණය භුක්ති විඳ ගැනීමට උත්සාහ කරන්නේ නම් ඔහු ආත්මාර්ථකාමී, කුහක ගතිවලින් යුක්ත වූවෙකි. විශ්‍රාමික ෆොන්සේකා මහතාට තනි ව මේ යුද ජයග්‍රහණය කළ හැකි වී නම් ගුවන් හමුදාව, නාවික හමුදාව, පොලීසිය, සිවිල් ආරක්ෂක බලකාය මෙහි දී කුමක් කළේ ද කිසිවක් කළේ නැද් ද? ඔවුන් නොසිටියේ නම් මහින්ද රාජපක්ෂ මහතාට හෝ ෆොන්සේකා මහතාට හෝ රටවැසි අප කිසිවෙකුට යුද්ධය ජයගැනීම පිළිබඳ උදාන වාක්‍ය පළ කිරීමට ඉඩ නොලැබේ. එදා යුද්ධය කරමින් ම විවිධ සංවර්ධන කටයුතු ද අත පසු නොකළ ජනාධිපතිතුමා ඉදිරි කාලය සඳහා බලය ඉල්ලන්නේ සාමය ඇති කළ රටේ පූර්ණ සංවර්ධනයක් ඇති කිරීමට සුදුසු පරිදි පරිපාලනය සකසා ගැනීමට යි.වර්තමානයේ අප රටේ ප්‍රජාතන්ත්‍රවාදයක් නැති නිසා විපක්ෂය ප්‍රජාතන්ත්‍රවාදය ඇති කිරීමට ෆොන්සේකා මහතා ජයග්‍රහණය කරවන ලෙස ඉල්ලති. මෙසේ ඉල්ලා සිටින්නෝ කවරහු ද? 1989 භීෂණයක් ඇති කළ ජනතා විමුක්ති පෙරමුණ හා එකී පෙරමුණේ දස දහස් ගණන් මරා දමා මහ මඟ ටයර් සෑයවලට දැමු එක්සත් ජාතික පක්ෂ රජයේ අමාත්‍ය තනතුරක් ද හෙබ වූ රනිල් වික්‍රමසිංහ මහතා ප්‍රධාන එක්සත් ජාතික පක්ෂය යි.එමෙන්ම විපක්ෂ අපේක්ෂකයා වූ ෆොන්සේකා මහතාට මේ වන විට අවි ගනුදෙනු සම්බන්ධයෙන් දූෂණ චෝදනා එල්ල වී ඇත. එවිට ජ.වි.පෙ. මන්ත්‍රීවරුන් පවසන්නේ නිකම් චෝදනා නොකොට කරුණු සහිත ව ලේඛන සහිත ව ඒවා තහවුරු කරන ලෙස ය.තමන්ගේ පැත්තෙන් එසේ ප්‍රකාශ කරන ඔවුහු මහින්ද රාජපක්ෂ ජනාධිපතිතුමන්ට එරෙහි ව විවිධ දූෂණ ආදිය ඉදිරිපත් කරන්නේ පේළි දෙකක වත් ලියවිල්ලක් රහිතව යි. මෙය ජනතාව මුලා කිරීමකි. විධායක ජනාධිපති ක්‍රමය මේ රටට නොගැළපේ නම් එය වෙනස් කර ගැනීම වෙනත් කරුණකි. නමුත්, ඒ මත දිනා ගත් ඒකීය භාවය යළි විනාශ කොට කොටි ත්‍රස්තවාදය අනාගතයේ හිස එසවීමට බලය ලබා ගැනීම වෙනුවෙන් ක්‍රියා කිරීම නම් ජාතිද්‍රෝහී ක්‍රියාවකි.යුද්ධය කරන අතරතුර ජනාධිපති මහින්ද රාජපක්ෂ මහතා කරන ලද සංවර්ධනය විස්මයජනක ය. කෙනෙක් අද රටේ ඇත්තේ මුල්ගල් සංවර්ධනයකැයි කියති. එසේ නම් ඔහු රටේ නොඇවිදින, සන්නිවේදනයක් නැති අන්ධයෙකු විය යුතු ය.රටේ ජනතාව රැවටීමට මේ දිනවල විවිධ පොරොන්දු වරින්වර දෙනු පෙනේ. රාජ්‍ය සේවකයෙකුට රුපියල් දසදහසකින් වැටුප් වැඩි කරන බව ජෙනරාල් කියයි. එය ජේ. ආර්. ජයවර්ධන මහතා ධාන්‍ය රාත්තල් 8ක් දෙන බව කීවාක් වැනි ය. එයින් එක ඇටයක්වත් නොලැබුණු අතර, මේ රුපියල් දස දහසේ පොරොන්දුවට වන්නේත් එය ම ය.තවමත් මැතිවරණවල දී කට බඩ උදෙසා පොරොන්දු ගොන්නක් දීමෙන් රවටා ගත හැකි ජනතාවක් මෙරට සිටී යැයි කල්පනා කිරීම මුළාවකි. සියල්ලට ම පෙර ජීවත් වන්නට රටක් තිබිය යුතු ය. ජීවත් වීමට රටක් නැති ව අපට කෑම ගැන සිතිය නොහැක. ඒ නිසා මේ දිනවල ජනතාව රැවටීමට දෙන බොරු පොරොන්දුත් රාජක්ෂ පවුල හා සම්බන්ධ ව ගෙන යන වැරදි ප්‍රචාරත් ජන මනස විකෘති කිරීමට යොදා ගන්නා උපක්‍රමයක් වූවත්, බුද්ධිමත් ජනයා ඒ සම්බන්ධයෙන් දැඩි අවධානයෙන් සිටිය යුතුය.යහ පාලනයබෞද්ධ ප්‍රජාතන්ත්‍රවාදී පාලනයක් ගෙන යෑමට නම් රාජ්‍ය නායකයා ජනතාව සමඟ සාකච්ඡා කළ යුතු ය. මහින්ද රාජපක්ෂ මහතා තුළ මේ ලක්ෂණය ඇත. යහ පාලනයක බෙදා හදා ගැනීම අවශ්‍ය ය. රටවැසියා අතර ආහාර ද්‍රව්‍ය පමණක් නොව අධ්‍යාපනය, සෞඛ්‍යය ආදී ද්‍රව්‍ය නොවන දේ පවා මෙසේ බෙදා හදා ගැනීම මගින් ඇති නැති පරතරය අඩු කරයි.පාලකයා එය ප්‍රතිපත්තියක් කර ගත් විට එහි වැදගත්කම මුළු රටට ම අවබෝධ වේ. යහ පාලකයා සිල්වත්, විනය ගරුක අයෙකු විය යුතු ය. ඊට හේතුව විනයක් නැති ව රටක් පාලනය කළ නොහැකි වීම යි. පරිත්‍යාගය හෙවත් අනුන් වෙනුවෙන් කැපවීම ද යහ පාලකයෙකු තුළ තිබිය යුතුම යි. තමන් ගැන පමණක් නොසිතා අනුන් ගැන කල්පනා කිරීම පරිත්‍යාගයේ ස්වභාවය යි.තමන්ට ඇති එක ම දෙය වූවත් අනුන්ට දීම පරිත්‍යාගය යි. ඍජු බව හෙවත් එක ප්‍රතිපත්තියක් අනුගමනය කිරීම යහ පාලකයෙකු තුළ තිබිය යුතු වැදගත් ලක්ෂණයකි. නැමෙන සුළු ප්‍රතිපත්තියක් අනුගමනය නොකිරීම යහ පාලනයෙහි ඍජු ගුණය යි.සිතේ පවත්නා මෘදු බව යහ පාලකයෙකුට තිබිය යුතු මෘදු ගුණය යි. මෙය උතුම් ගුණයකි. පාලකයාගේ සංවේදී බව එයින් අදහස් කෙරේ. කෙලෙස් තැවීම හෙවත් තපස ද යහ පාලකයෙකු තුළ තිබිය යුතු ය. පාලකයා අන් අයට වඩා කෙලෙස් අඩු අයෙකු විය යුතු ය. එමගින් ඔහුගේ චාම් බව මතු වේ. බෞද්ධ පාලකයා චාම් වූවෙකි.යහපත් ප්‍රාර්ථනාඅක්‍රෝධය හෙවත් කෝප නොගැනීම යහ පාලකයෙකු තුළ තිබිය යුතු තවත්ගුණයකි. අවිහිංසාව යනු අනුන්ට අභ්‍යන්තර හෝ බාහිර වශයෙන් හිංසා පීඩා කිරීමෙන් වැළකීම යි. ශාන්තිය යනු අන් අයගේ යහපත නිතර ම ප්‍රාර්ථනා කිරීම යි. අවිරෝධිතා නම්, ජනතාවගේ අදහස් විමසා දැන ඊට එරෙහි නොවී ක්‍රියා කිරීම යි.එහෙයින් ඉහත දැක්වූ සකල ගුණාංගයන්ගෙන් බෙහෙවින් හෙබි වත්මන් ජනාධිපති මහින්ද රාජපක්ෂ මහතා බෞද්ධ ප්‍රජාතන්ත්‍රවාදී පාලකයෙකු ලෙස ඕනෑ ම කෙනෙකුට වැටහේ. මේ රට ප්‍රධාන වශයෙන් බෞද්ධ රටකි. ඒ අතර තවත් ආගම් ඇත. ඒ සියල්ලට ම එක හා සමාන ව සලකන මහින්ද රාජපක්ෂ මහතා පිළිබඳ සියලු දෙනා බුද්ධිමත් ව කල්පනා කොට අවස්ථාවාදී, ව්‍යාජ යහ පාලනයක් ගෙන යෑමට අපේක්ෂා කරන ව්‍යාජ ප්‍රජාතන්ත්‍රවාදීන්ගෙන් රට ආරක්ෂා කර ගන්නා ලෙස සියලු ම දෙනාගෙන් ඉල්ලා සිටිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001133</link>
    <topic/>
    <author>ශ්‍යාමා සමරසිංහ</author>
    <content>අපට මතක ඇති කාලයේ ඉඳන් අපි නොයෙක් විදිහේ බලපෑම්වලට ලක්වෙමින් තමයි හිටියේ. මට හොඳට මතකයි මා කුඩා කාලයේ අපේ වැඩිහිටියෝ කිව්වා බණ්ඩාරනායක මහත්තයා අගමැති වෙලා හිටියොත් විතරයි මේ රට දියුණු කරන්න පුළුවන් කියලා. ඒ අය හරි ආඩම්බරයෙන් බණ්ඩාරනායක මහත්තයා ගැන කතා කළා.තාත්තා මට වෙළෙඳපොළෙන් බයිසිකලයකුත් ගෙනත් දුන්නා. ඒ කාලේ නිදහසේ ළමා කාලය ටිකක් ගත කළා. ඊට පස්සේ ජාතිවාද කෝලාහල ආවා. ඒත් එක්කම විවිධාකාර ගැටලුවලට අපි මුහුණ දුන්නා. අපි ඉපදිච්ච කාලේ ඉඳන් කාලෙන් කාලෙට රට තුළ වුණු ගැටලුකාරී වාතාවරණයන් අපි දැක්කා.එස්. ඩබ්ලිව්. ආර්. ඩී. බණ්ඩාරනායක මහතා ඝාතනය කළා. මේක මෙරටේ දේශපාලනයට හා දියුණුවට එල්ලවුණු මරු පහරක්. අපි ‘ගමනක අවසානය’ චිත්‍රපටයෙන් ඒක තවදුරටත් තහවුරු කර ගත්තා. මම නළුවෙක් වෙන්න ආසාවෙන් පෙරුම් පුර පුරා සිහින දකිනකොට 71 කැරැල්ල ආවා.ඒත් එක්කම රට තුළ විවිධ කෝලාහල ඇතිවුණා. ඊට පස්සේ එල්.ටී.ටී.ඊ. බලපෑම් එල්ලවුණා. අපේ කලාවට, දර්ශනයට, නිදහසට දැඩි බලපෑම් එල්ල වුණා. උදේ ගෙදරින් පිට වෙලා ගියොත් ආපසු එන්න ලැබෙයිද කියලා කියන්න අමාරු වටපිටාවක් මෙරටේ උද්ගත වෙලා තිබුණා.මගේ ‘කිරා’ කියන නාට්‍යයේ වැඩ කටයුතු අවසන් වෙලා ප්‍රදර්ශනය කරන්න හිතාගෙන හිටියේ මීට වසර 10 කට පෙරයි. ඒක ඒ තරම් කාලයක් ප්‍රමාද කළේ ත්‍රස්තවාදයයි. ඊට පස්සේ ‘කිරා’ නැවැත්වුවා. නිෂ්පාදක මහතා රට හැර ගියා. ඒ වගේම බොහෝ සහෝදර හිත මිතුරන් පිරිසක් රට හැර ගියා.මමත් ගියා. ගිහින් කාලෙකට පස්සේ ආයෙමත් ආවේ මම මගේ රටට අතිශයින්ම ආදරය කරන හින්දයි. මේ වගේ දේවල් වුණේ ත්‍රස්තවාදයෙන් අපි හැමෝම පීඩා විඳි නිසයි. ජීවත්වෙන්න ආර්ථික තත්ත්වයන් ගොඩනඟා ගන්න විතරක් නොවෙයි ප්‍රාණය ආරක්ෂා කර ගැනීමත් අභියෝගයක් වෙලා තිබුණා.ඒ බියකරු වාතාවරණය දැන් රටේ නෑ. ඒ තත්ත්වය අපට අත්පත් කර දුන්නේ මෙරට මේ සේනාධිනායකවරයායි. දැන් ඉතාමත් නිදහසේ තෘප්තිමත්ව අපේ කලා කටයුතු කරගෙන යනවා. ඒ වගේම පේ‍්‍රක්ෂකයෝ ඒවා බලන්න එන්නෙත් නිදහස් මානසිකත්වයකින්. සෙනඟ පිරෙන තැනක දැන් බෝම්බ බය නෑ.දැන් අපි වේදිකාවට නඟින්නේ බයක් නැතිවයි. වෙනදා වේදිකාවට නැග්ගත් කොයි වේලේ බෝම්බයක් පුපුරයිද කියලා බයෙන් තමයි රංගන කටයුතුවල වූවත් නිරත වුණේ. බෝම්බ බිය නැති රට දැන් ක්‍රමයෙන් සංවර්ධනය කරා ගොඩ නැඟෙමින් පවතිනවා. කන්ද නැති වෙනකොට අපේ මිනිසුන්ට මතක නෑ කන්දක් තිබ්බා කියලාවත්.ජපානයේ හිරෝෂිමා නාගසාකිවලට බෝම්බ ගහනකොට මිනිසුන් අමු මාළු කාලා පණ නළ ගැටගහ ගත්තා. පුදුමාකාර කැපවීමක් කළා. ඊට පස්සේ මොකද වුණේ ජපානය දියුණු වුණා.මෙවර ජනාධිපතිවරණයෙනුත් මහින්ද රාජපක්ෂ ජනාධිපති වුණොත් විතරයි අපට දිනූ නිදහස තවදුරටත් රැකගෙන රට සංවර්ධනය කරා ගමන් කළ හැකි වන්නේ. ඒ වගේම කලාව ගොඩ නැෙඟන්නෙත් ඒ ජයග්‍රහණය ඔස්සේම බවයි මා දැඩිව විශ්වාස කරන්නේ. එහෙම නොවුණහොත් මිනිසුන්ගේ අගාධය ස්ථිර බවයි මගේ වැටහීම</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001134</link>
    <topic>අරගලයක් සහ රැකියාවක් ii</topic>
    <author>දෙනගම සිරිවර්ධන</author>
    <content>“නැහැ මන්ත්‍රීතුමා , මේ දරුවා නරක විදියට කතා කළේ නැහැ. විශාල පිරිසක් වෙනුවෙන් ඉල්ලීමක් කළා. විශ්වවිද්‍යාලෙ නීති අනුව මට ඒ ඉල්ලීම ඉටුකරන්න බැහැ. එපමණයි. නරක දෙයක් සිදුවුණේ නැහැ. කොහොම වුණත් මට පෙනුණා මේ දරුවට විශ්වවිද්‍යාලයට එන්න ලොකු වුවමනාවක්, ඉක්මනක් තියෙන බව. ලබන සතියෙ ඉඳල වුනත් දරුවට විශ්වවිද්‍යාලෙට එන්න පුළුවන්. පුස්තකාල සහකාර තනතුරක ඇබෑර්තුවක් තියෙනවා.”මඳ සිනාවක් පාමින් හාමුදුරුවෝ කීහ.සිය නිවසේ පවතින අගහිඟකම් මහින්දට සිහිවිය. දරුවො නව දෙනෙකුට ඉගැන්වීම සඳහා වියදම් කිරීමට පියා ගේ මන්ත්‍රී දීමනාව ප්‍රමාණවත් නැත. අනෙක් අතිරේක ආදායමක් නැත. ගෙවත්තත්, නිවසත් හැර අනෙක් සියලු දේපොළ විකිණි, උකසට සින්න වී හමාරය. මේ හිමියන් රැකියාවක් ගැන කීවේ විහිළුවට විය හැකි ය. එහෙත් ඒ විහිළුව සැබෑ එකක්් වුවහොත් ගෙදර වියදමට මුදලක් දිය හැකි ය.“තාත්තෙ, මං පුස්තකාල රස්සාවට කැමැතියි”මහින්ද තාත්තා ගේ කනට ළංව කොඳුළේ ය. පියා ද ඒ ගැන සිතුවේ ය.“හාමුදුරුවනේ පුතා පුස්තකාලෙ වැඩට කැමැතියි”උන්වහන්සේ යළිත් සිනාසුණහ.මං කළේ විහිළුවක්. ඇබෑර්තුවක් නම් තියෙනවා. ඒ වුණත් ඒ වගෙ රැකියාවකට මේ දරුවා දාන්නෙ කොහොමද?“ඒකට කමක් නැහැ හාමුදුරුවනේ. මේ දරුවා කැමැතියි නේ”මහින්දට පුස්තකාල සහකාර තනතුරක් ලැබිණ.පළමුවන මාසය සඳහා වූ වැටුප අතට ගත් මහින්දට ගෙදර සිහිවිය. මහත් අරපිරිමැස්මෙන් යුතුව වියදම් කරමින් දූ දරුවන්ට උගන්වමින් සියලු දුක් සතුටින් විඳ දරාගන්නා අම්මා ඔහුට සිහි විය. ඒ සති අග ඔහු ගමට ගියේ ය. සිය වැටුපෙන් කොටසක් මවට දුන්නේය.“එපා එපා. පුතා ගෙ වියදමට තියාගන්න” අම්මා කීවා ය.“නංගීල මල්ලිල ගෙ වැඩට ඔය සල්ලි ගන්න අම්මේ”මහින්ද පෙරැත්ත කළේ ය.ඇගේ දෑසට කඳුළු නැගිණ.“පුතා පඩියෙන් කොටසක් මට දුන්නා නංගිල මල්ලිලට වියදම් කරන්න කියලා. මං එපා කිව්වට ඇහුවෙ නැහැ. සල්ලි ටික මගෙ ළ¼ඟ දාල ගියා. පුතාට තියෙන්නෙ කලිසම් දෙකක් නැත්නම් තුනක්. කමිස හතරක්වත් නැහැ. පතුලටම ගෙවෙනෙතුරු එකම සපත්තු කුට්ටම පාවිච්චිකරනවා. ඒ වුණාට එයා හිතන්නෙ නංගිල මල්ලිලගෙ වුවමනාවන් ගැනඑදා රෑ අම්ම තාත්තා සමඟ කියනු මහින්දට ඇසිණි’.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001135</link>
    <topic>ඔබ ඝාතනය කළ උන් හා අපිඅත් වැල් බැඳ ගත්තෙමු</topic>
    <author>සමන් කුමාර්</author>
    <content>එය භිෂණයේ තවත් එක් අඳුරු රාත්‍රියකි. තැන තැන ඇසෙන වෙඩි හඬත් වේදනා බර කෙදිරිලි හඬත් හැරුණු කොට නිතර අසෙන්ේන මූසල පෙර නිමිති ගෙන එන භයංකාර හඬවල් පමණි. බල්ලන්ගේ උඩුබිරිල්ලත් , බකමූණන්ගේ මූසල නාදයත් , නිහැඬියාව බිඳ දමමින් වේගයෙන් ඇදී යන ජීප් රථ හඬත් යතුරු පැදි හඬත් සමග තරුණ තරුණියෝ ගල් ගැසී පැදුරටම ගුලි වෙති ; ගොදුරු සොයා රාත්‍රීයේ සැරිසරන කහ බළලුන්, කොල බළලුන්කොයි මොහොත් හෝ තම තරුණ දරුවා ඩැහැ ගනීදෝ යන බියෙන් දෙමාපියෝ බඩේ ගින්දරෙන් රැය පහන් කරති.විටෙන් විට නහයට දැනෙන අමු මිනී පිලිස්සෙන පුළුටු ගඳ ගෙන එන්නේ ලේ පිපාසිත රාක්ෂයන් මන දොල සපුරා ගත් පුවතයි. එවන් එක් දිනක හාත්පස වෙළාගත් ඝනඳුර පීරා බොරැල්ල කනත්ත දෙසාට අදී යන රථ පෙළකි’ බොරැල්ල කනත්තේ විදුලි ආදාහනාගාර ක්‍රියාකාරුගේ නිවසේ ඉදිරිපස දොරට තට්ටු කළ නාදුණන පුද්ගලයින් දෙදෙනෙක් ඔහු කනත්තට රැගෙන එති.තැති ගත්හෙතෙම සිදුවන්නට යන්නේ කුමක් දැයි සිතා ගැනීමට නොහැකිව මර බියෙන් ගැහෙන හදවතින් ලද අණට කීකරු වෙයි. පවනට බඳු වේගයෙන් කනත්තට ඇදී ආ රථ පෙළින් එළියට ඇද දැමුණු මිනිසෙකි. පසුදා රෑ හෙම්බත් වනතුරු පහර කෑමට ලක් වූ ඔහුට කෙලින් සිටීමට වත් වාරු නොවීය. ඒ වාරු නැති මිනිසාත් වදකයනුත් අතර කතා බහකි.අනතුරුව බොරැල්ල කනත්ත දෙසින් ඇසුණු වෙඩි හඬ කිහිපයකින් මුළු පළාතේ ම නිහැඬියාව බිඳී යයි. දෙපයට වෙඩි වැදී උනූ ලේ දහරක වැටී සිටි මිනිසාගේ හදවත නිහඩ නැත. සිහින් කෙදිරිලි හඬ මර ලතෝනියක් කරන්නට ඔහුට ශක්තිය නැත. ඒ සැණින් ඔශු ඩැහැගත් අළුගෝසුවන් දෙදෙනක් පණ නල ගැහෙන ඔහුගේ සිරුර දෙපසට වනා ඇවිලෙමින් තිබුණු විදුලි ආදාහනාගාරයට විසි කළහ. අත්අඩංගුවට පත් තවත් රාජ්‍ය විරෝධී ත්‍රස්තවාදී නායකයකු නඩු විභාග , පරීක්ෂණ නොමැතිව අමු අමුවේ අවසන් ගමන් ගියේ එලෙස ය.එදින රාජ්‍ය මාධ්‍යවල ලොමු ඩැහැගැන්වෙන ප්‍රවෘත්තියකි. ඒ ආරක්ෂක අංශවල අත්අඩංගුවට පත් ජනතා විමුක්ති පෙරමුණේ නායක රෝහණ විජේවීර , තවත් නායකයකු සැඟව සිටි ස්ථානයක් පෙන්වීමට යාමේ දී ඇති වූ වෙඩි හුවමාරුවකින් මිය ගිය බවය. ජනතා විමුන්ති පෙරමුණේ නිර්මාතෘ, සදාදරණීය නායක රෝහණ විජේවීර දෙතිස් වද විඳ මෙලොව හැර ගියේ එලෙස ය. එවකට රට පාලනය කළේ එක්සත් ජාතික පක්ෂයයි. ජනතා විමුක්ති පෙරමුණ දියත් කළ ආයුධ සන්නද්ධ දෙවන අරගලය ද අමිහිරි කාළකන්නි මතකයකට පමණක් සීමා කර නිමා විය.ජාති ආලයජවිපෙ ඇති කළ භීෂණය මැඩ පැවැත්වීමට එක්සත් ජාතික පක්ෂ රජයේ පාලනය එදා මරා දැමූ සහ අතුරුදහන් කළ තරුණ තරුණියන් ගණන 60,000කට වැඩි යැයි කියවේ . මිලේච්ඡ කොටි ත්‍රස්තවාදයට එරෙහිව උතුරේ යුද පෙරමුණට යා හැකිව තිබූ තරුණයින් එදා ජවිපෙ බිලි දුන්නේ මෙසේ ය. එපමණ නොව දේශද්‍රෝහීන් යැයි හංවඩු ගැසූ , විරුද්ධ මත දැරූ සිය දහස් ගණනක් දේශපේ‍්‍රමීන් යැයි තමන්ම කියාගත් පිරිසකගේ ගල්කටස්වලට ගොදුරු වූහ.විරුද්ධ මත දැරූ ප්‍රජාතන්ත්‍රවාදී ව දේශපාලන කටයුතුවල නිරත වූ දේශපාලනඥයින්ගේ හිසට වෙඩි පහරත් , විරුද්ධ මත ප්‍රකාශ කළ මාධ්‍යවේදීන්ගේ කටට කිණිසි පහරත් , දේශපාලන රැස්වීම්වලට බෝම්බ ප්‍රහාරත් එල්ල කළ දේශපේ‍්‍රමීන් ඉන් නොනැවතී උතුරා ගිය ජාති ආලයෙන් මිලියන ගණනක පොදු දේපළ ගිණි තබා විනාශ කළහ. මහ රෑ නිවෙස්වලට කඩා පැන බිරිඳත් දරුවනුත් , කාමරයකට දමා සිර කර ස්වාමියා ගෙයි සාලය මැද කපා කොටා මරා දැමූවේ එක්කෝ සමසමාජකාරයෙක් නැතිනම් කොමියුනිස්ට් කාරයෙක් වූ අහිංසක මිනිසුන්ව ය.තුණ්ඩු කැබැල්ලෙන් සියලු සේවා නතර කර නිවෙස්වල විදුලි පහන් දැල්වීමත් රූපවාහිනී නැරඹීමත් තහනම් කළේ ජාතියට ඇති අපමණ වූ ආලය නිසාය. වසා දැමූ කඩ කාමරයේ පිටුපස දොරින් කුසගින්නෙන් පෙළුණු අයෙකුට පාන් ගෙඩියක් දුන් මුදලාලිගේ හිස උණ්ඩයෙන් පසාරු කළේත් ජාති ආලය නිසාය. එපා කියද්දී රැකියාවට ගිය රජයේ සේවකයා මරා දැම්මේත් , පොලිස් සහ හමුදා සාමාජිකයින් මරා ආයුද උදුරා ගත්තේත් ජාති ආලය නිසාය.මිලේච්ඡ කොටි නායක ප්‍රභාකරන්ගේ වධකයින් සිංහල ගම්මානවලට පැන අමු අමුවේ පවුල් පිටින් ඝාතනය කරද්දී දකුණේ රාජ්‍ය විරෝධී ත්‍රස්තවාදින් මෙන්ම එම ත්‍රස්තවාදය මර්දනය කිරීමට එවකට පැවති රජය විසින් පෝෂණය කළ කොළ , කහ බළලුන් ඇති කළ භීෂණය ඉතිහාසයේ එතෙක් පැවැති අඳුරුතම යුගය නොවේ ද ? ජාති ආලය මෙසේ රටකට කළ හානිඩ කොතරම් ද ?බටලන්ද වධකාගාරයරට පුරා ක්‍රියාත්මක වූ වදකාගාරවල අවසන් සුසුම් හෙළූ දේශපේ‍්‍රමීන් තැන තැන ටයර් සෑය මත දැවෙද්දී අතුරුදන් වූ දරුවන් සොයා ගිය මව්වරු නැඟු දුක් අඳෝනා පහව ගොස් වැඩි කාලයක් නැත. ඒ සාපය අද ජවිපෙටත් එජාපටයත් වැදී හමාරය. දිනෙන් දින දිය වී යන ජවිපෙටත් එජාපයටත් අද ඇත්තේ එකම අරමුණකි. ඒ අරමුණ කරා දෙගොල්ලන්ම ජෝඩු දමා යන්නේ කිසිදු හිරිකිතයක් නැතිවය.අධිරාජ්‍යවාදී දේශද්‍රෝහීන්ට එරෙහිව නැගී සිටි තරුණයින් දහස් ගණනක් බිල්ලට ත් එජාපය හා ජවිපෙ අද දීග කන්නේ රෙදි ඇඳගෙන දැයි සැක සහිතය. එදා සුප්‍රකට බටලන්ද වදකාගාරය අද ජවිපෙ ට මතක නැත. එම වදකාගාරයේ නියපොතු ගලවා , ඇස් උගුල්ලා , අත පය කපා , ගෙල සිඳ , කණට පෑන් කූරු ගසා , ගුද මාර්ගයේ කටු කම්බි යවා , අධි සැර විදුලියෙන් පුළුස්සා මරා දැමූ තරුණයින් අද ජවිපෙට මතක නැත. එදා ජවිපෙ නායකයින්ගේ පටු පරමාර්ථ වෙනුවෙන් දිවි පිදූ ඒ තරුණ තරුණියන් අද ජවිපෙට අමතකය. බටලන්ද වධකාගාරය හා නම ඇදුණු එජාප දේශපාලනඥයන් හා අත්වැල් බැඳ එකම වේදිකාවක ප්‍රගතිශීලී කඳවුරට එරෙහිව නැඟී සිටීමට තරම් ජවිපෙ අද පහත් මට්ටමකට වැටී ඇත.භීෂණයට එරෙහි වූ මහින්දජවිපෙ ඇති කළ ප්‍රථම සන්නද්ධ අරගලය එනම් 1971 කැරැල්ල පැවැති කාලයේ තම ගමේ තරුණයින් හමුදාවෙන් පැහැරගෙන යද්දී එවකට පාර්ලිමේන්තුවේ ළාබාලම මන්ත්‍රීවරයා වූ මහින්ද රාජපක්ෂ ඉවසුවේ නැත. සිරිමාවෝ බණ්ඩාරනායක මැතිනියට බලපෑම් කර කෙසේ හෝ ගමේ කොල්ලන් හමුදාවෙන් මුදා ගැනීමට එම තරුණ මන්ත්‍රීවරයා කටයුතු කරද්දී එදා සිටි ඇතැම් ජ්‍යෙෂ්ඨ අමාත්‍යවරු ‘’මහින්ද ජේවීපී කාරයෙක්’’ යැයි පැවැසූහ. 88 – 89 භීෂණයේ තැන තැන දර සෑය මත පිළිස්සෙන තරුණයන් දෙස බලා සිටීම නොහැකි වූ මහින්ද රාජපක්ෂ මේ මහපොළවට නුහුලන අපරාධයට එරෙහිව ද නැගී සිටියේ ය.ඉල් විරු සැමරුමභීෂණයේ දී දිවි පිදූ තම සගයින් ජවිපෙ ඉල් මහේ සමරන්නේ මහත් උජාරුවෙන් ය. පිළි රූ සංකේත අභියස ඉටි පහන් දල්වා ළය මත අත තබා වේදනාකාරි මුහුණින් මින්පසුව පවසන්නේ කුමක් ද ? ඉල් විරුවනේ අපට සමා වෙයල්ලා ! ඔබ ඝාතනය කළ උන් හා අපි අත් වැල් බැඳ ගත්තෙමු කියා ද ? සදාදරණීය රෝහණ විජේවීර සහෝදරයාණෙනි ඔබ මිය ගියේ නැත, මියගියේ අපේ මතකයන් ය. නැති වුණේ ලැජ්ජාවය. පාවා දුන්නේ ප්‍රතිපත්තිය. අපි දැන් අධිරාජ්‍ය ගැත්තෝ වෙමු.එබැවින් ගැත්තන්ට අනුකම්පා කරත්වා යනුවෙන් මින් පසු විරු සැමරුම කළ හැකිය. මින් පසු ඉල් සැමරුමේ රතු කොඩි ලෙල නොදෙනු ඇත. ඒවා මිය ගියවුන් හෙළූ ලේ දහරින් තෙත බරිත ව නිසොල්මනේ හුදකළා වූ කණුවක එල්ලී තිබෙනු ඇත. දිවි පිදූවන්ගේ දෙමාපියන් , සොදුරු සොයුරියන් කම්පිතව ශාප කරනු ඇත.ජනතා මතයමේ රටේ ජනතාව අද ජවිපෙ තබා ඇත්තේ කොතැන ද යන්න පසුගිය බස්නාහිර , ඌව සහ දකුණු පළාත් සභා මැතිවරණ ප්‍රතිඵලවලින් පෙන්වා තිබේ. කිසිදා බලයට ඒමට නොහැකි එජාපයට කඩේ යන තත්ත්වයකට අද ජවිපෙ පත්ව තිබීම දැඩි කනගාටුවකට කරුණකි. එදා 88 – 89 භීෂණ කාලයේ ටයර් සෑය මත අනේකවිධ අමානුෂික වධහිංසාවන්ට ගොඳුරුව මරණය වැළදගත් තරුණයින්ට යළි නැගිටින්ට හැකි නම් අද ජවිපෙ සිටින නායකයින් පණ පිටින් ම අපායට ඇදගෙන යනු ඒකාන්තය.තමන් ඇස් ඉස් මස් ලේ දන් දුන්නේ තමන් මරා දැමූ පාලකයන්ට කඩේ යන්නදැයි ඔවුන් කෑ මොර දී අසනු ඇත. අද ජවිපෙට තනිව නැගී සිටීමට ශක්තියක් නැත. රට එක්සේසත් කළ මහින්ද රාජපක්ෂ පාලනයට එරෙහිව සටන් පාඨ ද නැ..විශ්විවිද්‍යාල තරුණ තරුණියන්ගේ මොළ සෝදා පාරට බස්සවන්නට තරම් ශක්තියක් අද ජවිපෙට නැත්තේ ඊට සාධාරණ හේතු වත්මන් පාලනය යටතේ නැති නිසාය. ජවිපෙ මෑතක දියත් කළ උද්ඝෝන , වැඩ වර්ජන පටන්ගත් තැනම අසාර්ථක විය. රාජ්‍ය සේවකයා පාරට බස්සනවා තබා රජයේ සේවකයාගේ විශ්වාසය අද ජවිපෙට කෙතරම් ඇත්ද යන්න පසුගිය පළාත් සභා මැතිවරණ තැපැල් ඡන්ද ප්‍රතිඵලවලින් පසක් විය.අප රටේ පොදු මහජනතාවට තිබූ බරපතළම ගැටලුව වූයේ සැකෙන් බියෙන් තොරව ජීවත් විය හැකි වටපිටාවක් ගොඩනගා ගැනීමය. කෑලිවලට කැඩීමට ගිය මාතෲ භූමිය එක්සේසත් කර සාමයෙන් ජීවත් විය හැකි රටක් බිහි කිරීමය. ඒ පළමු අභියෝගය ජනාධිපති මහින්ද රාජපක්ෂ ජයගෙන හමාරය.දැන් ඇත්තේ සංවර්ධන අභියෝගය ජය ගැනීමය. මෙය ජනතාව හොඳින් අවබෝධ කරගෙන සිටී. එය දේශපාලන අත්දැකීම් නැති ළදරුවකුට කළ නොහැකි බව ජනතාව හොඳාකාරව දනී. පොදු අපේක්ෂකයා දිනවීමට විළි ලැජ්ජා නැතිව එජාපයට කඩේ යන ජවිපෙ ට සිදු වන්නේ මොකක්දෝ එකක් වැටෙනකං එළුවා පසුපස ගිය නරියාට සිදුවන දේය.අවසාන වශයෙන් ජවිපෙ ඉතිරි සාමාජිකත්වයෙන් ඇසිය යුතු ප්‍රශ්නයක් ඇත. ඔබගේ සදාදරණීය නායක , පක්ෂයේ නිර්මාතෘ ඇතුළු 60,000ක් බිළිගත් එජාපයට කඩේ යන වත්මන් ජවිපෙ නායකත්වයට ඔබ සමාව දෙනවා ද යන්නය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001136</link>
    <topic>දින දින ‘ දිනමිණ’ දිනේවා!</topic>
    <author>කලාකීර්ති එඩ්වින් ආරියදාස</author>
    <content>සියවස සපිරෙන ‘දිනමිණ’ පුවත්පතට අභිනන්දන වශයෙන් නිකුත් කෙරුන ‘සියක් ආයු ලැබූ ‘දිනමිණ’ පත්තරේ කතන්දරේ’ නම් උපහාර කලාපය සුවිශේෂී ඓතිහාසික වටිනාකමකින් හෙබි ප්‍රශස්ත ප්‍රකාශනයකි. ශ්‍රී ලංකාවේ ජනසන්නිවේදන ඉතිහාසයෙහි අඛණ්ඩව සියවසක් මුළුල්ලේ ප්‍රකාශිත වූ එකම දිනපතා සිංහල පුවත්පත දිනමිණ යි. ඉරිදා දවස්වලදී ඒ පුවත්පත ප්‍රකාශ නොවතත් එය දිනපතා පුවත්පතක ස්ථාවරය ලබන්නේ ය.දිනමිණ ට සියවස උදාවීම, ප්‍රබල ජාතික සිද්ධියක් මෙන්ම අභිමානවත් සන්නිවේදන අවස්ථාවක් බව සෙසු පුවත්පත් විසිනුත් සම්මාන පූර්වකව පිළිගැනීම, සිත්ගන්නා සුළු ප්‍රවණතාවයකි.1909 යේ සිට 2009 දක්වා වූ සියවස ඇතුළත දිනමිණ විසින් ඉටු කෙරුණු පෘථුල ජාතික මෙහෙවර පිටු සියයක කලාපයකින් සංග්‍රහ කොට දැක්වීමත් විස්මය උපදවන ප්‍රකාශන ක්‍රියාදාමයක ප්‍රතිඵලයයි.ලේක්හවුස් ආයතනයේ සභාපති බන්දුල පද්මකුමාර මහතාගේ සහ ‘දිනමිණෙහි’ වර්තමාන ප්‍රධාන කර්තෘ මහින්ද අබේසුන්දර මහතාගෙත් අනු දැනීමෙන් මේ විශේෂ කලාපය සංස්කරණය කරන ලද්දේ ගාමිණි ජයලත් විසිනි. තමන්ට පැවැරුණු ඒ භාරදූර කාර්යය ඔහු විසින් අති සාර්ථක ලෙස ඉටු කොට ඇත්තේ ය. මේ කලාපයෙහි විශේෂ ලක්ෂණ දෙකක් ඇත්තේ ය.ඉන් පළමුවැන්න නම් දිනමිණ පුවත්පතෙහි සියවසක ඉතිහාසය සැකෙවින් ගෙන හැර දැක්වීමයි. අනික නම් දිනමිණ පුවත්පත පිළිබඳව විවිධ මට්ටමේ ලේඛකයන් විසින් පැවසෙන අදහස් මාලාව නිසි සේ පෙළ ගැස්වීමයි.දිනමිණ පුවත්පතෙහි පුරෝගාමී කර්තෘත්වය දැරූ එච්. එස්. පෙරේරා මහතාගේ චරිත කතාව මෙහි ආගත ලිපි දෙකකින්ම ඉස්මතු කොට දැක්වෙන්නේ ය. මෙයද අගනා ශාස්ත්‍රීය මෙහෙයකි. සිංහල පුවත්පත් කලාවේ ඉතිහාසය ලියන කියන බොහෝ දෙනා දිනමිණේ ආරම්භක කතුවරයා වශයෙන් ඔහු නම් කිරීමෙන් පමණක් නවතිති.ඔහුගේ ජීව විස්තරයක් සැකෙවින් හෝ කියවන්නට ලැබෙන්නේ කලාතුරෙකිනි. එනිසා එච්. එස්. පෙරේරා මහතා අඳුනාගන්නට අවස්ථාව සපයා තිබීමත් අගනේ ය. ආසියාවේ පුවත්පත් කලා ප්‍රකාශන ආයතන හිමියෙකු වශයෙන් උදාර මෙහෙයක් ඉටු කළ ඩී. ආර්. විජයවර්ධන මහතා පිළිබඳවත් මෙහි කෘතඥතා පූර්වක ලිපියක් පළ කොට තිබීම ඉතාම වැදගත් ය.එදා පටන් අද වන තෙක් දිනමිණ කර්තෘ පදවිය හෙබ වූ සන්නිවේදකයන්ගේ නාම ලේඛනය පුවත්පත් කලා ඉතිහාසය හදාරන විද්‍යාර්තීන්ට යහපත් අත්වැලකි.මෙහිදී දිනමිණෙහි කතාව කියාගෙන යන විට පතට නම දුන් හිමිපාණන් වහන්සේ සැමරීම පළමු වන දෙයට පළමුවන තැනදීමේ සත් ක්‍රියාවට ව්‍යක්ත නිදර්ශනයකි.ශ්‍රී ලංකාවේ අධ්‍යාපන ක්‍ෂේත්‍රයෙහිදී මේ රටේ උසස් අධ්‍යාපන කාර්ය රටාව සඳහා ජන සන්නිවේදන විද්‍යාව පිළිබඳ පුරෝගාමී පාඨමාලා නිර්දේශ පත්‍රිකා සකස් කිරීමේ මහා භාග්‍යය මට උදා වුයේ ය.ලේක්හවුස් ආයතනයේ කර්තෘ මණ්ඩලයෙහි කලක් නියුක්තව සිටි මා හිතවත් මෛත්‍රී කාරියවසම් සුහදයාණන්ට එක්තරා වගකීමක් පැවරුණේ ය. ඒ 1969 යේ දෙහිවල කණිෂ්ඨ විශ්ව විද්‍යාලයේ ජන සන්නිවේදන (එදා ජන විඥාාපන) පාඨමාලාව භාරව සිටීමයි. ඒ හිතවතා කණිෂ්ඨ විශ්වවිද්‍යාලයීය ජන සන්නිවේදන පාඨමාලා පිළිබඳ නිර්දේශ පත්‍රිකා සම්පාදනය කිරීමේ පුරෝගාමී මෙහෙය මට භාර දුන්නේය.ඒ මගේ හිතවතා නිසා ශ්‍රී ලංකාවේ උසස් අධ්‍යාපන ඉතිහාසයේ ප්‍රථම ජනසන්නිවේදන පාඨමාලා නිර්දේශ පත්‍රිකා සකස් කරන්නට මට අවස්ථාව ලැබුණේ ය. පුවත්පත් කලාවේ විවිධ අංශ පිළිබඳ පර්යේෂණ පැවැත්වූ ඒ කණිෂ්ඨ විශ්වවිද්‍යාලයීය විද්‍යාර්ථීන්ට එදා සිය ශාස්ත්‍රීය කාර්ය සඳහා මුලාශ්‍ර සපයා ගැනීම බොහෝ සේ අපහසු විය.එහෙත් මේ දිනමිණ සියවස විශේ්ෂ කලාපය එවැනි පර්යේෂකයන්ට මා ඇඟි මූලාශ්‍රයක් වෙයි. පාසල් මට්ටමේ මෙන්ම උසස් අධ්‍යාපන ක්‍ෂේත්‍රයේත් ජන සන්නිවේදනය හදාරන ඇත්තන්ට මේ කලාපය දැනුම් උල්පතකි.සෙසු පාසල් දරුවන් විසින් ද මෙය කියවා ගත යුතුම ප්‍රකාශනයකි. විවිධ වර්ගයේ පර්යේෂණ නිබන්ධන සකස් කරන්නට නොයෙක් ආකාරයේ විද්‍යාර්ථීන්ට සහ උපාධ්‍යාපේක්ෂකයන්ට පැවරෙන්නේ ය. එවැනි පර්යේෂණ සිය ගණනකට (අතිශයෝක්තියෙන් තොරව) මම උපදෙස් දුන්නෙමි.කනිෂ්ට විශ්වවිද්‍යාලයේ සහ විශ්වවිද්‍යාලවලත් තැන්පත් කොට තිබෙන එවැනි පර්යේෂණ නිබන්ධන එයට සාධක සපයන්නේ ය. එසේ උපදේශ දීමේදී පුවත්පත් ඉතිහාසය වැනි විෂය ධාර සඳහා ආශ්‍රය කළ යුතු පත් පොත් නියම කිරීම ඉතාම අපහසු විය. එහෙත් මේ දිනමිණ ‘කතන්දරේ’ ඒ අඩු පාඩුව බොහෝ දුරට සපුරා ලන්නේ ය.දිනමිණෙන් ඉටු වන ඉතා පෘථුල සේවා සමුදාය පිළිබඳ අදහසක් මේ විශේෂ කලාපයෙන් ලද හැකිය. ආගම ධර්මය, නීතිය, පාර්ලිමේන්තු වාර්තාකරණය, ජන සන්නිවේදනය හා ආශ්‍රිත ඡායාරූප කලාව, ක්‍රීඩා කටයුතු ආදී ප්‍රස්තූත දිනමිණෙහි සංග්‍රහ කෙරෙන ආකාරය මේ කලාපයෙන් විචිත්‍ර ලෙස ප්‍රදර්ශනය වෙයි.යම් කිසි පුවත්පතකට දේශපාලන බැල්ම, අද කාගේත් අවධානයට පාත්‍ර වන අංශයකි. දිනමිණ සහ දේශපාලනය අතර සම්බන්ධතාවය (පෘථුල වශයෙන් කිවහොත් ලේක්හවුස් ආයතනය සහ දේශපාලනයත් අතර අන්‍යොන්‍ය බැඳීම්) පිළිබඳව ආචාර්ය සරත් අමුණුගම ඇමැතිවරයා ව්‍යක්ත විවරණයක යෙදෙන්නේය.ඒ ඇමැතිවරයාගේ මතය මෙසේය; ‘. . . . . . එම කාලයේ ලංකාව පාලනය කළ ප්‍රධාන ආයතන හතරක් තිබිණි: 1) රජ ගෙදර 2) පාර්ලිමේන්තුව 3) ලේක්හවුස් ආයතනය සහ 4) ප්‍රධාන ලේකම් කාර්යාලය. දේශයේ රාෂ්ට්‍ර පාලනයේ ප්‍රගතිය කෙරෙහි ලේක්හවුස් ආයතනයේ බලපෑම ඇමැතිවරයාගේ තියුණු විචාරයට ලක් වන්නේ ය.සියවසක ‘දිනමිණ’ ශ්‍රී ලංකාවේ සමාජයට විශ්වවිද්‍යාලයක් වැන්නේ ය. ඒ ශතකය නිමිත්තෙන් පළ කෙරුණු විශේෂ අතිරේකය අනු විශ්වවිද්‍යාලයක ස්වරූපය ගනී. මෙහි ආගත ලිපි ආශ්‍රයෙන් පර්යේෂකයන්ට ශාස්ත්‍රීය නිබන්ධන රුසක් බිහි කළ හැකි වේ.ඒ නිසා මේ කලාපය පාඨක ලෝකයාට පිරිනැමීම ගැන එහි සංස්කාරකයාණන්ටත් ආයතනයේ ප්‍රධාන බන්දුල පද්ම කුමාර සන්නිවේදන ප්‍රභූවරයාටත්, දිනමිණ ප්‍රධාන කර්තෘ මහින්ද අබේසුන්දර මාධ්‍ය ජ්‍යෙෂ්ඨයාටත් දේශයේ කෘතඥතාවය පිරිනැමෙන්නේ ය. ලේක්හවුස් මාණ්ඩලික ජනමාධ්‍ය වෘත්තිකයන්ට, සියවසක දිනමිණේ තතු සොයා බැලීමේ අභියෝගයත් මේ කලාපය මගින් එල්ල වන්නේ ය. දිනමිණ ට ආසිරි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=f1001137</link>
    <topic>බණ පොත් සීයක් ලිව්වට වඩා සතුටක් මේ පොත් ලියලා මම ලැබුවා</topic>
    <author>මනෝලි සුබසිංහ</author>
    <content>ස්වාමීන් වහන්සේ නමක විසින් ග්‍රන්ථයක් සම්පාදනය කරන විට බොහෝ විට පාඨක සමාජය බලාපොරොත්තු වනුයේ බුදුන්වහන්සේ ගේ ශ්‍රී සද්ධර්මය පාදක කොටගෙන ලියන ලේඛනයන් ය. අද වන විට ගිහියෝ ද සද්ධර්මය ඇසුරින් ග්‍රන්ථ සම්පාදනයෙහිලා වෙසෙසින් ම ඇල්මක් දක්වති. එහෙත් මා අභිමුව සිටින ස්වාමීන් වහන්සේ ද ලේඛකයෙකි. මේ වන විට ග්‍රන්ථ දොළසක් පමණ උන්වහන්සේ ලියා පළ කොට තිබේ. නමුත් උන්වහන්සේ ගේ ග්‍රන්ථ බලන විට සුවිශේෂි වන්නේ උන්වහන්සේ ලියන්නේ ධර්ම කරුණුම නොවන නිසයි. කාලීන අවශ්‍යතා හඳුනාගෙන ලේඛන කලාවේ නියැළෙන කළුගහකඳුරේ වජිර ස්වාමීන් වහන්සේ අභිනවයෙන් ලියූ ග්‍රන්ථ වන්නේ ‘වසංගත රෝග දුරලමු’ සහ ‘සුපෙම්වත් සුහදිනිය හෙවත් සොඳුරු බිරිඳ’ ග්‍රන්ථයන් ය. පේරාදෙණිය විශ්වවිද්‍යාලයෙන් කලා බාහිර උපාධිය ලැබූ වජිර හිමි වෘත්තියෙන් ගුරුවරයෙකි.* ඔබ වහන්සේ ලියූ මෙම ග්‍රන්ථ දෙකට ම පාදක වන්නේ කාලීන සමාජ කාරණා. ගිහි ලේඛකයකු විසින් ඉටු කළයුතු වගකීමක් ඔබ වහන්සේ මෙලෙස ඉටු කරන්නට පෙළඹුණේ කුමන කාරණාවක් පසුබිම් කර ගෙන ද?මේ පොත් දෙක දෙවිදියක්. එකිනෙකට වෙනස් කරුණු කාරණා ඇතුළත් මේ පොත් දෙක ම ලියන්න මට හේතුවක් තිබුණා. ‘වසංගත රෝග දුරලමු’ පොත ගැන මම මුලින් කතා කරන්නම්. ගුරු හිමි නමක් හැටියට මම පාසල් කිහිපයකම ඉගැන්වීම් කළා. මෑතක් වනතුරු සේවය කළේ කොළඹ රාජකීය විද්‍යාලයේ. දේශපාලනික හේතුවක් නිසා මාව රත්නපුර ෆර්ගියුසන් බාලිකා විද්‍යාලයට මාරුවීමක් ලැබුණා.මම ඒ පාසලේ වැඩ බාර ගත් අලුතම වගේ තුන වසරේ පුංචි දියණියක් ඩෙංගු උණ වැළඳී මිය ගියා. ඊට පස්සේ තවත් ශිෂ්‍යාවන් දෙදෙනෙක් නැති වුණා. ඒත් ඩෙංගු වසංගතයෙන්. මාස හතරක් ඇතුළත සිදු වූ මේ මරණ පිළිබඳ දැඩි කම්පාවක් මගේ හිතේ ඇතිවුණා. ඒවගේ ම මමත් ප්‍රායෝගිකව ඩෙංගු උණට ගොදුරු වූ කෙනෙක්.මෙම රෝගයේ බරපතළකම මම අත්දැකීමෙන් විදලා තියෙනවා. රුධිර පට්ටිකා ප්‍රමාණය 11,000ට අඩු වී මගේ ජීවිතය බේරුණෙත් අනූ නවයෙන්. මේ සිද්ධි හැරුණම ලංකාවේ හැම ප්‍රදේශයකම දරුණු ලෙස ඩෙංගු උණ සහ අනෙකුත් උණ රෝග පැතිරෙන්නට වීමත් නිසා මට මෙවැනි පොතක් ලිවීමේ වැදගත්කම හිතට දැනුණා.ෆර්ගියුසන් බාලිකා විද්‍යාලයේ ඒ දැරියන් තිදෙනාගේ අකල් මරණත් අනෙකුත් මියගිය දරුවනුත් ප්‍රමුඛ සියලු දෙනාගේ නාමයෙන් අනාගතේ එවන් විපත් නොවීම සඳහා දැනුවත් කිරීම මගේ ප්‍රධාන අරමුණයි. හැමෝ ම ඇහුවා ඇයි බණ පොතක් ලියන්නේ නැතිව මෙහෙම දෙයක් ලියන්නේ කියලා. ඇත්තට ම බණ පොත් සීයක්් ලිව්වට වඩා සතුටක් මම මේ පොත් දෙක ලිවීමෙන් ලැබුවා.‘සුපෙම්වත් සුහදිනිය හෙවත් සොඳුරු බිරිඳ’ කියන්නේ් උපදේශන ග්‍රන්ථයක්. මේ කෘතිය හරහා මට අවශ්‍ය වුණේ; අම්මා ගේ භූමිකාවේ වැදගත්කම නැවැත ඉස්මතු කර දක්වන්න යි.* ඔබ වහන්සේට මේ කෘති සම්පාදනයෙහිලා කරුණු එක් රැස් කිරීම විශාල අභියෝගයක් වන්නට ඇති?‘වසංගත රෝග දුරලමු’ කෘතිය ලිවීමේ දී මම විශේෂයෙන් ම ඊට සුදානම් වුණා. මොකද මෙය නිර්මාණශීලි කටයුත්තක් නොවේ. ලියන කරුණු කාරණා 100%ක් ම නිවැරැදි විද්‍යාත්මක කාරණා විය යුතුයි. කලා උපාධියක් ලැබූ මට සෞඛ්‍ය පොතක් ලිවීම ඇත්තට ම අභියෝගයක් නොවුණා කිව්වොත් බොරුවක් වෙනවනේ.මේ පොත ලියන්න මම වසංගත රෝග ඒකකයට ගියා. සෞඛ්‍ය වෛද්‍ය කාර්යාංශයට ගියා. උණ රෝහලට ගියා. නාරාහේන්පිට පිහිටි ඩෙංගු, ක්‍ෂය රෝග, මැලේරියා, බරවා, ජලභීතිකා ආදී රෝග ඒකකවලට ගිහින් තොරතුරු එක් රැස් කර ගත්තා. මේ රෝග සම්බන්ධයෙන් සිටින විශේෂඥ වෛද්‍යවරු හමු වී කතා කළා. සැක තැන් දුරු කර ගත්තා. සැබැවින් ම මෙම වසංගත රෝග පැතිර යෑම වළක්වාගත හැකි වන්නේත් මිනිසාටමයි. එනිසා සමස්ත ජනතාව දැනුවත් කිරීමේ පරම අදිටන ඇතිව මම මේ පොත ලියන්න පෙළඹුණා.‘වසංගත රෝග දුරලමු’ ග්‍රන්ථයේ ඩෙංගු උණ ඇතුළුව මදුරුවන්ගෙන් බෝවෙන අනෙකුත් උණ රෝග වන චිකුන් ගුන්යා, මැලේරියා, ජැපනීස් එස්සෙෆලයිටීස්, බරවා, මී උණ ආදිය වගේ ම කුරුළු උණ, සූකර උණ, සරම්ප,, කම්මුල්ගාය, පැපොල, ක්‍ෂය රෝග, ජලභීතිකාව, අතීසාරය, උණසන්නිපාතය, සෙංගමාලය ආදිය රෝග 20ක් පිළිබඳ වෛද්‍ය විද්‍යාත්මක සත්‍ය තොරතුරු ඇසුරින් මෙහි ලියා තිබෙනවා. රෝගය පැතිරෙන වැළදෙන හැටි සහ ඉන් බේරී සිටින ආකාරය පිළිබඳ සරල බසින් ඕනෑම කෙනෙකුට තේරුම් ගත හැකි පරිදි ලියා තිබීම මෙහි ඇති විශේෂත්වයයි.ඇත්තට ම මදුරු වසංගතය පැතිරෙන්නට ප්‍රධානම හේතුව මිනිසාගේ වැරැදි සමාජ පුරුදුයි. අවිධිමත් ජනපදකරණය, ප්‍රජාව දැනුවත් කිරීමේ අඩුපාඩු, සිවිල් යුද්ධය නිසා සෞඛ්‍ය සුබසාධනය දුබල වීම, ගේ දොර පවිත්‍රව තබා නොගැනීම සහ ගේ දොර අලංකාර කරන්නට යොදන මල් බඳුන්, දිය අගල් ආදි අනවශ්‍ය විලාසිතා මේ හේතු නිසා මදුරු වසංගතය අද ප්‍රබල වෙලා තියෙනවා. එවගේ ම අඩනිරුවත් ලෙස ඇඳීම නිසා මදුරුවා දෂ්ට කිරීමේ ප්‍රවණතාවය ඉතාම වැඩිය.* ‘සොඳුරු බිරිඳ’ ඔබ වහන්සේ ලියන්නේ කිනම් පසුබිමක සිට ද? මෙවැනි කෘතියක් සම්පාදනයෙහිලා ගිහි ජීවිතයේ අත්දැකීම් වැදගත් සාධකයක් නොවෙද?මේ උපදේශන ග්‍රන්ථය ලියන්නන් විශේෂ කාරණා කිහිපයක් ම තිබුණා. විශේෂයෙන් ම අද සමාජයේ කාන්තාවගේ භූ®මිකාව විශාල පරිහානියකට පත් ව තිබෙනවා. හෙළ උරුමයන් වැනසී වැළලී ගිහින්. සිංහල ඇඳුම අසිංහල වෙලා. කෑම බීම ද වෙනස් වෙලා. සියලුම අනන්‍යතා වළපල්ලට ගිහින්.මේ වළපල්ලට ඇඳ වැටුණු සමාජය නැවැතත් සුඛිත මුදිත කර යහපත් සදාචාර සම්පන්න පරපුරක් බිහි කිරීමේ අඩිතාලම දැමිය හැක්කේ ද කාන්තාවට ය. මේ සියල්ල මව්කුසේ සිට දරුවාට කියා දෙන්නේ අම්මා ය.ඉතින් ඒ බුදු අම්මා කොහි සැඟවුණේ ද? ඇය යළි සකස් කළ යුත්තේ මව් කුසේ සිටින දුවගේ සිට යැයි මට හිතුණා. හොඳ දියණි, හොඳ පෙම්වතිය වී පසුකලෙක හොඳ බිරිඳක් වෙයි. ඒ බිරිඳ හොඳ මවක් වී හොඳ දූ දරුවන් ලොවට දායාද කරයි. එහෙනම් මවගේ භූමිකාව කෙතරම් ප්‍රබල වූ එකක් ද? සීලාචාර ලෙස වැදගත් ගුණගරුක ලෙස දියණිවරු පිළිවෙලකට සකස් කිරීම හරහා සමාජ අනතුරු ද හුඟක් අඩුවෙනවා.ඉතිං මේ පොත ලියන්නට මම සමාජයේ ජීවත් වෙමින් සහ අසා ඇති කියවා ඇති දැනුම ඔස්සේ තොරතුරු එකතු කළා. පූජාවලිය හා සප්ත භාර්යා හා සිගාලෝවාද සූත්‍රය හරහා තොරතුරු මේ ග්‍රන්ථයට ඇතුළත් කළා. විශාකාව හා යශෝදරා චරිතය ද ඇසුරු කර ගත්තා. විවාහය යනු කුමක් ද? එහි පදනම, විද්වත් ප්‍රකාශ, විවාහ සාර්ථක අසාර්ථක වන හැටි බිදෙන හැටි කතාබහ ඇසුරින් තොරතුරු එකතු කර ගත්තා.එවගේ ම වෛද්‍ය සුදර්ශනී ප්‍රනාන්දුපුල්ලේ මහත්මියගේ උපකාර ඇතිව මවකගේ වගකීම ‘ගැබිනිය’ සහ ‘උදා වූ යෞවනිය’ ග්‍රන්ථ ඇසුරු කරගෙන මේ පොතට ඇතුළත් කළා. එවගේ ම ගීත සාහිත්‍ය මෙහි දී මම පරිශීලනය කළා. මේ සියල්ල ඇසුරින් මාතෘකා 26ක් ඔස්සේ කාන්තාවකට විශේෂයෙන් විවාහක බිරිඳකට සුපසන් බිරිඳක් මවක් වන්නට මඟ පෙන්වන කෘතියක් විදියට මේ පොත මම සම්පාදනය කරලා තියෙනවා. එවගේ ම මෙහි විවාහයට අදාල රුවන් වැකිත් විශාල ප්‍රමාණයක් දැක්වෙනවා. මේ කෘතියේ ඇතුළත් සෑම වචනයකින් ම ජීවිතයට අරුතක් ලැබිය හැකියි.* මෙම ග්‍රන්ථ හරහා ඔබ වහන්සේ සමාජයට දෙන්නට උත්සහ කරන පණිවුඩය කුමක් ද?අද අපේ විද්්‍යුත් මාධ්‍ය ඔස්සේ අඩනිරුවත උළුප්පවමින් සමාජය විනාශ කරා තල්ලු කරන බවක් දැනෙනවා. අද මේ මාධ්‍ය හැසිරෙන්නේ අපේ දියණිවරුන්ගේ විළිබිය ලැජ්ජාව නැති වන විදියට. මේවායෙන් දියණිය ගලවා ගත හැක්කේ ආදරණීය මවටයි. දියණියට දැනමුතු කියා දිය යුත්තේ ආදරණීය මවයි. එසේ නම් මව සීලාචාර හැදියාවකින් යුත් ගුණගරුක සමාජශීලි කාන්තාවක් විය යුතුයි.අද දරුවන්ගේ ශබ්ද කෝෂය දුර්වලයි. මේකට හේතුව ඥාතීන්ගෙන් දරුවන් ඈත් කිරීමයි. සීයා ආච්චි නැන්දා පුංචි අම්මා ළඟ රැඳෙනවා නම් ශබ්ද කෝෂය ප්‍රබල වෙනවා. වසංගත රෝග පිළිබඳ කතා කිරීමේ දී ස්වභාව ධර්මයෙන් දැන් අපට සුබ පණිවුඩයක් දීලා තියෙනවා.ඒ තමයි නැවැත අතීතයේ මෙන් සීලාචාරවන්න කියන කාරණය. ඇඳුම කියන්නේ විලි වසා ගැනීම, සීත උෂ්ණයෙන් ආරක්ෂා කිරීම සහ මැසි මදුරුවන්ගෙන් ආරක්ෂා වීමට තිබෙන එකම ආරක්ෂණ විදි ක්‍රමයයි. එනිසා අඩනිරුවත් ලෙස ඇඳුම් ඇඳීමෙන් අපි මිදිය යුතුයි.අපේ දරුවන්ට අපි පුංචි කාලේ ඉඳලම බෙල්ලේ සිට දෙපතුල දක්වා ආවරණය වන ලෙස ඇඳුම් ඇඳීමට පුරුදු කළ යුතු ය. සකල විධ වසංගත රෝගවලට ප්‍රධාන හේතුව වන්නේ අපේ අවිචාරවත් හැසිරීම් රටාව සහ ප්‍රතිපත්තිගරුක නොවීම නිසයි. සිල්වත් බවින් පරිපූර්ණ ව හොඳ සෞඛ්‍ය පුරුදු ඇති කර ගැනීම රෝග පැතිරෙන මොහොතක ඉතාම වැදගත් වෙනවා. එවිට මෙම රෝග පහසුවෙන් වළකා ගත හැකි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001141</link>
    <topic>පොළොන්නරුව සන්ධාන කාර්යාලයටමැර ප්‍රහාරයක්</topic>
    <author>භක්ති ධර්මප්‍රිය මෙන්ඩිස් පොළොන්නරුව විශේෂ ගාමිණි ඔබේසේකර සහ පොලොන්නරුව දිසා සමූහ ඇම්. පී. සරත්</author>
    <content>පොළොන්නරුව එක්සත් ජනතා නිදහස් සන්ධානයේ ජනාධිපතිවරණ මෙහෙයුම් කාර්යාලයට ඊයේ් (13) දහවල් පහර දුන් විපක්ෂයේ තුන් දහසකට අධික මැර පිරිස ශ්‍රී. ල. නි. ප. මහ ලේකම්, කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතාටද ප්‍රහාරයක් එල්ල කිරීමට උත්සාහ කළත් පොලිස් නිලධාරීන් සහ ආරක්ෂක අංශ සාමාජිකයන් විසින් එම තැත ව්‍යර්ථ කර තිබේ.මේ පිිරිස ප්‍රකෝපකාරී ලෙස හැසිරෙමින් ජනාධිපති මෙහෙයුම් කාර්යාලයට දැඩි ලෙස අලාභ හානි සිදු කර ඇත.මෛත්‍රීපාල මහතාගේ ආරක්ෂක අංශ සාමාජිකයන් කිහිප දෙනෙකුට සහ පොළොන්නරුව දිස්ත්‍රික් සංවිධායක රොෂාන් රණසිංහ මහතාටද මෙහිදී සුළු තුවාල සිදු වී තිබේ. මැර පිරිස වළක්වාලමින් මෛත්‍රීපාල සිරිසේන මහතා ආරක්ෂා කැර ගැනීමට පොලිසියට සහ ආරක්ෂක අංශ වලට මහත් වෙහෙසක් දැරීමට මෙහිදී සිදු වී ඇත.කඩු, පොලු යකඩ පොලු රැගෙන පෙළ පාලියෙන් පැමිණ එ. ජා. ප. හා ජ. වි. පෙ. මැරයන් ගෙන් සමන්විත මේ පිරිස් ප්‍රහාරය එල්ල කිරීමත් සමඟ එහි පැමිණි ශ්‍රී. ල. නි. ප. මහ ලේකම් කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතාට පහරදීමට සූදානම් වූහ.ආරක්ෂක නිලධාරීන් සිරිසේන මහතා ඉවත් කැර ගත් අතර පොලිසිය පසුව පැමිණ කඳුළු ගෑස් එල්ල කර පිරිස විසුරුවා හැරීමට පියවර ගත්තේය.විපක්ෂයේ මැර පිරිස එල්ල කළ ප්‍රහාරයෙන් කාර්යාලයේ සියලු දේපොළ විනාශ වී තිබේ. කැබ් රථ 3 කට දැඩි අලාභහානි සිදු වී ඇති අතර 100 කට අධික පිරිසක් තුවාල ලබා තිබේ. බරපතළ ලෙස තුවාල ලැබූ 5 දෙනෙකු මේ වන විට පොළොන්නරුව මහ රෝහලට ඇතුළත් කර තිබේ.ප්‍රහාරයේදී සිදු වූ දේපොළ වල පාඩුව ලක්ෂ ගණනක් බව පැවැසේ.විපක්ෂයේ මැරයන් කාර්යාලයට ප්‍රහාර එල්ල කරද්දී පාරේ ගමන් ගත් සාමාන්‍ය ජනතාවටද බරපතළ ලෙස පහරදී තිබේ.මේ ප්‍රහාරය සිද්ධ වන විට පොළොන්නරුව පුලස්ති බුද්ධි මන්දිරයේ ශ්‍රී. ල. නි. ප. පොලොන්නරුව කාන්තා බල මණ්ඩල රැස්වීම පැවැති අතර ඇමැති සිරිසේන මහතා ඊට සහභාගී වෙමින් සිට තිබේ. ප්‍රහාරය දැන ගත් වහාම ඇමැතිවරයා සිය මැතිවරණ මෙහෙයුම් කාර්යාලයට ගොස් ඇති අතර එහිදී ඇමැතිවරයාටද ප්‍රහාරයක් එල්ල කිරීමට මැරයන් සූදානම් වී තිබේ.ආරක්ෂක නිලධාරීන් ඇමැතිවරයා එම ස්ථානයෙන් ඉවත් කැර නොගත්තා නම් ඔහුගේ ජීවිතයටද බරපතළ හානි සිදු වීමට ඉඩ තිබූ බව ප්‍රදේශයේ ජ්‍යෙෂ්ඨ නිලධාරියෙකු පැවසීය.ප්‍රහාරකයන් කාර්යාලයට පහරදී කාන්තා බල මණ්ඩල රැස්වීම පැවැති පුලස්ති බුද්ධි මණ්ඩප ශාලාව වෙත පැමිණෙන විට පොලිසිය කඳුළු ගෑස් ගසා විසුරුවා හැර තිබේ. එසේ විසිර ගත ප්‍රහාරකයින් නැවතත් මැතිවරණ කාර්යාලයට පහරදී ඇත.විපක්ෂයේ මැරයන් යම් ප්‍රහාරයක් එල්ල කිරීමට ආයුධ රැස් කරන බවට ලැබී තිබූ තොරතුරු පොලොන්නරුව පොලිසියට ලබාදී තිබුණත් මේ ප්‍රහාරය වැළැක්වීම සඳහා පොලිසිය නිසි ක්‍රියා මාර්ග නොගැනීම ගැන ප්‍රදේශවාසීහු පොලිසියට විරෝධය පළ කර සිටියහ.සිද්ධිය පිළිබඳ දිනමිණ ට ප්‍රකාශයක් කළ ඇමැති මෛත්‍රීපාල සිරිසේන මහතා විපක්ෂයේ අපේක්ෂකයා ප්‍රජාතන්ත්‍රවාදය කතා කරමින් සිය මැරයින් ප්‍රචණ්ඩ ක්‍රියා වල යොදවන බවත් විපක්ෂයේ ප්‍රචණ්ඩත්වයට මුහුණ දෙන බවත් තමන් මෙවැනි ක්‍රියා වලට කිසිසේත් බිය නොවන බව කීය.සිද්ධිය සම්බන්ධයෙන් පොළොන්නරුව පොලිසිය විශේෂ පරීක්ෂණයක් ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001142</link>
    <topic>ෆොන්සේකාගේ නාම යෝජනාව නීතියට පටහැනියි</topic>
    <author>රන්ජිත් පද්මසිරි</author>
    <content>අමෙරිකානු පුරවැසි භාවය ලබා ගැනීමේ සූදානමින් නේවාසික තත්ත්වය ලබා සිටින සරත් ෆොන්සේකා මහතා නව ප්‍රජාතන්ත්‍රවාදී පෙරමුණේ අපේක්‍ෂකයා ලෙස ජනාධිපතිවරණයට නාම යෝජනා භාර ගැනීම නිසා තම මූලික අයිතිවාසිකම් උල්ලංඝනය වූ බව ප්‍රකාශ කරන්නැයි ඉල්ලා එක්සත් ජාතික විකල්ප පෙරමුණේ ජනාධිපති අපේක්‍ෂක නීතිඥ සරත් කෝන්ගහගේ මහතා ඊයේ ශ්‍රේෂ්ඨාධිකරණය හමුවේ පෙත්සමක් ගොනු කෙළේ ය.සරත් ෆොන්සේකා මහතා මෙවර ජනාධිපතිවරණයට තරග කිරීම සඳහා නාම යෝජනා භාරදීමට නුසුදුසු අයකු ලෙස ප්‍රකාශයට පත් කරන ලෙසත් ඔහුගේ නාම යෝජනා පත්‍රය භාර දුන් අවස්ථාවේදී තමා ඉදිරිපත් කළ විරෝධතාව පිළිනොගෙන නාම යෝජනා පත්‍රය භාර ගැනීම නීතියට පටහැනි බව ප්‍රකාශයට පත් කරන ලෙසත් සරත් ෆොන්සේකා මහතා මෙරට ජනාධිපති ධුරයට පත්වීම නුසුදුසු යැයි ප්‍රකාශ කරන ලෙසත් සරත් කෝන්ගහගේ මහතා සිය පෙත්සමෙන් ඉල්ලා තිබේ.සරත් ෆොන්සේකා, මැතිවරණ කොමසාරිස් දයානන්ද දිශානායක, නව ප්‍රජාතන්ත්‍රවාදී පෙරමුණේ ලේකම් ශාමිලා පෙරේරා හා නීතිපතිවරයා වගඋත්තරකරුවන් ලෙස නම් කරමින් නීතිඥ අතුල ද සිල්වා මහතා මගින් ඊයේ (13) ගොනු කළ මේ පෙත්සමෙන් යම් විදියකට සරත් ෆොන්සේකා මහතා ජනාධිපති ධුරයට පත්වූ බවට මැතිවරණ කොමසාරිස්වරයා ප්‍රකාශ කළහොත් එම ප්‍රකාශය අවලංගු කර එම පත්වීම මෙරට නීතියට පටහැනි පත්වීමක් ලෙස ප්‍රකාශයක් කරන ලෙස ද ශ්‍රේෂ්ඨාධිකරණයෙන් තවදුරටත් ඉල්ලා සිටී.ආණ්ඩු ක්‍රම ව්‍යවස්ථාවේ 17 හා 126 ව්‍යවස්ථාවන් අනුව ඉදිරිපත් කැර ඇති එම පෙත්සමෙන් සරත් ෆොන්සේකා මහතා යම් අයුරකින් ජනාධිපති ලෙස පත්වුවහොත් ඔහුගේ ඇමරිකානු සබඳතා හා ඉදිරිපත් කළ අනෙක් කරුණු සළකා බලා එය අවලංගු කර ජනාධිපතිවරණයේ දෙවැනි ස්ථානයට වැඩිම ඡන්ද ලබා ගන්නා පුද්ගලයා ජනාධිපතිවරයා ලෙස තෝරා පත් කිරීමේ ප්‍රකාශයක් කරන ලෙසත් ඒ සඳහා ගත යුතු නීතිමය ක්‍රියා මාර්ග මැතිවරණ කොමසාරිස්වරයාට දැනුම් දෙන ලෙසත් ඉල්ලා සිටී.තම පෙත්සම ඉතා වැදගත් කරුණක් ලෙස සළකා හැකි ඉක්මනින් විභාග කර අවසන් කරන ලෙස ඉල්ලා සිටින පෙත්සම්කාර සරත් කෝන්ගහගේ මහතා සරත් ෆොන්සේකා මහතා ගේ නාම යෝජනා භාර ගැනීමෙන් හා භාර දීමෙන් ෆොන්සේකා මහතා හා මැතිවරණ කොමසාරිස්වරයා ආණ්ඩු ක්‍රම ව්‍යවස්ථාවේ 12 (1) ව්‍යවස්ථාව උල්ලංඝනය කැර තම මූලික අයිතීන් උල්ලංඝනය කැර ඇති බවට ප්‍රකාශයක් කරන ලෙස ඉල්ලීමක් කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001143</link>
    <topic>ජනපති මහින්දට 67%ක ඡන්ද ප්‍රතිශතයක්</topic>
    <author>සුභාෂිනී සේනානායක</author>
    <content>ජනාධිපති මහින්ද රාජපක්ෂ මහතා 67% ක ඡන්ද ප්‍රතිශතයක් ලබාගන්නා බව ශ්‍රී ලංකාව පුරා කරන ලද සමීක්ෂණයකින් තහවුරු වී ඇතැයි එක්සත් ජාත්‍යන්තර සංවර්ධන පදනම ප්‍රකාශ කරයි.එක්සත් ජාත්‍යන්තර සංවර්ධන පදනම ඒ ඒ දිස්ත්‍රික්කවල සියලු ක්ෂේත්‍රවල ජනතාව හමුවී ලබාගත් තොරතුරුවලට අනුව මේ කරුණු අනාවරණය වී ඇත.මේ සංවිධානය මගින් කරන ලද සමීක්ෂණවලට අනුව ජනාධිපති අපේක්ෂක සරත් ෆොන්සේකා මහතා 33% ක ඡන්ද ප්‍රතිශතයක් ලබාගනු ඇතැයි එම සංවිධානය පවසයි. එක්සත් ජාත්‍යන්තර සංවර්ධන පදනමේ සාමාජිකයන් 100 ක් පමණ පසුගිය සති තුනක කාලයක් පුරා සියලු දිස්ත්‍රික්කවල ජනතාව මුණගැසී කරුණු විමසූ බවත් දිස්ත්‍රික්කයකින් 500කට වැඩි ජනතාවක් මුණගැසුණු බවත්, ඔවුන් ප්‍රකාශ කළ කරුණු පදනම් කරගෙන මේ සමීක්ෂණය සිදුකළ බවත් එම පදනමේ සභාපති එන්. එම්. ප්‍රදිනන්දු මහතා දිනමිණට ප්‍රකාශ කෙළේය.මේ සමීක්ෂණය සඳහා කොළඹ දිස්ත්‍රික්කය 2800 ක පමණ නියැදියක් යොදාගත් බවද ඒ මහතා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001144</link>
    <topic>ෆොන්සේකාගේ පරස්පර කතා</topic>
    <author/>
    <content>අනේ නැහැ, දේශපාලනය කරන්න මම දන්නේ නැහැ. මම ඡන්දෙට ඉල්ලුවොත් ඇපත් නැති වෙයි. මට ජනතාව අතර ජනප්‍රියත්වයක් තිබුණා නම් දේශපාලනයට ආවොත් ඒ තියෙන ටිකත් නැතිවෙයි. ඒ මම රටේ අසාර්ථකම දේශපාලනඥයා ලෙස ඉතිහාස ගතවන නිසයි.2008 පෙබරවාරි 10 - ඉරිදා ලක්බිමවිශ්‍රාම ලැබූ විට නිදහසේ ගෙදර සිටීමට මම කැමතියි. විශ්‍රාම ලැබිය යුතු වේලාව ආපු විට එතැනින් එහාට කතා කර කර ඉල්ල ඉල්ලා ඒ ගැන හිතමින් කාලය ගත කරන්න බලාපොරොත්තුවක් නැහැ. මේ තනතුරුවල හැමදාම එල්ලීගෙන සිටීමේ ලෝබ චේතනාවක් මට නැහැ. ආරක්ෂාව සම්බන්ධයෙන් රජයට හා ජනාධිපතිතුමාට සේවයක් කිරීමට මට අවස්ථාවක් දී තිබෙන තාක් කල් ඒ සේවය හරියට කරනවා.2008 නොවැම්බර් 23 - ඉරිදා ලක්බිමමේ තනතුර භාරගත්ත දාම මම දැනගත්ත තනතුර දාල යන්න වෙන බව. මට කවදාවත් තනතුරු බදාගෙන සිටින්න ඕනකමක් නෑ. පුටුව රත්කරමින් සිට මේ හිසරදය සුව වෙන්නෙ නෑ කියල අවබෝධ කරගත්තා. ඒක සුව කළා. ඒක නිසා හමුදාපති පුටුවෙන් යන්නේ සතුටින් හා සැහැල්ලුවෙන්.2009 ජුනි 19 - ලක්බිම</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001145</link>
    <topic>තෛපොංගල් දින සුබ පැතුම්</topic>
    <author/>
    <content>දශක තුනකට පසු ප්‍රථම වරට රට පුරා හින්දු භක්තිකයන් පූර්ණ නිදහසින් යුතුව තෛපොංගල් උත්සවය සමරන අද දිනය ඔවුන්ට පෙර නොවූ විරූ තරම් ප්‍රීති ජනක අවස්ථාවක් වනු ඇතැයි ජනාධිපති මහින්ද රාජපක්ෂ මහතා පවසයි.අද තෛපොංගල් දිනය සමරන හින්දු බැතිමතුන්ට අනාගතය දෙස අපේක්ෂා සහගතව බැලීමටත්, ස්ථාපිත වූ සාමය සඳහා තුති පළ කිරීමටත් සිය දූ පුතුන්ට මෙන් ම සෙසු ලාංකිකයින්ට ද සුබ අනාගතයක් ගොඩනැගීමටත් අවස්ථාවක් උදා වී තිබීම ගැන තමා සතුටු වන බව ද ජනාධිපතිවරයා ප්‍රකාශ කරයි.අදට (14) යෙදෙන තෛපොංගල් උත්සවය නිමිත්තෙන් සුබ පැතුම් පණිවිඩයක් නිකුත් කරමින් ජනාධිපති මහින්ද රාජපක්ෂ මහතා මේ බව සඳහන් කරයි.එම පණිවිඩයේ වැඩිදුරටත් මෙසේ ද දක්වා තිබේ. හින්දු දින දර්ශනයේ උත්තරීතර සූර්ය මංගල්‍යය වන තෛපොංගල් වඩාත් උත්කර්ෂවත් වන්නේ එය සරු අස්වැන්න ගෙන දෙන සංකේතයක් වශයෙන් ද ගොවියාට ශ්‍රමයේ ඵල ගෙන දෙන්නා වූ අවස්ථාව ද සමරන්නක් වන බැවිනි.ශ්‍රේෂ්ඨ සංස්කෘතික දායාදයක් හිමි හින්දු බැතිමතුන් තෛපොංගල් දිනය රට පුරා උත්සව ශ්‍රීයෙන් සැමරීම ශ්‍රී ලංකාවේ බහු ජාතික ස්වරූපයේ මහඟු සංකේතයකි. සාමය සහජීවනය හා අවබෝධය සහිත අප සමාජයේ අරමුණ දෙසට යළි කැපවීම් ද මේ උත්සවයෙන් පිළිබිඹු වේ.ශ්‍රී ලංකාවේ හින්දු බැතිමතුන්ට සුබ තෛපොංගල් දිනයක් ප්‍රාර්ථනා කරන අතර, සාමය සහ සෞභාග්‍යය උදෙසාත්, අප මවුබිමේ සියලු ජන කොටස් අතර අසීමිත විශ්වාසය හා අවබෝධය ඇතිවීම සඳහාත් වූ ඔවුන්ගේ පැතුමට මම ද එක් වෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001146</link>
    <topic>සහෝදරත්වය වර්ධනය කිරීමට කදිම අවස්ථාවක්</topic>
    <author/>
    <content>යුද්ධය අවසන් වීම නිසා උතුරේත්, නැඟෙනහිරත් ද්‍රවිඩ ජනතාවට මෙවර තෛපොංගල් උත්සවය සිත් සේ සැමරීමේ වාසනාව උදා වී ඇතැයි අගමැති රත්නසිරි වික්‍රමනායක මහතා කියයි.අගමැතිතුමා තෛපොංගල් දින පණිවිඩයේ මෙසේ ද සඳහන් කැර ඇත. හින්දු චාරිත්‍ර අනුව තෛපොංගල් දිනය වසරේ පළමු දිනයයි. ඒ අනුව නව වසර ඇරඹෙන්නේ අද වැනි දිනයකදී ය. සෞභාග්‍යයේත්, සතුටේත්, වාසනාවෙත් පෙර නිමිත්තක් ලෙස ‘තෛ’ මාසය උදාවීම හින්දු භක්තිකයෝ හඳුන්වති.මේ උත්සවය හුදෙක් කෘෂිකර්මය පාදක කොටගත් ජනතාවකගේ ආගමික උත්සවයක් වශයෙන් ද හැඳින්විය හැකිය.නෙළාගත් පළමු අස්වැන්න දෙවියන්ට පූජා කිරීමේ සිරිතක් ද හින්දු භක්තිකයන් විසින් අනුගමනය කරනු ලැබේ. තම ගොවිතැන් බතට උපකාරී වන හිරු දෙවියන් වෙනුවෙන් කිරිබත් පිදීම සිදුකරනු ලබයි. මෙම උත්සවයේ එළදෙන ශුද්ධ වස්තුවක් ලෙස සැලකෙන අතර, ඇය වෙනුවෙන් පුද සත්කාර ද කරනු ලැබේ.තවත් අතකින් බලන කළ තෛපොංගල් උත්සවය සත්වයින් හා පරිසරය අතරේ සාමකාමී සහජීවනය ප්‍රකාශ කරන උත්සවයක් ලෙස ද හැඳින්විය හැකිය. සත්ව කරුණාව සහ පරිසරය සුරැකීම උතුම් මිනිස් ගුණාංගයකි. මෙම ගුණදම් රකින හින්දු භක්තිකයන් වන ද්‍රවිඩ ජනතාව සාමයෙන් සහ සහෝදරත්වයෙන් ජීවත්වීමට කැමති ජන කොට්ඨාසයකි.රුදුරු ත්‍රස්තවාදය නිමවූවාට පසුව දැන් අනෙකුත් පළාත්වල ද්‍රවිඩ ජනතාවට මෙන් ම උතුරේත් නැගෙනහිරත් ද්‍රවිඩ ජනතාවට මෙවර සිත් සේ ‘තෛපොංගල්’ උත්සවය සැමරීමේ වාසනාව උදා වී තිබීම සතුටට කරුණකි.තෛපොංගල් උත්සවයේ පරමාර්ථය අනුව සතා සිවුපාවාටත් මෛත්‍රීය, කරුණාව දැක්වීම ඉවහල් කරගනිමින් අප රටේ වෙසෙන විවිධ ජනකොටස් අතර අන්‍යෝන්‍ය අවබෝධය සහ සහෝදරත්වය වර්ධනය කරගැනීමට අපට හැකිවේවා!යි අපි මනුෂ්‍යත්වයේ නාමයෙන් ප්‍රාර්ථනා කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n1001147</link>
    <topic> ශ්‍රී ලාංකික අනන්‍යතාව පෙන්වන අවස්ථාවක්</topic>
    <author/>
    <content>ශ්‍රී ලාංකික හින්දු බැතිමතුන් 2010 වසරේ තෛපොංගල් උත්සවය නව සිතුම් පැතුම් ඇතිව ශ්‍රී ලාංකික අපගේ අනන්‍යතාව ලෝකයටම පෙන්නුම් කරන සුවිශේෂ ජාතික සංස්කෘතික අවස්ථාවක් බවට පත්කර ගන්නේ නම් එය මුළු ලොවටම ආදර්ශයක් වන බව සංස්කෘතික කටයුතු හා ජාතික උරුමයන් පිළිබඳ ඇමැති මහින්ද යාපා අබේවර්ධන මහතා තෛපොංගල් දිනය නිමිත්තෙන් පණිවිඩයක් නිකුත් කරමින් කියයි.එම පණිවිඩයේ මෙසේ ද සඳහන් වේ.ලොව පුරා වෙසෙන හින්දු බැතිමතුන් විසින් අද දින (14) ඉමහත් හරසරින් තෛපොංගල් උත්සවය සමරන මේ මොහොතේ ශ්‍රී ලංකාවාසි හින්දු බැතිමතුන් වෙනුවෙන් මාගේ සුබ පැතුම් එක් කිරීමට ලැබීම සතුටකි.මෙරට ප්‍රධාන ආගමික උත්සවයක් වන තෛපොංගල් උත්සවයේ නිමිත්ත වනුයේ මිහිතලයේ සියලු ජීවීන්ගේ පැවැත්මට හේතු වන සූර්යයා වෙනුවෙන් කෘත ගුණ පළ කොට පුද පූජා කිරීමයි. හින්දු බැතිමත්හු සූර්යයා, හිරු දෙවියන්</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n10011410</link>
    <topic>කොළඹ විශිෂ්ටතම බදු ගෙවන ආයතන අතරට ලේක්හවුස් ආයතනයත් එක් වෙයි</topic>
    <author>වයිමන් හෙට්ටිආරච්චි සහ ජීවනී පතිරණ</author>
    <content>කොළඹ නගරයේ විශිෂ්ටතම බදු ගෙවන ආයතන අතරට එක්වීමට ලේක්හවුස් ආයතනයට හැකි වී ඇත.කොළඹ මහ නගර සභාව මඟි්න් ඉකුත් වසර 05 තුළදී නියමිත වේලාවට වැඩිම මුදල් ප්‍රමාණයක් ගෙවූ ආයතන 50ක් තෝරා ගෞරවනීය සම්මාන පිරිනැමු අතර ඉන් මූලික ආයතන 10 අතරට එක්වීමට ලේක්හවුස් ආයතනයට හැකි විය.Honoured Citizen 2010 ලෙස නම් කර ඇති මේ සම්මාන උළෙල පෙරේදා (12) කොළඹ මහ නගර සභා ශ්‍රවණාගාරයේදී පැවැත්විණි. පුද්ගලයන් හා ආයතන 100ක් සඳහා මෙහිදී සම්මාන පිරිනැමු අතර, නාගරික භාණ්ඩාගාරික දෙපාර්තමේන්තුව උපහාර උළෙල සංවිධානය කර තිබිණි.උත්සවයේ ප්‍රධාන ආරාධිත අමුත්තා ලෙස පැමිණි ප්‍රධාන නගර පරිපාලක ඕමාර් කාමිල් මහතා සඳහන් කෙළේ නගර සභා ඉතිහාසයේ ප්‍රථම වතාවට වරිපනම් බදු ගෙවන ආයතන හා පුද්ගලයන් ඇගයීමට ලක් කිරීම පළාත් පාලන ආයතනයක් ලෙස සුවිශේෂීව අගය කළ යුතු අවස්ථාවක් බවයි. නගර සභා ආදායමෙන් 39%ක ප්‍රමාණයක් ලබා දෙන්නේ වරිපනම් බදු ගෙවන ජනතාව බවත්, ඔවුන්ට විශිෂ්ට සේවයක් ලබා දීම තම ආයතනයේ වගකීමක් බවත් හෙතෙම ප්‍රකාශ කෙළේය.බදු ගෙවන ජනතාව වෙනුවෙන් ඕනෑම අවස්ථාවක නගර සභා සේවාවන් නිසි අයුරින් ලබා දීමට තම ආයතනය සූදානම් බව කී ඒ මහතා, නිසි කළමනාකරණයකින් යුතු කොළඹ නගරය පවත්වාගෙන යාමට ජනාධිපති මහින්ද රාජපක්ෂ මහතා ලබාදෙන දායකත්වයට විශේෂ ස්තුතිය පුදකළ යුතු බවද සඳහන් කෙළේය.කොළඹ නගරයට හොඳ සේවාවක් සැපයීමට නිහඬ සේවයක යෙදෙන පිරිසක් ලෙස වරිපනම් ගෙවන ආයතන හා පුද්ගලයන් හඳුන්වා දිය හැකි යැයි පැවසූ ඔමාර් කාමීල් මහතා, මේ වෙනුවෙන් නගර සභා භාණ්ඩාගාරික දෙපාර්තමේන්තුව විසින් ඉටු කරන කාර්යභාරය සුවිශේෂ බවද සඳහන් කෙළේය.නාගරික කොමසාරිස් භද්‍රාණි ජයවර්ධන මහත්මිය - දැනුම කුසලතාවය තුළින් මානව සම්පත් කළමනාකරණය කිරීම අපේ බලාපොරොත්තුවක්. කොළඹ නගරයේ වරිපනම් ගෙවන හැමදෙනාම අපට වටිනා පුරවැසියන්. බදු මුදල් අඛණ්ඩව ගෙවන අය වගේම නොගෙවන අයත් සිටිනවා. කෙසේ වුවත් ඔබ සැම අපට ලබාදෙන ශක්තිය වෙනුවෙන් අපේ උපහාරය පිදිය යුතුයි. නගර සභාවට කොතරම් විවේචන, අපහාස ආවත් අපේ හදවතේ ගැහෙන රාවය ඔබ හඳුනාගෙන සිටිනවා. ඒ නගර සභාවන් ඔබත් එකට සිටින නිසා යැයි මා විශ්වාස කරනවා.මෙදින සම්මාන ලැබූ ආයතන හා පුද්ගලයන්ට ඉදිරියේදී නගර සභා සේවාවන් ලබා ගැනීමේදී ප්‍රමුඛත්වය ලබා දීමටත්, සේවාවන් ගණනාවක් සඳහා සහන ක්‍රම හඳුන්වා දීමටත් නගර සභාව කටයුතු කළ අතර, මේ අවස්ථාවට නියෝජ්‍ය නාගරික කොමසාරිස් ආර්.පී.ජී. චන්ද්‍රසේන, නියෝජ්‍ය නාගරික කොමසාරිස් (පාලන ) එන්. පී. කරුණාරත්න, පුහුණු දෙපාර්තමේන්තු අධ්‍යක්ෂ ජයන්ත ගුරුගේ, නාගරික ලේකම් කේ. එම්. ඩබ්ලිව්. ප්‍රේමචන්ද්‍ර, නාගරික භාණ්ඩාගාරික ඩබ්ලිව්. ඒ. ආරියරත්න මහත්වරු ඇතුළු සම්භාවනීය අමුත්තෝ රැසක් සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n10011411</link>
    <topic>දයාසීලී ඉල්ලා අස්වීමත් සමඟමවිපක්‍ෂයේ ප්‍රධානින් අතර ගැටුම්</topic>
    <author/>
    <content>ලංකාදීප පුවත්පතේ ජ්‍යෙෂ්ඨ මාධ්‍යවේදිනියක වන දයාශීලි ලියනගේ මහත්මිය සිය තනතුරුවලින් ඉල්ලා අස්වීමත් සමඟම විපක්ෂයේ ප්‍රධානීන් අතර ගැටුම්කාරී තත්ත්වයක් උද්ගත වී ඇතැයි පැවැසේ.එක්සත් ජාතික පක්ෂයේ පුද්ගලයින් ඇතුළු විපක්ෂයේ ප්‍රධානින් කිහිපදෙනකුගෙන් දයාශීලි ලියනගේ මහත්මියට තර්ජන එල්ල වී ඇති බව කියයි.දෙමළ ජාතික සන්ධානයේ නායක ආර්. සම්බන්ධන් සමඟ මාධ්‍යවේදිනිය කළ සම්මුඛ සාකච්ඡාවකින් පසු ඇයට තර්ජනය එල්ල විය.දෙමළ සන්ධානය සමග සරත් ෆොන්සේකා මහතා අත්සන් තැබූ මහා පාවාදීමේ ලියවිල්ල සම්බන්ධව දයාසීලි ලියනගේ මහත්මිය සම්බන්ධන් මන්ත්‍රීවරයාගේ ප්‍රකාශයක් ලංකාදීපයට වාර්තා කර තිබුණි.සිය ඉල්ලා අස්වීම භාර දුන් මොහොතේ සිට නැවැත සේවයට පැමිණෙන ලෙස දයාශීලි මහත්මියට ආයතනය දන්වා ඇතැයි පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=n10011412</link>
    <topic>මවුබිම බෙදා වෙන් කිරීමට තැත් කරනඅධිරාජ්‍යවාදී කුමන්ත්‍රණවලට ඉඩ දෙන්නේ නෑ</topic>
    <author>චමීර ඇල්ලදෙණිය</author>
    <content>දිනූ මේ බිම දෙකඩ කිරීමට වත්මන් රජය කවරදාවත් ඉඩ නොතබන බව අගමැති රත්නසිරි වික්‍රමනායක මහතා පවසයි.මහින්ද චින්තනය මගින් මාතෘ භූමියට ආදරය කරන පිරිසක් බිහිකිරීමට කටයුතු කරන බවත් එමගින් අනාගතයේදී මේරට බෙදා වෙන් කිරීමට තැත්කරන අධිරාජ්‍යවාදී ක්‍රමන්ත්‍රණවලට හිස එසවීමට ඉඩ නොතබන බවත් අගමැතිවරයා කියා සිටියේය.හොරණ මිල්ලෑව ප්‍රාථමික විදුහලේ ඊයේ (13) පැවැති පාසල් උපකරණ බෙදාදීමේ උළෙලකට සහභාගී වෙමින් අගමැතිවරයා මේ බව කියා සිටියේය.අපේ අනාගත පරපුරට හොඳ අධ්‍යාපනයක් ලබා දෙමින් අපේ රටේ ජනතාවගේ මානුෂීය හැඟීම්වලට ඉඩ දෙමින්, පවුල් සංස්ථාව යළිත් වරක් ප්‍රචලිත කිරීමට කටයුතු කරන බව රත්නසිරි වික්‍ර‍්‍රමනායක මහතා පැවසීය.නීති ගරුක හා පන්සිල් රකින සමාජයක් බිහි කිරීමටත්, ජනතාවගේ සහාය උපරිමයෙන් ලබාගෙන දේශීය ආර්ථිකයට මුල්තැන දෙමින් ලෝකයේ දිදුලනම රට බවට පත් කිරීමට මහින්ද චින්තනය තුළින් බලාපොරොත්තු වන බවද හෙතෙම කීවේය.අගමැති රත්නසිරි වික්‍රමනායක මහතා මෙසේද කීවේය. මේරට බෙදී තිබූ යුගයක් තිබුණා. මහින්ද රාජපක්ෂ ජනාධිපතිතුමාගේ නායකත්වයෙන් අපි ත්‍රස්තවාදය මෙරටින් තුරන් කළා. එම බෙදුම්වාදී යුද්ධය නතර කරද්දී විශාල වශයෙන් ජාත්‍යන්තර බලපෑම් ආවා.මේ රට බෙදන්න ජාත්‍යන්තර සංවිධාන කුමන්ත්‍රණ කළා. එහෙත් ඒ සියලු දෙයින්ම අපි ජය ලැබුවා. එහෙත් දැන් මේ දිනූූ බිම දෙකඩ කරන්න දේශීය කුමන්ත්‍රණ හිස ඔසවමින් තිබෙන්නේ. එයට මේ ත්‍රස්තවාදය විනාශ කිරීමේදී උරදුන් හමුදා නායකයා මුල් තැන ගෙන කටයුතු කරනවා.අපි කවදාවත් ජාත්‍යන්තර සංවිධානවලට කැමති නැහැ. රාජ්‍ය නොවන සංවිධානවලට කැමති නැහැ. මොකද ඔවුන් මේ රටේ සංස්කෘතියට, පරිසරයට, ආගමට වින කරනවා.හොඳම උදාහරණය අපි ත්‍රස්තවාදයෙන් මවුබිම බේරා ගැනීමේ සටන ගෙන යන විට මේ රාජ්‍ය නොවන සංවිධාන හිටගෙන හිටියේ ත්‍රස්වාදීන්ගේ පැත්තේ. ඔවුන් එල්.ටී.ටී.ඊ. ය හොඳයි කියලා ජාත්‍යන්තරයේ මතයක් හදන්න උත්සාහ කළා. එවැනි රාජ්‍ය නොවන සංවිධානයකින් තමයි අද එජාපයේ ප්‍රතිපත්ති ප්‍ර‍්‍රකාශය එළිදක්වන්න ආධාර කරලා තිබෙන්නේ. අපේ ආණ්ඩුවට නම් ඔය රටට විනකරන එන්.ජී.ඕ. කාරයින්ගේ සතපහක්වත් එපා.එහෙත් මේ රටට ආදරය කරන රාජ්‍ය නොවන සංවිධාන කිහිපයක් තිබෙනවා. ඔවුන් මේ රටේ සංස්කෘතිය මේ රටේ අධ්‍යාපනය, මේ රටේ සෞඛ්‍ය ගොඩනඟන්න සහයෝගය දෙනවා. අද මේ ළමයින්ට පාසල් උපකරණ ලබාදීමට කටයුතු කරලා තිබෙන්නේ. ගුණ ජන සතුට සංවිධානයයි. එම සංවිධාන මේ රටේ අධ්‍යාපනය නංවාලීමට කටයුතු කර තිබෙනවා. අපි ඔවුන්ව අගය කළ යුතුයි.මේ අවස්ථාවට බස්නාහිර පළාත් සභා මන්ත්‍රී විදුර වික්‍රමනායක, ප්‍රාථමික අධ්‍යාපන අධ්‍යක්ෂ ඩී. වික්‍රම, මිල්ලෑව මහ විදුහලේ විදුහල්පති යු. එල්. පියසිරි ඇතුළු මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001141</link>
    <topic>සමූපකාරයට මීට පෙර නොලැබුණුසහන අපේ රජයෙන් ලබා දුන්නා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>පෞද්ගලික අංශයේ සුපිරි වෙළෙඳසල් සමඟ කරටකර සිටිමින් සමූපකාර කෝප්සිටි වෙළෙඳසල් 363ක් හා ලක් සතොස වෙළෙඳසල් 142ක් අද රටපුරා පවත්වාගෙන යාම නිසා සාමාන්‍ය ජනතාවට මෙන්ම නගරබද ජනතාවටද හිඟයකින් තොරව අත්‍යාවශ්‍ය භාණ්ඩ ලබා ගැනීමට හැකිවුණා.එසේ නොවුණානම් කූට ව්‍යාපාරිකයන් අත්‍යාවශ්‍ය බඩුවල හිඟයක් මවාපාමින් අපව බිත්තියටම තබා හේත්තු කරනු නිසැක යැයි වෙළෙඳ, වානිජ හා පාරිභෝගික කටයුතු පිළිබඳ ඇමැති බන්දුල ගුණවර්ධන මහතා කීය.කෝට්ටේ සමූපකාර සමිති සංගමය මගින්, පිටකෝට්ටේ හංදියේ සමූපකාර ඔසු සලක්, බැද්දගාන හංදියේ මිනි කෝප් සිටි වෙළෙඳ සලක් හා ඇතුල්කෝට්ටේ ප්‍රධාන කාර්යාල සංකීර්ණයේදී ඇඹරුම්හලක් විවෘත කිරීමට සහභාගි වෙමින් ගුණවර්ධන මහතා එසේ පැවැසීය.ඇමැතිවරයා මෙසේද කීය.මහින්ද රාජපක්ෂ රජය බලයට පැමිණෙන විට රටපුරා තිබූ සමූපකාර සංගම් රැසක් ණයබරින් වැසීයාමට ළංවී තිබුණා. මේ බැංකු ණයවලින් නිදහස්වීමට වසර කිහිපයක්ම ණය කපා හැරීමට රජය කටයුතු කළා. මේ වනවිට කොළඹ නගරයට ආසන්න සමූපකාර රැසක්ම ලාභ ලබමින් පවතිනවා.සමූපකාර ව්‍යාපාරය නැංවීම සඳහා පසුගිය අයවැයෙන් සෑම සමූපකාර සංගමයකටම රුපියල් දස ලක්ෂය බැගින් ලබා දුන්නා. සමූපකාරය නැංවීමට සහන රැසක්ද ලබාදීමට රජය පියවර ගත්තා.බැංකු ණය සහන, බදු සහන මීට පෙර සමූපකාරයට ලැබී තිබුණේ නැහැ. නව වසර ඇතුළතදී සමූපකාරය තව තවත් ඉදිරියට යන බවට කිසිදු සැකයක් නැහැ.විදේශ කටයුතු අමාත්‍ය රෝහිත බෝගොල්ලාගම මහතා,විවිධ සේවා සමූපකාර සමිති අද රට පුරා ඇතිවී ජනතාවට විපුල සේවයක් සිදුකරන බව අත්දැකීමෙන් කියන්නට පුළුවන්.සමූපකාර ව්‍යාපාරය ආරක්ෂා කරගෙන ජනතාවත් සමඟ ඉදිරියට ගෙන යා යුතු බව රජයේ අරමුණයි. අවශ්‍ය නවීකරණය ලබාදිය යුතුයි.පසුගිය එජාප රජයේ දුර්වල ආර්ථික ප්‍රතිපත්තිය නිසා සමූපකාර තොග වෙළෙඳ ආයතන යටතේ තිබූ සතොස වෙළෙඳසල් වසා දැම්මා. කිසිම සැලැසුමක් නැතිව රෑ එළිවෙනතුරු ඒවා විවෘතව තැබීම එක් හේතුවක් වුණා. රාජගිරියේ බජට් ෂොප් එක නැවත විවෘත කිරීමට ඇති හැකියාව පිළිබඳව මා සොයා බලනවා.අද එය වසා දමා තිබීම කෝට්ටේ ජනතාවට කරන අසාධාරණයක් ලෙස මා දකිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001142</link>
    <topic>කලට - වේලාවට ලියුම්ලැබෙන්නේ නැතිව කරදර</topic>
    <author>ඉත්තෑපාන සමූහ කුමුදු ජයසේකර</author>
    <content>ඉත්තෑපාන ප්‍රදේශවල තැපැල් සේවාව අවිධිමත් ලෙස පවත්වාගෙන යෑම නිසා මහජනතාව තම සම්මුඛ පරීක්ෂණවලට සහභාගීවීමට නොහැකි තත්ත්වයක් උදාවී ඇති බව ඔවුහු පවසති.මතුගම ප්‍රධාන තැපැල් කාර්යාලයෙන් පාලනයවන පන්නිල ගම්මන, ඉත්තෑපාන, හල්වල යන තැපැල් ස්ථානවලට තැපැල් මලු ගෙනයන බස් රථය අක්‍රමවත්ව ධාවනය වීම නිසා මේ ප්‍ර‍්‍රදේශවල ජනතාවට තමන්ගේ ලිපි ලේඛන මගින් ලැබෙන පණිවුඩ අතපසු වීම නිසා දුෂ්කරතා රැසකට මුහුණ පෑමට සිදුව ඇත.මේ හේතුව නිසා පසුගිය දිනවල ශ්‍රී ලංකා මහ බැංකුව මගින් පවත්වන ද සුළු සේවක තනතුරු සඳහා පවත්වනලද සම්මුඛ පරීක්ෂණවලට අදාළ ලිපි ලේඛන කලට - වෙලාවට නොලැබීම නිසා ඔවුනට ඒවාට සහභාගී වීමට නොහැකිවී තිබේ.තැපැල් මලු ගෙන යන බස් රථය පිළිබඳ කාලාන්තයරක් තිස්සේ විවිධ ජනමාධ්‍ය මගින් වගකිවයුත්තන් සඳහා දැනුම්වත් කිරීම් කළද ඒවා බීරි අලින්ට වීණා ගායනා කිරීමක් පමණක්වී ඇතැයි ප්‍රදේශවාසීහු චෝදනා කරති.මේ නිසා එකවර තැපැල් මලු විශාල ප්‍රමාණයක් ප්‍රවාහනය කිරීමට සිදුවීම නිසා බස්රථ සේවකයන්ට අපහසුතා මතුවී තිබේ.ඉත්තෑපාන ප්‍රදේශවලට තැපැල් මලු ගෙන යන බස් රථය විධිමත් පරිදි ධාවනය කොට යහපත් තැපැල් සේවාවක් ජනතාවට ලබා දී අපසුතා දුරුකර දෙන ලෙස ඔවුහු ඉල්ලීමක් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001143</link>
    <topic>මිල්ලනියේ වසම් 10කටග්‍රාම නිලධාරීන් නැහැ</topic>
    <author>හල්තොට සමූහ</author>
    <content>මිල්ලනිය ප්‍රාදේශීය ලේකම් බල ප්‍රදේශයට අයත් ග්‍රාම සේවා වසම් 44 සඳහා දැනට අනුයුක්ත කර ඇත්තේ නිලධාරීන් 33 දෙනකු පමණක් බැවින් වසම් 10ක් සඳහා නිලධාරී හිඟයක් පවතින බව ප්‍රාදේශීය ලේකම් ඩබ්ලිව්. ඒ. ධම්මික රාජපක්ෂ මහතා පැවැසීය.මේ හේතුව නිසා වසම් 2ක් සඳහා වැඩබලන නිලධාරීන් ලෙසට වසම් දෙකක රාජකාරී ඉටු කිරීමට සමහර නිලධාරීන්ට සිදුවී ඇති බැවින් ඔවුන් බොහේ අපහසුතාවලට පත්ව සිටිති. අදාළ වසම්වලින් සේවය ලබා ගැනීමට පැමිණෙන ජනතාවට ද තම ගැටලු නිරාකරණය කර ගැනීමේ දී දුෂ්කරතාවලට මුහුණ දීමට සිදුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001144</link>
    <topic>දොම්පේ ප්‍රදේශයට මහා ගෙවතු තරගයක්</topic>
    <author>දොම්පේ සමූහ</author>
    <content>අපි වවමු - රට නඟමු සංකල්පය යටතේ මේ වසර වෙනුවෙන් දොම්පේ මැතිවරණ කොට්ඨාසයේ මහා ගෙවතු වගා තරගයක් ආරම්භ කර තිබේ.දොම්පේ ප්‍රාදේශීය ලේකම් කාර්යාලය, දොම්පේ ගොවිජන සේවා ප්‍රාදේශීය කාර්යාලය සහ වෑකේ ගොවි ජන සේවා ප්‍රාදේශීය කාර්යාලයත් ඒකාබද්ධව මෙය ඇරැඹේ.2009 / 2010 මහා කන්නය ඉලක්ක කරගෙන ඇරැඹි මෙය රාජ්‍ය හා පෞද්ගලික වශයෙන් පවත්වාගෙන යනු ලැබේ.ගිය වර්ෂයේ පවත්වනු ලැබූ රාජ්‍ය ගෙවතු වගා තරගයෙන්, දොම්පේ ගොවි ජන සේවා ප්‍රාදේශීය කාර්යාලයට සමස්ත ලංකා තෙවන ස්ථානය හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001145</link>
    <topic>කැලණිය ප්‍රා. සභාව නගර සභාවක් කිරීමට අවධානය</topic>
    <author>කැලණිය සමූහ</author>
    <content>කැලණිය ප්‍රාදේශීය සභාව නගර සභාවක් බවට පත්කිරීමේ අවශ්‍යතා පිළිබඳ කැලණිය ප්‍රාදේශීය සභාව පළාත් පාලන ඇමැතිගේ අවධානය යොමු කැර තිබේ.කැලණිය ප්‍රාදේශීය සභා බල ප්‍රදේශයට ග්‍රාම සේවා වසම් 22ක් වැනි විශාල භූමි ප්‍රදේශයක් අයත්වේ.නාගරික සංවර්ධන අධිකාරියේ නව නගර සංවර්ධන සැලැසුම යටතේ කිරිබත්ගොඩ සහ කැලණිය අංගසම්පූර්ණ නගර බවට සංවර්ධනය වෙමින් පවතී.කම්කරු ඇමැති කැලණිය ශ්‍රී. ල. නි. ප. ප්‍රධාන සංවිධායක ආචාර්ය මර්වින් සිල්වා මහතාගේ මූලිකත්වයෙන් මේ නගර සංවර්ධනය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001146</link>
    <topic>ජල කරාමයසවි නොකිරීමෙන්ජනතාව අසීරුවේ</topic>
    <author>ගෝනපොල සමූහ</author>
    <content>හොරණ මධ්‍යම බස්නැවතුම් පළ භූමිය අද්දර පිහිටුවා තිබූ පොදු ජල කරාමය ඉවත් කර කලක් ගතව ඇතත් එම ජල කරාමය නැවත සවි කිරීමට අදාළ අංශ මෙතෙක් පියවර නොගැනීමෙන් එම බස්නැවතුම්පළ ආසන්නයේ පිහිටි කුඩා ආහාරපාන අලෙවි සල්වලට සහ දිනපතා හොරණ නගරය වෙත පැමිණෙන ජනතාව අසීරුවට පත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=r1001147</link>
    <topic>දිනමිණ හෙළිදරව්වෙන් පසුමාර්ගය පිළිසකර කැරේ</topic>
    <author>ඡායාරූපය : හොරණ සමූහ - බන්ධුල ආර්. ගුලවත්ත</author>
    <content>මාර්ග අංක 120 හොරණ - කොළඹ මහා මාර්ගයේ ගෝනපොල හන්දිය පෙදෙස වාහන ධාවනයට ඉතා අපහසු ආකාරයෙන් අබලන් වී ඇති බව දිනමිණ මගින් පෙන්වා දීමේ ප්‍රතිඵලයක් ලෙස අගමැති රත්නසිරි වික්‍රමනායක මහතාගේ අවධානය යොමු වීමෙන් පසු එම මාර්ග සංවර්ධනය කර ඇති අයුරුයි මේ.මේ මාර්ග ප්‍රතිසංස්කරණය සාර්ථක වීම සඳහා දෙපස කාණු පද්ධතිය ද විධිමත්ව සකස් කළ යුතුයැයි ප්‍රදේශයේ ජනතාව අගමැති රත්නසිරි වික්‍රමනායක මහතාගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001141</link>
    <topic>තුන්කොන් කුසලානය ශ්‍රී ලංකාවට</topic>
    <author/>
    <content>විශිෂ්ට පිතිහරඹයක නිරතවූ මහේල ජයවර්ධන නොදැවී ලකුණු 71ක් රැස් කරමින් ඉන්දියාව සමඟ ඊයේ රාත්‍රී බංග්ලාදේශයේ ඩකා නුවර පැවැති තුන්කොන් ක්‍රිකට් තරගාවලියේ අවසන් මහා තරගයෙන් කඩුලු 6 ක ජයක් ශ්‍රී ලංකාවට හිමි කර දීමට සමත් වූයේය.ඉන්දීය පිල ලබාදුන් ලකුණු 246ක ඉලක්කය හඹා ගිය ශ්‍රී ලංකා පිලේ පළමු කඩුල්ල ලෙස උපුල් තරංග තරගයේ පලමු ඕවරයේ දීම ලකුණු නොලබා දැවී ගිය මොහොතේ ඩිල්ෂාන්ට එකතු වූ නායක කුමාර් සංගක්කාර දෙවැනි කඩුල්ල සඳහා ලකුණු 93ක සම්බන්ධතාවයක් ගොඩ නගමින් ලකුණු 55 ක් රැස් කෙළේය.සංගක්කාරගේ අර්ධ ශතකය මේ තරගමාලාවේ ඔහු ලැබූ සිව්වැනි අර්ධ ශතකය වූ අතර ඔහු තරගමාලාවේ වීරයා සම්මානය සමඟ සුපිරි ටාටා ජීප් රථයට හිමිකම් කීමට සමත්විය.තිලකරත්න ඩිල්ෂාන් පන්දු 54 කදී හතරේ පහර 8 ක් සමඟ ලකුණු 49ක් රැස් කළේය. ඔහුගේ දැවීයාමෙන් පසුව පිටියට පිවිසි මහේල ජයවර්ධන කිසිදු කළබලයකින් තොරව පන්දුවට පහර දෙමින් ශ්‍රී ලංකා පිල ජයග්‍රහණය කරා මෙහෙයවූයේ ය.මහේලගේ අර්ධශතකයට හතරේ පහර 5 ක් ඇතුලත් වූ අතර ඔහු පන්දු 81 කට මුහුණ දුන්නේය. පන්දු යැවීමේදී හර්බජන් සිං ලකුණු 41කට කඩුලු 2 ක් ලබා ගත්තේය.තරගයේ වීරයා සම්මානය හිමිවූයේ නුවන් කුලසේකරට ය.කාසියේ වාසිය දිනූ ශ්‍රී ලංකා පිලේ නායක කුමාර් සංගක්කාර පළමුවෙන් පන්දුවට පහරදීමට ඉන්දීය පිලට අවස්ථාව ලබා දුන්නේය. ඉන්දීය ඉනිමේ ප්‍රථම ඕවරයේ තුන්වැනි පන්දුවේදී ගෞතම් ගාම්භීර් ලකුණු ලබා ගැනීමටත් පෙර දවාලීමට නුවන් කුලසේකර සමත්වූවේය. ගාම්භීර් දැවීගියේ කුලසේකර යැවූ පන්දුව කෙළින්ම කඩුල්ලේ වැදීමෙන්ය.අනතුරුව කඩුලු දඩයම අරඹමින් ඉන්දීය පිලේ පළමු කඩුලු 5 ලකුණු 60ක් තුල බිඳ හෙලීමට ශ්‍රී ලංකා පිලේ වේගපන්දු යවන කුලසේකර සහ චානක වෙලගෙදර සමත්වූහ. කුලසේකර යැවූ පන්දුවකට ඉන්දීය නායක මහේන්ද්‍ර සිං දෝනි ලබාදුන් උඩපන්දුව රැක ගැනීමත් සමග කුමාර් සංගක්කාර එක්දින තරග දිවියේ උඩ පන්දු 300ක් රැකගත් ලොව තුන්වැනි කඩුලු රකින්නා ලෙස වාර්තාපොතට එක්වූයේය.මෙම ලැයිස්තුවේ ප්‍රථම ස්ථානයට ඕස්ට්‍රේලියාවේ ඇඩම් ගිල්ක්‍රිස්ට්ද දෙවැනි තැනට දකුණු අප්‍රිකාවේ මාක් බවුචර් ද පත්ව සිටිති.කෙසේ වුවද ඉන්දීය පිලට යම් අස්වැසිල්ලක් ලබාදීමට සුරේෂ් රයිනා සහ රවීන්ද්‍ර ජඩේජා සමත්වූහ. ඔවුහු 6 වැනි කඩුල්ල සඳහා ලකුණු 106ක සම්බන්ධතාවක් ගොඩ නැගූහ. පන්දු යැවීමේදී නුවන් කුලසේකර ලකුණු 48කට කඩුලු 4 ක්ද, චානක වෙලගෙදර ලකුණු 53කට කඩුලු 3ක්ද දවාලීමට සමත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001142</link>
    <topic>බියෙන් සැකෙන් තොරව දැන් රටේ ඕනෑම තැනක ක්‍රිකට් ගහන්න අපට පුළුවන්</topic>
    <author>ධනුෂ්ක ගොඩකුඹුර, භක්ති මෙන්ඩිස්, ජගත් ප්‍රේමචන්ද්‍ර සහ අම්බලන්ගොඩ සමූහ අම්බලන්ගොඩ සිට . . .</author>
    <content>අප රටක් ලෙස ඉතා අවදානම් අවදියක සිටිය දී මේ රට බේරා ගැනීමට පෙරමුණ ගත්තේ අතිගරු ජනාධිපති මහින්ද රාජපක්ෂ මහතා බැවින් අප ඔහුට ණය ගැති බවත් මේ තීරණාත්මක අවස්ථාවේ දී එතුමා නැවත වරක් ජනාධිපති කරවීමට කටයුතු කිරීම අපගේ යුතුකමක් සහ වගකීමක් බවත් ශ්‍රී ලංකා ක්‍රිකට් කණ්ඩායමේ හිටපු නායක ප්‍රවීණ ක්‍රිකට් ක්‍රීඩක සනත් ජයසූරිය පැවසීය.ජයසූරිය එසේ පැවැසුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (12) අම්බලන්ගොඩ මහජන පිටියේ පැවැති එක්සත් ජනතා නිදහස් සන්ධාන මැතිවරණ වේදිකාවට පිවිසෙමිනි.මේ රටේ නිදහසේ ක්‍රීඩා කිරීමට හැකි වාතාවරණයක් උදාකර දීම පිළිබඳ කෘතගුණ දැක්වීමට සියලුම ක්‍රීඩක ක්‍රීඩිකාවන් මේ වන විට ජනාධිපති මහින්ද රාජපක්ෂ මහතා වටා එක්ව ඇති බව ද ජයසුරිය පැවසුවේය.තවදුරටත් කතා කළ සනත් ජයසූරිය මහතා මෙසේද පැවසීය. ‘මම පළමු වතාවටයි මේ වගේ රැස්වීමක කතා කරන්නේ. මීට ප්‍රථම ක්‍රීඩාංගණ වලදී කතා කර තිබුණත් මේ තරම් ජන පිරිසක් ඉදිරියේ කවදාවත් කතා කරලා නෑ’ ‘මම මාතර ඉඳලා ක්‍රිකට් ගහන්න කොළඹ ගියේ මේ ක්‍රීඩාංගණය පසු කරලා.එදා අපි කොළඹ ගිහිල්ලා නැවත ගෙදර එනතුරු විශ්වාසයක් තිබුණේ නෑ. කොයිවෙලේ බෝම්බයක් පිපිරෙයි ද අපේ ජීවිතවලට අනතුරක් වෙයි ද කියලා විශ්වාසයක් නැතිවයි අපි ඒ දවස්වල ජීවත් වුණේ’ ‘එදා මහින්ද රාජපක්ෂ මහතා ජනාධිපති වුණ දා මට හිතුණා ජනාධිපතිතුමාට මේ බිහිසුණු යුද්ධය නිමා කරන්න පුළුවන් වෙයි කියලා.අද අපිට නිදහසේ මේ රටේ ජීවත් වෙන්න ඉඩ ලබා දීමට ජනාධිපතිතුමාට හැකි වුණා. අපේ බය නැති කළා. දැන් අපිට මේ රටේ ඕනෑම තැනක ගිහිල්ලා ක්‍රිකට් ගහන්න පුළුවන්. ක්‍රීඩා කරන්න පුළුවන්. ඒ වගේම ඕනෑම රටක කණ්ඩායමකට මේ රටට බය නැතිව ඇවිත් ක්‍රීඩා කරන්න පුළුවන්. එදා සංචාරක ව්‍යාපාරයට බාධා තිබුණා. නමුත් අද ඒ තත්ත්වයන් නෑ’.‘මේ නිදහස ලබා දුන් ජනාධිපතිට කෘතගුණ සැලකීම අපේ යුතුකමක්. එතැනදී අම්බලන්ගොඩ ජනතාවට විශාල වගකීමක් තිබෙනවා. ඒ වගේ ම මේ රටේ සෑම පුරවැසියෙක්ටම වගකීමක් පැවරී තිබෙනවා. මගේ සහයෝගය ජනාධිපති මහින්ද රාජපක්ෂ මහහතාට ලබා දෙනවා වගේම ඔබේ සහයෝගයත් මේ මාසේ 26 වැනිදාට මහින්ද රාජපක්ෂ මහතාට ලබා දෙනු ඇතැයි මම විශ්වාස කරනවා’ යැයිද සනත් ජයසූරිය වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001143</link>
    <topic>ක්‍රීඩා රැසකට හපන් සකුරා සෙව්වන්දි</topic>
    <author>බිංගිරිය මධ්‍යම සමූහඒ. එම්. සරත් කුමාර</author>
    <content>කුරුණෑගල මලියදේව බාලිකා විද්‍යාලයේ ඉගෙනුම ලබන එස්. ජී. සකුරා සෙව්වන්දි සුභසිංහ දැරිය ක්‍රීඩා ක්‍ෂේත්‍රයේ විවිධ දස්කම් දක්වමින් මේ වන විට සම්මාන රැසක් හිමිකර ගෙන තිබේ.ඇය අධ්‍යාපන අමාත්‍යාංශය සහ පාපන්දු සම්මේලනය විසින් සංවිධානය කරන ලද 2009 වසරේ අවුරුදු 15න් පහළ පාපන්දු තරගාවලියේ සමස්ත ලංකා සූරතාව දිනාගත් කුරුණෑගල මලියදේව බාලිකා විද්‍යාලයේ පාපන්දු කණ්ඩායමේ ගෝල් රකින්නිය වන අතර එම තරගාවලියේ දක්‍ෂතම ගෝල් රකින්නිය ලෙසද තේරී පත්වූ අතර එම තරගාවලියේ විශේෂතම සිද්ධිය වූයේ ඇය විසින් එල්ල කරන ලද පා පහරකින් ගෝලයක් වාර්තා කිරීමයි.තවද ඇය 2009 වසරේ කුරුණෑගල දිස්ත්‍රික් මලල ක්‍රීඩා තරගාවලියේදී හෙල්ල සහ යගුලිය විසි කිරීමේ තරගවලින් ප්‍රථම ස්ථානයද කුරුණෑගල දිස්ත්‍රික් රතුකුරුස මලල ක්‍රීඩා තරගාවලියේදී 2009 වසරේ යගුලිය දැමීම, කවපෙත්ත සහ හෙල්ල විසි කිරීමේ තරගවලින් ප්‍රථම ස්ථානයද දිනා ගැනීමට සමත් වූවාය. 2009 වසරේ වයඹ පළාත් නෙට්බෝල් අවුරුදු 15න් පහළ සූරතාව දිනාගත් කණ්ඩායමේ සාමාජිකාවකි.සකුරා සෙව්වන්දි දැරිය කුලියාපිටිය පොලිස් අධිකාරී කාර්යාලය මගින් 2006 වසරේ පවත්වන ලද නෙට්බෝල් තරගාවලියේ සහ සමෘද්ධි අධිකාරිය මගින් 2007 වසරේ පවත්වන ලද නෙට්බෝල් තරගාවලියේ සූරතාව දිනාගත කණ්ඩායම්වල ක්‍රීඩාවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001144</link>
    <topic>ජර්මානු බොක්සිං සූරයාට මාස 16ක සිර දඬුවමක්</topic>
    <author/>
    <content>ලයිට් හෙවිවේට් සූර ජාගන් බ්‍රැමර්න්ගේ තරග දිවිය නිමාවට පත්වීමේ ලකුණු පෙන්නුම් කරමින් ඔහුට මාස 16ක සිර දඬුවමක් පනවා තිබේ.2008 වසරේ මැයි මාසයේදී මිනිසකුට පහරදීම සහ කාන්තාවකට පහර දී නාසය බිඳ දැමීමේ හේතුවෙන් මීට පෙර දෙවතාවකදීම සිර දඬුවම් විඳි බ්‍රැමර් මෙවර ද පහරදීමක් සම්බන්ධ සිර දඬුවමකට යටත්ව සිටියි.රුසියාවේ දිමිත්‍රි සුකොට්ස්කි පරදවා බ්‍රැමර්, සිය කිරුළ රැක ගත්තේ පසුගිය මාසයේදී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001145</link>
    <topic>වාණිජ බැංකු පිලට ක්‍රිකට් ජය</topic>
    <author/>
    <content>වාණිජ බැංකුව හා රයිගම් මාර්කටින් අතර බ්ලූම්ෆීල්ඩ් ක්‍රීඩා පිටියේ පැවති ක්‍රිකට් තරගය ජය ගැනීමට වාණිජ බැංකු පිල සමත් විය.රයිගම් පිල :- සියලු දෙනාම දැවී 185 (ඕවර 49.4)අනුරාධ රාජපක්ෂ 35 ට 4, අචේල රණසිංහ 31 ට 2)වාණිජ බැංකු පිල : කඩුලු 8ට 186 (ඕවර 39.5)අනුරාධ රාජපක්ෂ 63, ලක්ෂාන් සමරසේන 41, ගිම්හාන් දිසානායක 38</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001146</link>
    <topic>‘රන් කැකුළු’ පළමු කොටසේතෙවැනි තැන රාජකීය විදුහලට</topic>
    <author/>
    <content>අන්තර් පාසල් වයස 13 න් පහළ පළමු කොටසේ ක්‍රිකට් තරගාවලියේ තෙවැනි ස්ථානය තීරණය කිරීම සඳහා වූ තරගයෙන් පාණදුර රාජකීය විදුහල ලකුණු 88කින් පරාජය කරමින් තරගාවලියේ තෙවැනි ස්ථානය දිනා ගැනීමට කොළඹ රාජකීය විදුහල සමත් විය.කොළඹ රාජකීය විදුහල කඩුලු 07ට 299 (පන්දු වාර 50) , තිරාන් ධනපාල 23, හසිත සමරසිංහ 46 , මලිත් කාරියවසම් 24, ගීෂාත් පණ්ඩිතරත්න 47 , චාමික කරණාරත්න 56, මිනුර පුංචිහේවා නොදැවී 20 , නිමේෂ් ප්‍රනාන්දු 2 / 52පාණදුර රාජකීය විදුහල සියල්ලන් දැවී 211 , (පන්දුවාර 46.1) මධුරජිත් ඩයස් 58, නිමේෂ් ප්‍රනාන්දු 38 , විහඟ සත්සර 18, මිනුර පුංචිහේවා 2 / 50 , හසිත සමරසිංහ 2 / 27, ලසිත් ඇඹුල්දෙනිය 3 /31</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001147</link>
    <topic>මහාරාෂ්ට ප්‍රාන්තයෙන් ඕස්ට්‍රේලියානු ක්‍රීඩකයන්ට අනතුරු ඇඟවීමක්</topic>
    <author>නවදිල්ලි (ඒ. එෆ්. පී.)</author>
    <content>ඕස්ට්‍රේලියාවේදී ඉන්දීය ජාතිකයින්ට එල්ල වන විවිධ තර්ජන සහ ප්‍රහාර නිසා ඕස්ට්‍රේලියානු ක්‍රිකට් ක්‍රීඩකයන්ට ඉන්දීය භූමිය තුළ ක්‍රීඩාවේ නිරතවීමෙන් වළකින ලෙස මුම්බායි ප්‍රබල දේශපාලන පක්‍ෂයක් අනතුරු අඟවා තිබේ.මුම්බායි ප්‍රධාන අගනුවර කොටගත් මහාරාෂ්ට ප්‍රාන්තයේ ක්‍රීඩාවේ නිරතවීම ඕස්ට්‍රේලියානු ක්‍රිකට් ක්‍රීඩකයින්ට තහනම් බැව් වාමාංශික ශිව්සේනා පක්‍ෂයේ ප්‍රධානී බාල් තාකරේ ප්‍රකාශ කළේය.”ඕස්ට්‍රේලියානුවන්ට මුම්බායේ හෝ මහාරාෂ්ට ප්‍රාන්තයේ හෝ ක්‍රීඩා කිරීමට අපි අවසර දෙන්නේ නෑ. ඉන්දියානුවන්ට ඕස්ට්‍රේලියාවේදී සිදුවන තර්ජන හා ප්‍රහාර නතර කරනතුරු අපේ බුරුලක් නෑ” තාකරේ පැවසුවේය.21 හැවිරිදි නිතින් ගාර්ග් නමැති ඉන්දීය ජාතිකයා පසුගිය සතියේ මෙල්බෝර්න් නුවර දී ඝාතනයට ලක්විය. එමෙන්ම පසුගිය මාස 18 ක කාලය තුළ මෙල්බෝර්න් නුවර අධ්‍යාපනයේ යෙදී සිටින සිසුන්ට බොහෝ තාඩන පීඩනවලට ලක්වීමට සිදුවිය.ඉන්දීය පි‍්‍රමියර් ලීග් තරගමාලාවට සහභාගි වීම සඳහා ඕස්ට්‍රේලියානු නායක රිකී පොන්ටින්, ඇන්ඩෲ සිමන්ස්, මැතිව් හේඩ්න්, ෂේන් වොට්සන් මාර්තු මාසයේදී ඉන්දියාවට පැමිණීමට නියමිතය.මහාරාෂ්ට ප්‍රාන්තයේ ප්‍රධානතම නගර දෙකක් වන මුම්බායේ සහ නාග්පූර් හි මේ තරගමාලාවේ තරග ගණනාවක්ම පැවැත්වීමට නියමිතය.අන්තර් පාසල් වයස 13 න් පහළ පළමු කොටසේ ක්‍රිකට් තරගාවලියේ තෙවැනි ස්ථානය තීරණය කිරීම සඳහා වූ තරගයෙන් පාණදුර රාජකීය විදුහල ලකුණු 88කින් පරාජය කරමින් තරගාවලියේ තෙවැනි ස්ථානය දිනා ගැනීමට කොළඹ රාජකීය විදුහල සමත් විය.කොළඹ රාජකීය විදුහල කඩුලු 07ට 299 (පන්දු වාර 50) , තිරාන් ධනපාල 23, හසිත සමරසිංහ 46 , මලිත් කාරියවසම් 24, ගීෂාත් පණ්ඩිතරත්න 47 , චාමික කරණාරත්න 56, මිනුර පුංචිහේවා නොදැවී 20 , නිමේෂ් ප්‍රනාන්දු 2 / 52පාණදුර රාජකීය විදුහල සියල්ලන් දැවී 211 , (පන්දුවාර 46.1) මධුරජිත් ඩයස් 58, නිමේෂ් ප්‍රනාන්දු 38 , විහඟ සත්සර 18, මිනුර පුංචිහේවා 2 / 50 , හසිත සමරසිංහ 2 / 27, ලසිත් ඇඹුල්දෙනිය 3 /31</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001148</link>
    <topic>නාලන්ද විදුහලට ඉනිමක සහ ලකුණු 20ක ජයක්</topic>
    <author/>
    <content>අදීෂ නානායක්කාරගේ විශිෂ්ට ශතකය සහ රොෂාන් ධනුෂ්කගේ සුපිරි පන්දු යැවීමේ හේතුවෙන් අන්තර් පාසල් 19 න් පහළ ක්‍රිකට් තරගමාලාව යටතේ ලුම්බිනි විද්‍යාලය ඉනිමකින් සහ ලකුණු 20 කින් පරාජ්‍ය කිරීමට නාලාන්දා විද්‍යාලයීය පිල සමත්විය.පළමුව පන්දුවට පහරදුන් නාලන්දා පිල වෙනුවෙන් අදීෂ ලකුණු 123 ක් රැස් කිරීමට සමත් වූ අතර, ඊට හයේ පහර 5 ක් සහ හතරේ පහර 10 ක් ඇතුලත් විය.ලුම්බිණි විදුහල් පළමු ඉනිමේදී ලකුණු 75 කට කඩුලු 3 ක් බිඳ හෙලූ නාලන්දාවේ දකුණත් පිට දඟ පන්දු යවන ක්‍රීඩක රොෂාන් ධනුෂ්ක දෙවැනි ඉනිමේදී ලකුණු 23 කට කඩුලු 5 ක් බිඳ දැමීමට සමත්වූවේය. නිපුන් කරුණානායක ලුම්බිණි පළමු ඉනිමේ කඩුලු 4 ක්, ලකුණු 30 කට දවාලීමට සමත් වූවේය.නාලන්ද පළමු ඉනිම - 222 - අදීෂ නානායක්කාර 123, (ආර්. සඳරුවන් 38/3, වී. සංජය 57/3)ලුම්බිණි පළමු ඉනිම - 91 (නිපුන් කරුණානායක 30/4, රොෂාන් ධනුෂ්ක 75/3) සහ දෙවැනි ඉනිම 111 - එච්. මධුසංඛ 38, ආර්. සඳරුවන් 29 (රොෂාන් ධනුෂ්ක 23/5, එස්. තෙන්නකෝන් 21/3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=s1001149</link>
    <topic>විස්සයි-20 කාන්තා ක්‍රිකට් සූරතාව කෝල්ට්ස් පිලට</topic>
    <author>ෆවුස් මොහොමඩ්</author>
    <content>අන්තර් සමාජ පන්දු වාර විස්සයි – 20 කාන්තා ක්‍රිකට් තරගමාලාවේ අවසාන මහා තරගයෙන් කුරුණෑගල කාන්තා පිල පරදවා කඩුලු 5 ක ජයක් ලබමින් සූරතාව දිනා ගැනීමට කෝල්ට්ස් කාන්තා පිල සමත්විය.එන්. සී. සී. පිටියේදී පැවැති මේ තරගයේ දී පළමුව පන්දුවට පහරදුන් කුරුණෑගල පිල ලකුණු 86 කට සීමා කිරීමට කෝල්ට්ස් පිලේ චමනී සෙනෙවිරත්න (22/3) සහ හිරුකා ප්‍රනාන්දු 3/4 සමත් වූහ.කුරුණෑගල පිල වෙනුවෙන් දක්‍ෂ පිති හරඹයක නිරත වු චතුරානී ගුණවර්ධන නොදැවී ලකුණු 51 ක් රැස් කිරීමට සමත්වූවා ය. පන්දු 50 කට මුහුණ දුන් චතුරානි හතරේ පහර 5ක් එල්ල කළාය.පිළිතුරු ඉනිම ක්‍රීඩා කරමින් කෝල්ට්ස් පිල කඩුලු 5 කට ලකුණු 87 ක් ලබමින් ජයග්‍රහණ හිමිකර ගත්තේ පන්දු ඕවර 3 ක් ඉතිරිව තිබියදීය. උදේශිකා ප්‍රබෝධනී හයේ පහර 2 ක් සහ හතරේ පහර 2 ක සමඟ නොදැවී ලකුණු 29 ක් රැස් කළාය.කුරුණෑගල පිල - 86/9 (ඕවර 20) චතුරානී ගුණවර්ධන නොදැවී 51, (හිරුනි ප්‍රනාන්දු 3/4, චාමනී සෙනෙවිරත්න 22 /3)කෝල්ට්ස් පිල - 87/5 (ඕවර 17) උදේශිකා ප්‍රබෝධනී නොදැවී 29 (දීපිකා සුභසිංහ 21/2)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=f1001141</link>
    <topic>පළපුරුදුදේශපාලනඥයකුගේ ක්‍රමානුකූල ගමනක් යහපත් දැක්මක්</topic>
    <author>රාමන්</author>
    <content>‘ඔබ දන්නවා මගේ පාලන කාලය වසර හතරක් වුණත් එයින් මාස 8 ක් හැර මුළු කාලයම ගෙවුණේ ලෝකයේ දරුණුම ත්‍රස්තවාදයට මුහුණ දෙන්න. උදෑසන මම අවදි වුණේ මවුබිම එක්සේසත් කිරීමේ දහසක් ගැටලු මනසේ තබාගෙන. එම නිසා රටේ සමහර පෙරමුණුවල සටන් කරන්න තිබුණු ඉඩ කඩ මට අහිමි වුණා. දෙසැම්බර් 27 දා සිට මගේ මුළු කාලයම වැය වන්නේ එකම අරමුණකට. දූෂණයෙන් තොර කාර්යක්‍ෂම රටක් ගොඩ නගන්න. ඒක දැවැන්ත සටනක් බව මතක තියා ගන්න ඕනෑ. දූෂණය තුරන් කරන්න ගැට කපන්නාගේ න්‍යායයෙන් බෑ. පාතාලය මෙල්ල කළ වේගයෙන් ම කොටි මෙල්ල කළ වේගයෙන්ම ඒ කටයුත්ත සිදු වෙනවා.ජනාධිපති මහින්ද රාජපක්ෂ මෙම ප්‍රකාශය කළේ ‘මහින්ද චින්තන ඉදිරි දැක්ම’ ප්‍රතිපත්ති ප්‍රකාශනය ඉදිරිපත් කරමින්. ඉහත සඳහන් ප්‍රකාශය ඔහු ටිකක් බර කරල කියපු ආකාරයක් තමයි පෙනුණේ. මෙමගින් තමන්ගේ දෙවැනි ධූරකාලයේ වැඩි අවධානය යොමු කරන ඉසව්ව ඔහු නිවැරැදිව සටහන් කළා.වෙන විදියකින් ජනාධිපතිවරයා අවධාරණයෙන් සඳහන් කළේ නාස්තිය, දූෂණය පිටු දකින යහපාලයක් ගැන. එය ඔහු සිය ප්‍රතිපත්ති ප්‍රකාශනයට ද ඇතුළත් කර තිබෙනවා. ‘කාලාන්තරයක් තිස්සේ සමාජය වෙලාගෙන පැවැති වංචාව, දූෂණය හා අක්‍රමිකතා මුළුමනින් ම මෙරටින් තුරන් කොට සිදු වූ අපරාධ පාලනය කොට සාරධර්ම වලින් පිරිපුන් රටක් ගොඩ නැගීම මගේ ඒකායන අරමුණයි. සියලුම ආකාරයේ වංචා දූෂණ වැළැක්වීම සඳහා නව ව්‍යවස්ථා සංශෝධනය යටතේ දේශපාලන පක්ෂපාතිත්වයෙන් තොර ස්වාධීන බුද්ධිමතුන්ගෙන් යුත් මණ්ඩලයක් පත් කරමි.නව පාර්ලිමේන්තුවේ පළමු පනත වශයෙන් රජයේ සංස්ථා, මණ්ඩල සහ මූල්‍ය ආයතනවල දූෂණ, වංචා සහ අක්‍රමිකතා වැළැක්වීම සඳහා මෙන්ම ටෙන්ඩර් පරිපාටි උල්ලංඝනය කිරීම් නතර කිරීම සඳහා සහ ඒ පිළිබද තොරතුරු ජනතාවට ලබා ගැනීමට පහසුවන විශේෂ විධි විධාන පනතක් ඉදිරිපත් කරමි.එතැන් සිට මාස 3 ක් තුළ මේ සම්බන්ධයෙන් පවතින ආයතනික සහ නීතිමය රාමුව ශක්තිමත් කර ක්‍රියාවට නැංවීම ආරම්භ කරමි.ග්‍රාමීය මට්ටමේ සංවර්ධන කටයුතු සඳහා යොදවන රාජ්‍ය අරමුදල් පරිහරණය කිරීමේ විනිවිදභාවය තහවුරු කිරීම සඳහා ප්‍රදේශයේ ජනතාවගේ විශ්වාසය දිනා ගත් පුද්ගලයන් සහ ආගමික නායකයන්ගෙන් සමන්විත කමිටුවක් ජන සභා ලේකම් කාර්යාල මට්ටමින් පත් කිරීම සඳහා අවශ්‍ය නීතිමය රාමුව සකස් කරමි.මේ සම්බන්ධයෙන් ජනාධිපතිවරයා සිය දෙවැනි ධුර කාලය තුළ ඊට ප්‍රමුඛත්වය දී රාජ්‍ය යාන්ත්‍රණය මෙහෙයවීමට සූදානම්.එතුමා ඉතා නිවැරැදිව සඳහන් කරන්නේ වසර 4 ක් තුළ ප්‍රමුඛත්වය දී තිබුණේ 30 අවුරුදු යුද්ධය නිමා කිරීමට බවයි.අන් සියල්ලටම ප්‍රථම එය අනිවාර්යයෙන්ම සිදු විය යුතු බව සිහිබුද්ධියක් ඇති ඕනෑම කෙනෙක් පිළිගන්නා සත්‍යයක්. මේ නිසා රටේ පාලනයේ අංක එක යුද මෙහෙයුම් සඳහා නායකත්වය සැපයීමයි.එය ජනාධිපතිතුමා නිවැරැදිවම ඉටු කළා. මේ නිසා අනෙක් අංශ කෙරෙහි එතුමාගේ නිදහස් මනස අඩුවෙන් මිඩංගු කිරීමට සිදුවීම ස්වභාවිකයි.රටේ ම අවධානය යොමුවී තිබුණේ ත්‍රස්තවාදය අවසන් කිරීමට. එහෙත් යුද්ධයට සියල්ල යටකර සංවර්ධනය අඩ පණ කිරීම යුක්ති සහගත යැයි ජනාධිපති මහින්ද රාජපක්ෂ කල්පනා කළේ නැහැ.මේ යුද්ධය අවසන්වන තුරු ජනතාවට ඉවසන්න කියා කීවේ නැහැ. සාමය ක්‍රියාත්මක වන කාලය තුළ දී 2002 – 2003 දී රටේ එක් සංවර්ධනය ව්‍යාපෘතියක්වත් අලුතින් පටන් ගත්තේ නැහැ. ඒ කාලේ යුද්ධ කළෙත් නැහැ. මේ නිසා ඔවුන් යුද්ධ කාලයේ පමණක් නොමෙයි සාම කාලයේත් සංවර්ධනය කල් දැම්මා.ඒ කාලේ මූල්‍යමය දුෂ්තරතාවයන් ද ඉස්මතු වූ බව ඇත්ත. කෙසේ නමුත් ජනාධිපති මහින්ද රාජපක්ෂ 2005 පසු යුද්ධය හා සංවර්ධනය සම්බන්ධවයෙන් අනුගමනය කළේ මීට වඩා වෙනස් පිළිවෙතක්. ඔහු යුද්ධය හා සංවර්ධනය එකවරම ක්‍රියාත්මක කිරීමේ දේශපාලන තීන්දුවක් ගත්තා. එය යහපත් සාධනීය ප්‍රවණතාවක්. 2005 න් පසු මහින්ද රාජපක්ෂ පාලන සමය තුළ නැගෙනහිර මුදා ගැනීමත් සමගම සංවර්ධනය නැගෙනහිරට ගියා. එය හැඳින්වූයේ නැගෙනහිර නවෝදය කියලායි.උතුරේ මුදා ගන්නා ප්‍රදේශ වල සංවර්ධන කටයුතු ඇරඹුණේ උතුරේ එක් ප්‍රදේශයක යුද්ධය පවතිද්දී. මේ නිසා අනාථවන පිරිස් වෙනුවෙන් කඩිනම් සහන කඳවුරු ඉදි කිරීමට සිදු වුණා. මෙවන් ක්‍රියාදාමයක සමහර තැනක අතපසු වීම්, අක්‍රමිකතා සිදුවීම ස්වභාවිකයි. යුද්ධය නිසා ඒවා ගැන ක්‍රමානුකූලව සොයා බැලීමද අපහසුයි. කඩිනම් සංවර්ධනය තුළ අක්‍රමිකතාවයන් ද සිදු විය හැකි බව ඕනෑම කෙනෙක් පිළිගන්නා සත්‍යයක්. ඉන් දේශපාලන වාසි ලබා ගන්නවාට වඩා රට වෙනුවෙන් වැදගත් වන්නේ ඒවා පෙන්වා දෙමින් ක්‍රමානුකූල කිරීමයි. විපක්ෂයක කාර්ය භාරය වඩාත් ජනතාවාදී වන්නේ එවිටයි.විවිධ අඩු පාඩු බලය ලබා ගැනීමේ උපක්‍රමයක් ලෙස යොදා නොගෙන ප්‍රතිපත්තිමය කාරනා කතා කිරීමයි වඩාත් වැදගත් වන්නේ. එහෙත් අපේ දේශපාලනයේ එවැන්නක් දක්නට ලැබෙන්නේ නැහැ. මේ මැතිවරණය තුළ ද ඉස්මතුවී තිබෙන්නේ ප්‍රතිපත්තිමය කාරනා වලට වඩා බලය වෙනුවෙන් ඕනෑම සටන් පාඨයක් උපයෝගී කර ගැනීමයි.එය ඉදිරිපත් වන්නේ ද මඩ හා කට කතා විලාශයෙන්. මෙහි අවසාන බලාපොරොත්තුව කෙසේ හෝ බලය ලබා ගැනීමයි. අක්‍රමිකතා, නාස්තිය හා දූෂණය පිළිබඳ කළ නොහැකි කාරනා දූෂ්‍යමාන ආරංචි ලෙස ඉස්මතු කරන්නේ ප්‍රතිපත්තිමය කාරනා නැති වීම නිසයි.අද මහින්ද රාජපක්ෂ පාලනයට එරෙහිව ප්‍රතිපත්තිමය සටනක් විපක්ෂයට නැහැ වගෙයි. දෙවැනි තුන්වැනි කාරණාවලට ප්‍රමුඛත්වය දී තිබෙන්නේ ඒ නිසයි. 30 වසරක යුද්ධය නිමා කර දේශීය ආර්ථිකයක් ඔස්සේ රට සංවර්ධනය කිරීම ප්‍රතිපත්තියක් විදියට වැදගත්. කිසිවෙකුට ඊට විරුද්ධ විය නොහැකියි.ප්‍රධාන වශයෙන් ම ජනාධිපති මහින්ද රාජපක්ෂ කීවා, 30 අවුරුදු යුද්ධය අවසන් කර රටට සාමය ගෙන එන බව සංවර්ධනය තිබුණේ ඊට දෙවැනි වන කාරණයක් විදියට.වසර 4ක් තුළ ප්‍රධාන පොරොන්දුව ඉටු කළා. ඊට ගත වුණේ වසර 3 1 / 2 යි. රටට සමෘද්ධිය ගෙන ඒමේ දෙවැනි පොරොන්දුව දේශීය ආර්ථිකයක් ඔස්සේ රට සංවර්ධනය ක්‍රියාදාමයක් අරඹමින් පටන් ගත්තා. ඒ වෙනුවෙන් මේ වන විට වැය කර ඇති මුදල රු. කෝටි 180000 පමණ වෙනවා.මේ කාරනා දෙකටම ප්‍රතිපත්තියක් විදියට විරුද්ධ වෙන්න බෑ. දැන් කතා කරන්නේ එම සංවර්ධන වැඩ සටහනේ අක්‍රමිකතා හා දූෂණ ඇති බවයි. මේ එකක් ගැනවත් අල්ලස් හා දූෂණ කොමිසමට ගිහින් නෑ. පාර්ලිමේන්තුවේ විවාද කළේ නැහැ.චන්ද්‍රිකා බණ්ඩාරනායක කුමාරතුංග පාලනයේ අක්‍රමිකතා සම්බන්ධයෙන් දින දෙක තුන පාර්ලිමේන්තුවේ විවාද ඇති වුණා. විපක්ෂය පසුගිය වසර 4 තුළ සිදු වුණාය කියන කිසිවක් සම්බන්ධයෙන් අඩුම ගානේ පාර්ලිමේන්තු විවාදයක් වත් කළේ නැහැ. මිග් ගනුදෙනුව ගැන රජය ලබා දුන් පාර්ලිමේන්තු තේරීම් කාරක සභාවටවත් පැමිණියේ නැහැ.මිග් ගනු දෙනුව සම්බන්ධයෙන් එක්තරා පුවත්පතකට උසාවියෙන් සමාව ගන්න සිදු වුණා.මේ සියල්ල ඉදිරිපත් වෙන්නේ මේ මැතිවරණයේ දී බවයි පෙනෙන්නට තිබෙන්නේ. එය පැහැදිලිවම මැතිවරණයට අදාළව ජනමනස වෙනස් කිරීමේ උපක්‍රමයක් විදියටයි පෙනෙන්නේ. ඔප්පු කළ නොහැකි කාරනා වලින් ජනමනස අවුල් කිරීම සදාචාරාත්මකව වැරැදියි.ජනාධිපති මහින්ද රාජපක්ෂ ඉතා නිවැරැදිව සඳහන් කරන්නේ් ඔහුගේ දෙවැනි පාලන සමය තුළ නාස්තිය, දූෂණය හා අක්‍රමිකතා සම්බන්ධයෙන් සොයා බැලීමට මූලිකත්වය දෙන බවයි. එය නිවැරැදියි.ඔහු පියවරින් පියවර ප්‍රශ්න විසඳන නායකයෙක් බව මින් පැහැදිලියි. යුද්ධය පැවැති කාලයේ සොයා බැලීමට නොහැකි වූ කාරණා සම්බන්ධයෙන් සිය පාලනයේ දෙවැනි ධුර කාලයක් තුළ ජනාධිපතිවරයාගේ අවධානය යොමු වීම විපක්ෂය සතු සටන් පාඨ සියල්ලම නිශේධ කිරීමක්. සිය ධුර කාලයේ දෙවැනි සමය රටේ සංවර්ධනය වෙනුවෙන් කැපවීම තුළින් දකුණු ආසියාවේ වඩාත් වේගවත් ම සංවර්ධනය වන රාජ්‍ය බවට ශ්‍රී ලංකාව පත් කිරීම ජනාධිපතිවරයාගේ අරමුණයි.ඊට අවශ්‍ය යටිතල ව්‍යුහය මේ වන විටත් සකස්වී අවසන්. මහාමාර්ග, වරාය, විදුලිය, ගුවන් සේවා සංවර්ධන වන්නේ තවත් වසර 100 කට සෑහෙන පරිදියි. මෙම සංවර්ධිත යුගය උදාවීමට කලින් මහින්ද රාජපක්ෂ කෙසේ හෝ පාලනයෙන් ඉවත් කිරීම විපක්ෂයේ අරමුණයි. මේ අවස්ථාව ගිලිහුනොත් තමන් කාලාන්තරයක් විපක්ෂයේ සිටීමට සිදුවෙතැයි ඔවුන් කල්පනා කරන බවයි පෙනෙන්නේ.විශ්‍රාමික ෆොන්සේකා වැනි චරිතයක් සොයා ගෙන තිබෙන්නේ ද ඒ සඳහායි. මේ පිම්ම පැනීමෙන් පසු රාජපක්ෂ පාලනය යුද්ධය ජය ගැනීමට පමණක් නොව සංවර්ධනය ජය ගැනීමටද දක්‍ෂ බව විපක්ෂය අවබෝධ කර ගන්නවා ඇත.බොරු දූෂණ හා අක්‍රමිකතා චෝදනා නගා හෝ එය වෙනස් කිරීමට හැකි දැයි සොයා බලන්නේ ඒ නිසයි.එහෙත් ජනාධිපතිවරයා නිවැරැදිව මේ උපක්‍රමය හඳුනාගෙන තිබෙනවා. දෙවැනිවර යහපාලනය පැත්තට වැඩි බරක් දැමීමට ඔහු සූදානම් වන්නේ ඒ නිසයි.එය පළපුරුදු දේශපාලඥයෙකුගේ ක්‍රමානුකූල ගමනක යහපත් දැක්මක්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=f1001142</link>
    <topic>මවුබිම රැකදුන්රටවට බැඳි රන්වැට</topic>
    <author>සටහන- චන්ද්‍රිකා පෙරේරා</author>
    <content>ජීවිත බිලිගත් කුරිරු ත්‍රස්තවාදය ශ්‍රී ලංකා භූමියෙන් දැන් සදහටම තුරන් වී අවසාන ය.ඒ උතුම් කාර්යයට බොහෝ පිරිසක් උරදුන්හ. ජීවිත හා ශරීරාංග පුද කළහ. ත්‍රස්තවාදීන් අවි හා යුද උපකරණවලින් සන්නද්ධ නොවන්නට වසර තිහක් පුරා ප්‍රචණ්ඩත්වය රැකගන්නට ඔවුන්ට හැකියාවක් නොතිබිණි.දූපතක් වූ අපේ මාතෘභූමියට රහසේ යුද උපකරණ රැගෙන එන්නට ඇති එක ම මාර්ගය සාගරයයි.රට වටා ඇති සයුරේ රැකවල් තර නොකරන්නට කොටි ත්‍රස්තවාදීන් අදද සන්නද්ධව ජීවත්වීමට ඉඩ තිබිණි.මුහුදේ කාර්යය හරි හැටි ඉටුකරන්නට ශ්‍රී ලංකා නාවික හමුදාව කවදත් පෙරමුණ ගත්ත ද සිව්වන ඊලාම් යුද්ධය ඇරඹෙන තෙක් සැලසුම් සහගත නිසි නායකත්වය ඔවුන්ට නොලැබිණි.2006 වසරේ දී ලැබුණු නායකත්වය හා ශක්තියෙන් උපරිම ප්‍රයෝජන ගත් නාවිකයෝ කොටින්ගේ පාවෙන අවි ගබඩා වැනි අවි නැව් මහමුහුදේ ගිල්වා දැමූහ. මානුෂික මෙහෙයුමේ දී නාවික හමුදාවට පැවරී තිබුණු රාජකාරි අතර පිටරටවලින් එන ප්‍රවාහන නෞකා ආරක්ෂා කිරීම, ඒවාට පිටවීමට ආරක්ෂාව දීම, ත්‍රිකුණාමලය, කන්කසන්තුරේ නාවික මඟ හා රටපුරා ඇති වරායන් ආරක්ෂා කිරීම, ත්‍රස්තවාදීන් රට තුළට ගෙන එන අවි හා යුද උපකරණ නතර කිරීම, එල්.ටී.ටී.ඊ.ය රටේ තැනින් තැනට ප්‍රවාහනය කළ පිරිස හා අවි බලය නතර කිරීම, මරාගෙන මැරෙන බෝට්ටුවලට මුහුණදීම වැනි සුවිශේෂී වූ කාර්යයන් රැසක් තිබිණි.මරාගෙන මැරෙන ප්‍රහාරක බෝට්ටුවලට මුහුණදීම අතිශය බැරෑරුම් විය. ඩෝරා යාත්‍රාවලින් මුහුදේ මරාගෙන මැරෙන ප්‍රහාර පාලනය කිරීම ඉතාම අසීරු කරුණක් විය. කුඩා බෝට්ටු විශේෂයක් වූ මරාගෙන මැරෙන යාත්‍රා හිටි හැටියේ මතු වී ඩෝරා බලගණයට තර්ජනයක් විය.වෙරළ ආරක්ෂාවඊට විකල්පයක් යොදන්නට හදිසි අත්‍යවශ්‍ය සැලසුමක් සැකසිනි. ඒ අනුව එවකට නාවික හමුදාපතිව සිටි අද්මිරාල් වසන්ත කරන්නාගොඩ මහතාගේ සංකල්පයක් මත කුඩා යාත්‍රා බලගණයක් ඇති කිරීමට පියවර ගැනුණි.නාවික ඉංජිනේරුවන් සිය හැකියාවන් පෙන්නුම් කරමින් වේග ප්‍රහාරක කුඩා යාත්‍රා නිපදවූයේ ඉන් පසුවය. වෙරළ ආරක්ෂාව හා ප්‍රහාරක මරාගෙන මැරෙන කොටි බෝට්ටුවලට පිළිතුරු දෙන්නට නාවික නුවණින් නිපදවුණු යාත්‍රා 150 ක් වසරක් ඉක්මවා යනවිට යුද්ධයට යොදවන්නට හැකිවූයේ අතිදක්ෂ සැලසුම් මත ය.ජනාධිපති මහින්ද රාජපක්ෂයන් සේනාධිනායක ලෙස ත්‍රස්තවාදය තුරන් කරන්නට නිසි නායකත්වය මෙන්ම අවශ්‍ය යුද ශක්තිය ලබා දුන්නේ ය. ආරක්ෂක ලේකම් ගෝඨාභය රාජපක්ෂ මහතා ඒ නායකත්වය යටතේ නිසි සැලසුම් සකස් කළේ ය.මරාගෙන මැරෙන මුහුදු කොටින්ට විශ්මිත ලෙස පහර දී විනාශ කළ අයුරු විදේශයන් පවා මවිත කරවීමට සමත්විය. ඊශ්‍රායල් බලධාරින් ඒ පිළිබඳ වරක් ආරක්ෂක ලේකම්වරයාගෙන් ද විමසා තිබිණි.පේදුරුතුඩුව පුල්මුඩේ ප්‍රදේශ මුහුදු කොටින් ගේ පාරාදීස බවට පත්ව තිබිණි. එල්.ටී.ටී.ඊ.යේ ශක්තිය බිඳ දැම්මේ කාර්යයට එක්වූ නාවිකයෝ නිපද වූ ප්‍රහාරක කුඩා යාත්‍රා තිහ බැගින් වෙරළාසන්න ප්‍රදේශයේ ස්ථානගත කෙරුණේ ගොඩබිමට එන උවදුරු හා නාවිකයන්ට එන තර්ජන වළකාලීමට ය.කන්කසන්තුරේ ත්‍රිකුණාමලය වරාය ආශ්‍රිත ප්‍රදේශය පේදුරුතුඩුව, පුල්මුඩේ, ප්‍රදේශවල මුලතිව් ආසන්න මුහුදු ප්‍රදේශය ඇතුළු අත්‍යවශ්‍ය ස්ථානවල ඒවා යොදවා මුහුදු කොටි බලය සිඳින්නට එක්වූහ.මානුෂික මෙහෙයුමමරාගෙන මැරෙන කළුකොටි විනාශ කළ නොහැකි බලසම්පන්න පිරිසක් ලෙස පිළිගෙන තිබිණි. 2006 ජූලියේදී නැඟෙනහිරෙන් මානුෂික මෙහෙයුම ආරම්භ කරනවිට ජාත්‍යන්තරය පුරාද කළු කොටි පරාජය කළ නොහැකි කණ්ඩායමක් ලෙස පැතිර තිබිණි. මානුෂික මෙහෙයුමේ දී ශ්‍රී ලංකා නාවික හමුදාව කළු කොටි 390 කට වැඩි පිරිසක් මරා දමා තිබෙන බව හෙළි විය.ත්‍රස්තවාදීන් උතුරු බිමේ අවසන් සටනේ යෙදී සිටිය දී බොහෝ වරක් මුහුදෙන් පැමිණ ගොඩබිම සිටින යුද හමුදා භටපිරිස් වෙත උපක්‍රමිකව පහර දෙන්නට මුහුදේ හි ගමන් කරන්නට නොගත් උත්සාහයක් නැත. එවැනි ප්‍රහාරවලට මුලතිව් චුන්චිකුලම් ඇතුළු උතුරු මුහුදේ දී ද ඩෙල්ෆ් දූපතට දකුණේ දී ද 2009 මාර්තු 29 හා 26 දිනවල කොටි ගත් උත්සාහයන් මෙරට නිපද වූ යාත්‍රා සහිත විශේෂ යාත්‍රා බලගණය හා ක්ෂණික විහිදුම් බලකාය පෙරමුණු ගෙන පහර දුන්හ. කොටි බෝට්ටු 12 ක් ගිල්වා දැමීමට එහි දී නාවිකයන් සමත්වූහ. ගුවන් විරුවෝ ද එවැනි ප්‍රහාර සඳහා නාවික හමුදාවට අවශ්‍ය සෑමවිට ම ගුවන් ප්‍රහාර එල්ල කරමින් නිරීක්ෂණයේ යෙදෙමින් සහාය විය.කොටි සමඟ කළ අවසන් සටනේදී ඉකුත් මැයි 11 දා ද වෙල්ලමුල්ලිවයික්කාල් යුද මුක්ත කලාපයේ සිට කොටි 14ක් රැගෙන පලා යාමට උත්සාහ කළ කොටි බෝට්ටු වෙත ද ප්‍රහාර එල්ල වූයේ කුඩා යාත්‍රා සහිත බලගණවලිනි.විශේෂ යාත්‍රා බලගණය, ක්ෂණික විහිදුම් බලකාය, වේග ප්‍රහාරක ඩෝරා යාත්‍රා බලගණය, හා ගැඹුරු මුහුදේ විශාල ප්‍රහාරක යාත්‍රා යොදවා ඇති බලගණය ඇතුළු බලගණ හතරක් යොදා මුහුදේ වෙරළ තීරයේ සිට ගැඹුරු මුහුදු තීරය දක්වා නාවික හමුදාව වළලු හතරකින් රැකලා සිටියහ.මානුෂික මෙහෙයුම අරඹා වසරකුත් මාස තුනක් ගතවෙන්නටත් පෙර කොටි අවි ප්‍රවාහනය කළ පාවෙන අවි ගබඩා දහයක් නාවික ප්‍රහාරයෙන් මුහුද පතුලේ සැඟවිණි.ජාත්‍යන්තර අවි ජාවාරම්කරුවන් හරහා මෙරටට අවි ප්‍රවාහනය කළ පාවෙන අවි ගබඩා වැනි නෞකාවක් මුලින් ම විනාශ කෙරුණේ 2006 වසරේ අග භාගයේදී ය. මාතර දෙවුන්දරතුඩුව ආසන්න මුහුදු ප්‍රදේශයේ දී කොටි අවි නැව විනාශ කෙරිණි. 2007 පෙබරවාරි 26, මාර්තු 18 දිනවල දෙවුන්දර හා අම්පාර අරූගම්බේ සිට මුහුදු සැතපුම් 90 ක් දුර නැගෙනහිර මුහුදු ප්‍රදේශයේ දී තවත් නැව් තුනක් විනාශ කෙරිණි.2007 සැප්තැම්බර් 10 – 11 දිනවල දී ඕස්ට්‍රේලියානු හා ඉන්දුනීසියානු මුහුදු ප්‍රදේශයට හඹා ගිය ශ්‍රී ලංකා නාවික හමුදා ප්‍රහාරක යාත්‍රා කොටින්ට අවි ප්‍රවාහනය කළ දිගින් මීටර් 70 වූ “කොෂියා” දිගින් මීටර් 50 ක් වූ “සිෂින්” හා එවැනිම දිගකින් යුත් “මන්යොෂි” නෞකා විනාශ කළහ. මේ අයුරින් 2006 අග සිට 2007 අවසන් වනවිට කොටි අවි නැව් 10 ක් නාවික හමුදාව අතින් විනාශ විය.ගුවන් යානා නාශක අවි, මෝටාර් අවි ඇතුළු බර අවි කොටස්, උණ්ඩ, බෝම්බ සමඟ ගුවන් යානා කොටස් ද ඒවායේ ප්‍රවාහනය කර තිබිණි.සමුදුර, සාගර, සුරනිමල, ශක්ති, සයුර, ඒ 520, ඒ 521 විශාල ප්‍රහාරක යාත්‍රා කොටි නැව් විනාශ කිරීමට එක්විය.සටන් විරාමයේ දී අත්අඩංගුවට ගත් කොටි අවි නැව් අතහරින ලෙස ශ්‍රී ලංකා නාවික හමුදාවට එදා පැවැති ආණ්ඩුවෙන් අණ ලැබුණි. කොටි නැව්වලට නිරුපද්‍රිතව ඒමට කටයුතු කෙළේ නම් ශ්‍රී ලංකාව නිදහස් නිවහල් තත්ත්වයට කිසිදා පත්නොවන බව ඉතිහාසය සාක්ෂි දරනු ඇත. ජනාධිපති මහින්ද රාජපක්ෂයන් සේනාධිනායක ලෙස ශ්‍රී ලංකා නාවික විරුවන්ට ලබාදුන් ශක්තිය, නායකත්වය, උපදෙස් සේ ම ජාත්‍යන්තර පිළිගැනීම නොවන්නට ත්‍රස්තවාදය අපේ රටෙන් තුනෙන් එක් කොටසක් සතුකර ගැනීම වැළකිය නොහැකි වේ.මෙරට තවත් බොහෝ රණවිරුවන් පිරිසක් මිහිමත සැඟවී යන්නට ඉඩ තිබිණි. 2006 ජූලි 27 වැනිදායින් ඇරඹුණු සිව්වැනි ඊළාම් යුද්ධය ඇවිලී වසරක් ඉක්මවා යනවිට නාවිකයන් ජාත්‍යන්තර මුහුදු තීරය වෙතට ද ඇතුළු වී කොටි නැව් විනාශ නොකරන්නට පාබල හමුදාවලට පහර දෙන්නට කොටි සන්නද්ධවීම වැළකිය නොහැක.මේ සියලු ප්‍රහාර සඳහා ශක්තිය සේනාධිනායක හා ආරක්ෂක ලේකම්වරයා ලබා නොදෙන්නට ත්‍රස්තවාදය මෙරටින් පන්නා දමන්නට කිසි දිනක නොහැකිවනු නියතය. වසර තිහක් පුරා පැවැති රජයන් යටතේ සාමය හා යුද්ධය විටින්විට පැවැතිය ද ඒ සියල්ලෙන් එල්.ටී.ටී.ඊ. සංවිධානය සන්නද්ධවීම හා පැතිරීම වැළකිය නොහැකි කරුණක් විය.වසර 2002 – 2004 සටන් විරාමය එල්.ටී.ටී.ඊ. සංවිධානය මෙරට වඩාත් ස්ථාපිත වූ, ව්‍යාප්ත වූ කාල පරිච්ඡේදයකි. ත්‍රස්තවාදීන්ට අයත් බිම් ප්‍රදේශ වෙන් කෙරුණේ හිමිකම් හා රටේ හැසිරීමට ඉඩ ප්‍රස්ථාව ලැබුණේ 2002 පෙබරවාරි අස්සන් තැබූ සටන් විරාම ගිවිසුම හරහා ය.එම වකවානුවේ කොටි මෙරටට අවි හා පුපුරණ ද්‍රව්‍ය ප්‍රවාහනයට පියවර ගත්හ. එවැනි යාත්‍රා අත්අඩංගුවට ගැනීමට හා ඒවාට පහරදීමට නාවික හමුදාවට අවසර ලැබුණේ නැත.සැලසුම්යාපනය සමඟ ශ්‍රී ලංකාවෙන් තුනෙන් පංගුවක් අත්පත් කැර ගැනීමේ කොටි සැලසුම් සකස් වූයේ මෙකල ය. සටන් විරාමය හරහා රටේ සියලු පළාත්වලට සංක්‍රමණය වූ පුහුණු ත්‍රස්තවාදීන් කොටි නායකත්වයට අවශ්‍ය ඊළාම් රාජ්‍යය දිනා ගැනීමේ සැලැසුමට දත්ත රැස් කළහ. අවශ්‍ය විටක පුපුරුවා හැරීමට බෝම්බ කොළඹ ඇතුළු විවිධ ප්‍රදේශවලට ප්‍රවාහනය කර සඟවන ලදී. ප්‍රහාර සඳහා අවි ආයුධද රට පුරා විවිධ ස්ථානවලට රැගෙන ගියහ.ඉන්පසු යුගයේ දී විවිධ ස්ථානවල ප්‍රහාර සඳහා යොදා ගැනුනේ එසේ සඟවන ලද ඒවා ය.රට තුළ උද්ගත වෙමින් පැවැති තත්ත්වය තේරුම්ගත් ජනාධිපති මහින්ද රාජපක්ෂයන් නිසි සැලසුම් මත ත්‍රිවිධ හමුදාවට බලය හා ශක්තිය ලබා දුන්නේ ය.සටන් විරාමය හරහා කොටි සැලසුම් කළ ඉලක්ක සපුරා ගැනීමට සිව්වන ඊළාම් යුද්ධයට පැටලුණු ත්‍රස්තවාදීන් 2006 අගෝස්තු 01 දා මුතූර් වෙත ඇතුළු වූහ. හමුදා කඳවුරු, පොලිසිය වටකර දිගින් දිගට ම පහර දෙමින් එම ප්‍රදේශය දින තුනක් පුරා නතුකරගෙන සිටියහ. ඒ වනවිට කිසිවෙකුට ඒ ප්‍රදේශයට ඇතුළුවීමට නොහැකි වූව ද නාවික හමුදා කුඩා බෝට්ටු ප්‍රහාරක කණ්ඩායම වෙරළාසන්නයෙන් මුහුදට බැස ජලයේ ගිලෙමින් මූතූර් ජැටියට සේන්දු වූයේ ජීවිතය පිළිබඳ ආශාව ද අතහරිමිනි.ජැටියේ ආරක්ෂාවට සිටි නාවික භටයෝ ඒ වනවිට ජීවිත ආරක්ෂාව අතහැර සිටියහ. මූතූර් පොලිසිය උදව් ඉල්ලුව ද යුද හමුදාවට එහි ළඟාවීමට නොහැකිව සිටි මොහොතක ජීවිත ආශාව අතහැර එහි ඇතුළු වූ විශේෂ යාත්‍රා බලගනයේ සෙබළ කණ්ඩායම ජැටියේ සිරවී සිටි සිය සගයන්ට එක්වී ත්‍රස්තවාදීන්ට පහර දුන්හ.ගොඩබිම් හමුදා ඒ වෙත ළඟා වූයේ ජැටිය ප්‍රදේශය නාවිකයන් සතු වූ බැවිනි. එසේ නොවන්නට ත්‍රස්තවාදීන් මූතූර් ප්‍රදේශයම එදා නතුකර ගනු නියත ය.2006 මානුෂික මෙහෙයුම ඇරඹි මුල් වකවානුවේ ත්‍රස්තවාදීන් ත්‍රිකුණාමලය අත්පත්කර ගැනීමට නොගත් උත්සාහයක් නැත. යාපනය කන්කසන්තුරය සිට ත්‍රිකුණාමලය වෙත එන යන යාත්‍රා ගිල්වා දැමීමට බොහෝ උත්සාහයන් ගත්හ. යාපනය සිට රැගෙන ආ නිරායුධ සෙබළුන් මහ මුහුදේ ගිල්ලවා දැමීමට උත්සාහ කරන විට නාවික ඩෝරා ඒ ප්‍රහාරවලට නොබියව මුහුණ දී ජීවිත දහස් ගණනක් බේරා ගත්හ.මිනිසුන් ප්‍රවාහනයට තිබූ යාත්‍රාව ඉතා දුර්වල පැරණි එකක් බව දැනගත් ජනාධිපති මහින්ද රාජපක්ෂ මහතා ‘ජෙට් ලයිනර්’ නෞකාව මිලදී ගෙන නාවික හමුදාවට ලබා දුන්නේ මේ වකවානුවේදී ය. ඉතා සුඛෝපභෝගීී යාත්‍රාවක් වූ එහි මගීන් 3500 කට පහසුවෙන් ගමන් කිරීමේ හැකියාව පවතී. ත්‍රිකුණාමලය සිට කන්කසන්තුරය දක්වා පැය හයක කාලයක දී ගමන් කිරීමේ හැකියාව ජෙට්ලයිනර් සතු ය.ජෙට්ලයිනර් වෙත ද ත්‍රස්තවාදීන් 2006 අගභාගයේ දී කාලතුවක්කු ප්‍රහාර හා මරාගෙන මැරෙන යාත්‍රා මගින් එල්ල කිරීමට උත්සාහ කළ ප්‍රහාරය මැඩ පවත්වා නාවිකයෝ ඉතා ආරක්ෂාකාරී ලෙස එය ගොඩබිම වෙත ගෙන ආහ. එම වසරේ ඔක්තෝබර් 22 උතුරට අත්‍යවශ්‍ය ද්‍රව්‍ය මෙට්‍රික් ටොන් 2500 හා 3500 ක් ප්‍රවාහනය කරමින් තිබූ නිමලව හා රුහුණු නෞකා වෙත දැවැන්ත ප්‍රහාරයක් මරාගෙන මැරෙන කොටින්ගෙන් එල්ලවිය.එයද සාර්ථකව නාවිකයෝ ව්‍යර්ථ කළහ. යාපනයට ආහාර ගෙන යන නෞකාවලට පහර දී එහි අරාජික තත්ත්වයත් ඇතිකර යාපනය අර්ධද්වීපය අත්පත් කර ගැනීමට එදා එල්.ටී.ටී.ඊ.ය නොගත් උත්සාහයක් නැත. නාවික හමුදාවේ ශක්තිය නොවන්නට එදා යාපනය නැවතත් ත්‍රස්තවාදීන්ට අත්පත් කැර ගැනීමට හැකි වාතාවරණය සැකසෙන්නට තිබිණි.රට වට බැඳි රන් වැටක් ලෙස ශ්‍රී ලංකා නාවික හමුදාව සිය දේශය සුරක්ෂිත කැර ගැනීමට දිවි දෙවැනි කොට සටන් කළහ. අවසානයේ දී මුහුදෙන් පැනයාමට උත්සාහ කළ කොටි නායකයින් ද සිරගත වූයේ නාවිකයින්ගේ දක්ෂතාවය හේතුවෙනි. ගුවන් හමුදාවද සිය දායකත්වය නිතර නාවිකයන්ට ලබාදෙමින් අවශ්‍ය සෑමවිටම නිරීක්ෂණයේ යෙදුනහ.ත්‍රස්තවාදය ශ්‍රී ලංකා භූමියෙන් දුරස් කැර ඉන් මෙහෙයුම් අවසන් නොකළ නාවිකයෝ කොටින් සතුව තිබූ විශාලත ම ප්‍රවාහන නෞකාව වූ මීටර් 90 දිගින් හා මීටර් 16 ක් පළලින් යුත් ‘ප්‍රින්සස් ක්‍රිසන්තා’ නෞකාව විදේශයක දී අත්අඩංගුවට ගත්හ. මසක පමණ කාලයක් ආරක්ෂක මෙහෙයුම් දියත් කැර ඉකුත්දා අත්අඩංගුවට ගත් නෞකාව දෙසැම්බර් 21 දා කොළඹ වරාය වෙත ගෙන ආවේ මෙරට සංවර්ධනයට යොදා ගැනීමට ය.තවත් කොටි නෞකා දෙකක් මෙසේ අත්අඩංගුවට ගැනීමේ මෙහෙයුම් අරඹා අවසාන ය.ආරක්ෂක ලේකම් ගෝඨාභය රාජපක්ෂ මහතාගේ උපදෙසින් ක්‍රියාත්මක බුද්ධි අංශ තොරතුරු අනුව මේ නෞකා අත්අඩංගුවට ගැනීමේ මෙහෙයුම ක්‍රියාත්මක වීමෙන් නැවත කිසි දිනක මෙරටට ත්‍රස්තවාදීන්ට අත ගැසීමට ඇති ඉඩකඩ ද ඇහිරී යයි. කොටි ජාත්‍යන්තර අවි ගනුදෙනුකරුව සිටි කේ. පී. අත්අඩංගුවට ගැනුනේ ද මෙවැනි ම බුද්ධි මෙහෙයුමකිනි. මානුෂිකවා දී මෙහෙයුමකින් සාමාන්‍ය වැසියන් මුදාගැනීමට ද එක් වූ නාවික හමුදාව සිදුකළ මෙහෙවර ජාත්‍යන්තරයේ පවා ගෞරවයට පාත්‍ර වී තිබීම විශේෂත්වයකි.දැයේ හෙට දවස සුරක්ෂිත කිරීම වෙනුවෙන් ජීවිත දෙවැනි කොට ශ්‍රී ලංකා මාතාව සුරැකි විරුවනි ඔබට දැයේ ප්‍රණාමය පුද කරන්නෙමු. අපි බැතියෙන්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=f1001143</link>
    <topic/>
    <author>පියසෙන් වත්තගේ</author>
    <content>ත්‍රාසයෙන් වෙලී, භීතියෙන් මුසපත්ව, දුකින් සැළී සෝ සුසුම් මැද දුක් කඳුළු වැගුරු ලක් වැසි ජනතාවට, ඔබ රාජප්‍රාප්තියට පත්වීම, ඔවුන් වෙලාගත් සෝ සුසුම් හා කඳුළු පිස දැමීමට සිහිලස මුසු පොද වැස්සක් වන්නට ඇත.මාවිල්ආරුවේ දුගී දුප්පත් අහිංසක ගොවි ජනතාවගේ ජල ප්‍රශ්නය විසඳීමට අභීත පියවරක් ගෙන, හමුදාව මෙහෙයවා රුදුරු කොටින් පරදවා ජය ගෙන, මාවිල්ආරු ජනතාවට වතුර ලබා දුන්නේ ඔබයි.එතැනින් නොනැවතුණ ඔබ, හමුදාව මෙහෙයවා මුළු නැඟෙනහිර ප්‍රදේශයම කොටි ත්‍රස්තයන්ගෙන් මුදාගෙන, නැඟෙනහිර පළාතේ අහිංසක ජනතාව කොටින්ගේ නොයෙකුත් සැහැසිකම් වලින් මුදා ගත්තේ ඔබයි.ඉන් පසුව එඩිතරව ගත් යුදමය පියවර ඉදිරියට තබමින්, මඩු දේවස්ථානය හා අවට ප්‍රදේශය මුදාගෙන, කලක් තිස්සේ කිතුනු බැතිමතුන්ට වන්දනාමාන කළ නොහැකිව තිබුණු මඩු දේව මෑණියන්ව වන්දනාමාන කිරීමේ පහසුකම සලසා දුන්නේ ඔබයි.ඒ තැනින් නොනැවතී යුද මෙහෙයුම යොදවා, කොටින් සතුව තිබූ, මන්නාරම හා පුනරීන් දක්වා වූ ප්‍රදේශය මුදා ගෙන, අසරණ ජනයා ත්‍රස්ත හස්තයෙන් මුදා ගත්තේ ඔබයි.කිසි දිනක කිලිනොච්චිය ජය ගන්නට නොහැකි යැයි විරුද්ධවාදීන් දෙඩ වූ වහසි බස්, තඹ දොයිතුවකටවත් මායිම් නොකර, අභීත සේනාංක යොදවා කිලිනොච්චිය ජය ගත්තේ ඔබයි.අහිසංක ද්‍රවිඩ පවුල්වල බාල වයස් දරුවන් පැහැරගෙන ගොස් යුද පිටියට යැවීම නිසා බියට පත් , මවුපියන්ගේ දුක් ගින්දර නිම කළේ ඔබයි. දරුවන් යුද්දෙට නුදුන් වරදට අමු අමුවේ මරා දැමූ, අම්මල තාත්තල ගණනින් කොතෙක්ද ?අන්තිම සටන වූ නන්දිකඩාල් සටනේදී, අපේ සොල්දාදුවන්ගේ ජීවිත පරදුවට තබා කළ සටනින්, ප්‍රභාකරන් නමැති රුදුරු කොටි ත්‍රස්තයා මරා දමා, සඳහටම ලක් ජනතාවට සාමය හා නිදහස උදාකර දුන්නේ ඔබයි.පෙරදී සිටි අපේ රාජ්‍ය නායකයින්ට මේ ජයග්‍රහණය ලබා ගන්න බැරි වුණා. ජේ. ආර්. ජයවර්ධන ජනාධිපති කාලෙදීත්, බැරි වුණා. ඊට පසු ආර්. ප්‍රේමදාස කාලයෙත් බැරි වුණා පමණක් නොවෙයි, අන්තිමේ ඔහුගේ ජීවිතයෙන් පවා වන්දි ගෙවන්නට සිදු වුණා.විජේතුංග ජනාධිපතිතුමා පවා, මේ යුද්ධය පරාජය කරන්නට අපොහොසත් වුණා. අන්තිමේ කුමාරතුංග මැතිනියට පවා, ඇසක් දන් දුන්නත්, රුදුරු ත්‍රස්ත යුද්ධය අවසන් කරන්නට බැරි වුණා.පසුව බලයට පත් ඔබ, ගත් එඩිතර යුදමය පියවර නිසා, රුදුරු ත්‍රස්තයන් විනාශ කර නායක ප්‍රභාකරන් පවා මරා දමා, මේ බිහිසුණු යුද්ධය මුළු දිවයිනෙන්ම තුරන් කර දැමුවේ ඔබයි.කළින් සිටි පාලකයින් කිසි කෙනෙකුට පරාජය කළ නොහැකි වූ, මේ බිහිසුණු යුද්ධය නිමා කළේ ඔබ ගත් එඩිතර, නොසැලෙන සුළු දැඩි අධිෂ්ඨානය නිසයි.පෙර සිටි කිසිම කෙනෙකුට කළ නොහැකි වූ, යුද ජයග්‍රහණය ලැබුවේ ඔබයි.යුද ජයග්‍රහණයෙන් උද්දාමයට පත් සිරිලක් ජනතාව, සැම ගෙයක් පාසාම, සිංහ කොඩි ඔසවමින්, පොඩි දරුවා පවා සිංහ කොඩිය අතින් ගෙන ඔසවා ලමින්, ජයඝෝෂා නැ¼ගුවේ, ඔබ පාලකයෙකු නොව මහා රජෙකු ලෙස හඳුන්වමිනි. ‘අපේ රජ්ජුරුවෝ!’ මුළු ලක් වැසි දනන්තුළ රැව් පිළිරැව් දුන්නේ ඔය වදනයි.මුළු ලක් පොළොව පුරාම සාමයේ අරුනළු උදා වුණේ මින් පසුවයි.ත්‍රස්ත ප්‍රහාරයන්ට බියේ, පාසැල් ගේට්ටුව ළඟට වී, තම දූ පුතුන් ආපසු එන තුරු දුක් ගින්දරින් පෙළෙමින් සිටි මවු පියන්ට සැනසුම් සුසුමක් ලැබුණේ රාජපක්ෂ ජනාධිපතිතුමා ලබා දුන් යුද ජයග්‍රහණයෙන් පසුවයි.රාජකාරිය පිණිස කාර්යාලයට ගිය සැමියා එන තුරු, මර බියෙන් සිටි බිරිඳට සැනසීමක් ලබා දුන්නේ ඔබයි.බෝම්බ පිපිරීම් නිසා, බසයක හෝ කෝච්චියක නැඟ යන්නට බියෙන් සිටි ජනතාවට බිය තුරන්කර දුන්නේ ඔබයි.කොළඹ වැනි නගරයක පයින් පවා ගමන් කිරීමේ බිය තුරන් කර දුන්නේ ඔබයි.අපේ දේශය, අපේ පණ නළ පවා බේරා දුන්, මෙවැනි උදාර, ජන නායකයෙකුට අපේ ඡන්දය පමණක් නොව, පණ දුන්නත් හෙළයකු වශයෙන් නොවටීද ?අපේ ජනාධිපති උතුමානෙණි ! මහින්ද රාජපක්ෂ අභීත සෙන්පතියානෙණි ! කුඩා දරුවකුට පවා දක්වන ලෙන්ගතුකම, මහා ප්‍රතාප සිංහයෙකු මෙන් සටනේදී දක්වන එඩිතරකම හා වීරත්වය, ඔබේ මුදු මොළොක් බස්වල ඇති අවංකවත්වය, සියලු ලක්වැසි ජනතාවගේ සිත්වල රැදෙන තුරු ඔබට ඔවුන්ගේ නිර්මල ඡන්දය ලැබෙනු ඇත. මගේ අවංක ඡන්දයද ඔබටයි.චිරං ජයතු ! මහරජානෙණි !</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=f1001144</link>
    <topic/>
    <author>ශ්‍යාමා සමරසිංහ</author>
    <content>මේ ජනාධිපතිවරණයට ඉදිරිපත් වී ඇති අපේක්ෂකයින්ගෙන් වඩාත් විශ්වාසවන්ත නායකයා මහින්ද රාජපක්ෂය. අප ඇයි එහෙම කියන්නේ කියන එකටත් පිළිතුරක් සැපයිය යුතුය. 2005 දී අපි මේ රට එතුමාට බාර කළේ මෙරටේ අනාගත පරපුරට එල්ල වූ භයානකම තර්ජනයට ඔහු නිසි පිළිතුරු සපයාවි කියලායි. ඒ වගේම එතුමා ඒ දේ හරියට ම, අකුරටම ඉෂ්ඨ කළා.මෙවරත් අපට ඉන්න එකම විශ්වාසවන්ත අපේක්ෂකයා මොහුය. ඔහුට හොඳ දැක්මක්, දෘෂ්ටියක් පළපුරුද්දක් තියෙනවා. 2010 ජනාධිපතිවරණයටත් ඉදිරිපත් වූ එකම විශ්වාසවන්ත හා සංවේදී නායකයා ඔහුයි. ඔහු මෙරට සමෘද්ධිමත් දේශයක් කරාවි කියලා අපට හොඳින්ම විශ්වාසයි.මහින්ද රාජපක්ෂ කියන්නේ ඉතාමත් හොඳ පියෙක්. ඔහු තමන්ගේ් දරුවන්ට වගේම රටේ දරුවන්ටත් ආදරෙයි. දරුවන්ගේ අනාගතය ගැන ඔහුට හොඳ දැක්මක් තියෙනවා. එතුමා බටහිර බලවේග වලට නොබියව, එඩිතරව මුහුණ දුන්නා. ඒ වගේම අපට හොඳින්ම විශ්වාසයි එතුමා මෙවරත් ජනාධිපති වී මෙරටේ සුබ අනාගතය වෙනුවෙන් කටයුතු කරන බවට.දැන් මෙරටේ යුද්ධයක් නෑ. බියකරු ත්‍රස්තවාදය ඉවරයි. දැන් කළ යුත්තේ රට සංවර්ධනය කරන එකයි. අපි කලාකාරයෝ වශයෙන් එදා එකතු වෙලා තීරණයක් ගත්තා පළපුරුදු විශ්වාසවන්ත නායකයෙක් වශයෙන් එතුමාට සහාය පළ කළ යුතුයි කියලා. එදා අපි ගත් තීරණය ගැන අපට කිසිදු පසුතැවීමක් නෑ. එතුමා කළ කී දේ ගැන අපට තවමත් විශ්වාසයි. අපේ මෙවරත් තීරණය එතුමා ජයග්‍රහණය කළයුතු බවයි. අපි බලමු මොකද වෙන්නේ කියලා.විශ්‍රාමික ෆොන්සේකා මහතා හමුදා පාලකයෙක්. ඔහු දේශපාලකයෙක් නෙවෙයි. ඔහුට දේශපාලනය ගැන පළපුරුද්දක් නෑ. ඔහුට හමුදාව පාලනය කළාට රට පාලනය කරන්න බෑ. ඔහු කතා කරන දේවල් පරස්පර විරෝධියි. ඔහු ගැන විශ්වාසයක් තබා ගන්න කොහොමටවත් බෑ. ඊට වඩා ඔහු පිටුපසින් ඉන්න අය ගැන විශ්වාසයක් නෑ. ඒ අය ඊට වඩා භයානකයි.මැතිවරණ වේදිකාවල දැන් රාජපක්ෂ පවුල උදාහරණයට අරන් විවිධාකාර කතා පතුරනවා. ඒවායේ කිසිම තර්කානුකූල බවක් නෑ. රාජපක්ෂ පවුල ජාත්‍යන්තර ගනුදෙණු කළා කියලා කියනවා. ඒ නිවැරැදි විදේශ ප්‍රතිපත්තියක පිහිටා රට නිවැරැදි මාවතකට ගෙනයාමට එඩිතරව මුහුණ දුන් අවස්ථාවක්. ජාත්‍යන්තර බලවේගවලට වුවත් එතුමා හිස නැමුවේ නෑ. ඔහු අගය කරන්නේ දේශීය ප්‍රතිපත්තියක පිහිටා රට ගොඩනැඟිය යුතුª බවයි. යුද ජයග්‍රහණය වෙනුවෙන් ඉතා හොඳ නිහඬ කළමනාකරණයක් කළා.විපක්ෂයට මේ සියල්ලම පෙනෙන්නේ වැරැදි විදිහට මැතිවරණ වේදිකාවල කියන දේ විශ්වාස කරන්න බෑ. මේවා නිසා ජනතාව නොමඟ යනවා. ජනතාව අතරමං වෙනවා. ඒත් බුද්ධිමත් ජනතාව මේ උසි ගැන්වීම්වලට හසු වෙන්නේ නෑ. උතුරු - නැෙඟනහිර වෙන් කරන්න ඕනෑ කියලා කෑ ගහපු අය දැන් ඒ ප්‍රදේශ ගැන හරි කැක්කුමෙන් කතා කරනවා. මිනිස්සු මෝඩ නෑ. මිනිස්සු ඇත්ත තේරුම් ගනිවි. ඒ අනුව ඔවුන් නිවැරැදි නායකත්වයක් තෝරා ගනීවි..වේදිකාවල කෑ ගැහුවට මදි. හොඳ පළපුරුද්දක් එඩිතරකමක් නායකයෙකුට තිබිය යුතුයි. ඒ වගේම යුද හමුදාවක් පාලනය කරන විදිහට රටක් පාලනය කරන්නත් බෑ. හමුදා නීතිය අනුව හමුදාව පාලනය කළාම ප්‍රජාතන්ත්‍රවාදීව රටක් පාලනය කරන්න ඒ අද්දැකීම් යොදා ගන්න බෑ. අපි දන්නා අපට විශ්වාසවන්ත එඩිතර නායකයා මහින්ද රාජපක්ෂයි. අපි විශ්වාස කරන අපි ගරු කරන නායකයා වෙනුවෙන් අපි බලා ඉන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>14</day>
    </date>
    <link>http://www.dinamina.lk/2010/01/14/_art.asp?fn=f1001145</link>
    <topic>තාත්තාගෙන් ලියුමක්</topic>
    <author>දෙනගම සිරිවර්ධන</author>
    <content>මහින්ද ගේ අයියා වූ චමල් කැමැත්තෙන් සිටියේ නීතිඥයකුª වීමටය. නීති විද්‍යාල ප්‍රවේශ විභාගයට සැරසුණු ඔහු ඒ සඳහා අයදුම්පත් යැවිය යුතු දිනය පියාට දැන් වූයේය.“විභාගයට මුද්දර ගහන්න රුපියල් පන්සීයක් ඕන” පියා සාක්කුව අතගා බැලුවේය.“මගේ ළඟ එච්චර මුදලක් නැහැ. කවද්ද ඉල්ලුම්පත්‍ර දාන අන්තිම දවස ?”“තිස්එක් වැනිදා”“වරද්දන්නේ නැතිව එදාට සල්ලි දෙන්න කියලා මම විජයදාසට කියන්නම්. පුතා පාඩම් කරන්න.”තිස් එක්වැනිදා උදාවිය. චමල් විජයදාස හමුවීමට ගියේ ය.“අද මම තඹේ නැතුව ඉන්නේ” විජයදාස කීය.නීති විද්‍යාල ප්‍රවේශ විභාගයට ඉදිරිපත් වීමට ඔහුට නොලැබිණ.ඉන්පසු ඔහු උප පොලිස් පරීක්ෂකවරයකු ලෙස රජයේ සේවයට බැඳුණේය. ඔහු ද සිය වැටුපෙන් කොටසක් මවට දුන්නේය. සෑම මාසයක ම අග සතියේ මවට මතුවන ලොකුම ගැටලුව මහින්ද මෙන් ම චමල් ද දැන සිටියේය. “බෝඩිංවල” නතර වී පාසල් යන සිය දූ පුතුන් සඳහා යැවිය යුතු මුදල් ගැන සිතීමට ඇයට සිදුවේ. චමල්ගෙන් සහ මහින්ද ගෙන් ලැබෙන මුදල ඇයට සහනයක් විය.“තාත්තා මට ලියුමක් එවා තිබෙනවා. මල්ලිත් කියවා බලන්න”දිනක් විද්‍යෝදය විශ්වවිද්‍යාලයට පැමිණි චමල් මහින්දගේ අතට ලියුමක් දෙමින් කීවේ ය.මහින්ද එය අතට ගත්තේ තිගැස්මෙන් යුතුව ය. දරුවන්ට ලියුම් ලිවීමේ පුරුද්දක් තාත්තාට නොවූ හෙයිනි. ඔහු ඒ ලියුම කියවන්නට විය.නියෝජිත මන්ත්‍රී මණ්ඩලය1964.03.30ආදරණීය පුත්‍රය,මෙය ඔබට ලියන්නේ මා ළඟ ඔබ කෙරෙහි පවතින අකලංක ආදරය හා ප්‍රේමය නිසා බව කරුණාවෙන් සලකන්න....පුත්‍රය, ඔබ පොලීසියට බැඳීමට අවසර ඉල්ලූ අවස්ථාවේදී මා ඊට අවසර දුන්නේ බොහෝ දුර කල්පනා කර බලාය. ඕනෑම යහපත් චරිතයක් දූෂණය කිරීමට පොලීසිය සමර්ථ බවයි, අද බොහෝ අයගේ පිළිගැනීම. එහෙත් කොහොඹ ගසේ මීය බැන්දාට මීය අමිහිරි නොවන්නා සේම හොඳ අයෙකු පොලිසියට ගියත් හොඳම වන්නේය. මත්පැන් පානය සහ චරිත දූෂණය පොලිසියේ උරුමයන් ලෙස පවතින්නේ මූත් විශේෂයෙන්ම මේවායින් මිදී ඔබ සිය කටයුතු කරාවි යැයි මා සහ මවු උදක්ම බලාපොරොත්තු වෙමි.එමනිසා ආදරණීය පුත්‍රය, පවුලේ සහ ඔබේ අනාගතය දීප්තිමත් කර ගැනීමට යහපත් මාර්ගයෙහි ගමන් කරමින් උත්සාහවන්ත වන ලෙස ඔබේ කාරුණික පියා සහ මවු ඔබට මතක් කරන බව තරයේ සිතේ තබාගන්න.මීට,ඔබේ කාරුණික මවුපිය දෙදෙනාමහින්ද ගේ දෑසට නැගුණු කඳුළු චමල්ට පෙනිණ. පියා පිළිබඳ ආදරණීය හැඟීම්වලින් පුතුන්ගේ සිත් පිරී තිබිණ. ඒවා වචනවලට නොනැගිණ. චමල් ලියුම ගෙන ආපසු ගියේය.මහින්ද මෙසේ කීය.“මේක අයියට විතරක් නෙමෙයි, අපි කාටත් වටිනා ලියුමක්.”</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001151</link>
    <topic>ත්‍රස්තවාදයට යළි හිස එසැවීමටමා කිසිවිටෙකත් ඉඩ තබන්නේ නෑ</topic>
    <author>නුවන් කොඩිකාර සහ මහින්ද අලුත්ගෙදර අම්පාර සිට...</author>
    <content>අම්පාර දිස්ත්‍රික්කයේ දේශපාලන ඉතිහාසයේ කිසිදු දිනයක ජන රැලියකට එක් රෝක් නොවූ අන්දමින් ලක්ෂ සංඛ්‍යාත ජනකායක්, ජනාධිපති මහින්ද රාජපක්ෂ මහතාගේ ජයග්‍රහණය, විජයග්‍රහණයක් කිරීමේ අරමුණින් අම්පාර එච්.එම්.වීරසිංහ ක්‍රීඩාංගණයේ පවත්වන ලද ජන රැලියට ඊයේ (14) එක් රොක්ව සිටියහ.‘චිරං ජයතු මහ රජාණනි. අදත් හෙටත් අපේ ජනාධිපති අපේ මහ රජ ඔබයි.’ යන වැකි සහිත පුවරු රැගෙන සටන්පාඨ කියමින් අම්පාර දිස්ත්‍රික්කයේ ප්‍රදේශ ගණනාවක සිට පෙළපාලිවලින් ජනතාව ක්‍රීඩාංගණය කරා එක් රොක් වූහ.අතුරු සිදුරු නැතිව ලක්ෂ සංඛ්‍යාත ජනකායකගෙන් පිරී තිබූ ක්‍රීඩාංගණය තුළ වරින් වර දැඩි තෙරපීම් ඇති වූ අතර ජනතාව වැට කඩුලු බිඳගෙන ඉදිරියට ඒමට උත්සාහ ගන්නා අයුරු දැක ගන්නට ලැබිණි.ජනාධිපති මහින්ද රාජපක්ෂ මහතා ජන රැලියට සහභාගී වීමට ක්‍රීඩාංගණයට පැමිණීමත් සමග අම්පාර ජනතාව අත්පොළසන් දී එතුමන් පිළිගත් අතර තම සහය ජනාධිපතිතුමන්ට ලබාදෙන බවට මහ හඬින් පොරොන්දු වූහ.ශ්‍රී ලංකා නිදහස් පක්ෂයේ දිගාමඩුල්ල ප්‍රධාන සංවිධායක, සැලසුම් ක්‍රියාත්මක කිරීමේ ඇමැති පී. දයාරත්න මහතා ප්‍රමුඛ ප්‍රදේශයේ දේශපාලන නායකයින් එක්ව මෙම රැලිය සංවිධානය කර තිබිණි.ත්‍රස්තවාදයට යළිත් හිස එසවීමට කිසි විටෙකත් ඉඩ නොතබන බවත්, මාතෘභූ®මිය කෑලි වලට කඩා වෙන් කිරීමට සූදානම් නැති බවත් අම්පාර දිස්ත්‍රික්කයේ ජන රැලියට සහභභාගි වූ ලක්ෂ සංඛ්‍යාත ජනතාව අමතමින් ජනාධිපති මහින්ද රාජපක්ෂ මහතා පැවසීය.දෙස්, විදෙස් බලවේගයන් පරාජය කිරීමට 26 වැනිදා තමන් සමඟ එක්වන්නයි පැවසූ ජනාධිපතිවරයා සියලු දෙනාට සුබ අනාගතයක් ප්‍රාර්ථනා කෙළේය.මෙහිදී කල්මුනේ මහ නගර සභාවේ දෙමළ ජාතික සන්ධානයේ නාගරික මන්ත්‍රී තාන්තමුත්තු ගනේෂ් මහතා ජනාධිපතිවරයාට සහාය පළ කිරීමට ඉදිරිපත්වීම මෙහිදී කැපී පෙනුණි.ජාතිය ගොඩනැගීමේ ඇමැති ජගත් පුෂ්ප කුමාර, ඉඩම් හා ඉඩම් සංවර්ධන සහ රණවිරු සුබ සාධන ඇමැති ජොන්ස්ටන් ප්‍රනාන්දු, ජල සම්පාදන හා ජලාපවහන ඇමැති එච්.එල්.එම්. අතාවුල්ලා, නිවාස හා පොදු පහසුකම් ඇමැතිනි ෆෙරියල් අෂ්රොෆ්, සැළසුම් ක්‍රියාත්මක කිරීමේ ඇමැති පී.දයාරත්න, ජාතික නිදහස් පෙරමුණේ නායක හා පාර්ලිමේන්තු මන්ත්‍රී විමල් වීරවංශ, ජනාධිපති උපදේශක එම්.එච්.එම්. අෂ්වර් යන මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001152</link>
    <topic>පාර්ලිමේන්තු මැතිවරණයේ දීමනාප ඡන්ද ක්‍රමය ඉවතට</topic>
    <author>දයා පෙරේරා, රෝෂන් තුෂාර</author>
    <content>සෑම ඡන්ද කොට්ඨාසයකම ජනතාවට වගකියන මන්ත්‍රීවරයකු නියෝජනය වන ආකාරයට පාර්ලිමේන්තු ඡන්ද ක්‍රමය වෙනස් විය යුතු බව ජනාධිපති මහින්ද රාජපක්ෂ මහතා පවසයි.මේ අනුව ඉදිරි පාර්ලිමේන්තු මහ මැතිවරණයේදී මනාප ඡන්ද ක්‍රමය වෙනුවට ජනතා හිතවාදී ඡන්ද ක්‍රමයක් ස්ථාපිත විය යුතු බවද ජනපතිවරයා අවධාරණය කෙළේය.පවතින මනාප ක්‍රමය හේතුවෙන් ඇතැම් ඡන්ද කොට්ඨාසවල මන්ත්‍රීවරයකු නොමැතිවීමෙන් එම කොට්ඨාසයට සිදුවිය හැකි සේවය අඩුවීම මෙන්ම ඡන්දයකදී සෑම පක්ෂයකම අපේක්ෂකයන් අතර පවතින මනාප පොරය නිසා පොදුවේ සිදුවන අනර්ථය සැලකිල්ලට ගනිමින් ජනාධිපතිවරයා එම අදහස් පළ කළේය.මැතිවරණයකදී සිදුවන මුදල් නාස්තිය හා මැතිවරණ අක්‍රමිකතා අවම කිරීම සඳහා දේශපාලන මනාප පොරයෙන් ඉවත් විය යුතු බවත්, ජනතා සේවයක් ඉටුකිරිමේ සැබෑ ඕනෑකම හේතුවෙන් මේ වෙනස්කම් සිදුවිය යුතු බවත් ජනපතිවරයා පැවැසීය.මේ ඡන්ද ක්‍රමය හඳුන්වාදීමේදී සුළු පක්ෂවලට අසාධාරණයක් නොවන පරිදි හා සියලු ජන කොට්ඨාසවලට පිළිගත හැකි විසඳුමක් ඉදිරිපත් කරන බවද රාජපක්ෂ මහතා සඳහන් කෙළේය.ජනපති මහින්ද රාජපක්ෂ මහතා මෙම අදහස් පළ කළේ ඊයේ පෙරවරුවේ අරලියගහ මන්දිරයේදී ලේක්හවුස් ආයතන කාර්යමණ්ඩල සාමාජිකයන් පිරිසක් සමඟ පැවැති සුහද සාකච්ඡාවකදීය.ජනපතිවරණය අවසන් වූ පසු මේ නව ඡන්ද ක්‍රමය පිළිබඳ සුළු පක්ෂ, මෙන්ම ජනතා නියෝජිතයන් සමඟ සාකච්ඡා කිරීම වැදගත් බව මේ අවස්ථාවට සහභාගි වූ ඉදිකිරීම් හා ඉංජිනේරු සේවා ඇමැති රාජිත සේනාරත්න මහතා ජනාධිපතිවරයාට යෝජනා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001153</link>
    <topic>ආඥාදායක පාලනයක් බිහි වීමේඅනතුර අපට දැනෙනවා</topic>
    <author>සන්ධ්‍යා කරුණාරත්න, චින්තා රණසිංහ</author>
    <content>රටේ ඒකීයත්වය සුරැකීමට සහ සංවර්ධන ක්‍රියාවලිය තවදුරටත් ඉදිරියට ගෙනයාමට ජනාධිපති මහින්ද රාජපක්ෂ මහතාට සහාය ලබාදීමට ජාතික තරුණ භික්ෂු සංවිධානය තිරණය කැර ඇති බව එම සංවිධානය ප්‍රකාශ කරයි.ජනතාවගේ හදවත හඳුනාගත් එකම නායකයා මහින්ද රාජපක්ෂ මහතා බවද, ඔහුගේ පාලනය යටතේ සුබ අනාගතයක් රටට හිමිවන බව ද එම සංවිධානය පවසයි.සරත් ෆොන්සේකා මහතා හරහා ආඥාදායක පාලනයක් බිහිවිමේ අනතුර භික්ෂුන් වහන්සේලාට දැනෙන බවත්, ජනතාව කෙරෙහි වඩාත් සංවේදීව කටයුතු කරන පිරිසක් විදියට භික්ෂුන් වහන්සේලාට මේ අනතුර වැටහෙන බවත් එම සංවිධානය ප්‍රකාශ කරයි.ශ්‍රී ලංකා පදනම් ආයතනයේ පැවැති මාධ්‍ය හමුවකට සහභාගි වෙමින් එම සංවිධානය මේ බව ඊයේ (14 දා) පැවැසීය.සරත් ෆොන්සේකා මහතා ප්‍රමුඛ විපක්ෂයේ සන්ධානය එක්ව ජනතාව ඉදිරියේ මිත්‍යා මත පතුරුවමින් රටට වින කරන පාලනයක් බිහිකිරිමට උත්සාහ කළ ද, එම පාලනය බිහිවීමට කිසිදාක ජාතික තරුණ භික්ෂු සංවිධානය ඉඩ නොතබන බව ද එම සංවිධානය අවධාරණය කරයි.එක්සත් ජාතික පක්ෂ ආණ්ඩුව පැවැති සමයේ ගිවිසුම් ගසා රට දෙකඩ කිරීමට රනිල් වික්‍රමසිංහ මහතා කටයුතු කළ බවද, ජනාධිපති මහින්ද රාජපක්ෂ මහතා රට භාරගත් පසු රට දෙකඩ කිරීමට ඉඩ නොදුන් බවද ප්‍රකාශ කළ එම සංවිධානය රට දෙකඩ කර ඊළාම් රාජ්‍යයක් බිහිකිරීමේ කාර්යයේ නැවතත් ෆොන්සේකා මහතා ප්‍රමුඛ විපක්ෂයේ සන්ධානය නිරතව සිටින බවද මෙහිදී මතක් කර සිටියහ.සරත් ෆොන්සේකා මහතා ප්‍රමුඛ විපක්ෂයේ සන්ධානය දෙමළ ජාතික සන්ධානය සමඟ එක්ව රට විනාශ කිරීමේ කාර්යයක නිරතව සිටින බව ද, රටට විනකරන මේ පුද්ගලයන් හඳුනාගෙන ඔවුන්ට නිසි දඬුවම් ලබාදීමට ජනතාව ක්‍රියා කළ යුතු බවද එම සංවිධානය ප්‍රකාශ කළහ.සරත් ෆොන්සේකා මහතා ප්‍රමුඛ විපක්ෂයේ සන්ධානයට දිය හැකි හොඳම දඬුවම වන්නේ ලබන 26 වැනිදා ඔවුන්ගේ පරාජය තහවුරු කිරීම බවද ඔවුහු පැවසූහ.රට අරාජික කිරීමේ කාර්යයේ නිරතව සිටින ෆොන්සේකා මහතාගේ දේශපාලන කුමන්ත්‍රණය මේ වනවිටත් ජාතික තරුණ භික්ෂු සංවිධානය හඳුනාගෙන ඇති බවද එම සංවිධානය පැවැසීය.රටට සමෘද්ධිය, සෞභාග්‍යය උදා කළ හැකි එකම සංවේදී නායකයා වන්නේ ජනාධිපති මහින්ද රාජපක්ෂ මහතා බව පැවැසූ එම සංවිධානය ලබන 26 වැනිදා රට ජයග්‍රහණයේ මාවත කරා මෙහෙයවීමට සුදුසු නායකයා වන මහින්ද රාජපක්ෂ මහතාට භාරදීමට එක්සත්ව, එක්සිත්ව ජනතාව කටයුතු කළ යුතු බවද කියා සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001154</link>
    <topic>දෙමළ සන්ධානය ගිවිසුම් අස්සන් කළ දාවිදෙස් කොටින් සැණකෙළි පවත්වලා</topic>
    <author>ප්‍රාර්ථනා වීරසිංහ</author>
    <content>දෙමළ ජාතික සන්ධානය සමඟ සරත් ෆොන්සේකා මහතා ගිවිසුම අස්සන් කළ දිනයේදී විවිධ රටවල ජීවත්වන එල්ටීටීඊ හිතවාදීන්් සැණකෙළි පවත්වා ඇතැයි බස්නාහිර පළාත් සභා ඇමැති ජාතික හෙළ උරුමයේ නීති සම්පාදක උදය ගම්මන්පිල මහතා ප්‍රකාශ කරයි.ගිවිසුමේ සඳහන් යෝජනා ක්‍රියාත්මක කළහොත් නැවත එල්ටීටීඊයේ අරමුණු මල්ඵල ගැන්වෙන බවද ඒ මහතා කීය. ජනවාරි 27 වැනිදායින් පසුව උතුරු නැඟෙනහිර පාලනය කරන්නේ දෙමළ සන්ධානය විසින් බව රවුෆ් හකීම් මහතා ප්‍රකාශ කර තිබෙන බවද, ගම්මන්පිල මහතා ප්‍රකාශ කරයි.දෙමළ සන්ධානය යනු කොටි ත්‍රස්තවාදය වෙනුවෙන් ජාතික හා ජාත්‍යන්තර වශයෙන් පෙනී සිටිමින් ත්‍රස්තවාදීන්ට අවශ්‍ය පහසුකම් සැලසූ කණ්ඩායම බවද, ජනතා විමුක්ති පෙරමුණ එකතු වී සිටීමෙන් පෙනී යන්නේ රටේ ෆෙඩරල්වාදයක් ඇති කිරීමට ඇති කැමැත්ත බවද ගම්මන්පිල මහතා පවසයි.මහවැලි කේන්ද්‍රයේ දී ඊයේ උදේ පැවති මාධ්‍ය හමුවකදී ගම්මන්පිල මහතා මේ කරුණු අවධාරණය කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001155</link>
    <topic>තේ ශක්ති අරමුදලලාභාංශ බෙදා හරී</topic>
    <author/>
    <content>තේ ශක්ති අරමුදල සතු රුපියල් දශලක්ෂ 30.7 ක ලාභාංශ එහි සාමාජිකයන් අතර බෙදාහැරීමට රජය තීරණය කරයි.එම ලාභාංශ ලබන පෙබරවාරි මස දෙවන සතියේ සිට බෙදා හරින බව වැවිලි කර්මාන්ත ඇමැති දි. මු. ජයරත්න මහතා පැවැසීය.තේ ශක්ති අරමුදල සතු කොටස්වල සමස්ත වටිනාකම රුපියල් කෝටි 20.9 ක් වන අතර ඉන් 15%ක ප්‍රතිශතයක් වන රුපියල් දශලක්ෂ 30.7 මෙසේ බෙදා හැරීමට පියවර ගෙන ඇත.මහින්ද චින්තන වැඩපිළිවෙළ යටතේ 2007 වසරේ දී තේ ශක්ති අරමුදල දියත් කළ විශේෂ ව්‍යාපෘති මගින් මේ ආදායම උපයාගැනීමට හැකිවූ බවද ඇමැතිවරයා පෙන්වා දෙයි.තේ ශක්ති අරමුදලේ කොටස් හිමියන් 94,000 ක් පමණ වන අතර එම අරමුදල මගින් ලාභ කොටස් බෙදා හැරෙන තුන්වන අවස්ථාව මෙය වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001156</link>
    <topic>තමන්කඩුව ප්‍රාදේශීය සභා විපක්ෂ නායක අත්අඩංගුවට</topic>
    <author/>
    <content>විජයානී එදිරිසිංහපොළොන්නරුව ප්‍රදේශයේදී පෙරේදා (13) දහවල් ශ්‍රීලනිප කාර්යාලයට එල්ල කළ ප්‍රහාරය සම්බන්ධයෙන් තමන්කඩුව ප්‍රාදේශීය සභාවේ විපක්ෂ නායකවරයා (එ. ජා. ප.) ඇතුළු තිදෙනකු සැකපිට අත්අඩංගුවට ගෙන තිබේ. විපක්ෂ නායකවරයා එම ප්‍රහාරයට සම්බන්ධ වූ බවට කටඋත්තර වලින් හෙළිදරව් වීඇතැයි පොළොන්නරුව පොලීසිය පවසයි. එම ප්‍රහාරය සම්බන්ධයෙන් පොළොන්නරුව පොලීසිය හිඟුරක්ගොඩ සහකාර පොලිස් අධිකාරී සේනාරත්න මහතාගේ උපදෙස් මත පරික්ෂණ ආරම්භකැර තිබේ. එම පරීක්ෂණයට අනුව 25 දෙනකුගෙන් පමණ කටඋත්තර ලබාගෙන ඇත.අත්අඩංගුවට ගත් ප්‍රධාන සැකකාර විපක්ෂ නායක වීරක්කොඩි මහතා සහ සෙසු සැකකරුවන්ගෙන් ඊයේ උදේ කටඋත්තර ලබා ගෙන තිබිණි.කටඋත්තර ලබා ගැනීමෙන් අනතුරුව සැකකරුවන් අධිකරණය වෙත ඉදිරිපත් කිරීමට නියමිතව තිබිණි. පොළොන්නරුව මුලස්ථාන පොලිස් පරීක්ෂක ඩී. ඩී. ආර්. කේ. සේනාරත්න මහතා ඇතුලු කණ්ඩායමක් සිද්ධිය සම්බන්ධව පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001157</link>
    <topic>ශිෂ්‍ය වීසා ලබා දෙනවා කියා ලක්ෂ 20ක් වංචා කළැයි සැක කත 20දා තෙක් රිමාන්ඩ්</topic>
    <author>කුමුදු හෙට්ටිආරච්චි</author>
    <content>එංගලන්තයේ පාසලකට යැවීම සඳහා ශිෂ්‍ය වීසා ලබාදීමට පොරොන්දුවී සිසුන් මුලාකැර රුපියල් විසි ලක්ෂයකට අධික මුදලක් වංචා කළ බවට වරෙන්තු නිකුත්වී සිටි සැකකාරියක් ලබන 20 වැනිදා තෙක් රක්ෂිත බන්ධනාගාරගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය නියෝග කළාය.කොළඹ වංචා විමර්ශන අංශය මගින් වරෙන්තු මත අත්අඩංගුවට ගෙන අධිකරණයට ඉදිරිපත් කැර සිටි කිරුළපන රොබට් ගුණවර්ධන මාවතේ් පදිංචි නෙලී එඩික් පීටර් නැමැත්තිය එසේ රක්ෂිත බන්ධනාගාරගත කෙරුණි.කොටුව මහේස්ත්‍රාත් අධිකරණයේ නඩු හතරක් හා අලුත්කඩේ මහේස්ත්‍රාත් අධිකරණයේ නඩු දෙකක් සඳහා සැකකාරියට වරෙන්තු නිකුත්වී තිබෙන බව සැකකාරිය අධිකරණයට ඉදිරිපත් කරමින් කොළඹ වංචා විමර්ශන අංශය පැවැසීය.සැකකාරිය ක්‍රිස්ටි පීරිස් නැමැත්තෙකු සමඟ ප්‍රධාන පෙළේ හෝටල්වල නැවතී සිට සිසුන් මුලාකැර මෙම වංචාව සිදුකැර ඇති බව ද කොළඹ වංචා විමර්ශන අංශය පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001158</link>
    <topic>මත්පැන් ළඟ තබා ගත්තාට සිර දඬුවම් හා දඩ</topic>
    <author>නිමල් රාජපක්‍ෂ</author>
    <content>රුපියල් දෙලක්‍ෂ විසිපන්දහසක් වටිනා මත්පැන් තොගයක් ළඟ තබාගෙන සිටි ජාඇල කල්එළිය ප්‍රදේශයේ සැකකරුවකු අත්අඩංගුවට ගෙන මීගමුව මහේස්ත්‍රාත් උපුල් රාජකරුණා මහතා වෙත ඉදිරිපත් කළ සැකකරුට රුපියල් එක්ලක්‍ෂ විසිපන්දහසක දඩ මුදලක් සමග වසරක සිරදඬුවමක් නියම කළේය.වසරක සිරදඬුවම නියම වූයේ කඳාන පදිංචි ජී. එම්. විල්සන් සිල්වා යන සැකකරුට යැයි ජාඇල සුරාබදු ස්ථානාධිපති ආර්. ඒ. ඩී. ඉන්ද්‍රනාත් මහතා පැවැසීය.කොළඹ ඇතුළු තදාසන්න ප්‍රදේශවලට නීති විරෝධී මත්පැන් බෙදාහැරීමට සූදානම් කර සිටියදී ජාඇල සුරාබදු නිලධාරීන් කසිප්පු ස්පී‍්‍රතු බෝතල් 720 ක් සමඟින් අදාළ සැකකරු පසුගියදා අත්අඩංගුවට ගෙන තිබිණ.කල්එළිය වගුරු බිමක් ආශි‍්‍රත ප්‍රදේශයක සැකකරු කාලයක් තිස්සේ ඉතා රහසිගතව මත්පැන් ජාවාරම සිදුකළ බවට තොරතුරු හෙළිවූ බව ජාඇල සුරාබදු ස්ථානාධිපති ආර්. ඒ. ඩී. ඉන්ද්‍රනාත් මහතා පැවැසීය.ජාඇල සුරාබදු අධිකාරී කීර්ති පෙරේරා, ජාඇල සුරාබදු ස්ථානාධිපති ආර්. ඒ. ඩී. ඉන්ද්‍රනාත් යන මහත්වරුන්ගේ උපදෙස් මත පරීක්‍ෂක සාන්ත, වල්පොල, කෝප්‍රල් ඩයස්, නියාමක ඩේල් සහිරාන් ඇතුළු නිලධාරීහු මෙම වැටලීම සිදුකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n1001159</link>
    <topic>යාපනය - කොළඹලේක් හවුස් බසයේගාස්තු අඩුකරයි</topic>
    <author/>
    <content>කොළඹ සිට යාපනය දක්වා යොදවා ඇති ලේක්හවුස් තිනකරන් බස් සේවාවේ ගාස්තුව තෛපොන්ගල් දිනය නිමිත්තෙන් අද (15) සිට රුපියල් 200 කින් අඩු කැර ඇත.ඒ අනුව මගියකුගෙන් අයකළ රු. 1800 වෙනුවට නව අයකිරීම රු. 1600ක් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011515</link>
    <topic>ජනපතිගේ නාමයට හානි පමුණුවන්නවිපක්ෂයෙන් ප්‍රචාරක වැඩපිළිවෙළක්</topic>
    <author/>
    <content>ජනාධිපති මහින්ද රාජපක්ෂ මහතාගේ ජනාධිපතිවරණ ව්‍යාපාරයට හානි සිදුකිරීමට, විපක්ෂය විවිධ උපක්‍රම යොදා ජනාධිපතිවරයාට සහ ඔහුගේ පවුලට හානි සිදුකරන ප්‍රචාර ගෙන යන බව අනාවරණය වී ඇතැයි ශ්‍රී ලංකා නිදහස් නීතිඥ සංවිධානය පවසයි.මුදලට පුද්ගලයන් යොදාගෙන පොදු ස්ථානවල කටකතා පතුරුවා හරින අතර, කෙටි පණිවුඩ හා ඊමේල් මගින්ද මේ අභූත චෝදනා සමාජගත කිරීමට විපක්ෂය උත්සාහ කරන බවද නිදහස් නීතිඥ සංවිධානය පෙන්වා දෙයි.ස්වර්ණවාහිනී ආයතනය, ඇපලෝ රෝහල වැනි ආයතන ජනාධිපතිතුමා මිලදී ගත් බවට බොරු චෝදනා කරමින් ජනතාව අතර රාජපක්ෂ නාමයට කැලලක් කිරීමට විපක්ෂය උත්සාහ දරන බවද එම සංගමය කියයි.මේ කටකතාවලින් හා බොරු ප්‍රචාරණවලින් නොරැවටෙන ලෙස ශ්‍රී ලංකා නීතිඥ සංගමය ජනතාවගෙන් ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011516</link>
    <topic>නියෝජ්‍ය ඇමැති ගේ නිවෙස අසලටපෙට්රල් බෝම්බ ප්‍රහාරයක්</topic>
    <author>පොළොන්නරුව විශේෂ සහ පොළොන්නරුව දිසා විශේෂ</author>
    <content>ඉඩම් හා ඉඩම් සංවර්ධන නියෝජ්‍ය ඇමැති චන්ද්‍රසිරි සූරියආරච්චි මහතාගේ නිවෙස ඉදිරිපිටදී පෙට්රල් බෝම්බයක් ගසා වෑන් රථයකට අලභහානි සිදු කර ඇත. ඇලහැර මහසෙන් විහාරාධිපති සපුවිද ධම්මාලංකාර හිමියන් ඊයේ (14) උදේ 6ට පමණ නියෝජ්‍ය ඇමතිවරයා හමුවීමට වෑන් රථයකින් පැමිණ තිබේ.ධම්මාලංකාර හිමියන් නියෝජ්‍ය ඇමතිවරයාගේ නිවෙසට ගොස් සිටියදී යතුරු පැදියකින් පැමිණි පුද්ගලයකු වෑන් රථයේ රියදුරාට පහරදී එළවා පෙට්රල්බෝම්බය ගසා පළාගොස් ඇත.මේ අවස්ථාවේදී ප්‍රදේශවාසීන් විසින් ගිනිගත් වාහනය නිමා දමා තිබේ.කිසියම් දේශපාලන සංවිධානයක් මේ ප්‍රචණ්ඩ ක්‍රියා සිදුකරන්නට ඇතැයි පොලිසිය සැකකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011517</link>
    <topic>රට ගැන සිතා අපි සැම දෙනජනපති දිනවන්න කැප වෙමු</topic>
    <author>උපාලි කරුණාරත්න</author>
    <content>ජනාධිපතිවරණයේදී ජනාධිපති මහින්ද රාජපක්ෂ මහතාගේ ජයග්‍රහණය සඳහා කොන්දේසි විරහිතව ඇප කැපවී ක්‍රියාකරන බව ‘ජනසෙත පෙරමුණේ’ නායක ජනාධිපති අපේක්ෂක බත්තරමුල්ලේ සීලරතන හිමියෝ පැවසූහ.මනෝ ගනේෂන්, සම්බන්දන්, රවුෆ් හකීම් වැනි රට දෙකඩ කිරීමට උත්සාහ කරන පුද්ගලයන් සමග එකතු වී සිිටින සරත් ෆොන්සේකා මහතාගේ හවුල සමඟ ඇතැම් භික්ෂුන් වහන්සේලාද එකතු වී සිටීම පිළිබඳව තමන් කනගාටුවට පත්වන බව සීලරතන හිමියෝ ප්‍රකාශ කළහ.ජනාධිපති තරගයට ඉදිරිපත් වී සිටි බත්තරමුල්ලේ සීලරතන හිමියෝ එසේ ප්‍රකාශ කෙළේ ඊයේ (14) බත්තරමුල්ලේ පිහිටි එම කාර්යාලයේදී මාධ්‍ය හමුවක් පවත්වමිණි.ලබන 26වැනි දිනය මම සලකන්නේ ඡන්දයක් තිබෙන දිනයක් ලෙස නොවේ. ත්‍රස්තවාදයෙන් රට බේරා ගත් ජනාධිපති මහින්ද රාජපක්ෂ මහතාට ජනතාව කෘතගුණ දැක්වීමේ දිනයක් ලෙසයි මම එම දිනය දකින්නේ. අපට බොහෝ දෙනා තමන් හා එකතු වන ලෙස කතා කළා.නමුත් අප තීරණය කෙළේ ජනාධිපතිතුමාට සහයෝගය ලබා දෙන්නයි.එයට හේතුව දේශීය හා ජාත්‍යන්තර ද්‍රෝහී බලවේගවලට යටත් නොවී ජනාධිපතිතුමා ත්‍රස්තවාදය පරාජය කිරීම බවත් සීලරතන හිමියෝ මෙහිදී පැවැසූහ.බත්තරමුල්ලේ සීලරතන හිමියෝ මෙසේද කීහ.ත්‍රස්තවාදය පැවැති පසුගිය සමයේ මේ රටේ තරුණ ජීවිත විශාල ලෙස විනාශ වුණා. එදා සිටි කිසිම රාජ්‍ය නායකයෙකුට මේ ප්‍රශ්නය විසඳන්න බැරිවුණා. ත්‍රස්තවාදී ප්‍රශ්නයට නිවැරැදිව පිළිතුරු ලබා දුන්නේ ජනාධිපතිතුමා පමණයි.අතීතයේ සිට රටට ප්‍රශ්නයක් පැමිණි විට භික්ෂුන් වහන්සේලා ඒවාට පිළිතුරු ලබාදීමට පෙරට පැමිණියා. අපි සරත් ෆොන්සේකා මහතාගෙන් අසන්නේ ඔහු පමණක් තනියම යුද්ධය කළාද කියලයි. ජනාධිපතිතුමාගේ නිවැරදි නායකත්වය යටතේ ත්‍රිවිධ හමුදාව, පොලිසිය, ග්‍රාමාරක්ෂක බළකාය, රටට ආදරය කරන දේශප්‍රේමීන් ත්‍රස්තවාදය විනාශ කිරීම සඳහා ඇප කැපවුණා. ඒ වගේම ජනාධිපතිතුමාගේ සහෝදරයන්ද ඒ සඳහා විශාල කැපකිරීම් කළා.රනිල් වික්‍රමසිංහ මහතාගේ පාලන කාලයේ සිදුවුණේ මේ රට පාවාදීමයි. එවැනි හේතුන් නිසා රණවිරුවන්ට ජීවිතවලින් වැඩි වශයෙන් වන්දි ගෙවීමට සිදුවුණා. අපේ රටේ ජාතිවාදයක් නැහැ කියලා මම ප්‍රකාශ කරනවා.අපිත් සමඟ ඉන්න ලක්ෂ තුනක පමණ සාමාජික සාමාජිකාවන්ගේ ඡන්දය ජනාධිපතිතුමාට ලබා දෙනවා. ලබන 26 දින ජනාධිපතිතුමා ජය ගන්නවා.ජනසෙත පෙරමුණේ සභාපති බඹරවානේ ධම්මානන්ද හිමි - අප මේ අවස්ථාවේ අපේ රටේ අතීතය දිහා හැරිලා බලන්න ඕනේ. එම යුගවලදී බටහිර බලවේග අපේ රට මෙහෙයවීමට උත්සාහ කළා. ඒත් අද ජනාධිපති මහින්ද රාජපක්ෂ මහතාගේ නායකත්වය යටතේ විදෙස් ද්‍රෝහි බලවේගවලට එරෙහිව කටයුතු කරනවා. මහින්ද රාජපක්ෂ ජනාධිපතිතුමා කියන්නේ යුග පුරුෂයෙක්.ජනසෙත පෙරමුණේ ජාතික සංවිධායක එම්. හෙට්ටිආරච්චි මහතා - සරත් ෆොන්සේකා මහතාට හමුදාවේ ඉහළම තනතුරට පැමිණීමට අවස්ථාව ලබා දුන්නේ ජනාධිපතිතුමා. අද සරත් ෆොන්සේකා මහතා කරන දේ සදාචාරාත්මක නැහැ. අපි මේ රටේ බුද්ධිමත් ජනතාවගෙන් ඉල්ලා සිටින්නේ ලබන 26 දින තම ඡන්දය ඉතා බුද්ධිමත්ම පාවිච්චි කරන්න කියලයි.ජනසෙත පෙරමුණේ සාමාජික කපිතාන් එම්. එම්. ටී. එම්. බණ්ඩාර මහතා - මම සරත් ෆොන්සේකා මහතා ගැන දන්නවා. ඔහු හමුදාවේ නිලධාරින්ගෙන් සහ සෙබළුන්ගෙන් පෞද්ගලිකව විවිධ අවස්ථාවල පළිගත්තා. එතුමා හමුදාවේදී සමහර අවස්ථාවල කටයුතු කැර ඇත්තේ සිහිවිකල් වූ මිනිසෙකු වගෙයි. එවැනි කෙනෙකු දේශපාලනයට සුදුසු නැහැ කියලා මා කියනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011510</link>
    <topic>රට ව්‍යසනයකින් බේරා ගත් ජනපතිජනමූල නායකයකු බව සනාථ කළා</topic>
    <author>අනුර ප්‍රේමලාල්</author>
    <content>නව ප්‍රජාතන්ත්‍රවාදී පෙරමුණේ ජනාධිපතිධූර අපේක්ෂක සරත් ෆොන්සේකා ලබා ගන්නා ඡන්ද ප්‍රතිශතය අඩු කිරීම රටට ආදරය කරන මිනිසුන්ගේ වගකීමක් සහ යුතුකමක් බව ප්‍රවීණ කලා ශිල්පී ජැක්සන් ඇන්තනී මහතා පවසයි.සරත් ෆොන්සේකා මහතාට හිමිවන ඡන්ද ප්‍රතිශතයක් රැගෙන කොටි ත්‍රස්තවාදින්ට හා බෙදුම්වාදින්ට හිතවත් පුද්ගලයන් ජාත්‍යන්තරයට යෑමේ අවදානමක් පවතින බැවින් රටට ආදරය කරන මිනිසුන් ඔහුගේ ඡන්ද ප්‍රතිශතය අඩු කිරීමට කටයුතු කළ යුතු බවද ඔහු පැවැසීය.උදාහරණයක් ලෙස සරත් ෆොන්සේකා මහතා 40% ක ඡන්ද ප්‍රතිශතයක් ලැබුවොත් අපේක්ෂා භංගත්වයට පත් වි සිටින කොටි ත්‍රස්තවාදී හා බෙදුම්වාදයට උදව් කරන පිරිස් ජාත්‍යන්තරයට ගොස් ප්‍රකාශ කරන්නේ මේ රටේ මිනිසුන්ගෙන් 40% ක් උතුරු නැඟෙනහිර පළාත් ඒකාබද්ධ කිරීමට ස්වයං පාලනය ලබා දෙන්නට ඒ පළාතෙන් යුද හමුදා කඳවුරු අඩු කිරීම අධි ආරක්ෂිත කලාප ඉවත් කිරීමට , එල්. ටී. ටී. ඊ සිරකරුවන් නිදහස් කිරීමට කැමැත්ත ලබා දී ඇති බවය. එබැවින් මේ භයානක තත්ත්වය හඳුනාගෙන ලක්වැසි ජනතාව තම ඡන්දය භාවිතා කරන ලෙස ද ඇන්තනී මහතා ඉල්ලා සිටියේ ය.ඒ මහතා මේ බව සඳහන් කළේ ඉකුත් (18) දින කටුනායක තාක්ෂණික ආයතනයේ පැවැති රැස්වීමකදීය.මෙය ඒකාබද්ධ වෘත්තීය සමිති සන්ධානය මඟින් සංවිධානය කර තිබිණි.එහි දී වැඩිදුරටත් අදහස් දැක් වූ ජැක්සන් ඇන්තනී මහතා මෙසේ ද පැවැසීය.ජනාධිපති මහින්ද රාජපක්ෂ මහතා දෙස බලන විට ඔහු සංස්කෘතික මෙන්ම ජන මූල නායකයෙක් බව අද රට හමුවේත් ලොව හමුවේත් ඉතා පැහැදිලිව ඔප්පු කර තිබෙනවා.ජන මූල නායකයන් ලෙස ලෝකයේ හිටියේ කිහිප දෙනයි. ඉන්දියාවේ ගාන්ධි , හා නේරු , රුසියාවේ ලෙනින් , චීනයේ මාඕ සේතුං වැනි අයයි. ඒ අතරට අද මහින්ද රාජපක්ෂ නමත් ඇතුළත් වී තිබෙනවා.ජන මූල නායකයෙක් ලෙස හඳුන්වන්නේ රට මුහුණ පා තිබූ ව්‍යසනයකින් ඒ රට බේරාගත් නායකයන්ටය. ඒ අනුව වර්තමානයේ ලෝකයේ සිටින නායකයින් අතර පෙරමුණේ සිටින නායකයෙක් ලෙස රාජපක්ෂ මහතා හඳුන්වා දිය හැකිය.රජකාලේ සිට පැවැත හා සියලු යහපත් දේ 1815 දී විනාශ වූ බැවින් එකළ ජීවත් වූ ජනතාව සඳහන් කර ඇත්තේ මේ වා දකින්න අපි අවාසනාවන්ත වූ බවයි. නමුත් දෙවන නිදහස් අරගලය ලෙස හැඳින්වෙන එල්. ටී. ටී. ඊ ත්‍රස්තවාදීන්ගෙන් හා බෙදුම්වාදීන් ගෙන් රට බේරා ගැනීමේ මානුෂීය මෙහෙයුම සිදු වූ මේ අවස්ථාවේ දී එය දකින්න ජීවත් වූ අපි වාසනාවන්ත වෙමු.එබැවින් අප කාගෙත් ජීවිතවල සෙවණැල්ල මෙන් තිබූ මරණ බිය අපෙන් තුරන් වුණා. ඒ භාරදූර ජාතික වගකීම ඉටුකළ ජනාධිපති මහින්ද රාජක්ෂ මහතාට කළ ගුණ සැලකිමේ වාර්තාව ලැබෙන දිනය ලෙස ලබන 26 දා හඳුන්වාදිය හැකි අතර එදිනම ජාතියට ගුණමකු වු පිරිසගේ වාර්තාවද ලැබෙනු ඇත. ‘’බස්නාහිර පළාත් ආණ්ඩුකාර අලවි මව්ලානා මහතාමේ රටේ රතු එළියක් සරත් ෆොන්සේකා මහතා විසින් එල්ල කරමින් සිටින බවය. ඒ මහතාට සහය ලබාදෙන ප්‍රධාන දේශපාලන පක්ෂයක් වන එක්සත් ජාතික පක්ෂය 1977 සිට රටේ කම්කරු ජනතාව මර්දනය කරමින් පාලනය කළ අයුරු අපට අමතක නැහැ.එදා රුපියල් දහයක වැටුප් වැඩිවීමක් ඉල්ලු කම්කරු ජනතාව එක් ලක්ෂ හත්දහසක් එක පෑන් පහරින් ගෙදර යැවූ එ. ජා. ප ය සමඟ අත්වැල් බැඳගෙන සිටින සරත් ෆොන්ේසකා රුපියල් දස දහසකින් වැටුප් වැඩිකිරීම විහිළුවක් බව කීවේය.මෙවැනි බොරු පොරොන්දු විශ්වාස කරන්න තරම් මේ රටේ කම්කරු ජනතාව මෝඩයින් නොවන බව දින 47ක දේශපාලන අත්දැකීමක් ඇති සරත් ෆොන්සේකා මහතා දැන ගත යුතුය.ගුවන් සේවා ඇමැති සරත් කුමාර ගුණරත්න මහතාමේ වන විට ලැබෙන ආරංචි වලින් ජනාධිපති මහින්ද රාජපක්ෂ මහතා ජයග්‍රහණය කර අවසන් වී තිබෙන අතර අපට අවශ්‍ය එතුමාව විජයග්‍රහණය කරවීමටයි.ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතාකම්කරුවන්ගේ ගැටලු විසඳීමට ඔවුන් සමඟ සාකච්ඡා කිරීමට නිතරම දොර විවෘත කර තිබෙන නායකයෙක් ලෙස ජනාධිපති මහින්ද රාජපක්ෂ මහතා හඳුන්වාදිය හැකියි.ලංකා කම්කරු සම්මේලනයේ සෝමවීර චන්ද්‍රසිරි මහතාඅදහස් දක්වමින් අද විපක්ෂය සියලු චෝදනා එල්ල කරන්නේ මේ රටට නිදහස ලබා දුන් නායකයාට බව අපි මතක තබා ගත යුතුය. එදා රට වටේ හන්දි ගානේ බෝම්බ පිපිරිලා මිනිස් ඝාතන සිය ගණන් සිදු වෙද්දී ගුවන් තොටුපොළ තෙල් ටැංකි වැනි මරමස්ථානවලට ප්‍රහාර එල්ල වෙද්දී මේ රටේ ජනතාව ඉල්ලා සිටියේ මවුබිමට නිදහස උදාකර දෙන්නැයි.මේ අවස්ථාවට බස්නාහිර පළාත් ප්‍රධාන ඇමැති ප්‍රසන්න රණතුංග , සුදර්ශනී ප්‍රනාන්දු පුල්ලේ , කෝකිලා ගුණවර්ධන , රංජිත් හෙට්ටිආරච්චි හේමසිරි ජයලත් සහ මැති ඇමැතිවරුන්ද ආසන සංවිධායකවරුන්ද පළාත් සභා මන්ත්‍රීවරුන්ද වෘත්තීය සමිති නායකයින් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011511</link>
    <topic>ජනපතිගෙන් පලස්තීන ජනතාවට විශාල සේවයක් සිදු වුණා</topic>
    <author>නිමල් රාජපක්‍ෂ</author>
    <content>ශ්‍රී ලංකාව - පලස්තීන රජයට කළ උපකාරවලට කලගුණ සැලකීමක් ලෙස ශ්‍රී ලංකා තානාපති කාර්යාලයක් රමල්ලා නගරයේ ඉදිකොට එම කාර්යාලයට යන මාර්ගය අතිගරු මහින්ද රාජපක්‍ෂ මාවත ලෙස නම් කෙළේ යැයි පලස්තීනයේ සිටින ශ්‍රී‍්‍ර ලංකා තානාපති පී. ජයසිංහ මහතා පැවැසීය. ජයසිංහ මහතා එසේ පැවැසුවේ පලස්තීන සහයෝගිතාවය පිළිබඳ ශශ්‍රී ලංකා කමිටුව මගින් කම්කරු සබඳතා හා මිනිස් බල අමාත්‍යාංශයේ පැවැති මාධ්‍ය සාකච්ඡාවකදීය.මෙහිදී අදහස් දැක්වූ ජයසිංහ මහතා, “අපේ ජනාධිපති මහින්ද රාජපක්‍ෂ මහතා පලස්තීන ජනතාවට විශාල සේවයක් කර තිබෙනවා. 2008 වසරේ පලස්තීනයේ ශශ්‍රී ලංකා තානාපති කාර්යාලයක්ද විවෘත කරනු ලැබුවා.තානාපති කාර්යාලය ඉදිකිරීමෙන් පසු පලස්තීනයේ රමල්ලා නගරයේ නගරාධිපතිවරයා විශේෂ යෝජනාවක් සම්මත කරමින් තානාපති කාර්යාලයට යන මාර්ගය මහින්ද රාජපක්‍ෂ මාවත නමින් නම් කළ බවද ප්‍රකාශ කෙළේය.ජනාධිපතිතුමා පලස්තීන ජනතාව සමඟ ඉතා මිත්‍රශීලීව කටයුතු කිරීම තුළින් ලෝක මුස්ලිම් ප්‍රජාවම එතුමාට තිබෙන ලෙන්ගතුකම ඉස්මතුවී තිබෙනු ඇතැයිද මෙහිදී වැඩිදුරටත් පැවැසීය.මෙහිදී ශ්‍රී ලංකාවේ සිටින පලස්තීන තානාපති ආචාර්ය අන්වර් අල් අගා මහතා අදහස් දක්වමින්, “ගාසාවේ ජීවත්වන ආයුධ රහිත අසරණ පලස්තීන සිවිල් වැසියන්ට ඊශ්‍රායලය මාරාන්තික ප්‍රහාරයක් එල්ල කර ජනවාරි මාසයට වසරක් සපිරෙනවා.ඊශ්‍රායලය රජය ගාසාතීරය විශාලතම සිරකඳවුරක් බවට පත්කොට වසර ගණනාවක් වෙනවා. මූලික ඖෂධ වර්ග හිගවීම නිසා දිනපතා සිවිල් වැසියන් මරණයට පත්වූවා. පලස්තීන ජාතිකයන් ගාසා තීරයේ අනේකවිධ දුක් විඳිනවා.මේ ඛේදවාචකය ලෙස ජාත්‍යන්තරය ඇස් ඇර බලන්නේ් නැහැ. මේ තත්ත්වය සිදුවී ඇත්තේ ලෝක නායකයින් ගාසා තීරයේ සිදුවන ඛේදවාචකය පිළිබඳ කිසිවක් නොදන්නා ලෙස කටයුතු කිරීමයි. මෙය සමූල ඝාතනයක් බවට පත් වීමට පෙර මෙය නතර කළ යුතුයි.ඊශ්‍රායලය සුදු පොස්පරස් වායුව ගාසා තීරයේදී පරීක්‍ෂාවට ලක් කිරීම නිසා ගර්භනී මව්වරුන් අංගවිකල දරුවන් බිහිකර ඇතැයි පලස්තීන බලධාරීන් ප්‍රකාශ කරනවා. පිලිකා රෝගීන්ගේ සංඛ්‍යාවද විශාල වශයෙන් ඉහළ ගොස් තිබෙනවා.ඊශ්‍රායලයේ සාපරාධී ක්‍රියා හේතුවෙන් ගාසා තීරයේ වැසියන් 1400ක් පමණ මියගොස් තිබෙනවා. හයදහසකට (6000) අධික සංඛ්‍යාවක් ආබාධිතයින් බවට පත්වී තිබෙනවා.ශ්‍රී ලංකාව සමඟ මිත්‍ර සබඳතා ඇතිකර තිබීම දෙරට අතර විශාල සහයෝගයකට කරුණක් බව ඒ මහතා පැවැසීය. පලස්තීන ජාතික සහයෝගිතා පිළිබඳ ශ්‍රී ලංකා කමිටුවේ සම සභාපති ඉමිටියාස් බාකිර් මාකර්, සම ලේකම්, අබ්දුල් හමීඩ්, විධායක සභිකයින් වන උඩුගල්ලෑවේ අමරසිංහ, එම්. ඒ. අමීන් යන මහත්වරු මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011512</link>
    <topic>ගම්පහ දිසාවේ පානීය ජල ප්‍රශ්නයට විසඳුම්</topic>
    <author>ශීලා උඩුවර</author>
    <content>කොළඹ උතුර නගර ජල සම්පාදන ව්‍යාපෘතියේ දෙවන අදියර යටතේ මහර මැතිවරණ බල ප්‍රදේශයේ ජල සම්පාදන ව්‍යාපෘති ආරම්භ කිරීම මාර්ගස්ථ මගී ප්‍රවාහන ඇමැති ලසන්ත අලගියවන්න මහතාගේ ප්‍රධානත්වයෙන් මේ 21 වැනිදා සිදුකෙරේ.මේ සඳහා මහර ගණේමුල්ල පාරේ ජලනළ ගබඩා කරන අතර ගල්රෝදපාර, කටුවාලමුල්ල පාර, පරාක්‍රම පාර හා සාම මාවත යන ස්ථාන වලින් ආරම්භ කරනු ලැබේ.මීට සමගාමීව බියගම, ගණේමුල්ල, වැලිසර, රාගම, ඒකල, ජාඇල, හා කඳාන යන ප්‍රදේහවල ද ව්‍යාපෘතිය ඇරඹේ.මේ ව්‍යාපෘතිය යටතේ ගම්පහ දිස්ත්‍රික්කයේ ජල ප්‍රශ්නයට සම්පූර්ණයෙන්ම විසඳුම් ලැබෙන අතර, 2011 වසරේදී ව්‍යාපෘතිය අවසන් කිරීමට නියමිතය.කැළණි ගඟේ ජලය පවිත්‍රකර බෙදාහැරීම සඳහා පට්ටිවිල ජල පවිත්‍රාගාරයත් ඉදිකිරීම දැනටමත් අරඹා තිබේ.ගම්පහ සංවර්ධන කමිටු සම සභාපති ලෙසද කටයුතු කරන ලසන්ත අලගියවන්න මහතා සෑම සැලසුම් කමිටු රැස්වීමකදීම කරනු ලැබූ ඉල්ලීමක ප්‍රතිඵලයක් වශයෙන් ජනාධිපති ජ්‍යෙෂ්ඨ උපදේශක ගම්පහ දිස්ත්‍රික් ශ්‍රී.ල.නි. පක්ෂ නායක බැසිල් රාජපක්ෂ මහතාගේ මාර්ග උපදේශකත්වයෙන් ගම්පහ ජල ප්‍රශ්නයට තිරසාර විසඳුමක් ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011513</link>
    <topic>සංචාරකයන්ට කොළඹ නරඹන්නනව බස් සේවාවක් ළඟදීම</topic>
    <author>ජීවනී පතිරණ</author>
    <content>දෙස් විදෙස් සංචාරකයින්ට කොළඹ නගරයේ සුවිශේෂී ස්ථාන නැරඹීම සඳහා සිටි ට්‍රැවල්ස් City travels නමින් බස් සේවයක් මේ මස අවසන් වීමට පෙර ආරම්භ කිරීමට සංචාරක කටයුතු අමාත්‍යාංශය තීරණය කර තිබේ.පිටකොටුව මුස්ලිම් පල්ලිය අසලින් ආරම්භ වන සංචාරය කෝට්ටේ ජනකලා කේන්ද්‍රයෙන් අවසන් වන අතර තට්ටු දෙකේ බස් රථයක් සංචාරය සඳහා යොදා ගැනීමට නියමිතය.ගොඩබිම සංචාරයට අමතරව මුහුදේ සංචාරය කිරීම සඳහා නාවික හමුදා “ජෙට් ලයිනර්” නෞකාව යොදාගැනීමටද අමාත්‍යාංශය පියවර ගෙන ඇත.කොළඹ නගරය සංචාරකයින්ගේ ආකර්ෂණීය ස්ථානයක් කර ගැනීම අරමුණු කර City travels බස් සේවය ආරම්භ කළ බව සංචාරක කටයුතු ඇමැති අචල ජාගොඩ මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011514</link>
    <topic>කොළඹ දේවි බාලිකා විදුහලටවසර 57යි: අද විශේෂ පින්කමක්</topic>
    <author/>
    <content>කොළඹ දේවි බාලිකා විද්‍යාලයේ 57 වැනි සංවත්සරික පින්කම අද (15) එම විද්‍යාලයේ දී පැවැත්වේ. බොරැල්ල අතුල හිමියන්ගේ ධර්ම දේශනයක් පෙ. ව. 8.00 සිට 9.00 දක්වා ද මහා සංඝරත්නය 25 නමක් විෂයෙහි දහවල් දානය පිරිනැමීම ද මෙහිදී සිදු කෙරේ.විද්‍යාලයේ ආරම්භක විදුහල්පතිනිය වූ දේශබන්ධු ආචාර්ය විමලා ද සිල්වා මැතිණිය ඇතුළු විදුහලේ අභිවෘද්ධිය සඳහා කටයුතු කළ ආචාර්යවරියන්ට පින් පැමිණවිමට ද වත්මන් විදුහල්පතිනිය වන ප්‍රදීපා සමරසිංහ මහත්මිය ඇතුළු ආචාර්ය මණ්ඩලයට හා සිසු දැරියන්ට සෙත් පැතීම ද මෙහි දී සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=n10011518</link>
    <topic>ඉන්දීය අත්අඩංගුවේ සිටි ධීවරයෝ පැමිණෙති</topic>
    <author/>
    <content>ඉන්දියා වෙරළාරක්ෂක හමුදාව මගින් අත්අඩංගුවට ගනු ලැබූ ශ්‍රී ලාංකික ධීවරයන් 186ක් හා ධීවර යාත්‍රා 35ක් නිදහස් කිරීමෙන් පසු ශ්‍රී ලංකා නාවික හමුදාව විසින් ඉකුත් 12දා කන්කසන්තුරේ නාවික කඳවුරු වෙත රැගෙන එන ලදී.ඉන්දීය මුහුදු සීමාවේ ධීවර කටයුතුවල යෙදී සිටියදී අත්අඩංගුවට පත්ව ඇති මේ පිරිස ශ්‍රී ලංකා රජයේ, ධීවර අමාත්‍යංශයේ හා ශ්‍රී ලංකා නාවික හමුදාවේ මැදිහත්වීමෙන් මුදාගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001151</link>
    <topic>ජනපතිගේ ජයග්‍රහණය වෙනුවෙන්අත්තනගල්ල ජනතාව කැපවෙලා</topic>
    <author>සරණ ගුණවර්ධන ගම්පහ දිස්ත්‍රික් සමූහ කේ. ටී. ඒ. කරුණාරත්න</author>
    <content>මහින්ද රාජපක්ෂ මැතිතුමා නැවත ජනපතිවීම ඉර හඳමෙන් විශ්වාස යැයි ද ඒ වෙනුවෙන් අත්තනගල්ල ජනතාව ඉමහත් කැපවීමෙන් කටයුතු කිරීම සතුටට කරුණක් යැයි ද අත්තනගල්ල ශශ්‍රීලනිප සංවිධායක, ගම්පහ දිස්ත්‍රික් පාර්ලිමේන්තු මන්ත්‍රී සරණ ගුණවර්ධන මහතා පැවැසීය.ඒ මහතා එසේ පැවසුවේ එල්ලක්කල පැවති ජනාධිපතිවරණ ප්‍රචාරක රැලියක දීය.අත්තනගල්ල ජනාධිපති සම්බන්ධීකරණ ලේකම් ප්‍රාදේශීය සභා මන්ත්‍රී ඩී. ඇම්. පුෂ්පකුමාර මහතා බුලත් හුරුල්ලක් දි සරණ ගුණවර්ධන මහතා පිළිගත් අතර ප්‍රාදේශීය සභා මන්ත්‍රී එරික් කීනවින්න මහතා ඇතුළු මන්ත්‍රීවරු රැසක් මේ අවස්ථාවට සහභාගි වී සිටියහ.සරණ ගුණවර්ධන මන්ත්‍රීවරයා මෙසේ ද පැවැසීය.උතුරු නැඟෙනහිර පළාත් යළි ඒකාබද්ධ කිරීමටත්, එම ප්‍රදේශවලින් හමුදාවන් ඉවත්කර ගන්නා ලෙසටත්, සරත් ෆොන්සේකා, රනිල් වික්‍රමසිංහ මහත්වරුන්ගේ නව ගිවිසුමෙන් උත්සහ කළත් රට පාවාදීමට ඔවුන් දරන ප්‍රයත්නය ඉටුවෙන්නේ නෑ.අත්තනගල්ල මැතිවරණ කොට්ඨාසය තුළ සියලු පහසුකම්වලින් යුත් බාලිකා විද්‍යාලයක් පිහිටුවීම දැනට වතුපිටිවල පිහිටා ඇති ඔබේසේකර ආර්යා මූලික රෝහල ශික්ෂණ රෝහලක් බවට උසස් කිරීම හා පස්යාල හංවැල්ල මාර්ගය අධිවේගී මාර්ගයක් ලෙස සංවර්ධනය කිරීමේ සැලසුම් ගැනද මෙහිදී සාකච්ඡා විය.මේ සංවර්ධන සැලැසුම් නිරීක්ෂණය සඳහා පහත සඳහන් අයගෙන් යුත් කමිටුවක් ද මෙහිදී පිහිටුවා ගන්නා ලදී.සභාපති විශ්‍රාමික විදුහල්පති සාම විනිසුරු බමුණු ගුණරත්න මයා, උප සභාපති ඩී. නානායක්කාර මයා, ලේකම් ලක්ෂ්මන් ජයවීර මයා, උප ලේකම් එම්. ඒ. සුමණාවතී මිය, භාණ්ඩාගාරික රංජන් ජයසිංහ මයා, සාමාජික ඩබ්ලිව්. එල්. තිලකරත්න, එල්. එම්. පෙරේරා, එස්. ඩබ්ලිව්. ජී. සී. සරත්චන්ද්‍ර, එස්. පුෂ්පරත්න, ජී. ඒ. ගුණසිංහ, ජේ. කේ. කරුණාසේකර, ජේ. කේ. කරුණාජීව.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001152</link>
    <topic>මහජන පාර්ශ්වයේ කළුතරසංවිධායක ධූරයෙන් ඉවත්වෙයි</topic>
    <author>කළුතර දිස්ත්‍රික් සමූහ</author>
    <content>ශ්‍රී ලංකා නිදහස් පක්ෂයේ මහජන පාර්ශ්වයේ කළුතර දිස්ත්‍රික් සංවිධායක දේශමාන්‍ය මහේෂ් අතපත්තු මහතා ජනාධිපති මහින්ද රාජපක්ෂ මහතාට පූර්ණ සහාය දීම පිණිස සංවිධායක ධූරයෙන් ඉවත්වී තිබේ.තනතුරෙන් ඉවත් වීමෙන් පසු දිනමිණට ප්‍රකාශයක් කළ අතපත්තු මහතා විපක්ෂයේ පොදු අපේක්ෂකයා බැව් කියා ගන්නා ජෙනරාල් සරත් පොන්සේකා මහතා ප්‍රභාකරන්ගේ රූකඩවල් බවට පත්ව ඇති ද්‍රවිඩ සංධානයේ මන්ත්‍රී වරුන් වන සම්බන්ධන් හා මනෝගනේෂන්ලාගේ ඉල්ලීම් වලට අවනතව උතුරු නැගෙනහිර යළිත් වෙන්කැර නැවතත් බෙදුම් වාදයට හා ත්‍රස්ත වාදයට පණ දෙන්නට ගිවිසුම් අස්සන් කැර ඇති නිසා දේශද්‍රෝහී කණ්ඩායමට සහාය දෙන ශ්‍රී ලංකා නිදහස් පක්ෂයේ මහජන පාර්ශ්වයේ සංවිධායක ධූරයෙන් ඉවත්වූ බැව් පැවැසීය.තවදුරටත් කරුණු දැක්වූ අතපත්තු මහතා මෙවැනි තත්ත්වයක් උඩ ලබාගත් නිදහස නැවත වරක් බෙදුම් වාදීන්ට පාවා දීමට ඉඩ දිය නොහැකි බවද සඳහන් කළේය.රට බේරාගත් ආදරණීය මිනිසාට සහාය දීම සඳහා සංවිධායක ධූරයෙන් ඉල්ලා අස්වූ බවද කී අතපත්තු මහතා ජනාධිපති මහින්ද රාජපක්ෂ මහතාගේ ජයග්‍රහණය ස්ථිර බවත් එය කිසිම බලවේගයකට නතර කළ නොහැකි බවත් පෙන්වා දුන්නේය.2000 සහ 2001 මහ මැතිවරණ වලදී සිහළ උරුමයේ හොරණ බුලත්සිංහල සංවිධායක වරයා ලෙස කළුතර දිස්ත්‍රික්කයෙන් තරග වැදුණු, මහේෂ් අතපත්තු මහතා 1965 වසරේ බිහිවු එ. ජා. පක්ෂ රජයේ සෞඛ්‍ය ඇමැති ධූරය දැරූ රංජිත් අතපත්තු මහතාගේ ඥාති පුත්‍රයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001153</link>
    <topic>නීති විරෝධී මත්පැන්අත්අඩංගුවට ගැනීම්වලින් රු. 20,1000ක දඩ ආදායම්</topic>
    <author>ගම්පහ සංචාරක</author>
    <content>නීති විරෝධී මත්පැන් සන්තකයේ තබාගැනීමේ චෝදනා යටතේ ගම්පහ පොලිසිය මගින් අත්අඩංගුවට ගත් පුද්ගලයන් 27 දෙනෙකුගෙන් රුපියල් 20,1000/- දඩ මුදලක් අය කරගෙන තිබේ.මේ දඩ නියමවූ පුද්ගලයන් 27 ට අමතරව, නීති විරෝධී මත්පැන් සුළු ප්‍රමාණයක් සන්තකයේ තබා ගෙන අත්අඩංගුවට පත්වූ පුද්ගලයන් තිදෙනෙකු දඩ ගෙවා ගැනීමට නොහැකි බව දන්වනු ලදුව, ප්‍රජාසේවයේ යෙදවීමටද ගම්පහ අතිරේක මහේස්ත්‍රාත් ඉන්දික අත්තනායක මහතා නියෝග කෙළේය. පැමිණිල්ල ගම්පහ පොලිසියේ දූෂණ මර්දන අංශයේ පොලිස් සැරයන් ප්‍රසාද් මහතා ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001154</link>
    <topic>බෝ නොවන රෝග සහ නිදන්ගතරෝග පිළිබඳ සමීක්ෂණයක්</topic>
    <author>අත්නගල්ල විශේෂ</author>
    <content>ශ්‍රී ලංකාවේ බහුලව පවතින බෝ නොවන රෝග, නිදන්ගත රෝග හා ඒවා මුල්වන අවදානම් තත්ත්වයන් පිළිබඳව සොයාබැලීමේ සමීක්ෂණයක් ගම්පහ, කොළඹ සහ කළුතර දිස්ත්‍රික්කවල මේ දිනවල පැවැත්වේ.ශ්‍රී ලංකා පර්යේෂණ හා සංවර්ධන ආයතනය විසින් සෞඛ්‍ය අමාත්‍යාංශයේ හා අමෙරිකාවේ සීඩීසී ආයතනයේ සහාය ඇතිව මෙහෙයවනු ලබන මේ සමීක්ෂණයේදී සමාජ ආර්ථික තත්ත්වයන් හා මෙවැනි රෝග අතර සම්බන්ධතාව පිළිබඳවද අවට පරිසරයේ හා සමාජයේ අහිතකර අත්දැකීම් හා පුද්ගලයන්ගේ සෞඛ්‍ය පුරුදු ආශ්‍රිත විවිධ චර්යාවන් සමග මේ ලෙඩ රෝග කොයිතරම් දුරට බැඳී ඇත්දැයි යන්න ගැන ද සොයා බලනු ඇත.මේ සමීක්ෂණයෙන් ලැබෙන ප්‍රතිඵල ශ්‍රී ලංකාවේ බෝ නොවන රෝග හා ඒවාට හේතු පිළිබඳ දැනුම වැඩිදියුණු කිරීම සඳහා ඉතා වැදගත්වන බව ශ්‍රී ලංකා පර්යේෂණ හා සංවර්ධන ආයතනය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001155</link>
    <topic>‘මහින්ද චින්තනය’ නිවැරැදි යැයිපිළිගත් අය අප සමඟ එක් වෙනවා</topic>
    <author>බත්තරමුල්ල සමූහ ජනක එන්. කෑරගල</author>
    <content>එදා එල්. ටී. ටී. ඊ. ත්‍රස්තවාදය නැති කරන්න ජනාධිපතිතුමාට සහාය ලබාදීමට එක්සත් ජාතික පක්ෂයේ මන්ත්‍රීවරු විශාල ප්‍රමාණයක් අප සමග එකතු වුණා. එම තීරණය නිවැරැදි බව අද ඔවුන්ට සිතෙනවා. ඒ අයත් අනෙක් අයත් අතර කිසි වෙනසක් නැහැ. අපේ නායකයා මුණ ගැහෙන්න සියලු දෙනාට පිළිවන්. සියලු දෙනා සිනහමුසු මුහුණින් පිළි ගන්නවා යැයි එක්සත් ජනතා නිදහස් සන්ධානයේ මහ ලේකම් අධ්‍යාපන ඇමැති සුසිල් ප්‍රේමජයන්ත මහතා පැවසීය.ඒ මහතා මේ අදහස් පළ කළේ පසුගියදා කඩුවෙල දී ඇමැතිවරයාට සහ කඩුවෙල ප්‍රාදේශීය සභාවේ සභාපති ජී. එච්. බුද්ධදාස මහතාට බුලත් හුරුලු පිළිගන්වමින් එක්සත් ජාතික පක්ෂයේ හා ජනතා විමුක්ති පෙරමුණේ ක්‍රියාකාරීන් ඇතුළු 1500 ක පමණ පිරිසක් එක්සත් ජනතා නිදහස් සන්ධානයට එක්වූ අවස්ථාවේදීය.ඇමැතිවරයා මෙසේද පැවසීය. මහින්ද චින්තනය නිවැරැදි යැයි තේරුම් ගත් පිරිස් අද අප සමඟ එක් වෙනවා. රාජ්‍ය නායකයන් 4 දෙනකුට බැරිවූ කුරිරු ත්‍රස්තවාදය විනාශ කළා. කිසිදු රාජ්‍ය ආයතනයක් පෞද්ගලීකරණය කළේ නැහැ. ශ්‍රී ලංකා දුම්රිය දෙපාර්තමේන්තුව අධිකාරියක් බවට පත් කිරීමට කටයුතු සලසා තිබියදී එය නවතා දැමුවා.යුද්ධයක් තිබියදීත් රටේ සංවර්ධන කටයුතු කර ගෙන ගියා. රජයේ රැකියා අවස්ථාවන් 35,000, ඛනිජ තෙල්, දුම්රිය, අධ්‍යාපන ක්‍ෂේත්‍රය ඇතුළුව ලබා දුන්නා. රටේ සියලු ප්‍රදේශ උතුරු නැගෙනහිර ඇතුළු ශීඝ්‍ර සංවර්ධනයක් සිදු වෙනවා. පාසල් වල 6 – 11 දක්වා දරුවන් වෘත්තිය පුහුණුවක් ලබාදීමට කටයුතු කිරීම ඇතුළු විවිධ පැති කඩ ඔස්සේ අපේ රටේ ඉදිරි අනාගත පරපුර වෙනුවෙන් කටයුතු කර තිබෙනවා.බටලන්ද වධකාගාරය, ටයර් සෑය වල් අද ජනතා විමුක්ති පෙරමුණට අමතක වෙලා. ඒව කරවපු අයත් එක්ක අද එකට එකතු වෙලා. ජනාධිපතිතුමා ගෙන ගිය මානුෂීය මෙහෙයුම ආපසු හැරවීමේ ප්‍රකාශ නිකුත් කළ අය ගැලවීමේ හමුදාවට වත් සුදුසු නැති හමුදාපතිවරයෙක් යැයි කියූ අයම අද යුද්ධයේ වීරයා බවට පත් කරලා.ජනතාවට මේ කිවූ කරපු දේවල් අමතක කරන්න බැහැ. සැබෑ ස්වරූපය ජනතාව තේරුම් ගෙන තිබෙනවා. ඒ නිසයි මෙසේ අප සමග එක් වන්නේ. එම නිසා මෙවර ජනාධිපතිවරණයෙන් ලබන 27 වෙනිදාට වැඩි ඡන්ද ලක්ෂ 15 කට වැඩි ප්‍රමාණයකින් මහින්ද රාජපක්ෂ මැතිතුමා නැවතත් ජනාධිපති තනතුරට පත් වනවා.කඩුවෙල ප්‍රාදේශීය සභාවේ සභාපති ජී. එච්. බුද්ධදාස, කඩුවෙල ප්‍රාදේශීය සභාවේ එක්සත් ජාතික පක්ෂයේ හිටපු උප සභාපති සරණපාල පෙරේරා මහත්වරුද කථා කළහ.බස්නාහිර පළාත් සභා මන්ත්‍රී සරත් සුමනසේකර කඩුවෙල ප්‍රාදේශීය සභාවේ උප සභාපති ග්‍රේෂන් අල්විස් ප්‍රාදේශීය සභා මන්ත්‍රීවරුන් වන තුෂාර කුරේ රිචඩ් බාලසුරිය නන්දසේන අමරසිංහ මහත්වරුද මෙම අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001156</link>
    <topic>රාජපක්ෂ පවුලට වෛර කරනෆොන්සේකා රටට ආදරේ නෑ</topic>
    <author>ලලිත් වර්ණකුමාර බුලත්සිංහල විශේෂ – මිල්ටන් ධර්මසිංහ</author>
    <content>ඉදිරියේදී පැවැත්වෙන ජනාධිපතිවරණය සඳහා එ. ජා. ප. හා ජ. වි. පෙ. පක්ෂ වලත් විශ්‍රාමික ෆොන්සේකා මහතාගෙත් එකම අරමුණ රට ගොඩනැගීම නොව වෛරී දේශපාලනයෙන් රාජපක්ෂ පවුල අතුගා දැමීම යැයි බස්නාහිර පළාත් සභා මන්ත්‍රී ලලිත් වර්ණකුමාර මහතා පැවසීය.ඒ මහතා මෙම අදහස් ප්‍රකාශ කළේ ජනාධිපති අපේක්ෂක මහින්ද රාජපක්ෂ මැතිතුමාට සහාය ලබා දීම සඳහා බුලත්සිංහල ඉලිඹ ප්‍රදේශයේ ඉකුත් දා පැවැති රැස්වීමේදීය.වර්ණකුමාර මහතා මෙසේ ද කීය. විරුද්ධ පක්ෂයේ පක්ෂ මෙන්ම විශ්‍රාමික ෆොන්සේකා මහජන රැස්වීම් වලදී පරස්පර විරෝධී මත ප්‍රකාශ කරනවා. මින් පෙනී යන්නේ මොවුන් අතර කිසිම මත ගැළපීමක් එක්සත් කමක් නැති බවයි.ජනාධිපති තරගයට කෙලින් ඉදිරිපත් වීමට ආත්ම ශක්තියක් නැති නිර් ලැජ්ජිත එ. ජා. ප. හා ජා. වි. පෙ. තමන්ගේ පක්ෂ නායකයා කෙරෙහි විශ්වාසයක් නොමැති නිසා විශ්‍රාමික ෆොන්සේකා මෙම පොරයට ඇද දැමීමෙන් බලාපොරොත්තු වන්නේ පවුල් වාදය හා රාජපක්ෂ පවුල අතුගා දැමීමයි.ප්‍රභාකරන් පරාජය වීමට පෙර මේ රටේ තිබූ තත්ත්වය ගැන ජනතාවට මතක තිබිය යුතුයි. රට බේරාගත් වීරයා කවුදැයි තීරණය කළ යුතුයි.මෙම රැස්වීම අමතා මදුරාවල ප්‍රාදේශීය සභා මන්ත්‍රී සිසිල් රුවන් කුමාර සහ මන්ත්‍රී කිත්සිරි අතුකෝරළ අසේල ලියනගේ යන මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001157</link>
    <topic>කළුතර ලක්ෂ 8ක්ඡන්දය පාවිච්චි කිරීමට සුදුසුකම් ලබති</topic>
    <author>කළුතර දිස්ත්‍රික් සමූහ</author>
    <content>ලබන විසිහයවැනි දින පැවැත්වීමට නියමිත ජනාධිපතිවරණයට කළුතර දිස්ත්‍රික්කයෙන් ඡන්දයදීමට අට ලක්ෂ දහ තුන්දහස් දෙසිය තිස්තුන් දෙනකු සුදුසුකම් ලබා ඇති බව කළුතර දිස්ත්‍රික් තේරීම්භාර නිලධාරී දිසා ලේකම් එස්. හපුආරච්චි මහතා පැවැසීය.ඡන්දය දැමීමේ මධ්‍යස්ථාන පන්සිය අසූ එකකි. ආරක්ෂක නිලධාරීන් හැර රාජ්‍ය නිලධාරීන් දස දහසක් මැතිවරණ කටයුතු සඳහා සේවයේ යොදවන බවත් ඡන්ද විමසීමේ කටයුතු නිමවීමෙන් පසු ඡන්ද ගණන් කිරීමේ කටයුතු පස්යොදුන් අධ්‍යාපන පීඨයේ දී සිදු කරන බවත් දිසා ලේකම්වරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001158</link>
    <topic>‘ඒ. ආර්. දාබරේ’ නමින්මාවත නම් කරන්නැයි ඉල්ලීම්</topic>
    <author>කොළඹ දකුණ සමූහ</author>
    <content>දෙහිවල – අත්තිඩිය ප්‍රදේශයේ පොදු සමාජ සේවා ආගමික හා සංස්කෘතික කටයුතුවල දී මුල්තැනක් ගෙන ක්‍රියා කළ අත්තිඩිය ශ්‍රී සුචරිතාභිවෘධි සංගමයේ මෙන් ම ග්‍රාම සංවර්ධන සමිතිය ඇතුළු සමිති සමාගම්වල ඉහළ නිලතල හෙබවූ දානපති ඒ. ආර්. දාබරේ මහතාට ගරු කිරීමක් වශයෙන් එතුමා විසින් රජයට පරිත්‍යාග කරන ලද ඉඩමේ පිහිටි හතරවැනි පටුමග ‘ඒ. ආර්. දාබරේ පෙදෙස’ යනුවෙන් නම් කරන ලෙස අත්තිඩිය සාහිත්‍ය ප්‍රබෝධ සංගමය දෙහිවල – ගල්කිස්ස මහ නගර සභාවෙන් ඉල්ලා සිටියි.අත්තිඩිය ශ්‍රී සුචරිතෝදය දහම් පාසල පවා පවත්වාගෙන යාමට කැපවීමෙන් ක්‍රියාකළ දාබරේ මහතා ශ්‍රී ලංකාවේ ප්‍රථම අග්‍ර විනිශ්චයකාර ධූරය හෙබවූ ශ්‍රීමත් ආතර් විජේවර්ධන මහතාගේ බෑණා කෙනෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r1001159</link>
    <topic>මහපාරේ වෙට්ටු දැමූයතුරු පැදිකරුට වරදී:නීතිඥවරිය නිදහස්</topic>
    <author>ගම්පහ සංචාරක</author>
    <content>2007. 11. 11 දින බැලුම්මහර මුදුන්ගොඩ ප්‍රදේශයේ දී නිට්ටඹුව දෙසින් ධාවනය කරමින් පැමිණි මෝටර් රථයකින් යතුරු පැදිකරුවකු සහ යතුරු පැදියේ ගමන්ගත් තවත් පුද්ගලයකුට බරපතළ තුවාල සිදු කළේ යැයි චෝදනා ලබා තිබූ නීතිඥවරියක් නඩු විභාගයේ දී නිදොස් කොට නිදහස් කිරීමට ගම්පහ අතිරේක මහේස්ත්‍රාත් එම්. වයි. එම්. ඉර්ෂඩින් මහතා නියෝග කළේය.විත්තියේ නීතිඥවරිය වෙනුවෙන් කරුණු දැක් වූ නීතිඥවරු අධිකරණයට කරුණු දක්වමින් දැක්වූයේ මේ තරුණ නීතිඥවරිය හුදකලාව තම මෝටර් රථය නිට්ටඹුව ප්‍රදේශයේ සිට කොළඹ දෙසට ධාවනය කරමින් පැමිණ ඇති බවත්, ඇය පිටුපසින් ධාවනය කරමින් පැමිණි යතුරු පැදිකරුවන් දෙදෙනෙකු නීතිඥවරිය ධාවනය කරමින් සිටි මෝටර් රථය ධාවනයට විටින් විට අවහිරවනසේ වරෙක ඉස්සර කරමින්, විටෙක පසුපස එමින්ද පීඩාකාරීලෙස ධාවනය කිරීමේ දී මේ අනතුර සිදු වූ බැව් විත්තිය වෙනුවෙන් කරුණු දැක් වූ නීතිඥවරු අධිකරණය ඉදිරියේ කරුණු ඉදිරිපත් කළහ.දින කිහිපයක නඩු විභාගයකින් පසු දෙපාර්ශ්වයේ ම නීතිඥ මහත්වරුන්ගේ හා ඉදිරිපත් වූ සාක්කි විභාග කළ ගම්පහ අතිරේක මහේස්ත්‍රාත් එම්. වයි. ඉර්ෂඩීන් මහතා චෝදනා ලැබූ නීතිඥවරිය නිදොස්කොට නිදහස් කිරීමට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r10011510</link>
    <topic>වේයන්ගොඩ ගුවන් පාලමේඉදිකිරීම් මේ වසරේ දී</topic>
    <author>අත්තනගල්ල විශේෂ</author>
    <content>පුරා අවුරුදු පහළොවක් තිස්සේ (1994 සිට) කතාවට පමණක් සීමා වී තිබුණු වේයන්ගොඩ ගුවන් පාලම මේ වසරේ ඉදිකෙරේ.මං තීරු දෙකකින් යුක්තව වේයන්ගොඩ ගුවන් පාලම මේ වසරේ ඉදිකිරීමට ජනාධිපති මහින්ද රාජපක්ෂ මැතිතුමා උපදෙස් දී ඇතැයි ගම්පහ දිස්ත්‍රික් පාර්ලිමේන්තු මන්ත්‍රී සරණ ගුණවර්ධන මහතා පවසයි.නිට්ටඹුව - කටුනායක ගුවන්තොටුපොළ මහා මාර්ගයේ වේයන්ගොඩ දුම්රිය හරස් පාර දෙපස දිනෙන් දින උග්‍රවන අධික වාහන තදබදයට පිළියමක් වශයෙන් මෙම ගුවන්පාලම ඉදිකැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=r10011511</link>
    <topic>අද පවතින එෆ්. එම්. නාලිකාවලින්භාෂාවට සිදු කරන්නේ විශාල හානියක්</topic>
    <author>හෝමාගම සංචාරක – මංජුල හිරිපිටිය</author>
    <content>අද පවතින එෆ්. එම්. ගුවන් විදුලි නාලිකා වලින් ශ්‍රාවකයන්ට අසන්නට ලැබෙන්නේ අර්ථවත් නොවන ඝෝෂාකාරී සංගීතයක් පමණයි. මෙමගින් රටට භාෂාවට සහ සංස්කෘතියට සිදු වන හානිය දිනෙන් දින වර්ධනය වෙනවා මිස අඩුවක් දක්නට ලැබෙන්නේ නැතැයි රඹුකන සිද්ධාර්ථ හිමියෝ පැවසූහ.උන් වහන්සේ එසේ පැවසුවේ හෝමාගම නව රංග ශාලාවේ දී පැවැති හෝමාගම ප්‍රාදේශීය සභා සාහිත්‍ය උත්සවයේ ප්‍රධාන දේශනය සිදු කළ අවස්ථාවේදීය.රඹුකන සිද්ධාර්ථ හිමියෝ මෙසේද පැවසූහ.මෙලොව ජීවත් වන සෑම පුද්ගලයකුටම කලාව අවශ්‍ය වෙනවා. කලාවෙන් සෑම විටම සිදු කරන්නේ මිනිසුන් ජීවත් කරවීමයි. අද ඇතැම් පුද්ගලයන් අතීතයේ සිට පැවතෙන අපගේ් සංගීත කලාව, සංස්කෘතිය විකෘති කරනවා. මේ නිසා අද බොහෝ වෙලාවට හොඳ නිර්මාණ බිහි වීමේ අඩුවක් පවතිනවා.අද පවතින විද්්‍යුත් සහ එෆ්. එම්. නාලිකාවලින් භාෂාවට සිදු කරන්නේ විශාල හානියක්. මෙවැනි නාලිකාවල බොහෝ වැඩ සටහන් කරන්නේ තරුණ පරපුර ඉලක්ක කර ගෙනයි. තරුණ පිරිස් මේවා අනුකරණය කිරීම රටේ අනාගතයටත් ප්‍රශ්නයක් වීමට ඉඩ තිබෙනවා.රටක අනාගත පරපුර විනාශ කිරීම රටේ සංවර්ධනයට සහ යහපැවැත්ම නැති කිරීමට සිදු කරන විශාල අපරාධයක් ලෙස හඳුන්වන්නට පුළුවන්.හෝමාගම ප්‍රාදේශීය සභාවේ සභාපති රංග අබේසිංහ මහතා හෝමාගම ප්‍රාදේශීය සභාව වසර ගණනාවක සිට සෑම වසරකම සාහිත්‍ය උත්සවය පැවැත්වීම සිදු කරනවා.සභාව, සභා බල ප්‍රදේශයට අයත් සියලු පාසල් වල සිසු දරුවන්ගේ සහභාගිත්වයෙන් සාහිත්‍ය දැනුම මිනුම තරගාවලියක් පවත්වනවා.ඒ සඳහා සිසු දරුවන් විශාල උනන්දුවක් හා දායකත්වයක් ලබා දෙනවා. මේ සඳහා හෝමාගම ප්‍රදේශයේ සියලු රාජ්‍ය ආයතන වල සහ සෙසු ආයතන වල සහයෝගය ලැබෙනවා.මේ අවස්ථාවට ප්‍රාදේශීය සභාවේ උප සභාපති ලාල් මහින්ද මුණසිංහ, සභා මන්ත්‍රීවරුන් වන ඒ. ඩී. කුමාරසිරි, නිහාල් ගුණරත්න, ඉන්දික කෝරළගේ, සුනිල් පෙරුම්බුලි, කමල් චන්දන, රොෂාන් ජයකොඩි, කාංචන ගමගේ, අමිත් ගුණවර්ධන, අරුණ පනාගොඩ, ප්‍රදීප් කෝරළගේ, සම්පත් පත්මවර්ණ, සමන්ත අරංගල මහත්වරු ඇතුළු රැසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=s1001151</link>
    <topic>වයස 60ට වැඩි ප්‍රවීණ ක්‍රීඩක ක්‍රීඩිකාවන්ට සිංහල අලුත් අවුරුද්දට පෙර විශ්‍රාම දීමනාවක්</topic>
    <author>පි‍්‍රන්ස් ගුණසේකර</author>
    <content>ක්‍රීඩාවෙන් සමුගත් වයස 60 ට වැඩි ප්‍රවීණ ක්‍රීඩක ක්‍රීඩිකාවන්ට මාසික විශ්‍රාම දීමනාවක් පිරිනැමීම හා රක්‍ෂණ ක්‍රමයක් ලබන සිංහල – හින්දු අලුත් අවුරුද්දට පෙර ක්‍රියාවට නගන බව ක්‍රීඩා අමාත්‍ය ගාමිණී ලොකුගේ මහතා පැවැසීය. එමෙන්ම දුෂ්කර පළාත්වල සිටින කුසලතා පිරි ක්‍රීඩක ක්‍රීඩිකාවන්ට මාසික දීමනාවක් පිරිනැමීමේ තවත් වැඩපිළිවෙළක් ද ක්‍රියාවට නංවන බව ලොකුගේ මහතා පැවැසීය.ඒ මහතා එසේ පැවැසුවේ ක්‍රීඩා අමාත්‍යංශයේ දී ක්‍රීඩක ක්‍රීඩිකාවන් පිරිසකට මුදල් තිළිණ ප්‍රදානය කිරීමේ උත්සවයක දීය. ආසියානු නෙට්බෝල් සූරියන්, සුගත් තිලකරත්න හා ශි‍්‍රයානි කුලවංශ මේ උත්සවයේ දී ලක්‍ෂ 23ක මුදල් තිළිණ ලැබූහ.වයස 60ට වැඩි ප්‍රවීණ ක්‍රීඩක ක්‍රීඩිකාවන්ට විශ්‍රාම දීමනාව හා රක්‍ෂණ ක්‍රමය කෙසේ විය යුතුද යන්න මේ දිනවල කෙටුම්පත් කරමින් පවතිනවා. මෙරට දැනට විවිධ ආයතන හරහා ක්‍රියාත්මක කෙරෙන විශ්‍රාම දීමනාවල මිනුම් දඩු අධ්‍යයනය කොට වඩාත්ම සාර්ථක ක්‍රමයකට ක්‍රීඩක ක්‍රීඩිකාවන්ගේ විශ්‍රාම දීමනාව හා රක්‍ෂණ ක්‍රමය බිහි කිරීම බලාපොරොත්තුවයි.මහින්ද රාජපක්‍ෂ ජනාධිපතිතුමා ක්‍රීඩක ක්‍රීඩිකාවන්ගේ සුභ සාධනය වෙනුවෙන් විශේෂ අවධානයක් යොමු කර තිබෙනවා. මහින්ද චින්තන ප්‍රතිපත්තිය අනුව ක්‍රීඩාව නගා සිටුවීමට උපරිම ලෙස අමාත්‍යංශයේ දායකත්වය ලැබෙනවා යැයි ක්‍රීඩා අමාත්‍ය ගාමිණී ලොකුගේ මහතා පැවැසීය.පසුගිය කාලයේ ක්‍රීඩාවෙන් දෙස් - විදෙස් කෙළිබිම ජයගත් ක්‍රීඩක ක්‍රීඩිකාවන්ට තීරු බදු රහිත වාහන බලපත්‍රවලට අමතරව මිලියන ගණනින් මුදල් තෑගි පිරිනැමූ අයුරු ද සිහිපත් කෙළේ ය.“ක්‍රීඩක ක්‍රීඩිකාවන්ට සෑම දීමනාවක්ම ලබාදෙන්නේ ඔවුන්ගේ දක්‍ෂතා ඉදිරියට ගන්නයි. ඒත් සමහර ක්‍රීඩක ක්‍රීඩිකාවන්ගේ දක්‍ෂතා අඩුවීමක් ද දුටුවා” ලොකුගේ මහතා පැවැසීය.ක්‍රීඩක ක්‍රීඩිකාවන්ට මුදල් තෑගි පිරිනැමීමේ උත්සවයට ශ්‍රී ලංකා නෙට්බෝල් අතුරු කමිටු සභාපතිනි අජන්තා විජේසේකර මහත්මිය ඇතුළු පිරිසක් ද ක්‍රීඩා අධ්‍යක්‍ෂ ජෙනරාල් ඩී. දහනායක හා අමාත්‍යංශ නිලධාරිහු ද එක්ව සිටියහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=s1001152</link>
    <topic>ආසියානු යොවුන් බොක්සිං සූරතාවලියට ක්‍රීඩකයන් තේරීමේ තරග 20 – 22</topic>
    <author>ජගත් ප්‍රේමචන්ද්‍ර</author>
    <content>ඉරානයේ දී මාර්තු මස පැවැත්වෙන ආසියානු යොවුන් බොක්සිං සූරතාවලියට සහභාගි කරවීමට සුදුස්සන් තෝරාගැනීම සඳහා වන තේරීම් තරගාවලියක් මේ මස 20 සිට 22 දක්වා කොළඹ රාජකීය විද්‍යාලයීය ගෘහස්ථ බොක්සිං කවයේදී පැවැත්වීමට ශ්‍රී ලංකා ආධුනික බොක්සිං සංගමය තීරණය කර තිබේ.මේ තරගාවලියට සහභාගි විය හැක්කේ ශ්‍රී ලංකා ආධුනික බොක්සිං සංගමය සංවිධානය කරන ලද කැඩෙට් සූරතාව, ජාතික කණිෂ්ඨ සූරතාව සහ යොවුන් බොක්සිං සූරතාව යන තරගවලින් රන් හෝ රිදී පදක්කම් දිනාගත් ක්‍රීඩකයන්ට සහ වයස අවුරුදු 18 ඉක්ම නොවූ අයට පමණි.තේරීම් තරගාවලියෙන් ජය ගන්නා ක්‍රීඩකයන්ට කියුබානු ජාතික පුහුණුකරු ජූලියෝ කොන්සෆියුම් මහතා යටතේ පුහුණුවක් ලබා දීමට නියමිත බව ශ්‍රී ලංකා ආධුනික බොක්සිං සංගමයේ ලේකම් ලුතිනන් කර්නල් හේමන්ත වීරසිංහ මහතා “දිනමිණ” ට පැවැසීය.මාර්තු මස 2 සිට 11 දක්වා පැවැත්වෙන ආසියානු යොවුන් බොක්සිං සූරතාවලියේ දී ජයග්‍රහණය ලබන ක්‍රීඩකයන් අප්‍රේල් මස ප්‍රංශයේ පැවැත්වෙන ලෝක යොවුන් බොක්සිං තරගාවලිය සඳහා සුදුසුකම් ලබන බැවින් මේ තරගාවලිය ශ්‍රී ලාංකික ක්‍රීඩකයන්ට වඩාත් වැදගත් බව ද වීරසිංහ මහතා පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=s1001153</link>
    <topic>සිමෙන්යා යළි තරග බිමට</topic>
    <author>ලන්ඩන් (ඒ. එෆ්. පී.)</author>
    <content>කාන්තා මීටර් 800 ලෝක සූරිය වන දකුණු අප්‍රිකාවේ කැස්ටර් සිමෙන්යාගේ ලිංග පරීක්‍ෂණ ප්‍රතිඵලවල උණුසුම පහව නොගියද ලබන මාසයේදී යළි තරග බිමට පිවිසීමට බලාපොරොත්තු වෙයි.19 හැවිරිදි සිමෙන්යා පුහුණුවීම් ආරම්භ කළ බව ඇගේ පුහුණුකරු මයිකල් සෙම් බී. බී. සී. පුවත් සේවයට ප්‍රකාශ කෙළේය. නමුත් ජගත් තරග බිමට පිවිසීමට පෙර දේශීය තරග තුළ දස්කම් දැක්වීමට ඇය බලාපොරොත්තු වන බවද ඔහු පැවසුවේය.සිමෙන්යා පසුගිය වසරේ අගෝස්තු මස බර්ලින් නුවර පැවැති මළල ක්‍රීඩා සූරතාවලියේ මීටර් 800 ධාවන ඉසව්වේ ලෝක සුරිය ලෙස කිරුළ හිමිකර ගත් අතර පසුව ඇගේ ලිංග පරීක්‍ෂණ හේතුවෙන් ජාත්‍යන්තර අර්බුද රැසක් පැන නැගීය.සිමෙන්යා යළි ජගත් තරග බිමට පිවිසෙන බව දකුණු අප්‍රිකානු මළල ක්‍රීඩා සම්මේලනය ද තහවුරු කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=s1001154</link>
    <topic>අන්තර් පළාත් ක්‍රිකට් තරගමාලාව පෙබරවාරියේ ඇරැඹේ</topic>
    <author>ෆවුස් මොහොමඩ්</author>
    <content>සිව් දින තරග, එක් දින තරග සහ ඕවර විස්සයි – 20 තරග ඇතුලත් අන්තර් පළාත් ක්‍රිකට් තරග වාරය ලබන මාසයේදී ආරම්භ වීමට නියමිතය.බස්නාහිර දකුණ, බස්නාහිර උතුර, වයඹ, රුහුණ, කඳුරට සිව් දින තරග සඳහා සහභාගි වන අතර එක් දින සහ ඕවර විස්සයි – 20 තරග සඳහා ඉහත පළාත් කණ්ඩායම්වලට අමතරව ශ්‍රී ලංකා ක්‍රිකට් ඒකාබද්ධ පිලක් ද සහභාගි වීමට නියමිතය.තරග 18 ක් ඇතුලත් එක්දින තරග මාලාව පෙබරවාරි 6 දා සිට 21 දක්වා පැවැත්වෙන අතර පෙබරවාරි 24 දා සිට මාර්තු 7 දක්වා පැවැත්වීමට නියමිත ඕවර විස්සයි – 20 තරගමාලාවට ද තරග 18 ක් ඇතුලත් වේ.සිව් දින තරග මාලාව ආරම්භ වන්නේ මාර්තු 18 වැනිදාය. තරග 11 ක් ඇතුලත් මේ තරග මාලාවේ අවසන් තරගය අප්‍රේල් 22 දා ආරම්භ වීමට නියමිතය.කොළඹ, ගාල්ල, කුරුණෑගල සහ මහනුවර දී මේ තරග පැවැත්වීමට නියමිතය.එක්දින තරග කාල සටහනපෙබරවාරි 6 – බස්නාහිර (උතුර) – කඳුරට - සරවනමුත්තු පිටියේදී, ශ්‍රී ලංකා ක්‍රිකට් ඒකාබද්ධ පිල - රුහුණ - ගාල්ලේ දී, වයඹ – බස්නාහිර (දකුණ) කුරුණෑගල දී.පෙබරවාරි 8 – බස්නාහිර (දකුණ) - කඳුරට – ගාල්ලේ දී, රුහුණ - බස්නාහිර (උතුර) - මොරටුවේ දී, ශ්‍රී ලංකා ක්‍රිකට් ඒකාබද්ධ පිල - වයඹ - කෝල්ට්ස් පිටියේ දී.පෙබරවාරි 11 – බස්නාහිර (දකුණ) – බස්නාහිර (උතුර) - මොරටුවේ දී, ශ්‍රී ලංකා ක්‍රිකට් ඒකාබද්ධ පිල - කඳුරට – එන්. සී. සී. පිටියේදී, වයඹ – රුහුණ – කුරුණෑගලදී.පෙබරවාරි 14 – බස්නාහිර (උතුර) –වයඹ - එස්. එස්. සී. පිටියේ දී, බස්නාහිර (දකුණ) - ශ්‍රී ලංකා ක්‍රිකට් ඒකාබද්ධ පිල – සරවනමුත්තු පිටියේදී, රුහුණ – කඳුරට - ගාල්ලේ දී.පෙබරවාරි 16 – බස්නාහිර (උතුර) - ශ්‍රී ලංකා ක්‍රිකට් ඒකාබද්ධ පිල - මොරටුවේදී, බස්නාහිර (දකුණ) – රුහුණ - සරවනමුත්තු පිටියේ දී, කඳුරට - වයඹ - පල්ලේකැලේ දී.පෙබරවාරි 18 - පළමුවැනි අවසන් පූර්ව තරගයපෙබරවාරි 19 - දෙවැනි අවසන් පූර්ව තරගයපෙබරවාරි 21 – අවසන් මහා තරගයඕවර විස්සයි – 20 තරග කාල සටහනපෙබරවාරි 24 – රුහුණ - ශ්‍රී ලංකා ක්‍රිකට් ඒකාබද්ධ පිල - මහනුවර දී, වයඹ - බස්නාහිර (දකුණ) – පල්ලේකැලේ දී, බස්නාහිර (උතුර) - කඳුරට - පල්ලේකැලේ දී.පෙබරවාරි 25 - රුහුණ - බස්නාහිර (උතුර) –පල්ලේකැලේ දී, ශ්‍රී ලංකා ක්‍රිකට් ඒකාබද්ධ පිල – වයඹ - මහනුවර දී, බස්නාහිර (දකුණ) - කඳුරට – පල්ලේකැලේ දී.පෙබරවාරි 27 - ශ්‍රී ලංකා ක්‍රිකට් ඒකාබද්ධ පිල – කඳුරට - මහනුවර දී, වයඹ – රුහුණ – කුරුණෑගල දී, බස්නාහිර (දකුණ) – බස්නාහිර (උතුර) – කුරුණෑගල දී.පෙබරවාරි 28 - බස්නාහිර (උතුර) – වයඹ - කුරුණෑගල දී, බස්නාහිර (දකුණ) - ශ්‍රී ලංකා ක්‍රිකට් ඒකාබද්ධ පිල – මහනුවර දී, රුහුණ – කඳුරට – කුරුණෑගල දී.මාර්තු 3 – බස්නාහිර (උතුර) - ශ්‍රී ලංකා ක්‍රිකට් ඒකාබද්ධ පිල - කෝල්ට්ස් පිටියේ දී, බස්නාහිර (දකුණ) – රුහුණ – ගාල්ලේ දී, කඳුරට – වයඹ - ගාල්ලේ දී.මාර්තු 6 - දෙවැනි අවසන් පූර්ව තරගය - එස්. එස්. සී. පිටියේ දී, පළමුුවැනි අවසන් පූර්ව තරගය – එස්. එස්. සී. පිටියේ දී.මාර්තු 7 – අවසන් මහා තරගය - එස්. එස්. සී. පිටියේ දී.සිව් දින තරග කාල සටහනමාර්තු 18 – 21 - බස්නාහිර (උතුර) –කඳුරට (සරවනමුත්තු පිටියේ දී), වයඹ - බස්නාහිර (දකුණ) - කුරුණෑගල දී.මාර්තු 25 – 28 – බස්නාහිර (දකුණ) – කඳුරට – (පල්ලේකැලේ දී), රුහුණ - බස්නාහිර (උතුර) - ගාල්ලේ දී.අප්‍රේල් 1 – 4 – බස්නාහිර (දකුණ) – බස්නාහිර (උතුර) - කෝල්ට්ස් පිටියේ දී, වයඹ – රුහුණ – (කුරුණෑගල දී)අප්‍රේල් 8 – 11 – බස්නාහිර (උතුර) - වයඹ - (එස්. එස්. සී. පිටියේ දී), රුහුණ – කඳුරට - (ගාල්ලේ දී)අප්‍රේල් 15 – 18 - බස්නාහිර (දකුණ) - රුහුණ – (සරවනමුත්තු පිටියේදී), කඳුරට - වයඹ – (පල්ලේකැලේ දී)අප්‍රේල් 22 – 25 - අවසන් මහා තරගය – එස්. එස්. සී. පිටියේ දී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=s1001155</link>
    <topic>ඩී. එස්. සේනානායක විදුහලටඉනිමක ජයක්</topic>
    <author/>
    <content>චමෝද් වික්‍රමසිංහ පිති හරඹයෙන් ද මොහොමඩ් ඉජාස් පන්දු යැවීමෙන් ද දස්කම් දක්වමින් අන්තර් පාසල් අවුරුදු 19 න් පහළ ක්‍රිකට් තරග මාලාවේ ජනාධිපති විද්‍යාලය සමඟ පැවැති තරගයෙන් ඉනිමක සහ ලකුණු 86 ක විශිෂ්ට ජයග්‍රහණයක් ඩී. එස්. සේනානායක විදුහලට හිමිකර දීමට සමත් වූහ.ඩී. එස්. – පළමු ඉනිම 302/5 (ඉනිම අත්හිටුවන විට) චමෝද් වික්‍රමසිංහ 105, එම්. ගුණසිංහ 74, සී. සතරසිංහ 55.ජනාධිපති විදුහල පළමු ඉනිම 118 – එල්. කඹුරුගමුව 41, (මොහොමඩ් ඉජාස් 23/4, එච්. විජේනායක 11/3) සහ දෙවැනි ඉනිම – 98 (ඒ. වීරසිංහ 13/3, මොහොමඩ් ඉජාස් 34/3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=s1001156</link>
    <topic>කුමාර් සංගක්කාරට ත්‍යාග වශයෙන් ලැබුනු මෝටර් රථය.</topic>
    <author>ඡායාරූපය - ඒ. එෆ්. පී</author>
    <content>බංග්ලාදේශ තුන්කොන් ක්‍රිකට් කුසලාන තරගාවලියේ වීරයා ලෙස නම් කෙරුණු ජයග්‍රාහී ශ්‍රී ලංකා ක්‍රිකට් නායක කුමාර් සංගක්කාරට ත්‍යාග වශයෙන් මෝටර් රථයක් ලැබිණි. සංගක්කාර එම රථයට නගිද්දී සුරාජ් රන්දිව් කුසලානය අතැතිව සෙසු ක්‍රීඩකයන් සමග රථයට ගොඩ වූ අවස්ථාව.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001151</link>
    <topic>විපක්ෂයේ මැතිවරණ ප්‍රකාශනය යථාර්ථයක් නොවනලියැවිල්ලක්</topic>
    <author>සටහන මලික් චමින්ද ධර්මවර්ධන</author>
    <content>මේ ලියුම්කරු අවුරුදු 40ක් ආණ්ඩුක්‍රම ව්‍යවස්ථා නීතිය පිළිබඳ කථිකාචාර්යවරයකු ලෙස දෙස් - විදෙස් විශ්වවිද්‍යාල ඇතුළු උසස් අධ්‍යාපන ආයතන ගණනාවක සේවය කර ඇති වෘත්තීයෙන් නීතිඥයෙකි.ජනාධිපතිවරණය ජනවාරි 26 වෙනි දින පැවැත්වීමට නියමිතය. ඒ සඳහා ඉදිරිපත් වන අපේක්ෂකයන් විසින් සිය ප්‍රතිපත්ති ප්‍රකාශන මේ වන විට ඉදිරිපත් කර තිබේ. මෙහි දී විපක්ෂයේ පොදු අපේක්ෂකයා විසින් , ‘’විශ්වාසනීය වෙනසක්’’ යනුවෙන් සිය මැතිවරණ ප්‍රකාශනය ඉදිරිපත් කර තිබේ. මේ ලියැවිල්ලේ කරුණු කාරණා ගණනාවක් සටහන්ව පවතී.මෙහි අංක 1 යටතේ ඉදිරිපත් කර ඇති පරිදි ව්‍යවස්ථාදායක සභාව පත් කරන බවටත් , දැනට පවතින ඇමැති මණ්ඩලය අහෝසි කර බාරකාර කැබිනට් මණ්ඩලයක් නම්කර පාර්ලිමේන්තුව විසුරුවා හරින බවටත් මසක් ඇතුළත විධායක ජනාධිපතික්‍රමය අහෝසිවන පනතේ අනුමැතිය සඳහා කැබිනට් පත්‍රිකාවක් ඉදිරිපත් කරන බවටත් එය නව පාර්ලිමේන්තුවට මසක් ඇතුළත ඉදිරිපත් කරන බවටත් සඳහන් කර තිබේ. තවද විධායක ජනාධිපති ක්‍රමය අහෝසි කිරීමෙන් පසුව ජනතාවට වග කියන ජනාධිපතිවරයා ලෙස පාර්ලිමේන්තුව සමඟ කටයුතු කරන බවත් සඳහන්ව ඇත. මේ පිළිබඳ සලකා බැලීමේ දී එය යථාර්ථයක් නොවන ප්‍රකාශයනක් බව පෙනී යයි.මෙහි දී අප කරුණු එකිනෙක ගෙන සාකච්ඡා කර බැලිය යුතුව පවතී. ව්‍යවස්ථාදායක සභාව නැවත පත්කිරීමට පෙර කලින් තිබූ ව්‍යවස්ථාදායක සභාව අහෝසි වූයේ ඇයි යන්න විමසා බැලිය යුතුය. එහි දී 17 වෙනි ආණ්ඩුක්‍රම සංශෝධනයෙන් ව්‍යවස්ථා දායක සභාවක් ලහිලහියේ පත් කෙරිණි. එය අසාර්ථක වූ බව කවුරුන් වුව පිළිගනී. ඒ සඳහා බලපෑ හේතූන් ගණනාවක් තිබේ.පළමුව එය ප්‍රමාණවත් ලෙස සාකච්ඡාවට පත් නොකර ජනතා විමුක්ති පෙරමුණේ වුවමනාවන් මත ලහි ලහියේ පත් කෙරිණි. එය එලෙසින් හදිසියේ ම පත් කළ නිසා එහි ඇතුළත් ඇතැම් වගන්ති රටටත් , ජාතික සමගියටත් අහිතකර විය. මෙහි දී අප වටහා ගත යුතු කරුණක් තිබේ. ඒකීය රටක් එකම ශ්‍රී ලංකාවක් එකම ශ්‍රී ලාංකීක ජාතියක් ඇති කිරීම අප කාගේත් ප්‍රාර්ථනයයි.ඒ අනුව ශ්‍රී ලාංකික අනන්‍යතාව පළමු කරුණු විය යුතුය. අනෙක් සියල්ල එපමණටම උත්තරීතර නොමැත. ශ්‍රී ලාංකික යන වචනය එකම ජාතියක් යන සංකල්පය මත ඒකීය රටක් තුළ රට එක්සේසත් වේ. මේ අනුව බලන විට කලින් තිබූ 17 වෙනි ව්‍යවස්ථා සංශෝධයෙන් ඇති කළ ආණ්ඩුක්‍රම ව්‍යවස්ථා සභාව ඊට පටහැනිව යන්නකි. එය තවදුරටත් පැහැදිළි කරනවා නම් 17 වෙනි සශෝධනය මඟින් ඇති කරන ලද 41. අ (3) අනුව ,‘’ඉහත සඳහන් තැනැත්තන් පස් දෙනාගෙන් තිදෙනෙකු ඒ ඒ සුළු ජාතික ජන කොට්ඨාසවලට අයත් පාර්ලිමේන්තු මන්ත්‍රීවරයන් විමසා සුළු ජාතික ජන කොට්ඨාස නියෝජනය කිරීම සඳහා නාම යෝජනා කරනු ලැබිය යුත්තේය’’.මේ අනුව අපට මැනවින් පැහැදිලි වන කරුණක් තිබේ.මේ අවස්ථාවේදී සුළු ජාතික නියෝජනය යනුවෙන් සංකල්පයක් ඇති කර තිබේ. නමුදු මෙහි දී සුළු ජාතිකයා කවුද යනුවෙන් අර්ථ දක්වා නොමැත. එමෙන්ම අනිත් අතට ශ්‍රී ලංකාවේ සුළු ජාතීන් හෝ වෙනත් ජාතීන් කියා කොටසක් සිටිනවාද යන්න ගැටලුව පැන නගී. සත්‍යවශයෙන්ම , ශ්‍රී ලංකාවේ එහෙම තත්ත්වයක් නොමැත.ශ්‍රී ලංකාවේ සිටින්නේ ශ්‍රී ලාංකිකයන් පමණි. යම් , යම් පිරිස් උපතින් සිංහල , දෙමළ , මුස්ලිම් , මැලේ, බර්ගර් හෝ ඉන්දියානු සම්භවයෙන් යුත් ද්‍රවිඩ විය හැකිය. එසේත් නොමැති නම් පෙර මුක්කුවා නීතිය බලපෑවා වූ මාතෘ මූලික සමාජයක සාමාජිකයන් වීමට හැකිය. ආදී වාසීන් විය හැකිය. මේ සියලුම දෙනා හෝ කණ්ඩායම් කිහිපයක් සුළු ජාතීන්ය. අනික් පිරිස මහ ජාතීන් ය. යනුවෙන් බෙදීමක් ඇති කිරීම ප්‍රශ්නයකට තුඩුදේ.ඇත්ත වශයෙන්ම අප බැහැර කළ යුතුම දෙය ජන වාර්ගික නියෝජනයයි. රටේ උත්තරීතර නීතියේ 17 වෙනි සංශෝධනය අනුව ඉදිරිපත් කර තිබෙනුයේ හලා හල විෂයක් සේ බැහැර කළයුතු ජාතිවාදී නියෝජනයකි. මෙය යෝජනා කර තිබුණේ රටේ තිබෙන උසස්ම සභාව වන ආණ්ඩුක්‍රම ව්‍යවස්ථා සභාවටයි.17 වෙනි ආණ්ඩුක්‍රම ව්‍යවස්ථාව ක්‍රියාත්මක කළ අවධියේ දී අග විනිසුරු ඇතුළු උපරිම අධිකරණ විනිසුරුවන් , නීතිපතිවරයා විගණකාධිපතිවරයා , පොලිස්පතිවරයා , පාර්ලිමේන්තු මහ ලේකම්වරයා මෙන්ම ඉතා වැදගත් කොමිෂන් සභාවක් වූ මැතිවරණ කොමිෂන් සභාව , රාජ්‍ය සේවා කොමිෂන් සභාව, ජාතික පොලිස් කොමිෂන් සභාව , ශ්‍රී ලංකා මානව හිමිකම් කොමිෂන් සභාව , අල්ලස් හෝ දූෂණ චෝදනා විමර්ශන කිරීමේ නිත්‍ය කොමිෂන් සභාව , මුදල් කොමිෂන් සභාව සහ සීමා නිර්ණය කොමිෂන් සභාව යන වැදගත්ම කොමිෂන් සභා පත්කරනුයේ ඔවුන්ය.එවැනි තත්ත්වයකදි ජාතිවාදී නියෝජනය අනිවාර්යෙන්ම නම් කරන ලද තනතුරු සහ කොමිෂන් සභාවලට ඉබේම දායාද වේ. එය ලංකාවට නුසුදුසුය. ජාතිවාදී නියෝජනය ලංකාවට නුසුදුසු බව බ්‍රිතාන්‍ය පාලකයෝ පවා අවබෝධ කරගෙන සිටියහ. ඒ සඳහා උදාහරණයක් ඩොනමෝර් කොමිෂන් සභා වාර්තාවෙන් අපට හමුවේ. එහි 39 වෙනි පිටුවේ සඳහන් වනුයේ;“දේශපාලන දේහය මත පිළිලයක් මෙන් ඇතිවී එය ගැඹුරින් ගැඹුරට කා දමමින් මහජනතාවගේ වටිනා ශක්තීන්ද කාදමා ආත්මාර්ථකාමී භාවය වපුරමින් සැකය සහ භේදවාදීකම් වර්ධනය කර අලුතින් ඇතිවන දේශපාලන හැගීම්වලට විෂ පොවමින් ජාතික හෝ සාමූහික එකතුවක් වලක්වන” දෙයක් ලෙසටය.මෙලෙස මීට වසර පනස් ගණනකට ඉහතදී බ්‍රිතාන්‍ය පාලකයන් විසින් එවනු ලැබූ ඩොනමෝර් කොමිෂන් සභාව මඟින් පවා තීරණාත්මක ලෙස ප්‍රතික්ෂේප කරනු ලැබූ ජාතිවාදී නියෝජනය නැවතත් මෙහි ඇතිවීමට තුඩුදෙන විසඳුමක් ජනවාර්ගික ප්‍රශ්නයට ලබාදීම ජාතික සමගියට පමණක් නොව ජාතික වර්ධනය වුවද විනාශ කිරීමට හේතුවිය හැකිය.”මේ අනුව කලින් ඉදිරිපත් කළ 17 වෙනි සංශෝධනය සහ එය මඟින් ඇතිකළ ඊනියා ස්වාධීන කොමිෂන් සභා නැවත පිහිටුවීමට වඩා එකී අඩුපාඩු ඉවත්කර එකම ශ්‍රීලාංකීය අනන්‍යතාවයක් ඉලක්ක කොටගෙන සකසා ඇති “මහින්ද චින්තනය” අනුව ක්‍රියාකිරීමෙන් අපට වඩා ගැලපෙන ව්‍යවස්ථා සභා හෝ ස්වාධීන කොමිෂන් සභා හෝ පිහිටුවීම යුගයේ අවශ්‍යතාව වනු ඇත.ඇමති මණ්ඩලය අහෝසිකර බාරකාර කැබිනට් මණ්ඩලයක් ඇතිකරන බව ප්‍රකාශ කිරීමේදී අපට එකවරම සිහියට නැගෙනුයේ එස්. ඩබ්. ආර්. ඩී. බණ්ඩාරනායක අගමැතිවරයා ඝාතනය කිරීමෙන් පසුව අගමැති වූ ඩබ්ලිව්. දහනායක මහතා ඇති කළ තත්ත්වයයි. දහනායක මහතා තමන්ට සිතැගි අයුරින් ඇමැතිවරුන් ඉවත්කර තමාට පක්ෂපාතවූ මන්ත්‍රීවරුන් අතලොස්සකට එම ඇමැති පදවි පිරිනමා 1960 මාර්තු 19 දින පැවැති පාර්ලිමේන්තු මැතිවරණයෙන් තමා එතෙක් නියෝජනය කළ ගාල්ල ආසනයෙන් පවා පරාජයට පත්වී අගමැතිකමද නැතිවී ගෙදර යාමට සිදුවිය. මෙකල මෙරටට අවිචාර සමයක් විය. රට මෙබදු අස්ථාවර තත්ත්වයකට පත් කිරීමට කිසිසේත්ම ඉඩ දිය නොහැකිය.විධායක ජනාධිපති ක්‍රමයේ ප්‍රධාන වාසියක් වනුයේ මැතිවරණයක් අතරතුර කාලයේදී රටේ ස්ථාවර භාවය ඇතිවීමයි. උදාහරණ වශයෙන් සුනාමියෙන් හෝ හදිසි ත්‍රස්තවාදී ප්‍රහාරයක් වැනි බලාපොරොත්තු නොවූ ආපදා අවස්ථාවකදී විධායක ජනාධිපති පදවිය ඇතිකර එම පදවිය බලතල යොදමින් පාර්ලිමේන්තුව විසුරුවා හරිනු ලැබීමත්, මහ මැතිවරණය අවසානවීමත් අතර කාලය තුළ ජනාධිපතිවරයා ප්‍රමුඛ අමාත්‍ය මණ්ඩලය මහමැතිවරණය අවසන් වන තෙක් ක්‍රියාත්මකවීම දැනට පවතින තත්ත්වයයි. එය වෙනස්කොට රට අරාජික අස්ථායි තත්ත්වයකට පැමිණවීමට කිසිසේත් ඉඩදිය නොහැකිය.කැබිනට් පත්‍රිකා කෙතෙක් ඉදිරිපත් කළේ වීද හමුදා විධායක ජනාධිපති ක්‍රමය අහෝසි කළ හැක්කේ රටේ මූලික නීතිය වන ආණ්ඩුක්‍රම ව්‍යවස්ථාවට අනුකූලව පමණකි. එනම් එහි 12 වෙනි පරිච්ඡේදයෙහි එනම් 82, 83 යන ව්‍යවස්ථාවල පැහැදිලි ලෙස අර්ථ දක්වා ඇති පරිදි පාර්ලිමේන්තුවේ 2/3 ක බහුතරයක් ඊට අවශ්‍යවේ. ඊට අමතරව එබදු පනතකදී ජනමත විචාරණයකින් ජනතාව විසින් එකී පනත අනුමත කළ යුතුය.දැනට පවතින සමානුපාත ඡන්ද ක්‍රමය යටතේ පාර්ලිමේන්තුව තුළ 2/3 ක බහුතරයක් කිසිම පක්ෂයකට හෝ ස්වාධීන කණ්ඩායමකට හෝ ලබාගත නොහැකිය. එබැව් මෙතෙක් පැවැති පාර්ලිමේන්තු ඡන්ද ප්‍රතිඵල විග්‍රහ කිරීමේදී පැහැදිලි වේ. අනික් අතට මේ ආණ්ඩුක්‍රම ව්‍යවස්ථාවේ පදනම වනුයේ විධායක ජනාධිපති ක්‍රමයයි. එබැවින් එය මේ ආණ්ඩුක්‍රම ව්‍යවස්ථාවේ මූලික ලක්ෂණයකි.යම්කිසි ආණ්ඩුක්‍රම ව්‍යවස්ථාවක මූලික ලක්ෂණ 100%ක බහුතරයකින් පවා අහෝසි කළ නොහැකි බැව් ඉන්දියාවේ ශ්‍රේෂ්ඨාධිකරණයේ නඩු තීන්දුවක් වන 1973 දී තීරණය වූ “කේසවනන්ද භාරතී එදිරිව කේරළ ප්‍රාන්ත රජය” නම් තීන්දුවේදී තීරණය කර ඇත. ආණ්ඩුක්‍රම ව්‍යවස්ථා සංශෝධනය සම්බන්ධයෙන් බොහෝවිට ශ්‍රී ලංකාව ගුරු උපදේශ කර ගත්තේ ඉන්දියානු නඩු තීන්දුය. එමනිසා එම මූලධර්මය අනුසාරයෙන් මේ තත්ත්වය විමසා බැලූවිට විධායක ජනාධිපති ක්‍රමය එකී විශ්වාසනීය වෙනසක් නැමැති ලියැවිල්ලේ සඳහන් ආකාරයට වෙනස් කළ නොහැකි බැව් සක්සුදක් සේ පැහැදිලිය.මේ විශ්වාසනීය වෙනසක් නම් ලියැවිල්ලේ කිසිම තැනක ඒකීය රාජ්‍ය යන වචනය දක්නට නොලැබේ. වර්තමාන ආණ්ඩුක්‍රම ව්‍යවස්ථාවේ දෙවන ව්‍යවස්ථාව අනුව ශ්‍රී ලංකා ජන රජය ඒකීය ජන රජයකි. එබැව් ඊට කලින් තිබූ 1972 ජනරජ ව්‍යවස්ථාවේද දක්නට ලැබේ.මේ අයුරින් ආණ්ඩුක්‍රම ව්‍යවස්ථාවේ මූලික ලක්ෂණ ඉවත් කිරීමට උත්සාහ දරන්නේ නම් ඒ බැව් කෙලින්ම ප්‍රකාශ කළයුතුය. එසේ නොමැතිව හුදෙක් හදිසි කරුණක් ලෙස විධායක ජනාධිපති ක්‍රමය අහෝසි කිරීමේ මුවාවෙන් ප්‍රධාන දේශපාලන පක්ෂ දෙක විසින් ඉදිරිපත් කරනු ලැබූ 1972 සහ 1978 ජන රජ ව්‍යවස්ථාවන් දෙකෙහිම ප්‍රකාශිතව දක්නට ලැබෙන ඒකීය රාජ්‍ය සංකල්පය ජනතාවගේ ඇසට වැලි ගසා කූට උපක්‍රමයකින් ඉවත් කොට පෙඩරල් ක්‍රමයක් ඇති කිරීමට උත්සාහ කිරීමක්ද යන්නට සෘජු පිළිතුරක් “විශ්වාසනීය වෙනසක්” ලියැවිල්ල සකස්කළ අය ශ්‍රී ලංකාවාසී ජනතාවට ඉදිරිපත් කළයුතුව පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001152</link>
    <topic/>
    <author>ආචාර්ය රංජිත් ඇල් . අබේවික්‍රම</author>
    <content>පැහැදිලි දේශපාලන දර්ශනයක් රට කරවන රාජ්‍ය නායකයාට අනිවාර්යෙන්ම තිබිය යුතුය. එවන් දේශපාලන පරිචයක් , දර්ශනයක් නැත්නම් රටක් පාලනය කළ නොහැකිය. ඕපපාතිකව පහළ වන අයට ඒ කාර්ය කළ නොහැකිය. දේශපාලන ක්ෂේත්‍රයේ දිගු ගමන් මඟක යෙදී ඒ සඳහා පන්නර ලැබිය යුතුය.ජනාධිපති මහින්ද රාජපක්ෂ මැතිතුමා වසර 40ක් පුරා පැමිණි ගමන් මඟ ඉතා ප්‍රහර්ෂණීයය, උත්පේ‍්‍රරණීයය , සුවිසාධනීයය , සුසීනිතය , ඒ ගැන වාද - විවාද කරන්නට කිසිවකුට බැරිය , ප්‍රායෝගික වශයෙන් ද එය සනාථ කොට ඇත.එතුමා කෙරෙහි පවත්නා දූරදර්ශී ඥානය මත වසර හතරක් පුරා පාලනය කළ කාලය ඇතුළතදී රටට වැඩ දායක , ඵල දායක තලයකට රට ගෙන යාම විශිෂ්ටතම සමාජ කාර්යයකි, සන්සිද්ධියකි.පුරා වසර තිහක් බඳු කාල පරාසයකදි මේ රටේ ජනයා අතිශය ගරිල්ලා යුද්ධය නිසා අප්‍රමාණ දුක් ගැහැටවලට පාත්‍ර වූහ. ඔවුන්ට අවශ්‍ය වූයේ සැනසීමෙන් ජීවත් වීමටය. වෙන කිසිවක් අපේක්ෂා කෙළේ නැත.අභියෝගය කරට ගැනීමසමාජගත සන්සිද්ධි මාලාවේ ප්‍රබලතම අභියෝගය වූයේ රුදුරු , කුරිරු ත්‍රස්තවාදය මුලෝත්පාටනය කර දැමීමය. ඒ අභියෝගය කරට ගත් මහින්ද රාජපක්ෂ මැතිතුමා එය අවසන් කර ජනතාවට සහනයක් සලසා දීමේ නියරට ප්‍රවේශ විය. එම අභියෝගය ජය ගැනීමේ ඉලක්කය කරා හඹා ගියේ ය. එයයි සැබෑ නායකත්වයේ දක්නට ලැබෙන සුවිසාධනීය වූ ගුණය වන්නේ.සිනහව ඔහුගේ ආත්මයයි. ජනකාය ඔහු වෙත ආකර්ෂණිය තලයකට ඇද ගෙන යාමේ ශක්‍යතාවක් එම සිනහවේ නිරන්තරයෙන්ම රැඳී ඇත.එකම දෙයක් කතා කරන, කරන්නට බැරි දෙයක් නොකියන කළ හැකි දේ පමණක් කීම මහින්ද රාජපක්ෂයන්ගේ ප්‍රතිපත්තියයි.විෂය ඥානයවිෂය ඥානයෙන් සපිරි බුද්ධිමතාට ගරු කිරීම , ඔහුගෙන් වැඩ ගැනීම තවත් දක්නට ලැබෙන සුවිශේෂිත ලක්ෂණයකි. ආර්ථික විද්‍යාඥයන්ට නිගරු කරන අවමන් කරන සමයක , ඔවුන්ගේ බුද්ධිය අපතේ නොයවා උපරීම වශයෙන් වැඩ ගැනීමේ හැකියාවක් ජනපති මහින්ද රාජපක්ෂයන්ට ඇත.ආර්ථික විද්‍යාඥයන් සිටිනතාක් මේ රටේ පවතින භාණ්ඩ මිල පහත හෙළන්නට බැරි යයි කියන අය රට පාලනය කරන්නට අර අඳින සමයක , අවස්ථාවක මහින්ද රාජපක්ෂයන් කරන්නේ එම මිථ්‍යා අර්ථ ශූන්‍ය මතවාද බැහැරකොට ඔවුන්ගේ ආර්ථික විද්‍යා ඥානයෙන් උපරීම ඵල නෙළා ගෙන සමබර අය - වැයක් හදන්නටය.විෂය ඥානය ගැන මනා අවබෝධයක් ඇති ජනපති මහින්ද රාජපක්ෂයන් ඒ ඒ විෂයට අදාළ ක්ෂේත්‍රවලින් රටේ ප්‍රගමනයට දායකත්වය ලබා ගැනීම තවත් විධි ක්‍රමයකි.අන් අයගේ අදහස්වලට සවන්දීමේ ශක්තියක් ද අනුකම්පා සහගත හදවතක් ද , මානව දයාවක්ද මහින්ද රාජපක්ෂයන් කෙරෙහි ඇත.සමාජ විඥානයපරමාදර්ශී නායකත්වය රටට ආශීර්වාදයකි. ඒ මතයි රට රැකෙන්නේ , වරක් ‘ජෙරම් බෙන්තම්’ නැමැති විචාරකයා කියා සිටියේ නායකත්වය කෙරෙහි දූරදර්ශී සමාජ විඥානයක් නැත්නම් රටේ අභිවර්ධනයක් හා සාමයක් ඇති නොවන බවයි. ‘ මේ විචාරකයාගේ කියුම සනාථ කරන්නකි ජනපති මහින්ද රාජපක්ෂ.අප එදා රාජකාරියට ගියේ සවස් භාගයේ නිරුපද්‍රිතව නිවෙසට යන්නට ලැබේදෝයි යන සිතුවිල්ලෙනි. බෝම්බ බිය හේතුවෙන් බීරාන්ත වූ සමාජය මුළුමනින්ම නැති කෙළේ කවරෙක් ද ඒ ජනපති මහින්ද රාජපක්ෂයන්ය. අද්‍යතන අවදියේ එවන් තත්ත්වයක් සමාජයේ නොමැත.එදා බිරිය - ස්වාමියා හා දරුවන් එකට ගමන් ගියේ නැත. වෙන වෙනම ගමන් ගියේ බෝම්බ බිය නිසාය. එහෙත් අද එබඳු තත්ත්වයක් නොමැත. අද ඉතා සතුටින් මේ තුන්ගොල්ලම එකට යති. මේ තත්ත්වය අපට කොතරම් සහනයක් ද .කෙළෙහි ගුණ දැක්වීමමූලික වශයෙන් දෙකරුණක් මත අද ජනපතිට කෙළෙහි ගුණ සැලකිය යුතුයි. එයින් පළමු වැන්න වන්නේ වසර තිහක් පුරා පැවැති ගරිල්ලා යුද්ධය නිමා කොට ඊට ඈදුණු කුරිරු ත්‍රස්තවාදය නැති කරලීමය. දෙවැන්න වන්නේ බෙදා වෙන් කරන්නට හැදූ රටක් එකම ධජයක් යටතේ ඒකීය රාජ්‍යයක් බවට පත් කිරීමය. එතුමාට කෙළෙහි ගුණ සලකන්නට මේ දෙකරුණම ප්‍රමාණවත් ය.රටේ සංවර්ධනය පසෙකට තබා මේ අභියෝගය ජය ගැනීම අප ඉහළින්ම අගය කළ යුතුය. එසේ නොකළ හොත් අපි අකෘතඥයෝ වෙමු.දේශපාලනයේ ‘අ , ආ’ යන්නවත් නොදත් අය අද දේශපාලනයට උරදීම මත රටට සිදු වන්නේ අනර්ථයකි. රට අයාලයේ යන තත්ත්වයට ඇද දමන වාද යන නියරට අපි දැන් අපි පිවිස සිටිමු.අද අපට දෙවුන්දර තුඩුවේ සිට පේදුරු තුඩුවට කිසිදු අවසර පත්‍රයක් නොමැතිව යාමට වරම් ලබාදුන්නේ කවරෙක් ද , ඒ මහින්ද රාජපක්ෂ ජනපතිය.සත්‍යය ගරුක භාවයසුරංගනා කතා ජනපති මහින්ද රාජපක්ෂයන්ට විෂය නොවේ. එබඳු කතා සැබෑ නායකත්වයේ රැඳී නොමැත. අව්‍යාජ නායකයා කෙරෙහි පවතින්නේ සත්‍යයයි. සත්‍ය ගරුක භාවය ජීවිතයට බද්ධ කර ගන්නා ඔහු ජනතාවගේ ජීවන තත්ත්වය නංවාලීම අරමුණු කොට ගනී.මිනිසාට අභිමානයෙන් යුතුව ජීවත් වීමේ පසුබිම සැකැසීම එතුමාගේ ඒකායන මාර්ගයයි. බොහෝ දේ කළ හැකිය. ඒවා කළ යුත්තේ කෙසේ ද යන්න සම්බන්ධයෙන් විධිමත් , ක්‍රමවත් සැලැස්මක් තිබිය යුතුය. එසේ නොමැතිව කටට ආ පළියට ක්‍රියාවට නැංවීම ජනපති මහින්දගේ පිළිවෙත නොවේ.ජන හද ගැස්ම හඳුනා ගැනීමඅර්ථ පූර්ණ හැඟීම් පෙර දැරි කරගෙන යන ගමන පසු පස රටේ ජනතාව ඇඳී යති. ජීවිතයේ දිගු ගමනක් පැමිණියේ ජනතාව සමඟය. ඒ හේතුව නිසාම ජන හද ගැස්ම හා දහදිය සුවඳ හොඳට හඳුනන ජනපති මහින්ද රාජපක්ෂ කවදත් ජනතාව සමඟය.රටට ඇල්ම ඇති , ආදරය කරන වචනයේ පරිසමාප්ථාර්ථයෙන්ම මතුª පරපුරේ උන්නතිය උදෙසා විශාල කාර්යභාරයක් කිරීම තේමාව කොට ගෙන ඇත.ජනපති මහින්ද රාජපක්ෂයන් 2005 බලයට පැමිණෙන අවස්ථාවේ දී ‘මහින්ද චින්තන’ ප්‍රතිපත්ති ප්‍රකාශනයක් නිකුත් කෙළේ ය. එම ප්‍රතිපත්ති ප්‍රකාශනය වදන්වලට පමණක් සීමා නොවීය. ක්‍රියාවටද නැංවීය. එම ප්‍රතිපත්ති ප්‍රකාශනයෙන් අද සියයට අනූවක් ම ක්‍රියාවට නංවා දී තිබීම අතිශය ආග්ලාද යට හේතු භූතවන්නකි.එහි මූලික කරුණ වුයේ රුදුරු ත්‍රස්තවාදය මුලෝත්පාදනය කර දමන බවය. එය නිසි ලෙස අද ඉටුකොට ඇත. මේ යථාර්ථය අප තේරුම් - බේරුම් කරගත යුතුය.මහින්ද චින්තන ප්‍රතිපත්තිදැන් දෙවැනි මහින්ද චින්තන ප්‍රතිපත්ති ප්‍රකාශනය එළි දක්වා ඇත. එහි සඳහන් වී ඇත්තේ ක්‍රියාවට නංවන කරුණු විනා මායාකාරි සැලැසුම් නොවේ.දෙවැනි ‘මහින්ද චින්තන’ ප්‍රතිපත්ති ප්‍රකාශනය ප්‍රථම පියවරට වඩා ගාම්භීරය. අභිමානයෙන් යුක්තය. ජනතාවට අභිමානයෙන් යුතුව ජීවත් වීමට භූ®මිකාව සැලැසීම එහි මුඛ්‍යාර්ථයයි.රටකට තිරසාර සංවර්ධනයක් ඇති කිරීමට නම් රට සන්සුන් විය යුතුය. නිර්මාණශීලී කුසලතාවන්ගෙන් පිරිපුන් සමාජයක් බිහි වන්නේ එවිටය. දැන් රට සන්සුන්කොට ඇත. එම සන්සුන් වූ රට ආර්ථික ප්‍රගමනයට ඇදගෙන යාම මහින්ද චින්තනය දෙවැනි අදියරේ අභිපේ‍්‍රථාර්ථ යයි.විනය ගරුක - නීති ගරුක යහ පාලනයෙන් උපයුක්ත සදාචාර සම්පන්න සමාජයක් ස්ථාපනය කිරීම , තරුණයන්ගේ සුබවාදි අපේක්ෂාවන්ට ප්‍රමුඛතාව දෙන සුබවාදී හෙටක් උදාකිරීම , දිනූ දේශය යළි නොබෙදන ඒකීය රටක් කිරීම, මිනිසුන් හැර යන රටක් වෙනුවට සතුටින් පැමිණෙන ආදරණීය රටක් ගොඩනැඟීම හා වෛරය වෙනුවට මෛත්‍රීය , පළිගැනීම වෙනුවට පිළිගැනීම ප්‍රශ්තුªªතකොට ගත් සමාජයක් තනන නායකත්වයට අප ප්‍රමුඛතාව දිය යුතුය.රට ගොඩනඟා ගෙන ආ මොහොතක යළි ආපස්සට හැර වීමෙන් අවරෝහණ ගමන් මාර්ගයට නිරන්තරයෙන් ම ඇදී යනු ලැබේ. එය වළක්වා ගත යුතුය.සමාජ ප්‍රගමනයසමාජ ප්‍රගමනයට බලපාන නායකත්වය වන්නේ මහින්ද රාජපක්ෂ විනා වෙන කිසිවකු නොවේ. මෙසේ ද අප අවබෝධකොටගත යුතුය. යුගය විසින් නිර්මාණය කරන ලද ජනපති මහින්ද රාජපක්ෂ තවත් යුග ගණනක් මේ රටේ නරපතියා ලෙස කටයුතු කළ යුතුය. රට සෞභාග්‍ය සම්පන්න යුගයක් කරා යන්නට නම් අපේ යුතුකම විය යුත්තේ යළිත් වරක් මහින්ද රාජපක්ෂ ජනපති කරවීමය.සමාජ චින්තනයසමාජ චින්තනය වඩාත් පෘථුල තලයකට සේන්දු වීමේ ඵලයකි සමාජ පෙරැළියක් මේ රටේ ඇතිවීම. සමාජ පුනරුද යුගයකට අවතීර්ණ කළ ජන නායකයා වන්නේ මහින්ද රාජපක්ෂයන් ය.විවිධ පැතිකඩාශ්‍රිතව ස්වකීය විඥානය මෙහෙයවා ලෝකය දෙසට නෙත් යොමු කොට අපේ සමාජ ව්‍යුහයට අනුගත දෑ තෝරා ගෙන ඒ මගින් , අනුසාරයෙන් රට ස්වයංපෝෂිත කිරීම ‘ මහින්ද චින්තන’ අභිප්‍රායයි.උගත හැකි පාඩම්සැබෑ රාජ්‍ය නායකයකුගෙන් උගත හැකි පාඩම් අප්‍රමාණය , ඒ අනුව මහින්ද රාජපක්ෂයන්ගෙන්ද උගත හැකි පාඩම් බොහෝ ය.දේශීය ඌරුවට මුල්තැන දී සිංහල ලකුණ මතු කිරීම අතිශය වැදගත් කරුණකි. එය දේශීය වශයෙන් පමණක් නොව අන්තර්ජාතික වශයෙන් ද දේශීය ඌරුව මතුකොට සිංහල ලකුණ මේ යයි මුළු ලොවටම හෙළි කෙළේ ය. මෙයද අප දකින නායකත්ව ලක්ෂණයකි.ශබ්ද කෝෂයේ වදන්ඔහුගේ ශබ්ද කෝෂයේ ‘නැහැ’ , ‘බැහැ’ යන වදන් දෙක නොමැත. ‘කළ හැකිය’ ‘කරන්න පුළුවන්’ . ‘කළ යුතුය’ යන වදන් තමයි ඔහුගේ ශබ්ද කෝෂයේ නිතරම ඉස්මතුවන්නේ.තැනට උචිත ආකාරයට කටයුතු කිරීමද මහින්ද රාජපක්ෂ චරිතයේ තවත් කැපී පෙනෙන ලක්ෂණයකි. කතා බහ , හැසිරීම් රටාව , ආගමික පිළිවෙත් ආදී විවිධ දේ සඳහා භාවිත කරන්නේ පොදු සම්මතය හා සම්ප්‍රදාය මතට වඩා ජන කොට්ඨාසවල සම්ප්‍රදායයන්ට අනුකූලවය. මෙය එම චරිතයේ විරල ලක්ෂණයකි.අනුකම්පා සහගත හදවතක් ඔහු සතුය. දුකේදී දුක් වන , සැපේදි සතුටු වන දුක හා සැප සමව බෙදා හදා ගන්නා ජනනායකයන් ලොව ඉතාම දුලබය. ඒ අය අතරින් මහින්ද රාජපක්ෂයන් ද එක් අයෙකි.හුදු ආත්මාර්ථය පසෙකට ඇද දමා පරාර්ථය කරපින්නා ගෙන තම ජීවිතය අප්‍රමාණ දුකට පත් වූ අවස්ථා එමටය. ඒ පොදු ජනයාගේ සුබසෙත අරබයාය. ඒ හේතුව නිසාම ජනතාව ඔහු වටා ඇත් වැල් බැඳගෙන ඇත. ඒ අන් කිසිවක් සඳහා නොව කළගුණ දැක්වීමටය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001153</link>
    <topic>18 හැවිරිදි වෘත්තීය සමිති නායකයා</topic>
    <author>දෙනගම සිරිවර්ධන</author>
    <content>“මෙන්න එක ඉරටයක්. මේක ඇඟිලි දෙකෙන් බිඳින්න පුළුවන්. දැක්ක නේ...”දිනක් ගමේ දී විදුහල්පති ගුණපාල ජයසේකර මහතා ඉරටුවක් අතට ගෙන බිඳ පෙන්වූ හැටි පුස්තකාල සහකාර මහින්දට සිහි විය.“මෙන්න ඉරටු දහයක්. මේක බිඳින එක ටිකක් අමාරුයි. බලමු, ඔන්න හුඟක් මහන්සිවෙලා බින්දා”ජයසේකර මහතා ඉරටු දහය අපහසුවෙන් බිඳ පෙන්විය.මෙන්න ඉරටු තිහක්. බලමු. බිඳින්න බැහැ. මේක නම් කොහොමවත් බිඳින්න බැහැ.”ඉරටු තිහ පසෙකින් තබා කීවේ ය.දැක්ක නේද ගොඩක් වශයෙන් එකතු වූ නිසා කොහොමවත් බිඳින්න බැරිවුණා. මිනිස්සු වශයෙන් ගත්තත් ඔහොම තමයි. මිනිස්සු තනිවුණාම, එහෙම නැත්නම් පුංචි කණ්ඩායම් වශයෙන් බෙදුනාම සතුරකුට විනාශ කිරීම පහසුයි. ඔක්කොම එකට එකතු වුණොත් ඒක අපහසුයි. මං ඉස්සර පුතාට එකට එකතුවීමේ වටිනාකම කියන කතාවක් කියාදීලා තියෙනව, මතකද?”“මතකයි. වැද්ද ගෙ දැල ඔසවාගෙන ගිහින් කටු අත්තක පටලවා බේරුණු වටුවන් ගේ කතාව නේද?”“හරියට හරි”මහින්දට විශ්වවිද්‍යාල සේවකයන් පෙනුණේ අසමගි වටුවන් මෙනි.මෙතන සේවකයො වෘත්තීය සමිති කීයක් හදාගෙන තියෙනවාද? එක එක තනතුරට එක එක සමිති, මේ ඔක්කොම එකතු කරල අපි එක සමිතියක් හදමු. බැගෑපත් නොවී කිසිම ඉල්ලීමක් ලබාගන්න සේවකයන්ට දැන් බැහැ. හේතුව සේවකයන් බෙදී සිටීම. අපි සමගි වටුවන් වෙලා දැල ඔසවා පැත්තකට දමමු.දිනක් මහින්ද විශ්වවිද්‍යාල සේවක පිරිසකට කීවේ ය. ඒ සියලු දෙනා ඔහුට වඩා වයසින් වැඩි ය. වෘත්තීය සමිති නායකයෝ කීප දෙනෙක් ද ඔවුන් අතර වූහ.වයසින් නොමේරූ කෙනෙක් වුණත් මේ ළමයා කියන කතාව ඇත්ත.ඔවුහු මහින්දට එකඟ වූහ.හොඳයි, අපි අද ම සමිතියක් පිහිටුවා ගනිමු.විශ්වවිද්‍යාල සේවකයකු වූ හෙන්රි දිසානායක කීය.දැනට මෙහි තියෙන සියලු ම සමිති එකතු කිරීම, එක කොඩියක් යටතට සේවකයන් ගැනීම තමයි අපේ වර්තමාන අරමුණ විය යුත්තේ. ඉක්මනින් ම කළ යුතු දෙයත් එයයි. මහින්ද කීය.නව සංවිධානය බිහි විය. හෙන්රි දිසානායක ලේකම් විය. මහින්ද සංවිධායක විය.සියලු සමිති එක කොඩියක් යටතට පැමිණියේ ය. පැවති සමිතිවලින් සිදුකැරුණේ සුබසාධක කටයුතු පමණි. ඉල්ලීමක් ලබා ගත්තේ පාලකයන්ට බැගෑපත් බවක් පෙන්වමිනි. නව සංවිධානය වෙනස් විය.සාධාරණ ඉල්ලීම් සමඟ සමිති නායකයෝ කොන්ද කෙළින් තබාගෙන පාලකයන් ඉදිරියට ගියහ. මුහුණට මුහුණලා සමාන මට්ටමෙන් කතා කළහ. ඉල්ලුම් නොසලකා හරින තැන්වල දී වැඩවර්ජන තර්ජන ද ඉදිරිපත් කළහ.කුදු කොඳු දැන් කෙළින් ඉල්ලීම් නොදී බැහැ” පාලකයෝ සිතූහ.අලුත් වෘත්තීය සංවිධානයත්, එය මෙහෙයවන ගැටවර නායකයාත් දෙස කොළඹ සහ විද්‍යාලංකාර විශ්වවිද්‍යාලවල සේවකයෝ බලා සිටියහ. ඔවුන්ට එය ආස්වාදයක් විය. ඔවුහු ද ඒ ගැටවරයා අනුගමනය කළහ.විද්‍යෝදය විශ්වවිද්‍යාලයේ එක් ගැටුමක් දුරදිග ගියේ එය විසඳීම අධ්‍යාපන ඇමති අයි.ඇම්.ආර්.ඒ.ඊරියගොල්ල මහතාට පැවරිණ. වෘත්තීය සමිති නායකයෝ අධ්‍යාපන අමාත්‍යාංශයට ගියහ.ඇමතිවරයා “ප්‍රශ්නය පැහැදිලි කරන්නැ” යි වෘත්තීය සමිති නායකයන් ගෙන් ඉල්ලී ය.මහින්ද කරුණු ඉදිරිපත් කෙළේ ය.ගැටුමට හේතුව පියවරෙන් පියවර පැහැදිලිව ඉදිරිපත් කළ මහින්ද පාලකයන් ගේ අසාධාරණ තීරණ නිසා සටන් මගට බැසීමට සේවකයන්ට සිදුවූ බව කීවේ ය.ඇමති හොඳින් කන් දුන්නේ ය. විශ්වවිද්‍යාල පාලකයන්ට මහින්ද ගේ කරුණු බිඳලිය නොහැකි විය.මේ ළමයා වැඩිහිටි පරිණත වෘත්තීය සමිති නායකයෙක් වගේ කරුණු ඉදිරිපත් කළා. විශ්වවිද්‍යාල පාලකයන්ට කියන්නට දෙයක් නැතිව ගියා. මේ වගේ අවුල් හැදෙන විදියට විශ්වවිද්‍යාල පාලකයන් කටයුතු කරන්න එපා”අවසානයේ දී ඇමතිවරයා කීවේ ය.ජය ඝෝෂා නගමින් සේවකයෝ විශ්වවිද්‍යාල භූ®මියට පැමිණියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001154</link>
    <topic>දරුවන්ගේ සුරක්ෂිතභාවය වෙනුවෙන් ජනපති නැවතත් බලයට පත් කරමු</topic>
    <author>මනෝලි සුබසිංහ</author>
    <content>නිදහස් රටක ජීවත් වීමේ අයිතිය ලබෙන පුරවැසියා වාසනාවන්තයෙක්. කාලයක් අපි හිටියේ මේ නිදහස් බව අහිමි වූ පිරිසක් හැටියටයි. ඒත් අද අපි හැමෝම වාසනාවන්ත පුරවැසියන්. දිනූ නිදහස යන්නෙන් අරුත් ගැන්වෙන්නේ කොයිතරම් නම් බරපතළ කාරණයක් ද කියලා අපි හැමෝම තේරුම් ගත යුතුයි.මේ වචනයේ වටිනාකම කොයිතරම් ද ? අපි ඒ නිදහස රැක ගත යුතුය. ඒ නිදහස රැක ගැනීම හරහා සුරක්ෂිත වන්නේ අපේ අනාගත දරු පරම්පරාවයි. එලෙසම මේ සිංහල අම්මගේ දරුවෝ, මේ දෙමළ අම්මගේ දරුවෝ මේ මුස්ලිම් අම්මාගේ දරුවෝ මේ ශ්‍රී ලංකා නිදහස් පක්ෂයේ මාපියන්ගේ දරුවෝ , මේ යූ . එන්. පී. දරුවෝ , මේ මුස්ලිම් කොංග්‍රස් දරුවෝ මේ ජේ. වී. පී දරුවෝ කියලා වෙනසක් නැහැ. මහින්ද රාජපක්ෂ ජනාධිපතිතුමාගේ නායකත්වය යටතේ මේ හැම දරුවකුගේ ම අනාගතය සුරක්ෂිත බව මට ඉරහඳ වගේ විශ්වාසයි.අපට කාලයක් තිබුණා ; අපේ ජාතික කොඩිය හිතේ බයක් නැතිව ඔසවා තැබීමේ නොහැකියාවක. ඒ වගේම මේ පුංචි රටේ දකුණේ සිංහල කොඩිය ළෙල දෙන කොට උතුරේ ළෙල දෙන්නේ කොටි ධජය. නමුත් අද මේ මුළු රටේම ළෙල දෙන්නේ එකම ධජය යි. ජනාධිපතිතුමා අපේ සිංහ කොඩියට විශාල වටිනාකමක් දී තිබෙනවා.එකම ධජයක් යටතේ එක්සේසත් වූ සිංහල දෙමළ මුස්ලිම් බර්ගර් ජනතාව භේද භින්න කරලා ඒ සම්බන්ධතා කඩා බිඳ දමන්නට අද සමහරු අර අඳීන බවත් පෙනෙනවා. දශක තුනක් තිස්සේ දෙකඩව තිබූ රට එක් කොට සාමය මේ රටේ ඇති කළ ජනාධිපතිතුමාගේ ඉදිරි වැඩපිළිවෙළට සහය දක්වනවා වෙනුවට කොටි හිතවාදීන්ගේ සැලැසුම් හිස් මුදුනින් පිළිගෙන මේ රට නැවතත් ත්‍රස්තවාදයට ඇද දමන්නට උත්සහ කරන දේශද්‍රෝහීන්ගෙන් රට බේරා ගැනීම අද අපි හැමෝගෙම යුතුකමක් වී තිබෙනවා.කලාකරුවන් කඩේ යනවා කියලා අද විශාල ප්‍රචාරයක් ගෙන යනවා. එහෙම කියන්නේ ඇයි කියලා මට නම් හිතා ගන්න බැහැ. අපි ජනතාවගේ ආදරය ලබන පිරිසක් හැටියට අපට වගකීමක් තියෙනවා, සත්‍ය වටහා දෙන්නට ඒ වෙනුවෙන් පෙනී සිටින්නට. ඒ වෙනුවෙන් නැඟී සිටීම කඩේ යෑමක් ද ? කලාකරුවෝ හැමදාමත් රට වෙනුවෙන් නැඟී හිටියා.ඒක අද ඊයේ නෙමේ ; අතීතයේ ත් සිද්ධ වෙලා තියෙනවා. ලෝකේ හැම රටකම මේ දේ සිද්ධ වෙලා තියෙනවා. කලාකරුවන් ජනාධිපතිතුමා සමඟ එක්වී ගමක් ගමක් ගානේ ඇවිදිමින් ජනතාව හමුවන්නේ ඒ සත්‍ය වටහා දෙන්නටයි. නිවැරැදි නායකත්වය වෙනුවෙන් පෙනී හිටීම කඩේ යෑමක් විදියට දකින්නේ කුහකයින්.මම මේ රටේ හැම දෙනාටම ආදරෙන් කියන්නේ මේ රටේ අනාගත සුරක්ෂිතභාවය ඇති කරමින් ලොව අංක එකේ දියුණු රටක් බවට පත් කරලන්නට මෙතුමාට නැවතත් බලය ලබා දෙන ලෙසයි. ජයග්‍රහණයට අකුල් හෙළන්නට දෙන්න එපා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001155</link>
    <topic>මම විජයග්‍රහණයක් ලබනවා</topic>
    <author>සංවාද සටහන මහින්ද අබේසුන්දර</author>
    <content>* ප්‍රශ්නය - විපක්‍ෂයේ අපේක්‍ෂකයා ඔබට අභියෝගයක්ද?ජනාධිපති - කිසිම අභියෝගයක් නැහැ. රනිල් වික්‍රමසිංහ අභියෝගයක් නොවුණා නම් ඔහු කොහොමද අභියෝගයක් වෙන්නේ. ඔහුට පොදු අපේක්ෂකයා කියලා කිව්වට පොදු අපේක්‍ෂකයෙක් නෙවෙයි.* ප්‍රශ්නය - වසර දෙකක් තිබියදී ඔබ ජනාධිපතිවරණයකට යන්නේ ඇයි?ජනාධිපති - උතුරේ ජනතාවට පසු ගිය වතාවේ ඡන්දෙ දෙන්න බැරි වුණා. සමස්ත ශශ්‍රී ලංකාවේම ජනමතය බලා ගෙන ඒ අනුව ප්‍රජාතන්ත්‍රවාදය ස්ථාපිත කරන්න මට අවශ්‍යයි. අනෙක් අරමුණ වන්නේ මහින්ද චින්තනය ඉදිරි දැක්මේ අලුත් වැඩපිළිවෙළ ක්‍රියාත්මක කිරීමයි.* ප්‍රශ්නය - ඔබ මෙතෙක් ගෙවා ඇත්තේ අවුරුදු 40ක දේශපාලන ගමන් මඟක්. ඒ ගමන් මගේ බාධක එමට තිබුණා. ඔබට ඉතා සමීපව සිටි අනුර බණ්ඩාරනායක ඔබෙන් ඈත් වුණා. සරත් එන් ද සිල්වාත් එහෙමයි. ඔබ හමුදාපති හැටියට පත් කර ඉතා සමීප ඇසුරක් තිබු සරත් ෆොන්සේකා ඔබේ ලොකුම ප්‍රතිවාදියා වෙලා. ඇයි මෙහෙම වෙන්නේ?ජනාධිපති - බෞද්ධ දර්ශනයෙන් කියා දෙන දහම සත්‍යයක් බවට යළිත් සනාථ වුණා. අද මිතුරෝ හෙට හතුරෝ වෙනවා. අද හතුරෙක් හෙට මිතුරෙක් වෙනවා. පෞද්ගලික අවශ්‍යතාවන් මතු වුණාම විවිධ හේතු ඉස්මතු කරගෙන ඈත් වෙන්නයි බලන්නේ. උඩට ඉස්මතු වෙන්න දඟලන අය ඔය විදියට අපෙන් ඈත් වෙනවා. බලාපොරොත්තු ඉටු කර ගන්න අලුත් මිතුරන් සොයා ගෙන යනවා.අන්තිමට වෙන්නේ නයාට වෙච්ච දේ තමයි. තමන්ගේ ස්වාමියා වන නටවන්නා ගැන ඊර්ෂයා කළ නයා තනියම නටන්න ගිහින් වෙච්ච දේ දන්නවනේ. දේශපාලනයට කෙටි මාර්ග නැහැ. වසර 40ක මගේ දේශපාලන ජීවිතය තුළ පාරේ පයින් ගියා. සටන් කළා. හිරේ ගියා.අපි තනතුරු බලාගෙන වැඩ කළේ නැහැ. ඒත් අපට ඉලක්කයක් තිබුණා. අපි වැඩ කළේ ඉලක්කයකට. කෙටි මං ඔස්සේ දේශපාලනය නොකළ අපි ඉලක්ක ජය ගත්තා.* ප්‍රශ්නය - ඒ වුණාට රාජපක්‍ෂවරුන්ට ප්‍රතිවාදීන්ගෙන් දැන් විවිධ බරපතළ චෝදනා එල්ල වෙනවා.ජනාධිපති - රාජපක්‍ෂවරුන් අවුරුදු 70ක් දේශපාලන කළේ ජනතාවගේ දේපළ හොරකම් කරලා නොවේ. මෙතෙක් අපට චෝදනා කළේ නැහැ. සුනාමියෙදි බොරු චෝදනාවක් කළා.ඒ චෝදනාව ඉල්ලා අස්කර ගෙන කබීර් හෂීීම් මගෙන් සමාව ගත්තා. තමන් නොමග ගිය බව ඔහු මට කියා සිටියා. ජනාධිපති අපේක්‍ෂකයා වශයෙන් ඉදිරිපත් වුණහම තමයි මේ ඔක්කොම චෝදනා ඉදිරිපත් වෙන්නේ. අපි සම්පත් එකතු කළා මිසක් ඒවා වික්කේ නැහැ. රාජපක්‍ෂලා හැමදාමත් කළේ රාජ්‍ය දේපොළ ආරක්‍ෂා කර දීමයි.* ප්‍රශ්නය - ඔබතුමාට විරුද්ධව ඇති අලුත්ම චෝදනාව තමයි ඔබතුමා කොළඹ නගරයෙන් අක්කර 100ක් ගත්තු බව.ජනාධිපති - (සිනාසෙමින් ) මහ මුහුදෙන් තමයි මම ඉඩම් ගන්න යන්නේ. හැබැයි ඉතිං කුඩු නුර්ලටත් කොළඹින් ඉඩම් දුන්නේ යු.ඇන්.පි යයි. මෙහිදී තවත් දෙයක් කියන්න ඕනේ. මට චෝදනා කරන ඔය සුපිරි පන්තියේ අය කවදාවත් කිව්වේ නැහැ මම ඇමරිකාවෙන්, ඕස්ට්‍රේලියාවෙන් ඉඩම් සහ ගෙවල් ගත්තු බව. බොරු චෝදනා ඉදිරිපත් කරන අය චෝදනා ඉදිරිපත් කරද්දි ඒ තරමටම ප්‍රවේසම් වුණා. රෙද්ද බැනියම අඳීන මැදමුලනෙන් ආපු කට්ටිය පිටරටවලින් ගෙවල් ඉඩම් ගත්තා කියලා කියන්න ඒ ගොල්ලො කැමති නැහැ. ඒ ගොල්ලන්ගේ තත්ත්වෙට මදි වෙනවා.* ප්‍රශ්නය - හයිකොප් අවි ගනු දෙනුව ගැන මොකද කියන්නේ?ජනාධිපති - ඒක ඔප්පු වෙලා ඉවරයි. ලිඛිත සාක්කි ඉදිරිපත් වුණා. තමන් හොරකම් කරලා අනුන්ට චෝදනා කරනවා. පික්පොකට් කාරයත් ඔය වගේමයි.පොකට් ගහපු හොරා දුවන්නෙත් හොරා අල්ලපියෝ කියලා කෑ ගසමින්. අපි හයිකොප් ගනුදෙනුව අධිකරණයට ගෙන යනවා.මේ ගනුදෙනුව ඔවුන් විසින්ම පිළිගත්තා. ඒක මම නිර්මාණය කළේ නැහැ. වසර 40ක් දේශපාලනයේ නියැලුණු මම විවෘතයි. මගේ ප්‍රතිවාදියාගේ සියලු තොරතුරු ආවේ එයා දේශපාලනයට ආවට පස්සේ.* ප්‍රශ්නය - එයා දුෂිතයෙක් නම් ඇයි එයා හමුදාපති පදවියට පත් කළේ.ජනාධිපති - අපේ ළඟ වැඩ කරන නිලධාරීන් ගැන මොන කතා ආවත් අපි ඔවුන් ආරක්‍ෂා කරන්න ඕන.නිලධාරීන් එක පාරටම එලවන්න බැහැ. ප්‍රමුඛතා ලැයිස්තුවේ හමුදාපති හිටියේ 26 වෙනි තැන. හමුදාපති වගේ තනතුරු දරන අය ගැන තොරතුරු පහළට එන්නේ නැහැ.සරත් ෆොන්සේකලාට, ජනතා විමුක්ති පෙරමුණට, එක්සත් ජාතික පක්‍ෂයට ඉලක්කයක් නැහැ. දේශපාලන අනාගතයක් නැහැ. රටේ අනාගතය දරුවන්ගේ අනාගතය ගැන කතාකරන්නේ නැහැ.* ප්‍රශ්නය - දෙවැනි ධූර කාලයට පත් වුණාම ඔබේ කාර්යභාරය මොනවාද?ජනාධිපති - නොනිමි කාර්යභාරය නිම කරනවා. මගේ මහින්ද චින්තනය අකුරට ක්‍රියාත්මක කරනවා. තිස් අවුරුදු ත්‍රස්තවාදය නිමා කළා. ඊළඟට මගේ අරමුණ රටේ ජනතාව සැපවත් කිරීමයි.රටේ සංවර්ධනය ඇති කරනවා. විරැකියාව නැති කරනවා.වරායවල් පහක් අපි රටට දායාද කරනවා.* ප්‍රශ්නය - දෙමළ ජාතික සන්ධානයේ සම්බන්ධන් ඔබ හමුවුණා. ඉල්ලීම් ඉදිරිපත් කළා.ජනාධිපති - ඔව්. මම කිසිම ඉල්ලීමකට එකඟ වුණේ නැහැ. රට නිදහස් කර ගත්තා. එක රටක් නිර්මාණය කර ගන්න යුද්ධයක් කළා. ඒ කාර්යයේදී රණවිරුවන් 30,000ක් දිවි පිදුවා.තවත් විශාල පිරිසක් ආබාධිත වුණා. රට එක්සේසත් කළාට පස්සේ එල්. ටී. ටී. ඊ. සංවිධානයේ ඊළාම් රාජ්‍යය වෙනත් ස්වරූපයකින් දෙන්න මට බැහැ.සම්බන්ධන්ගේ අලුත් ජාතිවාදී ඊළාම් බලාපොරොත්තු ඉටු කරන්න, රට පාවා දෙන්න මට බැහැ.දේශපාලන වාසියට මම තීන්දු ගන්නේ නැහැ. මම මතු කරපු ප්‍රශ්න දෙක රටද? මමද? යන්නයි. මට අවශ්‍ය රටයි.* ප්‍රශ්නය - ඔබට ඉදිරිපත් කරපු කොන්දේසි මොනවාද?ජනාධිපති - උතුරු - නැගෙනහිර එකතු කිරීම, ස්වයං පාලනයකින් ලබා දීම , සියලුම හමුදා කඳවුරු ඉවත් කිරීම අධි ආරක්‍ෂක කලාප ඉවත් කිරීම. මම එතනදි කියා සිටියේ දෙමළ ජනතාව පදිංචි කරලා ක්‍රම ක්‍රමයෙන් ආරක්‍ෂක කලාප ඉවත් කරන බවයි. හැබැයි හැම තීන්දුවක්ම ගන්නේ ආරක්‍ෂක තත්ත්වය මතයි.* ප්‍රශ්නය -විධායක ජනාධිපති ක්‍රමය අහෝසි කිරීම ගැන ඔබගේ අදහස.ජනාධිපති - මුලින්ම කියන්න ඕන මම රජෙක් නොවේ. භාරකාරයෙක්. විධායක ජනාධිපති ක්‍රමය අහෝසි කරනවා. ඒක නීත්‍යානුකූලව කරන්න ඕන වැඩක්. කවුරු මොනවා කිව්වත් එක දවසකින් ඒක අවසන් කරන්න බැහැ. මාස හයෙන් ප්‍රජාතන්ත්‍රවාදය දෙන්න ඉඩිඅමිනුත් පොරොන්දු වුණා. හිට්ලර් කිව්වෙත් ඔය ටිකමයි. හිට්ලර්ගේ, ඉඩි අමින්ගේ න්‍යාය මට එපා. පකිස්ථානේ භූතෝට මොකද වුණේ? හමුදාපති අතින් ඔහු මැරුම් කෑවා.(මෙහිදී තරමක හඩින් සිනාසුනු ජනාධිපතිවරයා මට නම් එහෙම දෙයක් වුණේ නැතැයි කීවේය.)* ප්‍රශ්නය - ඒ වුණාට හමුදාපති හමුදා ආණ්ඩුවකට කුමන්ත්‍රණය කළ බවත්, ඉන්දියාවෙන් ඔබ උදවු ඉල්ලු බවත් පළ වුණා.ජනාධිපති - ඒක අමූලික බොරුවක්.* ප්‍රශ්නය - ඔබතුමා කොයි විදියට ක්‍රියා කළත් අද ජනතාවට අත්‍යාවශ්‍ය භාණ්ඩ ප්‍රශ්නයක් වෙලා. ඇමතිවරුන්ගේ නෑදෑයෝ හාල් ඒකාධිකාරයක් ඇති කළාලු.ජනාධිපති - හාල් හිඟයක් වරින් වර ඇති වෙනවා. එක කාලයකට ඒ තත්ත්වය ඇති වෙනවා. අදත් ගොවීන් ළඟ වී තියනවා. මිල වැඩි වේවි කියලා හංගගෙන ඉන්නවා. මාස 06 ක නියඟයක් තිබුණූ බව අමතක කරන්න එපා. හාල් සැපයීමේ ප්‍රමාද සිදු වුණා.ඉන්දියාවේ හාල් හිඟයක් ඇති වුණා. ඒ නිසා ඉන්දියාවෙන් පිටට හාල් විකිණීම තහනම් කළා. වී මෝල් කීපයක ඒකාධිකාරයක් තිබුණා. හාල් පිටරටින් ගෙන්වන්න අපිට, සිදු වුණා. කැකුළු, නාඩු, සුදු හාල් නැති නිසා බාස්මති ගෙන්වන්න සිදුවුණා. දැන් බලන්න මැතිවරණයක් එන කොට භාණ්ඩ හිඟ ඇති වෙනවා. 70 සබන් නැති වුණා. සමහර නිලියෝ කසන්නත් වුණා. ගිනි පෙට්ටි නැති වුණා.මැතිවරණයෙන් පස්සේ ඔක්කොම එළියට ආවා. අලියා ගිනි පෙට්ටි එළියට ආවාම අලියා ආවා කියලා කෑ ගැහැව්වේ 77 ඡන්දෙන් පස්සේ. එදා සමුපකාරය සහ සතොස වෙළදාම හැසිරෙව්වා. අද ඒක සුපර්මාර්කට් එක බාර අරගෙන. පොළේ මිල නියම කරන්නෙත් සුපර් මාර්කට් එක.රජයේ සේවකයන්ට පඩි වැඩි කළාම ඒකත් අවධානයට ගෙන බඩු මිල නියම කරනවා. ජනතාවට සහන මල්ලක් දෙනවා. රජයේ සේවකයන්ට ක්‍රෙඩිට් කාඩ් එකක් දෙන්නත් කටයුතු කරනවා. අඩු මිලට අත්‍යාවශ්‍ය භාණ්ඩ ලබා දීලා මිනිස්සුන්ගේ අවශ්‍යතා ඉටු කරනවා. භාණ්ඩ ආනයනයේදී අය කළ 25% බද්ද 1% දක්වා අඩු කළේ ජනතාවට අඩු මිලට බඩු දෙන්නයි. රජය හාල් ආනයනය කරන්න කලින් වෙළෙඳ පොළේ කෘත්‍රිම හිඟයක් ඇති කළා.අපි දැන් හාල් ගෙන්නලා තියනවා. කැකුළු හාල් කිලෝවක් රුපියල් 50 බැගින් දැන් සමුපකාර සමිති මගින් ලබා දෙනවා. බාස්මති රු. 69 යි.* ප්‍රශ්නය - ඔබතුමා මාධ්‍ය මිතුරෙක්. ඒ වුණාට ඔබතුමාගේ පාලන කාලයේ ලසන්ත වික්‍රමතුංග මැරුවා. රිවිර පත්‍රයේ උපාලි තෙන්නකෝන්ට පහර දුන්නා. ඔහු රට හැර ගියා. ශ්‍රී ලංකා වෘත්තීය පත්‍ර කලාවේදී සංගමයේ අයත්, නිදහස් මාධ්‍ය ව්‍යාපාරයේ අයත් රට හැර ගිහින්. ඔබතුමා වගකීම බාර ගන්නවාද?ජනාධිපති - ඔව්. එදත් කිව්වා. අදත් කියනවා. මාධ්‍යට හිරිහැර කරනවාට මම විරුද්ධයි. හැබැයි චෝදනාව ආවේ හමුදාපතිගේ පැත්තට. මගේ නිලධාරියෙක් හැටියට මට එයා රකින්න සිද්ධවුණා. එයා මා සමඟ තරග කරනවා යයි කියා පාවාදෙන්නත් බැහැ. එහෙත් එයා යටතේ හිටපු හැමෝම එයා පාවා දුන්නා.මගේ වාසියට මම කව්රුත් පාවා දෙන්නේ නැහැ. ලසන්ත ඝාතනය සහ උපාලිට පහර දීම් ගැන ජෝෂප් මයිකල් පෙරේරා, රනිල් වික්‍රමසිංහ හමුදාපතිට චෝදනා කළා. මාත් ඒ බව දන්නවා. දැන් මොකද වෙලා තියෙන්නේ. ලංකාදීප පත්‍රයටත් තර්ජන. තර්ජනවලට බයේ දයාසීලි ලියනගේ රස්සාවෙන් අස් වෙලා.කෝ දැන් ඔය මාධ්‍ය ඔස්තාර්ලා? එන්ජීඕ කාරයෝ කෝ? පිටරටින් සල්ලි ගත්තු අය කෝ? රනිල් වික්‍රමසිංහලා විපක්‍ෂයේ ඉඳගෙන මෙහෙම තර්ජනය කරනවා නම් බලයට ආවොත් කොහොමට හිටීවිද? උපාලි මට උදව් කළ අයෙක්. සරත් ෆොන්සේකාගේ අවි ගනු දෙනු ගැන කියන්න ආපු එයාගෙ ඥාතියා සුදු වෑන් එකකින් උස්සන් යන්න හැදුවා. එයා දැන් හැංගිලා.* ප්‍රශ්නය -මහින්ද චින්තනය සාර්ථක බව ඔබ කියනවා.ජනාධිපති -ඔව්. විවෘත ආර්ථිකය හඳුන්වලා දීලා දැන් අවුරුදු කීයක්ද? එයින් වැඩක් වුණාද? මොනවාද කළේ? ගුවන් පාලම් හැදුවාද? විදුලි බලාගාර හැදුවාද? මතට මම විරුද්ධයි. ඒත් ස්කාගාරය වික්කා. ෂෙල් ගෑස් වික්කා. ඒක දැන් ඒකාධිකාරයක්.රක්‍ෂණය වික්කා. ලාභ ලබාපු හැම ආයතනයක්ම වික්කා. බැංකු විකුණන්න පිඹුරුපත් සකස් කළා. ඒක යාන්තම් වැලකුණා. අද අපි වරාය පහක් හදනවා. තෙල් ගවේෂණය පටන් ගත්තා. එක දිගට පාරවල් හදනවා. මහාමාර්ග සේවකයන් රැකියාවලින් දොට්ට දැම්මහම මග නැගුම යටතේ ඒ අය රැකියාවට ගත්තේ අපි. එක්සත් ජාතික පක්‍ෂය රාජ්‍ය අංශය අඩු කරන්න හැදුවා. දැන් එය ලක්‍ෂ දොළහට ගෙනැල්ලා.* ප්‍රශ්නය - දැන් යුද්ධය ඉවර වෙලා. ඒත් සහන නැහැ.ජනාධිපති - යුද්ධය නතර වුණාම සපත්තු පතරොම් වියදම තමයි අඩු වුණේ. යුද්දෙ නතර වුණාම කොමිස් නැතිවුණු අය තමයි ඔය කථා කියන්නේ. ටොන් 38ක මෝටාර්, බෝම්බ ආපසු හරවලා යැව්වා. ඒජන්තලාට වැදුණා.ඒ එජන්තලාගේ සල්ලි තමයි විපක්‍ෂයේ ඡන්දය වටා ගැවසෙන්නේ. යුද්ධය නතර වුණාට අවතැන් වූවන්ට සහන දුන්නා. බෙහෙත් දුන්නා. දැනුත් ඒ අයට වියදම් කරනවා.අපි සංවර්ධනයත් දිගටම කරගෙන යනවා. නොවැම්බර් 10 ඉඳලා බදු අය කරන්නෙත් නැහැ. ආණ්ඩුව පාඩු විඳිනවා. අපේ ගොවියා අපි රකින්න ඕන. ඒකට අපි බැඳිලා ඉන්නවා.* ප්‍රශ්නය - ඔබ කිව්වා සරත් ෆොන්සේකාට කවදා හරි ආපහු ඔබතුමා ළඟට එන්න සිදු වන බව ඔහු පිළිගන්න ඔබතුමා තාමත් ලෑස්තිද?ජනාධිපති - ඔව්. ඒක අදටත් වලංගුයි. ඒත් රටට කළ ද්‍රෝහිකමට, පාවා දීම මට ගැටලුවක්. ෆොන්සේකා හදන්නේ ඇට කටු ගොඩ ගහන්න. අපේ අයට ඇට කටු සුප්පු කරන්න පොල්පොට්ගේ, ඉඩි අමින්ගේ මානසිකත්වයෙන් ඔහු පසු වෙනවා.* ප්‍රශ්නය - ඔබතුමාගේ අවසාන ප්‍රශ්නය අහන්න කැමතියි. මෙම ජනාධිපතිවරණයෙන් ඔබ ලබන්නේ ජයග්‍රහණයක්ද නැත්නම් විජයග්‍රහණයක්ද?ජනාධිපති - විජයග්‍රහණයක්. එම විජයග්‍රහණයට තැපැල් ඡන්ද පාර කැපුවා කියලයි මට ආරංචි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001156</link>
    <topic/>
    <author>මනෝලි සුබසිංහ</author>
    <content>ලාංකීය ටෙලි නාට්‍ය ඉතිහාසයේ ආරම්භක යුගයේ අප දුටු ටෙලි නාට්‍ය අතර ‘දිමුතුමුතු’, ‘ළා හිරු දහසක්’, ‘පළිඟු මැණිකේ’, ‘කන්දේ ගෙදර’, ‘රන් කහවනු’, ‘බුමුතුරුණු’ ආදි ටෙලි නාට්‍ය පිළිබඳ මතකය අදටත් මැකී ගොස් නැත. මෙසේ අසීමිත ප්‍රේක්ෂක ආදරයකට බඳුන් වූ රංගන ශිල්පිනියක් සමඟ කතා කරන්න අවස්ථාව මට උදාවිය. ඒ පරාක්‍රම නිරිඇල්ල අධ්‍යක්ෂණය කළ ‘ළා හිරු දහසක්’ ටෙලි නාට්‍යයේ ‘රංජනී’ සමඟ ය. භද්‍ර යෞවනයේ දී ‘ළා හිරු දහසක්’ සමඟ ජනාදරයට පත්ව අදටත් ඒ ජනාදරය නොමදව ලබන ඇය භද්‍රා නන්දනී ගුණරත්න ය. අප අතරින් වියෝ වූ සොඳුරු මාධ්‍යවේදී කලාකරු සුසිල් ගුණරත්නයන්ගේ ආදරණීය බිරිඳ ඇය යි. සෙනෙහසේ වාරුව අහිමි වූ වේදනාව ඇය යම්තරමක් හෝ දරාගන්නේ කලාව සමඟ අදටත් තිබෙන ඒ ළබැඳියාව නිසා ය.* කලා ජීවිතයේ ඔබේ ස්වර්ණම අවධිය වන්නේ 80 දශකයයි. වේදිකාවේ මෙන් ම පුංචි තිරයේ ද ඔබ දස්කම් පෑවා පමණක් නොව ඔබේ රංගනය පැසසුමට ද ලක් වූ වාර අපමණයි. එහෙත් පසු කලෙක ඔබ තරමක් රංගනයෙන් ඈත් වී සිටියා. එහෙම වුණේ් ඇයි? අපි ඒ අතීතය මතක් කරමුද?ඇත්තට ම මගේ කලා ජීවිතයේ ආරම්භය ගැන කතා කරන විට මගේ සැමියා සුසිල් ගුණරත්න ගැන මතක් නොකර බැහැ. අද ඔහු ජීවතුන් අතර නැතත් මා ගැන කතා කරන විට ඒ නම අතනොහැර කතා කරන්න බැහැ. කලා ලෝකෙට එද්දිත් අපි පෙම්වතුන්. හැමදාමත් මගේ සෙවණැල්ල වගේ හිටියේ සුසිල්. 1979 ‘යුරේකා’ වේදිකා නාට්‍යයේ අපි දෙන්නම රඟපෑවා. ඒ නාට්‍යයේ රඟපෑම් උදෙසා එකම වේදිකාවේ දී අපි දෙන්නාට ම හොඳම නළුවා නිළිය සම්මානය ලැබුණා. මගෙත් සුසිල්ගෙත් කලා ජීවිතය ඇරැඹුණේ එහෙමයි. වේදිකාවෙන් සම්මාන අරගෙන එහෙම තමා ටෙලි නාට්‍යවලට ආවේ.ඇත්තට ම අපේ ඒ අතීතය ගැන මතක් කරන විට හිතට පුදුම සුන්දර බවක් දැනෙන්නේ. වේදිකාවෙත් පුංචි තිරයෙත් අපට ඉතාම හොඳ අධ්‍යක්ෂවරු යටතේ රඟපාන්න අවස්ථාව උදා වුණා. ‘ළා හිරු දහසක්’ ටෙලි නාට්‍යයේ රඟපාන්නට මට අවස්ථාව උදා කළේ, ප්‍රවීණ නාට්‍යවේදී ධම්ම ජාගොඩයන්. පරාක්‍රම නිරිඇල්ලට මා ගැන කියලා තිබුණේ ධම්ම. එතුමාත් නිතර නිතර වේදිකා නාට්‍ය ඇසුරේ සිටි නිසා අපි ගැන දැන ගෙන හිටියේ.‘ළා හිරු දහසක්’ රංජනී චරිතය රූපවාහිනි ප්‍රේක්ෂකයන් අතරේ ඉතාම ජනප්‍රිය වුණා. ඊට පස්සේ ඉතිං වේදිකා නාට්‍යවලත් රඟපාමින් ටෙලි නාට්‍යවලත් රඟපාන්න පටන් ගත්තා. ‘වැටත් නියරත්’, ‘ඉංගම්මාරුව‘, ‘පරෙවි ධේනුව‘, ‘සිව්සිය ගව්ව‘, ‘මාරුක් මල්’ ආදී ටෙලි නාට්‍ය තිස් පහක විතර රඟපා තියෙනවා. ඒත් අදටත් මගෙත් එක්ක කතා කරන බොහෝ දෙනෙක් මතක් කරන්නේ අවුරුදු විසි පහක් විතර අතීතයක් තියෙන ‘රංජනී’ ගැනයි. එවැනි චරිතවලට මිනිස්සු තවමත් ආදරෙයි.* එහෙම අතීතයක් තිබූ ඔබ ඇයි රඟපෑමෙන් ඈත් වුණේ?මගේ සැමියා සුසිල් ගුණරත්න. සුසිල් කලා ලොවේ වගේ ම මාධ්‍යවේදියකු ලෙසත් හුඟක් කාර්යබහුල කෙනෙක්. අපි දෙන්නම රඟපාන්න ගියොත් ගෘහ ජීවිතය අවුල් වෙන නිසා මම මගේ ජීවිතය මගේ සැමියා දරුවා වෙනුවෙන් කැප කළා. හැබැයි මම සුසිල් ගේ නාට්‍යවලට සම්බන්ධ වුණා. ‘නුඹ විතරක් තලඑළලු’, ‘මුහුණු දෙකක්’, ‘හොරා පොලිස්’, ‘සිරගත දරුවෝ’, ‘දෙනුවර දෙන්නෙක්’ සුසිල් නිර්මාණය කළ මේ හැම නාට්‍යයකම මම රඟපෑවා.ඒ අතරේ හොඳ ටෙලි නාට්‍යයක් තෝරා බේරාගෙන රඟපෑවා. මේ වෙන කොට මම ටෙලි නාට්‍ය, වේදිකා නාට්‍ය ඔක්කොම ගත්තොත් 70ක විතර රඟපා තිබෙනවා. ඇත්තටම මම මගේ කලා ජීවිතය; සුසිල් ගේ නිර්මාණ ජීවිතය සහ වෘත්තීය ජීවිතය ලස්සන කරන්නට ආසාවෙන් ම කැප කළා කිව්වොත් නිවැරදියි.* මේ දිනවල ඔබේ රංගනයන් අපි නැවැතත් දකිනවා?ඔව්; මේ දිනවල ‘සරා’ ටෙලි නාට්‍යයේ ඇමැති බිරිඳ ගේ සොහොයුරිය විදියට මම රඟපානවා. ‘සරා’ දෙරණ රූපවාහිනියෙන් දිනපතා විකාශය කරන දීර්ඝ ටෙලි නාට්‍ය මාලාවක්. ඒවගේ ම ඉදිරියේ දී විකාශයට නියමිත බර්ට්‍රම් නිහාල්ගේ ‘අමරපුර’ ටෙලි නාට්‍යයේත් ඩග්ලස් රණසිංහගේ ‘දියයට ගිනි’ ටෙලි නාට්‍යයේත් මම රඟපෑවා.මම කලින් කිව්වා වගේ මගේ රංගන ජීවිතය මම සීමා කළේ අපේ ගෘහ ජීවිතය වෙනුවෙන්. සුසිල් ට එයාගේ රැකියාව වගේ ම කලාව බාධාවකින් තොරව කර ගෙන යන්නටයි. ඒත් අපි නොසිතූ මොහොතක මාවත් මගේ දුවවත් තනිකර සුසිල් ජීවිතයෙන් සමු ගත්තා. ඒක මටත් දුවටත් දරා ගත නොහැකි දුකක්. සුසිල් තමයි මගෙත් දුවගෙත් හිටි ආරක්ෂකයා. අපිට කිසිම දුකක් දැනෙන්න ඔහු කටයුතු කළේ නැහැ.නමුත් ඔහුගේ වියෝවත් එක්ක මට ගෙදරට වෙලා ඉන්නට නොහැකි තත්ත්වයක් උදා වුණා. දුවටත් තවම එයාගේ ලේක් හවුස් ආයතනයේ රැකියාවේ ස්ථිරබවක් නැහැ. එනිසා මම තීරණය කළා නැවතත් රඟපාන්න. මගේ දෙවැනි ගමනේ ආරම්භය ‘සරා’ ටෙලි නාට්‍යයයි. ඒ සඳහා මට ආරාධනා කළේ නන්දේ අයියා ය. (ප්‍රවීණ කැමරා ශිල්පී ජී. නන්දසේන) දැන් දිගටම රඟපානවා.නැවැත කලාවට එකතු වීමත් එක්ක මට දැනෙනවා; සුසිල් අපිව දාලා ගිහින් නැහැ වගේ හැඟීමක්. ඔහු නිෂ්පාදනය කළ ‘දෙනුවර දෙන්නෙක්’ වේදිකා නාට්‍යය දැන් මමත් දුවත් කරගෙන යනවා. පසුගිය රාජ්‍ය නාට්‍ය උළෙලේ දී හොඳම පරිවර්තනය, හොඳම නිළිය, හොඳම සහය නළුවා සම්මාන ලැබුණා. ඒ සම්මානය ලැබුණු මොහොතේ සුසිල් හිටියා නම් කොච්චර සතුටු වෙයිද?* අපි දන්න හැටියට ඔබ දෙපළ බොහෝ ම ආදරණීය අඹු - සැමි යුවළක්. සෙනෙහසේ වාරුව අහිමි ව ගෙවන මේ ජීවිතේ ඔබ දරා ගත්තේ කොහොමද?අපි දෙන්නට ජීවිත දෙකක් තිබ්බේ නැහැ. සුසිලුත් මමත් එක් කෙනෙක්. ඔහු හරිම ආදරණීය සැමියෙක්. උත්තරා දුවගේ පණත් හරි සුසිල්ගේ පණත් හරි. සුසිල් ගේ හදිසි වියෝව අපි දෙන්නව පුදුම කම්පනයකට පත් කළා. විශේෂයෙන් දුවගේ හිත හදන්න මට සෑහෙන්න අමාරු වුණා. මගේ හිත කඩා වැටුණත් මගේ දුව වෙනුවෙන් මට ඒ හැම දෙයක් ම දරාගෙන ඉන්න සිද්ධ වුණා.සුසිල් නැතිවෙච්ච මුල් ම දවස්වල එයා ලේක්හවුස් එකේ වැඩ කරලා ගෙදර එනවෙලාවට මටත් නොදැනීම මම එයා එනකම් ම¼ඟ බලාගෙන ඉන්නවා. පස්සේ මතක් වෙනවා අනේ සුසිල් නැහැ නේද කියලා. අපේ ගෙදර සුසිල් ගේ ජීවමාන ප්‍රමාණයේ ෆොටෝ එකක් තියෙනවා. සුසිල් නැති දා ඉඳලා මම හිතට එන හැමදේම ඒ පිංතූරේ ට කියනවා. මට එතකොට දැනෙනවා සුසිල් කතා කරනවා වගේ. සුසිල් ජීවත් වෙනවා වගේ. අනේ් තව අවුරුදු පහක්වත් සුසිල් ජීවත් වුණා නම්?* සුසිල් ගුණරත්න, මහින්ද රාජපක්ෂ අගමැතිව සිටින සමයේ ජනපති කරවන්නට කලාකරුවන් සමඟ වේදිකාවේ එක්ව හ¼ඬක් නැඟූ කෙනෙක්. නමුත් මේ දිනවල කතාවක් පැතිරෙනවා ඔබ අනෙක් පාර්ශ්වයට සහය දක්වන බවක්. මේ කතාව සත්‍යක් ද?මගේ ජීවිතේට එහෙම දෙයක් වෙන්නේ නැහැ. මගේ සැමියා දිවි හිමියෙන් මෙතුමා ජනාධිපති කරවීමේ සටනේ දී කලාකරුවන් සම¼ඟ මූලිකත්වය ගෙන කටයුතු කළ අයෙක්. ලේක් හවුස් ආයතනයේ මහින්ද රාජපක්ෂ මැතිතුමා දිනවීමේ මාධ්‍ය සංසදයේ නිලතල ද දරමින් කටයුතු කළ කෙනෙක්. මහින්ද රාජපක්ෂ මැතිතුමා ගේ ජයග්‍රහණය වෙනුවෙන් හඬක් නැඟූ කෙනෙක්. මමත් ඒ වේදිකාවල කතා කළ කෙනෙක්.අද මගේ සැමියා හිටියා නම් නොවැරැදීම මෙතුමාගේ ජයග්‍රහණයට කැප වෙනවා. ඉතිං භද්‍රා කියන්නේ් සුසිල් ගේ බිරිඳ. ඔහුගේ් ප්‍රතිපත්ති මම දිගට ම අරගෙන යනවා. මේ රටට නිදහස ලබා දුන් මහින්ද රාජපක්ෂ මැතිතුමාට ද්‍රෝහීවන්නට තරම් අපි ගුණමකු විය යුතු නැහැ. මගේ පිල් මාරුවක් නැහැ. මම කවදත් ඉන්නේ මහින්ද රාජපක්ෂ මැතිතුමාගේ පැත්තේ. එතුමාගේ ජයග්‍රහණය ස්ථිරයි. කලාකරුවන් හැටියට අපි හැමදාමත් එතුමා සම¼ඟයි. එනිසා මේ කටකතාවල කිසිම සත්‍යතාවක් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>15</day>
    </date>
    <link>http://www.dinamina.lk/2010/01/15/_art.asp?fn=f1001157</link>
    <topic/>
    <author>සංවාද සටහන බුද්ධිකා ඉඹුලාන</author>
    <content>ගම්පහ දිස්ත්‍රික්කයෙන් රජය නියෝජනය කරන ජ්‍යෙෂ්ඨතම දේශපාලනඥයා වන ධීවර හා ජලජ සම්පත් ඇමැති ෆීලික්ස් පෙරේරා මහතා මෙවර ජනාධිපතිවරණය පිළිබඳ “දිනමිණ” ට දැක්වූ අදහස්.* යුද රහස් ලෝකයට හෙළිකිරීම රටට කරන හානියක්. පොදු අපේක්‍ෂක සරත් ෆොන්සේකා මහතාට මේ පිළිබඳ ඔබෙන් එල්ලවන චෝදනා මොනවාද?එල්. ටී. ටී. ඊ. සංවිධානය සෑම සෙබළකුටම සයනයිඩ් කරලක් බෙල්ලෙ එල්ලනවා. ඒ මොකද? හමුදාව අතට හසුවුණොත් තම සංවිධානයේ රහස් හෙළි නොවීමට සියදිවි නසාගන්නට පාවිච්චි කරන්න. මෙය ඔවුනගේ සිද්ධාන්තයක්.අපේ යුද හමුදා කොමාන්ඩෝ භටයන්ට දැඩි නීති මාලාවක් තිබෙනවා තම රහස් හෙළි නොකිරීමට. සයනයිඩ් ඔවුනගේ බෙල්ලෙ එල්ලුවේ නැතිවට ඔවුන් දිවි හිමියෙන් ඒ රහස් රකිනවා. ජපානයේ සමුරායිවරුන් තම රහස් හෙළි නොවීමට සතුරා අතට පත් වූ විට උදරය කපාගෙන මිය යනවා. එවැනි විනයක් ඔවුන් සතුව තිබෙනවා.ත්‍රස්තවාදීනට එවන් දැඩි විනය නීති තිබෙද්දීත් ලෝකයේ කීර්තිමත් හමුදාවක් සිටින අපේ රටේ නම කැත වන පරිදි සරත් ෆොන්සේකා කළ මේ ක්‍රියාව ඉතා නින්දිතයි.එ. ජා. ප. ය කළේ කවදත් පාවාදීම්. දැන් සරත් ෆොන්සේකාත් එයට එක් වී තිබෙනවා. එදා එ. ජා. ප. ය කළ මහා පාවාදීමේ ප්‍රතිඵලයක් ලෙස හමුදා බුද්ධි අංශ ප්‍රධානී මේජර් මුතාලිෆ් මහතා ඇතුළු හමුදා ප්‍රධානීන් ගණනාවක් ත්‍රස්තවාදීන් අතින් මරණයට පත් වුණා. අද එයට දෙවන නොවන සේ සරත් ෆොන්සේකා මහා පාවාදීමක් සිදුකර තිබෙනවා. මුළු හමුදා ඉතිහාසයටම මෙය කැළලක්.* විපක්‍ෂය තම ඡන්ද සටන තුළ අවධාරණය කරන්නේ මෙරටේ ප්‍රජාතන්ත්‍රවාදය ස්ථාපිත කරන්න ඔවුනට ඡන්දය දෙන්න කියලයි. ඇත්තටම මේ රටේ ප්‍රජාතන්ත්‍රවාදය අහිමි යුගයක් ද?අද නෙමෙයි එ. ජා. ප. පාලන කාලවලදී නම් එහෙම වුණා. එදා කළගෙඩි – ලාම්පු සෙල්ලම කාලේ විපක්‍ෂය තනිකරම ඒකාධිපති පාලනයකට යටත්ව තිබුණා. අද ඔවුන් මේ ජනාධිපතිවරණය ජනමත විචාරණයක් යැයි ප්‍රචාර ගෙන යනවා. මේ අය මේ දෙකේ වෙනස දන්නේ නෑ. ජනමත විචාරණ තියන්නේ රටේ ජාතික ප්‍රශ්නයකට. කොටින්ම මේ රටේ පළමු ජනමත විචාරණය පවත්වලා තියෙන්නේ කොටහේනේ රා තැබෑරුම අරින්නද වහන්නද කියලා. එ. ජා. ප. ප්‍රජාතන්ත්‍රවාදය රකින්න හදන්නේ මේ වගේ බේගල් ඇදබාලද?මේ ජනවාර්ගික ප්‍රශ්නයට මුල් වුණේ මොකක්ද? එ. ජා. ප. ය ප්‍රජාතන්ත්‍රවාදය අහිමි කළ එක. ජේ. ආර්. ජයවර්ධන මහතා තමන්ට ඕන ආකාරයට ව්‍යවස්ථාව වෙනස් කර ගත්තා. එදා 1978 දී ජේ. ආර්. ට ජනතාව බලය ලබා දුන්නේ රටේ අගමැති වෙන්න. එහෙත් ඔහු කළේ නව ව්‍යවස්ථාවට මුවා වී ඒකාධිපති පාලනයක් අරඹා ජනාධිපති වීමයි. ඉන් පස්සේ ඔහු තම පාලන බලය දිගු කර ගත්තේ ජනතාවට කොකා පෙන්වලා.ඒත් ජනාධිපති මහින්ද රාජපක්‍ෂ තමන්ගේ පාලන කාලය තව වසර 02 ක් තිබියදීත් ප්‍රජාතන්ත්‍රවාදිව හිතලා ජනාධිපතිවරණයක් පවත්වන්න තීරණය කළා. ඒ තීරණය පිළිබඳ පක්‍ෂ සම්මේලනයේදී විමසුවා. කැබිනට් එකෙන් විමසුවා. මැති ඇමැතිවරුන් ගෙන්වා විමසුවා. සියලු දෙනාගේ අනුමැතියෙන් තමයි ජනාධිපතිවරණයකට ආවේ. මේ හැරෙන්න තව මොන ප්‍රජාතන්ත්‍රවාදයක්ද?* මහින්ද රාජපක්‍ෂ මහතා යළිත් ජනාධිපති ධූරයට පත් කළ යුත්තේ ඇයි?බයක් සැකක් නැතිව අද ලංකාවේ පේදුරුතුඩුවේ සිට දෙවුන්දර තුඩුව දක්වා යා හැකියි. මේ තත්ත්වයට මං පෑදීමට මූලික වුණේ ජනාධිපති මහින්ද රාජපක්‍ෂ මහතායි. එතුමා සේනාධිනායකයා ලෙස ගත් බුද්ධිමත් තීරණ, අවංක නායකයකු ලෙස ආරක්‍ෂක අංශ විශ්වාසය තහවුරු කර ගැනීම අපේ යුද ජයග්‍රහණයනට හේතු වුණා. දැන් අපේ බාල පරපුරට පැහැදිලි සුබ අනාගතයක් උදාවෙලා. ඉතින් මෙය තමයි එතුමාට අපේ ඡන්දය ලබා දී කෘතගුණ සැලකීමට හොඳම අවස්ථාව.ජනාධිපතිතුමා මෙතෙක් සිදුකළ සියලු සංවර්ධන කටයුතු මෙන් ම රටේ ජනතාවගේ අනාගතය උදෙසා ගත් තීරණවලට සහය දීලා දැන් බොරුවට අනෙක් පැත්තට පැනලා වේදිකාවල වීරයන් වන්නේ ජුදාස්ලා. ඒ ජුදාස්ලා පිටුදැකීමට මේ ජනාධිපතිවරණය හොඳ අවස්ථාවක්.සෘණ ආර්ථිකයක් පවතින රටවල් අසාර්ථක රාජ්‍යයන් ලෙස හමුදා පාලන රජයකට නතු වනවා. ජෙනරල් ෆොන්සේකා බිහිකිරීමට හදන එවන් දැඩි පාලනයකට යන්නට අපට අවශ්‍ය නැත්තේ අපේ ආර්ථිකය ඒ ලෙස අගාධයට නොයන්නට අපේ ජනාධිපතිතුමන් ක්‍රමවේදයන් සකස් කර ඇති නිසයි. කෙටියෙන්ම කියනව නම් එස්. එෆ්. මෙහෙයුම් පාලනයකින් තොර ගැමි සුවඳ රජයන ජනතාව අතරට යා හැකි නායකත්වයක් ජනතාවට මේ යුගයේ අවශ්‍යයි. ඒ පැතුම සාක්ෂාත් කර ගත හැක්කේ අපේ වත්මන් ජනාධිපතිතුමන් නැවත ජනාධිපති ධූරයට පත්වුවහොත් පමණයි.* පැවැති යුද්ධය ජයග්‍රහණයේ සැබෑ ගෞරවය හිමිවිය යුත්තේ කාහට කියලද ඔබ සිතන්නේ?ආණ්ඩුක්‍රම ව්‍යවස්ථාවේ 33 ඊ වගන්තිය යටතේ යුද්ධයක් ප්‍රකාශ කරන්න, යුද්ධයක් නවත්වන්න අයිතිය තියෙන්නේ ජනාධිපතිතුමාට. සේනාධිනායකයා වන්නේත් එහිදී ජනාධිපතිතුමායි. ඒ නිසා යුද්ධයේ වගකීම තනිකරම හිමිවන්නේ ජනාධිපතිතුමාටයි.යුද්ධය පවතින කාලයේ අවසන් මාස 03 ක කාලය ඇතුළත රාජ්‍ය නායකයින්, විදේශ නියෝජිතයින් 18 දෙනකු ආවා මේ යුද්ධය නවත්වන්න. එහෙත් ජනාධිපතිතුමා එඩිතරව යුද්ධය අවසානය දක්වා ගෙන ගියා. අඩු ගණනේ සරත් ෆොන්සේකා මේ 18 දෙනා හමුවුණේවත් නෑ. යුද්ධය තුළින් සතුරා මර්දනය කරන බව අපේ ජනාධිපතිතුමා එඩිතරව මේ නායකයන්ට පෙන්වා දුන්නා.තවත් උදාහරණයක් කියන්නම්. විශ්‍රාමික ෆොන්සේකාට යුද හමුදා මූලස්ථානයේ දී බෝම්බ එල්ලවෙලා රෝහල් ගතවුණු දවසේ රාත්‍රියේ සාම්පූර්වලට අපේ හමුදා ප්‍රහාර එල්ල කළා. ඒ ෆොන්සේකාගේ අණට නෙවෙයි. ජනාධිපතිතුමාගේ උපදෙස් පරිදියි.* එ. ජා. ප. ය සහ ජ. වි. පෙ. එකතු වී ගෙන යන මැතිවරණ සටන පිළිබඳ ඔබේ අදහසඔය වැඩෙන් අමාරුවේ වැටෙන්නේ එ. ජා. ප. යයි. ජ. වි. පෙ. එකතු කරගත්තා කියන්නේ ඔටුවා කූඩාරමට ඔලුව දාගත්තා වගේ වැඩක්.අපේ රජය පිහිටවන කොටත් ශශ්‍රී. ල. නි. ප. ය සමග ජ. වි. පෙ. එකතු වුණා. බණ්ඩාරනායක පරපුර හදපු ශ්‍රී. ල. නි. ප. අපේක්‍ෂකයන්ට බලපෑම් එන විදියටයි ඔවුන් කටයුතු කළේ. ගම්පහ දිස්ත්‍රික්කයට ආපු විජිත හේරත් දහංගැට සේරම දාලා එයාගේ මනාප ගොඩ තරකර ගත්තා. ගම්පහ දිස්ත්‍රික්කයට ඇත්තටම වැඩක් කරපු නියම ශ්‍රී. ල. නි. ප. පාක්ෂිකයන් අයිනකට විසිවුණා. මේ අය ගිය තැන කරන්නේ විනාශයයි.හෙට එ. ජා. ප. යටත්, ජෙනරාල්ටත් වෙන්නේ ඕක. දැන් ජ. වි. පෙ. නැත්නම් ඔටුවා කූඩාරමට ඔලුව දාලා ඉන්නේ. තව ටික දවසකින් ඔටුවා ඇතුළේ අනිත් අය එළියට විසිවෙලා උන්හිටිතැනුත් අහිමි වෙනවා. අපට වුණු දේ අපි නම් පාඩමකට අරගෙන මේ ඔටුවන්ට එන්න දෙන්නේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001162</link>
    <topic>දූෂණ ක්‍රියා පිටු දකින බව කියා පාමින් ෆොන්සේකා කරන වැඩ හෙළි කරනවා</topic>
    <author>චමීර ඇල්ලදෙණිය</author>
    <content>දූෂණයට තිත තබන බව පවසමින් ෆොන්සේකා ඇතුළු හොර නඩය ගෙන යන දූෂිත ක්‍රියාකාරකම් රටටම හෙළි කර තිබෙන බව ජාතික නිදහස් පෙරමුණේ නායක විමල් වීරවංශ මහතා පැවැසීය.තමන් වටා විශාල ජන බලයක් තිබෙන බවට ෆොන්සේකා මහතා ගෙන යන ව්‍යාජ ප්‍රචාරණය අද බොරුවක් වී තිබෙන බවද හෙතෙම අවධාරණය කෙළේය.ඉදිරියේදී මොහොමඩ් මුසාමිල් මන්ත්‍රීවරයාට දුන් අල්ලස සම්බන්ධයෙන් අල්ලස් කොමිසමට පැමිණිලි කරන බවත්, එමඟින් විපක්ෂයේ දූෂිතයන්ට දැඩි දඬුවම් ලබා දෙන බවත් හෙතෙම කියා සිටියේය.ජනතා පරමාධිපත්‍යයෙන් බලයට පත් මන්ත්‍රීවරුන් බිලී බා ගැනීම ෆොන්සේකා ගෙන ගිය වැඩ පිළිවෙළ හෙළි කිරීමට තමා ජීවිත පරිත්‍යාගයෙන් කටයුතු කළ බවත්, තමාගේ අපේක්ෂාව ජනතාවට බාර කරන බවත් ජාතික නිදහස් පෙරමුණේ පාර්ලිමේන්තු මන්ත්‍රී මොහොමඩ් මුසාමිල් මහතා පවසයි.දූෂණයට තිත තබන බව ප්‍රකාශ කරමින් නව ප්‍රජාතන්ත්‍රවාදී පෙරමුණේ ජනාධිපති අපේක්ෂකයා කරගෙන යන වැඩපිළිවෙළ ජනතාවට හෙළි කර ඇති අතර මේ පිළිබඳ ජනතා තීන්දුව 26 වැනිදාට ගන්නා බවද හෙතෙම සඳහන් කෙළේය.තමන්ට චෝදනා කරන මන්ත්‍රීවරුන් මිලයට ගැනීමත්, එමඟින් කෘත්‍රීම ජනමතයක් ගොඩ නැගීමටත් විපක්ෂය කටයුතු කරන බවද මන්ත්‍රිවරයා සඳහන් කෙළේය. ඉදිරියේදී විපක්ෂය සිදුකරනු ලබන දූෂණ චෝදනා සම්බන්ධව රටට හෙළි කිරීමට ජාතික නිදහස් පෙරමුණ කටයුතු කරන බවද මුසාම්මිල් මහතා වැඩිදුරටත් ප්‍රකාශ කෙළේය.මේ අදහස් පළ කෙළේ ඊයේ (15) බත්තරමුල්ල ජාතික නිදහස් පෙරමුණු කාර්යාලයේ පැවැති මාධ්‍ය සාකච්ඡාවකට එක්වෙමිනි. මේ අවස්ථාවට ජානිපෙ ප්‍රධාන ලේකම් ප්‍රියන්ජිත් විතාරණ, ඌව පළාත් සභා මන්ත්‍රී (එ. ජ. නි. ස.) කපිතාන් මිහිමල් මුණසිංහ මහත්වරු සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001163</link>
    <topic>සූර්යග්‍රහණය යාපනයට දිස් වූ අයුරු</topic>
    <author/>
    <content>උදා වූ දශකයේ ප්‍රථම සූර්යග්‍රහණය ඊයේ (15) පෙරවරුවේ ශ්‍රී ලංකා වාසීන්ටද පියවි ඇසින් දැක බලා ගැනීමේ අවස්ථාව උදාවිය. යාපනය සරසවියේ පිහිටුවා තිබූ ආතර් සී ක්ලාක් මධ්‍යස්ථානයේ විශේෂ කඳවුර මගින් අන්තර් ජාලය ඔස්සේ ලබාදුන් සූර්යග්‍රහණයේ විශේෂ අවස්ථා කීපයකි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001164</link>
    <topic>ජනපති අදජාතිය අමතයි</topic>
    <author/>
    <content>එළැඹෙන ජනාධිපතිවරණයට එක්සත් ජනතා නිදහස් සන්ධානය නියෝජනය කරමින් ඉදිරිපත් වී සිටින ජනාධිපති මහින්ද රාජපක්ෂ මහතා විද්‍යුත් මාධ්‍යයන් ඔස්සේ ජනතාව ඇමැතීමේ මංගල දේශනය අද (16) රාත්‍රී 08.30 සිට 9.00 දක්වා චැනල් අයි. නාළිකාව ඔස්සේ විකාශනය වේ.‘මහින්ද චින්තන 02 - ඉදිරි දැක්ම’ මැයෙන් ඉකුත්දා ජාතිය හමුවේ තැබූ සිය ප්‍රතිපත්ති ප්‍රකාශනය පිළිබඳව පුළුල් විශ්ලේෂණයක් ජනාධිපතිවරයා මෙහි ඉදිරිපත් කරනු ඇත.එහි සඳහන් ආකාරයට පෙර අපරදිග යා කරමින් ශ්‍රී ලංකාව, නාවුක, ගුවන්, වානිජ, බලශක්ති සහ දැනුම කේන්ද්‍ර කරගත් පංච මහා කේන්ද්‍රස්ථානයක් ලෙස ගොඩනැංවෙන ආකාරය පිළිබඳව ජනපතිවරයා මෙහිදී ජනතාව දැනුවත් කරනු ඇත.වසර 2005 නොවැම්බර් 17 වැනිදා පැවැති ජනාධිපතිවරණය ඉලක්ක කොට ජාතිය හමුවේ තැබූ ‘මහින්ද චින්තන’ වැඩපිළිවෙළ මේ වන විට ඉතා සාර්ථකව ක්‍රියාවට නංවා රටට ජනතාවට අතිවිශාල ජයග්‍රහණ ගණනාවක් අත්කර දී තිබේ. ඒ පිළිබඳව ජනාධිපතිවරයා මෙහිදී ජනතාව වෙත කරුණු සිහිගන්වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001165</link>
    <topic>සියලු බේද හැරදා එකාමෙන් නැඟී සිටිමින් ලොව උතුම්ම රට බවට මේ මවු බිම පත් කරමු</topic>
    <author>නුවන් කොඩිකාර සහ මහින්ද අලුත්ගෙදර තිරුක්කෝවිල් සිට.....</author>
    <content>ජාති, ආගම්, පාට පක්ෂ භේද අතහැර ශ්‍රී ලාංකික දරුවන් ලෙස එක ධජයක් යට නැඟී සිටීමට එක්වන්නැයි ජනාධිපති මහින්ද රාජපක්ෂ මහතා සමස්ත ජනතාවගෙන්ම ඉල්ලීමක් කළේය.එලෙස එක්වුණ හොත් අපේ මවුබිම ලෝකයේ උතුම්ම රට බවට පත්කර ගත හැකි යයිද හෙතෙම කීය.ජනාධිපති මහින්ද රාජපක්ෂ මහතා එලෙස ප්‍රකාශ කළේ අම්පාර දිස්ත්‍රික්කයේ තිරුක්කොවිල් ප්‍රදේශයේ පැවැති ජන රැලියට ඊයේ (15) එක් වෙමිනි.සියලු ජන කොටස් වලට එක රටක එකාමෙන් ජීවත් වීමටත්, ඊට අවශ්‍ය සම්පත් සපයාදීමට තමන් කටයුතු කරන බවද ජනාධිපතිවරයා පැවසීය. අම්පාර ජනාධිපති සම්බන්ධීකාරක කේ. ඉනියා භාරතී මහතා සංවිධානය කර තිබූ රැලියට දෙමළ, මුස්ලිම් විශාල ජනකායක් සහභාගීවී සිටියහ.තමන්ගේ ප්‍රදේශයට රත්තරන් ලබා දෙන්නේ නම් අනෙක් ප්‍රදේශවලටද රත්තරන් මිස ඊට අඩු දෙයක් ලබාදීමට සූදානම් නැති බවද ඒ මහතා කීය. වසර 30 කට පසු තිරුක්කොවිල් ප්‍රදේශයට රාජ්‍ය නායකයකුගේ පැමිණි පළමු වතාව මෙය වන බව පැවසු ජනාධිපතිවරයා එය තමන්ගේ භාග්‍යයක් යයිද කීය.මේ අවස්ථාවට මැති ඇමැතිවරුන් වන පී. දයාරත්න, ෆේරියල් අෂ්රොප්, විනයාගමුර්ති මුරලිදරන්, ආණ්ඩුකාර රියද් අද්මිරල්, මොහන් විජේවික්‍රම, මහත්ම මහත්මීන් ඇතුළු පළාත් සභා ප්‍රාදේශීය සභා දේශපාලනඥයෝ රැසක් සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001166</link>
    <topic>මා සමඟ එකතුවන සියලු දෙනාරටට ආදරය කරන ජනතාවයි</topic>
    <author/>
    <content>පක්ෂ භේදයකින් තොරව පොදුවේ ආයතනයේ දියුණුවටත්, රටේ සංවර්ධනය සඳහාත් ඉදිරි වැඩපිළිවෙළේදී ක්‍රියාකාරීව තමා සමඟ එක්වන ලෙස ලේක්හවුස් ජාතික සේවක සංගමයේ හිටපු නිලධාරීන් හා සාමාජිකයින් පිරිසක් අමතමින් ජනාධිපති මහින්ද රාජපක්‍ෂ මහතා පැවැසීය.තමන් සමඟ අත්වැල් බැඳගන්නා සියලු ජනතාව රටට ආදරය කරන දේශපේ‍්‍රමීන් බවත් පක්ෂ, පාට, ජාති, කුල, ආගම් භේදයකින් තොරව එම පිරිස් පිළිගන්නා බවත් ජනාධිපතිවරයා පැවැසීය.ලේක්හවුස් කාර්යමණ්ඩල නියෝජිතයින් පිරිසක් සමඟ අරලියගහ මන්දිරයේදී පැවති සුහද හමුවකදී ජනපතිවරයා එම අදහස් පළ කෙළේය.තම කණ්ඩායමට මේ අවස්ථාව ලබාදීම බෙහෙවින් අගය කරන බව ජාතික සේවක සංගමයේ හිටපු ප්‍රධාන ලේකම් සුනිල් සෙන්දනායක මහතා එහිදී ජනපතිවරයාට ප්‍රකාශ කෙළේය.සුහද හමුවේදී වැඩිදුරටත් අදහස් දැක්වූ ජනාධිපතිවරයා රට එක්සේසත් කිරීමෙන් අනතුරුව යාපනයේ කළ ප්‍රථම සංචාරයට උත්තමාචාරය පුද කරමින් ලේක්හවුස් ආයතනය නිර්මාණය කළ පූර්ව ප්‍රචාරන දැන්වීම ඇගැයීමට ලක් කෙළේය.සුනිල් සෙන්දනායක මහතා ඇතුළු නිලධාරීන් විසින් මේ පෝස්ටරය දමිළ බසින් නිර්මාණය කැර තිබිණි.රට එක්සේසත් කැර බියෙන් සැකෙන් තොර දේශයක් ගොඩනැගූ ජනාධිපතිවරයාට ජනාධිපතිවරණයේදී සහාය පළ කරන බව නියෝජිත පිරිස සඳහන් කළහ.ජාතික සේවක සංගමයේ සහාය පළ කිරීම පිළිබඳව අගය කළ ජනාධිපතිවරයා දේශයට ආදරය කරන සියලු දෙනා තමන් සමඟ අත්වැල් බැඳගන්නා බවත්, ඔවුන්ගේ එම විශ්වාසය ඒ අයුරින් රැකීමට ආරක්ෂා කිරීමට කැපවන බවත් සඳහන් කෙළේය.ඉදිකිරීම් හා ඉංජිනේරුසේවා ඇමති රාජිත සේනාරත්න හා ලේක්හවුස් සභාපති බන්දුල පද්මකුමාර මහත්වරුද මේ හමුවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001167</link>
    <topic>ඇමැති මෛත්‍රීගේ රියැදුරුටමැර ප්‍රහාරයක්</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතාගේ රියැදුරු ඩී. ජී. උපාලි තිලකසිරි මහතාට කිසියම් පිරිසක් විසින් පහරදී බරපතළ තුවාල සිදුකැර තිබේ.පොළොන්නරුව නව නගරයේ අමාත්‍යවරයාගේ කාර්යාලයේ සිට (14) පෙරේදා රාත්‍රියේදී ඕනෑගම පිහිටි නිවෙස බලා යතුරු පැදියකින් යමින් සිටියදී මේ ප්‍රහාරයට ලක්ව ඇත.කුරුප්පු හන්දිය ප්‍රදේශයේ පිහිටි එ.ජා.ප. මැතිවරණ කාර්යාලයක් අසල රැස්ව සිටි පිරිසක් මේ ප්‍රහාරය එල්ල කළ බව පොලිස් පරීක්ෂණවලදී අනාවරණය වී ඇත. තුවාල ලැබූ උපාලි මහතා පොළොන්නරුව මහ රෝහලේ ප්‍රතිකාර ලබයි. පොළොන්නරුව පොලිසිය වැඩිදුරටත් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001168</link>
    <topic>විපක්ෂයේ අපේක්ෂකයාටබුදු දහමත් අමතක වෙලා</topic>
    <author>ප්‍රාර්ථනා වීරසිංහ</author>
    <content>මහින්ද චින්තන ඉදිරි දැක්ම යටතේ රටේ ජනතාවගේ අධ්‍යාත්මික හා භෞතික සංවර්ධනය ඇති කිරීමට ඉතා පැහැදිලි වැඩපිළිවෙළක් ඉදිරිපත් කර ඇතත් ෆොන්සේකා මහතාගේ ප්‍රතිපත්ති ප්‍රකාශයේ බුදුදහම පිළිබඳ එක වචනයක්වත් සඳහන් වී නොමැති බව එක්සත් රාජධානියේ ප්‍රධාන සංඝනායක රාජකීය පණ්ඩිත කඹුරාවල රේවත හිමියෝ පවසති.ෆොන්සේකා මහතාගේ ප්‍රතිපත්ති ප්‍රකාශයෙන් ඉදිරිපත් කර ඇත්තේ සියලු ආගම්වලට බාධාවකින් තොරව ආගම ඇදහීමට ඇති අයිතිය තහවුරු කරන බවයි.එය අමුතුවෙන් ඇති කළ යුතු තත්ත්වයක් නොව දැනටමත් පවතින අයිතියක් බව රේවත හිමියෝ පැහැදිලි කළහ.උන්වහන්සේ මේ බව ප්‍රකාශ කළේ, ජාතික සංවර්ධනය පිළිබඳ මාධ්‍ය මධ්‍යස්ථානයේ දී ඊයේ (15) පැවැති මාධ්‍ය හමුවකදී ය.බුදු දහම සමඟ එකට ගමන් කරන ජාතික සමඟිය නැති කිරීමට දේශීය හා විදේශීය කුමන්ත්‍රණ ක්‍රියාත්මක වන බව පැවසූ රේවත හිමියෝ, ශශ්‍රී ලංකාව ජාතියක් ලෙස එක්සත් භාවයක් කරා ගමන් කිරීම බටහිර රටවල්වලට ඉවසාගෙන සිටිය නොහැකි බවද අවධාරණය කළහ.වසර තිහක් පැවැති යුද්ධය අවසන් කළ මොහොතේ මේ රටේ සියලුම ජනතාව එක කොඩියක් යට කිරිබත් කන අයුරු අපි දුටුවෙමු. ඊට නායකත්වය දුන් ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් අද විවිධ කණ්ඩායම් විවිධ වූ කුමන්ත්‍රණ ක්‍රියාත්මක කිරීම සමස්ත භික්ෂු ප්‍රජාව හෙළා දකින බවත් රේවත හිමියෝ පැවසූහ.මහින්ද චින්තන ඉදිරි දැක්ම යටතේ මේ රටේ ප්‍රධාන ආගම වන බුදු දහමට මෙන්ම අනෙකුත් ආගම්වලටද සම තත්ත්වයක් ලබාදෙමින්, 2011 වසරේ එළැඹෙන 2600 වැනි බුද්ධ ජයන්තිය වෙනුවෙන් රාජානුග්‍රහයද ලබාදෙන බැව් සඳහන් බවද හිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n1001169</link>
    <topic>තරුණ පෙළට නිදහසේහෙට ගැන හිතන්න දැන් පුළුවන්</topic>
    <author>කේ.සෙනරත් බණ්ඩාර මාවතගම සමූහ</author>
    <content>අද ශ්‍රී ලංකාව තුළ තරුණ තරුණියන්ට හෙට දවස පිළිබඳ තීරණයක් ගත හැකි පරිසරයක් උදාවෙලා. තමාගේ අනාගතේ ගැන අද අපේක්ෂාවෙන් වැඩ කරන්න හැකි යයි තාරුණ්‍යට හෙටක් සංවිධානයේ සභාපති නාමල් රාජපක්ෂ මහතා මාවතගම සාමෝදය ශාලාවේදී තරුණ හමුව (නිල් බළකාය) අමතා (11 සවස) පැවසී ය.එක්සත් ජනතා නිදහස් සන්ධානයේ මාවතගම ප්‍රධාන සංවිධායක වයඹ පළාත් ඇමැති නෙරංජන් වික්‍රමසිංහ මහතා මෙම තරුණ හමුව සංවිධානය කෙළේ ය.තවදුරටත් කතා කළ නාමල් රාජපක්ෂ මහතා විපක්ෂය අද හිතාගෙන ඉන්නේ මේ රටේ ගම්වල හැදුන වැඩුන තරුණ තරුණියන්ට දේශපාලන වශයෙන් බුද්ධියක් නෑ කියා. ඒ නිසා තමා එකිනෙකට නොගැලපෙන දේශපාලන පොරොන්දු ඒ අය දෙන්නේ.මේ රටේ තරුණ තරුණියන් වෙනුවෙන් පෙනී සිටිනවා කියලා අද ජනතා විමුක්ති පෙරමුණ විපක්ෂයේ සල්ලි වලට කඩේ ගිහිල්ලා.හෙට දවස ගැන සිතා ජනාධිපති තුමා මේ රටේ සංවර්ධනය ඇති කළා. පාරවල් කාපට් වෙනවිට අධිවේගි මාර්ග හදන විට, අතුරු පාරවල් පුළුල් වෙලා. කොන්ක්‍රීට් වැටෙන විට රට දියුණු වෙනවා.අද නව කර්මාන්ත ශාලා, නව ගුවන් තොටුපලවල්, නිර්මාණය වෙලා. තාප විදුලි බලාගාර, පානීය ජල ව්‍යාපෘති රැසක් මේ වනවිට ක්‍රියාත්මක වී අවසන්.එක වෙලාවක විපක්ෂ නායකතුමා හා අපේක්ෂකතුමා කියනවා විධායක බලතල අහෝසි කරනවා කියා. තවත් වෙලාවක ජනාධිපති විදියට ඉන්න ඕනෑ නෑ කියා කියනවා. තව පොරොන්දු දාහක් විතර දෙනවා.මේ රටේ රාජ්‍ය සේවක සේවිකාවන් , තරුණ තරුණියන් වෙනුවෙන් මම ප්‍රශ්න කරනවා. එතුමාගෙන් ඔය විධායක බලතල අහෝසි කර කොහොමද ඔබ දෙන පොරොන්දු ඉටු කරන්නේ කියලා.විපක්ෂ නායකතුමා වේදිකාවට ඇවිත් රාජපක්ෂ පවුලට හෙන ගහන්න කියා කියනවා. මගේ මව දේශපාලනය කරන්නේ නැහැ. මල්ලිලා කරන්නේ නැහැ. ඒ නිසා එයාලා අත් හරිමු. එසේ නම් අද නාමල් රාජපක්ෂට හෙන ගැහුවත් මේ ශ්‍රී ලංකා මාතෘ භූමියට සෞභාග්‍ය උදා කරන්නට මහින්ද රාජපක්ෂ ජනාධිපති විසි හයවෙනිදාට දිනන එක ස්ථීරයි.මෙම අවස්ථාවට මාවතගම ප්‍රාදේශීය සභාෙවි සභාපති සනත් බණ්ඩාර මීගොල්ල, කුරුණෑගල ප්‍රාදේශීය සභාවේ සභාපති පැට්‍රික් කරුණාසිංහ ප්‍රාදේශීය සභා මන්ත්‍රීවරුද තරුණ තරුණියන් රාශියක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n10011610</link>
    <topic>පුත්තලම දිස්ත්‍රික්කයේ 4,95,575 දෙනෙකුට ඡන්ද වරම්</topic>
    <author>පුත්තලම සමුහ වාර්තාකරු ඩබ්ලිව්.සී.බී.ප්‍රනාන්දු</author>
    <content>.මෙම ජනාධිපතිවරණයේදී පුත්තලම දිස්ත්‍රික්කයේ ඡන්දය පාවිච්චි කිරීමට ඡන්ද දායකයින් 4, 95, 575ක් දෙනකු සුදුසුකම් ලබා ඇත. දිස්ත්‍රික්කය පුරා ඡන්ද මධ්‍යස්ථාන 387 කදී ඔවුන්ට ඡන්ද පාවිච්චි කිරීමට පහසුකම් සලසන බව පුත්තලම නියෝජ්‍ය මැතිවරණ කොමසාරිස් කාර්යාලය පවසයි.පසුගිය පළාත් සභා මැතිවරණයේදී මෙම දිස්ත්‍රික්කයේ ඡන්ද පාවිච්චි කිරීමට සුදුසුකම් ලබා තිබුණේ ඡන්දදායකයින් 4, 89, 852 කි. ඒ අනුව පසුගිය පළාත් සභා මැතිවරණ අවස්ථාවේ ඡන්ද පාවිච්චි කිරීමට සුදුසුකම් ලබා සිටි එම ඡන්ද දායකයින් සංඛ්‍යාවට වඩා ඡන්ද දායකයින් 5723 දෙනෙකු මෙම ජනාධිපතිවරණයේදී ඡන්ද පාවිච්චි කිරීමට සුදුසුකම් ලබා ඇත.එසේ අළුතින් ලියාපදිංචි වී සිටින ඡන්ද දායකයින් අතුරෙන් වැඩි දෙනෙකු හෙවත් 2006 දෙනෙක්ම අළුතින් ලියාපදිංචි වී සිටින්නේ පුත්තලම මැතිවරණ කොට්ඨාසයෙනි.ඡන්ද දායකයින් 1226ක් ආණමඩුව මැතිවරණ කොට්ඨාසයෙන්ද, 934 දෙනෙක් වෙන්නප්පුව මැතිවරණ කොට්ඨාසයෙන්ද, 913 දෙනෙක් හලාවත මැතිවරණ කොට්ඨාසයෙන් සහ 644 දෙනෙක් වෙන්නප්පුව මැතිවරණ කොට්ඨාසයෙන්ද මෙසේ අළුතෙන් ලියාපදිංචි වී ඇත.දිස්ත්‍රික්කයේ මැතිවරණ කොට්ඨාස (5) පහෙන් මෙවර ඡන්දය පාවිච්චි කිරීමට වැඩිම ඡන්ද දායකයින් සංඛ්‍යාවක් සුදුසුකම් ලබා ඇත්තේ හලාවත මැතිවරණ කොට්ඨාසයෙනි.එම ඡන්ද සංඛ්‍යාව, 1,08244 කි. ඊට අමතරව පුත්තලම මැතිවරණ කොට්ඨාසයෙන් 1,02643 ක් ද, ආණමඩුව කොට්ඨාසයෙන් 1, 01696 ක්ද, වෙන්නප්පුව කොට්ඨාසයෙන් 99774ක්ද, නාත්තන්ඩිය කොට්ඨාසයෙන් 83218 ක් ද මෙවර ඡන්ද පාවිච්චි කිරීමට සුදුසුකම් ලබා ඇත.මේ අතර පුත්තලම දිස්ත්‍රික්කයේ අවතැන් කඳවුරුවල වෙසෙන අවතැන්වූවන් 30,000ක් ද මෙවර ඡන්ද පාවිච්චි කිරීමට සුදුසුකම් ලබා සිටින අතර, ඔවුන් වෙනුවෙන්ද වෙනම තවත් ඡන්ද මධ්‍යස්ථාන 40ක් ස්ථාපනය කිරීමට පුත්තලම තේරීම්භාර නිළධාරි කිංස්ලි ප්‍රනාන්දු මහතා කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n10011611</link>
    <topic>කැලණිවැලි දුම්රිය මාර්ගයේවටරැක හරස් පාරඅලුත්වැඩියාවට අද වැසේ</topic>
    <author/>
    <content>කැළණිවැලි දුම්රිය මාර්ගයේ මාදුලාව පාර වටරැක දුම්රිය හරස් මාර්ගය අද (16) උදේ 7 සිට හෙට (17) ප. ව. 6 දක්වා අලුත්වැඩියා කිරීම නිසා එම කාලය තුළ හරස් මාර්ගය මත වාහන ගමනාගමනය සම්පූර්ණයෙන්ම වසා තැබේ.මෙම කාලය තුළ විකල්ප මාර්ග ලියන්වල හරහා මාදුලාව පාර උඩගෙවත්ත පාර සහ ජයමුතුගම ගුණධර්මගම යන මාර්ග යොදා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n10011612</link>
    <topic>ජනරාල්ට විරුද්ධව වැඩකරන අයට වැලිකඩ හිර ගෙදරත්, රෝහලුත් සූදානම් බව කියයි</topic>
    <author>අනුර ප්‍රේමලාල්</author>
    <content>“මවුබිම පාවා දෙන වැඩබිම රවටන අශුද්ධ හවුලට” එරෙහිව කම්කරු ජනතාව මෙහෙයවන දැවැන්ත උද්ඝෝෂණයක් ලබන (19) දින දහවල් 12.00 ට කොටුව දුම්රිය පොළ අසලදී පැවැත්වෙන බව ඒකාබද්ධ වෘත්තිය සමිති සන්ධානය ප්‍රකාශ කරයි.මේ උද්ඝෝෂණය පවත්වනු ලබන්නේ නව ප්‍රජාතන්ත්‍රවාදී පෙරමුණේ අපේක්ෂක සරත් ෆොන්සේකා මහතා විසින් තමාට විරුද්ධව වැඩකරන අයට වැලිකඩ බන්ධනාගාරයත්, රෝහලුත් සූදානම්ව තිබෙන බවට කර ඇති ප්‍රකාශයට පිළිතුරු දීමට බව එම වෘත්තීය සමිති සන්ධානය පවසයි.එබැවින් ෆොන්සේකා මහතා මවාපාන්න යන භීෂණයට හා කම්කරු ජනතාව මුලාකිරීම සඳහා ලබාදෙන බොරු පොරොන්දුවලට එරෙහිව දහස් ගණනින් කම්කරුවෝ ලබන (19) දා කොටුව දුම්රිය පොළ අසලට එක්රොක් වනු ඇති බව ඒකාබද්ධ වෘත්තිය සමිති සන්ධානය ප්‍රකාශ කරයි.මේ රැස්වීමේදී අදහස් දැක්වූ බස්නාහිර පළාත් ආණ්ඩුකාර අලවි මව්ලානා මහතාඉදිරි තීරණාත්මක දින කිහිපයේදී වැඩකරන ජනතාව ඉතා සෝදිසියෙන් සිටිය යුතු බව පැවැසීය.කව්රුත් නොසිතන ආකාරයේ සූක්ෂම කඩාකප්පල්කාරී වැඩසටහන් දියත් කිරීමට තිබෙන බව අප වෙත කරුණු ලැබී ඇති හෙයින් ඒ පිළිබඳ කම්කරු ජනතාව දැනුවත් විය යුතු බව පෙන්වා දුන්නේය.ආණ්ඩුපක්ෂයේ ප්‍රධාන සංවිධායක නාගරික සංවර්ධන හා පූජා භූමි සංවර්ධන ඇමති දිනේෂ් ගුණවර්ධන මහතා අදහස් දක්වමින් “විපක්ෂයේ අපේක්ෂකයා බොරු පොරොන්දු බිහි කරමින් සිටින මේ මොහොතේ ඒ සම්බන්ධව නිසි අයුරින් දැනුවත්වී වෘත්තීය සමිති එක්වී මෙවැනි උද්ඝෝෂණයක් සංවිධානය කිරීම පිළිබඳ සතුට පළ කෙළේය.කම්කරුවන් ලේ, කඳුළු, දහඩිය හෙළමින් විටෙක ජීවිතද අහිමි කර ගනිමින් ලබාගෙන තිබෙන අයිතීන් කිසිවිටෙක අහිමි කර ගැනීමට උත්සුක නොවුණු ඇතැයි ප්‍රකාශ කළ ගුණවර්ධන මහතා ෆොන්සේකා මහතා සමඟ සිටින එ. ජා. ප. ය වැනි දේශපාලන පක්ෂ එදා කම්කරුවන් මර්දනය කළ ආකාරය මතක් කර දුන්නේය.මේ අවස්ථාවට සහා නායක ලේතම් අධිනීතිඥ සුමිත් විජේසිංහ, ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර, රාජ්‍ය වෘත්තීය සමිති සම්මේලනයේ සභාපති ඩබ්ලිව්. එච්. පියදාස යන මහත්වරු එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=n10011613</link>
    <topic>යාපනය ප්‍රදේශයේ අධිකරණයකදීඇප කොන්දේසි ඉටුකිරීමට අවස්ථාව ඉල්ලයි</topic>
    <author>සිරිසේන රාජපක්ෂ</author>
    <content>එල්. ටී. ටී. ඊ. සංවිධානයේ භාෂා පරිවර්තකයින් දෙදෙනා වන දයා මාස්ටර් හා ජෝර්ජ් මාස්ටර් පිළිබඳ ඔවුන්ගේ නීතිඥවරුන් විසින් කරන ලද ඉල්ලීම් වලට අදාළ පිළිතුරු උසස් නිලධාරීන්ගේ උපදෙස් ලබාගෙන අධිකරණයට ඉදිරිපත් කිරීමට දිනයක් ලබාදෙන ලෙස රහස් පොලිසිය ඊයේ (15) අධිකරණයෙන් ඉල්ලා සිටියේය.ඒ අනුව උසස් නිලධාරීන්ගේ උපදෙස් ලබා ගෙන එය පෙබරවාරි මස 02 වන දින අධිකරණයට දන්වන ලෙස කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය රහස් පොලීසියට නියෝග කළාය.ඊයේ (15) මේ නඩුව අධිකරණය හමුවේ කතා කළ අවස්ථාවේ මෙසේ නියෝග කෙරුණේ සැකකරුවන්ගේ් නීතිඥවරු අධිකරණයෙන් කරන ලද ඉල්ලීම්වලට අදාළව රහස් පොලීසියේ අවධානය යොමු කරවමිණි.මේ නඩුවේ සැකකරුවන් වන්නේ එල්. ටී. ටී. ඊ ත්‍රස්තවාදී සංවිධානයේ භාෂා පරිවර්තකයින් වන වේලායුදන් දයානිධි (දයා මාස්ටර්) හා කුමාරු පංචරත්නම් (ජෝර්ජ් මාස්ටර්) යන දෙදෙනාය. මොවුන් රඳවා තබා ගෙන ප්‍රශ්න කිරීමෙන් අනතුරුව දැනට ඇපමත මුදාහැර සිටී.පළමුවෙනි සැකකරු වෙනුවෙන් පෙනී සිටි නීතිඥ වී. එස්. මහාලිංගම් මහතා අධිකරණය වෙත කරුණු දක්වමින් තම සේවාදායක පෙනී සිට ඇත්තේ එම සංවිධානයේ භාෂා පරිවර්තකයකු වශයෙන් පමණක් බව කියා සිටියේය.දැනට ඇප මත මුදාහැර සිටින ඔහු ඇප කොන්දේසි ඉටුකිරීමට පොයින්ට් පේදුරු සිට කොළඹට පැමිණෙන බවත් පවසමින් ඔවුනට යාපන ප්‍රදේශයේ ස්ථානයකට වාර්තා කිරීමට ඉඩලබා දෙන ලෙස ඉල්ලා සිටියේය.දැනට ඇප මත සිටින දෙවන සැකකාර තම සේවාදායකයා යාපන ප්‍රදේශයේ පදිංචි කරුවකු වන අතර ඇප කොන්දේසි ඉටුකිරීම සඳහා දැනට දෙහිවල ප්‍රදේශයේ පල්ලියක තාවකාලිකව නවාතැන් ගෙන සිටින බවත්, එබැවින් එම සැකකරුට තම ගම් ප්‍රදේශයේ (ඉලාවේලි ප්‍රදේශයේ) පොලීසියට වාර්තා කිරීමටත් අවසර ලබා දෙන ලෙස ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001161</link>
    <topic>සුවහසක් කතුන්ගේ දුක් කඳුළු පිස දැමූ ජනපති නිදහස් රටක් බිහි කළා</topic>
    <author>නිට්ටඹුව සමූහ ජෙනට් ජයසිංහ</author>
    <content>පුරා වසර තිහක් රටට වින කළ කුරිරු ත්‍රස්ත්‍රවාදය නිමා කර මරණ බයෙන් තොරව ජීවත් වීමටත් සහජීවනයෙන් පිරුණ දේශයක් බිහි කර ගැනීමටත් ලොකු කුඩා සෑම පුරවැසියකුම සිහින මැවූ බවත් එම පොදු සිහිනය යථාර්ථයක් බවට පත් කරමින් සේනාධිනායක මහින්ද රාජපක්ෂ මහතා දුන් එඩිතර නායකත්වයට කෙළෙහි ගුණ දන්නා ජාතියක් වශයෙන් සියලු දෙනා ගරු කළ යුතු බවත් කෘතඥ විය යුතු බවත් එතුමාගේ එම උදාර සේවය මෙරට දේශපාලන ඉතිහාසයේ රන් අකුරින් ලිවිය යුතු බවත් දකුණු පළාත් ආණ්ඩුකාරිනී කුමාරි බාලසූරිය මහත්මිය පැවසුවාය.බාලසූරිය මහත්මිය එසේ පැවසුවේ පහළ ඉඹුල්ගොඩදී පැවැති කාන්තා හමුවකදීය.ආගමික කටයුතු ඇමැති පණ්ඩු බණ්ඩාරනායක මහතාගේ උපදෙස් මත ගම්පහ ශ්‍රීලනිප කාන්තා බල මණ්ඩලයේ ප්‍රධාන සභාපතිනි ජීවනී බණ්ඩාරනායක මහත්මියගේ අධීක්ෂණය යටතේ ගම්පහ කැලණිය, දොම්පේ, මහර, බියගම යන මැතිවරණ කොට්ඨාස පහේ ශ්‍රීලනිප කාන්තා සංවිධාන සාමාජිකාවන්ගේ සහභාගිත්වයෙන් මෙය පැවැත්විණි.ජනාධිපතිවරණයේදී ගත යුතු නිවැරැදි තීරණය පිළිබඳ ඔවුන් දැනුම්වත් කිරීම සඳහා වූ මේ හමුවට ගම්පහ දිස්ත්‍රික් ශ්‍රීලනිප ප්‍රධාන සංවිධායක බැසිල් රාජපක්ෂ මහතාගේ බිරිය වන පුෂ්පා රාජපක්ෂ මහත්මිය ද සහභාගී වූවාය.දකුණු පළාත් ආණ්ඩුකාර වරිය එහිදී මෙසේද පැවසුවාය.ඉදිරියේදී මේ රට භාරදීමට සුදුස්සා තෝරා ගැනීමේ සටනේ තීරණාත්මක අවස්ථාවට අප අද එළඹිලා සිටිනවා. පසුගිය තිස් වසර පුරා පැවැති කුරිරු ත්‍රස්තවාදයෙන් වැඩියෙන්ම බැට කෑ කාන්තා පිරිසට මේ සඳහා වැඩි අයිතියක් තිබෙනවා. ඔවුන් තමන්ගේ ස්වාමිවරුන් දූ පුතුන් රට වෙනුවෙන් සටන් බිමට ඇරියා. ඔවුන් ගෙන් සමහරුන් සටන් බිමේදී ජීවිත කැප කළා. සමහරුන් අත්පා අවයව දන්දී සදා කල් ආබාධිතයන් බවට පත් වුණා.ඒ අතරේ දකුණේ සිදු වු බෝම්බ පිපිරීම් නිසා උදේ පාසල් ගිය දූ පුතුන් ද ස්වාමිවරුන්ද ආපසු ආවේ නැහැ. මේ සියලු සිදුවීම් නිසා වැඩියෙන්ම පීඩාවට පත් වුණේ කාන්තාවන්. ඔවුන්ට විශාල අවශ්‍යතාවක් තිබුණා. යුද්ධය නිමා කර රටේ තිරසාර සාමයක් ඇති කරන්න. ඒ නිසා ඔවුන් ගිය වර ජනාධිපතිවරණයේදී මහින්ද රාජපක්ෂ මහතා බලයට ගේන්න පෙරමුණ ගත්තා. කාන්තා සවිය උපරිමයෙන් යෙදවූවා. එතුමා ජය කණුව වෙත ගෙන ගියා.මෙයට පෙර කිසිම රාජ්‍ය නායකයකු නොකළ ඒ අභීත ක්‍රියාව වූ යුද්ධය නිමා කිරීම ජනාධිපතිතුමා පොරොන්දු පරිදිම ඉටු කළා. මේ රටේ සුවහසක් කාන්තාවන්ගේ දුක් කඳුළු පිස දමා ඔවුන්ට තමන්ගේ දූ දරුවන් සමඟ සැනසිල්ලේ ජීවත් වීමට හැකි ඒකීය දේශයක් බිහි කළා. එයින් නොනැවතී මේ නිදහස් දේශයේ අපේ දූ දරුවන්ට සුබ අනාගතයක් උදා කර දීම සඳහා සංවර්ධන සංග්‍රාමයක් ඇරැඹුවා. රටෙහි රැකියා අවස්ථා වැඩි කළා. වෙනදා නගරයට පමණක් සීමා කර තිබූ සංවර්ධනය ඈත ගම් දනවු වලට ගෙන ගියා.දරිද්‍රතාවට වැටී සිටින පවුල්වල කාන්තාවන් සවි බල ගැන්වීම සඳහා විවිධ කාන්තා ස්වයං රැකියා ව්‍යාපෘති ඇරැඹුවා. ගමේ පාරවල් සිද්ධස්ථාන සංවර්ධනය කළා. ජනපති මේ සියල්ල කළේ පක්ෂ පාට භේදයෙන් තොරව නිසා ඒ සේවය සුවිශේෂීයි.අපේ බුද්ධිමත් කාන්තා පරපුර රට නිවැරැදි මඟට යොමු කිරීම සඳහා ඉතිහාසය පුරා නිවැරැදි හා සාධාරණ තීන්දු ගැනීමෙන් උපරිම දායකත්වය දී තිබෙනවා. ඔබේ දායකත්වය අපට දිරියක් ශක්තියක්. එදා මහින්ද රාජපක්ෂ මහතා කෙරෙහි අපේ කාන්තාවන් තැබූ විශ්වාසය මේ වන විට කිහිප ගුණයකින් වැඩි වී තිබෙන බව අද මෙතැනට පැමිණ සිටින කාන්තා පිරිසෙන් පේනවා.ඒ නිසා සියලු දෙනාම එළැඹෙන 26 වැනි දාට ජනාධිපති මහින්ද රාජපක්ෂ මහතාගේ ජයග්‍රහණය විජයග්‍රහණයක් කිරීමට පෙරමුණ ගත යුතුයි.ආගමික කටයුතු ඇමැති පණ්ඩු බණ්ඩාරනායක මහතා සංවිධානාත්මක විරුද්ධවාදීන් රට පුරා පතුරුවන පදනම් විරහිත අසත්‍ය කට කතා මෙතැන සිටින කිසිම කාන්තාවක් පිළිගන්න එපා. ගමේ අහල පහළ ඔබ දන්නා හඳුනන කිසිවකුටත් ඒවා පිළිගන්න දෙන්නත් එපා. පක්ෂ පාට ආගම් කුල බේදයකින් තොරව අද අප සියලු දෙනා භුක්ති විඳින නිදහස අපට ලබා දුන් අපේ එඩිතර සේනාධිනායක ජනාධිපති මහින්ද රාජපක්ෂ මහතාගේ ජය විජයග්‍රහණයක් කිරීමට අප සියලු දෙනා අත් වැල් බැඳ ගනිමු.ගම්පහ දිස්ත්‍රික් ශ්‍රී ලංකා නිදහස් පක්ෂ නායක බැසිල් රාජපක්ෂ මහතාගේ බිරිය වූ පුෂ්පා රාජපක්ෂ මහත්මිය නියෝජනය කරමින් ජනාධිපති ලේකම් කාර්යාලයේ චාරුමුඛ රත්නායක මහතාද ශ්‍රීලනිප කාන්තා නීතිඥ සංගමයේ අරුන්දතී ජයකොඩි, සමස්ත ලංකා ශ්‍රී ලංකා නිදහස් පක්ෂ කාන්තා බල මණ්ඩලයේ ලේකම් බස්නාහිර පළාත් සභා මන්ත්‍රීනි අශෝකා ලංකා තිලක, නාගරික මන්ත්‍රීනි චතුරිකා විජේසිංහ මහත්මීහුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001162</link>
    <topic>මෝටර් රථ ප්‍රවාහන ප්‍රාදේශීය කාර්යාලය වැසීමෙන්ජනතාවට බාධා</topic>
    <author>කොටදෙණියාව විශේෂ</author>
    <content>ප්‍රතිසංස්කරණ කටයුතු සඳහා ගම්පහ මෝටර් රථ ප්‍රවාහන කොමසාරිස් කාර්යාලය දින ගණනක් මුළුල්ලේ වසා තිබීමත් වසා ඇති කාලයේ එහි රාජකාරී කිරීමේ වෙනත් ක්‍රමෝපායක් යොදා නොතිබීමත් නිසා බොහෝ පිරිස් මහත් අපහසුවට පත්ව සිටිති.කාර්යාලයට අයත් ලිපි ගොනුපවා වසා දමා ඇති බැවින් රියැදුරු බලපත්‍ර සඳහා අලුතින් අයැදුම්පත් භාර ගැනීම සහ පැරැණි බලපත් වලට අලුත් දින ලබාදීම අත්හිටුවා ඇතැයිද දැන ගන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001163</link>
    <topic>කළුතර දිස්ත්‍රික්කයෙන් වැඩි ඡන්ද ලක්ෂ 3ක් ලබා දෙනවා</topic>
    <author>කළුතර දිස්ත්‍රික් සමූහ දයාරත්න කුමාරසිංහ</author>
    <content>දෙදහස් නවය වසරේ පැවැත් වූ බස්නාහිර පළාත් සභා මැතිවරණයේ දී එක්සත් ජනතා නිදහස් සන්ධානය කළුතර දිස්ත්‍රික්කයෙන් එක්සත් ජාතික පක්ෂය පරදවා වැඩි ඡන්ද දෙලක්ෂ තිස්හය දහසකින් ජයග්‍රහණය කළ බවත්, ලබන 26 වැනිදා පැවැත්වෙන ජනාධිපතිවරණයේදී වැඩි ඡන්ද සංඛ්‍යාව ලක්ෂ තුන දක්වා වර්ධනය කර ජනාධිපති මහින්ද රාජපක්ෂ මහතාට දිස්ත්‍රික්කයෙන් විශිෂ්ට ජයක් ලබාදෙන බවත් කර්මාන්ත සංවර්ධන ඇමැති කළුතර දිස්ත්‍රික් එජනිස නායක කුමාර වෙල්ගම මහතා පැවැසීය.ඇමැතිවරයා මෙසේ පැවැසුවේ හොරණ අම්බංගල ගම්මානයේ පැවැති ජනාධිපතිවරණ ප්‍රචාරක රැස්වීමකට සහභාගි වෙමිනි. හොරණ ප්‍රාදේශීය සභා මන්ත්‍රී නීතිඥ සුරන්ජිත් පේ‍්‍රමතිලක මහතාගේ සංවිධායකත්වයෙන් ඒ මහතාගේ ප්‍රධානත්වයෙන් මේ රැස්වීම පැවැත්විණි.ඇමැතිවරයා එහිදී මෙසේද කීවේය. වසර තිහක් පැවැති යුද්ධය අවසන් කර ත්‍රස්තවාදය සම්පූර්ණයෙන්ම අතුගා දමා, බෙදී තිබූ ශ්‍රී ලංකාව එක්සේසත් කළ ජනපතිට මේ අවස්ථාවේ කළගුණ දැක්වීම අපෙන් සිදුවිය යුතු යුතුකමක් බව කිව යුතුය.යළිත් ත්‍රස්තවාදයට හිස එසවීමට ඉඩ දෙමින් හා ලබාගත් ජයග්‍රහණය පාවාදෙමින් රට ආපස්සට හරවන්නට උත්සාහ ගන්නා දේශීය විදේශීය බලවේග පරාජය කිරීමට මේ තීරණාත්මක මොහොතේ අප ඇපකැප වී ක්‍රියාකළ යුතුයි. 2001 මහ මැතිවරණයේදී ජයග්‍රහණය කළ එ.ජා.ප.ය හොරණ ප්‍රදේශයේ ජනතාවගේ නිවාස කඩමින් සිදුකළ දේ මට තවමත් මතකයි.ප්‍රාදේශීය සභා මන්ත්‍රී නීතිඥ සුරන්ජිත් පේ‍්‍රමතිලක මහතා - ‘ගම නැඟුම’, ‘මඟ නැගුම’ වැඩසටහන යටතේ පසුගිය වසරේ ලක්ෂ හතළිහක මුදල් ප්‍රතිපාදන ලබාගෙන මේ ප්‍රදේශයේ හා අවට ගම්මානවල සියලු මාර්ග කොන්ක්‍රීට් කරන්න අපට හැකිවුණා.මේ ජනතා සේවාවන් කිරීමට අපට හැකිවුණේ ජනාධිපතිතුමා 2005 ජනාධිපතිවරණයෙන් ජයගත් පසු එතුමාගේ ‘මහින්ද චින්තන’ වැඩසටහන යටතේයි.ප්‍රාදේශීය සභා මන්ත්‍රී සනත් රවීන්ද්‍ර ඇළපාත, සුනිල් හඳපාන්ගොඩ මහත්වරු ඇතුළු තවත් කිහිපදෙනෙක්ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001164</link>
    <topic>කළුතර දිසාවේහැඳුනුම්පත් නැති පිරිසටතාවකාලික හැඳුනුම්පත්</topic>
    <author>නාගොඩ විශේෂ</author>
    <content>කළුතර දිස්ත්‍රික්කයේ එක්ලක්ෂ අසූදහසකට හැඳුනුම්පත් නොමැත. පාණදුර 11959 කට, බණ්ඩාරගම 17037 කට, හොරණ 15138 කට, බුලත්සිංහල 12210 කට, මතුගම 13765 කටද මෙසේ හැඳුනුම්පත් නොමැත.එමෙන්ම කළුතර 18512 කට, බේරුවල 16813 කට සහ අගලවත්තේ 12796 කටද මෙසේ හැඳුනුම්පත් නොමැත.එළැඹෙන ජනාධිපතිවරණයට පෙර මේ පිරිසට තාවකාලික හැඳුනුම්පත් ලබාදීමට පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001165</link>
    <topic>වතුර මෝටර් සොරාගෙනවැඩ වරදී</topic>
    <author>හෝමාගම සංචාරක</author>
    <content>එක ළඟ නිවාස තුනකින් රුපියල් හැට දහසකට අධික වටිනාකමින් යුත් වතුර මෝටර් ගලවාගෙන ගිය පුද්ගලයකු අත් අඩංගුවට ගැනීමට හෝමාගම පොලිසියේ අපරාධ විමර්ශන අංශය සමත්වී තිබේ.හෝමාගම පිටිපන දෙල්ගහවත්ත ප්‍රදේශයේ දී අත් අඩංගුවට ගත් සැකකරු අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා සැකකරු රක්ෂිත බන්ධනාගාරගත කිරීමට නියෝග කර ඇත.මෙලෙස බන්ධනාගාරගත කරනු ලැබුවේ පිටිපන දකුණ ප්‍රදේශයේම පදිංචිකරුවෙකි.හෝමාගම පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක වසන්ත අලහකෝන් මහතා ඇතුළු නිලධාරීන් පිරිසක් සැකකරු අත් අඩංගුවට ගෙන අධිකරණය හමුවට ඉදිරිපත් කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001166</link>
    <topic>ජනපතිට සම කළ හැකි කිසිදු නායකයකු තවම බිහිවී නෑ</topic>
    <author>කොළොන්නාව සමූහ – ඒ. සුමනසේන</author>
    <content>මේ රටේ ජීවත්වෙන හැම දෙනකුටම තර්ජනයක්ව පැවැති කොටි ත්‍රස්තවාදය ශ්‍රී ලංකාවෙන් අතුගා දැමූ ජනාධිපති මහින්ද රාජපක්‍ෂ මැතිතුමාට මෙවර ජනාධිපතිවරණයේදී අපේ ජනතාව ඡන්දය දෙන්න පෙළගැසී එන්නේ එම ශ්‍රේෂ්ඨ ක්‍රියාව වෙනුවෙන් තමන්ට දියහැකි උතුම්ම තෑග්ග එය බව වටහා ගෙන යැයි කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක බස්නාහිර පළාත් සභා මන්ත්‍රී ආර්. දුමින්ද සිල්වා මහතා පැවැසීය.ඒ මහතා එසේ කීවේ ජනාධිපති මහින්ද රාජපක්‍ෂ මහතාට මෙවර ජනාධිපතිවරණයේදී සහයෝගය දැක්වීමට ගොතටුව කජුගහවත්ත ශ්‍රී ලංකා නිදහස් පක්ෂ ශාඛාවේ සාමාජික සාමාජිකාවන් හා එම ප්‍රදේශවාසීන් දැනුවත් කිරීම සඳහා පවත්වන ලද රැස්වීමකට සහභාගි වෙමිනි.මන්ත්‍රීවරයා මෙසේද පැවැසීය.තම පියාගේ ගමන් මග ඔස්සේ වයස අවුරුදු 25දී පාර්ලිමේන්තුවට පැමිණ වසර 40ක දේශපාලන පරිණතභාවයකින් යුතුව සිටින මහින්ද රාජපක්‍ෂ ජනාධිපතිතුමාට සම කරන්නට හැකි කිසිදු දේශපාලන නායකයෙකු දැනට මේ රටේ බිහිවී නැහැ.ජනාධිපතිවරු 4 දෙනකුට ඉවර කරගන්නට බැරිව තිබූ යුද්ධය මානුෂීය මෙහෙයුමක ස්වරූපයෙන් මාවිල්ආරුවෙන් ආරම්භ කොට ඉදිරියට ගෙනයද්දී ජාත්‍යන්තර වශයෙන් කොතරම් බලපෑම් ආවත් ඒවාට යට නොවී, මිලිබෑන් වැනි කොටි ඒජන්තවරුන්ට ඔබ ඔබේ රටේ වැඩක් බලාගන්න අපි අපේ රට ගැන බලාගන්නම් යනුවෙන් කියන්නට තරම් ශක්තියක් එදා එතුමාට තිබුණත්, රනිල් වික්‍රමසිංහ වැනි අයෙකු එදා එතැන සිටියා නම් ඒගොල්ලන් අද කතා කරන ප්‍රජාතන්ත්‍රවාදය මේ රටේ ඉතුරුවෙලා පවතීද යන්න කවුරුත් සිහියේ තබාගත යුතු කරුණක්.කොටි ත්‍රස්තවාදය පරාජය කිරීමෙන් ලැබූ ජයග්‍රහණය ගැන මේ කාලයේදී ෆොන්සේකලා මොනවා කීවත්, නාවුක හමුදාව මහ මුහුදිනුත්, ගුවන් හමුදාව ගුවනින් මෙන්ම පොලිසිය හා සිවිල් ආරක්ෂක කමිටු රට පුරාමත් දුන් සහයෝගය මෙන්ම සාමාන්‍ය ජනතාව තමන්ගේ සෑම සැප සම්පතක් පිළිබඳවද නොතකා දුන් සහයෝගය නොවන්නට ෆොන්සේකාගේ නායකත්වයෙන් තිබුණු පාබල හමුදාවට පමණක් එය ඉටු කළ නොහැකිව තිබූ අතර කිසිවිටෙකත් අප එමගින් සිදුවූ සේවය අවතක්සේරුවට පත් කරන්නේ නැහැ.බස්නාහිර පළාත් සභාවේ ආණ්ඩු පක්ෂයේ ප්‍රධාන සංවිධායක රේණුක දුෂ්‍යන්ත පෙරේරා මහතා - දරුවා පාසලට යවපු අම්මා රතිඤ්ඤා කරලක් පත්තු වෙන කොට හොද්ද ලිපේ තියලා පාසලේ ගේට්ටුව ළඟට දුවපු කාලය අවසන් කරපු, ලෝකයේ තිබුණු බලවත්ම ත්‍රස්තවාදය පරාජය කරපු නායකයකුට තමයි අපි ලබන 26දාට නැවත මේ රට බාර දෙන්න ඡන්දය පාවිච්චි කරන්නේ, එය අපේ දුවා දරුවන්ගේ අනාගතය සමෘද්ධිමත් කරන්න දෙන ඡන්දයක් වෙනවා.කොටිකාවත්ත මුල්ලේරියාව ප්‍රාදේශීය සභා මන්ත්‍රී පි‍්‍රන්ස් ගුණසේකර මහතා එල්. ටී. ටී. යේ පරාජය කිරීම විශාල පිරිසකගේ සාමූහික ප්‍රයත්නයක ප්‍රතිඵලයක් මිස කිසිවකුගේ පෞද්ගලික ජයග්‍රහණයක් නොවෙයි. වීදුරු ගෙවල්වලට වෙලා හැංගෙන්න හදන පොන්සේකා දන්නේ නැහැ යුද්ධය කෙරුණේ කොහොමද? ගුවන් යානා නැව් ගත්තේ කොහොමද කියලා ඒකයි එයා කියන්නේ යුද්ධයට අවශ්‍ය බඩු මහින්ද රාජපක්‍ෂ ජනාධිපති තුමාගේ කාලයේ ගෙනාවේ නැහැයි කියලා එයා දන්නේ එයාගේ බෑනා එවාපු පතොරම් ටික ගැන විතරයි.බස්නාහිර පළාත් සභා මන්ත්‍රිනී අසෝකා ලංකාතිලක, කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි, උප සභාපති විපුල නානායක්කාර, දුමින්ද සිල්වා මහතාගේ පෞද්ගලික ලේකම් චම්ලි නෙවිල් කජුගහවත්ත, ශශ්‍රී. ල. නි. ප. ශාඛා සභාපති ඒ. ඇම්. මවුලානා මහත්ම මහත්මීහුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001167</link>
    <topic>මිල්ලකන්ද වත්තටවිකල්ප මාර්ගයක් ලබාදෙන්න</topic>
    <author>බුලත්සිංහල විශේෂ</author>
    <content>දැනට බුලත්සිංහල මිල්ලකන්ද වත්ත පාර සම්බන්ධව ඉදිකර ඇති බුලත්සිංහල නව බස් ඩිපෝව විවෘත වූ වහාම මිල්ලකන්දවත්තට යාම සඳහා ඇති මාර්ගය වැසී යන බැවින් ඊට විකල්ප මාර්ගයක් ලබාදෙන ලෙස බුලත්සිංහල නාගරික පදනම බුලත්සිංහල ප්‍රාදේශීය ලේකම් තුමියගෙන් ඉල්ලා තිබේ.මේ මාර්ගය වැසී යාමත් සමඟම, එම මාර්ගය හා සම්බන්ධ බුලත්සිංහල පානීය ජල යෝජනා ක්‍රමයේ භූගත ජලනල පද්ධතියටද අවහිරතා සිදුවන බැවින්, ජනතාවට ගමන් කිරීම සඳහාත්, භූගත ජලනල පද්ධතිය අලුතින් සකස් කිරීම සඳහාත් දැනට වසාදමා ඇති ඇඟළුම් මධ්‍යස්ථානය අසල පිහිටි ඉඩම් කොමිෂන් සභාවට අයත් ඉඩම හරහා නව මාර්ගය වෙන්කර දෙන ලෙස ප්‍රදේශයේ ජනතාව සහ බුලත්සිංහල නාගරික පදනමේ සභාපති ඩබ්. සුගතපාල මහතා බුලත්සිංහල ප්‍රාදේශීය ලේකම්වරියට හා බුලත්සිංහල ශශ්‍රීලනිප ප්‍රධාන සංවිධායක, අධ්‍යාපන සේවා ඇමැති නිර්මල කොතලාවල මහතාගෙන් ඉල්ලා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001168</link>
    <topic>කළුතර කාණු පද්ධතියපිරිසුදු කිරීමට නියෝග</topic>
    <author>කළුතර දිස්ත්‍රික් සංචාරක</author>
    <content>මාර්ග සංවර්ධන අධිකාරියට අයත් කළුතර නගරයේ ගාලු පාර දෙපස ඇති කාණු පද්ධතිය ක්‍රමවත්ව පිරිසුදු නොකිරීමෙන් කුණු රොඩු හා ජලය එක් රැස්වී ජනතාව අපහසුතාවට පත්ව ඇතැයි නගර වැසියන්, ජාතිය ගොඩනැගීමේ ඛ්ා වතු යටි පහසුකම් සංවර්ධන ඇමැති රෝහිත අබේගුණවර්ධන මහතාට පැමිණිලිකර ඇත.ඇමැතිවරයා මේ පිළිබඳව කළ සොයා බැලීමේදී අනාවරණය වී ඇත්තේ එම කාණු පද්ධතිය පිරිසුදු කිරීම සඳහා ප්‍රමාණවත් සේවක සංඛ්‍යාවක් මාර්ග සංවර්ධන අධිකාරියට නොමැති බවයි.ඒ අනුව නගර සභා සේවකයන් ලබාදී මාර්ග සංවර්ධන අධිකාරිය සමඟ එක්ව මේ කාණු පද්ධතිය පිරිසුදු කිරීමට පියවර ගන්නැයි කළුතර ප්‍රාදේශීය ලේකම් සිරිසෝම ලොකුවිතාන මහතා කළුතර නගරාධිපති එම්. එස්. එම්. මුබාරක් මහතාට දන්වා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r1001169</link>
    <topic>ගම්පහ ජනතාවටඅඩු මිලට සහල්</topic>
    <author>නිට්ටඹුව සමූහ</author>
    <content>ගම්පහ දිස්ත්‍රික්කයේ ප්‍රදේශ කිහිපයක සමුපකාර සමිතිවල ප්‍රමාණවත් සහල් තොග නොමැතිවීමේ ගැටලුවට විකල්ප විසඳුමක් වශයෙන් ගම්පහ දිස්ත්‍රික්කයේ ජනතාවට අඩු මිළ ගණන් යටතේ සහල් කිලෝ ග්‍රෑම් ලක්‍ෂයක් බෙදා හැරීමට වෙළෙඳ හා පාරිභෝගික කටයුතු අමාත්‍යංශය කටයුතු යොදා ඇත.ඒ අනුව ගම්පහ දිසා විවිධ සේවා සමුපකාර සමිතියකට මෙට්‍රික් ටොන් 100 බැගින් ලබාදෙන මේ සහල් තොග ජනවාරි 08 දින සිට සමුපකාර සමිති සඳහා ලබා දීමට සලස්වා ඇති හෙයින් පාරිභෝගික ජනතාවට මෙම අඩු මිළ සහල් මිලදී ගැනීමට හැකි බව ගම්පහ දිස්ත්‍රික් ලේකම් පී. ඒ. අබේසේකර මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=r10011610</link>
    <topic>වසර 7ක් උසාවි නොගියබිරියට-දුවට ශරීර ඇප</topic>
    <author>පාණදුර සමූහ කපිල සෝමරත්න</author>
    <content>අපරාධ නඩුවක සාක්කිකාරියක් වූ මවකට සහ ඇගේ දියණියටද පාණදුර පළාත්බද මහාධිකරණ විනිසුරු මාලනි ගුණරත්න මහත්මිය රුපියල් පන්ලක්ෂය බැගින් ශරීර ඇප නියම කර මුදා හැරියාය.මෙසේ ඇප නියම කර මුදා හැරීයේ හෙට්ටිපොළ පදිංචි ජයලත් ආරච්චිගේ නන්දාවතී සහ ඇගේ දියණිය වූ විජේසූරිය ආරච්චිගේ දොන් කාංචනා නමැති දෙදෙනාට ය. මේ දෙදෙනා ලිංගික අපයෝජන නඩුවක සාක්කිකාරියන්ය. ඔවුන් දෙදෙනා අවුරුදු හතක්ම අධිකරණ නඩු විභාගය මඟහැර සිටි අය වෙති. මොරටු මෝදර පොලිස් ස්ථානාධිපති අනිල් මාස්කෝරාළ මහතා ඔවුන්ව අධිකරණයට ඉදිරිපත් කෙළේය.නඩුවේ විත්තිකරු වූයේ මොරටු මෝදර ඩබ්ලිව්. ඒ. ඩී. ජයසිරි නැමැත්තාය. ඔහු අධිචෝදනා ලබා සිටියේ ඔහුගේ දුවනිය වර්ෂ 2002 එක් දිනක කෙලෙසීම ගැනය.නඩුව මහාධිකරණය හමුවේ විභාගයට ගත්තද මෙම සාක්කිකාරියන් නොමැති නිසා නඩු විභාගය අවුරුදු හතක්ම කල්දමා ඇත. විත්තිකරු රක්ෂිත බන්ධනාගාර ගත වී සිටී. මෙම නඩු විභාගයේදී සාක්කි දුන්නොත් බිරිය සහ දියණිය මරා දමන බවට විත්තිකරු තර්ජනය කර ඇත. මේ පිළිබඳව පාණදුර පොලීසියට වර්ෂ 2003 දී මව පැමිණිල්ලක් ඉදිරිපත් කර ඇත.නඩු විභාගයට සහභාගී නොවීම නිසා සාක්කිකාරියනට එරෙහිව වරෙන්තු නිකුත් කෙරිණි. ඔවුන්ව අත්අඩංගුවට ගෙන අධිකරණයට ඉදිරිපත් කිරීම මොරටු මෝදර පොලීසියට පැවරිණි.මොරටුවේ මිත්‍රයකු මාර්ගයෙන් මෙම දෙදෙනා ජීවත් වී සිටින ස්ථානය සොයාගත් මොරටු මෝදර පොලිස් ස්ථානාධිපති අනිල් මාස්කෝරාළ මහතා ඔවුන්ට මොරටු මෝදර පොලීසියට පැමිණෙන්නට යැයි දන්වා සිටියේය.මෙම සාක්කිකාරියන් දෙදෙනා අතදරුවකුද සමඟ පසුගියදා මොරටු මෝදර පොලීසියට පැමිණියහ. ඔවුන්ගේ ප්‍රකාශ සටහන් කරගත් පොලිස් ස්ථානාධිපතිවරයා ඔවුන් දෙදෙනා පසුගිය 11 වැනිදා පාණදුර පළාත්් බද මහාධිකරණ විනිසුරුවරිය හමුවට ඉදිරිපත් කෙළේය.කරුණු සානුකම්පිතව සලකා බැලූ විනිසුරුවරිය මෙම සාක්කිකාරියන් දෙදෙනාට රුපියල් පන්ලක්ෂය බැගින් ශරීර ඇප නියම කර මුදා හැරියාය. ඊළඟ නඩු දිනයේදී අධිකරණය හමුවේ පෙනී සිටීමට විනිසුරුවරිය ඔවුනට නියෝග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001161</link>
    <topic>නාවික හමුදාව-ආදි මැසිනොද්අවසන් පාපන්දු ගැටුම අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නාවික හමුදාව හා ආදි මැසිනොද් ක්‍රීඩා සමාජය අතර තෙවැනි කොටසේ අවසන් පාපන්දු තරගය අද කොළඹ සී.ආර්. පිටියේදී පැවැත්වේ.සූරයන්ට රුපියල් ලක්ෂයක් පිරිනමන මේ පාපන්දු අවසන් ගැටුමේ පරාජිත කණ්ඩායමට රුපියල් පනස් දහසක් හිමිවේ. ශ්‍රී ලංකා පාපන්දු සම්මේලනය මේ තරගාවලිය සංවිධානය කළේය.ශ්‍රී ලංකා නාවික හමුදාව වෙතින් ලේක්සයිඩ් පිල ගෝල් 5 - 0 කින්, ජොලිබෝයිස් පිල ගෝල් 3-0කින්, සෙරන්ඩිබ් පිල, ගෝල් 5–1 කින්, මාවනැල්ල පිල ගෝල් 1–0 කින්, විම්ලේඩන් පිල ගෝල් 7 -0 කින්, නැඟෙනහිර තරුණ පිල ගෝල් 6-0 කින් හා නිව් ස්ටාර් පිල ගෝල් 2–0 කින් පරාජය විය.ආදි මැසිනොද් කණ්ඩායම දර්ගා නගර ක්‍රීඩා සමාජය සමග පැවැති තරගය ජය පරාජයෙන් තොරව නිමා කළ අතර බඩෝවිට පිල ගෝල් 4- 3කින්, ප්‍රිමියර් පිල ගෝල් 1-0කින්, යුනයිටඩ් පිල ගෝල් 3-1 කින් නිව්ස්ටාර් පිල ගෝල් 2-0කින්, මිඩ්ල් එක්ස් පිල ගෝල් 3–2 කින් හා නැගෙනහිර තරුණ පිල ගෝල් 6-2කින් පරාජයට පත් කිරීමට ආදි මැසිනොද් පිල සමත් විය.තෙවැනි පෙළ පාපන්දු අවසන් සටනට පිවිසි නාවික හමුදාව හා ආදි මැසිනොද් පිල ලබන වසරේ දෙවැනි පෙළ දක්වා උසස් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001162</link>
    <topic>ශ්‍රී ලංකාව - සිම්බාබ්වේ තරගය හෙට</topic>
    <author>ෆවුස් මොහොමඩ්</author>
    <content>අවුරුදු 19 න් පහළ අයි.සී.සී. ලෝක කුසලාන ක්‍රිකට් තරග මාලාවේ ශ්‍රී ලංකා පිල සහභාගි වන පළමු තරගය හෙට (17) සිම්බාබ්වේ සමඟ නවසීලන්තයේ ලින්කෝන් පිටියේදී පැවැත්වීමට නියමිතය.සාන්ත පීතර විදුහලේ චතුර පීරිස්ගේ නායකත්වයෙන් යුතු ශ්‍රී ලංකා පිලේ උපනායකත්වය දරන්නේ කොළඹ රාජකීය විදුහලේ කිත්රුවන් විතානගේ ය.කණ්ඩායම් 16 ක් තරග වදින මේ තරගමාලාවේ කාණ්ඩ 4 ක් යටතේ තරග පැවැත්වෙන අතර ශ්‍රී ලංකාව 'සී' කාණ්ඩයට ඇතුළත්ව සිටියි.නවසීලන්තය, සිම්බාබ්වේ සහ කැනඩාව එම කාණ්ඩයට ඇතුළත් සෙසු රටවල්ය.හොංකොං පිල සමඟ පැවැති පුහුණු තරගයෙන් පසුව ශ්‍රී ලංකා පිලේ පිට දඟ පන්දු යනවන්නා වූ මහනුවර ත්‍රිත්ව විදුහලෙ රුෂාන් ජලීල්ගේ පන්දු යැවීමේ ඉරියව් සැක සහිත බවට තරග විනිසුරුවන් ජගත් ක්‍රිකට් කවුන්සිලයට පැමිණිලි කළ අතර ඒ පිළිබඳව දින 21 ක් ඇතුළත වාර්තාවක් ඉදිරිපත් කරන ලෙස ජගත් ක්‍රිකට් කවුන්සිලය ශ්‍රී ලංකා ක්‍රිකට් ආයතනයට දන්වා තිබේ.ජලීල්ට එම වාර්තාව ඉදිරිපත් කරනතුරු පන්දු යැවීමේ අවස්ථාව හිමිවුවත් ඔහුගේ පන්දු යැවීම නීති විරෝධී බවට නම් කිරීමට තරග විනිසුරුවන්ට අවස්ථාව ලැබේ.එම නිසා හෙට තරගයට ජලීල්ගේ සහභාගිත්වය අවිනිශ්චිත තත්ත්වයක පවතී.ශ්‍රී ලංකාව සහභාගි වන දෙවැනි තරගය අනිද්දා (18) කැනඩාව සමඟ ලින්කෝන් පිටියේද, තෙවැනි තරගය 20දා නවසීලන්තය සමඟ ක්‍රයිස්චර්ච් හි දී පැවැත්වීමට නියමිතය.වසර දෙකකට වරක් පවත්වනු ලබන අයි.සී.සී. 19 න් පහළ ලෝක කුසලාන තරගමාලාවේ පසුගිය තරගමාලාවේ (2008) සූරයන් වූයේ ඉන්දීය කණ්ඩායමය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001163</link>
    <topic>කෑගල්ලේ පද්මිණී රන් පදක්කම් 4ක් හිමිකර ගනී</topic>
    <author>කෑගල්ල සමූහ සමග මහනුවර දකුණ විශේෂ ආර්. එච්. රත්නායක</author>
    <content>සමස්ත ලංකා මාස්ටර්ස් ක්‍රීඩා සංගමය සිව්වැනි වරටත් පැවැත්වූ තුන්දින මලල ක්‍රීඩා තරගයේ දී මීටර් 400, 800, 1500 සහ මීටර් 3000 තරග ඉසව්වලට ඉදිරිපත් වූ එච්. පද්මිණී ප්‍රථම ස්ථාන දිනා රන් පදක්කම් 4ක් හිමිකර ගැනීමට සමත් වූවා පමණක් නොව වසරේ ක්‍රීඩා සූරතාවද ඇයට හිමි වූවාය.කෑගලු ප්‍රසිද්ධ ක්‍රීඩාංගනයේ පැවැති මේ තුන්දින මහා තරගාවලිය සඳහා, යාපනය, වවුනියාව, මඩකලපුව, මහනුවර, කුරුණෑගල, රත්නපුරය, කොළඹ, ගම්පහ, අනුරාධපුර, ගාල්ල හා කෑගල්ල යන දිස්ත්‍රික්කවලින් ක්‍රීඩක ක්‍රීඩිකාවන් 600 ක් පමණ සහභාගි වූහ.කෑගලු දිස්ත්‍රික් මාස්ටර්ස් ක්‍රීඩා සංගමය නියෝජනය කරමින් මේ තරගාවලියට මුහුණ දුන් පද්මිණි මීටර් 1500 ඉසව්වෙන් ජයග්‍රහණය කිරීම නව වාර්තාවක් පිහිටුවීමකි. තමන්ගේ පැරණි වාර්තාවන් සියල්ල බිඳ දැමීමට මෙදා තරගයේ ජයග්‍රහණ සමඟ පද්මිණි සමත් වූවාය.මේ වසරේ මුල් භාගයේ දී තායිලන්තයේ පැවැති ආසියානු මාස්ටර්ස් මලල ක්‍රීඩා තරඟයට ද රටවල් 14 ක් සමඟ තරග වැදුණු මේ ක්‍රීඩිකාව රන් පදක්කම් 1ක්, රිදී පදක්කම් 2 ක් සහ ලෝකඩ පදක්කම් 1 ක් ලබාගැනීමට සමත් වූවාය.මීට පෙරදී ද පද්මිණී ඉන්දියාවේ බැංගලෝර් නගරයේ පවත්වන ලද ආසියානු මාස්ටර්ස් මලල ක්‍රීඩා තරගයට ශශ්‍රී ලංකාව නියෝජනය කරමින් රන් පදක්කමක් සහ රිදී පදක්කම් දෙකක් දිනාගෙන ඇත.කෑගලු දිස්ත්‍රික් මාස්ටර්ස් ක්‍රීඩා සංගමයේ ක්‍රීඩා නායිකාව ලෙස වසර ගණනාවක්ම කටයුතු කළ එච්. පද්මිණි, මේ වන විට කෑගලු දිස්ත්‍රික්කයේ දක්‍ෂතම ක්‍රීඩිකාව ලෙස ඔප්පු කර ඇත.කෑගලු බාලිකා විද්‍යාලයේත්, පිටියේගෙදර විද්‍යාලයේත් ආදි ශිෂ්‍යාවක වූ ඇය, එවකට කෑගලු දිස්ත්‍රික් මලල ක්‍රීඩා තරගවලටත්, සමස්ත ලංකා පාසල් මලල ක්‍රීඩා තරගවලටත් සහභාගී වී තරඟ ඉසව් 3 න්ම ජයග්‍රහණය කර රන් පදක්කම් දිනා සිටින්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001164</link>
    <topic>තරගමාලාවේ පළමු ශතකයපකිස්තානයේ බාබර් අසාම්ගෙන්</topic>
    <author>ෆවුස් මොහොමඩ්</author>
    <content>19 න් පහළ ලෝක කුසලාන තරගමාලාවේ ආරම්භක දිනය වූ ඊයේ පැවැති තරගවලදී ජය වාර්තා කිරීමට ඉන්දියාව, කැනඩාව, දකුණු අපි‍්‍රකාව සහ පකිස්තානය සමත් විය.ඇෆ්ගනිස්ථානය – ඉන්දියාව ඉන්දියාවට කඩුලු 8ක ජයක්ඇෆ්ගනිස්ථානය 118 (ඕවර 49.2) – නූර් අල් හක් 61 (උනද්කාට් 17/2, ෂර්මා 18/2)ඉන්දියාව 122/2 (ඕවර 25.2) – මන්දීප් සිං නොදැවී 51කැනඩාව - සිම්බාබ්වේ කැනඩාවටලකුණු 10ක ජයක්කැනඩාව - 201/7 (ඕවර 50) – උස්මාන් ලිම්බාඩා 90 (වොලර් 29/2)සිම්බාබ්වේ – 191 (ඕවර 49/4) – ඩීන් මඩාවිච්සා 75, ඇන්ඩෲ ලින්ඩ්සේ 40 (මහමූද් 31/3, පතන් 44/2)අයර්ලන්ත – දකුණු අපි‍්‍රකාව දකුණු අපි‍්‍රකාවටකඩුලු 5ක ජයක්අයර්ලන්තය 216/6 (ඕවර 50) - බෙන් ඕක්ලන්ඩ් 66, ලී නෙල්සන් 55 (වෙනර්ස් 42/2)දකුණු අපි‍්‍රකාව 220/5 (ඕවර 43.4) - ස්ටීවන් ස්මිත් නොදැවී 67, ඩොමිනික් හෙන්ඩ්‍රිකස් 47 (තොම්සන් 29/2, ස්ටර්ලිං 42/2)පකිස්තානය - කොදෙව් පිල පකිස්තානයට ලකුණු 40ක ජයක්පකිස්තානය 297/7 (ඕවර 50) - බාබර් අසාම් 129, අසීම් ගුමාන් 49 (වොරිකන් 63/3, හොල්ඩර් 50/2)කොදෙව් පිල 257 (ඕවර 46.5) - ක්‍රෙග් බ්‍රාත්වේට් 92, ට්‍රෙවෝන් ගි‍්‍රෆිත් 84 (ෂෙහ්සාඩ් 43/3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001165</link>
    <topic>වේල්ස් කුමර විදුහලටපළමු ඉනිමේ ජයක්</topic>
    <author/>
    <content>වේල්ස් කුමර හා රිච්මන්ඩ් විදුහල් කණ්ඩායම් අතර මේජර් ඒ. පී. එම්. පීරිස් අනුස්මරණ කුසලානය සඳහා පැවැති ක්‍රිකට් තරගයේදී වේල්ස් කුමර විදුහල පළමු ඉනිමේ ජයක් වාර්තා කෙළේය.වේල්ස් කුමර විදුහල් පිල වෙනුවෙන් මුල් පෙළ පිතිකරු තිසරු ද මෙල් ලකුණු 76 ක් රැස්කෙළේය.රිච්මන්ඩ් පළමු ඉනිම 124 - ඉරෝෂ් සමරසූරිය 40, දනංජය ද සිල්වා, 24, බුද්ධික ද අල්විස් 16 / 4, මල්ෂාන් මෙන්ඩිස් 18 / 2, තරිඳු ඩිල්ෂාන් 26 / 2දෙවැනි ඉනිම කඩුලු 3 ට 94 - පබසර වඩුගේ 41, මහේෂ් සඳරුවන් නොදැවී 25වේල්ස් කුමර පළමු ඉනිම 187 - තිසරු ද මෙල් 76, ෂෙහාන් ජයසූරිය 33, නුවන්ත පීරිස් නොදැවී 46, දිලීප පි‍්‍රයදර්ශන 53 / 4, සුපුන් දිසානායක 28 / 2</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001166</link>
    <topic>මාතර ශාරිපුත්‍ර විදුහලට විශිෂ්ට ජයක්</topic>
    <author/>
    <content>මාතර සංචාරක සිරි වාව්වගේශශ්‍රී ලංකා පාසල් ක්‍රිකට් සංගමය මෙහෙයවූ වයස අවුරුදු 13 න් පහළ ක්‍රිකට් තරගයකදී මාතර පඹුරණ ශාරිපුත්‍ර විද්‍යාලය විසින් මාතර සාන්ත තෝමස් පිල ලකුණු 16 ට දවාලමින් විශිෂ්ට ජයක් අත්කර ගත්තේ ය. මේ තරගය පැවැත්වුයේ වැලිගම අරපා විද්‍යාලයීය ක්‍රීඩාංගනයේ දීය.ලකුණු 125 ක ජයක්ලැබූ සාරිපුත්‍ර කණ්ඩායම පන්දුවාර 44 කදී ලකුණු 141 ක් රැස්කර ගන්නා ලද්දේ කඩුලු 7 ක් දැවීයාමෙන් පසුවය. සාන්ත තෝමස් පිල පන්දුවාර 15.4 කදී සියල්ල දැවී ලකුණු 16 ක් රැස්කළ අතර ඉන් ලකුණු 8 ක් ම අතිරේක ලකුණු විය.ශාරිපුත්‍ර කණ්ඩායමේ ක්‍රීඩක මධුසංක පුෂ්පකුමාර හයේ පහර පහක් සමග ලකුණු 54 ක් රැස්කර ගත් අතර එරන්ද මධුසංක රැස්කරන ලද ලකුණු සංඛ්‍යාව 30 කි. පන්දු යැවීමේදී විශිෂ්ට දස්කම් දක්වමින් ශාරිපුත්‍ර විදුහලේ එල්. එච්. සිසිර ලකුණු 3 ට කඩුළු 4 ක් දවා ගත්තේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001167</link>
    <topic>අයි.පී.එල්. තරගමාලාවටමෙදා ෆ්ලින්ටොෆ් නෑ</topic>
    <author>ලංඩනය (ඒ. එෆ්. පී.)</author>
    <content>ඉන්දීය ප්‍රිමියර් ලීග් තරගමාලාව සඳහා තරගවදින චෙන්නායි සුපර් කිංග්ස් පිලට වසර දෙකක තරග ගිවිසුමකට බැඳී සිටින එංගලන්ත තුන් ඉරියව් ක්‍රීඩක ඇන්ඩෲ ෆ්ලින්ටොෆ් හට ඔහුගේ දණහිසේ සිදු කිරීමට නියමිත දෙවැනි සැත්කම හේතුවෙන් මේ වසරේ තරගවාරය අහිමිවන බැව් වාර්තා වේ.කෙසේ වුවත් ෆ්ලින්ටොප් තම ප්‍රාන්ත පිල වන ලැන්කෂයර් කණ්ඩායම නියෝජනය කරමින් මේ වසරේ එංගලන්ත ප්‍රාන්ත තරග සඳහා සහභාගි වීමට නියමිතය.පසුගිය වසරේ ඕස්ට්‍රේලියාව සමඟ පැවැති අලු බඳුන ටෙස්ට් තරගමාලාවෙන් පසුව ටෙස්ට් ක්‍රීඩාවෙන් සමුගත් ෆ්ලින්ටොෆ් එක්දින තරග සඳහා සහභාගි වීමේ අපේක්ෂාවෙන් සිටියි.දිගු කාලයක් ක්‍රීඩාවෙන් ඈත්වී සිටීම වේදනාකාරී අත්දැකීමක් බව ෆ්ලින්ටොෆ් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=s1001168</link>
    <topic>බංග්ලාදේශ තුන්කොන් ක්‍රිකට් තරගමාලාව ජයගත් ශ්‍රී ලංකා පිල...</topic>
    <author>ඡායාරූපය - කුමාරසිරි ප්‍රසාද් ගුවන්තොටුපළ වාර්තාකරු</author>
    <content>බංග්ලාදේශ තුන්කොන් ක්‍රිකට් තරගමාලාව ජයගත් ශ්‍රී ලංකා පිල ඊයේ පෙරළා දිවයිනට පැමිණි මොහොත කටුනායක ජාත්‍යන්තර ගුවන්තොටුපළේදී කැමරාවට හසුවූ අන්දම.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001162</link>
    <topic/>
    <author>ඒ.එල්.එස්. අබේවික්‍රම ජාතික අධ්‍යාපන ආයතනය මහරගම</author>
    <content>ශ්‍රී ලාංකිකයින් වන අප අද මුහුණපා සිටින්නේ ඉතා තීරණාත්මක අවධියකටයි. ඒ මේ රටේ මීළඟ පාලකයා ලෙස ආඥාදායක මිලිටරි පාලකයකු තෝරාගන්නවාද? නැතිනම් රටට මහත් සේ ආදරය කරන කෘතහස්ත දේශපාලන නායකයකු තෝරා ගන්නවාද? යන්න යි. පාකිස්තානය, මියන්මාරය වැනි රටවල් ගත් විට ඒවායේ හමුදා පාලකයින් බලයට පත්වීම නිසා සිදු වී ඇති දේ අදට ද ඉතා පැහැදිලි ව දැක ගත හැකි ව තිබේ.එමෙන් ම දේශපාලන දැනුමක් නැති පුද්ගලයකුට රටක් පාලනය කිරීමට දීමෙන් වන්නේ එක් පැත්තක හානියක් පමණි. නමුත් හමුදාවක් තුළ දැඩි පාලනයක් පවත්වාගෙන ගිය පුද්ගලයකුට රටක් භාර දුන්නොත් සිදුවන්නේ රටේ සියලු දෙනාට ම එවැනි ආඥාදායකත්වයකට පත් වීමට සිදුවීම යි.ශ්‍රී ලංකා ආණ්ඩුක්‍රම ව්‍යවස්ථාවෙන් විධායක ජනාධිපතිවරයකුට දී තිබෙන බලතල දෙස බලන විට ආඥාදායක මිලිටරි පාලකයකුට රට පාලනය කිරීමට ලැබුණහොත් සිදුවන්නේ ඒකාන්ත වශයෙන් ම රටේ ප්‍රජාතන්ත්‍රවාදය විනාශ වී යාම යි.රටක් සංවර්ධනය කිරීමේ දී හෝ පාලනය කිරීමේ දී ඒ සඳහා වෛරය ආයුධයක් කර ගැනීමෙන් හෝ ඕනෑම දෙයකට විරුද්ධ වන පිරිසක් එක්කර ගැනීමෙන් එය කළ නොහැක. මේ රටේ පසුගිය කාල සීමාව තුළ පැවති ඉතාමත් තීරණාත්මක කරුණ වූයේ රට ත්‍රස්තවාදීන්ගෙන් බේරාගැනීම යි. එහි දී ආණ්ඩුවත් සමඟ එකට සිටි සියල්ලෝ ම අදටත් ආණ්ඩුව සමඟ සිටී.එහෙත් මානුෂීය මෙහෙයුම් කර ගෙන යාමේ දී ආණ්ඩුව විවේචනය කළ මානුෂීය මෙහෙයුමට බාධා කරමින් ලෝකය පුරා ම ගොස් ශශ්‍රී ලංකාව මානව හිමිකම් කඩන බවට, දෙමළ ජාතිකයන් සංහාරය කරන බවට රටට විරුද්ධ ව කතා කළ පිරිස් අද, එවකට සිටි හමුදාපතිවරයා තමන්ගේ අපේක්‍ෂකයා ලෙස ජනාධිපතිවරණයට ඉදිරිපත් කර තිබේ. අපේක්‍ෂකයා කවුරුන් වුවත් එය ප්‍රශ්නයක් නොවේ. ප්‍රශ්නය වන්නේ ඔවුන් කරන්නට යන්නේ කුමක් ද යන්න යි.දෙමළ ජාතික සන්ධානයේ ආර්. සම්බන්ධන් නිර්පාක්ෂික ජනාධිපති අපේක්‍ෂකයා ඇතුළු පොදු විපක්‍ෂය සමඟ එකඟතාවකට පැමිණ තිබේ. එමඟින් නැවතත් උතුරු නැඟෙනහිර ඒකාබද්ධ කිරීමට, උතුරේ අධි ආරක්‍ෂිත කලාප ඉවත් කිරීමට, උතුරු නැඟෙනහිර හමුදා සේනාංක අඩු කිරීමට සහ තවත් කොන්දේසි ගණනාවකට ජනරාල්වරයා එකඟ කර ගත් බවට ප්‍රකාශ පළ වී තිබේ. මේ කියන්නේ කුමක් ද? නැවතත් ජනවාරි 27 වෙනිදාට ඊළාම් රාජ්‍යයක් ලබා දීමට යන බව නොවේ ද?කුමක් කරන්නටත් අපට අපේ අනාගත දූ පුතුන්ට නිදහස් නිවහල් රටක් තිබිය යුතු ය. දැන් දැන් ජනාධිපතිවරණ වේදිකාවේ ඇසෙන කතාවලින් රටේ අනාගතයට ඇතිවිය හැකි භයානක අවදානම් තත්ත්වය ද අප තේරුම් ගත යුතු ය. ජනාධිපතිවරණයට තරග වැදී සිටින ෆොන්සේකා කිහිප විටක් ම ජනවාරි 27 වෙනිදා ඔහු දිනුවොත් රට කටු ගොඩක් හා කුණු ගොඩක් බවට පත් කර කටු ලෙවකන්නට සලස්වන බවක් ද ප්‍රකාශ කර තිබේ. මෙය ද සිතා බැලිය යුතු අති භයානක ප්‍රකාශයකි.වසර තිහක් තිස්සේ පැවති ත්‍රස්තවාදයක් වසර හතරකටත් අඩු කෙටි කාලයකින් නිමාකිරීමට වත්මන් ජනපතිතුමන් ඇතුළු ආණ්ඩුවට හැකි විය. එම කාලය තුළ රටේ සංවර්ධනයක් ඇති නොවූ බව ද අද විපක්‍ෂ වේදිකාවේ ප්‍රබලතම මාතෘකාවක් වී තිබේ. එහෙත් සත්‍ය කුමක් ද? හරි විධියට නම් මානුෂීය මෙහෙයුම පැවතීම නිසා කිසිදු සංවර්ධන කාර්යයක් නොකර සිටීමට ආණ්ඩුවට හැකියාව තිබුණි.එහෙත් ජනපතිතුමන් යුද්ධයට මුවා වී කිසිදු සංවර්ධන කාර්යයක් අඩපණ නොකළ අතර, අලුතින් සංවර්ධන කාර්යයන් රාශියක් අරඹනු ලැබිණි. ලක්‍ෂ ගණනක් තරුණ තරුණියන්ට රැකියා දුන් අතර, මග නැඟුම, ගම නැඟුම, නැඟෙනහිර නවෝදය වැනි වැඩසටහන් ඔස්සේ නගරයට මෙන්ම හද්දා පිටිසර ගම්වලට ද සංවර්ධනය ගෙන ගියේ ය. ගුවන් පාලම්, අධිවේගී මාර්ග, වරායන්, ගුවන් තොටුපළ ඉදිකිරීමට ද කටයුතු කරමින් රටට නවෝදය ඇතිකළේය. මේ එකකවත් ප්‍රතිඵල ලැබීමට තාමත් ඉක්මන් වැඩි ය.රටට ආදරය කරන බුද්ධිමත් ජනතාවක් හැටියට මේ තීරණාත්මක අවස්ථාවේ අපේ වටිනා ඡන්දය පාවිච්චි කිරීමේ දී අලුතින් අපට අත්හදා බලන්නට දෙයක් ඉතිරි වී නැත. මහින්ද රාජපක්‍ෂ මැතිඳුන් නැවතත් ජනපති නොකළහොත් සිදුවන්නේ දුෂ්ට බලවේග කොටින්ට නැවතත් ඊළමක් ලබා දීමට කටයුතු කිරීම යි.නිදහස් කර ගත් මේ සුන්දර දිවයින ආසියානු කලාපයේ මෙන් ම ලෝකයේ ම ඉදිරියෙන් සිටින රටක් ලෙස සංවර්ධනය කරා ගෙන යාමට වත්මන් ජනපතිතුමන්ට අවශ්‍ය ශක්තිය හා කාලය ලබාදිය යුතුය. මහින්ද චින්තනය ඉදිරි දැක්මේ දක්වා ඇති පරිදි ඉදිරි සංවර්ධන වැඩකටයුතු වේගවත් ව කරගෙන යාම සඳහා අවශ්‍ය බලය නැවතත් ලබාදීම කෙළෙහි ගුණ දන්නා අප සැමගේ යුතුකම යි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001163</link>
    <topic>ජනනායකයන් මරා දමාආඥාදායකයන් වූ ජනරාල්වරු</topic>
    <author>ගුණසේන විතාන</author>
    <content>සාමාන්‍යයෙන් යුද හමුදා ජනරාල්වරයකු යුද පිටියේ සිට හෝ බැරැක්කයේ සිට හෝ දේශපාලනයට පිවිසෙන්නේ හමුදා කුමන්ත්‍රණයකිනි. එසේත් නැතහොත් කුමන්ත්‍රණකාරී පසුබිමකිනි. ඔහු එය ස්වකීය ධන ලෝභයට හෝ බල ලෝභයටත් වඩා කිසියම් බලවේගයක් නැතහොත් කිසියම් පන්තියක් වෙනුවෙන් ඉටු කිරීමට පෙළඹෙයි. එම අරමුණ ඇතිව ඔහු ස්වකීය පන්තියට හානිදායක වූ පුද්ගලයකු හෝ බලයක් මර්දනය කර එසේත් නැතහොත් එම පුද්ගලයා සිය ග්‍රහණයට හෝ සිරභාරයට ගෙන ස්වකීය කුමන්ත්‍රණ ක්‍රියාවලිය සාර්ථක කර ගනියි.ලොව හමුදා කුමන්ත්‍රණ මගින් රාජ්‍ය බලය උදුරා ගැනීම 1917 රුසියානු විප්ලවයට විකල්ප වශයෙන් බොහෝ රටවල සිදු විය. එසේ බලයට පත්වූ තැනැත්තා ඒකාධිපතියකු එසේත් නැතහොත් ආඥාදායකයකු බවට පත්වී රට තුළ විප්ලවවාදී ප්‍රවණතා හට ගැනීම වැළැක්වීමට අවශ්‍ය මර්දන ක්‍රියාවන්හි යෙදෙයි. දහනව වන සියවස පුරා ආසියාව, අප්‍රිකාව හා ලතින් අමෙරිකා ආදී යටත් විජිත පුරා ජාතික විමුක්ති ව්‍යාපාරය ප්‍රබල බහුජන රැල්ලක් මෙන් හමා යන්නට වූයේය.මෙම යටත් විජිත විරෝධී ජන රැල්ල මර්දනය කිරීමේ විකල්පයක් වශයෙන් හමුදා කුමන්ත්‍රණ ඇවිල යමින් එමගින් ජනරාල්වරු පාලන බලය තම අතට ගත්හ. මේ සම්බන්ධ ඉතාමත් ප්‍රබල නිදර්ශනය 1936 දී ස්පාඤ්ඤයෙන් ලොවට අවධාරණ විය. එරට ප්‍රගතිශීලී සමාජවාදී කොටස් ප්‍රතිගාමී ආණ්ඩුව ප්‍රජාතන්ත්‍රවාදී ක්‍රියා මගින් පෙරළා දමා ප්‍රගතිශීලී ආණ්ඩුවක් පිහිටුවා ගත්හ.එහෙත් මෙකී ප්‍රගතිශීලී ආණ්ඩුවට වැඩිකලක් රට පාලනය කිරීමට ඉඩ නොදෙමින් යුරෝපීය ප්‍රතිගාමී කොටස් ස්පාඤ්ඤයේ යුද හමුදාවේ ජනරාල්වරයකු වූ ප්රැන්කෝ ලවා ඉතා කෲර ලෙස ස්පාඤ්ඤයේ ප්‍රගතිශීලී ආණ්ඩුව පෙරළා දමා රාජ්‍ය බලය උදුරා ගත්හ. එයට විරුද්ධව නැඟී සිටි දේශපාලන පක්ෂත් වෙනත් සමාජ සංවිධානත් ක්‍රියා විරහිත කරමින් දස දහස් සංඛ්‍යාත මිනිස් ඝාතනයකින් සිය බලය රැක ගැනීමට ජනරාල් ප්රැන්කෝ සමත් විය.ඔහු තමන්ට විරුද්ධ වූ දේශපාලඥයන් පමණක් නොව ලේඛකයන් කලාකරුවන් බුද්ධිමතුන් ආදී විශාල පිරිසක් ද අති ම්ලේච්ඡ ලෙස මරා දැමුවේය. ජනරාල් ප්රැන්කෝ එරට ජනාදරය දිනූ මහ කවියා වූ අන්තෝනියෝ මවාඩෝ වැනි කවීන් ද මරා දැමුවේය.මෙම ස්පාඤ්ඤ අත්දැකීමෙන් පසු අධිරාජ්‍යවාදීහු සමාජවාදී නව නිදහස් රටවල් පෙරලා දැමීමට ඇති ප්‍රබල විකල්පය හමුදා කුමන්ත්‍රණ මෙහෙවීම බව පසක් කර ගත්හ. මේ පියවර ඉදිරියට ගෙන යන ලෙස අමෙරිකානු ජනාධිපති රූස්වෙල්ට් එලිපිට ප්‍රකාශ කිරීමට තරම් එදා සැහැසි විය.මේ අරමුණ ඇතිව අධිරාජ්‍යවාදී නව විජිතවාදි කොටස් නිදහස ලැබූ යටත් විජිතවල හමුදා දිනා ගැනීමේ විවිධ ව්‍යාපාර ගෙන ගියහ. බටහිර ධනවාදී රටවල බුද්ධි අංශ නව නිදහස් රටවල හමුදා ප්‍රධානීන් දිනා ගැනීමේ විවිධ ව්‍යාපෘති පවත්වා ගෙන ගියහ.එහිදී ප්‍රදර්ශනය වූ අපූරු ආදර්ශය වූයේ කොමියුනිස්ට් පක්ෂයේ මධ්‍යම කාරක සභාව තම සාමාජිකයන්ගේ බහුතරයේ තීරණ සේ පිළිගෙන එයට අවනතව 1947 මහ මැතිවරණයේදී ධනපති එක්සත් ජාතික පක්ෂයට විරුද්ධව සටන් කරමින් නිවැරදි මගට ප්‍රවිෂ්ඨ වීමයි. ජනතා විමුක්ති පෙරමුණේ සාමාජිකයන් අතරින් බොහෝ පිරිසක් දැනටම මෙම වැඩපිළිවෙළට විරුද්ධ බව පෙනෙයි.1947 දී ලංකා කොමියුනිස්ට් පක්ෂයේ විප්ලවවාදී බුද්ධිමත් සාමාන්‍ය සාමාජිකත්වය කළාක් මෙන් ජනතා විමුක්ති පෙරමුණේ සාමාජිකයන්ටත් විශේෂ සම්මේලනයක් ඉල්ලා උද්ඝෝෂණය කළ නොහැකිද ? එය මධ්‍යගත ප්‍රජාතන්ත්‍රවාදය පිළිගත් විප්ලවාදී පක්ෂයක් නම් සාමාජිකයන්ගේ බහුතරයට හිස නැමීමට ජනතා විමුක්ති පෙරමුණ නායකත්වයට හැකි විය යුතුය.එසේ නොකළහොත් මෙම ජනාධිපතිවරණයෙන් පසු ජනතා විමුක්ති පෙරමුණේ පිරිසක් ධනපති එක්සත් ජාතික පක්ෂය වෙතද තවත් පිරිසක් වෙනත් විකල්පයක් සොයා ද පක්ෂයෙන් ඉවත් යනවා නියතය. නායකත්වයේ වැරැදි තීරණ නිසා එම පක්ෂය අලි කුණට යටවී මියැදීමේ ඛේදවාචකයෙන් මුදවා ගැනීම ජනතා විමුක්ති පෙරමුණේ අතලොස්සක් වන මාක්ස්වාදීන්ගේ වගකීම විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001164</link>
    <topic>අපේ පරම සදාචාරාත්මක යුතුකම ජනපතිතුමා දිනවීමයි</topic>
    <author>ශ්‍යාමා සමරසිංහ</author>
    <content>2005 වර්ෂය වන විට මේ රටේ ශ්‍රී ලාංකේය අනන්‍යතාවය බරපතල ලෙස පළුදු වෙලයි තිබුණේ. ශ්‍රී ලාංකීය ආර්ථික ක්‍රමය, දේශීය සංස්කෘතිය හා අනෙකුත් කර්මාන්තමය අංශයන් බරපතළ විදිහට ජාත්‍යන්තර බලවේගවලට දැඩි ලෙස ලක් වෙලයි තිබුණේ. 2002 කාල පරිච්ඡේදය වන විට ශ්‍රී ලාංකීය සංස්කෘතික පදනම කොතරම් කඩා වැටුණා ද කිවහොත් අවලං බටහිර සංස්කෘති වැළඳ ගෙන තිබූ බව අප සිනමාව තුළින් දුටුවා.ඒවායේ සංකර තත්ත්වයන් කලා මාධ්‍යයට (සිනමාවට) එකතු වුණා. ඒ වකවානුව තුළ අසභ්‍ය සිනමා නිර්මාණ රැසක් බරපතළ ලෙස පැතිරිලා තිබුණා. මේ කඩා වැටී තිබූ අපේ සංස්කෘතික හා අපේ කම, ආර්ථිකය පීඩාකාරී යුද්ධයෙන් ගොඩ ඒමට සුදුසුම නායකයා ලෙස ජනාධිපති රාජපක්‍ෂ මහතා සුදුසු යැයි ජනතාව ඉල්ලා සිටියා. ඒ වගේම ඔහු තිරසාර පොරොන්දුවක් දුන්නා.මේ සියල්ල ප්‍රකෘති තත්ත්වයට පත් කරන්න කටයුතු කරන බව එහිදී පවසා සිටියා. ඒ වගේම බලයට පත් වී වසර 4ක් වැනි සුළු කාලයක් තුළ පුළුවන් උපරිම විදිහට ඒවා ඉටු කළා. අද පවුලේ සියලු දෙනාටම එකට හිඳගෙන නැරැඹිය හැකි සිනමා කර්මාන්තයක් තියෙනවා. අවලං, බටහිර ගැති අසංවර සිනමාව ප්‍රතික්ෂේප කරලා. සිනමා කර්මාන්තයට හා කලාව වෙනුවෙන් විශාල ආයෝජනයක් කර ඇති බව අපට පෙනෙනවා.සිනමාව වෙනුවෙන් සිනමා ගම්මානයක් ඉදි වෙමින් තිබෙනවා මෝමෑන්ඩ්ස් පිටියේ ප්‍රසංග කලා රඟහලක් ඉඳිවෙනවා. ඒ වගේම චීනය සමඟ සිනමාව සම්බන්ධයෙන් ගිවිසුමක් ඇති කරගෙන තිබෙනවා. මේ ආකාරයට කලාකරුවන් වශයෙන් අපට දැනෙන ලෙසට කලාවට විශාල සේවයක් සිදු කරලා තිබෙනවා. ඒ වගේම රටේ නොයෙක් අංශයන් වල මේ කෙටි කාලීන කාල පරිච්ඡේදය තුළ දියුණුවක් තිබෙනවා.එමඟින් මෙරටේ කලාවට, සංස්කෘතියට පමණක් නොවෙයි ආර්ථික නිෂ්පාදනවලටත් හොඳ ඍජු බලපෑමක් වෙලා තිබෙනවා. මෙවැනි වාතාවරණයක් ගොඩනැඟීමට ප්‍රථමව මෙරට වසා පැතිරුණු යුද්ධය ඍජු නායකත්වයකින් දැඩි එඩිතරකමකින් යුතුව නිමා කළා. යුද්ධයක් පවතින රටක කිසිදු සංවර්ධන කාර්යයක්, සංස්කෘතික රැකවරණයක්, පෝෂණයක් ලබා දීමට හැකියාවක් නෑ.එම නිසා ප්‍රථමව කළ යුත්තේ යුද්ධය නිමා කිරීමයි. එය හොඳින් වටහා ගත් මහින්ද රාජපක්‍ෂ ජනාධිපතිතුමා තම ධූරය පවතින කෙටි කාලයේ දීම යුද්ධය අවසන් කළා. එය රටට ලොකු ආඩම්බරයක්. රටේ අනාගතය වෙනුවෙන් යහපත් දර්ශනයක් ඉන් උදා වුණා. යුද්ධය නිසා බොහෝ බැට කෑ ශ්‍රී ලාංකීය ජනතාව මෙය විශාල අස්වැසිල්ලක් වුණා.එකම ධජයක් යටතේ ඒකීය ශ්‍රී ලංකාවක් ගොඩ නැගුවා. මේ කාරණයම ඇති අපිට නැවත වරක් එතුමාව ජනාධිපති ධූරය භාර ගැනීමට අපට ඉල්ලුම් කරන්නට. එහිදී ඔහු දිනු රටේ නිදහස ආරක්‍ෂා කරාවි.ශ්‍රී ලාංකේය කෙළෙහි ගුණ දන්නා ජාතියක් ලෙසට අපේ පරම සදාචාරාත්මක යුතුකම තමයි එතුමාට නැවත වරක් ජනාධිපති වීමට ආරාධනා කරන එක. එතුමා නැවත වරක් මෙරටේ ජනාධිපති වුවහොත් ශ්‍රී ලංකාවේ අනාගතය පැහැදිලියි. ඒ වගේම නිවැරැදි දේශපාලන චරිතයත් එතුමා පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001165</link>
    <topic>මුදල් අල්මාරියක් ප්‍රතික්ෂේප කළ පියා</topic>
    <author>දෙනගම සිරිවර්ධන</author>
    <content>එදා හැන්දෑවේ විශ්වවිද්‍යාලයෙන් පිටතට යන්නට සැරසෙන විට ම මහින්දට අපූරු පුවතක් අසන්නට ලැබිණ. එය පියා ගේ ජීවිතයේ අති උදාර අවස්ථාවක් විය.එදා අලුයම ඩී. ඒ. රාජපක්‍ෂ නියෝජ්‍ය කථානායකතුමාට මහා ධන කුවේරයකු ගෙන් පණිවිඩයක් ලැබිණ. හොරණ එක්තරා ස්ථානයක දී වහාම හමුවන්නැයි එයින් කියැවිණ. ඩී. ඒ. සිය පැරණි මෝටර් රියෙන් හොරණට ගියේ ය. අවස්ථා කීපයක දී මුදලින් ආධාර කළ හිතවතකු වූ ඒ ධන කුවේරයා කිසියම් විපතකට වැටී ඇද්ද යන සිතිවිල්ල ඩී. ඒ. තුළ තිබිණ. ඔහු වහා ම ගියේ ඒ නිසා ය.ධන කුවේරයා ඔහු පිළිගෙන ඒ මහ මැදුර තුළට ඔහු කැඳවාගෙන ගියේ ය.එක් කුටියකට ගිය ධන කුවේරයා අල්මාරියක් ඇරියේ ය.රුපියල් සීයේ මිටි එහි පුරවා තිබිණ.“ඔබට ඕනැ තරමක් ගන්න” ධන කුවේරයා කීය.ඩී. ඒ. ගේ ඇස් විශාල විය.“ඇයි? මොකක් නිසා ද?”“මා දන්නවා ඩී. ඒ. දැන් ඉන්නේ ඉතාමත් අමාරු තත්ත්වයක. තමාට තිබුණු ඉඩම් උකසට සින්න වුණාලු නේද? ගේ බේරගත්තෙත් අමාරුවෙන්ලු. මං ඔක්කොම දේවල් දන්නවනෙ. මට පේනව ඩී. ඒ. හුඟක් අමාරුවෙන් ණයවෙලා ජීවත්වන කෙනෙක්. අර ආපු කාරෙක දැක්කම පේනවා තියෙන අමාරුකම. ඒක මන්ත්‍රී කෙනෙකුට හොඳ වාහනයක් ද? මේ අල්මාරියෙන් ඕන තරම් සල්ලි ගන්න. ණය තුරුස් බේරාගන්න. අලුත් කාරෙකකුත් ගන්න.”“ඇයි මට මෙච්චර සල්ලි දෙන්න යන්නෙ?”ධන කුවේරයා සිනාසුණේ ය.“මම කියන්නම්. පොඩි දේකට. අත උස්සන එක විතරයි තියෙන්නෙ. මේ පාර රාජාසන කතා ඡන්දෙදි යූ. ඇන්.පී යත් එක්ක එකතුවෙලා ඒකට ඡන්දෙ දීලා ආණ්ඩුව පරාජය කරන්න ඕන. බොහෝම සුළු දෙයක් කරන්න තියෙන්නෙ. දන්නවද ආණ්ඩුවෙ හුඟ දෙනෙක් මේ වැඩේට කැමතියි. ඒ ගොල්ලන්ට මෙහෙම අල්මාරි පුරවල සල්ලි දුන්නෙ නැහැ. රුපියල් පනස්දාහ ගානෙ තමයි දුන්නෙ. අපි ඩී. ඒ. ගෙ වටිනාකම දන්න නිසා තමයි සල්ලි අල්මාරියක් ම දෙන්නෙ.”“මට එපා”ඩී. ඒ. වහාම කුටියෙන් එළියට ආවේ ය. මිදුලට බැස්සේ ය. ධන කුවේරයා ඔහු ලුහුබැන්දේ ය. ඩී. ඒ. රියට නැගුණේ ය.“මගේ අගහිඟකම් එහෙමම තිබුණාවෙ. රාජපක්ෂල සල්ලිවලට ගන්න හිතුවට වැඩක් නැහැ.”ඔහු රිය ළඟට ආ ධන කුවේරයාට කීවේ ය.මේ පුවත ඇසූ සැණින් මහින්දට සිය පියා දැකීමට අවශ්‍ය විය.ගෙදර සියලු අගහිඟකම් ණය බර කපා හැරීමට පියාට ලැබුණු කදිම අවස්ථාවකි එය. එහෙත් සිය ප්‍රතිපත්තිය, හොඳ නම ඔහු මුදලට පාවා දුන්නේ නැත. මගේ පියා ගේ ශුද්ධ වූ අධ්‍යාත්මය ලොවට හොඳින් ප්‍රකට වූ අවස්්ථාවක් මේ.චමල් අයියාට පියා එවූ අර ලියුම මහින්දට සිහිවිය.“පුතේ අපි හම්බකරලා ඇත්තෙ යහපත් නම පමණයි. ඒ නම රැකෙන ලෙස පුතා වැඩ කරනවා ඇති කියා මා හිතනවා.”පුතාට අවවාද කරන තාත්තා එය සිය ජීවිතය තුළින් ද පෙන්වා දුන්නා.පියා හමුවී මහින්ද ඔහු ගේ පාමුල වැටී වැන්දේ ය.“පුතේ, ඒ වෙලාවෙ මට අපේ අගහිඟකම් මතක් වුණා. මම වහාම මගේ හිත පාලනය කළා. හොඳ නම රැකගෙන අගහිඟකම් මැද වුණත් ජීවත්වීම හොඳයි. මා මගේ හිත ජයගත්තා.අදමින් ජීවත්වනවා විතරටදැහැමින් මියයනු සොඳමයි දනහටලෝවැඩ සඟරාවේ කවි දෙපදය මතකයිනෙ. අන්න එහෙම අපි ජීවත් වෙමු.”1964 රාජාසන කතා විවාදයෙන් පසු ඡන්ද විමසීම පවත්වන අවස්ථාවේ ආණ්ඩු පක්ෂයේ මන්ත්‍රීවරුන් 14 දෙනෙක් විපක්ෂයට ගියහ. ආණ්ඩු පක්ෂයට විරුද්ධව ඡන්දය දුන්හ. ධන කුවේරයාට අවශ්‍ය දේ සිදුවිය. ආණ්ඩුව පැරදිණ. පාර්ලිමේන්තුව විසුරුවා හැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001166</link>
    <topic/>
    <author>මහාචාර්ය රංජිත් ප්‍රේමලාල් ද සිල්වා අධ්‍යක්‍ෂ හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය</author>
    <content>‘අපි වවමු - රට නඟමු’ වැනි ජාතික වැඩපිළිවෙළ ඔස්සේ දේශීය ආහාර නිෂ්පාදනය කෙතරම් දිරි ගැන්වූව ද ‘කන්නට හාල් වත් රටේ නැතැ’යි’ කියමින් පාර්ශ්වයන් විසින් හදිසියේ ම චෝදනා නැඟුණේ ඉතිහාසයේ වාර්තාගත වැඩි ම සහල් නිෂ්පාදනය වූ මෙට්‍රික් ටොන් 3,875,249 ක් 2008 වර්ෂයෙන් වාර්තා වී තිබියදී ය. රජය මෙන් ම කෘෂිකර්ම සංවර්ධන හා ගොවිජන සේවා අමාත්‍යාංශ වැඩපිළිවෙළ උපහාසයෙන් යුතු ව ඉවත දැමූ ඔවුහු ‘සහල් හිඟය’ දේශපාලන කරළිය වෙත ද ගෙන ආහ. වෙළෙඳ පොළේ සහල් මිල තවදුරටත් ඉහළ ගියේ සිද්ධියට සාක්ෂි සපයමිනි. වී මෝල් හිමියන්ට හා තොග වෙළෙඳුන්ට ද චෝදනා නැඟුණේ සහල් සඟවා ගනිති’යි යන කාරණය පදනම් කර ගනිමිනි.‘සහල් හිඟය’ පිළිබඳ අර්බුදය සමාජය තුළ කලබැගෑනියක් ඇති කරද්දී, හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය සිදු කළ විමර්ශනයේ දී හෙළි වූයේ වෙනත් කතාවකි. එනම් අර්බුදයේ ආරම්භය නිර්මාණය කළ කෘතිම එකක් බව යි. පසුව එය වෙළෙඳ පොළ චක්‍රීය ප්‍රවාහය කඩා බිඳ දමා අර්බුදයක් දක්වා ගමන් කොට ඇති බව යි. ඒ අනුව මේ පිළිබඳ සත්‍ය තොරතුරු පාරිභෝගිකයා වෙත දන්වා සිටීම අප ආයතනය සතු ප්‍රමුඛ කාර්යයක් බව ද සඳහන් කළ යුතු ය.යලේ නියඟයසහල් අර්බුදයේ ආරම්භය නිර්මාණය වන්නේ 2009 යල කන්නයේ වියළි කලාපය පසුබිම් කරගෙන ය. එහි දී වියළි කලාපයට බලපෑ නියං තත්ත්වය හේතු කොට ගෙන සහල් නිෂ්පාදනය අඩු විය. මේ අනුව වියළි කලාපයේ වී වගාව සිදු කෙරෙන අනුරාධපුරයෙන් 63 % කින් ද, පොලොන්නරුවෙන් 35 % කින් ද, අම්පාරෙන් 24 % කින් ද සහල් නිෂ්පාදනය පහළ යන ලදී.එහි ප්‍රතිඵලය වූයේ 2008 යල කන්නයේ මෙට්‍රික් ටොන් 1,750,330 ක් වූ සහල් නිෂ්පාදනය 2009 යල කන්නයේ මෙට්‍රික් ටොන් 1,253,116 ක් එනම් 28.4 % කින් පහළ යාම යි. මෙය ශ්‍රී ලංකාවට පමණක් නොව සමස්ත ලෝකයට ම බලපෑ තත්ත්වයක් බව අප වටහා ගත යුතු අතර ඉන්දියාවේ පවා සමස්ත කෘෂි නිෂ්පාදනයන් 3 % කින් පහළ බසින බවට පුරෝකථනයක් ලබා දී ඇත.සාමාන්‍යයෙන් අලෙවි කළ හැකි සමස්ත සහල් අතිරික්තය 65 % ක් වුව ද වියළි කලාපීය වී නිෂ්පාදනය කරන ප්‍රදේශ වල අලෙවි කළ හැකි සහල් අතිරික්තය 80 % කි. නමුත් මෙවර යල කන්නයේ වී අස්වැන්න අඩු වීම හේතුවෙන් වියළි කලාපයේ තුන් වේලට ම සහල් පරිභෝජනය කරන ගොවීන් තම අවශ්‍යතාව සඳහා සහල් ගෘහාශ්‍රිත ව තබා ගෙන ඉතිරිය පමණක් වෙළෙඳ පොළට නිකුත් කරනු ලැබිණ.ඒ අනුව ප්‍රාදේශීය ව සහල් හිඟයක් ඇති වූ අතර ඒ පිළිබඳ විවිධ කට කථා ඇති විය. එහි කෙළවර මාධ්‍ය මගින් ද සිද්ධිය දැඩි ලෙස ප්‍රචාරය කළ අතර සහල් හිඟයක් පිළිබඳ අනවශ්‍ය බියක් ඇති කර ගත් සමස්ත පාරිභෝගිකයන් විසින් වැඩිපුර සහල් ඉල්ලුම් කෙරිණි.නමුදු ඉල්ලුමට සරිලන සැපයුමක් සිදු නො වීමත් සමඟ එය සමාජයේ දැඩි කථා බහට ලක් විය. ආරම්භයේ දී මෙලෙස පාරිභෝගික ඉල්ලුම වැඩි වීම හේතුවෙන් සහල් හිඟයක් වාර්තා නොවූ තෙත් කලාපයේ ද පසුව සහල් හිඟයක් මතු වී පෙනෙන්නට විය.සැපයුම අඩුවීමගොවීන් වෙළෙඳුන් හා ආනයනකරුවෝ මහ අස්වැන්න ජනවාරි අග සිට පෙබරවාරි මුල තෙක් ප්‍රමාද වන බව තේරුම් ගත් බැවින් සහල් තොග වෙළෙඳ පොළට නිකුත් කිරීම අඩු කළහ. සාමාන්‍යයෙන් පහළ නිෂ්පාදනයක් මධ්‍යයේ වුව ද යල අස්වැන්නෙන් ලබා ගන්නා සහල් තොග වසර අවසානය තෙක් ප්‍රමාණවත් වීමට හැකියාව තිබිය දී හිඟය පිළිබඳ බියෙන් පාරිභෝගිකයන් විසින් සහල් තොග වැඩිපුර ඉල්ලුම් කරනු ලැබීම නිසා ඉල්ලුම ඉහළ යාමෙන් සහ සැපයුම සීමාකාරී වීමෙන් හිඟයක් ඇති විය.සාමාන්‍යයෙන් මෙරට වාර්ෂික ඒක පුද්ගල ධාන්‍ය පරිභෝජනය කිලෝ ග්‍රෑම් 150 ක් වන අතර එය ප්‍රධාන වශයෙන් ම තිරිඟු පිටි සහ සහල් මත පදනම් විය. ඒ තුළ පසුගිය වසර තුන තුළ තිරිඟු පිටි පරිභෝජනය කිලෝ ග්‍රෑම් 42 – 35 දක්වා අඩු වෙද්දී සහල් පරිභෝජනය කිලෝ ග්‍රෑම් 108 – 115 දක්වා වැඩි වී ඇතැයි ද වාර්තා වී තිබේ. සහල් මිල සාමාන්‍ය වෙද්දී අඩු ආදායම්ලාභීන්ගේ ආදායම වැඩි වීමට සමගාමීව සහල් ඉල්ලුම වැඩි වීම නිසා පරිභෝජනය ඉහළ යාම ද වක්‍රාකාරව සහල් හිඟයට යම් බලපෑමක් කරන්නට ඇතැයි සඳහන් කළ හැකි ය.උතුරු පළාතේ ගොවීන් විසින් නිෂ්පාදනය කරන ලද සහල් තොග සිවිල් යුද ගැටුම්වල අවසාන භාගයේ දී විනාශ වී යෑම ද සහල් හිඟය සඳහා දැනෙන බලපෑමක් සිදු කළ බව නම් සත්‍යයකි. එම හිදැස පිරවීම ද සිදු කළ යුත්තේ පවත්නා නිෂ්පාදන තොග වලින් ම පමණක් වීම ද ගැටලුවට තවත් හේ්තුවක් බව පැහැදිලි ය.මෙරට සහලින් ස්වයංපෝෂිත කිරීමේ දර්ශනය 0.96 කි. මෙම ගණනයේ දී වාර්ෂික ඒක පුද්ගල සහල් පරිභෝජනය කිලෝ ග්‍රෑම් 115 ක් යැයි සලකන ලදී. පසුගිය වසරේ තිරිඟු පරිභෝජනය අඩු වී ඇති බව පැහැදිලිව පෙනෙන බැවින් හා වෙළෙඳ පොළේ තාවකාලික සහල් හිඟයක් ඇති වූ බැවින් මෙට්‍රි්ක් ටොන් 180,000 ක සහල් කඩිනමින් ආනයනය කළ යුතු යැයි අප විසින් නිර්දේශ කෙරිණි.නමුත් දෙසැම්බර් මාසයේ සමස්ත ආසියාවේ ම සහල් නිෂ්පාදනය අඩු වූ බැවින් ලෝක සහල් මිල ඉහළ ගිය අතර ආනයන බදු අඩු කළ ද පෞද්ගලික අංශය සහල් ආනයනය සඳහා උනන්දුවක් නො දැක්වීම සහල් හිඟය සඳහා තවත් බලපෑමක් එල්ල කරන ලදී.එසේ වුව ද රජය මෙම ගැටලුවෙන් මිදී පැන දුවන්නට උත්සාහ කළේ නැත. රජයේ මැදිහත්වීමෙන් දැනටමත් පකිස්ථානයෙන් මියන්මාරයෙන් හා වියට්නාමයෙන් සහල් තොග ඇණවුම් කර ඇත. ඉන් යම් ප්‍රමාණයක් දැනටමත් වෙළෙඳ පොළ වෙත ලැබී ඇත.මෙම සහල් ගුණාත්මක මෙන් ම ලාබදායි වන බව ද නිරීක්ෂණය කළ හැකි වේ. එසේ ම පාරිභෝගිකයන්ට සහනයක් හා තාවකාලික විසඳුම් වශයෙන් ආණ්ඩුව විසින් තිරිඟු පිටි මිල අඩු කිරීමට කටයුතු කර ඇත. නමුදු සෞඛ්‍ය හා පෝෂණ තත්ත්වයන් මත සලකා තිරිඟු පිටි මිල අඩු කිරීම දීර්ඝකාලීන නො වන එකක් බව සිහි තබා ගත යුතු ය.සාධනීය පියවර රැසක්මේ අනුව හදිසියේ පැන නැගුණු සහල් හිඟය සඳහා රජය විසින් සාධනීය පියවර රැසක් ගෙන ඇති බව පැසසිය යුතු ය. එසේ ම මහ කන්නයේ සහල් අස්වැන්න ජනවාරි මැද සිට වෙළෙඳ පොළට ලැබෙන බැවින් ඉදිරියේ් දී සහල් හිඟය මග හැරෙන බව පැහැදිලිව ම ප්‍රකාශ කළ හැකි ය.කාලගුණික විපර්යාසයන් හමුවේ කෘෂිකර්මාන්තයේ අඩු වැඩි වීම් මුළු මහත් ලෝකයටම පොදු සාමාන්‍ය තත්ත්වයකි. එම සාමාන්‍ය තත්ත්වය අසාමාන්‍ය වී චක්‍රිය ප්‍රවාහයන්ට බාධා ඇති වන්නේ බාහිරින් එල්ල වන බලපෑම නිසා ය. යල අස්වැන්නේ තොග වසර අවසානය තෙක් ප්‍රමාණවත් ව තිබිය දී චක්‍රීය ප්‍රවාහයට බාධා ඇති වූයේ අධික පාරිභෝගික ඉල්ලුම නිසා ය. අධික ඉල්ලුම ජනිත වූයේ සමාජය තුළ හා මාධ්‍ය මගින් පැතිර ගිය බිය වැද්දීම් නිසා ය. ඒ ප්‍රධාන හේතුව හැරුණු කොට මහ කන්නයේ වගාව ප්‍රමාද වීම සහල් පරිභෝජනය වැඩි වීම උතුරේ සහල් තොග විනාශය පෞද්ගලික අංශය සහල් ආනයනයට මැළි වීම යනා දී හේතූන් ද සහල් හිඟය වර්ධනය කරන ලදී.දූෂමාන කට කතා වලට කළ හැකි දේ බොහෝ ය. ජීවිතයත්, සමාජයත්, රටත් විනාශ කිරීමේ බලය එය සතු ය. උසිගැන්වීම් හරහා නිසොල්මනේ ඉන්නැ’යි අපි නො කියමු. නමුදු විමසා විචාරා සිහි බුද්ධියෙන් කටයුතු කරන්නේ නම් සියලු පාර්ශ්වයන් කැළැඹී ගැටලු පැන නො නඟිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001167</link>
    <topic/>
    <author>මානෙල් පුෂ්ප කුමාරි</author>
    <content>අන්නාසි පිටි මකුණු මැලවීමේ වෛරස් රෝගය අන්නාසි වගාවට අහිතකර බලපෑම් රැසක් ඇති කරන රෝගයකි. රෝගය වැළදුණු අන්නාසි ගස්වල පත්‍ර පළමුව තද රතුපාට වී පසුව රෝස පාටට හැරෙයි. පත්‍ර අගිස්ස වියළෙන අතර , දාරය දිගේ පත්‍රය පැත්තට හැකිලේ. කල්යත්ම මෙම මැලවීම නිසා දරුණු රෝග ලක්ෂණ පෙන්වූවත් එවැනි පඳුරු නොමැරී පවතී. මෙම වෛරස් රෝගය නිසා මුල් පද්ධතිය ද දුර්වල වේ. මෙම රෝග ලක්ෂණ වර්ෂා කාලයත් සමඟ යටපත් වුවද වියළි කාලගුණික තත්ත්ව සමඟ නැවත දරුණු රෝග ලක්ෂණ පෙන්නුම් කරයි.මීට අමතරව පත්‍ර , රෝස සහ කහ පැහැ ගැන්වීම සහ පත්‍ර අගිස්ස වියළීම නයිට්‍රජන් සහ පොස්පරස් මූල ද්‍රව්‍ය ඌනතාව නිසාද පෙන්නුම් කළ හැකිය. අන්නාසි ගස් මැලවීම ගසේ පාදස්ථිය හා මුල් කුණුවීම හා කුඩා ජීවීන් මගින් මුල් පද්ධතිය විනාශ වීම නිසාද සිදුවිය හැකිය.අන්නාසි මැලවීමේ රෝග ලක්ෂණ ඇති සහ නිරෝගී පෙනුම ඇති පඳුරුවලින් ලබාගත් සාම්පල පරීක්ෂාවට ලක්කළ විට වෛරක් රෝගකාරක වර්ග තුනක් ඇති බව සොයා ගෙන ඇත. මෙම එක් රෝග කාරකයක් බැසිලාකාර හෙවත් දඬු ආකාර වෛරසයක් වන අතර , අනෙක් වර්ග දෙක දිගටි කෙඳි ආකාර වෛරස වේ.පිටිමකුණු මැලවීමේ වෛරස් රෝග කාරකය සහ රෝග ලක්ෂණ අතර සම්බන්ධතාව පැහැදිළි නැත. එයට හේතුව , නිරෝගී පෙනුම ඇති අන්නාසි පඳුරුවලින් ගත් සාම්පල පරීක්ෂාවෙන්ද රෝග කාරක වෛරසය ඇති බව සොයා ගෙන තිබීමය. කෙඳි ආකාර වෛරස් රෝග වර්ග දෙකෙන් එක් වර්ගයක් මගින් දරුණු රෝග ලක්ෂණ ඇති කරන බව වෙනත් රටවලින් වාර්තා වී ඇත.මෙයට අමතරව රෝගීතාව , වගාවේ සිටින පිටිමකුණු ගහනය , පිටි මකුණන් අන්නාසි වගාවේ රැඳී සිටින කාලය , වගාවේ සිටින පිටිමකුණන් ඔබ මොබ ගෙන යනු ලබන කුහුඹුවන් ගහණය යන කරුණු මත රඳා පවතී.අන්නාසි වගා කරන බොහෝ ප්‍රදේශවල මෙම පිටිමකුණන් දැක ගත හැකිය. පිටිමකුණන් වියළි කාලගුණික තත්ත්වය යටතේ ඉතා ක්‍රියාශීලී වන අතර ඔවුන් වගාවේ මුල් , කඳ , පත්‍ර , මල් සහ ගෙඩිවලටද හානි පමුණුවයි.පිටිමකුණා සිය මුඛ උපාංග භාවිතයෙන් ගස්වල යුෂ උරා බොයි. මෙලෙස විශාල කෘමීන් සංඛ්‍යාවක් යුෂ උරා බොනවිට අන්නාසි පඳුරුවලට යම් බලපෑමක් ඇතිවේ. තවද මෙම පිටි මකුණන් මඟින් රෝග කාරක වෛරස නිරෝගී අන්නාසි පඳුරුවලට ද බෝවෙන නිසා වගාවේ පිටිමකුණු පාලනය විශේෂයෙන් වැදගත් වේ.යම් වගාවක වෛරස් රෝග ඇති විට පිටිමකුණු පාලනය නිසි ලෙස නොකෙරෙන්නේ නම් අස්වනු හානියද වැඩිය. පිටිමකුණන්ගේ බහිශ්‍රාවීය ද්‍රව්‍ය සමඟ සීනි ද පිටවන නිසා කුහුඹුවන් ද ඔවුන් ආශ්‍රිතව ජීවත් වේ. පිටිමකුණන් වගාවේ විවිධ ස්ථාන කරා රැගෙන යන්නේ මෙම කුහුඹුවන් විසිනි.රෝග පාලනය සඳහා වහාම ස්ථාපනය කරන අවස්ථාවේ සිටම මෙම ක්‍රියාමාර්ග අනුගමනය කළ යුතුයි. පැරැණි අන්නාසි වගා අසළ නව අන්නාසි වගාවන් ස්ථාපනය නොකළ යුතුය. නව වගාවකට අන්නාසි මොරෙයියන් තෝරන විට අවුරුදු 4ක් 5ක් පැරැණි වගාවන්වලින් මොරෙයියන් ලබා රෝග ලක්ෂණ නොපෙන්වන පඳුරුවලින් පමණක් මොරෙයියන් ලබා ගත යුතුය.අන්නාසි මොරෙයියන් සිටුවීමට පෙර මොරෙයියන්ගේ පහළින් ඇති ශල්ක පත්‍ර 3 - 4 ක් පමණ ඉවත් කරන්න. ඉන්පසු මෙම මොරෙයියන් ප්‍රථමයෙන් සුදුසු කෘමිනාශක ද්‍රාවණයක ගිල්වා තබන්න. මේ සඳහා ප්‍රොෆෙනොපොස් 500 ග්‍රෑම් / ලී. සාන්ද්‍ර තෛලෝදයෙන් හෝ ප්‍රෝතියෝපොස් 500 ග්‍රෑම් / ලී. සාන්ද්‍ර තෛලෝදයෙන් මිලි ලීටර් 30ක් වතුර ලීටර් 10ක හෝ ඇසිටැම්ප්‍රිඩ් 20% ජලයේ දිය කළ හැකි කුඩු ග්‍රෑම් 10ක් වතුර ලීටර 10ක දියකර සාදා ගත් මිශ්‍රණයේ විනාඩි 05 ක් පමණ ගිල්වා තබන්න.දිනකට පසුව මෙම මොරෙයියන් නැවතත් දිලීර නාශක ද්‍රාවණයක ගිල්විය යුතුය. මේ සඳහා මැන්කොසෙබ් 64% හා මෙටැලැක්සිල් 8% තෙත් කළ හැකි කුªඩු (රිඩොමිල්) ග්‍රෑම් 200ක් ජලය ලීටර් 100ක මිශ්‍රකර සාදාගත් දියරයෙහි විනාඩි 05 ක් පමණ ගිල්වා තබන්න.සිටුවීමට පෙර කෘමිනාශක හා දිලීර නාශක යන දෙවර්ගයෙහිම පැළ ගිල්වා ගැනීම ඉතා වැදගත් කටයුත්තක් ලෙස සලකන්න. කිසිම අවස්ථාවකදී කෘමිනාශක හා දිලීර නාශක කලවම් කර භාවිත නොකළ යුතුයි.මෙලෙස පූර්ව ප්‍රතිකර්ම කරගත් පැළ වල පත්‍ර පහළට සිටින සේ දින 2 - 3 සෙවණ සහිත ස්ථානයක අසුරා තබා සිටුවීමට යොදා ගන්න.ඉහතින් සඳහන් කළේ , පූර්ව ප්‍රතිකර්ම අවස්ථා පිළිබඳය.වගාවේ අන්නාසි මැලවීම ඉතා දරුණු ලෙස පෙන්වන පඳුරු තිබේ නම් , එවැනි රෝගී පඳුරු අවට පඳුරු කීපයක් ද සමඟ උගුල්ලා විනාශ කරන්න. වගාව තුළ හොඳින් වල් පැළ පාලනය කර වගාව පිරිසිදුව තබා ගන්න.තවද නිසි පරිදි පොහොර යෙදීම සහ වියළි කාලගුණික තත්ත්වල දී වගාවේ තෙතමනය ආරක්ෂා කිරීමද ඉතා වැදගත්ය. මේවා පශ්චාත් ප්‍රතිකර්ම අවස්ථාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>16</day>
    </date>
    <link>http://www.dinamina.lk/2010/01/16/_art.asp?fn=f1001168</link>
    <topic/>
    <author>ජෙනට් ජයසිංහ නිට්ටඹුව සමූහ</author>
    <content>ගෙවීගිය දශක තුනක පමණ කාල පරාසය තුළ නිල්ල පිරුණ දේශයක පිවිතුරු පරිසරයක ජීවත්වීම විශේෂයෙන් අපේ රටේ ගැමි ගොවි ජනතාවට සිහිනයක් වී තිබුණි. තිස් අවුරුද්දක් තිස්සේ මේ රටේ පොදුජන ජීවිත අවුල් කරමින් සවර්ධනය ආපස්සට නංවමින් පැවැති කුරිරු ත්‍රස්තවාදී විනාශය වළකා රට එක්සේසත් කිරීම සඳහා රටේ නායකත්වයට පත් වූ මහින්ද රාජපක්‍ෂ මහතා ගේ මහින්ද චින්තනය යථාර්ථයක් බවට පත්වෙමින් තිබේ.උතුරේ පැවැති මානුෂීය මෙහෙයුම් සාර්ථකව අවසන් වීමත් සමඟ රජය ඇරඹූ සංවර්ධන ක්‍රියාවලියේ ප්‍රධාන තැනක් කෘෂිකර්මාන්තය නැවත මේ රට තුළ නඟා සිටුවා ගොවීන් සවිබල ගන්වා රට ස්වයංපෝෂිත කිරීමේ කාර්යයට හිමිවිය.ජනාධිපතිවරයාගේ උපදෙස් මත කෘෂිකර්ම අමාත්‍යවරයකුගේ අධීක්‍ෂණය යටතේ දීප ව්‍යාප්තව දියත් වූ ‘අපි වවමු – රට නඟමු’ කෘෂි සංවර්ධන ව්‍යාපෘතිය යටතේ මුළු රට මෙන්ම ගම්පහ දිස්ත්‍රික්කයද නව ජිවයකින් පිබිදී ඇත.පසුගිය කාලවලදී මේ රටේ පැවැති රජයන් කෘෂි කර්මාන්තය කෙරෙහි දැක්වූ අල්ප සැලකිල්ල නිසා තෙත් කලාපීය ප්‍රදේශ වශයෙන් ගැනෙන මිනුවන්ගොඩ, ගම්පහ, දොම්පෙ සහ අත්තනගල්ල යන ප්‍රාදේශීය ලේකම් කොට්ඨාසවල කුඹුරු රැසක් පුරන්ව ගියේය. අක්කර 300ක් ප්‍රතිපාදන මුදල් අනුනව ලක්‍ෂ හයදහස් පන්සිය අනූහතක් වැයකර නැවත වගා කිරීම සඳහා යොදවා ඇත.මේ කුඹුරු පුරන්වීම නිසා පාරම්පරිකව වී ගොවිතැනෙහි යෙදුණු ගොවිපවුල් දහස් ගණනක් අසරණ වූහ. කුඹුරු පුරන්වීමට හේතු සොයා බැලීමේදී කරුණු රැසක් හෙළි විය.වී ගොවිතැන සඳහා අත්‍යවශ්‍ය වන වාරි ජලය කලට වේලාවට නොලැබීම, වාරි ජලය සපයන වැව් අමුණු ඇල දොළ විධිමත්ව නඩත්තු නොකිරීම, ප්‍රතිසංස්කරණය නොකිරීම නිසා රොන් මඩපිරී ගොඩවීම, නියම ප්‍රමිතියෙන් බීජ වී නොලැබීම, ගොවියාට ඔරොත්තු නොදෙන අන්දමින් පොහොර මිල ඉහළ යාම සහ කාලය, ශ්‍රමය, ධනය, අසීමිත ලෙස වැයකර වගා කිරීමෙන් ලැබෙන අස්වැන්නට සාධාරණ මිලක් නොලැබීමයි. ගොවීන් වගාවෙන් බැහැරවීම නිසා සෑම ප්‍රාදේශීය ලේකම් කොට්ඨාසයකම බැලූ බැල්මට ඉම නොපෙනෙන විශාල කුඹුරු යායවල් වල් බිහිවී ඇත.පුරන් කුඹුරු නැවත වගා කිරීමට මිනුවන්ගොඩ ප්‍රාදේශීය ලේකම් කොට්ඨාසයේ මිනුවන්ගොඩ සහ උඩුගම්පොල අක්කර 163 ක්ද ගම්පහ - ප්‍රාදේශීය ලේකම් කොට්ඨාසයේ හෙනරත්ගොඩ සහ ගලහිටියාව යන ප්‍රදේශවල අක්කර 86 ක දොම්පේ ප්‍රාදේශීය ලේකම් කොට්ඨාසයේ අක්කර 36ක්ද, අත්තනගල්ල ප්‍රාදේශීය ලේකම් කොට්ඨාසයේ නිට්ටඹුව ගොවිජන සේවා බල ප්‍රදේශයේ අක්කර 09 ක්ද යොදාගෙන ඇත.මේවාට වල්නාශක යෙදීමට ගම්පහ දිස්ත්‍රික් ගොවිජන සේවා කාර්යාලය රජයෙන් වෙන් කරන ලද මුළු ප්‍රතිපාදන මුදලින් රුපියල් විසිඅට ලක්‍ෂ අට දහස් එකසිය හැත්තෑ දෙකකි. මේ අන්දමින් ප්‍රතිපාදන මුදල් යොදවා මේ වසරේදී ගම්පහ - දිස්ත්‍රික්කය තුළ නැවත වගා කිරීමට ඉලක්ක කර ඇති මුළු පුරන් කුඹුරු ප්‍රමාණය අක්කර 1866 කි.2009 යල කන්නය සඳහා ගම්පහ දිස්ත්‍රික් ගොවිජන සේවා කාර්යාල බල ප්‍රදේශයේ පිහිටි කුඹුරු හෙක්ටයාර් 8531.08 ක් අස්වැද්දීම සඳහා ගොවීන් 30914 දෙනෙකුට පොහොර සහනාධාරය නිකුත් කර ඇත.එයට අමතරව කෘෂි වගාවෙහි යෙදන ගොවීනගේ විවිධ ගැටලු අඩුපාඩු පරිපූර්ණකර ඔවුන් සවිබල ගැන්වීම සඳහා දිස්ත්‍රික්කය පුරා පිහිටි ගොවි බැංකු මගින් නිකුත් කර ඇති මුළු ණය ප්‍රමාණය රුපියල් එකසිය හතරකෝටි හැට හතර ලක්‍ෂ එක් දහස් නමසිය පනහකි.වගා ණය, ව්‍යාපෘති ණය, කෘෂි යන්ත්‍රෝපකරණ ණය සහ වෙනත් ණය වශයෙන් මෙම ණය වර්ගීකරණය කර ගොවීන් අතර බෙදාහැර ඇත.බිත්තර වී සඳහා රුපියල් 25585 ක්ද කෘෂි රසායන සඳහා රුපියල් අසූතුන් ලක්‍ෂ අසූහයදහස් පන් සියයක්ද, වෙනත් කෘෂි යෙදවුම් සඳහා රුපියල් එක්කෝටි විසි එක් ලක්‍ෂ දහසය දාහක්ද වැයකර තිබේ.“අපි වවමු - රට නඟමු” ව්‍යාපෘතිය යටතේ රජය මගින් ලබා දෙන ලද මේ සියලු ප්‍රතලාභ ගම්පහ දිස්ත්‍රික් ගොවියන් එක් සේසත් වූ රටක් අරඹා ඇති ශීඝ්‍ර සංවර්ධනයට කෘෂිකර්මය පැත්තෙන් ලබාදීමට හැකි උපරිම දායකත්වය ලබාදීම සඳහා නව ජවයකින් පෙරමුණ ගෙන ඇත.වල්බිහිවී තිබූ තම කුඹුරු දෙස ශෝකයෙන් මුසපත්ව උදාසීනව බැලූ ඔවුහු අද හිරු උදාවීමත් සමඟම කුඹුරට බැස හිරු අවරට යනතෙක්ම කෙතෙහි වැඩ කරති.විශේෂ ස්තූතිය:ගම්පහ -දිස්ත්‍රික් ගොවිජන සේවා සහකාර අධ්‍යක්‍ෂ චන්දන කුමාරසිංහ මහතාට සහ ගම්පහ දිස්ත්‍රික් වාරිමාර්ග ඉංජිනේරු ආර්. සී. ජයසිංහ මහතාට</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001181</link>
    <topic>SF ගේ අසාර්ථක මෙහෙයුමමුසම්මිල් බිලි බෑම නීතිය ඉදිරියට</topic>
    <author>ස්වර්ණා විජේකෝන් සහ සන්ධ්‍යා කරුණාරත්න</author>
    <content>පාර්ලිමේන්තු මන්ත්‍රී මොහොමඩ් මුසම්මිල් මහතාට රුපියල් ලක්ෂ තුන්සියයක් ලබා දී ඔහුව විපක්ෂය වෙත බිලි බා ගැනීමට දරු කූඨ ප්‍රයත්නයට එරෙහිව නීතිමය ක්‍රියාමාර්ග ගැනීමට ජාතික නිදහස් පෙරමුණේ සභාපති , පාර්ලිමේන්තු මන්ත්‍රී විමල් වීරවංශ මහතා සූදානම් වෙයි.මොහොමඩ් මුසම්මිල් මහතාගේ සහය ලබාගැනීම සඳහා සරත් ෆොන්සේකා මහතාගේ පාර්ශ්වය සමඟ කළ සාකච්ඡා හා මුදල් ලබාගත් අයුරු දැක්වෙන හඬ පට සහ වීඩියෝ පට සියල්ලම, ඉදිරිපත් කරමින් නීතිමය ක්‍රියාමාර්ග ගැනීමට තීරණය කැර ඇති බව වීරවංශ මහතා ප්‍රකාශ කරයි.ආණ්ඩු පක්ෂයේ මන්ත්‍රීවරුන් මුදල් ලබා දී බිලිබා ගැනීමේ ජාති ද්‍රෝහි කුමන්ත්‍රණයහෙළි කිරීම සඳහා සිය උපදෙස් මත මුසම්මිල් මන්ත්‍රීවරයා දැවැන්ත අවදානමක් ගනිමින් මේ ක්‍රියාව සිදුකළ බවත් මේ මඟින් විපක්ෂයේ නින්දිත බව නැවත වතාවක් රටට හෙළි කළ බවත් වීරවංශ මහතා සඳහන් කෙළේ ය.පාර්ලිමේන්තු මන්ත්‍රී විමල් වීරවංශ මහතා මේ බව සඳහන් කෙළේ බත්තරමුල්ල පිහිටි එම පක්ෂ කාර්යාලයේ දී ඊයේ (17) පැවැති මාධ්‍ය සාකච්ඡාවකට සහභාගී වෙමිණි.එහිදී වැඩිදුරටත් අදහස් දැක් වූ විමල් වීරවංශ මහතා සඳහන් කෙළේ විශාල මුදලක් ලබා දෙමින් මොහොමඩ් මුසම්මිල් මහතා බිලිබා ගැනීමට දැරූ උත්සාහය පිළිබඳ නීතිමය ක්‍රියාමාර්ග ගැනීමට අදාළ උපදෙස් ලබා ගැනීම සඳහා නීතිඥ කණ්ඩායමක් ද හමු වූ බවයි.මොහොමඩ් මුසම්මිල් මහතා බිලි බා ගැනීමේ කුමන්ත්‍රණයේ මැදිහත්කරු ලෙස මයෝන් මුස්තාපා මහතා කටයුතු කැර ඇති අතර එම ක්‍රියාවලිය පිටුපස රනිල් වික්‍රමසිංහ , රවී කරුණානායක , මලික් සමරවික්‍රම මංගල සමරවීර වැනි අයද සිටින බවත් වීරවංශ මහතා සඳහන් කෙළේ ය.අදාළ පුද්ගලයන් සමඟ මොහොමඩ් මුසම්මිල් මහතා සිදුකැර ඇති සාකච්ඡාවල හඬ පට සහ වීඩියෝ පට කිහිපයක් මේ වන විට මාධ්‍යට නිකුත් කැර ඇති අතර නීති උපදෙස් මත තවත් වීඩියෝ පට හා හඩ පට කිහිපයක් මාධ්‍යට ඉදිරිපත් නොකරන බවත් මන්ත්‍රීවරයා පැවැසීය.මාධ්‍යට ඉදිරිපත් නොකරන හඬ පට අතර සුවිශේෂි හඬ පට කිහිපයක් ද වන අතර මුසම්මිල් මහතාට ලබා දුන් මුදල් බෑගයේ මුදල්වලට අමතරව වටිනා ලියකියවිලි කිහිපයක් ද පවතින බවත් වීරවංශ මහතා කීය.මේ සියලු ලිපි ලේඛන නීතිමය ක්‍රියාමාර්ග සඳහා යොදා ගන්නා අතර මේ සිද්ධිය අනාවරණය වීමත් සමඟම විපක්ෂය විවිධ වූ පරස්පර ප්‍රකාශ සිදුකරන බවත් ඒ මහතා කීය. පාර්ලිමේන්තු මන්ත්‍රීවරයකු හට මුදල් ලබා දී බිලිබා ගැනීමට උත්සාහ දැරීම අල්ලස් ලබා දීමක් මෙන්ම බරපතළ වූ දූෂණ ක්‍රියාවක් බවත් ඒ මහතා පැවැසීය.රට තුළ යහපාලනය ගොඩනගන බව සඳහන් කරමින් ජනතාව මුලා කිරීමට උත්සාහ දරන විපක්ෂයේ අපේක්ෂකයා හා අවස්ථාවාදී හවුලේ අවස්ථාවාදය මේ ක්‍රියාව මඟින් නැවත වතාවක් පැහැදිලි වූ අතර මෙවැනි දූෂිත ක්‍රියා මඟින් ඡන්දය දිනා ගැනීමට උත්සාහ දැරීම ලැජ්ජා සහගත නින්දිත ක්‍රියාවක් බවත් වීරවංශ මහතා අවධාරණය කෙළේ ය.ප්‍රභාකරන්ගේ අම්මා තාත්තාගෙන් හරි සිය මැතිවරණ ව්‍යාපාරයට සල්ලි ලබා ගන්නා බව පැවැසූ ෆොන්සේකා මහතාගේ මැතිවරණ ව්‍යාපාරය වෙනුවෙන් මන්ත්‍රීවරුන් බිලි බා ගැනීමට යොදවන්නේ අමෙරිකාව නෝර්වේ වැනි රටවලින් ලැබුණ මුදල් බවත්ඒ මහතා සඳහන් කෙළේ ය.මොහොමඩ් මුසම්මිල් මහතාට අල්ලස් ලබා දීමේ අවස්ථාවට අල්ලස් හෝ දූෂණ අංශවලට අදාළ නිලධාරියෙක් ගෙන යා හැකිව තිබුණත් එසේ සිදු නොකෙළේ සිය උත්සාය විපක්ෂයට හෙළිවීම වැළැක්වීමට බවත් වීරවංශ මහතා වැඩිදුරටත් සඳහන් කෙළේ ය.මේ අවස්ථාවට පාර්ලිමේන්තු මන්ත්‍රී මොහොමඩ් මුසම්මිල් මහතා ද සහභාගී විය.ඉලංගම්ගේ කලවැද්දෙක්...කැප්ටන් කෙනෙක් හැටියට ඉඳලා ඇමෙරිකාවේ උපාධියක් කරන්න ඕනයි කියලා, එයාගේ තාත්තා මම අඳුරනවා. මම අම්පාරේ ඉන්න කාලේ බිස්නස්මන් කෙනෙක් තාත්තලා ඇවිල්ල කතා කළාම මම ඒ අවුරුද්දේ නිවාඩු අරන් දුන්නා.ඒ කෙළෙහිගුණ නැති කලවැද්දා ඇමෙරිකාවේ ගිහිල්ලා අප්සට් වුණා. අම්මලා තාත්තලා ඇවිල්ලා පුතා ගෙනල්ල දෙන්න කියලා ඇඬුවාම මම හමුදාවේ 6 වෙනියාට විතර ඉන්න කාලේ ජනරාල් බලගල්ලට කියලා ඔය මිනිහා හමුදාවෙන් අස්කරලා දුන්නා.ඒකට කෙළෙහිගුණ දක්වන හැටි තමයි ඔය පාහර මිනිහා දැන් ඔය කරන්නේ.ඊට පස්සේ මගේ නෑදෑයෝ, මගේ ළමයි හම්බවෙලා ඇමෙරිකාවේදී ඒගොල්ලන් සමාගමක් දමාගෙන හිටියා. නමුත් ඒ සමාගම මෙහේ වැඩ කරේ නැහැ. මිනිහා ඒකේ ඒජන්සිකමක් ගත්තා. ඒ ඒජන්සියේ ඉඳන් ඔය මිනිහා තමයි ඔය ඕස්ට්‍රේලියාවේ තියෙන සමාගමත් එක්ක ඔය බිස්නස් එක කළේ.දැන් ඒවා ඌ කියන්නේ නැතිව දැන් ඒකා පෙන්නනවා මගේ බෑනාගේ සමාගමෙන් තමයි බිස්නස් එක කළේ කියලා. ආණ්ඩුව කොච්චර මඩ ගැහුවත් ඇයි අපිට නඩු දමන්නේ නැත්තේ.වරදක් කරලා තියෙනවා නම් බයිලා කිය කිය පොත් ගහ ගහ ඉන්න පුළුවන්කමක් නැහැ. ඇවිල්ලා මාව අත්අඩංගුවට අරන් නඩු දමන්න පුළුවන්. සී. අයි. ඩී. එක ඇවිල්ලා මගෙන් ප්‍රශ්න අහන්නේ නැහැ. ඒවා කරන්නේ නැහැ.රටවැසියා මුලාකරන්න වැඩ කරනවා. ලංකාවට ගෙන්නුවේ ඇමෙරිකා එම්බසියේ බිස්නස් ක්ලාස් ටිකට් එකක් දීලා ඒ ආරක්‍ෂාව යටතේ තියාගෙන තමයි ඔය ටෙලිවිෂන් එකෙන් ඔය ප්‍රෝග්‍රෑම් එක කළේ. එතකොට මේ යකා එළියට එනකොට සුදු වෑන් එකක් ඇවිල්ලා නවත්තලා.බුදු අම්මෝ කියලා ආපහු ලොබි එක ඇතුළට දුවලා තියනවා. ලොබියේ හිටපු අය කියපු එක මම කියන්නේ. හැබැයි ඒ තොත්ත බබා හෙට අනිද්දා මම හිතනවා පස්ස දොරෙන් හරි පැනල ඇවිල්ල මෙතන කාණුවකින් හරි ඇවිල්ලා මගෙන් සමාව ගනියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001182</link>
    <topic>ෆොන්සේකාගේ රැස්වීම්රාජ්‍ය මාධ්‍යයන්ට තහනම්</topic>
    <author/>
    <content>නව ප්‍රජාතන්ත්‍රවාදී පෙරමුණේ අපේක්ෂක සරත් ෆොන්සේකා මහතා මහනුවර ගිය අවස්ථාව පිළිබඳව වාර්තා කිරීමට ලේක් හවුස්, අයි.ටී.එන්. සහ ජාතික රූපවාහිනී මාධ්‍යවේදීන්ට අවසර දී තිබුණේ නැත.ඔහු මල්වතු මහනාහිමියන් හමුවූ අවස්ථාවත් රිවර් ඩේල් හෝටලයේ පැවැති රැස්වීමත් වාර්තා කිරීමට ගිය අවස්ථාවේ ඔවුන්ට ඒ සඳහා අවසර දී නැත. කඩවත පැවැති රැස්වීමද රාජ්‍ය මාධ්‍යවලට තහනම් කැර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001183</link>
    <topic>නෝර්වේ තානාපති කාර්යාලයවිමල්ගේ චෝදනාව ප්‍රතික්‍ෂේප කරයි</topic>
    <author/>
    <content>මුසම්මිල්ට මුදලක් පිරිනමා ඔහුගේ සහයෝගය දිනාගැන්ම සඳහා දරන ලදැයි පැවසෙන ප්‍රයත්නයකදී නෝර්වේ තානාපති කාර්යාලය විපක්‍ෂයට ඊට අවශ්‍ය මුදල් ලබා දී ඇති බවට මුසාමිල් හා විමල් වීරවංශ නගන චෝදනාව නෝර්වීජියානු තානාපති කාර්යාලය එකහෙළා ප්‍රතික්‍ෂේප කරයි.මේ චෝදනාව අසත්‍යයකි. පිළිගත නොහැක්කකි. නෝර්වේ රජය තවත් රටක මැතිවරණයකට කිසිදා මැදිහත්ව නැති අතර අනාගතයේදී ද කිසිදාක මැදිහත් නොවන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001184</link>
    <topic>වැඩේ වැරදුණොත් ෆොන්සේකා අමෙරිකාවේ</topic>
    <author/>
    <content>සරත් ෆොන්සේකාට වැඩේ වැරදුනොත් අමෙරිකාවට පැන යාමේ සැලසුමක් ඇතැයි පාර්ලිමේන්තු මන්ත්‍රී මංගල සමරවීර මහතා 2008 නොවැම්බර් 11දා පාර්ලිමේන්තුවේ දී ප්‍රකාශ කෙළේ ය.ඔහු එදා මෙසේ කියා සිටියේ ය.“... 2007 මැයි 28 වැනිදා කිව්වේ 4000ක් ඉන්නවා කියලායි. ඊට පස්සේ ඒ අවුරුද්දෙම දෙසැම්බර් 30 වැනිදා වනවිට ඉතිරිවෙලා ඉන්නේ තව 3000 ලු.නමුත් 2008 පෙබරවාරි මාසෙ 10 වැනිදා කියන්නේ මොකක්ද? තව LTTE fighters ලා 5000 ක් ඉතිරිවෙලා සිටිනවාලු. 2008 ජූනි මාසයේ දී කියනවා  LTTE සංවිධානයට කොටි හාර පන්දහසක් ඉන්නවාය කියලා.ඊට පස්සේ 2008 සැප්තැම්බර් මාසේ 12 වැනිදා මේ හමුදාපතිවරයාම කියනවා  LTTE සංවිධානයේ 11000 ක් මරලා තවත් 4000 ක් ඉතිරිවෙලා ඉන්නවා කියලා. දැන් ඒ අයගෙම සංඛ්‍යා ලේඛන දිහා බලනවිට යුද්ධය දිනනවා නොවෙයි. ක්‍රමානුකූලව එන්න එන්නම  LTTE කාරයෝ වැඩි වෙනවා.ඒ  LTTE කාරයෝ වැඩි වන්නේ තමන්ගේ හමුදාපතිකම දීර්ඝ කරගන්න තෙක් ද කියලා මම අහන්න කැමැතියි...” ඒක අමතක කරන්න එපා.මේ අය හෙට අනිද්දා යයි. අපේ හමුදාපතිවරයා පසුගිය 12 වැනිදා පුවත්පත්වලට කියනවා හෙට අනිද්දා කිලිනොච්චිය අල්ලනවාය කියා. ඒ කියපු දවසේ රෑම මහා යුද්ධයක් යද්දීත් ඇමෙරිකා එක්සත් ජනපදයට ගියා. ගිහින් ආවේ 24 වැනි ඉරිදා. ඒ ගියේ ඇමෙරිකාවේ තමන්ගේ ගී‍්‍රන්කාඩ්පත, ඒ කියන්නේ ස්ථිර පදිංචිකම නැවතත් අලුත් කරගන්නයි. මොකද වැඩේ වැරැදුනොත් පනින්න එපායැ...</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001185</link>
    <topic>සරත් කෝන්ගහගේඅද ජාතික සහ අයි නාලිකාවේ</topic>
    <author/>
    <content>ජනාධිපතිධුර අපේක්‍ෂක අධිනීතිඥ සරත් කෝන්ගහගේ මහතා විසින් පවත්වනු ලබන රූපවාහිනී දේශනයක් අද (18) රාත්‍රි 7 සිට 7.30 දක්වා ජාතික රූපවාහිනියේ විකාශය වේ.ඊට අමතරව ඒ මහතා විසින් පවත්වනු ලබන තවත් දේශනයක් මෙදිනම රාත්‍රී 8.30 සිට 9 දක්වා චැනල් අයි නාලිකාවෙන් විකාශය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001186</link>
    <topic>කසළ තේ තොගයක් අත්අඩංගුවට</topic>
    <author>චන්ද්‍රිකා පෙරේරා</author>
    <content>පරිභෝජනයට අහිතකර ‘කසළ තේ’ කිලෝ 10,000 සමඟ ඒවා මුරුතලාව තේ කම්හල වෙත ප්‍රවාහනය කළ ලොරි රථ දෙකක් හා සැකකරුවන් 4ක් විශේෂ කාර්ය බළකා බුද්ධි අංශය මගින් පෙරේදා (16) පෑලියගොඩ දී අත්අඩංගුවට ගෙන තිබේ.අවි ප්‍රවාහනය කරන බවට ලද තොරතුරක් මත පෑලියගොඩ නුගේ පාරේ දී හදිසි මාර්ග බාධක යොදා මේ තේ තොගය අත්අඩංගුවට ගත් බව විශේෂ කාර්ය බළකාය පවසයි.දෙමටගොඩ සිට මුරුතලාව තේ කර්මාන්ත ශාලාවක් වෙත කසළ තේ ප්‍රවාහනය කළ බව සැකකරුවෝ සඳහන් කැර තිබේ.විශේෂ කාර්ය බළකායේ නියෝජ්‍ය පොලිස්පති කේ. එම්. එල්. සරත්චන්ද්‍ර මහතාගේ උපදෙස් මත පොලිස් අධිකාරී වරුණ ජයසුන්දර මහතාගේ මෙහෙයවීමෙන් සහකාර පොලිස් අධිකාරී සිසිර කුමාර ඇතුළු පිරිසක් මේ වැටලීම සිදුකැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001187</link>
    <topic>මවු බිම පාවා දෙන්නන්ටඑරෙහි උද්ඝෝෂණය හෙට</topic>
    <author>අනුර ප්‍රේමලාල්</author>
    <content>මව් බිම පාවාදෙන අශුද්ධ හවුලට එරෙහිව වැඩකරන ජනතාව මෙහෙය වන දැවැන්ත උද්ඝෝෂණයක් හෙට (19) දින දහවල් 12.00 ට කොළඹ කොටුව දුම්රියපොළ අසලදී පැවැත්වේ.නව ප්‍රජාතන්ත්‍රවාදී පෙරමුණේ ජනාධිපති ධුර අපේක්‍ෂක ෆොන්සේකා මහතා විසින් සිදුකරන මර්දනකාරී ප්‍රකාශවලට පිළිතුරු දීමට හා ඒ මහතා විසින් ආර්. සම්බන්දන් මහතා සමඟ ඇතිකර ගත් ගිවිසුම හෙළි කළ යුතු යැයි බල කිරීමට මේ උද්ඝෝෂණය සංවිධානය කරන බව ඒකාබද්ධ වෘත්තිය සමිති සන්ධානය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001188</link>
    <topic>ෆොන්සේකා- සම්බන්ධන් සන්ධාන ගිවිසුම තවත් මන්ත්‍රීවරු දෙදෙනෙක් තහවුරු කරති</topic>
    <author>ජීවනී පතිරණ</author>
    <content>ජනාධිපතිවරණයේ දී සහාය ලබාදීම සඳහා දෙමළ ජාතික සන්ධානය ඉදිරිපත් කළ සියලු කොන්දේසි නව ප්‍රජාතන්ත්‍රවාදී පෙරමුණේ ජනාධිපති අපේක්ෂක ෆොන්සේකා මහතා හා එක්සත් ජාතික පක්ෂයේ නායක රනිල් වික්‍රමසිංහ මහතා පිළිගත් බව එම සන්ධානයේ තවත් පාර්ලිමේන්තු මන්ත්‍රීවරු දෙදෙනෙක් අනාවරණය කළහ.තංගේෂ්වරි කදිරාමන් හා ශිවශක්ති ආනන්දන් මන්ත්‍රීවරුන් දෙදෙනා මේ කරුණු හෙළි කිරීමත් සමඟ දෙමළ සන්ධානය සමඟ ෆොන්සේකා මහතා රටට අහිතකර ගිවිසුමක් අත්සන් කළ බව තවදුරටත් තහවුරු වී ඇත.උතුරු හා නැගෙනහිර පළාත්වලට ස්වයං පාලන අයිතියක් ලබාදීමට ෆොන්සේකා මහතා එකඟ වූ බැව් මෙයට පෙර අවස්ථාවක දී දෙමළ ජාතික සන්ධානයේ ත්‍රිකුණාමලය දිස්ත්‍රික් පාර්ලිමේන්තු මන්ත්‍රී කේ. තුරෙයිරත්නසිංහම් මහතා ප්‍රකාශ කළ නමුත් එම ප්‍රකාශය ද විපක්ෂයෙන් එක එල්ලේ ම ප්‍රතික්‍ෂේප කෙළේ නැත. ‘අපි රජයට හා විපක්ෂයට අපේ යෝජනා පැහැදිලිව ඉදිරිපත් කළා.රජය ඒ යෝජනා සියල්ල සම්පූර්ණයෙන් ප්‍රතික්‍ෂේප කළා. ඒ වුණාට ෆොන්සේකා මහතා හා එජාප නායක රනිල් වික්‍රමසිංහ මහතා ඇතුළු කණ්ඩායම අපේ කොන්දේසි මුළුමනින් ම පිළිගත්තා. ෆොන්සේකා මහතා ජනාධිපති වුණාට පස්සේ අපේ ඉල්ලීම් ලබා දෙන්න එකඟ වුණා’ යැයි පාර්ලිමේන්තු මන්ත්‍රී ශිවශක්ති ආනන්දන් මහතා පැවැසීය.මේ ගිවිසුම පිළිබඳ අදහස් දක්වන පාර්ලිමේන්තු මන්ත්‍රී තංගේෂ්වරි කදිරාමන් මහත්මිය ‘දෙමළ ජනතාවගේ ප්‍රශ්නවලට විසඳුම් දෙන්නේ කවුද කියලා අපි කල්පනා කළා. ඒ අනුවයි අපි ජනාධිපතිවරණයේ ප්‍රධාන අපේක්ෂකයන් දෙදෙනාගෙන් කාට ද සහයෝගය දෙන්නේ කියා තීරණය කෙළේ. අප අපේක්ෂාකරන්නේ දෙමළ ජනතාවගේ ස්වයංපාලන අයිතියයි.ඒක අප දැඩිව ඉදිරිපත් කළ කොන්දේසියක්. දෙමළ ජනතාවගේ ප්‍රශ්න විසඳීමට තිබෙන එකම ක්‍රමය ස්වයං පාලන අයිතිය ලබා ගැනීම, උතුරු හා නැගෙනහිර පළාත් යළි ඒකාබද්ධ කිරීමටත් අපේ තවත් කොන්දේසියක්’ යැයි කීවාය.සටන් කර දිනා ගත් අයිතිය අහිමිකර රට යළිත් බෙදුම්වාදී මතයට යට කරන මේ ෆොන්සේකා - සම්බන්ධන් ගිවිසුම තවදුරටත් තහවුරු කරමින් කදිරාමන් මහත්මිය කියා සිටියේ අපේ නායක ආර්. සම්බන්ධන් මහතා ඉදිරිපත් කළ මේ සියලු කොන්දේසි සියල්ලම ෆොන්සේකා මහතාත් රනිල් වික්‍රමසිංහ මහතාත් මුළුමනින් ම පළිගත් බවයි.මෙවැනි ගිවිසුමක් නොමැති බවට විපක්ෂයේ අපේක්ෂක ෆොන්සේකා ඇතුළු එජාප, ජවිපෙ නායකයින් පුන පුනා කරන ප්‍රකාශ බිඳ හෙළමින් ගිවිසුමක් ඇති බව ප්‍රකාශ කරන කදිරාමන් මහත්මිය සිය බෙදුම්වාදී මතය ප්‍රකාශ කෙළේ.අපට අපේ පාලනයක් තුළ සියලු බලතල ලබාදිය යුතුයි. ඒකට හේතුව අප තනි ජාතියක් එකම රටක් එකම ජාතියක් එකම කොඩියක් අපේ පදනම නොවේ අපට ඕනෑ බලතල සහිත ක්‍රමයක්’ යනුවෙනි.අපේ කොන්දේසි පළිගත් නිසා ද්‍රවිඩ සංධානය ෆොන්සේකා මහතාට සහයෝගය දෙන්න ඕනෑ කියා තීරණය කළා’ යැයි ඇය අවධාරණය කෙළේ දෙපාර්ශ්වයේ නැතැයි කියන ගිවිසුමක් ඇති බව පිළිගනිමිනි.මේ ගිවිසුම ක්‍රියාත්මක කරන බවට ෆොන්සේකා හා වික්‍රමසිංහ යන මහත්වරු අස්සන් කර පොරොන්දු වී ඇති බවත් ඒ පිළිබඳව ජාත්‍යන්තරය දැනුවත් කර ඇති නිසා ෆොන්සේකා හා වික්‍රමසිංහ මහත්වරුන්ට තමන්ව රවට්ටන්න බැරි බවත් ගිවිසුම කාහටවත් ඉරලා විසිකරන්න බැරි බවත් අපේ කොන්දේසිවලට ෆොන්සේකා එකඟ වූවත් ඔහුගේ කිසිම කොන්දේසියකට තමන් එකඟ නොවූ බව තුරෙයිරත්නසිංහම් මහතා මෙයට පෙර මාධ්‍ය වෙත ප්‍රකාශ කර තිබුණි. මේ පිළිබඳව මාධ්‍ය තුරෙයිරත්නසිංහම් මහතාගෙන් කළ විමසීමට ඒ මහතා දුන් පිළිතුරු පහත දැක්වේ.ප්‍රශ්නය - දෙමළ සන්ධානය ජනාධිපතිවරණයේ දී කාට ද උදව් කරන්නේ. මහින්ද රාජපක්ෂට ද සරත් ෆොන්සේකාට ද කියලා ලෝකයම බලා හිටියා. අද ද්‍රවිඩ සන්ධානය ඒ තීරණය ප්‍රකාශයට පත් කළා. ඇයි ෆොන්සේකාට උදව් කරන්න තීරණය කෙළේය.තුරෙයිරත්නසිංහම් මහතා - මගේ අදහසට අනුව ජනාධිපති පත්වෙලා හිටපු මේ අවුරුදු 4 තුළ ද්‍රවිඩ සන්ධානයට කිසිම සැළකිල්ලක් කෙළේ නැහැ. අපිට එයාව අවශ්‍ය නෑ කියලා එයා හිතන්න ඇති.විශේෂයෙන් ම යුද්ධ කාලයේ දී යුද්ධය නතර කරමු. සාකච්ඡා කරමු කියලා අපි රජයට යෝජනා කළා. එල්ටීටීඊ යත් සාකච්ඡාවලට කැමති කරවා ගන්නත් කීවා. ඒත් ජනාධිපතිතුමා යුද්ධය නවත්වන්න බෑ කීවා. යුද්ධය පටන් ගත්තා.ඒකෙන් වුනේ හමුදාවෙයි කොටින්ගෙයි දෙපැත්තෙම ජීවිත විනාශ වුන එකයි. දෙමළ කතා කරන ජනතාව සහන කදවුරුවල අපහසුතා මධ්‍යයේ තමයි ඉන්නේ. ඒ නිසා දෙමළ ජනතාව මේ රජය වෙනස් කරන්න අපේක්ෂා කළා.ප්‍රශ්නය - ආණ්ඩු මාරුවීම ගැන ඔබ කීවා. හැම ආණ්ඩුවකින් ම දෙමළ ජනතාවගේ අයිතිවාසිකම් ලැබුණේ් නෑ. ඒක ඇත්ත කතාවක්. කාටවත් ඒක නෑ කියන්න බෑ. මේ වාතාවරණය උඩ ඔබ කොහොමද ෆොන්සේකාව විශ්වාස කරන්නේ. ඒ සම්බන්ධයෙන් කිසියම් ගිවිසුමක් තියෙනවද?තුරෙයිරත්නසිංහම් මහතා - ජනාධිපතිතුමා ගැන අපේ ජනතාවට දැන් කිසිම විශ්වාසයක් නෑ. පොදුවේ දෙන්නට ම ඡන්දය දෙන එක හොඳ නෑ කියලා අපේ ජනතාව හිතුවොත් එහෙම වුනොත් ජනාධිපතිට වාසියක් වෙනවා. ඒක වළක්වන්න තමයි ෆොන්සේකාට ඡන්දය දෙන්න තීරණය කෙළේ.ප්‍රශ්නය - විශේෂයෙන් ම කොන්දේසි මොනවත් ඉදිරිපත් කළා ද?උදා - ස්වයං පාලන අයිතිය. හමුදා කඳවුරු ඉවත් කිරීම, සමානුපාතික ක්‍රමය, අත්අඩංගුවට පත්වන එල්ටීටීඊ සැකකරුවන් නිදහස් කිරීම වගේ දේවල් ගැන.තුරෙයිරත්නසිංහම් මහතා - ඔව් අපි ඉදිරිපත් කරලා තියෙනවා. අපි අපේ කොන්දේසි ලැයිස්තුවක් රජයටත් ලබා දුන්නා. අපි දුන්න ඒ ඉල්ලීම් ඇතුළත් ලිපිය පිළිගන්නා බව ෆොන්සේකා මහතා පැවසුවා.අස්සන් තබා එය අපට භාර දුන්නා. ඉස්සර අපි අස්සන් කරපු ගිවිසුම් වගේ නෙවෙයි මේක. විපක්ෂ නායක රනිල් වික්‍රමසිංහ ෆොන්සේකා අපේ කොන්දේසි ඉටු කරලා දෙන බවට සහතික වෙලා අස්සන් කරලා තියෙනවා. එකක් මම කියන්න ඕනේ. පසුගිය කාලයේ ඉරලා දාපු ගිවිසුම් වගේ මේක විසි කරන්න බැහැ. මේ ගිවිසුම ගැන අපි විදෙස් රටවල නියෝජිතයන්ව දැනුවත් කිරීම් කරලා තියෙනවා. මේ නිසා පසුගිය කාලයේ ගිවිසුම් වගේ මේක අයින් කරලා දාන්න බැහැ.ප්‍රශ්නය - දෙමළ ජනතාව වෙනුවෙන් ආයුධ අරන් සටන් කරපු එල්ටීටීඊයේ අරමුණ වුනේ දෙමළ ජනතාවගේ ස්වයං පාලනයක්. දෙමළ ජනතාවගේ අදහස වුනෙත් ඒක. දෙමළ සන්ධානය ඒ දේම කළා. ආයුධ නැතිව දේශපාලන පැත්තෙන් ෆොන්සේකා ට සහාය දීමෙන් ඔබ ඒ අරමුණෙන් බැහැර වෙලා ද?තුරෙයිරත්නසිංහම් මහතා - අපි කවදාවත් ඒ අරමුණ අත්හරින්නේ නෑ. අපි අපි වෙනුවෙන් පූර්ණ බලතල ඇති ස්වයං පාලන අයිතියක් තමයි ඉදිරිපත් කරලා තියෙන්නේ. අපට ඕනෑ අපේ ස්වයං පාලනය සහිත බලතල ඇති පාලන තන්ත්‍රයක්.අපි හඬ නගන්නේ ස්වයං පාලනය සහිත පාලනයක් වෙනුවෙන්. දැනුත් අපි ඉන්නේ ඒ මතයේමයි.ප්‍රශ්නය - ෆොන්සේකා ඔබව රවට්ටන්නේ නෑ කියලා කියන්නේ මොන පදනමෙන් ද?තුරෙයිරත්නසිංහම් මහතා - අපිට සීයයට සීයයක් විශ්වාස කරන්න බැරි වුනාට දැනට තියෙන වාතාවරණය යටතේ අපට මේ විධියට ඉන්න බෑ. අපි මොනවගේ ඉල්ලීමක් කරත් ජනාධිපතිතුමා දෙන්නේ නෑ. ඒ නිසා ඉතා ඉක්මනින් මේ ආණ්ඩුව අයින් කරන්න තීරණය කළා.ඒ නිසා අපිට ෆොන්සේකාත් එක්ක වැඩ කරන්න වෙලා තියෙනවා. මේක දැනට තියෙන රජයේ වැරැද්ද නිසයි. අපි කීප වතාවක් ම අපේ අදහස ගැන ජනාධිපතිතුමා බැසිල් රාජපක්ෂ සමග සාකච්ඡා කළා. ඒ ගොල්ලෝ අපේ ඉල්ලීම්වලට එකඟ වුණේ නෑ. අපි ෆොන්සේකා එක්කත් කතා කළා. අපි ෆොන්සේකාට සහාය දෙන්න තීරණය කළා. අපි හිතාගෙන හිටියේ රජය අපේ ඉල්ලීම්වලට එකඟ වෙයි කියලයි.ප්‍රශ්නය - සරත් ෆොන්සේකාගේ කොන්දේසිවලට ඔයගොල්ලෝ අස්සන් කළා ද? එක¼ඟතාව පළ කළාද? නැත්නම් දෙමළ සන්ධානයේ කොන්දේසිවලට සරත් ෆොන්සේකා අස්සන් කළා ද?තුරෙයිරත්නසිංහම් මහතා - ප්‍රශ්න තියෙන්නේ අපට, දෙමළ සන්ධානය ෆොන්සේකාට ඉදිරිපත් කළ අපේ ජනතාවගේ ගැටලු ඇතුළත් කොන්දේසි එයා පිළිඅරගෙන සහතික කරලා අස්සන් කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n1001189</link>
    <topic>බෝට්ටුව පෙරැළී දෙදෙනෙක් මරුට</topic>
    <author>පුත්තලම දිසා සමූහ, මුන්නේස්වරම සමූහ</author>
    <content>මාරවිල පොලිස් වසමට අයත් මහවැව ලුණු ඔයේ බෝට්ටුවක් පෙරලීමෙන් දෙදෙනෙකු මිය ගොස් තිබේ.පෙරේදා (16) පස්වරුවේ අට දෙනෙකුගෙන් යුත් කණ්ඩායමක් ලුණු ඔයේ බෝට්ටු සවාරියේ යෙදී ඇති අතර එහිදී ඔවුන් මේ අනතුරට මුහුණ පා ඇත.මෙලෙස මියගොස් ඇත්තේ තල්විල කොස්වාඩිය පදිංචිව සිටි ශානක මධුසංක (16) හා ජෝශප් කැමිලස් (60) නැමැති දෙදෙනෙකි. ශානක මධුසංක නාත්තන්ඩිය ධම්මිස්සර මධ්‍ය මහා විද්‍යාලයේ 11 වසරේ ඉගනුම ලබමින් සිට ඇත.ශානක මධුසංකගේ මෘත ශරීරය (16) රාත්‍රියේ සොයා ගත් අතර ජෝශප් කැමිලස් මහතාගේ මෘත ශරීරය සෙවීම සඳහා ඊයේ (17) පෙරවරුවේ නාවික හමුදාවේ කිමිදුම්කරුවන් යෙදවිණි. මහවැව පංසල් හංදියේ ඥාතීන් පිරිසක් කටුපිටි ඔයේ බෝට්ටු පැදීමට ගොස් ඇති අතර බෝට්ටුවට ඔරොත්තු නොදෙන පිරිසක් ඊට ගොඩවීම නිසා එය අනතුරට ලක්වී ඇත. මියගිය දරුවාගේ පියා බෝට්ටුව පදවා ඇති බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අයි. එම්. කරුණාරත්න මහතා කීය.අධික බීමත්කම නිසා මෙම අනතුර සිදුව ඇති බවත් ඒ මහතා කී අතර මාරවිල පොලිසිය වැඩිදුර පරීක්ෂණ සිදු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n10011810</link>
    <topic>දූෂණයෙන් නාස්තියෙන් තොර රටක් බිහිකිරීමට අප සුදානම්</topic>
    <author>මහින්ද අලුත්ගෙදර සහ ප්‍රාර්ථනා වීරසිංහ</author>
    <content>ජනාධිපතිවරයා මේ අදහස් පළ කෙළේ , ධීවරයන් , හස්ත කර්මාන්ත ශිල්පීන් , හදිසි මරණ පරීක්ෂකවරුන්, ජාතික ඒකාබද්ධතා ප්‍රවර්ධන සහයක සහකාරවරුන් , රෙජිස්ට්‍රාර්වරුන් , සහන සොහොයුරියන් , ප්‍රජා සන්නිවේදන සහායක සහ විදාතා මධ්‍යස්ථාන නියෝජිතයන් , අරලියගහ මන්දිරයේ දී ඉකුත් දින (13) හමු වූ අවස්ථාවේ දීය.ජනාධිපති මහින්ද රාජපක්ෂ මහතා මෙසේ ද පැවැසීය.උපතේ සිට විපත දක්වා අපගේ යම් යම් අවස්ථා නියෝජනය කරන පිරිසක් අද මෙහි පැමිණ සිටිනවා. ඔවුන් පිළිබඳ අපි හොඳ අවබෝධයකින් කටයුතු කරනවා. මේ අය සමාජයට ලබා දෙන්නේ ගරු සේවයක්. විදාතා මධ්‍යස්තාන හරහා ගමට විශාල වැඩකොටසක් ඉටුකර තිබෙනවා.ගමේ සමෘද්ධි ලාභීන් උනන්දු කරවීම සඳහා මහින්ද චින්තන ඉදිරි වැඩපිළිවෙළ යටතේ්, රුපියල් ලක්ෂ 2ක ණය මුදලක් ලබා දෙනවා. පළමු අවුරුද්දේදී පොලී රහිතවත් දෙවැනි අවුරුද්දේ සියයට හයක තරම් සුළු පොලියක් අය කරමින් ඒ මුදල් ගෙවීමට සහන සලසා තිබෙනවා. අපට අවශ්‍ය වන්නේ බිම් මට්ටමින් ජනතාව ඉහළ නැංවීමයි. ඒ සඳහා මහින්ද චින්තන ඉදිරි දැක්මෙන් පුළුල් වැඩපිළිවෙළක් සකස් කර අවසන්.ධීවර ප්‍රජාව විදියට ඔබ දන්නවා මේ රටේ තුනෙන් දෙකක භූමි ප්‍රමාණයක් අයිති වී තිබුණේ එල්. ටී. ටී. ඊ යට. ඔවුන්ගේ මුහුදු සීමාවට යෑමට බදු ගෙවිය යුතුව තිබුණා. නමුත් දැන්් තත්ත්වය අවසන් කර ඉවරයි.අපි දන්නවා ධීවරයන්ට යම් යම් ගැටලු තිබෙනවා. අපි ඒවා විසඳා ගත යුතුයි. දැන් අපිට තිබූ විශාලම ප්‍රශ්නය විසඳා අවසන් අනෙක් ප්‍රශ්න සියල්ල අපට විසඳා ගැනීමට හැකියාව තිබෙනවා. ධීවරයාට මාළු ඇල්ලීමට යා හැකි වුයේ සීමිත දුර ප්‍රමාණයක් පමණයි. නමුත් අද සීමා නැහැ. අපි ධීවරයාට ඈත දියඹට යෑමට අවස්ථාව ලබා දුන්නා. ඒ සඳහා අවශ්‍ය සැටලයිට් පහසුකම් ලබාදුන්නා. ධීවරයන් අපේ රට වෙනුවෙන් කැප වූවා. එල්. ටී. ටී. ඊ ය පිළිබඳ මුලින්ම තොරතුරු ලබා දුන්නේ ධීවරයන්.රට වටාම ඇති ධීවර වරායන් සංවර්ධනය කරන්න අපට හැකි වුවා. ධීවරයාට අවශ්‍ය පහසුකම් ටික අප ලබා දුන්නා. අද උතුරු නැෙඟනහිර මුහුදේ සම්පත් ටික අපට ලැබෙනවා. ඔබේ දරුවාට සාගර විශ්වවිද්‍යාලයක් නිර්මාණය කළේ ඔබට වඩා ඔබේ දරුවාට සුබ අනාගතයක් උදා කිරීමටයි. රට සංවර්ධනය කරා යන ගමනේ්දී අපට දේශීය කර්මාන්තකරුවාගේ සහාය ශක්තිය අත්‍යවශ්‍යයි. අද මාළුවලට විශාල ඉල්ලුමක් තියෙනවා. ඒ සඳහා අවශ්‍ය වෙළෙඳ පොළ අපි සකස් කළ යුතුයි.මට 2005 බලය ලැබෙන කොට කතානායකවරයෙක්වත් පත් කළ නොහැකි පාර්ලිමේන්තුවක් මට ලැබුණේ . රට ආරක්ෂා කිරීම මට පැවැරුණු මූලික කාර්යය වුණා. ඒ අනුව විපක්ෂයට මම ආරාධනා කර සිටියා මේ අභියෝගය ජය ගැනීමට එක් වැන්නැයි කියා. ඒ අනුව මන්ත්‍රීවරුන් අප සමඟ එක්වූවා. අද සමහරු කියනවා කැබිනට් එක වැඩියි කියා. නමුත් රට පාවාදීලා එදා මම පණ්ඩිත කම් කරනවා වෙනුවට විපක්ෂයට ආරාධනා කොට යුද්ධය ජයග්‍රහණය කළා.යුද්ධය හමුවේ පැමිණි , ආහාර හිඟය , තෙල් මිල , ඩොලරය ඉහළ යෑම වගේ දේවල්වලට මෙන්ම රටේ සංවර්ධන කටයුතු ආරම්භ කිරීමත් අපි එකවිට කළා. ඉදිරියේ දී දූෂණය නාස්තිය නැති කොට රට සංවර්ධනය කිරීමටයි අපි සූදානම් වන්නේ.අද මත්පැන් හා දුම්වැටි භාවිතා කිරීම යම් පාලනයක් ඇතුවයි සිදු වන්නේ. ඒ තුළින් සමාජයේ විනයත් , හික්මීමත් , ඇති වෙලා තිබෙනවා. එය සමාජයේ සාරධර්ම ගොඩනැඟීමට හේතු වී ඇති බව සෑම දෙනාම පිළිගන්නවා. අද ප්‍රසිද්ධියේ දුම්වැටි පානය කරන්නේ නැහැ. ඒ වායේ යම් පාලයක් සිදු වෙලා. අපි වඩාත් සිතිය යුත්තේ ඔබේ දරුවාගේ අනාගතය යහපත් කිරීමටයි.මට විරුද්ධව යම් යම් මඩ ප්‍රචාර ගෙනයනවා. ඒවාට පිළිතුරු දීම මගේ දේශපාලනය නොවේ. ඡන්ද ලබා ගැනීමට හෝ දේශපාලනය වෙනුවෙන් මගේ රට පාවාදීමට මා සූදානම් නැහැ. සත්‍ය කවදාහරි ජයගන්නවාක් මෙන් ඒවාට සම්බන්ධ වූවන් පිළිබඳ තොරතුරු ජනතාවට දැන ගන්නට ලැබේවි. බොරුවෙන් දේශපාලනය ගෙන යන යුගයක නොවේ අද අප සිටින්නේ. අප මුහුණ දෙන්නේ ගම් සභා මැතිවරණයකට නොවේ. අපි මුහුණ දෙන්නේ රටේ අනාගතය යහපත් කරන ජනාධිපතිවරණයකටයි. එය මේ රටේ ඉදිරි අනාගතයටයි බලපාන්නේ. ඒ නිසා මේ ගමන අප යා යුත්තේ අවබෝධයකින් යුතුවයි.නැණවත් බුද්ධිමත් ජනතාවක් වන මේ පිරිස හදවතින්ම මේ මාතෘ භූමියට ආදරය කරනවා. කිසිඳු ආගම් ජාති භේදයකින් තොරව අප සැම ඉපදී , මිය යන මාතෘ භූමිය මෙයයි. සියලුම ජාතීන්ට බියෙන් සැකෙන් තොරව ජීවත් විය හැකි රටකට අවශ්‍ය අඩිතාලම අපි දමා තිබෙනවා. එය ශක්තිමත්ව ගොඩ නැඟීමට ඔබ සැම අපි සමඟ අත්වැල් බැඳ ගන්නා ලෙස ඉල්ලා සිටිනවා.ඉදිකිරීම් හා ඉංජිනේරු සේවා ඇමැති රාජිත සේනාරත්න මහතා - අපි ඔබ හමුවන්නේ අවුරුදු 33 ක යුද්ධය අවසන් කළ අවස්ථාවකයි. ඒ වගේම ජනාධිපතිතුමාගේ දෙවැනි අභිෂේකය ලබන අවස්ථාවේ. ඔබ සැම අද කොළඹට පැමිණෙන විට අද කිසිඳු සැකයකින් බියකින් තොරව පැමිණෙනවා. අපි මේ අවස්ථාව ලබා ගත්තේ දශක 4කට පසුවයි. අද යුද්ධය පරාද වූවා නම් එහි තනි අයිතිය හිමි වන්නේ මහින්ද රාජපක්ෂ ජනාධිපතිතුමාටයි. නමුත් යුද්ධය ජය ගත්විට එය බෙදා ගැනීමට පිරිස් පැමිණෙනවා.යුද සෙනෙවියෙකුට තනි ජයග්‍රහණයක් ගැන කතා කළ හැක්කේ පරාක්‍රමබාහු දුටුගැමුණු රජ සමයේ සිටියා නම් පමණයි. නමුත් ඉතිහාසයේ ලිය වෙන්නේ රජුගේ නම පමණි. යුද සෙනෙවියන්ට යුද්ධය දිනන්න පුළුවන්නම් මේ තරම් කාලයක් ගත වන්නේ නැහැ.ඔබ සැමට එදා වඩමාරච්චි සටන අමතක නෑ කියා මා සිතනවා. හැතැප්ම 3 යි තිබුණේ වැල්වැටිතුරෙයි ගිහින් ප්‍රභාකරන් මරා දැමීමට. ඒත් ඉන්දියාවෙන් එක පරිප්පු මල්ලක් දාපු ගමන් ජේ. ආර්. ගිහින් නැවතුªනේ තිම්පුවල. චන්ද්‍රිකා බණ්ඩාරනායකගේ කාලේ ජය සිකුරු කිව්වා, අන්තිමට ජය නෑ සිකුරු විතරයි. රළ පහර කියනවා අන්තිමට රළ නැහැ පහර විතරයි. මේවා සිදුවුයේ කෙසේද ? විදේශ බලපෑම් පැමිණීමයි.පසුගිය කාලයේ සියලුම රටවල්වලින් ජනාධිපතිතුමාට බලපෑම් ආවා නමුත් මේ මහ පුද්ගලයා භාරතය සමඟ එකට හිටගෙන කටයුතු කළා. මේ රටේ යුද්දේ තිබුණේ ගොඩබිමේ විතර ද ? ජනාධිපතිතුමා බලයට පත්වන තෙක් ශ්‍රී ලංකා නාවික හමුදාව එල්. ටී. ටී. ඊ යේ ප්‍රහාර වලින් පරාද වූවා. ඒ ඇයි? එල්. ටී. ටී. ඊ. යට ප්‍රබල නාවික බලයක් තිබුණා.ලෝකයේ ප්‍රබලම ත්‍රස්තවාදී ගරිල්ලා සංවිධානයක් පහළ වී තිබුණේ නැහැ. මරාගෙන මැරෙන කණ්ඩායම් ත්‍රස්තවාදී කණ්ඩායම්වලට හඳුන්වා දුන්නේ ප්‍රභාකරන් විසින්. ලෝකයේ හැමතැනමත්, රාජ්‍ය නායකයන් සමඟත් ප්‍රභාකරන් සබඳතා ඇති කරගත්තා. මේ තරම් මහා බලගතු සංවිධානයකට තනියම සටන් කරන්නට ජනරාල්වරයෙකුට පුළුවන්ද?යුද්දේ තිබුණා කියා කිසිවෙක් බඩගින්නේ තැබුවාද? දෙවෙනි ලෝක යුද්දෙදී තමයි ලංකාවට හාල් හිඟය ආවේ. නමුත් මේ යුද්ධය පවතින විට ජනාධිපතිතුමා කිව්වේ ජනතාව බඩගින්නේ තැබිය නොහැකි බවයි. එහිදී අත්‍යවශ්‍ය භාණ්ඩවල ලැයිස්තුවක් ගෙන්වා ගෙන ඒවායෙහි බදු කපා හැරීමට ජනාධිපතිතුමා ක්‍රියා කළා.ගමේ පාරේ සිට අධිවේගී මාර්ග දක්වා ලංකාව පුරා කිලෝමීටර් 22000කට වැඩි ප්‍රමාණයක් සකස් කළ එකම ආණ්ඩුව මෙයයි. අද වරාය 05ක් ලංකාව පුරා ඉදිවෙනවා. ඒ වෙනකොට තමයි ඩොලරයේ මිල අඩු වී රුපියලේ අගය වැඩි වන්නේ. අපේ රටට ගෙනන තෙල් පිරිසිදු කරලයි ගේන්නේ. ඊට යන වියදම අඩු කොට රුපියල ශක්තිමත් කිරීමටයි තෙල් පිරිපහදු මධ්‍යස්ථාන ඉදිකරන්නේ. අද ජාත්‍යන්තර වරාය මත්තල ඉදිකෙරෙනවා. අද ලෝකයේ සුන්දර රටවල් අතර 23 අතරට වැටෙනවා.ජවිපෙට ආයෙත් හම්බන්තොටින් දකුණින් කැරැලි ගහන්න ලැබෙන්නේ නැහැ. අද එහි තරුණයන්ට රැකියා උදා වෙනවා. මිලියන 86000ක ඉදිකිරීම් උතුරු ප්‍රදේශයේ ජනතාවට ලබාදුන්නා.හොරකම් කිරීමේ හොඳම ක්‍රමය පෞද්ගලීකරණය කිරීමයි. නමුත් ආණ්ඩුව හොරකම් කළා කියා කියන අයට එක ආයතනයක්වත් පෞද්ගලීකරණය කර තිබෙනවා කියා කියන්න පුළුවන්ද? දැන් කියනවා පවුල්වාදය කියා. රාජපක්‍ෂ කියන්නේ 1930 ගණන්වල සිට එන පවුලක්. මේ පවුල තමයි හම්බන්තොට ජනතාව වෙනුවෙන් පාරට බැහැලා සටන් කළ පරම්පරාවකිනුයි මේ පරම්පරාව පැවත එන්නේ.කායි පක්‍ෂයද කොන්දේසි නොමැතිව සහාය දෙන්නේ. සම්බන්දන් කියනවා කොන්දේසි තියෙනවා කියලා. නමුත් රනිල් වික්‍රමසිංහ කියනවා නෑ කියලා. සම්බන්දන් තාම මේ ගැන ප්‍රකාශයක් කළේ නෑ. උතුරේ ජනතාවට අවශ්‍ය නිවාස, ණය පහසුකම්, පාරවල්, ප්‍රවාහනය, සත්ව ගොවිපොළ සඳහා අවශ්‍ය සත්වයන් ලබා දුන්නා. ජනවාරි මාසය වන එහි සියලු ගොඩනැඟිලි නිමකොට අවසන් කරනවා. මේ මහා දැවැන්ත සංවර්ධනය ඇති කිරීමට රුපියල් කෝටි එක්ලක්‍ෂ 80000ක් වියදම් කොට තිබෙනවා. මේවා කරන්න සහනාධාර කැපුවාද? පොහොර මිටිය රුපියල් 350ට දුන්නා. සමෘද්ධි සහනාධාරය වැඩි කළා.රනිල් වික්‍රමසිංහගේ කාලේ කරපු සංවර්ධනයක් නෑ. දීපු සහනාධාරයකුත් නැහැ. දීපු රස්සාවකුත් නැහැ. අපි යූ. එන්. පී. ඉන්න කාලේ තේරෙන භාෂාවෙන් රනිල් වික්‍රමසිංහට මෙය පැහැදිලි කළා.මේ අවුරුද්දේ පළවෙනි තෙල් ළිඳ කපනවා. 2011 වන විට තමුන්නාන්සේලාට ලංකාවේ තෙල් ලබා දෙනවා. මම තමයි ලංකා පාර්ලිමේන්තුවට වංචා දූෂණ හා විශ්වාසභංග යෝජනා ගෙන ආ මන්ත්‍රීවරයා. නමුත් අද මේ එක චෝදනාවක්වත් නෑ. එක චෝදනාවක් ගෙනාවා ආරක්‍ෂක ලේකම්ට විරුද්ධව, ලසන්ත වික්‍රමතුංගගේ නීතිඥයෝ කිව්වා නඩුව පරදින බව. ලසන්ත හොර රහසේ ජනාධිපති හමුවෙලා මේ ප්‍රශ්නය විසඳා ගැනීමට උත්සාහ කළා. නමුත් ගෝඨාභය කිව්වේ අධිකරණයෙන් ප්‍රශ්නය විසඳා ගන්නා බවයි. දැන් එංගලන්තේ ඉඳලා නියෝජිතයෙක් ලංකාවට ඇවිත් තියෙනවා. ඔහු ඉදිරියේදී හෙළි කරාවි සරත් ෆොන්සේකා මහතා ඝාතනය කළ පිරිස ගැන. ඔබට ඒවා 26න් පසු දැනගන්නට ලැබේවි.ලංකාවේ බිහිවූ පිරිසිදුම භාණ්ඩය ගෙන එන්නාක් වගෙයි ජනතා විමුක්ති පෙරමුණ සරත් ෆොන්සේකා මහතා දේශපාලනයට ගෙනාවේ. නමුත් 26 වැනිදා වන විට ඔහු කළ හොරකම් පිළිබඳ ජනතාව දැනගනීවි. අද දූෂණය පාරාවලල්ලක් වී සරත් ෆොන්සේකාට පැමිණ තිබෙනවා. සියලු බොරු අද දේශපාලනයට පැමිණ එළිදරව් වෙනවා.ලංකා ඉතිහාසයේ විශිෂ්ටතම ජයග්‍රහණය ලෙස මවුබිම දිනාගත් නායකයා වෙනුවෙන් අපි පිරිනැමිය යුතු තෑග්ග නම් ඉදිරි දශකය සංවර්ධනය කොට රටට සුබ අනාගතයක් බිහි කිරීමේ අවස්ථාව ලබාදීමයි.වරාය සංවර්ධන ඇමැති ඩිලාන් පෙරේරා මහතා - අද මෙතැන ඉන්න සහන සොයුරියන් එක්සත් ජාතික පක්‍ෂයේ කාන්තා ඇමැති හමුවීමට නොහැකිව දිවා රෑ කරපු උද්ඝෝෂණ අපට මතකයි. ඒ වගේම අද මේ සෑම දෙනාම පැමිණ තිබෙන්නේ ඔවුන්ගේ සේවය ඇඟයීමට හා ගෞරවයට පාත්‍රවී ඇති නිසයි.අද අරලියගහ මන්දිරයේ මේ පිට්ටනිය මින් පෙර සිටි ජනාධිපතිවරුන් යටතේ වෙන්වී තිබුණේ පෝනියන්ටයි. වෙනම පැලැන්තියකට පමණක් සීමා වී තිබූ අරලියගහ මන්දිරය රටේ පොදු ජනතාවට විවෘත කළ එකම නායකයා ඔබෙන් නැවත ජනවරමක් ඉල්ලා සිටිනවා.2005 ජනාධිපතිතුමා බලයට පැමිණෙනවිට මේ රට පාලන ප්‍රදේශයකින් වෙන් ;කාට තිබුණා. නමුත් අද ඒ සියල්ල අවසන් කොට අවසන්. අද විපක්‍ෂය පැමිණෙන්නේ විශ්වාසනීය වෙනසක් ඇති කිරීමටයි. නමුත් ඒ විශ්වාසනීය වෙනස අද මහපොළවේ වෙලා නැද්ද? කුඩා තේවතු හිමියා මහ පොළවේ නැඟී සිටින්නේ නැද්ද?, ගොවියා නැඟී සිටින්නේ නැද්ද? මහා මාර්ග, ගුවන් පාලම්, වරායන්, අධිවේගී මාර්ග ඇතිවෙන්නේ හතු පිපෙනවා වගේ.අද මහපොළවේ හම්බන්තොට වරාය හැදෙනවා. ගාල්ල, දකුණු කොළඹ වරාය, ඔලුවිල්, කන්කසන්තුරේත් වරාය හදනවා. ඒ ක්‍ෂ්ත්‍රයේ වෙනස වෙලා නැද්ද? ආරම්භ නොකරපු, අතරමඟ දාපු මහා පරිමාණ ව්‍යාපෘති අද හැදෙනවා. ඒ වෙනස අද වෙලා නැද්ද? අමෙරිකාවටත්, සිංගප්පූරුවටත් වඩා ආර්ථික වර්ධන වේගයක් රඳවා තබා ගන්න පුළුවන් වුණා. ආර්ථිකයක් නිවැරදිව කළමනාකරණය කරමින් ඒකපුද්ගල ආදායම වැඩි කළා. මේ තත්ත්වය නැවත වෙනස් කරන්න යෑම නැවත ආපස්සට යෑම නොවේද?විධායක ජනාධිපති ක්‍රමය අහෝසි කරනවා කියූ සරත් ෆොන්සේකා මහතා නැවත ජනතාවට කියා සිටින්නේ තමා බලයට පැමිණි පසු අධ්‍යාපනය, සෞඛ්‍ය, ආරක්‍ෂාව වැනි බලතල තමා ළඟ තබා ගන්නා බවයි. විශ්වාසනීය වෙනසක් ඇති කරනවා යැයි කියන ෆොන්සේකා මහතා තුළ මා දකින්නේ පරස්පරතා ගොඩක් පමණයි.විශ්‍රාමික හමුදාපතිවරයා සමඟ දැන් තවත් විශ්‍රාමික නඩුකාරතුමෙකුත් පස්සෙන් යනවා. මේ අය එකතු වී නැවත උතුරු නැඟෙනහිර පළාත් එකතු කිරීමට උත්සාහ ගන්නවා. දෙමළ සන්ධානය සමඟ ඇති කරගත් ගිවිසුම මඟින් සරත් ෆොන්සේකා මහතා පොරොන්දු වූ බවයි තුෙරෙයිසිංහම් මහතා කියා සිටින්නේ ජනමත විචාරණයක් නැතුව උතුරු නැඟෙනහිර පළාත් එකතු කරන බවයි.හිටපු විශ්‍රාමික නඩුකාරතුමා තමා ප්‍රධාන දායකයා වන පන්සලට ගජමුතු පූජා කළා. මං කියන්නේ ඕක වංචාවක්. කවුද ඒවා පන්සලේ දැන් තියෙනවද නැද්ද කියලා පරීක්‍ෂා කරන්නේ. දැන් ඔහු කියා සිටිනවා, ජනාධිපතිතුමා රාජ්‍ය සේවකයන්ගේ වැටුප් 2500න් වැඩි කරනවා යැයි කියූ විට , දැන් ඔහු කියා සිටින්නේ එය ජනාධිපතිට කළ නොහැකි අතර එය කළ හැක්කේ පාර්ලිමේන්තුවට පමණයි කියායි. ඒක ඇත්ත.නමුත් මේ විශ්‍රාමික අගවිනිසුරුවරයාම තමයි පහුගිය කාලේ තෙල්මිල අඩුකරන්න කියා අපිට බල කළේ. අන්තිමට පාසල්වලට ළමයි ඇතුල් කිරීමටත් අධ්‍යාපන අමාත්‍යාංශයේ බලතලවලටත් හිටපු අගවිනිසුරුවරයා මැදිහත් වූවා. පරස්පරතා නොවේ, මේ මහ පොළවේ විශ්වසනීය නායකත්වය කළ මේ නායකයායි, නැවත මේ වැඩපිළිවෙළ ඉදිරියට ගෙන යෑමට ඔබ ඉදිරියට පැමිණ තිබෙන්නේ.මේ රටේ සැබෑ වෙනසක් ඇති කිරීමට විශ්වසනීය අඩිතාලමක් දැමූ ජනාධිපතිතුමාගේ ජයග්‍රහණය වෙනුවෙන් ඔබ සැම පෙළ ගැසෙන මෙන් ඉල්ලා සිටිනවා.ජාතිය ගොඩනැඟීමේ ඇමැති රෝහිත අබේගුණවර්ධන මහතා - අද අපි රෙදිපිළි , කොහු කර්මාන්ත , ධීවර ආදී ව්‍යාපාරිකයන් හැටිය මේ ස්ථානයට පැමිණ සිටිනවා. පසුගිය මැයි මාසයේ 18 ට පෙර අපේ ව්‍යාපාරවලට කොතරම් බලපෑම් තිබුණා ද යන්න අමුතුවෙන් කිව යුතුª නැහැ. ධීවරයන් විශාල අර්බුදවලට මුහුණ පෑවා.පාර්ලිමේන්තුවට යන පාරේ ගියේ ද සැකයෙන් බියෙන්. ජනතාව වැඩි වශයෙන් ගැවසුණු තැන් ත්‍රස්තවාදී ඉලක්ක බවට පත්වුණා. අපේ ජනතාව බලයට පැමිණි සෑම නායකයෙකුගෙන්ම ඉල්ලුවේ නිදහසේ ජීවත් වන්නට අවස්ථාව ලබා දෙන ලෙසයි. මේ නායකයෝ ජනතාව ඉදිරියේ ත්‍රස්තවාදය තුරන් කරන බවට පොරොන්දු වෙනවා. නමුත් ඒ තීරණය දිනකින් දින දෙකකින් වෙනස් කරනවා. ඒ නායකයන් ගැන සැකයක් මතුªවෙනවා. ඔවුන් රටට වඩා තමන්ට ආදරය කළ නිසා හෝ එවැන්නක් කැර තිබෙනවා.ඉන්දීය අගමැති රජිව් ගාන්ධි මරා දැමුවේ ද එල්. ටී. ටී. ඊ යයි, ශ්‍රී මහ බෝධිය , කාන්තන්කුඩි පල්ලිය ආදී ආගමික ස්ථාන ත්‍රස්තවාදයට ගොඳුරුවුණා. එවැනි ඉතිහාසයකට පසු 2005 දී නායකයෙකු පත් කැර ගැනීමේ වගකීම රටේ ජනතාවට බාර දුන්නා. එදත් රටේ කඳවුරු දෙකක් තිබුණා. දේශද්‍රෝහීන් හා දේශපේ‍්‍රමීන් සිටියා. එදාත් අපිට ෂෂධ බලවේග පැමිණියා. එවකට ජනාධිපතිනියගේ ආශිර්වාදයද අපිට ලැබුණේ නැහැ. මුස්ලිම් , ද්‍රවිඩ බහුතරයක සහාය ලැබුණේ නැහැ. ජාත්‍යන්තරය තුළ මහින්ද රාජපක්ෂ මහතා පිළි නොගන්නා බවට ප්‍රචාර ගෙන ගියා.නමුත් එදා ජනාධිපතිවරයා හැටියට රට බාර ගත්තා. මේ රටේ ජනතාව ඒ මහතාගෙන්ද නිදහස ලබා දෙන ලෙස ඉල්ලා සිටියා. ඒ මහතා තමන්ගේ වගකීම ඉටු කිරීම ආරම්භ කළා. මාවිල් ආරු සොරොව්ව වසා දැමීමෙන් පසු ආරම්භ කළ සටන ජාත්‍යන්තර බලවේග ඉදිරියේ නොසෙල්වී මැයි මාසයේ 18 දා නන්දිකඩාල් දක්වා සාර්ථකව ගමන් කළා.ජනාධිපති මහින්ද රාජපක්ෂ මහතා තම වගකීම හා යුතුකම ඉටු කළා. අපිට අවශ්‍ය නිදහස මේ රටේ ජනායාට ලබා දුන් බව ජනතාව පවසනවා. සෑම පළාත් සභා මැතිවරණයක්ම තුනෙක් දෙකක බලය ලබා දෙන්නට ජනතාව කෘත වේදී වුණා. එදා මහින්ද රාජපක්ෂ මහතාට ජනතාව දැක් වූ ආදරයට වඩා ආදරයක් කරුණාවක් අද දක්වනවා.ඒ යුතුකම ඉටු කරන්න අපි කැප වී සිටිනවා. සරත් ෆොන්සේකා මහතා කියනවා ඔහුගේ එකම අපේක්ෂාව විධායක ජනාධිපති ධූරය අහෝසි කිරීමලු. මේ රටේ කිසිදු අවස්ථාවක ඔහු දේශපාලනය කර නැහැ. මේ විධායක ජනාධිපති ක්‍රමය අහෝසි කරන්නට පාර්ලිමේන්තුවේ තුනෙක් දෙකක බලයක් හා ජනමත විචාරණයක් අවශ්‍ය වෙනවා.මේ රට ගෙන යා යුතු තැනට ගෙන යන්නට ජනතාව පෙළ ගැසී සිටිනවා. අද දේශපාලන න්‍යාය පත්‍රයක් නැහැ. මඩ දේශපාලන ව්‍යාපාරයක් කරගෙන යනවා. ජනාධිපති මහින්ද රාජපක්ෂ මහතා රට වෙනුවෙන් සුවිශේෂී කාර්යභාරයක් ඉටුකැර තිබෙනවා. මුහුදෙන් අපිට අහිමි වු තුනෙන් දෙකක පෙදෙසක් අපිට යළිත් හිමි වී තිබෙනවා.අවුරුදු 30ක් නැති වී ගිය දෑ අද අපිට ලැබී තිබෙනවා. ව්‍යාපාරවල ඉදිරි ගමනක් දකිනවා. සංචාරක ව්‍යාපාරයේ විශාල ප්‍රගතියක් දකිනවා. වේවැල් කර්මාන්තයට , විසිතුරු මල්වලට හොඳ අවස්ථාවක් අද හිමි වී තිබෙනවා. යුද්ධය කරගෙන යන අතරේ එක ගමකට අවමය රුපියල් ලක්ෂ 50ක් හෝ ලබා දී තිබෙනවා. ඒ මඟින් ගම්මාන සංවර්ධනය කළා. ඉතිහාසයේ පැවැති අන්දමට ස්වයං පෝෂිත රටක් බවට අපේ රට පරිවර්තනය වෙනවා. ඒ වෙනුවෙන් රටේ සියලු දෙනාම එකට එක් වී අපේ යුතුකම ජනාධිපති මහින්ද රාජපක්ෂ මහතා බලයට පත් කළ යුතු වෙනවා.ධීවර හා ජලජ සම්පත් ඇමැති ෆීලික්ස් පෙරේරා මහතා - අපි අමාත්‍යාංශය බාර ගන්නා විට ධීවර කර්මාන්තය බිම පතිත වී තිබුණා. සුනාමි ව්‍යසනය ඊට හේතුව වුණා. සහනාධාර ලබා දීලා ධීවර කර්මාන්තයේ යෙදවීමට අමාත්‍යාංශයට සිදුවුණා. අද වනවිට සෑම වසරකම සියයට 7 ක වර්ධන වේගයක් දකිනවා. මෙවර මූල්‍ය ප්‍රගතිය සියයට 98 දක්වා වර්ධනය වී තිබෙනවා.සුනාමියෙන් විපතට පත් සෑම වරායක්ම ප්‍රතිසංස්කරණය කැර තිබෙනවා. බේරුවලට පමණක් රුපියල් බිලියනයක් වෙන් කළා. අපේ ඉලක්ක සියල්ල පසුපස හඹා ගියා. ජනාධිපති මහින්ද රාජපක්ෂ මහතා ඕනෑම සහයෝගයක් ලබාදෙන බවට ප්‍රකාශ කළා. අපේ රටේ හේක්ටයාර එකකට ජලාශ හෙක්ටයාරයක් තිබුණා.මිරිදිය ධීවර කර්මාන්තය අපේ රටට අහිමි වී තිබුණා. යළිත් එය ආරම්භ කළා. අද ටොන් 38000ක් රට අභ්‍යන්තරයෙන් මත්ස්‍ය නිෂ්පාදනය සිදු කරනවා. වැව් ආශ්‍රිත ජනතාව මසකට රුපියල් 40000ක පමණ ආදායමක් උපයනවා. ජනාධිපති මහින්ද රාජපක්ෂ මහතා මේ සියල්ල ප්‍රායෝගිකව ක්‍රියාත්මක කළා. බොරු පොරොන්දු දෙන්නේ නැහැ. හොඳ දැක්මක් ඇතිව කටයුතු කරනවා. විශ්වවිද්‍යාලයක් ඉදිකර ධීවරයන්ට නවීන තාක්ෂණ පුහුණුව ලබා දෙනවා.සාගරය තමයි අනාගත භාණ්ඩාගාරය වන්නේ. ඉදිරියේ දී මුහුදෙන් ගත හැකි සෑම සම්පතක්ම ලබා ගන්නවා. ඉන්දියාව උතුරින් අපිට ළං වුණාට දකුණින් මුහුදු තීරයේ විශාල ඉඩ ප්‍රමාණයක් තිබීම වාසි සහගත වෙනවා. එය අපිට අභිමානයෙන් නැඟී සිටීන්නට හැකි වෙනවා. ජනාධිපති මහින්ද රාජපක්ෂ මහතා සාමයට අත වැනුවා. ඒ අතර 240000 දක්වා හමුදාවේ බඳවා ගත්තා.ඒ උපක්‍රම ඉතාම සාර්ථක වුණා. යුද්ධයකට අණ දිය හැක්කේ ජනාධිපතිවරයාට පමණයි. පොලිස්පති , හමුදාවන්හී ප්‍රධානීන් , නීතිපති බඳවා ගැනීමද කළ හැක්කේ ජනාධිපතිවරයාටයි. මේ යුද්ධය නිසි කළමනාකරණයකින් සිදුකොට ජනාධිපති මහින්ද රාජපක්ෂ මහතා සාර්ථක අයුරින් මෙහෙය වූවා.ජනාධිපති මහින්ද රාජපක්ෂ මහතා ත්‍රිවිධ හමුදාවම මැනවින් හසුරුවමින් එල්. ටී. ටී. ඊ ත්‍රස්තවාදීන්ට එරෙහිව යුද්ධය මෙහෙයවූවා. එදා ධීවරයන්ට පැය 24ම ධීවර කටයුතු කරගෙන යන්නට බැරි වුණා.ඈත මුහුදේ යන්න බැරි වුණා ත්‍රස්තවාදීන්ගේ බලපෑම්වලට මුහුණ දෙන්න සිදු වුණා. මේ තත්ත්වයෙන් මුදා ගැනීමට මහින්ද රාජපක්ෂ මහතා නායකත්වය ලබා දුන්නා.රට බේරාගත් නායකයා වෙනුවෙන් බුද්ධිමත්ව යුතුකම ඉටුකළ යුතු වෙනවා. ඩොලර් බිලියන ගණනක් මේ රටේ වරායන් සංවර්ධනය වෙනුවෙන් රජය වෙන් කැර තිබෙනවා. ධීවරයන්ගේ යටිතල පහසුකම් සංවර්ධනය කළා. අඩු පොළියට බහු දින ධීවර යාත්‍රා ධීවරය ජනතාව වෙත ලබා දීමට කටයුතු කරනවා. ඒ වෙනුවෙන් දැනටමත් වැඩපිළිවෙළක් නිර්මාණය කැර තිබෙනවා.ධීවර කර්මාන්තයට නවීන තාක්ෂණය භාවිතා කරනවා. අද අප අවට මුහුදෙන් තුනෙක් දෙකක ප්‍රමාණයක් අපිට හිමි වී තිබෙනවා. ඒ වෙනුවෙන් ජනාධිපති මහින්ද රාජපක්ෂ මහතා කටයුතු කැර තිබෙනවා.ධීවර නියෝජ්‍ය ඇමැති නියොමාල් පෙරේරා මහතා - අද අපි තීරණාත්මක මොහොතකට පැමිණ සිටිනවා. ජනාධිපතිවරණයක් ඉදිරියේ දී පැමිණෙනවා. මේ රටේ පත් වූ කිසිදු නායකයෙකුට මේ රටේ පැවැති ත්‍රස්තවාදය අවසන් කරන්නට බැරි වුණා.අවතැන් වූ අය හැටියට ඔබ වාරකන් කාලයට සංක්‍රමණිකයන් ලෙස රට වටේ ගියා. ධීවර වෘත්තිය කාලයකට සීමා වුණා. ඔබ මේ රටේ ආර්ථිකයට සෘජු ලෙස දායක වෙනවා.ජනාධිපති මහින්ද රාජපක්ෂ මහතා ධීවර ඇමැතිවරයා හැටියට සිටි කාලයේ මනා අවබෝධයෙන් කටයුතු කළා. ධීවරය ක්ෂේත්‍රයට අවශ්‍ය සියලු පහසුකම් ලබා දුන්නා. ජනාධිපතිවරයෙක් තම කාලය තුළ විවිද පොරොන්දු ලබා දෙනවා. එක්සත් ජාතික පක්ෂයත් විවිධ පොරොන්දු ලබා දුන්නා. අද අපේ කර්මාන්තවලට නොයෙකුත් සහන ලබා දෙනවා.ජනාධිපති මහින්ද රාජපක්ෂ මහතා ප්‍රායෝගිකව සෑම ගැටලුවකටම නිත්‍ය විසඳුම් ලබා දෙනවා. මේ රටේ ජනතාවගේ දුක හඳුනන නායකයා යළිත් නායකත්වය සඳහා එළැඹෙන ජනාධිපතිවරණයට තරග කරනවා. ඒ මහතාට අපි කෘත ගුණ සැළකිය යුතු වෙනවා. අපේ සහයෝගය ලබාදීම යුතුකමක් වෙනවා.ධීවරයන්ට අද කිසිදු සීමාවක්් නෑ. වරාය සංවර්ධනය වෙනවා. හලාවත වරායේ මෝය කට සංවර්ධනය පමණයි ඉතිරි වී තිබෙන්නේ. එක්සත් ජාතික පක්ෂය පාලන සමයේ කිසිදු සංවර්ධන කටයුත්තක් කළේ නෑ. කිසිදු රැකියාවක් දුන්නේ නැහැ. එදා ඔබ උතුරු නැඟෙනහිර යන විට විවිධ බාධකවලට මුහුණ දුන්නා.ඔබගේ මැදැල් කර්මාන්තය අද හොඳින් සිදු කෙරෙනවා. අද මායිම් ගම්මාන සංකල්පය අපේ රටේ නැහැ. ලිඛිත ලියවිල්ලකින් ඔවුන්ට ලබා දුන්නා. ධීවරයන් හැටියට ඔබලා එදා එල්. ටී. ටී. ඊ උසාවි වෙත ගොස් දඩ මුදල් ගෙවුවා. එදා සරත් ෆොන්සේකා හමුදාවේ හිටියා. පොතුවිල් පොලිසියේ 600ක් ලොරිවල රැගෙන ගොස් මරා දැම්මා.විද්‍යා හා තාක්ෂණ ඇමැති තිස්ස විතාරණ, ප්‍රවීණ රංගන ශිල්පී සනත් ගුණතිලක මහත්වරුද මෙහිදී කතාකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n10011811</link>
    <topic>තිරුක්කෝවිල් කෝවිලට ජනපතිගේපැමිණීම විශාල ගෞරවයක්</topic>
    <author>නුවන් කොඩිකාර, මහින්ද අලුත්ගෙදර අක්කරෙයිපත්තුව සිට</author>
    <content>තිරුක්කෝවිල් හින්දු දේවස්ථානයට පැමිණි ප්‍රථම රාජ්‍ය නායකයා වශයෙන් ජනාධිපති මහින්ද රාජපක්ෂ මහතා ඉතිහාසයට එක්විය.එළඹෙන ජනාධිපතිවරණයේදී එක්සත් ජනතා නිදහස් සන්ධානයේ ජයග්‍රහණය වෙනුවෙන් පැවැත්වෙන රැස්වීමකට සහභාගිවීම සඳහා ජනාධිපතිවරයා තිරුක්කෝවිල් ප්‍රදේශයට පැමිණි අතර ඒ අවස්ථාවේ විශේෂ පූජාවකට ද සහභාගි විය.කන්දපානතුරෙයි යනුවෙන් මුල් කාලයේදී මේ හින්දු දේවස්ථානය හඳුන්වා ඇති අතර අද වනවිට එය තිරුක්කෝවිල් නමින් ප්‍රසිද්ධියට පත්ව ඇත.හින්දු බැතිමතුන්ගේ නොමද ගෞරවයට පාත්‍ර වූ තිරුක්කෝවිල් හින්දු දේවස්ථානයට ජනාධිපති මහින්ද රාජපක්ෂ මහතාගේ පැමිණීම විශාල ගෞරවයක් බවත් ඒ පිළිබඳව ආඩම්බර වන බවත් එම දේවස්ථානය බාර ශිව ශ්‍රී අන්ගුසනාදන් කුරුක්කල්තුමා පැවැසීය.මේ දේවස්ථානයේ ප්‍රතිසංස්කරණ කටයුතු වෙනුවෙන් තිරුක්කෝවිල් ප්‍රදේශයේ සංස්කෘතික මධ්‍යස්ථානයක් ස්ථාපිත කිරීමටද සහයෝගය ලබාදෙන බව ජනාධිපති මහින්ද රාජපක්ෂ මහතා පැවැසීය.සැළසුම් ක්‍රියාත්මක කිරීමේ ඇමැති පී. දයාරත්න, නිවාස හා පොදු පහසුකම් ඇමැතිනි ෆෙරියල් අෂ්රොෆ්, ජාතික ඒකාබද්ධතා හා ප්‍රතිසංධාන ඇමැති විනයාගමූර්ති මුරලිදරන්, නැඟෙනහිර පළාත් ආණ්ඩුකාර රියර් අද්මිරාල් මොහාන් විජයවික්‍රම, හිටපු නියෝජ්‍ය ඇමැති ශාන්ත පේ‍්‍රමරත්න, හිටපු පාර්ලිමේන්තු මන්ත්‍රී අලි සහීර් මවුලානා මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=n10011813</link>
    <topic>ජාත්‍යන්තර අධිකරණයක් මෙරට පිහිටුවා ඔත්තු සේවාවට තොරතුරු සපයන සැලැස්මක්</topic>
    <author>මානෙල් පුෂ්පකුමාරි</author>
    <content>ජාත්‍යන්තර අධිකරණයක් ශ්‍රී ලංකාවේ පිහිටුවා ඒ මගින් ඔත්තු සේවයට තොරතුරු ලබාදීම සඳහා පසුබිම සකස් කිරීමට ෆොන්සේකාට අවශ්‍ය වී ඇති බව ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතා ප්‍රකාශ කරයි. ශ්‍රී ලංකාවේ ජාත්‍යන්තර අධිකරණයක් පිහිටුවහොත් යුගොස්ලෝවියාවට අත්වූ ඉරණම ශ්‍රී ලංකාවටද අත්වන බව රාජපක්ෂ මහතා කියයි. ාත්‍යන්තර අධිකරණය මඟින් රාජ්‍ය නායකයාට පවා නීතිමය බලපෑම් ඇති කිරීමට හැකි බවත් සරත් ෆොන්සේකාට අවශ්‍ය වී ඇත්තේ එය බවත් රාජපක්ෂ මහතා කීවේය.ආර්. සම්බන්දන් ෆොන්සේකාට ඉදිරිපත් කළ ඉල්ලීම්වලට එයද අඩංගු වූ බව මන්ත්‍රීවරයා කීය.ශ්‍රී ලංකා ජාතික පෙරමුණ සංවිධාන කළ ජනහමුවකදී මෙම අදහස ප්‍රකාශ විය. කම්කරු ඇමැති ආචාර්ය මර්වින් සිල්වා, ශ්‍රී ලංකා ජාතික පෙරමුණේ නායක විමල් ගීගනගේ යන මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001181</link>
    <topic>ආණ්ඩුව අස්ථාවර කිරීමට බටහිරයන්ඩොලර් කෝටි ගණනින් වැය කරනවා</topic>
    <author>හල්තොට සමූහ විනීතා මානෙල් ගමගේ</author>
    <content>මනුස්සකම හඳුනන කෘතවේදීත්වය තිබෙන මනුෂ්‍යයන් ජීවත් වන රටක ජනවාරි 27 වැනිදාට එළිවෙන විට මේ රටේ ඓතිහාසික ප්‍රතිශතයකින් දිනන එකම ජනාධිපතිවරයා මහින්ද රාජපක්ෂ මැතිතුමා බව ජාතිය ගොඩනැගීමේ හා වතු යටිතල පහසුකම් සංවර්ධනය කිරීමේ ඇමැති රෝහිත අබේගුණවර්ධන මහතා පැවසීය.ඒ මහතා එසේ පැවසුවේ පසුගිය දා මිල්ලනිය මංසන්ධියේ පැවැති ජන හමුවකට සහභාගි වෙමිනි.තවදුරටත් අදහස් දැක්වූ ඒ මහතා මෙසේද පැවසීය.ඒ යුතුකම ඉටු කිරීමට මුළු රටේම ජනතාව එකට ඒකරාශී වී සිටිනවා. මුළු රටම බලාපොරොත්තු වුණ නිදහස් නිවහල් දේශය අපට ගොඩනගා දෙන්න එතුමාට පුළුවන්කම ලැබුණ නිසා. ඒ වෙනුවෙන් විශේෂයෙන්ම මේ ජීවිතයේදී තමන්ගෙ ඇෙඟ් අවයව දන්දීපු උදාර රණවිරුවො එවැනි අභියෝගයක් බාර ගැනීම පිළිබඳව අප ඔවුන්ට කෘතවේදීත්වය පළ කරනවා.මහින්ද රාජපක්ෂ ජනාධිපතිතුමා අපේ රට නිදහස් කරගෙන ඉදිරියට යන මොහොතේ එදා වේලුපිල්ලේ ප්‍රභාකරන් නන්දිකඩාල් කළපුවේ දී මැරී වැටුණට ඔහුව පොෂණය කර ශක්තිමත් කිරීමට වෙහෙසුණු යුරෝපීය රටවල කිසිවකු මරණයට පත් වී නැහැ. ඒ සියලු දෙනා නැවත උත්සාහ කරනව මහින්ද රාජපක්ෂ ආණ්ඩුව අස්ථාවර කරන්න ඕනෑ කියලා.ඒ නිසා තමයි මේ මැතිවරණ අවස්ථාවේදී ඔවුන්ගේ ඩොලර් කෝටි ගණන් මේ රටට පොම්ප කරන්නේ. නමුත් අපි එකක් පැහැදිලිව කියනව. යුරෝපයෙන් ඩොලර් ලංකාවට එව්වට ඩෙලාර් වලට යට වෙන ඡන්ද දායකයෝ ශ්‍රී ලංකාවේ නැති බව.එදා ජනාධිපතිවරණයේ පළමු ජන රැලිය කළුතර දිස්ත්‍රික්කයේ ඓතිහාසික කළුතර නගරයේ පැවැති මොහොතේ ලංකාවේ වැඩිම ජනතාවක් සහභාගී වූ ජන රැලිය බවට අපි ඒ වෙඩි මුරය ලබා දුන්නා.එදා හැත්තෑ පන් දහස් හයසිය හයකින් ජනාධිපතිවරණය ජයග්‍රහණය කර දුන් කළුතර ජනතාව මෙදා ජනාධිපතිවරණයේදී එදා දුන් ඡන්ද සංඛ්‍යාව වෙනුවට වැඩි ඡන්ද ලක්ෂ තුනකින් දිනවීමට සූදානම්ව සිටිනවා. ඒ වෙනුවෙන් මේ වීරෝදාර රණවිරුවන් අප සමග අත් වැල් බැඳ ගෙන මේ ගමන යන එක ගැන සතුටු වෙනවා.බස්නාහිර පළාත් සභා මන්ත්‍රීවරුන් වන රණවිරු විකුªම් ගුණසේකර, නිමල් චන්ද්‍රරත්න ප්‍ර. ස. මන්ත්‍රී ගුණදාස වීරසිංහ, මුංවත්ත බටහිර සමුපකාර සභාපති ස්ටැන්ලි පෙරේරා, මානව සම්පත් සංරක්ෂණ සහායක සිරිපාල ගම්ලත් මහත්වරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001182</link>
    <topic>එදා යුද්ධයට එරෙහි වූ රටවල්අද ජනපති ඉවත් කිරීමට වලිකනවා</topic>
    <author>දිවුලපිටිය විශේෂ</author>
    <content>‘ජයග්‍රහණයට අකුල් හෙළු අය සමග එකතු වී වැඩ කරන්න සරත් ෆොන්සේකා මහතාට අයිතියක් නැතැයි’ ආරක්ෂක ලේකම් ගෝඨාභය රාජපක්ෂ මහතා පැවසීය.ඒ මහතා එසේ පැවසුවේ දිවුලපිටියේ මරඳගහමුල ‘සණස’ රැස්වීම් ශාලාවේ පැවති රැස්වීමකදීය. දිවුලපිටිය ශ්‍රී ලංකා නිදහස් පක්ෂ ප්‍රධාන සංවිධායක චන්දන ජයකොඩි මහතා විසින් රැස්වීම සංවිධාන කැර තිබිණි.ගෝඨාභය රාජපක්ෂ මහතා මෙසේද පැවසීය.යුද්ධයේ භීෂණයෙන් සිටි ලංකාවේ ජනතාවගේ එකම බලාපොරොත්තුව වූයේ සාමයයි. 2005 මැතිවරණයේදී ජනතාව මහින්ද රාජපක්ෂ මැතිතුමා බලයට පත් කළේ යුද්ධයේ නිමාව දකින්නයි. එතුමා බලයට පත්වී වසර තුන හමාරක් ඇතුළත එම අභියෝගය ජය ගත්තා.ජනාධිපතිතුමා බලයට පත් වූ වහාම ත්‍රිවිධ හමුදාවේ සහ බුද්ධි අංශ වලින් ගත් තොරතුරු වලින් ත්‍රස්තවාදයට මුහුණ දිය යුත්තේ කෙසේ දැයි යන්න තීරණය කළා. සියලුම ආරක්ෂක අංශ වලට ස්ථිර අරමුණක් ලබා දුන්නා. සටන් විරාම ගිවිසුම කාලයේ අපේ හමුදාවට අරමුණක් තිබුණේ නැහැ.එතුමා යුද, නාවුක, ගුවන් හමුදාවල ශක්තිය දස ගුණයකින් වැඩි කළා. අසල්වැසි ඉන්දියාව සමග මිත්‍රවී ඉන්දියානු බලපෑම ක්‍රමානුකූලව කළමනාකරණය කළා. බටහිර රටවල බලපෑම වැළකීමට චීනය රුසියාව ඉරානය වැනි රටවල් සමග මිත්‍රත්වය ගොඩ නගා ගත්තා. එල්. ටී. ටී. ඊ. සංවිධානයෙන් ප්‍රථමයෙන් නැගෙනහිර මුදා ගත්තා.දෙදහස් එක වසරේ සටන් විරාමය ගෙනාවේ ආයුධ නොතිබූ නිසයි. නාවික හමුදාව නිසි ලෙස සාගරය පාලනය කරමින් කොටි සංවිධානය සතු නැව් දහයක් විනාශ කළා. අවසාන කාලයේ කොටින්ට එක බෝට්ටුවක්වත් ඉතුරු කෙළේ නැහැ.ගුවන්හමුදාවත් ඔවුන්ගේ යුතුකම හොඳින් ඉටු කළා. දෙදහස් පහ වන විට ගුවන් හමුදා භටයින් තිස් අට දෙනෙක් මිය ගොස් තිබුණා. මේ කාලය තුළ අපගේ එකම ගුවන් නියමුවකු හෝ මිය ගියේ නැහැ.පොලිසිය විශිෂ්ඨ සේවාවක් ඉටු කරමින් වරාය ගුවන් තොටු පොළ හා බැංකු ආරක්ෂා කළා. විසි එක් දහසක් සිටි සිවිල් ආරක්ෂක බළකාය හතළිස් දහස දක්වා වැඩි කර ඔවුන් මායිම් ගම්මාන වල ආරක්ෂාවට යෙදුවා.එදා යුද්ධයට එරෙහි වූ රටවල් අද මේ නායකයා ඉවත් කිරීමට වෙහෙසෙනවා. යුද්ධයටත් හමුදාවටත් සමච්චල් කළ අය හිටපු හමුදාපති වරයා අතට අරගෙන කටයුතු කරනව. හිටපු හමුදාපති වරයා තමන්ගේ දරුවන්ට අමෙරිකාවේ අධ්‍යාපනය ලබා ගැනීමට පහසුකම් ඉල්ලූ විට එය ලබා දුන්නා.පර්චස් දහයක ඉඩමක් ලබා දුන් පසු එය මදි යයි පැවසූ නිසා පර්චස් පහලොවක් ලබා දුන්න. එයත් මදි කිව්ව නිසා පර්චස් විසි පහක් දුන්න. එහි වටිනාකම ලක්ෂ 900 ක් වෙනව. ඔහු පරිහරණය කළ බෙන්ස් රථයත් ඉතා අඩු මුදලට ලබා දුන්න. අවසානයේ මා ඉඩම බලෙන් තියාගෙන ඉන්නව කියල සරත් ෆොන්සේකා උසාවි ගියා.කැලණිය විශ්ව විද්‍යාලයේ ජ්‍යෙෂ්ඨ කථිකාචාර්ය ඉඳුරාගාරේ ධමමරතන හිමියන්ද ආචාර්ය ජේ. ආර්. පී. සුරියප්පෙරුම පළාත් සභා මන්ත්‍රී චන්දන ජයකොඩි මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001183</link>
    <topic>අද අපේ දරුවන්යන්ත්‍ර සූත්‍ර ගානට වැටිලා</topic>
    <author>ඉංගිරිය සමූහ කුමාරි ගමගේ</author>
    <content>“අපගේ සමහර අම්මලා, දරුවන් ඉල්ලාගෙන දේවාල ගානේ යන විට සමහර අම්මලා කිරිකැටියන් කබරයන්ට කන්න කාණුවල දාලා යනවා. ඒ වාගේම දරුවන් මුදලට විකුණන වෙළෙඳපොළවල් අපේ රටේ තිබෙනවා” යැයි පළාත් සභා මන්ත්‍රී විදුර වික්‍රමනායක මහතා පැවැසීය.ඒ මහතා එසේ පැවැසුවේ ඉංගිරිය ප්‍රාදේශීය ලේකම් කොට්ඨාසයේ “දිරිය කැකුළු” ළමා සමාජයේ දරු දැරියන්ට පොත් පරිත්‍යාග කිරීමේ උත්සවයට සහභාගි වෙමිනි. මේ ළමා සමාජය සඳහා රුපියල් ලක්‍ෂ දෙකක් වටිනා පොත් ලබාදීම මෙදින සිදු කෙරිණි.වැඩිදුරටත් අදහස් දැක්වූ ඒ මහතා මෙසේ ද පැවැසීය.“අපේ රටේ කුඩා දරු දැරියන් පනස් දහසක් පමණ අනාථ කඳවුරුවල සිටින බවට, සංඛ්‍යා ලේඛනවල තිබෙනවා. ළමා නිවාසවලත් සිටිනවා. මවුපියන් හැටියට අපගේ වගකීම් යුතුකම් ඉටු කරනවාද කියල ආපසු හැරී බැලිය යුතුයි.දැන් ඒ සඳහා කාලය උදාවෙලා තියනවා. තමාගේ යුතුකම් දරුවන්ට හරිහැටි ඉටු නොකර වයසට ගියාම දරුවන්ගෙන් යුතුකම් බලාපොරොත්තු වෙන්න නරකයි.”“අද අපේ දරුවො යන්ත්‍ර සූත්‍ර වගේ. පාසල් පොත් බෑග් එකේ බරට පිට කොන්ද දෙකට නැවෙනවා. උදේ පාන්දර ඉස්කෝලෙට යන දරුවා නිවෙසට එන්නේ මහා රෑට මවුපියන් එක්ක වැඩිහිටියන් එක්ක.එම වයසේ දරුවන් සහෝදරයන් එක්ක එකතුවෙලා කතා බහ කරන්නවත් වෙලාවක් නෑ. අපේ ළමා කාලයේ තිබුනු නිදහස දැන් දරුවන්ට භුක්ති විඳින්න වෙලාවක් නෑ. අවට පරිසරයේ ක්‍රියාකාරකම් දකින්න වෙලාවක් නෑ. අධ්‍යාපනයේ නිවැරැදි දැක්ම ඒකද කියල අපට හිතන්න වෙනවා.”ප්‍රාදේශීය ලේකම් කොට්ඨාසයේ තවත් ළමා සමාජ පහකට රුපියල් ලක්ෂයක් බැගින් වටිනා පොත් කට්ටල පහක් එම දරු දැරියන් සඳහා ලබාදීම ද සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001184</link>
    <topic>ගම්පහ සමෘද්ධි ව්‍යාපෘති සඳහාරු.මිලියන 590ක් වැයකරයි</topic>
    <author>නිට්ටඹුව සමූහ, ජෙනට් ජයසිංහ</author>
    <content>සිවු වසක කාලය ඇතුළත සමෘද්ධි අධිකාරියේ ගම්පහ දිස්ත්‍රික් කාර්යාලය අදාළ බල ප්‍රදේශයේ සමෘද්ධි ප්‍රතිලාභීන්ගේ යටිතල පහසුකම් ජීවනෝපාය සහ සමාජ සංවර්ධන ව්‍යාපෘති 26440 ක් සඳහා රුපියල් මිලියන 589.90 ක් වැයකැර තිබේ.ඒ අනුව යටිතල පහසුකම් ව්‍යාපෘති 9461 ක් සඳහා රුපියල් මිලියන 259.15 ක්ද ජීවනෝපාය ව්‍යාපෘති 14890 ක් සඳහා රුපියල් මිලියන 168.75 ක්ද, සමාජ සංවර්ධන ව්‍යාපෘතිය යටතේ දිරිය පියස නිවාස 833 ක් සහ ආගමික සිද්ධස්ථාන 1256 ක් සඳහා රුපියල් මිලියන 162 ක්ද වශයෙන් මේ මුදල් වැය වී තිබේ.මෙයට අමතරව සමෘද්ධි බැංකු වැඩසටහන යටතේ සමෘද්ධි ප්‍රතිලාභීන් 1,63881 ක් සඳහා රුපියල් මිලියන 3721.06 ක ණය නිකුත් කර ඇති අතර රුපියල් මිලියන 2897.01 ක් වටිනා බැංකු ගිණුම් 811905 ක් විවෘත කැර තිබේ.ඒ සමඟම දිවයිනේ හොඳම සමෘද්ධි බැංකු 10 අතුරෙන් පළමුවැනි හා දෙවැනි ස්ථාන ඇතුළු ස්ථාන 8 ක් ගම්පහ දිස්ත්‍රික්කය දිනාගෙන ඇති අතර සමෘද්ධි කොඩි දිනයේ මුදල් එකතු කිරීමෙන් පළමුවැනි ස්ථානය දිනාගෙන තිබේ’</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001185</link>
    <topic>මිලිටරි පාලනයකටඉඩ නොතබා ජනපති දිනවමු</topic>
    <author>කැලණිය විශේෂ</author>
    <content>ජෙනරාල් ෆොන්සේකාට සහාය දී ඒකාධිපති මිලිටරි පාලනයක් ඇති කැර රට අස්ථාවර කිරීමට ජාත්‍යන්තර බලවේග මේ මොහොතේ කුමන්ත්‍රණය කරන බවත් ඊට ඉඩ නොතබන මේ රටේ දේශප්‍රේමී ජනතාව මහින්ද රාජපක්ෂ මැතිතුමා නැවත බලයට පත් කරන බවත් බස්නාහිර පළාත් සභා මන්ත්‍රී නීතිඥ සිසිර ජයකොඩි මහතා පැවසීය.ඒ මහතා එසේ පැවසුවේ ජනාධිපතිතුමාගේ විජයග්‍රහණයට සහාය පළ කිරීමේ රැස්වීම් 1000 වැඩසටහන යටතේ මහර පැවති ජන රැළියේ දීය.සිසිර ජයකොඩි මහතා මෙසේ ද කීය.අද ජෙනරාල් ෆොන්සේකාට උදව් කරන්නේ එක්සත් ජාතික පක්ෂය හා ජනතා විමුක්ති පෙරමුණේ පසුගිය 88 හා 89 භීෂණ කාලයේ දී ගෝනි බිල්ලන් ලෙස කටයුතු කළ අය පමණි. එදා මේ රටේ තරුණයන් ටයර් සෑයවල් වල ගංගා වල අමු අමුවේ මරා දමා දෑත් වල ලේ තවරා ගත් අය ජෙනරාල් ෆොන්සේකා සමඟ එකතු වෙලා.එවැනි ම මේ රටට විනාශයක් කළ වේළුපිල්ලේ ප්‍රභාකරන්ගේ දේ්ශපාලන බල ඇනිය වන ද්‍රවිඩ ජාතික සන්ධානය මේ දේශ ද්‍රෝහීන් පිරිසට එකතු වීම පිළිබඳව අප පුදුම විය යුතු නැත.හෙට අනිද්දාට මනෝගනේෂන්, ජෙනරාල් ෆොන්සේකා, සම්බන්ධන්, රනිල් වික්‍රමසිංහ, සෝමවංශ අමරසිංහ හා අනුර කුමාර දිසානායක, පොන්ගු තමිල් උත්සවයක දී එකට කාබී නැටුවත් අපි පුදුම විය යුතු නැත.ඒ නිසා රුවන්වැලි මහා සෑය සේ රටට ආශීර්වාදයක් වූ මහා පරාක්‍රම සමුද්‍රය සේ රට ස්වයංපෝෂිත කරන අතිගරු ජනාධිපති මහින්ද රාජපක්ෂ මැතිතුමාගේ ජයග්‍රහණය විජයග්‍රහණයක් කිරීම සඳහා අපි සැවොම තව තවත් කැප වෙමු.එදා හමුදාපති වරයා ලෙස කටයුතු කළ ජෙනරාල් ෆොන්සේකාට සතුරුකම් කළ දේශ ද්‍රෝහීන් පිලේ සිටි මිනිස්සුයි අද ඔහු එක්ක සිටින්නේ. හොඳට බලන්න මිලේනියම්සිටි පාවා දීම හරහා අපේ ආරක්ෂක බුද්ධි අංශය කොටියාට පාවා දුන් අය ඊනියා සටන්ගිවිසුම හරහා මව්බිම පාවා දීමට කටයුතු කළ එක්සත් ජාතික පක්ෂයේ අය සමගයි ඔහු අද කටයුතු කරන්නේ.එල්.ටී.ටී. ත්‍රස්තවාදීන් සමග පැවති අවසන් මහා සටන වේලාවේ අපේ ස;රීධාර සෙබළුන්ට මිනී පෙට්ටි 50,000 ක් ලෑස්ති කරන්න කියලා කියපු අන්ත වාදියෝ තීරණාත්මක සටන් පැවති මොහොතේ වැඩවර්ජන රැල්ලක් ඇති කරලා අද මේ රටේ ජනතාව බුක්ති විදින ජයග්‍රහණය වළක්වන්න හදපු ජනතා විමුක්ති පෙරමුණේ ඇතැම් කොටස් හා ප්‍රභාකරන්ගේ අවතාර තමයි අද ජෙනරාල් ෆොන්සේකාගේ හොඳම මිතුරන් වෙලා සිටින්නේ.ඒනිසා මේ රටට ආදරය කරන සියලු දේශප්‍රේමී දූ පුතුන් මේ ද්‍රෝහීන්ට අමතක නොවන පාඩමක් උගන්වා මහින්ද රාජපක්ෂ මැතිතුමා නැවතත් ජනාධිපති කරවා අපේ මවුබිම බේරා ගනිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001186</link>
    <topic>අධ්‍යාපනය නගා සිටුවීමටජනපති ක්‍රියා කර තිබෙනවා</topic>
    <author>ජා - ඇළ සමූහඩබ්ලිව්. විල්ෆ‍්‍රඩ් සිල්වා</author>
    <content>ජනාධිපති මහින්ද රාජපක්‍ෂ මැතිතුමා පාසල් අධ්‍යාපනය නගා සිටුවීම කෙරෙහි දැඩි අවධානයක් යොමු කැර තිබෙනවා. ශශ්‍රී ලංකාවේ සාක්ෂරතා මට්ටම ඉහළ යාමෙන් ලෝකයේ දියුණු රටවල් අතරට පත්ව ඇතැයි ධීවර හා ජලජ සම්පත් ඇමැති ෆීලික්ස් පෙරේරා මහතා පැවැසීය.ඒ මහතා එසේ පැවැසුයේ පළාත් සභා මන්ත්‍රී මෙරිල් පෙරේරා මහතාගේ මූලිකත්වයෙන් බස්නාහිර පළාත් සභාව හා ලෝක බැංකු ආධාර යටතේ රුපියල් ලක්ෂ පනහක් වැය කර ඉදිකළ රාගම ඉහළගම ශ්‍රී ධර්මරක්ෂිත ප්‍රාථමික විද්‍යාලයේ නව දෙමහල් ගොඩනැගිල්ල විවෘත කිරීම නිමිත්තෙන් පැවැති උත්සව සභාව අමතමිනි.ඇමැතිවරයා මෙසේ කීය. අපට හොඳ ප්‍රධාන ඇමතිවරයෙක් ඉන්නවා. එතුමා හරි දක්ෂයෙක් බව කියන්න ඕන. අපේ අධ්‍යාපන කලාප 6කට වෙන්කර එක කලාපයකට ලක්ෂ 56 ගණනේ වෙන්කොට තිබෙනවා.නිදහස් අධ්‍යාපනයේ පියා වන ආචාර්ය සී. ඩබ්ලිව්. ඩබ්ලිව්. කන්නන්ගර මහතා කියා ඇත්තේ අධ්‍යාපනය ඇති අයටත් නැති අයටත් සමව දෙන්න ඕනෑ බවයි.මේ කාර්ය අද වත්මන් ජනාධිපතිතුමා අතින්ද හොඳට ඉටුවෙන බව පෙනී යනවා. අවුරුදු 30ක ත්‍රස්තවාදයෙන් වැටී සිටියෙ මේ රටේ මවුපියොයි, දරුවන් පාසලට යවල ගෙදර එනතෙක් සිහියක් නැතුව දෙමව්පියෝ හිටිය. මේ තත්ත්වය නැතිකර දුන්නෙ ජනාධිපති තුමයි.ත්‍රස්තවාදයෙන් මේ රටේ ප්‍රධාන පෙළේ නායකයො 18ක් මියගියා. අපේ ජනාධිපතිතුමා කිව්වා ත්‍රස්තවාදය ඊළඟ පරම්පරාවට ඉතිරි කරන්නේ නැතැයි කියා. බුලත් කොළයට ඡන්දෙ දෙන්න ඕන. මම පාංශුකූලයට ගියත් බතට ගියත් කියන්නෙ ජනාධිපති මහින්ද රාජපක්‍ෂ මැතිතුමාට ඡන්දය දෙන්න කියලයි.බස්නාහිර පළාත්සභා ප්‍රධාන ඇමැති ප්‍රසන්න රණතුංග මහතායුද ජයග්‍රහණය අපි ලැබූ ලොකුම ජයග්‍රහණයයි. ජනාධිපතිවරු කීපදෙනකුම හිටියත් යුද ජයග්‍රහණ ලබා ගත්තේ මහින්ද රාජපක්‍ෂ ජනාධිපතිතුමා පමණයි. යුද්ධය වගේම එතුමා රට සංවර්ධනය කළා. රට සංවර්ධනයට මුදල් වෙන්කිරීමට එතුමා මූලිකත්වය ගත්තා.එමෙන්ම දරුවන්ගේ අධ්‍යාපනය දියුණුකර ඔවුන්ගේ අනාගත ප්‍රශ්න විසඳීමට පියවර ගෙන තිබෙනවා.දරුවන්ගේ අනාගත ප්‍රශ්නවලට ගුරුවරු මෙන් මවුපියන්ද උනන්දුවී සොයා බැලිය යුතුයි. විදුහල්පති ජේ. සෝමපාල මහතා මෙහිදී කතා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001187</link>
    <topic>කලා භාණ්ඩ නිපදවන ගම්මාන සංවර්ධනයට පියවර ගන්නවා</topic>
    <author>අවිස්සාවේල්ල විශේෂඑස්. පද්මපෙරුම</author>
    <content>නගරයේ දියුණුව ගමට ගෙන යෑමේ අරමුණ ඇතුව කටයුතු කරමින් සම්ප්‍රදායික කලා භාණ්ඩ නිපදවන මෙවැනි ගම්මාන නඟා සිටුවීමට අපේ රජය මහත් වෙහෙසක් ගන්නවා.ඒ වාගේම මේවායේ නිෂ්පාදනය කරන භාණ්ඩ උසස් තත්ත්වයට පත් කර ඒවාට විදේශ වෙළෙඳ පොළ විවෘත කර දීමට අප අමාත්‍යාංශය නිතරම සූදානමින් සිටිනවා යැයි අපනයන සංවර්ධන ඇමැති ජී. ඇල්. පීරිස් මහතා පැවසීය.ඒ මහතා එසේ පැවැසුවේ පසුගියදා අවිස්සාවේල්ල ඉහළ කොස්ගම පැවැති පොල්කැටයම් කරුවන්ට අවශ්‍ය නවීන උපකරණ බෙදා දීමේ උත්සවයකදීය. ඇමැතිවරයා මෙසේද කීය.දැන් කොළඹ හෝටල් සංචාරකයන්ගෙන් පිරිල. දකුණු පළාතේ හෝටල් කාමරයක් වෙන් කර ගැනීමට බොහොම අමාරුයි. රටේ බිහිසුණු තත්ත්වයක් නොමැති නිසා සංචාරකයන් විශාල වශයෙන් දැන් මේ රටට පැමිණෙනවා.සොබා දහමේ ආශිර්වාදය ලැබුණු රටක් මෙන්ම පරම්පරාවෙන් පරම්පරාවට උරුම වුණු කලා ශිල්ප වලිනුත් පිරුණු රටක්.නමුත් මේ කලාභාණ්ඩ මෙතෙක් අලෙවි කෙරුණේ දේශීය වශයෙන් පමණයි. අපේ අමාත්‍යාංශය මගින් දැන් මේ කලා භාණ්ඩ වල ප්‍රමිතිය උසස් කර විදේශ වෙළෙඳ පොළට යැවීමට කටයුතු කරමින් සිටිනවා.මේ සියල්ලම අපට කිරීමට හැකි වුණේ අපේ ජනාධිපතිතුමා යුද්ධය අවසන් කර රටට සාමය ගෙනා නිසයි.අද අපි අපේ අමාත්‍යාංශය හරහා මේ ගමේ කලාභාණ්ඩ නිපදවන ශිල්පීන් 28 දෙනකුට අවශ්‍ය නවීන උපකරණ ලබා දෙනවා.ඒ වාගේම එම ශිල්ප දියුණු කර ගැනීමට අවශ්‍ය පුහුණුවකුත් දෙනවා. ජාතික ශිල්ප සභාවේ අධ්‍යක්‍ෂ ජනරාල් කීර්ති බුද්ධිසේන මහතාමේ පාරම්පරික භාණ්ඩ කොතරම් උසස් තත්ත්වයෙන් නිෂ්පාදනය කළත් අලෙවි කර ගැනීමට නොහැකි නම් ඒ ශිල්පීන්ගේ ජීවන තත්ත්වය ඉහළ යන්නේ නැහැ.ඒ නිසා ඔවුන්ට හොඳ වෙළෙඳ පොළක් නිර්මාණය කර දිය යුතුයි.ජනාධිපතිතුමා ශිල්පී සුබ සාධන කටයුතු සඳහා මිලියන පහක් දැනටමත් වෙන් කර තිබෙනවා.ඉදිරියේදී ඒ සඳහා තවත් මුදලක් ලබාදීමට එතුමා එකඟත්වය පළ කළා.මේ අවස්ථාවට නිවාස ඇමැති ගීතාංජන ගුණවර්ධන, බ. පළාත් සභා මන්ත්‍රී අවිස්සාවේල්ල ශ්‍රී. ල. නි. ප. ප්‍රධාන සංවිධායක සුමිත් විජේමුණි සොයිසා, අධ්‍යක්ෂිකා සුජාතා වීරකෝන්, මහත්ම මහත්මීහුද සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=r1001188</link>
    <topic>පාසල් දරුවන් වෙනුවෙන් රජයවිශාල වැඩ කොටසක් ඉටුකරනවා</topic>
    <author>සීදූව සමූහ නිශ්ශංක පියරත්න</author>
    <content>කටුනායක සීදූව ප්‍රදේශයේ දැවැන්ත සංවර්ධනයක් ක්‍රියාත්මක වෙමින් පවතින්නේ ජනාධිපති මහින්ද රාජපක්ෂ මහතාගේ නිවැරැදි ප්‍රතිපත්තිය නිසා බව කටාන ශ්‍රී ලංකා නිදහස් පක්ෂ ප්‍රධාන සංවිධායිකා විශේෂඥ වෛද්‍යසුදර්ශිනී ප්‍රනාන්දු පුල්ලේ මහත්මිය සීදූවේදී කීවාය.සුදර්ශිනී ප්‍රනාන්දුපුල්ලේ මහත්මිය එසේ පැවැසුවේ හිටපු මහ මාර්ග හා මාර්ග සංවර්ධන ඇමැතිව සිටි අභාවප්‍රාප්ත ජෙයරාජ් ප්‍රනාන්දු පුල්ලේ මහතාගේ 57 වැනි ජන්ම දිනය නිමිතිකරගෙන රුපියල් ලක්ෂ 40ක වියදමින් සීදූව දිවිසමර විදුහල් භූ®මියේ ඉදිකරන ලද නව දෙමහල් ගොඩනැගිල්ල විවෘත කිරීමෙන් පසු පැවැති උත්සවයේ දීය. ඒ මහත්මිය මෙසේ ද පැවැසුවාය.අද පාසල් දරුවන්ගේ සාරධර්ම වර්ධනය සඳහා වෙනම අමාත්‍යාංශයක් ඇති කර තියෙනවා.දරුවෝ තමයි අපේ සම්පත. දරුවෝ තමයි මේ රට භාරගන්න ඉන්නේ.පාසල් දරුවො වෙනුවෙන් වර්තමාන රජය විශාල වැඩ කටයුතු කරගෙන යන ගමන් තමයි රටේ අනිකුත් සංවර්ධන කටයුතු රාශියක් කරගෙන යන්නේ.කටුනායක කුරණ 20 කණුවේ සිට සීදූව රාජපක්ෂ පුරය දක්වා කලපුව ආශ්‍රිත ජනතාව සියලුම දෙනාට පානීය ජලය ලබාදීම සඳහා වැඩකටයුතු ආරම් කරලා තියෙනවා. ජල සම්පත් අමාත්‍යාංශය සමඟ සම්බන්ධ වෙලා ඒ අතරම රද්දොළුව කොටුගොඩ ප්‍රදේශ දක්වාද පානීය ජලය ලබාදීම සඳහා අවශ්‍ය වැඩ කටයුතු කරගෙන යනවා.මේ වැඩ සියල්ලම මීට කලින් අවසන් කිරීමට තිබුණත් මේ කටයුතු ආරම්භ කළ ජෙයරාජ් ප්‍රනාන්දු පුල්ලේ මහතාගේ අභාවය නිසා මදකට අතපසුවූ සියල්ලම වැඩ කටයුතු එතුමා වෙනුවෙන් අතමරග නැවතුනු වැඩ අවසන් කිරීමට ඔබ සැම වෙනුවෙන් මා ඉදිරිපත් වෙලා සිටිනවා.කටුනායක සීදූව නගරසභාවේ සභාපති ඩිනල් පෙරේරා, උප සභාති ගාමිණී හෙට්ටි ආරච්චි, දවිසමර විදුහල්පති සුනිල් ලක්ෂ්මන් විජේරත්න මහත්වරුද කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=s1001181</link>
    <topic>මහින්ද රාජපක්ෂ ජගත් ක්‍රීඩා සංකීර්ණය 21දා හෝමාගම දියගමදී විවෘත වෙයි</topic>
    <author>ප්‍රින්ස් ගුණසේකර</author>
    <content>හෝමාගම දියගම ඉදි වූ ජාත්‍යන්තර ක්‍රීඩාංගණය ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 21 දා විවෘත කෙරේ.ශ්‍රී ලංකාව තුළ ඉදිකරන ලද විශාලතම ක්‍රීඩාංගණය වන මෙය මලල ක්‍රීඩා ඇතුළු ක්‍රීඩා ගණනාවක් පැවැත්විය හැකි දෙවැනි ජාත්‍යන්තර ක්‍රීඩා පිටියද වේ රජයේ කිසිදු මුදලක් වැය නොකොට මහින්ද රාජපක්ෂ ක්‍රීඩා අරමුදලට ලැබෙන පරිත්‍යාගවලින් මේ ජාත්‍යන්තර ක්‍රීඩා පිටිය අංග සම්පූර්ණව නිමා කිරීමට සැලැසුම් කිරීම විශේෂත්වයකි.ශ්‍රී ලංකා යුද හමුදාවේ 7 වැනි ඉංජිනේරු බලකාය ක්‍රීඩා සංකීර්ණයේ ඉදිකිරීම් භාරව කටයුතු කළ අතර වැය වූ මුදල රුපියල් මිලියන 110කි.පෞද්ගලික සමාගමකින් මේ ඉදිකිරීම් කළේ නම් අවම වශයෙන් රුපියල් මිලියන 350 ක් පමණ වැය වන බව ඉදිකිරීම් ක්‍රියාවලිය භාරව සිටින ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා ‘දිනමිණ’ ට පැවැසීය.අක්කර 140ක බිම් ප්‍රමාණයක ප්‍රධාන ක්‍රීඩාංගණයේ මලල ක්‍රීඩාවලට අමතරව පාපන්දු , රගර් , ක්‍රීඩා සඳහා සියලු පහසුකම් ඇතුළත් ය.එයට අමතරව වොලිබෝල්, නෙට්බෝල් , බාස්කට් බෝල් හා ඉලක්කයට වෙඩි තැබීම හා දුනු විදීමේ ක්‍රීඩාංගණ පහසුකම් වෙනම තනා ඇත. අංග සම්පූර්ණ පිහිනුම් තටාකයක් හා ගෘහස්ථ ක්‍රීඩාංගණයක්ද කාර්යාල පහසුකම් ද ගොඩනඟා ඇත.ක්‍රීඩක ක්‍රීඩිකාවන් 200කට අධික පිරිසකට නවාතැන් ගත හැකි නේවාසිකාගාරයක් ද ක්‍රීඩා වැඩමුළු හා දේශන පැවැත්විය හැකි ශ්‍රවණාගාරයක් ද ඉදිකර ඇත.වෛද්‍ය ඒකකයක් , ව්‍යායම් සඳහා වෙනම මධ්‍යස්ථානයක් හා ක්‍රීඩක ක්‍රීඩිකාවන්ට සම්භාහන මධ්‍යස්ථානයක්ද ක්‍රීඩා සංකීර්ණයේ පිහිටා ඇත.කොළඹ සුගතදාස ක්‍රීඩාංගණයේ නොමැති පහසුකම් රාශියක් දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේ පිහිටුවා තිබීම විශේෂත්වයකි.සුගතදාස ක්‍රීඩා පිටියේ මංතීරු 8ක ධාවනය පථයක් ඇති අතර දියගම මහින්ද රාජපක්ෂ ක්‍රීඩා පිටියේ මංතීරු 9ක ධාවන පථයක් නිර්මාණය කොට ඇත. අති නවීන ධාවන පථයක් වන මෙය රුපියල් මිලියන 37ක වියදමින් ඉදිකර තිබේ.ක්‍රීඩාංගණය ඉදිකිරීම සඳහා කපා ඉවත් කරන ලද සෑම ගසක් වෙනුවෙන්ම තවත් ගස් 25 ක් සිටුවා ඇති අතර ශ්‍රී ලාංකේය අනන්‍යතාවක් ඇති ලොවි , වෙරළු , රඹුටන් , ජම්බු , නමිනං , අලිගැටපේර , අඹ , කොස් , කොකෝවා , දූරියන් යන පළතුරු ගස් ද කොහොඹ , බුරුත , පිහිඹියා , මහෝගනී හා නාගස් වැනි ශාඛ ද ජනාධිපති මහින්ද රාජපක්ෂ මහතාගේ උපදෙස් අනුව සිටුවා ඇත.ක්‍රීඩා සංකීර්ණය අවට සුරතල් සතුන්ටද බහුලව ගැවසීමට හැකි පරිදි ඉදිකිරීම් නිමා කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=s1001182</link>
    <topic>ශ්‍රී ලංකා ‘ඒ’ පිලට එක් දින තරගාවලියක්</topic>
    <author>ජගත් පේ‍්‍රමචන්ද්‍ර</author>
    <content>ශ්‍රී ලංකා ඒ ක්‍රිකට් කණ්ඩායම සහභාගි වන එක්දින තරග 3ක් මේ මස 23 සිට පැවැත්වීමට ශශ්‍රී ලංකා ක්‍රිකට් ආයතනය බලාපොරොත්තු වේ. ශශ්‍රී ලංකා ඒ ක්‍රිකට් කණ්ඩායම කාලයකට පසු සහභාගී වන මෙම තරග සංචාරය කැනඩා සහ ඇෆ්ගනිස්ථාන ජාතික කණ්ඩායම් සමඟ පැවැත්වෙනු ඇත.මෙම තරග කොළඹ එන්. සී. සී. සහ පී. සරා ඕවල් ක්‍රීඩාංගණයේ දී පැවැත්වෙන මෙම තරගවලදී කැනඩා ජාතික ක්‍රිකට් කණ්ඩායම 26 හැවිරිදි උමාර් බට්ටි විසින් ද අෆ්ගනිස්ථාන ජාතික ක්‍රිකට් කණ්ඩායම 25 හැවිරිදි නව්රොස් මංගල් විසින් ද මෙහෙයවනු ලැබේ.තරග කාලසටහනජනවාරි 23ශ්‍රී ලංකා ඒ සහ කැනඩා ජාතික කණ්ඩායම අතර එන්. සී. සී. පිටියේ දීජනවාරි 25ශ්‍රී ලංකා ඒ සහ කැනඩා ජාතික කණ්ඩායම අතර පී. සරා ඕවල් පිටියේදීජනවාරි 28ශශ්‍රී ලංකා ඒ සහ ඇෆ්ගනිස්ථාන ජාතික කණ්ඩායම අතර පී. සරා ඕවල් පිටියේ දී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=s1001183</link>
    <topic> රූපවාහිනීවිනිසුරුටත් වරදී</topic>
    <author/>
    <content>දකුණු අප්‍රිකාවේ වන්ඩරන් ක්‍රීඩාගණයේ දී පැවැති දකුණු අපි‍්‍රකා - එංගලන්ත හතරවන ටෙස්ට් තරගයේ දී රූපවාහිනී සමාලෝචනයකින් අනතුරුව තුන්වන විනිසුරු විසින් දෙන ලද තීරණයක් නිසා ආන්දෝලනයක් හටගෙන තිබේ.මේ සම්බන්ධයෙන් ජාත්‍යන්තර ක්‍රිකට් කවුන්සලය (ICC) විසින් නිල වශයෙන් විමර්ශනයක් කිරීමට සුදානම් වේ.දකුණු අපි‍්‍රකානු නායක ග්‍රෙහැම් ස්මිත්ගේ පිත්තේ වැදී ගිය උඩපන්දුවක් අල්ලාගැනීම සම්බන්ධයෙන් දුන් තීන්දුවක් මත මෙම ගැටලුව උද්ගත වී තිබේ.මේ සම්බන්ධයෙන් එංගලන්ත සහ වේල්ස් ක්‍රිකට් මණ්ඩලය (ECB), අයි. සී. සී. වෙත පැමිණිලි කොට ඇති බව ප්‍රධාන විධායක හරූන් ලෝගාට් පවසයි.ග්‍රෙහැම් ස්මිත්ගේ පිත්තේ වැදී ගිය උඩපන්දුවක් අල්ලා ගත්ත ද , එය දැවී නොයාමක් ලෙස විනිසුරු තීරණය කර තිබේ. අනතුරුව එම තීරණය තුන්වෙනි විනිසුරුට යොමුකර තිබේ.කෙසේ වෙතත් , රූපවාහිනී විනිසුරු විසින් අදාළ ශ්‍රව්‍ය උපකරණය නිසි ලෙස ක්‍රියාත්මක කර නොතිබූ නිසා පන්දුව පිත්තට වැදීමේ ශබ්දය ඔහුට ඇසී නැත. එම නිසා විනිසුරු විසින් දෙන ලද තීරණයට වෙනස් නිවැරැදි තීරණයක් ලබා දීමට තෙවැනි විනිසුරුට නොහැකි වී තිබේ.ටෙස්ට් තරගය නැරැඹු ලක්ෂ සංඛ්‍යාත ක්‍රීඩාලෝලීන්ට පන්දුව පිත්තේ වැදෙන ශබ්දය හොඳීන් ඇසී ඇති බව වාර්තා වේ. නිවැරැදි තීරණය ලබා නොදීම හේතුවෙන් ඒවන විට ලකුණු 15ක් පමණක් රැස්කර සිටි ස්මිත් අවසානයේ ලකුණු 105 ක් ලබාගෙන තිබේ.මේ අවස්ථාවේ රූපවාහිනී විනිසුරු වශයෙන් කටයුතු කර ඇත්තේ විනිසුරු ඩැරල් හාපර්ය. එම තරගයේ දී තරග තීරක වශයෙන් කටයුතු කළ රොෂාන් මහානාම හාපර්ගේ තීරණය වෙනුවෙන් පෙනී සිට ඇත.තාක්ෂණ මෙවලම් නිවැරැදි තීරණ දීමේ ලා උපකාරිවූවත් , එම තාක්ෂණය තවදුරට වැඩි දියුණු කිරීමේ ඉඩකඩ ඇති බව ජාත්‍යන්තර ක්‍රිකට් කවුන්සලය පිළිගනී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=s1001184</link>
    <topic>ශ්‍රී ලංකා පිලට දැවැන්ත ජයක්</topic>
    <author/>
    <content>නවසීලන්තයේ මේ දිනවල පැවැත්වෙන 19න් පහළ ලෝක කුසලාන ක්‍රිකට් තරගාවලියේ ශශ්‍රී ලංකාව සහභාගි වූ ප්‍රථම තරගයෙන් සිම්බාබ්වේ පරදා කඩුලු 8ක දැවැන්ත ජයක් හිමිකර ගත්තේය.කාසියේ වාසිය දිනූ ශශ්‍රී ලංකා පිල ඊයේ තරගයේදී සිම්බාබ්වේ පිලට මුලින් පන්දුවට පහරදීමට ආරාධනා කෙළේය. ඒ අනුව සිම්බාබ්වේ පිලේ සියලු දෙනා දැවී ලකුණු 121ක් ලැබුණි. සිම්බාබ්වේ පිල අසරණ කරමින් ආරම්භක පන්දු යවන්නන් තර්ජනාත්මක පන්දු යැවීමක නිරත විය.සිම්බාබ්වේ පිල ඕවර 14කදී කඩුලු 6ක් බිඳවැටී ලකුණු 20ක් ලබා තිබූ අතර පසුව 8 වැනි කඩුල්ලට ලකුණු 47ක සම්බන්ධතාවක් ගොඩනැගීමට මුටෝම්බොඩ්සී හා මුගවා සමත්වූහ. ශ්‍රී ලංකා පිලේ චතුර පීරිස් කඩුලු 3ක් හා චරිත් ජයම්පති කඩුලු 4ක් බිඳහෙළීමට සමත්වූහ.ශ්‍රී ලංකා පිල ජයග්‍රාහී ඉලක්කය ඕවර 24.2 කදී පසු කළේය. ආරම්භක පිතිකරුවන් වූ උදාර ජයසුන්දර හා ඇන්ඩ්‍රි බර්නගර් ලකුණු 51ක සම්බන්ධතාවක් ගොඩනැංවූහ. භානුක රාජපක්‍ෂ නොදැවී අර්ධ ශතකයක් වාර්තා කළ අතර පන්දු 43කට මුහුණදී හතරේ පහර 10ක් ලැබීය. ඔහුට තරගයේ වීරයා සම්මානයද හිමිවිය.සිම්බාබ්වේ පිල ලකුණු 121 (33.3)මුටෝම්බෝඩ්සී නොදැවී 42, මුගාවා 21 (චතුර පීරිස් 14/3, චරිත් ජයම්පති 26/4, උදාර ජයසුන්දර 24/2)ශ්‍රී ලංකා පිල කඩුලු 2කට ලකුණු 125 (24.2)උදාර ජයසුන්දර 30, ඇන්ඩ්‍රිබර්න්ගර් 16, භානුක රාජපක්‍ෂ නොදැවී 52, රුමේෂ් බුද්ධික නොදැවී 19 (වෝලර් 26/2)ඔස්ට්‍රේලියාවටලකුණු 209ක ජයක්ඔස්ට්‍රේලියා 19න් පහළ පිල හා අයර්ලන්ත 19න් පහළ පිල අතර පැවැති තරගයෙන් ලකුණු 209ක ජයක් ඔස්ට්‍රේලියාවට හිමිවිය. ඔස්ට්‍රේලියාව කඩුලු 5 කට ලකුණු 274ක් ලැබූ අතර අයර්ලන්තය ලකුණු 65කට දැවී ගියේය.කොදෙව් පිලට තියුණු ජයක්බටහිර ඉන්දීය කොදෙව් පිල මුලින් පන්දුවට පහරදී කඩුලු 8කට ලකුණු 249ක් ලැබීය. බංග්ලාදේශ පිල ඕවර 49.4 කදී ලකුණු 248 කට දැවී ගියේය.ඉන්දියාවට කඩුලු 9ක ජයක්හොංකොං හා ඉන්දියාව අතර තරගයෙන් කඩුලු 9ක ජයක් ඉන්දියාවට හිමිවිය. මුලින් පන්දුවට පහරදුන් හොංකොං පිල ඕවර 33.5 කදී ලකුණු 143ක් ලබාගත් අතර ඉන්දියාව ඕවර 24කදී එක් කඩුල්ලකට ලකුණූ 147ක් ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=s1001185</link>
    <topic>ක්‍රිස්තුදේව ජාතික පාසලේක්‍රීඩකයන්ට උපහාර</topic>
    <author>චන්ද්‍රා ශ්‍රී අසෝක බණ්ඩාර මාතලේ දිසා විශේෂ</author>
    <content>2009 වසරේදී පාසල් කෙළිබිමේ දස්කම් පෑ මාතලේ ක්‍රිස්තුදේව ජාතික පාසලේ ක්‍රීඩක ක්‍රීඩිකාවන්ට උපහාර පිදීමේ උළෙලක් පසු ගියදා එම විදුහලේදී පැවැත්විණි.මේ අවස්ථාවට ප්‍රධාන අමුත්තා ලෙස නාගරික සංවර්ධන අමාත්‍ය රෝහණ දිසානායක මහතා සහභාගි විය. මාතලේ නගරයේ ඔරලෝසු කණුව මංසන්ධියේ සිට පෙරහැරින් විදුහල දක්වා කැදවාගෙන පැමිණ ක්‍රීඩක ක්‍රීඩිකාවන් පිරිසට එහිදී උපහාර පුද කෙරුණා.2009 සමස්ත ලංකා පාසල් 19 න් පහළ හොකී සූරතාව දිනාගත් ක්‍රිස්තුදේව ක්‍රීඩකයන්ද මලල ක්‍රීඩා තරගවලදී දස්කම්පෑ ක්‍රීඩක ක්‍රීඩිකාවන් පිරිසක් ද ඔවුන්ගේ පුහුණුකරුවන් සහ භාර ආචාර්යවරු පිරිසක් මෙහිදී උපහාර ලැබූහ.විදුහල්පති ටී.ඩබ්.මැදිවක මහාතගේ මග පෙන්වීම මත විද්‍යාලයීය ක්‍රීඩා කමිටුව මගින් මේ උපහාර උළෙල සංවිධානය කර තිබුණි.2009 වසරේදී ජාතික මට්ටමේ පාසල් ක්‍රීඩා තරගවලදී මාතලේ දිසාවේ වැඩිම ක්‍රීඩක ක්‍රීඩිකාවන් පිරිසක් ජයග්‍රහණ හිමිකරගත් පාසල වන්නේ ද ක්‍රිස්තුදේව ජාතික පාසලයි.මේ අවස්ථාවට විශේෂ ආරාධිතයන් ලෙස මාතලේ කලාප අධ්‍යාපන අධ්‍යක්ෂ උපාලි ගුණරත්න, ක්‍රිස්තුදේව හිටපු විදුහල්පති ධර්මසිරි පාඩිගම යන මහත්වරුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=s1001186</link>
    <topic>ද. අප්‍රිකාවඉන්දියාවේසංචාරයක</topic>
    <author>නවදිල්ලි (ඒ. එෆ්. පී.)</author>
    <content>දකුණු අප්‍රිකානු පිලේ ඉන්දීය සංචාරය ලබන මස ආරම්භ වීමට නියමිතය. ටෙස්ට් තරග 2 ක් සහ එක්දින තරග 3 ක් ඇතුළත් මේ සංචාරය පෙබරවාරි මාසය පුරා පැවැත්වෙනු ඇත.පළමු ටෙස්ට් තරගය පෙබරවාරි 6 නාග්පූර් හිදී ආරම්භ වීමට නියමිතය. එක්දින තරග මාලාව ආරම්භ වන්නේ පෙබරවාරි 21 දාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001181</link>
    <topic>සහල් හිඟයදේශපාලන තුරුම්පුවක්</topic>
    <author>සාකච්ඡා කළේ -උදිත ගුණවර්ධන</author>
    <content>ඉහළ ගිය සහල් මිල පාලනයට ආණ්ඩුවට වැඩපිළිවෙළක් තිබේද, සහල් මිල ඉහළ යාම දේශපාලන කුමන්ත්‍රණයක්ද, සහ ජනාධිපතිවරණය ආශ්‍රිත කරුණු සහ සිදුවීම් පිළිබඳ වෙළෙඳ, අලෙවි සංවර්ධන සමුපකාර සහ පාරිභෝගික සේවා ඇමැති බන්දුල ගුණවර්ධන මහතා සමග සිදු කළ සංවාදයකි මේ.ශ්‍රී ලංකාවට රජය මගින් ආනයනය කළ සහල් මනුෂ්‍ය පාරිභෝජනයට නුසුදුසු ඒවා බවට මාධ්‍ය කිහිපයක ප්‍රවෘත්ති වාර්තා පළ වුණා. මේ ප්‍රවෘත්තිවල සත්‍ය අසත්‍යතාව පිළිබඳ කරුණු පැහැදිලි කිරීමක් සිදු කළ හැකිද ?මේ ප්‍රවෘත්තිය සම්පුර්ණයෙන්ම අසත්‍ය හා ජනතාව මුළා කරවන සුළු ප්‍රවෘත්තියක්. මේ ප්‍රවෘත්තියේ කිසිම පදනමක් මූලාශ්‍රයක් නැහැ. මේ ප්‍රවෘත්තිය පළ වුණේ ජනවාරි හතර වෙනිදා.ඒත් ඒ ප්‍රවෘත්තිය පළවෙද්දී රජය කිසිදු සහල් ඇටයක් පිටරටින් ආනයනය කරලා තිබුණේ නැහැ. එහෙම තියෙද්දී මනුෂ්‍ය පරිභෝජනයට නුසුදුසු සහල් ආනයනය කළා කියලා ප්‍රවෘත්තියක් පළ වුණාට ඒ ප්‍රවෘත්තියට මූලාශ්‍රයක් පදනමක් නැහැ. අද මෙතැන විශාල කුමන්ත්‍රණක් සිදු වෙනවා ආණ්ඩුව අපහසුතාවට පත් කිරීමට. ගොතන ලද ප්‍රවෘත්තියක්.අද සහල් හිඟයක් ඇතිවීමට කිසිදු ඉඩක් නැහැ. තියෙනවා නම් තියෙන්නේ කෘත්‍රිමව ඇති කරන ලද සහල් හිඟයක් පමණයි. ඒ හිඟයට මුහුණ දීමට රජය විශේෂ වැඩපිළිවෙළක් ඇති කරලා තියෙන්නේ. අද පුද්ගලික අංශයටත් හැකියාව තිබෙනවා සහල් ආනයනය කිරීමට. ඒ වගේම සහල් ආනයනය රජයත් ආරම්භ කරලා තියෙන්නේ.රජය විදේශයන්ගෙන් ආනයනය කරනු ලබන සහල් ප්‍රමිතියෙන් හා ගුණාත්මක භාවයෙන් ඉතාමත් ඉහළ සහල්. ඒවා ඕනෑම කෙනෙකුට ඇවිත් පරීක්ෂා කිරීමේ හැකියාව තිබෙනවා.ආනයනය කරන්නේ ‘එස්. පී. එස්.’ සහතිකය සහිත ගල්, වැලි, කළු ඇට රහිත සහල්. අපි මේ සහල් කිලෝවක් රුපියල් 66 ක තොග මිලට ලබා දෙනවා. මේ සහල් කිලෝවක් රුපියල් හැත්තෑවක උපරිම සිල්ලර මිලකට ලබා දෙනවා.මේ සියලු සහල් ශ්‍රී ලංකාවට පැමිණි පසු 2012 වර්ෂය දක්වා රටේ සහල් හිඟයක් ඇති වීමට ඉඩක් නැහැ. අපි ඒ වැඩපිළිවෙළ ඉදිරියටත් සාර්ථක ලෙස ක්‍රියාත්මක කිරීමට පුළුවන්කම ලැබී තිබෙනවා. රජය ඇනවුම් කළ සහල් තොග දැන් ශ්‍රී ලංකාවට පැමිණ තිබෙනවා.රජය පසු ගිය කාලයේදී සහල් සඳහා රුපියල් 70 ක පාලන මිලක් ඇති කළා. ඒත් අද වෙද්දී ඒ පාලන මිල උල්ලංඝනය කරමින් වෙළෙඳුන් සිතුමතේ සහල් අලෙවි කරනවා. මේ තත්ත්වය පාලනය කිරීමට රජයට වැඩපිළිවෙළක් නැද්ද ?ඇයි වැඩපිළිවෙළක් නැත්තේ. අපි පසු ගිය අවුරුදු දෙකේදී පාලන මිලට සහල් අලෙවි නොකළ වෙළෙඳ සැල් රාශියකට පාරිභෝගික අධිකාරිය මගින් දඬුවම් ලබා දිලා තියෙනවා.වැටලිම් පමණක් හත්සිය හැට හතක් සිදු කළා. අධිකරණය මගින් ලක්ෂ තිස් හතරක් දඩ වශයෙන් අය කර ගෙන තියෙනවා. මෙහිදී අපි දේශපාලන වාසි ලබා නොගැනීමටත් දේශපාලනය සඳහා මේ වැටලීම් උපයෝගී කර නොගැනීමටත් කටයුතු කළා.එක්තරා අවස්ථාවක කෑගල්ල නගරයේදී විපක්ෂ දේශපාලන පක්ෂයක සංවිධායකවරයෙකුගේ සහෝදරයකුට අයත් ආයතනයක් වැටලුවා. එතැනදී අපි දේශපාලන වාසියක් ගන්න ගියේ නැහැ.මේ පාලන මිල නිසා වෙළෙඳුන්ට තිබූ අධිකාරී බලය සම්පූර්ණයෙන්ම ගිලිහුණා. ගෑස් සමාගම්වල තිබූ ඒකාධිකාරිය බිඳ වැටීමට හේතු වුණෙත් ගෑස් සඳහා පාලන මිලක් ඇති වීමයි. මින් ඉදිරියට ගෑස් සමාගම්වල පමණක් නෙමෙයි සහල් වෙළෙන්දන්ගේත් ඒකාධිකාරිය බිඳ දැමීමට රජයට පුළුවන්කම ලැබිලා තිබෙනවා.බජට් පැක් නමින් හඳුන්වනු ලබන සහන පැකේජය වෙළෙඳ පොළේදී මිලදී ගැනීම දුෂ්කර කාර්යයක් වෙලා තියෙන්නේ. මේ තත්ත්වය වැළැක්වීමට රජය මොන විදිහේ කාර්යභාරයක් ද ඉෂ්ට කරන්නේ ?බජට් පැක් සහන පැකේජය දැන් රටේ ඕනෑම ලක් සතොස, සතොස, සහ සමූපකාර ශාඛා මගින් ලබා ගැනීමට පුළුවන්කම තිබෙනවා. බජට් පැක්වල යම් හිඟයක් තියෙනවා නම් ඒ බජට් පැක් වලට තිබෙන අධික ඉල්ලුම නිසයි එහෙම නැතිව වෙන කාරණයක් නැහැ.අපි දැන් වෙළෙඳ පොළ හා ආර්ථික මාතෘකාවෙන් පසු රටේ දේශපාලන තත්ත්වය පිළිබඳ අවධානය යොමුකරමු. ඇත්තෙන්ම මේ වෙද්දී ජනාධිපතිවරණයේ් වාසිය තියෙන්නේ කාටද ?ආයේ කතා දෙකක් නැහැ ජනාධිපතිවරණයේ මුළු වාසිය තියෙන්නේ ජනාධිපතිතුමාට. එතුමා තමයි අවුරුදු හතරක් වැනි කෙටි කාලයකදී රට වෙනුවෙන් ලොකුම වැඩ කොටසක් ඉෂ්ට කළේ.ඒ නිසා ජනාධිපතිතුමාට ඡන්දය නොදෙන්න හේතුවක් නැහැ. ජනාධිපතිතුමා තරම් විශාල සේවයක් කළ නායකයෙක් මෑත කාලයේදී රටේ බිහි වෙලා නැහැ.ජනාධිපතිතුමා යුද්ධය පමණක් කරලා නිකන් හිටියේ නැහැ. සංවර්ධනය සහ සාමාජිය සංවර්ධනය සඳහාත් විශාල කාර්යයක් ඉෂ්ට කළා.ගමේ පාර විතරක් නෙමෙයි මහා මාර්ග, ගුවන් පාලම්, රාශියක් එතුමාගේ් පාලන කාලයේදී ඉදි කළා. තවත් වරාය කිහිපයක් ඉදි කරමින් පවතිනවා. මේ සියල්ල ජනාධිපතිතුමාගේ පාලන කාලයේදී සැලසුම් කළ ව්‍යාපෘති.ලක් සතොස යළිත් පිහිටුවීම සිදු කළේ ජනාධිපති මහින්ද රාජපක්ෂ මහතාගේ පාලන කාලයේදී.මැතිවරණය ලංවෙත්ම ප්‍රචණ්ඩ ක්‍රියා උග්‍ර අතට හැරෙමින් තිබෙනවා. මේ තත්ත්වයට ආණ්ඩුව වගකිව යුතුයි කියලා විපක්ෂය චෝදනා එල්ල කරනවා. මේ පිළිබඳ ඔබගේ අදහස කුමක්ද ?මැතිවරණයේදී ප්‍රචණ්ඩත්වය ඉහළ යාමක් ප්‍රධාන වශයෙන් දකින්න නැහැ. සිදුවීමක් දෙකක් වුණා කියලා මැතිවරණයක් දූෂිතයි ප්‍රචණ්ඩයි කියලා වර්ග කරන්න බැහැ.ජනාධිපතිවරණයේදී තාමත් ඒ විදිහේ මහා ප්‍රචණ්ඩත්වයක් මතු වෙලා නැහැ. ඒත් විපක්ෂය උත්සාහ කරන්නේ නැති භීෂණයක් මවලා ජනාධිපතිවරණය දූෂිතයි කියලා ලෝකය හමුවේ තහවුරු කිරීමේ උත්සාහයක් ගැනීමටයි.ජනාධිපතිවරණයේදී එක් මරණයක් සිදු වෙලා තිබුණට මේ සිදුවීම මැතිවරණයේ සාමකාමී මුහුණුවරට ප්‍රබල බලපෑමක් වෙන්නේ නැහැ.ඒ වගේම ආණ්ඩුවට මැරකම් කරලා දූෂණ කරලා ප්‍රචණ්ඩ ක්‍රියා කරලා මැතිවරණ දූෂණ කරලා ඡන්ද දිනා ගන්න ඕනෑකමක් නැහැ. ජන බලය මහජන කැමැත්ත තියෙන්නේ ජනාධිපතිතුමාට. එහෙම තියෙද්දී ඉදිරියේදී අපි ලබන ජයග්‍රහණය කැළැල් කර ගන්න ඕනෑ කමක් නැහැ.ආණ්ඩුව විපක්ෂයේ මැතිවරණ ව්‍යාපාරය අඩාල කිරීමට සැලසුම් සහගතව වැඩ කරනවා කියලා චෝදනා එල්ල වෙනවා ?අපිට අනුන්ගේ මැතිවරණ ව්‍යාපාරවලට බාධා එල්ල කරන්න වෙලාවක් නැහැ. හැබැයි විපක්ෂයට බැරි වෙලා තියෙනවා ඒ අයගේ මැතිවරණ ව්‍යාපාරය සාර්ථක විදිහට කර ගෙන යන්න. පෝස්ටර් තියෙනවා ගහන්න මිනිස්සු නැහැ. කටවුට් ගහන්න මිනිස්සු නැහැ. එයලගේ මැතිවරණ ව්‍යාපාරය අඩාල වෙලා තියෙන්නේ එයාලගේ වරදින්. ඒකට ආණ්ඩුවට දොස් කියලා වැඩක් නැහැ.ආණ්ඩුව මොන විදිහේ තර්ක නැගුවත් ඉදිරි ජනාධිපතිවරණය තියුණු ද්වන්ද සටනක් බවට පත්ව ඇති බවටයි බොහෝ අය මත පළ කරන්නේ. ඒ පිළිබඳ ඔබේ මතය කුමක්ද ?ප්‍රකට කියමනක් තියෙනවා කියන්නා කෙසේ කීවත් අසන්නා සිහියෙන් නුවණින් මේ ගැන විමසා බැලිය යුතුයි කියලා. මටත් මේ ගැන මූලිකව ලබා දෙන්න පුළුවන් මේ විදිහේ පිළිතුරක්.මට නම් ඔබ කියන විදිහට තරගයක් උණුසුමක් පෙනෙන තෙක්මානයක නැහැ. සමහරු බොරු තරගයක් නිර්මාණය කීරීමට උත්සාහ කළත් මහ පොළවේ තියෙන ඇත්ත යථාර්තය ඒක නෙමෙයි.තවත් පිරිසක් ගොඩනගන්න උත්සාහ කරන මතයක් බවට පත් වෙලා තියෙන්නේ ආණ්ඩුවේ බලය නගරයේදී පිරිහිලා කියලා. මම ගමේ වගේම නගරයේත් ඇවිදින දේශපාලනය කරන පුද්ගලයෙකු විදිහට දකින්නේ ගම වගේම නගරයේත් ජනාධිපතිතුමාට හොඳ ශක්තියක් පිළිගැනීමක් තියෙනවා කියලා.ඒ හින්දා තරගය තියුණුයි. සටනක් තියෙනවා වගේ් කතා පතුරුවන්නේ විපක්ෂයේ ප්‍රචාරක යාන්ත්‍රණය ශක්තිමත් කිරීමට මිසක් වෙන දේකට නෙමෙයි.ජනාධිපති මහින්ද රාජපක්ෂ මහතාට අවුරුදු හතළිහක පරිපූර්ණ නිකළැල් දේශපාලන පළපුරුද්දක් තියෙනවා. එහෙම පළපුරුද්දක් තියෙන කෙනෙක් එක්ක තරග කරන්නේ දවස් හතළිහක දේශපාලන අත්දැකීම් තියෙන කෙනෙක්.ඔහුට ආරක්ෂාව යුද්ධය පිළිබඳ අත්දැකීම් ඇති. ඒත් ඔහුට දේශපාලඥයකු විදිහට සාර්ථකත්වයක් ලබන්න හැකියාවක් නැහැ.පෙට්ට්‍රල්, ගෑස්, පාන් පිටි ඇතුළු අත්‍යවශ්‍ය භාණ්ඩවල මිල පහළ හෙළීමටත් රජයේ සේවක වැටුප් ඉහළ දැමීමටත් රජය ගත් තීන්දු මැතිවරණය ඉලක්ක කර ගනිමින් ගත් ඒවා බවට චෝදනාවක් එල්ල වෙනවා ?ආණ්ඩුවක් විදිහට ඉටු කළ යුතු යුතුකම් අපි ඉෂ්ට කරන්නේ. එහෙම නැතිව ජනාධිපතිවරණය ඉලක්ක කර ගනිමින් මේ තීරණය ගත්තා නෙමෙයි වැටුප් වැඩි කිරීම ජනාධිපතිවරණයට පෙර ගත් තීරණයක් මිසක් ජනාධිපතිවරණය ඉලක්ක කර ගත් තීන්දු තීරණ නෙමෙයි.මේ තීරණ නිසා පොදුවේ සමස්තයටම යහපතක් ඉෂ්ට වෙනවා. එහෙම නැතිව මේ වැටුප් වර්ධක වැඩ කරන ජනතාව මුළා කිරීමට ගත් උත්සාහයක් නෙමෙයි.අපිට රටේ ජනතාව මුළා කරලා බලය ලබා ගන්න ඕනෑකමක් නැහැ. ජනමතය තියෙන්නේ ජනාධිපතිතුමා සමග නිසා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001182</link>
    <topic>දිනූ රට අපි හදමු</topic>
    <author>ධම්මික සෙනෙවිරත්න</author>
    <content>“ .. 2005 නොවැම්බර් වෙනකොට තිබුණේ හැම පැත්තකින්ම ගිනිගන්න විලක්කුවක් වගේ රටක්. පැත්තකින් රට ත්‍රස්තවාදීන්ට පවරපු සටන් විරාම ගිවිසුම කියන හොර ඔප්පුවක්, ලෝකයේ දරුණුම ත්‍රස්තවාදී රංචුවක් සිටියා.පැත්තකින් කතානායකවරයාවත් පත්කරගන්න බැරි පාර්ලිමේන්තුවක් තව පැත්තකින් යුද්ධ කරන්න බෑ කියලා බෙලහීන කරලා පැත්තකට දාලා තිබුණු යුද්ධ හමුදාවක් . අනෙක් පැත්තේ වී ටික විකුණගන්න බැරිව ගොවි ජනතාව වහබොන දුෂ්කර ගම්මාන, ඒ අතරේ මානසිකත්වය කඩා වැටිලා.රට එපා වුණු සමාජය එක අතකින් හැම පැත්තෙන්ම පත්තුවෙන විලක්කුවක්, අනෙක් අතින් ලෝකයේ ලොකුම සහනාධාර මල්ලක් අරගෙන 2005 දී මම වේදිකාවට නැග්ගා. වේදිකාවක් නෙවෙයි, ඒක අතුරක් කිව්වොත් වඩා හොඳයි.මට පය තියන්න තිබුණේ ජනතාවගේ විශ්වාසය කියන හැර පොට විතරයි. අල්ල ගන්න අත්වාරුවට තිබුණේ. ආත්ම ශක්තියයි, පළපුරුද්දයි විතරයි. මම භාරගත්තේ කරගහන්න බෑ කියලා ලෝකයම අත්හැරලා දාලා තිබුණු වගකීමක්.ඒත් අද ඒ අභියෝග සියල්ල අපි ජය අරගෙන තියෙනවා. ගෞරවනීය සාමය මවුබිමට ගෙනෙන අතරේම ගෞරවනීය ජීවිතයකුත් ගෙනෙන්න අපිට පුලුවන් වුණා .... “මහින්ද රාජපක්‍ෂ ජනාධිපතිතුමා “මහින්ද චින්තන ඉදිරිදැක්ම”එළි දක්වමින් ...පොරොන්දු සාහිත්‍යයෙන් හොඳටම හෙම්බත්වී සිටි අපේ රටේ ජනතාව එදා, 2005 දී ‘ මහින්ද චින්තන’ ඉදිරිපත් වූ විට එය ගෞරවයෙන් වැළැඳ ගත්තේය. එය නිකම්ම නිකම් පොරොන්දු මල්ලක් වත් සිහින සාප්පුවක්වත් නොවන බව ඔවුහු විශ්වාස කළහ.තමන් කෙරෙහි තැබූ ඒ විශ්වාසය බිඳකිනුදු බිඳ නොදැමු, ඊට උපරිමයෙන් ගරු කළ නායකයා මහින්ද චින්තනයේ ඊළඟ පියවර ‘ මහින්ද චින්තන ඉදිරි දැක්ම ‘ අලුත් රටක් හා රටට සුබ අනාගතයක් අරමුණු කරමින් රට හමුවේ තැබීය.එදා ‘ මහින්ද චින්තන’ ඉදිරිපත් කරමින් මහින්ද රාජපක්‍ෂ මහතා ලබාදුන් ප්‍රධාන ප්‍රතිඥාව ත්‍රස්තවාදයෙන් මුදා ගනිමින් මවුබිම එක්සේසත් කරන බවයි. බලයට පත්වී වසර 3 1/2 ක් ගතවනවිට මවුබිම නිදහසේ කිරුළෙන් පුදනු ලැබූ නායකයා මහින්ද චින්තන - ඉදිරි දැක්ම ඔබ වෙත පිරිනමන්නේ තම සේනාධිනායකත්වය යටතේ අභීත රණවිරුවන් දිවි හිමියෙන් රැකගත් මවුබිම එක අකුරකිනුදු පාවා නොදෙමිනි.ත්‍රස්තවාදයෙන් නිදහස් කරගත් ශ්‍රී ලංකාව ආර්ථික ප්‍රාතිහාර්යයක් මඟින් ආසියාවේ ආශ්චර්යය බවට පත්කරමින් තුන්වෙනි ලෝකයේ සිට පළමුවෙනි ලෝකයට ඔසොවා තැබීම මහින්ද චින්තන ඉදිරි දැක්මේ හරයයි.එය හුදෙක් අපේක්‍ෂාවක් පමණක් නොවේ. ඒ අපේක්‍ෂාව යථාර්ථයක් බවට පත් කරන ගාමක බලවේගය අපේ රටේ තරුණ තරුණියන් බව ජනාධිපතිතුමා සඳහන් කර තිබේ. ඊට අවශ්‍ය වැඩපිළිවෙල බෙහෙවින් ප්‍රායෝගිකව හා ශක්තිමත් ලෙස මහින්ද චින්තන ඉදිරි දැක්ම තුළ විස්තර කෙරේ.මහින්ද චින්තන - ඉදිරි දැක්ම ඇරැඹෙන්නේ නාවික, ගුවන්සේවා, වාණිජ, බලශක්ති හා දැනුමේ පංචබල කේÁද්‍රය ලෙස ශ්‍රී ලංකාව ගොඩනඟමිනි. රට ආසියාවේ ආශ්චර්යය බවට පත්කරන්නේය යන කාරණයෙනි.ශ්‍රී ලංකාව යළිත් ආසියානු සේද මාවතේ මුතු ඇටය බවට පත් කරමින් රට ගෝලීය ආර්ථික මධ්‍යස්ථානයක් ලෙස ගොඩනැංවෙනු ඇත.ත්‍රස්තවාදයේ අභියෝගයට මුහුණ දෙමින් සහ ලෝක අර්බුදයේ බලපෑම් පෙනි පෙනී වුවද ඒ කිසිවක් නිසා අද නොවැටී සිටින්නට හැකිවන පරිදි අපේ ආර්ථිකය කළමණාකරණය කරන්නට හැකිවූයේ මහින්ද රාජපක්‍ෂ පාලනය තුළ රටේ ආර්ථිකය නිවැරදි පීල්ලේ තැබූ බැවිනි.එහි ප්‍රතිඵලයක් ලෙස ලොව වේගවත්ම ආර්ථික වර්ධනයක් සහිත පළමු රටවල් ‘ කිහිපය අතරට ශ්‍රී ලංකාවද ඇතුළත්ව තිබේ ( ද ඉකොනොමිස්ට්) අපේ කොටස් වෙළඳ පොළ ලොව ශීඝ්‍රයෙන්ම වර්ධනයවන කොටස් වෙළඳපොළ අතර දෙවන තැනට පත්වන විට දකුණු ආසියාවේ ආයෝජන සඳහා හොඳම රට බවටද පත්ව තිබේ. අපේ රටේ විශිෂ්ට භූගෝලීය පිහිටීමත් මීට බලපාන මහා සාධකයක්ව තිබේ.නිදහසින් පසු බලයට පත් අන් කිසිදු රාජ්‍ය නායකයකුටත් වඩා මහින්ද රාජපක්‍ෂ ජනාධිපතිවරයා මේ කාරණය ග්‍රහණය කරගෙන ඇතිබව පෙනෙන්නට තිබේ. නව වරාය - ගුවන් තොටුපොළ ඉදිවෙන්නේ එබැවිනි. වසර සියගණනක් තිස්සේ ඒවා තිබුණේ සිහින වල පමණි.“ මේ වසරේදී පළමු තෙල් ලිඳ කැණීම අරඹයි. “ යනුවෙන් මහින්ද චින්තන ඉදිරි දැක්මේ සටහන් වෙයි. 2010 න් ආරම්භ වූ නව දශකය අලුත් ශ්‍රී ලංකාවක අලුත් පරිච්ඡේදය ලියන දශකය බවට එය හොඳ සාක්‍ෂියකි. අතීතයේදී දැනුමේ කේÁද්‍රස්ථානය වූයේ පෙරදිගයි. එහිදී නොයෙක් ක්‍ෂෙත්‍රවලින් ආඩම්බර විය හැකි අතීතයක් අපට තිබිණි. අතීත මං පෙත් පාදා ගැනීමෙන් නොනැවතී රටින් පිටතට ඇදී ගිය බුද්ධි ප්‍රවාහය යළි රට තුළට යොමුකරගැනීමේ ක්‍රියාවලියක් ගැනද එහි සඳහන් කරයි.“ගම හදා රට හදමු’ යැයි මහින්ද චින්තනය යෝජනා කළේය. ගම නැඟුම - මඟ නැඟුම වැනි දැවැන්ත වැඩ පිළිවෙල ඔස්සේ නිදහසින් පසු ඉතිහාසයේ නොවූ විරූ පරිදි සමෘද්ධිමත් ගමක් ගොඩනැඟීම සඳහා අවශ්‍ය පියවර ගැණිනි.දැන්, මහින්ද චින්තන ,,ඉදිරි දැක්ම තුළින් යෝජනා කරන්නේ “ ගමේ බලය රටට, යොමු කිරීමයි “ ගම් සභාවෙන් පටන්ගෙන ගම දිනා රට දිනන ගමනේ ඉදිරි අදියර මහින්ද චින්තන ඉදිරි දැක්ම ඔස්සේ පෙරට ඇදෙනු ඇත.බත බුලතින් සපිරි අග හිඟකමින් තොර - ඉසුරුබර රටක්’ තැබීම පිළිබඳ තේමාවට අනුව මහින්ද චින්තනයෙන් අගනා වැඩ කොටසක් සපුරා තිබේ. ජන ජීවිතය අග හිඟකම්වල පත්ලටම ඇද දැමු ආර්ථික විජ්ජාකාරයන්ගේ කිඹුල් කඳුළු වෙනුවට ජීවන බරට සැහැල්ලුවක් වෙමින් ජනජීවිතය ගොඩනැඟීම සඳහා වන ප්‍රායෝගික වැඩ පිළිවෙලක් මහින්ද චින්තන ඉදිරි දැක්ම තුළ ඇතුළත්ය. අඩු ආදායම්ලාභී පවුල් දෙස එය ඉතා සංවේදීව හා යථාර්ථවාදීව බලයි.ත්‍රස්තවාදයේ මහා අභියෝගයට මුහුණ දෙන අතරම විනය ගරුක - නීති ගරුක සදාචාර සමාජයක් බිහිකිරීම උදෙසා අවශ්‍ය සවිමත් අඩිතාලම මහින්ද චින්තනයෙන් දැමිණි.සමාජයේ තැනුම් ඒකකය වන පවුල කේද්‍ර කරගනිමින් අම්මාට මුල් තැන දෙන, මල්වැනි දරුවන් මල් මෙන් රැක බලා ගන්නා, ඒ මල්වල සුවඳ රටටම විහිදුවාලන්නට සැරසෙන ජාතියේ ආඩම්බරකාර තාත්තා එය ඉහළින්ම ඉටු කරන්නේය යන විශ්වාසය අපේ අම්මලා - තාත්තලා තුළත් දරුවන් තුළත් ඉහළින්ම තිබේ.ජ්‍යෙෂ්ඨ පුරවැසියන් රටට බරක් ලෙස සැළකූ යුගයට 2005 දී තිත තැබිණි. ඔවුනට අභිමානයෙන් ජීවත්විය හැකි වැඩපිළිවෙලක් ඇති කිරීමෙනුත් ඔබ්බට යමින් ඔවුන්ගේ දැනුම හා අත්දැකීම් අලුත් රටක් ගොඩනැඟීමේදී දායක කරගැනීමට ද මහින්ද චින්තන ඉදිරි දැක්ම අපේක්‍ෂා කරයි.වෙනස් හැකියාවන් ඇති අයගේ මානසිකත්වය හා ඔවුන්ගේ අවශ්‍යතා මෙතරම් සමීප ලෙස තේරුම් ගත් නායකයකු නැති බබව මහින්ද චින්තන ඉදිරි දැක්මේ “ වෙනස් හැකියාවන් ඇති අයට තේමාව ඔස්සේ දිගහැරෙන කාරණා හොඳම සාක්‍ෂියකි.රණවිරු අභිතද එදා - මෙදා තුර මවුබිමේ ඒකීය භාවය හා නිදහස වෙනුවෙන් දිවිපිදු, කැපවූ සියලු රණවිරුවනට පිදෙන උත්තමාචාරයයි. රණවිරු සුබ සාධනය වෙනුවෙන් මෙතරම් කැපවූ වෙනත් රජයක් නැත. නායකයෙක් ද නොසිටී. එම වැඩපිළිවෙල වඩාත් ශක්තිමත් කරමින් නව යෝජනාද ඇති කරමින් අපෙන් එකෙකු වන මේ මිනිසා ද ඔහුගේ දරු පවුලද රැක බලා ගැනීමේ අපේක්‍ෂාව රට හමුවේ තබයි.මහජන සේවය පිණිස වූ රාජ්‍ය සේවයක් නිර්මාණය කරමින් රාජ්‍ය සේවකයාද නඟා සිටුවාපු එකම රජය ද මහින්ද රාජපක්‍ෂ රජයයි. රාජ්‍ය සේවය පිළිබඳ ඉතා පැහැදිලි ප්‍රතිපත්තියක් මහින්ද රාජපක්‍ෂ ජනාධිපතිවරයාට තිබේ.රාජ්‍ය සේවකයා සිහින සාප්පුවල අතරමං කරවිය හැකියැයි කල්පනා කරන අයගේ හිස් ලියැවිලි වෙනුවට මහින්ද චින්තන ඉදිරි දැක්ම යථාර්ථවාදී වැඩපිළිවෙලක් ඔවුන් හමුවේ තබමින් ඔවුනට ගරුකර ඇත.මහින්ද චින්තන ඉදිරි දැක්ම සම්පත් බෙදීයාමේ විසමතාව පිටුදකිමින් නිවාස, විදුලිය, ජලය, සන්නිවේදන ආදී පහසුකම් සැමට ලබාදෙන වැඩපිළිවෙල යෝජනා කරයි. එම යෝජනා ක්‍රියාත්මක කිරීමට අවශ්‍ය ප්‍රතිපාදන පවා එය පැහැදිලිව දක්වයි. මේ ඇතැම් වැඩපිළිවෙල ඉදිරි අය-වැයෙන් ඇරැඹේ.මහින්ද චින්තන ඉදිරි දැක්ම ගම - නගරයට යාකිරීමට සීමා නොවෙමින් ගම විශ්ව ගම්මානයට යාකරයි. අපේ හර පද්ධතියට පටහැණි නොවූ සමගාමී ක්‍රියාවලියක් ඔස්සේ නිසි ශික්‍ෂණයකින් යුතු වූ සමාජයක් මං හසර නොදැන මං මුළා නොවනු ඇත යන තේරුම් ගැනීම ඊට තිබේ. දියුණු මාර්ග පද්ධතියක් හා ප්‍රවාහන සේවයක් යනු රටක සංවර්ධනයේ වැදගත් නිර්ණායකයකි.රටේ මාර්ග පද්ධතියෙන් වැඩි කොටස දැනටමත් සංවර්ධනය වී හමාරය. ඉතිරිය සම්පූර්ණ කෙරෙනු ඇත. නූතනත්වයෙන් අනුන ජාතික ප්‍රතිපත්තියක් ඔස්සේ පොදු ප්‍රවාහනය ශක්තිමත් කෙරෙනු ඇත. නිදහසින් පසු ඉතිහාසයේ පළමු වරට දුම්රිය හරි පීල්ලටත් ලංගම හා පෞද්ගලික බස් සේවාව නිසි මාවතටත් යොමුකර තිබේ.මහින්ද චින්තන - ඉදිරි දැක්ම මඟින් රට ශීඝ්‍ර සංවර්ධන පෙරළියකට යොමු කෙරෙන්නේ , සංවර්ධනය සැබෑ සංවර්ධනයක් වීමට නම් ආධ්‍යාත්මික සංවර්ධනයද සිදුවිය යුතු බව පිළිගනිමිනි.අතීතයේ ධර්ම ද්වීපය ලෙස හැඳින්වූ ශ්‍රී ලංකාව බරපතල සමාජ පරිහානියට ලක්වූයේ 1977 න් පසුවයි. ඊට පාර කැපු දේශපාලන සංස්කෘතිය වෙනස් කිරීමට අවශ්‍ය වැඩ පිළිවෙල හා ප්‍රතිපත්ති මහින්ද චින්තන ඉදිරි දැක්මට ඇතුළත්ය.වංචාවෙන් - දුෂණයෙන් තොර සමාජයක් ඇති කිරීම සඳහා එය පෙනී සිටී. සියලුම ආකාරයේ වංචා - දුෂණ වැඩලීමේ නව ව්‍යවස්ථාමය වෙනස්කම් පවා හඳුන්වා දෙනු ඇත.නව පාර්ලිමේන්තුවේ පළමු පනත වනු ඇත්තේද රජයේ, සංස්ථා, මණ්ඩල සහ මූල්‍ය ආයතනවල දූෂණ - වංචා - අක්‍රමිකතා වැළැක්වීමේ මෙන්ම ටෙන්ඩර් පටිපාටි උල්ලංඝනය වැළැක්වීම නතර කිරීම හා එම තොරතුරු පහසුවෙන් ජනතාවට ලබාගත හැකිවන විශේෂ විධිවිධාන පනතයි දිනු දේශය යළි නොබෙදු ඒකීය රටක් බව සහතික කරමින් ඇති කෙරෙන ගම් සභාවේ පටන් රාජ්‍ය සභාවක් බවට පත් කෙරෙන පාර්ලිමේන්තුව දක්වා එම නව වෙනස්කම් පිළිබඳ සංවාදයකට එය මුලපුරයි.එය නව ආණ්ඩුක්‍රමයක් පිළිබඳ දිගුකාලීන අපේක්‍ෂාව යථාර්ථයක් බවට පත්කිරීමේ ඉදිරි පියවරකි. 13 වෙනි සංශෝධනය පිළිබඳ විවෘත සාකච්ඡාවක් ඇතිවනු ඇත. විධායක ජනාධිපතිධූරයේ බලතල ඉතාමත් ප්‍රවේශමෙන් හා රටට හිතකර ලෙස භාවිත කළ මහින්ද රාජපක්‍ෂ ජනාධිපතිවරයා විධායක ජනාධිපතිධූරය භාරකාරධූරයක් බවට පත්කිරීමට සූදානමය.රාජපක්‍ෂ පාලනය තුළ නොබැඳි විදෙස් පිළිවෙත අර්ථවත් විය. අපේ විදේශ ප්‍රතිපත්තිය ඒ ඔස්සේ මෙහෙය වෙනවා ඇත.දිනාගත් සාමය තිරසාර සාමයක් බවට පත්කරමින් ජාතික ප්‍රශ්නයට සැබෑ විසඳුමක් ලබාදීම මහින්ද රාජපක්‍ෂ ජනාධිපතිවරයාගේ දෙවන ධූර කාලය තුළ සිදුවනු ඇත. තිරසාර සාමයක් ඇතිවන්නේ බහුතර සම්මුතියකින් බව ඔහු විශ්වාස කරයි.දැනටමත් සියලු ජනකොටස්වල විශ්වාසය දිනාගත හැකි නායක ලෙස එය ඉටු කළ හැකි බව ඔහු පෙන්නුම්කර තිබේ. නැඟෙනහිර නවෝදය හා උතුර වසන්තය මේ කාරණයේදී අතිශය ඵලදායී පරිච්ඡේදයන් ලියමින් සිටී.ධීවර, කෘෂිකර්ම හා පශු සම්පත්, කර්මාන්ත ආදී විවිධ ක්‍ෂෙත්‍රවල මහින්ද චින්තන ඔස්සේ ඇතිවූ ප්‍රබෝධය තවදුරටත් පුබුදුවාලන ක්‍රියාමාර්ග මහින්ද චින්තන ඉදිරි දැක්මේ විස්තරාත්මකව සඳහන්ය. අලුත් රටක් ගොඩනැඟිමේදී ඒවා බෙහෙවින්ම වැදගත් පියවරයන්ය.මිනිසාට පමණක් නොව ගහකොළ - සතාසීපාවට ද පැවැත්මක් ඇති බව පිළිගන්නා, එකී සම්පත් රැක ගැනීම තුළින් මනුෂ්‍ය සංහතියේ පැවැත්ම තහවුරු වනබව පිළිගන්නා තිරසාර දැක්මක මහින්ද චින්තන පිහිටා සිටී.තරුණ අපේක්‍ෂාවන්ට මුල් තැන දෙන රටක් දෙසට එය පියනඟයි. මහින්ද චින්තන ඉදිරි දැක්ම බ්‍රේස්ලට් - චුවින්ගම් පොරොන්දු මඟින් රවටන්නට තැත්කළ තාරුණ්‍යයට සැබෑ අපේක්‍ෂාවක් වී තිබේ.මහින්ද චින්තන ඉදිරි දැක්ම තුළ අපේ අධ්‍යාපනයේ ඉදිරි දැක්ම ද විස්තරාත්මකව ඇතුළත්ය. මහින්ද චින්තන මඟින් අධ්‍යාපනය සඳහා යොමුකළ ප්‍රතිපාදන හා පිළිගැනීම මෙම දෙවන අදියරේදී වඩාත් ඉහළට ගැනී ඇත.වැවිලි, සංචාරක, ඇඟලුම් සහ දේශීය කර්මාන්ත වල සර්වෝදයක් ඇති කරමින් රටේ ආර්ථික සංවර්ධනයට ඒවා දායක කරගන්නා ආකාරය මෙන්ම දේශීය ව්‍යාපාරිකයන්ගේ යහපතට ගන්නා ක්‍රියාමාර්ග ද එහි සඳහන්ය.සාහිත්‍ය - කලා හා ජනමාධ්‍ය ක්‍ෂෙත්‍රයන්හි නව ප්‍රබෝධයක් ඇති කිරීමට ඉවහල්වන පියවර ගණනාවක් දැනටමත් ගෙන ඇත. එහි ඉදිරි පියවර ඔස්සේ විද්‍යමාන වන්නේ පිරිපුන් මිනිසකු තැනෙන්නේ මේ සියල්ලෙන්ය යන්න මහින්ද චින්තනය පිළිගන්නා බවයි.විවිධ කළකිරීම් මත රට හැර ගිය බුද්ධිමතුනට හා සියලු ශ්‍රී ලාංකිකයන්ට එමඟින් යළි මවුබිමට එන ලෙස හෘදයාංගමව ආරාධනා කරයි. අලුත් රටක් ගොඩනඟන්නට ඔවුන්ගේ බුද්ධිමය හා ශ්‍රම දායකත්වයද අපේක්‍ෂාකරන බව එය ගෞරවයෙන් සිහිපත් කරයි.මේ සියල්ල කෙළවර රට ඉදිරිපිට තිබෙන්නේ දියුණු ලෝකයට රට රැගෙන යන ප්‍රායෝගික හා යථාර්ථවාදී වැඩ පිළිවෙලකි. එය පොරොන්දු ගොඩක් නොව ඉටු කළ පොරොන්දුවල ඊලඟ අදියරයි. මහින්ද චින්තන විශ්වාසයෙන් පිළිගත් රටට ආදරය කරන සියලු මිනිසුන් මහින්ද චින්තන ඉදිරි දැක්ම ද ගෞරවයෙන් හා විශ්වාසයෙන් යුතුව පිළිගන්නා බව නිසැකයි.“ අපි දැන් ... වෛරය වෙනුවට මෛත්‍රියෙන්මර්දනය වෙනුවට එකඟතාවයෙන් පළිගැනීම වෙනුවට පිළිගැනීමෙන් විනාශය වෙනුවට ගොඩනැඟීමෙන් බොරුව වෙනුවට සත්‍යයෙන්නොදැනුම වෙනුවට දැනුමෙන් අපේ මවුබිම බබළවමු “සුබ අනාගතයක් !මහින්ද රාජපක්ෂ මහතා 2005 ජනාධිපතිවරණයට ආවේ හිස් අතින් නොවේ. මහින්ද චින්තනය නමින් ඔහු ජනතාවට දෙන්නට දෑවැද්දක් ගෙනාවේය.මැතිවරණ පොරොන්දු අඩංගු පොරොන්දු ප්‍රකාශවලට සිනාසුණා සේ මහින්ද චින්තනයට ද බොහෝ දෙනා සිනාසුණහ. එහෙත් චින්තනයෙන් පොරොන්දු වූ දෑ එකිනෙක ඉටු කරද්දී මහින්ද චින්තනය යන වචන දෙකවත් කියන්නට ප්‍රතිවාදීහු අකමැති වූහ.මහින්ද චින්තනය 98%ක් නිම කළ මහින්ද රාජපක්ෂ මහතා ‘මහින්ද චින්තන ඉදිරි දැක්ම’ සමග දෙවෙනි ජනාධිපතිවරණය ට ඉදිරිපත් වී සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001183</link>
    <topic>කොටි අරන්තලාවේයකා නැටූ හැටි</topic>
    <author>සඳරුවන් ලොකුහේවා</author>
    <content>ආයුබෝවන්ඩ... මං මේ කතා දාන්ට යන්නේ ඉස්සර කාලේ ගමරාළගේ කතාවක් එහෙම නෙවෙයි. ඕ... ඉතින් මේ කතාව ඒවාගේ ප්‍රබන්ධ කේපු එකකුත් නෙවෙයි.‘එහෙනම් මොකක්, කිරි අප්පේ උඹහ මේ කීන්ට යන කතා පොජ්ජ... ආ...? මුනුබුරේ දැන් උඹලා ඔයි යුද්ධ කේන්ට ගොහුන් අවුරුදු තිහක් තිස්සේ යුද්ධ කෙරළා කෙරළා අන්තිමේ රටෙන් කොටසක් කොටින්ට ලියා දෙන්ට සාමෙ ද මොකක්ද ඉළව්වක් ගෙනත් දිගාමඩුල්ලේ, බින්තැන්නේ, පිල්ලුමලේ, ටැම්පිටියේ, එරාවුරුවේ හැම දීපංකරේම උන්නු හිංගල, දෙමළ, මුස්ලිම් ඇත්තන් මරා ගෙන කාපු එවුන් 1985 අවුරුද්දේ කෙරපු සංගදියක් ගැන යි.හැබෑවට කිරි අප්පේ මොකක් අපි නොදන්න සංගදිය...?“මුණුබුරේ... අපේ ඇත්තන්ට බොහොම ඉක්මනට හැම දෙයක්ම සිහිපරාද වෙනවා කියලා කීනවා නේ. ඉතිං ඒ නිසාවෙන් පහුගිය දේවල් මතක අමතෙක කෙරලා දාලා හැම එකක් ම කණපිට පෙරළනවා. මං හිතන්නේ මුණුබුරාලා පුංචි සංදියේ හින්දාවෙන් ඔයි සිද්ධි ගැන දැනුමක් මිනුමක් නෑ හෙමයි වෙයි...! ඒත් ඉතිං කොල්ලෝ උඹලා රෑ රාත්‍රියේ කැලේ කොළේ ගැහිලා මදුරුවෝ තළ තළා හිටපි අන්දම මතක අමතකයි හෙම...?අඬෙයි... කිරිඅප්පේ උඹ කීන කතාවක්. අපට කොහේ එව්වා අමතක වෙන්නේ ආ... අපේ හීන් නගා කිරි ඉල්ලා ඕගාන කොට අම්මා ඒකිගේ කට මිරිකැව්වා... අඩී මයේ කෙලී නාඬා හිටපං... තී ඕ ගාන හද්දෙට අරුන් මෙහෙකොනට ආවොත් තිට කිරි නෙවෙයි බොන්න වෙන්නේ... කියලා. හීන් නගා බියගත්තා කියන්නේ උඩට ගත්ත ඕ ගෑවිල්ල උගුරෙ හිර කේගෙන කට ඇරගෙන හිටියා නේ...‘එහේවෙද? මයි පුතා බින්තැන්නේ දිගාමඩුල්ලේ හිංගල ලේ තියෙන ඇත්තන්ට නම් ඔයි සිද්ධි සිහිපරාද වෙනවා බොරුයි හෙම ආ...’එහේ තමා කිරි අප්පා...! පර සුද්දන්ට විරුද්ධ බින්තැන්න, වෙල්ලස්ස කැරැල්ල ගහපු ඇත්තන්ගේ පරපුරෙන් පැවත එන බින්තැන්නේ, පානම්පත්තුවේ, වැව්ගම්පත්තුවේ ඉන්න දිගාමඩුල්ලේ ඇත්තන්ගේ හැටි...!“ඔව්... මයේ පුතේ තාමත් ඌව වෙල්ලස්ස බින්තැන්න දිගාමඩුල්ලේ ඉන්න ඇත්තන්ගේ පපු කැනතු අස්සේ නළියන්නේ අපේ කම, ඒක ඉතින් පරම්පරාවෙන් අපට උරුම වෙච්ච ගති පැවතුම හෙමයි නේ... හොඳයි පුතේ ඔයි අටුවා ටිකා දැන් ඇති හෙමයි... ඕන්න අර මං මුලින් කියන්ට ගත්ත කතාව අහගනින් කොයි...’“1975 සමගිපෙරමුණ ආණ්ඩුව කාලේ අම්පාර මංත්‍රී වෙච්ච සෙනරත්සෝමරත්න උත්තමයා බින්තැන්න සංවර්ධනය කේන්ට ඕනෑයි කියලා රඹකැන්ඔය වැව හදන්ට පාර්ලිමේන්තුවේ යෝජනාවක් ගෙනාවා.”“මොනවා කිරි අප්පේ ඒ කාලෙද? ඔයි වැව හදන්ට පටන් ගත්තේ...?” “එහෙනන් නැත්තේ එතුමා තමයි වැව හදලා බින්තැන්නේ ඇත්තන්ට තුන් වේල කොටාබාන්ට බත් කන්ට දෙන්ට යෝජනා කළේ. ඒ කාලේ හිටපු මෛත්‍රීපාල සේනානායක ඇමති උන්නාස්සේ ඇවිත් තමයි ඔයි වැව හදන්ට මුල්ගල තිබ්බේ.” “එතකොට කිරි අප්පේ... ඈ... මෙතෙක් කල් ඒක නොහැදුවේ...?”“කොහොම හදන්නේ... 1977 මැතිවරණයේදී කෙළෙහිගුණ නොදන්නා අපේ ඇත්තන් ඇට අටක් කන්ට දෙනවා කීවාම ජේ. ආර්. උන්නැහේට ගෙඩිය පිටින්ම බැඳලා දුන්නා නේ. ඕන්න ! අපේ එවුන් කෙළවා ගත්තු තැන... යූඇම්පිය දිනුව විතරයි, අරෙයි මුල්ගලට කුළුගෙඩි පාරවල් දීලා මුල්ගල පෙරලුවා. වැවේ වැඩ කරන එක මුළුමනින් ම අතහැරලා දැම්මා. එදා ඔයි වැව හැදුවා නම් අද වෙනකුට බින්තැන්නේ ඇත්තන්ගේ පරම්පරා දෙකක් නැගිටිලා...! කුඹුරු අක්කර තුන්දාස් පන්සීයක් හෙමයි නේ.ඉතින් වැව හදන එක නවත්තලා දැම්මා කියමු කෝ... ඔයි 1975 කාලෙදි සෙනරත් සෝමරත්න උන්නැහේ සමඟිපෙරමුණ ආණ්ඩුවේ නියෝජ්‍ය ඇමති කෙනෙක්, උන්නැහේ බින්තැන්නේ ඇත්තන්ට බොහොම ලෙන්ගතුයි.ඔයි හැට නවේ බොරපොල අක්කර දාස් ගණනක් ආණ්ඩුවේ ඉඩම් අල්ලාගෙන කොම්පැනි කාරයෙක් කුඹුරු කෙළා. ඒක මහ ගොවිපළක්... පොළේ කුලී වැඩ කේන්ට ගත්තේ බින්තැන්නේ ගම්වල ගොවියන්. නිල්ලබ, පොල්ලේබැද්ද, ගම්වල එකෙකුටවත් මේයි.ගොවිපළ තියෙන ආණ්ඩුවේ කැලය පෙදෙසට යන්ටවත් තහනම් කරලයි තිබුණේ. එහේ ගියොත් අත පය කඩා ගෙන තමයි එන්ට වෙන්නේ... ඔයි කොම්පැනිකාර සිල්වා සහ සහෝදර සමාගම ගැමියන්ගේ ශ්‍රමය හුරා කනකොට, ගම්වල හිටිය ගැහුනුන් සල්ලාකමට යොදා ගන්නකුට අපේ එවුන් කරබාගෙන හිටියා විතරක් නෙවෙයි සමහරුන් උඩගෙඩිත් දුන්නා හෙමයි නේ... ඔයින් ඒ දවස්වල මහ නගරං කාරයෝ විලා අපේ ඇත්තන්ට පාච්චල් කෙළා. ඔහොම යනකොට දවසක් ඔයි හැටනවේ හිටිය ගොබිලෙක් ඔයින්ගේ මහ එකා කම්බස් කෙළා...!මේ අල්ලපනල්ල අතරේ සමගිපෙරමුණ දිනලා සෝමරත්න උන්නැහේ ගොවිපොළ ආණ්ඩුවට ගත්තා. අරගෙන කුඹූරුයි ඉඩමුයි බින්තැන්නේ ඇත්තන්ට බෙදා දුන්නා...!’එතකොට කිරි අප්පේ අපි ඉන්නෙත් අපේ කුඹුරු තියෙන්නෙත් බොරපොළ හෙමයි නේ. එව්වාඅපට සමගිපෙරමුණ ආණ්ඩුව කාලේ දුන්න ඉඩකඩම් ආ...’ ‘එහේ නැතුන් අඩා... එව්වා තොපේ අම්මා අප්පාගේ බූදලේවත්, අරෙයි යූඇම්පී කාරයන්ගේ බූදලේවත් නෙවෙයි පෙ බොලං...! කිරිඅප්පේ බින්තැන්නේ ඉතිහාසය අපි දන්නේ නැතිකොට ඔව්වා අපට කියා දීපන් කොයි...!එහේ තමා මං හිතාන ඉන්නේ... මේ අලුතෙන් හැදෙන එවුන්ට දැන කියා ගන්ට. ලියා තබන්ට තමයි මං හිතාන ඉන්නේ. ඔයි කලින් කියාපු ගොවිපොළේ ඉඩම් කුඹුරු ගැමියන්ට බෙදා දීලා අහවර වෙලා ඔයි ගොවි බිමේ තිබිච්ච ලයිට්මෝළ මහඔය ඉස්පිරිතාලේ හයි කෙරළා ලයිට් එළිය බලන්ට මග සලසැව්වා. ඒ කාලේ මහඔය පදියතලාව වගේ්ගම් දනව්වල ඇත්තන් ලයිට් එළියක් දැකලා තිබුණේ නෑ... ඕං බින්තැන්නට ලයිට් ආපි හැටි... ආ.”‘ඉතින් කිරි අප්පේ ! ඔයි විදුලිය ආවේ ඊට හුඟක් පස්සෙන් පහු වෙලා වෙයි ආ?’ හෙනන්නැත්තේ ඕං අහගනින් විදුලිය ආපි හැටි... බින්තැන්නට කොහොම වෙතත් මහඔය කඩ මණ්ඩියට විදුලිය ගෙනාවේ අම්පාරේ ඉඳළා මයිල තිස් හයක් විතර කම්බි ඇදලයි.හැබැයි මයි පුතේ යූ. ඇම්. පී. ආණ්ඩුවේ දයාරත්න උන්නැහේ කෙරපු හොඳ වැඩක් තමයි ඒ ඇත්තා විදුලිබල ඇමති කාලේ අම්පාරේ ඉඳන් මහඔය නගරෙට විදුලිය ගෙනාපි එක. එහෙම විදුලිය ගේන්ට පුළුවන් උනේ ඔයි හැටනවේ හන්දියේ ඉඳලා අරන්තලාව පාර හදලා තිබ්බ හින්දයි.”ඉතිරිය හෙට පත්‍රයේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001184</link>
    <topic> </topic>
    <author>සංවාද සටහන -ජයසිරි මුණසිංහ</author>
    <content>අසූහත අනූව (1987 - 90) කාලපරිච්ඡේදයේ මේ රටේ බරපතළ භීෂණයක් ඇතිකළ ජනතා විමුක්ති පෙරමුණත්, එය මර්දනය කිරීමට ප්‍රචණ්ඩත්වය මුදාහල එක්සත් ජාතික පක්ෂයත් අද එක වේදිකාවකට නැඟී සිටීම විලිලැජ්ජා නැති වැඩකැයි අතුරුදහන්වූවන්ගේ මවුපිය දූදරු සංවිධානයේ උපදේශක ප්‍රභා නානායක්කාර මහතා ප්‍රකාශ කරයි.අසූහත අනූව කාලපරිච්ඡේදයේ, මේ රටේ අඳුරුතම යුගයේ පීඩාවන්ට පත්වූවන්ගේ දුක, කඳුළ පිළිබඳ නැවැත ප්‍රසිද්ධ වේදිකාවේ කතාබහ වෙනවා. ඒ මොකද?නෑ! අපේ රටේ අඳුරුතම පාලන යුගයක් ලෙස සඳහන් 87' 90 යුගයේ පීඩාවට පත්වූවන්ගේ දුක්, ගින්දර ගැන සමාජ කතිකාව නතර වෙලා තිබුණේ නෑ. ඒත් එය මේ ඉදිරි ජනාධිපතිවරණය නිසා නැවැත වරක් ප්‍රබල ලෙස ඉහළට එසවී තිබෙනවා. ඒ හැරෙන්නට ඒ දුක, කඳුළ ගැන කතාව අපට අමතකව ගොස් තිබුණේ නෑ.අතුරුදහන්වූවන්ගේ දුක, කඳුළ විකුණාගෙන මේ රටේ පාලන බලයට ආ පිරිසගෙන් පීඩාවට පත්වූවන්ට යම් සාධාරණයක් පසුගිය කාලයේ දී සිදුවුණේ නෑ නේද?එහෙමම කියන්නත් බෑ. මුළුමනින්ම පීඩාවට පත්වුවන්ගේ ප්‍රශ්නවලට විසැඳුම් හෝ සහන ලබාදීමට අපහසු වුණා තමයි. ඒත් ඒත් අපි සැලකිය යුතු මට්ටමකින් ඔවුන්ට සහන ලබාදීමට කටයුතු කළා. බටලන්ද වධකාරයේ හා සූරීයකන්ද සමූහ මිනී වළේ වැනි කිසිදා අමතක කරන්න බැරි සිද්ධිවලට වගකිවයුත්තන්ට දඬුවම් ලබාදීමට පියවර ගත යුතුයි.අවාසනාවන්ත ලෙස ජීවිතයෙන් සමුගත් තරුණ තරුණියන්ගේ ඡායාරූප ළඟ තබාගෙන දහසකුත් එකක් ගින්දර දරාගෙන තවමත් ජීවත්වෙන පිරිස නැවත කරළියට රැගෙන ඒමට ඔබ සූදානම් ඒ ඇයි?අපි අපේ රටේ අහිංසක දෙමාපියන්ගේ, එදා අසූහත අනූව කාලසීමාවේ දී ජිවිතක්‍ෂයට හෝ අතුරුදහන්වූන්ගේ මළකඳන් උඩින් වාසි ලබා ගන්න සූදානම් වෙනවා නොවෙයි. අපි මේ කරන්නේ ඔවුන්ට යම් වටිනාකමක් රැගෙන ඒමටයි. මේ රටේ ඉතා පිළිකුල් සහගත ක්‍රියාදාමයක් විසිනුයි ඔවුන් ඝාතනයට ලක් වුණේ.එවන් පහත් ක්‍රියාකාරකම් නැවැත රටේ ඇතිනොවේවායි යන්නයි අපේ පැතුම. ඒ පැතුම ඉටුකර ගන්න ජන සමාජය පෙළඹවීම සූදානම් කිරීම, අද දවසේ අපේ වගකීම බවට පත්වෙලා. අපි මේ ඉටු කරන්නේ ඒ උදාර වූ වගකීමයි.ඇයි? හදිස්සියේ එවැනි තත්ත්වයක් මතුවුණේ?මේක, හදිස්සියේ ඇතිවූ තත්ත්වයක් තමයි. ඒකට හේතුව මේකයි, එදා 87 - 90 කාලපරිච්ඡේදයේ මේ රටේ මහා භීෂණයක් නිර්මාණය කළේ ජනතා විමුක්ති පෙරමුණයි. ඔවුන් අහිංසක එක්සත් ජාතික පාක්‍ෂිකයින්, තමන්ගේ දේශපාලන දර්ශනය අනුමත නොකරන බහුජන සංවිධානවල, දේශපාලන පක්‍ෂවල විද්වත්හු කලාකරුවෝ විශාල පිරිසක් ඝාතනය කළා. ඊට එරෙහිව මර්දනය දියත් කළා.එදා එක්සත් ජාතික පක්‍ෂ ආණ්ඩුව මේ රටේ තරුණ තරුණියෝ හැට දහසක් දෙනා ඉතා බිහිසුණු ම්ලේච්ඡ ලෙස ඝාතනය කළා. මහ පාරේ ටයර් සෑ දැම්මා. ගෙඟ්, ඇලේදොළේ පාකර හැරියා. එවන් කාලකන්ණි යුගයක් ඇතිකිරීමට මුල් වූ කණ්ඩායම් දෙකක් අද එකට එකතුවෙලා ඉන්නවා.කවදාවත්ම ජ. වි. පෙරමුණටයි, එ. ජා. පක්‍ෂයටයි එකම වේදිකාවේ සිට දේශපාලනය කරන්න පුළුවන්කමක් නෑ. ඇයි? අපි එහෙම කියන්නේ, ඔවුනොවුන් මරාගත්තු දෙපිරිසක්. අද ඒ ගොඩට එදා හමුදා නිලධාරියෙකු ලෙස කන්තලේ ප්‍රදේශයේ සේවය කිරීමේදී චෝදනා ලැබූ, පැමිණිලි ලැබූ අයෙක් වටා මේ කණ්ඩායම් දෙක එකතු වී තිබෙන්නේ.මේ භයානක කණ්ඩායම් තුනක එකතුවීමක් මේ අයගේ එකතුවීම මඟින් අපේ රටේ ප්‍රජාතන්ත්‍රවාදයට, මානව හිමිකම්වලට ඉදිරියේ විශාල අගතියක් වෙයි කියා අපි කල්පනා කරනවා. අන්න ඒ අනතුර කල් ඇතිව දකින අපි, මේ මොහොතේ නැවත කරලියට ආවේ, ඒ උත්සාහය පළමු තත්පරයේදී ම පරාජයට පත් කිරීමටයි. ඒ සඳහා ජනතාවට නායකත්වය සැපැයීමටයි.එදා භීෂණ සමයේ ප්‍රධාන පාර්ශවකරුවන් වූ පිරිස අද ආණ්ඩුවට එරෙහිව නඟන චෝදනා මානව හිමිකම් කඩවීම් වැනි දේ පිළිබඳ ඔබගේ අදහස කුමක් ද?ඔය හුඟාක් චෝදනා මුසාවාද අපේ රටේ මේ වනවිට බරපතළ ලෙස මානව හිමිකම් කඩවීම් සිදුවෙනවා යැයි අපි විශ්වාස කරන්නේ කොහොමද? අද තරුණ තරුණියෝ එකතැන දහය, දොළහ මහජනතාව ගැවසෙන තැන්වල ටයර් සෑවල සිටිනවාද? ගංගාවල ඇළදොලවල මිනී මළකඳන් පාවී යනවාද? එසේ වන්නේ නෑ.වසර 2005 නොවැම්බර් මස 17 වැනිදා පැවැති ජනාධිපතිවරණයට ඔබ සංවිධානය සහාය පළකළේ එවකට අග්‍රාමාත්‍යධූරය දැරූ වත්මන් ජනාධිපතිතුමාටයි. එතුමා බලයට පත්කිරීමට එදා ඔබ ගත් තීරණය ගැන සෑහීමට පත්වෙනවාද?සෑහීමකට පත්වෙනවා පමණක් නොවෙයි, අපි ඉතාම සතුටට පත්වෙනවා. අපි එදා ගත් තීරණය නිසා ගතවූ අවුරුදු 4 දී රටට මිල කළ නොහැකි ජයග්‍රහණ අත්වුණා.මොනවාද ඒ ජයග්‍රහණ?පළමු එක තමයි මේ රට විනාශයට පත් කළ අවුරුදු 30 ක් දිග්ගැස්සුණු යුද්ධය නිමාකිරීමට ජනාධිපතිතුමා අභීත නායකත්වය ලබා දුන්නා. ඒ එක්කම රටේ, නගරයේ, ගමේ එක සේ දැවැන්ත යටිතල පහසුකම් ජාලයක් සංවර්ධනය කළා.ජාත්‍යන්තර මට්ටමේ වරායන් පහයක් එකවර හැදෙනවා. නොරොච්චෝලේ, කෙරවලපිටිය, ඉහල කොත්මලේ, විදුලිබලාගාර ඉඳි කරනවා. ඒ විතරක් නොවෙයි, මතට තිත වාගේ් සමාජය සුමඟට ගැනීමට හැකි වැඩපිළිවෙළ ක්‍රියාත්මක කළා. ඒ ඔක්කොටම වඩා අපිට වටින්නේ, මේ රටේ රාජ්‍ය නායකයා වශයෙන් පත්වූ, ජනතාවට ඉතාම සමීපතම, ජනනායකයා බිහිකිරීමට දායකවීමට ලැබීමයි.ඔබ සංවිධානය මහින්ද රාජපක්‍ෂ මහතා රටේ ජනාධිපතිවරයා ලෙස පත්කළ යුතු යැයි තීරණය කළේ ඇයි?මේ රටේ අහිංසක දූ දරුවන් හැට දහසක් දෙනා අමු අමුවේ ඝාතනය කළ මිනීමරු පාලකයන්ට එරෙහිව ලෝකය වටා ගොස් මානව හිමිකම් ක්‍රියාකාරීන්ගේ අවධානය අප රටට දිනා දුන්නේ මහින්ද රාජපක්‍ෂ මහතායි. එතුමා එදා ඒ වගේ වැඩකටයුතු කළේ තමන්ට එල්ල වූ ජීවිත තර්ජන පවා නොතකායි.එතුමා එදා කළ අරගලය නොවන්නට, හැට දහස ඉක්මවා ගිය තරුණ ජීවිත ප්‍රමාණයක් රටට අහිමි වෙන්න ඉඩ තිබුණා. අපි මේ නායකයාට කලගුණ සලකන්නේ එදා ඉටුකළ සේවය ගැන සිතා ගෙනයි.මේ රටේ මානව හිමිකම් සුරක්‍ෂිත වන වඩාත්ම යහපත් පාලන සමය බිහි කිරීමට දායකවීමත් සමඟ අතුරුදහන් වූවන්ගේ සංවිධානයේ සාමාජිකයන්ගේ නොවිසැඳුණු ගැටලුවලට පිළිතුරු සපයාදීමටත් ඔබ සූදානම් ද?සත්තකින්ම ඔව්එදා ජේ. වී. පී., එක්සත් ජාතික පක්‍ෂ භීෂණය නිසා විපතට පත්වූවන්ගේ පවුල්වල ප්‍රශ්න රැසක් තිබෙනවා. ඒ අවාසනාවන්ත සිදුවීම් වී වසර 20 ක් සම්පූර්ණ වෙනවා. 20 වැනි සැමැරුම් පින්කම් මාලාවක් අපි රට පුරා පවත්වනවා.මියගිය, අතුරුදහන්වූවන්ට පින් අනුමෝදනා කරනවා. ඒ අයගේ දෙමාපියෝ දැන් වයසට ගිහින්. බෙහෙතක්, හේතක් ගන්න විදියක් නෑ. සමහර අයට දරුණු රෝගාබාධවලට ලක්වීමට සිදුවෙලා. අපි ඔවුන්ට සෞඛ්‍ය, සමාජ ආරක්ෂණ සුබසාධනය හැකිතරම් ලබාදීමට කටයුතු කරනවා.මේ වැඩිහිටි අසරණ දෙමාපියෝ පිරිස තමයි එදා 1993 කොළඹ ඉඳල, කතරගමට පාද යාත්‍රා ගිය පිරිසේ මුලින්ම ගමන් කළේ. අපි ඔවුන් අමතක කරන්නේ නෑ. ඒ බව ජනාධිපතිතුමා අපිට කියා තිබෙනවා. වඩාත් යහපත් හෙට දවසක් රටට, ජනතාවට එතුමාගේ පාලන කාලය තවත් දීර්ඝ කිරීමෙන් ලැබෙන බව ඉර හඳවාගේ විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001185</link>
    <topic> </topic>
    <author/>
    <content>ගතවුණ අවුරුදු 30 පුරාවටම ශ්‍රී ලංකාවාසී වැඩි දෙනාට ජීවත් වන්නට සිද්ධ වුණේ මහා බයකුත් එක්කයි. ඒ රට පුරාම පැතිරිලා තිබුණු ත්‍රස්තවාදී බය හින්දයි. දිගාමඩුල්ලේ ජීවත් වන හැම දෙනාට ම ඒ බය රටේ අනිකුත් පැතිවල අයට වඩා වැඩියෙන් දැනුණා.ඒ, ත්‍රස්තවාදය රටේ පටන් ගත්තු වේලාවේ ඉඳලාම දිගාමඩුල්ල ප්‍රදේශයට ඒකෙන් සිද්ධ වුණ විනාශය කියා නිම කළ නොහැකි තරම්. තමන්ගේ ඇස් ඉදිරිපිටම තමන්ගේ ඥාති මිත්‍රයින්ව ගම්වාසීන්ව කපලා කොටලා වෙඩි තියලා බෝම්බ ගහලා මරලා දාලා තිබුණා.හැමදාම රාත්‍රියට තමන්ගේ ගම් වසමේ වෙඩි ශබ්දවලට ඇහුම්කන් දීගෙන නිදිමරාගෙන දරු මල්ලොත් එක්ක කැලෑවල රාත්‍රිය ගත කරපු, යාන වාහනවලින් ගමන් කරපු මිනිසුන්ව මරලා දාලා තියෙනවා දැකපු, වන්දනා ගමන්වල යෙදිලා හිටපු පුංචි හාමුදුරුවරු කපලා කොටලා ඝාතනය කරලා තියෙනවා දැකලා වැලපුණ දිගාමඩුල්ලේ ජනතාවට මේ මහා බය වැඩියෙන් දැනුණ එක පුදුමයක් නොවෙයි.බොහෝ දිගාමඩුල්ලේ ගම්වල අයට රාත්‍රිය පහන් කරන්න වුණේ තමන්ගේ ගෙදර නොවෙයි. කැලෑවල ගස් ගල් යට. ඒ රාත්‍රියේදී ගමට කොටි ඇවිත් ජීවිතේ උදුරා ගනීද කියන බයට.දරුවන්ව පාසලට යවලා නිවී සැනසිල්ලේ ගෙදර වැඩක් කර ගන්න, කුඹුරට හේනට ගිය අම්මා තාත්තා ගැන බයක් නැතුව පොතේ පතේ වැඩක් කරන්න, රාත්‍රියට තමන්ගේ ගෙදරට වෙලා නිවි සැනසිල්ලේ නිදා ගන්න ලැබෙන්නේ කවදා ද කිය කියා බලා සිටිද්දී තමයි 2005 අවුරුද්දේ ජනාධිපති ඡන්දය ආවේ.එදා මුළු රට ම ඡන්දයට ඉල්ලපු අයගෙන් ඉල්ලා සිටියේ මේ ත්‍රස්තවාදයෙන් රට බේරා ගෙන අපිට නිවි සැනසිල්ලේ ජීවත් වෙන්න පුළුවන් රටක් හදලා දෙන්න කියලයි.එදා ජනාධිපති ඡන්දයට ඉදිරිපත් වුණ ඒ කාලේ අගමැතිතුමා වූ හිටපු මහින්ද රාජපක්‍ෂ මහතාට රට භාර දෙන්න කියලා දිගාමඩුල්ලේ සියළු දෙනාගෙන් මම ඉල්ලා සිටියා. එතුමා බයෙන් හිටිය අපි හැම දෙනාවම බේරා ගනියි කියන විශ්වාසය අපට තිබුණා.එතුමා අප තැබූ විශ්වාසය හොඳින් ආරක්‍ෂා කරලා රට බාර අරගෙන අවුරුදු 3 1/2 ක් යනකොට ත්‍රස්තවාදය මුලින්ම උදුරලා දාලා නිදහස් නිවහල් රටක් නිර්මාණය කරලා තියෙනවා.දැන් ඉතින් අපිට තිබුණු ලොකුම ප්‍රශ්නෙ ඉවර කරලා දීලා නිදහසේ පාරේ බැහැලා යන්න. හේනට කුඹුරට යන්න, දරුවෝ පාසල් යවන්න, ගෙදර දොරේ බය නැතුව නිදා ගන්න පුළුවන් තත්ත්වයක් උදාවෙලා තියෙනවා.ත්‍රස්තවාදීන් එක්ක යුද වදින්න අවශ්‍ය සම්පත් එකතු කර ගන්න අතිවිශාල මුදල් ප්‍රමාණයක් හොයා ගන්න සිද්ධ වුණා. යුද්ධ කරගෙන යන කොට අවශ්‍ය සම්පත් නැතුව එයට බාධා වෙන එක වළක්වන්න මුදල් ඇමති හැටියට රට රටවල් එක්ක කතා කරලා මුදල් හොයා ගෙන හමුදාවලට ඕන කරන සියලු දේ ලබලා දුන්නා.මේ ඔක්කොම වටපිටාව එතුමා හරිගස්සලා තමයි හමුදාපතිවරුන්ට යුද්ධය ආරම්භ කරන්න නියෝග දුන්නේ.යුද්ධයට විශාල මුදලක් වියදම් කරන ගමන් අපේ සංවර්ධන කටයුතු නතර කළෙත් නැහැ. ජනතාවට දීපු සහනාධාර සියල්ල දිගටම ලබා දුන්නා.මහින්ද රාජපක්‍ෂ ජනාධිපතිතුමා යුද්ධය කරන ගමන් වැඩි ගණනකට ගෙනාපු පොහොර මිටිය අඩු ගණනකට ඔබට දුන්නා. නොරොච්චෝල ඉහළ කොත්මලේ වාගේ මහා විදුලි බලාගාර, හම්බන්තොට, ඔලුවිල්, කොළඹ, දකුණ ගාල්ල වාගේ වරායවල් දකුණුලකේත්, කටුනායක, මහනුවර අධිවේගී මාර්ග හම්බන්තොට ගුවන් තොටුපල වගේ මහා ව්‍යාපෘතීන් ආරම්භ කළා.අම්පාර ඉඳන් කොළඹට නුවරට යන්න පැය 10 – 12 ක් ගත වෙන තත්ත්වයක තිබුණා. යුද්ධය කරන ගමන් අම්පාරට එන ප්‍රධාන පාරවල් දෙකම හදන්න පටන් අරගෙන. මොණරාගල පාර සම්පූර්ණයෙන්ම හදලා කාපට් දාලා.පොතුවිල් ඉඳන් පානමට යන පාර තවත් කෝටි ගානක් වියදම් කරලා හදාගෙන යනවා. මුළු දිගාමඩුල්ල හරහා යන ප්‍රධාන පාරවල් සේරම සංවර්ධනය කරලා. ජලාශය අළුතෙන් හදලා අක්කර 2500 යල මහ දෙක වගා කරන්න පහසුකම් සලසා දුන්නා.බීමට ජලය කඳුලක් හොයාගන්න බැරිව තිබුණ අවස්ථාවේ මහඔය, පදියතලාව, දෙහිඅත්තකණ්ඩියේ ගම් 30 කට ප්‍රජා ජලසම්පාදන ව්‍යාපෘතිය මඟින් අවශ්‍ය පහසුකම් සළසා දුන්නා.තමන්ට රටට කරන ලද සේවාවට කලගුණ සළකන ධෛර්යය දෙන වටිනා මිනිසුනි, රටේ ජයග්‍රහණය උදෙසා බුලත් කොලය ඉදිරියේ කතිරය සළකුණු කර ජනාධිපතිතුමා ජයග්‍රහණය කරවන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001186</link>
    <topic> </topic>
    <author>කේ. ඩී. ආනන්ද වික්‍රමසිංහ</author>
    <content>දේශපාලන උණුසුමින් දිවයිනම රත්වීම ආරම්භ වී ඇත. ආරම්භයේදීම දක්නට ලැබෙන ලකුණු අනුව අවසානයේ ප්‍රතිඵලය ගැන අනුමාන කළ හැක. අප සියවස් ගණනාවක්ම අභ්‍යන්තර දේශපාලන අරගල හා විදේශීය ආක්‍රමණ නිසා විවිධ යුද ගැටුම්වලට ලක් වූ ජාතියකි.අප රටේ බහුතර ජනතාව බොහෝවිට යමක් ලෙහෙසියෙන් හා ඉක්මනින් අමතක කරන ජාතියක් බව හුදු විශ්වාසයක් පවතී. ඒ මතය සනාථ කරමින්දෝ විශාල ජීවිත ප්‍රමාණයක් පූජා කරමින් හා එයටත් වඩා ප්‍රමාණයකින් ආබාධ තත්ත්වයට පත් කරමින් දිනූ ජය විජයග්‍රහණයක් කරලීමට අවශ්‍යකරන කටයුතු නොකර තව තවත් භේද භින්න වීමට උත්සාහ කරනු පෙනේ.දෙදෙනෙක් අතර ඇතිවන අරගලයකින් තෙවැන්නෙක් ලාබ ලබ යි. ජාතියේ පරාදීන කථාවේ ඇත්ත කථාව ද මෙය යි. දැනට අප රටේ සිදුවන්නේ ද එයම නොවේද?ජනපති තනතුරේ කටයුතු කළ සිව් දෙනෙකුටම විසඳා නිම කරලීමට අපහසු වූ කාර්යයක් එතුමා ඉටු කර ඇත. ඒ ත්‍ර‍්‍රස්තවාදයෙන් රට නිදහස් කර ගැනීමයි. ඒ සඳහා අවශ්‍ය මූලික පරිසරය සකස් කර ගැනීමෙහිලා එක කුස උපන් සහෝදරයින් මහත් පිටුවහලක් විය.දීර්ඝකාලීන දේශපාලන හා සමාජ අත්දැකීම් සම්බන්ධතා යොදාගත්තේය. දේශයට අවංකව ආදරය කරන ජාතිමාමක බලවේග ඒකරාශි කර ගැනීමට හැකි විය. දැන් ලාංකික ජනතාවගේ ජානමය දුර්වලතා මතු වී එන්නට පටන් ගති.සාමූහිකව ජයගත් බියකරු යුද ජයග්‍රහණයේ හිමිකරුවන් වැඩි වැඩියෙන් ඉස්මතු වන්ට විය. ඒ අතර මේ ජයග්‍රහණය අවශ්‍ය මොහොතේත් අහිමි කරලීමට ප්‍රසිද්ධියේත් අප්‍රසිද්ධියේත් කටයුතු කළ යුද ජයග්‍රහණ අවඥාවට ලක් කළ පිරිසක් දක්නට ලැබීම ලොකුම විහිලුව බවට පත්ව ඇත.නැවත තුන්වන පාර්ශවයක් ප්‍රාදුර්භූත විය. වනය විනාශ කිරීමට වනයේම ගසකින් උපයෝගී කර ගන්නා පොරෝ න්‍යාය ප්‍රසිද්ධියේම ක්‍රියාත්මක වන්නට විය. විමසිල්ලෙන් බලා සිටින විට මේ ජුගුප්සාජනක දර්ශනයේ නිර්මාණකරුවන් පැහැදිලි වූවත් ජාතියම වෙලාගත් ජානමය දෝෂ නිසා කරකියා ගන්නට දෙයක් නැත.ජාතියේ මුර දේවතාවුන් ලෙස සළකන මහා සංඝරත්නය මෙහිදී ඉදිරියට පැමිණි බවක් පෙනේ. පුවත්පත්වලින් දක්නට ලැබුණ දේ සත්‍යනම් අප විදේශගත මහා සංඝයා වහන්සේ පවා සත්‍ය තත්ත්වය පහදා දී මේ ව්‍යසනයෙන් ජාතිය බේරා ගැනීමට උපදෙස් දෙන අයුරු දුටුවෙමු. එහෙත් විදේශීය බලපෑම් ප්‍රබල වූ සෙයක් පෙනේ. දැන් තත්ත්වය පැහැදිලිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001187</link>
    <topic> </topic>
    <author>යුද්වි සොයිසා -කිරිවත්තුඩුව</author>
    <content>නිදහස් ශ්‍රී ලංකාවේ පාලන තන්ත්‍රය හෙබවූ පාලකයින් අතර ‘මහා යුග පුරුෂයා’ වීමේ ගෞරවයට පාත්‍ර වන්නේ මහින්ද රාජපක්ෂ නම් වූ පස් වෙනි විධායක ජනාධිපති උතුමාණන් ය.එතුමාගේ සිව් අවුරුදු පාලන කාලය තුළ ‘ඉන්දියන් සාගරයේ මුතු ඇටය’ නම් වූ ශ්‍රී ලංකාව ආසියාවේ බියෙන් තොර රටක් බවට පත් කෙරුණි. එතෙක් ශ්‍රී ලංකාව පාලනය කළ කිසිම පාලකයෙකුට කළ නොහැකි වූ දෙය මෙතුමා අකුරටම කළේය.සිව් වසරක් අගමැති ධුරය හෙබවූ ඩඩ්ලි සේනානායක මැතිතුමාට ද දෙවරක් විධායක ජනාධිපති ධුරය හෙබවූ ජේ. ආර්. ජයවර්ධන උතුමාණන්ට ද ඉන් පසු නැවතත් දෙවරක් ජනාධිපති ධුරයට පත්වූ චන්ද්‍රිකා බණ්ඩාරනායක මැතිණියට ද තුරන් කළ නොහැකි වූ ම්ලේච්ඡ ත්‍රස්තවාදය මෙතුමා අප රටින් තුරන් කර අවසන් කළේය.ලෝකයේ මහා බලවතුන්ගේ අභියෝග වලට මුහුණ දෙමින් ශ්‍රී ලංකාව සමෘද්ධිමත් වාසනාවන්ත ඒකීය රටක් කිරීමට මෙතුමා ගත් උත්සාහය එතුමා විසින්ම විශිෂ්ට ලෙස ජය ගත්තේය.දැන් අපට රටක් ඇත. ඒ රට ගොඩ නැගීමට නායකත්වයක් ද ඇත. ඒ නායකත්වය දෙනු ලබන ‘මහින්ද චින්තනයට’ අප සැම එක් විය යුතුය. නිවැරැදි සහයෝගය දිය යුතුය.එය අපට අවුරුදු දෙක තුනකින් කළ හැක්කක් නොව, දීර්ඝ කාලීන සැලැස්මක් ඇතිව ඉතාමත්ම කල්පනාකාරීව කළ යුතු වන අති විශාල වූ කාර්යභාරයකි. එය එසේ කිරීමට නම් අපේ රටේ තිබෙන ස්වභාවික සම්පත් වලින් ගහනය වූ උතුරු නැඟෙනහිර දකුණට එක් විය යුතුය.ඒ සෞභාග්‍යමත් අනාගතය අපට හා රටට ලබා ගත හැක්කේ ‘ඒකීය’ රටක් තුළ පමණි. දැන් අද එය මුළුමනින්ම කෙරී ඇත. උතුරු නැඟෙනහිර තරම් ඉතාම අගනා සම්පත් වලින් පිරුණු කලාපයක් අප රටෙහි වෙනත් කිසිම කලාපයක නැත.අප රටේ දළ ආදායමින් 60 % ක් පමණ අපට ලබා ගත හැක්කේ උතුරු නැඟෙනහිරින් පමණි. එහි ඇති ආර්ථික සම්පත් වල වටිනාකම කොපමණදැයි අපට සිතා ගත නොහැකි තරම්ය.කන්කසන්තුරේ සිමෙන්ති, අලිමංකඩ ලුණු, පුල්මුඩේ ඉල්මනයිට්, පරන්තන් රසායන ද්‍රව්‍ය. වාලච්චේනයේ කඩදාසි, මන්නාරමේ කරවල, ත්‍රිකුණාමලයේ වරාය, උතුරු නැඟෙනහිර මුහුදේ මාළු, යාපනයේ වරාය, ගුවන් තොටුපළ, කල්පිටිය ඛනිජ සම්පත් හා තෙල් නිධි, නොරොච්චෝලේ විදුලි තාප බලාගාරය, විල්පත්තු අභය භූමිය, අම්පාර වී ගොවිතැන, ඉඟිනියාගල ජල විදුලිය, ගල්ඔය ව්‍යාපාරය, උහන ගුවන් තොටුපළ, කන්තලේ සීනි හා තවත් බොහෝ දෑ සඳහන් කළ හැක.මීට අමතරව ඉතාමත් වටිනාකමකින් යුක්ත ඓතිහාසික ආගමික සිද්ධස්ථාන සම්බන්ධ කෙරෙන සංචාරක ව්‍යාපාරය, යටිතල පහසුකම් සහිත කෘෂිකර්මාන්තය ඇතුළු නා නා විධි වූ මහා ධනස්කන්ධය දශක තුනක් තිස්සේ අපට අහිමි කළේ මේ කුරිරු ම්ලේච්ඡ ත්‍රස්තවාදයයි. දැන් එය විනාශ කොට ඇත. දැන් එය නැවතත් නොනැගිටින්නට කරුණු යෙදීමට අප වග බලා ගත යුතුය.එසේ වග බලා ගැනීම සඳහා දැන් අප ඉතාම සිහි නුවණින් හා කල්පනාවෙන් වැඩ කළ යුතු කාලය එළඹ ඇත. එසේ වැඩ කිරීම සඳහා ශ්‍රී ලාංකිකයන් වන අප අභීත නායකත්වයක් සමඟ එක්විය යුතුය. එසේ එක්වීමෙන් අභිමානවත්, ඉතාම සමෘද්ධිමත් රටක් අපට ගොඩ නැගිය හැක.ඒ කාර්යය සඳහා දැන් අපට රට රකින රට හදන අභීත සෙන්පතියෙක් නායකත්වයට පැමිණ ඇත. එසේම රටට ලැබී ඇත. ඒ නායකයාට සියලු රට වැසියන්ගේ සහයෝගය හිමි විය යුතුය.අපට අහිමි වූ ඒ අඳුරු යුගය ආලෝකමත් කිරීමට දැන් මහා යුග පුරුෂයෙක් රටට බිහි වී ඇත. හතළිස් වසරක අත්දැකීම් සමුදායක් එක් කොට ගත් ඒ මහා යුග පුරුෂයාගේ දැක්ම හා සිතිවිල්ල ‘මහින්ද චින්තනය’ යි. එය ක්‍රියාවට නැංවීම සඳහා අපි එතුමාට මහා බල ශක්තියක්වෙමු.ඒකීය රටක අභිමානවත් ජාතියක් ගොඩ නැගීමට ‘අපේ මහින්ද මහත්මයා’ සමත්වනු ඇත. එය කිරීමට එතුමාට අපි විශිෂ්ට වූ බලයක් ජවයක් හා ශක්තියක් ලබා දෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001188</link>
    <topic> </topic>
    <author>දෙනගම සිරිවර්ධන</author>
    <content>1965 මහ මැතිවරණයේ දී බෙලිඅත්ත ආසනයට තරග කළ ඩී. ඒ. රාජපක්ෂ මහතා පරාජයට පත් විය. ජය ලැබුයේ එක්සත් ජාතික පක්ෂයේ නීතිඥ ඩී. පී. අතපත්තු මහතා ය.ගමේ නිවසට වී ගොවීන්, ධීවරයන්, ගුරුවරුන් සමඟ පසුවන පියා බැලීමට නිවාඩු දින වල මහින්ද පැමිණියේ ය. පියාට ලැබුණු මන්ත්‍රී දීමනාව ද දැන් නැත. වෙනත් ආදායමක් ද නැත.එහෙත් අම්මා තාමත් ගෙදරට යන එන අයට කෑම සපයයි. ඇතැම් දින වල ඇය සිය බත්පත අමුත්තන්ට දී කුසගින්නේ සිටි අවස්ථා ගැන මහින්ද දනී. තාත්තා ගේ් පෞද්ගලික ලේකම්වරයකු වූ පියසේන උබේසිංහ මහතා දිනක් ඒ ගැන මෙසේ කීවේ ය.‘ඒක තමයි එතුමිය ගේ කැමැත්ත. දන්දීමට උපන් කෙනෙකු නිසා තමයි එතුමියට දන්දිනා කියන නම කේන්දරේ බලලා තියන්න ඇත්තෙ’මැතිවරණයේ දී තාත්තාට වැඩ කළ බොහෝ ගුරුවරුන්ට දඬුවම් ලැබිණ. දුෂ්කර පළාත් වලට මාරුවීම් ලැබිණ. කීප දෙනකු ගේ වැඩ තහනම් කැරිණ.තාත්තා ගේ මුහුණ අඳුරු වලාවකින් වැසී ඇති සැටි මහින්ද දුටුවේ ය. එහෙත් දඬුවම් ලැබු ගුරුවරු තාත්තා සමඟ කතා කලේ දුකකින් නොවේ.‘මන්ත්‍රීතුමා, අපි ගුරුවරු. කොහාට මාරු කළත් අපි කරන්නෙ දරුවන්ට ඉගැන්වීම. හිරමනේ කොයි ගෙදරට ගියත් කරන්නෙ පොල් ගාන එකනෙ. අපි ගැන කනගාටු වෙන්න එපා. අපට දීපු ස්කෝලවලදී අපි හොඳට උගන්වනවා. අම්මලා තාත්තලා දිනා ගන්නවා. ඊළඟ ඡන්දෙදී ඒ පළාත් වලදීත් අපි කරන්න ඕන දේ කරනවා. බෙලිඅත්තට ඇවිත් ඔබතුමාටත් වැඩ කරනවා’ඒ ගුරුවරු කීහ.දිනක් තාත්තා අධ්‍යාපන ඇමැති ඊරියගොල්ල මහතා සමඟ කළ දුරකථන සාකච්ඡාවක් මහින්දට ඇසිණ.‘මට වැඩ කළා කියල බෙලිඅත්තෙ ගුරුවරු පිරිසක් ඈත දුෂ්කර පළාත් වලට දාලා. මේ අය ආපසු ගම් පළාත් වලට එවන්න’ඇමැතිවරයා පිළිතුරු දුන්නේ් ය.‘ගුරුවරු මට හූ කිව්වා. මට විරුද්ධ ව පෙළපාළි ගියා. දීපු දඬුවම් මදි’‘ඇමැතිතුමා, මේක අහන්න. මම අවුරුදු විස්සක් මන්ත්‍රීකම කළා. නියෝජ්‍ය කථානායක වෙලා හිටියා. නියෝජ්‍ය ඇමැතිකම් කළා. නමුත් මම කවදාවත් රාජ්‍ය බලය යොදා කිසිවකුට හිංසා කළේ නැහැ. ඔබ එය හොඳට දන්නවා’ඇමැතිවරයා පිළිතුරු දුන්නේ නැත. රිසිවරය තබන හඬ පමණක් ඇසිණ.පිය උරුමයෙන් තිබූ දේපොළ ජනතා සේවය සඳහා පුදා දිළිඳු බවට පත් මගේ තාත්තා, දිළින්දන් සුවපත් කිරීමක් මිස ආත්මාර්ථයක් ගැන නොසිතූ මගේ් තාත්තා දේශපාලන දඬුවම් ලැබ පීඩාවට පත්ව සිටින හිතවතුන් පිළිබඳව සිහිපත් කරමින් දුක්වෙයි.‘අපේ ආණ්ඩුවක් ආවාම ඒ ඇත්තන් ආපසු ගම් පළාත් වලට මාරු වෙලා ඒවි. ඒ ගැන හිතන්න එපා. ඒ අය බේරගන්න ඔබතුමා කළ හැකි හැම දේම කළානෙ. හිත දුකෙන් තියා ගන්න එක හොඳ දෙයක් නෙවෙයි’දිනක් තාත්තා බැලීමට පැමිණි මූලගිරි රජමහා විහාරාධිපති ඕකන්දයායේ වංගීස නා හිමියෝ පැවසුහ.එවිට තාත්තා දුන් පිළිතුර මහින්ද තුළ මහත් කම්පාවක් ඇති කළේ ය.‘හාමුදුරුවනේ, මම ගිය සුමානෙ ගියා එක ගුරුවරයෙකු ගෙ ගෙදරට. ඒ ගුරුවරයා අම්පාරෙ ඉස්කෝලෙකට මාරු කරලා. ගෙදර ඉන්නෙ පොඩි පුතයි අම්මයි. පුතා නිදා ගන්න පුරුදු වෙලා තිබුණෙ තාත්තා ළඟ.දැන් ඒ පුතාට තාත්තා නැහැ. ඊරියගොල්ල ඇමතිතුමා ඒ පුතා තාත්තා ගෙන් වෙන් කළා. ඒ දරුවා නිදා ගන්න ගිහින් තාත්ත එන්නෙ නැද්ද අහනවා. අම්මා කියනවා හෙට එනවා කියලා. රෑ අවදි වුණාම තාත්තා කියා කතා කරනවා. උදේට නැගිට්ට ගමන් අහනවා අද තාත්තා එනවා නේද කියලා. කවුරු හරි කඩුල්ල පනින කොට අන්න තාත්තා කියලා දරුවා මිදුලට දුවනවා. දරුව ගේ ඒ වචන අම්ම ගේ පපුවට ගහන අකුණු වගෙයි. මේ කතා අහන කොට දුක් නොවී පුළුවන්ද ? මං වෙනුවෙන් ජීවිතේ දෙන්න ආ මිනිස්සු ඒ’‘ඔය කතා මාත් දන්නවා. ඒත් ඔබතුමා ඒ ගැන හිත හිතා දුකෙන් හිටියා කියලා ඇති පලේ මොකක්ද ? නිතර දුකෙන් හිත පුරවගෙන ඉන්න කොට හෘදයාබාධ පහසුවෙන් ඇති වෙන බව මා අසා තිබෙනවා’අවස්ථාවේදී තාත්තා දුන් පිළිතුර මහින්ද ගේ් සිතෙහි ගැඹුරෙන් කා වැදිණ.‘හාමුදුරුවනේ හෘදයාබාධ මරණය ළං කරනවා. මගේ ජීවිතය දෙස ආපසු හැරී බැලූ විට පසුතැවෙන්නට දෙයක් මට සිහි වෙන්නේ නැහැ. ඒ නිසා ම මම මරණයට බය නැහැ. හෘදයාබාධ එනවා නම් ඔහේ ආපු දෙන්’</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f1001189</link>
    <topic> </topic>
    <author>සී. බී. ජයසිංහ</author>
    <content>මෑත යුගයේ ශ්‍රීලංකාවේ පහළ වූ විශිෂ්ටතම රාජ්‍ය නායකයා මහින්ද රාජපක්ෂ ජනාධිපතිවරයාය. එතුමාගේ විශිෂ්ටත්වය එක් කරුණකින් දෙකකින් නොව සමස්ත ක්‍රියාවලිය තුළින් ම ප්‍රදර්ශනය වූවකි.‘මට වැදගත් වන්නේ පළමුව මවු බිමය. දෙවනුවත් මවු බිමය. තෙවනුවත් මවු බිමය’ යන්න ජනපතිතුමාගේ ආදර්ශ පාඨය වූයේය. මේ තුළ ඇත්තේ අති විශිෂ්ට දර්ශනයකි. දුටුගැමුණු රජුගේ් පටන් සකල රාජාවලියේත්, කැප්පෙටිපොල විරුවාගේ පටන් සමස්ත ජාතික වීර නාමාවලියේත් අකලංක දර්ශනය මේ වචන තුළ අන්තර්ගත වී ඇත.එතුමා රට රැකීම සඳහා සියලු ජාතීන්ට සියලු දේශපාලන නායකයන්ට කළ ආරාධනය අති විශිෂ්ටය. 2005 ජනාධිපතිවරණ සමයේ තමාට එරෙහිව සිටි බොහෝ දෙනා ඒකරාශී කර ගැනීමට එතුමා සමත් වීම අනාගත පාලකයන්ටද වටිනා මඟ පෙන්වීමකි.ඒ නිසාම එතුමා හැඳිනගත් විපක්ෂයේ ප්‍රබලයන් එතුමාගේ ගමන් මගට එක් කර ගැනීමට එතුමා සමත් වීම මෑත ශ්‍රී ලංකා දේශපාලන ඉතිහාසයේ කැපී පෙනෙන සිද්ධියකි. දේශපාලකයන් පමණක් නොව සියලු ජාතීන් එක ධජයක් යටට ගැනීමට ද එතුමාණෝ සමත් වූහ.රට රැක ගත් එතුමා රටේ අනාගතය භාර දරුවන්ට එය ආරක්ෂා කර දීමේ අවස්ථාවට එළඹ සිටී. එසේ නම් මෙහිදී අප රට තුළ සිංහල දෙමළ මුස්ලිම් බර්ගර් කිසිදු භේදයකින් තොරව තරුණ දරුවෝ මෙම අවස්ථාව දැඩිව සිතට ගත යුත්තෝය. මා මේ රට රැක දෙන්නේ අනාගතයේ ඔබගේ දරුවන් වෙතය’ මේ එතුමාගේ ආදර්ශ පාඨයයි.එදා උතුරේ ළමා සෙබළුන් සෙබලියන් ලෙස සිටි දරුවෝ අද ටී 56 වෙනුවට පොත පත රැගෙන පාසල් යති. මෙබඳු විස්මය ජනක පියවරක් තැබූ මහින්ද රාජපක්ෂ ජනපතිතුමා දරුවන් ඇති සියලු දෙමවුපියන්ගේ ඉමහත් ගෞරවාදරයට පාත්‍ර වීම පුදුමයක් නොවේ.තම දරුවන්ට එතුමා යම් සේ ආදරය කරයි ද සමස්ත ජාතියේම දරුවන්ටද එතුමා එසේම ආදරය කරයි.රට යුද්ධයෙන් ගලවා ගත් එතුමා ‘මම ශි‍්‍ර ලංකාවේ අස්සක් මුල්ලක් නෑර සිටින සියලු දරුවන්ගේ ආඩම්බරකාර තාත්තා වෙමි’ යයි ප්‍රකාශ කෙළේ හදවත උතුරා යන දරු සෙනෙහසකිනි. එතුමා තුළ දෙමව්පිය පසු බිමෙන් හා දීර්ඝ කාලීන දේශපාලන පරිචය තුළින් ඒකරාශී කර ගත් අනන්‍යතාවක් ඇත. ඒ ‘මහින්ද රාජපක්ෂ’ යනු ‘මහින්ද රාජපක්ෂ’ මිස වෙන කෙනෙකු නොවේ.එසේම මාතෘ භූමියට සමතැනක්දිය හැකි වෙනත් වස්තුවක් ද ලෝකයේ නැත. මව උත්තරීතර පුජනීය වන්නා සේ ම මාතෘ භූමිය ද උත්තරීතරය. පූජනීයය. එතුමා සතු මෙම ශ්‍රේෂ්ඨ අදහස් තුල ඇත්තේ රාජපක්ෂ දර්ශනයයි. ඇළේ දොළේ වෙළේ පැළේ ඉපනැල්ලේ කමතේ කුරහන් හේ්නේ දෙපා තැබීමෙන් තමාට ම හිමි දේශීය අනන්‍යතාවයක් ඇති නායකයා මහින්ද රාජපක්ෂයි.මහින්ද රාජපක්ෂයන් සතුව ඇති දේශපාලන දර්ශනයත් සංස්කෘතික දර්ශනයත් ආර්ථික දර්ශනයත් කිසිදු රටකින් ආනයනය කළ එකක් හෝ කිසිදු රාජ්‍ය පාලකයෙකුගෙන් කොපි කර ගත් එකක් නොවේ. ඒවා එතුමට ම ආවේණික වූ ඒවාය.මේ සියලු කරුණු වලට වඩා ඉතාම වැදගත් දෙය වන්නේ එතුමා පිරිපුන් මිනිසෙකි. ඒ නිසා අද දේශපාලන සතුරා හෙට එතුමාගේ දර්ශනය පිළිගත් අවංක හිතවතකු බවට පත්වේ.2005 සිට මෙතෙක් එතුමාට එරෙහි වූ සියලු දෙනා තනතුරු ලෝභීන් මිස ඉන් එහා දර්ශනයක් ඇති අය නොවේ. වෛරී දේශපාලනය නැති ලෝකයේ අංක එකේ ප්‍රබුද්ධ දේශපාලකයා මහින්ද රාජපක්ෂය.මෙය ලියන මම වසර හතලිහකට අධික කාලයක් තරුණ දරුවන් හට සිප් සතර බෙදා දුන් දරුවන්ට ආදරය කරන ගුරු පියෙක් වෙමි. එනිසා අප දරුවන්ගේ අනුපම වටිනාකම දත් රාජ්‍ය නායකයෙකු වෙත සමස්ත ශ්‍රී ලංකාවේම දරුවන්ගේ අවධානය යොමු කරවීමට මෙම සටහන තබමි.සකල ලංකාවාසී ආදරණීය තරුණ දරුවෙනි. ඔබේ රට ඔබ වෙනුවෙන් ආරක්ෂා කර දුන් නායකයා මහින්ද රාජපක්ෂ ජනපතිතුමාය. ඒ වෙනුවෙන් එතුමාට කළගුණ දැක්වීමට අපට දැන් අවස්ථාව උදා වී ඇත. ඔබගේ ඒ යුතුකම නොපිරිහෙළා ඉටු කරන ලෙස හදපිරි දරු සෙනෙහසින් යුතුව ඔබගෙන් ආදරයෙන් ඉල්ලා සිටිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f10011810</link>
    <topic> </topic>
    <author>ශ්‍යාමා සමරසිංහ</author>
    <content>මේ රටේ මෙතෙක් පත් වූ කිසිදු පාලකයෙක් නොකළ ඉතාම වැදගත් කාර්යය මහින්ද රාජපක්ෂ ජනාධිපතිතුමා විසින් ඉටු කළා. ඒක වීර ක්‍රියාවක්. එතුමාගේ නායකත්වය නොතිබෙන්නට යුද්ධය දිනා ගැනීම සිහිනයක් පමණයි.එතුමා වෙන මොනවා නොකළත් මේ කළ දේම ඇති එතුමා බලයට පත් කෙටි කාලය තුළදී වසර 30 ක් පමණ මෙරටේ ඔඩු දුවාපු ත්‍රස්ත්‍රවාදයෙන් මුළු රටම නිදහස් කර ගත්තා.දැන් මුළු රටම එකම ධජයක් යටතේ එකම පාලනයක් යටතේ ඒකීය දේශයක් වශයෙන් පවතිනවා. දැන් අපට යුද බියක් නෑ. මරණ බියක් නෑ. ත්‍රස්තවාදය පැරැදවීමට ලොකු සටනක් ගෙන ගියා. එතුමා බලයට පත් වෙද්දී දුන්නු පොරොන්දු වලින් 90 % ක් ඉෂ්ට කරලයි තියෙන්නේ. ඉතිරි ඒවා ඉෂ්ට නොකළත් යුද්ධයෙන් මෙරට මුදා ගැනීමම ඇති.ඒ විතරක් නොවෙයි. කලාකරුවන් ඇතුළු මේ රටේ සියලු දෙනා ගැනම සංවේදී පුද්ගලයෙක්. අපේ කම ඇත්තෙක්. ඕනෑම කෙනෙකු හා සුහදව කතා බහ කරන්න පුළුවන් කෙනෙක්.හස්ත කර්මාන්තකරුවන් එක්කත් කුළුපගයි. ඒ වගේම නොයෙක් අංශයන් හා සම්බන්ධ පුද්ගලයන්ට එතුමා මුන ගැසී කතා බහ කළ හැකි වට පිටාවක් තිබෙනවා. මිනිසුන්ගේ හෘදයාංගම බව හඳුනාගත් පුද්ගලයෙක්.ඒ නිසාම ඔහු මිනිසුන්ගේ හදවතට බොහෝ සමීප වූ අයෙක්. යුද්ධය නිසා මෙරටේ සංවර්ධන කටයුතු වෙනුවෙන් වැඩ කරන්න එතුමාට කාලයක් තිබුණේ නෑ.ඒත් සංවර්ධන කටයුතු වෙනුවෙන් හැකි ප්‍රමාණයෙන් වැඩ කළා. වරායවල්, ගුවන් තොටුපළවල්, පාරවල්, පාලම්, ඉදි කළා. මේවා කළේ මෙරටේ බිහිසුණු යුද්ධයක් පවතිද්දීමයි.රටේ යුද්ධයක් නිසා විදේශ සහයෝගය ලැබුණේ නෑ. දැන් මෙරට නිදහස් රටක්. දැන් මෙරටේ යුද්ධයක් නෑ. විදේශයන්හි සහයෝගය දැන් ලැබේවි. ඒ වගේම නිදහස් මානසිකත්වයක් රටේ ජනතාව තුළ පවතින බැවින් මිනිසුන් නොයෙක් ස්වයං නිෂ්පාදන ආර්ථික රටාවන්ට හුරු වේවි. රටේ සංවර්ධනය කෙරෙහි පූර්ණකාලීනව අවධානය යොමු කිරීමට දැන් ඉඩ කඩ වැඩියි.එබැවින් එතුමාට මේ රට සංවර්ධනය කරන්න පුළුවන්. ඒ වගේම එතුමා පොරොන්දු වෙලා තිබෙනවා එතුමාට බොරු පොරොන්දු දෙන්න අවශ්‍ය නෑ. ඒ වගේම එතුමා බොරු පොරොන්දු දෙන්නෙත් නෑ. එතුමා මෙවරත් බලයට පත් වන බව ස්ථිරයි. ඒ නිසා බොරු පොරොන්දු දෙන්න අවශ්‍යයත් නෑ.ජනාධිපතිවරණයට ඒමට තවත් වසර 2 ක් ඉතිරිව තිබෙද්දීත් මැතිවරණයකට ආවේ ශක්තිමත් රජයක් අවශ්‍ය නිසයි. වසර 30 කට පස්සේ ඒකීය රජයක් යටතේ ජනාධිපතිවරණයකට මුළු රටම සූදානම් වන ප්‍රථම අවස්ථාව මෙයයි.එහිදී සමස්ත ශ්‍රී ලංකාවේම ජනමතය බලාගෙන ඒ අනුව මෙරටේ ප්‍රජාතන්ත්‍රවාදය ස්ථාපිත කරන්න එතුමාට අවශ්‍යයි. එතුමාගේ ඒ මහඟු අධිෂ්ඨානය වෙනුවෙන් මෙරටේ කෘතගුණ සලකන ජනතාවගේ යුතුකම නැවතත් එතුමාට ජන වරමක් ලබා දීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>18</day>
    </date>
    <link>http://www.dinamina.lk/2010/01/18/_art.asp?fn=f10011811</link>
    <topic>ගුණමකු මිනිස්සුන්ටමේ රටේ රජකමකවදාවත් ලැබුණේ නෑ</topic>
    <author>සාකච්ඡා කළේ -අයන්තී විතාන ඡායාරූප - සමන් ශ්‍රී වෙදගේ</author>
    <content>අද අප ජීවත්වන්නේ සාරධර්ම, ගුණධර්මවලට අඩු වටිනාකමක් ලබාදී මුදල් පසුපස හඹාගෙන යන සමාජයකයි. එහිදී කළගුණ සැලකීමේ ගුණය පවුලක, ආයතනයක, රටක සංවර්ධනය කෙරෙහි කෙතරම් දුරට බලපාන්නේද යන්න පිළිබඳ සාකච්ඡා කිරීමට අද ධර්ම සභාවට වැඩම කරන්නේ ආගමික කටයුතු පිළිබඳ ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමියෝයි.කළගුණ සැලකීම යන්නට බෞද්ධ ඉගැන්වීම් තුළ කුමන වටිනාකමක් ලබාදීල තියෙනවද?කළගුණ සැලකීම මුලින්ම පුරුදු කළේ අපේ බුදුරජාණන් වහන්සේයි. උන්වහන්සේ සාරාසංඛ කල්ප ලක්ෂයක් පාරමී ධර්ම පුරල බුද්ධත්වයට පත්වුණා. ඒ සඳහා උන්වහන්සේට සෙවණ ලබාදුන්නේ ඇසතු වෘක්ෂයක්.සිත්පිත් නැති වස්තුවක් වුවද බුදුවීමට තමන්වහන්සේට උපකාරී වූ ශ්‍රී මහා බෝධියට ගරු කළ යුතු යැයි උන්වහන්සේ තීරණය කළා. ඒ අනුව උන්වහන්සේ බෝධීන් වහන්සේ දෙස සතියක්ම ඇසිපිය නොහෙළා බලා සිටියා. මෙය අනිමිසලෝචන පූජාව නමින් හඳුන්්වනවා.ඒ වගේම බුදුරජාණන් වහන්සේ බුද්ධත්වයට පත්වූ පසුව මා අවබෝධ කරගත් ධර්මය පළමුව කවරෙකුට දේශනා කරන්නේ දැයි සිතුවා. මෙය කළගුණ සැලකීමට සුදුසු අවස්ථාවක් කරගත් උන්වහන්සේ දුෂ්කර ක්‍රියා අවධියේ දී තමන්වහන්සේට උපස්ථාන කළ පස්වග තවුසන්ට එය පැවැත්වීමට තීරණය කළා.ලංකා සමාජය පමණක් නොවෙයි සමස්ත ලෝක ධාතුවම පවතින්නේ අන්‍යොන්‍ය සුහදතාවය මතයි. මේ කාරණයේදී මුලින්ම කිවයුතු යමක් තිබෙනවා.ඒ තමයි සියක් වසරක් තමන්ට වෛර කළ ද්වේෂ කළ නින්දා අපහාස පරිභව සිදුකළ අයෙකු එක් මොහොතක දී යම් උපකාරයක් කළ හොත් සියක් වසරක් කළ හතුරුකම් අමතක කර කළ එක උපකාරයට ඔහුගේ ජීවිතය සුරකී නම්, බැල්මකින්් පවා ඔහුට හිරිහැරයක් නොකරයි නම් එවැන්නෙකු පරම උත්තරීතර මිනිසකු බවයි බෞද්ධ සමාජයේ මතය.බුදුන්වහන්සේ මුලින්ම ලොවට කියා දුන්න ආරියදහම තමයි තමාට මොන හාස්කම් පාන්ට හරි තමන්ව එතෙන්ට පත්කළ ගහකොළ ඇළදොළ හෝ වචනයකින් හෝ සහාය දුන්නකුට මහත් ගෞරවයෙන් සත්කාර සම්මාන කළ යුතු බව.එය බුදුවරුන් පවා මහත් කරුණාවෙන් පෙන්වා දුන් සම්භාවනීය පාඩමක්. හොඳට මතක තියාගන්ට අප සමාජයේ කුමන හෝ තත්ත්වයකට පත්වුණේ තනියම කියල යමෙක් හිතනව නම් අනිවාර්යයෙන්ම ඒ පිරිමියාට හෝ ගැහැණියට දිනෙන් දින වර්ධනය වන මානසික ආබාධයක් තිබිය යුතුමයි.තමා හපනෙක් ජගතෙක් උනේ අද වචනයෙන් කිව්වොත්් “කෙරුන් කාරයෙක් උනේ තනියම”, “මේ ඔක්කොම කළේ මම” කියල යමෙක් හිතනව නම් එය බෞද්ධ සමාජයේ හාස්‍ය උපදවන කරුණක්.වර්තමාන තරගකාරී සමාජයේ “කළගුණ සැලකීම” යන්නට ඉතා අඩු වටිනාකමක් නේද ලබාදීල තියෙන්නේ?ලාභ ඉපයීම අරමුණු කොටගත් වෘත්තීය මානසිකත්වයකින් හෙබි විලිබිය, සිය ගෞරවය, සයිවර් කඩයක හෝ තියා “ලාබයි ලාබයි” කියමින් බැබලෙන්නට හැකිනම් එහෙමත් කරන මිනිස්සු අපේ සමාජයට එකතු වී ඉන්නවා.අද සමාජයේ වීරයෝ වෙන්න දඟලන්නේ අසත්පුරුෂකම, කළගුණ සැලකීම තියා එහෙම දෙයක් අහලවත් නැති පිරිසක් වීම ජාතික ඛේදවාචකයක්.මවුපියන්ට දරුවකු මොනතරම් හිංසා කළත්, දුක් දොම්නස් දුන්නත්, ගෝලයෙක් ගුරුවරයාට මොන පරිභව කළත් මවුපියන්ගේ ගුරුවරුන්ගේ උතුම් ගුණයක් තමා සිය දරුවා සිසුවා “අනේ නො දරුවා නේ” කියලා ආරක්ෂා කර ගැනීම.ඇතැම් විට මවුපියන්ගේ මේ කරුණාව ගුරුවරයාගේ මේ මෛත්‍රිය ඔවුන්ගේ ජීවිතයෙන් වන්දි ගෙවන්නට තරම් හේතු වූ අවස්ථා අපි ඉතිහාසයේ දැකල තියෙනවා. සසරේ අපූරුව තමා දේවදත්තලා නොයෙක් වේෂයෙන් පැමිණීම.ඇතැම්විට කුහකත්වය සහ අසත්පුරුෂකම පිරීගිය සමාජයේ දේවදත්තලා ටික කලක් හෝ විරාජමාන වෙනවා. එහෙත් බොරුවට ආයුෂ නොමැති බවත් ප්‍රචණ්ඩත්වයට හා කළගුණ නොදත් බවට මෙන්ම අසත්පුරුෂකම් වලට අල්පායුෂ තිබෙන බවත්් තව ටික දිනකින් යළිත් ප්‍රත්‍යක්ෂ වේවි. මේවා වරදින්නට හේතුවක්් නැහැ.මනුෂ්‍යයෙක්ගේ හදවතේ ප්‍රකාශනය තමා වචනය. රජවෙන්නට හිතන මනුෂ්‍යයෙක්ගේ හැම වචනයකින්ම සතුරා පවා සමාධිගත කළ යුතුයි. එසේ නොමැතිනම් මිතුරා පවා ඒ වචනවලින් භීතියට පත්වේ නම් බියවී තැතිගෙන පලායන්නට සිතයි නම් එවැන්නෙක් ලංකාවේ රජ වෙන්නට නොව යමලොව රජ වෙන්නට නම් බොහොම කැපයි.එල්ලන්නට, හමගහන්නට, ඇටකටු මතුවෙන තුරු තලන්නට, විරුද්ධමතවාදීන්ගේ ඇටකටු අබඇට වනතුරු තැලීමට පොඩිකර දැමීමට සිතන මිනිසකුට පුදසුනක් වැනි මේ රට මොනවට බිලිදෙනවද? අහිංසක මිනිසුන්ගේ දුප්පත් ගොවි ගැමියන්ගේ ඇළේ දොලේ වෙලේ කමතේ ජීවත් වෙන හෙළ සිරිතට විරිතට දළදා හේවිසි රිද්මෙට හදවත ගැහෙන මිනිස්සුන්ට ප්‍රචණ්ඩ රජෙකු කුමකටද? මේ රටේ මිනිස්සුන්ට අවශ්‍ය මේ රටේ රජවිය යුත්තේ චීවරය දුටු තැන දොහොත් මුදුනට නැඟෙන කිරි වැදී පැසෙන කුඹුරු, පිරුණු වැව් අමුණු දුටු විට අභිමානයෙන් සිනාසෙන හේවිසි නද රබන් පදය සිය හදවතේ රිද්මය කොටගත් සුසංවේදී මිනිසකුයි. එවන් රජකු මිස වෙන කවුරුන් නම් දළදා හිමිගේ භාරකාරත්වයට යෝග්‍ය වේද?අතීත වර්තමාන අනාගත යන කාලත්‍රයටම පොදු මේ මහා උතුම් ගුණය අපේ අනාගත පරපුරට ප්‍රායෝගිකව දායාද කිරීමට රටක නායකයන් හා ප්‍රභූ®න් කුමන දායකත්වයක් දැරිය යුතුද?අපේ් පූර්ව ආචාර්යවරුන් තමයි අම්මා තාත්තා. අපි ගෙදර බුදුන් කියන්නේ මේ දෙදෙනාටයි. ඔවුන් වයසට ගිය විට රැකබලා ගැනීම, පෝෂණය කිරීම, ගුණ සිහිපත් කිරීම දරුවන්ගේ යුතුකමක්.මියගිය මවුපියන්ගේ ගුණ සිහිපත් කිරීම කළගුණ සැලකීමක් ලෙසටයි අප පිළිගන්නේ. අද අපේ රටේ නායකත්වය ඒ උදාර ගුණය ප්‍රකට කරනවා. අපි දන්නවා හැම වසරකම නොවැම්බර් මාසයේ දී ජනාධිපතිතුමා ඇතුළු රාජපක්ෂ පවුලේ සෑම දෙනාම එකතු වෙලා මවුපියන්ගේ ගුණ සිහිපත් කරල පිංකම් කරනවා. ඒ සඳහා ගමේ හැමෝමත් එකතු කර ගන්නවා.රාජ්‍ය නායකත්වයට පෙරත් පසුවත් එතුමා මේ ගුණානුස්මරණ පිංකම් සිදුකරනවා. අප ඒ බව පෞද්ගලිකවම දන්නවා. මේ පිංකම් සිදුකිරීම තුළින් එතුමා රාජ්‍ය නායකයෙක් විදිහට ජනතාවට විශාල ආදර්ශයක් ලබා දෙනවා.අපි දන්නවා නරියා අව්වත් වැස්සත් දෙකම වැටෙන වෙලාවෙ කක්කුටු වළවල්වලට වල්ගෙ දාගෙන නිහඬව ඉන්නව. වැස්ස නිසා එළියට එන කක්කුක්ටන් “මට හොඳ ඉනිමගක් හමුවුණා” කියලා නරි වල්ගෙ දිගේ උඩට එනවා.නරියට එය දැනුණු සැනින් වල්ගේ වහා ගෙන ගසා දමා කක්කුට්ටාගේ රස බලනවා. ඔය වැඩේ ඉතිහාසය පුරාම සිදුවුණා. මිනිසුන් අතරෙත් ඔය වගේම නරි ඕන තරම් පිරිල ඉන්නවා.යුද්ධය නැවතිලා සංවර්ධනය නමැති හිරු පායපු වෙලාවෙ කොහොමහරි කක්කුට්ටෙක් දෙන්නෙක්ගේ රස බලන්ට හිතෙන නරි තමන්ගේ වල්ගෙ පාවිච්චි කරල රස නහර පිනවගන්න හිතන කාලයක් මේ.වෙන්නෙ මොනවද කියල කිසිවක් නොදත් කක්කුට්ටෝ නරි වල්ගෙ එල්ලෙන්නෙ “මම ගොඩ තමා” කියල හිතාගෙන නරියා වල්ගෙ ගසා දානකොට තමා තේරෙන්නෙ මේ නරියෙක්නෙ කියලා.එතකොට වෙන්න ඕන හරිය වෙලා ඉවරයි. මෙවැනි මේ වගේ් රටකට එවැනි රස නහර ගැන හිතන අවස්ථාවාදී වෘකගති ඇති සිඟාලයන් අවශ්‍ය වන්නේ නැහැ.රටක පවත්නා පවුල නමැති කුඩාම ඒකකයේ සිට රාජ්‍ය රාජ්‍ය නොවන ක්ෂේත්‍රයන්හි කාර්යක්ෂමතාව හා ඵලදායිතාව උදෙසා සේව්‍ය සේවක පිරිස් අතරේ පවතින මෙම ගුණය රටක සංවර්ධනය කෙරෙහි මොනතරම් බලපෑමක් කරනවද?.වැටුප් යනු අනාගත පරපුරෙන් ගන්නා ණයක්. ඒ ණය සේවය නමැති පොලියත් සමඟ අප ගෙවා දැමිය යුතුයි. සේවකයා මහා මෙහෙවරක් ආයතනයේ පැවැත්ම වෙනුවෙන් කරන්නේ නම් ප්‍රධානියා එයට දක්වන ඉහළම සැලකිල්ල තමා සේවකයාගේ මෙහෙවර ඇගැයීම.ඒ හරහා තනතුරු උසස්වීම් දෙනවා. ඒ ආයතනයේ හෝ රාජ්‍යයේ පැවැත්ම උදෙසා දරන දායකත්වය හඳුනාගෙන. ඔහුට මනා ඇගැයීමක් සිදුකිරීම කෘතගුණ සැලකීමේ පළමු පියවරයි. එවිට සේවකයා ද ප්‍රධානියා තමන් ගේ වටිනාකම් ගැන හඳුනාගත් බව ද දැන සිය කැපවීම උපරිමයකට ගෙන යයි. එය තමා දෙදෙනාට දෙදෙනා කරගනු ලබන කෘතගුණ සැලකීමේ මෙහෙවර.යම් සේවකයෙක් තමන් ගේ කාර්යභාරය ඉටු කරන ගමන් තම ප්‍රධානියා අප්‍රසාදයට පත් කිරීමට, ඔහු ගේ යහපත් අරමුණු විකෘති කිරීමට පුවත් මවන්නේ නම් වඩා වැදගත් දෙය තමා කල්පයක් කල් හෝ ඒ ආයතනය පවතින්නට එවැනි සේවකයන් මුල් පද්ධතියෙන්ම ඈත්කොට තැබීම. එය කළ යුතුමයි.ක්ෂණිකව සියල්ල අමතක වී යන අපේ මිනිස්සුන්ට කළගුණ සැලකීම නම් බුදුගුණය මතින් අද සමාජයට ලබාදෙන පණිවිඩය කුමක් ද?2009 මැයි 19 වැනිදාට පෙර අපට මතකයි මේ රටේ ජනතාව මොන වගේ කාලයක් ද ගත කළේ කියලා. බියෙන් සහ සැකෙන් පිරුණු ජීවිතය පිළිබඳ විශ්වාසය තියන්න බැරි සමාජයක තමයි අපි එදා ජීවත් වුණේ.නමුත් අද වර්තමාන ජනාධිපතිතුමාට පින්සිද්ධ වෙන්න ජනතාව බිය සැක නැතිව ජීවත් වෙනවා. නිදහසේ හුස්ම ගන්නට අවශ්‍ය වට පිටාව අද නිර්මාණය කරල තියෙනවා. මේ රටේ සියලුම රට වැසියෝ 2005 දී වර්තමාන ජනාධිපතිතුමා ගෙන් ඉල්ලා සිටියේ මේ රටේ අඳුරු යුගය නිමා කරල නිදහස ලබල දෙන්න කියලයි.අපේ ඉතිහාසය තුළ අපි දන්නවා ජනාධිපතිවරු කිහිප දෙනෙක් සහ ජනාධිපතිනියක් රට පාලනය කළා. මේ අයගෙන් ඉල්ලා සිටියෙත් නිදහසයි. නමුත් ජනතාව ඉල්ලාසිටි ඒ නිදහස ලබාදෙන්නට හැකි වූ එකම නායකයා වර්තමාන ජනාධිපති මහින්ද රාජපක්ෂ මහතා යි.අද ඒ බව මුළු ලෝකයම අවිවාදයෙන් පිළිගන්නවා. දේශීය විදේ්ශීය අභියෝග පරාජය කරමින් නිදහස ලබා දුන් පසුව රට වැසියන් හැටියට අපි දැනගන්නට ඕනෑ එතුමාට කළගුණ සලකන්නට.නමුත් සිංහලයන්ට ඕනෑම දෙයක් මතක තියෙන්නේ දින 14 යි නේද?ඉතිහාසය පුරාම අපේ ජාතිය සම්බන්ධයෙන් පරසතුරන් අතේ තිබුණු පුදුම සහගත අවබෝධයක් ඉතිහාසයේ ප්‍රථම වරට අප වෙනස් කළ යුතුයි. සිංහලයන්ට ඕනෑම දෙයක් මතක තියෙන්නේ දින 14 කියල අපට එරෙහි බලවේග හරිම සමච්චලයෙන් කියනවා.ඒ අපේ ජාතියේ ධීන ගතියක් නොවේ. අපි ජාතියක් විදිහට තරහ, වෛරය, පලිගැනීමේ සිතිවිලි බුද්ධ දේශනාව නිසා සතියෙන් දෙකෙන් අමතක කරල යළිත් හතුරටත් මෛත්‍රී කරන්න පුළුවන් තැනට හිත දියුණු කරගන්නවා.මේක දකින පිට දේශක්කාරයො හිතන්නෙ සිංහලයන්ට හැම දෙයක්ම අමතක වෙනව කියල. ඔවුන්ට වගේ අළුයට ගිනි පුපුරු මෙන් පළිගැනීමේ සිතිවිලි අපිට නැහැ. ඒක නිවට කමක් යැයි සිතීම සදාචාරයක් නැති මූලයකින් ආරම්භ වුණු මිනිසුන්ගේ ගතියක්.ප්‍රභාකරන් විතරක් නෙවෙයි ඔහු වටා සිටි සහචරයන් මේ රටට ජාතියට වෛර කරමින් පුපුරු ගගහ මැරිල ගියේ. ප්‍රභාකරන්ට උල් පන්දම් දුන් දකුණේ ජීවත් වුණු සිංහල මවකගෙන් මවුකිරි නොබීව ජාති අන්ධ උන්මත්තකයන් ප්‍රභාකරන් ගේ මරණය දැක දත්මිටි කමින් වියරු වැටී ලෝකෙ වටා දුවනවා අපි හොඳට දැක්කා.ප්‍රභාකරන් ගේ සහ ජීවත්වන සහචරයන් ගේ අන්තිම පැතුම වූයේ අද මේ පේන්න තියෙන දේයි. මේ ශාපයෙන් ගැලවෙන්නට මේ රට පුරා මින් ඉදිරියට පාරවල් දිගේ විසිරුණු අහිංසක මිනිසුන්ගේ අතපය හිස්ගෙඩි නොමැතිව 24 පැය පුරාම පිරිත් හඬින් හේවිසි හඬින් පුරවාලිය යුතුයි. එවිට ත්‍රස්තවාදී අමනුෂ්‍යයන් ගේ් බලපෑම්වලින් මේ රට එදා විසාලා මහනුවර සේ නිදහස්ව යනු ඇති.අනාගත පරපුරට විතරක් නොවෙයි වත්මන් යොවුන් පරපුරටත් මා දෙන එකම පණිවුඩය තමා මේ රට යළිත් ලෙයින් කඳුළින්, මරලතෝනියෙන්, විලාපයෙන් තොර වූ රැය දහවල බියක් නැතිව උතුරටත් දකුණටත් බස්නාහිරටත් නැගෙනහිරටත් ඕනෑම රටවැසියකුට යා හැකි තත්ත්වයට පත්කළ ජනාධිපති මහින්ද රාජපක්ෂ මහතා පමණක් නොව ඒ මතවාදයේ සිටින සෑම නායකයෙක්ම ආරක්ෂා කරගන්නා ලෙසයි.එසේ නොමැතිව මේ රටේ රස්තියාදුකාරයන්ට හරියන පළිගැනීම අරමුණු කොටගත් ප්‍රචණ්ඩ අදහස් ඇත්තන්ට මේ රටත් ජාතියත් සසුනත් භාරදෙන්නට නව යෞවනත්වය ඉඩ නොදිය යුතු බව බොහොම වගකීමෙන් මා ප්‍රකාශ කරනවා.අනගාරික ධර්මපාලතුමන් ලෝ පුරා බුදු සසුන බබලවන්නට එදා නින්දා අපහාස පරිභව නොතකා සිංහරාජයකු සෙයින් අභීත හඬක් නැගුවා. එතුමාටත් එදා මේ වගේම පහර දෙන්නට සියල්ල විකෘති කරන්නට මිනිසුන් අතරේ නැති ගැටුම් නිර්මාණය කර ධර්මපාල තුමාගේ ගමන් මඟ විනාශ කරන ඉතා ප්‍රබල සතුරු බලවේග ක්‍රියාත්මක වුණා. එදා රටේ හිටපු බොහෝ දෙනෙක් ඒවට අහුවුණා.අද ජනාධිපතිතුමාටත් එවැනිම අභියෝගයන්ට මුහුණ දෙන්නට වෙලා තිබෙනවා. එදා ධර්මපාලතුමා ගේ හිත හදන්න ශක්තියක් දෙන්නට කිසිවෙක් සිටියේ නැහැ. එහෙත් අද ජනාධිපතිතුමා ගේ ජාතික මහා විප්ලවය සුරකින්නට එතුමාගේ දෑත් ශක්තිමත් කිරීමට මුළු ජාතියම පුන පුනා බලා සිටිනවා. ඒ ජනතා සහාය තව වසර දහසක් යනතුරු පරසතුරු ධජ නො එසවෙන්නට පුදුම සවියක් වෙලා තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001191</link>
    <topic>භූමියක් සහිත ඊලමක් දීමට ෆොන්සේකා උත්සාහ කරනවා</topic>
    <author>චන්දිමා එදිරිමාන්න හා සන්ධ්‍යා කරුණාරත්න</author>
    <content>ලෝක ව්‍යාප්ත කොටි සංවිධානයේ ප්‍රබල නායකයකු වන රුද්‍රකුමාර් මහතා සමඟ එක්ව භූමියක් නැති ඊලාම් රාජ්‍ය වෙනුවට භූමියක් සහිත ඊලාම් රාජ්‍යයක් ලබාදීමට සරත් ෆොන්සේකා මහතා කටයුතු කරන බව එක්සත් ජනතා නිදහස් සන්ධානයේ භාණ්ඩාගාරික, ප්‍රවාහන ඇමැති ඩලස් අලහප්පෙරුම මහතා ප්‍රකාශ කළේය.උතුරු, නැඟෙනහිර පළාත් ඒකාබද්ධ කරමින් එම භූමියක් සහිත ද්‍රවිඩ ඊලාම් රාජ්‍යය ලබාදීමට ෆොන්සේකා මහතා කටයුතු කරන්නේ යැයි ද ඇමැතිවරයා පැවැසුවේය.ආයුධ රහිත කොටි සංවිධානයේ ගොදුරක් බවට පත්වෙමින් සරත් ෆොන්සේකා මහතා සිදුකරන මෙම ගනුදෙනුව දේශද්‍රෝහී බව ද ඇමැතිවරයා අවධාරණය කළේය.ෆොන්සේකා මහතා බලය පමණක් අරමුණු කරගනිමින් ලෝක ව්‍යාප්ත කොටි සංවිධානය සමඟ එක්ව ඔවුන්ට ගැතිව කටයුතු කිරීම කනගාටුවට කරුණක් බව ද ඇමතිවරයා පැවැසීය. මහවැලි කේන්ද්‍රයේ පැවැති එක්සත් ජනතා නිදහස් සන්ධානයේ මාධ්‍ය හමුවකට සහභාගි වෙමින් ඇමැතිවරයා ඊයේ (18 දා) මේ බව ප්‍රකාශ කළේය.රටේ ඒකීයත්වය, ස්වෛරීත්වය නැති කිරීමට කටයුතු කරන විදේශීය බලවේගවලට ඉඩ නොදී ඒවා පරාජය කිරීමට ජනතාව සිය ඡන්දය භාවිතා කළ යුතු බවද ඔහු සඳහන් කළේය.මවුබිමට ආදරය කරන ජනතාව ලබන 26 වැනිදාට අතට ගත යුත්තේ නිල් කොඩියවත්, කොළ කොඩියවත්, රතු කොඩියවත් නොව ජාතික කොඩිය පමණක් බව ද ඇමැතිවරයා මෙහිදී කීය.විපක්ෂයේ සන්ධානයේ අධිරාජ්‍ය ගැති බලවේග පරාජය කර මවුබිම ජයග්‍රහණය කරවීමට ජනතාවට කළ හැකි උතුම්ම පින්කම වන්නේද ලබන 26 වැනිදාට ජාතික කොඩිය අතට ගෙන සිය ඡන්දය පාවිච්චි කිරීම යැයි ද හෙතෙම පැවැසීය.ජාතික හෙළ උරුමයේ නීති සම්පාදක, බස්නාහිර පළාත් ඇමැති උදය ගම්මන්පිල මහතා ද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001192</link>
    <topic>TNA දෙමළ නිජබිම් සංකල්පය ගැනෆොන්සේකාගේ ස්ථාවරය කුමක්ද?</topic>
    <author>දුමින්ද ගුරුගේ</author>
    <content>සම්බන්ධන් මහතා ප්‍රමුඛ දෙමළ ජාතික සන්ධානය 2005 දී ඉදිරිපත් කළ දෙමළ නිජභූමි සංකල්පය ඇතුළු මූලික කරුණු හතර තවමත් ඉවත් කරගෙන නොමැති බව පැවසූ තොරතුරු, ජනමාධ්‍ය සහ ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා මේ පිළිබඳව ජනතා විමුක්ති පෙරමුණේ සහ විපක්ෂයේ අපේක්ෂක සරත් ෆොන්සේකා මහතාගේ ස්ථාවරය කුමක්දැයි ප්‍රශ්න කෙළේය.දෙමළ ජාතික සන්ධානය 2005 දී එම පක්ෂයේ ප්‍රතිපත්ති ප්‍රකාශයෙන් ඉදිරිපත් කළ ‘’දෙමළ ජනතාවගේ නිජභූමිය පිළිගැනීම’’ “දෙමළ ජනතාවගේ ස්වයං නිර්ණය අයිතිය පිළිගැනීම” “දෙමළ ජනයා වෙනම ජන වර්ගයක් ලෙස පිළිගැනීම සහ දෙමළ ජනතාවට මේ රටේම පුරවැසියන් ලෙස ජීවත්වීමට තිබෙන අයිතිය පිළිගැනීම” යන මූලික කරුණු හතර තවමත් වෙනස් වී නැතැයි ඇමැතිවරයා අවධාරණය කෙළේය.මෙම කරුණු හතරෙන් දෙමළ ජාතික සන්ධානය ඉවත් වී ඇත්නම් ඔවුන් ඒ පිළිබඳ පැහැදිලි ප්‍රකාශයක් කළ යුතු බවද එහෙත් මෙතෙක් එවැනි ප්‍රකාශයක් නොමැති බවද ඇමැති අනුර යාපා පැවසුවේය.2005 මැතිවරණයේදී රනිල් වික්‍රමසිංහ මහතා වටා සිටි සම්බන්ධන් මහතා ප්‍රමුඛ දෙමළ ජාතික සන්ධානය මනෝ ගනේෂන්, රාවුෆ් හකීම් ඇතුළු දේශද්‍රෝහී බලවේග සියල්ල අද සරත් ෆොන්සේකා මහතා වටේ සිටින බව පැවැසූ ඇමැතිවරයා මෙවන් දේශද්‍රෝහීන් පිරිසක් සමඟ රට ගොඩනඟන්නේ කෙසේදැයි විපක්ෂයේ අපේක්ෂකයාගෙන් ප්‍රශ්න කෙළේය.කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (18) පැවැති මාධ්‍ය හමුවේදී ඇමැති අනුර ප්‍රියදර්ශන යාපා මහතා මේ තොරතුරු ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001193</link>
    <topic>දේශපාලන ප්‍රතිපත්ති නැති ඇතැමුන්මා ලෙඩ වූ බවට බොරු පතුරුවනවා</topic>
    <author/>
    <content>“ජනාධිපතිවරණයක් පැවැත්වෙන මොහොතක මැතිවරණ වේදිකාව පණගන්වන්නට කිසිදු දේශපාලන ප්‍රතිපත්තියක් නැති පිරිස් ආරක්ෂක ලේකම්වරයා හෘද රෝගයක් වැලදී විදෙස්ගත කළ බවට බොරු රාවයක් ගෙනයමින් සිටිනවා.ඇතැමුන් ආරක්ෂක ලේකම්වරයා හදිසියේම රෝගීව අමෙරිකාවට ගෙන ගිය බවට, අතරමඟදී මිය ගිය බවට, නැවතත් රෝද පුටුවක රැගෙන එන බවට බොරු ප්‍රචාර ගෙනයමින් ජනතාව වෙතින් දේශපාලන වාසි දිනා ගන්නට ප්‍රයත්න දරන බව ආරක්ෂක ලේකම් ගෝඨාභය රාජපක්ෂ මහතා පවසයි.ආරක්ෂක ලේකම්වරයා මේ බව සඳහන් කළේ පසුගියදා (17) හොරණ, බණ්ඩාරගම, අගලවත්ත ප්‍රදේශ ආවරණය කරමින් “විජයග්‍රහණයේ කථාව අද සහ හෙට” යන මැයෙන් දීප ව්‍යාප්තව දියත්කර ඇති වැඩසටහනේ තවත් එක් අදියරයක් ලෙස හොරණදී පැවැති ජන හමුවකට එක්වෙමිනි. “අද ඇතැම් පිරිස් මා අසනීපයෙන් බව පවසමින් ගෙන යන බොරු ප්‍රචාර විශ්වාස කළ පිරිස් දුරකථනයෙන් කතා කරලා අහනවා.මොකද හදිසියේම වුණේ කියලා. නමුත් මට හොඳටම විශ්වාසයි මේ බොරු ප්‍රචාරවලට බොරුවට වැඩි ආයුෂ නැහැ කියලා. මේ එළඹෙමින් පවතින්නේ ජනාධිපතිවරණයක්. දැන් අනිවාර්යයෙන්ම මැතිවරණ වේදිකාවේ කතා කළ යුත්තේ තම තමන්ගේ ප්‍රතිපත්ති පිළිබඳව.ජනතාවට ලබාදෙන වරප්‍රසාද ගැන. නමුත් අද කිසිඳු ජාතික ප්‍රතිපත්තියක් නැති පාර්ශ්ව ආරක්ෂක ලේකම්තුමා මැරුණා කියනවා. අසනීපයි කියනවා. නමුත් මම අවධාරණයෙන් කියනවා. දැන් මැතිවරණ වේදිකාව උණුසුම් වන මේ මොහොතේ කතා කළ යුත්තේ ආරක්ෂක ලේකම්වරයා ගැන නොවෙයි.රටට වැදගත් දේශපාලන ප්‍රතිපත්ති ගැන. ඒ ගැන කියන්න දෙයක් නැති වෙච්ච පිරිස් බොරු ප්‍රචාර ගෙනයමින් ඡන්ද සටනේදී ජනතාවගේ ඡන්දය, ජනතාව මුලාකර ලබාගන්න උත්සාහ දරනවා.” යයි රාජපක්ෂ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001194</link>
    <topic>ගම්පහ ගුවන් පාලම ජනතා අයිතියට</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ නගරය සහ ජා-ඇළ, මිනුවන්ගොඩ මහා මාර්ගය ඒකාබද්ධ කරමින් රුපියල් කෝටි 325ක් වැය කොට ඉදි කළ ගම්පහ ගුවන් පාලම ජනාධිපති මහින්ද රාජපක්‍ෂ මහතාගේ අතින් ජනතා අයිතියට පැවැරීම ඊයේ (18) උදෑසන සිදුවිය.රාජ්‍ය නිර්මාණ හා සංවර්ධන නීතිගත සංස්ථාව මෙහි ඉදිකිරීම් කටයුතු බාරව සිටියේය. ගුවන් පාලමෙහි මුළු දිග මීටර් 520ක් වන අතර පළල මීටර් 15කි. මංතීරු හතරකින් සමන්විත මේ ගුවන් පාලමට සහසම්බන්ධව ඒ අවට අතුරු මාර්ග අටක් සංවර්ධනය වීමද විශේෂත්වයකි.මේ ගුවන් පාලම ජනතා අයිතියට පැවරීමේ කාර්ය සඳහා ඇමැති පණ්ඩු බණ්ඩාරනායක, ප්‍රවාහන ඇමැති ලසන්ත අලගියවන්න, බස්නාහිර පළාත් ප්‍රධාන ඇමැති ප්‍රසන්න රණතුංග, බස්නාහිර පළාත් සභාපති සුනිල් විජේරත්න, පාර්ලිමේන්තු මන්ත්‍රී සරණ ගුණවර්ධන මහතා ඇතුළු මැති ඇමැතිවරු, පළාත් සභා මන්ත්‍රීවරු සහ ප්‍රාදේශීය සභා මන්ත්‍රීවරු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001195</link>
    <topic>ෆොන්සේකාගේ පුරවැසිභාවය</topic>
    <author/>
    <content>ජෙනරාල් සරත් ෆොන්සේකා අමෙරිකා පුරවැසියෙකි. මංගල සමරවීර මහතා මේ ගැන පාර්ලිමේන්තුවේදී සඳහන් කළේ ය. එය මෙසේ ය.“...ඇමෙරිකාවේ පුරවැසිකම ලබාගන්නකොට හැම කෙනෙකුම ‘Oath of Allegiance’  කියන ඒ දිවුරුම් ප්‍රකාශය කරන්න ඕන. ඇමෙරිකා එක්සත් ජනපදයට, අලුත් පුරවැසියෙකු ඒක කරනවා. ඒකෙ පළමුවැනිම වාක්‍යය කුමක්ද? ‘’I hereby declare, on oath, that I absolutely and entirely renounce and abjure all allegiance and fidelity to any foreign prince, potentate, state, or sovereignty of whom or which I have here to for been a subject or citizen....”(දිවුරුම් ප්‍රකාශයේ සිංහල පරිවර්තනය මෙසේ ය.)“...ඒ කියන්නේ, මම මෙතෙක් පුරවැසිකම දරපු රටට, ඒ රටේ කුමාරයාට, රාජ්‍ය නායකයාට තියෙන බැඳීම අද සිට අත්හරිනවා ය කියන එකයි...”“මම මෙතෙක් පුරවැසිකම් දැරූ රටට, කවර හෝ විදේශීය කුමාරයකුට, අධිරාජයාට රජයට හෝ ස්වෛරී භාවයට ඇති සියලුම බැඳීම් නිරපේක්ෂ සහ පූර්ණ ලෙස අත්හරින බව මම දිවුරා ප්‍රකාශ කරමි.”</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001196</link>
    <topic>ඇමැති ජයරත්න හේරත්ගේ නිවසට බෝම්බ ප්‍රහාරයක්</topic>
    <author>මහින්ද කුලතුංග සහ කුරුණෑගල අතිරේක දිස්ත්‍රික් සමූහ</author>
    <content>කුරුණෑගල වඳුරාගල පිහිටි සෞඛ්‍ය ඇමැති ජයරත්න හේරත් මහතාගේ නිවසට කිසියම් පිරිසක් ඊයේ (18) සවස අත් බෝම්බ ප්‍රහාරයක් එල්ල කර ඇති අතර ඒ අවස්ථාවේ නිවසේ සිටි ඇමැතිවරයාගේ රියදුරෙකු එතැනම මරුමුවට පත්ව තිබේ.මියගොස් ඇත්තේ බදුල්ලේ පදිංචි ඩී. එම්. සුරංග ඉන්ද්‍රජිත් නමැති 27 හැවිරිදි එක්දරු පියෙකි. සවස 6.45 ට පමණ මෙම බෝම්බ ප්‍රහාරය එල්ල කර ඇති අතර බෝම්බය එල්ල කරන අවස්ථාවේදී ඇමැති ජයරත්න මහතා නිවසේ නොසිට ඇති බව පොලීසිය කියයි.කවුරුන් විසින් බෝම්බ ප්‍රහාර එල්ල කළේද යන්න ඊයේ රාත්‍රී වන විටත් හෙළිදරව් වී නොතිබුණු බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අයි. එම්. කරුණාරත්න මහතා දිනමිණට කීය. මියගිය සුරංග ඉන්ද්‍රජිත් මහතාගේ දේහය කුරුණෑගල රෝහලේ මෘත ශරීරාගාරයේ තැන්පත් කර ඇති අතර වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001197</link>
    <topic>මදුරන්කුලිය ඝාතනසිද්ධියට සැක 4කගේ නම් හෙළිවේ</topic>
    <author>චන්ද්‍රිකා පෙරේරා</author>
    <content>පුත්තලම මදුරන්කුලිය ප්‍රදේශයේදී පෙරේදා (17) අලුයම එක්සත් ජනතා නිදහස් සන්ධානයේ ආධාරකරුවකු ඝාතනය වූ සිද්ධියේ සැකකරුවන් 4 දෙනෙකුගේ නම් හෙළි වී තිබෙන බව රහස් පොලිසියේ නියෝජ්‍ය පොලිස්පති නන්දන මුණසිංහ මහතා පවසයි.එජාප මැර පිරිසක් වෙඩි තැබීමෙන් 27 හැවිරිදි එ.ජා.ප. තරුණයකු මියගොස් තවත් 10 ක් තුවාල ලබා රෝහල්ගත කැර තිබේ.ජනාධිපති මහින්ද රාජපක්ෂ මහතාගේ ප්‍රචාරක රැලියකට සහභාගිවීම සඳහා ආනමඩුව වෙත යමින් සිටි ආධාරකරුවන් පිරිසකට මේ එ.ජා.ප. මැර ප්‍රහාරය එල්ල වී තිබිණි.ජෙනරාල් ෆොන්සේකාට සහාය දක්වන මැතිවරණ කාර්යාලයක් ඉදිරිපිට මාර්ගය අවහිර වන ලෙස දමා තිබූ කොඩි වැලක් ඉහළට ඔසවා ඉදිරියට ගමන් කරමින් තිබූ රථ පෙළ යම් බාධකයක් හේතුවෙන් නතර කළ පසු මැර ප්‍රහාරය එල්ල කර තිබෙන බව රහස් පොලිසිය පවසයි.බරපතළ තත්ත්වයේ සිටින තුවාලකරුවන් 4 ක් කොළඹ ජාතික රෝහලට ඇතුළත් කර තිබේ. තවත් 2 ක් කුරුණෑගල රෝහලටද 4 ක් පුත්තලම රෝහලටද ඇතුළත් කැර ඇති බව පොලිසිය පවසයි. සිද්ධිය වූ ස්ථානයේ තිබී පතොරොම් තුවක්කුවකින් නිකුත් වූ හිස් උණ්ඩ 2 ක් සොයාගෙන තිබේ.මේ පිළිබඳ රස පරීක්ෂක වාර්තාවක්ද කැඳවා ඇතැයි රහස් පොලිසිය පැවැසීය.අපරාධ පරීක්ෂණ දෙපාර්තමේන්තුව මඟින් සිද්ධිය පිළිබඳ පරීක්ෂණ අරඹා තිබේ. සැකකරුවන් අත්අඩංගුවට ගැනීම සඳහා විශේෂ කණ්ඩායමක් යොදවා ඇතැයිද නන්දන මුණසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n1001198</link>
    <topic>වැඩිහිටි බල මණ්ඩලවලටමුදල් ලබාදීම අද</topic>
    <author>සේන ඉදිරිසිංහ වයඹ පළාත් සංචාරක</author>
    <content>වයඹ පළාත් ප්‍රාදේශීය ලේකම් කාර්යාල මට්ටමින් පිහිටුවා ඇති වැඩිහිටි බලමණ්ඩල සඳහා ආධ්‍යාත්මික වැඩ සටහන් ක්‍රියාත්මක කිරීම සඳහා පළාත් සමාජ සේවා දෙපාර්තමේන්තුව මගින් මූල්‍යාධාර සැපයීම අද (19) පෙරවරුවේ පළාත් සමාජ සේවා ඇමැති නෙරංජන් වික්‍රමසිංහ මහතා අතින් වයඹ පළාත් සභා ලිචිජවි ශාලාවේදී සිදුකෙරේ. වැඩිහිටි බලමණ්ඩල 46ක් සහ වැඩිහිටි නිවාස සඳහා රුපියල් 27 ලක්‍ෂ 40000ක් බෙදාදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n10011910</link>
    <topic>විශ්වවිද්‍යාල උපකුලපතිවරුන්ගේපූර්ණ සහාය ජනපති මහින්දට</topic>
    <author>චමිර ඇල්ලදෙණිය</author>
    <content>සමස්ත විශ්වවිද්‍යාල පද්ධතියේ උපකුලපතිවරුන් කොන්දේසි විරහිතව ජනාධිපති මහින්ද රාජපක්ෂ මහතාට සහයෝගය පළ කර තිබේ. මහින්ද රාජපක්ෂ මහතාගේ පසුගිය වසර හතරක කාලයේදී මේ රටේ පැවති යුද්ධය නිමකොට ආර්ථිකය නිසි ලෙස කළමනාකරණය කිරීමට සමත් වූ හෙයින් මේ තීරණය ගත් බව උපකුලපතිවරු පවසති.සමහර පුද්ගලයන් අද යුද්ධය නිමාකිරීම පිළිබඳව ෆොන්සේකාට ප්‍රණාමය පුද කිරීමට උත්සහ ගත්ත ද දශක තුනක් පැවති යුද්ධය නිමාකිරීමේ පූර්ණ ගෞරවය මහින්ද රාජපක්ෂ මහතාට හිමි විය යුතු බව විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහතා පැවසී ය.යුද්ධයට සමගාමිව රටේ සිදුකළ සංවර්ධන ක්‍රියාවලිය ගැන සෑහීමකට පත් විය හැකි බවත් මහින්ද චින්තන ඉදිරි දැක්ම මඟින් දී තිබෙන සියලු පොරොන්දු ඉටුකළ හැකි ඒවා බවත් හෙතෙම කියා සිටියේ ය.මේ රට ඉදිරියට ගෙනයාමට ඉදිරිපත්ව තිබෙන ප්‍රතිපත්ති ප්‍රකාශන දෙකෙන් හොඳම ප්‍රකාශනය මහින්ද චින්තන ඉදිරි දැක්ම බවද කී ගාමිණී සමරනායක මහතා එහි පිටු 99කින් සිය පොරොන්දු ඉටුකරන ක්‍රමවේදය නිවැරැදිව සටහන් කර ඇති බවද කීවේ ය. ෆොන්සේකාගේ ප්‍රතිපත්ති ප්‍රකාශනය පිටු 10කින් සමන්විත අතර එය ප්‍රායෝගික නොවන නිසා උපකුලපතිවරුන් සියලු දෙනාම ඒකමතිකව මහින්ද චින්තන ඉදිරි දැක්මට සහයෝගය ලබාදීමට තීරණය කළ බවද ගාමිණී සමරනායක මහතා පැවසී ය.මෙහිදී වැඩිදුරටත් අදහස් දැක්වූ මහාචාර්ය ගාමිණී සමරනායක මහතාමහින්ද චින්තන ඉදිරි දැක්ම කියන්නේ ප්‍රායෝගික ලියැවිල්ලක්. එම නිසා බුද්ධිමතුන් වශයෙන් අපි එම ප්‍රකාශනයට සහයෝගය ලබා දෙනවා. මේ දිනවල වේදිකාවල නිතරම කථා කරන්නේ මහින්ද රාජපක්ෂ මහතා යුද්ධය කළා කියන එක විතරයි. නමුත් එතුමා යුද්ධයට අමතරව මේ රටේ අවශේෂ කටයුතු දිහා බලා කටයුතු කළා. අද හම්බන්තොට වරාය, මත්තල ජාත්‍යන්තර ගුවන් තොටුපළ, නොරොච්චෝලේ, කෙළවරපිටිය විදුලිබලාගාර ඉදිකර තිබෙනවා.විපක්ෂයේ අපේක්ෂකයා හැමවිටම කියන්නේ විධායක ජනාධිපතිධූරය අහෝසි කරනවා කියලා යි. එහෙම එක පාරටම එය කරන්න බැහැ. පාර්ලිමේන්තුවේ තුනෙන් දෙකක බලයක් ගතයුතුයි. දූෂණය නැති කරනවා කියන විපක්ෂය අද විශ්වවිද්‍යාල සිසුන් එකතුකරගෙන කැට ව්‍යාපාරයට මුදල් ලබා ගන්නවා. ඒ මුදල් වලට මොනවද කරන්නේ කුමක් සඳහා යොදා ගන්නවාද , කොපමණ මුදලක්ද කියා කවුරුත් දන්නේ නැහැ.මහින්ද චින්තන ඉදිරි දැක්ම යටතේ විශ්වවිද්‍යාල පද්ධතියේ මුදල් එකතුකිරීම නැවැත්වීමට පියවර ගන්නවා. මෙවර ජනාධිපතිවරණයේ දී බුද්ධිමත් තීරණයක් ගන්න කියා ජනතාවගෙන් ඉල්ලා සිටියා.රුහුණු විශ්වවිද්‍යාලයේ උපකුලපති මහාචාර්ය සුසිරිත් මෙන්ඩිස් මහතාඅප ඉන්නේ ඉතාම තීරණාත්මක සංධිස්ථානයකයි. අද අප ඉතිහාසය දෙස හැරී බැලිය යුතුයි. ජ.වි.පෙ. දෙවන කැරැල්ලෙන් මිලිටරි ක්‍රමයකට රට ගෙන යාමට උත්සාහ කළා. අද ඔවුන් හමුදා පාලකයකුට සහය දෙමින් ඒ දෙයම කරන්න උත්සාහ කරනවා. අපි සියලුදෙනා මෙතන ඉන්නේ නිදහස් අධ්‍යාපනය නිසායි. නමුත් යම්කිසි පිරිසක් විදේශගත වී අධ්‍යාපනය ලබනවා.උපකුලපතිවරයෙක් වශයෙන් සිටින එකම වෛද්‍යවරයා හැටියට අද පෞද්ගලික වෛද්‍ය විද්‍යාලය ගොඩනැගීමත් සමඟ ශිෂ්‍ය ගැටුම් ආරම්භ වෙලා ඇති බව මා දකිනවා.මේ පෞද්ගලික වෛද්‍ය විද්‍යාලය මඟින් මේ රටේ වෛද්‍ය උපාධිය නිකුත් කරන්නේ නැහැ. සැම වසරකම අපේ ශිෂ්‍ය කොටසක් විදේශගත වී වෛද්‍ය උපාධිය ලබා ගන්නවා.අපෙන් විදේශ විනිමය හුඟක් පිටරටට ඇඳී යනවා. නමුත් මෙමගින් එපමණ මුදලක් යන්නේ නැහැ. නමුත් අපේ වෛද්‍ය ක්ෂේත්‍රයට බඳවාගැනීමේ ප්‍රමුඛස්ථානය ලබා දෙන්නේ මෙරට විශ්වවිද්‍යාලයෙන් පිට වූ වෛද්‍යවරුන්ටයි. එම නිසා අද විපක්ෂය කරන නොයෙකුත් චෝදනා පදනම් විරහිතයි.ඔවුන්ගේ කිසි ප්‍රතිපත්තියක් නැහැ.ඔවුන් අද ඉදිරිපත් කර තිබෙන ප්‍රතිපත්ති ප්‍රකාශනයේ පවා මෙරට දරුවන්ගේ අනාගතය සම්බන්ධව ප්‍රායෝගික කරුණු සඳහන් කරලා නැහැ. නමුත් මහින්ද චින්තනය මගින් ලංකාවට සුබ අනාගතයක් ලබාදීමට ප්‍රායෝගික කරුණු ජනතාව හමුවට ඉදිරිපත් කරලා තිබෙනවා.පහුගිය මහින්ද චින්තනය මඟින් සියයට 80%ක් පොරොන්දු ඉටුකර තිබෙනවා. එම නිසා නැවතත් ජනාධිපති මහින්ද රාජපක්ෂ මහතා දිනවීමට අපගේ වගකීම වෙනවා. මෙරට සියලුම විශ්වවිද්‍යාලව උප කුලපතිවරු මේ අවස්ථාවට සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n10011911</link>
    <topic>ඖෂධ හිඟය මුළුමනින්මඅවසන් කිරීමට පියවර</topic>
    <author>ජීවනී පතිරණ</author>
    <content>ඇතැම් රෝහල්වලින් වරින්වර වාර්තා වූ ඖෂධ හිඟය ඉදිරි දින කීපය තුළ මුළුමනින්ම අවසන් කිරීමට සෞඛ්‍ය අමාත්‍යාංශය පියවර ගෙන ඇත. ඉන්දියාවෙන් මිලදී ගත් හිඟ ඖෂධ අයිතමයන් 06 ක් ඊයේ (18) උදෑසන වනවිට මෙරට ගුවන් තොටුපොළ වෙත ලැබී ඇති අතර, ඉතිරි ඖෂධ තොග සියල්ලම ඉදිරි දින කිහිපයේදී ගුවනින් ප්‍රවාහනය කිරීමට අමාත්‍යාංශය සියලු පියවර ගෙන ඇත.මේ හිඟ ඖෂධ මිලදී ගැනීම සඳහා රාජ්‍ය ඖෂධ සංස්ථාවෙන් හා ඖෂධ සැපයීම් අංශයෙන් විශේෂ කණ්ඩායමක් පසුගියදා ඉන්දියාවට යවා ඇති අතර, ඔවුන් විසින් ඖෂධ මිලදී ගැනීමේ කටයුතු මේ වනවිට අවසන් කැර ඇත.කෙසේ වුවද රෝහල්වල පවතින ඖෂධ හිඟය පියවීම සඳහා එක්වරකට රුපියල් දසලක්ෂ 4ක දේශීය මිලදී ගැනීම් කිරීමට අවශ්‍ය බලතල රෝහල් අධ්‍යක්ෂවරුන්ට ලබා දීමට මෙරට ඖෂධ හා ආහාර අධිකාරී වශයෙන් කටයුතු කරන සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතා පියවර ගෙන ඇත.එහෙත් ඇතැම් රෝහල් අධ්‍යක්ෂවරුන් බලතල ලබා දුන්නද අවශ්‍ය ඖෂධ දේශීය වශයෙන් මිලදී ගැනීමට කටයුතු නොකරන බවද අමාත්‍යාංශයට වාර්තා වී ඇත.ඖෂධ මිලදී ගැනීම සඳහා අවශ්‍ය මූල්‍ය ප්‍රතිපාදනවල කිසිදු හිඟයක් නොමැති බවත්, පසුගිය කාලයේ අත්‍යවශ්‍ය ජීවිතාරක්ෂක ඖෂධ 42ක හිඟයක් පමණක් මීට බලපා ඇති බව සෞඛ්‍ය අමාත්‍යාංශය පෙන්වා දෙයි.මේ අතර ඖෂධ හිඟයට බලපාන ප්‍රධාන කරුණු ලෙස අපද්‍රව්‍ය සහිත ඖෂධ සැපයූ සමාගම් 05ක නිෂ්පාදන වසර 02කට තහනම් කිරීමත්, එම සමාගම් විසින් ඖෂධ වර්ග 30ක් පමණ මෙරටට සැපයීමත්, උතුරු නැඟෙනහිර සහන ගම්මානවල සිවිල් ජනතාව සඳහා විශාල වශයෙන් ගබඩා කළ ඖෂධ භාවිතයට ගැනීමත් බව අමාත්‍යාංශය සඳහන් කරයි.එමෙන්ම තහනම් කළ සමාගම් වෙනුවට නව සමාගම් සඳහා ටෙන්ඩර් කැඳවීම් සිදු කළද ඒ සඳහා මෙතෙක් ප්‍රතිඵලදායී ප්‍රතිචාර නොලැබූ බවද සෞඛ්‍ය අමාත්‍යාංශය ප්‍රකාශ කරයි.හිඟ ඖෂධ පිළිබඳ සොයාබැලීමට සෞඛ්‍ය අමාත්‍යාංශය විසින් විශේෂ නිලධාරීන් පත් කරන ලද අතර, එහිදී වසරකට අවශ්‍ය ශල්‍ය ද්‍රව්‍ය හා ඖෂධ 9000ක් ආනයනය කරන බවත්, අත්‍යවශ්‍ය ජීවිතාරක්ෂක ඖෂධ 42ක හිඟයක් පවතින බවත් එම රෝහල්වලින් ලබාගත් තොරතුරුවලින් අනාවරණය වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=n10011912</link>
    <topic>ඡන්ද කාලයේ පෙළපාළි යන්නන්ටඑරෙහිව දැඩි ක්‍රියාමාර්ග ගන්නවා</topic>
    <author>චන්ද්‍රිකා පෙරේරා</author>
    <content>මැතිවරණ සමයේ පෙළපාළිවල යෙදෙන්නන්ට විරුද්ධව දැඩි ක්‍රියාමර්ග ගන්නා බව පොලිස්පති මහින්ද බාලසූරිය මහතා පවසයි.ආරක්ෂක අංශවලින් ඉවත් වූ හා පැනගිය අය පාක්ෂික බව මෙන්ම මුදලටද අපේක්ෂක කණ්ඩායම් හා එක්ව අපරාධවලට සම්බන්ධවී සිටින බවත් මෙවැනි අයට අවි පුහුණුව ඇති නිසා ඒ අයගෙන් අයුතු ප්‍රයෝජන ගැනීමට උත්සාහ කරන බවත් පැවැසූ පොලිස්පතිවරයා කුමන පක්ෂයක් හෝ එක්ව අපරාධවලට මෙවැනි අය සම්බන්ධ වුවහොත් අත්අඩංගුවට ගන්නා බව සඳහන් කළේය.ජනාධිපතිවරණය ප්‍රකාශයට පත්වීමෙන් පසු විවිධ සිද්ධීන් පිළිබඳ පොලිසියට පැමිණිලි 694 ක් ලැබී තිබේ. ජනාධිපති මැතිවරණ පනතට අනුව ඉන් පැමිණිලි 25 ක් ලැබී ඇති අතර සාමාන්‍ය පැමිණිලි 669 ක් ලැබී ඇත.ඉන් සැකකරුවන් පිළිබඳ නොදන්නා පැමිණිලි 397 ක් ඇති අතර ලැබී ඇති පැමිණිලි 694 න් 123 ක් පිළිබඳ විමර්ශනය අවසන් කැර තිබේ. සැකකරුවන් 289 ක් අත්අඩංගුවට ගෙන ඇති බවත් ජනාධිපතිවරණ පනත අනුව ඇති නීති ප්‍රකාරව ඔවුන් වැඩි පිරිසක් පොලිස් ඇප මත මුදාහැර ඇතැයි පොලිස්පතිවරයා සඳහන් කරයි.මේ සියලු පැමිණිලිවලින් තවත් 93 ක් සමථයකට පත්කර ඇති අතර සියලු පැමිණිලි හා විමර්ශන පිළිබඳ අධිකරණයට දැනුම් දී ඇතැයි බාලසූරිය මහතා කීය.ප්‍රචාරක කටවුට් පෝස්ටර්, බැනර් පුවරු ඇතුළු ජනාධිපතිවරණ ප්‍රචාරක දැන්වීම් පක්ෂ භේදයකින් තොරව පොලිසිය මගින් ඉවත් කරනු ලබයි. 23 දා මධ්‍යම රාත්‍රියෙන් පසු සියලු රැස්වීම් අවසන් වන අතර ඡන්ද මධ්‍යස්ථාන වෙත යන මාර්ගවල ඇති ප්‍රචාරක දැන්වීම් ඇතුළුව හැකි උපරිම අයුරින් පොදු ස්ථානවල ඇති ප්‍රචාරක දැන්වීම් කොඩි වැල් සියල්ල ඉවත් කිරීමට පොලිසිය පියවර ගන්නා බව පොලිස්පතිවරයා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=r1001191</link>
    <topic>‘ගම නැඟුමෙන්’ කටානටලක්‍ෂ 600ක්</topic>
    <author>කටාන සමූහ</author>
    <content>“ගම නැඟුම” වැඩසටහන කටාන ප්‍රාදේශීය සභාවේ සංවර්ධන කටයුතු සඳහා රුපියල් ලක්‍ෂ 600ක පමණ මුදලක් 2009 වසරේ ලැබී තිබිණි.ඉන් ලක්‍ෂ 40ක පමණ මුදලක් ප්‍රදේශයේ කෘෂිකාර්මික කටයුතු නංවාලීමට වැය කෙරී ඇත.ප්‍රදේශයේ මාර්ග හා අතුරු මාර්ග පද්ධතිය ද 80% ක් පමණ සංවර්ධනය කැර ඇත.ජල යෝජනා ක්‍රමයක් ක්‍රියාත්මක කරලීම සඳහා රුපියල් ලක්‍ෂ 120 ක මුදලක් ඇස්තමේන්තු කර ඇති අතර, කටාන ශශ්‍රී.ල.නි.ප ප්‍රධාන සංවිධායිකා සුදර්ශිනී ප්‍රනාන්දු පුල්ලේ මහත්මිය ද ඒ සඳහා රුපියල් ලක්‍ෂ 50 ක් ලබා දීමට පියවර ගෙන ඇත.රද්දොලුගම නිවාස සංකීර්ණයේ වරිපනම් බදු අය කිරීමේ ප්‍රතිශතය ද 20% සිට 10% දක්වා අඩුකර ඇත. නිවැසියන්ගේ ඉල්ලීම අනුව මේ බදු ප්‍රතිශතය අඩු කෙරිණි.කටාන ප්‍රාදේශීය සභාව මගින් නඩත්තු කළ නොහැකි කඳවල අයිවන් සිල්වා මාවත සහ ඇත්ගාල ඩී. ජේ. ප්‍රනාන්දුපුල්ලේ මාවත ද බස්නාහිර පළාත් සභාවට භාර දීමට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=r1001192</link>
    <topic>වතුර මෝටර් සොරාගෙන වැඩ වරදී</topic>
    <author>හෝමාගම සංචාරක</author>
    <content>එක ළඟ නිවාස තුනකින් රුපියල් හැට දහසකට අධික වටිනාකමින් යුත් වතුර මෝටර් ගලවාගෙන ගිය පුද්ගලයකු අත් අඩංගුවට ගැනීමට හෝමාගම පොලිසියේ අපරාධ විමර්ශන අංශය සමත්වී තිබේ.හෝමාගම පිටිපන දෙල්ගහවත්ත ප්‍රදේශයේ දී අත් අඩංගුවට ගත් සැකකරු අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා සැකකරු රක්ෂිත බන්ධනාගාරගත කිරීමට නියෝග කර ඇත.මෙලෙස බන්ධනාගාරගත කරනු ලැබුවේ පිටිපන දකුණ ප්‍රදේශයේම පදිංචිකරුවෙකි.හෝමාගම පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක වසන්ත අලහකෝන් මහතා ඇතුළු නිලධාරීන් පිරිසක් සැකකරු අත් අඩංගුවට ගෙන අධිකරණය හමුවට ඉදිරිපත් කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=r1001193</link>
    <topic>ප්‍රසන්න පුතා දුම්රියක හැපුණු බවඔහුගේ මිතුරකු දුරකථනයෙන් පැවසුවා</topic>
    <author>වාද්දුව සමූහ</author>
    <content>සිද්ධියවූදා රාත්‍රී 11.00 ට පමණ මට දුරකථන ඇමතුමක් ලැබුණා. ප්‍රසන්න කියන මගේ පුතා එගොඩඋයන ප්‍රදේශයේදී දුම්රියක හැපුණ බව ඉන් කියැවුණා. සිරුර පාණදුරට ගෙනගිය බවත් ඒ පණිවුඩයෙන් කියැවුණා. පණිවුඩය දුන්නේ මියගිය පුතාගේ මිතුරෙක්. එවර මා මගේ ඥාති පුත්‍රයකු සමග පාණදුර දුම්රිය ස්ථානයට ගියවිට පුතාගේ සිරුර එහි තිබුණා.දුම්රියක හැපී මියගිය අයකු පිළිබඳ පාණදුර මූලික රෝහලේ පැවති මරණ පරීක්ෂයේදී නාගසූරිය කුමාර බටබැඳිගේ ෂෙල්ටන් (61) නමැති අය සාක්කි දෙමින් එසේ කීවේය. ඔහු මියගිය අයගේ පියාය.පාණදුර හදිසි මරණ පරීක්ෂක ඩී. ඩබ්. අදිකාරම් මහතා මේ මරණ පරීක්ෂණය පැවැත්වූයෙ මොරටුව එගොඩඋයන ජාතික නිවාස අංක 73 හි පදිංචිව සිටි නාගසූරිය කුමාර පටබැඳිගේ ප්‍රසන්න (31) නමැති දෙදරු පියකුගේ මරණය සම්බන්ධයනි.සාක්කිකරු එහිදී මෙසේද කීවේය. පුතා විවාහවී දරු දෙදෙනෙක් ලැබුණු පසු වසර පහළොවක් දීග කෑ භාර්යාව ඔහු හැරදා මවුපියන් සමග ගියා. ඒ මීට වසර එක හමාරකට පමණ ඉහතදීයි. එතැන් සිට පුතා බොන්න පටන් ගත්තා. සිද්ධියවූ දවසේ හවස ඔහු මොරටුව මෝදර ප්‍රදේශයේ ඔහුගේ මිතුරකුගේ නිවෙසේ පැවැති සාදයකට ගොස් තිබෙනවා. එහිදී ඔහු අධික ලෙස මත්පැන් පානය කර තිබෙනවා.දුම්රිය මාර්ගයෙන් බස්නාහිර පැත්තේ තිබෙන එම නිවෙසේ සිට පුතා ගෙදර ඒම සඳහා දුම්රිය මාර්ගය හරහා වෙරිමතින් ගමන් කරද්දී ධාවන වෙමින් තිබූ දුම්රියක හැපී තිබෙන බවත් අප මේ ගැන සොයා බලන විට දැකගන්නට ලැබුණා.මියගිය අයගේ ඥාති සොහොයුරකු වන පාණදුර නල්ලූරුව ගලවැටිමෝදර පාරේ පදිංචි මීගස්දෙණිය කංකානම්ගේ චන්දන පුෂ්පකුමාර (28) නමැති අයද සාක්කි දුන්නේය.පාණදුර මූලික රෝහලේ අධිකරණ වෛද්‍ය නිලධාරි දොස්තර බන්දුල අබේසිංහ මහතා පශ්චාත් මරණ පරීක්ෂණය පැවැත්වීය.වෛද්‍යවරයාගේ නිගමනය වූයේ දුම්රිය අනතුරකට මුහුණ පෑමෙන් සිරුරට සිදුවූ බරපතළ හානි නිසා එම මරණය සිදුව ඇති බවයි. ඉදිරිපත් වූ සාක්කි අනුව එය දුම්රියක හැපීමෙන් සිදුවී ඇති හදිසි අනතුරු මරණයක් බවට මරණ පරීක්ෂකවරයා වාර්තා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=r1001194</link>
    <topic>අලෙවි නීතියට පිටින්ඖෂධ බෙදා හැරිපුද්ගලයකුට 50,000ක් දඩ</topic>
    <author>වාද්දුව සමූහ</author>
    <content>ඖෂධ අලෙවි කිරීමේ නීති රීතිවලට පටහැනිව වාහනයකින් මතුගම නගරයේ ඖෂධ බෙදා හැරීමේ නිරතව සිටි අම්බලන්ගොඩ ප්‍රදේශයේ පුද්ගලයකුට මතුගම මහේස්ත්‍රාත් රංග දිසානායක මහතා රුපියල් පනස් දහසක දඩයක් නියම කෙළේ ය.මෙසේ දඩ නියම වූයේ අම්බලන්ගොඩ ප්‍රදේශයේ ඖෂධ අලෙවිකරුවකුට ය.බලපත්‍රයක් රහිතව වාහනයකින් ඖෂධ ප්‍රවාහනය කරමින් අලෙවි කිරීම සහ ඖෂධ ගෙන යාමේ නියමිත ප්‍රමිතීන් නොමැති වාහනයක ඖෂධ ප්‍රවාහනය කිරීම යන චෝදනා දෙක යටතේ කළුතර දිස්ත්‍රික් ඖෂධ හා ආහාර පරීක්ෂක අංශය මගින් මේ නඩුව පවරා තිබිණි.චෝදනා දෙකට වරද පිළිගත් එම පුද්ගලයාට මතුගම මහේස්ත්‍රාත් වරයා එක් චෝදනාවකට රුපියල් විසිපන් දහස බැගින් චෝදනා දෙකටම රුපියල් පනස් දහසක දඩයක් පැනවීය.මතුගම නගරයේ දී එම තැනැත්තා අත්අඩංගුවට ගෙන අධිකරණයට ඉදිරිපත් කරන ලද්දේ කළුතර දිස්ත්‍රික් ඖෂධ හා ආහාර පරීක්ෂකවරුන් වන සී. එස්. ගුණසිංහ සහ එල්. බී. ඉන්ද්‍රසේන යන මහත්වරුන් විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=r1001195</link>
    <topic>හෝමාගම සමූපකාර සමිතියෙන් නව බජට් පැක් 2ක්</topic>
    <author>හෝමාගම සංචාරක</author>
    <content>හෝමාගම සමූපකාර සමිතිය රුපියල් පන්සීයක සහ රුපියල් දහසක මුදලකට නව බජට් පැක් දෙකක් වෙළෙඳපොළට නිකුත් කිරීමට පියවර ගෙන තිබේ.සහල් ඇතුළු අත්‍යවශ්‍ය භාණ්ඩ අඩංගු වන රුපියල් අටසීයක් වටිනා එක් බජට් පැක් එකක් රුපියල් පන්සියකටද, එම භාණ්ඩ අඩංගු වන රුපියල් එක්දහස් තුන්සිය පනහක් වටිනා පැක් එකක් රුපියල් දහසක මුදලකට අලෙවි කෙරේ.මේ බජට් පැක් හෝමාගම සමූපකාර සමිතියට අයත් සියලු ‘කෝප් සුපර්’, ‘මිනි කෝප් සුපර්’ සහ සමූපකාර ප්‍රාදේශීය වෙළෙඳසල් මගින් පාරිභෝගික ජනතාවට ලබා ගැනීමට හැකිවන බව සමිතියේ සභාපති අධිනීතිඥ අජිත් මාතරආරච්චි මහතා පැවැසීය.හෝමාගම සමූපකාර සමිතිය කෝප් සුපිරි වෙළෙඳ ආයතන පහක් මිනිකෝප් සුපර් ආයතන පහළොවක් සහ සමූපකාර ප්‍රාදේශීය වෙළෙඳසැල් පනහක සංඛ්‍යාවක් පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=r1001196</link>
    <topic>දැරියක මුදලට විකුණූ කතුනට වැඩ වරදී</topic>
    <author>කළුතර දිස්ත්‍රික් සංචාරක</author>
    <content>සිය ඥාතියකුගේ නිවෙසට යමින් සිටි 15 හැවිරිදි දැරියක් උතුරු කළුතර වස්කඩුව ප්‍රදේශයේදී අල්ලා අත් බැඳ මුහුණ රෙදි පටකින් බැඳ වාහනයකට දමා ගෙන නිවෙසකට රැගෙන ගොස් තරුණයකුට මුදලට අලෙවි කළ බව කියන කාන්තාවන් දෙදෙනකු ද දැරියට අතවර කළ බව කියන තරුණයා ද රක්ෂිත බන්ධනාගාරගත කරන ලෙස කළුතර ප්‍රධාන මහේස්ත්‍රාත් කනිෂ්ක විජේරත්න මහතා නියෝග කෙළේය.මෙසේ රක්ෂිත බන්ධනාගාරගත කැරුණේ උතුරු කළුතර කාලරුක්ඛාරාම පාරේ පදිංචි කාන්තාවන් තිදෙනකු හා මතුගම පදිංචි පුද්ගලයෙකි.කළුතර උතුර පොලිසියට ලැබුණු පැමිණිල්ල මත සැකකරු හා සැකකාරියන් අත් අඩංගුවට ගත් අතර දැරිය කළුතර නාගොඩ රෝහලට ඇතුළත් කළ බව උතුරු කළුතර පොලිස් ස්ථානාධිපති අජිත් කුමාර පිටිගල මහතා අධිකරණයට ඉදිරිපත් කළ වාර්තාවේ දැක්විණි.මේ දැරිය පිළිබඳ අධිකරණය හමුවේ පැමිණිල්ලක් ඇතැයිද ඇය පරිවාස භාරයට පත් කර තිබූ බවද සැරයන් සෝමවීර මහතා අධිකරණය හමුවේ කියා සිටියේය.මේ පැමිණිල්ල අසත්‍ය පැමිණිල්ලක්වන අතර පැමිණිලිකාර දැරිය පිළිබඳ අධිකරණය හමුවේ නඩුවක් ඇතැයිද සැකකරුවන් වෙනුවෙන් පෙනී සිටි නීතිඥවරු කියා සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=s1001191</link>
    <topic>ඩකා නුවරට යන දකුණු ආසියා ගිනිසිළුව ඓතිහාසික ශ්‍රීපාදස්ථානයෙන් ගමන් අරඹයි</topic>
    <author/>
    <content>බංග්ලාදේශයේ ඩකාහිදී තවත් දින 9කින් ආරම්භ වන 11වැනි දකුණු ආසියානු ක්‍රීඩා උළෙලේ ගිනිසිළුව ඓතිහාසික ශ්‍රී පාදස්ථානයේ උඩමළුවේ සිට මේ මස 22 දා පෙරවරුවේ ගමන් අරඹයි.ශ්‍රී ලාංකේය මලල ක්‍රීඩාවේ සුපිරි තරුවක් වූ ආසියානු රන්පදක්කම් ලාභී සුගත් තිලකරත්න අතින් උඩමළුවේදී දකුණු ආසියානු ක්‍රීඩා ගිනිසිළුව දල්වා ශ්‍රී පාද පුදබිමේ සිට පහලට රැගෙන එයි.එතැන් සිට ප්‍රදර්ශන රථයකින් දකුණු ආසියානු ක්‍රීඩා ගිනිසිළුව නුගේගොඩ මංසන්ධියට රැගෙන එන අතර නුගේගොඩ සිට කොළඹ නිදහස් මාවත දක්වා පාගමනින් පැමිණෙන ක්‍රීඩක ක්‍රීඩිකාවන් හා නිලධාරීන්ගේ සහභාගිත්වයෙන් ගිනිසිළුව රැගෙන එති.නිදහස් මාවතේ සිට නිදහස් චතුරස්‍රය දක්වා ඔලිම්පික් රිදී පදක්කම්ලාභී සුසන්තිකා ජයසිංහ සමග මෙරට බිහිවූ ප්‍රබලතම ක්‍රීඩක ක්‍රීඩිකාවන් කිහිපදෙනෙකු දකුණු ආසියානු ගිනිසිළුව නිදහස් චත්‍රරස්‍රය දක්වා රැගෙන ඒමට නියමිතය.මේ ප්‍රවීන ක්‍රීඩක පිරිසට සනත් ජයසූරිය , මුත්තයියා මුරලිදරන්, ශි‍්‍රයානි කුලවංශ, චිංතන විදානගමගේ, ඒ.ප්‍රේමචන්ද්‍ර, ඩබ්ලිව්.විමලදාස හා කෝසල සහබන්ධු යන අය ඇතුලත් වෙති.නිදහස් චතුරස්‍රයේදී ක්‍රීඩා ඇමැති ගාමිණී ලොකුගේ මහතාගේ ප්‍රධානත්වයෙන් විශේෂ උත්සවයක් පවත්වා ජාතික ඔලිම්පික් කමිටුවේ සභාපති හේමසිරි ප්‍රනාන්දු මහතා, ශ්‍රී ලංකාවේ බංග්ලාදේශ තානාපතිතුමාට ගිනිසිළුව භාර දෙයි.ශ්‍රී පාදස්ථානයේ සිට නුගේගොඩ දක්වා එන ගමන් මගේ දී ස්ථාන කිහිපයක පිළිගැනීමේ උත්සව සංවිධානය කර ඇත. නල්ලතන්නිය, හැටන්, ගිනිගත්හේන, කිතුල්ගල, යටියන්තොට, අවිස්සාවේල්ල, පනාගොඩ හා මහරගමදී මේ විශේෂ පිළිගැනීම් උත්සව පැවැත්වේ.11 වැනි දකුණු ආසියානු ක්‍රීඩා උළෙල ජනවාරි 29 දා සිට පෙබරවාරි 9 දා දක්වා බංග්ලාදේශයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=s1001192</link>
    <topic>යොවුන් ලෝක කුසලාන තරගාවලියේශ්‍රී ලංකා පිල දෙවැනි ජය ලබයි</topic>
    <author/>
    <content>යොවුන් ලෝක කුසලාන තරගාවලියේ ශ්‍රී ලංකාව මුහුණදුන් දෙවැනි තරගයෙන් කැනඩාව පරදා ලකුණු 134ක ජයක් අත්කර ගත්තේය.නවසීලන්තයේ ලින්කෝලන් ක්‍රීඩාපිටියේ පැවැති මේ තරගයේ කාසියේ වාසිය කැනඩාව දිනාගෙන ශ්‍රී ලංකාවට පන්දුවට පහරදීමට ආරාධනා කළේය.ශ්‍රී ලංකා පිල මුලින් පන්දුවට පහරදී කඩුලු 6 කට ලකුණු 276ක් ලබාගත් අතර කැනඩා පිල ඕවර් 39.3 කදී සියලු දෙනා දැවීලකුණු 142ක් ලබාගත්තේය. ශ්‍රී ලංකා පිලේ ඉදිරිපෙළ හා මැදපෙළ පිතිකරුවන් සියලු දෙනා සාර්ථක වූ අතර ප්‍රථම කඩුල්ලට ලකුණු 52ක සම්බන්ධතාවක් ගොඩනැංවීමට උදාර ජයසුන්දර හා ඇන්ඩ්‍්‍ර බර්න්ගර් සමත්වූහ.දෙවැනි කඩුල්ල වෙනුවෙන් භානුක රාජපක්ෂ හා රුමේෂ් බුද්ධික ලකුණු 60ක සම්බන්ධතාවක් ද 6 වැනි කඩුල්ල සඳහා අක්ෂු ප්‍රනාන්දු හා ධනුෂ්ක ගුණතිලක ලකුණු 63ක සම්බන්ධතාවක් ද ගොඩනැංවූහ.භානුක රාජපක්ෂ මේ තරගයේ දී අර්ධ ශතකයක් වාර්තා කිරීමට සමත්වීම කැපී පෙනුණි. ඔහු පෙරේදා පැවැති තරගයේදී නොදැවී ලකුණු 49ක් ලබාගත්තේය.කැනඩා යොවුන් පිලේ ආරම්භක පිතිකරු රුවිදු ගුණසේකර ශ්‍රී ලංකාවේ උපත ලැබුවෙකු වන අතර ඔහු සමග හිරාල් පටෙල් ඉනිම ආරම්භ කළේය.මුල් කඩුල්ල ලකුණු 9 දී දැවී ගිය අතර හොඳම සම්බන්ධතාව වූයේ හිරාල් පටෙල් සියාන් මොහොමඩ් සමග 8 වැනි කඩුල්ලට ගොඩනැගූ ලකුණු 42ක සම්බන්ධතාවයයි.ශ්‍රී ලංකාව වෙනුවෙන් ආරම්භක පන්දු යැවූ චතුර පීරිස් ලකුණු 25 කට කඩුලු 2ක් බිඳහෙලීය.ශ්‍රී ලංකා 19 න් පහළ පිල කඩුලු 6 කට ලකුණු 276 (50)උදාර ජයසුන්දර 43, ඇන්ඩ්‍රි බර්න්ගර් 23, භානුක රාජපක්ෂ 68, රුමේෂ් බුද්ධික 23, කිත්රුවන් විතානගේ 26, ධනුෂ්ක ගුණතිලක 28, අක්ෂු ප්‍රනාන්දු නොදැවී 43 (හිරාල් පටෙල් 45/3)කැනඩා 19 න් පහළ පිල ලකුණු 142 (39.3)හිරාල් පටෙල් 69, හසීෆ් මන්ජරා 13, සියාන් මොහොමඩ් 17 (චතුර පීරිස් 25 /5, උදාර ජයසුන්දර 26/2)එංගලන්ත පිලට ජයඇෆ්ගනිස්තානය සමග පැවැති තරගයේදී එංගලන්තය කඩුලු 9 ක ජයක් ලැබීය. මුලින් පන්දුවට පහරදුන් ඇෆ්ගනිස්තානය ඕවර් 47.2කදී සියලු දෙනා දැවී ලකුණු 126ක් ලබාගත්තේය. එංගලන්තය එක් කඩුල්ලකට ලකුණු 127ක් ලබා ගත්තේය.පාකිස්තානයට කඩුලු 6ක ජයක්පැපුවා නිව්ගිනි පිල සමග පැවැති තරගයේ දී පාකිස්තානය කඩුලු 6 ක ජයක් ලැබීය. පැපුවා නිව්ගිනි පිළ ඕවර් 37.3කදී ලකුණු 99 කට දැවී ගිය අතර පාකිස්තානය ඕවර් 18.1කදී කඩුලු 4 ක් දැවී ලකුණු 100ක් ලබා ගත්තේය.ද. අප්‍රිකාවට කඩුලු 8 ක ජයක්අමෙරිකාව සමග පැවැති තරගයෙන් දකුණු අප්‍රිකාවට කඩුලු 8 ක ජයක් හිමිවිය. අමෙරිකාව මුලින් පන්දුවට පහර දී ඕවර් 49.5කදී ලකුණු 163ක් ලැබූ අතර දකුණු අප්‍රිකාව කඩුලු 2 ක් බිඳවැටී ජයග්‍රාහී ඉලක්කය පසු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=s1001193</link>
    <topic>හයිටි භූමිකම්පාවෙන් විපතට පත්වූවන්ට ආම්ස්ට්‍රෝංගෙන් මුදල් ආධාර</topic>
    <author>සිඩ්නි (ඒ. එෆ්. පී.)</author>
    <content>සුපිරි සයිකල් ධාවන සූර ලාන්ස් ආම්ස්ට්‍රෝං හයිටි රාජ්‍යයේ සිදුවූ දරුණුතම භූ®මිකම්පාවෙන් විපතට පත්වූවන්ට සහන සැලසීමට අමෙරිකානු ඩොලර් ලක්‍ෂ දෙකහමාරක මුදලක් පරිත්‍යාග කර ඇත. විපතට පත්වූවන්ට සහන සැලසීම සඳහා මුදල් පරිත්‍යාග කරන ලෙස ඔහු ලෝක ප්‍රජාවට ද ඇරයුම් කළේය.හිටපු අමෙරිකානු ජනාධිපති බිල් ක්ලින්ටන් විසින් ආරම්භ කරන ලද හයිටි රාජ්‍යයේ විපතට පත්වූවන්ට සහනාධාර සැලසීමේ අරමුදලට ආම්ස්ට්‍රෝං මේ පරිත්‍යාගය කර තිබේ.38 හැවිරිදි ආම්ස්ට්‍රෝං පසුගිය වසරේදී පිළිකා රෝගයට ගොදුරු වී ඉන් සම්පූර්ණ සුවය ලැබීමට තරම් වාසනාවන්ත වූ ක්‍රීඩකයෙකි.ඔහු මේ වසරේ තම 8 වැනි ප්‍රංශ සවාරි කිරුළ දිනා ගැනීමේ බලාපොරොත්තුවෙන් පසුවන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=s1001194</link>
    <topic>සාග් හොකී පිලේ 12ක්ම මාතලේ පුරවරයෙන්</topic>
    <author>චන්ද්‍ර ශ්‍රී අසෝක බණ්ඩාර හිඳගොඩ මාතලේ දිසා විශේෂ</author>
    <content>බංගලාදේශයේ ඩකා නුවර දී මේ මස අගදී ආරම්භ වන 11 වැනි දකුණු ආසියාතික ක්‍රීඩා උළෙල සඳහා සහභාගිවන ශ්‍රී ලංකා පිරිමි හොකී කණ්ඩායම ශ්‍රී ලංකා හොකී සම්මේලනය මගින් නම් කර තිබේ.පසුගිය වකවානුවේ මාතලේ නන්දිමිත්‍ර ඒකනායක ජාත්‍යන්තර කෘතිම හොකී ක්‍රීඩාංගණය කේන්ද්‍ර කරගනිමින් පුහුණුවීම් සිදුකළ ක්‍රීඩකයන් 25 දෙනෙකුගෙන් සමන්විත වූ හොකී සංචිතයේදී දැක්වූ දක්‍ෂතා මත ක්‍රීඩකයන් 18 දෙනෙකුගෙන් සමන්විත ශ්‍රී ලංකා පිරිමි හොකී පිල නම් කර තිබේ. මීට අමතරව මේ කණ්ඩායමට අතිරේකව ක්‍රීඩකයන් සිව්දෙනෙකු ද නම් කර ඇත.මෙවර දකුණු ආසියාතික ක්‍රීඩා උළෙල නියෝජනය කරන ශ්‍රී ලංකා හොකී පිලේ නායකත්වය ශ්‍රී ලංකා ගුවන් හමුදාවේ ටී. එම්. සාගර ධම්මික අබේරත්න ට හිමි වී ඇත. ශ්‍රී ලංකා ගුවන් හමුදා නියෝජනය කරන සමීර සර්වපි‍්‍රය පෙරේරා කණ්ඩායමේ උපනායකයායි.මේ කණ්ඩායමේ පුහුණුකරු 1975 සිට 96 දක්වා ශ්‍රී ලංකා හොකී පිල නියෝජනය කළ දක්‍ෂ ක්‍රීඩකයෙකු වන 1985 – 90 ශ්‍රී ලංකා හොකී පිලේ නායකයාව සිටි එම්. එම්. මුලාෆර් මහතායි.ශ්‍රී ලංකා හොකී පිල නියෝජනය කළ ක්‍රීඩකයෙක් වන ජී. එච්. රූපසිංහ මහතා කණ්ඩායමේ සහාය පුහුණුකරු ලෙස කටයුතු කරයි. පී. විශ්වනාදන් මහතා කණ්ඩායමේ කළමනාකරු ලෙස ද, ලක්‍ෂ්මන් අබේගුණවර්ධන මහතා සහාය කළමනාකරු ලෙස ද මේ සංචාරයට එක්වීමට නියමිතය.මෙවර ශ්‍රී ලංකා පිරිමි හොකී පිලට නම් කර සිටින ක්‍රීඩකයන් 18 දෙනා අතුරින් 11 දෙනෙකුම ශ්‍රී ලංකා හොකී පිල නියෝජනය කළ ක්‍රීඩකයන් වෙති.කණ්ඩායමට වැඩිම ක්‍රීඩකයන් පිරිස වූ 7 දෙනෙකු ශ්‍රී ලංකා ගුවන් හමුදාව නියෝජනය කරමින් තේරී සිටීම ද විශේෂත්වයෙකි.ශ්‍රී ලංකා හොකී පිලේ ක්‍රීඩකයන් 18 දෙනා අතුරින් 12 දෙනෙකුම දිවයිනේ හොකී නිජබිම ලෙස සැලකෙන මාතලේ පුරවරයෙන් බිහිවූ ක්‍රීඩකයන් වීම ද කැපී පෙනේ.මාතලේ පුරවරයෙන් බිහිවූ හොකී ක්‍රීඩකයන් අතුරින් ශ්‍රී ලංකා කණ්ඩායම් මෙහෙයවන නවවැන්නා ධම්මික අබේරත්න යි. මීට පෙරදී ඔහුගේ සහෝදරයන් වූ ඉන්ද්‍රවංශ හේරත් සහ ප්‍රසන්න අබේරත්න ශ්‍රී ලංකා හොකී කණ්ඩායම් මෙහෙයවූ නායකයන් වීම ද විශේෂත්වයෙකි.මෙවර ශ්‍රී ලංකා පිරිමි හොකී පිලේ නායකත්වය දරන 32 හැවිරිදි ධම්මික අබේරත්න මාතලේ ක්‍රිස්තුදේව විදුහලේ ආදි ශිෂ්‍යයෙකි.1989 දී එම විදුහලින් හොකී ක්‍රීඩාවට පිවිසි ධම්මික, පාසල් ජාතික සූරතා රැසකට දායක වූ දක්‍ෂ ක්‍රීඩකයෙකි. මාතලේ දිස්ත්‍රික් පිල, ගුවන් හමුදා සහ ආරක්‍ෂක සේවා පිල නියෝජනය කරමින් එම කණ්ඩායම්වල නායකත්වය දරා ඇති ධම්මික 1997 සිට ශ්‍රී ලංකා හොකී පිල නියෝජනය කරමින් ජාත්‍යන්තර ජයග්‍රහණ කීපයකටම දායක වූ ක්‍රීඩකයෙකි. ධම්මික ඉදිරිපෙළ ක්‍රීඩකයෙකු ලෙස මෙවර ශ්‍රී ලංකා හොකී පිලට එක්ව සිටී.28 හැවිරිදි සමීර පෙරේරා මෙවර ශ්‍රී ලංකා පිරිමි හොකී පිලේ උප නායකයායි. බදුල්ල ඌව මහ විදුහලේ ආදි ශිෂ්‍යයෙකි. බදුල්ල දිස්ත්‍රික් පිල, ඌව පළාත් පිල, වෙළඳ සේවා පිල, ආරක්‍ෂක සේවා පිල සහ ශ්‍රී ලංකා පාසල් පිල නියෝජනය කර ඇති සමීර බදුල්ල දිස්ත්‍රික්, ඌව පළාත් සහ ගුවන් හමුදා කණ්ඩායම්වල නායකත්වය දරා තිබේ. 2000 වසරේ සිට ශ්‍රී ලංකා හොකී පිල නියෝජනය කරන සමීර මෙවර ශ්‍රී ලංකා හොකී පිලට මැද පෙළ ක්‍රීඩකයෙකු ලෙස එක්ව සිටී.මෙවර දකුණු ආසියාතික ක්‍රීඩා උළෙල සඳහා සහභාගි වන ශ්‍රී ලංකා පිරිමි හොකී පිල පිළිබඳ අදහස් දක්වමින් පුහුණුකරු එම්. එම්. මුලාෆර් මහතා මෙසේ පැවසීය.”දක්‍ෂ අත්දැකීම් බහුල ක්‍රීඩකයන්ගෙන් මෙවර අපේ කණ්ඩායම සමන්විතව සිටිනවා. ක්‍රීඩා අමාත්‍යාංශයේ සහ ශ්‍රී ලංකා හොකී සම්මේලනයේ මඟපෙන්වීම යටතේ මේ ක්‍රීඩකයන්ට ඉදිරි තරගාවලිය සඳහා හොඳ පුහුණුවක් ලබා දුන්නා. මුල සිටම මේ තරගාවලියේදී අපි මෙතෙක් නොලැබූ ජයක් ලබාගැනීමයි සැමගේ අරමුණ වී තිබුණේ. හොඳ මානසික තත්ත්වයකින් අපේ ක්‍රීඩකයන් ඒ අරමුණේම ඉන්නවා.”නායක ධම්මික අබේරත්න තම කණ්ඩායම පිළිබඳ අදහස් දැක්වූවේ මෙසේයි.”ජාත්‍යන්තර තරග පිළිබඳව අත්දැකීම් ඇති ක්‍රීඩකයන් බහුතරයක්ම අපේ කණ්ඩායමේ සිටිනවා. මේ තරගය මුල්කරගෙන අපට හොඳ පුහුණුවක් ලැබුණා. මේ තරගාවලිය පිළිබඳ මුල සිටම අපි අපේක්‍ෂා කළේ මෙතෙක් නොලැබූ ජයක්. අපේ රටට හිමිකර දීමයි. අපි දකුණු ආසියාතික ක්‍රීඩා උළෙලේදී හොකී ක්‍රීඩාවෙන් මෙතෙක් හිමිකර ගෙන ඇත්තේ තුන්වැනි ස්ථානයයි. එතනින් ඉදිරියට යන්න අපි දැඩි බලාපොරොත්තුවක සිටිනවා.”දකුණු ආසියාතික ක්‍රීඩා තරගාවලියට සහභාගි වන ශ්‍රී ලංකා පිරිමි හොකී කණ්ඩායම නියෝජනය කරන ක්‍රීඩකයන් මෙසේයි.ධම්මික අබේරත්න (නායක - ශ්‍රී ලංකා ගුවන් හමුදාව), සමීර පෙරේරා (උපනායක - ශ්‍රී ලංකා ගුවන් හමුදාව), දිලුක වීරසූරිය, හර්ෂන හෙට්ටිආරච්චි (සම්පත් බැංකුව), අනුර කරුණාරත්න, ඩී. ටී. පණ්ඩිතරත්න, තුසිත් රත්නසිරි, එම්. එම්. මුලාෆර්, එන්. ඩී. බී. දිසානායක (ශ්‍රී ලංකා ගුවන් හමුදාව), ඉසංක ජයසුන්දර, එච්. පී. කේ. ධර්මරත්න, සමීර විජේකෝන් (ශ්‍රී ලංකා යුද හමුදාව), අංජු හේවගේ (කොමර්ෂල් බැංකුව), එම්. එම්. ගසාලී (හැටන් නැෂනල් බැංකුව) එම්. ටී. මහේෂ් (ශ්‍රී ලංකා පොලිසිය), රන්දික ප්‍රනාන්දු, එම්. ජී. සංජීව (ශ්‍රී ලංකා නාවික හමුදාව), මිලින්ද සපුගස්ගොඩගේ (මාතලේ හොකී සංගමය)කණ්ඩායමට නම් කර සිටින අතිරේක ක්‍රීඩකයන් සිව්දෙනා මෙසේයි.අයි. ආර්. කේ. විල්වලආරච්චි (ශ්‍රී ලංකා යුද හමුදාව), ළහිරු වීරසූරිය (ශ්‍රී ලංකා ගුවන් හමුදාව), ආර්. එච්. ඩී. පී. රණසිංහ (ශ්‍රී ලංකා යුද හමුදාව), තරංග ගුණවර්ධන (ශ්‍රී ලංකා ගුවන් හමුදාව)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=s1001195</link>
    <topic>මාතරIR ක්‍රිකට් ඇකඩමිය ඉන්දියාවේ සංචාරයක</topic>
    <author/>
    <content>මාතර IR ක්‍රිකට් ඇකඩමි පිළ සිව්කොන් ආරාධිත ක්‍රිකට් තරගාවලියක් සඳහා ඉන්දියාවේ චෙන්නායි නුවර නව දින සංචාරයක යෙදින.ඒ. ඇම්. ජෙයින් විද්‍යාලය, සාන්ත ජෝන් ජාත්‍යන්තර පාසල සහ ක්‍රීඩා ප්‍රවර්ධන අධිකාරී කණ්ඩායම සහ ශ්‍රී ලංකාවෙන් මාතර IR ක්‍රිකට් කණ්ඩායම මේ තරගාවලියට සහභාගී වූහ.ඉන්දියානු සංචාරය සඳහා සහභාගී වූ මාතර IR ක්‍රිකට් ඇකඩමි පිළ. ඉදිරි පෙළ (වමේ සිට) ඇස්. සමරජීව, ආර්. ඇම්. උදාර, කේ. කිත්මිණ, ඩී. ඩී. සවිරු, බී. ප්‍රමෝද්. (මැද පෙළ වමේ සිට) ඒ. ඇම්. ඉශාර, ඩී. රාජපක්ෂ, ඩී. ජී. ඩිලාන්, ජී. මිත්සර, ඇම්. ජී. දිනුක, ඇම්. ඩී. ලක්ෂාන්, ඩී. යූ. ජයවර්ධන, ඒ. ඇම්. ප්‍රසාද්, අයි. ලින්ගපුල්ලි, එච්. ඒ. අශාන්, ඩී. ජී. ගිවාජ් (පසු පෙළ වමේ සිට) ඒ. බී. තරිඳු, වී. ජී. විරිත්, ආර්. ජී. තරිඳු, ආර්. ගුණවර්ධන, ඩබ්. ඇස්. නිර්මාණ, ඉමාල් ලියනගේ, (ප්‍රධාන පුහුණුකරු) ටී. සී. මුණසිංහ, ඊ. ඩබ්. රසික, කේ. වින්දන, වී. එච්. හර්ෂණ, සී. සඳරුවන්. ඡායාරූපය - ප්‍රියාන් ද සිල්වා මාතර ක්‍රීඩා</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=f1001191</link>
    <topic>ෆොන්සේකා නැවතත් යුද්ධයක් ඇතිකරන්න හදනවා</topic>
    <author>සාකච්ඡා කෙළේ මනෝලි සුබසිංහ</author>
    <content>* වසර තිස් පහක දීර්ඝ කාලයක් ඔබ රංගන ශිල්පිනියක් හැටියට ජනතාවගේ ආදරය නොමඳව දිනූ වාසනාවන්ත කලාකාරිනියක්. මේ කාලය තුළ ඔබ කිසි දිනක මැතිවරණ වේදිකාවට ගොඩ වී තිබෙනු දැක හෝ අසා නැහැ. එහෙත් ඔබ අද මහින්ද රාජපක්ෂ මැතිතුමා නැවත ජනාධිපති කරවීමේ මැතිවරණ වේදිකාවේ කැපී පෙනෙන තරුවක්. කිසිදා දේශපාලන වේදිකාවට ගොඩ නොවෙන බවට සපථ කළ ඔබ ඒ තීන්දුව වෙනස් කළේ ඇයි ?මගේ ජීවිත කාලය තුළ මම හැමදාමත් කිව්වේ කවදාවත් දේශපාලනයට එන්නේ්නැති බවයි. මට මේවා කරන්න ඕනේ නැහැ. හොඳ චිත්‍රපටයක් නැත්නම් චිත්‍රපටයකවත් රඟපාන්න යන්නේ නැති මනුස්සයෙක් මම. ඒත් අද මම මගේ දිවි නොදෙවෙනිව පාරක් පාරක් ගානේ ගිහින් හරි ජනතාව දැනුවත් කරන්න පසු බට වෙන්නේ නැහැ.මොකද මේ රට අද පත් වෙන්නට යන භයානක විපතින් බේරා ගත්තේ නැත්නම් කවදා හරි දවසක ජනතාව අපට කියයි; මුං කාල බීලා ගෙවල්වලට වෙලා සැපට හිටියා. රට විනාශ වෙන්න ගිය වෙලාවේ කවුද එළියට බැස්සේ කියලා. මේ මොහොතේ අපට පැත්තකට වෙලා ඉන්න බැහැ. රට ගැන ජනතාව ගැන හිතලා අවංක චේතනාවෙන් මම මේ තීරණය ගත්තේ.මොකද මම දේශපාලනයෙන් කවදාවත් රුපියලක තරම්වත් හම්බ කළ කෙනෙක් නෙවෙයි. කිසිදු රජයකින් ඇල්පෙනිති තුඩක තරමක දෙයක් මම අරගෙන නැහැ. ඉදිරියට ගන්නවත් මට අවශ්‍යතාවයක් නැහැ. මම මෙහෙම පාරට බැහැලා කතා කරන්නේ බලා ඉන්න බැරි නිසයි. මොකද මිනිසුන්ගේ හිත් දූෂණය කරනවා. පුදුමාකාර කට කතා හතර වටේ පතුරුවනවා.සමහර තීරණාත්මක මොහොතවල් එනවා. ‘අරයා’ ආවත් කමක් නැහැ. මෙයා ආවත් කමක් නැහැ. නමුත් ජෙනරල් ආවොත් කිසිම බයක් නැතිව මම කියනවා; මේ රට ආයේමත් ලේ විලක් බවට පත් කරාවි. හැම අම්මා කෙනෙකුගෙන්ම මම ඉල්ලන්නේ තමන්ගේ් දරුවා ආරක්ෂා කර ගන්න ඕනේ නම් මේ තත්ත්වයට ඉඩ දෙන්න එපා. මම මේක ඇස්වලින් දකින දෙයක්. මම මෙහෙම කියන්නේ මට මොනවත් ගන්නද ? නැහැ. මහින්ද රාජපක්ෂ මැතිතුමා වෙනුවෙන් මෙහෙම වේදිකාවට නැග්ගේ මා වෙනුවෙන් හැමදාම ආදරය කළ ජනතාවට කෙළෙහි ගුණ දක්වන්නයි. මාව මේ රටේ ජනප්‍රියතම නිළිය කළ, හත් පාරක් හොඳම නිළිය ලෙස පිළිගනිමින් මාව මේ අවුරුදු 35 තුළ ඔසවා තැබුවේ මේ රටේ ජනතාවයි.ඒ දේවල් මට අමතක නැහැ. ඒ වගේම මම කාන්තාවෝ 16,000 ක් රැකියාවේ නියුතු කර්මාන්ත ශාලා හිමිකාරියක්. මේවායේ ඉන්නේ මගේ දරුවෝ. ඒ ළමයින්ට රටේ සමස්ත ජනතාවට අකටයුත්තක් අයහපතක් වෙනවා නම් ඒ වෙලාවට අපි ගෙවල්වලට වෙලා සුර සැප විඳිනවාට වඩා මැරෙන එක මට නම් සැපයි.* මෙවර ජනාධිපතිවරණයට ඉදිරිපත් වී සිටින ප්‍රධාන ප්‍රතිවාදි අපේක්ෂකයා මැතිවරණ වේදිකාවේදී පාවිච්චි කරන ‘පාහරයා’ ‘කලවැද්දා’ ‘තොත්ත බබා’ වැනි ප්‍රහාරාත්මක වාග් විලාශය පිළිබඳ ජනතාව තුළ දැඩි අප්‍රසාදයක් ගොඩනැගී තිබෙනවා. මෙවැනි නායකයකු පිළිබඳ ජනතාවට විශ්වාසය තැබිය හැකි ද ?රටක නායකයකුට ශිෂ්ට සම්පන්න භාෂාවක්, ශිෂ්ට සම්පන්න ජීවන රටාව හරිම වැදගත්. පසු ගිය දවස්වල අපිට ප්‍රතිවාදී අපේක්ෂකයාගේ නින්දිත කතා විලාසය රූපවාහිනී නාලිකාවලින් දකින්නට ලැබුණා.ඔහුගේ ඒ නින්දිත කතා විලාසය දෙස බැලූ විට නායකයා විදියට තෝරා ගෙන ඉන්න ඔහුගේ හැසිරීම මෙහෙම නම් ගෝලයෝ මීට වඩා හොඳ වෙයි කියලා අපට විශ්වාස කරන්න පුළුවන්ද ? රටක ප්‍රධාන පුරවැසියා වශයෙන් තරග කරන්නෙකු හැටියට මීට වඩා ශිෂ්ට සම්පන්න විය යුතුයි.විශ්‍රාමික ජනරාල් සමඟ කිට්ටුවෙන් ඇසුරු කළ බොහෝ දෙනෙක් මම සමීපව ඇසුරු කරනවා. මීට පෙර හමුදාපතිව සිටි පුද්ගලයා ප්‍රතිවාදි විශ්‍රාමික ෆොන්සේකාගෙන් හමුදාපති ලෙස පත්ව සිටිද්දී එක්තරා ඉල්ලීමක් කර තිබෙනවා.ඒ තම දියණියගේ විවාහ උත්සවය එළැඹෙන බැවින් තව සතියක් හමුදා ඇඳුම ඇඳ ගෙන ඉන්නට ඉඩ ලබා දෙන ලෙසට. ඒ ඔහුගේ දියණිය විවාහ වන දා හමුදා ඇඳුම ඇඳ ගෙන මංගල පෝරුවට රැගෙන යන්නට තිබූ ආසාව නිසයි. එවිට ෆොන්සේකා කිව්වලු, බැහැ. හෙටම බැහැපං නිල නිවසෙන් එළියට. හෙටම ලැහැස්ති වෙයන් ; මට නිල ඇඳුම අඳීන්න ඕනේ කියලා.ඉංග්‍රීසියෙන් You getout from this place tommorow immediately, So I had to dress the commando kit  කිව්වලු. අදත් ඒ නෝනා හැඬූ කඳුළින් මේ කතාව මතක් කරනවා. ඉතිං ඒ වගේ මානසිකත්වයක් තිබෙන මනුස්සයෙක් ගෙන් අපට ඊට වඩා හොඳ වචන බලාපොරොත්තු වෙන්න පුළුවන්ද ? අපි නම් බලාපොරොත්තු වෙන්නේ නැහැ.ඔය තත්ත්වයෙන් වුණත් ජෙනරාල් කතා කළේ උපරිමයෙන් තමන්ව පාලනය කර ගෙන.එතකොට හිතා ගන්න; අනෙක් වෙලාවට මේ විනයගරුක හමුදා නිලධාරියාගේ හැසිරීම් කොහොම ඇද්ද කියලා. ඔය කතාව එක් සිදුවීමක් විතරයි. ඊට වඩා ඔහු භයානක පුද්ගලයෙක්.* ජනපති මහින්ද රාජපක්ෂ මැතිතුමා ජයග්‍රහණය කරවීමේ මැතිවරණ ව්‍යාපාරය සමඟ ඔබත් අද රට පුරා ක්‍රියාකාරීව සම්බන්ධ වන අයෙක්. මහින්ද රාජපක්ෂ මැතිතුමාගේ ජයග්‍රහණය පිළිබඳ ඔබට තිබෙන විශ්වාසය කෙබඳු ද ?මොනවද මේ කතා. මහින්ද රාජපක්ෂ ජනාධිපතිතුමා ලබන්නේ ඇති විශිෂ්ට ජයග්‍රහණයක්. ඒක විජයග්‍රහණයක් කිව්වොත් නිවැරැදියි. මහින්ද රාජපක්ෂ ජනාධිපතිතුමාට තිබෙන ජන ගඟ. මෙහෙම ජන ගඟක් අපි ඇහින් දැක්ක නිසා විශ්වාස කරනවා මිසක් ටී. වී. එකෙන් දැක්ක නම් විශ්වාස කරන්නේ නැහැ.කෝ දැන් විපක්ෂයේ පොදු අපේක්ෂකයාගේ රැල්ල. දැන් රැල්ල පල්ලම් බැහැලා. රැල්ල ගහගෙන ගිහිල්ලා. ඒකයි ඇත්ත කතාව. දැන් මේ අය හරියට පිස්සු බල්ලෝ වගෙයි. යන යන තැන මැර බලය.ජනාධිපතිතුමා නැවත ජනාධිපති වීම පිළිබඳ කිසිම සැකයක් නැහැ. පසුගිය තිස් අවුරුද්ද ගැන හිතුවොත් මම ඒ තිස් අවුරුද්දට සාක්ෂියක්. නිය පොත්තෙන් කඩන්න තිබ්බ දේ පොරවෙන් කඩන්න ඉඩ ඇති කළේ කවුද ?චන්ද්‍රිකා මැතිණිය මහින්ද රාජපක්ෂ මැතිතුමාට දුන්නේ ඉන්දියන් සාගරයේ මුතු ඇටය ගිනි අරගත්තු පලසක තියලා. ආසියාවේ සුන්දරම රට ගින්නෙන් දැවෙද්දී, මම ඒ කාලේ විශ්වාස කළේ නැහැ මහින්ද රාජපක්ෂ ජනාධිපති මේ යුද්දේ ඉවර කරයි කියලා.ප්‍රභාකරන් මැරුණ දවසේ සිංහල, දෙමළ, මුස්ලිම්, බර්ගර් හැමෝම එකාවන්ව ජය පැන් බිව්වා. තිස් අවුරුද්දක් තිස්සේ මුළු රටම විනාශ කර දැමූ මේ යුද්ධය වසර 2 1 / 2 ක් වැනි කාලයකින් ඉවර කළා.මම ලෝකය දකින කෙනෙක්. ව්‍යාපාරික කාන්තාවක් හැටියට වගේම කලාකාරිනියක් විදියට මම නිතරම ලෝකේ රටවල ඇවිදිනවා. ඒ රටවල ගුවන් පාලම් දකින කොට අනේ ඉතිං අපේ ජීවිත කාලේට නම් අපේ රටේ දී නම් මෙහෙම දේවල් දකින්න ලැබෙන එක හීනයක් කියලා මම හිතුවේ.ඒත් දැන් ඒ දේවල් සැබෑ වෙලා තියෙනවා. යුද්ධයක් කරද්දී මුදල් ගසා කෑවා යැයි සාපරාධී කතා කියද්දී ලෝකේ බලවතා අපේ පුංචි මුතු ඇටයට ඇඟිල්ල දික් කරද්දී අපේ ජනාධිපතිතුමා රටේ ජනතාව ඉදිරියේ පොරොන්දුවක් දුන්නා. ඒ පටන් ගත්තු මානුෂීය මෙහෙවර අවසන් කරන බවට. එය සැබෑවක්ම වුණා.මේක හරියට ගුත්තිල මූසිල කතාව වගේ නේ. කන්න දීපු අත හපා කනවා වගේ වැඩක් මේක. ජනාධිපතිතුමාම පත් කර ගෙන එතුමාට දිය හැකි සියලුම දේ දීලා අවසානයේ මොකද වුණේ. බර්ටෝල්ට් බ්‍රෙෂ්ට් හොඳ කියමනක් කියලා තියෙනවා.නුඹ වේදිකාවේ රංගනය අවසන් නම් වේදිකාවෙන් බැහැලා යන්න. සරත් ෆොන්සේකා මහතා හමුදාපති හැටියට කළ සේවය අපි අගය කරනවා. එතුමා ඒ සේවය අවසන් කළාට පස්සේ නැවත යුද්ධයක් ඇති කරන්නට උත්සහ කරනවා නම් කලාකරුවන් හැටියට අපි පෙළ ගැහෙනවා.මේ රටේ වැඩිපුර ඉන්නේ කාන්තාවන්. ඒ කාන්තාවන් වෙනුවෙන් අපි කතා නොකළහොත් කවුද කතා කරන්නේ්? පරිණත ගැහැනියක් හැටියට වගේම අම්මා කෙනෙක් හැටියට මම මේ ඉල්ලීම කරන්නේ.මහින්ද රාජපක්ෂ නැවත ජනපති කරමු. මම අඬනවා; මට ඇඬෙනවා. මේ සමහර මිනිස්සු ආවොත් මේ රට විනාශ කරාවි. භයංකර භීෂණයක් ඇති වෙනවා. මට දුරකථනයෙන් කතා කරලා ෆොන්සේකා මහත්තයාගේ ගෝල බාලයෝ කියනවා; උඹව මරලා හතර වාහල්කඩේ එල්ලනවා කියලා.මේකටද විශ්වාසනීය වෙනස කියන්නේ ? මේ ඉඟි කරන්නේ් 88 – 89 භීෂණ සමයක් යළි මේ රටේ ඇති කරන්නට නොවේද ? ජනතාව දැන් මේ බව තේරුම් අරගෙන ඉන්නේ.* මහින්ද රාජපක්ෂ මැතිතුමා නැවත ජනපති කරවීම උදෙසා කලාකරුවන් අති විශාල පිරිසක් එතුමා සමඟ අත්වැල් බැඳ ගෙන සිටිනවා. මේ පිළිබඳ විපක්ෂය විවිධ චෝදනා නගනවා. කලාකරුවන් ජනපතිගේ ජයග්‍රහණය තහවුරු කරන්නට එක් වීම වැරැද්දක් ද ?සමස්තයක් වශයෙන් කලාකරුවන් මෙහෙම ජනපති සමග ඒකරාශී වීම මම නම් අගය කරනවා. රටක ජනමතය අවදි කරන්නට කලාකරුවන්ට තරම් වෙනත් කිසිම කෙනෙකුට බැහැ. අපි ජනතාවට වැරැදි දෙයක් ඒත්තු ගන්වනවා නෙමෙයි. වැරැදි තීන්දුවක භයානකකම ප්‍රථමයෙන් දැනෙන්නේ කලාකරුවාට යි. අපටත් එහෙම අඳුරු බිහිසුණු ඡායාවක් දැනිලා තියෙනවා. එනිසා වැරැදි තීන්දුවක් ගත්තොත් ඇති වන භයානක තත්ත්වය තේරුම් කරලා දෙන එක වැරැද්දක්ද ?පසුගිය කාලේ අපට යුද්ධ දෙකක් තිබුණා. එකක් ත්‍රස්තවාදී යුද්ධය. අනෙක ආර්ථික යුද්ධය. මුළු ලෝකෙම ආර්ථිකය කඩා ගෙන වැටුණා. එතකොට සෞදි අරාබිය වගේ තෙල් ආකර තිබුණු රටවලුත් බිංදුවට වැටුණා. ඒත් මේ රටේ එක මිනිහෙක් කන්න නැතිව මළේ නැහැ. මේ යුද්ධ සමබරව ගෙන යන්නට පරිණත නායකයකුට හැර වෙනත් කෙනෙකුට බැහැ. රු. 10,000 පොරොන්දු තමයි අර නුගේගොඩ පැත්තේ හිටි සක්විතිල දුන්නේ. මේ ජනාධිපතිතුමාගේ ඒ වගේ සක්විති පොරොන්දු නැහැ.ඉතිං කලාකරුවන්ට මේ මොහොතේ විශාල වගකීමක් තියෙනවා. ඒ නිවැරැදි රටට හිත කර ජනතාවාදී පරිණත නායකයා ගැන ජනතාවට පහදලා දෙන්න. අපි ජනතාව අවදි කළ යුතුයි. දැන් අපේ කාර්යභාරය එයයි.* මෙවර දේශපාලන වේදිකාවට නැඟීම හරහා ඉඟි කරන්නේ ඉදිරියේදී ඔබ දේශපාලනයට එකතු වන බව ද ?මගේ මුළු ජීවිත කාලය තුළ මට දේශපාලන දැක්මක් තිබුණා. ඒ අනුව මම දේශපාලනය කළා. මම කැත්තට පොල්ල වගෙයි. අසාධාරණය දුටු තැන නාගයකු වගේ නැගිට්ටා. ඒ මගේ හැටි. මම රජකුට වුණත් එහෙමයි. මහින්ද රාජපක්ෂ මැතිතුමා වුණත් වැරැද්දක් කළොත් මුලින්ම වේදිකාවට ගිහින් පතුරු ගහන්නේ මමයි. මේ රටට භයානක දෙයක් වෙයි කියලා මට බයයි.මේ මිනිස්සුන්ට මම හරිම ආදරෙයි. මට මේ සියල්ලක්ම ලැබුණේ මේ රටේ ජනතාවගෙන්. දේශපාලනයට යොමු විය යුතුයි කියලා මට හිතුණොත් ඒ අවස්ථාවේදී මම පසුබට වෙන්නේ නැහැ. මම දකුණේ ගැහැනියක්. දකුණෙන් බිහි වී ඉන්න එකම නිළිය මමයි. බෙන්තර ගඟෙන් එහාට ඉන්න එකම නිළිය මම යි.දකුණු පළාතම බබළවන්න ඉන්න එකම නිළිය මමයි. දකුණු පළාතෙම ජනතාව මාත් එක්ක එකතු වන බව විශ්වාසයි. එහෙත් මම තවම දේශපාලනයට එනවාද නැද්ද කියලා තීරණය කරලා නැහැ. හැබැයි මගේ ජීවිතේ අවසාන කාලේ මම කැමැතියි ගමේ ජීවත් වෙන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=f1001192</link>
    <topic/>
    <author>සිරිසමන් විජේතුංග</author>
    <content>දැන් පළමුව කළ යුත්තේ අප රටේ සමස්ත ශ්‍රී ලාංකික ජනතාවම මුහුණපා ඇති අති භයානක තත්ත්වය අවබෝධ කර ගැනීමයි. ඒ කුමක් සඳහාද ඒ 26 වැනිදා ඔබට අපට ලැබී ඇති අතිපූජණීය වූ යුතුකම ඉටු කිරීම සඳහා අධිෂ්ඨානයක් කර ගැනීමයි. ඒ යුතුකම කාට හෝ කතිරය ගසා ඡන්දය දීම නම් නොවන්නේය.ඡන්දයක් පැවතීමට පෙර මෙසේ බටහිර බලවේග සමඟ අත්වැල් බැඳගත් දේශීය ධනේශ්වරයින්ගේ පුද්ගලයින් පිරිසක් විසින් මේ ගෙන යන්නේ බලය සඳහා තම රට පාවාදීම නොවේද. ඒ මහා පාවාදීම මේ සියවසේ සිදු වන්නට යන අති භයානකම පාවාදීම බව අප රටේ සමස්ත ජනතාවට වටහා ගත යුතු මොහොත දැන් උදා වී ඇත. ඒ පාවා දීමේ බලවේග සියල්ලම හිරු දුටු අඳුර සේ පළවා හැරීමේ මහා බලයක් ඔබ සතු ඡන්ද බලයට ලැබී තිබේ.ඒ කුරිරු ත්‍රස්තවාදය යළි හිස එසවීමේ අඳුරු මහා අවතාර මේ දේශය පුරා මතු නොව විදේශ රටවල පවා දැන් නැඟී සිටිමින් පවතින මේ මොහොතේ දී ඔබේ ඡන්ද බලය නමැති ඒ ශක්තිය හමුවේ මවුබිමට එරෙහි ඒ සකළවිධ දුෂ්ට බලවේග සියල්ලම පළවා හැරීමේ ශක්තිය දැන් ඔබට ලැබී ඇත.අද දේශය මාගේ මවුබිම යළිත් වරක් යටත්් විජිතයක්, කිරීමට පමණක් නොව නැඟීගෙන එන ජනතා සංවර්ධනය අඩාල කරමින් මේ රට යළිත් බෙදුම්වාදයට හැරවීමේ මහා ජාත්‍යන්තර කුමන්ත්‍රණයට අප රටේම පිරිසක් බලය සඳහා පෙරමුණු හදාගෙන මේ එන්නේ් මවුබිමේ ගෙළ සිඳ දැමීමට බව ඡන්ද දායකයින් වන අප ඉතාමත් පැහැදිලි ලෙසින් වටහා ගත යුතුය.වසර තිහක් තිස්සේ රට තුළ තැන තැන ක්ලේමෝ බෝම්බ, බිම් බෝම්බ, පුද්ගල නාශක බෝම්බ පිපිර වූ යුගය අවසන් කර අද ජනතාව නිදහසේ සැනසුම් සුසුම් හෙළීමට පටන් ගෙන මාස හයක් ගතවූවා පමණි.පිරබාහරන් නමැති ඒ ම්ලේච්ඡ මානුෂ්‍ය ඝාතකයා මරාදැමූ 2009 මැයි මස 18 වැනිදා අවසන් වූ ඒ මහා ත්‍රස්තවාදයට නැවත ජීවයදීමට පිරබාහරන්ගේ මළ කඳට යළි ජීවය දීමට සම්බන්දන්ලා අද දේශයේම පිරිසකගේ පිහිට පතා ගිවිසුම්වලට බැඳී අවසාන වූ මේ මොහොතේ දී වෙඩි උණ්ඩය පණ ගැන්වීමට ඉඩ නොදී ඡන්දයෙන් ඒ සියල්ල පරාජය කිරීමේ අවස්ථාව අද උදා වී ඇති නිසා අප එකාවන්ව මේ දේශයට ආදරය කරන ගොයම් කරළේ කුරහන් කරළේ සුවඳ හඳුනන ජාතික සංස්කෘතියේ සුවඳ හඳුනන මහින්ද රාජපක්ෂ ජනාධිපතිතුමාටම මේ කටයුතු සංවර්ධනයේ මහා වෑයම ඉදිරියට ගෙනයෑමට අපේ පූර්ණ ශක්තිය හා ධෛර්යය ලබා දීමේ මහා පින්කම මහා යුතුකම කිරීමට ඇති සුබ මොහොත ජනවාරි 26 වැනිදාට උදාවී ඇත.කවුරු කෙසේ කීවත් මේ බිම දෙවියන් රකින්නේය. මේ බිම බුද්ධ භූ®මියකි. නොබෝසත්හු මේ බිමේ නොරජ්හු වෙතැයි ගලේ කෙටූ ශිලා ලේඛන වලින් අතීතයේ සිට ඒ හෙළ උරුමය අකාමකා දැමීමට කිසිදු දුෂ්ට බලවේගයකට නොහැකි බව 2009 වසරේ දී ඇරැඹූ මේ මහා දෙවැනි ජාතික නිදහස් සටනෙන් පැහැදිලි විය.වසර දෙකකුත් මාස දහයක් තුළ පෑ ඒ වික්‍රමයට සමස්ත ජාතිය ම උපහාර දක්වන දිනය මිස ජනවාරි 26 ජනාධිපති මැතිවරණ දිනයක් නොවේ. එදා මහ විජයබා රජු නොසිටියේ නම් මේ සිංහල ජාතිය ලෝක සිතියමෙන් අතුගා දැමීමට චෝල බලයට අවස්ථාව තිබුණ බව ප්‍රකාශ කර ඇත්තේ ද දකුණු ඉන්දියානු ඉතිහාසඥයෙක් වන මහාචාර්ය නීලඛණ්ඨ ශාස්ත්‍රී විද්වතාණන්ය.ඒ මහ විජයබාහු රජතුමා උපන්නේද රුහුණෙනි. එදා හැත්තෑ වසරක් මේ රට වෙලාගෙන තිබූ කුරිරු ත්‍රස්තවාදයෙන් මහ විජයබා රජු ජාතිය බේරා ගත්තාක් මෙන් මහින්ද රාජපක්ෂ ජනාධිපතිතුමා වසර තිහක් තිබූ කුරිරු ත්‍රස්තවාදය පමණක් නොව මවුබිමට එරෙහි කෲර වූ බෙදුම්වාදය ද ජයගත්තේය.ඒ ජයග්‍රහණය සඳහා දායක වූ මහා පිරිසක් හමුවේ තමා විසින් ඒ ජයග්‍රහණය ලබාගත් බව ප්‍රකාශ කිරීමට තරම් බලයෙන් උන්මාදයට පත්වූ ඒ පුද්ගලයා කරතබා ගෙන යන පරාජිත දුෂ්ට දේශපාලන අඳබාලයින්ට නිසි පිළිතුරු මේ මස 26 වැනිදා මවුබිමට ආදරය කරන මේ රට බේරාගත් ත්‍රිවිධ හමුදාවට, පොලිසියට, සිවිල් ආරක්ෂක බලකායට, සකල ජනමාධ්‍යවලට මෙන්ම මේ රටේ ජනතාවට ද නිසි නායකත්වය දී මහා සංග්‍රාමය කළමනාකරණය කළ ලංකේශ්වරයාණන් වූ මහින්ද රාජපක්ෂ මහා රණවිරුවාණන් හා ආරක්ෂක අමාත්‍යාංශ ලේකම් ගෝඨාභය රාජපක්ෂ මහතා ඇතුළු එම කාර්ය මණ්ඩලය සැබවින්ම සමස්ත ජාතියට ණයගැති වන්නේය.ඒ ණයගැති භාවයෙන් යුක්ත ජනතාව ජනවාරි 26 වැනිදාට තම ශක්තිය පෙන්වමින් විජාතික බලවේග හමුවේ ඇති මේ මාගේ් මාතෘභූමිය ඒ මාර මුඛයෙන් බේරා ගන්නවාට කිසිම සැකයක් නැත.පොළොන්නරුවේ චෝල බලය සුන්නත්දූලි කළ මහ විජයබාහු රජතුමා යළි ඉපැදී ඇත. ඒ මහා ප්‍රතාපවත් මහ විජයබාහු රජතුමා පෑ විකුම් පෑමට තවත් මේ දෙරණේ උපත ලද කෙනෙක් වෙත්නම් ඒ මහින්ද රාජපක්ෂ ජනාධිපතිතුමා බැව් ජනවාරි 26 වැනිදා මේ රටට ආදරය කරන සිය මවුබිමේ දූ දරුවන් විසින් මුළු ලොවටම හඬගා පවසනු ඇත.ඒ දිනය උදා වනතුරු හිරු සඳුත් බලා සිටිනු ඇත. දුෂ්ට බලවේග වලට මේ රට යටත්වී සිටි ඒ අඳුරු යුගය නිමා කළ 2009 මැයි මස 18 වැනිදා ලබා ගත් ජයග්‍රහණය විජයග්‍රහණයක් වන්නේ ජනවාරි මස 26 වැනිදා පසුවී 27 වැනිදාට හිරු නැඟෙනහිරින් පායන ඒ සුබ මොහොතේ දී බව මගේ මවුබිමේ සුජාත දූ පුතුන් ඉතා හොඳින් දන්නා කරුණකි.ඒ දිනය උදාවනතුරු අපි බෙදුම්වාදයෙන් උමතු වී නන් දොඩන බලලෝභයෙන් උද්දාමයට පත්වී මවුබිම බෙදුම්වාදයට ඇද දැමීමට වළිකන දුෂ්ට බලවේග වල හොල්මන් වලට නොබියව මූහුණදෙමු. ඒ සියලු දුෂ්ට බලවේග 26 වැනිදායින් පසු අවසන් නොවන බවද අප මතක තබා ගත යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=f1001193</link>
    <topic/>
    <author>දෙනගම සිරිවර්ධන</author>
    <content>එක් සිකුරාදා රාත්‍රියක මහින්ද නිවසට පැමිණියේ ය. ගරාජය පාළුවී ඇති බව දුටුවේ ය.“කෝ අම්මෙ අපේ කාර් එක?” මහින්ද අම්මා ගෙන් ඇසුවේ ය.“කාර් එක වික්කනෙ පුතේ”“ඇයි අර?”“තාත්තා ඡන්දෙට වියදම් කළේ සල්ලි ණයට අරගෙන. කාර් එක විකුණලා ඒ ණය බේරුවා. තවත් පොඩි ණය ගනුදෙනු වගයක් තිබුණා. ඒවත් බේරුවා. ඔය ණය නිසාත් තාත්තා දුකෙන් හිටියා. දැන් ඒක ඉවරයි. ණය බේරීම ගැන සතුටු වෙනවා මිස කාර් එක විකිණීම ගැන තාත්තා දුක් වෙන්නෙ නැහැ.”මහින්ද තාත්තා ගෙන් ඒ ගැන ඇසුවේ නැත.විද්‍යෝදය විශ්වවිද්‍යාලයේ මහාචාර්යවරයකු වූ පී. ඩබ්ලිව්. ඈපාසිංහ මහතා තංගල්ලේ සිට සඳුදා උදේ කොළඹ එයි. සිකුරාදා සවස කොළඹ සිට තංගල්ලට යයි. සිය මෝටර් රිය විකුණු පසු ඩී. ඒ. රාජපක්‍ෂ මහතා ඈපාසිංහ මහතාගේ මෝටර් රියෙන් කොළඹ යන්නට පුරුදු විය. ඔහු ඈපාසිංහ මහතා සමඟ කළ සාකච්ඡාවක් පසු කලෙක මහින්දට අසන්නට ලැබිණ.“ඒ දවස්වල මම බෙලිඅත්ත පැත්තෙන් යන්න අකමැත්තෙන් හිටියෙ” ඩී. ඒ. කීය.“ඇයි ඒ?” ඈපාසිංහ මහතා ඇසී ය.“මිනිහෙක් මට බනින්න හිටියා”“ඇයි?”“1965 මැතිවරණයේ දී එයා මට වියදම් කළා. ඒ වියදම් කළේ මගේ ඉල්ලීමට නම් නොවෙයි. නමුත් වියදම් කළා. එයා මට මේ මේ දේවල්වලට වියදම් වුනා කියල බිලක් එව්වා. හැම ඡන්දෙකදිම එයා එහෙම කරනවා. මම ඉතින් කොහොමහරි ඒ මුදල් ගෙවනවා. මේ පාර මං පැරදුනා. මට ණය ගෙවාගන්න බැරිවුණා. මිනිහා මට බනිනවා. මම මගේ වාහනේ වික්කා. අර ණය මුදල ගෙව්වා. දැන් බනින්නෙ නැහැ.” </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=f1001194</link>
    <topic/>
    <author>ඒ. එල්. එස්. අබේවික්‍රම ජාතික අධ්‍යාපන ආයතනයමහරගම</author>
    <content>ලෝකයේ තිබෙන රටවල් දෙස බලන විට ශ්‍රී ලංකාවට හිමිවන්නේ විශිෂ්ට ස්ථානයකි. ඒ ස්වභාවික සම්පත්වලින් අනූන සශ්‍රීක රටක් වීම පමණක් නිසා නොවේ. මනුස්සකම දන්නා, කෙළෙහිගුණ සලකන, සංවේදී හදවත් ඇති සුන්දර සිනහවකින් මුව පුරවාගත් අහිංසක, අව්‍යාජ ජනතාවක් සිටින හෙයිනි. මෙරටෙහි මේ සියලු ගුණාංග පිරි පුද්ගලයකු ද අද රටේ නායකයා වී සිටීම කාගේත් සතුටට කාරණයකි.රුහුණු ගිරුවාපත්තුවේ ජනතාව නම් ජනපතිතුමන්ට කියන්නේ මහින්ද මහත්තයා යනුවෙනි. ඒ සැබවින්ම ඔහු මහත්මා ගතිගුණ ඇති පුද්ගලයකු නිසාවෙනි. පසුගිය වසර 30 ක් තිස්සේ ඇදි ඇදී තිබුණු කොටි ත්‍රස්තවාදයට තිත තබා රට බේරා ගැනීමත් සමඟම මහත්මයාට ආදරය කළ ජනතාව දිනෙන් දින වැඩි වන්නට පටන් ගත්තේ කිසිදු පක්ෂ, පාට, ජාති, ආගම් භේදයකින් තොරව යි. අදටත් ඒ තත්ත්වය එසේ ම යි.ප්‍රභාකරන්ගේ අවතාර හොල්මන් කරනවාට අමතර ව අද අමෙරිකාවේ සිටින අලුත් ම කොටි නායකයා යැයි කියා ගන්නා රුද්‍ර කුමාරන් නැමැත්තා සියලුම දෙමළ ජනතාවට එක් වී ඊළාම් රාජ්‍ය පිහිටුවා ගැනීමට එක්වන්නැයි ඉල්ලා සිටි. එමෙන් ම ඒ සඳහා ළඟ එන ජනාධිපතිවරණයේ දී කළ හැකි සෑම දෙයක් ම කරන ලෙස ද කියා සිටී.බළලා මල්ලෙන් එළියට පනින්නේ මෙතැන දී ය. ආර්. සම්බන්දන් ද කොන්දේසි කිහිපයක් ඉදිරිපත් කර ඒවාට එකඟවීම නිසා ෆොන්සේකාට සහය දක්වන බව කියා සිටී. කොන්දේසි අතර උතුරු නැඟෙනහිර නැවත ඒකාබද්ධ කිරීම, උතුරේ අධි ආරක්ෂිත කලාප ඉවත් කිරීම, අත්අඩංගුවේ සිටින දරුණු කොටි ත්‍රස්තවාදීන් නිදහස් කිරීම, උතුරු නැගෙනහිර පළාත්වලින් හමුදා සේනාංක අඩු කිරීම, දෙමළ ජනයාගේ ස්වයං නිර්ණය අයිතිය පිළිගැනීම වැනි දෑ ඒ අතර ඇතැයි ද ප්‍රකාශ වෙමින් තිබේ.මේ කියන්නේ කුමක් ද? දහස් ගණන් දැයේ දු පුතුන්ගේ ජීවිත පූජා කර නිදහස් කර ගත් රට යළිත් කොටින්ට දීම නොවේ ද? ඒකීය ශ්‍රී ලංකාව, මහින්ද ජනපතිඳුන් එක්සේසත් කළ රට නැවත කොටි ත්‍රස්තවාදීන්ට පාවාදීම නොවේ ද?ප්‍රභාකරන් තුවක්කුවෙන් බෝම්බයෙන් ඊළම ලබා ගැනීමට නොකළ දෙයක් නැත. කිසිවක් නොතේරෙන කිරි දරුවාගේ පටන් මරණාසන්න ව සිටි වැඩිහිටියා දක්වා සියල්ලෝ ම මරා දැම්මේ ය. සියලු පොදු දේපළ විනාශ කළේ ය.එහෙත් මහින්ද රාජපක්ෂ මැතිඳුන්ගේ දුර දක්නා නුවණින් හා අභීත නායකත්වය හමුවේ ඒ සියලු උත්සාහයන් දියවී ගියේ ය.එක්සත් ජාතික පක්ෂය හා ජනතා විමුක්ති පෙරමුණ එක්වී සිටින විට අපට සිතෙන්නේ මේ රටට වෙන්නට යන්නේ කුමක් ද? කියා ය. ‘විනාශ කාලේ විපරීත බුද්ධිඞ’ කියන්නේ මේවාටය. රෝහණ විජේවීර සහෝදරයා ජීවතුන් අතර සිටියා නම් ජනතා විමුක්ති පෙරමුණේ උදවිය මේ හවුල් වී සිටින්නේ කා සමඟ දැයි ඉතා හොඳින් ම පැහැදිලි කර දෙනු ඇත.බටලන්ද, මාතර එළියකන්ද, දෙනියාය සූරියකන්ද ගැන ඔවුන්ට අමුතුවෙන් මතක් කර දිය යුතු නොවේ. කවුරුන් මොන ගිවිසුම් ගැහුවත් ගම්වල ජීවත්වන තම ආදරණීය දු පුතුන්, ස්වාමි පුරුෂයන්, සහෝදර සහෝදරියන් අහිමි වූ බුද්ධිමත් ජනතාව මෙවර රනිල්ට මෙන් ම සෝමවංශට ද 26 වෙනිදා ඡන්ද පොළට ගොස් හොඳ පාඩමක් උගන්වනවා නොඅනුමානය.අද අප අවධියෙන් සිිටිය යුතු කාලය එළඹ තිබේ. මේ රටේ ජනතාව කිසි දවසකත් බඩගින්නේ මියයාමට ඉඩ නොතබා රට නිදහස් කර ගැනීමට ජනපතිතුමන් කටයුතු කළේ ය.ලෝකයේ කිසිම රටක් නොකරන පරිදි තමන්ට පහර දෙන ත්‍රස්තවාදීන්ට ද ආහාර හා ඖෂධ ලබාදෙමින් මානුෂීය මෙහෙයුම කළේ ය. ඒ අපේ මනුස්සකම යි. එසේ නිදහස් කර ගෙන උතුරේ සහ නැඟෙනහිර දෙමළ මුස්ලිම් ජනතාවට ද සිංහල ජනතාවටද මෙන්ම භේදයකින් තොර ව නිදහසේ ඉන්නට රටක් නිර්මාණය කර දී තිබේ.ජනතාව රවට්ටන්ට රුපියල් දස දහසකින් වැටුප් වැඩි කරන බව කිව්වත් ෆොන්සේකාට කිසි දවසකත් එවැන්නක් කළ නොහැක. සුරංගනා කතාවලින් ජනතාව රවට්ටන්නට ද බැරි ය. රටේ නිෂ්පාදනය වැඩි කිරීමට ක්‍රමයක් ගැන කියන්නට ඔහු අපොහොසත් වන්නේ ඇයි? එමෙන් ම ඉඩම් නැති සෑම කෙනෙකුට ම රජයේ ඉඩම් ලබාදෙන බව ද ඔහු කියා සිටී.එහෙත් තමන්ට ද ඉඩමක් නැතැයි කියා ජනපතිතුමන්ට ආයාචනා කොට කොළඹින් පර්චස් විසි පහක ඉඩමක් අල්ලා ගත් බවත්, එය කෝටි ගණනක් වටිනා බවත් රටේ ජනතාව නම් මේ වනවිටත් දන්නා කරුණකි. මේ නිසා කළ නොහැකි දේ ගැන කීමට වඩා කළ හැකි දේ ප්‍රකාශ කිරීම මහත්මා ගති ඇති පුද්ගලයින්ගේ සිරිතකි.රජයේ සේවකයින්ට රුපියල් දෙදහස් පන්සියකින් වැටුප් වැඩි කරන බව ජනපතිතුමන් ප්‍රකාශ කළේ ඒ නිසාය. එසේ නැතිනම් එතුªමාට රුපියල් පහළොස් දහසකින් වැඩි කරනවා යැයි කීමට ඕනෑ තරම් හැකියාව තිබේ.ත්‍රස්තවාදයේ භයංකර බව නිමවී යාමත් සමඟ රටේ ඇති වී තිබෙන සාමකාමී බව තවදුරටත් පැවතීම කාගේත් ප්‍රාර්ථනාව යි. උතුරු නැඟෙනහිර මෙන් ම රටේ අනෙකුත් සෑම ප්‍රදේශයක් ම කාටත් උරුම වූ ශ්‍රී ලංකා මාතාවගේ දරුවන්ට හිමි ඒකීය රටක් විය යුතු ය. නැවතත් සිහිනෙන්වත් කොටි ත්‍රස්තවාදීන්ට හිස එසවීමට ඉඩ නොතැබිය යුතු ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=f1001195</link>
    <topic/>
    <author>මනෝලි සුබසිංහ</author>
    <content>අපට තිබූ ප්‍රධාන ප්‍රශ්නය තමයි යුද්ධය. අපට හීනයක් වෙලා තිබූ බියකරු යුද්ධය නිම කරන්නට අභීත නායකත්වය ලබා දෙන්නට හැකි වුණේ මහින්ද රාජපක්‍ෂ ජනාධිපතිතුමාට පමණයි. කවුරු හෝ කෙනෙක් එය එසේ නොවනවා යැයි කියනවා නම් ඒ හෘද සාක්‍ෂියට එකඟව නොවෙයි. අපි හොඳටම දැක්කා; පසුගිය අවුරුදු 30 තුළ ඒ අභීත නායකත්වය සිද්ධ නොවූ බව.ඒ කාලේ යුද වාතාවරණය වර්ධනය වුණා. නැත්නම් ඒ යුද්ධමය තත්ත්වය ජනතාවට අහිතකර විදිහට බලපෑවා. එතැනදි අපි සත්‍යවාදීව කල්පනා කළොත් තමුන්ගේ ගෙදරින් හෝ ගමින් නගරයට යන පවුලේ ඥාතියා හිතවතා ආපහු ගමට නිවසට එනතුරු පුදුම බයකින් හිටියේ.කොහේ හෝ පිපිරුමක් ඇති වූ සැනින් දියුණු දුරකතන මාධ්‍ය ජාලා හිර වෙනවා. කතා කරන්න විදියක් නැහැ. ඇයි හැමෝම ගෙදරින් ගිය සාමාජිකයන් ගැන තොරතුරු විමසන නිසා. ඒ වගේ අපි කොයිතරම් භයානක අත්දැකීම් රැසක් විඳිමින් ද හිටියේ.නමුත් දැන් ගණන් කළ හැකි දවස් ගණනක් තුළ දැන් අපට යුද්ධයක් තිබුණේ නැහැ වගේ තත්ත්වයක් රටේ ජනතාව තුළින් පෙනෙනවා. රටේ බහුතර පිරිසකට ළඟ තිබූ ඒ අතීතය අමතක වෙලා.දැන් පොල් පරිප්පු හාල් වගේ දේවල් විශාල ප්‍රශ්න කර ගෙන තිබෙන බවක් පෙනෙනවා. අද රටට වඩා බඩ ප්‍රශ්නයක් වෙලා. මට දැන් හිතෙනවා ජනාධිපතිතුමා තව අවුරුදු ගණනාවක් යුද්ධය කරලා හාල් පරිප්පු කන්න දීලා හිටිය නම් සමහරුන් ගෙන් ඇහෙන දේවල් අද අහන්න වෙන්නේ නැහැ.කලාකරුවෙක් හැරුණු විට ව්‍යාපාරවලටත් සම්බන්ධව සිටින කෙනෙක් හැටියට විශේෂයෙන් සහල් කර්මාන්තයට සම්බන්ධ කෙනෙක් හැටියට මට දැනෙනවා යුද්ධය අවසන් වූ නිසා සහල් නැළි ලෙස හැඳින්වෙන අම්පාර, මඩකලපුව, වන්නිය වැනි ප්‍රදේශවලින් ඉදිරි සිංහල අවුරුදු උදාවේදී 100% ක් වී අස්වනු ලැබෙන බව මට විශ්වාසයි.දැන් ඒ 9 පාර ඇරලා නිසා ඉස්සර හාල් ලොරි ප්‍රවාහනයේ දී තිබුණු බාධක නැහැ. ඉස්සර හාල් ප්‍රවාහනයේ දී මාර්ග බාධක රැසකට මුහුණ දෙන්න ඕනේ. හරියට රස්තියාදු වෙනවා. නමුත් දැන් ඒ බාධක නැහැ. නමුත් තවම අපට යුද්ධයෙන් පසු වී අස්වැන්න නෙලන්න ලැබුණේ නැහැ.දැන් මුළු රටේම වී වගාව සරුසාරයි. ඈත ගම් දනව්වල නිතර සැරිසරන කෙනෙක් හැටියට මම ඒ බව දකිනවා. ඉදිරි කාලයේ දී හාල් ප්‍රශ්නයක් අපට පැන නැඟෙන්නේ නැහැ. තුන් වේලටම අපට හාල් පරිභෝජනය කළ හැකියි. මේ ප්‍රශ්නෙදි අවශ්‍ය වන්නේ මිනිසුන්ගේ ඉවසිලිමත් බව යි. ඉවසන්න. ඉදිරියේ දී හැම කෙනාටම තුන් වේල බත් කන්න පුළුවන් වෙනවා.අපේ රට බාර ගන්න හිටි ජ්‍යෙෂ්ඨ නායකයින් සහ රට දැය වෙනුවෙන් අප තුළ තිබූ සියලු බලාපොරොත්තු අහිමිව සිටි යුගයේ අපට තිබුණා. පක්‍ෂ භේදයකින් තොරව ශ්‍රේෂ්ඨ නායකයින් රැසක් මේ ත්‍රස්තවාදීන් බිළි ගත්තා. අපේ පිනකට මහින්ද රාජපක්‍ෂ මැතිතුමා ජනාධිපති වුණේ. එතුමා ගේ ජීවිතය අවධානමකට ලක් කර ගෙන අප වෙනුවෙන් එතුමා කැප වී ඉන්නවා.මම එහෙම කිව්වේ තවමත් නගරාසන්න ප්‍රදේශවල ත්‍රස්තවාදීන් ඉතා විශාල පිරිසක් අප අතරේ සැඟ වී ඉන්නවා. ඔක්කොම මැරුණේ නැහැ. ඒ ගැවසෙන පිරිසගේ අවධානය අපට නැහැ කියන්න බැහැ. එනිසා අපි දන්නේ නැහැ කොයි මොහොතේ මෙතුමා බිළි ගනීවි ද කියල.අපට නිදහසේ ජීවත් වෙන්නට, කලාව කරන්නට, ව්‍යාපාර කරන්නට, රැකියාව කරන්නට, ඉගෙන ගන්නට, වට පිටාව රට තුළ ඇති කළ මේ නායකයාව රැක ගැනීම අපේ ජාතික යුතුකමක්. රට එක් සේසත් කරන්නට අභීත තීරණයක් ගත්තේ මෙතුමා විතරයි. යුද්ධය ජයග්‍රහණය කිරීමේ දී ඉන්දියාව අපට උදව් වුණා; චීනය අපට උදව් වුණා.අපි ඉන්දියාව චීනය වගේ රටවල් එක්ක මිත්‍ර වී සිටීමට ඇමෙරිකාව වගේ රටවල් විරුද්ධයි. එනිසා ජාත්‍යන්තර කුමන්ත්‍රණ සිද්ධ වෙනවා. මේවාට රැවටෙන්නේ නැතිව ගොවි කම්කරු ජනතාව ගේ හැඟීම් ඇඟටම දැනෙන සැබෑම ශශ්‍රී ලාංකික නායකයෙකු වන මහින්ද රාජපක්‍ෂ මැතිතුමා නැවැත බලයට පත් කර ගනිමු රටේ ඉදිරි සංවර්ධන කටයුතු කරගෙන යන්නට. අනාගත රටේ අභිවෘද්ධිය අනාගත දරු පරපුර වෙනුවෙන් එය අප කළ යුතුම ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>19</day>
    </date>
    <link>http://www.dinamina.lk/2010/01/19/_art.asp?fn=f1001196</link>
    <topic>ජනපති ජන සත්කාරයේ ..</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001201</link>
    <topic>ඡන්දෙට පෙර දා රෑ හැඳුනුම් පත් හොරකමක්</topic>
    <author>චන්දිමා එදිරිමාන්න සහ සන්ධ්‍යා කරුණාරත්න</author>
    <content>විපක්‍ෂයේ සන්ධානය විසින් ඡන්ද දායකයන්ගේ හැඳුනුම්පත් පැහැර ගැනීමේ හා මිලදී ගැනීමේ ව්‍යාපාරයක් ක්‍රියාත්මක කැර ඇතැයි එක්සත් ජනතා නිදහස් සන්ධානයේ මහ ලේකම්, අධ්‍යාපන ඇමැති සුසිල් ප්‍රේමජයන්ත මහතා පැවැසීය.ලබන 25 වැනි දින රාත්‍රියේදී මෙලෙස හැඳුනුම්පත් පැහැර ගැනීමට සැලසුම් කොට ඇති අතරම ජනාධිපති මහින්ද රාජපක්‍ෂ මහතාට සහය දක්වන පිරිස්වල හැඳුනුම්පත් මිලදී ගැනීමේ සැලැස්මක් ද මේ වනවිට විපක්‍ෂය මගින් ක්‍රියාත්මක කොට ඇතැයි ඇමැතිවරයා සඳහන් කෙළේය.මේ පිළිඳව එක්සත් ජනතා නිදහස් සන්ධානයට විවිධ ප්‍රදේශවලින් ලැබුණු තොරතුරු මත ක්‍රියාත්මක වී ඒ බව මැතිවරණ කොමසාරිස්වරයාටත්, පොලිස්පතිවරයාටත් දන්වා ඇති බවද කී ඇමැති සුසිල් ප්‍රේමජයන්ත මහතා 25 වැනි දින රාත්‍රියේ දී එම ක්‍රියාදාමයන් වළක්වා ඡන්ද දායකයින්ගේ ඡන්දය ප්‍රකාශ කිරීමේ අයිතිය ආරක්‍ෂා කරදීම සඳහා මැතිවරණ ජංගම සේවාවක් ක්‍රියාත්මක කරන ලෙසට ඔවුන්ගෙන් ඉල්ලා සිටි බවද සඳහන් කෙළේය.ඊයේ (19) කොළඹ මහවැලි කේන්ද්‍රයේදී පැවැති ඒ. ජ. නි. ස. මාධ්‍ය හමුවට එක්වෙමින් ඇමැති සුසිල් ප්‍රේමජයන්ත මහතා එම තොරතුරු සඳහන් කළ අතර එහිදී තවදුරටත් අදහස් දක්වමින් මෙසේද කීය.1988 දීත් ජ.වි.පෙ. මේ දේම කළා. අනිත් අයගේ හැඳුනුම්පත් පැහැර ගන්නා එක ඔවුන්ට සුපුරුදු දෙයක්. දැන් ක්‍රියාත්මක වන්නේත් ඒ දේමයි.මහින්ද රාජපක්‍ෂ මහතාට සහය ලබාදෙන පිරිස් ඡන්දය ප්‍රකාශ කිරීමෙන් වැළැක්වීම සඳහා ඔවුන්ගේ හැඳුනුම්පත් පැහැර ගන්නත්, මිලදී ගන්නත් ඔවුන් පියවර ගෙන තිබෙනවා. මේවා ඉතා නින්දිත වැඩ.ඒ නිසා අපි හැම දෙනාගෙන්ම ඉල්ලා සිටින්නේ ජනාධිපතිවරණය ප්‍රචණ්ඩකාරිÀවයෙන් තොරව සිදු කිරීමට සහය ලබා දෙන්න කියලයි. මේ මාධ්‍ය හමුව සඳහා ඉදිකිරී මේ හා ඉංජිනේරු සේවා ඇමැති දොස්තර රාජිත සේනාරත්න මහතා ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001202</link>
    <topic>රනිල්-ප්‍රභා ගිවිසුම වගේම රට බෙදන විපක්ෂයේ ලියැවිල්ලත් ඉරා දමනවා</topic>
    <author>ධනුෂ්ක ගොඩකුඹුර පොළොන්නරුවේ සිට...</author>
    <content>රට බෙදන හොර ගිවිසුම් රජ කරවන්නට ඡන්දය දීම මේ රටට කළ හැකි ලොකුම ද්‍රෝහීකම බව ජනාධිපති මහින්ද රාජපක්ෂ මහතා ප්‍රකාශ කෙළේය.හොර ගිවිසුමට පක්ෂව වැටෙන ඡන්ද ප්‍රතිශතය මත හොර ගිවිසුම ලෝකය වටා රැගෙන යාමට ඇතැමුන් සූදානමින් සිටින බවත් ජනාධිපතිවරයා පැවැසීය.ඒ ප්‍රතිශතය ලොවට කියමින් දකුණේ මෙපමණ සංඛ්‍යාවක් මේ ගිවිසුමට කැමැත්ත ප්‍රකාශ කර ඇති බැවින් ඔවුන්ට ඔවුන්ගේ රාජ්‍ය ලබාදෙන ලෙස ලෝකයාගෙන් ඉල්ලා සිටීම ඔවුන්ගේ අරමුණ යැයි ද ජනාධිපතිවරයා ප්‍රකාශ කෙළේය.මේ හොර ගිවිසුම ජනවාරි 27 වැනි දායින් පසු අහෝසි වන බව පැවැසූ ජනාධිපතිවරයා එය ලෝකය වටා ගෙන යාමේ ඉඩකඩ අහුරන්නට එකතු වන්නැයි ජනතාවගෙන් ඉල්ලීමක්ද කෙළේය.ජනාධිපති මහින්ද රාජපක්ෂ මහතා මේ අදහස් පළ කළේ 2010 ජනාධිපතිවරණයේ විජයග්‍රහණය වෙනුවෙන් පොළොන්නරුවේදී ඊයේ (19) පැවැති ඓතිහාසික ජනරැලියට එක්වෙමිනි.ජනාධිපතිවරයාගේ ජයග්‍රහණය උදෙසා එක්සත් ජනතා නිදහස් සන්ධානය දිවයින පුරා පවත්වන පොළොන්නරුව ජන රැලිය ලක්ෂයකට අධික ජනකායකගේ සහභාගීත්වයෙන් පැවැත්විණි.සමහරු මේ ගිවිසුමට ඡන්දය ඉල්ලමින් රට වටා යන බව පැවැසූ ජනාධිපතිවරයා එවැනි ගිවිසුම්වලට මේ රටේ ජනතාව කිසිදු ඉඩක් නොතබන බව තමන්ට විශ්වාස යැයි ද ප්‍රකාශ කෙළේය.එදා රනිල් ප්‍රභා හොර ගිවිසුම ඉරා රට එක්සේසත් කළ අයුරින් 27 දා මේ හොර ගිවිසුම ඉරා දමන්නේ මේ රටේ ජනතාව බවත් ජනාධිපතිවරයා කිවේය.පරාජය ඇස් පනාපිට දැක පරාජයෙන් වියරු වැටී සිටින පුද්ගලයන් අද වෛරය ක්‍රෝධය වපුරමින් සිටින බව පෙන්වා දුන් ජනාධිපතිවරයා ඒවාට හසු නොවී රට ගොඩ නඟන්නට එක්වන්න යැයි ඉල්ලා සිටියේය.ජාතික හෙළ උරුමයේ නායක ආචාර්ය ඕමල්පේ සෝභිත හිමියන් සහ මෛත්‍රීපාල සිරිසේන, ජොන්ස්ටන් ප්‍රනාන්දු ඇමැතිවරුද පාර්ලිමේන්තු මන්ත්‍රී විමල් වීරවංශ මහතාද මෙහිදී අදහස් දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001203</link>
    <topic>සම්බන්දන් ගැසූ ගිවිසුම යට ගැසීමේ උප්පරවැට්ටියක්</topic>
    <author>චන්දිමා එදිරිමාන්න සහ සන්ධ්‍යා කරුණාරත්න</author>
    <content>ෆොන්සේකා - සම්බන්දන් රහස් ගිවිසුම යට ගැසීමේ තවත් කුමන්ත්‍රණයක් දැන් ක්‍රියාත්මක වෙමින් පවතී.මෙවැනි ගිවිසුමක් නැතැයි කියා එය යට ගැසීම මේ කුමන්ත්‍රණයේ අරමුණ වෙයි.විපක්ෂයේ දේශපාලනඥයන්ගේ අවශ්‍යතා මත ක්‍රියාත්මක වන මෙම කුමන්ත්‍රණයට අනුව මඩකලපුවේදී විශේෂ ප්‍රකාශයක් කිරීමට සම්බන්දන් මහතා සූදානම් වෙයි.තමන්ගේ ජීවිතයට තර්ජන ඇතිබව මඩකලපුවේ තවමත් කොටි සිටින බව කියා ජනතාව බිය වැද්දීමටත් දෙමළ ජාතික සන්ධානයේ නායකයා සූදානම් වන බව එක්සත් ජනතා සන්ධානයේ මහ ලේකම් අධ්‍යාපන ඇමැති සුසිල් ප්‍රේමජයන්ත මහතා ඊයේ මාධ්‍යවේදීන් හමුවේ ප්‍රකාශ කෙළේය.මඩකලපුවට ගොස් විශේෂ ප්‍රකාශයක් කිරීමට ඔහු වෙඩි නොවදින රථයක ගමන් කිරීම කුමන්ත්‍රණ සැලසුමේ එක් පියවරක් බවද ඇමැතිවරයා කීය.මෙවැනි කුමන්ත්‍රණයක් දියත් කරන්නේ සරත් ෆොන්සේකා සමඟ අස්සන් කළ ගිවිසුම යට ගැසීමට බවත් ඡන්ද දායකයන් ඒ ගැන විමසිලිමත් විය යුතු බවත් සුසිල් ප්‍රේමජයන්ත මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001204</link>
    <topic>රු. 2500 වැටුප් වැඩිවීමපෞද්ගලික අංශයටත්</topic>
    <author/>
    <content>රාජ්‍ය අංශයට වැඩි කළ රුපියල් 2500 වැටුප් වැඩිවීමට සමගාමීව පෞද්ගලික අංශයේ වැටුප් වැඩිවීමක් සියලුම පඩි පාලක සභාවන් මගින් වහාම ක්‍රියාත්මක කරන ලෙස කම්කරු සබඳතා හා මිනිස් බල ඇමැති අතාවුද සෙනෙවිරත්න මහතා ඊයේ (19) කම්කරු කොමසාරිස් ජෙනරාල්වරයාටනියෝග කෙළේය.මේ වැටුප් වැඩිවීම ආයෝජන මණ්ඩලයට අදාළ සියලුම කර්මාන්තශාලා සේවකයන්ටද ක්‍රියාත්මක කළ යුතු බවට අවධාරණය කැර ඇත.තවද තේ සහ රබර් වැවිලි අංශයේ වෘත්තීය සමිති හා ලංකා සේව්‍ය සම්මේලනය අතර ඇති කරගත් සාමූහික ගිවිසුමේ දිනකට රුපියල් 405/- ක වැටුප් වැඩිවීම, 2010 ජනවාරි මස 15 දා සිට අනෙකුත් සියලුම වතුවල සේවකයන්ටද බලපැවැත්වෙන පරිදි අදාළ ගැසට් නිවේදනය දැනටමත් නිකුත් කැර ඇති බැවින්, එය ක්‍රියාත්මක කිරීමටද නියෝග කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001205</link>
    <topic>යුද බිය නැතිව සැනසෙන රටට මර බිය ගෙන එන ජාත්‍යන්තර කුමන්ත්‍රණයක්</topic>
    <author>චමීර ඇල්ලදෙණිය</author>
    <content>ජවිපෙ මැරයන් සහ සරත් ෆොන්සේකාගේ මැරයන් විසින් මෙවර ජනාධිපතිවරණයේදී ප්‍රචණ්ඩත්වය මුදාහරිමින් සිටින බව එජාප හිටපු ජාතික සංවිධායක එස්. බී. දිසානායක මහතා පවසයි.පරාජයෙන් වියරු වැටී සිටින විපක්ෂයේ අපේක්ෂකයා රාජ්‍ය නායකයෙකුට නොගැළපෙන තරමේ ප්‍රකාශ නිකුත් කරමින් සිටින බවත් එම ප්‍රකාශ මගින් ජනතාව බියගන්වා ඡන්ද ලබා ගැනීමේ කුහක ප්‍රතිපත්තියක් ෆොන්සේකා මහතාද ක්‍රියාත්මක කරන බවත් දිසානායක මහතා සඳහන් කෙළේය.ඒ මහතා මේ අදහස් පළ කෙළේ ඊයේ (19) නාරාහේන්පිට ජානකි හෝටලයේ පැවැති මාධ්‍ය හමුවකට සහභාගි වෙමිණි. මහින්ද රාජපක්ෂ මහතාගේ ජනාධිපතිවරණය ඉතා කඩිසරව මෙහෙයවන අන්දම දැක විපක්ෂය දැන් දැන් විවිධ මාධ්‍ය හරහා අසත්‍ය ප්‍රචාර ගෙනයමින් තිබෙන බවද එස්. බී. දිසානායක මහතා කියා සිටියේය.යුද බිය නිමා වී නිදහසින් සැනසෙන මේ රටට නැවත මරණ බිය ගෙන ඒමේ ජාත්‍යන්තර කුමන්ත්‍රණයක් ක්‍රියාත්මක වන බව පැවසූ ඒ මහතා සරත් ෆොන්සේකා එම කුමන්ත්‍රණවල අතකොලුවක් වෙලා තිබෙන බවද පෙන්වා දුන්නේය.යහ පාලනයට රට භාර ගන්නවා කියමින් සරත් ෆොන්සේකා වෛරයෙන් වියරු වැටී සිටින බවත්, එය ඔහු කරන ප්‍රකාශවලින් පෙනෙන අතර, ඔහු ජනාධිපතිකම ජනතාවගෙන් ඉල්ලන්නේ පළිගැනීමේ චේතනාවෙන් බවද දිසානායක මහතා කියා සිටියේය.වැඩිදුරටත් අදහස් දැක්්වූ එස්. බී. දිසානායක මහතා මෙසේ ද කීය. වසර 34 ක් පැවති යුද්ධය නිමා කිරීමට නිවැරදි නායකත්වය ලබාදුන්නේ මහින්ද රාජපක්ෂ මහතායි. මේ එල්.ටී.ටී.ඊ. ත්‍රස්තවාදය මේ රටින් තුරන් කළාට ජාත්‍යන්තරයේ එල්.ටී.ටී.ඊ. ජාලය විනාශ වුණේ නැහැ.යුද්ධය අවසන් කිරීමත් සමඟ ඒ ජාත්‍යන්තර කොටි ජාලය බිඳ වැටුණා. ඔවුන්ගේ ඊළාම් සිහිනය බොඳ වී ගියා නමුත් සරත් ෆොන්සේකා එජාපය හා ජවිපෙ සමග එකතු වී ජනාධිපතිවරණයට එන බව දැනගෙන නැවත ජාත්‍යන්තර කොටි ජාලය පණ ලබමින් සිටිනවා.ඔවුන් මේ ජනාධිපතිවරණයේදී සරත් ෆොන්සේකා දිනා දීමට මුදල් වැය කරනවා. ඒක පළමු පියවර වශයෙන් තමයි දෙමළ ජාතික සන්ධානය ඔහුට සහය දෙන්න තීරණය කෙළේ. අද දෙමළ සන්ධානයත් කෑලි කැඩිලා එක් අයෙක් ජනාධිපතිවරණයට ඉල්ලනවා.හතර දෙනෙක් ඡන්ද වර්ජනය කරනවා, අට දෙනෙක් ෆොන්සේකාට සහයෝගය දෙනවා. හත් දෙනෙක් ජනාධිපති මහින්ද රාජපක්ෂ මහතාට සහයෝගය ලබා දෙනවා. මේ දෙමළ ජාතික සන්ධානයේ අය ෆොන්සේකාට සහයෝගය ලබාදෙන්නේ අවංක චේතනාවෙන් නොවෙයි.ඔවුන් ෆොන්සේකාට ඉදිරිපත් කරලා තියෙනවා උතුර නැගෙනහිර පළාත් ඒකාබද්ධ කිරීම, නිජබිම සංකල්පය, ස්වයං පාලනය අයිතිය පිළිබඳ ඔවුන්ගේ ඉල්ලීම්වලට ෆොන්සේකා එකඟ වූ නිසයි.ආර්. සම්බන්ධන්ට අවශ්‍ය වෙන්නේ ආණ්ඩුවේ සිටින ඩග්ලස් දේවානන්ද, ආනන්ද සංගරී, කරුණා අම්මාන්, පිල්ලයාන් වැනි අය ඉවත් කිරීමටයි.එදා ජවිපෙ හා එජාප කිව්වේ පෝද්දල ජයන්තට උපාලි තෙන්නකෝන්ලට පහර දෙනකොට මේවා කරන්නේ සරත් ෆොන්සේකාගේ මැරයෝ කියලා.ලසන්ත වික්‍රමතුංගගේ ඝාතනය පිළිබඳව එදා රනිල් වික්‍රමසිංහ ඇඟිල්ල දිකුකළේ සරත් ෆොන්සේකාටයි. එදා 88, 89 කාලයේදී මිනිමැරූ ජවිපෙයි සරත්ගේ මිනීමරු කණ්ඩායම් එකතු වෙලා අද ප්‍රචණ්ඩත්වය මුදා හරිමින් සිටිනවා. මේ ජනාධිපතිවරණ ව්‍යාපාරයේ සිදුවු වූ ඝාතනවලින් ඒවා සත්‍යයක් බව හෙළිවෙනවා.මදුරන්කුලියේදී දඹුල්ලේදී, පොළොන්නරුව ප්‍රදේශවලින් සිදු වූ දේවලින් ජවිපෙ හා සරත්ගේ කණ්ඩායම්වල ප්‍රචණත්වය ගැන පිළිබිඹු වෙනවා. තංගල්ලේ සිදු වූ සිදුවීම පවා රජයට ඇඟිල්ල දිගු කිරීමට විපක්ෂය උත්සාහ ගන්නවා ඒ වෙඩි තබපු මිනිසුන් සහ මියගිය දෙපාර්ශ්වයම ශ්‍රීලනිප අයයි. මේක විපක්ෂය රජයට මඩ ගහන්න ගත්ත උත්සාහයක්.අද මහින්ද රාජපක්ෂ මහතාගේ ජනාධිපතිවරණ ක්‍රියාවලිය කඩිසරව සිදුවෙන නිසා ඒක බලාගෙන ඉන්න බැරි විපක්ෂය බොරු ප්‍රචාර ජනතාවට ඉදිරිපත් කරනවා.ගෝඨාභය මහත්තයා රට ගියා. එස්. බී. දිසානායක රට ගියා, එස්. බී. බැසිල් අතර ගැටුමක් වෙලා කියලා ජනතාව අතරට බොරු කටකතා පතුරුවා හරිනවා. මේ සියල්ල කරන්නේ විපක්ෂයේ ඊර්ෂ්‍යාකාර නඩයයි.අද මේ ජනාධිපති වෙන්න හදන ෆොන්සේකා කියන්නේ මේජර් ජෙනරල්වරුන්ගේ, නියෝජ්‍ය පොලිස්පතිලාගේ කෝට් ගලවනවලු, හිරගෙවල් වල පැදුරු ලැහැස්ති කරනවාලු, රෝහල්වල ඇඳන් වෙන්කර ගන්න කියා කියනවා.මේවා ජනතාව තේරුම්ගත යුතුයි. මේ ප්‍රකාශවලින්ම තේරෙන්නේ ඔහු මිලිටරි පාලනයක් ඇති කිරීමට උත්සාහ කරන බවයි. පැය 24 න් විධායක බලය නැති කරන්න එනවා කියන ෆොන්සේකා එන්නේ තමන්ට විරුද්ධ වූවන්ගෙන් පළිගන්නයි.අනෙක් කරුණු විපක්ෂයේ එකිනෙකා කරන පරස්පර කතා. ජවිපෙ කියනවා භාරකාර ආණ්ඩුවේ අගමැති සරත් නන්ද සිල්වා කියලා. රනිල් කියනවා එතුමාට දේශපාලන තේරෙන්නේ නැහැ.සරත් ෆොන්සේකා දිනලා දුන්නම පාලනය කරන්නේ අපි. සරත් දෙන පොරොන්දු ඉටුකරන්නේ අපි කියලා රනිල් කියනවා. මේ කතා ජනතාව තේරුම් ගත යුතුයි.ජනාධිපතිතුමා දශක තුනක් පැවති යුද්ධය නිමා කරන ගමන් මේ රටේ සංවර්ධනයත් වේගවත් කළා. ලෝකයේ අනෙක් රටවල යුද්ධයක් නිමාවුණ වහාම බඩු මිල ඉහළ යනවා. විරැකියාව ඉහළ යනවා.තරුණ අසහනය වැඩිවෙනවා. ආර්ථිකය කඩා වැටෙනවා නමුත් ශ්‍රී ලංකාවේ එහෙම තත්ත්වයක් වුණේ නෑ. පසුගිය වසර හතරේ විරැකියාව සියයට 8.5 සිට සියයට 5 දක්වා අඩුවෙලා තිබෙනවා.මේක මේ රටට ලැබිල තිබෙන ස්වර්ණමය අවස්ථාවක් එය මග හරින්නේ නැතුව මහින්ද රාජපක්ෂ මහතාගේ ජය වෙනුවෙන් පෙළ ගැසෙන්න කියා මම ඉල්ලනවා.දූෂණයට තිත තබන අය මුදල්වලින් මන්ත්‍රීවරු බිලිබාගන්නා ආකාරය අද ජනතාවට හෙළිකරලා තිබෙන්නේ. මලික් සමරවික්‍රම කියන්නේ උඩුවේ ධම්මාලෝක හාමුදුරුවන්වත් රුපියල් මිලියන 50 කට මිලදී ගන්න උත්සාහ කළ කෙනෙක්.ඉතිං මෙහෙම අය ජනතාවට කියනවා දූෂණයට තිත තබනවා කියලා මේ විහිළුවක්. මේ ඊර්ෂ්‍යාකාර නඩයේ බොරුව පරාජය කිරීමට අප අත්වැල් බැඳගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001206</link>
    <topic>ස්වාධීන රූපවාහිනීයෙන්ෆොන්සේකාටසංවාදයකටආරාධනා</topic>
    <author/>
    <content>සංවාද වැඩසටහනකට පැමිණෙන ලෙස නව ප්‍රජාතන්ත්‍රවාදී පෙරමුණේ ජනාධිපති අපේක්ෂක සරත් ෆොන්සේකා මහතාට ස්වාධීන රූපවාහිනී සේවයේ සභාපති අනුර සිරිවර්ධන මහතා ලිඛිත ආරාධනයක් කර තිබේ.ඒ සඳහා කටයුතු සූදානම් කිරීමට නියෝජිතයකු නම් කරන ලෙසද ඉල්ලා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001207</link>
    <topic>නිදහස් සන්ධාන මන්ත්‍රී දේවේන්ද්‍ර පෙරේරාගේ නිවෙසට ඊයේ අලුයම මැර ප්‍රහාරයක්</topic>
    <author>අළුබෝමුල්ල සමූහ</author>
    <content>බණ්ඩාරගම ප්‍රාදේශීය සභාවේ එජනිස මන්ත්‍රී දේවේන්ද්‍ර පෙරේරා මහතා පදිංචි ගම්මන්පිල පිහිටි නිවෙසට ඊයේ (19) අළුයම 2.00 පමණ මැර ප්‍රහාරයක් එල්ල කර තිබේ. මේ ප්‍රහාරයෙන් නිවෙසට රුපියල් 50000ක පමණ අලාභහානියක් සිදුවී ඇත.තමා රාත්‍රියේ නිදා සිටියදී අළුයම 2.00 පමණ නිවෙස ඉදිරිපිටින් ශබ්දයක් ඇසුණ බවත් ඊට පසු තමා නැගිට එළියේ විදුලි පහන් දල්වා දොර විවෘත කර බලන විට එක් පුද්ගලයෙක් කඩුවක් වැනි ආයුධයක් අත ඇතුව ගේට්ටුව දෙසට දුව යනවා දුටු බවත් ඔහු කියයි.මා පාරට යන විට යතුරු පැදියක තවත් පුද්ගලයෙක් වත්තේ සිට ගිය පුද්ගලයා එම යතුරු පැදියේ නැඟ ගම්මන්පිල හංදිය දෙසට ගියා යැයි ද පෙරේරා මහතා කියයි.නිවසේ ජනේල දෙකට අලාභ හානි කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001208</link>
    <topic>කැලණිය සරසවියේ සමීක්‍ෂණයකින් අනාවරණය වෙයි</topic>
    <author/>
    <content>කැලණිය විශ්වවිද්‍යාලයීය ජන සන්නිවේදන ඩිප්ලෝමාධාරීන්ගේ සංගමය මෙහෙයවූ සමීක්‍ෂණයකින් මහින්ද රාජපක්‍ෂ මහතා ලබා ගන්නා ඡන්ද ප්‍රතිශතය 60% - 65% ක් අතර බව අනාවරණය වී තිබේ.සමීක්‍ෂණයට අනුව ෆොන්සේකා මහතා සියයට 35 - 40 අතර ප්‍රමාණයක් ලබා ගනී. උතුර - නැගෙනහිර ඇතුළු සියලුම දිස්ත්‍රික්ක මේ සමීක්‍ෂණයෙන් ආවරණය වී ඇත. මහින්ද රාජපක්‍ෂ මහතාට කැමැත්ත පළකිරීමට කරුණු හතරක් පදනම් වී තිබේ.දැවැන්ත සංවර්ධනයකට රට ගෙන යාමේ විශ්වාසය, රටට ආදරය කරන අවංක නායකයකු වීම, යුද ජයග්‍රහණ ආරක්‍ෂා කරගැනීම සහ කළ සේවයට කළ ගුණ සැලකීම එම කරුණු හතර වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n1001209</link>
    <topic>ෆොන්සේකාගේ යහ පාලනයේ පම්පෝරියට හමුදා රෙකමදාරුවක්</topic>
    <author/>
    <content>ජනාධිපතිවරණ වේදිකාවේ විනය හා යහ පාලනය ගැන කතා කරන සරත් ෆොන්සේකා මහතා 1976 දී යුද හමුදාවේ නිත්‍ය නිලධාරියකු වශයෙන් හමුදා විනය හා යහ පැවැත්ම අගතියට පත් කිරීමේ චර්යාව සම්බන්ධයෙන් චෝදනා ලබා තිබේ.මේ චෝදනාව යුද හමුදාව මගින් ඔහුට ඉදිරිපත් කර ඇත්තේ 1975 දෙසැම්බර් 25 වන දින දියතලාව හමුදා පුහුණු මධ්‍යස්ථානයේ නිල නිවසේදී නිලධාරියකුගේ හා මහත්මා ගති ඇති පුද්ගලයකුගේ චර්යාවට නොගැලපෙන අයුරින් කටයුතු කිරීම නිසා ය.මේ සම්බන්ධයෙන් යුද හමුදා පනතේ 129 (1) වගන්තිය යටතේ ෆොන්සේකා මහතාට දඬුවම් පමුණුවා ඇත. මේ චෝදනාවට අදාළ චෝදනා පත්‍රය 1976 පෙබරවාරි 20 දින චූදිත ෆොන්සේකා මහතාට ඉදිරිපත් කර ඇති අතර එම චෝදනා පත්‍රය අස්සන් කර ඇත්තේ එවකට යුද හමුදා අභ්‍යාස මධ්‍යස්ථානයේ සේනාවිධායක ධූරය දැරූ කර්නල් සිරිල් රණතුංග මහතාය.යුද හමුදාපති ධූරයට පත් නොවූ රණතුංග මහතා පසුකළක ජනාධිපති රණසිංහ පේ‍්‍රමදාස පාලන සමයේ ඒකාබද්ධ හමුදා මෙහෙයුම් මූලස්ථානය ඔස්සේ යළි සේවයට පැමිණ පසුව ජෙනරාල් ධූරයට පත්ව විශ්‍රාම ගියේය.ජෙනරාල් රණතුංග මහතා පසුගියදා මාවනැල්ලේ පැවැති රැලියකදී ෆොන්සේකා මහතාට සහාය දීමට ඉදිරිපත් වූයේ දූෂණයෙන් තොර යහ පාලනයක් ඇති කිරීම සඳහා ය.ලුතිනන්වරයකු ලෙස මේ චෝදනා පත්‍රයට මුහුණදුන් ෆොන්සේකා මහතාව වරදකරු කර ඇත. එම දඬුවම නිසා ෆොන්සේකා මහතාව හමුදාපති ධූරයට පත්ව ඔහුම ලබා ගන්නා තුරු කිසිම හමුදාපතිවරයකුට උත්තම සේවා පදක්කම පිරිනමා නොමැත.ෆාන්සේකා මහතාට එරෙහි පරීක්‍ෂණයේ සාක්කිකරුවන් ලෙස ලුතිනන් හැම් පෙරේරා 1/SLL1Co / 50618) ලුතිනන් සී. ජේ. කොට්ටහච්චි (SLAOC O/ 50671)  සාක්කි දී ඇත. කර්නල් සිරිල් රණතුංග මහතා පරීක්‍ෂණය අවසානයේ දඬුවම් නියම කර චූදිත ෆොන්සේකා මහතාට තරයේ අවවාද කර ඇත.කාන්තා සොල්දාදුවන්ට නිතර ලිංගික අතවර සිදුවූ අවස්ථා ගැනත් බලහත්කාරකම්වලට යොමුවූ අවස්ථා ගැනත් සඳහන් වේ.එසේ අතවරයට කිහිප වාරයක්ම ලක්වූ දෙදරු මවක වූ කාන්තා සෙබලියකට විශ්‍රාම වැටුප් ඇතුළු වෙනත් පහසුකම් සළසා දුන් අවස්ථාවක් ගැනද අසන්නට ලැබේ.රූපයට වසඟව ඉන් වාසි ලබා ගැනීම විවිධාකාරයෙන් සිදුවිය හැකිය. එහිදී අන්‍යයන්ගේ හැගීම් හෝ අපේක්‍ෂාවන් හෝ නොතකා කටයුතු කිරීම යොදා ගැනීම සිදුවේ.බොහෝ විට පීඩාවට ලක්වන අයට ඊට විරෝධය පෑමට දුෂ්කරය. නැතහොත් විරෝධය පෑමට නොහැකි වන තරමට හැකි නැතිනම් යටහත් තත්ත්වයට පත් වන විට මෙවැනි දේ සිදුවන බව සමකාලිකයින්ගේ අදහසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n10012010</link>
    <topic>ශ්‍රී ලංකාවට ‘සුබ අනාගතයක්’ උදා කළ හැක්කේ ජනපති මහින්දටයි</topic>
    <author>සන්ධ්‍යා කරුණාරත්න සහ ප්‍රාර්ථනා වීරසිංහ</author>
    <content>සිවිල් පාලන ක්‍රමයක් රට තුළ ස්ථාපිත කිරීමෙන් රටේ සංවර්ධන කටයුතු තවදුරටත් ඉදිරියට පවත්වාගෙන යා හැකි යැයි පේරාදෙණිය විශ්වවිද්‍යාලයේ ආර්ථික විද්‍යා අංශයේ මහාචාර්ය සුමනසිරි ලියනගේ මහතා ප්‍රකාශ කෙළේය.මිලිටරි පාලනයක් තුළ රටක් කිසිදා දියුණුවට පත්වන්නේ නැතැයිද මිලිටරි පාලනයේ දී රටේ සංවර්ධන ක්‍රියාවලිය අඩාල වන්නේ යැයිද පැවසූ ඔහු බංග්ලාදේශය සහ පකිස්තානය ඊට හොඳම උදාහරණය බවද කීය.රට සංවර්ධනය කළ හැකි යුග පුරුෂයා වන්නේ ජනාධිපති මහින්ද රාජපක්ෂ මහතා බවද ප්‍රජාතන්ත්‍රවාදී පාලනයක් ස්ථාපිත කළ හැක්කේ සිවිල් පාලනයක් යටතේ බවද හෙතෙම පැවසීය.රජයේ ප්‍රවෘත්ති දෙපාර්තමේන්තුවේ දී පසුගියදා (16) පැවැති ඇසි දිසි විද්වත් කතිකාවට සහභාගි වෙමින් ඔහු මෙම අදහස් පළකෙළේය.ආචාර්ය සුමනසිරි ලියනගේ මහතා වැඩිදුරටත් මෙසේද පැවසීය. යුද වාතාවරණය තුළදී පවා ජනාධිපති මහින්ද රාජපක්ෂ මහතා රට සංවර්ධනය කිරීමේ කාර්යාවලියේ නිරත වූවා.යුද්ධයක් පවතින රටක ජාතික ආර්ථිකය පහළ වැටීම, අයවැය හිඟය ඉහළ යෑම, රැකියා වියුක්තිය ඉහළ යෑම, උද්ධමනය ඉහළ යෑම යනාදී කාරණා සිදුවෙනවා. එහෙත් ජනාධිපති මහින්ද රාජපක්ෂ මහතා බලයට පැමිණි පසුව ඉකුත් සිවු වසර තුළදීම රටේ සංවර්ධන කටයුතු ඉහළ මට්ටමක පැවතුණා.රටේ යුද්ධය පැවැතිය ද උද්ධමන අගය අඩු වුණා. රැකියා වියුක්තිය අඩුවුණා. ආර්ථික මට්ටම ඉහළ ගියා. මේ තත්ත්වය රටට උදාවූයේ මහින්ද රාජපක්ෂ මහතාගේ නිවැරදි දේශපාලන නායකත්වය නිසායි.යුද ජයග්‍රහණ ලබාගැනීමෙන් පසුව පශ්චාත් යුද සමයක් අපට උදාවී තිබෙනවා. පශ්චාත් යුද සමය තුළ පවතින අවකාශය තුළ ජනතාව නිසි ප්‍රයෝජන ගත යුතුයි. ශ්‍රී ලංකාවේ ගෝලීය පිහිටීමත් සමඟ ආසියාවේ වැදගත් ස්ථානයක් මෙරටට හිමිවෙනවා. මහින්ද චින්තන ඉදිරි දැක්ම යටතේ පංචබල කේන්ද්‍රයක් මෙරටට ස්ථාපිත කිරීමට කටයුතු කර තිබෙනවා.දූෂණය නැති කිරීමෙන් රට සංවර්ධනය කරා ගෙනයන බව ෆොන්සේකා මහතා ප්‍රකාශ කරනවා. මෙය පදනමක් නොමැති ප්‍රකාශයක්. මෙය මැතිවරණ පොරොන්දුවක් පමණයි. මෙවැනි මැතිවරණ පොරොන්දුවලට ජනතාවට රැවටීමට ඉඩ නොතැබිය යුතුයි. මේ රටේ අනාගතය පවතින්නේ මහින්ද රාජපක්ෂ මහතාගේ අතේයි.ලබන 26 වැනිදාට රටට සුබ අනාගතයක් හිමිකර දීමට හැකි එකම නායකයා වන්නේ ජනාධිපති මහින්ද රාජපක්ෂ මහතායි.කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය ලලිතසිරි ගුණරුවන් මහතා මහින්ද චින්තන වැඩපිළිවෙළට ඉතිහාසයක් තිබෙනවා. 2005 මහින්ද චින්තන රාමුව ඉදිරියට ගෙන යෑමත්, එදා එතුමාගේ මැතිවරණ ප්‍රතිඥාවක් විදියට ඉදිරිපත් කළා.2005 දී අපි සිටියේ අපිට කිසිදෙයක් කළ නොහැකියි කියන දෘෂ්ටි කෝණයකයි. එය ආර්ථිකය, ත්‍රස්තවාදය ඇතුලු සියලුම ක්ෂේත්‍රවලට පොදු කාරණයක්. දේශපාලන ක්ෂේත්‍රයේදී ඒකීය රාජ්‍ය කඩාවැටී තිබුණි. ජාතික ආර්ථික ප්‍රතිපත්තියක් තිබුණේ නෑ. ස්වාධීන විදේශ ප්‍රතිපත්තියක් තිබුණේ නෑ.මේ රටේ ජන විඥාණය එදා සකස්වී තිබුණේ එහෙමයි. මහින්ද චින්තනය එළි දැක්වෙන්නේ ඒ සන්දර්භය මතයි.අපේ රටේ ආර්ථික ක්‍රියාවලියේ ප්‍රතිලාභ, අයිතිය ක්‍රියාත්මක කළ යුත්තේ කෙසේද කියා සැකසීමයි. මහින්ද චින්තනයේ දී ආර්ථික ප්‍රතිපත්තිය වූයේ එහි දී අපේ රටේ ජනතාවට ප්‍රතිලාභ ලැබෙන ක්‍රමයක්. ජාතික ආර්ථික ප්‍රතිපත්ති රාමුව තුළින් ජනතාවට ආත්ම විශ්වාසයක් ලබා දී එහි ප්‍රතිලාභ ලබා ගැනීමට හැකි වූවා.සරත් ෆොන්සේකා මහතාගේ ප්‍රතිපත්ති ප්‍රකාශනයෙහි දූෂණයෙන් ඉතුරුකරන මුදල් හැරෙන්නට ආර්ථිකයේ සංවර්ධන ඉලක්ක ඉටු කර ගන්නා මාවතක් ගැන සඳහන් වන්නේ නැහැ.ඒ අනුව පෞද්ගලීකරණය, රාජ්‍ය අංශය කුඩා කිරීම් ඒ යටතේ සිදුකරන වාද යන්න ගැටලු මතුවෙනවා. නමුත් මහින්ද චින්තනය යටතේ රාජ්‍ය දේපළ ආරක්ෂා කළා. විදෙස් ප්‍රතිපත්තිය ගැන මහින්ද චින්තනයේ සඳහන් වන්නේ ජාතික පදනම මත ගොඩනැඟුණු විදෙස් ප්‍රතිපත්තියක්. විධායක ජනාධිපති ධූරය අහෝසි කිරීම සම්බන්ධයෙන් සරත් ෆොන්සේකා මහතා ඉදිරිපත් කර ඇත්තේ පාර්ලිමේන්තුවට යෝජනාවක් ඉදිරිපත් කිරීම පමණයි.එවැනි යෝජනා කිහිපයක් දැනටමත් පාර්ලිමේන්තුවට ඉදිරිපත්වී තිබෙනවා.කැලණිය විශ්වවිද්‍යාලයේ මහාචාර්ය සුනන්ද මද්දුම බණ්ඩාර මහතා සරත් ෆොන්සේකා මැතිවරණ ප්‍රතිපත්තිය ආර්ථික සංවර්ධනයට අදාළව කරුණු 2 ක් සඳහන් වෙනවා. හැම පවුලකටම අත මිට සරු කර ගැනීම ජීවන බර සැහැල්ලු කරනවා.නමුත් මහින්ද චින්තන ඉදිරි දැක්ම යටතේ ඇති මූලිකම වෙනස නම් නිදහසින් පසු අපේ රටේ ආර්ථිකය ගොඩ නැඟිය යුත්තේ කෙසේ ද? අපේ රටේ තත්ත්වය අනුව යා යුතු ගමන පිළිබඳ මෙතෙක් ප්‍රතිපත්තියක් ඉදිරිපත් වූයේ නැහැ.අද විවෘත ආර්ථිකය තුළින් අපි ගොඩ නඟා ගත්තේ මොනවාද ? ඇඟලුම් කර්මාන්තය හැරෙන්නට අපි ඉතිරි කර ගත්තේ කුමක්ද ?රට සංවර්ධනය කර ආකාරය පංචබල කේන්ද්‍රයක් ඇසුරින් රට සංවර්ධනය කරන අයුරු පැහැදිලිව මහින්ද චින්තන ඉදිරි දැක්ම යටතේ විස්තර කර තිබෙනවා.සේවා සපයන රටක්, මධ්‍යස්ථානයක් ලෙස දියුණුවට පත්වන ආකාරය පංච බල කේන්ද්‍රස්ථාන තුළින් පැහැදිලිව දක්වා තිබෙනවා. එහිදී රටේ පිහිටීම, අපිට වැඩිපුරම ඇති ශ්‍රම සම්පතින් අපට මහඟු ප්‍රතිඵල ලබාගත හැකි වෙනවා. අපේ රටට ගැළපෙන අයුරින් සංවර්ධනය කරා ගමන් කළ හැකි ප්‍රතිපත්තියක් මහින්ද චින්තන ඉදිරි දැක්ම තුළින් ඉදිරිපත් කොට තිබෙනවා.පේරාදෙණිය විශ්වවිද්‍යාලයේ ආචාර්ය මාලක රණතිලක මහතා යහපත් සුබදායී ආර්ථිකයක් කරා ගමන් කිරීමට නම් මහින්ද චින්තන ඉදිරි දැක්ම ප්‍රතිපත්තිය ඉතා වැදගත් වෙනවා.මේ රටේ ජනතාව බලාපොරොත්තුවන ආර්ථික ප්‍රතිලාභ හා සංවර්ධිත දේශයක් කරා යා ඛ්ැක්කේ මහින්ද චින්තන ඉදිරි දැක්ම ප්‍රතිපත්තිය ඉදිරියටත් ක්‍රියාත්මක කිරීමෙන් පසුවයි.මෙම ප්‍රතිපත්ති ප්‍රකාශනය අතමිට සරු කරගැනීමට අපේක්ෂා කරන සෑම පුද්ගලයෙකුටම වැදගත් වෙනවා. කෘෂිකර්මාන්ත අංශය ඉහළ මට්ටමකට ගෙනැවිත් ජීවන බර සැහැල්ලු කරගත හැක්කේ දේශීය ප්‍රතිපත්තිය ගරු කිරීමෙනුයි.මහින්ද චින්තන ඉදිරි දැක්ම ප්‍රතිපත්ති ප්‍රකාශනයේත් සඳහන් වන්නේ දේශීයත්වය ගරු කරමින් සංවර්ධන වැඩපිළිවෙළ ඉදිරියට ගෙන යෑම පිළිබඳවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n10012011</link>
    <topic>25-26-27පාසල් නිවාඩු</topic>
    <author>දයා පෙරේරා</author>
    <content>ජනාධිපතිවරණය වෙනුවෙන් රට පුරා සියලුම පාසල් 25, 26 හා 27 යන දිනවල නිවාඩු බව අධ්‍යාපන අමාත්‍යාංශය කියයි.ලබන අඟහරුවාදා (26) පැවැත්වෙන ජනාධිපතිවරණය සඳහා මේ පාසල් නිවාඩු ලබා දෙන්නේ මැතිවරණ කොමසාරිස් දයානන්ද දිශානායක මහතාගේ ඉල්ලීමට අනුව බව අධ්‍යාපන අමාත්‍යාංශයේ ලේකම් නිමල් බණ්ඩාර මහතා පවසයි.සියලුම පාසල් බ්‍රහස්පතින්දා (28) නැවත විවෘත කැරෙන බව ද අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n10012012</link>
    <topic>26 - 27සුරා සල්වැසේ</topic>
    <author>නිමල් රාජපක්‍ෂ</author>
    <content>ජනාධිපතිවරණය හේතුවෙන් දිවයින පුරා ඇති සියලුම සුරාසල් මේ මස 26 සහ 27 යන දෙදින තුළ වසා තැබීමට රජය තීරණය කර ඇතැයි සුරාබදු දෙපාර්තමේන්තුව පවසයි.එම දෙදින කොන්දේසි කඩකරමින් මත්පැන් අලෙවි කරන්නන්ගේ බලපත්‍රය අවලංගු කිරීමට හෝ දැඩි දඬුවම් පැමිණවීමට පියවර ගන්නා බව ද සුරාබදු දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n10012013</link>
    <topic>ඝාතකයන් සොයන්න පොලිස් කණ්ඩායම් 7ක්</topic>
    <author>චන්ද්‍රිකා පෙරේරා</author>
    <content>පුත්තලම මදුරන්කුලියේ දී එක්සත් ජනතා නිදහස් සන්ධානයේ ආධාරකරුවකු වෙඩිතබා ඝාතනය කැර තවත් 10කට තුවාල සිදුකළ ඝාතකයන් අත්අඩංගුවට ගැනීම සඳහා විශේෂ කණ්ඩායම් 07ක් යොදවා ඇති බව රහස් පොලිසිය භාර නියෝජ්‍ය පොලිස්පති නන්දන මුණසිංහ මහතා පැවැසීය. මේ වන විට ඝාතන සිද්ධියට අදාළ සැකකරුවන් සිවුදෙනකු පිළිබඳ තොරතුරු හෙළිවී තිබෙන අතර ඔවුන් ප්‍රදේශයෙන් පළා ගොස් සැඟවී ඇති බව රහස් පොලිසිය කියයි.ඉකුත් 17දා උදෑසන එම සිද්ධිය සිදුවීමත් සමඟම පොලිස්පති මහින්ද බාලසූරිය හා නන්දන මුණසිංහ මහත්වරු අදාළ ස්ථානයට ගොස් කඩිනමින් පරීක්ෂණ ආරම්භ කැර තිබේ.මදුරන්කුලියේ දී පැවැත්වීමට කටයුතු යොදා තිබූ ජනාධිපති මහින්ද රාජපක්ෂ මහතාගේ රැලියකට සහභාගී වීමට යමින් සිටි පිරිසකට එක්සත් ජාතික පක්ෂ මැර කණ්ඩායමක් පහරදී තිබෙන බව මෙහිදී හෙළිව ඇත.පුත්තලම මදුරන්කුලිය අංක 06 දරන නිවෙස ඉදිරිපිට දී ඝාතනය සිදුව තිබෙන බවත්, එම ස්ථානයේ ප්‍රාදේශීය සභා නියෝජිතයකුට අයත් නිවෙසක් ඇති අතර ඒ ඉදිරියේ ජෙනරාල් ෆොන්සේකාට සහාය දැක්වෙන මැතිවරණ කාර්යාලයක් තිබෙන බවත් පොලිසිය පවසයි. මැතිවරණ කාර්යාලය ඉදිරිපිට මාර්ගයෙන් එක්සත් ජනතා නිදහස් සන්ධාන ආධාරකරුවන් ගමන් කරමින් සිටියදී ඉදිරි මාර්ගයේ යම් අවහිරයක් වී වාහන තදබදයක් ඇතිවී තිබේ.මේ අවස්ථාවේ දී අසල නිවෙසක සැඟව සිටි මැරයෝ සන්ධානයේ ආධාරකරුවන් වෙත වෙඩි ප්‍රහාර එල්ලකැර ඇත.මාර්ග තදබදය සමඟ මාර්ගයේ නැවතුණු කණ්ඩායම ඉලක්ක කැර ප්‍රහාර එල්ල කිරීම සැලසුමක් ද යන්න සැකයට භාජනය වී තිබේ. සන්ධානයේ ආධාරකරුවන් මාර්ගයේ පැමිණෙන බව කලින්ම දැනගත් මැර පිරිස හිතා මතාම මාර්ගය අවහිර කැර ප්‍රහාරය සැලසුම් කෙළේ ද යන්න සැකයට භාජනය වී තිබේ.සිද්ධිය පිළිබඳ නියෝජ්‍ය පොලිස්පති නන්දන මුණසිංහ මහතාගේ උපදෙස් මත කණ්ඩායම් හතක් පරීක්ෂණ ආරම්භ කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n10012014</link>
    <topic>එදා සිදු වූ මිනිස් ඝාතන දැනුත් සිත් තුළ දෝංකාර දෙනවා</topic>
    <author>වැල්ලවාය සමූහ</author>
    <content>යුද්ධය ජය ගැනීමෙන් පසු මුළු රටම බලාපොරොත්තු වුණ ජීවන අරගලයට යම් සහනයක් ලැබේවි කියා. එහෙත් රජයට ඒ පිළිබඳ කිසිම ඕනෑකමක් තිබුණේ නෑ.මේ තත්ත්වය යටතේ මගේ සියලු වරප්‍රසාද ඉවතලා විශ්‍රාම ගෙන ආගාධයට වැටී ඇති රටක් ජනතාවත් යහ මගට ගැනීමට තරගයට ආවා යයි නව ප්‍රජාතන්ත්‍රවාදී පෙරමුණේ ජනාධිපති අපේක්ෂක ජනරාල් සරත් ෆොන්සේකා මහතා පැවසීය.ෆොන්සේකා මහතා මේ බව පළ කෙළේ පසුගියදා වැල්ලවාය නගරයේ පැවති ජන රැලියක් අමතමිණි.මේ රැලිය එක්සත් ජාතික පක්ෂයේ වැල්ලවාය ආසන සංවිධායක හා ඌව පළාත් සභා මන්ත්‍රී ආනන්ද කුමාරසිරි මහතා සංවිධානය කර තිබිණ.ජනරාල්වරයා මෙසේ ද අදහස් දැක්වීය.ඉකුත් වසර 30 තුළ දී ජනතාව බියෙන් සැකෙන් දුක්වින්දා. කොටි ත්‍රස්තවාදීන් පූජ්‍යස්ථානවලට පහරදුන් හැටි හා මිනිස් ඝාතන දැනුත් සිත්වල දෝංකාර දෙනවා. අප සමඟ සිටි රණවිරුවන් හැට හැත්තෑ දාහක් ජීවිත පූජා කළා. මා සමග සෙසු හමුදාව යුද්ධය දිනීමට නායකත්වය දුන්නා. පොදු ජනතාව ඒ වෙනුවෙන් කැපවීම් කළා.මේ රටේ විශ්වාසනීය වෙනසක් ඇති කිරීමේ අරමුණින් දේශපාලන පක්ෂ ගණනාවක අනුමැතියෙන් කිසිදු ගිවිසුමකින් තොරව ජනතාව ඉදිරියට ජනතාව වෙනුවෙන් ඕනෑම මඩ පහරකට මුහුණ දෙන්න සුදානම්.රජය මට මොන අවලාද නැගුවත් මේ ගලන ජන ගංගාව ආපසු හරවන්න බෑ. වසර 30ක් පැවති යුද්ධය මගේ නායකත්වය යටතේ අවුරුදු දෙකයි මාස නවයකදී නිම කළ හැකි වුණා. රට හදන අයුරු දැක්වෙන කරුණු 10ක් මා ඉදිරිපත් කර ඇත. ඒවා ඉටුකිරීමට මා බැඳී සිටිනවා.මා බලයට පත් වූ පසු රට හදන්නේ උඩ සිට පහළට යහපාලනයකින් සමගි සම්පන්න සදාචාරාත්මක රටක් බිහි කරනවා. එය ජනපති අගමැති සිට පහළට ක්‍රියාත්මක වෙනවා. මේවා කරන්න අමාරු නෑ. අවංක බවත් කැපවීමත් මෙහි දී අනිවාර්ය විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=n10012015</link>
    <topic>රනිල් අගමැතිකාලයේෆොන්සේකා ලවා යුද්ධ නොකරකොටින් සමඟ ගිවිසුම් ගහලා</topic>
    <author/>
    <content>යුද්ධය ජය ගත්තේ සරත් ෆොන්සේකා මහතා ගේ දක්ෂතාව නිසා යැයි කියා අද ප්‍රකාශ කරන රනිල් වික්‍රමසිංහ මහතා 2001/04 කාලයේ අගමැතිව සිටියදී එදා යුද හමුදාවේ දෙවැනියාව සිටි ෆොන්සේකා මහතා ලවා යුද්ධය අවසන් කිරීමට පෙරමුණ නොගත්තේ මන්දැයි ආරක්ෂක ලේකම් ගෝඨාභය රාජපක්ෂ මහතා ප්‍රශ්න කෙළේ ය.ආරක්ෂක අමාත්‍යාංශයේ බලයද සමඟ රනිල් වික්‍රමසිංහ මහතා අගමැතිව සිටියදී යුද හමුදාවේ ඉහළ නිලයක සිටි ෆොන්සේකා මහතා ලවා ත්‍රස්තවාදය පරාජය කිරීමට නොසිතූවේ රට වෙනුවෙන් නිවැරැදි අරමුණක් ඔහුට නොතිබූ නිසා බව අවධාරණය කළ රාජපක්ෂ මහතා එදා රටේ නායකයා ලෙස අපට යුද්ධ කරන්න බැහැ අපි මේක සාම සාකච්ඡාවෙන් විසඳමු ‘’ කියා කී රනිල් වික්‍රමසිංහ මහතා අද මහින්ද රාජපක්ෂ මහතා යටතේ ලබා ඇති මෙවැනි යුද ජයග්‍රහණයක් ලබා ගැනීමට හීනෙන් වත් නොසිතූ බව කීය.වික්‍රමසිංහ මහතාට රටේ බලයත් , ෆොන්සේකා මහතාට යුද හමුදාවේ ඉහළ නිලයකුත් තිබූ සමයේ දී ත්‍රස්තවාදය නැති කිරීමට නොහැකි වූයේ ඒ දෙදෙනාට එකතු වී කළ හැකි දෙයක් නොතිබූ නිසා යැයි පෙන්වා දුන් රාජපක්ෂ මහතා ෆොන්සේකා මහතා යුද හමුදාපති ලෙස කටයුතු කිරීමේ දී ජනාධිපති මහින්ද රාජපක්ෂ මහතා සේනාධිනායකයා ලෙසත් රටේ පාලකයා ලෙසත් ඉටු කළ දැවැන්ත කාර්යභාරය නිසා මේ යුද්ධය ජයග්‍රහණය කළ බව කීය.අද ජනාධිපතිතුමාට එරෙහිව එකතු වී සිටින වික්‍රමසිංහ - ෆොන්සේකා දෙදෙනාට එදා යුද්ධය අවසන් කර ත්‍රස්තවාදය පරාජය කිරීමට නොහැකි වී එල්. ටී. ටී. ඊ සංවිධානය සමඟ සාම සාකච්ඡා ගිවිසුමකට ගිය බව කී රාජපක්ෂ මහතා අද ෆොන්සේකා මහතා කතා කරන විනය ගරුක බව වීරෝදාර බව ඉදිරියට ගෙන අපි සාම සාකච්ඡාවලට තවදුරටත් යන්නේ නැහැ හොර ගිවිසුම් අස්සන් කරන්න දෙන්නේ නැහැ අපි යුද්ධ කර ත්‍රස්තවාදය පරාජය කර මවුබිම දිනනවා’’ ය කියා කීමට එදා ශක්තියක් හැකියාවක් තිබුණා දැයි ප්‍රශ්න කෙළේ ය.අපට යුද්ධ කරන්න බැහැ අපි මේක සාම සාකච්ඡාවෙන් විසඳනවා ‘’ යැයි රනිල් වික්‍රමසිංහ මහතා කියන විට එදා හමුදාවේ දෙවනියාව සිටි ෆොන්සේකා මහතා කඳවුරු වලට වී අද මැතිවරණ වේදිකාවේ කරන කතා හා ශක්තිය එදා ෆොන්සේකා මහතාට තිබුණා නම් ඔහු කඳවුරට වී රාජකාරිය කෙළේ මන්දැයි විමසන රාජපක්ෂ මහතා විදේශ බලපෑම් ආදි සියලු බාධක මැඩ ගෙන කලින් සිටි සියලු දේශපාලන නායකයින්ට කර ගැනීමට නොහැකි වූ සියලු කටයුතු සම්බන්ධීකරණය කරගෙන එය නිවැරැදිව කළමනාකර ගැනීමට අපේ ජනාධිපති තුමාට හැකි වූයේ එතුමා ශක්තිමත් අත්දැකීම් සහිත නිවැරැදි සේනාධිනායකයකු වීම නිසා බව කීය.ප්‍රභාකරන් අපේ නායකයා ඊළාම් රාජ්‍ය අපේ අරමුණ යැයි කී අයත් තොප්පිගලට කිලිනොච්චියට අලිමංකඩට යන්න බැහැ කියා සමච්චල් කළ අයත් සමඟ එකතු වී රජයෙන් උපරිමය ලබාගෙන තමාට අසාධාරණයක් වු බව කියන ෆොන්සේකා මහතා ජනතාව මුලා කරමින් ඡන්ද ලබා ගැනීමට මාන බලන බව රාජපක්ෂ මහතා කීය. ගෝඨාභය රාජපක්ෂ මහතා මේ අදහස් පළ කෙළේ විජයග්‍රහණයේ කතාව අද හා හෙට යන මැයෙන් හොරණ දී පැවැති සම්මන්ත්‍රණය අමතමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001201</link>
    <topic>ජවිපෙ එජාපය සමඟ එක්වීපක්ෂ සාමාජිකයන් පාවා දුන්නා</topic>
    <author>කටුකුරුන්ද සමූහ කපිල කුලසිංහ</author>
    <content>ත්‍රස්තවාදය පැරැද වීම එකම අභිලාෂය කර ගනිමින් කෑ ගැසූ ජනතා විමුක්ති පෙරමුණ කොටියාට රට පාවා දුන් එක්සත් ජාතික පක්ෂය සමඟ එක්වීමෙන් තම පක්ෂ සාමාජිකයන් පාවා දී ඇතැයි කළුතර දිස්ත්‍රික් ජාතික නිදහස් පෙරමුණු මන්ත්‍රී ජයන්ත සමරවීර මහතා පවසයි.ඒ මහතා එසේ පැවැසුවේ 2010 ජනාධිපතිවරණය වෙනුවෙන් ජනතාව දැනුම්වත් කිරීම සඳහා කළුතර කුරුලුකැටිය ප්‍රදේශයේ පැවැති ජන හමුවකදීය.ඒ මහතා මෙසේ ද පැවැසීය.කොටියා පරද්දන්න කතා කළේ කෑ ගැහුවේ ජේ.වී. පියයි. ඒත් ජනතා විමුක්ති පෙරමුණ මරණයට දැක්කූ®, තරුණයන් හැටදාහක් විතර මරා දැමූ,කොටියාට රට පාවා දුන් එජාපය සමඟ අද ජවිපෙ එක්වුණා.මුළු රටම මරණ බයෙන් සිටි කාලයක් තිබුණා. මරණය දෙසට ගමන් කරමින් සිටි ජනතාව එදා ජනාධිපතිගෙන් ඉල්ලා සිටියේ අපිව නිදහස් කරගන්න කියලයි. ත්‍රස්තවාදය නිසා අපේ රට නතර වෙලයි තිබුණේ.යුද්ධය නිසා අපට ඉතිරි වුණේ විනාශයයි පරාජයයි විතරයි. කොටි පරාද කර ජනතාව නිදහස් කර ගත්තේ මහින්ද රාජපක්ෂ ජනාධිපතිතුමයි. මීට පෙරත් අපේ රටේ රාජ්‍ය නායකයන් හිටියා.ඒ අය බටහිර බලවේගවලට යටත්වෙලා යුද්ධය අතර මඟ නවත්වා දැම්මා. කොටියා ඉවර කිරීමේ වගකීම වත්මන් ජනාධිපති භාරගත්තා. එතුමා ඒ වගකීම අකුරටම ඉටු කළා.මේ මොහොතේම ජෙනරාල්ටත් සිතුනා රජවෙන්න. ජනාධිපති සන්නිය ගැහුවා. රට කඩන්න ඔප්පු දීපු රනිල්ට ගිහින් එකතු වුණා. කොටි පරද්දන සටනට වළ කැපූ පිරිසට එකතු වුණා.යුද්ධය අවසන් කර රට සංවර්ධනය කරා යන කොට බටහිර බලවේගවලට දැන් ඉන්න බැහැ. මහින්ද රාජපක්ෂ ජනාධිපති වරයා නැවත පත් වුණොත් මේ රටට බලපෑම් කරන්න ඔවුන්ට අමාරුයි.රටේ සම්පත් ටික ගන්න බැරි වෙනවා. මේ නිසා විවිධ ස්වරූපයෙන් කුමන්ත්‍රණ ක්‍රියාත්මක වෙමින් පවතිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001202</link>
    <topic>ජනපතිගේ ජය ස්ථිර බව දැනප්‍රතිවාදීන් කට කතා පතුරනවා</topic>
    <author>හොරණ සමූහ : බන්ධුල ආර් ගුලවත්ත සහ ඉංගිරිය සමූහ කුමාරි ගමගේ්</author>
    <content>ජනාධිපතිවරණයට අපේක්ෂකයන් ගණනාවක් ඉදිරිපත්ව සිටියත් සටන තිබෙන්නේ දෙදෙනකු අතරයි. ගල උඩ සටනක් වන එම සටනින් ජනපති විශිෂ්ට ජයග්‍රහණයක් ලබන බව ස්ථිරවම දන්නා ප්‍රතිවාදී පිල සැලැසුම්ගතව ප්‍රචාරය කරන කට කතා ගැන විමසිල්ලෙන් සිටීම අත්‍යවශ්‍ය බව පාණදුර ශ්‍රී. ල. නි. ප ප්‍රධාන සංවිධායක පළාත් සභා මන්ත්‍රී රෙජිනෝල්ඩ් කුරේ මහතා පැවැසීය.ඒ මහතා එසේ පැවැසුවේ මූණගම නර්තනගල පැවැති සන්ධාන ක්‍රියාකාරිකයන්ගේ හමුවක දී ය.හොරණ මැතිවරණ බල ප්‍රදේශයට අයත් ග්‍රාම සේවා වසම් නියෝජනය කරමින් නියෝජිතයෝ විශාල පිරිසක් මේ අවස්ථාවට සහභාගී වූහ.රෙජිනෝල්ඩ් කුරේ මහතා මෙසේ ද පැවැසීය.අරයා යනවා මෙයා යනවා ආදී වශයෙන් කට කතා ප්‍රචාරය කරන්නේ ප්‍රතිවාදී අපේක්ෂකයාගේ පිලෙන්. ඔය කට කතා ප්‍රචාරයට මුදල් ලැබෙනවා. ධජ පතාක , බැනර් , පෝස්ටර් ප්‍රදර්ශනය කර තිබෙන ප්‍රමාණය ඇති.ඒවාට ඡන්ද ලැබෙන්නේ නෑ. අප ගම් මට්ටමට ගොස් ඡන්ද ලබාගත යුතුයි. ඡන්ද දායකයාගේ නිවෙසට ගොස් ඔහු හමුවී සුහදව කතා කර ඡන්දයට යොමුු කර ගැනීමයි අවශ්‍ය වන්නේ.අප අතර කුමන මතවාද තිබුණද ඒ සියල්ල අමතක කර මේ තීරණාත්මක අවස්ථාවේ උපරිම මට්ටමෙන් ස්වේච්ඡාවෙන් ඉදිරිපත් වී ජනාධිපති මහින්ද රාජපක්ෂ මහතාගේ ජයග්‍රහණය විජයග්‍රහණයක් කරමු.හිටපු පළාත් සභා මන්ත්‍රී යසතිලක කිතුල්ගොඩ මහතාසිරිසේන කුරේ මහතාට පින්සිදුවන්නට එංගලන්තයට පැන ගිය ජවිපෙ නායක සෝමවංශ අමරසිංහ අද විකාර දොඩවනවා. අමෙරිකන් අධිරාජ්‍යවාදී ගැත්තෙකු මේ රටේ බලයට ගේන්නට ගම් මට්ටමේ ජවිපෙ තරුණයන් සූදානම් නෑ. යූ. ඇන්. පී යට ගම් මට්ටමේ සතුටුදායක තත්ත්වයක් නෑ.ජෙනරාල් සරත් ෆොන්සේකා අපේ රටේ ස්වාධීනත්වය විනාශ කිරීමේ ප්‍රයත්නයක යෙදී සිටිනවා. ආපසු ත්‍රස්තවාදයට බෙදුම්වාදයට හිස ඔසවන්නට ඉඩ දෙන්න බෑ. 1971 සහ 1989 දී තරුණයන් විශාල පිරිසක් විනාශ වුණා. ඒ විනාශයට සම්බන්ධ දේශපාලන පක්ෂ දෙකේ ම නායකයන් අද සරත් ෆොන්සේකාට එකතු වෙලා.මාහිංගල මහා විහාරයේ විහාරාධිපති උඩුගල කන්දේ හේමාලෝක හිමිදේශපාලන අධිකාරිය සහ සිිවිල් ජනතාව යුද්ධය ජයග්‍රහණයට සහයෝගය ලබා දුන්නා. ජනපති ඒ විජයග්‍රහණයට දේශපාලන නායකත්වය ලබා දුන්නා. මාධ්‍යවේදීන් පුළුල් දායකත්වයක් ලබා දුන්නා.එදා බටහිර ගැති ජාත්‍යන්තර බලවේග යුද්ධ කරන්නට එපා කීවා. ජනාධිපති කොන්ද කෙළින් තබා ගෙන ක්‍රියා කළ නිසා අපි යුද්ධයෙන් ජයගත්තා. හිටපු ප්‍රාදේශීය සභා මන්ත්‍රී නාමසේන බමුණුගේ මහතා මේ ජන හමුව සංවිධානය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001203</link>
    <topic>හිරිගල්ගොඩැල්ල පාලමතවමත් පිළිසකර කර නෑ</topic>
    <author>කටුකුරුන්ද සමූහ</author>
    <content>ගාලු පාර හා මතුගම ප්‍රධාන මාර්ගය සම්බන්ධ කෙරෙන නාගහදූව පාරේ හිරිගල්ගොඩැල්ල පාලම අලුත්වැඩියා නොකිරීමෙන් ගැටලු රැසක් පැන නැඟී ඇතැයි ප්‍රදේශවාසී හු පවසති.දැනට වසර කිහිපයක සිට අබලන්ව පවතින මේ පාලම මත යකඩ තහඩු කිහිපයක් තබා සැහැල්ලු වාහන ගමනාගමනය කැරේ.පාලම සෑදීම සඳහා අවශ්‍ය උපකරණ ද ගෙනැවිත් දමා දිගු කලක් ගතවී තිබුණ ද එය සකස් කරන බවක් නොපෙනේ. මේ පිළිබඳ බලධාරීන්ගේ දෑස් යොමු විය යුතු බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001204</link>
    <topic>කිසිම කොන්දේසියක් නැතිවජනපති දිනවීමට අපි සහාය දෙනවා</topic>
    <author>බියගම විශේෂ – රංජිත් අම්පිටියාවත්ත, මල්වාන සමූහ – මහානාම විතානගේ</author>
    <content>රටේ නායකත්වය බාරදිය යුත්තේ විපතකදී රට බේරා ගැනීමට ශක්තිය ඇති, සෘජුව තීරණ ගැනීමේ, අණ පිහිටුවීමේ, වැඩ ගැනීමේ, වැඩ බෙදාදීමේ ශක්තිය ඇති හා විවිධ මත එකගොඩකට ගැනීමට දක්‍ෂ පුද්ගලයකුට යැයි සිංහලයේ මහා සම්මත භූමිපුත්‍ර පක්‍ෂයේ නායක අධිනීතිඥ ආචාර්ය හරිශ්චන්ද්‍ර විජේතුංග මහතා පැවැසීය.එසේම ප්‍රශ්නයක් ඇසූවිට ඒ ගැන වෙන කෙනකුගෙන් හෝ පවුලගෙන් අහල උත්තර දෙන අයට රට පාලනය කරන්නට හැකියාවක් නැතැයි ද ඒ මහතා පැවැසීය.හරිශ්චන්ද්‍ර විජේතුංග මහතා මෙසේ පැවැසුවේ නාරම්වලදී පැවැති පුවත්පත් සාකච්ඡාවකදීය.හරිශ්චන්ද්‍ර විජේතුංග මහතා මෙසේද කිවේය. අද අපේ රට වාසනාවන්ත අවදියකට පැමිණ තිබෙනවා. රටේ තිබූ යුද්ධය සම්පූර්ණයෙන් මැඩ පැවැත්වූ ජනාධිපති මහින්ද රාජපක්‍ෂ මහතා දේශය විනාශ කළ පිළිකාව ඉවත්කර තිබෙනවා.එහෙත් සතුරන් මර්දනය කර ඉවරයයි හිතන්න බැරි වන්නේ පැරදුණු අයගේ දර්ශන රැගත්, සතුරන්ගෙන් යැපුණු අයගේ නියෝජිතයන් ශශ්‍රී ලංකාවේ සිට ලෝක සතුරන්ට උඩගෙඩි දීම තවමත් ඉවර නැති නිසයි.දැන් ඒ තත්ත්වය යළිත් එළිපිටම කරන්න පටන් අරන්. එම දේශද්‍රෝහී කටයුත්ත කරන අයගේ අතේ බෝම්බ පෙනෙන්න නැති වුණාට හිතේ ගිනිගෙඩි පිරිලා තිබෙනවා.මවුබිම පාවාදෙන්න 2002 දී අත්සන් කළ රනිල් - ප්‍රභා ගිවිසුමටත් වඩා භයානක ලෙස මෙවර රනිල් - සරත් දෙදෙනා අත්සන් කරදී තිබෙන බව පෙනෙනවා.එම පොරොන්දු දිහා බලන විට මවුබිම පමණක් නොව බලය ගන්න අම්මා වුණත් බිරිය වුණත් කොටින්ට පාවා නොදී සිටින එකක් නැහැ.විදේශීය ද්‍රෝහී කණ්ඩායම පෙළ ගැසී සිටින්නේ කෝටි ගණන් ලැබෙන යුරෝපා රටවල ඒජන්තලා හැටියටයි. ඒ නිසා දේශීය සතුරු බලය වර්ධනය කරන්නට ඉඩ දෙන්න බැහැ.ඒ නිසා කිසිම කොන්දේසියක් නැතිව අපි ජනාධිපති මහින්ද දිනවීමට සහාය දෙනවා. මහින්ද රාජපක්‍ෂයන්ගේ දෑත් ශක්තිමත් කළොත් පමණයි මේ නඩය පරාද කළ හැක්කේ.අන්තර් ජාතික කුමන්ත්‍රණවලට දෙන්න පුළුවන් හොඳම පිළිතුර එයයි.භූමිපුත්‍ර පක්‍ෂයේ ජාතික සංවිධායක රචිත කුමාරපේලි ප්‍රචාරක ලේකම් නීතිඥ රුවන් හරිශ්චන්ද්‍ර මහ ලේකම් උදය රාජපක්‍ෂ මහත්වරුද මෙහිදී කරුණු දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001205</link>
    <topic>‘ගම නැඟුමෙන්’ කටානටලක්‍ෂ 600ක්</topic>
    <author>කටාන සමූහ</author>
    <content>“ගම නැඟුම” වැඩසටහන කටාන ප්‍රාදේශීය සභාවේ සංවර්ධන කටයුතු සඳහා රුපියල් ලක්‍ෂ 600ක පමණ මුදලක් 2009 වසරේ ලැබී තිබිණි.ඉන් ලක්‍ෂ 40ක පමණ මුදලක් ප්‍රදේශයේ කෘෂිකාර්මික කටයුතු නංවාලීමට වැය කෙරී ඇත.ප්‍රදේශයේ මාර්ග හා අතුරු මාර්ග පද්ධතිය ද 80% ක් පමණ සංවර්ධනය කැර ඇත.ජල යෝජනා ක්‍රමයක් ක්‍රියාත්මක කරලීම සඳහා රුපියල් ලක්‍ෂ 120 ක මුදලක් ඇස්තමේන්තු කර ඇති අතර, කටාන ශශ්‍රී.ල.නි.ප ප්‍රධාන සංවිධායිකා සුදර්ශිනී ප්‍රනාන්දු පුල්ලේ මහත්මිය ද ඒ සඳහා රුපියල් ලක්‍ෂ 50 ක් ලබා දීමට පියවර ගෙන ඇත.රද්දොලුගම නිවාස සංකීර්ණයේ වරිපනම් බදු අය කිරීමේ ප්‍රතිශතය ද 20% සිට 10% දක්වා අඩුකර ඇත. නිවැසියන්ගේ ඉල්ලීම අනුව මේ බදු ප්‍රතිශතය අඩු කෙරිණි.කටාන ප්‍රාදේශීය සභාව මගින් නඩත්තු කළ නොහැකි කඳවල අයිවන් සිල්වා මාවත සහ ඇත්ගාල ඩී. ජේ. ප්‍රනාන්දුපුල්ලේ මාවත ද බස්නාහිර පළාත් සභාවට භාර දීමට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001206</link>
    <topic>මහරගම ‘ගම නැඟුම’ව්‍යාපෘති සියල්ල අවසන්  </topic>
    <author>මහරගම විශේෂ</author>
    <content>‘මහින්ද චින්තනය’ අනුව ක්‍රියාත්මක ප්‍රධාන සංවර්ධන වැඩසටහන වන “ගම නැඟුම” යටතේ මහාමාර්ග, කාණු පද්ධති හා පැති බැමි ව්‍යාපෘති 70 ක් මහරගම ප්‍රාදේශීය ලේකම් බල ප්‍රදේශයේ ක්‍රියාත්මකවී ඇත.2009 දෙසැම්බර් මස 31 වන දින වන විට ව්‍යාපෘති 70 ම අවසන් කර ඇත.මේ සඳහා රජයේ ඇස්තමේන්තු ගත වියදම රු. 32,946,069 කි. රුපියල් 655856 ක ප්‍රජා දායකත්වය ලැබීම නිසා රජයට දැරීමට සිදුවූ මුදල රුපියල් 26390513 කි.නාගරික සංවර්ධන හා පූජාභූමි සංවර්ධන ඇමති දිනේෂ් ගුණවර්ධන මහතාගේ සභාපතිත්වයෙන් 2009 නොවැම්බර් පැවැති ප්‍රාදේශීය සංවර්ධන කමිටුවේ දී ගත් තීරණයක් අනුව කඩිනම් වැඩපිළිවෙළක් අනුව කිසිදු මුදලක් අවිච්ඡේදවීමට ඉඩ නොතබා සියලුම ව්‍යාපෘති අවසන් කළ බව මහරගම ප්‍රාදේශීය ලේකම් චන්ද්‍රරත්න පල්ලේගම මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001207</link>
    <topic>විපක්ෂය නින්දිත ලෙසවෛරී දේශපාලනය වපුරනවා</topic>
    <author>කැලණිය විශේෂලයනල් පී පෙරේරා</author>
    <content>වසර 30 පුරා අපේක්ෂා භංගත්වයෙන් දිවිගෙවූ අපේ රටේ ජනතාවට බලාපොරොත්තු සහිතව ඉදිරි දැක්මකින් ජීවත්වීමට අවශ්‍ය වටපිටාව සකස්කර නිදහසේ කල්ගෙවීමට වාතාවරණය සකසා දුන්නේ ජනාධිපති මහින්ද රාජපක්ෂ මැතිතුමා බව ඉතා සතුටින් ප්‍රකාශ කරන්නේ යැයි තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා පැවැසීය.ඒ මහතා එසේ පැවැසුවේ ‘තාරුණ්‍යයට හෙටක්’ හා කැලණිය නිල් බළකාය සංවිධානය හා කම්කරු ඇමැති ආචාර්ය මර්වින් සිල්වා මහතා විසින් කිරිබත්ගොඩ මංසන්ධියේ පවත්වන ලද ජනහමුවකදීය.තවදුරටත් අදහස් දැක් වූ නාමල් රාජපක්ෂ මහතා මෙසේද පැවැසීය.විපක්ෂය ඉතා නින්දිත ලෙස වෛරී දේශපාලනය වපුරමින් මටත්, තාරුණ්‍යයට හෙටක් සංවිධානයටත්, විශේෂයෙන් අප පවුලටත් මඩ ගැසීමේ දේශපාලන කුහකකමක නිරතව සිටිනවා.ප්‍රභාකරන්ගේ මවුපියන්ගෙන් හෝ මුදල් ලබාගෙන ජනාධිපති වන්නේ යැයි පැවසුවේ සරත් ෆොන්සේකා මහතා බව දැන් ජේ.වී.පී.යට අමතක වෙලා.ජනාධිපතිතුමා කිසිදිනෙක මේ මාතෘභූමිය පාවා දෙන්නේ නෑ. එසේ කරන අයට එරෙහිව ඕනෑම පියවරක් ගැනීමට පසුබට වන්නෙත් නෑ.ජාති, ආගම්, කුලබේද අපට නෑ. මේ රටේ ඕනෑම තරාතිරමක තරුණ පරම්පරාව සමඟ ඉතා සුහදව, කුළුපගව ඇසුරු කිරීමට ප්‍රියමනාපයෙන් පසුවෙනවා.කැලණිය ශ්‍රී.ල.නි.ප. ප්‍රධාන සංවිධායක කම්කරු ඇමැති ආචාර්ය මර්වින් සිල්වා මහතා ඇතුළු, කීපදෙනෙක් සභාව ඇමතූහ.කටුවන සංඝරතන හිමියෝද කැලණිය ප්‍රාදේශීය සභා මන්ත්‍රීවරු රැසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001208</link>
    <topic>ජනපතිගේ විජයග්‍රහණය වෙනුවෙන්බහුතර ජනතාව පෙළ ගැසී අවසන්</topic>
    <author>හෝමාගම සමූහ ආනන්ද පේ‍්‍රමතිලක</author>
    <content>මෙවර ජනාධිපතිවරණය උපන් බිමට ආදරය කරන අති මහත් බහුතර ජනතාව හා උපන් බිමට ආදරය කළ නොහැකි සුළුතරය අතර පැවැත්වෙන්නක් බවද රටට ආදරය කරන බහුතරය ජනපති වටාත් රටට වෛර කරන සුළුතරය සරත් ෆොන්සේකා මහතා වටාත් ගොනු වී සිටින බවද වෙළෙඳ අලෙවි සංවර්ධන සමුපකාර හා පාරිභෝගික සේවා ඇමැති හෝමාගම ශ්‍රී. ල. නි. ප. ප්‍රධාන සංවිධායක බන්දුල ගුණවර්ධන මහතා පැවසීය.හෝමාගම මැතිවරණ කොට්ඨාසයේ උඩුවන එ. ජ. නි. ස. මැතිවරණ කාර්යාලය විවෘත කිරීමේ අවස්ථාවට එක් වෙමින් ඇමැතිවරයා මෙසේ කීවේය. ඇමැතිවරයා මෙසේද කීවේය.තිස් වසරක යුද්ධය අවසන් කොට ත්‍රස්තවාදය මුලිනුපුටා දමා ජාතිය අමතමින් ජනාධිපති ප්‍රථමයෙන්ම කීවේ මින්පසු අපේ රටේ සිංහල දෙමළ මුස්ලිම් බර්ගර් ආදී විවිධ ජන වර්ග හා මත වාද වෙනුවට ඇත්තේ උපන් බිමට ආදරය කරන හා ආදරය නොකරන කොටස් දෙක පමණක් බවයි.මේ වන විට ඒ කොටස් දෙක පැහැදිලිව බෙදී තිබෙනවා. ප්‍රභාකරන් වීරයෙක් ලෙස සලකා ඔහුට පක්ෂපාතීව සිටි සියලු දෙනා මේ වන විට ජනාධිපතිතුමාගේ රජයේ වෛරක්කාරයන් වෙලා.වෙනම රටක් නිර්මාණය කර ගැනීම සඳහා විදේශීය මුදල් සැපයූ ප්‍රභාකරන්ට ආයුධ ගුවන් යානා ආදිය ලබා දුන් වෙනම රටක් වෙනුවෙන් ජාත්‍යන්තරයේ පෙනී සිටි අය නැගෙනහිර තෙල් සම්පත ගොඩ ගැනීමට මාන බැලූ ජාවාරම්කරුවන් ආදී සියලු දෙනා ඒ අතර වෙනවා.මේ වෛරක්කාර පිල නියෝජනය සඳහා ඉදිරියට දමා ඇති නාම මාත්‍ර පුද්ගලයා වන්නේ සරත් ෆොන්සේකායි. ඔහු පිටු පස තිබෙන බලවේගය පාර්ලිමේන්තුවේත් ඉන් පිටත් කොටින් වෙනුවෙන් පෙනී සිටි ටී. එන්. ඒ. සංවිධානයයි.එහි සම්බන්දන් මහතා විශාල පොරොන්දු සංඛ්‍යාවක් යටතේ අද ෆොන්සේකා මහතාට සහාය දෙනවා. උතුරු නැගෙනහිර නැවත වතාවක් ඒකාබද්ධ කිරීම අත් අඩංගුවේ සිටින කොටි සැකකරුවන් මුදා හැරීම අධි ආරක්ෂිත කලාප ඉවත් කිරීම ආදියට එකඟ වෙලා.මේ මැතිවරණයේදී රට පැත්තේ සිටියේ කවුද රටට විරුද්ධ පැත්තේ සිටියේ කවුද ? කියා පහසු තීරණයක් ජනතාවට ගත හැකියි. මෙය දේශපාලන පක්ෂ පාට අනුව පවත්වන එකක් නොවේ’ එම නිසා ජනාධිපති මහින්ද රාජපක්ෂ මහතාගේ විජයග්‍රහණය වෙනුවෙන් රටට ආදරය කරන බහුතරය පෙළ ගැසී අවසානයි.මේ අවස්ථාවට හෝමාගම ප්‍රාදේශීය සභාවේ මන්ත්‍රී ඒ. ඩී. කුමාරසිරි මහතා ඇතුළු එ. ජ. නි. ස. ක්‍රියාකාරීහු විශාල පිරිසක්එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=r1001209</link>
    <topic>ගොවි සංවිධානවලටකෘෂි උපකරණලබා දීමට ලක්ෂ 3ක්</topic>
    <author>ඉංගිරිය සමූහ</author>
    <content>හොරණ මැතිවරණ බල ප්‍රදේශයේ ඉංගිරිය ප්‍රාදේශීය ලේකම් කාර්යාල බල ප්‍රදේශයේ ලියාපදිංචි ගොවි සංවිධාන සඳහා කෘෂි උපකරණ ලබාදීමට අගමැති රත්නසිරි වික්‍රමනායක මහතාගේ විමධ්‍යගත අරමුදලින් රුපියල් ලක්ෂ දෙකක මුදලක් වෙන් කර ඇත.උදලුතල, දියර ඉසින යන්ත්‍ර, කෘෂි බීජ වර්ග, පැළ සහ කාබනික පොහොර මේ අනුව ලබාදීමට නියමිතය.හොරණ ප්‍රොදේශීය ලේකම් බල ප්‍රදේශයේ ගොවි සංවිධාන සඳහා ද රුපියල් ලක්ෂ එරහමාරක මුදලක් මේ සඳහා වෙන් කර ඇත. බස්නාහිර පළාත් සභා මන්ත්‍රී විදුර වික්‍රමනායක මහතාගේ ඉල්ලීම අනුව මේ මුදල් ලබා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001201</link>
    <topic>අවසන් තරගය අද</topic>
    <author>ෆවුස් මොහොමඩ්</author>
    <content>කොළඹ රාජකීය විද්‍යාලයීය 13 න් පහළ “සී” කණ්ඩායම සහ හෝමාගම මධ්‍ය මහා විද්‍යාලයීය පිල අතර ‘රන් කැකුළු’ කුසලාන 13 න් පහළ ක්‍රිකට් තරගමාලාවේ තෙවැනි කොටසේ අවසන් මහා තරගය අද පැවැත්වේ.ලංකා බැංකුවේ අනුග්‍රහයෙන් සහ ශ්‍රී ලංකා පාසල් ක්‍රිකට් සංගමයේ සහ මාස්කොම් සමාගමේ මෙහෙයවීමෙන් මේ තරගමාලාව පැවැත්වේ.අවසන් පූර්ව තරගවටයේදී හම්බන්තොට සාන්ත මරියා විදුහල කඩුලු 5 කින් පරාජය කිරීමට කොළඹ රාජකීය විදුහල් පිල සමත්වූ අතර හෝමාගම මධ්‍ය මහා විදුහල වෙතින් ලකුණු 45 ක පරාජයක් ලැබුවේ ගම්පහ බණ්ඩාරවත්ත පරාක්‍රම විදුහල් කණ්ඩායමයි.කාවින්ද රාජපක්‍ෂගේ නායකත්වයෙන් යුතු රාජකීය පිලේ උමිඳු විජේසිංහ, සචින්ද ප්‍රනාන්දු පිති හරඹයෙන්ද චාරුක හතුරුසිංහ සහ ගැවින් කරුණාරත්න පන්දු යැවීමෙන් දක්‍ෂතා පෙන්නුම් කළ අතර තරිඳු රොෂාන්ගේ නායකත්වයෙන් යුතු හෝමාගම මධ්‍ය මහා විදුහල් පිලේ තරිඳු චානක, ලසිත් මධුරංග, චමිල කරුණාරත්න පිතිහරඹයෙන්ද අකිල ගුණතිලක පන්දු යැවීමෙන්ද ඉදිරියෙන් සිටිති.කොළඹ රාජකීය පිලකාවින්ද රාජපක්‍ෂ (නායක) උමිඳු විජේසිංහ (උපනායක) දුලන්ත සුමතිපාල, ශෂේන් ප්‍රනාන්දු, රෝනුක ජයවර්ධන, ගැවින් කරුණාරත්න, හරිත් ගුණතිලක, සචින්ද ප්‍රනාන්දු, ශෙහාන් ධනුෂ්ක, ජිත්ම යාපා, චාරුක හතුරුසිංහ, තුලිත් සමරකෝන්, තරිඳු රණසිංහ, රශේන්ද්‍ර රාජරත්න, නිලේෂ් නිලේන්ද්‍ර, සතිල ද සිල්වා, දහම් ගුණවර්ධන, මසිත් කරුණාරත්න, චාමක එදිරිසිංහ, ඩිලාන් ප්‍රනාන්දු, රොහාන් සොයිසා, (ප්‍රධාන පුහුණුකරු), නිසල් විතානගේ (සහය පුහුණුකරු)හෝමාගම මධ්‍ය මහා විදුහල් පිලතරිඳු රොෂාන් (නායක) පුලින දිල්ෂාන් (උපනායක) මධුෂාන් හර්ෂන, චාමර දිලිප් , චමිල කවීන්, පූර්ණ චාරුක, සංදීප නිසල්, ශලින්ද තක්‍ෂිල, අකිල ගුණතිලක, තරිඳු චානක, එම්. පී. චරිත, ලසිත මධුරංග, රමේෂ් රවිසංක, මහේන් ප්‍රසාද්, මනුක දිල්සර, අතුල අකරවිට (ප්‍රධාන පුහුණුකරු) ඩී. කේ. යූ. සරත් කුමාර (පුහුණුකරු)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001202</link>
    <topic>ක්‍රිකට් ක්‍රීඩාවේ පුනරුදයටජනපති ප්‍රශංසනීය සේවාවක් ඉටු කළා</topic>
    <author>ජයසිරි පේදුරු ආරච්චිගන්දර සමූහ</author>
    <content>වසර ගණනාවක් පුරා ක්‍රීඩාවේ ගොඩගැසී තිබුණ ප්‍රශ්න වලට ඉතා හොඳින් විසඳුම් ලබාදෙමින් ක්‍රීඩාව නැවත ගොඩනැගුවේ ජනාධිපති මහින්ද රාජපක්ෂ මහතා බවත් ක්‍රිකට් ක්‍රීඩාවේ පුනරුදය සඳහා ප්‍රශංසනීය සේවාවක් ජනාධිපතිතුමා ඉටු කළ බවත් ප්‍රවීණ ක්‍රිකට් ක්‍රීඩක ප්‍රමෝද්‍ය වික්‍රමසිංහ මහතා පෙන්වා දෙයි.මාතර මයුරා උත්සව ශාලාවේ පැවැති ජනමාධ්‍ය සාකච්ඡාවකදී අදහස් දක්වමින් ප්‍රමෝද්‍ය වික්‍රමසිංහ මහතා මේ කරුණු අනාවරණය කළේය. වික්‍රමසිංහ මහතා මෙසේද කියයි.අද අපේ ක්‍රිකට් ක්‍රීඩාව ඇතුළු සියලු ක්‍රීඩාවන් ඉහළ තත්වයකට ආවේ කුමන පරිපාලන සීමාවක ද කියා කෙනෙක් ඇහුවොත් අපිට දෙන්න තියෙන හොඳම පිළිතුර තමයි මහින්ද රාජපක්ෂ ජනාධිපතිතුමා ගේ කාලයේ කියන එක.අද සනත් ජයසූරියත් මමත් ලැබෙන සෑම අවස්ථාවක්ම ප්‍රයෝජනයට ගනිමින් මාතර දිස්ත්‍රික්කය පුරා ජනතාවට කරුණු කියමින් දැනුම්වත් කිරීමේ විශේෂ වැඩපිළිවෙළක් ගෙන යන්නේ එම ක්‍රීඩාව වෙනුවෙන් ජනාධිපතිතුමා දැක්වූ දායකත්වය හා බියෙන් සැකෙන් තොර රටක් ගොඩ නගා දුන් නායකයාට කෘතගුණ දැක්වීමේ අරමුණින්.එය මේ රට වෙනුවෙන් කීර්තියක් ගෙන ආ නායකයාට අපෙන් රට වැසියන්ගෙන් ඉටු විය යුතු යුතුකමක්. අද වන විට ක්‍රීඩක ක්‍රීඩිකාවන් ඒකරාශී වන්නේ මෙන්න මේ ගෞරවය ලබාදීම සඳහායි.අපි ජනතාවගෙන් ඉල්ලා සිටින්නේ ගමට, රටට, උපරිම සේවාව ඉටු කළ නායකයාට කෘතගුණ දක්වන ලෙසයි. එය අපි මාතරින් රටටම ආදර්ශයක් ලැබෙන සේ ඉටු කර පෙන්වන්න සූදානමින් ඉන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001203</link>
    <topic>‘සාග්’ කබඩි කණ්ඩායම් පුහුණු තරගාවලියකට අද ඉන්දියාවට යති</topic>
    <author>ජගත් ප්‍රේමචන්ද්‍ර</author>
    <content>සාග් තරගාවලිය සඳහා සහභාගී වීමට නියමිත ශ්‍රී ලංකා කබඩි කාන්තා සහ පිරිමි කණ්ඩායම් අද (20) පුහුණු තරගාවලියකට ඉන්දියාවේ චෙන්නායි නගරය බලා පිටත්වෙති.ඉන්දියාවේ ප්‍රාන්ත කණ්ඩායම් සමග මේ මස 21 සිට 25 දක්වා තරග පැවැත්වේ. ආසියානු කලාපයේ ප්‍රබලයන් වන ඉන්දීය ජාතික කණ්ඩායම නියෝජනය කරන ක්‍රීඩක ක්‍රීඩිකාවෝ මේ තරගාවලිය නියෝජනය කිරීමට නියමිතය.ශ්‍රී ලංකා කබඩි පිරිමි කණ්ඩායමේ නායකත්වය ශ්‍රී ලංකා නාවික හමුදාවේ ඉන්දික සනත් කුමාර විසින් ද කාන්තා කණ්ඩායමේ නායකත්වය ශ්‍රී ලංකා නාවික හමුදාවේ දිලිනි දිල්හාරා විසින් ද දරනු ලැබේ.බංග්ලාදේශයේ දී පැවැත්වෙන සාග් තරගාවලියට ප්‍රථම දෙපිලේම ක්‍රීඩකයන් හමුවන මේ අවස්ථාව ශ්‍රී ලාංකික ක්‍රීඩක ක්‍රීඩිකාවන්ට වඩාත් වැදගත් බව පිරිමි කබඩි කණ්ඩායමේ පුහුණුකරු ප්‍රේමානන්ද ජයසූරිය මහතා “දිනමිණට” ප්‍රකාශ කෙළේය.තරගාවලියට සහභාගීවන කණ්ඩායම (පිරිමි)ඉන්දික සනත් කුමාර - නායක (නාවික) ප්‍රභාත් නිශාන්ත (ගුවන්) රවීන්ද්‍ර සිල්වා (පොලිස්) ඉසුරු නුවන් (යුද) බුද්ධික චරිත් (ගුවන්) අසිත රම්‍යකුමාර (ගුවන්) ඩී. පී. ඒ. ද සිල්වා (යුද) සජිත් ඉන්ද්‍ර කුමාර (නාවික) ජනක සිරිවර්ධන (යුද) සමන් කුමාර (යුද) පී. ජයවීර (පුහුණුකරු)කාන්තා - ඩබ්ලිව්. ඒ. ඩී. දිල්හාරා (නාවික) එස්. පී. එන්. දිල්හානි (ගුවන්) එස්. එම්. එස්. ශිරෝමි (පොලිස්) ජී. ඒ. එස්. අනුත්තරා (යුද) එච්. ඩී. එස්. ප්‍රනාන්දු (නාවික) එම්. එම්. ලක්මාලි (ගුවන්) ආර්. පී. එම්. චතුරිකා (හේනේගම මධ්‍ය මහා විද්‍යාලය) එච්. ඩී. ඩී. මධුශානි (හේනේගම මධ්‍ය මහා විද්‍යාලය) කේ. පී. පී. එස්. කරුණානායක (යුද) කේ. ටී. වී. එල්. රත්නායක (නාවික) ආර්. එම්. එස්. එල්. බී. රත්නායක (පුහුණුකරු)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001204</link>
    <topic>ඕස්ට්‍රේලියානු විවෘත ටෙනිස් තරගාවලිය ඇරැඹේ</topic>
    <author>මෙල්බර්න් (ඒ. එෆ්. පී.)</author>
    <content>ඕස්ට්‍රේලියානු විවෘත ටෙනිස් තරගාවලියේ දෙවැනි දිනය නිමාවන විට පළමු වටයේ පිරිමි අංශයේ තරග 26 ක් සහ කාන්තා අංශයේ තරග 21 ක් නිමාවට පත් වී තිබේ.මේ තරග වටයේදී පිරිමි අංශයෙන් රුසියාවේ නිකෝලායි ඩෙවිඩෙන්කෝ ජර්මනියේ ඩයිටර් කිනඩ්ල්මාන් 6 - 1ක් 6 - 0 ක් සහ 6 - 3 ක් ලෙස පරාජයට පත්කළ අතර ඇමෙරිකාවේ ජෝන් අයිනර් 6 - 3 ක් 6 - 3 ක් 3 - 6 ක්, 5 - 7 ක් සහ 6 - 4 ක් ලෙස ඉතාලියේ ඇන්ඩ්‍රියස් සෙපි පරාජය කිරීමට සමත්වූවේය.සුපිරි ටෙනිස් ක්‍රීඩක රොජර් ෆේඩරර් රුසියාවේ අයිගෝ ඇන්ඩ්‍රිව් 4- 6 ක්, 6 - 2, ක් 7 - 6 ක් සහ 6 - 0 ක් ලෙස පරාජය කළේය.කාන්තා තරග අංශයෙන් සුපිරි ක්‍රීඩක සෙරීනා විලියම්ස් පෝලන්තයේ උර්සුලා රැඩ්වන්ස්කා පරාජයට පත් කළේ 6 - 2 ක් සහ 6 - 1 ක් වශයෙනි.ඊට අමතරව සර්බියාවේ ඇනා ඉවනෝවික් වෙතින් 6 - 2ක් සහ 6 - 3 ක් ලෙස අමෙරිකාවේ ෂෙනේ පෙරී පරාජයට පත්වූ අතර රුසියාවේ නාදියා පෙට්‍රෝවා 6 - 3 ක් සහ 6- 4 ක් ලෙස එඩීනා ගැලෝවිට්ස් පරාජයට පත් කළාය.ඉන්දියාවේ සානියා මිර්සා ප්‍රංශයේ ඇරවේන් රිසායි වෙතින් 6 - 4 ක් සහ 6 - 2 ක් ලෙස පරාජයට පත්වූවාය.පළමු දිනයේදී රුසියාවේ මාරියා ෂර්පෝවා තම රටේහිම ප්‍රතිවාදී ක්‍රීඩිකා මාරියා කිරිලෙන්කෝ හට පරාජය වීමෙන් තරගාවලියෙන් ඉවතට වීසි වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001205</link>
    <topic>සිවුකොන් විස්සයි - 20ක්‍රිකට් තරගාවලිය 31දා සිට</topic>
    <author>ජගත් පේ‍්‍රමචන්ද්‍ර</author>
    <content>ශ්‍රී ලංකා ක්‍රිකට් ආයතනයේ සංවිධානත්වයෙන් පැවැත්වෙන ජාත්‍යන්තර සිවුකොන් පන්දු ඕවර විස්සයි/20 ක්‍රිකට් තරගාවලිය මේ මස 31 දා සිට පැවැත්වේ.මෙම තරගාවලියේ දී එක් කණ්ඩායමක් ප්‍රතිවාදී සෑම කණ්ඩායමක් සමඟම තරග වදින අතර අවසාන මහ තරගය පෙබරවාරි 04දා කොළඹ මේට්ලන්ඩ් පෙදෙස සිංහල ක්‍රීඩා සමාජ පිටියේදී පැවැත්වේ.මෙම තරගාවලිය සඳහා ශ්‍රී ලංකා ඒ ක්‍රිකට් කණ්ඩායම සමඟ කැනඩාව, ඇෆ්ගනිස්ථානය සහ අයර්ලන්ත ජාතික ක්‍රිකට් කණ්ඩායම් සහභාගී වෙති.තරග කාලසටහනජනවාරි 31(පෙරවරු) කැනඩාව සහ ඇෆ්ගනිස්ථානය අතර එන්. සී. සී. පිටියේදී(පස්වරු) ශ්‍රී ලංකා ඒ සහ අයර්ලන්තය අතර එන්. සී. සී. පිටියේ දීපෙබරවාරි 01(පෙරවරු) කැනඩාව සහ අයර්ලන්තය අතර සී. ආර්. ඕවල් පිටියේදී(පස්වරු) ශ්‍රී ලංකා ඒ සහ ඇෆ්ගනිස්ථානය අතර පී. සරා ඕවල් පිටියේ දීපෙබරවාරි 3(පෙරවරු) ශ්‍රී ලංකා ඒ සහ කැනඩාව අතර එස්. එස්. සී. පිටියේදී(පස්වරු) අයර්ලන්තය සහ ඇෆ්ගනිස්ථානය අතර එස්. එස්. සී. පිටියේදීපෙබරවාරි 4අවසාන තරගය එස්. එස්. සී. පිටියේදී</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001206</link>
    <topic>ඇෆ්ගනිස්තානය හොංකොං පිල පරදවයි</topic>
    <author/>
    <content>අවුරුදු 19 න් පහළ අයි. සී. සී. ලෝක කුසලාන තරගාවලිය යටතේ ඊයේ පැවැති තරගවලදී ඇෆ්ගනිස්තානය, අයර්ලන්තය, නවසීලන්තය සහ කොදෙව් පිල ජයග්‍රහණ හිමිකර ගැනීමට සමත් විය.විශිෂ්ට පිතිහරඹයක යෙදුණු අයර්ලන්තයේ පෝල් ස්ටර්ලිං ශතකයක් වාර්තා කිරීමට සමත් වූ අතර ඇෆ්ගනිස්තානයේ ජාවඩ් අහමඩ් හොංකොං පිලට එරෙහිව නොදැවී ලකුණු 90 ක් රැස්කළේය.ඇෆ්ගනිස්තානයට කඩුලු 8 ක ජයක්හොංකොං පිල 137 (ඕවර 35.1) – ආශිස් ගුඩියා 46, සතියුල්ලා සක් 34/5, නූර් අල් හක් 7/2, යමීන් අහමඩ් සායි 18/2ඇෆ්ගනිස්තානය 141/2 (ඕවර 31) – ජවේඩ් අහමඩ් නොදැවී 90, ආශිස් ගුඩියා 26/2අයර්ලන්තයට කඩුලු 5 ක ජයක්අමෙරිකා එක්සත් ජනපදය 217 (ඕවර 48.1) - සකීබ් සලීම් 62, ස්ටීවන් ටේලර් 57 ලී නෙල්සන් 3/3, ක්‍රෙග් යං 50/2අයර්ලන්තය 218/5 (ඕවර් 43.5) - පෝල් ස්ටර්ලිං 114, ග්‍රෙහැම් මැක්ඩොනල්ඩ් නොදැවී 35, රයන් කෝන්ඩ් 46/3නවසීලන්තය කඩුලු 7 කින් ජය ගනීසිම්බාබ්වේ 135 (ඕවර 42.2) – ටිනෝටෙන්ඩා මුටොම්බොඩ්සි 28, ටිම් ජොන්ස්ටන් 37/3, බෙන් වීලර් 10/2නවසීලන්තය 140/3 (ඕවර 25.3) – හැරී බෝම් 58, ටොම් ලැතම් නොදැවී 57, කැලම් පි‍්‍රන්ස් 33/2කොදෙව් පිලට කඩුලු 5 ක ජයක්පැපුවා නිව්ගිනියා 187 (ඕවර 50) - සෙසී බෝ 50, ජේසන් කිලා 30, යැනික් කාරියා 37/4, යානිත් ඔට්ලි 14/2කොදෙව් පිල 188/5 (ඕවර 35.4) - ෂේන් ඩෝරිච් නොදැවී 84, ක්‍රෙග් බ්‍රාත්වේට් 82, රේමන්ඩ් හෝඩා 37/3</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001207</link>
    <topic>හූස්ටන් මැරතන් ජයඉතියෝපියාවට</topic>
    <author>ටෙක්සාස් (ඒ. එෆ්. පී.)</author>
    <content>ඉතියෝපියාවේ ටෙසෝම් ශ්ලේනා නව වාර්තාවක් බිහි කරලමින් හූස්ටන් මැරතන් පිරිමි අංශයේ කිරුළ හිමිකර ගැනීමට සමත් වූ අතර පසුගිය වතාවේ මෙහි කාන්තා කිරුළට හිමිකම් කිවු ටිබේ මර්කෙසේ මේ වතාවේදී ද සිය කිරුළ රැක ගැනීමට සමත් වූවාය.ශ්ලේනා පැය 2 කුත් මිනිත්තු 7 ක් සහ තත්පර 37 කින් තරගය නිමාකළ අතර මර්කෙසේ වාර්තා කළ කාලය පැය 2 කුත් මිනිත්තු 23 ක් සහ තත්පර 53 කි.2008 ඔලිම්පික් තරගමාලාවේ මීටර් 10,000 කාන්තා ඉසව්වේ ලේකඩ පදක්කම දිනූ අමෙරිකාවේ ෂලීනා ෆ්ලෑනගන් කාන්තා අර්ධ මැරතන් තරගයේ කිරුළ හිමිකර ගැනීමට සමත්වූයේ පැයකුත් මිනිත්තු 9 ක් සහ තත්පර 41 කින් තරගය නිමා කරමින්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=s1001208</link>
    <topic>ප්‍රථම සාෆ් ක්‍රීඩා උළෙලේ දීශ්‍රී ලංකාවට රන් පදක්කම් 7ක්</topic>
    <author>සටහන -පි‍්‍රන්ස් ගුණසේකර</author>
    <content>වසර 1981 දී ජර්මනියේ බර්ලින් අගනුවරදී පැවැති ඔලිම්පික් සමුළු රැස්වීමක විවේක කාලයේ දී හමු වූ ශ්‍රී ලංකා, ඉන්දියා හා පාකිස්තාන ක්‍රීඩා නියෝජිතයන් දකුණු ආසියානු කලාපයේ ක්‍රීඩා උළෙලක් පිළිබඳ සාකච්ඡා කළහ.එම නිල නොවන සාකච්ඡාව අවසන් වූයේ එකම තැනකදි නිල වශයෙන් හමු වී කලාපයේ ක්‍රීඩා උළෙලක් පිළිබඳ සාකච්ඡා කිරීමේ එකඟතාවයෙනි. ඒ අනුව 1981 වසරේ අගභාගයේ දී දකුණු ආසියානු රටවල ඔලිම්පික් කමිටු නියෝජිතයෝ ඉන්දියාවේ නවදිල්ලි නුවර රැස්වී පුංචි ඔලිම්පික් උළෙල විධිමත්ව පැවැත්වීමට එකඟතාව තහවුරු කරගත්හ.ක්‍රීඩාව තුළින් සාමය , මිත්‍රත්වය හා කලාපීය සුහදතාව වර්ධනය කිරීම දකුණු ආසියානු ක්‍රීඩා තරගාවලියේ අරමුණ විය යුතු බව එම රටවල ඔලිම්පික් කමිටු ප්‍රධානීහු ප්‍රතිඥා දුන්හ.වසර දෙකකට වරක් ඉංග්‍රීසි හෝඩියේ අකුරු පිළිවෙළට සත්කාරක රට තීරණය විය යුතු බවටද එහි දී යෝජනා විය. ඒ අනුව ප්‍රථම ක්‍රීඩා උළෙල බංග්ලාදේශයේ ඩකා හිදී පැවැත්වීමට අනුමැතිය ලැබුණි.එහෙත් නොවැළැක්විය හැකි හේතුවක් නිසා බංග්ලාදේශයට ක්‍රීඩා උළෙල පැවැත්වීමට නොහැකි බව දැනුම් දුනි. ඒ බව දැනගත් නේපාලය සත්කාරකත්වය භාර ගැනීමට වහා කැමැත්ත පළ කෙළේ ය.එම අනපේක්ෂිත සිදුවීමත් සමඟ බුදුරජාණන් වහන්සේගේ පහසලද පුණ්‍ය භූමියක්වූ නේපාලයේ කත්මන්ඩු නුවරදී ප්‍රථම දකුණු ආසියානු ක්‍රීඩා උළෙල 1984 සැප්තැම්බර් 17 වැනිදා ඇරැඹුණි.දින 7 කට සීමා වූ මේ නෑඹුල් ක්‍රීඩා උළෙලට ක්‍රීඩා 5ක් ඇතුළත්විය. එම ක්‍රීඩා වූයේ මලල ක්‍රීඩා , පාපන්දු , පිහිනුම් , බොක්සිං හා බර ඉසිලීමය. 1974 දී ආසියානු ක්‍රීඩා උළෙලින් පසුව ශ්‍රී ලංකාවේ පදක්කම් පිපාසය නිවා ගැනීමට අපේ ක්‍රීඩක ක්‍රීඩිකාවන්ට ලැබුණු දිය දෝතක් සේ මේ ක්‍රීඩා උළෙල හැඳින්විය හැක.මුල්ම දකුණු ආසියානු ක්‍රීඩා උළෙලේ දී ශ්‍රී ලංකාවට රන් පදක්කම් 7 ක් රිදී පදක්කම් 11ක් හා ලෝකඩ පදක්කම් 9ක් හිමි වුණි. ශ්‍රී ලංකාව දෙවැනි වුයේ රන් පදක්කම් 44ක් රිදී පදක්කම් 11ක් හා ලෝකඩ පදක්කම් 9 ක් දිනාගත් ඉන්දියාවටය.සාෆ් ක්‍රීඩා ඉතිහාසයේ ප්‍රථම මලල ක්‍රීඩා රන් පදක්කම මීටර් 200 ඉසව්ව තත්පර 22.10 කින් නිම කළ හේමලාල් පි‍්‍රයංකර දිනා ගත්තේය. හේමලාල් සාෆ් ක්‍රීඩා සංචිතයෙන් කපා දමා සිටි ක්‍රීඩකයෙකි.එවක ක්‍රීඩා ඇමැති වින්සන්ට් පෙරේරා මහතා හමුවී මේ අසාධාරණය දන්වා සාෆ් තරගාවලියට එක්වී රන් පදක්කමක් දිනාගැනීමට කපා දැමූ නිලධාරීන්ට එල්ල කළ ප්‍රබල පහරකි. මීටර් 400 තත්පර 48.60 කින් නිමකළ ඊ. එම්. චන්ද්‍රතිලක හා මීටර් 400 ය 4 ක්‍රීඩකයෝ විනාඩි 3:15.20 කින් නිමකර රන් පදක්කම් දිනා ගත්හ.කාන්තා ඉසව්වලින් රන් පදක්කම් මුල් වරට දිනාගැනීමේ ගෞරවය මීටර් 100 තත්පර 12.30 කින් නිමකළ සයිමන් වැන්හියර් ද, මීටර් 200 තත්පර 25,20 කින් නිමකළ රමණි මංගලිකා ද සතු වූහ.පිහිනුම් ක්‍රීඩාවෙන් මීටර් 400 හා මීටර් 1500 නිදහස් ආර ඉසව් ජය ගත් ජූලියන් බෝලිං රන් පදක්කම් 2 ක් දිනා මුල්ම තරගාවලියේ ඉතිහාසයට එක්විය.තරගාවලිය අවසානයේදී කලාපයේ ක්‍රීඩක ක්‍රීඩිකාවෝ සහෝදර බැම්මෙන් බැඳී දුක හා සතුට එකට පොදි බැඳ සමුගත්හ. මේ සියල්ල සිදුවූයේ බුදු පහස ලද ලුම්බිණිය හා උතුම් පූජනීය ස්ථානවලට කිලෝමීටර් 60 ක් ඈතින් පිහිටි කත්මන්ඩු නුවරදීය.ප්‍රථම සාෆ් ක්‍රීඩා තරගාවලියට එක්වූවෝ මේ සිද්ධස්ථාන වැඳ පුදාගැනීමට ද අමතක නොකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001201</link>
    <topic>කෝටි තිහක් දීලා දහයක් බාගන්නවා කීවා</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>අති විශාල මුදල් ප්‍රමාණයක් වියදම් කරමින් ජනතා නියෝජිතයන් බිලීබා ගැනීම සඳහා විපක්‍ෂය දියත් කර ඇති කුමන්ත්‍රණය හෙළිදරව් කිරීමට ඉදිරිපත් වූ ජාතික නිදහස් පෙරමුණේ මාධ්‍ය ප්‍රකාශක, පාර්ලිමේන්තු මන්ත්‍රී මොහොමඩ් මුසම්මිල් මහතා, මෙම කුමන්ත්‍රණ පරාජය කර අලුත් දේශපාලන සංස්කෘතියක් බිහිකරගැනීමේ අවශ්‍යතාව පිළිබඳවත් විපක්‍ෂ අපේක්‍ෂකයාගේ අසාර්ථකත්වය සහ මහින්ද රාජපක්‍ෂ ජනාධිපතිවරයාගේ ජය‍්‍රහණය මගින් රට දිනවීම ගැනත් දිනමිණ ට මෙසේ අදහස් දක්වයි.මන්ත්‍රීන් බිලීබා ගැනීමේ කුමන්ත්‍රණය මාධ්‍යයට හා රටට හෙළි දරවු කිරීමට සිදුවූ ආකාරය පැහැදිලි කරමින් අපි මේ සංවාදය ට පිවිසෙමු..?උදේ පැවැත්වීමට තිබූ මාධ්‍ය සාකච්ඡාව පැවැත්වුණේ නෑ. සවස පැවැත්වෙන මාධ්‍ය සාකච්ඡාවට සහභාගි වෙන්න ෆොන්සේකා මහත්තයගෙ කාර්යාලයට ගියා. ඒ ඉදිරිපිට 40 - 50 ක් විතර මැරයන් වගේ පිරිසක් සිටියා.කාර්යාලය තුළ කොමාන්ඩෝ භටයන් විශාල පිරිසකුත් හිටියා. ඇත්තටම ඒක කාර්යාලයක් වගේ නෙවෙයි, බංකරයක ස්වභාවයක් තියෙන්නෙ.කාර්යාලයට ඇතුල් වෙලා මම උඩුමහලට ගියත් ඒ අතර මට කල්පනා වුණා ඔවුන් මගේ ආරක්ෂකයන් වැළැක්වු නිසා මාව යම් ආකාරයකට සිර කරන්නවත් හදනවාද කියලා.මම සිතාගෙන ගියේ ෆොන්සේකා - රනිල් ආදී අය සිටින තැනම මේ අපරාධය රටට හෙළිකරන්න. නමුත් තිබුණ තත්ත්වය අනුව මම ක්‍ෂණිකව තීන්දු කළා පහළට ඇවිත් මාධ්‍යට මේ ගැන කෙටියෙන් හෙළිකරලා එතැනින් පිටවෙලා රටට මේක හෙළිදරවු කරන්න.අසීරුවෙන් ගේට්ටුව විවෘත කරවාගෙන පිටතට එනවිට අපේ වාහන සියල්ල ඉවත් කරලා.වාහනවලට එන්න නොහැකිවෙන්න වෙනත් වාහන හරස් කරලා තිබුණා. මම මීටර් 500 ක් විතර දුවගෙන ගියා. ඒ අතර ත්‍රීවිරල් රථයක නැඟලා තුම්මුල්ල හන්දිය දෙසට ඇවිත් හමුදා මුරපොල අසළින් බැස්සා.අපි පසුපසින් ප්‍රාඩෝ රථයක් ආවත් අප සිටි ස්ථානය අනුව ඔවුන්ට කිසිවක් කරගන්න බැරිවුණා. එහි රඳවාගෙන සිටි මගේ ආරක්‍ෂකයන් මේ වන විට මාත් සමඟ සිටියා. එතැන සිටි හමුදා නිලධාරින්ගේත් උදව්වෙන් අපි එතැනින් ආවා. මේ කාර්යය පහසු එකක් නෙවෙයි. එහි ප්‍රතිඵලය රටේ යහපතට වගේම අලුත් දේශපාලන සංස්කෘතියක් සඳහාත් හේතුවෙයි කියල අපි හිතනවා.මේ ජනාධිපතිවරණ ව්‍යාපාරය විපක්‍ෂය ප්‍රතිපත්තිමය දේශපාලනයක් ඔස්සේ මෙහෙයවන බවක් පෙනෙන්නේ නෑ. ඒක එක දිගටම කුමන්ත්‍රණ ගොඩක්. මේක අවාසනාවන්ත තත්ත්වයක් නේද?විපක්‍ෂය ඉතා අසරණ තත්ත්වයකට පත්වෙලා ඉන්නෙ. දේශපාලනික වශයෙන් ඔවුන්ට රටට කීමට ඇත්තේ මොකක්ද? ඔවුන්ට කියන්න පුළුවන්ද ඒකීය රාජ්‍යයක් යන්න පිළිගන්නවා කියලා බෑ.මොකද සම්බන්ධන් ඉවත් වෙනවා. ෆෙඩරල් රාජ්‍යයක් බිහිකරනවා කියන්නත් බෑ. මොකද” ජවිපෙට රෙදි ඇඳගෙන නම් එතැන ඉන්න බැරි වෙනවා. රටේ දේශපාලනයේ ආර්ථිකයේ කරන වෙනස ගැන ඔවුන්ට හරියට කියන්න බෑ.මේ කිසිදේකට උත්තර නැති නිසා ඔවුන් මේ මැතිවරණ ව්‍යාපාරය පටන්ගන්නෙම කුමන්ත්‍රණකාරීවයි. මේ කුමන්ත්‍රණවල එක එක අදියර අපි දැක්කා. එකක් රණවිරුවන් පාවාදීම, තව එකක් රට අස්ථාවර කිරීම, කට කතා පැතිරවීම තවත් එකක්.සිටින පාලකයන් ගැන ජනතා විශ්වාසය පළුදු කරන්න නොයෙක් බොරුමත ව්‍යාප්ත කරනවා. මීට සමගාමීව මන්ත්‍රීවරු බිලි බා ගැනීමේ ප්‍රයත්නය එස්. එෆ්. ගෙ දෙවන මෙහෙයුම කියන්නෙ කුමන්ත්‍රණ වලින් පිරුණු එකක්.එයින් එක් ප්‍රධාන කුමන්ත්‍රණයක් හෙළිදරවු කරන්න අපට පුළුවන් වුණා. මේ කුමන්ත්‍රණය හෙළිදරවු කරන්නත් මන්ත්‍රීවරයෙක්ම මැදිහත් වෙන්න ඕන. රටට සුබ අනාගතයක් ප්‍රාර්ථනා කරන සියලු දෙනා වෙනුවෙන් අලුත් දේශපාලන සංස්කෘතියකට ආරම්භයක් ලබාදීම වෙනුවෙන් ඊට අපේ දායකත්වය ලබාදීමට හැකිවීම ගැන සතුටු වෙනවා.මේ කුමන්ත්‍රණ පිටුපස විදේශ මුදල් හැසිරෙන බවට ඔබ චෝදනා කරනවා මේ කාරණය කොහොමද අපි පැහැදිලි කරගන්නෙ?මට පොරොන්දු වුණු මුදල ලක්‍ෂ 300යි. ලක්‍ෂ 300 ගානෙ දීලා මන්ත්‍රීවරු 10දෙනෙක් ඔවුන් ගන්නවා නම් ලක්‍ෂ 3000ක් ඕන. ප්‍රාදේශීය සභා මන්ත්‍රීවරයකුටත් අඩු ගානෙ ලක්‍ෂ 100 ක් දෙනවා මෙහෙන් හැලුන කිහිපදෙනෙක් එහාට එකතු වෙද්දි ඒ අයට කොච්චර ගෙවන්න ඇද්ද? තව තවත් එන්න කියල කොච්චර ආරාධනා තියෙනවද? ඒ නිසා සල්ලි විසිකරලා මේ කරන්න හදන්නෙ මොකක්ද කියලා ඉතා පැහැදිලියි. ඔවුන්ගේ ඡන්ද ව්‍යාපාරය ගෙනියන්නෙ මුදල් මත. මේ මුදල් කොහෙන්ද? අපි හොදාකාර තේරුම් ගන්නවා,අපේ රට අස්ථාවර කිරීම සඳහා බටහිර රටවල ට වුවමනාවක් තියෙනවා ඔවුන්ගේ කීම් මහින්ද රාජපක්‍ෂ ජනාධිපතිතුමා ඇහුවේ නෑ. ඔවුන්ගේ කීම් ආරක්ෂක ලේකම්තුමා ඇහුවෙත් නෑ.ඔවුන්ගේ කීම් නොඅසා ඔවුන්ගේ සුරතලා වූ කොටි ත්‍රස්තවාදීන් පරාජය කළ නිසා දැන් ඔවුන්ට වුවමනාවක් තියෙනවා පාඩමක් උගන්වන්න. ඒකට තමයි එස්. එෆ්. ගෙ දෙවන මෙහෙයුමට ඔවුන් සහාය දෙන්නෙ. ඔවුන් ඒකට සල්ලි විසිකරන්නෙ තමන්ට අකීකරු පාලකයන් මේ රටෙන් ඉවත් කරලා තමන්ට අවනත පාලකයන් පත්කර ගන්න.නමුත් නෝර්වේ කියනවා තමන් මුදල් දුන්නෙ නෑ කියලා. අමෙරිකාව කියනවා තමන් පැත්තක් අරගෙන නෑ කියලා?නෝර්වේ ඔහොම තමයි. කොටින්ට උදව් කළත් නෑ කිව්වා. සාම සාකච්ඡාවල පහසුකම් සපයන්න වුණේ නෝර්වේ. හැබැයි නෝර්වේ මොකක්ද කළේ? සාමය සඳහා මධ්‍යස්ථව ක්‍රියාකරන බව කියමින් මොනවාද කළේ? ඒ නිසා නෝර්වේ ඔය කියන දේවල් මේ රටේ මිනිස්සු පිළිගන්නේ නෑ.නෝර්වේ සල්ලි දුන්නෙ නෑ කියන කොට ඒකෙන් ඔප්පු වෙනවා ඔවුන් සල්ලි දුන්නා කියලා. ඔය කවුරු කවුරුත් තම තමන්ගේ භාවිතාවෙන්ම පෙන්නල තියෙන ඇත්ත ඒක තමයි.කෝටි 3 ක් දීල මිලදීගන්න තරම් ඔබ කවුද කියලයි විපක්‍ෂය දැන් කියන්නේ?මලික් සමරවික්‍රම මහත්මයා මා සමඟ කළ සාකච්ඡාවේ හඬ පටිය මම නිකුත් කළා. ඒ සාකච්ඡාවට සහභාගි වුණ ඔවුන් ගේ කෙනෙක් කියනවා විමල් වීරවංශට ප්‍රහාරය එල්ල කරන්න හොඳම කෙනා ඔබ කියලා.ඒ නිසා මෙතැනදී අදාළ වෙන්නෙ මගේ වටිනාකම කොපමණද කියන එක නෙවෙයි. ඔවුන් මේ මනින්න බැලුවේ විමල් වීරවංශ ගේ වටිනාකම. ඔවුන්ට ඕන වුණා මා ලවා වීරවංශ මන්ත්‍රීතුමාට පහර දෙන්න. ඊට අවශ්‍ය මුදලක් විදියට තමයි ඔවුන් මේක සැලකුවේ.වටිනාකම කියන්නේ පුද්ගලයෙක්ගෙ බරෙන් මනින එකක් නම් රවී කරුණානායක මහත්තය වගේ් කෙනෙකුට වඩා මගේ වටිනාකම අඩු වෙන්න පුළුවන්. හැබැයි මේකෙදී ඔවුන් වටිනාකම මැන්නෙ දේශපාලනිකවයි.මේ කාරණය සම්බන්ධයෙන් ගනු ලබන ඉදිරි ක්‍රියා මාර්ග ගැන සඳහන් කරන්න පුළුවන් ද ?ඉතාමත් පැහැදිලිව , අපට මේකෙ හංගන්න දෙයක් නෑ. අපි ඉතාමත් විනිවිදව ආරම්භයේ සිට සියලු දේ , පෙන්වා දුන්නා. මට මුදලක් හොයා ගන්න ඕන වුණා නම් මම මේක විමල් වීරවංශ මන්ත්‍රීතුමාට කියල එතුමාගේ උපදෙස් මත මෙහෙම ක්‍රියා කරන්නේ නෑ.අපට තිබුණු එකම පරමාර්ථය මේක හෙලිදරවු කළ යුතු බවයි. ඒකට තමයි අපි මැදිහත් වුණේ. ඉතිහාසයෙදී අපේ රටේ මන්ත්‍රීවරු විකුණුනාට ඒවා හෙළි දරවු වුණේ නෑ.නමුත් දැන්මේක හෙලිදරවු වුණ නිසා අලුත් දේශපාලන සංස්කෘතියක ආරම්භය මේක වෙන්න පුළුවන්. ඒ අර්ථයෙන් අපි මේක අල්ලස් හෝ දූෂණ විමර්ශන කොමිෂන් සභාවට පැමිණිලි කළා.අපරාධ පරීක්ෂණ දෙපාර්තමේන්තුවටත් පැමිණිලි කළා. මෙහි දී අත්තිකාරම් ලෙස පමණක් රුපියල් ලක්ෂ 42ක් ලැබුණා. අපි මේ මුදල ගණන් කළේවත් නෑ. අපරාධ පරීක්ෂණ දෙපාර්තමේන්තුවට මේ මුදල් භාර දුන්නා. ඔවුන් තමයි එය ගණන් කළේ.මේ මුදල්වලින් බලු - කපුටු දානයක් දෙන්න අපි කල්පනා කළත් ඉදිරි ක්‍රියාමාර්ග සඳහා අපි මේ මුදල් භාර දුන්නා.අල්ලස් හෝ දූෂණ චෝදනා විමර්ශන කොමිසම මේ පිළිබඳ ඉතාම කඩිනමින් ක්‍රියාත්මක වේ යැයි අපි විශ්වාස කරනවා. ඒ ඔස්සේ තමයි අලුත් දේශපාලන සංස්කෘතියකට පදනම දාන්න පුළුවන් වෙන්නෙ.විපක්ෂයේ මැතිවරණ ව්‍යාපාරය ඉදිරියට යන්නෙම රට පාවාදෙන , කුමන්ත්‍රණකාරී වැඩ පිළිවෙළක් එක්ක , රටට අපකීර්තියක් වන කාරණා එක්ක. මේක කණගාටු දායක තත්ත්වයක් නේ ද ?ඒ අයට ප්‍රතිපත්තිමය දේශපාලනයක් නෑ. එහෙම එකකට පිවිසීමම ෆොන්සේකා මහත්තයට හානියක්. ඒ නිසා ඔහු කිසි අවස්ථාවක ප්‍රතිපත්තිමය දේශපාලනයකට පිවිසෙන්නේ නෑ. ජවිපෙ ප්‍රතිපත්ති , එජාප ප්‍රතිපත්ති , මමෝ ගනේෂන්ගෙ ප්‍රතිපත්ති , හකීම් ගෙ ප්‍රතිපත්ති , සම්බන්ධන්ගෙ ප්‍රතිපත්ති එකට තියන්නත් බෑ.වෙනම දෙමළ ඊළමක් හා වෙනම මුස්ලිම් කිල කස්තානයක් එකට තියන්නත් බෑ. ඒ නිසා ප්‍රතිපත්තිමය වශයෙන් මොවුන්ට එකඟ වෙන්නත් බෑ. ඔය අශුද්ධ සන්ධානය එකඟ වෙලා තියෙන්නෙ වෛරය හා බලය සඳහා බව පැහැදිලියි. ඔවුන්ගේ මැතිවරණ ව්‍යපාරය මුළුමනින්ම පදනම් වෙලා තියෙන්නේ කුමන්ත්‍රණ , වෛරය ආදී කාරණා මත.ෆොන්සේකා මහත්තයා භාවිත කරන වචන වලිනුත් ඒක පෙනෙනවා. තමන්ගේ දූෂණ ගැන චෝදනා එල්ල කළාට එසේ කළ අයට ගරහන , තර්ජනය කරන මිනිස්සු කොහොමද ප්‍රතිපත්තිමය දේශපාලනයක් කරන්නෙ ? තමන් එක්ක අවුරුදු විසි - තිස් ගණනක් එකට සිටිය මනුස්සයෙකුටත් ගරහන්න පුළුවන් කෙනෙක් කොහොමද අලුත් දේශපාලන සංස්කෘතියක් ගොඩනඟන්නෙ ? මේක තනිකර ෆොනන්සේකා මහත්තයගෙ වරදක් නෙවෙයි, ඔහුත් එක්ක එකට ඉන්න දේශපාලන බලවේගවල ප්‍රතිපත්ති පිළිබඳත් ප්‍රශ්නයක්.ජවිපෙ කාලයක් ප්‍රතිපත්තිමය දේශපාලනයක් වෙනුවෙන් පෙනී සිටියා.නමුත් දැන් තමන්ට මැදිහත් වෙන්න පුලුවන් කාරණාවලදීත් ඔවුන් නිහඬයි ?අසූචි වළට පැනපු මිනිහට අසුචි කනවා හැර කරන්න දෙයක් නෑ නෙ. ජවිපෙට වුණෙත් ඕකයි. නිර්මල - පවිත්‍ර දේශපාලනයක ඉන්නවා කියල පෙන්වපු ජවිපෙත් මේ අශුද්ධ සන්ධානයේ හිට ගත්තා. හයිකොප් දූෂණය හෙළි වුණාමත් ජවිපෙ දැන් තමන්ගෙ ඇඟෙත් අසූචි ගාගෙන ෆොන්සේකා මහත්තයා පිරිසුදු කරන්න යනවා.මන්ත්‍රීන් බිලී බා ගැනීමේ එස්. එෆ්. මෙහෙයුම හෙළිදරවු කළාමත් එහෙමයි. අද ජවිපෙටත් ප්‍රතිපත්තිමය දේශපාලනයක් නෑ. ඔවුන්ට තියෙන්නෙ වෛරයක්, මහින්ද රාජපක්ෂ ජනාධිපතිතුමාගෙන් , විමල් වීරවංශ මන්ත්‍රීතුමා ප්‍රමුඛ ජා. නි. පෙ න් පළිගන්න ඔවුන් මේ වෛරය ගොඩනඟනවා.මේ වෛරී දේශපාලනයට , අශුද්ධ දේශපාලනය සන්ධානවලට , ඔවුන්ගේ කුමන්ත්‍රණවලට මේ රටට ආදරය කරන , රටට සුබ අනාගතයක් ප්‍රාර්ථනා කරන ජනතාව 26 දාට නිසි පිළිතුර ලබා දෙන බව අපට විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001202</link>
    <topic> </topic>
    <author>සාකච්ඡා කෙළේ -ආර්. සෝමසිරි</author>
    <content>වත්මන් දේශපාලන වාතාවරණය සහ ඉදිරි ජනාධිපතිවරණය පිළිබඳ සබරගමු පළාත් මහ ඇමැති මහීපාල හේරත් මහතා සමඟ කළ සාකච්ඡාවකි මේ.තව නොබෝ දිනකින් පැවැත්වීමට නියමිත ජනාධිපතිවරණය ගැන ඔබතුමාගේ අදහස කුමක්ද?මේ ගැන අමුතුවෙන් කියන්න දෙයක් නැහැ. කිසිම සටනක් නැතිව ජනාධිපතිතුමා වැඩි ඡන්ද විසිපන්ලක්‍ෂයකට වඩා දිනාගන්නවා. මේ රටේ පැවැතී ගෙන ආ එ. ජා. ප. හා ජනතා විමුක්ති පෙරමුණ, වැනි පක්‍ෂ මහ ජනතාවට දැන් එපා වෙලා තියෙන්නෙ.එ. ජා. ප. සාමාජිකයන් බුරුතු පිටින් අප සන්ධානය වටා එක්රොක් වෙනවා. ජනාධිපතිතුමා ගම නැඟුම, මග නැඟුම, ජාතික සවිය වැනි වැඩ සටහන් ගම් මට්ටමින් දියත් කළා.“කොළඹට කිරි අපට කැකිරි” යන සංකල්පය එතුමා වෙනස් කළා. නගරය වගේ ම ගමත් අද දියුණු තත්ත්වයකට පත්වෙලා තියනවා. එමෙන් ම වසර 30ක සිට පැවැති එල්. ටී. ටී. ඊ. ත්‍රස්තවාදය වසර 3 1/2 ක දී සමූල ඝාතනය කිරීමට ජනාධිපතිතුමාට හැකියාව ලැබුණා.අද වන විට මහජනතාව නිදහසේ යනව එනවා. ඒ කාලෙ කොළඹ වැඩට ආ කෙනෙක් නැවත නිවසට එනතුරු විශ්වාසයක් තිබුනෙ නෑ. ඒ තත්ත්වය වෙනස් වුණා. ඒ කළ දෙයට කෘතගුණ සලකන්න මේ රටේ ජනතාව දැන් බලාගෙන ඉන්නෙ මැතිවරණයක් එනතුරුයි.සබරගමු පළාතෙ මැතිවරණ ව්‍යාපාරය සාර්ථකව කෙරීගෙන යනවද?සාර්ථකව කෙරීගන යනවා. වෙනත් මැතිවරණවලට වඩා ජනතාව දැන් උද්යෝගයෙන් කටයුතු කරන බව දක්නට ලැබෙනවා. සෑම ගමක ම නිල් කොඩි, ජනාධිපතිතුමාගෙ බැනර් තමා දක්නට තියෙන්නෙ. කොළ, රතු කොඩි ඇත්තෙම නැහැ. අද කොළ පාට පේන්න තියෙන්නෙ මුස්ලිම් පල්ලියෙ විතරයි.මේ රැස්වීම්වලදී එ. ජා. ප. හිතවතුන් අප අතරට පැමිණ සාමාජිකත්වය ගන්නවා.මින් පෙර සිටි කිසිම ජනාධිපතිවරයෙක් යුද්ධය අවසන් කෙළේ නෑ. යුද්ධ කළේ බාගෙට. අන්තර්ජාතික බලවේගවලට යට වුණා.ජනාධිපති මහින්ද රාජපක්‍ෂ ජනාධිපතිතුමා මොන ජගතා කිවුවත් ඉදිරියට තැබූ පය ආපස්සට ගත්තෙ නැහැ. ඒ ගැන අද රටේ සෑම ජන කොටසක් ම පැහැදිලයි ඉන්නෙ.පුංචි අත දරුවො මවගෙන් කිරි උරා බොමින් සිටිය දී ත්‍රස්තවාදීන් පැමිණ ඔවුන් කපා කොටා මරා දැම්මා. තරාතිරම නොබලා රටේ ප්‍රබුද්ධ අය මරා දැම්මා. මේ රට ලේ ගංගාවක් බවට ප්‍රභාකරන් පත් කළා. කවුද හිතුවෙ ප්‍රභාකරන්ව මරයි කියලා.විපක්‍ෂයේ මැතිවරණ ව්‍යාපාරය ගැන ඔබ මොන වාගෙ මතයක්ද දරන්නෙ?ඉස්සර එ. ජා. ප. යට මිනිස්සු කැමැත්ත දැක්වූවා. අද ඒ පක්‍ෂයේ මැතිවරණයට ඉදිරිපත් කරන්න අපේක්‍ෂකයෙක් හොයාගන්න නැහැ. පොදු අපේක්‍ෂකයෙක් දැම්මෙ ඒ නිසා. ඈත අතීතයේ දී ජනතා වරම් ලබමින් තිබූ පක්‍ෂයකට මෙහෙම වුණේ ඇයි කියල ජනතාව අහනවා.රනිල් වික්‍රමසිංහගේ දුර්වලකම් නිසා ඒ අය අපේ පැත්තට එනවා. ඔහුගෙන් කිසිම සේවයක් වෙන්නෙ නැහැ කියලා. මේ රට තුළ දැවැන්ත භීෂණයක් ඇති කළා ජේ. වී. පී. පක්‍ෂය හා හිතවත්කම් ගොඩනගා ගන්න ගත් තීරණයක් කියලයි මිනිස්සු හිතාගන ඉන්නෙ. එක්සත් ජාතික පක්‍ෂයක් අද නෑ. අලියත් නෑ. සීනුවත් නෑ. හංසයත් කොහෙන්ද හොයාගත් එකෙක්.සරත් ෆොන්සේකා කියනව ජනාධිපති වුණොත් පඩි වැඩි කරනව කියලා. මේක ඇත්තක්ද?මේක අමූලික බොරුවක්. නත්තල් සීය වාගෙ අරව දෙනව, මේව දෙනව, රුපියල් 10000ක් දෙනව කිවුවට භාණ්ඩාගාරයෙ ඔය කියන විදියට දෙන්න මුදල් තියනවද? ජනාධිපතිතුමා වසර 45ක අත්දැකීම් මතයි හැම දෙයක් ම කළේ.සරත් ෆොන්සේකාට දින 45ක දේශපාලන දැනීම පමණයි තියෙන්නෙ. ඔහු හමුදා නිලධාරියෙක් පමණයි. එක්සත් ජාතික පක්‍ෂයෙ තියෙන්නෙ දියාරු මැතිවරණයක්. රැස්වීමක් තිබ්බොත් සෙනග නෑ. පහුගිය දවස්වල යටියන්තොට ප්‍රචාරක රැලියක් තිබ්බ. 1200 යක් පමණ සෙනග හිටිය. ඒ අයත් ගෙනාවෙ බස් රථවලින්.මේ ජනාධිපතිවරණය ජයග්‍රහනය කිරීම සඳහා රජයේ සැලසුම් හිතකරයි කියල ද කියන්නෙ?රටට හිතකර සැලසුම් තමයි ක්‍රියාත්මක වෙන්නෙ. මහින්ද චින්තනය ප්‍රතිපත්ති ප්‍රකාශයේ මේ සියලුම දේ අන්තර්ගතයි. ජනාධිපතිතුමා රට එක්සේසත් කරනව කිවුවා. එය වසර 3 1/2 කින් කළා. ගම නැඟුම තුළින් ගම සංවර්ධනය කරගෙන යනවා. මේවා මහින්ද චින්තන වැඩපිළිවෙළේ කොටසක්.හරිනම් ජනාධිපතිවරණයට තව වසර දෙකක් තියනවා. එසේ තිබියදීත් මැතිවරණ ප්‍රකාශනය රැගෙන ජනතාව හමුවට එන්නට හැකි අයුරින් සංවර්ධන කටයුතු කෙරී ඇති නිසා ජනතාව අතරට එන ප්‍රථම නායකයා මහින්ද රාජපක්‍ෂ ජනාධිපතිතුමා කියලා කියන්න පුළුවන්.සරත් ෆොන්සේකා කියල තියනවා සහෝදර සමාගම කොල්ල කෑ දේපළ රාජසන්තක කරන බවත් රත්රන්, වතුපිටි, නිවාස හා මුදල් ජනතාවට බෙදා දෙනවා කියලා. මේක ඇත්තක් ද?ලබන 26 වනදාට කලින් මේවා ඔප්පුකරල දෙන්න කියන්න. එහෙම ඔප්පු වුනොත් මම වහා ම ඇමැතිකමෙන් ඉල්ලල අස්වෙනවා. සහෝදර සමාගමේ අය තමා සරත් ෆොන්සේකා හමුදාපති තනතුරට ගෙනාවෙ.සුළු මුදලකට කාර්, ඉඩම්, දීල තියෙන්නෙත් සහෝදර උදවිය. තනි අශ්වයගෙන් දුවන ගේමක් මේක. රනිල් සරත් ෆොන්සේකා මෙතනට ගෙනාවෙ දුවන කෝච්චියකට බෙල්ල තියන්න.රනිල් වික්‍රමසිංහ දන්නවා කවදාවත් මැතිවරණය දිනන්න බැරි බව. ජනාධිපතිතුමාට හොඳ සහෝදර පිරිසක් ඉන්නවා. ලබන 26 වනදාට ජනාධිපතිතුමා විශිෂ්ට ජයග්‍රහනයක් ලබනවා. එය ඉරහඳ වගේ විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001203</link>
    <topic>ටියුෂන් සංස්කෘතියේ අසංස්කෘතික ලක්ෂණ</topic>
    <author>බුද්ධික සමන් ගුණවර්ධන</author>
    <content>පාසල් කාලය ඔබේත් මගේත් අති සුන්දරම අවදිය වුවා යැයි කීම මුසාවක් නොවේ. එහෙත් වත්මන් දරු පරපුරට සිය පාසල් කාලය කොතරම් සොඳුරුද කියා යළිත් විමසා බැලිය යුතුය.බාහිර සමාජයෙන් එල්ල වන ව්‍යසනයන්ගෙන් මිදී පාසල් යන දරුවා නිවසින් එල්ලවන පීඩනයෙන් කෙසේ නම් ගැලවී යන්න ද ? විශේෂඥ වෛද්‍යවරයකු ඒ ඒ ස්ථානවල තමා එනතුරු බලා සිටින රෝගීන් වෙත කඩිමුඩියේ ගමන්ගන්නා සේ පෙර පාසලේ සිට උසස් පෙළ දක්වා දරුවන් සිය උපකාරක පන්ති ගුරුවරු වෙත දුවති. එසේ නැත්නම් නිවසේ දොරකඩට වී ටියුෂන් මාස්ටර්වරු තම වාරය එනතුරු බලා සිටිති.වෙල් ඉපනැළි , දියකඩිති , කොතෙක් බලා සිටියත් නැවත පුංචි පුතාගේ ආගමනයක් සිදුවන්නේ ද නැත. බාගෙට සැලුන් දොරෙන් රිංගා එන බඹර සංස්කෘතිය බිහි වන්නේ මේ පදනම මත ය.ජාතික අධ්‍යාපන කොමිෂන් සභාව පාසල් සිසුන් සහභාගි වන උපකාරක පන්ති පිළිබඳ සමීක්ෂණයක් කිරීමට යන බව පසුගිය නොවැම්බර් 29 වැනි ඉරිදා පුවත්පත්වල සඳහන්ව තිබුණි.එහි දී දරුවන් උපකාරක පන්තිවලට සහභාගී වීමට හේතු හා එසේ සහභාගි වීම නිසා ගුරු දෙගුරු හා දරුවන්ට මෙන් ම පාසලට ද ඇති වන බලපෑම් පිළිබඳ ඔවුන් ගේ සමීක්ෂණයෙන් තොරතුරු හෙළි කර ගැනීම අපේක්ෂාව වන බවද දැන ගන්නට ලැබුණි. මෙසේ තොරතුරු හෙළිකර ගැනීම ප්‍රශස්ත ය. එහෙත් මෙහි ඊළඟ පියවර කුමක්ද යන්නයි වැදගත් ම කාරණය වන්නේ ය.කණාමැදිරි එළිමේ සමීක්ෂණයෙන් අනාවරණය කර ගන්නා තොරතුරු මත පදනම් වී හෝ දෙමාපියන්ගේත් දරුවන්ගේත් ආකල්පමය වෙනසක් ඇති කළ යුතුව ඇත. අප කුඩා කාලයේ ටියුෂන් ගියේ නැත.එහෙත් මා සාමාන්‍ය පෙළ ඉගෙන ගන්නා කාලයේ අපේ ගණිත ගුරුවරයා සිය පෞද්ගලික පන්තියට සහභාගී නෛාවන අපව පන්තියේ නැගිට්ටවා තැබූ අයුරු මතක ය. එපමණක් නොව අපේ ගණිත පොත් බැලීම ද මඟ හැරියේ ය.බොහෝ දරුවන් එකල පුද්ගලික පන්ති යාම පි‍්‍රය වුවත් බොහෝ දෙනා එහි නොගියේ ආර්ථික දුෂ්කරතා නිසාවෙන් ම බව මා ද තරයේ අවබෝධ කරගෙන සිටියෙමි.ගිනිපෙනෙල්ලෙන් බැට කෑ මිනිසා කණාමැදිරි එළියටත් බියලු. උසස් පෙළ දි මා ඇතුළු මිතුරන් පාසලේ ගුරුවරයාගේ ටියුෂන් පන්තියටම සහභාගී වීමට පෙළඹුනේ ඒ නිසාම ය.වර්තමානයේ ද උපකාරක පන්තිවලට සහභාගී විය නොහැකි ආර්ථික දුෂ්කරතා සහිත දරුවන් දිවයිනේ කොතෙකුත් සිටී. එබඳු දූ පුතුන්් මතක තබා ගත යුතු කරුණකි. ශ්‍රියා කාන්තාවත් සරස්වතියත් කිසිදා එකතැන නොසිටිති. තුරුළු කරගත් කළයෙන් රන්කාසි වගුරන ශ්‍රියාකාන්තාව ගේ පිහිට නොලත් දරුවන් ගේ හිස අතගෑමට පුස්තක හා වීණාධාරී සරසවි තොමෝ බලා සිටිති.ටියුෂන් කුමර කුමරියන් ගේ අනඟ රැඟුමේ සිට ගුරුවරයාට හූ කියන තත්ත්වය දක්වා ඒ ඒ පාර්ශවයන් ගේ සබඳතා බිඳ වැටී තිබෙන සංස්කෘතියක් බිහි කළ ටියුෂන් පන්තිය අපට තවත් කුමට ද? ඉරිදාත් පොහොය දිනත් අපට නිවාඩු ලැබුණේ සැබැවින් ම කයට මෙන්ම මනසටත් නිදහසක් ලබා දීමටයි.පාසල් පද්ධතියෙන් නියමිත විෂය නිර්දේශ ආවරණය කරගත නොහැකි නම් එබඳු විෂය නිර්දේශ කුමකටද ? ටියුෂන් යා යුතු නම් කන්නන්ගර මැතිඳුන්ගේ නිදහස් අධ්‍යාපනය කුමකට ද ? නිලධාරීන් ගේ කොලපොත් පිරවීම ලිපිකරුවන් ගේ මිස ගුරුවරුන්ගේ කාර්යභාරය නොවේ. එහෙත් අද බොහෝ ගුරුවරුන් ලිපිකරු භූමිකාව නිමකර ගුරු භූ®මිකාවට එළඹෙන විට පාසල නිමා වීමට ආසනන්ය.ඉහත සමීක්ෂණයෙන් මේ කරුණු පිළිබඳව අවදානය යොමු කළ යුතුව ඇත. එමෙන් ම ටියුෂන් පන්ති නිසා දරුවාටත් , පාසල් ගුරුවරයාටත් වන බලපෑම මෙන්ම ටියුෂන් කරන පාසල් ගුරුවරයාගෙන් දරුවාට වන බලපෑමක් මෙහි දී අපක්ෂපාතීව පරීක්ෂා කළ යුතු ය. කෙසේ වෙතත් මෙහි ඊළඟ පියවර ටියුෂන් පන්ති නතර කිරීම නම් එය ද ප්‍රශස්ත ය.සරසවි වරම්දරුවා එක වසරේ සිට පහවසර තෙක් තරග කරන්නේ හොඳ පාසලකට යාම සඳහායි. සාමාන්‍ය පෙළ තරග විභාගයක් නොවේ. එහෙත් උසස් පෙළ දැවැන්ත තරගයකි. ඒ විශ්වවිද්‍යාල අධ්‍යාපනය සඳහා සුදුසුකම් ලැබීමට ය.ඒ අතරත් ඉහළ වැටුප් තළ හිමි රැකියා ඉලක්ක කළ උපාධි ගැනීමට විශාල තරගයකි. එහෙත් ඇතැම් පඬියන් මෑතකදි කියා සිෙටියේ උපාධිය රැකියාවකට සුදුසු කමක් නොවන බවයි.වල් ඌරෝ කැකුණ තලනකොට හඹන් කුකුල්ලුන්ට රජ මඟුල් ලු මේ අසා තෙවරක් ම උසස් පෙළ කළද ද සරසවි වරම් නොලද අයවලුන් හා තවත් පිරිස් උපාධිධාරීන්ටත් විශ්වවිද්‍යාල සිසුන්ටත් සරදම් සිනාපාන්නට විය. විශ්වවිද්‍යාල වරම් නොලැබීමෙන් මානසික පීඩනයට ලක්ව සිටි බොහෝ දෙනාට එම කතාව මනෝවිරේචනයක් පමණි.උපාධිය රැකියාවකට සුදුසුකමක් නොවේ නම් මෙතරම් තරගයක් කුමට ද ? මේ සමාජ සේවය සඳහා ද ? දෙමාපියන් අතයටින් ලක්ෂ ගණන් තබා දරුවා සුපිරි පාසලකට ඇතුළු කරන්නේ හොඳින් අධ්‍යාපනය ලබා දී සමාජ සේවයේ යෙදවීමට ද ? උගතුන් සමාජසේවා කළ යුතුම ය.එසේ කරන විට කුªªමන හෝ පාර්ශ්වයකින් ඔවුන් ගේ පවුල් නඩත්තුවටද ප්‍රතිපාදාන වෙන්විය යුතු ය. එසේ නොමැති නම් ඔවුන් ගේ පවුල් හා සමාජ සංස්ථා බිඳ වැටෙනු ඇත.මෙහි දී වෙනස් කළ යුත්තේ උපකාරක පන්ති පමණක්ද යන්න තවත් ගැටලුවකි. මේ වන විටත් උපකාරක පන්තිකරුවන් මුළු සමාජය ම දැවැන්ත ලෙස තමන් ගේ හස්තයට නතුකරගෙන හමාර ය.වානිජ හා ගිණුම්කරණය හදාරණ සිසුනට රැකියාවක් ලබා ගැනීමට ඒ. ඒ. ටී. සිමා, චාටඩ් වැනි පාඨමාලා ගණනාවක් කළ යුතුව ඇත. මේ සියල්ල පුද්ගලික අංශ භාරයේ තිබෙන පාඨමාලා ය. මේවායින් දැවැන්ත ලෙස මුදල් හම්බකරන්නෝ ගුරු වෙසින් පෙනී සිටින සක්විත්තෝ ය.තරග විභාගඑමෙන් ම මෑතක සිට රජයේ සියලුම රැකියාවලට උපාධිධාරීන් පවා බඳවා ගන්නේ තරග විභාගවලිනි. මේ ප්‍රතිපත්තිත් සමඟ ටියුෂන් කාරයාට රජ මඟුල් ය. දැන් මේ සියලු විභාගවලට පන්ති පැවැත්වේ.පරිපාලන විභාගය , බැංකු විභාග , ගුරු විභාග , ආදී සියලු තරග විභාගවලට ටියුෂන් කරන්න වර්තමානයේ සියලු නගරවල සැරිසරති. මේ තනතුරුවලට අයදුම් කරන 90%ක් දෙනා රැකියා විරහිත උපාධිධාරීන් ය.ඔවුන් බොහෝ දෙනා වයස අවුරුදු තිහක් ඉක්මවා ය. මේ අයට තවදුරටත් නිවසින් මුදල් ඉල්ලාගෙන ටියුෂන් යාමට සිදු වී ඇත. මේ ටියුෂන්වලට දිනකට විශාල ගාස්තුවක් ගෙවිය යුතු ය.රජයේ රැකියාවක් සොයා ගැනීමට නම් උපාධිධාරියා ඉඩම් උකස්කර හෝ මේ ටියුෂන් යා යුතු ය. මේ අහිතකර තරගකාරී නිදහස් අධ්‍යාපන වෘක්ෂයේ ගෙඩි කෑවුන්ගේ තත්ත්වයයි.පසුගිය දිනවල ජන සභා ලේකම් තනතුරට උපාධිධාරීන් බඳවා ගැනීමට රජය විසින් ගැසට් කරන ලදී.. ඒ සඳහා අයදුම් කිරීමේ දී ගමේ සංවර්ධනයට තමන්ගේ යෝජනා සහිත ව්‍යාපෘති වාර්තාවක් ඉදිරිපත් කිරීමට උපදෙස් දී තිබුණි.දැන් ඒ වාර්තාව සකස් කිරීම සඳහා ද ටියුෂන් ආරම්භ වී ඇත. එහි දින තුනක වැඩමුළුවක් සඳහා රු 2700ක මුදලක් අය කරයි. ඒ සඳහා රුපියල් දහසක් ගෙවා කලින් ම ආසනයක් වෙන් කරවා ගත යුතු ය.තත්ත්වය මෙසේ වන විට රැකියා ලබන්නේ සැබෑ පරිකල්පනයක් හිමි ගම ගැන අධ්‍යයනය කළ පුද්ගලයා ද නැතහොත් ටියුෂන් ගිරවා ද ? ව්‍යාපෘති වාර්තාවක සැකිල්ල හා එහි ක්‍රමවේදය බොහෝ උපාධිධාරීහු දනිති.ඊට ටියුෂන් අවශ්‍ය නැත. නොදන්නේ නම් දන්නා කෙනෙකුගෙන් ඒ පිළිබඳව අසාගැනීමට ද හැකියාව ඇත. අයැදුම්පත් භාර ගන්නා අවසන් දිනට ආසන්න වන තුªරුත් ටියුෂන් කාරයින් මේ උගන්වන්නේ එහි සැකිල්ල ම ද ?උපාධිධාරියාවිශ්වවිද්‍යාල ප්‍රවේශයට පෙර හා පසු කාලවලදී විද්‍යාර්ථින්ට ඉංග්‍රීසි , පරිගක ආදි පාඨමාලා නොමිලයේ පවත්වති. එය අගය කළ යුතු ය. ඒ අයුරින් ම මේ ටියුෂන්කාරයන් කරන වංචාවලට විද්‍යාර්ථින් හසු නොකර ඒ පැලැස්තරය ද විශ්වවිද්‍යාලය තුළ දි ම දමා උපාධිධාරියා පිටමං කරන්නේ නම් විශ්වවිද්‍යාලය මීට වඩා ගෞරවනීය වනු ඇත. සරසවි වරම් නොලද බාහිර උපාධි අපේක්ෂකයින්ට ද මෙහි දී සාධාරණයක් විය යුතු ය. ඔවුනට උපාධිය ලබා දෙන්නේ නම් උසස් පෙළ ඉහළ ප්‍රතිඵල ගත් අභ්‍යන්තර උපාධිධාරීයාගේ අධ්‍යාපන මට්ටමට ඔවුන් ද ළඟා කළ යුතු ය.උපාධිය උපාධි නොලදවුන් ගේ් ගැරහීමට ලක් නොකළ යුතු ය. එසේත් නොමැති නම් පැලැස්තර දැමීමට සිදු නොවන ලෙස අධ්‍යාපනය මෙන් ම රැකියා ලබාදීමේ පටිපාටිය ද සකස් විය යුතු නොවේ ද ?සමාජය ගිලගෙන සිටින ටියුෂන් කාරයන්ට අධ්‍යාපනය ලබන්නන්ගේ ගිනිගත් රැවුල්වලට සුරුට්ටු ළං කිරීමට අවස්ථාව නොදිය යුතු ය. එහෙත් ඔවුන්ට සමාජයෙන් මරු පහරක් නොලැබිය යුතු ය. මක් නිසා ද ඔවුන් ද මේ සමාජයේ ම කොටස් වන බැවිනි. එහෙත් ඇතැම් ටියුෂන් කාරයන් මේ වන විට පරම්පරා ගණනාවකට ටියුෂන්වලින් ම හම්බ කර හමාර ය.සමීක්ෂණ පවත්වා ඒ වාර්තාවලට සීමා නොවී සැබෑ සමාජයේ තතු ක්ෂේත්‍ර පරීක්ෂාවකින් සොයා බලා මේ සඳහා යෝජනා ඉදිරිපත් කිරීමට ජාතික අධ්‍යාපන කොමිසමට අනාගතයේ හැකියාව ලැබෙනු ඇත.ඒ මගින් ඉහත සඳහන් කළ පාසල් සිසුවාට පශ්චාත් කාලීනව මුහුණ දීමට සිදුවන ඛේදවාචකවලට ද නැවතීම ලබා දීමට අදාළ පාර්ශ්ව මැදිහත් විය යුතුªªව ඇත. වසර තිහක බිහිසුණු යුද්ධය නිමා කළ රජයකට අධ්‍යාපන ක්ෂේත්‍රයේ මේ ශුද්ධ කිරීම සු‍්‍රළුදෙයකි. වෙහෙර ගිලපු එකාට අග්ගලය කජ්ජක් ද ?</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001204</link>
    <topic>සියල්ල අමතකසිංහලයෝ</topic>
    <author>සිසිර ජයනාත් පීරිස්</author>
    <content>ආගන්තුක සත්කාර ගැන ලෝකයේ ඉහළම වාර්තාව තබා ඇත්තේ සිංහල ජාතියයි.1505 පෘතුගිසීන් ලංකාවට ආ විට ඔවුන් හිස් මුදුනින් පිළිගෙන ඇප උපකාර කොට , ඉදුම් හිටුම් දි අවසානයේ දී මුහුදුබඩ පළාත් සිල්ල ඔවුන්ට දන් දී දත නියවාගෙන , බකංනිලාගෙන සිටියේ ද සිංහල අපයි.පෘතුගිසීන්ගේ නොපනත්කම්වලින් මට්ටු නොවූ සිහලයෝ ඊළඟට පිළිගන්නේ ලන්දේසීන්වය. ලන්දේසීන් වෙත ද ඉහළ ආගන්තුක සත්කාර සිදු කොට , අවසානයේ ඔවුන් ද ලංකාව සූරාගෙන කෑ පසු ඉඟුරු දී මිරිස් ගත්තා වාගේ ‘’ යන ප්‍රස්තා පිරුල ගොඩනඟන්නට සිදු වූයේ සිංහල අපට ම ය.තෙවනුව ළං කරගන්නේ ඉංග්‍රීසි ජාතීන්ව ය. පමණට වඩා ඔවුන්ව විශ්වාස කළ සිංහලයෝ රට ඔවුන්ට පාවා දීමට ද කටයුතු කළේ ය. ඒ පාවාදීම්වල ප්‍රතිඵලය වූයේ මෙම ජාතී තුනට ම යටත් ව අවුරුදු 400 ක පමණ කාලයක් අපගේ ආගම, සංස්කෘතිය උරුමය , යන සියල්ල විනාශ කර ගැනීම ය.ඉහත දැත්වූයේ බටහිර ජාතීන් ලංකාව ආක්‍රමණය කළ වකවානුව ගැන පමණය. ඈත ඉතිහාසය ගැන කියන්නේ නම් තවත් නිදර්ශන රාශියක් ඇත. පෙර සඳහන් කළ බටහිර ජාතීන්ට පෙර පැමිණියායි කියන දමිළ , මුස්ලිම්, වර්ග කෙරෙහි ද සිංහල අප දැක් වූ බලවත් විශ්වාසය හා සිංහලයාට උප්පතියෙන් උරුම ඇති උසස් ගණයේ ආගන්තුක සත්කාරය දැන් නොකඩවා පවතින ගැටලුවක් බවට පත්ව තිබේ.සිංහලයාට සහජයෙන් උරුම වී ඇති මේ උසස් ගුණාංගය මූලික කරගෙන මේ රටේ සම්පත්වලින් වැඩිම ප්‍රයෝජනයක් ලැබුවෝ විදේශිකයෝය. ඔවුන් පලප්‍රයෝජන ගැනීම් වෙනුවෙන් කෙලෙහි ගුණ දැක්වීම වෙනුවට කළේ සිංහලයන් අවඥාවට ලක් කිරීම පමණි.සිංහලයා මෝඩයා කැවුම් කන්න යෝදයා’’ වැනි පිරිළු සිංහල අපට හිමි වූයේ ද මේ අතීතයෙන්මය. සතියකින් දෙකකින් සියල්ල අමතක කරන සිංහලයා ගේ මෙම ක්‍රියා කලාපය ආයුධයක් ලෙස පාවිච්චි කළේ මෑත ඉතිහාසයේ සිටි ප්‍රභාකරන් නැමැති ත්‍රස්තයා ය.ප්‍රභාකරන් ගේ අනුගාමිකයන් හමුදාවේ පොලිසියේ කිහිප දෙනෙකු ඝාතනය කළ පසු සමස්ත දමිළ වැසියන් ගේ දේපල කොල්ල කා විනාශ කොට ඔවුන් අවතැන් කොට සිංහලයා මිලේච්ඡ ජාතියක් හැටියට ජාත්‍යන්තරය හමුවේ ප්‍රසිද්ධියට පත් කිරීමට මං සැලසුවේ ද 83 කලබල ඇති කළ ජාති ආලයේ මතභේද පෙන් වූ සිංහලයා ම ය.වත්මන් ජනපතිතුමා එඩිතර තීරණයක් ගෙන ප්‍රභාකරන් ඇතුළු ත්‍රස්තවාදය සහමුලින්ම විනාශ කිරීමේ ප්‍රතිඵලයක් ලෙස අවතැන් වූ ලක්ෂ සංඛ්‍යාත දමිළ ප්‍රජාවට කෑම බීම , ඉදුම්හිටුම් දෙමින් කෝටි ගණනින් මුදල් සම්මාදම් කොට සහන සැලැස්සූයේ ද සිංහලයෝ ම ය.යුද ජයග්‍රහණයෙන් පසු රට බේරාගත් රණවිරුවා වෙනුවෙන් උපහාර නොදැක් වූ ගමක් , නගරයක් , ශ්‍රී ලංකාවේ නොවිනි. රණවිරුවන්ට තමන් බේරා ගත් පිරිසක් හැටියට දේවත්වයෙන් සැලකුවේ සිංහලයෝ ම ය.සති දෙක තුනක් යන විට සිංහල අපට එදා දේවත්වයෙන් සැලකු රණවිරුවන් ද අමතක වි ඇත.බස්රියක , දුම්රියක යන විට ආබාධිත සෙබලෙක් දුටු විට ඔහු කරදරකාරයෙක් යන හැඟීමෙන් අහක බලාගන්නට තරම් සිංහලයෝ සියල්ල අමතක කරන සුළු කොටසක් විය. කිහිලි කරු දෙකෙන් බස් නැවතුමක සිටින සෙබලෙකු දැක්කොත් , බස්රිය නොනවත්වා යාමට තරම් රණවිරුවන්ව අමතක කොට ඇත.වර්තමානයේ වැඩිම සංවර්ධනයක් සිදු වන්නේ කාලයක් යුද වාතාවරණයක් තිබූ උතුරු - නැඟෙනහිර ප්‍රදේශ තුළ ය. ඔවුන් දැන් සංවර්ධනයේ උපරිම ඵල නෙලා ගනිමින් සිටියි.කාලයක් තිස්සේ යුද්ධයෙන් බැට කෑවේ ද සිංහලයෝ ම ය. බස් රියේ , දුම්රියේ යන අතරතුරු රතිඤ්ඥා ශබ්දයක් ඇසුනත් දුම්රියෙන් , බස්රියෙන් බැස හිස් ලූ ලූ අත දිව්වෝ ද ඔවුන් මය. මරණය අත දරා රැකියාවට යන්නෝ යළි නිවසට නිරුපද්‍රිතව පැමිණීම ගැන සතුටු වූ කාලයක් පසු කළ සිංහලයාට අද ඒ සියල්ල අමතකව ඇත.ඉතින් අනාගතයේ දී තවත් කොතරම් දෑ අමතක කරනු ඇති ද ? එය දන්නේ උඩ ඉන්නා දෙවියන් ම පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001205</link>
    <topic> </topic>
    <author>සටහන -ඉරෝෂිනී දීපිකා සේයා - සමන් ශ්‍රී වෙදගේ</author>
    <content>ජනාධිපති ධූර කාලය වසර හයක් වූවත්, සිවු වසරක පාලන කාලයකින් අනතුරුව ජනාධිපතිවරණයකට යාමට හේතුව, ටී.එන්.ඒ. පක්ෂය පොදු අපේක්ෂකයාට සහාය දැක්වීමේ යටි අරමුණු සහ නිසි බලධරයෙක් පත්කළ යුත්තේ රාජ්‍ය මාධ්‍යයට විතරද? යන කරුණු පිළිබඳ කතාබහට ලක්වෙමින් පවතී. ඒ පිළිබඳ ශ්‍රී ලංකා නීති විද්‍යාලයේ හිටපු ජ්‍යෙෂ්ඨ කථිකාචාර්ය, ශ්‍රී ලංකා නීතිඥ සංගමයේ හිටපු ලේකම් නීතිඥ කාලිංග ඉන්ද්‍රතිස්ස මහතා සමඟ කළ කතාබහකි මේ.වසර හයක පාලන කාලයක් තිබියදී එයින් වසර හතරක් ගතවූවාට පසු හදිසි ජනාධිපතිවරණයක් කැඳවා තිබෙනවා. මේ සම්බන්ධයෙන් ඔබ දරන්නේ මොන වගේ අදහසක්ද?තව වසර දෙකක පාලන කාලයක් ඉතිරිව තිබියදී හදිසි මැතිවරණයකට යාම සම්බන්ධයෙන් විවිධ පුද්ගලයන් විවිධාකාරයේ අදහස් දරනවා.නීත්‍යානුකූලභාවය ගැන කතා කළොත්, ආණ්ඩු ක්‍රම ව්‍යවස්ථාව අනුව තමන් ගේ ධූර කාලයේ වසර හතරක් ගතවීමෙන් අනතුරුව නැවත ජනාධිපතිවරණයක් කැඳවීමට ජනාධිපතිවරයාට හැකියාව තිබෙනවා.1978 ආණ්ඩු ක්‍රම ව්‍යවස්ථාව අනුව යමින් ජේ. ආර්. ජයවර්ධන මහත්මයා ඔය විදිහට ක්‍රියා කළා. 1977 ජූලි 21 වැනිදා මේ රටේ ජනතාව එතුමාව පත් කළේ අගමැති ධූරයට. එතුමා එවකට පැවැති ව්‍යවස්ථාව සංශෝධනය කරලා 1978 පළමුවැනි ජනරජ ව්‍යවස්ථාව හඳුන්වා දුන්නා.1977 ජනතාව තෝරා පත්කළ පාර්ලිමේන්තුව මඟින්, ජනාධිපතිවරයා විදිහට එතුමාව නම් කළා. 1978 සිට 1984 දක්වා එතුමාට බලයේ සිටිය හැකිව තිබුණත්, 1982 වෙනකන් ඉඳලා ජනාධිපතිවරණයකට ගියා.1982 වෙනකොට එල්.ටී.ටී.ඊ. සංවිධානය සහ වෙනත් විවිධ බලවේග හිස ඔසොවමින් තිබුණා. ඒ වනවිට මේ රට යම්කිසි සංධිස්ථානයකට පත්ව තිබුණා. ඒ වනවිට එතුමා අනාගතය සම්බන්ධයෙන් දුර දැක්මක් ඇතිව ඉන්නැති.ඒ නිසා හදිසි මැතිවරණයකට ගියා. ඒ නිසා වත්මන් ජනාධිපතිතුමා වසර හතරක් තුළ ජනාධිපතිවරණයකට යාම නීත්‍යනුකූල නොවන බවක් මං දකින්නේ නෑ. ඒක ව්‍යවස්ථානුකූලව සිදුවූවක්.රුදුරු ත්‍රස්තවාදය මේ වනවිට හමාර වී තිබෙනවා. ඒත් වර්තමානය වනවිට බඩු මිල ඉහළ යාම ජනතාවට දැනෙන ප්‍රශ්නයක් වෙලා. ප්‍රභාකරන් කියූ ආකාරයට ලංකාවේ ජනතාවට ඕනෑම දෙයක් මතක තියෙන්නේ සති දෙකයි. මීට මාස අටකට පෙර අවසන් කළ යුද බිය, මේ වනවිට ඔවුන්ට දැනෙන කරුණක් වෙයිද?වත්මන් ජනාධිපතිතුමා මුල් වකවානුවේදී එල්.ටී.ටී.ඊ.ය සමඟ සාකච්ඡා කරලා විසඳුමකට එන්න හැදුවත් එය ව්‍යාර්ථ වුණා. අවසානයේ මානුෂීය මෙහෙයුමකට එන්න සිදුවුණා.එතුමා ඒ දේ කළේ ඉතිහාසයේ දී එල්.ටී.ටී.ඊ.ය සම්බන්ධයෙන් ලැබූ අත්දැකීම් අනුව යි. පසුගිය වසරේ මැයි 20 වෙනකොට මේ රටේ පෙර සිටි නායකයන්ට විසඳන්න බැරිවුණ ප්‍රශ්නයට එතුමා විසැඳුම් දුන්නා.පසුගිය වසරේ මැද වනවිට මිනිස්සු කතා කළේ මහින්ද රාජපක්ෂ කියන මිනිසා ගැන විතරයි. ජාතික, ආගමික කිසිම බේදයක් නැතිව හැමෝම එතුමා ගේ නායකත්වය පිළිබඳ ප්‍රශංසාභිමුඛව කතා කළා. හැමෝම ආශිර්වාද කළා.එල්ටීටීඊ ග්‍රහණයෙන් රට මුදාගෙන, මේ රට නිදහස්, නිවහල් දේශයක් බවට පරිවර්තනය කිරීම මත, අද බොහෝ දෙනා එතුමා වෙත ළංවෙලා. අද කිසිම බේදයකින් තොරව ජනතාව ජනපතිතුමා වටා රොක්වෙලා ඉන්නේ, එතුමා කළ මෙහෙවර පිළිබඳ සතුටට පත්වෙලා සිටින නිසයි.එතුමා ගේ පාලනයේ අසාර්ථක බවක් ඇතැයි කියා යමෙක් පවසනවා නම් එසේ පවසන්නේ දේශපාලන කුහකත්වය නිසා බව අමුතුවෙන් කිව යුතු නෑ.හරි දේ කරන ආණ්ඩුවකුත්, වැරැදි දේ පෙන්වන විපක්ෂයකුත් මේ රටේ තිබිය යුතුයි. ඒත් විපක්ෂය හැම වෙලාවෙ ම ආණ්ඩුව දිහා බැලුවේ අවඥාවෙන්. හරි දේ වුණත් දැක්කේ වැරැදි විදිහට. ඒත් රටට, ජාතියට ආදරය කරන අය එජාපයේ නැතිවා ම නෙමෙයි.මං දකින විදිහට ජනතාවට මෙතෙක් කල් සිදුවූ දේ, විපක්ෂය කියූ කෙරූ දේ අමතක වෙලා නෑ. එහෙම අමතක වෙන්න නම් නැවත ඉපදිලා එන්න ඕනෑ.වත්මන් ජනාධිපතිතුමා සහ ආරක්ෂක අංශ නිසා අද වනවිට රටට සාමය උදාවෙලා. මේ නිසා ත්‍රස්තවාදයට විසඳුම් දීම කියන සාධකය පොරොන්දුවක් කරගන්න බැරිවීම ඉදිරි ජනාධිපතිවරණයට බලපාන්නේ කොහොමද?මෙතෙක් ශ්‍රී ලංකාවේ සිටි පාලකයන් කළේ තමන් ගේ පැවැත්ම සඳහා යුද්ධය වවාගෙන කෑමක් විතරයි. නිසි විසඳුමක් දුන්නේ නෑ. හැමදාම ඒක මැතිවරණ පොරොන්දුවක් කරගෙන, මැතිවරණ දිනුවා. ඒත් වසර 30 ක් පුරා අපේ නායකයන්ට විසඳගන්න බැරිව තිබූ, ඔඩු දිවූ ප්‍රශ්නයකට වත්මන් ජනාධිපතිතුමා සිය පාලන කාලයේ වසර තුනක් ඇතුළත විසැඳුම් දුන්නා.2005 මැතිවරණයෙන් මහින්ද රාජපක්ෂ මහත්මයා ජය ගනිද්දී එල්ටීටීඊ ය හිතුවේ මෙතෙක් කාලයක් හිටි පාලකයන් වගේ, වත්මන් ජනාධිපතිතුමාවත් ඔවුන්ට ඕන විදිහට නටවන්න පුළුවන් වෙයි කියලයි.ඒත් මෙතුමාව රූකඩයක් බවට පත්කර ගන්න ඔවුන්ට හැකිවුණේ නෑ. ඒ නිසාම ඔවුන්ගේ ඉරණම තීරණය වුණා. සේනාධිනායකයා විදිහට එතුමා කළ මෙහෙවර කවදාවත්වත් කිසිම කෙනෙකුට අමතක කරන්න බෑ.මෙතන්දී යුද, නාවික,, ගුවන් හමුදාපතිවරුන් සිවිල් බලකා, පොලිස්පති ආදී සෑම ක්ෂේත්‍රයකම නායකත්වය කැපී පෙනුණා. යුද ජයග්‍රහණය සාමුහිකව ලැබූ ජයක්. රණවිරුවන් මෙහිදී ජීවිත පරදුවට තබා කළ කැපකිරීම ප්‍රශංසනීය යි.ජනාධිපතිතුමාට යුද්ධය අවසන් නොකර, දිගට ම ඇදගෙන යන්න පුළුවන්කම තිබුණා. ඒත් එතුමා එහෙම කළේ නෑ, ඒක ඡන්ද ගුණ්ඩුවක් කරගෙන ඉදිරියට යන්න වුවමනා වුණේ නෑ. ඉදිරි මැතිවරණවලදී කවදාකවත්ම ආයෙත් එය මැතිවරණ පොරොන්දුවක් වෙන්නේ නෑ.මේ වනවිට දෙමළ ජාතික සංධානය (ටී.එන්.ඒ.) පොදු අපේක්ෂකයාට සහය පළ කිරීමට ඉදිරිපත්ව තිබෙනවා. මේ තත්ත්වය ඔබ දකින්නේ කුමන ආකාරයටද?ටී.එන්.ඒ කියන්නේ එල්.ටී.ටී.ඊ. යේ පාර්ලිමේන්තු නියෝජනය. ඒ අය දන්නවා යුද ජයග්‍රහණය පිටුපස ඉන්නේ ජනාධිපතිතුමා කියලා. ඒකයි මේ අය ජනාධිපතිතුමාට සහාය දක්වන්නේ නැතිව, පොදු අපේක්ෂකයාට සහාය දක්වන්නේ. යුද්ධය දිනුවේ සරත් ෆොන්සේකා මහත්මයා නම්, මේ අය කවදාවත්වත් එයාට සහාය දක්වන්නේ නෑ. ඒ අයට කවදාකවත් එයා සමඟ වැඩ කරන්න හැකි වෙන්නේ නෑ.එල්.ටී.ටී.ඊ. ය කියන්නේ අන්තර් ජාතික වශයෙන් පැතිරුණු සංවිධානයක්. ලෝකයේ විවිධ රටවල එයට සම්බන්ධ සාමාජිකයෝ තවමත් ඉතිරිවෙලා ඉන්නවා. ඔවුන් නිදහස් අරගලයක සටන් වදින අය බව සමාජයට පෙන්වනවා.ඒ රටවල රාජ්‍ය තාන්ත්‍රිකයන්ට ඒ බව ඒත්තු ගන්වන්න උත්සාහ කරනවා. එල්.ටී.ටී.ඊ.යට පරාජය අත්කර දුන්නේ අපේ ජනාධිපතිතුමා කියලා ඒ අය දන්නවා. ඒ නිසා මේ අයට ඕනේ එතුමාව ඉදිරි මැතිවරණයේදී පරද්දන්න.ඒ නිසා ඒ අය විවිධාකාරයෙන් ක්‍රියාත්මක වෙනවා. මේ අය දන්නවා වත්මන් ජනාධිපතිවරයා ඉන්නකං නැවත වතාවක් නැගිටින්න බෑ කියලා. ඒ නිසා මේ අය, තමන්ට නටවන්න පුළුවන් අය කවුද කියලා තේරුම් අරගෙන ඔවුන්ට සහාය දෙනවා.උතුරු - නැඟෙනහිර ඒකාබද්ධ කළ යුතුයි කියලා ටී.එන්.ඒ. එක ප්‍රකාශ කළ බව පසුගිය දවසක මං පුවත්පතක දැක්කා. සම්බන්ධන් කියන්නේ අධි ආරක්ෂක කලාප අවශ්‍ය නැති බවත්, අද වෙනකොට ටී.එන්.ඒ., ජ.වි.පෙ. පොදු අපේක්ෂකයට සහාය දක්වන්න එකතුවෙලා.ඒත් මේ වෙලාවේ අමතක නොකළ යුතු දෙයක් තියෙනවා. ඒ තමා උතුරු - නැඟෙනහිර වෙන් කරන නඩුව දැම්මේ ජවිපෙ කියන එක. දැන් මෙතන එකතුවෙලා ඉන්නේ කවුද? එකිනෙකට පරස්පර විරෝධී අදහස් දරන අය. ඒ වගේ පිරිසක් සමඟ ඉදිරියට යන්නේ කොහොමද? මේ අවස්ථාවේදී ජනතාව මෙන්න මේ දෙය තේරුම් ගත යුතුයි.උතුරු - නැඟෙනහිර එක් කළොත් මේ රටේ නැති ප්‍රශ්න ඇති වෙන්න පුළුවන්. ඒ වගේ ම තමයි ෆොන්සේකා තමන් ජනාධිපති වුණොත්, අගමැති වෙන්නේ කවුද කියලා මේ වෙනකං ස්ථිරව ප්‍රකාශ කරලා නෑ.මං අහන්නේ ෆොන්සේකා මහත්මයගෙන් තමන් ජනපති වුණොත් අගමැති කරන්න ඉන්නේ ටී.එන්.ඒ. සාමාජිකයෙක් ද? ජේ.වී.පී. නියෝජිතයෙක්ද? රනිල් වික්‍රමසිංහ ද? කියලා පැහැදිලිව ප්‍රකාශ කරන්න කියන එකයි.එදා සිටි පාලකයන් යුද්ධයට මුවාවෙලා රට සංවර්ධනය කිරීම අමතක කළා. අද වනවිට යුද්ධය අවසන්. ඒත් රටේ සංවර්ධනය පිළිබඳ ජනතාව තුළ සුබවාදී දැක්මක් නෑ නේද?ජනපතිතුමා ගේ් අරමුණ සංවර්ධනය, අධ්‍යාපනය, රට සශ්‍රීක කිරීම කියන කාරණායි. අද වනවිට රට සංවර්ධනය වෙලා නෑ කියලා කාටවත් පවසන්න බෑ. උතුරු - නැඟෙනහිර වැනි යුද ගැටුම් පැවැති ප්‍රදේශ මේ වනවිට සංවර්ධනය වෙලා.පසුගිය කාලේ පැවැති තත්ත්වය නිසා අපේ රටේ වරායවලට නැව් පැමිණීම නතර වුණා. මේ වනවිට ඔලුවිල්, යාපනය, කොළඹ, ගාල්ල, ත්‍රිකුණාමලය වැනි වරාය සංවර්ධනය කෙරෙමින් පවතිනවා.ඒ දේවල් කළේ යුද්ධය ජය ගන්නා ගමන්මයි. මං දකින විදිහට ශ්‍රී ලංකාවේ සංවර්ධනය දෙයියන්ටවත් නවත්වන්න බෑ. අපේ රටේ සාක්ෂරතාව ඉහළ මට්ටමක තිබෙනවා.පසුගියදා රාජ්‍ය මාධ්‍යයට නිසි බලධරයෙක් පත් කළා. එයින් කියවෙන්නේ මැතිවරණ සමයේ දී රාජ්‍ය මාධ්‍ය ඒකපාක්ෂිකව, තුලනාත්මක බවකින් තොරව ක්‍රියාකරන බව නේද?මාධ්‍ය මඟින් පළ කළ යුත්තේ ජනතාව නිවැරැදි මඟට යොමු කරන ප්‍රවෘත්ති මිසක්, ජනතාව අහන්න කැමැති වුණත් අසංවර ප්‍රවෘත්ති නෙමෙයි. ඒක මාධ්‍යයේ වගකීමක්. මේ රටේ මෑතකාලීන මැතිවරණ ඉතිහාසය තුළ රාජ්‍ය මාධ්‍ය නිසිලෙස කටයුතු නොකළ බව පැවසුණා.අද පෞද්ගලික මාධ්‍ය තිබෙනවා. මොන නාලිකාව අහනවද? නරඹනවද? කියලා තීරණය කරන්නේ ජනතාව. රාජ්‍ය මාධ්‍ය මඩ දේශපාලන ප්‍රචාරය කරනවා නම් ඒක වැරැදියි. කෙසේ වෙතත් නිසි බලධරයා පත් කළ යුත්තේ රාජ්‍ය මාධ්‍යයට විතරක් නෙමෙයි, සියලු මාධ්‍ය සඳහාම විය යුතුයි යන්න මා විශ්වාස කරනවා.පසුගියදා පාර්ලිමේන්තුවේදී හයිකොප් සමාගමේ ලිපි ලේඛන සභාගත කළා. අවි ගනුදෙනු සම්බන්ධයෙන් වැරැදි සිදුව ඇත්නම්, ඒ සම්බන්ධයෙන් නීතිමය පියවර ගන්න පමා වෙන්නේ ඇයි?දේශපාලනඥයකුට දූෂණ චෝදනාවක් එල්ල වෙනවා කියන්නේ් ජනතා කැමැත්ත පළුදු වන බව යි. අද වෙන්නේ මොකක්ද? රූපවාහිනි නාලිකාවකට සම්බන්ධ වෙලා ඕන කෙනෙක්ට තමන්ට හිතෙන හිතෙන දේ කියන්න පුළුවන්.එහෙම වුණහම මේ සියලු පාර්ශ්වයන්ට ම සිදුවන්නේ අසාධාරණයක්. ලංකා හොස්පිටල් ගෝඨාභය අරන් කියනවා. එහෙමනම් කරන්න තිබුණේ මේ රෝහල අරන් තියෙන කොටස්කාරයන් කවුද කියලා හොයලා බලනවා මිසක්, චෝදනා කිරීම නෙමෙයිනෙ, මේවා හරයක් නැති කටකතා.සරත් ෆොන්සේකා සම්බන්ධයෙන් පැතිරෙන කතාවලට හරිනම් එතුමා පිළිතුරු දෙන්න ඕනෑ. ඒක ඔහු ගේ වගකීමක්. තමන් මේ දේවලට චෝදනා නොලැබිය යුතු නම්, ඒ බව ඔහු සාක්ෂි සහිතව ඉදිරිපත් කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001206</link>
    <topic> </topic>
    <author>සටහන -උදිත ගුණවර්ධන සේයා - තුෂාර ප්‍රනාන්දු</author>
    <content>ජනාධිපතිවරණයේ දී ජනතාව අබියස තිබෙන වගකීම් මොනවාද? ඉදිරි ජනාධිපතිවරණයේදී ඔවුන් විසින් ගත යුතු මඟ කුමක්ද? යන්න පිළිබඳ බාල ශිවශංකර් කුරුක්කල්තුමා සමඟ සිදුකළ සංවාදයක් ඇසුරින් මේ ලිපිය සැකැසේ.මෙවර ශ්‍රී ලංකාවේ අපට මුහුණදීමට සිදුවී ඇත්තේ අතිශය ඓතිහාසික හා සමාජීය වැදගත්කමක් සහිත ජනාධිපතිවරණයකට ය. අප 1982 වර්ෂයේ සිට ජනාධිපතිවරණ පහකට මුහුණ දී තිබුණද ඒ සෑම ජනාධිපතිවරණයක්ම පැවැත්වූයේ ත්‍රස්තවාදී තර්ජන සහිත මරණයේ සෙවනැලි වැටුණ සමාජ තත්ත්වයක් තුළය.එහෙත් මෙවර ජනාධිපතිවරණයේදී එකී සියලු තර්ජන අපගෙන් දුරස්ත වී තිබේ. එය අප රටක් ජාතියක් ලෙස ලැබූ විශේෂ අවස්ථාවක් ලෙස සඳහන් කිරීම අතිශයෝක්තියෙන් සඳහන් කිරීමක් නොවේ.යථාර්ථය පිළිබඳව සඳහන් කිරීමක් පමණි. ශ්‍රී ලාංකික දෙමළ ජනතාව දුරදිග නොබලා ගත් විවිධ වැරැදි තීන්දු තීරණ නිසා අපට දැඩි දුක්ඛ දෝමනස්සයන්ට මුහුණ දීමට සිදුවිය. ඒනිසා අප මේ මොහොතේදී සිදුකළ යුත්තේ නිවැරැදි ලෙස තීරණයක් ගැනීමය. එවැනි නිවැරැදි තීරණයක් ගැනීම දෙමළ ජාතිකයන් වශයෙන් අපටත් ශ්‍රී ලාංකිකයන් ලෙස සැමටත් සතුටුදායක අනාගතයක් ගොඩනගා ගත හැකිය.දෙමළ ජනතාවගේ ප්‍රශ්න විසඳීම සඳහා අවශ්‍ය කරන පසුබිම නිර්මාණය කරගත හැක්කේ ඉහත ආකාරයට බුද්ධිමත් ලෙස කටයුතු කළහොත් පමණි.හින්දු ආගමික කුරුක්කල්තුමා ලෙස අපගේ පළමු වගකීම ලෙස සලකනු ලබන්නේ හින්දු භක්තිකයන් නිසි ලෙස දැනුවත් කිරීමය. මඟ නොහොද නිසි ලෙස විමසා බැලීමය.මෙවර ජනාධිපතිවරණය සඳහා අපේක්ෂකයන් විසි දෙදෙනෙකු තරග කළ ද මෙහි සැබෑ තරගය ඇත්තේ ජනාධිපති මහින්ද රාජපක්ෂ මහතා සහ විශ්‍රාමික ෆොන්සේකා අතරය. සෙසු තරගකරුවන්ට ජනාධිපතිවරණයේ දී ඉදිරිපත් කළ හැකි භූමිකාවක් ඇතැයි මම නොසිතමි.එබැවින් ජනපති මහින්ද හා විශ්‍රාමික ෆොන්සේකා අතර විධායක ජනාධිපතිවරණයට ඉදිරිපත් වීමට තිබෙන සුදුසුකම් මොනවාද කියා විමසා බැලිය යුතුය.පසුගිය සිව් වසරේදී ජනතාව විසින් ඉල්ලන ලද ප්‍රධානම ඉල්ලීම වූයේ තිස් වසරක් පුරා සිංහල, දෙමළ සමඟිය බිඳ දැමූ යුද්ධය නිමකරන ලෙස ඉල්ලා සිටීම යි.ජනාධිපති මහින්ද රාජපක්ෂ මහතා ජනතාව ගේ ඉල්ලීම නිසි ලෙස ඉටුකළ අතර ඒ කාලයේදීම රටේ සංවර්ධනයට ද අවශ්‍ය කරන පසුබිම නිර්මාණය කළේ ය.එතුමා මේ කටයුතුවලදී සිංහල, දෙමළ, මුස්ලිම් ලෙස සිතා කටයුතු නොකළ අතර සියලු ජනකොටස් අතර සමගිය ගොඩනැගීම එතුමාගේ අපේක්ෂාව විය. හින්දු පූජකවරයකු ලෙස මා මෙම තත්ත්වය පිළිබඳව නිසි අවබෝධයක් මගේ ජනතාවට ලබාදීම කාලීන කාර්යයක් ලෙස සලකමි.අද විපක්ෂයේ පොදු අපේක්ෂකයාගේ පාර්ශ්වයෙන් මතුකරන ප්‍රධානම තර්කය බවට පත්ව ඇත්තේ විශ්‍රාමික ජෙනරාල්වරයා ත්‍රස්තවාදය පරාජය කිරීමේදී විශේෂම හා ප්‍රමුඛතම කාර්යභාරයක් ඉෂ්ඨ කළ බව ය.අප එම කරුණු ප්‍රතික්ෂේප නොකරන මුත් සේනාධිනායකයා ලෙස ජනාධිපතිතුමා ඉෂ්ඨ කළ කාර්යභාරය අතිවිශිෂ්ටය. එතුමාගේ දේශපාලන නායකත්වය මඟපෙන්වීම නොතිබෙන්නට ත්‍රස්තවාදය පරාජය කිරීම හා යුද ජයග්‍රහණය සිහිනයක් වීමට ඉඩ තිබුණි.කොටි සංවිධානය වැනි ත්‍රස්තවාදී සංවිධානයක් බලවත් වීමට ප්‍රබල ම හේතුසාධකය වූයේ සිංහල සහ දෙමළ අවස්ථාවාදී, අන්තවාදී හා ජාතිවාදී දේශපාලන කල්ලිවල බලපෑම්ය.එහෙත් වර්තමාන ජනාධිපති මහින්ද රාජපක්ෂ මහතා එවැන්නෙකු නොවේ. ඔහු බොදුනු පිලිවෙත්වලට හැඳීවැඩුණු වැදගත් සහ බුද්ධිමත් සිතින් ප්‍රශ්න දෙස බලන නායකයෙකි.මෙරට ඉදිරියට ගෙන යාමට පුළුවන්කම ඇත්තේ එවැනි පළපුරුදු නායකයෙකුට ය. මා රටේ ඉදිරි පාලනය සඳහාද මහින්ද රාජපක්ෂ මහතා යෝජනා කරන්නේ ඒ නිසා ය.එමෙන් ම අද සමහරු විධායක ජනාධිපතිධූරය අහෝසි කළ යුතු බවට මතයක් ගොඩනගා තිබේ. එහි මතවාදිමය වශයෙන් සාධාරණත්වයක් තිබුණද විධායකය අහෝසි කර මිලිටරි පාලනයකට පාර කැපීම සිදුනොවිය යුත්තකි.වර්තමාන දේශපාලන ක්‍රමය පිළිබඳ ව මගේ මතය සහ දෙමළ ජනතාවට අවශ්‍ය දේශපාලන ක්‍රමය පිළිබඳ ව මට අදහසක් තිබේ. එනම් දෙමළ ජනතාවට ඔවුන්ගේ භාෂාවෙන් රාජ්‍ය කටයුතු කරගෙන යා හැකි පසුබිමක් නිර්මාණය කර ගැනීම සහ දහතුන්වන ව්‍යවස්ථා සංශෝධනය විධිමත් ලෙස ක්‍රියාත්මක කිරීම යන කාරණාය.මේ වැඩපිළිවෙළ වඩාත් සාර්ථක ලෙස ක්‍රියාත්මක කළ හැක්කේ මහින්ද රාජපක්ෂ මහතාටය. මා එම කරුණ අවධාරණය කරන්නේ් සාධක හා තහවුරු කළ හැකි කරුණු සහිතවය.තිස් අවුරුද්දක් නිමාකර ගත නොහැකිව තිබූ යුද්ධය මාස තිහකදී නිමා කිරීම ය. එවැනි ශක්තියක් හා හැකියාවක් තිබෙන ජනාධිපතිතුමා හට දෙමළ ජනතාවට පිළිගතතහැකි වාතාවරණයක් උදාකිරීමට ද පූර්ණ හැකියාව හා ශක්තියක් තිබේ.දෙමළ ජනතාවට පමණක් නොව ශ්‍රී ලාංකිකයන් ලෙස සමස්ත ශ්‍රී ලාංකිකයන්ට ම මහින්ද රාජපක්ෂ ජනාධිපතිවරයා විශාල සේවයක් සලසා තිබේ. මහාමාර්ග සංවර්ධනය, ගුවන් පාලම්, වරාය, ගුවන්තොටුපොළ, නිවාස ඇතුළු ක්ෂේත්‍ර රාශියක් ජනාධිපතිතුමාගේ සංවර්ධනයට ඇතුළත්ය.කෘෂිකර්මාන්තයට ද ජනාධිපතිතුමාගේ අවුරුදු හතර ඇතුළත දී විශාල සේවයක් සිදුවිය. මෙවැනි තත්ත්වයක් තුළදී ඉදිරි වසර හය සඳහාද ජනාධිපතිතුමාට බලය ලබාදීම කාලීන කාර්යයකි.මෙහිදී හින්දු ආගමික නායකයකු ලෙස තවත් කරුණක් සිහිපත් කළ යුතුය. එනම් මැතිවරණ ප්‍රචණ්ඩත්වය ඇති නොවන ලෙස කටයුතු කිරීමය. අප එලෙස කටයුතු කළහොත් රටේ අනාගතය වඩාත් සුන්දර වනු නියතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001207</link>
    <topic> </topic>
    <author>ක්‍රමවේදී,මාතර</author>
    <content>ආරම්භයේ ම බොරුවෙන් පටන් ගෙන ඇත. මහාචාර්ය ඉන්ද්‍රරත්න දූෂණය 9%ක් දක්වා ඇතැයි කීම බොරුවකි. මහාචාර්ය ඉන්ද්‍රරත්න කිසිවිටෙක මහින්ද රාජපක්ෂ වෙත හෝ ඔහු ගේ රජය වෙත දූෂණ චෝදනා එල්ල කර නැත.සම්පත් නාස්තියක් සිදුවන බව කියන ෆොන්සේකා නාස්තිය නැවැතීමට කිසිදු ක්‍රියා මාර්ගයක් ගැන සඳහන් කර නැත.මේ ප්‍රකාශනය හුදෙක් වචන ගොඩක් පමණයි.ප්‍රතිඥාෆොන්සේකා ප්‍රජාතන්ත්‍රවාදය ස්ථාපිත කරනවාලු.ජීවන බර අඩු කර අතමිට සරු කරනවාලු.ජාතික ඒකාග්‍රතාව ගොඩනඟනවලු.ආදී වශයෙන් හුදු වචනවලට හා වැකියකට සීමා වූ ප්‍රතිඥා දී ඇත.අයථා ලෙස උපයාගත් දේපළ රාජසන්තක කරන බව ඔහු කියයි. එය ඉතා හොඳ කතාවකි. එය තමන් ගේ බෑණාට ද අදාළ විය යුතු බව සඳහන් නොකරයි.ඔහු වත්කම් හෙළි කරන බව කියයි. එය නීතිමය අවශ්‍යතාවක් බව ඔහු දන්නා බවක් නොපෙනේ.අත්‍යාවශ්‍ය ආහාර මත පනවා ඇති බදු ඉවත් කරන බව කියන ෆොන්සේකා මහතා එය දැනටමත් ඉටු වී ඇති බව නොකියයි.පාසල් ළමුන් ගෙන යන වාහනවල දුම් සහතිකය නොමිලේ දීම ඔහුගේ ජීවන බර අඩු කිරීමේ ප්‍රධාන වැඩසටහනකි.පළමු මාසය තුළ හදිසි තත්ත්වයක් ප්‍රකාශ කරන්නේ රෝහල් තුළ පමණක් දැයි නොකියන ෆොන්සේකා මහතා වසංගත රෝග සියල්ල මර්දනය කරන බව කියයි. එය ඉතා හොඳ ක්‍රියාවකි.සියලු සරසවි සිසුන්ට නේවාසික පහසුකම් සපයන බව කියන ෆොන්සේකා මහතා පසුගිය වසර හතර තුළ 14000 සිට 24000 දක්වා සරසවිවලට ඇතුළු කර ගන්නා ශිෂ්‍ය සංඛ්‍යාව වැඩිකර ඇති බව නොකියයි.ඔහු ගේ යොවුන් අභියෝගය නමින් වූ තරුණ තරුණියන්ට රැකියා දෙන වැඩසටහන පුදුම විජ්ජාවකි. රු. 2000කට තරුණ තරුණියන් රැවටීමේ උපක්‍රමයක් පමණයි.ඔහු ජාතික ආරක්ෂාව සුරකින බව කියයි. මුළු මහත් ජාතිය අනාරක්ෂිතව තිබියදී බලයට පත් මේ රජය දැනට මුළු මහත් ජාතිය ම අනාරක්ෂිත තත්ත්වයෙන් මුදා ගෙන ඇති බව නොකියයි.අරක්කු ටිකක් බීම හොඳ බව කී ෆොන්සේකා මහතා සාර ධර්ම සුරකින සමාජයක් හදන බවත් , පාතාලය මර්දනය කරන බව ද , පැහැරගෙන යාම් නවතන බව ද කියයි. එහෙත් ලසන්ත වික්‍රමතුංග ගේ ඝාතනය ගැන කිසිවක් නොකියයි.තමාට උත්තම සේවා සම්මානය තහනම් වූ ආකාරය ගැන නොකියන ෆොන්සේකා මහතා කාන්තා අයිතීන් සුරකින බව කියා සිටී.අවතැන් වූවන් නැවත පදිංචි කිරීමට විරුද්ධ වූ ඔහු දැන් නැවත පදිංචි කරන පවුලකට රුපියල් ලක්ෂයක් දෙන බව කියයි. දැනට එමෙන් තුන් ගුණයක් මේ රජය වැය කරන බව නොකියයි. අත්අඩංගුවේ පසුවන සියලු ත්‍රස්තවාදීන් කඩිනමින් නිදහස් කර හෝ පුනරුත්ථාපනය කරන බව කියන ෆොන්සේකා ද්‍රවිඩ සංවිධානය සමඟ ඇතිකර ගත් ගිවිසුම ගැන නොකියයි.රජයේ සේවක වැටුප් 10,000කින් වැඩි කරන බව කියන ඔහු මාසික වැටුප යන්න හිතාමතා ඉවත් කර ඇති නිසා රුපියල් 10,000 වර්ෂයකට වන වැඩිවීමක් බව තහවුරු වේ.අවම සමෘද්ධි දීමනාව ගැන කථා කරන මොහු එහි ඉහළ ස්ථර ගැන කතා නොකරයි. රුපියල් 10125ක වතු කම්කරු වැටුපක් ගැන කතා කළ ෆොන්සේකා දැන් කියන්නේ රුපියල් 500ක කථාවකි. රුපියල් 500ට වැඩි මුදලක් වතු කම්කරුවන් අද ද ලබා ගන්නා බව ඔහු දන්නේ නැත.වී කිලෝ 1ක් සඳහා දැනටමත් රුපියල් 30 - 35 අතර මුදලක් ලැබෙන අතර ෆොන්සේකා රුපියල් 35 බැගින් නාඩු කිලෝව ගන්නා බව කියයි.මේ අනුව විශ්වාසනීය වෙනස නම් ෆොන්සේකා ගේ ලියවිල්ල එදා රනිල් වික්‍රමසිංහ මහතා ගේ අලුත් ශ්‍රී ලංකාව නම් වූ හාල්මැස්සන් ග්‍රෑම් 500 රුපියල් 94ට දෙන ලියවිල්ලටත් වඩා අතිශයින් ම ලාබාල හුදෙක් වචන සමූහයක් බව පෙනී යයි.එය රාජ්‍ය නායකයකු ගේ් ප්‍රතිපත්ති ප්‍රකාශනයකට වඩා දෙවන ශ්‍රේණියේ රචනාවක ස්වරූපය ගන්නා බව කිව යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001208</link>
    <topic> </topic>
    <author>සාකච්ඡා කළේ  -බුද්ධික සමන් ගුණවර්ධන</author>
    <content>බුදුරජාණන්වහන්සේ තරම් දේශපාලන න්‍යායයන් හා උපදේශනයන් දේශනා කළ තවත් දාර්ශනිකයෙක් නැති තරම් ය. ශ්‍රී ලංකාව බෞද්ධ රටක් ලෙස දේශපාලනයට බෞද්ධ දර්ශනය කොතෙක් දුරට යොදාගෙන තිබෙනවාද යන්න සාකච්ඡා කළ යුත්තකි. ආකල්ප වශයෙන් බුදු දහමින් ඉවත් ව ඇති සමාජයක් ලොවට විද්‍යමාන කිරීමට තරම් මේ සමාජයේ දේශපාලනය ආදර්ශමත් නොවීම අභාග්‍යයකි. සමකාලීන දේශපාලනය හා බෞද්ධ ආකල්ප පිළිබඳ කැලණිය විශ්වවිද්‍යාලයේ සංස්කෘත භාෂා අධ්‍යයන අංශයේ අංශ ප්‍රධාන රාජකීය පණ්ඩිත ආචාර්ය ඉඳුරාගාරේ ධම්මරතන නායක හිමිපාණන් වහන්සේ සමඟ පැවැත් වූ සාකච්ඡාවකි මේ.හාමුදුරුවනේ, අපේ රටේ වර්තමාන තත්ත්වයත් සමඟ සාකච්ඡාව ආරම්භ කළොත්; මේ දවස්වල රටට නායකයෙකු පත්කරගැනීම සඳහා විශාල කාර්යභාරයක් ජනතාව පිට පැට වී තිබෙනවා. බුදු දහමට අනුව පාලකයා කුමනාකාර කෙනෙක් විය යුතුයි කියල ද ඔබ වහන්සේ අදහස් කරන්නේ?‘ධම්මේන සමේන ජනං රංජය තීති රාජා’ කියලයි බුදු සමය රජු පිළිබඳව නිර්වචනය කරන්නේ. ඒකෙ තේරුම තමයි දැහැමෙන් සෙමෙන් ජනතාව සතුටු කරන කෙනා රජු කියන කාරණය.තථාගත දැක්මට අනුව රජු කියන්නේ ජනතාව සතුටු කරවන තැනැත්තායි. මේකෙන් අදහස් කරන්නේ සාංඝික සංකල්පයෙන් රට කරවීම මිසක් විවිධ ජන කණ්ඩායම්වල සකලවිධ ඉල්ලීම් ලබාදීම වත් ඒවා ලබාදීමට පොරොන්දු වෙන එකවත් නෙවෙයි.පාලනය යන්නේ තේරුම් දෙකක් තිබෙනවා. ඉංග්‍රිසි භාෂාවෙන් කියනවා නම් Govern සහ Cotrol  කියන්නේ මේ තේරුම් දෙකයි. රටක ආදායම නිශ්පාදනය වැනි මූල්‍යමය පාලනයCotrol  කියන පැත්තට අයිති වෙනවා.නිවැරදිව මෙහෙයවනවා නම් එය පාලනයෙන් තොර තත්ත්වයක් බවට පත් කර ගන්න පුලුවන්. මීට අමතරව උද්ඝෝෂණ, යුද්ධ, කැරලි කෝලහල ආදිය පාලනය කිරීමකුත් තියනවා. ඒවා තමයි Govern  කියන්නේ.ලෝකයේ රාජ්‍ය පාලකයන් අතර Govern යන්නෙන් කියැවෙන පාලනයක් ගෙන ගිය පාලකයොත් හිටියා. හිට්ලර්, මුසෝලිනී, ඉඩිඅමීන්, නැපෝලියන් බොනපාට්, අප දන්නා ඉතිහාසයේ එබඳු පාලකයන්.එහෙත් ලික්වාන් යූ, චෞ එන්ලායි, මහත්මා ගාන්ධි වැනි ප්‍රජා පාලකයන් ඉහත කී පාලනයකට වඩා ජනතාව මෙහෙය වූ පාලකයන් විදියටයි ලෝකය හඳුනාගෙන තියෙන්නේ.ආරම්භක නිර්වචනයෙන් හැඳින්වෙන පරිදි ම තථාගතයන් වහන්සේ පරමාදර්ශී පාලකයා මෙහෙයවන්නෙකි. ඔහු ප්‍රජා පීඩකයෙක් නොවෙයි.අතීතයේ දී මහා සම්මත රාජ සංකල්පයට අනුව සියලු දෙනා ගේ ඒකමතික තීරණයෙන් තමයි රජෙක් පත් කරගෙන තිබුණෙ. අද මේ සියල්ල යන්න බහුතරය බවට පත්වෙලා. ඒත් පාලකයා ඒ බහුතරය පමණක් නියෝජනය කරන කෙනෙක් නොවෙයි නේද?ප්‍රජා පාලනයේ දී සියල්ල හෝ සියලු දෙනා යන්න මිත්‍යාවක්. සත්‍යය නම් බහුතරය යන්නයි. තථාගතයන් වහන්සේ ‘බහුජන හිතාය බහුජන සුඛාය’ ලෙස දේශනා කළ පරිදි බොහෝ දෙනාගේ හිතසුව පිණිස යන්න තර්කයක් විදියට අරගත්තා. තථාගතයන් වහන්සේටවත් සියලු දෙනා යන්න විෂය වුණේ නෑ. සියල්ලන් කෙරෙහි මෙත් වැඩිය හැකි වුවත් සියල්ලන් පිළිගන්නා දෙයක් කීමට හෝ කිරීමට නායකයෙකුට හැකියාවක් නෑ. ‘සබ්බ ජන හිතාය, සබ්බ ජන සුඛාය’ යන්න වෙනුවට ‘බහු ජන හිතාය, බහු ජන සුඛාය’ යන්න නිර්දේශ වූයේ ඒ නිසයි.ඒ වගේ ම ප්‍රජා පාලකයෙකු මහජනතාව සතුටු කිරීම ප්‍රවේශමින් කළ යුත්තක්. ඇතැමෙක් ප්‍රජාවගෙන් කොටසක් සතුටු කිරීමට හෝ අසතුටු නොකර සිටීමට සුරාපානය සඳහා දිරිදෙනවා නම් එයින් පිරිසක් සතුටු වෙනවා.මෙය ජනතාව තෘප්තිමත් කිරීමක් නොවෙයි. බෙදුම්වාදය ඉල්ලන කෙනා සතුටු කරන්නට බෙදීම කළ යුතුයි. එය ජනතාව සතුටු කිරීමක් නොවෙයි. මේ විදියට ජනතාවගෙන් එන ඉල්ලීම් සියල්ල ම ඉටු කළ හැකි නොවන්නේ එම ඉල්ලීම් දූරදර්ශීව පොදුවේ රටට යහපත් ද අයහපත් දැයි ගැලපීමෙන් පසුව යි.එහි දී නිවැරදි දූරදර්ශී දැක්මක් සහිත පාලකයා ජනතාව තමා පිළිබඳව පැහැදේ දෝ, අපැහැදේ දෝ යන්න වෙනුවට පොදුවේ ජනතාවටත් රටටත්, අදටත්, හෙටටත් යහපතක් වේදෝ , නොවේදෝ යන්න පමණක් සලකා බලායි. එක් භාණ්ඩයක මිල අඩු කිරීමෙන් පමණක් හෝ අධික ලෙස වැටුප් වැඩි කිරීමෙන් පමණක් හෝ ජනතාව සතුටු කිරීම හෝ රැවටීම සඳහා දූරදර්ශී පාලකයා කටයුතු කරන්නෑ.මේ රටේ වත්මන් දේශපාලනය මේ කියන බෞද්ධ ප්‍රතිපත්තිවලට එකඟ නැති වෛරී දේශපාලනයක් කියලයි බොහෝ දෙනා ප්‍රකාශ කරන්නේ? ඔබ වහන්සේ මේ කියමන සමඟ එකඟ ද?වෛරී දේශපාලනය ජුගුප්සාජනක මාතෘකාවක්. කෙසේ හෝ බලය ලබාගැනීම ද ජුගුප්සාජනක අපේක්ෂාවක්. මේ විදියට යමෙක් හෝ යම් කණ්ඩායමක් පොදු වෛරයකින් හෝ පොදු ද්වේශයකින් කටයුතු කරන්නේ නම්, ඔවුන්ගේ පොදු අපේක්ෂාව වෛරය හා ද්වේශයයි.නූතන ශ්‍රී ලංකාවේ තියෙන්නේ මහින්ද රාජපක්ෂ ජනාධිපතිවරයා හා සරත් ෆොන්සේකා අතර තරගයක් නොවෙයි. අප දන්නා දේශපාලන පක්ෂ අතර තරගයකුත් නොවෙයි. මේක ලංකාව හා බටහිර අතර තරගයක්.නෝර්වේ, ස්වීඩන්, ජර්මන්, ප්‍රංශ, ඇමරිකන්, එංගලන්ත ඇතුළු තවත් බටහිර රටවල්වල සිට හැමදාමත් නැගෙනහිර පාලනය කරන්නට වෙර දැරූ දුෂ්ට බලවේග සහ ඊට එරෙහි වන දේශීය බලවේග හා ජාතික බලවේග අතර සටනක්. මහින්ද රාජපක්ෂ ජනාධිපතිවරයා එකී දේශීය හා ජාතික බලවේගවල නියෝජිතයායි.සරත් ෆොන්සේකා ඔහුගේ සහ ජාතියේ අවාසනාවට නියෝජනය කරන්නේ දේශයට ද්‍රෝහිකම් කළ, ජාතිකත්වයට එරෙහි වූ, ස්වාධිපත්‍යය ට විණ කළ, ඒකීයභාවයට විරුද්ධකම් කළ, ජනවාර්ගික අර්බුදයට ආශිර්වාද කළ දේශීය හා බටහිර තිරිසනුන් ගේ නියෝජනයයි. ජනතා විමුක්ති පෙරමුණට මේ ප්‍රකාශය සියයට සියයක් ම අදාල නැතත් ඔවුන් අද නියෝජනය කරන්නේ එකී බලවේග පමණයි.අපි වෙනදා ශ්‍රී ලංකාවේ දේශපාලනයේ දුටුවේ පක්ෂ, පක්ෂ නායකයන් හා ඔවුන්ගේ අනුගාමිකයන් අතර ඡන්ද සටනකුයි. එහෙත් වර්තමානයේ අලුතින් එක් වී ඇති පොදු අපේක්ෂක සංකල්පය බිහිවුණේ කුමන පදනමින් ද?තවත් අයුරකින් මම දකිනවා මෙවර ජනාධිපතිවරණය ජාතික දේශපාලන හා පක්ෂ දේශපාලනය අතර ගැටුමක් විදියට. මහින්ද රාජපක්ෂ ජනාධිපතිතුමා ප්‍රමුඛ කණ්ඩායම නිරත වන්නේ ජාතික දේශපාලනයකයි. ‘රට දිනවීම, සංවර්ධනය දිනවීම, යුද්ධය නැවත ඇති නොවීම වැනි කරුණු සමග මිස සිය පක්ෂයේ තහවුරු කරගැනීම සඳහා කෙසේ හෝ පක්ෂයට බලය ලබා ගැනීමේ අරමුණෙන් ජනාධිපතිවරයා එලඹිලා නෑ.එහෙත් මැතිවරණ 17ක් පරාජය වූ එක්සත් ජාතික පක්ෂයට සිය දේශපාලන අනාගතය ආරක්ෂා කරගත යුතුව තියනවා. මෙවර ද සිදුවන පරාජයෙන් ඔවුන් කෙසේ හෝ බේරීගත යුතුයි. ඒ නිසා රනිල් වික්‍රමසිංහ මුහුණ දී සිටින්නේ රට පිළිබඳ ප්‍රශ්නයකට නොවෙයි, පක්ෂය පිළිබඳ ප්‍රශ්නයකටයි.ජනතා විමුක්ති පෙරමුණේ තත්ත්වයත් එයමයි. ආසන තිස් ගණනක් ජනතා විමුක්ති පෙරමුණට හිමි වූයේ ශ්‍රී ලංකා නිදහස් පක්ෂයේ ඡන්දවලින් හා මනාපවලින්. මේක පිළිගන්න වෙන සත්‍යයක්.හුදෙකලාව ජනාධිපතිවරණයකට ඉදිරිපත් වුවහොත් හෝ මහමැතිවරණයකට ඉදිරිපත් වුණොත් ඔවුන්ට සිදුවන්නේ ඛේදනීය ඉරණමකට මුහුණ දෙන්නයි. ඒ නිසා ම ජනතා විමුක්ති පෙරමුණ පක්ෂක් ලෙස අනාගත අර්බුදයක ඉන්නවා.පොදු අපේක්ෂක සංකල්පයත් ජනතා විමුක්ති පෙරමුණ විසින් නිර්මාණය කරන්නේත් එක්සත් ජාතික පක්ෂය ඊට ආශිර්වාද කරන්නේත් මේ බෙලහීන දේශපාලන බංකොලොත්භාවය පිටයි.මෙය වංචනික හා උපක්‍රමික ලෙස බලය අල්ලා ගැනීමක් වන නිසා ආරම්භයේ දී කී නිර්වචනයට අනුව ධර්මානුකූල ප්‍රවේශයක් නොවෙයි එක්තරා විදියකින් මේක උපක්‍රමිකව ජයග්‍රහණය සඳහා වන සූදුවක්. අවසාන පන්දුවේ උපක්‍රමික ජයග්‍රහණයක් උදෙසා ගන්නා සටකපට ප්‍රයෝගයක්.මෙහි දී ජනතා විමුක්ති පෙරමුණ විසින් එක්සත් ජාතික පක්ෂය සිය අත්අඩංගුවට ගනු ලැබ තියෙනවා. එය එක්සත් ජාතික පක්ෂයේ අනාගතයට යහපතක් නොවේ. ජනතා විමුක්ති පෙරමුණ දාර්ශනික දේශපාලනයක නිරත වූ ගැඹුරක් සහිත පක්ෂයක් වශයෙන් මෙතෙක් කල් ප්‍රබුද්ධයන් ගේ ආශිර්වාදයට ලක් වූව ද මෙවර ගත් තීන්දුවෙන් පසු එය ද ඔවුනට අහිමි වෙනවා. මේ කරුණු දෙකින්ම රට ආපස්සට යනවා.බෞද්ධ දෘෂ්ටියකින් යුක්තව නූතන ශ්‍රී ලාංකීය දේශපාලනය කුමන මගක් ගත යුතුයි කියල ද ඔබ වහන්සේ සිතන්නේ?අපේ දැක්ම විය යුත්තේ ‘හෙට රට’ යන සංකල්පයයි. කවර දේශපාලකයකු වූව ද කටයුතු කළ යුත්තේ රටේ හෙට දවස පිළිබඳ යි. තථාගත දේශනාවට ගලපා ගත්තොත් රටක අතීත අත්දැකීම් අනාගත පෝෂණය උදෙසා යොදාගෙන ජයග්‍රහණ ලැබිය යුතුයි. එය ඉතා නිර්ව්‍යාජ අවංක කැපවීමක් මිස බල තණ්හාවක් නොවිය යුතුයි.සාමූහික නායකයා අනුගාමිකයන්ට වගකිව යුතුයි. එය පහසු කාර්යයක් නොවේ. නූතන අතීතයේ නායකත්වය හා එය සපුරා නොපිළිපැදි අනුගාමිකයන් පිළිබඳව ජනතා විමුක්ති පෙරමුණ ද එල්ටීටීඊ ය ද නිදසුන් දරනවා.ඒ අනුව නිර්පාක්ෂික නායකයෙකුට පාක්ෂික මතාන්තර මෙහෙයවීමේ හැකියාව සැක සහිත යි. ජනතා පාලනය හමුදා පාලනයට වඩා වෙනස් දෙයක්. ඒනිසා නායකයාත් අනුගාමිකයනුත් අතර මතාන්තර වෙනසක් තියෙන්න බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f1001209</link>
    <topic> </topic>
    <author>සාකච්ඡා කෙළේ -උදිත ගුණවර්ධන</author>
    <content>ඉදිරි ජනාධිපතිවරණයේ දී බී. සිරිසේන කුරේ මහතාගේ සහයෝගය ලැබෙන පාර්ශවය, ඔහු සභාපති ධූරය උසුලන ශශ්‍රී ලංකා ජාතික සංගමයේ සහයෝගය ලැබෙන්නේ කාටද හා තවත් දේශපාලන කරුණු පිළිබඳ එජාපයේ හිටපු මහ ලේකම්වරයකු වන බී. සිරිසේන කුරේ සමඟ සිදුකළ සංවාදයකි මේ.ඔබ එජාපයේ ප්‍රබල ක්‍රියාකාරිකයෙකු ලෙස දීර්ඝ කාලයක් කටයුතු කළ පුද්ගලයකු ලෙස මෙවර ජනාධිපතිවරණය පිළිබඳව ඔබේ ස්ථාවරය කුමක් ද?අද මම නිදහස් පුද්ගලයකු විදිහට තීන්දු තීරණ ගත්තේ. මට අද එජාපය සමඟ දේශපාලන බැදීමක් නැහැ. ඒ නිසා මම මේ අවස්ථාවේ දී ජනාධිපතිතුමාට සහය ලබා දෙන්නේ.මගේ හා ජනාධිපතිතුමා අතර මිත්‍රත්වය අවුරුදු විස්සක් වෙනවා. 1989 දී මම නිවාස ඇමැති ධූරයට පත් වුණා. එදා මහින්ද රාජපක්‍ෂයන් විපක්‍ෂයේ මන්ත්‍රීවරයෙක්. ඔහු තමයි එදා විපක්‍ෂයේ නිවාස අමැතිවරයා විදිහට කටයුතු කළේ.එදා අපි දෙන්නා උදේ හවස නිතර හමු වුනා. මම එදා තමයි ඔහු තුළ තිබෙන දක්‍ෂතා හැකියාවන් තේරුම් ගත්තේ. ජන නායකයන් කිහිප දෙනෙකු සමඟ සමීපතම කටයුතු කළ මට දක්‍ෂ අවංක නායකයින් තේරුම් ගැනීමට පුලුවන්කමක් තිබෙනවා.මේ සියල්ල බලා තමයි මම ජනාධිපතිතුමාට සහයෝගය ලබාදෙන්නේ. එහෙම නැතිව මෙතැන වෙනත් කිසිම කාරණයක් නැහැ.නිවාස දස ලක්‍ෂයේ වැඩපිළිවෙළ ගම්උදා සංකල්පය යටතේ ප්‍රේමදාස ජනාධිපතිතුමා සමඟ සංවර්ධන කාර්ය රාශියකට උරදුන් ඔබ වර්තමාන රජයේ සංවර්ධන කාර්යයන් දකින්නේ මොන විදියටද?ඇත්තෙන් ම රණසිංහ ප්‍රේමදාසයන්ගේ පාලන කාලයෙන් පස්සේ රටට සංවර්ධනයක් සිදු වුණානම් මහින්ද රාජපක්‍ෂ ජනාධිපතිතුමාගේ පාලන කාලයේ දී කියලා මම බය නැතිව කියනවා.චන්ද්‍රිකා කුමාරතුංගයන්ගේ පාලන කාලය අවුරුදු එකොළහක් වුනාට එතුමිය රටට සිදු කළ ප්‍රධාන සංවර්ධන ව්‍යාපෘති රාශියක් ඇති කළා. මහින්ද ජනාධිපතිතුමා ගේ යුගයේ විශේෂත්වයක් විදිහට මම දකින්නේ මේ දේයි .යුද්ධයත් එතුමා ඉතාමත් සාර්ථක විදිහට ජයග්‍රහණය කළා. ඒ සඳහා අවශ්‍ය කරන දේශපාලන නායකත්වය ලබා දුන්නා. රට සංවර්ධනය කළා. ඒ හැම දෙයක් ගැනම මධ්‍යස්ථවම විමර්ශනය කළාම අපිට ඉතාමත් පහසුවෙන් තේරුම් තේරුම් ගන්න පුලුවන් ඡන්දය දෙන්න ඕනෑ කාටද කියලා.ඒ නිසා ජනාධිපතිතුමාට වාසිදායක තත්ත්වයක් තියෙනවා. ඒ වගේ ම ජනාධිපතිතුමා ජනතාව සමඟ ඉතාමත් සංවේදීව කටයුතු කරන කෙනෙක්. ඒ විදිහේ නායකයකුට තමයි රට පාලනය කරන්න පුලුවන්කම තිබෙන්නේ. ඒ වගේම ජනාධිපතිතුමාට තමයි පළපුරුද්ද, දේශපාලන පන්නරය තියෙන්නේ. එහෙම කෙනෙකුට තමයි රට ඉදිරියට අරගෙන යන්න පුලුවන්කම තියෙන්නේ.සරත් ෆොන්සේකාට එහෙම සංවේදී භාවයක්, පළපුරුද්දක් නැහැ. ඔහු ගේ වචනවල සංවේදීභාවයක් නැහැ. එහෙම පුද්ගලයකුට රටක නායකත්වය බාර ගන්න සුදුසුකමක් නැහැ.ශ්‍රී‍්‍ර ලංකා ජාතික සංගමයේ මූලික අරමුණ වෙලා තියෙන්නේ සිංහල, දෙමළ මුස්ලිම් සමගිය ඉහළ නැංවීමයි. ජාතික සමගිය ඉහළ නැංවීම මගින් පමණයි රටේ ඉදිරිය දියුණු කිරීමට පුලුවන්කම තියෙන්නේ.මිලින්ද මොරගොඩ ඇමැතිතුමා ඇතුළු පිරිස ශශ්‍රී‍්‍ර ලංකා ජාතික සංගමය පිහිටෙව්වේ මේ අරමුණු සහිතවයි. අපේ දේශපාලන සංවිධානය මෙවර ජනාධිපතිවරණයේදී මහින්ද රාජපක්‍ෂ මහතාට සහයෝගය ලබාදීමට තීරණය කරලා තියෙන්නේ.අපේ පලල් වුවමනාව වී තිබෙන්නේ ශශ්‍රී ලංකා ජාතික සංගමයේ අරමුණු සහ ප්‍රතිපත්ති ජනාධිපති තුමා සහ රජය මගින් ඉෂ්ට කර ගැනීමයි.ඔබ නියෝජනය කරපු එක්සත් ජාතික පක්‍ෂය හා අද එජාපය අතර ඔබ දකින වෙනස්කම් පිළිබඳව පැහැදිලි කිරිමක් කල හැකි ද?මම තමයි 1988 දී රණසිංහ ප්‍රේමදාසයන්ගේ මැතිවරණ ව්‍යාපාරය කරට අරගෙන වැඩ කළේ. මම ඒකට හොද උදාහරණයක් කියන්නම්. මැද කොළඹ ආසනයේ පවුල් 25000ක් සිටියා.අපි ඒ හැම පවුලකට ම අදාලව තොරතුරු ෆයිල් එකක් යාවත්කාලීන කළා. ඒ නිසා අපිට මැද කොළඹ ආසනයේ පවුල්වල අඩුපාඩු මොනවද කියලා දැනගන්න ලැබුන්‍ ඒ විතරක් නෙමෙයි මේ නිසා එජාපය හා ජනතාව අර විශාල ළංවීමක් ඇතිවෙලා තිබුණා.ඒත් අද එහෙම නෙමෙයි එජාපය සහ පාක්ෂිකයා අතර විශාල සබඳතාවයක් නෑ. එජාපය මේ විදිහේ පරාජිත ඉරණමකට තල්ලුවීමට බලපෑවේ මේ කාරණා නිසයි. කලක් එක්සත් ජාතික පක්‍ෂය නියෝජනය කළ පුද්ගලයකු විදිහට මට පක්‍ෂය පිළිබඳව කණගාටුවක් තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>20</day>
    </date>
    <link>http://www.dinamina.lk/2010/01/20/_art.asp?fn=f10012010</link>
    <topic> </topic>
    <author>ඩී. මහීපාල කටුවාවල</author>
    <content>කවර රටකට වූවද එරට ජන නායකත්වයේ අවශ්‍යතාවය මතු වූයේ අද ඊයේ නොවේ. ගල් යුගයෙන් සංක්‍රමණ යුගයට මිනිසා සම්ප්‍රාප්ත වූ අවධියේ සිට ජන නායකත්වයෙන් මානව වර්ගයාට සිදුවූ මෙහෙවර ඉතිහාසය තුළින් මනාව දැකගත හැකිය.එසේම ලොව විවිධ ජාතීන්ගේ දියුණුව හා පරිහානිය සඳහා විවිධ රටවල ජීවත් වූ ජන නායකයන්ගේ චින්තනයන් හා ක්‍රියාකාරකම් බෙහෙවින් ඉවහල් වී ඇත.මේ අනුව බටහිර ජාතීන් නොදියුණු ජාතීන් අභිබවා භෞතික සම්පත්වලින් ආඪ්‍ය වූයේ ඒ ඒ කාලවල එම රටවල නායකත්වයේ පිළිවෙත්වල අනුහසිනි. ඒ සඳහා දුර්වල හා මන්දබුද්ධික නායකත්වයන් සහිත රටවල් කූට හා ප්‍රචණ්ඩකාරී දේශපාලන ක්‍රමවේදයක් මගින් යටපත් කර ගැනීමත්, එම රටවල සම්පත් සූරාකෑමත් ඔවුන්ගේ දියුණුවේ ප්‍රබල සාධකය විය. තවද යුද්ධ කුමන්ත්‍රණ හා පුද්ගල ඇන කොටා ගැනීම් දක්වා වූ ක්‍රියාදාම රැසක් ජාතීන් අතර දියත් කළ ආකාරයද පැහැදිලිව දක්නට තිබිණ. දැනුදු ඔවුන් එම ක්‍රමවේදයන්ගෙන් වියුක්ත වී ඇති අයුරක්, සමහර සිදුවීම්වලින් නොපෙනේ.මේ ආකාරයෙන් අප රටද වසර පන්සියයක් පමණ කාලයක්, බටහිර බලවතුන්ගේ ග්‍රහණයට හසුවී ප්‍රබල මර්දනයන්ට හා සූරාකෑම්වලට බඳුන්ව තිබිණ. එම කාලය තුළ මෙරට වැසියනට යළිත් හිස එසවීමට කිසිදු අවස්ථාවක් නොදුන් අතර, රටට අත්‍යවශ්‍ය වූ නායකත්වය සම්පූර්ණයෙන්ම අතුගා දැමූ බව රහසක් නොවේ.එහෙත් විසිවන සියවසේ දී ලොව පුරා හඹාගිය නිදහස හා ස්වාධීනත්ව බලවේග හමුවේ යටත් විජිතවාදී ග්‍රහණයන් ලිහිල් කිරීමටත්, ඉවත් කිරීමටත් අධිරාජ්‍යවාදීන්ට සිදුවිය. මේ අනුව අප රටටද 1948 දී දේශපාලන නිදහස ලැබුණේය.ඉන්පසු ජනතාවගේ එකම අපේක්ෂාව වූයේ විනාශ වූ සෞභාග්‍යය නැවත උදාකර ගැනීමයි. එහෙත් දේශීය නායකයන් බටහිර චින්තනයේ ගිලී සිටි හෙයින්, දේශීය චින්තනයෙන් පෝෂණය වූ නායකයන් බිහිවූයේ ඉතා කලාතුරකිනි.නිදහස ලබා ගෙවී ගිය හැට වසර තුළ දේශයේ අභිවෘද්ධිය සඳහා හේතු වූ දේශීය චින්තනයෙන් පෝෂණය වූ නායකයන් දක්නට ලැබුණේ දෙදෙනෙකු පමණි. ඩී. ඇස්. සේනානායක මහතා සහ එස්. ඩබ්ලිව්. ආර්. ඩී. බණ්ඩාරනායක මහතාය.දෙදෙනාගේම හදිසි අභාවයන් රට අඳුරු කිරීමට හේතුවිය. බණ්ඩාරනායක මැතිනියට ද, සිය ස්වාමි පුරුෂයාගේ චින්තනය සිහියේ පැවැති නමුත් ඇය වටකොට සිටි පිරිස්වලින් අවශ්‍ය ශක්තිය හා ධෛර්යය නොලැබිණ.එහි ප්‍රතිඵලය වූයේ හැත්තෑ හතේදී නැවත බටහිර චින්තනයට ප්‍රතිශක්තිය ලැබීම ය. එහෙත් නිදහස් පවන් පවස විඳගත් ජනතාවගේ අභිලාසය එය නොවන වග 2005 ජනපති ලෙස මහින්ද රාජපක්ෂ මහතා තෝරාපත් කර ගැනීමෙන් පසක් විය.මේ රටේ ස්ථාවරත්වය හා සාමකාමී බව විනාශ කර දැමීමට බටහිර බලවතුන් තුළ පවතින දැඩි උවමනාව වසර 30 ක් තිස්සේ මේ රටේ කොටසක පැවැති බිහිසුණු ත්‍රස්තවාදය තුළින් අවබෝධ විය. එය ත්‍රස්තවාදයක්, නාසිවාදයක් ලෙස හැඳින්වීමට පවා සමහර අධිරාජ්‍ය ගැත්තෝ මැළවෙති. එහිදී වත්මන් ජනාධිපතිතුමාගේ සම්ප්‍රාප්තිය රටට ආශිර්වාදයක් වූ බව අවිවාදයෙන් පිළිගැනේ.ත්‍රස්තවාදය මගින් රට විනාශයට හා අගාධයට භයානක ලෙස පත්වීමට ආසන්න වූ මොහොතක එය වළක්වා ගැනීමේ අතිදුෂ්කර දැවැන්ත ආශ්චර්යමත් කාර්යභාරය සාර්ථක ලෙස ඉටුකිරීම සියලුම දේශපේ‍්‍රමී ජනතාවගේ හෘදයංගම ගෞරවාදරයට පාත්‍ර වී පවතී.එම කාර්යභාරයේදී එතුමන්ට මුහුණදීමට සිදුවන්නට ඇති භයානක සූක්ෂම බාධකවල ප්‍රබල බලපෑම්වල දැවැන්තභාවය දැන් එතුමාට එරෙහිව නැෙඟන අභියෝගයන්ගෙන් පැහැදිලි වේ. එහෙත් ජනාධිපතිතුමාගේ ප්‍රශස්ත මෙහෙවර පිළිබඳව සාමාන්‍ය ජනතාවගේ කෘතවේදීභාවයේ හෝ උත්තරීතර පිළිගැනීමේ අවමයක් ඇතිවේයැයි සිතිය නොහැකිය.ඒ අතර, මෙරට ජනතාව යුද්ධය නිමාකිරීමට පමණක් නොව, දියත් කළ සංවර්ධන ක්‍රියාවලියට මහා ධනස්කන්ධයක් වැය කිරීම සතුටින් බලා සිටියහ. යුද්ධය නිම කිරීමෙන් ලැබූ ආශ්වාදය, සමඟ මෙතෙක් නිමවූ සංවර්ධන කාර්යභාරයෙන් ලැබෙන සහනය හා සාපේක්ෂව බලන කළ නැෙඟන්නේ ප්‍රශ්නයකි.සංවර්ධන කාර්යයන් සිය දහසක් වූ දේශපාලන බලධාරින් හට පවරා තිබියදීත්, ඔවුන්ගේ සුඛ විහරණය විනා, සාමාන්‍ය ජනතාවට සතුටුවිය හැකි ප්‍රමාණය කෙතරම් අවමද? ඒ නිසාම එතුමාට එරෙහිව බලවත් ප්‍රතිවාදියෙකුට කරලියට නැඟීමට ඉඩකඩ සැලසී ඇති බව පෙනේ.එපමණක් නොව, අවස්ථාවාදීන්ට හා දූෂකයන්ට ඔවුන්ගෙන් ලැබුණු අනුග්‍රහය ද සුළුපටු නොවේ. මේ නිසා ජනතාව තිගැස්සී සිටින බවද රහසක් නොවේ. එසේම එතුමාගේ විරුද්ධ මතධාරින්ට ද එතුමා පරාජය කළ නොහැකි වගද පැවසූහ.එහෙයින් වසර පන්සියයකට පසු මෙරටට පහළ වූ විශිෂ්ට ජන නායකයකු වශයෙන් සැලකිය හැකි ජනපතිතුමා රැක ගැනීමත්, එතුමා ජයග්‍රහණයට පත්කිරීමත් උදාවන තීරණාත්මක නිමේෂයේ අතිඋදාර කාර්යභාරයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001211</link>
    <topic>රජය අපකීර්තියට පත් කරන්නවිපක්ෂ රැලියකට බෝම්බ ප්‍රහාරයක්</topic>
    <author>ස්වර්ණා විජේකෝන් සහ චන්දිමා එදිරිමාන්න</author>
    <content>සරත් ෆොන්සේකා මහතා සහභාගී වන විපක්ෂයේ මාධ්‍ය සාකච්ඡාවකදී හෝ ජන රැලියකදී බෝම්බයක් පුපුරවා හැර එහි වගකීම රජයට පැවරීමට විපක්ෂය දරන උත්සාහයක් පිළිබඳ තොරතුරු හෙළි වී ඇතැයි ජාතික නිදහස් පෙරමුණේ සභාපති පාර්ලිමේන්තු මන්ත්‍රී විමල් වීරවංශ මහතා සඳහන් කරයි.ෆොන්සේකා මහතා සහභාගී වන මාධ්‍ය සාකච්ඡාවකදී හෝ ජන රැලියකදී බෝම්බයක් පුපුරවා හැරීමට විපක්ෂයේ ප්‍රබලයන් පිරිසක් සාකච්ඡා කැර ඇති අතර විපක්ෂයේ පිරිසක් විසින්ම රජයට මේ බව හෙළිකර ඇති බවත් වීරවංශ මහතා සඳහන් කෙළේ ය.මෙවර ජනාධිපතිවරණයේදී නියත වශයෙන්ම ෆොන්සේකා මහතා පරාජය වන බව දන්නා විපක්ෂය ජනතාවගේ අනුකම්පාව දිනා ගැනීමට හා රජය අපකීර්තියට පත්කිරීමේ අපේක්ෂාවෙන් මෙවැනි සැළසුම් සකස් කැර ඇති බව තමන් පවසන්නේ දැඩි වගකීමෙන් බවත් වීරවංශ මහතා පැවැසී ය.විමල් වීරවංශ මහතා මේ බව සඳහන් කෙළේ කොළඹ මහවැලි කේන්ද්‍රයේදී ඊයේ (20) පැවැති මාධ්‍ය සාකච්ඡාවකට සහභාගී වෙමිණි.එහිදී වැඩිදුරටත් අදහස් දැක්වූ විමල් වීරවංශ මහතා සඳහන් කෙළේ පරාජය හමුවේ වියරු වැටී සිටින විපක්ෂය සිය පරාජය වසා ගැනීම වෙනුවෙන් විවිධ උත්සාහයන් දරමින් සිටින බවයි.එමෙන්ම ෆොන්සේකා මහතාට එල්ල වී ඇති දූෂණ චෝදනා ෆොන්සේකා මහතා හා ඔහුගේ බෑනාගේ සමාගම් එක් ව සිදු කැර ඇති අවි ගනුදෙනු සිද්ධි, ද්‍රවිඩ ජාතික සන්ධානය සමඟ ෆොන්සේකා මහතා අස්සන් කැර ඇති ගිවිසුම් වැනි සිද්ධීන් යටපත් කිරීම, මෙන්ම රජයට අප්‍රසාදය ගෙනදීමේ අපේක්ෂාවෙන් මෙවැනි බෝම්බ ප්‍රහාරයක් එල්ල කිරීමට විපක්ෂය සැළසුම් කැර ඇති බවත් ඒ මහතා කීය.එබැවින් ඉදිරි දින කිහිපයේදී දැඩි විමසිල්ලෙන් සිටින ලෙස තමන් මහජනතාවගෙන් ඉල්ලා සිටින බවත් විපක්ෂයේ මේ උත්සාහය හෙළි කරන්නෙ ජනතාවට සත්‍ය හෙළි කිරීමේ අපේක්ෂාවෙන් බවත් වීරවංශ මහතා පැවැසී ය.එමෙන්ම ලබන විසිපස්වැනිදා මධ්‍යම රාත්‍රියේදී එක්සත් ජනතා නිදහස් සන්ධාන පාක්ෂිකයන්ගේ හැඳුනුම්පත් පැහැර ගැනීමටත් විපක්ෂය සැලසුම් කැර ඇති බවද ඒ මහතා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001212</link>
    <topic>ජනපති මහින්දට 74.5%ක ඡන්ද පදනමක්</topic>
    <author>ප්‍රාර්ථනා වීරසිංහ සහ ලක්මාලි හේරත්</author>
    <content>මෙවර ජනාධිපතිවරණයෙන් මහින්ද රාජපක්‍ෂ මහතාට සියයට 74.5 (74.5%) ඡන්ද ප්‍රතිශතයක් හිමි වන බව, ලංකා ජාතික සංඝ සභාව තහවුරු කරයි.පෑලියගොඩ විද්‍යාලංකාර පිරිවෙණේ, බාහිර උපාධි පාඨමාලා සඳහා සහභාගී වන සිසුන් යොදා ගනිමින් කළ ස්වාධීන සමීක්‍ෂණයක් ඇසුරින් මේ බව හෙළි කැර ගෙන ඇත. මේ මස 16 වැනි දින සියලු පක්‍ෂ නියෝජිතයන් සහභාගි කරවාගෙන ස්වාධීන විද්වත් මණ්ඩලයක් මඟින් මේ සමීක්‍ෂණය සිදු කැර ඇත.මේ සමීක්‍ෂණයෙන් සරත් ෆොන්සේකා මහතා ලබාගෙන ඇත්තේ, සියයට 22.7 කි. (22.7% ) සිසුන් වෙත ඉදිරිපත් කරන ලද ප්‍රශ්නාවලියට අනුව සරත් ෆොන්ස්කා මහතා ජනාධිපතිවරයා වශයෙන් තෝරා ගැනීමට කැමැත්ත පළ කළ සිසුන් 336 දෙනා, අතුරින් 289 ක්. විශ්වාසය පළ කොට ඇත්තේ මහින්ද රාජපක්‍ෂ මහතා නැවත ජනාධිපතිධූරයට පත්වන බව යැයි, ජාතික සංඝ සභාවේ මහා ලේඛකාධිකාරී ආචාර්ය මාදුරුඔයේ ධම්මිස්සර හිමියෝ ප්‍රකාශ කළහ.ජාතික සංඝ සභාව විසින් මේ අදහස් මාධ්‍ය වෙත පළ කෙළේ, ඊයේ (20) ජාතික පුස්තකාල ශ්‍රවණාගාරයේ දී පැවැති මාධ්‍ය හමුවක දීය.යාපනය, අම්පාර, අනුරාධපුර, මහනුවර, කුරුණෑගල, කොළඹ, ගාල්ල, මාතර ඇතුළු දිස්ත්‍රික්ක 19ක් නියෝජනය කරමින් සිසුන් 1478ක් යොදාගෙන ලංකා ජාතික සංඝ සභාවේ මඟ පෙන්වීමෙන් මේ සමීක්‍ෂණය පවත්වා ඇත.මේ සමීක්‍ෂණයේ වැදගත්කම පෙන්වා දෙන හිමිවරු කියා සිටියේ, නියැඳිය සඳහා යොදාගත් පිරිස උසස් පෙළ සමත් ඡන්ද හිමියන් වීම, බොහෝ දෙනෙක් රාජ්‍ය සේවයේ හා පෞද්ගලික අංශයේ රැකියා කරන්නන් වීම, පෙර දැනුම් දීමකින් සමීක්‍ෂණයට සහභාගි වීම, බලපෑම්වලින් තොරවීම, අලුත් ඡන්ද හිමියන් වීමයි.ලබන 26 දා පැවැත්වෙන ජනාධිපතිවරණයෙන් මහින්ද රාජපක්‍ෂ මහතා ලබා ගන්නා ජයග්‍රහණය පිළිබඳ ශක්තිමත් පැතිකඩක් මේ සමීක්‍ෂණයෙන් නිරූපණය වන බව කැලණිය විශ්වවිද්‍යාලයේ සංස්කෘත අධ්‍යනාංශයේ අංශාධිපති ආචාර්ය ඉඳුරාගාරේ ධම්මරතන හිමියෝ ප්‍රකාශ කළහ.ජනාධිපතිවරණයට පෙර, ජාතික සංඝසභාව ජනතාව වෙත කරුණු පැහැදිලි කරමින් කියා සිටියේ, තමන්ගේ ඡන්දය පාවිච්චි කිරීමට ප්‍රථම නැවතත් මේ රටේ දේශපාලන වතාවරණය , රටේ ආර්ථිකය හා සංස්කෘතිය පිළිබඳ අවධානය යොමු කරන ලෙසයි.මේ රටේ බුද්ධිමත් ජනතාව රටේ ස්වාධීනත්වය, ස්වෛරීභාවය ආරක්‍ෂා කැර ගැනීමට සියලු දෙනාම අත්වැල් බැඳගෙන මහින්ද රාජපක්‍ෂ මහතාට සහයෝගය පළ කරන මෙන්ද හිමිවරු ඉල්ලා සිටියහ.මේ සමීක්ෂණයට අමතරව මේ රටේ තරුණ තරුණියන්ගෙන් සියයට 77කගේ (77%) අනාගත අපේක්ෂාව මහින්ද රාජපක්ෂ මහතා නැවත ජනාධිපති ධූරයට පත් කිරීම බව, ජාතික සංඝ සභාව තහවුරු කරයි.ඡන්ද බලය හිමි නොවන උසස් පෙළ විභාගයට පෙනී සිටින, ගම්පහ, නුගේගොඩ, කුරුණෑගල , මහනුවර නගර වල පෞද්ගලික උපකාරක පන්තිවලට සහභාගී වන සිසුන් යොදාගෙන සිදුකළ සමීක්ෂණයකින් මේ තොරතුරු අනාවරණය කැරගෙන තිබේ.මෙම සමීක්ෂණයට අනුව සරත් ෆොන්සේකා මහතා ලබාගෙන ඇත්තේ සියයට 20 ක ප්‍රතිශතයකි.සමීක්ෂණයට අනුව මහින්ද රාජපක්ෂ මහතා ජනාධිපති ලෙස තේරී පත්විය යුතු බවට තරුණ තරුණියන් තීරණය කැර ඇති ප්‍රතිශත නම් ගම්පහ සියයට 80.6, නුගේගොඩ සියයට 76.8, කුරුණෑගල සියයට 81.2, මහනුවර සියයට 77කි.සරත් ෆොන්සේකා මහතා එම ප්‍රදේශවලින් ලබාගෙන ඇති ප්‍රතිශත වන්නේ ගම්පහ සියයට 17.6, නුගේගොඩ සියයට 22.4, කුරුණෑගල සියයට 18.2, මහනුවර සියයට 21 කි.මේ සමීක්ෂණය අනුව පැහැදිලි වන්නේ රටේ තරුණ පරම්පරාවේ අනාගත අපේක්ෂාව නිවැරැදි නායකත්වයක් හිමි රට සංවර්ධනය කරා ගෙන යන මහින්ද චින්තන ඉදිරි දැක්ම වෙනුවෙන් කැමැත්ත ප්‍රකාශ කොට ඇති බව ලංකා ජාතික සංඝ සභාවේ ලේඛකාධිකාරි ආචාර්ය මාදුරුඔයේ ධම්මිස්සර හිමියෝ ප්‍රකාශ කළහ.මේ අවස්ථාවට ලංකා ජාතික සංඝ සභාවේ, ආචාර්ය ඉඳුරාගාරේ ධම්මරතන, මැදගංඔය අනෝමදස්සි යන හිමිවරු ද සහභාගී වුහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001213</link>
    <topic>දස දහසකින් පඩි වැඩි කළොත් දස ලක්ෂයකට රැකියා අහිමියි</topic>
    <author>චන්දිමා එදිරිමාන්න හා ස්වර්ණා විජේකෝන්</author>
    <content>රාජ්‍ය සේවක වැටුප් රුපියල් දස දහසකින් වැඩි කළහොත් දස ලක්ෂයකගේ රැකියා අහිමි වන බව බස්නාහිර පළාත් සභා ඇමැති උදය ගම්මන්පිල මහතා කියයි.නිසා සරත් ෆොන්සේකා දෙන ඡන්ද පොරොන්දුවලට නොරැවටෙන ලෙස ගම්මන්පිල මහතා ඉල්ලා සිටී. ෆොන්සේකා මහතා පිටුපස සිටින අනුර කුමාර දිසානායක මහතා වැනි ආර්ථික විශේෂඥයන්ට ගණන් වැරැදී ඇති බව පෙන්වා දුන් ජනාධිපතිගේ සම මාධ්‍ය ප්‍රකාශක ගම්මන්පිල මහතා ඔහුට අවශ්‍ය ජනතාව නොමඟ යවා බලය ලබා ගැනීම බවද කීය. කොළඹ මහවැලි කේන්ද්‍රයේ පැවැති මාධ්‍ය හමුවකදී ගම්මන්පිල මහතා එසේ කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001214</link>
    <topic>‘හයිකොප්’ අධ්‍යක්ෂගේ ඇප ප්‍රතික්ෂේපයි: ලබන මස 3 වැනිදා දක්වා රිමාන්ඩ් බාරයට</topic>
    <author>කුමුදු හෙට්ටිආරච්චි</author>
    <content>ජෙනරාල් සරත් ෆොන්සේකාගේ බෑනාට අයිති යැයි කියන හයිකොප් පුද්ගලික සමාගමේ අධ්‍යක්ෂවරයාගේ ඇප අයැදුම ඊයේ (20) ප්‍රතික්ෂේප කළ කොළඹ කොටුව මහේස්ත්‍රාත් ලංකා ජයරත්න මෙනෙවිය සැකකාර අධ්‍යක්ෂවරයා තවදුරටත් ලබන මස 03 වැනිදා තෙක් රක්ෂිත බන්ධනාගාරයේ රඳවා තැබීමට නියෝග කළාය.මේ සිද්ධිය ඊයේ (20) විවෘත අධිකරණයේ කැඳවූ අවස්ථාවේ සැකකාර අධ්‍යක්ෂවරයාගේ ඇප ප්‍රතික්ෂේප කිරීම පිළිබඳව වූ දීර්ග තීන්දුවක් මහේස්ත්‍රාත්වරිය විසින් ප්‍රකාශයට පත්කරන ලදී.පොදු දේපළ පනත යටතේ අධිකරණයට ඉදිරිපත් කැර සිටින සැකකරු සම්බන්ධයෙන් ඇපදීමට ප්‍රමාණවත් තරම් වූ සුවිශේෂී කරුණු ඉදිරිපත් කැර නොමැති හෙයින්ද රහස් පොලිසිය සැකකරු අත්අඩංගුවට ගැනීම හා අධිකරණය වෙත රහස් පොලිසිය රහස්‍ය වාර්තාවක් ඉදිරිපත් කිරීම නීතියට පටහැනි නොවන බැවින්ද සැකකරුගේ ඇප අයදුම ප්‍රතික්ෂේප කරන බව මහේස්ත්‍රාත්වරිය ඊයේ (20) විවෘත අධිකරණයට දන්වා සිටියාය.මේ සිද්ධිය සම්බන්ධයෙන් වැඩිදුරටත් පරීක්ෂණ පවත්වා අධිකරණයට කරුණු වාර්තා කරන ලෙසටද රහස් පොලිසියට නියෝග කළාය.ව්‍යාජ ඇටර්නි බලපත්‍රයක් හා ව්‍යාජ ලේඛන ශ්‍රී ලංකා යුද හමුදාවට ඉදිරිපත් කැර රජයේ මුදල් වංචා කළ බවට සැකපිට රහස් පොලිසිය විසින් අත්අඩංගුවට ගෙන අධිකරණයට ඉදිරිපත් කළ පසු රක්ෂිත බන්ධනාගාරගත කෙරුණු හයිකොප් පුද්ගලික සමාගමේ අධ්‍යක්ෂවරයකු වන වෙලින්ටන් ට්‍රෙන්ටන් චිහෝ ඊයේ (20) එසේ තවදුරටත් රක්ෂිත බන්ධනාගාරගත කෙරුණි.ලංකාවේ ලියාපදිංචි හයිකොප් පුද්ගලික සමාගමේ සිටින අනිත් අධ්‍යක්ෂවරයා වන ලක්ෂ්මන් අබේසේකර නැමැත්තා රහස් පොලිසියට කැඳවීමෙන් පසු ඔහුගෙන් කටඋත්තර ලබාගෙන යවා ඇති බවත් මොනයම් හෝ වරදක් සමාගම මගින් සිදුකැර ඇති නම් එහි අනිත් අධ්‍යක්ෂවරයාත් අධිකරණයට ඉදිරිපත් කිරීමට තිබූ බවත් ඊයේ (20) පැවැසූ සැකකාර අධ්‍යක්ෂවරයා වෙනුවෙන් පෙනී සිටි නීතිඥ මිස්බා සනාර් මහතා මෙමගින් තම ;ස්වාදායකයාට විශාල අගතියක් සිදුව ඇති බවද පැවැසීය.හයිකොප් පුද්ගලික සමාගමේ අනිත් අධ්‍යක්ෂවරයා වන ලක්ෂ්මන් අබේසේකර යන අයගෙන් රහස් පොලිසිය කටඋත්තර සටහන් කැරගෙන ඔහු යවා ඇත්තේ ඔහු අත්අඩංගුවට ගැනීමට තරම් ප්‍රමාණවත් සාක්කි ඉදිරිපත් නොවන නිසා බව රහස් පොලිසියේ ප්‍රධාන පොලිස් පරීක්ෂක මොහාන් සිරිවර්ධන මහතා සැකකරුගේ නීතිඥවරයා නැගූ ප්‍රශ්නයකට පිළිතුරු දෙමින් ඊයේ (20) පැවැසීය.අධිකරණ නියෝග මත හයිකොප් පුද්ගලික සමාගමේ පරිගණක පද්ධතිය පරීක්ෂාවට ලක් කළ අවස්ථාවේ සැකකාර අධ්‍යක්ෂවරයා විසින් පරිගණක දත්ත ගබඩාව විනාශ කැර තිබූ බවද මොහාන් සිරිවර්ධන මහතා මහේස්ත්‍රාත්තුමිය වෙත ඊයේ (20) දැන්වීය.සැකකරු සාක්කිද විනාශ කැර තිබූ බවත් මේ ප්‍රශ්නගත ටෙන්ඩර් සම්බන්ධව සියලු කටයුතු සිදුකැර ඇත්තේද ලේඛන හා ලියකියවිලි සකසා ඇත්තේද සැකකරු විසින් වන බැවින්ද ඔහුට විරුද්ධව සාක්කි ඇති බැවින්ද මේ සැකකාර අධ්‍යක්ෂවරයා අත්අඩංගුවට ගෙන අධිකරණයට ඉදිරිපත් කළ බවත් මොහාන් සිරිවර්ධන මහතා අධිකරණයට කරුණු දන්වමින් ඊයේ පැවැසීය.පරීක්ෂණවලින් අනාවරණය වූ කරුණු සම්බන්ධව වැඩිදුරටත් වාර්තාවක් ද රහස් පොලිසිය විසින් ඊයේ (20) මහේස්ත්‍රාත්තුමිය වෙත ඉදිරිපත් කරන ලදී. මේ සිද්ධියට සම්බන්ධ ලේඛන මාධ්‍ය මගින් හා පාර්ලිමේන්තුව වෙත ඉදිරිපත් කැර තිබෙන බවත් රහස්‍ය වාර්තාවක් මගින් අධිකරණයට ඉදිරිපත් කළ ලේඛනවල කරුණු ප්‍රසිද්ධියට පත් කරන්නේ් කවුරුන්ද? එම ලේඛන ලබාදුන්නේ කවුරුන්ද යන්න සැමට ප්‍රශ්නයක් බවත් සැකකරුගේ නීතිඥ මිස්බා සනාර් මහතා පැවැසීය.මේ ලේඛන තමන් යුද හමුදා මූලස්ථානයෙන් බාරගත් බවත් ජනමාධ්‍යවලින් හෝ වෙනත් ආයතනවලින් ප්‍රසිද්ධ වන ලේඛන අප පරීක්ෂණ කටයුතු සඳහා යොදාගෙන නොමැති බවත් ඊයේ (20) මහේස්ත්‍රාත්තුමියට දන්වා සිටි රහස් පොලිසිය අදාළ ලේඛන යුද හමුදා මූලස්ථානයෙන් බාරගත් පසු ලේඛන බැහැර කිරීමක් නොකර ඉතා සුරක්ෂිත ලෙස අප බාරේ තිබෙන බවද පැවැසීය.රහස්‍ය වාර්තාවක් මගින් මහේස්ත්‍රාත්තුමිය වෙත කරුණු දන්වා සිටියේද රටේ පවතින වාතාවරණය අනුව යැයිද ප්‍රධාන පොලිස් පරීක්ෂක මොහාන් සිරිවර්ධන මහතා ඊයේ (20) අධිකරණයට පැවැසීය.රක්ෂිත බන්ධනාගාරයේ පසුවන සැකකරුට විරුද්ධව සාක්කි ඇති හෙයින් පොදු දේපළ පනත යටතේ ඔහු අධිකරණයට ඉදිරිපත් කළ බවද රහස් පොලිසිය වැඩිදුරටත් පවසා සිටියේය.සැකකාර අධ්‍යක්ෂවරයාට ඇප ලබාදෙන ලෙසට ඉල්ලමින් පසුගිය 13 වැනිදා ඔහුගේ නීතිඥවරුන් විසින් අධිකරණය වෙත ඇප අයදුමක් ඉදිරිපත් කැර තිබිණි.එම ඇප අයදුම මගින් හා රහස් පොලිසිය ඉදිරිපත් කළ කරුණු සලකා බලා සැකකරුගේ ඇප සම්බන්ධ නියෝගය ප්‍රකාශයට පත්කිරීම මහේස්ත්‍රාත්තුමිය විසින් ඊයේ (20) ට කල් තබා තිබිණි.විත්තියේ හා පැමිණිල්ලේ ඉල්ලීම මත එම දෙපාර්ශ්වයටම ඇප නියෝගයේ පිටපත් ලබාදීමට මහේස්ත්‍රාත්තුමිය අධිකරණ රෙජිස්ටාර්වරයාට ඊයේ (20) නියෝග කළාය.සැකකරු වෙනුවෙන් නීතිඥ මිස්බා සනාර්, ජයන්ත ඩයස් නානායක්කාර හා ශිරාස් නූර්දීන් යන මහත්වරු පෙනී සිටියහ. රහස් පොලිසියේ ප්‍රධාන පොලිස් පරීක්ෂක මොහාන් සිරිවර්ධන පොලිස් පරීක්ෂක විශ්වනාදන් යන මහත්වරු පැමිණිල්ල මෙහෙයවූහ.සිද්ධිය නැවත කැඳවීම ලබන මස 03 වැනිදාට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001215</link>
    <topic>මුසම්මිල්ට අල්ලස් දෙන සිද්ධිය කලින්ම පොලිස්පතිට දැන්වූවා</topic>
    <author>ස්වර්ණා විජේකෝන්, චන්දිමා එදිරිමාන්න</author>
    <content>පාර්ලිමේන්තු මන්ත්‍රී මොහොමඩ් මුසම්මිල් මහතාට අල්ලස් ලබා දී බිලිබා ගැනීමට විපක්ෂය දැරූ උත්සාහය පිළිබඳව රහසිගත ලිපියක් මගින් පොලිස්පතිවරයාට දැනුම්දීමක් සිදුකළ බව ජාතික නිදහස් පෙරමුණේ සභාපති විමල් වීරවංශ මහතා සඳහන් කරයි. මොහොමඩ් මුසම්මිල් මන්ත්‍රීවරයාට මයෝන් මුස්තාපා මහතා විසින් මුදල් ලබාදුන් දින සිට දින හතරකට පෙර රහස්‍ය ලිපියක් මගින් පොලිස්පතිවරයාට මේ දැනුම් දීම සිදුකළ බවත් වීරවංශ මහතා සඳහන් කෙළේය.විපක්ෂය විසින් මොහොමඩ් මුසම්මිල් මහතාට අල්ලස් ලෙස මුදල් ලබාදෙන අවස්ථාවට අල්ලස් හෝ දූෂණ විමර්ශන කොමිෂන් සභාවේ නිලධාරියෙකු ගෙනයා හැකිව තිබුණද එලෙස සිදු නොකළේ විශ්වාසනීයත්වය පිළිබඳ පවතින ගැටළුව නිසාවෙන් බවත් වීරවංශ මහතා සඳහන් කෙළේය.මොහොමඩ් මුසම්මිල් මහතාට අල්ලස් ලෙස ලබාදීමට පොරොන්දු වූ ලක්ෂ තුන්සියයෙන් අත්තිකාරම් මුදලක් ලෙස ලක්ෂ හතලිස් දෙකක් පමණ මයෝන් මුස්තාපා මහතා මුසම්මිල් මහතාට ලබා දී ඇති අතර එම මුදල් රහස් පොලිසියට භාරදීමට ඒ මහතා කටයුතු කළ බවත් වීරවංශ මහතා සඳහන් කෙළේය. මොහොමඩ් මුසම්මිල් මහතාටවිපක්ෂය ලබා දුන් මුදල් බෑගයෙහි මලික් සමරවික්‍රම මහතාට අයත් සමාගමක බෑගයක් හා ලිපි කවරයක්ද වූ අතර ඒවාද රහස් පොලිසියට භාර දී ඇත.එමෙන්ම මේ මුදල් වල මුදල් අංක සහ බෑගයෙහි වූ අනෙකුත් දේවල් විමර්ශනය කිරීම මගින් මේ මුදල් අරගෙන ඇත්තේ කවරෙකුගේ බැංකු ගිණුමකින්ද යන්න පවා හෙළිවෙන බවත් වීරවංශ මහතා වැඩිදුරටත් සඳහන් කෙළේය.විමල් වීරවංශ මහතා මේ බව සඳහන් කෙළේ කොළඹ මහවැලි කේන්ද්‍රයේදී ඊයේ (20) පැවැති මාධ්‍ය සාකච්ඡාවකට සහභාගී වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001216</link>
    <topic>රට වෙනුවෙන් දිවි දුන් විරුවන්ගේ දූ දරුවන් රැකගන්න රජයෙන් අතහිත</topic>
    <author>විජයානි එදිරිසිංහ</author>
    <content>“රට ජාතිය ආරක්‍ෂා කර ගැනීමට ජීවිතය පූජා කළ රණවිරුවන්ගේ අඩුව මකාදමා ඔවුන්ගේ දූ දරුවන් ආරක්‍ෂා කර ගැනීමට රජය සහ රාජ්‍ය ආරක්‍ෂක අමාත්‍යාංශය කැපවී සිටින බව ජනාධිපති ලේකම් ලලිත් වීරතුංග මහතා ප්‍රකාශ කෙළේය.යුද්ධයේ දී මියගිය රණවිරුවන්ගේ දූ දරුවන්ට ශිෂ්‍යත්ව ප්‍රදානය කිරීම සහ ඔවුන්ගේ ළඟම ඥාතීන්ට නිවාස තනා ගැනීමට පොලී රහිත ණය ලබාදීම ඊයේ (20) ආරක්‍ෂක අමාත්‍යාංශයේ දී සිදු කෙරුණි. එම අවස්ථාවට සහභාගි වූ ලලිත් වීරතුංග මහතා එම අදහස් පළ කෙළේය.ආරක්‍ෂක අමාත්‍යාංශයේ සේවා වනිතා ඒකකය මගින් එම ශිෂ්‍යත්ව ලබාදීමේ වැඩ පිළිවෙළ සංවිධානය කර තිබුණි.අපේ සමාජයේ තිබිය යුතු වටිනාම ගුණාංගය වෙන්නේ කෘතගුණ සැළකීම නමැති උතුම් ගුණාංගයයි. තමන්ට උදව්වක් උපකාරයක් කළ ජීවිතයට පරිත්‍යාගයක් කළ අත්වැලක් වූ අය වෙනුවෙන් යුතුකම් ඉටුකළ යුතුයි.කෘතගුණ සැලකිය යුතුයි. අද සමාජයේ බොහෝ පිරිසකට එම ගුණාංගය අමතක වී තිබේ. ඈත අතීතයේ සිට අපේ මුතුන්මිත්තන් කෘතගුණ සැළකීමේ උතුම් ගුණාංගය ආරක්‍ෂා කළා. ඒ දර්ශනය ඔවුන් විසින් එසේ ආරක්‍ෂා කළ නිසා අද මෙතරම් කාලයක් රටේ සමාජය යහපත් තත්ත්වයෙන් පවත්වාගෙන යාමට හැකි විය.පසුගිය යුද්ධයේදී ත්‍රිවිධ හමුදා රණවිරුවන් ඔවුන්ගේ ජීවිතය රටේ ජනතාවගේ ආරක්‍ෂාව වෙනුවෙන් පරිත්‍යාග කළා. ජනාධිපති මහින්ද රාජපක්‍ෂ මැතිතුමා, ආරක්‍ෂක ලේකම් තුමා ඒ වීරෝදාර රණවිරුවන් වෙනුවෙන් කෘතගුණ සැළකීමට බොහෝ දේ සිදුකර තිබෙනවා. ඔවුන්ගේ දූ දරුවන් වෙනුවෙන් ශිෂ්‍යත්ව පිරිනැමීමත් නිවාස තනාගැනීමට පොලී රහිත ණය ලබාදීමත් තවත් කෘතගුණ දැක්වීමට ක්‍රියාත්මක කළ වැඩ පිළිවෙළක් බවද ලලිත් වීරතුංග මහතා කීය.මේ ශිෂ්‍යත්ව ප්‍රදාන උත්සවයේදී රණවිරු දූ දරුවන් 83ක් සඳහා රුපියල් විසිදහසේ සිට පනස්දහස දක්වා මූල්‍ය ආධාරද රණවිරුවන් 45 දෙනකුට රුපියල් ලක්‍ෂ තුන බැඟින් නිවාස තනාගැනීමට පොලී රහිත ණය මුදල් ද ලබාදුනි. ආරක්‍ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්‍ෂ මහත්මියගේ ආරාධනයෙන් ගුවන් හමුදා සේවා වනිතා ඒකකය, යුද හමුදා, නාවික හමුදා සහ පොලිස් යන සේවා වනිතා ඒකකවල සභාපතිනියන්ද, වැවිලි කර්මාන්ත අමාත්‍යාංශයේ ලේකම් ඉන්ද්‍රානි සුගතදාස මහත්මිය ඇතුලු පිරිසක් උත්සව අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001217</link>
    <topic>විධායක ජනාධිපති ක්‍රමය අහෝසි කොට ප්‍රජාතන්ත්‍රවාදය තහවුරු කරනවා</topic>
    <author>එස්. ජේ. ෆොන්සේකා අවිස්සාවේල්ල සමූහ</author>
    <content>එක්සත් ජාතික පෙරමුණේ අවිස්සාවේල්ල නගරයේ පැවැති රැස්වීමට මහජනතාව දුටු අවිස්සාවේල්ල ලංගම ඩිපෝවේ ලොක්කෝ රැස්වීම කඩා කප්පල් කිරීමට මහ මග ධාවනයට යොදා තිබූ බස් රථ 57ක් ධාවනයෙන් ඉවත් කොට ගාල්කර තැබූ නමුත් ඔවුන්ගේ බලාපොරොත්තු සුන්වූ බැව් නව ප්‍රජාතන්ත්‍රවාදී පෙරමුණේ ජනාධිපති අපේක්ෂක සරත් ෆොන්සේකා මහතා පැවැසීය.තවදුරටත් කථා කළ ෆොන්සේකා මහතා තමා විශ්‍රාම ගැනීමෙන් පසු දැවෙන ප්‍රශ්නවලට මැදිහත් නොවී විවේකයෙන් ගත කිරීමට සිතා සිටි නමුත් විධායක ජනාධිපති කමින් රටටත් ජනතාවටත් සිදු වී යන විනාශ දැක නිහඬව සිටීම සුදුසු නැතැයි සිතා දූෂණයෙන් අත් කිලිටිකර නොගත් නායකයින් කීප දෙනෙකු සමඟ කථා බහ කොට තමන් මේ තීරණයට පැමිණියේ යයිද නමුත් තමා කිසිවෙකුට පොරොන්දු දුන්නේවත් ගිවිසුම් අස්සන් කෙළේ වත් නැතැයි ද පැවැසීය.තමාගේ එකම අරමුණ වුයේ ප්‍රජාතන්ත්‍රය ඇතිකර රට විනාශ කරන විධායක ජනාධිපති ක්‍රමය අහෝසිකිරීම යයිද පැවැසීය.ජනාධිපති මහින්ද රාජපක්ෂ මහතාගේ වැඩපිළිවෙළ ගැන කළකිරී හෝ විධායක ජනාධිපති ක්‍රමය ගැන කලකිරී හෝ ශ්‍රී ලංකා නිදහස් පක්ෂ සම්මේලනයේ දී සාමාජිකයන් එක හඩින් කියා සිටියේ වහා ජනාධිපති මැතිවරණයක් පවත්වන ලෙසයි. ජනාධිපතිතුමාගේ කාලය තව අවුරුදු දෙකක් ඉදිරියට තිබියදී මෙසේ මැතිවරණයක් ඉල්ලීම සැලකිය යුතු කරුණක් යැයි ද ෆොන්සේකා මහතා පැවැසීය.ජනාධිපති මහින්ද රාජපක්ෂ මහතාට අවුරුදු 4ක දේශපාලන පළපුරුද්දක් ඇතත් තමාට ඇත්තේ ඊට වඩා හුඟක් අඩු කාලයක පළපුරුද්දකි. මේවා කෙසේ වෙතත් එතුමා පළපුරුද්දෙන් කරපු දෙයක් නැත. අද ජනතාවට තිබෙන්නේ පාට ලකුණු ගැන හිත හිතා ඉන්න නොවෙයි. මේ රට විනාශ කරන විධායක ජනාධිපති ක්‍රමය අහෝසි කිරීමට පෙළ ගැසෙන බවද ෆොන්සේකා මහතා පැවැසීය.මහජන නියෝජිතයන්ගෙන් සැදුම්ලත් පාර්ලිමේන්තුව තිබියදී එක් පුද්ගලයකුට සුළු බලතල භාරදී සිටීම අසාධාරණයයිද මෙයින් සිදු වන්නේ් ප්‍රජාතන්ත්‍රවාදයේ සෙවනැල්ලක් මැකී යාම යයිද පැවැසීය.තමන් බලයට පත්් වුවහොත් මේ පාර්ලිමේන්තුව විසුරුවා හැර භාරකාර ආණ්ඩුවක් යටතේ සාධාරණ මැතිවරණයක් පවත්වා ප්‍රජාතන්ත්‍රවාදය ස්ථාපිත කර රට පාලන කිරීමේ බලය පාර්ලිමේන්තුවට පවරන්නේ යයි ද පැවැසීය.විපක්ෂ නායක රනිල් වික්‍රමසිංහ මහතා කථා කරමින් තමා දෙමළ භාෂා දන්නේ නැතැයි ද දන්නේ පෝඩා කියන වචනය පමණ යැයිද සමහර දූෂිත නායකයින් තමා හමුවට පැමිණ ඔවුන්ගේ නිදොස් භාවය පෙන්වීමට නොයෙක් බොරු බේගල් ඇද බාන නමුත් තමා ඔවුන් පිළිගැනීමට සූදානම් නැතැයි ද ඔවුන්ද මා දන්නා එක වචනයෙන් සංග්‍රහ කරන්නේ යැයි ද පැවැසීය.ජනතා විමුක්ති පෙරමුණේ ලේකම් ටිල්වින් සිල්වා මහතා කතාකරමින්තමන් එදත් අදත් විධායක ජනාධිපති ක්‍රමයට විරුද්ධයයිද දැන් ඇති වී තිබෙන තත්ත්වය අනුව ජනතාවට තිබෙන්නේ පාට ලකුණු ගැන කථා කරන්න නොව මේ දුෂ්ට පාලන ක්‍රමය අහෝසි කිරීමට පෙළ ගැසීම යයිද පැවැසීය.තවත් කීප දෙනෙක් කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001218</link>
    <topic>සමස්ත ලංකා පෞද්ගලික බස් සමාගම් සම්මේලනයේ සහාය ජනපතිට</topic>
    <author>චින්තා රණසිංහ</author>
    <content>ජනාධිපති මහින්ද රාජපක්ෂ මහතාට නැවතත් රට පාලනය කිරීම සඳහා සහයෝගය පළ කිරීමට සමස්ත ලංකා පෞද්ගලික බස් සමාගම් සම්මේලනය තීරණය කර ඇත.රට රටක් වශයෙනුත්, ප්‍රාදේශීය වශයෙනුත්, ගමක් වශයෙනුත් සංවර්ධනය කිරීමට ප්‍රවාහන ක්ෂේත්‍රයේ දියුණුව අත්‍යාවශ්‍ය බව වටහාගෙන බස් කර්මාන්තය රැක ගැනීමට එතුමා කටයුතු කළ බව එම සංගමය පවසයි.ලක්ෂ්මන් කදිරගාමර් අනුස්මරණ ශාලාවේ පැවති මාධ්‍ය හමුවට සහභාගි වෙමින් එම සංගමය මේ අදහස් පළ කළහ.30 වසරක් තිස්සේ පැවැති යුද වාතාවරණය හමුවේ වුවද පැරණි බස් රථ වෙනුවට නව බස් රථ තීරු බදු රහිතව ආයෝජනය කිරීමට එතුමා අවස්ථාව ලබා දුන් අයුරු ඔවුහු සිහිපත් කළහ.මෙවර ජනපතිතුමන් ඉදිරිපත් කර ඇති ප්‍රතිපත්ති ප්‍රකාශනයේ ප්‍රවාහන ක්ෂේත්‍රය වෙනුවෙන් වෙනම පරිච්ඡේදයක් වෙන් කර ඇති බව සංගමය කියයි.විපක්ෂයේ අපේක්ෂක සරත් ෆොන්සේකා මහතාගේ මැතිවරණ පොරොන්දු මාලාවේ පොදු ප්‍රවාහනය සඳහා පැහැදිලි අදහසක් ඉදිරිපත් කර නොමැති බව සංගමය පෙන්වා දෙයි.කරුණු 10ක් ගොනු කරමින් සංගමය වත්මන් රජයට සහයෝගය දීමට අදහස් කර ඇත. මෙරටට අවශ්‍ය බස් රථ සංඛ්‍යාව තක්සේරු කර අවශ්‍ය සංඛ්‍යාව පමණක් ආනයනය කිරීම, ලංගම හා පෞද්ගලික බස්රථ ඒකාබද්ධ කර විධිමත් ප්‍රවාහන සැලැස්මක් හඳුන්වා දීම, ප්‍රවාහන සම්බන්ධව ජාතික මට්ටමේ උපදේශක මණ්ඩලයක් පත් කිරීම, ප්‍රවාහන සඳහා ජාතික ප්‍රතිපත්තියක් සකස් කිරීම, පොදු ප්‍රවාහන සේවාව කර්මාන්තයක් වශයෙන් පිළිගෙන ප්‍රතිලාභ ලබා දීම, බදු සහන හා අඩු පොලී අනුපාතයට රාජ්‍ය බැංකු හරහා බස් රථ ලබා දීම, රාජ්‍ය ආයතන සඳහා අමතර කොටස් ලබා දීම, ඇතුළු විශේෂ කරුණු මූලික කර ගනිමින් ජනාධිපතිතුමන්ට සහාය පළ කරන බව ඔවුහු පෙන්වා දුන්හ.මේ අවස්ථාවට සමස්ත ලංකා පෞද්ගලික බස් සමාගම් සම්මේලනයේ සභාපති ස්ටැන්ලි ප්‍රනාන්දු, දකුණු පළාත් පෞද්ගලික බස් සංගමයේ සභාපති ජී. චන්දන ද සොයිසා හා සම සභාපති සම්පත් ගුණතිලක යන මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n1001219</link>
    <topic>කිසිදු අපේක්ෂකයකුටසහාය දක්වන්නේ නැහැ</topic>
    <author>අමල් යශෝමන් ජයසිංහ</author>
    <content>එළැඹෙන ජනාධිපතිවරණයේ දී තමන් කිසිදු අපේක්ෂයකුට හෝ කිසිදු දේශපාලන පක්ෂයකට තමන්ගේ සහාය නොදැක්වීමට තීරණය කර ඇතැයි හිටපු ජනාධිපතිනිය චන්ද්‍රිකා බණ්ඩාරනායක කුමාරතුංග මහත්මිය ප්‍රකාශ කළාය.ජනාධිපති මහින්ද රාජපක්ෂ මහතාගේ මැතිවරණ වේදිකාවට මේ 21 දින තමන් ද එක්වනු ඇති බවට ප්‍රචාරයක් පැතිර ගොස් ඇති බවත් එම ප්‍රචාරයන් අසත්‍ය ප්‍රචාර බවක් සඳහන්කළ හිටපු ජනාධිපතිනිය අත්තනගල්ලේ මන්ත්‍රීවරයෙකු විසින් තමන් දේශපාලන මැතිවරණ වේදිකාවට පැමිණෙන බවත් පිළිබඳව තමන්ගෙන් විමසීමක් කර ඇති බවද පැවැසුවාය.යුද්ධයෙන් පීඩාවට පත්වූවන්ගේ කාන්තා සංගමය පැවැත් වූ මාධ්‍ය හමුවකට සහභාගී වූ චන්ද්‍රිකා කුමාරණතුංග මහත්මිය ගෙන් මාධ්‍යවේදියකු නැඟු ප්‍රශ්නයකට පිළිතුරු දෙමින් ඇය එසේ පැවැසුවාය.මෙය ගල්කිස්ස හෝටලයේ ශ්‍රවණාගාරයේ දී (19) දින පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n10012110</link>
    <topic>පින් පඩිය හත් ගුණයකින් වැඩිකිරීම මහා පුණ්‍ය කර්මයක්</topic>
    <author>සුභාෂිනි සේනානායක</author>
    <content>ලක්ෂ තුනකට අධික පිරිසකට මාසිකව ලබාදෙන රුපියල් 150 මහජන දීමනාව(පින් පඩිය) රුපියල් දහස දක්වා වැඩි කිරීමට කටයුතු කළ ජනාධිපති මහින්ද රාජපක්ෂ මහතාට එම ජනතාව වෙනුවෙන් කෘතවේදී වන බව විශ්‍රාමලත් තැපැල් ස්ථානාධිපති එස්.එම්. ගමගේ මහතා ප්‍රකාශ කරයි.මාතර තිහගොඩ පදිංචි ගමගේ මහතා දිනමිණට අදහස් දක්වමින් එසේ පැවසී ය.එහිදී ඒ මහතා මෙසේ ද කීය. ජනාධිපති මහින්ද රාජපක්ෂ මහතා අසරණ සරණ දීමනාව හත් ගුණයකින් වැඩි කිරීමට කටයුතු කර තිබීම පිළිබඳව එතුමාට ස්තූති කළ යුතුයි.මසකට වරක් පින් පඩිය ගැනීමට තැපැල් කාර්යාලයට එන එම අසරණ පිරිස මා හොඳට දන්නවා. ජනාධිපතිතුමා සිදු කෙළේ මහා පුණ්‍ය කර්මයක්.1980 තෙක් ඔවුන්ට ලැබුනේ රුපියල් 20ක් වැනි සුළු මුදලක්. හිටපු ජනාධිපති ප්‍රේමදාස මහතා එම මුදල රුපියල් 100ත් 150ත් දක්වා වැඩි කළා. ඉන්පසුව සිටි කිසිවකු ඒ පිළිබඳව තැකුවේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n10012111</link>
    <topic>සංවිධානාත්මකව හා සැලැසුම් සහගතව අවි පුහුණුව ලැබුවන් ප්‍රචණ්ඩත්වය වපුරනවා</topic>
    <author/>
    <content>තම ආධාරකරුවන් දෙදෙනෙකුගේ ජීවිත බිලිගෙන තවත් විශාල පිරිසකට තුවාල සිදුකැර දේපොළවලට අලාභ හානි කරමින් විපක්‍ෂය වපුරණ කුරිරු දේශපාලන සංස්කෘතිය එක්සත් ජනතා නිදහස් සන්ධානයේ ජනාධිපතිවරණ මෙහෙයුම් කාර්යාලය දැඩි පිළිකුලෙන් යුතුව හෙළා දකී.රට පුරා සිදුවන මැතිවරණ ප්‍රචණ්ඩ ක්‍රියා දෙස බැලීමේදී සංවිධානාත්මක හා ඉතා සැළසුම් සහගත ලෙස අවි ආයුධ පුහුණුව ලැබූ පුද්ගලයන් මේවා සිදුකරන බව පැහැදිලි යැයි මෙහෙයුම් කාර්යාලය ප්‍රකාශ කරයි. ම්ලේච්ඡත්වයෙන් හා පහත් අයුරින් විපක්‍ෂයේ පොදු අපේක්‍ෂකයාගේ මැතිවරණ කටයුතු සිදුකරන එජාපය හා ජවිපෙ ප්‍රධාන පෙරමුණ ජනාධිපතිවරණයේ පූර්ව ප්‍රචණ්ඩ ක්‍රියා උත්සන්න කැර තම පාක්‍ෂිකයින් ඝාතනය කිරීම දක්වා පැමිණ ඇති බවත් තවදුරටත් සඳහන් කරයි.සන්ධානයේ මහ ලේකම් අධ්‍යාපන ඇමැති සුසිල් ප්‍රේමජයන්ත මහතා ගේ අස්සනින් යුතුව ඊයේ (20) නිකුත් කැර ඇති නිවේදනයේ දිවයින පුරා මැතිවරණ ප්‍රචණ්ඩ ක්‍රියා රැසක් සිදුවී ඇති බව ප්‍රකාශ කරයි.සිය පරාජය වසා ගැනීම සඳහා ප්‍රචණ්ඩ ක්‍රියාවල යෙදෙන විපක්‍ෂයේ අපේක්‍ෂකයා ඉදිරි දින වලදී තමන්ට අනුකම්පාව ලබා ගැනීම සඳහා වන සිදුවීම් නිර්මාණය කැර ගැනීමට කටයුතු කරමින් සිටින බවට තොරතුරු ලැබී ඇති බවත් විවිධ ප්‍රචණ්ඩ ක්‍රියා සිදුකැර එහි වගකීම රජය වෙත පවරා දේශපාලන වාසි ලබා ගැනීමට කටයුතු කරන බවත් එම නිවේදනයෙන් සුසිල් ප්‍රේමජයන්ත මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n10012112</link>
    <topic> මඩකළපුව - වාලච්චේනරේල් බස් සේවාව අද ඇරැඹේ</topic>
    <author>ශීලා උඩුවර</author>
    <content>මඩකලපුව සිට වාලච්චේන දක්වා රේල් බස් සේවාවක් ඉන්දියානු මහ කොමසාරිස් අශෝක් කේ. කාන්ත් මහතාගේ ප්‍රධානත්වයෙන් අද (21) ඇරඹේ.ඉන්දියාවෙන් ලැබුණු බස්රථ 10ක් උපයෝගි කරගෙන රේල් බස්රථ 5ක් සැකසීමේ ව්‍යාපෘතියක් දුම්රිය දෙපාර්තමේන්තුව ක්‍රියාත්මක කරන අතර ඒ යටතේ සැකසුණු තුන් වැනි රේල් බස් රථය මෙයයි.මඩකලපුව, ත්‍රිකුණාමලය සඳහා දැනටත් රේල් බස් රථ දෙකක් යොදවා ඇති අතර ඉතිරි රේල්බස් දෙක දැනට සැකසෙමින් පවතින බව දුම්රිය සාමාන්‍යාධිකාරී පී. පී. විජේසේකර මහතා කීය.දුම්රියන් අඩු වේලාවන්හිදී මගී ජනතාවට මෙම රේල් බස්වලින් විශාල සේවාවක් සැලසේ. නැගෙනහිර පළාත් ප්‍රධාන ඇමැති ශිවනේෂතුරෙයි චන්ද්‍රකාන්ත්, ජාතික ඒකාබද්ධතා ඇමැති විනයාගමුර්ති මුරලිදරන්, දුම්රිය සාමාන්‍යාධිකාරි පී. පී. විජේසේකර යන මහත්වරු ද මෙම අවස්ථාවට සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=n10012113</link>
    <topic>2010 ජෛව විවිධත්වවසර ලෙස නම් කළා</topic>
    <author>ශීලා උඩුවර</author>
    <content>මෙම වසර ජෛව විවිධත්ව වසර ලෙස නම්කර ඇතැයි පරිසර හා ස්වභාවික සම්පත් ඇමැති පාඨලී චම්පික රණවක මහතා කියයි.ජෛව විවිධත්වය ආරක්ෂා කර ගැනීම සඳහා විවිධ අනපනත් වැඩ සටහන් සකස් කර ඇති බවද ඇමැතිවරයා කියයි.වෘක්ෂලතා හා වන සත්ත්ව ආඥා පනතද සංශෝධනය කර සම්මත කරගෙන තිබේ.ශ්‍රී ලංකාවේ ජෛව විවිධත්වය නෛසර්ගික වටිනාකමින් යුත් අගනා මිල කළ නොහැකි ස්වභාවික උරුමයන් පමණක් නොව භෝග ගුණාත්මය වර්ධනය කළ හැකි හා මිනිසාට වැළදෙන රෝග සුවකළ හැකි ඖෂධ ඇතුළත් වැදගත් ජාන ගබඩාවක් ලෙසද හැදින්විය හැකිය.ශ්‍රී ලංකාවේ ජෛව විවිධත්වය සැලකීමේදී සපුෂ්ප ශාක 3368 ක් දක්නට ලැබෙමින් සියයට 26ක් ලංකාවට ආවේණිකය. සපුෂ්ප ශාක ප්‍රමාණයෙන් හරි අඩකටත් වැඩි ප්‍රමාණයක් ව්‍යාප්තව ඇත්තේ මධ්‍යම කඳුකර කලාපයේ වීම විශේෂත්වයකි. ඇල්ගී විශේෂ 896ක් වන අතර ආවේණික සමනල විශේෂ 242 ක් වෙයි.මෙයින් විශේෂ 20ක් ආවේණිකය. පක්ෂි විශේෂ 435ක් ද ආවේණික මත්ස්‍ය විශේෂ 44ක් ද වෙයි. ශ්‍රී ලංකාවේ ජෛව සම්පත් හා දේශීය දැනුම මුල්කරගත් ඖෂධීය හා ආහාර නිෂ්පාදන තිරසාර ලෙස ප්‍රවර්ධනය කිරීමෙන් ආදායම් උත්පාදන අවස්ථාද වැඩිවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001211</link>
    <topic>‘ගම නැඟුමෙන්’ කටානටලක්‍ෂ 600ක්</topic>
    <author>කටාන සමූහ</author>
    <content>“ගම නැඟුම” වැඩසටහන කටාන ප්‍රාදේශීය සභාවේ සංවර්ධන කටයුතු සඳහා රුපියල් ලක්‍ෂ 600ක පමණ මුදලක් 2009 වසරේ ලැබී තිබිණි.ඉන් ලක්‍ෂ 40ක පමණ මුදලක් ප්‍රදේශයේ කෘෂිකාර්මික කටයුතු නංවාලීමට වැය කෙරී ඇත.ප්‍රදේශයේ මාර්ග හා අතුරු මාර්ග පද්ධතිය ද 80% ක් පමණ සංවර්ධනය කැර ඇත.ජල යෝජනා ක්‍රමයක් ක්‍රියාත්මක කරලීම සඳහා රුපියල් ලක්‍ෂ 120 ක මුදලක් ඇස්තමේන්තු කර ඇති අතර, කටාන ශශ්‍රී.ල.නි.ප ප්‍රධාන සංවිධායිකා සුදර්ශිනී ප්‍රනාන්දු පුල්ලේ මහත්මිය ද ඒ සඳහා රුපියල් ලක්‍ෂ 50 ක් ලබා දීමට පියවර ගෙන ඇත.රද්දොලුගම නිවාස සංකීර්ණයේ වරිපනම් බදු අය කිරීමේ ප්‍රතිශතය ද 20% සිට 10% දක්වා අඩුකර ඇත. නිවැසියන්ගේ ඉල්ලීම අනුව මේ බදු ප්‍රතිශතය අඩු කෙරිණි.කටාන ප්‍රාදේශීය සභාව මගින් නඩත්තු කළ නොහැකි කඳවල අයිවන් සිල්වා මාවත සහ ඇත්ගාල ඩී. ජේ. ප්‍රනාන්දුපුල්ලේ මාවත ද බස්නාහිර පළාත් සභාවට භාර දීමට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001212</link>
    <topic>මහරගම ‘ගම නැඟුම’ව්‍යාපෘති සියල්ල අවසන්</topic>
    <author>මහරගම විශේෂ</author>
    <content>‘මහින්ද චින්තනය’ අනුව ක්‍රියාත්මක ප්‍රධාන සංවර්ධන වැඩසටහන වන “ගම නැඟුම” යටතේ මහාමාර්ග, කාණු පද්ධති හා පැති බැමි ව්‍යාපෘති 70 ක් මහරගම ප්‍රාදේශීය ලේකම් බල ප්‍රදේශයේ ක්‍රියාත්මකවී ඇත.2009 දෙසැම්බර් මස 31 වන දින වන විට ව්‍යාපෘති 70 ම අවසන් කර ඇත.මේ සඳහා රජයේ ඇස්තමේන්තු ගත වියදම රු. 32,946,069 කි. රුපියල් 655856 ක ප්‍රජා දායකත්වය ලැබීම නිසා රජයට දැරීමට සිදුවූ මුදල රුපියල් 26390513 කි.නාගරික සංවර්ධන හා පූජාභූමි සංවර්ධන ඇමති දිනේෂ් ගුණවර්ධන මහතාගේ සභාපතිත්වයෙන් 2009 නොවැම්බර් පැවැති ප්‍රාදේශීය සංවර්ධන කමිටුවේ දී ගත් තීරණයක් අනුව කඩිනම් වැඩපිළිවෙළක් අනුව කිසිදු මුදලක් අවිච්ඡේදවීමට ඉඩ නොතබා සියලුම ව්‍යාපෘති අවසන් කළ බව මහරගම ප්‍රාදේශීය ලේකම් චන්ද්‍රරත්න පල්ලේගම මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001213</link>
    <topic>ලංගම බස් රිය යළිලබා දෙන්නැයි ඉල්ලීම්</topic>
    <author>කටුකුරුන්ද සමූහ</author>
    <content>මතුගම ඩිපෝව මඟින් ධාවනය කළ මතුගම – හල්කඳවිල බස් රථය නැවත ලබා දෙන්නැයි ප්‍රදේශවාසීහු බලධාරීන්ගෙන් ඉල්ලා සිටිති.මතුගම හා යටදොළ ප්‍රදේශ කරා ගමන් ගන්නා පිරිසට මේ බස් රථය මහත් පිටිවහලක් ව පැවතිණි. එහෙත් දැනට මාස කිහිපයක සිට බස් රථය නවතා දමා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001214</link>
    <topic>ඇසුරුම් නියෝගවලට පටහැනිව ආහාරඅලෙවියට තැබුවාට දඩ</topic>
    <author>ගම්පහ සංචාරක</author>
    <content>තම වෙළෙඳසලෙහි අලෙවියට තබා තිබූ බනිස් පැකට්ටුවල කල් ඉකුත්වන දිනය, නිෂ්පාදන දිනය ආදී අවශ්‍ය විස්තර අඩංගු නොකර අලෙවියට තබා ගැනීම, තවත් වෙළෙඳසලක අලෙවියට තිබූ මිරිස්කුඩු පැකට්වල අදාළ විස්තර රහිතව අලෙවියට තැබීම, චෝදනා මත ගම්පහ අධිකරණයට ඉදිරිපත් කර තිබූ පුද්ගලයකුට සහ කාන්තාවකට රුපියල් 3000/= බැගින් දෙදෙනාටම රුපියල් 6000/=ක දඩ මුදලක් ගම්පහ අතිරේක මහේස්ත්‍රාත් එම්. වයි. එම්. ඉර්ෂඩීන් මහතා නියම කෙළේය.පැමිණිල්ල ගම්පහ මහජන සෞඛ්‍ය පරීක්‍ෂක බණ්ඩාර මහතා ඉදිරිපත් කෙළේය. දඩ නියමවූවේ එදිරිසිංහ සහ නාලිනි නැමැත්තියකටය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001215</link>
    <topic>ගොවි සංවිධානවලටකෘෂි උපකරණලබා දීමට ලක්ෂ 3ක්</topic>
    <author>ඉංගිරිය සමූහ</author>
    <content>හොරණ මැතිවරණ බල ප්‍රදේශයේ ඉංගිරිය ප්‍රාදේශීය ලේකම් කාර්යාල බල ප්‍රදේශයේ ලියාපදිංචි ගොවි සංවිධාන සඳහා කෘෂි උපකරණ ලබාදීමට අගමැති රත්නසිරි වික්‍රමනායක මහතාගේ විමධ්‍යගත අරමුදලින් රුපියල් ලක්ෂ දෙකක මුදලක් වෙන් කර ඇත.උදලුතල, දියර ඉසින යන්ත්‍ර, කෘෂි බීජ වර්ග, පැළ සහ කාබනික පොහොර මේ අනුව ලබාදීමට නියමිතය.හොරණ ප්‍රොදේශීය ලේකම් බල ප්‍රදේශයේ ගොවි සංවිධාන සඳහා ද රුපියල් ලක්ෂ එරහමාරක මුදලක් මේ සඳහා වෙන් කර ඇත. බස්නාහිර පළාත් සභා මන්ත්‍රී විදුර වික්‍රමනායක මහතාගේ ඉල්ලීම අනුව මේ මුදල් ලබා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001216</link>
    <topic>කළුතර දිසාවේහැඳුනුම්පත් නැති පිරිසටතාවකාලික හැඳුනුම්පත්</topic>
    <author>නාගොඩ විශේෂ</author>
    <content>කළුතර දිස්ත්‍රික්කයේ එක්ලක්ෂ අසූදහසකට හැඳුනුම්පත් නොමැත. පාණදුර 11959 කට, බණ්ඩාරගම 17037 කට, හොරණ 15138 කට, බුලත්සිංහල 12210 කට, මතුගම 13765 කටද මෙසේ හැඳුනුම්පත් නොමැත.එමෙන්ම කළුතර 18512 කට, බේරුවල 16813 කට සහ අගලවත්තේ 12796 කටද මෙසේ හැඳුනුම්පත් නොමැත.එළැඹෙන ජනාධිපතිවරණයට පෙර මේ පිරිසට තාවකාලික හැඳුනුම්පත් ලබාදීමට පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=r1001217</link>
    <topic>හෝමාගම සමූපකාර සමිතියෙන් නව බජට් පැක් 2ක්</topic>
    <author>හෝමාගම සංචාරක</author>
    <content>හෝමාගම සමූපකාර සමිතිය රුපියල් පන්සීයක සහ රුපියල් දහසක මුදලකට නව බජට් පැක් දෙකක් වෙළෙඳපොළට නිකුත් කිරීමට පියවර ගෙන තිබේ.සහල් ඇතුළු අත්‍යවශ්‍ය භාණ්ඩ අඩංගු වන රුපියල් අටසීයක් වටිනා එක් බජට් පැක් එකක් රුපියල් පන්සියකටද, එම භාණ්ඩ අඩංගු වන රුපියල් එක්දහස් තුන්සිය පනහක් වටිනා පැක් එකක් රුපියල් දහසක මුදලකට අලෙවි කෙරේ.මේ බජට් පැක් හෝමාගම සමූපකාර සමිතියට අයත් සියලු ‘කෝප් සුපර්’, ‘මිනි කෝප් සුපර්’ සහ සමූපකාර ප්‍රාදේශීය වෙළෙඳසල් මගින් පාරිභෝගික ජනතාවට ලබා ගැනීමට හැකිවන බව සමිතියේ සභාපති අධිනීතිඥ අජිත් මාතරආරච්චි මහතා පැවැසීය.හෝමාගම සමූපකාර සමිතිය කෝප් සුපිරි වෙළෙඳ ආයතන පහක් මිනිකෝප් සුපර් ආයතන පහළොවක් සහ සමූපකාර ප්‍රාදේශීය වෙළෙඳසැල් පනහක සංඛ්‍යාවක් පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001211</link>
    <topic>සිවුකොන් ක්‍රිකට් තරගාවලිය 23 වැනිදා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ‘ඒ’ කණ්ඩායම සමඟ කැනඩාව, අයර්ලන්තය, ඇෆ්ගනිස්තානය සහභාගි වන සිවුකොන් ක්‍රිකට් තරගාවලිය අනිද්දා (23) කොළඹ දී ආරම්භ වීමට නියමිතය.එක්දින තරග 3 ක් සහ ඕවර විස්සයි 20 තරග 6 කින් යුතු මේ තරගාවලියට අමතරව ඕවර් විස්සයි – 20 පුහුණු තරග 2 ක් ද පැවැත්වීමට නියමිතය.මෙහි සියලු තරග කොළඹ කේන්ද්‍ර කර ගනිමින් එස්.එස්.සී. එන්.සී.සී. කෝල්ට්ස් සහ සරවනමුත්තු ක්‍රීඩාංගණවලදී පැවැත්වෙනු ඇත.මේ සඳහා සහභාගී වන ශ්‍රී ලංකා ‘ඒ’ කණ්ඩායමේ නායකත්වය එස්.එස්.සී පිලේ කඩුලු රකින ක්‍රීඩක කෞෂල් සිල්වාට හිමි වී ඇති අතර උප නායකත්වයට හලාවත මේරියන්ස් ක්‍රීඩා සමාජයේ මහේල උඩවත්ත නම්කර තිබේ.සිවුකොන් තරගාවලියට සහභාගී වන ශ්‍රී ලංකා පිල කෞෂල් සිල්වා (නායක) මහේල උඩවත්ත (උපනායක) , තරංග, පරණවිතාන, දිමුත් කරුණාරත්න, ගිහාන් රූපසිංහ, මිලින්ද සිරිවර්ධන, චාමර කපුගෙදර, ජීවන් මෙන්ඩිස්, එස්.ප්‍රසන්න, සචිත්‍ර සේනානායක, නුවන් ප්‍රදීප්, ෆර්වේස් මහරුෆ්, චමින්ද විදානපතිරණ, කෝසල කුලසේකර, ඉසුරු උදාන, චින්තක ජයසිංහ.අනුර තෙන්නකෝන් (කළමනාකරු) රොමේෂ් කළුවිතාරණ (පුහුණුකරු) අජන්ත වත්තේගම (භෞතචිකිත්සක) නුවන් සෙනෙවිරත්න (පන්දු රැකීමේ පුහුණුකරු)එක්දින තරගජනවාරි 23-ශ්‍රී ලංකාව - කැනඩාව-එන්.සී.සී. පිටියේ දීජනවාරි 25-ශ්‍රී ලංකාව - කැනඩාව-කෝල්ට්ස් පිටියේදීජනවාරි 28 -ශ්‍රී ලංකාව- ඇෆ්ගනිස්තානය - සරවනමුත්තු පිටියේ දීඕවර විස්සයි – 20 පුහුණු තරග)ජනවාරි – 31 - ශ්‍රී ලංකාව - අයර්ලන්තය – එන්.සී.සී. පිටියේදීකැනඩාව - ඇෆ්ගනිස්තානය - එන්.සී.සී. පිටියේ දී(ඕවර විස්සයි – 20 තරග)පෙබරවාරි 01 - ශ්‍රී ලංකාව - කැනඩාව - සරවනමුත්තු පිටියේදීඅයර්ලන්තය – ඇෆ්ගනිස්ථානය - සරවනමුත්තු පිටියේදීපෙබරවාරි – 03 – අයර්ලන්තය – කැනඩාව - එස්.එස්.සී. පිටියේදීශ්‍රී ලංකාව - ඇෆ්ගනිස්තානය – එස්.එස්.සී.පිටියේදීපෙබරවාරි - 04 – කැනඩාව - ඇෆ්ගනිස්තානය- එස්.එස්.සී. පිටියේදී-ශ්‍රී ලංකාව - අයර්ලන්තය – එස්.එස්.සී. පිටියේදී</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001212</link>
    <topic>ඇෆ්ගනිස්තාන - අයර්ලන්ත සිවුදින තරගය අද දඹුල්ලේ දී</topic>
    <author>ජගත් ප්‍රේමචන්ද්‍ර</author>
    <content>ජාත්‍යන්තර ක්‍රිකට් සමුළුව සංවිධානය කරන 2009 - 10 අයි. සී. සී. ක්‍රිකට් තරගාවලියේ පළමු තරගය ශ්‍රී ලංකා ක්‍රිකට් ආයතනයේ සත්කාරකත්වයෙන් අද (21) රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ දී ආරම්භ වේ. සිවුදින තරගයක් වන මේ සඳහා ඇෆ්ගනිස්ථාන කණ්ඩායම සහ අයර්ලන්ත කණ්ඩායම සහභාගී වීමට නියමිතය.ටෙස්ට් නොවන රටවල් අතර වාර්ෂිකව පැවැත්වෙන මෙම තරගාවලියේ ආරම්භක තරගය මේ මස 20 සිට 26 වැනි දින දක්වා පැවැත්වීමට නියමිතව තිබුණ ද 2010 ජනාධිපතිවරණය හේතුවෙන් තරගාවලියේ ආරම්භක දිනය දින දෙකක් ඉදිරියට ගැනීමට සත්කාරකයෝ තීරණය කළහ.අයි. සී. සී. ජාත්‍යන්තර ක්‍රිකට් සූරතාවලිය 2004 වසරේ දී පළමු වරට ආරම්භ වූ අතර මෙවර පැවැත්වෙන්නේ් පස්වැනි වරටය. තරගාවලිය සඳහා මෙම කණ්ඩායම් දෙකට අමතරව කැනඩාව, කෙන්යාව, නෙදර්ලන්තය, ස්කොට්ලන්තය සහ සිම්බාබ්වේ ඔධ් කණ්ඩායම් සහභාගී වෙති.තරගාවලියේ අවසාන මහ තරගය නොවැම්බර් මස 25 - 29 දක්වා පස්දින තරගයක් ලෙස එක්සත් අරාබි එමීර් රාජ්‍යයේ දී පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001213</link>
    <topic>වීසා නොලැබීමෙන් ශ්‍රී ලංකා කබඩිකණ්ඩායම්වල ඉන්දියා සංචාරය ඇනහිටී</topic>
    <author>ජගත් ප්‍රේමචන්ද්‍ර</author>
    <content>සාග් තරගාවලිය සඳහා සහභාගී වීමට නියමිත ශ්‍රී ලංකා කබඩි කාන්තා සහ පිරිමි කණ්ඩායම් ඊයේ (20) පුහුණු තරගාවලියකට ඉන්දියාවේ චෙන්නායි නගරය බලා පිටත්ව යෑමට නියමිතව සිටිය ද ආගමන විගමන (වීසා) බලපත්‍ර නොලැබීම නිසා ඔවුන්ගේ සංචාරය ආහෝසි වීමේ ලකුණු පහළ වෙමින් තිබේ. ඉන්දියාවේ ප්‍රාන්ත කණ්ඩායම් සමග අද (21) සිට 25 දක්වා තරග පැවැත්වීමට නියමිතව තිබුණි.තරගාවලියට අමතරව ඉන්දීය කබඩි පුහුණුකරුවකු වන ප්‍රසාද් රායි මහතා යටතේ විශේෂ පුහුණු සැසිවාර කිහිපයකට ද සහභාගී වීමට ශ්‍රී ලංකා ක්‍රීඩක ක්‍රීඩිකාවන්ට අවස්ථාව ලැබී තිබුණි. නමුත් උද්ගතව ඇති තත්වය මත මේ සියලු අවස්ථාව අහිමි වීමේ අවධානමක් පවතින බව ශ්‍රී ලංකා කබඩි පිරිමි කණ්ඩායමේ පුහුණුකරු ප්‍රේමානන්ද ජයවීර මහතා “දිනමිණ”ට පැවැසීය.“මේ අවස්ථාව ශ්‍රී ලංකා කබඩි ක්‍රීඩක ක්‍රීඩිකාවන්ට කලාතුරකින් ලැබෙන අවස්ථාවක්. කලාපේ ප්‍රබල ක්‍රීඩකයන් වන ඉන්දීය ක්‍රීඩකයන් සමග එකට පුහුණුවීමට ලැබීමත් විශේෂ අවස්ථාවක්. ඒත් අමාත්‍යාංශය මේ ප්‍රශ්නයේදී මැදිහත්වීම ප්‍රමාණවත් නොවීම නිසා අපට ලැබෙන්න තිබුණු ඉතාම හොඳ අවස්ථාවක් අහිමි වුණා.කබඩි සංගමයේ සභාපති සබරගමුව පළාත් සභා ප්‍රධාන අමාත්‍ය මහීපාල හේරත් සහ ක්‍රීඩා ඇමැති ගාමිණී ලොකුගේ යන මහත්වරුන් මේ සංචාරයේ වැදගත්කම පිළිබඳ සලකා බලා අපට සියලු අවශ්‍යතා සපුරා දුන්නා. ඒත් අමාත්‍යාංශයේ නිලධාරීන් කිහිප දෙනෙක්ගේ නිවැරදි කළමනාකාරීත්වයක් නොවීම නිසා අපට මේ සංචාරය අහිමි වෙන තත්ත්වයක් උදාවෙලා.”යැයි ද ඒ මහතා වැඩිදුරටත් පැවැසීය.ඇතිව තිබෙන ප්‍රශ්නය සම්බන්ධයෙන් අප ක්‍රීඩා අමාත්‍යාංශයේ අධ්‍යක්ෂ ජනරාල් ඩී.බී. දහනායක මහාතගෙන් විමසූ විට ඒ මහතා ප්‍රකාශ කෙළේ සිදුව ඇති තත්ත්වය සම්බන්ධයෙන් සම්පූර්ණ වගකීම කබඩි සංගමය බාර ගත යුතු බවත් ක්‍රීඩා අමාත්‍යාංශය උපරිමයෙන් මේ සංචාරය සඳහා කබඩි සංගමයට උදව්කළ බවත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001214</link>
    <topic>19න් පහළ ලෝක කුසලානය ශ්‍රී ලංකාවට කඩුලු 7ක පරාජයක්</topic>
    <author/>
    <content>නවසීලන්තයේ පැවැත්වෙන අයි. සී. සී. 19න් පහළ ලෝක කුසලාන තරගමාලාව යටතේ ඊයේ ක්‍රයිස්චර්ඩ් හී පැවැති ශශ්‍රී ලංකා - නවසීලන්ත තරගයෙන් කඩුලු 7ක ජයක් ලබාගැනීමට නවසීලන්ත පිල සමත්විය.පළමුවෙන් පන්දුවට පහරදුන් ශ්‍රී ලංකා කණ්ඩායම ඕවර 49.1 කදී ලකුණු 195 කට දැවී ගිය අතර විශිෂ්ට ඉනිමක් ක්‍රීඩා කළ ධනුෂ්ක ගුණතිලක පන්දු 71 කදී හයේ පහර 2ක් සහ හතරේ පහර 6ක් සමඟ ලකුණු 68ක් රැස් කළේය.ශ්‍රී ලංකාව - 195 (ඕවර 49.1) ධනුෂ්ක ගුණතිලක 68, රුමේෂ් බුද්ධික 39, කිත්රුවන් විතානගේ 35, (ටිම් ජොන්ස්ටන් 32/3, ලෝගන් වැන් බීක් 49/3)නවසීලන්තය – 196/3 (ඕවර 43.2) හැරී බෝම් නොදැවී 85, ජීම් නිෂාම් 47,</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001215</link>
    <topic> චීන ටෙනිස් සූරිය තුන්වැනි වටයට</topic>
    <author/>
    <content>ඕස්ට්‍රේලියානු විවෘත ටෙනිස් තරගාවලියේ තෙවැනි දිනය නිමාවන විට තුන්වැනි වටයට පිවිසීම සඳහා කාන්තා සහ පිරිමි අංශයෙන් තවත් ක්‍රීඩක ක්‍රීඩිකාවෝ විසි දෙදෙනකු සමත්ව සිටිති.කාන්තා තරග අංශයෙන් රුසියාවේ ස්වෙට්ලානා කුස්නෙට්සෝවා විසින් රුසියාවේ ඇනස්ටේසියා පවුලිචෙන්කෝවා 6 - 2 ක් සහ 6 - 2 ක් ලෙස පරාජයට පත් කළ අතර බෙල්ජියමේ කිමි ක්ලිජස්ටර්ස් වෙතින් 6 - 3 ක් සහ 6 - 3 ක් ලෙස තායිවානයේ ටැමරින් තනසුගාන් පරාජයට පත් වූවාය.රුසියාවේ නාදියා පෙට්‍රෝවා විසින් කයා කෙනෙපි 6 - 4 ක් සහ 6 - 4 ක් ලෙස පරාජය කළ අතර බෙල්ජියමේ යැනිනා වික්මේයර් , ඉතාලියේ ෆ්ලේවියා පනේටා 7 - 6 ක් සහ 6 - 1 ක් ලෙස පරාජය කිරීමට සමත් වූවාය. බාබාරා ස්ට්‍රයිකෝවා 6 - 3 ක් සහ 6 - 4 ක් ලෙස පරාජය කිරීමට රුසියාවේ ඩිනාරා සෆීනා සමත් වූ අතර චීනයේ ශෙන් ජී වෙතින් 2 - 6 ක් , 6 - 2 ක් සහ 6 - 3 ලෙස පරාජයට පත්වූයේ ස්පාඤ්ඤයේ මාරියා ජොසේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001216</link>
    <topic>විමලධර්මසූරිය විදුහලේක්‍රීඩා උළෙල අද</topic>
    <author>ඇම්. ඩී. සිසිල ගුණතිලක</author>
    <content>ගම්පහ - මොරගොඩ විමලධර්මසූරිය කනිෂ්ඨ විද්‍යාලයේ වාර්ෂික නිවාසාන්තර ක්‍රීඩා උළෙල අද (21) පෙරවරු 9ට ගම්පහ කලාප අධ්‍යාපන අධ්‍යක්ෂ එච්. ඒ. ජයරත්න මහතාගේ ප්‍රධානත්වයෙන් මුදුන්ගොඩ මහජන ක්‍රීඩාංගනයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=s1001217</link>
    <topic> මහගමසේකර විදුහලේ ක්‍රීඩා උළෙල හෙට</topic>
    <author/>
    <content>රදාවාන මහගමසේකර මහා විද්‍යාලයේ නිවාසාන්තර මලල ක්‍රීඩා උත්සවය හෙට (22) පස්වරු 1ට බස්නාහිර පළාත් සභා මන්ත්‍රී උපාලි ගුණරත්න හා ගම්පහ කලාප අධ්‍යාපන අධ්‍යක්ෂ එච්. ඒ. ජයරත්න යන මහතුන්ගේ ප්‍රධානත්වයෙන් විද්‍යාලීය ක්‍රීඩාංගනයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=f1001211</link>
    <topic>ජන පදනමක් ඇති නායකයකුට බොරු පොරොන්දු දෙන්න බෑ</topic>
    <author>රාමන්</author>
    <content>දිනෙන් දින උණුසුම්වෙමින් පවතින 2010 ජනාධිපතිවරණයේ ප්‍රචාරක කටයුතු මේ වන විට අවසන් අදියරට ඇවිත්, ප්‍රධාන අපේක්ෂකයන් දෙදෙනාම තම තමන්ගේ ප්‍රතිපත්ති ප්‍රකාශන ඉදිරිපත් කර අවසන්. ඉන් ජනාධිපති මහින්ද රාජපක්ෂ ඉදිරිපත් කර තිබෙන්නේ මහින්ද චින්තනයේ ම දිගුවක්.ජෙනරාල් සරත් ෆොන්සේකා විශ්වාසනීය වෙනසක් යනුවෙන් ප්‍රකාශනයක් ඉදිරිපත් කරලා. එහි ප්‍රතිඥා 10ක් අඩංගුයි. මහින්ද චින්තන ඉදිරි දැක්ම තරම් එය සවිස්තරාත්මක නැහැ. බලයේ සිට දෙවැනිවර නැවත ජනාධිපතිධූරය සඳහා තරග කරන කෙනෙකුට වගකීමක් තිබෙනවා. ආවාට ගියාට බොරු පොරොන්දු දෙන්න බෑ. අලුතින් ම බලය ලබා ගන්න වෙර දරන කෙනෙක් වගේ නොවෙයි. ඔහුට නම් ඕන පොරොන්දුවක් දෙන්න පුළුවන්.ශ්‍රී ලංකාවේ දේශපාලන ඉතිහාසයේ පොරොන්දු දීමේ අඩුවක් නෑ. කරන්න බැරි දේවල් පොරොන්දු වෙනවා. ඒවාට රැවටී බලය දුන්නොත් බලය ලබා ගැනීමෙන් පස්සේ වෙනත් කතාවක් කියනවා. සමහරු බලය ගත්තාම කියනවා ඡන්දෙ කාලෙ කියන කතා විශ්වාස කරන්න එපා කියලා. එහෙම බොරු කිව්වට ප්‍රශ්නයක් නෑ. නැවත දුන්න ඡන්දය ඉල්ලා ගැනීමට බැහැ. පොරොන්දු ඉටු නොකරන ලද නායකයන් යළි ජනතාව අතරට කැඳවා ගැනීමේ ක්‍රමයක් අපේ රටේ නැහැ. දුන්නොත් දුන්නම තමයි. බලය සමඟ කුමක් හෝ ජනතාවට කියා මාරු වෙනවා. ඊට හේතුව වගකීම් විරහිත දේශපාලනයකට මේ රටේ ඉඩකඩ විවෘත වී තිබීමයි.ඒත් වගකීමක් සහිත ජන පදනමක් ඇති නායකයෙකුට එහෙම කරන්න බෑ. ඒ නිසා තමයි ජනාධිපතිවරයා කරන්න පුළුවන් දේවල් කියන්නෙ. උදාහරණ වශයෙන් 12 ලක්ෂයක් රජයේ සේවකයන්ගේ පඩිය රු. 10,000කින් වැඩි කරන්න බැහැ. එහෙම දෙන්න සල්ලි නෑ. දෙන පොරොන්දු සඳහා සල්ලි සොයන්න වෙන්නේ මහාභාණ්ඩාගාරයෙන්, මේ නිසා එකවර වැඩිවන රජයේ වියදම රජයකට දරා ගන්න බැහැ. එය ප්‍රතිශතයක් වශයෙන් 2008 ආදායමට වඩා බිලියන 144 ක වැඩි වීමක්. පෞද්ගලිකව පවුලක් ගත්තත් මෙහෙමයි.එකවර සිදුවන වියදම් ඔවුන්ට දරා ගන්න බෑ. රටක් විදියටත් එහෙමයි. ඒ නිසා ජනාධිපතිවරයා සඳහන් කළේ රු. 2500/- ක පඩි වැඩි කිරීමක් ඉදිරි අය වැය මඟින් ලබාදෙනවා. එය පිළිගන්න පුළුවන් ගණනක්. රටකට ඔරොත්තු දෙන ගණනක්, අනෙක් උදාහරණත් එහෙමයි. මේවා එකිනෙකට ගෙන විග්‍රහ කරන්න අවශ්‍ය නැහැ. දේශපාලන පරිණතභාවය හා අත්දැකීම අවශ්‍ය වන්නේ මෙතැන දී.තමන් හිතන දේ පමණක් නොවෙයි. කරන දේද නිවැරැදි විය යුතුයි. මේ ප්‍රධාන අපේක්ෂකයන් දෙදෙනා අතර වෙනස එයයි. ජෙනරාල් ෆොන්සේකා දේශපාලනයේ ටික කලක් සිටියා නම් මේ තත්ත්වය වෙනස් වෙන්න තිබුණා. ඔහුගේ ප්‍රකාශ පොරොන්දු හා කතාව වෙනස් වෙන්න තිබුණා.ජනාධිපති මහින්ද රාජපක්ෂ අද කියන දේ හා සැසඳීමක යෙදෙන්න ඕන එදා 2005 දී ඔහු කී දේ සමඟයි. එදා ඔහු රටට සාමය ගෙන එන බවට පොරොන්දු වුණා. අලුත් ශ්‍රී ලංකාවක් ඇති කරනවා කිව්වා. පොහොර මිටිය රු. 350/- ට දෙනවා කිව්වා.මේ ආදී වශයෙන් ප්‍රධාන පොරොන්දු කීපයක් දුන්න. මින් රටට සාමය ගෙන ඒම වැදගත් ම පොරොන්දුව බව අමුතුවෙන් කිව යුතු නැහැ. ඊට හෛතුව එදා තිබුණේ සාමයෙන් තොර බෙදුණු රටක්, එල්. ටී. ටී. ඊ. ය බලහත්කාරයෙන් රටේ කොටස් පාලනය කළා. ඔවුන් ට මුළු රටේ ම යුද්ධය ව්‍යාප්ත වෙලා තිබුණා. මේ නිසා සිවිල් ජන ජීවිතය අඩාල වෙලයි තිබුණේ. එවැනි මොහොතක රටේ පූර්ණ සාමයක් ඇති කරනවා යැයි කීම වැදගත්. අලුත් ශ්‍රී ලංකාවක් ලෙසයි එය හඳුන්වා දුන්නේ. සමහරු මෙය විශ්වාස කළේ නැහැ.රටට සාමය ගෙන එන්න ක්‍රම දෙකක් තිබුණා. එකක් සාකච්ඡාව. අනෙක සාකච්ඡාවට අකමැති තැන යුද්ධය. ජනාධිපතිවරයා සාකච්ඡාව උපයෝගී කර ගත්තා. එල්. ටී. ටී. ඊ. යට ඒ භාෂාව තේරුණේ නැහැ. දිගින් දිගට ම සාකච්ඡාව හෙවත්, ගහද්දි ගහද්දි සාකච්ඡාව ඔහු ප්‍රතික්ෂේප කළා. ඔහු තීරණය කළා එල්. ටී. ටී. ඊ. ය බලහත්කාරයෙන් අල්ලාගෙන තිබෙන ප්‍රදේශවලින් ඔවුන් ඉවත් කරන්න.එම ප්‍රදේශවල ජනතාවට නිදහස දෙන්න. ඒක තමයි ‘මානුෂික මෙහෙයුම’ මේ මානුෂික මෙහෙයුම රටට සාමය ගෙන එමින් අලුත් ශ්‍රී ලංකාවක් ඇති කිරීමේ පොරොන්දුව ඉටු කිරීමක්. මේ පොරොන්දුව ඉටු කිරීම ජනතාවට දහසක් පොරොන්දු ඉටු කරනවාට වඩා වැදගත්. අනෙක් සියල්ලම ඊට වඩා පහළින් තිබෙන පොරොන්දු.මේ නිසා වසර 30කට පසු රටට නිදහස ලැබිලා. සතා්‍ය වශයෙන් ම එය 1948 නිදහසින් පසු අලුත් ශ්‍රී ලංකාවක් බිහිවීමක්. තම පාලන කාලයේ වසර 4ක් ඇතුළත ජනාධිපති මහින්ද රාජපක්ෂ ජනතාවට වූ මූලික පොරොන්දුව ඉටු කළා. සාමාන්‍යයෙන් යුද්ධය වසර 30ක් තිස්සේ පැවැතියේ අනෙක් පොරොන්දු ඉටු කිරීමට බාධාවක් වන සාධකයක් විදියටයි. යුද්ධය නිසා මහා භාණ්ඩාගාරය හිස්වෙනවා.භාණ්ඩාගාරයේ මුදල් නොමැතිකම නිසා අනෙක් සංවර්ධන කටයුතු අතපසු වෙනවා. දේශපාලනඥයෝ පොරොන්දු ඉටු නොකිරිමේ නිදහසට කරුණු ලෙස ඉදිරිපත් කළේ ද යුද්ධයයි. අවසානේ 2005 වන තුරු යුද්ධය අවසන් වුණෙත් නැහැ. රට සංවර්ධනය වුණෙත් නැහැ. රටට යම් සාමයක් ලැබුණෙත් ශ්‍රී ලංකා ආණ්ඩුවේ පාලනය රටේ හැම බිම් අඟලකම තිබුණෙත් නැහැ. ඒ වෙනුවට සමහර ප්‍රදේශවල පැවැතියේ වෙනම ආණ්ඩුවක් වගේ පාලනයක්. මේ සියල්ල වෙනස් වුණේ වසර 4ක් තුළ මහින්ද රාජපක්ෂ පාලනය යටතෙයි.මේ නිසා දෙවැනි වර ඔහු එන්නේ දුන් ප්‍රධාන පොරොන්දුව ඉටුකළ නායකයෙක් ලෙස. රට සම්පූර්ණයෙන් ම නිදහස් කළ නායකයෙක් ලෙස. එයම ඔහුට දෙවැනි වරටත් ඡන්දයක් දීමට ප්‍රමාණවත්. ඕනෑම මධ්‍යස්ථ කෙනෙක් කල්පනා කරන්නේ එහෙමයි.ඔහුගේ ප්‍රතිවාදියා එදා රට නිදහස් කරගත් සටනේ එක් සෙන්පතියෙක්. ඔහු විශ්‍රාම ගැනීමෙන් පසු විපක්ෂ බලවේගවල ඉත්තෙක් වෙලා. විපක්ෂ දේශපාලන නායකයන් දන්නවා මහින්ද රාජපක්ෂ ජනාධිපතිවරයා මේ රට ත්‍රස්තවාදී ග්‍රහණයෙන් සම්පූර්ණයෙන් ම මුදාගත් නායකයා බව ඊට ජනතාවගේ කෘතගුණ සැලකීමක් තිබෙනවා.ඔහු සමඟ සටන් කිරීමට විපක්ෂයේ දේශපාලන නායකයෙක් නොමැති බව ඔවුන් පිළිඅරගෙන අවසන්. මේ නිසා වැරදිලාවත් ජනාධිපතිවරණයක් කැෙඳව්වොත් ඔවුන්ට මහින්ද හා සටනට පැමිණීමට ආත්ම ශක්තියක් නෑ. ඒ සඳහා ඔවුන් තරගකරුවෙක් සොයමින් සිටියා. ඔහුගේ දේශපාලන අත්දැකීම, දේශපාලන දැක්ම, ඔවුන්ට අවශ්‍ය වූයේ නැහැ. ඔවුන්ට අවශ්‍ය වූයේ තරගකරුවෙක් පමණයි.ඒ තරගකරුවා සේනාධිනායක ලෙස ජනාධිපති මහින්ද රාජපක්ෂ අණදුන් සේනාංකයකින් ම සොයාගෙන තිබෙනවා. මෙතන තිබෙන වෙනස එපමණයි. ඔවුන්ගේ අපේක්ෂාව රට නිදහස් කරගත් ජයග්‍රහණය ගෙඩිය පිටින් මහින්දට නොදෙන්න. එම කීර්තියෙන් කොටසක් කඩා ගන්න.රටේ ඉදිරිගමනට, ඉදිරි දේශපාලනයට, ඵලදායි දේශපාලන සංවාදයක් ඇති කර ගැනීම සඳහා සුදුසු පාක්ෂික පලපුරුදු දේශපාලන චරිතයක් ගෙන ඒමට විපක්ෂය කල්පනා කළේ නැහැ. ජෙනරාල් සරත් ෆොන්සේකාගේ දේශපාලන හැසිරීම, දෙන පොරොන්දු හා කතා කරන භාෂාවෙන් ම එය පැහැදිලියි. විපක්ෂයට ඕනෑ වුණේ මහින්ද රාජපක්ෂ ජනාධිපතිවරයාට එරෙහි ව යුද ජයග්‍රහනයේ ම චරිතයක් සොයාගෙන දේශපාලන වශයෙන් පහර දෙන්න.ජනතාව සිටින්නේ මේ හැම දෙයක් ගැනම අවබෝධයකින්. විශේෂයෙන් ම මධ්‍යස්ථ ජනතාවගේ කල්පනාව මෙහි දී වැදගත් වෙනවා. පාක්ෂික ඡන්දය කොහොමත් පක්ෂය තීරණය කරන අපේක්ෂකයාට දෙනවා. නිර්පාක්ෂික ඡන්දය එහෙම නොවෙයි. ඒ ඡන්දය හඳුන්වන්නේ පාවෙන ඡන්දය විදියට. ඒ ඡන්දය කල්පනා කරන්නේ පාක්ෂිකයන් කල්පනා කරන විදියට නොවෙයි.ඔවුන් බලනවා මේ වන විට කැපී පෙනෙන වෙනසක් රටේ ඇති කර තිබෙන්නේ කවුද කියා. වසර 30 කට පස්සේ මේ රටේ දේශපාලන චිත්‍රය වෙනස් කළේ කවුද කියා. අල, ලූනුවල මිලට වඩා ඔවුන්ට එය වැදගත්. කාටවත් බඩු අඩුවට දෙන්න බැරි බව ඔවුන් දන්නවා. ඒත් බඩුමිල වැඩි විමේ වේගය පාලනය කර තිබෙනවාද? උද්ධමනය අඩුවෙලා ද? දේශපාලන අත්දැකීම රටක් බාර දීමේ වගකීම ආදිය ගැන පාවෙන ඡන්දය කල්පනා කරනවා. ඒ ඡන්දය තර්කානුකූල ඡන්දයක්.රටේ මූලික ප්‍රශ්නය විසඳන ගමන් දැවැන්ත සංවර්ධනයකට රට යොමු කිරීම ලෙහෙසි නෑ. යුද්ධය හිඟන්නාගේ තුවාලය වගේ තියාගෙන රට ගෙන ගිය යුගය අවසන් වුණේ 2005 පස්සෙ කියලා ඔවුන් කල්පනා කිරීම වැරදි නැහැ. මේ නිසා මධ්‍යස්ථ ඡන්ද රටක මැතිවරණයක දී තීරණාත්මකයි. ඔවුන් කල්පනා කරන විදිහට අනුවයි අනාගත ජනාධිපතිවරයා තීරණය වෙන්නේ. මෙහි දී වසර 40ක අත්දැකීම් සහිත ත්‍රස්තවාදයෙන් රට නිදහස් කිරීමට කටයුතු කළ නායකයාට තිබෙන වාසිය වැඩියි.ජනාධිපති මහින්ද රාජපක්ෂ කියන්නේ වසර 4ක් තුළ ජනතාවට දුන් ප්‍රධාන පොරොන්දුව ඉටුකළ,, කියන දේ කරල පෙන්නූ නායකයෙක්. ඒක නැහැයි කියලා ඔහුට විරුද්ධව පක්ෂය නිසා ඡන්දය දෙන කෙනෙක් වුණත් පිළිගන්නවා.සමහරු කියන්නේ ජනාධිපතිතුමා හොඳයි වටේ ඉන්න සමහරු නරකයි කියලා. මධ්‍යස්ථ ජනතාව කල්පනා කරන්නේ එහෙම නොවෙයි. මෙවර ජනාධිපතිවරණයට ඉදිරිපත් වී සිටින්නේ වටේ ඉන්න අය නොවෙයි. කෙළින් ම අලුත් ශ්‍රී ලංකාවක් නිර්මාණය කර දුන් මහින්ද රාජපක්ෂ ජනාධිපතිවරයායි. මේ නිසා වටේ ඉන්න අය පසෙකින් තබා ජනාධිපති මහින්ද රාජපක්ෂ තෝරා බේරා ගැනීමට ඔවුන් කල්පනා කරනවා.එසේ ම තමන්ගේ දෙවැනි ධූර කාලය තුළ විවේචනයට බඳුන් වූ අය ඉවත් කිරීමට හෝ ඈත් කිරීමට ජනාධිපතිවරයා වගබලාගත යුතුය යන්න මෙවර ඔහුට පක්ෂව ලබාදෙන මධ්‍යස්ථ ඡන්දය තුළ සටහන් වෙනවා. මේ නිසා පාක්ෂික ඡන්දයට අමතර ව ජනාධිපති මහින්ද රාජපක්ෂ වෙනුවෙන් වෙනම ඡන්දයක් මේ මැතිවරණයේ දී නිර්මාණය වී තිබෙන බව පේනවා. එය සමහර විට රජයට දෙන ඡන්දයක් නොවෙන්නත් පුළුවන්.රට නිදහස් කර ගැනීම මොන ප්‍රශ්න තිබුණත් නිවී සැනසිල්ලේ ජීවත් වීමේ ගමන් බිමන් යෑමේ අයිතිය තහවුරු වීම වැනි කාරණා ජනතාවට එල්ල කරනා විදියට සලකන්නේ නැහැ.පෞද්ගලික දේශපාලන බේදයකින් තොරව ජනාධිපති මහින්ද රාජපක්ෂ වෙනුවෙන් සුවිශේෂී ඡන්දයක් නිර්මාණය වී තිබෙනවා. එය හැඳීන්වෙන්නේ් ලැබූ නිදහසේ ඡන්දය ලෙස. නැතිනම්, අලුත් ශ්‍රී ලංකාවේ ජාතික මැතිවරණය ලෙස අත පසු වූ කාර්යයන් ඉටු කිරීමට අලුත් වරමක් මෙමඟින් ජනතාව මහින්ද රාජපක්ෂ ජනාධිපතිවරයාට ලබා දෙනවා. ඒ සම්බන්ධයෙන් ජනාධිපතිවරයා ජනතාව හමුවේ තිබෙන ප්‍රතිඥාව මේ මධ්‍යස්ථ ඡන්දයට උරුමකම් කියන අය විශ්වාසයෙන් යුතුව බාර ගන්නවා.මේ නිසා මේ ඡන්දය නිර්මාණය වී තිබෙන්නේ සමස්තයක් වශයෙන් මැතිවරණ වේදිකාව දෙස බලා නොවෙයි. ජනාධිපතිවරයා ඉටු කර ඇති ජාතික මෙහෙවරට කෘත ගුණ සැලකීමක් වශයෙන්. කොටින්ම මාස 8ක් ඇතුළත රටක් නිදහස් කරගත් නායකයා අමතක වෙන්න හෝ අමතක කරන්න විදියක් නෑ.එවැන්නකට හේතු කාරනා නිර්මාණය වෙලත් නැහැ. ජනතාව සිටින්නේ එම සත් කාර්යට යුතුකමක් ඉටු කරන්න. මේ නිසා ජනාධිපති මහින්ද සමඟ සුබ අනාගතයක් නිර්මාණය කර ගැනීමට මේ රටේ බහුතර ජනතාව සැදී පැහැදී සිටීම ස්ථිරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>21</day>
    </date>
    <link>http://www.dinamina.lk/2010/01/21/_art.asp?fn=f1001212</link>
    <topic/>
    <author>චිත්‍රාරත්න කළුආරච්චි</author>
    <content>අධිනීතිඥ හිටපු පළාත් සභා (උතුරුමැද) නියෝජ්‍ය සභාපති ශ්‍රී ලංකා නිදහස් පක්ෂ උපාධිධාරී සංගමයේ දිස්ත්‍රික් සභාපති හා ප්‍රධාන අමාත්‍ය සම්බන්ධීකරණ නිලධාරි පේ‍්‍රමසිරි හෙට්ටිආරච්චි මහතා සමඟ කළ සාකච්ඡාවකි.විධායක ජනාධිපති ක්‍රමය වෙනස් කළ හැකිද? ඒ පිළිබඳව ඇති නීතිමය තත්ත්වය පැහැදුවොත්?ඔය ප්‍රශ්නය රටේ ජනතාවට බලපාන ප්‍රශ්නයක් නොවෙයි. හැමදාම ඡන්දයකදී පමණක් ජනතා විමුක්ති පෙරමුණ ගේන කථාවක්. මුලු ඡන්දයටම වැදගත්කමක් තිබෙනවා. විධායක ජනාධිපති ක්‍රමය කියන්නේ ප්‍රචාරක මාධ්‍යයක් පමණයි. ජ.වි.පෙ. හැමදාම විධායක ජනාධිපති ක්‍රමය වෙනස් කිරීමට යනවා. එය තර්කානුකූල නැහැ. ඒ පිළිබඳ පෝස්ටර් ගහනවා පමණයි.ජනාධිපතිධූරය වෙනස් කළ යුත්තේ ජනාධිපතිවරණ පනත යටතේ ඇති කරපු ජනාධිපතිවරණ පනත මඟින් පමණයි. විධායක ජනාධිපති ක්‍රමය වෙනස් කළ යුත්තේ ව්‍යවස්ථාදායකයට අදාළවයි.ජනතා පරමාධිපත්‍ය විමසන ක්‍රම තුනක් තිබෙනවා.1.ජනතාව විසින් ඡන්දයකින් තෝරා පත්කරගත් පාර්ලිමේන්තුවක් තුළ ව්‍යවස්ථාදායකය ක්‍රියාත්මක වෙනවා.2.ජනතාවගේ ඡන්දයෙන් විධායක ජනාධිපති පත්කර ගැනීම.3. ජනතාව විසින් යම් යම් කාරණාවලදී ජනමත විචාරණයකදී තම කැමැත්ත ප්‍රකාශ කිරීම.ආණ්ඩුක්‍රම ව්‍යවස්ථාවේ මේ කරුණු 3 සඳහන් වෙනවා. ආණ්ඩුක්‍රම ව්‍යවස්ථාවේ තියෙන්නේ නොපැමිණි මන්ත්‍රීවරුන්ද සහිතව මුළු මන්ත්‍රී ප්‍රමාණයෙන් 2/3 ක විශේෂ බහුතරයකින් යෝජනා සම්මත කර ගත යුතුයි. ඉන්පසු එම තීරණය සඳහා ජනමත විචාරණයක් පැවැත්විය යුතුයි. ජනතාව එය අනුමත කළ යුතුයි.විධායක ජනාධිපති වෙනස් කිරීමට අධිකරණය විසින් විටින්විට තීරණ දී තිබෙනවා.උදාහරණයක් ලෙස,2003 වසරේ එක්සත් ජාතික පක්ෂය පාර්ලිමේන්තුවේදී සම්මත කිරීමට උත්සාහ ගත් ඉඩම් හිමි පනතේ කෙටුම්පතින් වගන්ති කීපයක් විධායක ජනාධිපතිවරයාගේ බලතල සීමාකිරීමකට යටත්වන හෙයින් එය සම්මත කිරීමට පාර්ලිමේන්තුවේ බහුතරය 2/3 ඡන්දයට අමතරව ජනමත විචාරණයකදීද අනුමත කළ යුතු බව ශ්‍රේෂ්ඨාධිකරණය තීරණය කර තිබෙනවා.විධායකයේ ඉතා කුඩා වෙනසක් කිරීමට මෙවැනි තීන්දුවක් ලබාදුන්නා නම් විධායක ජනාධිපති ක්‍රමය වෙනස් කිරීමට මොන තරම් බලයක් උවමනාද? ප්‍රායෝගිකව එය ජනාධිපතිට පුළුවන්නම් දෙවරක් තේරීපත් වූ ජනාධිපතිවරු දෙදෙනෙක් හිටියා. ඒ ජේ. ආර්. ජයවර්ධන හා චන්ද්‍රිකා බණ්ඩාරනායක යන මහත්ම මහත්මීන්. ජනවහර කියන්නේ එම දෙදෙනාම ඊළඟ අනුප්‍රාප්තිකයාට කැමැත්තක් නොදැක්වූ බවයි.ජනතා විමුක්ති පෙරමුණ හැමදාම ආණ්ඩු හදනවා. නමුත් ඔවුන් හැමදාම හැමවිටම මඟදි ආරවුල්කර කඩා බිඳ දමා ඉවත්වන බව ජනතාව කියනවා. ඔබතුමා මේ පිළිබඳ දකින්නේ කොහොමද?සාමාන්‍යයෙන් ජනතා විමුක්ති පෙරමුණ විකෘති මානසිකත්වයකින් ඉන්නේ. තිබෙන ක්‍රමය මොන අයුරින් හරි වෙනස් කිරීමට යෝජනා කිරීම ඔවුන්ගේ මතය 1970 සමගි පෙරමුණ රජයට සහය මද වශයෙන් පැවැත්වුවා. මාස 10 ක් තුළ ඒ රජයට විරුද්ධව කැරැල්ලක් ගැහැව්වා. තරුණ තරුණියන් විශාල ප්‍රමාණයක් ඝාතනය වුවා. රජයේ ඉදිරි ගමන කඩා දැම්මා.1988 කාලයේ දී පේ‍්‍රමදාස ජනාධිපතිතුමා සමඟ සාකච්ඡා කළා. රුක්මන් සේනානායක මහතා සමඟ සාකච්ඡා කළා. අභ්‍යන්තර ගනුදෙනුවක් මත එම රජයද කඩා බිඳ දැම්මා. ජ.වි.පෙ. කියන දේවල් කවරදාවත්ම කරන්න බැරි දේවල්. ඒ බව ඔවුන් දන්නවා. මෙම වාරයේද කැරැල්ල ඇති කර රටට විශාල විනාශයක් සිදුකළා. වසර ගාණක් රට ආපස්සට ඇඳුණා.මෙවර ජනාධිපතිවරණයේදී ඔවුන්ගේ හවුල තම පැවත්ම සඳහා කණ්ඩායම හදා ගැනීම පමණයි. මෙවර ජ.වි.පෙ. හවුලෙදි විපක්ෂ නායකයා සහ සරත් ෆොන්සේකා මහතාට කරන්නෙත් පෙර කළ දේමයි.විපක්ෂය කියනවා අනුරාධපුර නැඟෙනහිර, අනුරාධපුර බටහිර, කැකිරාව, මිහින්තලේ සම්පූර්ණයෙන්ම ජනතාව විපක්ෂයට සහයෝගය දෙන බව?එය කිසිසේත්ම පිළිගන්න බැහැ. ඒ තව කට කථාවක් පමණයි. ඔවුන් කරන්නේ වෙනත් පළාතකට ගිහිල්ලා කියනවා අහවල් අහවල් පළාත්වල සහය අපට කියලා. ඒවා පට්ටපල් බොරු. උදාහරණයකට ගත්තොත් අනුරාධපුර බටහිර ආසනයේ එ.ජා.ප. කාලයේදී වැඩිම මනාප ලබා ගත්තේ ඩබ්ලිව්. ඒකනායක. දැන් ඔහු රජයේ නියෝජ්‍ය ඇමැතිවරයෙක්.ජනාධිපති හිතවතෙක්. ඔහු මේ වන විට මුළු ආසනය පුරාම ඇවිද ජනාධිපති මහින්ද රාජපක්ෂ මහතාට සහයදීමට විශාල පිරිසක් එකතු කරගෙන හමාරයි. ඉතින් එහෙම කියන්නේ කොහොමද? ඕවා කීවාට ජනතාව රවට්ටන්න බැහැ.හැමෝම කියන්නේ ජනපති මහින්ද මෙතෙක් ඉතිහාසයේ ලබා නොගත් විශිෂ්ඨ ජයක් ලබා ගන්නා බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001221</link>
    <topic>හංසයා ලකුණට කතිරය ගැසූහොර ඡන්ද කාඩ් 22,000ක්පිටකොටුවෙන් අල්ලති</topic>
    <author>උපාලි කරුණාරත්න</author>
    <content>පුත්තලම ප්‍රදේශයට ඉතා සූක්‍ෂම ලෙස රැගෙන යාමට සූදානම් කර තිබූ ව්‍යාජ ඡන්ද පත්‍රිකා 22,000 ක් පිටකොටුව පොලිසිය මගින් පසුගිය 19 දා අත්අඩංගුවට ගෙන තිබේ.මේ ව්‍යාජ ඡන්ද පත්‍රිකාවල “හංසයා” ලකුණ ඉදිරියේ කතිරයක් සටහන් කර තිබූ බවත්, මේ වන විට මෙවැනි ව්‍යාජ ඡන්ද පත්‍රිකා ලක්‍ෂ 30 ක් පමණ මුද්‍රණය කර රට පුරා බෙදාහැරීමට සූදානමක් ඇති බවට තොරතුරු ලැබී ඇති බවත්, මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා පැවැසීය.පිටකොටුව මාළු වෙළෙඳපොළ අසල රාජකාරියේ යෙදී සිටි පොලිස් නිලධාරීන් දෙදෙනකු මේ ව්‍යාජ ඡන්ද පත්‍රිකා තොගය සොයාගෙන තිබේ.සැකකටයුතු පුද්ගලයන් දෙදෙනකු රැගෙන යමින් සිටි පෙට්ටි දෙකක් මේ පොලිස් නිලධාරීන් දෙදෙනා විසින් පරීක්‍ෂා කිරීමේදී මේ පත්‍රිකා තොගය සොයා ගත් බව ඊයේ (21) කොළඹ පොලිස් මූලස්ථානයේ පැවැති මාධ්‍ය හමුවකදී ජ්‍යෙෂ්ඨ නියෝජ්‍ය පොලිස්පති නවරත්න මහතා කීය.මෙවැනි කාරණා සම්බන්ධයෙන් පොදු ජනතාව විමසිල්ලෙන් සිටිය යුතු බව මෙහිදී කියා සිටි ජ්‍යෙෂ්ඨ නියෝජ්‍ය පොලිස්පති නවරත්න මහතා, මෙවැනි වංචනික ක්‍රියා සම්බන්ධයෙන් දැඩි පියවර ගන්නා බව ද කීය.මෙම ව්‍යාජ ඡන්ද පත්‍රිකා සිද්ධිය සම්බන්ධයෙන් මේ වන විට සැකකරුවන් කීප දෙනෙකු අත්අඩංගුවට ගෙන ඇති අතර පිටකොටුව පොලිසිය වැඩිදුර පරීක්‍ෂණ පවත්වාගෙන යයි.පොලිස්පති මහින්ද බාලසූරිය මහතාගේ ප්‍රධානත්වයෙන් මෙම මාධ්‍ය හමුව පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001222</link>
    <topic>මරාගෙන මැරුණු බෝම්බ කාරිය දුන් අවසන් ඇමතුම ෆොන්සේකා දන්නවා</topic>
    <author>ඉන්දික පොල්කොටුව සහ බණ්ඩාර පිළවල</author>
    <content>සරත් ෆොන්සේකා මහතාට බෝම්බ ප්‍රහාරයක් එල්ල කිරීමේ සිද්ධියට සම්බන්ධ බෝම්බකාරියගේ දුරකථනයට ලැබුණු අවසන් දුරකථන ඇමතුම පිළිබඳව ෆොන්සේකා මහතාගෙන් ජනතාව කරුණු විමසිය යුතු බවත්, ඒ පිළිබඳව ඔහු ජනතාවට ප්‍රකාශයක් කළයුතු බවත් විදේශ රැකියා ප්‍රවර්ධන හා සුබසාධන ඇමැති ජාතික ආරක්ෂක ප්‍රකාශක කෙහෙළිය රඹුක්වැල්ල මහතා ෆොන්සේකා මහතාට බෝම්බ ප්‍රහාරය එල්ලවීමේ අවස්ථාවත් ජනාධිපතිවරණ ප්‍රචාරක දැන්වීමකට යොදාගෙන ඇතැයිද එලෙස ජනතාවගේ බුද්ධියට අගෞරව කරමින් දේශපාලනයේ නොයෙදෙන ලෙස තමා ෆොන්සේකා මහතාගෙන් ඉල්ලා සිටින්නේ යැයිද ඇමැතිවරයා කීය.මහනුවර පුෂ්පදාන මාවතේ පිහිටි ඇමැතිවරයාගේ නිවෙසේ ඊයේ (21) පැවැති විශේෂ ප්‍රවෘත්ති සාකච්ඡාවකදී හෙතෙම මේ බැව් පැවැසීය.එම බෝම්බකාරියගේ දුරකථන සිම් කාඩ්පත පිළිබඳව තොරතුරු රැසක් ලැබී අතැයිද මැතිවරණ වාසි වෙනුවෙන් පාවාදීම් සිදුනොකරන රජය ඒ පිළිබඳව දැඩි වගකීමෙන් ක්‍රියාකරන්නේ යැයිද ඒ මහතා කීය.රාජ්‍ය නායකයා හා සේනාධිනායකයා ලෙස ජනාධිපතිතුමන් දේශපාලන වාසි වෙනුවෙන් කිසිදු මොහොතක රටත්, ස්වෛරීභාවයත්, ආරක්ෂක අංශයත්, ජනතාවත් පාවා නොදුන් බවත් එය ලොව දරුණුතම ත්‍රස්තවාදය පරාජය කිරීමට මුල් වූ ප්‍රධානතම සාධකයක් බවත් රඹුක්වැල්ල මහතා කීය.සරත් ෆොන්සේකා මහතා සමග ටී. එන්. ඒ. සංවිධානය එක්වීමත් සමඟ යළි ත්‍රස්තවාදය නැගිටී ඇතැයිද ත්‍රස්තවාදය පමණක් නොව බෙදුම්වාදය ජාතිවාදයද පිබිදී ඇතැයිද හෙතෙම පැවැසීය.විපක්ෂයට සම්බන්ධ පිරිස් ඉදිරි දින කිහිපයේ හැඳුණුම්පත් එකතු කිරීමේ සැලසුමක් පිළිබඳ තොරතුරු රැසක් ලැබී ඇතැයිද එහිදී ඔවුන් හැඳුනුම්පත් පමණක් එකතු කිරීමෙන් නොනැවතී කුඩා ළමුන්ගේ රන්මාල, කරාබු, වළලු ආදිය එකතු කිරීම 88-89 කාලයේදී මෙන් සිදු නොකරනු ඇතැයිද පැවසූ ඇමැතිවරයා එයට හේතුව ජනතා විමුක්ති පෙරමුණට රුපියල් ලක්ෂ 1500 ක පමණ විදේශීය මුදල් හිමි වී තිබීම යැයිද කීය.තම මවටත්, මාතෘ භූමියටත් මේ රටේ ජනතාව එක හා සමානව ආදරය කරන බවත් එනිසා සිය මව මෙන් සළකන මාතෘ භූමිය රැකදුන් ජනාධිපති මහින්ද රාජපක්ෂ මහතාට මේ රටේ ජනතාව උපරිමයෙන් කෘතගුණ සැළකීමට පෙළ ගැසී සිටින බවත් රඹුක්වැල්ල මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001223</link>
    <topic>එළැඹෙන ජනපතිවරණයේ දීසාමය රැකීමට කැප වෙමු</topic>
    <author/>
    <content>ජනාධිපති ධූරය වැනි ගෞරවනීය තනතුරට සුදුස්සකු තෝරා ගැනීම පිණිස පවත්වන තීරණාත්මක මැතිවරණයේදී රටේ සාමය සහ සමගිය සුරක්ෂිත කැර ගැනීම අප සියලු දෙනා සතු පරම යුතුකමක් බව මහ නාහිමිවරු සිවු නමක් ප්‍රකාශ කරති.මල්වතු මහා නායක තිබ්බටුවාවේ ශ්‍රී සිද්ධාර්ථ සුමංගල අස්ගිරි මහා නාහිමි උඩුගම ශ්‍රී බුද්ධරක්ඛිත, රාමඤ්ඤ මහා නිකායේ මහා නායක වේවැල්දෙණියේ මේධාලංකාර අමරපුර මහානිකායේ මහා නායක දවුල්දෙන ඥාණිස්සර මහා නාහිමිවරුන්ගේ අත්සනින් නිකුත් කැර ඇති නිවේදනයක මෙසේ සඳහන් වේ.උන්වහන්සේලා සිය නිවේදනයෙන් මෙසේද සඳහන් කැර සිටිති.මහා සංඝරත්නය ප්‍රමුඛ පොදු මහජනතාවගේ ආශිර්වාදයෙන් ද,, ත්‍රිවිධ හමුදාපතිවරුන්ගේ දැඩි කැපවීමෙන්ද, වීරෝදාර රණවිරුවන්ගේ දක්ෂතාවයෙන් හා ජීවිත පරිත්‍යාගයෙන්ද, රජයේ මගපෙන්වීමෙන් ද දිනාගත් රටේ ඒකීයභාවය හා ස්වෛරීත්වය එලෙසින්ම ආරක්ෂා කරගැනීම විශේෂයෙන් ජනාධිපතිවරණයට ඉදිරිපත් වී සිටින සියලුම අපේක්ෂක භවතුන්ගේ පරම යුතුකම හා වගකීම වන්නේය.එසේම දිනෙන් දින රටේ පැතිරෙමින් පවත්නා මැතිවරණ ප්‍රචණ්ඩක්‍රියා හේතුවෙන් සිදුවන නිවාස, කාර්යාල ඇතුළු රජයේ හා පෞද්ගලික දේපළ ගිනි තැබීම, විනාශ කිරීම් පුද්ගල පහරදීම් මිනී මැරුම්, අසත්‍ය චෝදනා මගින් චරිත ඝාතනය කිරීම වැනි භයානක සාපරාධී ක්‍රියාවන් වහා නතර කිරීම සැමගේ යහපත පිණිස හේතුවෙනවා නිසැකය.මෙබඳු සාපරාධී ක්‍රියාවන්හිදී පොලිස්පතිතුමා ප්‍රමුඛ පොලිසිය ස්වකීය රාජකාරී ඉටු කිරීමේදී මධ්‍යස්ථව කටයුතු කිරීමත් මැතිවරණ නීතිරීති ක්‍රියාත්මක කිරීමේදී මැතිවරණ කොමසාරිස්තුමා ඇතුළු කාර්ය මණ්ඩලය මධ්‍යස්ථව කටයුතු කිරීමත් වඩාත් යහපත් වන්නේය.මුළු රටටම හානිදායක විනාශකාරී ප්‍රජාතන්ත්‍ර විරෝධී ක්‍රියා කිරීමෙන් වැළකී සමගියෙන් හා සමාදානයෙන් මැතිවරණ කටයුතු වල නිරත වන ලෙස අවධාරණය කරන අතර, මෙම මැතිවරණය මුළු ලෝකයටම ආදර්ශයක් වන ආකාරයෙන් සාධාරණව, නිදහස්ව පවත්වා රටේ ගෞරවය ආරක්ෂා කරගන්නා ලෙස ;ම් රටේ සියලුම මහජනතාවට කරුණාධ්‍යාසයෙන් නිවේදනය කරම්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001224</link>
    <topic>පේරාදෙණි සරසවි සමීක්ෂණයෙන්ජනපති මහින්දට නියත ජයක්</topic>
    <author>බණ්ඩාර පිලවල</author>
    <content>මීළඟ ජනාධිපතිවරණයෙන් ජනාධිපති මහින්ද රාජපක්ෂ මහතා සියයට හැත්තෑ හතරක (74) පමණ ඡන්ද ප්‍රතිශතයක් ලබා ගන්නා බව පේරාදෙණිය විශ්වවිද්‍යාලය සිදුකළ සමීක්ෂණයකින් අනාවරණය වී ඇත.එසේම විශ්‍රාමික ජෙනරාල් සරත් ෆොන්සේකා මහතාට සියයට තිස්පහක (35) පමණ ඡන්ද ප්‍රතිශතයක් හිමිවන බව එම වාර්තාව පෙන්වා දෙයි. විශේෂයෙන්ම ජනාධිපති මහින්ද රාජපක්‍ෂ මහතා දකුණ, බස්නාහිර, වයඹ, සබරගමු, උතුරු මැද, උතුර, ඌව, නැඟෙනහිර, මධ්‍යම පළාත් හි මැතිවරණ කොට්ඨාසයන් ගෙන් වැඩි ඡන්ද සංඛ්‍යාවක් හිමිවන බව එහි සඳහන් ය.තවද ජනාධිපති මහින්ද රාජපක්‍ෂ මහතා ගේ ඡන්ද ප්‍රතිශතය ඉහළ දැමීම සඳහා ග්‍රාමීය ප්‍රදේශවල ඡන්ද දායකයන් මෙන්ම උසස් අධ්‍යාපන කටයුතුවල නියැලී සිටින තරුණ තරුණියන් ද විශාල සංඛ්‍යාවක් පෙළ ගැසී සිටින බව මෙම සමීක්ෂණයෙන් ඔප්පුවී ඇතැයි පේරාදෙණිය විශ්වවිද්‍යාලයේ කෘෂිකර්ම විද්‍යා පීඨයේ මහාචාර්ය රංජිත් ප්‍රේමලාල් මහතා පැවැසුවේය.මේ වාර්තාව එළිදැක්වීමේ හමුවට මධ්‍යම පළාත් ප්‍රධාන අමාත්‍ය සරත් ඒකනායක, පේරාදෙණිය විශ්වවිද්‍යාලයේ මහාචාර්ය හරිස්චන්ද්‍ර අබේගුණවර්ධන, ආචාර්ය විජිත නානායක්කාර මහත්වරු ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001225</link>
    <topic>ඡන්ද දැන්වීම් පත්‍රිකාව නැතත්ඡන්දය පාවිච්චි කිරීමට ඉඩ</topic>
    <author>දයා පෙරේරා</author>
    <content>නිල ඡන්ද දැන්වීම් පත්‍රිකාවක් නොලැබුනත් ඡන්ද හිමි නාම ලේඛනයේ නම සඳහන් වේ නම් ජනපතිවරණයේ දි ඡන්දය ප්‍රකාශ කළ හැකි බව මැතිවරණ කොමසාරිස් දයානන්ද දිශානායක මහතා පවසයි.යම් ඡන්දදායකයකුට නිල ඡන්ද දැන්වීම් පත්‍රිකාවක් නොලැබුණත් නියමිත ඡන්ද මධ්‍යස්ථානයට ගොස් සිය අනන්‍යතාව ඔප්පුකර ඡන්ද පත්‍රිකාවක් ඉල්ලා සිටීමට අයිතිය තිබෙන බවත් හෙතෙම කියයි.එහෙත් කිසිම ඡන්දදායකයකුට මැතිවරණ දෙපාර්තමේන්තුව පිළිගන්නා ලද හැඳුනුම්පත් එකක් හෝ නොමැති නම් ඡන්දය පාවිච්චි කිරීමට අවස්ථාවක් නැති බවද කොමසාරිස්වරයා පෙන්වා දෙයි.ජාතික හැඳුනුම්පත, වලංගු ගමන් බලපත්‍රය, වලංගු රියදුරු බලපත්‍රය, රාජ්‍ය සේවා විශ්‍රාමික හැඳුනුම්පත, වැඩිහිටි හැඳුනුම්පත, පූජ්‍ය / පූජක හැඳුනුම්පත, පුද්ගලයන් ලියාපදිංචි කිරීමේ දෙපාර්තමේන්තුව නිකුත් කරන තාවකාලික හැඳුනුම්පත, මැතිවරන දෙපාර්තමේන්තුවේ තාවකාලික හැඳුනුම්පත සහ 2009 වසරේ පළාත් සභා ඡන්දවලට මැතිවරණ දෙපාර්තමේන්තුව නිකුත් කළ තාවකාලික හැඳුනුම්පත යන හැඳුනුම්පත් මැතිවරණ කොමසාරිස්වරයා විසින් පිළිගනු ලැබ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001226</link>
    <topic>රතන හිමියන්ටදම්වැල් සහිත හිර මැදිරියක්</topic>
    <author/>
    <content>හෙළ උරුමයේ රතන හාමුදුරුවෝ මාලිගාවක් හදලා - ඒකෙ ටොයිලට් එකට ගියාම ටොයිලට් කරන්න හිතෙන්නේ නැහැ. හේතුව ටොයිලට් එක රත්රන්. රජයේ මුදල් මෙසේ ගසා කෑම ඉතා අසාධාරණයි.ජනවාරි 26දා වැඩේ ඉවර වුණාම මාව දැමූ කාමරයට එහා කාමරේ රතන හාමුදුරුවන්ට ලෑස්ති කරලයි තියෙන්නේ. ඒකේ දම්වැල් දාල තියෙන්නේ.- දඹර අමිල හිමි මාතර දී</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001227</link>
    <topic>ඝාතකයෙක් හඳුනාගත හැකි බවසාක්කිකරුවෙක් ප්‍රකාශ කරයි</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>සන්ඩේ ලීඩර් පුවත්පතේ කර්තෘ ලසන්ත වික්‍රමතුංග මහතා ඝාතනය කොට යතුරුපැදිවල නැගී පළා යමින් සිටි ඝාතකයින්ගෙන් එක් අයකුගේ මුහුණ නැවත දුටුවොත් හඳුනා ගත හැකි සාක්කිකරුවකුගේ ප්‍රකාශයක් සටහන් කරගෙන ඇති බව රහස් පොලිසිය ඊයේ (21) ගල්කිස්ස මහේස්ත්‍රාත් අධිකරණය වෙත දන්වා සිටියේය.ගල්කිස්ස මහේස්ත්‍රාත් හර්ෂ සේතුංග මහතා හමුවේ මේ ඝාතන පැමිණිල්ල යළි ඊයේ (21) කැඳවූ අවස්ථාවේදී සිය විමර්ශනයේ ප්‍රගතිය වාර්තා කරමින් ඒ බව දන්වා සිටි රහස් පොලිසිය විමර්ශන කටයුතු පුළුල් කර ඇති බව දන්වා සිිටියේය.මේ විමර්ශනයේදී දැනට ප්‍රකාශය සටහන් කර ඇති සාක්කිකරු ගෙන් අනාවරණය වූ කරුණු මත වික්‍රමතුංග මහතා ඝාතනය වූ ස්ථානය වන අත්තිඩියේ ප්‍රධාන මාර්ගයේ ගමන් කරමින් තිබූ මෝටර් රථයක් අසළ යම් සිදුවීමක් වූ පසු යතුරුපැදිවල නැගී පළායමින් සිටි එක් අයෙක් සිය මුහුණ වසා තිබූ හෙල්මට් එකේ ඉදිරි වීදුරු පියන ඉහළට උස්සා විවෘත කළ විට එම ඝාතකයාගේ මුහුණ සාක්කිකරු හොඳීන් දැක ඇති බව දන්වා සිටියේය.මෙම ඝාතනය සිදුවූ දින වික්‍රමතුංග මහතා ගමන් ගත් ප්‍රධාන මාර්ගයන්හි පිහිටා ඇති ජංගම සහ ස්ථිර දුරකථන සබඳතා හුවමාරු සියලුම දුරකථන සමාගම්වලට අයත් දුරකථන කුළුණුවලින් හුවමාරු වූ සියලුම දුරකථන පණිවිඩ සම්බන්ධයෙන් පරීක්ෂණ ආරම්භ කර ඇති බවත් ඒ අනුව ලැබෙන තොරතුරු ඔස්සේ වැඩිදුරටත් පරීක්ෂණ සිදුකරන බවත් රහස් පොලිසිය අධිකරණයට පැවැසීය.මේ වනවිට රක්ෂිත බන්ධනාගාර ගතව සිටින වික්‍රමතුංග මහතාගේ ජංගම දුරකථනය සොරාගත් සැකකාර සුගත් පෙරේරා නැමැත්තාගේ ප්‍රකාශය අනුව, මේ සිදුවීමට ඔහු සම්බන්ධ නොවූ බව පවසා ඇති බවත් එහෙත් ඉදිරි පරීක්ෂණ අනුව ඔහුගේ ප්‍රකාශයේ සත්‍ය අසත්‍යතාවය අනුව පියවර ගන්නා තෙක් තවදුරටත් රක්ෂිත බන්ධනාගාරගත කරන ලෙසද රහස් පොලිසිය අධිකරණයෙන් ඉල්ලා සිටියේය.ඉදිරිපත් වූ කරුණු අනුව එම සැකකරු පෙබරවාරි 03 දින තෙක් රක්ෂිත බන්ධනාගාරගත කරන ලෙසත් එදින විමර්ශනයේ ප්‍රගතිය වාර්තා කරන ලෙසද මහේස්ත්‍රාත්වරයා වැඩිදුරටත් රහස් පොලිසියට නියෝග කළේය.සැරයන් 2706 ටී. එන්. සිල්වා මහතා රහස් පොලිසිය වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001228</link>
    <topic>කෝටි 100ක් ඉල්ලා රවී එවූඑන්තරවාසියේ කරුණු විමල් ඉවත දමයි</topic>
    <author/>
    <content>රුපියල් දස ලක්ෂ 1000ක් ඉල්ල එජාප පාර්ලිමේන්තු මන්ත්‍රී රවී කරුණානායක මහතා විසින් එවන ලද එන්තරවාසියේ සඳහන් කීර්තියට හානිදායක යැයි කියන සියලු කරුණු ජාතික නිදහස් පෙරමුනේ නායක පාර්ලිමේන්තු මන්ත්‍රී විමල් වීරවංශ මහතා ප්‍රතික්ෂේප කරයි. කරුණානායක මහතා ගේ එන්තරවාසිය ප්‍රතික්ෂේප කරමින් ඒ මහතාට ලිපියක් යවන වීරවංශ මහතා තමාට එරෙහිව නඩු පැවැරීම සඳහා කිසිදු නීතිමය ඉඩක් නොමැති බවත් කියා සිටී.නීතිඥ කපිල ගමගේ මහතා මඟින් ඊයේ (20) කරුණානායක මහතා වෙත පිළිතුරු යවා ඇති වීරවංශ මහතා එන්තරවාසියේ සඳහන් ආකාරයට කිසිඳු වන්දියක් ලබා ගැනීමට පැමිණිලිකරුට හිමිකමක් නොමැති බවත්, යම් හෙයකින් තමාට එරෙහිව නීතිමය පියවර ගතහොත් ඊට නිසි පිළිතුරු නීතිය හමුවේ ලබා දෙන බව වීරවංශ මහතා තවදුරටත් සිය ලිපියේ දන්වා ඇත.ජාතික නිදහස් පෙරමුණේ සභාපති හා පාර්ලිමේන්තු මන්ත්‍රීවරයකු වශයෙන් ඉදිරි ජනාධිපතිවරණයේ ජනාධිපති මහින්ද රාජපක්ෂ මහතාට සහාය පළකරන්නකු වශයෙන් එන්තරවාසියේ දැක්වෙන කරුණු පිළිබඳ අවස්ථා ගණනාවකදී මහජන යහපත උදෙසා ජනතාව දැනුවත් කිරීමේ අරමුණින් තමා ලද විශ්වාසවන්ත තොරතුරු මත එම කරුණු ඉදිරිපත් කළ බව වීරවංශ මහතා සිය ලිපියෙන් තවදුරටත් සඳහන් කර ඇත.දෙමළ ජාතික සංධානය යනු කොටි ත්‍රස්තවාදීන් ගේ නියෝජිතයින්ය යන්න පාර්ලිමේන්තු මන්ත්‍රීවරයකු ලෙස කරුණානායක මහතා දන්නා කරුණක් බවත් ඒ මහතා සහාය දෙන නව ප්‍රජාතන්ත්‍රවාදී පෙරමුණේ අපේක්ෂකයාට දෙමළ සන්ධානයේ ආර්. සම්බන්දන් මහතා ඇතුළු තවත් මන්ත්‍රීවරු කිහිප දෙනකු සහාය ලබා දෙන බව ප්‍රකාශ කර ඇති බවත් සම්බන්දන් මහතා එම අපේක්ෂකයාට සහාය ලබා දීමට තීරණය කෙළේ ජනාධිපති මහින්ද රාජපක්ෂ මහතා වෙත ඉදිරිපත් කළ කොන්දේසි ජනාධිපතිවරයා පිළිගැනීම ප්‍රතික්ෂේප කිරීමෙන් පසුව බවත් වීරවංශ මහතා සිය ලිපියේ තවදුරටත් සඳහන් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n1001229</link>
    <topic>ජනරැලිවලට එන ජනගඟ දෙස බලනවිට 27දා විශිෂ්ට ජයග්‍රහණයක් ඒකාන්තයි</topic>
    <author>ජයසිරි මුණසිංහ , ධනුෂ්ක ගොඩකුඹුර, ආර්. සෝමසිරි සහ නිට්ටඹුව සමූහ නිට්ටඹුව සිට</author>
    <content>අත්තනගල්ලේ බණ්ඩාරනායකවරුන් සහ ගිරුවායේ රාජපක්ෂවරුන් අතර පවතින්නේ දශක හතක් පැරැණි ඓතිහාසික මිතුදමක් බව ජනාධිපති මහින්ද රාජපක්ෂ මහතා පවසයි.ඓතිහාසික මිතු දමක් පවතින අත්තනගල්ල ජනතාව හමුවන්නට පැමිණි විට තමන්ට දැනෙන්නේ තම උපන් ගම වූ බෙලිඅත්තට ගියාවාගේ හැඟීමක් බවත් ජනාධිපතිවරයා සඳහන් කරයි. මේ ජන රැලියට එක් වූ ජන ගඟ කියාපාන්නේ ලබන 27 දා ලබන්නේ ජයග්‍රහණයක් නොව අති විශිෂ්ට ජයග්‍රහණයක් බව යැයි ද ජනාධිපතිවරයා කියයි.එදා 1952 දී ආණ්ඩු පක්ෂයේ සිට විපක්ෂයට ගිය බණ්ඩාරනායක ශ්‍රීමතාණන් සමඟ තම පියා සෙවනැල්ල පරිද්දෙන් ගිය ගමනින් අත්තනගල්ල සහ බෙලිඅත්ත අතර මිතු දම ඇරඹුණු ආකාරය ගෞරවයෙන් යුතුව සිහිපත් කරන බවත් ජනාධිපතිවරයා පැවැසීය.දේශපාලනයේ මුල්ම පාඩම කියා දෙමින් 1967 දී තමා ශ්‍රී ලංකා නිදහස් පක්ෂයේ ආසන සංවිධායකවරයකු ලෙස පත් කළ සිරිමාවෝ බණ්ඩාරනායක මැතිණියට සිය මවට මෙන් සැලකූ බවත් ජනාධිපතිවරයා කියයි. ජනාධිපති මහින්ද රාජපක්ෂ මහතා මේ අදහස් පළ කෙළේ 2010 ජනාධිපතිවරණයේ ජයග්‍රහණය තහවුරු කිරීම සඳහා නිට්ටඹුව නගරයේ ඊයේ (21) පැවැති මහා ජන රැලියට එක් වෙමිනි.ගම්පහ දිස්ත්‍රික්කයේ ආසන දහතුනම නියෝජනය කරමින් දහස් සංඛ්‍යාත ජනකායක් මේ ජන රැලියට එක්ව සිටියහ.මුළු රටේම ජනතාව මෙන්ම අත්තනගල්ලේ ජනතාවත් 26දා විජයග්‍රහණය තහවුරුකර අවසන් බව කී ජනාධිපතිවරයා, අත්තනගල්ලත්, බෙලිඅත්තත් අතර සබඳතාව මේ ජන ගඟෙන් තහවුරු වන බවත් කීවේය. මහා සංඝරත්නය ප්‍රමුඛ සර්වාගමික නායකයෝ මෙම අවස්ථාවට වැඩම කර සිටියහ.ජාතික හෙළ උරුමයේ පාර්ලිමේන්තු කණ්ඩායම් නායක අතුරලියේ රතන හිමියෝ මෙහිදී අනුශාසනාවක් කළහ.ඇමැතිවරුන් වන දිනේෂ් ගුණවර්ධන, බන්දුල ගුණවර්ධන, ජොන්ස්ටන් ප්‍රනාන්දු, කම්කරු ඇමැති ආචාර්ය මර්වින් සිල්වා අත්තනගල්ල ශි‍්‍රලනිප සංවිධායක, පාර්ලිමේන්තු මන්ත්‍රී සරණ ගුණවර්ධන, ප්‍රවීණ සිනමා නළු රවීන්ද්‍ර රන්දෙණිය, මහත්වරුද ජන රැලිය ඇමතූහ.හිටපු ඇමැතිවරුන් වන ලක්ෂ්මන් ජයකොඩි මහතා සහ ශිවා ඔබේසේකර මහත්මියත්, ඇමැතිවරුන් වන පණ්ඩු බණ්ඩාරනායක, ලසන්ත අලගියවන්න, බස්නාහිර පළාත් මහ ඇමැති ප්‍රසන්ත රණතුංග මහත්වරු ඇතුළු ආසන සංවිධායකවරු, පළාත් සභා මැති ඇමැතිවරු, ප්‍රාදේශීය සභා නගර සභා නියෝජිතවරු ඇතුළු පිරිසක්ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n10012210</link>
    <topic>ෆොන්සේකා - සම්බන්දන් ගිවිසුමට එරෙහි විරෝධතා</topic>
    <author/>
    <content>උතුරු - නැගෙනහිර ඒකාබද්ධ කිරීම, උතුරේ අධි ආරක්ෂිත කලාප ඉවත් කිරීම, එල්.ටී.ටී.ඊ. සැකකරුවන් නඩු නොමැතිව නිදහස් කිරීම, ආදී කරුණු පදනම් කරගෙන ෆොන්සේකා සහ සම්බන්ධන් මහතා අස්සන් කරන ලද ගිවිසුමට එරෙහිව මහා සඟරුවනේ විරෝධතා ව්‍යාපාරයක් කිරිබත්ගොඩ ලුම්බිණි විහාරයේ සිට අද (22 වන) දින ප.ව. 3.00 ට පා ගමනින් කිරිබත්ගොඩ නගරයට පැමිණීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n10012211</link>
    <topic>හෙරොයින් කිලෝ 9ක් සමගසැකපිට දෙදෙනකුඅත්අඩංගුවට</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>හෙරොයින් කිලෝ 9ක් සන්තකයේ තබාගෙන ජාවාරම් කළ මාලදිවයින් ජාතික කාන්තාවක් සහ ශ්‍රී ලාංකික මුස්ලිම් ජාතිකයෙකු මෙම 25 දින දක්වා නැවත පොලිස් භාරයේ රඳවාගෙන වැඩිදුර පරීක්ෂණ කිරීම සඳහා ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා අවසර ලබා දුන්නේය.කොළඹ පොලිස් මත්ද්‍රව්‍ය නාශක කාර්යාංශය මගින් දෙහිවල එස්. ද එස්. ජයසිංහ ක්‍රීඩාංගණය අසල මාර්ගයේ ත්‍රිරෝද රියක ගමන් කරමින් සිටියදී මේ සැකකාර යුවල හෙරොයින් මත්ද්‍රව්‍ය තොගය සමග අත්අඩංගුවට ගෙන පෙරේදා (20) අධිකරණයට ඉදිරිපත් කර තිබුණි.අධිකරණයට ඉදිරිපත් කළ සැකකාරිය මාලදිවයිනේ පදිංචි මානිකේ මාරියන් නැමැති කාන්තාවක් වන අතර ඇය සමග විවාහ වී සිටින ඇගේ සැමියා මොහොමඩ් නිශාබ්දීන් මොහොමඩ් ෆයිසාල් නැමැති පර්ගියුසන් පාර කොළඹ 15 පදිංචි ශ්‍රී ලාංකික මුස්ලිම් ජාතිකයෙකි.පකිස්ථානයේ සිට පැමිණි හෙරොයින් ජාවාරම්කරුවෙකු විසින් ලබාදෙන මේ මත්ද්‍රව්‍ය තොගය රැගෙන යමින් සිටියදී සැකකාර යුවල අත්අඩංගුවට පත්වූ බව පොලිස් මත්ද්‍රව්‍ය නාශක කාර්යාංශය මගින් අධිකරණයට වාර්තාවක් ඉදිරිපත් කර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n10012212</link>
    <topic>මා සියලු වරප්‍රසාද ඉවත ලාසෞභාග්‍යවත් රටක් හදනවා</topic>
    <author>වැල්ලවාය සමූහ</author>
    <content>සියලු වරප්‍රසාද ඉවතලා රටත්, ජනතාවත් යහමඟට ගැනීමටත්, සමෘද්ධිය සෞභාග්‍යය රටට උදාකිරීමටත් ජනපති තරගයට ආ බව නව ප්‍රජාතන්ත්‍රවාදී පෙරමුණේ ජනාධිපති අපේක්‍ෂක ජනරාල් සරත් ෆොන්සේකා මහතා පැවසීය.ජනරාල්වරයා මේ බව ප්‍රකාශ කෙළේ පසුගියදා වැල්ලවාය නගරයේ පැවති ජනරැලියක් අමතමිනි.මෙම රැලිය එක්සත් ජාතික පක්‍ෂයේ වැල්ලවාය ආසන සංවිධායක හා ඌව පළාත් සභා මන්ත්‍රී ආනන්ද කුමාරසිරි මහතා සංවිධානය කර තිබිණ. එහිදී ෆොන්සේකා මහතා මෙසේ ද අදහස් දැක්වීය.ඉකුත් වසර 30 ඇතුළතදී ජනතාව බියෙන් සැකෙන් දුක් වින්දා. කොටි ත්‍රස්තවාදීන් පූජ්‍යස්ථානවලට පහර දුන් හැටි හා මිනිස් ඝාතන දැනුත් සිත්වල දෝංකාර දෙනවා. අප සමඟ සිටි රණවිරුවන් හැට හැත්තෑදාහක් ජීවිත පූජා කළා.වසර 30 ක පැවති යුද්ධය මගේ නායකත්වය යටතේ අවුරුදු දෙකයි මාස නවයකදී නිම කළ හැකි වුණා. රට හදන අයුරු දැක්වෙන කරුණු 10 ක් මා ඉදිරිපත් කර ඇත.ඒවා ඉටුකිරීමට මා බැඳී සිටිනවා. මා බලයට පත් වූ පසු රට හදන්නේ උඩ සිට පහළට. යහපාලනයකින් සමඟි සම්පන්න සදාචාරාත්මක රටක් බිහිකරනවා. එය ජනපති අගමැති සිට පහළට ක්‍රියාත්මක වෙනවා. මේවා කරන්න අමාරු නෑ. අවංක බවත්, කැපවීමත් මෙහිදී අනිවාර්ය විය යුතුයි. අද ගොවියාට සහනයක් නෑ.විවෘත වෙළඳපොළේ සහන මිලට පොහොර ගන්න පහසුකම් ලබා දෙනවා. වී. රු. 35 – 40 මිලදී ගන්නවා. සෙසු කෘෂි නිෂ්පාදනවලට සහතික මිලක් ලබාදීම, ආහාර ගබඩා කිරීමේ පහසුකම් සලසනවා.දේශපාලන හෙංචයියලාගේ මඩිය තරකරන දේශපාලන ඇඟිලි ගැසීම්වලට තිත තබනවා. මේ නිසා උදා වී ඇති අනගි අවස්ථාවෙන් ප්‍රයෝජන ගන්න සැවොම පෙළගැසෙන්න. කොළඹට කිරි ගමට කැකිරි පිළිවෙත වෙනස් කර සමස්ත රටම සංවර්ධනයට ලක්කරනවා. මැර බලයට බය වෙන්න එපා.විපක්‍ෂනායක රනිල් වික්‍රමසිංහ මහතා - අපේ රැස්වීම්වල පිරී සිටින්නේ ජනතාව. අනෙක් රැස්වීම්වල බස් රථ පමණයි. සරත් ෆොන්සේකාගේ රහස් ගිවිසුම් නෑ. අපි ළඟ හංඟන්න දෙයක් නෑ. රට බෙදන්නේ නෑ. මල්වත්තේ නායක හිමියන්ගේ නිවේදනය ඊට හොඳම සාධකයකි.රටට විනකරන විධායක ජනාධිපති ක්‍රමය අහෝසි කළ යුතුයි. විධායක ජනාධිපති ක්‍රමය හැදුවේ එක්සත් ජාතික පක්‍ෂයයි. එදා එයින් ජයවර්ධන ජනාධිපතිතුමා රට හැදුවා. එය අහෝසි කිරීමට පියවර ගන්නවා. ෆොන්සේකා නිර්පාක්ෂිකව රටේ සුබවාදී විශ්වාසනීය වෙනසක් කිරීමට පෙරට ඇවිත්.අර්ජුන රණතුංග, ජ. වි. පෙරමුණ, දෙමළ සන්ධානය ආදී පක්‍ෂ ගණනාවක් අප සමග එක්වෙලා. පක්‍ෂවල විවිධ මතවාද තිබුණත් ඒවා පසෙකලා රට අගාධයෙන් ගොඩනැගීමට එකතු වී සිටිනවා.මෙම හමුව අමතා දඹර අමිල හිමි, පාර්ලිමේන්තු මන්ත්‍රී අර්ජුන රණතුංග, පාර්ලිමේන්තු මන්ත්‍රී සමන්ත විද්‍යාරත්න මහත්වරු ඇතුළු පිරිසක් කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n10012213</link>
    <topic>ෆොන්සේකා - සම්බන්දන්ගිවිසුමට එරෙහිව මහරගමවිරෝධතා ව්‍යාපාරයක්</topic>
    <author/>
    <content>විශ්‍රාමික ජෙනරාල් සරත් ෆොන්සේකා දෙමළ ජාතික සංවිධානය ආර්. සම්බන්දන් මහතා සමඟ කඩිමුඩියේ ඇතිකර ගත් හොර ගිවිසුමට එරෙහිව පමුණුව රෙදිපිළි ව්‍යාපාරිකයෝ සහ මහරගම ප්‍රදේශයේ තරුණ තරුණියන්ගේ සහභාගීත්වයෙන් මහා විරෝධතා ව්‍යාපාරයක් අද (22) දහවල් 1.00ට මහරගම නගර මධ්‍යයේ දී පැවැත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n10012214</link>
    <topic>දැව ගෘහ භාණ්ඩ ප්‍රවාහනයට අවශ්‍ය සහන සලසා දෙනවා</topic>
    <author/>
    <content>දිවයින පුරා පිහිටා ඇති වන සංරක්ෂණ දෙපාර්තමේන්තුවේ ලියාපදිංචි කරන ලද දැව ව්‍යාපාර මගින් අලෙවි කරනු ලබන ගෘහ භාණ්ඩ ප්‍රවාහනය සඳහා සහන සැලසීමට තීරණය කර ඇති බව පරිසර හා ස්වාභාවික සම්පත් ඇමැති චම්පික රණවක මහතා පවසයි.1997 දී එවකට වන සම්පත් හා පරිසර අමාත්‍යාංශ චක්‍ර ලේඛයක් මගින් අවසර දී තිබුණු ආකාරයට අදාළ ව්‍යාපරික ස්ථානවලින් නිකුත් කරනු ලබන බිල්පත් මගින් ප්‍රවාහනය සඳහා අවසරය ලබාදී තිබුණද නීතිපතිතුමාගේ උපදෙස් මත එය පරිසර හා ස්වාභාවික සම්පත් අමාත්‍යාංශ චක්‍රලේඛයක් මගින් ඉවත් කරන ලදී.මේ හේතුවෙන් දැව භාණ්ඩ ප්‍රවාහනය කිරීමේදී මතු වූ අවහිරතා හා ප්‍රමාදයන් පිළිබඳව දිගින් දිගටම පැමිණිලි ඉදිරිපත් වූ අතර, ඇමැති රණවක මහතා විසින් ඒ පිළිබඳ අවධානය යොමුකරමින් දැව ව්‍යාපාරිකයන් සමඟ ද කරන ලද සාකච්ඡාවලින් අනතුරුව ඊට විසඳුම් ලබාදීමට තීරණය කෙරිණි.එහි එක් පියවරක් ලෙස එතෙක් ප්‍රාදේශීය ලේකම්වරයා වෙත පමණක් ලබාදී තිබූ ප්‍රවාහන බලපත්‍ර නිකුත් කිරිමේ බලය සියලුම අඩවි වන නිලධාරින් හට ද පවරමින් චක්‍රලේඛයක් නිකුත් කළ අතර, එමගින් එතෙක් ප්‍රවාහන බලපත්‍ර ලබා ගැනිමේදී සිදුවූ ප්‍රමාදය අවම කිරිමට හැකිවිය.දැවමය ගෘහ භාණ්ඩ ප්‍රවාහනයේ ඇති සියලුම අපහසුතා ඉවත් කිරීම සඳහා ගැසට් පත්‍රිකාවක් කෙටුම්පත් කර නීති කෙටුම්පත් සම්පාදකවරයාගේ් අනුමැතිය සඳහා යවා ඇති අතර අදාළ අනුමැතිය ලබාදීමත් සමඟ එය ගැසට් පත්‍රයේ පළ කිරීමට නියමිතය.ඒ සමඟ ගෘහ භාණ්ඩ ප්‍රවාහනයේ දී දැව ව්‍යාපාරිකයන් හට වර්තමානයේ ඇති අපහසුතා සියල්ල ඉවත්වනු ඇති බව චම්පික රණවක ඇමැතිවරයා තවදුරටත් පැහැදිලි කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=n10012215</link>
    <topic>දිනූ දේශයේ කලාකරුවෝඅවසන් රැලිය හෙට</topic>
    <author>අනුර ප්‍රේමලාල්</author>
    <content>ජනපති ජය සහතික කිරීම පිණිස කලාකරුවන් සංවිධානය කරනු ලබන අවසන් රැස්වීම ‘දිනූ දේශයේ කලාකරුවෝ ප්‍රසංගය’ නමින් බොරැල්ලේ කැම්බල් පිටියේදී හෙට (23) දින සවස 5.00 ට පැවැත්වේ.මේ අවස්ථාවට දේශීය කලාකරුවන් ජාති, ආගම් කුල හා දේශපාලන භේදයකින් තොරව ජනාධිපති මහින්ද රාජපක්ෂ මහතා මව්බිමට උදාකර දුන් නිදහස රැකගැනීම වෙනුවෙන් එක් වෙති.දිනූ දේශයේ කලාකරුවෝ ප්‍රසංගයේ දී ගායන ශිල්පීන් - ශිල්පිනියන් සියයක් පමණ ගායනා ඉදිරිපත් කරන අතර සවස 5.00 සිට මධ්‍යම රාත්‍රී 12.00 දක්වා මේ ප්‍රසංගය පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001221</link>
    <topic>අද අප බිය-සැක නැතිව සිටින්නේ ජනපතිගේ නිවැරැදි නායකත්වය නිසයි</topic>
    <author>නිට්ටඹුව සමූහ, ජෙනට් ජයසිංහ</author>
    <content>විදේශ ආධිපත්‍යයෙන් නිදහස් වූ මේ රටේ බිහිවූ රාජ්‍ය නායකයන් අධිරාජ්‍යවාදී කුමන්ත්‍රණකරුවන්ගේ බලවේගවලට ගැතිවී මේ රටේ තිස් අවුරුද්දක් පුරා පැවැති කුරිරු ත්‍රස්තවාදය හිඟන්නාගේ තුවාලය මෙන් පාරවමින් තිබියදී, අභීත සේනාධිනායකත්වයක් ලබා දෙමින් රටට තිරසාර සාමය ලබාදුන් ජනාධිපති මහින්ද රාජපක්ෂ මහතාගේ ජයග්‍රහණය විජයග්‍රහණයක් කිරීමට සියලුම කාන්තාවන් පක්ෂ පාට භේදයෙන් තොරව පෙරමුණ ගත යුතුයි.ආගමික කටයුතු හා සදාචාරවර්ධන ඇමැති පණ්ඩු බණ්ඩාරනායක මහතා මෙසේ පැවැසුවේ කළගෙඩිහේනේ පැවති කාන්තා හමුවකදීය.ජනාධිපති ආර්යා ශිරන්ති රාජපක්ෂ මහත්මියගේ සංකල්ප දීපව්‍යාප්තව ක්‍රියාත්මක වන ‘සිරිලිය ගමින් ගමට’ කාන්තා වැඩසටහන යටතේ එළඹෙන ජනාධිපතිවරණයේ දී ජනාධිපති මහින්ද රාජපක්ෂ මහතාගේ ජයග්‍රහණය විජයග්‍රහණය කිරීම සඳහා ලබාදිය හැකි කාන්තා දායකත්වය පිළිබඳව කාන්තාවන් දැනුවත් කිරීම සඳහා ජනාධිපති ආර්යා ශිරන්ති රාජපක්ෂ මහත්මියගේ සහභාගීත්වයෙන් මේ රැස්වීම පැවැත්විණ.ඇමැති පණ්ඩු බණ්ඩාරනායක මහතා මෙසේද පැවසීය.පසුගිය පුරා අවුරුදු තිහ ඇතුළත මේ රටේ පැවති යුද වාතාවරණය උතුරු නැඟනහිර මෙන්්ම දකුණේ කාන්තාවන්ද විශාල ලෙස අගතියට පත්වී සිටියා. උතුරු නැඟෙනහිර කාන්තාවන් සහ දරුවන් මිනීමරු ප්‍රභාකරන්ගේ කෲර පාලන හස්තයට යටවී, තරුණ දැරියන් කාන්තා සෙබළියන් ලෙස සහ තමාගේ කිරිකැටි දරුවන් මවු සෙනෙහසින් ඈත්කර ළමා සොල්දාදුවන් ලෙස බඳවා ගෙන තුවක්කුව අතට දී සයිනයිඩ් කරල කරේ දමද්දී, හදවතින් හඬා වැළපුණා.දකුණේ මවුවරුන් උදේ තමා උයාදුන් බත්මුල රැගෙන රැකියාවට ගිය සැමියා, හෝ පාසල් ගිය දුව පුතා අතරමගදී පිපිරූ බෝම්බයකින් මියගිය බව ඇසුවාම ළයෙහි අත් ගසාගෙන වැළපුණා. ඒ වගේම තවත් මව්වරුන් සහ බිරින්දෑවරුන් තම ආදරණීය පුතා හෝ සැමියා රටේ ඒකීයත්වය වෙනුවෙන්් රණ බිමට යවා සටනේදී දිවි පිදූවිට සහ අතපය දන් දුන්විට හඬා වැළපුණා.රූපලාවන්‍ය ශිල්පිනී මානෙල් කොටුවෙගොඩ මහත්මිය:- කාන්තාවන් සතු බලය, ශක්තිය හා දැනුම උපරිමයෙන් දැන හඳුනාගෙන, ඔවුන්ගෙන් සමාජ ප්‍රගමනය සඳහා සිදුවන සේවයට නිසි අගැයීමක් ලබා දෙමින්, කාන්තාවන්ට සමාජ ව්‍යුහයදී ලැබිය යුතු උත්තරීතර තැන ලබාදීම සඳහා අවංකව ක්‍රියාත්මක වූණේ සංවේදී නායක ජනාධිපති මහින්ද රාජපක්ෂ මහතා පමණයි. ජනාධිපතිවරයකු වශයෙන් එතුමා රාජ්‍ය පාලනයෙහි යෙදුණු අවුරුදු හතරක් වැනි සුලු කාලයේදී කාන්තා සමාජයේ නව ප්‍රගමනයක් ඇතිකර දීම ගැන මුළුමහත් කාන්තා පරපුර එතුමාට කෘතඥ විය යුතුයි.කොටකදෙණිය පදනමේ ව්‍යාපෘති අධ්‍යක්ෂ හා 2010 ජනාධිපතිවරණ ගම්පහ දිස්ත්‍රික් මෙහෙයුම් මධ්‍යස්ථානයේ කාන්තා හා යෞවන සම්බන්ධීකරණ නිලධාරිනී එන්. ගුණවීර බණ්ඩාර මෙනවිය:- අභීත සේනාධිනායක මහින්ද රාජපක්ෂ මහතාගේ ඍජු ප්‍රතිපත්තිය නිසා මිනීමරු ප්‍රභාකරන්ගේ සහ ඔවුන්ගේ සංවිධානයේ ඊළාම් සිහිනය බොඳවී ගියා. නමුත් මෙතෙක් ලෝකයේ කිසිම බලගතු රාජ්‍යයක් නොකළ පරිදි ත්‍රස්තවාදීන් පරාජය කර මවුබිමට නිදහස ලබාදීමේ ඉතිහාසගත වීරක්‍රියාව නිසා විදේශිකයින් අපදෙස ගෞරවනීය ලෙස බලන්න පටන් ගත්තා. මේ මානව හිතවාදී යුග පුරුෂයා කළ මේ උදාර සේවාවට අප සදාකල් කෘතඥ විය යුතුයි.ජනාධිපති ලේකම් කාර්යාලයේ කුමාරි දිසානායක මහත්මිය:- ජනාධිපති මහින්ද රාජපක්ෂ මහතා දිනාදුන් නිදහස භුක්තිවිඳින වර්තමාන කාන්තා පරපුර නියෝජනය කරන සියලුම කාන්තාවන් සතු බලය හා ශක්තිය මුළු ලොවටම විදහා පෙන්වමින්, 26 දිනට ජනාධිපතිතුමාගේ ජය තහවුරු කිරීම සඳහා ඒකරාශී වෙමු.මේ කාන්තා හමුවේදී ගම්පහ මහජන සෞඛ්‍ය සේවා කාර්යාලයේ හෙදි සොහොයුරී කුමාරි ජයවර්ධන මහත්මියද කතා කළ අතර පැමිණ සිටි ආරාධිතයින් අතර ඩොරීන් බණ්ඩාරනායක මහත්මිය සහ ශෂී වීරවංශ මහත්මිය ද වූවාය.මෙහිදී ගම්පහ දිස්ත්‍රික් ජනාධිපතිවරණ මෙහෙයුම් ප්‍රධාන කාර්යාලයේ විශ්‍රාමලත් විදුහල්පති ඇම්. ඒ. ඩී. පී. මංත්‍රීරත්න මහතා රචිත ජනපති වන්න හැක නැවතත් නිසැක ලෙසින් නැමති කාව්‍ය සංග්‍රහය ජනාධිපති ආර්යා ශිරන්ති රාජපක්ෂ මහත්මිය වෙත පිළිගැන්වීමද සිදුවිය.ගම්පහ ශ්‍රීලනිප බල මණ්ඩලයේ සභභාපති ජීවනී ඩයස් බණ්ඩාරනායක මහත්මියගේ උපදෙස් මත කොටදෙණිය පදනමේ ව්‍යාපෘති අධ්‍යක්ෂිකා හා නියෝජ්‍ය සභාපතිනි එන්. ගුණවීර බණ්ඩාර මෙනවිය හා ප්‍රවීණ රූපලාවන්‍ය ශිල්්පිනී මානෙල් කොටුවෙගොඩ මහත්මිය මේ වැඩසටහන සංවිධානය කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001222</link>
    <topic>හංසයා ලකුණ අලුත් :මිනිසුන්ට අමතක වෙන්නත් පුළුවන්</topic>
    <author>හොරණ සමූහ, ඉංගිරිය සමූහ</author>
    <content>හංසයා ලකුණ අලුත් දෙයක්. මිනිස්සුන්ට අමතක වෙන්නට පුළුවන්. ඒ නිසා ගෙයින් ගෙට ගොස් ජනතාව දැනුවත් කළ යුතුයි. මෙතන පිරිසක් ඉන්නවා. ඒ කට්ටිය කොහොමත් අප සමඟ ඉන්නවා. මේ පිරිසට තවත් පිරිසක් එකතු කර ගන්නට ඕනෑ’යි එක්සත් ජාතික පෙරමුණේ ජනාධිපති අපේක්‍ෂක සරත් ෆොන්සේකාගේ බිරිය වන අනෝමා ෆොන්සේකා මහත්මිය ඉංගිරියේදී පැවැසුවාය.ජනාධිපති අපේක්‍ෂක සරත් ෆොන්සේකා මහතාට ආධාර පිණිස පළාත් සභා මන්ත්‍රී පී. ඩී. අබේරත්න මහතාගේ සංවිධානත්වයෙන් හොරණ මැතිවරණ කොට්ඨාසයේ ස්ථාන කිහිපයක ජංගම ජනහමු පැවැත්විණි.නෝමා ෆොන්සේකා මහත්මිය මෙසේ ද පැවැසුවාය.දශක තුනක් පුරා මුළු මහත් ජනතාවක් භීතියටත් භීෂණයටත් පත් කළ යුද්ධය මුළුමනින්ම විනාශ කළා. මේ රටේ පවතින දූෂණය, මැරකම, සොරකම ඉවත් කර ජනතාවට සාධාරණව ජීවත්වීමට හැකි රටක් බිහි කළ යුතුයි.අපේ ජනරාල්තුමා කියපු දේ කරන කෙනෙක්. කරන්න බැරි දේවල් කියන්නේ නැහැ. රටේ ත්‍රස්තවාදය තුරන් කළා සේම 27 වෙනිදට අපගේ විජයග්‍රහණය සියයට සියයක් ම විශ්වාසයි.පළාත් සභා මන්ත්‍රී පී. ඩී. අබේරත්න මහතා - තම ස්වාමියා රට බේරා ගැනීමට හමුදාවට භාර දුන්නා වගේම රට එක්සේසත් කිරීමට, දූෂණය නැති කර රට සංවර්ධනය වෙනුවෙන් තම සැමියා දන් දුන් දිරිය කතක්.හොරණ එජාප සංවිධායක මහාචාර්ය විමල් ගුණවර්ධන හා නීතිඥ රවි ජයවර්ධන, ප්‍රාදේශීය සභාවේ විපක්‍ෂ නායක රංජිත් දාබරේ මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001223</link>
    <topic>ගම්පහ මාර්ගවලසංවර්ධනය කඩිනම් කරන්න</topic>
    <author>ගම්පහ සංචාරක</author>
    <content>ගම්පහ මහ නගර සභාවට අයත් බොහොමයක් මාර්ගයන් මේ වනවිට අබලන්ව කැඩී බිඳීගොස් ඇත. ඇතැම් මාර්ගවල තාර ගැලවී, ගල් මතුවී, ඇති අතර වළවල් හෑරී ඇත.උදාහරණයක් ලෙස ජනරජ මාවත, එක් මාවතක කලුගල් ගැලවී වළවල් හෑරී ඇති අතර මේ මාවතේ වාහනයක් යන අතරතුර පාරේ ගමන් කරන්නන්ටද පීඩාවක් වී ඇත්තේ පාරේ මතුපිට ඇති ගල්කැට ඔවුන්ගේ ඇඟෙහි වැදීම හේතුකොටය. බොහොමයක් පාරවල්වල දෙපස කැලෑ වැවී ඇතිහෙයින් මැසි මදුරු උවදුර මෙන්ම විෂඝෝර සර්පයින්ගෙන්ද ජනතාවට පීඩාවක්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001224</link>
    <topic>ගම්පහ කුඹුරුවලටගොයම් කොළ රෝගයක්</topic>
    <author>වතුරුගම සමූහ</author>
    <content>මෙවර මහ කන්නයේ වගාකර ඇති කුඹුරු අක්කර සියගණනක ගොයම් කොළ රෝගයක් පැතිරයන අතර එම කොළ දින කිහිපයකින් කහපාට ගැන්වී වියැළීයන බව දක්නට ඇත.ගම්පහ දිස්ත්‍රික්කයේ ප්‍රදේශ කිහිපයකම මේ රෝගය පැතිර ඇති අතර බුත්පිටිය, ඌරපොළ, වතුරුගම, වරපලාන, අඹගස්පිටිය, නිට්ටඹුව ප්‍රදේශවල මෙය දක්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001225</link>
    <topic>‘දිනමිණ’ පුවතින් පසුපොතුපිටිය මාරක වංගුවට කහ ඉරක්</topic>
    <author>වාද්දූව සමූහ</author>
    <content>‘දිනමිණ’ පුවත් පතින් විටින්විට කීපවිටක් පෙන්වා දුන් වාද්දූව උතුරු පොතුපිටිය කඩමණ්ඩියේ මාරක වංගුවට අදාලව මහාමාර්ග දෙපාර්තමේන්තුව මඟින් පදිකමාරු කහ ඉරි කලාප වර්ණ ගන්වා තිබේ.මේ ප්‍රදේශය නිතර නිතර මෝටර් රථ අනතුරු සිදුවන කලාපයකි.එම අනතුරු අවම කිරීම සඳහා එම පදිකමාරු කහ ඉරි කලාපය වර්ණ ගැන්වීම පිළිබඳව මහාමාර්ග දෙපාර්තමේන්තුවට ස්තූති කරන පොතුපිටිය ප්‍රදේශවාසීහු මේ ආකාරයටම මැද පොතුපිටිය පනාපිටිය පාර හන්දියට කහ ඉරි පදිකමාරු කලාපයක් ලබාදෙන මෙන් මහාමාර්ග දෙපාර්තමේන්තුවෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001226</link>
    <topic>විපක්ෂය නින්දිත ලෙසවෛරී දේශපාලනය වපුරනවා</topic>
    <author>කැලණිය විශේෂ ලයනල් පී පෙරේරා</author>
    <content>වසර 30 පුරා අපේක්ෂා භංගත්වයෙන් දිවිගෙවූ අපේ රටේ ජනතාවට බලාපොරොත්තු සහිතව ඉදිරි දැක්මකින් ජීවත්වීමට අවශ්‍ය වටපිටාව සකස්කර නිදහසේ කල්ගෙවීමට වාතාවරණය සකසා දුන්නේ ජනාධිපති මහින්ද රාජපක්ෂ මැතිතුමා බව ඉතා සතුටින් ප්‍රකාශ කරන්නේ යැයි තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා පැවැසීය.ඒ මහතා එසේ පැවැසුවේ ‘තාරුණ්‍යයට හෙටක්’ හා කැලණිය නිල් බළකාය සංවිධානය හා කම්කරු ඇමැති ආචාර්ය මර්වින් සිල්වා මහතා විසින් කිරිබත්ගොඩ මංසන්ධියේ පවත්වන ලද ජනහමුවකදීය.තවදුරටත් අදහස් දැක් වූ නාමල් රාජපක්ෂ මහතා මෙසේද පැවැසීය.විපක්ෂය ඉතා නින්දිත ලෙස වෛරී දේශපාලනය වපුරමින් මටත්, තාරුණ්‍යයට හෙටක් සංවිධානයටත්, විශේෂයෙන් අප පවුලටත් මඩ ගැසීමේ දේශපාලන කුහකකමක නිරතව සිටිනවා.ප්‍රභාකරන්ගේ මවුපියන්ගෙන් හෝ මුදල් ලබාගෙන ජනාධිපති වන්නේ යැයි පැවසුවේ සරත් ෆොන්සේකා මහතා බව දැන් ජේ.වී.පී.යට අමතක වෙලා.ජනාධිපතිතුමා කිසිදිනෙක මේ මාතෘභූමිය පාවා දෙන්නේ නෑ. එසේ කරන අයට එරෙහිව ඕනෑම පියවරක් ගැනීමට පසුබට වන්නෙත් නෑ.ජාති, ආගම්, කුලබේද අපට නෑ. මේ රටේ ඕනෑම තරාතිරමක තරුණ පරම්පරාව සමඟ ඉතා සුහදව, කුළුපගව ඇසුරු කිරීමට ප්‍රියමනාපයෙන් පසුවෙනවා.කැලණිය ශ්‍රී.ල.නි.ප. ප්‍රධාන සංවිධායක කම්කරු ඇමැති ආචාර්ය මර්වින් සිල්වා මහතා ඇතුළු, කීපදෙනෙක් සභාව ඇමතූහ.කටුවන සංඝරතන හිමියෝද කැලණිය ප්‍රාදේශීය සභා මන්ත්‍රීවරු රැසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001227</link>
    <topic>හෝමාගම සමූපකාර සමිතියෙන් නව බජට් පැක් 2ක්</topic>
    <author>හෝමාගම සංචාරක</author>
    <content>හෝමාගම සමූපකාර සමිතිය රුපියල් පන්සීයක සහ රුපියල් දහසක මුදලකට නව බජට් පැක් දෙකක් වෙළෙඳපොළට නිකුත් කිරීමට පියවර ගෙන තිබේ.සහල් ඇතුළු අත්‍යවශ්‍ය භාණ්ඩ අඩංගු වන රුපියල් අටසීයක් වටිනා එක් බජට් පැක් එකක් රුපියල් පන්සියකටද, එම භාණ්ඩ අඩංගු වන රුපියල් එක්දහස් තුන්සිය පනහක් වටිනා පැක් එකක් රුපියල් දහසක මුදලකට අලෙවි කෙරේ.මේ බජට් පැක් හෝමාගම සමූපකාර සමිතියට අයත් සියලු ‘කෝප් සුපර්’, ‘මිනි කෝප් සුපර්’ සහ සමූපකාර ප්‍රාදේශීය වෙළෙඳසල් මගින් පාරිභෝගික ජනතාවට ලබා ගැනීමට හැකිවන බව සමිතියේ සභාපති අධිනීතිඥ අජිත් මාතරආරච්චි මහතා පැවැසීය.හෝමාගම සමූපකාර සමිතිය කෝප් සුපිරි වෙළෙඳ ආයතන පහක් මිනිකෝප් සුපර් ආයතන පහළොවක් සහ සමූපකාර ප්‍රාදේශීය වෙළෙඳසැල් පනහක සංඛ්‍යාවක් පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001228</link>
    <topic>හොරණ කඩවීදියඋප තැපැල්හලේවිදුලි පුවත් පෝරම නැතිලු</topic>
    <author>ගෝනපොල සමූහ</author>
    <content>හොරණ කඩවීදිය උප තැපැල් කාර්යාලයේ විදුලි පුවත් පෝරම නොමැති කමින් තැපැල් ග්‍රාහක පිරිස් බලවත් අපහසුතාවකට පත්ව සිටිති. එම විදුලි පුවත් පෝරම නොපමාව ලබාදීමට කටයුතු කරන්නැයි හොරණ ප්‍රදේශවාසී ජනතාව ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r1001229</link>
    <topic>ඇසුරුම් නියෝගවලටපටහැනිව ආහාරඅලෙවියට තැබුවාට දඩ</topic>
    <author>ගම්පහ සංචාරක</author>
    <content>තම වෙළෙඳසලෙහි අලෙවියට තබා තිබූ බනිස් පැකට්ටුවල කල් ඉකුත්වන දිනය, නිෂ්පාදන දිනය ආදී අවශ්‍ය විස්තර අඩංගු නොකර අලෙවියට තබා ගැනීම, තවත් වෙළෙඳසලක අලෙවියට තිබූ මිරිස්කුඩු පැකට්වල අදාළ විස්තර රහිතව අලෙවියට තැබීම, චෝදනා මත ගම්පහ අධිකරණයට ඉදිරිපත් කර තිබූ පුද්ගලයකුට සහ කාන්තාවකට රුපියල් 3000/= බැගින් දෙදෙනාටම රුපියල් 6000/=ක දඩ මුදලක් ගම්පහ අතිරේක මහේස්ත්‍රාත් එම්. වයි. එම්. ඉර්ෂඩීන් මහතා නියම කෙළේය.පැමිණිල්ල ගම්පහ මහජන සෞඛ්‍ය පරීක්‍ෂක බණ්ඩාර මහතා ඉදිරිපත් කෙළේය. දඩ නියමවූවේ එදිරිසිංහ සහ නාලිනි නැමැත්තියකටය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r10012210</link>
    <topic>දැරියක මුදලට විකුණූ කතුනට වැඩ වරදී</topic>
    <author>කළුතර දිස්ත්‍රික් සංචාරක</author>
    <content>සිය ඥාතියකුගේ නිවෙසට යමින් සිටි 15 හැවිරිදි දැරියක් උතුරු කළුතර වස්කඩුව ප්‍රදේශයේදී අල්ලා අත් බැඳ මුහුණ රෙදි පටකින් බැඳ වාහනයකට දමා ගෙන නිවෙසකට රැගෙන ගොස් තරුණයකුට මුදලට අලෙවි කළ බව කියන කාන්තාවන් දෙදෙනකු ද දැරියට අතවර කළ බව කියන තරුණයා ද රක්ෂිත බන්ධනාගාරගත කරන ලෙස කළුතර ප්‍රධාන මහේස්ත්‍රාත් කනිෂ්ක විජේරත්න මහතා නියෝග කෙළේය.මෙසේ රක්ෂිත බන්ධනාගාරගත කැරුණේ උතුරු කළුතර කාලරුක්ඛාරාම පාරේ පදිංචි කාන්තාවන් තිදෙනකු හා මතුගම පදිංචි පුද්ගලයෙකි.කළුතර උතුර පොලිසියට ලැබුණු පැමිණිල්ල මත සැකකරු හා සැකකාරියන් අත් අඩංගුවට ගත් අතර දැරිය කළුතර නාගොඩ රෝහලට ඇතුළත් කළ බව උතුරු කළුතර පොලිස් ස්ථානාධිපති අජිත් කුමාර පිටිගල මහතා අධිකරණයට ඉදිරිපත් කළ වාර්තාවේ දැක්විණි.මේ දැරිය පිළිබඳ අධිකරණය හමුවේ පැමිණිල්ලක් ඇතැයිද ඇය පරිවාස භාරයට පත් කර තිබූ බවද සැරයන් සෝමවීර මහතා අධිකරණය හමුවේ කියා සිටියේය.මේ පැමිණිල්ල අසත්‍ය පැමිණිල්ලක්වන අතර පැමිණිලිකාර දැරිය පිළිබඳ අධිකරණය හමුවේ නඩුවක් ඇතැයිද සැකකරුවන් වෙනුවෙන් පෙනී සිටි නීතිඥවරු කියා සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=r10012211</link>
    <topic>කළුතර දිසාවේහැඳුනුම්පත් නැති පිරිසටතාවකාලික හැඳුනුම්පත්</topic>
    <author>නාගොඩ විශේෂ</author>
    <content>කළුතර දිස්ත්‍රික්කයේ එක්ලක්ෂ අසූදහසකට හැඳුනුම්පත් නොමැත. පාණදුර 11959 කට, බණ්ඩාරගම 17037 කට, හොරණ 15138 කට, බුලත්සිංහල 12210 කට, මතුගම 13765 කටද මෙසේ හැඳුනුම්පත් නොමැත.එමෙන්ම කළුතර 18512 කට, බේරුවල 16813 කට සහ අගලවත්තේ 12796 කටද මෙසේ හැඳුනුම්පත් නොමැත.එළැඹෙන ජනාධිපතිවරණයට පෙර මේ පිරිසට තාවකාලික හැඳුනුම්පත් ලබාදීමට පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001221</link>
    <topic>මහින්ද රාජපක්‍ෂ ජාත්‍යන්තර ක්‍රීඩා සංකීර්ණය ජනතා අයිතියට</topic>
    <author>සටහන – දුමින්ද ගුරුගේ ඡායාරූපය – චන්දන පෙරේරා</author>
    <content>හෝමාගම දියගම ඉදිවූ මහින්ද රාජපක්‍ෂ ජාත්‍යන්තර ක්‍රීඩාංගණය ජනාධිපති මහින්ද රාජපක්‍ෂ මහතා අතින් ඊයේ (21) ජනතා අයිතියට පත් කෙරිණි. අක්කර 126 ක භූමි භාගයක ඉදිවූ මේ ජාත්‍යන්තර ක්‍රීඩාංගණයේ මලල ක්‍රීඩා, රගර්, පාපන්දු, පිහිනුම්, රයිෆල් ක්‍රීඩාව ඇතුළු ජාත්‍යන්තර මට්ටමේ ක්‍රීඩා සඳහා පහසුකම් ඇත.රුපියල් මිලියන 390 ක් වූ ඇස්තමේන්තු මුදලින් අඩකටත් වඩා අඩුවෙන් රුපියල් මිලියන 118 කින් මෙහි ඉදිකිරීම් කටයුතු නිමකිරීමට හැකි වී ඇත්තේ ශශ්‍රී ලංකා යුද හමුදාවේ 7 වැනි ඉංජිනේරු සේවා දෙපාර්තමේන්තුවේ සහයෝගයෙනි.මේ ක්‍රීඩාංගණය විවෘත කිරීමෙන් පසු ජනාධිපති මහින්ද රාජපක්‍ෂ මහතා චීනයෙන් මෙරටට ගෙන ආ විශේෂිත විද්‍යුත් රථයක නැගී එම ක්‍රීඩාංගණය වටා ගොස් දරු දැරියන්ට ආචාර කළ අයුරුයි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001222</link>
    <topic>අර්ධ අවසන් පූර්ව වටය හෙට ඇරැඹේ</topic>
    <author>ෆවුස් මොහොමඩ්</author>
    <content>19 න් පහළ අයි. සී. සී. ලෝක කුසලාන ක්‍රිකට් තරග මාලාවේ අර්ධ අවසන් පූර්ව තරග වටය හෙට (23) ආරම්භ වීමට නියමිතය.පළමු වැනි වටයේ අවසන් තරගය ඊයේ එංගලන්තය සහ ඉන්දියාව අතර පැවැති අතර එම තරගයෙන් ලකුණු 31 ක ජයග්‍රහණයක් වාර්තා කළ එංගලන්ත කණ්ඩායම හෙට ප්‍රථම අර්ධ අවසන් පූර්ව තරගයේදී බටහිර ඉන්දීය කොදෙව් පිල සමග තරග වදිනු ඇත.සිවු වැනි අර්ධ අවසන් පූර්ව තරගය ද හෙට පැවැත්වීමට නියමිතය. ඒ සඳහා සුදුසුකම් ලබා සිටින්නේ පකිස්තානය සහ ඉන්දියාවය.ශ්‍රී ලංකාව සහ දකුණු අප්‍රිකාව අතර දෙවැනි අර්ධ අවසන් පූර්ව තරගය අනිද්දා (24) පැවැත්වීමට නියමිත අතර එදිනම නවසීලන්තය සහ ඕස්ටේ‍්‍රලියාව අතර තුන්වැනි අර්ධ අවසන් පූර්ව තරගය පැවැත්වෙනු ඇත.හෙට පැවැත්වෙන අර්ධ අවසන් පූර්ව තරග වටයේ ජයග්‍රාහකයින් 25 දා පැවැත්වෙන පළමු අවසන් පූර්ව තරගය සඳහා සුදුසුකම් ලබන අතර අනිද්දා පැවැත්වීමට නියමිත අර්ධ අවසන් පූර්ව තරග වටයේ ජයග්‍රාහී කණ්ඩායම් 27 දා දෙවැනි අවසන් පූර්ව තරගයට සහභාගි වනු ඇත.මේ තරගමාලාවේ අවසන් මහා තරගය ජනවාරි 30 දා පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001223</link>
    <topic>13න් පහළ ක්‍රිකට් තරගමාලාවේ තෙවැනි කොටසේ සූරතාව හෝමාගම මධ්‍ය මහා විද්‍යාලයට</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 13 න් පහළ ‘රන් කැකුළු’ කුසලාන තරග මාලාවේ තෙවැනි කොටසේ අවසාන මහා තරගයෙන් කොළඹ රාජකීය විද්‍යාලය ‘සී’ කණ්ඩායම ලකුණු 5 කින් පරාජයට පත් කළ හෝමාගම මධ්‍ය මහා විදුහල් පිල සූරතාව දිනා ගැනීමට සමත් වූවේය.ලංකා බැංකුවේ අනුග්‍රහයෙන් සහ ශ්‍රී ලංකා පාසල් ක්‍රිකට් සංගමයේ සහ මාස්කොම් සමාගමේ මෙහෙයවීමෙන් පැවැති මේ තරග මාලාවේ අවසන් මහා තරගය ඊයේ මොරටුව වේල්ස් කුමාර විදුහල් ක්‍රීඩා පිටියේදී පැවැත්විණි.ප්‍රථමයෙන් පන්දුවට පහර දුන් හෝමාගම මධ්‍ය මහා විදුහල් කණ්ඩායම ඕවර 48.5 ක දී සියලු දෙනා දැවී ලකුණු 209 ක් රැස් කළේය.හෝමාගම මධ්‍ය මහා විදුහල් පිලේ ලසිත් මධුරංග ලකුණු 64 ක් රැස් කළ අතර චාමර ලසන්ත ලකුණු 38 ක් රැස් කළේය.පන්දු යැවීමේ දී කොළඹ රාජකීය විදුහල් පිලේ හරිත් ගුණතිලක ලකුණු 16 කට කඩුලු 4 ක් බිඳ හෙලීමට සමත් වූවේය. පිළිතුරු ඉනිම ක්‍රීඩා කළ කොළඹ රාජකීය විදුහල් පිලට ලබා ගත හැකි වූයේ ලකුණු 204 ක් පමණි.හරිත් ගුණතිලක ලකුණු 58 ක් රැස් කළ අතර සචින්ද ප්‍රනාන්දු ලකුණු 49 ක් රැස් කළේය. පන්දු යැවීමේදී හෝමාගම මධ්‍ය මහා විදුහලේ අකිල ගුණතිලක ලකුණු 43 කට කඩුලු 3 ක් බිඳ දැමුවේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001224</link>
    <topic>ගුවන් විදුලියේ සේවකක්‍රිකට් තරග 24 දා</topic>
    <author/>
    <content>ශ්‍රී ලංකා ගුවන් විදුලි සංස්ථාවේ ක්‍රීඩා සංගමය සංවිධානය කරනු ලබන ශ්‍රී ලංකා ගුවන් විදුලි සංස්ථාවේ ප්‍රාදේශීය සේවා සහ විකාශනාගාර අතර කණ්ඩායම් 30 ක් සහභාගි වන සැහැල්ලු පන්දු ක්‍රිකට් සැණකෙළිය සහ සේවක “සුහද හමුව“ මේ 24 දා පෙ. ව. 8.00 සිට කොළඹ 07 රීඩ් මාවතේ තුරඟ තරග පිටියේදී පැවැත්වේ.සෑම වසරකම සංවිධානය කෙරෙන මෙම ක්‍රිකට් තරගාවලිය මෙවර සුහද හමුවක් ද සමඟ ක්‍රිකට් සැණකෙළියක් ලෙස පැවැත්වෙන අතර මෙහි ආරාධිත කණ්ඩායම් ලියාපදිංචිය පෙ. ව. 7.30 ට ආරම්භ වේ.ගුවන් විදුලි සංස්ථාවේ සභාපති හඩ්සන් සමරසිංහ, අධ්‍යක්‍ෂ ජනරාල් සමන්ත වැලිවේරිය යන මහතුන්ගේ ආරාධනයෙන් තොරතුරු හා ජනමාධ්‍ය අමාත්‍යවරුන් වන ගරු අනුර පි‍්‍රයදර්ශන යාපා, ගරු ලක්‍ෂ්මන් යාපා අබේවර්ධන යන මහත්වරුන් මෙහි ප්‍රධාන ආරාධිතයන් ලෙස සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001225</link>
    <topic>ජාතික සවිය - ගම නැගුම ‘තරුණ ජවය’ ව්‍යාපෘතියේ මාර්ග ධාවන තරග අද</topic>
    <author/>
    <content>ජනාධිපති මහින්ද රාජපක්ෂ මහතාගේ ජාතික සවිය - ගම නැගුම “තරුණ ජවය” යටතේ ක්‍රීඩා සංවර්ධන දෙපාර්තමේන්තුව, දකුණු පළාත් ක්‍රීඩා සහ යෞවන කටයුතු අමාත්‍යාංශයේ මෙහෙයවීමෙන් පවත්වනු ලබන ක්‍රීඩා පුහුණු සංචිත සඳහා ක්‍රීඩක ක්‍රීඩිකාවන් තෝරා ගැනීමේ වැඩසටහන් මාලාවේ අද කාන්තා සහ පිරිමි මාර්ග ධාවන තරග පැවැත්වේ.පිරිමි මාර්ග ධාවන තරගය කිලෝ මීටර් 10 කින් සහ කාන්තා මාර්ග ධාවන තරගය කිලෝමීටර් 5 කින් යුක්ත වන අතර හික්කඩුව බස් නැවතුම්පල ඉදිරිපිටින් අද පෙරවර 7.00 ට තරග ආරම්භ වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001226</link>
    <topic>ප්‍රවීණයන්ගේ මලල ක්‍රීඩා ඉන්දියාවේදී</topic>
    <author>උදුලා පීරිස්</author>
    <content>ප්‍රථම වතාවට ඉන්දියාවේදී පවත්වනු ලබන ජාත්‍යන්තර ප්‍රවීණයන්ගේ මළල ක්‍රීඩා උළෙල අද (22) සිට ලබන 24 දක්වා මහාරාෂ්ට ප්‍රාන්තයේ පූනේ නගරයේ ශිවචක්‍රපති ක්‍රීඩාංගණයේදී පැවැත්වේ.ඉන්දියා ප්‍රවීණයන්ගේ් මලල ක්‍රීඩා සංමගමය සංවිධානය කරන මේ ක්‍රීඩා උළෙල සඳහා රටවල් 16ක ක්‍රීඩක ක්‍රීඩිකාවන් 1500ක පමණ පිරිසක් සහභාගී වන අතර ශ්‍රී ලංකා කණ්ඩායම නියෝජනය කරමින් ක්‍රීඩක ක්‍රීඩිකාවන් 30ක් පමණ සහභාගී වෙති.මේ ක්‍රීඩා උළෙල වයස අවුරුදු 30, 35, 40, 45, 50, 55, 60, 65, 70, 75, 80 ආදී වශයෙන් වයස් කාණ්ඩ 11ක් යටතේ කාන්තා හා පිරිමි ඉසව් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=s1001227</link>
    <topic>සය සාමාජික ක්‍රිකට් 24දා කොල්ලුපිටියේදී</topic>
    <author/>
    <content>කොල්ලුපිටිය සාන්ත අන්තෝනි මාවතේ තරුණ කැල විසින් ප්‍රථම වරට සංවිධානය කරනු ලබන සැහැල්ලු පන්දු සය සාමාජික ක්‍රිකට් තරගාවලිය මේ මස 24 වැනි ඉරිදා දවස පුරා කොල්ලුපිටිය නවම් මාවතේ පිහිටි මැටිපාක් ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001222</link>
    <topic/>
    <author>ඒ. එල්. එස්. අබේවික්‍රම</author>
    <content>එකෝමත් එක කාලයක සන්දු ඉයුර නම් රමණීය විල මැද ලාසින්කාව නම් කමණීය දූපතක් විය. සකලාංගයන්ගෙන් සමන්විත වූ මේ දූපතේ පාලනය විවිධ සතුන් විසින් විවිධ කාලවල දී කරනු ලැබිණි. පසුගිය වසර 30ක පමණ කාලයක් දූපතේ උතුරු ප්‍රදේශය මෙන්ම නැඟෙනහිර ප්‍රදේශය ද ඉතා දරුණු වූ මස් බුදින ව්‍යාඝ්‍ර රැළක් විසින් යටත් කර ගෙන දූපතේ සිටින සියලු ම සතුන් බිලි ගැනීමට කටයුතු කළහ. සතුන් පාලනය කළ සතුන්ගේ රජවරුන් ව්‍යාඝ්‍රයින් විනාශ කර දැමීමට විවිධ උපාය යෙදුවත් එය කළ නොහැකි විය.කාලය මෙසේ ගෙවී ගියේ ය. මීට වසර 4 කට ඉහත දී කේසර සිංහ රාජයකු මේ දූපතේ සතුන්ගේ රජ බවට පත් විය. සියලු සතුන් එක් කර ගෙන දරුණු ව්‍යාඝ්‍රයන් විනාශ කොට දූපත මුදා ගැනීමට මේ සිංහ රාජයාට හැකි විය. මේ නිසා ම සියලු සතුන්ගේ ආදරයට හා ගරු බුහුමනට මේ සිංහ රාජයා පත් විය. එහෙත් අවාසනාවක මහත! දරුණු ව්‍යාඝ්‍රයන් පරාද කොට සතුන් නිදහස් කර ගත් සිංහ රාජයාට විරුද්ධ ව කුමන්ත්‍රණය කළ තවත් සතුන් පිරිසක් ද ඒ අතර විය. මේ සතුන් එක්ව සාකච්ඡා කොට දරුණු තීරණයකට එළඹිණි.සිංහ රාජයා පරාජය කොට දූපතේ රජකම ලබාගැනීමට ඔවුන් රහසින් ම, සිංහ රාජයාගේ ආරක්ෂක සේනාවේ සිටි තවත් සතෙකුට කතා කළේ ය. හේ පාත්තයෙකි. ඒ සඳහා ඉතා නරක ගති පැවතුම් ඇති කුරු අලින් පිරිසක් ප්‍රධාන තැන ගනු ලැබිණි. එයට රෞද්‍ර ගති ඇති රක්ත වර්ණ වෘකයෝ රැළක් ද එක් විය. විවිධ අවස්ථාවල දී ව්‍යාඝ්‍රයන්ට උදව් කළ තවත් දරුණු ව්‍යාඝ්‍ර රැළක් ද ඒ අතර විය. ඉතා දරුණු විෂ සහිත නීල වර්ණ මාපිලෙක් ද සිංහ රාජයාට එරෙහි ව කටයුතු කිරීමට පෙරමුණ ගැනීමට පැමිණියේ ය.මෙකී නොකී විවිධ දුෂ්චරිත ගති පැවතුම් ඇති සතුන් පිරිසක් එක් ව සිංහ රාජයා පරාජය කිරීමට පාත්තයා සමඟ එක් ව දූපත පුරා විවිධ කට කතා පතුරුවන්නට විය. සිංහ රාජයාට රාජ්‍ය විචාරන්නට නො දී විවිධ සතුන් භේද භින්න කරවීමටත්, වහසි බස් දොඩන්නටත් විය.පාත්තයා දවසක් තමන් වටා සිටින දරුණු සතුන් පිරිස සමඟ වේදිකාවට නැංගේ ය. ව්‍යාඝ්‍රන්ගෙන් දූපත මුදා ගත්තේ තමන් බවත්, තමන්ට රාජ්‍ය පාලනය කිරීමට අවස්ථාව දෙන ලෙසත් ඉල්ලා සිටියේ ය. තමන් පාත්තයෙකු නොවන බවත්, හංස රාජයකු බවත් කියා සිටියේ ය. තමන් ඉතා දක්ෂ, සතුන්ගේ දුක දන්නා හංස රාජයකු නිසා තමන්ට මේ දූපත යස ඉසුරින් පුරවන්නට හැකි බවත් කියා සිටියේ ය. එහෙත් මේ කතාව අසා සිටි බොහෝ සතුන්ට මේ කතා කරන්නේ පාත්තයෙකු බව හොඳින් ම වැටහුණි. හංස රාජයකුගේ පිහාටුවක් තරම්වත් නොවටිනා මේ පාත්තයාට හොඳ පාඩමක් ඉගැන්විය යුතු යැයි බොහෝ සතුන් අධිෂ්ඨාන කර ගත්තේ ය.දවසක් මේ පාත්තයා තමා වටා සිටින දරුණු සතුන් පිරිස සමඟ දූපත බෙදා ගන්නා විදිය සාකච්ඡා කෙළේය. ඒ අනුව නැවතත් දූපතේ උතුරු හා නැඟෙනහිර ප්‍රදේශ පාලනයටත් රිසි සේ සතුන් මරා කෑමටත් ව්‍යාඝ්‍රයන්ට නැවතත් ඉඩ ලබා දෙන බවටත් පොරොන්දු විය. දරුණු රක්ත වර්ණ වෘකයන්ට දූපතේ දකුණු කොටස රිසිසේ පාලනය කිරීමට ද අවසර දීමට එකඟ විය. ඉන් පසුව ඉතිරිවන කොටස් කුරු අලින් හා දුෂ්ට විෂකුරු මාපිලා ඇතුළු සගයන් සමඟ පාලනයට ද එකඟ විය. එහෙත් පාත්තයා හැම වැඩක් ම කරන්නේ කුරු අලින්ගේ නායකයා කියන විදිහටයි. වෘකයින්ට අවශ්‍ය විදිහටයි බව දූපතේ සතුන් හොඳින් ම දැන සිටියේ ය.තවත් දවසක් මේ අහංකාර පාත්තයා ඉතා භයංකර ප්‍රකාශයක් කළේ ය. එනම් තමා දූපතේ රජ වූ වහා ම සිංහ රාජයා ඇතුළු ඔහු වටා සිටින සියලු සතුන් හිර කර තබන බවත්, දූපතම කටු ගොඩක් හා කුණු ගොඩක් බවට පත්කර කටු ලෙවකන්නට අහිංසක සතුන්ට සලස්වන බවත් ය. මේ ඇසූ සියලු සතුන් පාත්තයා රජ වන්නට උත්සහ කරන්නේ, ව්‍යඝ්‍රයන්ට, වෘකයන්ට සතුන් බිලි දී දූපත විනාශ කිරීමට බව අවබෝධ කර ගත්තේය.මේ අතර සිංහ රාජයා දූපතේ මී ළඟට රජ වීමට කැමති කෙනෙකු තෝරා ගැනීමට ඉඩ දෙනු ලැබිණි. මෙය ප්‍රයෝජනයට ගත් ව්‍යාඝ්‍රයෝ, සිංහ රාජයාගේ සියලු ම සතුන් එකතුකර ගෙන දූපත විනාශ කර හෝ පාත්තයාට ටික දිනකට රජ වෙන්නට ඉඩ හැර දූපත අල්ලා ගනිමියි සිතා කටයුතු කරති. මෝඩ වෘකයෝ ද කුරු අලියෝ ද මාපිලා ඇතුළු කුරිරු සතුන් ටික දෙනෙක් පාත්තයා වටා යමින් ඉතා දක්ෂ හංසයකු යැයි ද කියන්නට පටන් ගත්තේ ය.දූපත පුරා යමින් සතුන්ට කියා සිටින්නේ ඉතා දක්ෂ වූ මේ හංසයා රජ කරවා දූපත සුර විමනක් කිරීමට කටයුතු කරන ලෙස ය. එමෙන් ම මේ පාත්තයාට රුපියල් ශත සහ ඩොලර්වලින් ඉතා පහසුවෙන් ඩොලර් වෙන් කර ගත හැකි බවත් සෑම විට ම බුදින්නේ ඩොලර් පමණක් බවත් කියා සිටියේ ය.එහෙත් දූපතේ සිටින සතුන් සියල්ලෝ මේ හංසයකු නොව පාත්තයකු බවත් සිංහ රාජයාගේ කේසරයක් තරම් නොවටිනා බවත් දනී. එමෙන් ම සිංහ රාජයා නිතර ම සතුන්ට කරුණාවෙන්, හිතවත් ව, සතුන්ගේ දියුණුව සඳහා ම කටයුතු කරයි. ඒ නිසා ඒ බව දන්නා සියලු සතුන් ලාසින්කාව නම් දූපතේ නුදුරේ දී ම සිංහ රාජයා රජ කරවීමට ඉමහත් බලාපොරොත්තු ඇති ව බලා සිටී. එදිනට තමා හංසයකු යැයි කියාගන්නා පාත්තයාට හොඳ පාඩමක් ඉගෙන ගත හැකි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001223</link>
    <topic/>
    <author>ශ්‍යාමා සමරසිංහ</author>
    <content>අද, ඊයේ ඉපදුණු දරුවකු නොවන්නත්, බහ තෝරන වියේ පසුවන දරුවකු නොවන්නත් මෙරටේ අන් සියලුම දෙනා මිලේච්ඡ ත්‍රස්තවාදයෙන් බැට කෑවා. අපේ ජීවිත වසා පැතිරුණු ඒ බියකරු වාතාවරණය අප කාටත් අමතක කරන්න බෑ. අපි අපේ දරුවෝ තුරුළු කරගෙන බෝම්බ බියෙන් පසු වූ කාලය කොහොම අමතක කරන්නද? මෙන්න මේ වාතාවරණයෙන් අපේ රට නිදහස් කර ගැනීමට සුදුසු පුද්ගලයා මහින්ද රාජපක්‍ෂ මහතා බව අපි එදා වටහා ගත්තා. අපි කලාකරුවෝ සියලු දෙනාම එකතුවෙලා ලංකාවේ අස්සක් මුල්ලක් නෑර ඇවිද්දා. ඇවිදලා ජනතාවගෙන් ඉල්ලා සිටියෙත් ත්‍රස්තවාදය දුරලා අපට නිදහස් රටක් උරුම කර දිය හැකි නායකයා තෝරා ගන්න එක්වෙන ලෙසයි.කලාකරුවන් විදිහට විතරක් නෙවෙයි. මේ රටට ආදරය කරන අය විදිහට දිනූ දේශය රැක ගැනීමේ පරම යුතුකමත්, අයිතියත් තියෙන්නේ මේ රටේ ජනතාවටයි. ජනතාවට ඒ අයිතිය හා යුතුකම ඉටු කිරීම වෙනුවෙන් දැන් අවස්ථාව ඇවිල්ලා. කවුරු මොනවා කිව්වත් කොහොම කිව්වත් මහින්ද රාජපක්‍ෂ ජනාධිපතිතුමා මැතිවරණයෙන් දිනන එක 200%ක් විශ්වාසයි.මේ දිනූ දේශය රැකගන්න පුළුවන් වන්නේත් එතුමාටමයි. ඒ විතරක් නොවෙයි. මේ රට සංවර්ධනය කරන එකත් ස්ථිරයි. මේ රටේ දරුණු යුද වාතාවරණයක් තිබියදීම එතුමා රටේ සංවර්ධන කටයුතු අතපසු කළෙත් නෑ. මං මාවත්, ගුවන් තොටුපළවල්, විදුලි බලාගාර ඇතුළු මෙරටේ යටිතල පහසුකම් ගොඩ නැගුවා. ඒ විතරක් නෙවෙයි.පසුගිය වසරේ අපි හොදින්ම දැක්කා ලෝක ආර්ථිකයට මොකද වුණේ කියලා. ලෝක ආර්ථිකය කඩා වැටෙද්දී ලෝක ජනතාවට ඒක බලපෑවා. ඒත් අපේ රටේ බිහිසුනු යුද්ධයක් තිබියදීත් අපි වැටුණේ නෑ. කිසිවෙකුවත් බඩගින්නේ හිටියෙත් නෑ.ඉතා කෙටි කාලය තුළදී මෙරටට බලපෑ නොයෙක් ගැටලුකාරී වාතාවරණයන්ට එතුමා මුහුණ දුන් ආකාරය අපි දුටුවා. එතුමා සෘජු තීරණ ගත්තා. ඒවායින් අහිතකර ඵල ගෙන දුන්නේ නෑ. මෙරටේ අහිංසක, සාමාන්‍ය ජනතාවගේ බලාපොරොත්තු ගැන එතුමා හොඳින් දන්නවා. ජනතාවගේ ශක්තිය එතුමා වටා තියෙනවා.ජනතාවගේ ශක්තියත් අරන් එතුමා මේ දිනූ දේශය ගොඩ නඟාවි. එතුමා මේ රට ගොඩ නඟා සංවර්ධනය කරන බව ස්ථිරයි. යුද්ධයේදී සියලු පාර්ශවයන් විශාල කැපවීමක් කළා. කොතරම් ජීවිත සංඛ්‍යාවක් කැප කළාද? සැබෑ විරුවන් ලෙස මේ මහපොළොවේ මිහිදන් වූ රණවිරුවන්ගේ ශක්තිය, ආශිර්වාදය තුළින් අපි නිදහස ලැබුවා.අපට සරත් ෆොන්සේකා කියන පුද්ගලයා සමඟ ප්‍රශ්නයක් නෑ. මෙරටේ සේනාධිනායකයා කියන විදිහට ඔහු තමන්ගේ කාර්යය ඉටු කළා. යුද්ධයේදී ඔහුගේ කාර්ය භාරය ගෞරවනීයයි. උදාහරණයක් විදිහට අපි අපේ දරුවන්ට දක්වන ආදරය පෙන්වන්න පුළුවන්. අපි දරුවන්ට ආදරෙයි.ඒත් අපි දරුවන්ට ආදරෙයි කියලා දරුවෝ වැරැදි වැඩ කරනවා නම් ඔවුන් වැරැදි මාර්ගයේ යනවා නම් ඔහේ බලාගෙන ඉන්න බෑනේ. යුද කාලයේදී තුවාල ලබා සිටි සරත් ෆොන්සේකා මහතාගේ සුවදුක් බැලීමට ජනාධිපතිතුමා ඔහුගේ නිවසට ගියා. ඔහුගේ සිතට දිරිය දුන්නා.ඒ ජනාධිපතිතුමාගේ මහත්මා ගතියයි. ඔහුට ගත සිත සුවපත් වෙන්න සුදුසු වාතාවරණයක් සකසා දුන්නා. ඒක ඒ අවස්ථාවේ කළ යුතු ඉහළම කළගුණයයි. ජාතියේ වීරවරයෙක් විදිහට ඔහුට සැළකුම් ගන්න තිබූ අවස්ථාව ඔහු නැති කර ගත්තා. අපි දකිනවා දැන් මැතිවරණ වේදිකාවේ ඔහු කතා කරන ආකාරය. ඔහුට භාෂාමය ප්‍රශ්නයක් තියෙන බව එහිදී පැහැදිලියි. නායකයා එවැනි පාරක යනවා නම් අනෙක් අය ගැන කුමන කතාද?</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001224</link>
    <topic>බෙලිඅත්තේ පක්ෂ සංවිධායකතනතුර ලැබෙයි</topic>
    <author>දෙනගම සිරිවර්ධන</author>
    <content>මියගිය නායකයා සිහිකරමින් හඬා වැලපුණු බෙලිඅත්තේ ජනතාව තුන් මාසේ පින්කමෙන් පසු අලුත් නායකයකු පත්කැර ගත්හ. නායකයා පත්කැර ගැනීම ඔවුන්ට ප්‍රශ්නයක් නොවී ය. ළමා වියේ සිට ම උතුම් නායකයකු බවට පත්වන ලකුණු පළ කළ තරුණයකු රාජපක්ෂ පවුලේ සිටි හෙයිනි. ඔහු ජනප්‍රිය වෘත්තීය සමිති නායකයකු ද වූ මහින්ද රාජපක්ෂය.“රජෙක් මැරුනම ඔහු ගේ පුතාට රජකම දෙන පරණ සිරිත මෙතනට ඕනෑ නැහැ. සුදුසු වෙනත් කෙනකු බෙලිඅත්තේ සිටී නම් ඔහුට නායකත්වය දෙන්න”මහින්ද ඔහු වටකරගත් පාක්ෂිකයන්ට කීවේ ය.“වෙන කෙනෙක් ඕනෑ නැහැ. ඔබයි අපේ රජා” තරුණයෝ ප්‍රීති ඝෝෂා නගමින් අලුත් නායකයා පිළිගත්හ. මහින්ද ශ්‍රී ලංකා නිදහස් පක්ෂයේ බෙලිඅත්තේ සංවිධායක විය. සිරිමාවෝ බණ්ඩාරනායක මැතිනිය ඔහුට සුබ පැතුවා ය.විශ්වවිද්‍යාලයේ සේවය කළ ඔහු සෑම සිකුරාදා රාත්‍රියක ම ගමට පැමිණියේ ය. ආපසු සඳුදා උදෑසන විශ්වවිද්‍යාලයට ගියේ ය.සරමක් සහ කමිසයක් ඇඳ පාවහන් රහිතව ගැටවුන් පිරිසක් පරිවරාගෙන ඔහු බෙලිඅත්තේ ගම්මානවල ඇවිදිනු නිවාඩු දිනවල දක්නට ලැබිණ. සෑම ගමක ම ඔහු ශ්‍රී.ල.නි.ප. ශාඛා පිහිටුවීය. ඒ ඒ ගම්වල ඇති සම්පත් හඳුනාගත්තේ ය. ඒ සම්පත් රටේ සංවර්ධනය සඳහා යොදාගන්නා ආකාරය සෙවූයේ ය. තරුණ කුසලතා අධ්‍යයනය කළේ ය. විශ්වවිද්‍යාල ආචාර්යවරු ද ශිෂ්‍යයෝ ද ඔහු සමඟ විටින් විට බෙලිඅත්තට පැමිණ දේශපාලන සහ සමාජ කටයුතුවල යෙදුණහ.බෙලිඅත්තේ එක්සත් ජාතික පක්ෂ මන්ත්‍රීවරයා ප්‍රබලයෙකි. රාජ්‍ය උප ඇමති තනතුර දැරූ ඔහුට පොලිස් නිලධාරීහු බිය වූහ. මේ නිසා මහින්ද සහ ඔහු සමඟ සිටි තරුණ පිරිසට පොලිසියෙන් තර්ජන එල්ල විය.ඒ තර්ජන නිසා මහින්ද ගේ සිත දැඩි විය.1968 එක් දවසක එ. ජා. ප. රජයේ තුවක්කුවක් දඹරාවේ රතනසාර හිමියන් දෙසට යොමු විය. වෙඩි උණ්ඩ හිමියන්ගේ සිරුර පසා කැරගෙන ගියේ ය.‘ආණ්ඩුව අපේ හාමුදුරු නමක් මරා දාලා’ යන පුවත විශ්වවිද්‍යාලයේ සිටි මහින්දට අසන්නට ලැබිණ. හෙන්රි දිසානායක ගේ කිරුළපනේ නිවසට ඔහු වහාම ගියේය.“ආණ්ඩුව හාමුදුරු නමක් මරාදාලා” ඔහු හෙන්රිට කීවේ ය. අවට සිටි තරුණයෝ ද ඔහුට එක්වූහ.“අපි අපේ විරෝධය පාන්න ඕනෑ” ඔහු ඒ තරුණයන්ට කීවේ ය.සියයක් පමණ වූ ඔවුහු කිරුළපනේ සිට ගාලුමෝදර පිටියට පයින් ම ගියහ. සටන් පාඨ කියමින්, රජයට විරෝධය පාමින් ගිය ඒ පිරිස ගේ් ගමන නතර කිරීමට කිසිවෙක් ඉදිරිපත් නොවූහ.සිංහල මහජන පක්ෂ නායක ආර්. ජී. සේනානායක දඹරාවේ හිමියන් ගේ සිවුරු කෑලි අහුලමින් සිටියේ ය. මහින්දට ද ලේ වැකුණු සිවුරු කෑල්ලක් අහුලා ගැනීමට හැකි විය.තාත්තා ගේ අභාවයෙන් පසු මැදමුලන මහගෙදර තාත්තාට තිබුණු තැන ගැනීමට සිදුවූයේ මහින්දට ය. චමල් ලොකු අයියා වූවද ඔහු ඈත ප්‍රදේශයක පොලිසියක සේවය කළ හෙයින් ගමට එන්නට ලැබුණේ කලාතුරකිනි. එහෙත් ඔහු සිය වැටුපෙන් වැඩි කොටසක් ගෙදර වියදමට එවූයේ ය.පියා මිය යන විට බාල ම නංගි ගාන්ධිනී ගේ වයස අවුරුදු අටකි. ඊට වැඩිමල් ප්‍රීති නංගි ගේ වයස අවුරුදු 11 කි. තවත් මල්ලිලා හතර දෙනෙකි. රැකියාවේ කටයුතු, වෘත්තීය සමිති කටයුතු සහ දේශපාලන කටයුතුවල යෙදෙන අතර ම ඔහු නංගිලා මල්ලිලා ද බලා ගත්තේ ය.එදා ගාන්ධිනී සිටියේ ගණන් සාදමිනි. දශම ගණන් බෙදීම ඇයට අපහසු ය. මහින්ද ඇය සිටි තැනට ගියේ ය. ගණන් පොත දෙස බලා සිටියේ ය.“ඇයි නංගි උත්තරේ දාන්නෙ නැතිව බලා ඉන්නේ?”ඇය හිස එසෙව්වා ය.“අයියෙ, මට හිසරදේ”“පොඩ්ඩක් ඉන්න මං හිසරදේ නැති කරන්නම්” යි කියමින් මහින්ද පීනස් තෙල් බෝතලයක් ගෙනාවේ ය. අල්ල පුරා තෙල් වත්කරගත් ඔහු ඒවා ඇගේ හිසට දමා තදින් ඇතිල්ලුවේ ය. හිසට සීතලක් දැනිණ. අයියා ගේ අතැඟිලි හිසේ ඇතිල්ලෙන විට දයාබර සුවයක් ඇයට දැනිණ. තාත්තා ද මතකයට ආවේ ය.“දැන් කොහොමද? උගුරට, උඩු තල්ලට තෙල් ගතිය දැනෙනවා නේද?”“ඔව්”“එහෙමනම් ඉතින් හිසරදේ ඉවර වෙන්න ඕන. දැන් ගණන්වල උත්තර දාන්න”අලුත් වැඩක් කරන විට මහින්ද පුතාගෙන් විමසීමේ පුරුද්දක් අම්මාට තිබිණ. නිවැරැදි විසඳීම ක්ෂණික ව සැපයීමේ හැකියාවක් ඔහුට ඇති බව අම්මා කීවා ය.එදා ගාන්ධිනී නංගීට පාසලේ නාට්‍යයක් බැලීමට යාමට සිදුව තිබිණ. ඇය කැඳවාගෙන යාමට ඇගේ් මිතුරියක ගේ පියකු සිය මෝටර් රියෙන් එන බව කී නිසා ඇය පාර බලාගෙන සිටියා ය. නාට්‍යය පටන් ගන්නා වේලාව ළං වූවද ඒ මෝටර් රිය පැමිණියේ නැත. ඇගේ සිත කැළඹිණ.“මට අද නාට්‍යය බලන්ට ලැබෙන එකක් නැහැ” ඇය කීවා ය.අම්මා ද සිටියේ දුකෙනි.මහින්ද එතැනට පැමිණියේ ය.“අම්මයි, නංගියි දුකෙන් ඇයි?”අම්මා කාරණය පැහැදිලි කළා ය.“නංගි ඔයා ගෙ මිතුරියක් එක්ක පාසලට යන්න. තව විනාඩි විස්සක් තියෙනවා. ඒ ඇති.”“කොහොමද නංගි යවන්නේ?” අම්මා ඇසුවා ය.ඇගේ ප්‍රශ්නයට පිළිතුරු දීමට මහින්ද නතර වූයේ නැත. ඔහු මහපාරට දිව ගියේ ය. ටැක්සියක් ගෙනාවේ ය.ගාන්ධිනීට නාට්‍යය බැලීමට හැකිවිය.“දැක්කනෙ මහින්ද අයියට ඕන දේකට විසඳුමක් තියෙනවා. අපේ ඔළුවට ඒක ආවෙ නැහැ.” නාට්‍යය බලා පැමිණ දුවට අම්මා කීවා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001225</link>
    <topic/>
    <author>සාකච්ඡා කළේ ධම්මික සෙනෙවිරත්න ඡායාරූපය විමල් කරුණාතිලක</author>
    <content>ජනාධිපතිවරණ ව්‍යාපාරය තුළ මතු වූ මූලික කාරණා සහ එම මැතිවරණ ව්‍යාපාරයේ හැසිරීම අළලා කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ධම්ම දිසානායක සමඟ පැවැත්වූ සාකච්ඡාවකි මේ.* විපක්ෂ අපේක්ෂකයාගේ මැතිවරණ ව්‍යාපාරය තුළ ඉස්මතු කරන ප්‍රධාන තේමාවක් නම් ‘වෙනස’ යන්නයි. මේ වෙනස දිහා ඔබ බලන්නේ කොහොමද?ඔය වෙනසක් කියන සටන් පාඨය එක්තරා අන්දමක අලංකාරිකයක් විතරයි. ශ්‍රී ලංකාවේ දේශපාලන ඉතිහාසයේ ‘වෙනසක්’ කියන එක පාවිච්චි කරපු එක්කෙනෙක් තමයි ඔසී අබේගුණසේකර මහත්මයා. මම දන්න විදියට ඒ මහත්මයා එක්තරා අන්දමක කතාකාරයෙක් විතරයි. ඒ සටන් පාඨයට සමාජයෙන් ප්‍රායෝගික ප්‍රතිචාරයක් ලැබුණෙත් නෑ. දේශපාලන වැඩපිළිවෙළක් හෝ දේශපාලන ක්‍රියාමාර්ග පිළිබඳ අතීත උරුමයන් නැති අය යොදාගන්නේ ඔය වගේ අහසේ පාවෙන සංකල්ප තමයි. අමෙරිකාවේ බැරැක් ඔබාමා යොදාගත්තෙත් ඔය හා සමාන සංකල්පයක්. අමෙරිකාව වැනි පරිභෝජනවාදී සංස්කෘතියක් ඇති රටවලට ඔය වගේ තේමා ගැලපෙනවා වෙන්න පුළුවන්.ඇත්තටම ඔය වෙනස ගැන කතා කරන පිරිස සැබෑ වෙනසක් කරන්න කැමැති නම් 1971 දී ජවිපෙට උදවු කරලා ඒ අයව බලයට පත් කරන්න තිබුණනේ. ඒ වගේම ලංකා සම සමාජ පක්ෂය 1935 දී සහ ඉන්පසුව දිගින් දිගටම ලංකාවේ බරපතල සමාජ විපර්යාසයක් කරන්න හදද්දි ඒකට උදවු කරන්න තිබුණනේ. හැබැයි එහෙම කළේ නෑ.ඒකෙන් පේනවා මේක මේ නවීන වෙළෙඳ සංස්කෘතිය තුළින් නිර්මාණය කළ වෙළෙඳපොළ තේමාවකට එහා දෙයක් නොවන බව. මේකට කවුරුන් හෝ වශී වෙනවා නම් ඔහු හෝ ඇය තමන්ගේ දේශපාලන බුද්ධිය පිළිබඳ නැවත නැවත සිතාබැලිය යුතුයි.* විපක්ෂයේ අපේක්ෂකයා බලයට එන්න හදන්නේ දසරාජ ප්‍රතිපත්තියෙන් රට පාලනය කරන්න. එහෙත්, ඔහුට තමන්ට එරෙහිව නැඟෙන සාධනීය දේශපාලන තර්කයකටවත් මුහුණ දෙන්න ඉවසීමක් නැහැ. සංවාදය රුස්සන්නේ නැහැ.දසරාජ ධර්මය ඔස්සේ ධාර්මික ජීවිතයක්, යහපත් සමාජමය සහ පුද්ගල චර්යාවක් ගැන කතා කරනවා. ඒවා අපේ සංස්කෘතියේ මුල්බැසගත් සංකල්ප නිසා මේවා යොදන්න පටන් අරන්. මේක හරියට වෙළෙඳ දැන්වීම් කරුවන් ගුණාත්මකභාවයෙන් ඉතා අඩු භාණ්ඩයක් අලෙවි කරගන්න ගුණාත්මක භාවයෙන් ඉතා වැඩි සංකල්ප භාවිත කරනවා වගේ වැඩක්. බාල සබන් කැටයක් විකුණ ගන්න සීගිරිය පාවිච්චි කරනවා වගේ වැඩක් මේ. සබන් කැටයක් සීගිරියට හිලව් කරන්න පුළුවන්ද? හැබැයි, අපේ රටේ ඔයවගේ සංකල්ප ටිකක් ජනප්‍රියයි. ඒවා පාවිච්චි කරනවා. අතීත අයිතීන්වලින් වර්තමානය පින්තාරු කරන්නයි මේ හදන්නේ.මේ අය කියනවනෙ දසරාජ ප්‍රතිපත්තියෙන් රට පාලනය කරන්න යන්නේ කියලා. එහෙමනම් අපට පේන්න ඕන විපක්ෂ හවුල තුළ ඉන්න අයට එවැනි අතීත ආදර්ශ අත්දැකීම් තියෙනවද කියලා. එජාප අපි දන්න පාලන කාලය ගත්තොත් 1977 ඉඳන් ඔවුන් මේ රට පාලනය කළේ දසරාජ ධර්මයෙන්ද?මම නම් දකින්නේ මේවා අපේ රටේ සාරධර්ම, හර පද්ධතීන් එක්තරා අන්දමකට අනිසි ලෙස භාවිත කිරීමක් කියලයි. තමන්ගේ බල ලෝභී වෛරී දේශපාලන ව්‍යාපෘති විකුණාගන්න ඒවාත් පාවිච්චි කරනවා. විපක්ෂ හවුල තුළ ඉන්න එක පක්ෂයක් හෝ කණ්ඩායමක්වත් තමන්ගේ අතීත ක්‍රියා තුළ දස රාජ ධර්මයට අදාළව කිසිදු උදාහරණයක් පෙන්නුම් කර ඇතැයි මා නම් සිතන්නේ නෑ. ඔවුන්ගේ අතීතය දන්න අපි ඔය අනාගත කතා කොහොමද විශ්වාස කරන්නේ?* මේ ජනාධිපතිවරණ ව්‍යාපාරය තුළ විපක්ෂයේ අපේක්ෂකයා දේශපාලන කාරණා අති සරල කරමින් යනවා. ආණ්ඩු ක්‍රම ව්‍යවස්ථාව වහා වෙනස් කරන්න ඔහු සූදානම්. විධායක ජනාධිපති ධූරය අහෝසි කරන බවකුත් කියනවා. 27 දාට සමහරුන්ට ඉන්න වෙන්නේ බෝගම්බර කියලා. රටේ නීතියත් ඔහු අති සරල ලෙස අර්ථකථනය කරමින් ඉන්නවා. මේ කාරණය ඔබ කොහොමද තේරුම් ගන්නේ?මෙතැන දේශපාලනය අතිසරල කිරීම වගේම දේශපාලනය අතිබිහිසුණු කිරීමක් තියෙනවා. අනෙක, රටේ ජනයාට දඬුවම් දීම හෝ වැරැදි කළ අය නීතිය හමුවට පැමිණවීම සිදුවිය යුත්තේ පවතින නීතියේ රෙගුලාසිවලට අනුකූලවයි. එහෙම නැතිව කවුරු හරි කෙනෙක් හෝ කණ්ඩායමක් කියනවා නම් අපි බලයට පත්වෙලා මෙහෙමයි, මෙහෙමයි කරන්නේ කියලා ඒක එක්තරා අන්දමක තර්ජනයක්. සමාජය තුළ ඉන්න සියලුදෙනා තැති ගැන්වීමක් තමයි එයින් කරන්නේ.මේ අය බලයට පත්වුණොත් සමාජයට මොනතරම් මුරණ්ඩු විදියටද සලකන්නේ කියලා ඔවුන්ම කියාපානවා. මේ කාරණය නිසා ඔවුන්ට ලැබෙන ඡන්දත් අඩුවෙයි. ජනහිතවාදී, ප්‍රජාතන්ත්‍රීය දේශපාලනයක් නම් අපට ඔවුන්ගෙන් බලාපොරොත්තු වෙන්න බෑ. අපට තියෙන ගැටලුව ඔය හවුල තුළ අප සමඟ විශ්වවිද්‍යාලයේ සිටි ඇතැම් මිත්‍රයිනුත් සිටීම. ඔවුන් ප්‍රජාතන්ත්‍රවාදය, මානව අයිතිවාසිකම් ගැන හොඳට දන්නවා. ගැටුම් නිරාකරණය ගැන දන්නවා. සමහරු දක්ෂ නීතිවේදීන්. මේ ඛේදවාචකය ඔවුන්ට නොපෙනෙනවාද? නැත්නම් තමන්ගේ බල වුවමනාවන් වෙනුවෙන් මේ ඛේදවාචකය අමතක කරනවාද? කියන එක අපට ප්‍රශ්නයක්.* මේ මැතිවරණ ව්‍යාපාරය තුළ ප්‍රතිපත්තිමය දේශපාලනයට ඉඩක් තිබුණේ නැති තරම්. මේ කාරණය ගැන සහ ප්‍රතිපත්ති ප්‍රකාශන ගැනත් අවධානය යොමු කළොත්... “මහින්ද චින්තන ඉදිරි දැක්ම” පදනමක් සහිත, ක්‍රියාත්මක කළ හැකි වැඩපිළිවෙළක් සහිත ලියැවිල්ලක්. “විශ්වාසනීය වෙනස” වැඩපිළිවෙළක් නැති පොරොන්දු ගොඩක්. ඔබ කොහොමද මේ ප්‍රතිපත්ති ප්‍රකාශන දකින්නේ?එජාපය විශේෂයෙන් 90’ ගණන්වලින් පසු ගතවූ කාලය තුළ ඉදිරිපත් කළ ප්‍රතිපත්ති ප්‍රකාශනවල ප්‍රතිපත්ති ප්‍රකාශනයක තිබිය යුතු හා දක්නට ලැබෙන මූලධර්ම මම නම් දකින්නේ නෑ. උදාහරණයක් විදිහට මෙවර ප්‍රතිපත්ති ප්‍රකාශනය යැයි කියන ලියැවිල්ල එක්තරා පොරොන්දු මාලාවක් පමණයි. ඒක ප්‍රකාශ මාලාවක්. ඔවුන්ම කියන විදියට පොරොන්දුවක් නම් දෙපාර්ශවයක් සිටිය යුතුයි. හැබැයි මෙතැනදී ඔවුන් කියන්නේ ඔහු මේවා කරයි කියලා ඔවුන් වාචිකව විශ්වාස කරනවා කියලයි.නමුත්, මහින්ද චින්තන ඉදිරි දැක්මේ රටේ ආර්ථිකය, දේශපාලනය, සෞඛ්‍ය, අධ්‍යාපනය, ප්‍රාදේශීය ආණ්ඩුකරණය, සංවර්ධනය, යටිතල පහසුකම් ආදී හැම දෙයක් පිළිබඳව ඒවා කරන්නේ කෙසේද, කිරීමෙන් අරමුණු කරන්නේ කුමක්ද සහ එම ක්‍රියාවලියත් අරමුණුත් සම්බන්ධ වන දේශපාලන, ආර්ථික රාමුව කුමක්ද යන්නත් සඳහන්. මේ ප්‍රතිපත්ති ප්‍රකාශනයේ තියෙන වැදගත්ම ලක්ෂණය සමාජ ප්‍රජාතන්ත්‍රවාදී වැඩපිළිවෙළක් ඉදිරිපත් කිරීම. “මහින්ද චින්තන ඉදිරි දැක්මේ” මූලධාර්මික පදනම සමාජ ප්‍රජාතන්ත්‍රවාදය. නමුත්, එජාපයේ පසුගිය ජනතා න්‍යාය පත්‍රය හෝ මෙවර “විශ්වාසනීය වෙනස” ලියැවිල්ල තුළ සමාජ, දේශපාලන පදනමක් පෙන්නුම් කරන්නේ නෑ.* ප්‍රතිපත්තිමය කාරණා වෙනුවට විපක්ෂයේ මැතිවරණ ව්‍යාපාරය වෛරයෙන්, ඊර්ෂ්‍යාවෙන්, කුහකකමෙන් පිරී තිබුණා...?පුද්ගලික න්‍යාය පත්‍රයක් ජාතික න්‍යාය පත්‍රයක් බවට පත් කරන්න මේ පිරිස සෑහෙන්න මහන්සි දරනවා. උදාහරණයක් විදියට ඕනෑම කෙනෙකුට පෙනෙන දෙයක් තමයි, විශ්‍රාමික ෆොන්සේකාට ප්‍රශ්නය තියෙන්නේ් ගෝඨාභය රාජපක්ෂ මහතා සමඟ. මංගල සමරවීර මහතාට ප්‍රශ්නය තියෙන්නේ මහින්ද රාජපක්ෂ මහතා සමඟ. සෝමවංශ අමරසිංහ මහතා ඇතුළු කණ්ඩායමට ප්‍රශ්නය තියෙන්නේ විමල් වීරවංශ මහතා සමඟ. හකීම් මහතා සහ ගනේෂන් මහතාට ප්‍රශ්නය තියෙන්නෙත් මහින්ද රාජපක්ෂ මහතා සමඟ. මොකද ඔවුන්ගේ බල ලෝභී හා ලංකාවට හානිදායී දේශපාලන ව්‍යාපෘතිවලට මොහු යටතේ් ඉඩක් ලැබෙන්නේ නෑ. සම්බන්දන් මහතා ඇතුළු කණ්ඩායමට ප්‍රශ්නය තියෙන්නේ තමන්ගේ ඊළාම් සිහිනය මිලිටරිමය වශයෙන් තීරණාත්මක පරාජය කළ මහා වීරයා වන ජනාධිපති රාජපක්ෂත් සමඟ. මේක තනිකර පුද්ගලික ද්වේෂයක්. හැබැයි ප්‍රශ්නය ඔය පෞද්ගලික වුවමනාවක් සපුරා ගන්න රටේ ජනතාව උගසට තබාගන්න එකයි.පුද්ගලික න්‍යාය පත්‍ර තුළ ප්‍රතිපත්තිමය දේශපාලනයක් කතා කරන්නවත් බෑ. සමාජ හර පද්ධතියට ඉඩකුත් නෑ. මේවා ගැන කතා කරන්න ගියත් අවිඥානිකවම පිටතට එන්නේ අනෙකාට එරෙහි තමන්ගේ පුද්ගලික වෛරය, විපක්ෂ වේදිකාවලින් ඇසෙන අපහාස කිරීම්, බියවැද්දීම්, තර්ජන, අවලාද වගේ දේවල්වලට හේතුව එයයි. අනෙක ප්‍රතිපත්තියක් හදාගන්න නම් එකඟතාවක් හදාගන්න ඕනනේ. හැබැයි මේ අශුද්ධ හවුලක් නිසා එවැන්නක් හදාගන්නත් බැහැ. ඒ නිසා විපක්ෂ හවුලට කරන්න පුළුවන් වුණේ ගැලරියට දැනෙන්න අවලාද නඟන්න සහ කුණුහරුප කියන්න විතරයි. ගැහැනුන්ගේ ශරීරවලට අපහාස කරන තරම් පහත් මට්ටමට ඔවුන් වැටුණේ ඒකයි.* දේශයේ බුද්ධිමතුන්ට මේ තීරණාත්මක අවස්ථාවේ රටේ ජනතාවගෙන් කරන්න ඉල්ලීමක් තියෙනවා. ඔබේ ඉල්ලීම කුමක්ද?නිදහසින් පසු රටේ පැවැත්වෙන තීරණාත්මක මැතිවරණය මෙයයි. මොන මොන තත්ත්වයන් යටතේ හරි අපි මේ වනතෙක් ප්‍රජාතන්ත්‍රවාදය ආරක්ෂා කළා. මේ රටේ ආණ්ඩු වෙනස් වුණේ ප්‍රජාතන්ත්‍රීයවයි. ඒකෙදි යම් යම් දූෂණ, වංචා තිබුණත් ප්‍රජාතන්ත්‍රවාදී යාන්ත්‍රණය ඉදිරියට තල්ලු කරගෙන ගියා.94’ දි අපි මරණයට එරෙහිව ජීවිතය ඉල්ලුවා. මේක ඊට වඩා තීරණාත්මකයි. ඇයි? ලංකාවේ රාජ්‍ය මෙතෙක් ඒකාධිපති, හමුදා පාලනයකට යටත් වෙලා නැහැ. මේ මැතිවරණයේ දී අපි වරද්දා ගත්තොත් පාර කැපෙන්නේ අතිශයින්ම ඒකාධිපති වූ හමුදා ගුණයෙන් යුක්ත වූ ආඥාදායක පාලන ක්‍රමයකටයි.ඒ නිසා අපි, හරියට බැමිණිතියාසාය තියෙද්දි හාමුදුරුවරු අසීරුවෙන් බුදුදහම රැක ගත්තා වගේ සියලු අසරණකම්, ප්‍රශ්න, යුද්ධ, ඝාතන වෙද්දිත් ප්‍රජාතන්ත්‍රවාදය රැකගෙන ආවා. ඒ ආකෘතිය අපි දංගෙඩියට යවනවාද, අතිදුෂ්ට බලවේගයකට රටේ පාලනය භාරදීලා අවුරුදු 20 – 30 ක් ඒක යටතේ ජීවත්වෙන්න අපේ දරුවන්ට දෙනවාද නැත්නම් මේ ප්‍රජාතන්ත්‍රවාදී ආකෘතිය තවදුරටත් ශක්තිමත් කරමින් මීට මාස 8 කට කලින් අපි ලබාගත් මිල කළ නොහැකි අගනා නිදහස අර්ථවත් කරනවාද? ඒ නිදහස දිනාදීමට ජීවිත කැපකළ අනන්ත අප්‍රමාණ මිනිසුන්ට ගෞරව කරනවාද කියන එක දැන් අපි තීරණය කළ යුතුයි. ඒ තීරණය වනාහි ජීවිතයත් මරණයත් අතර තෝරා ගැනීමක්. මේ මැතිවරණය හුදෙක් මැතිවරණයක් පමණක් නොවෙයි. අපට 26 දාට තීරණය කරන්න වෙනවා අපි තෝරාගත්තේ මරණයද ජීවිතයද කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001226</link>
    <topic/>
    <author>සාකච්ඡා කළේ ඉන්ද්‍රානි තෝරදෙණිය</author>
    <content>මධ්‍යම පළාත් සභා මන්ත්‍රී සෙංකඩගල ශ්‍රී.ල.නි.ප. ආසන සංවිධායක දිළුම් අමුණුගම සමඟ ජනපතිවරණය අළලා කළ සාකච්ඡාවකි මේ.* මෙවර ජනාධිපතිවරණය සඳහා ඉදිරිපත් වන ප්‍රබල අපේක්ෂකයන් දෙදෙනා අතර තරගය තරුණ නායකයෙක් ලෙස ඔබ දකින්නේ කොහොමද?ඇත්තටම මෙවර ජනාධිපතිවරණයට ඉන්නේ එක ප්‍රබල අපේක්ෂකයයි. ඒ මහින්ද රාජපක්ෂ මහතා පමණයි. එතුමා අවුරුදු 23 දී පාර්ලිමේන්තුව නියෝජනය කළා. ඒ කාලයේ පටන් අසාධාරණයට විරුද්ධව රට තුළ අරගල ඇතිකළා. එතුමා මේ රටේ ඇමති, අගමැති අවසානයේ ජනාධිපති ධුරය හෙබවූවා. එතුමා වසර 40 ක දේශපාලන පළපුරුද්දක් ඇති කෙනෙක්.අනෙක් ප්‍රබල යැයි හඳුන්වාගන්නා අපේක්ෂකයා ජනාධිපති මහින්ද රාජපක්ෂ මහතාගේ අණදීම යටතේ රාජකාරි කළ නිලධාරියෙක්. හමුදා තුනෙන් එක් හමුදාවක ප්‍රධානියෙක්. ජනාධිපතිතුමාගේ හා ආරක්ෂක ලේකම් තුමාගේ උපදෙස් හොඳට ක්‍රියාත්මක කරපු නිලධාරියෙක්. දේශපාලනය පිළිබඳව දින 40 ක පමණක් පළපුරුද්දක් ඇති කෙනෙක්. ඔහුත් අනෙක් අපේක්ෂකයින් විසි දෙනා අතරින් කෙනෙක් මිස කොහෙත්ම ප්‍රබලයෙක් නොවේ. ඒනිසා තරගයක් නෑ. ජනාධිපති තුමාගේ ජය සිකුරුයි.* ඔබ ජනාධිපති මහින්ද රාජපක්ෂ මහතාගේ ජය නියත බව කියනවා. මේ ජනතාවගේ තීන්දුවක්. ඔබට ජය ස්ථිර බව කියන්ට තියෙන සාධක මොනවාද?පසුගිය ජනාධිපතිවරණය වන විට මහනුවර දිස්ත්‍රික්කයේ එකම ආසනයක්වත් ජයග්‍රහණය කරන්ට අපට ලැබුණේ නෑ. ජනාධිපතිවරයා ජයග්‍රහණය කළේ 50.1% ප්‍රතිශතයක් මත. එතුමා බලයට පැමිණි දා සිට රට වෙනුවෙන් සකස් කළ වැඩපිළිවෙළ පිළිබඳ සහ රට එක්සේසත් කිරීමට දැරූ ප්‍රයත්නය පිළිබඳව ජනතාව තුළ ලොකු විශ්වාසයක් සහ පැහැදීමක් තිබුණා. එම වැඩපිළිවෙළ කරගෙන යන අතර තුර තිබුණු මැතිවරණ වලින් විශාල ජයග්‍රහණයක් රජය ලැබුවා.දැන් යුද්ධය මුළුමනින්ම අවසානයි. රට තුළ විශාල සංවර්ධනයක් සිද්ධවෙලා තිබෙනවා. මේ වන විට එජාප මන්ත්‍රීවරුන්, ප්‍රාදේශීය නියෝජිතයන්, පාක්ෂිකයන් විශාල ප්‍රමාණයක් රජය සමඟ එකතුවෙලා තියෙනවා. ජනතාව දැන්මම තමන්ගේ නායකයා කවුද කියන එක තීරණය කරලා ඉවරයි.* පසුගිය වකවානුවල එජාපය සහ ජවිපය වෛරී දේශපාලනයක් ගෙනගියා. දැන් එම පාර්ශ්ව දෙක අතර ඇතිවී ඇති මිතුදම ඔබ දකින්නේ කොහොමද?වැලේ වැල් නැති දේශපාලනය කියන්නේ ඕකට තමා. දියේ ගහගෙන යන මිනිහා අහුවෙන ඕනෑම වැල්පොටක එල්ලෙනවා. දැන් එම පක්ෂ දෙකම නන්නත්තාර වෙලා ඉවරයි. එජාපයේවත් ජවිපෙවත් ජනාධිපතිවරණයට සුදුසු නායකයෙක් නෑ කියන එක ඔවුන් පිළි අරගෙන ඉවරයි. කල් ගිහින් හෝ ඔවුන් ඇත්ත වටහාගෙන තිබෙනවා.මේක මහා විහිළුවක් මිස අපිට තරගයක් නොවේ. මේ එජාප ජවිපෙ මිතුදම මොකක්ද කියන එක පොඩි ළමයෙකුට වුනත් තේරෙනවා.* ජනතාවට තිබුණ ලොකුම ප්‍රශ්නය ත්‍රස්තවාදය. අද ඒක මුලිනුපුටා දමා ඉවරයි. ඔබ දකින විදියට ජනතාව මෙහිදී කෘතගුණ සළකන්න තෝරාගන්නේ කුමන අපේක්ෂකයාද?මේ රටේ ජනතාව හරිම බුද්ධිමත්. අද ජනතාව රවට්ටන්න කාටවත් බෑ. බොරු පොරොන්දුවලට ජනතාව රැවටුණු යුගයට තිත තබා ඉවරයි. මේ යුද්ධය අවසන් වන තුරු ජනතාව හොඳ තීක්ෂණ බුද්ධියකින් යුතුව කටයුතු කළා. තප්පරයෙන් තප්පරය දැඩි අවධානයකින් සිටියා. යුද ජයග්‍රහණයත් සමඟ ගම් මට්ටමින් බැනර් කටවුට් අහසට එසවුණා. එහිදී ඔවුන්ගේ දෑතින් ඔවුන්ගේ වියදමින් ඔවුන්ගේ ශ්‍රමයෙන් අහසට එසවුණු බැනර් කටවුට්වල ජනාධිපතිතුමාගේ ඡායාරූපය විශාලවටත් හමුදාපතිවරුන් ඇතුළු රණවිරුවන්ගේ ඡායාරූප කුඩාවටත් යෙදුණා. ඒ එදා ඔවුන් යුද ජයග්‍රහණය තේරුම ගත් විධිය. ඒ නායකත්වය ඔවුන්ගේ සිත්වල කිඳා බැසගත් විධිය. ඒක අදටත් වෙනස් වෙලා නෑ. ජනතාවගේ එදත් අදත් හෙටත් වීරයා ජනාධිපති මහින්ද රාජපක්ෂ මහතා පමණයි.* මෙවර නවක ඡන්ද විශාල ප්‍රමාණයක් තියෙනවා. එහි වැඩිවාසිය කාටද?තරුණ පිරිස අද නිදහස් නිවහල් දේශකයට පා තබා තිබෙනවා. ඔවුන්ට පැහැදිලි අනාගතයක් තිබෙනවා.දැන් රටේ රැකියා හා ආදායම් උත්පාදක මාර්ග වැඩිවෙලා තියෙනවා. විදේශ ආයෝජකයන් විශාල ප්‍රමාණයක් අද මෙරටට පැමිණෙනවා. එදා නොයෙක් සහන දෙමින් රජය ආයෝජකයන් පිටුපස ගියා. අද ඒ තත්ත්වය සම්පූර්ණයෙන් වෙනස් වෙලා.අද රජය පිටුපස නොයෙක් ඉල්ලීම් කරමින් ආයෝජකයන් විශාල ප්‍රමාණයක් පැමිණෙනවා. අද අපි අපට ඕනෑ නීති රීති ඔවුන්ට පණවනවා. දැන් අපි හැම අතින්ම දියුණුයි. තරුණයන්ගේ අනාගතය සුරක්ෂිතයි.එම නිසා ඔවුන් ප්‍රාර්ථනය කරන්නේ දීප්තිමත් අනාගතයක් මිස අඳුරු යුගයක් නෙවේ. ඒ සුබ අනාගතය සඳහා ජනාධිපති මහින්ද රාජපක්ෂ මහතාට නවක ඡන්ද 100% ලැබෙන බව විශ්වාසයි.* ඔබ සිතන ජයග්‍රාහි ඡන්ද ප්‍රතිශතය කුමක්ද?අවුරුදු 40 දේශපාලන පළපුරුද්ද හා දවස් 40 දේශපාලන පළපුරුද්ද තරම් වෙනසකින් ජයග්‍රහණය කරනවා. පළපුරුද්දේ වෙනස ප්‍රතිඵලවලත් තියෙයි කියලා අපි විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001227</link>
    <topic>යුද ජයග්‍රහණය සාමූහික ප්‍රයත්නයක් තනියෙන් කැපී පෙනෙන්න උත්සාහ කිරීම වැරැදියි</topic>
    <author>සටහන අනූෂා ගුරුසිංහ</author>
    <content>පසුගියදා ජාතික රූපවාහිනියෙන් චමුදිත සමරවික්‍රම සමග මේජර් ජෙනරාල් චාගී ගාල්ලගේ සමිබන්ධ වූ වැඩ සටහනක් ඇසුරිනි.*ශ්‍රී ලංකා යුද හමුදාවේ යුද ඉතිහාසයේ චරිත දෙකක් තියෙනවා. ඒ චරිත දෙක ඩෙන්සිල් කොබ්බෑකඩුව සහ විජය විමලරත්න යන මහත්වරුන්, ඔබේ ගුරු ජෙනරාල් විජය විමරත්න යටතේ ක්‍රියාන්විතයන්හි අත්දැකීම් ඇති යුද ඉතිහාසය ගැන ඔබේ අදහස ?යුද හමුදා ජීවිතයේ මුල් පාඩම මට කියලා දුන්නේ මේජර් ජෙනරාල් විජය විමලරත්නයි. අදටත් අපේ රෙජිමේන්තුවේ පියා ඔහු. නායකත්වය යනු කුමක් ද ? එහි කාර්යභාරය අපි ඉගෙන ගත්තේ ඔහුගෙන්. යුද්ධයට නව පන්නරයක් ගෙන එන අවස්ථාවේ එතුමා සටන් බිමේ දී මිය ගියා. ඉන් පසුවයි ඔහුට මේජර් ජෙනරාල් ලෙස උසස්වීම් ලැබුණේ. ඔහුගෙන් බිහි වූ ගජබා රෙජිමේන්තුවේ සෙන්පතිවරු කීප දෙනෙක් මෙම අවසන් මෙහෙයුමට දායක වුණා. එතුමාට බැරි වුණත් ඔහුගේ දරුවන් සේ ඉන්න අපිට මේ යුද්ධය අවසන් කරන්නට හැකි වීම පිළිබඳ නිහතමානි ආඩම්බරයක් තියෙනවා.මම ඔහු යටතේ ගජබා රෙජිමේන්තුවට ඇතුල් වන විට එහි සිටි දෙවෙනියා, වර්තමාන ආරක්ෂක ලේකම් ගෝඨාභය රාජපක්ෂ මහතායි. එදා සිටි දෙවන අණ දෙන නිලධාරියා යටතේ යුද්ධය අවසන් කරන්නට හැකි වීම තවත් සතුටක්. එය ගජබා රෙජිමේන්තුවේ අපි සැමට ආඩම්බරයක්.*යුද හමුදාවේ සුවිශේෂී අංශය කමාන්ඩෝ බලකායයි. ‘නොහැක්කක් නොමැත’ ඔවුන්ගේ තේමාවයි. ඒ අවසන් සටනේ කමාන්ඩෝ බලකායේ අණ දෙන නිලධාරියා වූයේ ඔබයි. නැඟෙනහිර තොප්පිගල වාකරේ වැනි කඳුවුරු මුදා ගැනීමේ දී කමාන්ඩෝ බලකාය සම්බන්ධ කර ගත්තේ කොහොමද?නැඟෙනහිර සටන ආරම්භ කළේ විශේෂ බලකායෙන්. ඔවුන්තමයි මාවිල් ආරු මුදා ගැනීම පටන් ගත්තේ. පසුව එය සිවිල් ජනතාව මුදා ගැනීම දක්වා එන විටයි අපේ කමාන්ඩෝ බලකාය විශේෂ බලකායේ සහායට යොදවන්න හිතුවේ. අපි දෙරුගල්ආරුවලදීයි නැඟෙනහිර සටනට එක් වන්නේ. ඉන් පසු අපිට තොප්පිගල මුදා ගැනීම ස්වාධීනව කරන්න සිදු වුණා. 21වන සේනාංකයේ සහාය ද ඇතිව කමාන්ඩෝ බලකායේ බල සේනාධිපති සේ එක් වූ මට ගැමුණු හේවා බලකායේ සන්නද්ධ හේවා බල ඇණිවලින් ද විශාල සහයෝගයක් ලැබුණා. පුහුණුව හා තීක්ෂණ බුද්ධියෙන් අනූන අපිට තිබූ හොඳම අවිය කමාන්ඩෝ බලකායයි. අපි එය නිවැරැදිව පාවිච්චි කර ත්‍රස්තවාදීන් නැති කරද්දී අපේ අයට සිදු වුණේ අවම හානියි. අපි හිතුවටත් වඩා කලින් ජයග්‍රහණය ලැබුණේ මේ කමාන්ඩෝ බලය නිවැරැදිව භාවිතා කළ නිසයි.*අමෙරිකාවට පවා ප්‍රබල ත්‍රස්ත සංවිධායක් වන අල් කයිඩාව පරාජය කළ නොහැකි අවස්ථාවක අප කෙසේද එල් .ටී. ටී. ඊ ය අවසන් කළේ ? ඒ රහස කුමක් ද ?කෙටියෙන් කියනවා නම් මෙතෙක් කල් අපි යුද්ධ කළා. දේශපාලන අවශ්‍යතාවක් ස්ථිර අධිෂ්ඨානයක් දුටුවේ නැහැ. මොන ප්‍ර‍්‍රශ්න තිබුණත් ආර්ථික, සමාජීය වුවත් ඒ දේශපාලනමය වශයෙන් තිබූ ඒ ස්ථිර අධිෂ්ඨානය සටන අවසානය තෙක්ම පවත්වා ගත්තා. ඕනෑම සංග්‍රාමයකදී නොයෙකුත් කඩඉම් තියෙනවා. ඒ කියන්නේ තත්ත්වයන්. සංග්‍රාම තත්ත්වයේ සහ සැලසුම් නිර්මාණ තත්ත්වයන් සැලැසුම් නිර්මාණයේ දී එහි අවසානය නිවැරැදිව සඳහන් විය යුතුයි. එහි දී ඒ අවසාන නිගමනයන් ගන්නා අවස්ථාවේ දේශපාලන නායකත්වය නිවැරැදිව අරමුණ දිගටම පවත්වා ගත්තා. කිසි විටෙක එය වෙනස් කළේ නැහැ. කොහේවත් ඉඩම් අල්ලන්නවත් , පාරවල් අල්ලන්නවත්, ඡන්දයක් ලං වෙන විට ඉහළට ගිය මෙහෙයුම් හරහට යන්නත් එම නායකත්වය ක්‍රියා කළේ නැහැ. තිබූ එකම පැහැදිලි අරමුණ නම් ත්‍රස්තවාදය සහමුලින්ම සමූල ඝාතනය කිරීමයි.එය මු‍්‍රළු ලෝකයටම හොඳ උදාහරණයක්. යුද ශිල්පියාට අලුතෙන් ඉගෙන ගත යුතු දෙයක්.*ඔබේ පිළිතුරු මුළු ලොවටම පැහැදිලියි. ඔබ කියන පරිදි II සහ III ඊළාම් අරගල තුනට යුද්ධය ජය ගත නොහැකි වූයේ මේ කියන නිවැරැදි දේශපාලන නායකත්වය නොමැති වීම ද ?අනිවාර්යෙන්ම.අවසානයේ කෙසේ විය යුතු දැයි මෙයට කලින් කිසිදා අපිව දැනුවත් කළේ නැහැ. නමුත් මේ සේනාධිනායකත්වය තුළින් අපට පැහැදිලිව එය ලබා දුන්නා. එයට අවශ්‍ය පසුතලය නිර්මාණය කර දුන්නා. මම වෘත්තීමය සෙබළෙක් ලෙස මගේ සෙබළු ක්‍රීඩා කණ්ඩායම්වලට ආදේශ කරනවාට අකැමැතියි. නමුත් අද වේදිකා තුළ එය සිද්ධ වෙනවා. එනිසා මහජනයාට යමක් තේරුම් කරදෙන්න කැමැතියි.මේ සේනාධිනායකයා තුන් ඉරියව්වෙන්ම දක්ෂ කණ්ඩායමක් තෝරා ගත්තා. මුහුදින්, අහසින්, ගොඩබිමින් ඒ සඳහා සුදුසු නායකත්වයන්ද සේනාධිනායකයා විසින් සොයා ගත්තා. එයට නිසි කළමනාකාරිත්වයක් ආරක්ෂක ලේකම්තුමාගෙන් ලැබුණා. යුද්ධය ජයග්‍රහණයට ප්‍රධානම සාධකය වුයේ එයයි.*පසුගිය රජයන් යුද්ධ කරනවා නැවත නවත්වනවා. යුද විරෝධී ආකල්ප ඇති කරනවා. එය ඔබ ඇතුළු කණ්ඩායමට මානසිකව දැනුණු අන්දම?ඇත්ත වශයෙන්ම එය අපට දැනුණා. නමුත් එය අපි සෙබළාට දැනෙන්න දුන්නේ නැහැ. සෙබළාගේ මානසික මට්ටම උසස්ව පවත්වා ගැනීමට රජය විශාල වෑයමක් දැරුවා. සෙබළා රණවිරුවා බවට උසස් කර හඳුන්වා දුන්නා. එය යුද්ධය අවසන් වන්නට පළමු යුද්ධය කෙරෙන අතරම කළ දෙයක්.සෙබළාගේ මානසිකත්වය පමණක් නොව මුළු රටේම මානසිකත්වය ගොඩ නැඟුවා. යුද්ධය කෙරෙන අතරමඟ සියලු වෘත්තිකයන්ගේ මානසික මට්ටම තියා ගත්තා. එහි දී මාධ්‍ය ලොකු වගකීමක් ඉටු කළා. යුදමය තත්ත්වය ජනතාව අතරට ගෙන ගොස් එහි විශ්වාසනීය බව ගොඩනැඟුවා. ඒ තත්ත්වයන් ද සමහර සංවිධාන විවේචනය කළා.*තොප්පිගල කැලෑව මුදා ගැනීමත් සමඟ ඇති වූ ඒ අභිමානය දකුණේ දේශපාලන කොටස් විවේචනය කළා. තොප්පිගල කැලෑවක් කියා විපක්ෂය වේදිකාවල කිව්වා. සෙබළ ජයග්‍රහණය හෑල්ලු කළා. ඒ පිළිබඳ ඔබේ අදහස ?කවුරු කිව්වත් එය ඉතා පහත් කතාවක්. මේක සෙබළ ජීවිත නැති කර ගනිමින්, මායිම් ගම්මානවල අහිංසක ජනයාගේ ජීවිත නැති වෙමින්, මවුපියන්ට දරුවන් නැති වෙමින් බිරින්දෑවරුන්ට ස්වාමියන් නැතිවෙමින්, දරුවන්ට පියවරුන් අහිමි කරවමින් දහස් ගණනක් ආබාධිත වෙමින් පැමිණි ගමනක්. දැන් සමහර අය උත්සාහ ගන්නවා මෙය දේශපාලන වාසියක් කර ගෙන වැජඹෙන්න. එය කනගාටුදායක ක්‍රියාවක්.*‘වඩමාරච්චි මෙහෙයුම’ සාර්ථකව නිම කරන්න පුළුවන් වුණා නම් ප්‍රභාකරන් ඉවර වෙන්නේ එදා. ‘අකුණු පහර’ වගේ් මෙහෙයුම් සාර්ථකව නිම කළා නම් මේ වන විට දහස් ගාණකගේ ජීවිත රැකෙනවා. එදා සහ අද මෙහෙයුම් පිළිබඳ ඔබ දකින වෙනස ?මෙය යුද මූල ධර්මවලට ගරු කරමින් ගිය ජයග්‍රාහී ගමනක්. විශේෂයෙන් තොප්පිගල මෙහෙයුමේ දී එය සාර්ථක කර ගනිද්දී සෙබළු අතර සහයෝගීතාව පවත්වා ගෙන යාම, විශේෂ කාර්ය බලකාය, එහි සිටි පොලිසිය දුන් සහයෝගය අපිට විශාල ශක්තියක් වුණා.අපි මුදාගත් සෑම ප්‍රදේශයක්ම ඉක්මනින් නැවත ගොඩනැඟීමට ඔවුන් දායක වුණා. ඔවුන්ගේ ආහාරපාන, යාන වාහන යොදවා ඒ ප්‍රදේශ පවත්වාගෙන ගියා. මෙය හැමෝගෙම සහයෝගයෙන් ලබාගත් ජයග්‍රහණක් මිස මම තනියම තොප්පිගල ගියේ නැහැ.*මෙතෙක් අපට නොතිබුණු ඒ සාමුහිකත්වය සඳහා ප්‍රමුඛත්වය දුන් අය කියනවා නම් ?මට නිර්භයව කියන්න පුළුවන් ඒකට විශේෂයෙන් දායක වුණේ වර්තමාන ආරක්ෂක ලේකම් තුමා. ඔහු තමයි සේනාධිනායකායට විශාල හයියක් වුණේ. ඔහුගේ භූමිකාව අපට සුවිශාල සහයෝගයක් වුණා.*වඩමාරච්චි මෙහෙයුම ජාත්‍යන්තරව හරියට කළමනාකරණය කර ගන්න එදා දේශපාලන නායකත්වයට බැරි වුණා. මේ යුද්ධය නවත්වා සටන් විරාමයකට යන්න යයි එදා බලපෑම් ආවා. එදා වඩමාරච්චි මෙහෙයුම්වලදී තිබූ දේශපාන නායකත්වය ජාත්‍යන්තර මෙහෙයුම්වලට ගැති වුණාට අද එසේ නොවී ජයග්‍රහණය කරා මෙහෙය වන්න හැකි වූ වර්තමාන දේශපාලන නායකත්වය පිළිබඳ ඔබේ අදහස ?එය විශිෂ්ට නායකත්වයක්.සේනාධිනායකයත්වය ඉක්මවා ගිය පරිණත නායකයකුගේ චරිතයක්. එදා තිබූ එම ජාත්‍යන්තර බලපෑම්වලට ආරක්ෂක කවුන්සලයෙන් මෙපිටට ඒමට ඒ නායකත්වය ඉඩ දුන්නේ නැහැ. ඒවාට අපිට බලපෑම් කරන්න නොහැකි වුණා. නොයෙකුත් යුද විරෝධී මාධ්‍ය ව්‍යාපාර තිබුණා. ඒ කිසිවක් අපි කරා පැමිණියේ නැහැ. එන්න ඉඩ තිබ්බෙත් නැහැ. ඒ තමයි පරිණත නායකයකුගේ ගුණාංගය.*අතීතයේ සෙබළාට අවශ්‍ය නිසි පහසුකම් සපයන්නට නොහැකි වුණා. එදා තිබූ මෙහෙයුම්වල අඩුපාඩු තිබුණා. ඔවුන්ට ආරක්ෂක කබායන්, සපත්තු , වාහන, අවි ආයුධ හෝ සන්නද්ධ රථ අවශ්‍ය ප්‍රමාණයට තිබුණේ නැහැ. ඉතිහාසයේ මේ අඩුපාඩු අපි දැක්කා. මේ තත්ත්වය ඔබ මෙහෙයුම් කළ අවුරුදු 2 මාස 10 කාලයත් එක්ක සන්සන්ධනය කළොත්?මේ ක්‍රියාන්විතය ආරම්භ කළෙත් ඒ විදියේ අඩුපාඩුත් එක්ක තමයි. නමුත් ඒක අපිට ප්‍රභාකරන්ට කියන්න බැහැ නේ. ඔවුන් වහපු ගේට්ටුව ඇරලයි අපි යුද්දෙ පටන් ගත්තේ. ඒවා හිතන්න අපිට වෙලා තිබුණේ නැහැ. ඒවෙලේ අවශ්‍ය තීරණ දේශපාලන නායකත්වය විසින් ගත්තා.කිසි විටක අහවල් දිනයේ යුද්දෙ ඉවර කරන්න කියලා නිශ්චිත කාලයක් කිව්වේ නැහැ. අපේ සියලු අවශ්‍යතා යුද්ධය අතරම ලැබුණා. අවසන් අදියරේ උච්චතම අවස්ථාවට අපි සාර්ථකව මුහුණ දුන්නා.මම අහලා තියෙනවා “තුවක්කු ලැබුණේ නැහැ” වගේ කතා මාධ්‍ය තුළින් කියනවා. කාටවත් ඒ වගේ කතා කියන්න බැහැ. ඒ වගේ කතාවල කිසිම සත්‍යතාවයක් නැති බව යුද හමුදා මූලස්ථානයේ අධ්‍යක්ෂවරයෙක් වශයෙන්, පාබල සහ පුහුණු අධ්‍යක්ෂ විදියටත් මම කියනවා.මම දන්නවා අපිට ලැබුණු නොලැබුණු දේ පිළිබඳව. මේවා ලොකුම විහිළු.අවි ආයුධ බොහෝ රටවලින් නිකං ලැබුණා. මූනිස්සම් තමයි මිලෙන් ඉහළ. අපිට ඒ කිසිවක් අඩුපාඩු වුණේ් නැහැ.යූ.ඒ.පී. කියන නිරීක්ෂණ යන්ත්‍ර සමහර බල සේනාධිපතිවරු මෙතෙක් දැක තිබුණේවත් නැහැ. ඒවායෙන් දවල් වගේම රෑටත් නිරීක්ෂණය කරන්න පුළුවන් වුණා.එක දවසක ඒවා කඩා වැටෙනවා. නැවත ගෙන්වා දෙනවා. ඇත්ත වශයෙන්ම ඉන්දියාවත් අපිට විශාල සහායක් දුන්නා. වාහන, ටැක්ටර් විශාල ප්‍රමාණයක් දුන්නා. ඒවා යුද්ධයට ලොකු පහසුවක් වුණා. ඒ දවස්වල ඉන්දියන් වාහනවලින් යුද්ධ කරන්න බැහැ කිව්වා. නමුත් යුද්ධය ජයග්‍රහණය කරලත් හමුදාව ඒ වාහන තවම පාවිච්චි කරනවා. යුද්ධය පවතින විට තුවාලකරුවන්, වතුර සහ ආහාර ගෙන ගියේ ඒ වාහනවලින්. අපි ඒ පිළිබඳ ඉන්දියාවට ස්තූතිවන්ත විය යුතුයි. ඔය කියන කතාවල කිසිම සත්‍යතාවක් නැහැ.“මේ යුද්ධය කරන්න බැහැ. මේක දිනන්න බැරි යුද්ධයක්” කියන මතයකින් සෙබළ මානසික මට්ටම පහළට දා තිබූ අවස්ථාවක නැවත එය ගොඩ ගත්තේ කෙසේ ද? ඔවුන්ගේ ආත්ම විශ්වාසය ගොඩ නැඟුවේ කෙසේ ද?සමූහයක් එක් කරගෙන නිවැරැදි කළමනාකාරිත්වයක් තුළින් සෙබළාට අවශ්‍ය සියලු දේ ලබාදීම තුළින් යුද්ධය ආරම්භ කළා.අවශ්‍ය පුහුණුව ලබා දුන්නා. පඩි වැඩි කළා. තුවාලකරුවන් ගැන සොයා බැලුවා. මේ හැම දේ තුළින් තමයි යුද්ධය සඳහා සෙබළා යොමු කළේ.අවශ්‍ය සියලු සම්පත් ලබා දුන්නා. පෙර කාලේ යුද්ධයට යන අවස්ථාවේ පුහුණු කාලය මාස 6 නම් මාසයෙන් එය අවසන් කරනවා. ඒ අය යුද බිමට යවනවා. ඒ සෙබළාට යුද්ධයට මුහුණ දෙන්න තියෙන හැකියාව අවමයි. මේ ගමනේදී හැම දෙයක්ම ලබාදීම තුළින් තමයි සටන් කරන්න පටන් ගත්තේ. පුදුකුඩිඉරුප්පු හෝ තොප්පිගල කළ සටන් වලදී හැම දෙනාගෙම සහයෝගයෙන් ජයග්‍රහණය ලැබුවා. මහජනයාගෙන් ද සහාය ලැබුණා.*රටේ ජනයා අතර තිබූ පසුගාමී අදහස් කොහොමද වෙනස් කළේ. අපේ දරුවන් දිනන්න බැරි යුද්ධයකට නොවේ මේ ගමන යවන්නේ ජයග්‍රහණය ස්ථීර රට බේරා ගැනීමේ සටනට යයි යන මානසික ශක්තිය රටේ ජනතාවගේ සිතට ලබා දුන්නේ කෙසේ ද?මගේ අදහස නම් සේනාධිනායකයා ප්‍රමුඛ නායකත්වය තමයි එයට මුල් වුණේ.රාජ්‍ය යාන්ත්‍රනයම ප්‍රයෝජනයට ගෙන ඒ තත්ත්වයට රාජ්‍ය නායකත්වය රට ගෙනාවා. අපි මේ විදියට කරනවා කියලා ජනතාවට ඒත්තු ගැන්නුවා. නිතරම මිනිසුන් මාධ්‍ය තුළින් දැනුවත් කළා. මම සහ ප්‍රසන්න සිල්වාත් සෙබළු හා එක්ව මෙය කළ හැකි බව ජනාධිපතිතුමාට විශ්වාසය ගෙන දුන්නා. අවම සම්පත්වලින් පටන් ගත්තත් පසුව අපිට අවශ්‍ය සියලු දේ ලැබුණේ ඒ නිසයි.මාවිල්ආරු මෙහෙයුම ආරම්භ කරන විට ඔබටත් මේ මෙහෙයුමද පෙර මෙහෙයුම වගේම අසාර්ථක මෙහෙයුමක් වේ යයි සිතුණා නම් එය සාධාරණයි. මේ පැහැදිලි වෙනස අවසන් ක්‍රියාන්විතයේ අවසන් මෙහෙයුම දක්වා ඇති කළේ කවුද?ඔබ කිව්ව ඒ චකිතය නම් මට තිබුණේ නැහැ. මම හමුදාවට ආ දිනේ පටන් තොප්පිගල බිමේ ඇවිදලාම මේ සටන හරියට කළොත් ජය ගන්න පුළුවන් බව අත්දැකීමෙන් දැන සිටියා. මගේ අවුරුදු 26ක හමුදා ජීවිතයේ තොප්පිගල හැම කිලෝ මීටරයකම මම අඩියක් හරි ඇවිදලා තියනවා.මෙය පෙරදී කරන්න බැරි වුණේ හරි අරමුණක් ඇති නායකත්වයක් නොතිබූ නිසා බව අපි දැන සිටියා. එහෙම නැතුව ත්‍රිවිධ හමුදා නායකත්වයේ දුර්වලකම් නිසා නොවේ. මෙය දිනන තැනට ගෙනාවේ ඒ විශ්වාසදායි ස්ථීර අරමුණක සිටි දේශපාලන නායකත්වයයි. ඒකේ ගැටලුවක් නැහැ.*රටේ ජනතාව 2005 දී මහින්ද රාජපක්ෂ මහතා රටේ නායකත්වයට පත් නොකළා නම් මේ ජයග්‍රහණය අපිට ලැබේවි ද?අනිවාර්යයෙන්ම නැහැ. නමුත් තවම එල්ටීටීඊය සමූලඝාතනය කළා කියලා ත්‍රස්තවාදය සහමුලින්ම විනාශ වෙලා නැහැ. එය අප ක්‍රමානුකූලව කරගෙන ගියා.ජනාධිපතිතුමා ඒ වැඩපිළිවෙළ කරගෙන යන අතරෙදියි මේ අමුතු වාතාවරණයක් ගොඩනැගිලා තියෙන්නේ. මේ ගැන කනගාටුයි. ටී.එන්.ඒ. සංවිධානය යටතේ තියෙන ඊ.පී.ආර්.එල්.එෆ්. සහ ටෙලෝ කියන සංවිධාන තවම ඊළාම් කියන ටැග් එක අයින් කරලා නැහැ.එයාලා තවම ඉන්නේ ඊළාම කියන මතයේ. ඒ වගේ කොටසක් එක්ක එක් වී මේ යන ගමනට බාධා කරන එක වැරැදියි. මේක මම කෙසේවත් අනුමත කරන්නේ් නැහැ. මේ මගේ පෞද්ගලික මතයයි.*විපක්ෂය පොදු අපේක්ෂකයත් එක්ක එක් වෙලා, ද්‍රවිඩ ජාතික සන්ධානයත් සමඟ එක්වී ඇති කරගත් මේ ගිවිසුමේ තියෙන කොන්දේසි 14ක් අනාවරණය වුණා. එහි තිබෙන අධි ආරක්ෂක කලාප ඉවත් කිරීම, අත්අඩංගුවේ ඉන්න එල්.ටී.ටී.ඊ. අය නිදහස් කිරීම, දිවිහිමියෙන් රැකගත් උතුරු නැඟෙනහිර ඒකාබද්ධ කිරීම, ආරක්ෂක හමුදාව, බුද්ධි අංශය සීමිත කිරීම මේ කොන්දේසි ගැන ඔබේ අදහස?මේ කොන්දේසිවල සත්‍ය - අසත්‍ය බව කෙසේදැයි මා දන්නේ නැහැ. ඒ වගේ මානසිකත්වයකින් කෙනෙක් ඒ වගේ කොන්දේසිවලට ගියා ද කියන එක මට විස්මයක්.අපේ තියෙන සැලැස්මවල්, පුනරුත්ථාපනය කිරීම්, අධි ආරක්ෂිත කලාප තවම ඉවර නැහැ. දෙමළ ඩයස්පෝරාව හිස ඔසවන්න බලා ඉන්නවා.තවම ඔවුන්ගේ ගුවන්, නාවික බලය තියෙනවා. ඔවුන්ට මුදල් ඒමේ ක්‍රම තියෙනවා. මේ පවතින තත්ත්වය ඔවුන් ප්‍රයෝජනයට ගනියිද කියා මට හිතෙනවා.*වර්තමානයේ රණවිරුවන්ගේ සුබ සාධනය ගැන ඔබ සෑහීමට පත් වෙනවාද?ඇත්ත වශයෙන්ම ඔව්.පෙරදී ඒවා කඳවුරු මට්ටමින් පොලිසිය සහ හමුදාවේ අංශ වෙන් වෙන් වශයෙන් කළේ. නමුත් අද ආරක්ෂක අමාත්‍යාංශය රජයක් වශයෙන් එය ඉටු කරනවා. මගේ මේ හමුදා ජීවිතයේ අවසාන වසර කීපයේ මට ඒ ගැන සන්තෝෂයි. හමුදාවේ ඉදිරි පරම්පරාව ඒ ගැන සතුටු විය යුතුයි.*ඔබ වසර 30 ක හමුදා ජීවිතයේ සිටියත් ඔබ කැපී පෙනෙන්නේ වන්නි ක්‍රියාන්විතයෙන්. අද ඔබව වීරත්වයෙන් පුදනවා. පිළිගන්නවා. අයෙක් මෙය සිය පෞද්ගලික න්‍යාය පත්‍රයට ගන්නවා නම් එය සුදුසුද?ඒ ප්‍රශ්නයට පාදක වන පුද්ගලයා එදා මගේ වෘත්තීය නායකයෙක්. ඒ ගැන විරුද්ධ දෙයක් කෙලින්ම ප්‍රකාශ කර වෘත්තිමය පාවාදීමක් කරන්න බැහැ.ඒ වගේම මෙවැනි චරිතයක් තිබෙන පුද්ගලයෙක් එක්ක තමයි අපි නිල ඇඳුමෙන් එක්වෙලා සහයෝගයෙන් මේ සටන නිම කළේ. අදටත් ඒ වෘත්තිමය නායකත්වයට මා ගරු කරනවා.නමුත් එවැනි පුද්ගලයෙක් අද අපි සියලු දෙනා මේ වගේ තැනකට තල්ලු කිරීම ගැන කනගාටු වෙනවා.*ඔබ හා අපේ රණවිරුවන් දැඩි කැපවීමෙන් බේරා දුන් මේ රටේ අද අපි නිදහසේ හුස්ම ගන්නවා. මොකක්ද ජයග්‍රාහි රණවිරුවෙක් ලෙස ඔබට රටට දෙන්න තියෙන පණිවුඩය?ප්‍රධාන වශයෙන් අපි තේරුම් ගන්න ඕන මේ වෙලාවේ තනි තනියෙන් කැපී පෙනෙන්න උත්සාහ ගත්තට මේක කවුරුත් තනිව ලබා ගත් දෙයක් නොවේ.සාම්පූර් ජයග්‍රහණය වගේ දේවල් ගත්තොත්, අපි ඉදිරිපස පසුපස වගේම ග්‍රාම ආරක්ෂක, පොලිසිය, විශේෂ කාර්ය බලකාය මේ හැමෝම එක් වෙලා ගත් ජයග්‍රහණයක්. ඒ වගේම මෙවැනි ගුවන් හමුදාවක් ලෝක ඉතිහාසයේ කොහේවත් නැහැ.උදේ ඉඳලා රෑ වෙනකම් අපට අවශ්‍ය තීරණාත්මක මොහොතේ, අපි වටවෙලා ඉන්න වෙලාවල ප්‍රහාර එල්ල කරමින් අපිව බේරා ගත්තා.නාවික හමුදාව අපිත් එක්ක ගොඩබිම යුද්ධයට ගියාට මුහුදේ සිට දුන් සහයෝගය අති විශාලයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>22</day>
    </date>
    <link>http://www.dinamina.lk/2010/01/22/_art.asp?fn=f1001228</link>
    <topic>සුබ අනාගතයකට පා තබන යකා වැව ගම</topic>
    <author>මලික් චමින්ද ධර්මවර්ධන ඡායා: කිත්සිරි වනසිංහ සහනාච්චාදූව සමූහ</author>
    <content>වැව් තාවුල්ලේ වාඩිවී දුර ඈත බලා සිටින්නට වීමි. රන් පැහැගත් මළහිරු ගස් කොළං අතරින් සැගවී යමින් සිටියි. වැව් තාවුල්ල දිගේ ඇවිද යන මිනිසුන් කිහිප දෙනෙකි. සැදෑ හිරු කිරණ ඔවුනගේ ඇඟට වැදී දිගු සෙවනැලිව වැව් තාවුල්ල හරහට වැටී තිබේ. කාන්තාවන් කිහිප දෙනෙකුද වැව් තොටෙහි දියනාමින් සිටිති. වැව් තාවුල්ල මත පැත්තකට වන්නට නියගලා මලකි. එය බැස යන හිරු දෙසට හැරී සිටින්නාක් මෙන් පෙනේ. එහි මල් පෙති ළඳකගේ ඇඟිලි මෙනි. මල් පෙති හිරුගෙන් මොනවාදෝ ඉල්ලතැයි සිතේ. දිය නාමින් සිටින කාන්තාවන් හඩටවත් වැව් තාවුල්ලේ ඇවිද යන මිනිසුන්ගේ හඩටවත් වෙනත් කිසිම දෙයක්වත් ඒ නියගලා මලට බාධාවක් වී නොමැත. එය හිරු දෙසටම යොමුවී ඇත. මා වාඩිවී සිටියේ යකා වැව් තාවුල්ලේ ය. කැබිතිගොල්ලෑවට ආසන්නයේ පිහිටි යකාවැව ගම්මානයේ අනන්‍යතාව රැකි සලකුණ වූයේ මේ වැව ය. වැවේ නමම ගමේ නම ද වී තිබුණි. එක්තරා අයුරකින් ගමත් වැවත් අතර තිබූ පැරණි සබඳතාවය සිහිකරන්න කැයි සිතුණි.හිරු අවරටසන්ධ්‍යා භාගය වනවිට යකාවැව් ඉස්මත්තේ මෙවැනි දේ අද දැකගත හැකි වුණත් මෙයින් කෙටි කලකට ඔබ්බෙහි එවැනි තත්ත්වයක් නොතිබිණි. හිරු අවරට යන්නට සැරසෙත්ම ගැමියන්ට සිදුවූයේ ජීවිතය බේරා ගන්නට සූදානම් වීම විනා ගමෙහි සුන්දරත්වය බැලීමට හැකි පසුබිමක් නොවේ. ඒ දශක තුනක් පුරාවට මායිම් ගම්මානවල වැසියන් මුහුණ දුන් ත්‍රස්තවාදී තර්ජනය නිසා ය.කුරිරු ත්‍රස්තවාදය පැවැති අවධියේ දී මේ ජනතාව ජීවත්වූයේ ජීවිතයත් මරණයත් අතර ය. ඔවුනට ගමනක් බිමනක් යාමට නිදහසක් තිබුණේ නැත. හේනක් කුඹුරක් කිරීමට හැකියාවක් තිබුණේ නැත. ගැමියන්ගේ අතමිට සරු වූයේ නැත. ගම්මානයේ සංවර්ධනයක් සිදු වූයේ ද නැත. තවත් විටක ඔවුහු ත්‍රස්තවාදයේ සැහැසිකම්වලට මුහුණ දුන්හ. ගම්වලට පැන ගත් ත්‍රස්තවාදීහු අවස්ථා ගණනාවක දීම මිනිසුන් අමු අමුවේම කොටා මරා දැමූහ. බෝම්බ ගැසූහ. දිනෙන් දින අහිංසක ගම්වැසියන් ත්‍රස්තවාදය හමුවේ ජීවිතය පූජා කළහ. සමහරු ගම අතහැර ගියහ.බස් බෝම්බයමෙහි උච්චතම අවස්ථාව වූයේ කැබිතිගොල්ලෑවේ බස් බෝම්බයයි. ගමට තිබූ එකම බස්රථය ඉලක්ක කොට ගෙන කොටි ත්‍රස්තයන් මේ බස් රථය පුපුරවා හැරියේ 2006 වර්ෂයේ දීය. එම ප්‍රහාරයෙන් යකාවැව, විහාර හල්මිල්ලෑව, දුටුවැව ප්‍රදේශයේ ගම්වාසීන් 64කට වැඩි ප්‍රමාණයක් මිය ගියහ. සමහරුන් සදහටම ආබාධිත වූහ. මේ සියල්ල දැන් අතීතයට එක්වී හමාරය. අද යුද්්ධය නිමාවී කැබිතිගොල්ලෑව යකාවැව ප්‍රදේශයට නව ජීවයක් ලැබෙමින් පවතී. යකාවැව ඉස්මත්තේ දකින පරිසරය එයට මනා නිදසුනකි. මේ අනතුරේ දී හමුවූ යකාවැව ගම්වාසීන් කිහිපදෙනෙකු සමඟ අපි කතා බහට යොමු වීමු. ඩී. බී. සිරිසේන අපට හමුවී ප්‍රකාශ කළේ මෙවැනි අත්දැකීමකි.“එදා කැබිතිගොල්ලෑව බස් බෝම්බයට මගේ පවුලේ සාමාජිකයන් 20ක් අහු වුණා. ඉන් 19 ක්ම මරුණා. අම්මා, තාත්තා, නෝන, මල්ලි, මල්ලිගේ නෝනා, නංගිලා හතරක් ඒ අයගේ දරුවෝ මැරුණා. මගේ ළමයි තුන්දෙනකුයි මමයි ඉතිරි වුණා. එදා අපිට මේ වගේ ඛේදවාචකයකට මුහුණ දෙන්න සිද්ධ වුණේ යුද්ධය නිසයි. දැන් ඒ තර්ජනය නැහැ. ගම සාමකාමියි. ඒ සාමකාමීකම අපිට අරන් දුන්නේ අපේ රටේ නායකයාාවුණු මහින්ද රාජපක්‍ෂ ජනාධිපති තුමයි. ඇත්තෙන්ම හෙට දවසේ යුද බිය නැති ගමක අපිට ජීවත් වෙන්න පසුබිම හදලා දුන්නට අපි එතුමාට ණය ගැතියි.” සිරිසේනගේ කතාබහ අවසන් වනවිට ඒ. බී. කුමාර අපි අසළම නතර විය.“මමත් කැබිතිගොල්ලෑව බෝම්බයට අහුවෙලා තුවාල ලැබුණු කෙනෙක්. එදා බස් බෝම්බයෙන් පස්සේ මුළු ගමේම මිනිස්සු ගම අතහැරලා ගියා. දැන් ඒ අය නැවතත් ගමට ඇවිල්ලා තියෙනවා. තමන් ගේ ඉඩම් වල වගාවක් කරගෙන ජීවත් වෙනවා. ජනාධිපතිතුමා මේ රටේ නායකයා වෙලා ආයේ ආවේ නැත්නම් මට නම් හිතෙන්නේ අපිට ආයෙත් යුද්ධයකට මුහුණ දෙන්න වෙයි කියලයි. ඒ හින්දා අපි ඒ ගැන අවබෝධයෙන් කටයුතු කරන්න ඕනේ. යුද්ධය තදින්ම දැනුනේ අපිටයි. ඒ හින්දා අපිට ඒ අනතුර ඉවෙන් වගේ් දැනෙනවා.” යකාවැව ගම්මානයේ සංවර්ධන ක්‍රියාවලිය දැන් ඇරඹෙමින් පවතී. යටිතල පහසුකම් කෙමෙන් ඉහළ යයි. ගොවි මහතකු වූ එම්. ජයවර්ධන කියනුයේ එයයි.කොටි තර්ජන“මගේ දුව මට නැති වුණේ යුද්ධය නිසා. එයා හොඳට ඉගෙන ගත්තු ළමයෙක්. ගමට දිගින් දිගටම කොටි තර්ජන තිබුණා අන්තිමට බස් එකට බෝම්බ ගැහුවට පස්සෙ මිනිස්සු ගම අතහැරලා ගියා. මට ගෙදර අතහැරලා යන්න පුළුවන්කමක් තිබුණේ නැහැ. මම යුද්දෙ ඉවරවෙනකම් අවුරුදු 3ක්ම තනියට ගෙදරට වෙලා හිටියා. ගෙදර අනිත් අය කඳවුරුවල හිටියේ. මේ හින්දා අපිට පවුලේ සාමාජිකයන් වශයෙන් එකට ඉන්න පුළුවන් පසුබිම ලැබුණේ නැහැ.“දරුවෝ, නෝනා වෙනම මම වෙනම හිටියේ. ඒත් දැන් එහෙම නැහැ යුද්දෙ ඉවරයි. අපි දැන් එකම නිවසකට වෙලා එක පවුලක් වගේ ජීවත් වෙනවා. ඉස්සර අපිට ගෙදරින් එළියට බැහැලා යන්න පුළුවන් කමක් තිබුණෙත් නැහැ. ඒත් දැන් දරුවෝ ගෙදර තනියම දාලා යන්න පුළුවන් තත්ත්වය ඇතිවෙලා තියෙනවා.යකා වැව තැනින් තැන පුංචි කඩයක් දෙකක් ඉදිවී ඇත. ඒවායේ වෙළඳාම ද තරමක් ඉහළ ගොස්ය. කුඩා වෙළෙඳ සැලක හිමිකාරියක් වූ කුසුමාවතී අපිට දැක්වූයේ මෙවැනි අදහසකි.“ඉස්සර මේ වගේ ඉන්න පුළුවන් කමක් තිබුණේ නැහැ. රතිඤ්ඤා හඬක් ඇහුනත් අපි කැලේට දුවනවා. ප්‍රභාකරන් මැරුවාට පස්සෙයි අපි ගම්වලට ආපහු ආවේ. ගමේ පවුල් 40 කට හරක් දුන්නා ජීවන තත්ත්වය ඉහළ නංවන්න කියලා මුදල් වගයකුත් පාස් කරලා දුන්නා. ඒ මොනවා නැතිවුණත් අපිට නිදහසේ ඉන්න පුළුවන් පරිසරයක් ඇතිකරලා දුන්නු එකම ඇති.”එම්. සෝමාවතී මහත්මිය ද අපට අදහස් දක්වා කියා සිටියේ ප්‍රදේශයේ දියුණුවක්ද දිනෙන් දින ඇතිවෙමින් තිබෙන බවය.“ඉස්සර අපිට නිදාගන්න වත් බැහැ. පොඩි ශබ්දයක් ආවොත් හැංගෙනවා. මගේ දරුවෝ යුද්දෙ නිසා මට නැතිවුණා. මුණුපුරා නැතිවුණා. අපි වයසට යද්දී දරුවන්ගෙන් පිහිටක් බලාපොරොත්තු වෙනවා. ඒත් යුද්දෙ දරුවෝ බිලිගත්තා. දැන් ඉතින් ඉතිරි දරුවන්ගේ පිහිටෙන් අපි ජීවත් වෙනවා.“අපි ඉපදුන ගම් මේවා. ඉස්සර කොටි ගම්වලට ඇවිල්ලා ගහනවා. අපේ කොල්ලොත් කොටින්ට ගහනවා. ඒත් කවදාවත් යුද්දෙ ඉවර වුණේ නැහැ. මිනිස්සු මැරුණ විතරයි. ජනාධිපතිතුමා තමයි යුද්ධෙ ඉවර කළේ. දැන් මිනිස්සු පාරට බැහැලා ගමනක් බිමනක් යනවා. ඉස්සර ආණ්ඩුවේ කන්තෝරුවල මහත්තයෙක් වත් මේ පළාතට ආවේ නැහැ බය හින්දා. ඒත් දැන් එහෙම නැහැ. දැන් ඒ අයත් එනවා. ගමට දියුණුවක් ඇතිවෙයි කියලා හිතෙනවා. අපේ දරුවන්ට හොඳ කාලයක් උදාවේවි.”පොරොන්දුවතිස් වසරක් මේ ජනතාව දුක්විදි යුද්ධයෙන් සියල්ල අහිමි විය. මේ යුද්ධය අවසන් කිරීමට තමා කටයුතු කරන බව ජනාධිපති මහින්ද රාජපක්‍ෂ මහතා තමාහට පොරොන්දු වූ බවත් එය එතුමා මැනවින් ඉටු කළ බවත් උතුරු මැද පළාතේ උප ප්‍රධාන අධිකරණ සංඝනායක විහාර හල්මිල්ලෑවේ ධර්මරක්ඛිත නාහිමියන් අප සමඟ පැවසූහ.“එදා අපේ ගම්වල මිනිසුන්ට මරණ වරෙන්තුව තිබුණේ මිනිස් ජීවිත ගෙවල් දොරවල් විනාශ වුණා. මිනිස්සු අමු අමුවේ කපලා කොටලා මරුවා. මගේ පොඩි හාමුදුරුවොත් කොටි මරලා දැම්මා. මෙහෙම විපත් වෙන කොට ඒකෙ විශාලම බලපෑම වුණේ 2006 බස් බෝම්බයයි. එදා ජනාධිපතිතුමා ජීවිත අවදානම පවා හිතන්නේ නැතිව මෙහාට ආවා.ඒ වෙලාවේ මම ජනාධිපතිතුමාට කිව්වා දැන් ඉවසුවා ඇති ජනාධිපතිතුමා තවදුරටත් අපිට මේක ඉවසන්න බැහැ කියලා. ඒ වෙලාවේ මහින්ද රාජපක්‍ෂ ජනාධිපතිතුමා මගේ් අත් දෙකම අල්ලාගෙන මට කිව්වා කලබල වෙන්න එපා මම තීරණය කරලා ඉන්නේ අනිවාර්යයෙන්ම ත්‍රස්තවාදය අවසන් කරලා දානවා කියලා. ඒ පරිද්දෙන්ම එතුමා ඒ පියවර ගත්තා. ඒ හින්දා අපි එතුමාට ගරු කරනවා. කෙලෙහි ගුණ දන්න මිනිස්සු ඉන්න මේ රටේ එතුමාට බය වෙන්න දෙයක් නැහැ.අනුරාධපුර සම්බුද්ධ ජයන්ති විහාරාධිපති උතුරු මධ්‍යම දිශාවේ නුවරගම් පළාතේ ප්‍රධාන සංඝනායක හිමියන්වූ නුගතැන්නේ මංගල නාහිමියන් ද ප්‍රකාශ කළේ කෘත ගුණ දන්නා ජනතාවට මහින්ද රාජපක්‍ෂ ජනාධිපතිවරයා අමතක කළ නොහැකි බව ය.යහපත් තීරණය“එදා බෝම්බය පිපුරුණු වෙලාවේ කැබිතිගොල්ලෑවට ජනාධිපතිතුමා ආවා එදා එතුමාගේ ඇස්වල කදුළු පිරිලා තිබුණේ. ජනතාවගේ දුක එතුමා තේරුම් ගන්නවා කියලා මට එදා තේරුණා. ඒ වගේම එතුමා ත්‍රස්තවාදය අවසන් කරන බවටත් ප්‍රකාශ කළා. ඒ කී දේ එතුමා කළා. අද මේ රටේ සියලුම දෙනාට එකම කොඩියක් යටතේ එකම ජාතියක් ලෙස ජීවත් වෙන්න පුළුවන් කම ලැබිලා තියෙනවා. අද අනුරාධපුරයේ වුණත් ගම්වල ගොවින්ට විශාල සහනයක් ලැබිලා තියෙනවා.ඒ හින්දා ජන ජීවිතය යහපත් වෙලා ජනතාවට මහින්ද රාජපක්ෂ කියන්නේ් ජීවිතේ් හා බද්ධ වුණු චරිතයක්. ඒකට ඒ අය හෘදයාංගමව පිළිතුරු දේවි.”මෙවැනි බොහෝ කථා අපට කැබිතිගොල්ලෑව යකාවැව ප්‍රදේශයේදී අසන්නට ලැබුණි. ගම්වාසීන් දැන් නැවුම් බලාපොරොත්තු පුරවාගෙන හෙට දවස දෙස බැලීමට සූදානම් වේ. ඔවුනගෙන් අපට ඉගෙන ගත හැකි බොහෝ දේ ඇත. අතීතය යනු සිහිනයක් නොවේ. එය අමතක කර පිසදා හැරිය හැක්කක්ද නොවේ. අනාගතයට මඟ පෙන්වන සැලැස්මකි. යම් කිසිවකු අතීතය අමතක කරයි නම් ඔහුගේ අනාගත අවිනිශ්චිත වනු ඇත. දුකේදීත් සැපේදීත් තමන් ළඟ හිදිමින් තමනට සැබවින්ම සෙනෙහෙවන්ත වූයේ කවුදැයි ඔවුහු අත්දැකීමෙන්ම දනිති. ඒ නිසා ඔවුහු අතීතය අත්දැකීම් කොටගෙන හෙට දවස යහපත් කරන තීරණයක් ගැනීමට මඟ බලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001231</link>
    <topic>රට බේරාගත් නායකයාටකළ ගුණ සලකන්න එක් වෙමු</topic>
    <author/>
    <content>ත්‍රස්තවාදය තුරන්කොට, රට බේරාගත් නායකයාට කළගුණ සැලැකීමේ දිනයක් ලෙස 26 දා ජනාධිපති මහින්ද රාජපක්‍ෂ මහතාට ඡන්දයක් ලබා දෙමින් ජාතික පිංකමකට සහාය දක්වන මෙන් සියලුම ජනතාව ගෙන් දේශප්‍රේමී භික්‍ෂු පෙරමුණ නිවේදනයක් නිකුත් කරමින් ඉල්ලා සිටියි.රට ජාතිය මුදා ගැනීමේ අරමුණ වෙනුවෙන් ආරම්භ කළ දේශප්‍රේමී භික්‍ෂු පෙරමුණ සියලු දේශපාලකයන් සමඟ කටයුතු කළා සේම ජනාධිපතිවරයා හමුවේ ඇති රට සංවර්ධනය කිරීමේ හා දූෂණය වංචාව දුරු කිරීමේ ඉලක්ක ජයග්‍රහණය කිරීමට සියලු දෙනාට අත්වැල් බැදගන්නා ලෙසද එම නිවේදනයේ වැඩිදුරටත් සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001232</link>
    <topic>ජනපති ජනතාව අමතන රැලි අද දෙබරවැව, හිනිදුම සහ පිළියන්දලදී</topic>
    <author/>
    <content>එළැඹෙන ජනාධිපතිවරණයේදී ජනාධිපති මහින්ද රාජපක්ෂ මහතාගේ ජයග්‍රහණය තහවුරු කෙරෙන විජයග්‍රාහී අවසන් ජන රැලි අද (23) දෙබරවැව, හිනිදුම සහ පිළියන්දලදී පැවැත්වේ.ජනාධිපතිවරයා දෙබරවැව ක්‍රීඩාංගණයේ දී උදේ 10ට ජනතාව අමතන අතර හිනිදුම දී සවස 2ට සහ පිළියන්දලදී සවස 3ට ජනතාව අමතයි. එක්සත් ජනතා නිදහස් සන්ධානයේ, ශ්‍රී ලංකා නිිදහස් පක්ෂයේ සහ සන්ධානයේ සහෝදර පක්ෂ නායකයන්, ඇමැතිවරු ද මේ අවස්ථාවට එක් වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001233</link>
    <topic>ජනපතිවරණ ප්‍රචාරක වැඩඅදින් අවසන්</topic>
    <author>දයා පෙරේරා</author>
    <content>ජනාධිපතිවරණයේ සියලුම ප්‍රචාරක කටයුතු අද (23) මධ්‍යම රාත්‍රී 12.00 ට අවසන් වේ. සෑම පක්ෂයකින්ම පවත්වාගෙන යන ඡන්ද කාර්යාල ද හෙට මධ්‍යම රාත්‍රියෙන් පසු පවත්වාගෙන යාමට නොහැකි බවද මැතිවරණ මහ ලේකම් කාර්යාලය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001234</link>
    <topic>සෝමවංශ එදා කී දේ</topic>
    <author/>
    <content>88, 89 භීෂණ සමයේ බෝට්ටුවකින් ඉන්දියාවට පැනගිය ජනතා විමුක්ති පෙරමුණේ සෝමවංශ අමරසිංහ මහතා ශ්‍රී ලංකාවට පැමිණියේ 2001 නොවැම්බර් මාසයේදීය.එසේ පැමිණි පසු ප්‍රථම වරට රූපවාහිනී සංවාදයකට සහභාගී වෙමින් (තුලාව වැඩසටහන) හඬාවැටෙමින් ඔහු කළ ප්‍රකාශය මෙසේයි.මේ රටේ ජනතාව මට සමාවෙන්න ඕනෑ.යුද්ධයක් පවතින අවස්ථාවකදී යම් කෙනෙකුව පවතින ආණ්ඩුවෙන් හෝ ආරක්ෂක සේවාවකින් හෝ අත් අඩංගුවට ගත්තොත් ඒ පුද්ගලයාට චෝදනා තිබේ නම් ඒ චෝදනා අධිකරණයට ඉදිරිපත් කැර ඔහුට රටේ පවතින නීතියට අනුව දඬුවම් නියම කළ යුතුයි. දඬුවම් නියම කිරීම ආණ්ඩුවක යුතුකමක්. ඒක තමයි. මුළු ලෝකෙම පිළිගත් නීතිය ලෝක නීතියත් ඒකයි. ජිනීවා ගිවිසුමෙන් සම්මත කළ නීතියත් එයයි.මේ ආකාරයට ජනතාව ඇමතූ පුද්ගලයකු අත්අඩංගුවේ සිටියදී එක්සත් ජාතික පක්ෂ රජය විසින් ඝාතනය කළා. ඒ වගේම දේශපාලන මණ්ඩල සාමාජිකයින් 12 දෙනකු ඝාතනය කළා.පක්ෂයේ ක්‍රියාකාරීන්ට, සාමාජිකයන්ට සහයෝගය දුන්, බත්කටක් දුන්, අම්මලා තාත්තලා පවා ඝාතනය කළා. ඒ යුගයේදී. (ජවිපෙ) අපේ සංඛ්‍යා ලේඛනවලට අනුවත්, ජාත්‍යන්තර සංවිධාන භාරයේ තිබෙන සංඛ්‍යා ලේඛනවල හැටියටත් මේ රටේ හැම පවුලකින්ම එක් සාමාජිකයකු එක්සත් ජාතික පක්ෂ රජය විසින් ඝාතනය කළා. මේ අවස්ථාව සිහිකරන්න පවා අමාරුයි.ඒ අනුව 21 වෙනි සියවසේ බිහිවූ ශ්‍රේෂ්ඨ පුද්ගලයෙක් එජාපය විසින් ඝාතනය කළා. ඔබ දන්නවා ෆිනෝෂිගේ කියන මිනීමරුවා මේ ආකාරයෙන්ම මිනී මැරුවා. ඔහුට දඬුවම් නියම වුණේ වසර 20කට පසුවයි. ලෝකයේ කිසිම රටකට යාම තහනම් කළා ෆිනෝෂියේට.එජාප රජය නීතිය කැඩු අය සම්බන්ධයෙන් පරීක්ෂා කිරීම දඬුවම් පමුණුවන්න ඕනෑ. අධිකරණයට ඉදිරිපත් කරන්න ඕනෑ. අපි නීතිය අතට ගත්තේ නැහැ. ඒ නිසයි මේ ඝාතන සිදු වුණේ.රෝහණ විජේවීර දේශපාලන මණ්ඩල සාමාජිකයන් හමුවුණාම පවසනවා ඔහු බැරිවෙලාවත් අත්අඩංගුවට පත්වුණොත් ජ.වි.පෙ. කියන්නේ ;මාකක්ද කියලා රටට කියලා තමයි මැරෙන්නේ කියලා.එදා රෝහණ විජේවීර පැය 1/2කට වැඩි කාලයක් ඒ පිළිබඳව පැහැදිලි කළා. ජ.වි.පෙ මොකක්ද කළේ මොනවද කරන්නේ කියලා. එ.ජා.පයට ජනතාවට ඉදිරිපත් කරන්න පුළුවන් වුණේ ඔය ටික විතරයි.ඒ ප්‍රකාශයේත් ජ.වි.පෙ. කවුද කියා වාක්‍ය දෙකෙන් විජේවීර පැහැදිලි කරලා තිබුණා. ඝාතනය පිළිබඳව බොහෝ දෙනෙක් කථා කරනවා කොහොමද සිදුවුණේ කියලා. කවුද කෙළේ කියා. ඒ සඳහා බොහෝ සාක්ෂි තිබෙනවා.රෝහණ විජේවීර අත්අඩංගුවට ගනිද්දී තනියම නෙවෙයි හිටියේ. ඒ පිළිබඳ සාක්ෂි තවමත් ජීවතුන් අතර සිටිනවා. එජාපය, ප්‍රචණ්ඩ ක්‍රියාවල නිරත වූ පෞද්ගලික මිනී මරු හමුදා කණ්ඩායම් ක්‍රියාකාරීන් අත්අඩංගුවට ගත්තා. අරගෙන මරා දැමුවා.පහුවෙනිදා මේ රටම දන්නවා. එජාප මැරයෝ බස් කොල්ල කෑවා. ඒ බස්වල ගිහින් නීතිය අතට ගත්තා. දවස් 3 ක් පොලීසියට නිවාඩු දුන්නා. මුකුත් කරන්න දුන්නැහැ. විරුද්ධවාදීන් මැරුවා විරුද්ධවාදී ගෙවල් ගිනි තැබුවා. විරුද්ධවාදී කාන්තාවන් දූෂණය කළා.එවැනි භීෂණකාරී තත්ත්වයකින් තමයි පාලනය භාරගත්තේ. සිදු වෙන්න යන දේ රටටම තේරුම් ගත හැකි වුණා. එදා කිව්වේ ධාර්මිෂ්ඨ පාලනයක් ගෙනියනවා කියලා. එදා කිව්වේ ධාර්මිෂ්ඨ පාලනයක් ස්ථාපිත කරන්න එජාපයට බලය දෙන්න කියලා.නමුත් වුන දේ එදා ජීවත් වූ කවුරුත් දන්නවා. ධාර්මිෂ්ඨ පාලනයේ ආරම්භයේ සිට ක්‍රියාත්මක වුණේ මර්ධනය. පළමු මැර හමුදා මේ රටේ ජනතාව දැක්කේ එජාප පාලනය සමයේදියි. උද්ඝෝෂණ වලට පහර දුන්නා.කම්කරු ශිෂ්‍යයන්ගේ ඔලු පැලුවා. සෝමපාල සහෝදරයා ජීවන අංක දීමනාව පහළ දාන්න කියලා බෝඩ් එල්ලගත්තා කියලා ඝාතනය කළා. පැවිදි හඬට ගැහුව පොලිස් නිලධාරීන්ට හිඟ වැටුප් සහිත උසස්වීම් දුන්නා.මහාචාර්ය සර්චන්ද්‍රට. කළාකරුවන්ට ගැහුවා. අන්ධයන්ට ගැහුවා. අන්ධයන්ට ගැසූ ලෝකයේ පළමුවතාව එයයි. ආබාධිත අයට ගැහුවා. ජීවත්වෙන්න වඩා යමක් ඉල්ලු විවියන් ගුණවර්ධන ඇතුළු කාන්තා හඬට ගැහුවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001235</link>
    <topic>ජනපතිගේ සහායට එක් වෙති</topic>
    <author/>
    <content>ශශ්‍රී ලංකා ඉන්දියානු සම්භවය ඇති ජනතා පෙරමුණේ සහාය ජනාධිපති මහින්ද රාජපක්‍ෂ මහතාට ලබාදීමට තීරණය කැර ඇත.එම පෙරමුණේ විධායක සභාව, පක්‍ෂ නායක හා සභාපති සිංහ ඒ. මුත්තප්පන් චෙට්ටියාර් මහතා ඇතුළු පක්‍ෂ සාමාජිකයන් මේ තීරණය ගනු ලැබූවේ පසුගියදා පක්‍ෂ මූලස්ථානයට රැස්වූ අවස්ථාවේදීය.පසුගිය ජනාධිපතිවරණයේදී මහින්ද රාජපක්‍ෂ මහතාට සහයෝගය ලබාදුන්නා සේම මෙවරද එතුමාට සහයෝගය ලබා දෙන්නේ විශේෂයෙන් අප ජනතාවට බියෙන් සැකෙන් තොරව සාමයෙන් නීතිගරුකව ජීවත්වීමේ අයිතිය යළි ලබාදේවි යැයි, යන පරම විශ්වාසය අප සතුවන බැවින් බව මුත්තප්පන් චෙට්ටියාර් මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001236</link>
    <topic>පෞද්ගලික ආරක්ෂක සේවාවටජනපති උපරිම සේවයක් කළා</topic>
    <author>නිමල් රාජපක්ෂ</author>
    <content>එළැඹෙන ජනාධිපතිවරණයේදී ජනාධිපති මහින්ද රාජපක්ෂ මහතාට සහාය පළ කිරීමට පෞද්ගලික ආරක්ෂක සේවයේ නියුතු ලක්ෂයකට ආසන්න පිරිසක් තීරණය කොට ඇත. ත්‍රස්තවාදය තුරන් කොට සංවර්ධනය කරා ශ්‍රී ලංකාවේ රන් දොරටු විවර කළ ජනාධිපතිවරයා පසුගිය වසර හතරේදී පෞද්ගලික ආරක්ෂක සේවාවේ වැටුප් ඉහළ දැමීමට පියවර ගෙන ඇතැයි ද පෞද්ගලික ආරක්ෂක සේවා නියුක්තිකයන්ගේ සුබ සාධන හා සමාජ ආරක්ෂණ පදනමේ ලේකම් ගාමිණි රාජපක්ෂ මහතා පැවසීය.පෞද්ගලික අංශය වෙත රුපියල් 2500 /- ක වැටුප් වැඩිවීමක් ක්‍රියාත්මක කරවිය යුතු බව කම්කරු සබඳතා හා මිනිස් බල ඇමැති අතාවුද සෙනෙවිරත්න මහතා පසුගියදා පොරොන්දු වුණා.ජනාධිපතිවරයා පෞද්ගලික අංශයට ලබා දුන් පොරොන්දු සියයට අනූ නවයක් (99%) ඉටුකර තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001237</link>
    <topic>ජනපතිවරණ පනත උල්ලංඝනය කළ බවට මන්ත්‍රී මුසම්මිල්ගෙන් පැමිණිලි</topic>
    <author/>
    <content>ජාතික නිදහස් පෙරමුණේ මාධ්‍ය ප්‍රකාශක හා පාර්ලිමේන්තු මන්ත්‍රී මොහොමඩ් මුසම්මිල් මහතා පෙරේදා (21) රාජගිරියේ පිහිටි මැතිවරණ මහලේකම් කාර්යාලයට පැමිණ ජනාධිපතිවරණ පනත උල්ලංඝණය කිරීම පිළිබඳව පැමිණිල්ලක් ඉදිරිපත් කෙළේය.මේ අවස්ථාවට සහභාගි වෙමින් අචල ජාගොඩ අමාත්‍යවරයා ප්‍රකාශ කර සිටියේ අල්ලස් සිද්ධියක් පිළිබඳව කරුණු හෙළිදරව් කළ මෙහෙයුමක් ලෙස මුසම්මිල් මන්ත්‍රීවරයා සම්බන්ධ සිද්ධිය අර්ථකථනය කළ හැකි බවයි.සත්‍ය අසත්‍යතාව ඉදිරියේදී අධිකරණයේදී බලාගත හැකි බවත් අමාත්‍යවරයා පැවසීය. රුපියල් මිලියන 30 ක මුදලක් අල්ලසක් වශයෙන් ඉදිරිපත් කර පාර්ලිමේන්තුව නියෝජනය කරන මන්ත්‍රීවරයෙකුගේ දේශපාලන ස්ථාවරය වෙනස් කිරීමට උත්සාහ කිරීම පිළිබඳව කතානායකවරයාට ද ජාතික නිදහස් පෙරමුණ දැනුම් දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001238</link>
    <topic>මහින්ද රාජපක්‍ෂ අනිවාර්යයෙන්මයළිත් වරක් රටේ ජනපති වෙනවා</topic>
    <author>උපාලි කරුණාරත්න</author>
    <content>ලබන 26 දින පැවැත්වෙන ජනාධිපතිවරණයෙන් ජනාධිපති මහින්ද රාජපක්‍ෂ මහතා අනිවාර්යයෙන් ම ජයගන්නා බව කොළඹ – 07 බෞද්ධාලෝක මාවතේ ධර්මායතනාධිපති ඇල්ලේ ගුණවංශ හිමියෝ පැවසූහ.ජනාධිපතිවරයාගේ ජයග්‍රහණය සම්බන්ධයෙන් කිසිදු තර්කයක් නොමැති බව ද පවසන උන්වහන්සේ ජයග්‍රහණයෙන් පසු ජයග්‍රාහකයන් අනෙකුත් පක්‍ෂවල සාමාජිකයන් ආරක්‍ෂා කර ගත යුතු බවත් ප්‍රකාශ කළහ.මේ අවස්ථාවේ මවුබිම රැකගැනීමට ජනාධිපති මහින්ද රාජපක්‍ෂ මහතා හැර වෙනත් කිසිවෙකු නොමැති බවත්, සඳහන් කළ ඇල්ලේ ගුණවංශ හිමියෝ රට විනාශ කිරීමට කටයුතු කරන ද්‍රෝහී බලවේග එළවා දැමිය යුතු බවත් පැවසූහ.ඇල්ලේ ගුණවංශ හිමියෝ මෙසේ ප්‍රකාශ කෙළේ පසුගියදා (20) කොළඹ – 07 බෞද්ධාලෝක මාවතේ ධර්මායතනයේ පැවැති මාධ්‍ය හමුවකදීය. මේ මාධ්‍ය හමුව ශශ්‍රී ලංකාවේ ලේඛකයෝ සංවිධානය මගින් සංවිධානය කර තිබිණ. එහිදී ඇල්ලේ ගුණවංශ හිමියෝ මෙසේද කීහ.අපි ත්‍රස්තවාදය මේ වන විට පරාජය කර තිබෙනවා. එහෙත් බෙදුම්වාදය තවමත් ක්‍රියාත්මක වෙනවා. ත්‍රස්තවාදය විනාශ කිරීමේ කටයුත්තේදී විසිදහසකට අධික තරුණයන් මාතෘ භූමිය වෙනුවෙන් දිවි පිදුවා. විශාල සංඛ්‍යාවක් විවිධ ආබාධවලට ලක්වුණා.ත්‍රස්තවාදය පරාජය කිරීම සඳහා මේ රටේ බොහෝ පිරිස් විවිධ කැපවීම් කළා. අපි ඒ සඳහා බොහෝ දුක් වින්දා. මවුබිමේ ඒකීය භාවය රැකගැනීම සඳහා යාචකයින් පවා අපට උදව් කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n1001239</link>
    <topic>ෆොන්සේකාගේ හවුල රටට ගැළපෙන්නේ නෑ</topic>
    <author>උපාලි කරුණාරත්න</author>
    <content>ත්‍රස්තවාදය විනාශ කර රට සංවර්ධනය කරන ජනාධිපති මහින්ද රාජපක්ෂ මහතා නැවත වරක් ජනාධිපති තනතුරට පත් කළ යුතු බව ශ්‍රී ලංකාවේ ලේඛකයෝ සංවිධානය කියා සිටී.මේ බැව් අනාවරණය වූයේ පෙරේදා (21) ශ්‍රී ලංකාවේ ලේඛකයෝ සංවිධානය පැවැත්වූ මාධ්‍ය හමුවකදීය.එහිදී අදහස් දැක්වූ මහාචාර්ය මැන්දිස් රෝහණ දීර මහතාත්‍රස්තවාදය විසින් විනාශ කරමින් තිබූ රට ජනාධිපතිවරයා එක් සේසත් කළා. ත්‍රස්තවාදය විනාශ කරන අතරෙදි ජනාධිපතිවරයා ගම නැගුම වැනි වැඩ සටහන් තුළින් රට සංවර්ධනය කළා. රටේ ඉදිරි සංවර්ධන කටයුතු සඳහා ජනාධිපති මහින්ද රාජපක්ෂ මහතාව නැවත වරක් පත්කළ යුතු බවත් පැවසීය.මහාචාර්ය මැන්දිස් රෝහණදීර මහතා මෙසේ ද කීය.මෙවර ජනාධිපතිවරණය මෙරට අනාගතයට ඉතා වැදගත් වෙනවා. ජනාධිපතිවරණය සම්බන්ධයෙන් විවිධ කරුණු විවිධ පුද්ගලයන් මේ වන විට දක්වනවා.අපි ලේඛකයින් වශයෙන් රට තුළ සිදුවෙන සිදුවීම් සම්බන්ධයෙන් විමසිලිමත් විය යුතුයි. රටේ සිදුවන වැරදි සම්බන්ධයෙන් අප ලේඛකයන් ලෙස ජනතාව දැනුවත් කළ යුතුයි.ප්‍රවීන මාධ්‍යවේදී ලේඛක සුජීව දිසානායක මහතා ලංකා ඉතිහාසයේ මෙතෙක් පැවැති ජනාධිපතිවරණ අතරින් අතිශය තීරණාත්මක බැරෑරුම් මැතිවරණය මෙවර ජනාධිපතිවරණයයි. මේ සම්බන්ධයෙන් අපි ලේඛකයෝ සංවිධානයේ විවිධ සාමාජිකයින් සමඟ සාකච්ඡා කළා. ඒ අනුව අපි තීරණය කළා. ජනාධිපති මහින්ද රාජපක්ෂ මහතා නැවත වරක් ජනාධිපති තනතුරට පත් කිරීම සඳහා කැපවීමට.සරත් පොන්සේකා මහතාට දේශපාලන අත්දැකීම් අඩුයි. රටක් පාලනය කිරීමට පුළුල් අත්දැකීම් අවශ්‍යයි. ඒ වගේම සරත් පොන්සේකා මහතා සමඟ එකතු වී තිබෙනවා මේ රටේ ජනතාවගේ සැකයට පාත්‍ර වූ කොටසකුත්.ඒ නිසා සරත් පොන්සේකා මහතාගේ හවුල මේ රටට නොගැලපෙන ලෙස අපි දකිනවා. ජනාධිපති මහින්ද රාජපක්ෂ මහතාට අවුරුදු හතලිහක දේශපාලන අත්දැකීම් තිබෙනවා. එතුමාට හොඳ දේශපාලන ඉතිහාසයක් තිබෙනවා. ජනාධිපතිතුමා මේ වන විට රටට ලබා දුන් ජයග්‍රහණ අපමණයි. ඒ වගේම මහින්ද රාජපක්ෂ ජනාධිපතිතුමා ඉතා සංවේදී පුද්ගලයෙක් ඒ නිසා ජනාධිපති මහින්ද රාජපක්ෂ මහතා නැවත ජනාධිපති තනතුරට පත් කළ යුතුයි.ප්‍රවීන ලේඛක සෝමවීර සේනානායක මහතා මම ජනාධිපතිවරණය සම්බන්ධයෙන් අදහස් දැක්වීමට ඉදිරිපත් වන්නේ අපි එහෙම නොකලොත් ජීවිත කාලය පුරාම පසුතැවිලි වීමට සිදු වේදෝයි සිතා ගෙනයි.පාතේගම ඥානිස්සර හිමි කිසිම නායකයෙකුට විනාශකිරීමට බැරි වුණ ත්‍රස්තවාදය අද මහින්ද රාජපක්ෂ ජනාධිපතිතුමා විනාශ කළා. ඒක රටක් වෙනුවෙන් කළ ශ්‍රේෂ්ඨ ක්‍රියාවක්. අපි මහින්ද රාජපක්ෂ ජනාධිපතිතුමාට කෘතගුණ සලකමු.මේ අවස්ථාව සඳහා කමල් පෙරේරා, පියදාස වැලිකන්නගේ දෙනගම සිිරිවර්ධන, සුගතපාල මෙන්ඩිස්, ගරාගොඩ ජයරත්න කරුණා පෙරේරා යන ලේඛක ලේඛිකාවන් ඇතුළු ශ්‍රී ලංකාවේ ලේඛකයෝ සංවිධානයේ සාමාජික සාමාජිකාවෝ රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n10012310</link>
    <topic>ඝාතන තැතක් ගැන පැමිණිලි කරති</topic>
    <author>උපාලි කරුණාරත්න</author>
    <content>ඝාතනය කිරීමේ ප්‍රයත්නයක් ක්‍රියාත්මක වන බව ජනසෙත පෙරමුණෙන් ජනාධිපති අපේක්ෂක බත්තරමුල්ලේ සීලරතන හිමියෝ පවසති.පසුගිය 18 වැනි දින තමන් වහන්සේ ළඟ සේවය කරන තරුණයෙකු කිසියම් පිරිසක් පැහැරගෙන ගොස් ඔහුට මුදල් දී තමාව ඝාතනය කර දැමීමට සහයෝගය ලබාදිය හැකි දැයි අසා ඇති බවත් තරුණයා එයට එකඟ නොවූ පසු ඔහුව පිටකොටුව ප්‍රදේශයට ගෙන ගොස් දමා ඇති බවත් සීලරතන හිමියෝ ප්‍රකාශ කළහ.ජනාධිපති අපේක්ෂක සීලරතන හිමියන් එසේ ප්‍රකාශ කෙළේ ඊයේ (22) බත්තරමුල්ල, කොස්වත්ත, තලංගම දකුණේ පිහිටි ජනසෙත පෙරමුණේ කාර්යාලයේ පැවැති මාධ්‍ය හමුවකදීය.මෙම ඝාතන ප්‍රයත්නය පිළිබඳව තලංගම පොලිසියට පැමිණිලිකර ඇති බවත් සීලරතන හිමියෝ මෙහිදී ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n10012311</link>
    <topic>මැතිවරණ පක්ෂ කාර්යාල 24වැනි දින රාත්‍රී ඉවත් කළ යුතුයි</topic>
    <author>උපාලි කරුණාරත්න</author>
    <content>රට පුරා ඇති මැතිවරණ කොට්ඨාසවල පිහිටුවා තිබෙන අනවශ්‍ය මැතිවරණ කාර්යාල පක්ෂ මේ 24 දින මධ්‍යම රාත්‍රියට පෙර ඉවත් කර ගත යුතු බව පොලිස්පති මහින්ද බාලසූරිය මහතා පැවැසීය.එක මැතිවරණ කොට්ඨාසයක එක මැතිවරණ කාර්යාලයක් සහ දිස්ත්‍රික්කයක එක මැතිවරණ කාර්යාලයක් තබා ගත හැකි බව කී පොලිස්පතිවරයා නීති විරෝධී බැනර් කටවුට් පෝස්ටර් සියයට අනූපහක් පමණ මේ වන විට ඉවත් කර ඇති බවත් ප්‍රකාශ කෙළේය.පොලිස්පති මහින්ද බාලසූරිය මහතා එසේ ප්‍රකාශ කෙළේ පෙරේදා (21) පොලිස් මූලස්ථානයේ පැවැති මාධ්‍ය හමුවකදීය.ජනාධිපතිවරණයේ ආරක්ෂක කටයුතු පිළිබඳව අප ඉදිරියේදී පැහැදිලි කරනවා. පක්ෂ බේදයක් නොමැතිව පක්ෂ කාර්යාල 24 වැනිදා මධ්‍යම රාත්‍රියෙන් පසු ඉවත් කරන බවත් පොලිස්පති වරයා පැවසීය.පොලිස්පතිවරයා මෙසේද කීය.ඡන්දයට පෙර ජාතික හැඳුනුම්පත් විවිධ කණ්ඩායම් රැගෙන යාම පිළිබඳව විවිධ කතා මේ වනවිට පැතිරෙමින් තිබෙනවා. ඒ නිසා සැකකටයුතු කවුරුන් හෝ නිවසට පැමිණ හැඳුනුම්පත් ඉල්ලුවත් ඒවා නොදිය යුතුයි. එවැනි සිද්ධීන් ක්‍රියාත්මක වෙනවා නම් පොලිසියට දැනුම් දෙන්න.අපරාධ පරීක්ෂණ දෙපාර්තමේන්තුවේ නියෝජ්‍ය පොලිස්පතිවරයා මෙම අවස්ථාවට සහභාගි වෙමින් ප්‍රකාශ කෙළේ ජනාධිපතිවරයා ඝාතනය කිරීමට උත්සාහයක් දැරීම සම්බන්ධයෙන් පුද්ගලයන් කීප දෙනෙකුගෙන් ප්‍රශ්න කරමින් සිටින බවයි. ලංකාවේ නැති දමිළ මන්ත්‍රිවරයෙකු සම්බන්ධයෙනුත් පරීක්ෂණ පවත්වන බවත් ඒ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n10012312</link>
    <topic>පෞද්ගලික අංශයේ ඇතැම් සේවකයන්ට ඡන්දය ප්‍රකාශ කිරීම අහිමි කිරීමේ කුමන්ත්‍රණයක්</topic>
    <author>අනුර ප්‍රේමලාල්</author>
    <content>පෞද්ගලික අංශයේ ඇතැම් සේවකයින්ට ඡන්දය භාවිතා කිරීමට අවස්ථාව අහිමි කිරීමේ කුමන්ත්‍රණයක් දියත් වෙන බව ජාතික මැතිවරණ නිරීක්‍ෂණ මධ්‍යස්ථානය ප්‍රකාශ කරයි.මේ සම්බන්ධයෙන් ඊයේ (22) දින කොළඹ පැවති මාධ්‍ය හමුවකදී අදහස් දැක්වූ ජ්‍යෙෂ්ඨ නීතිඥ ප්‍රියාල් විජේවීර මහතා සඳහන් කෙළේ ආයෝජන මණ්ඩලය මගින් හා රාජ්‍ය අංශයේ සේවකයින්ට ආයතන සංග්‍රහය මගින් සේවකයින්ට ඡන්දය භාවිතා කිරීම පිණිස පැය හතරේ සිට දින දෙකක් දක්වා නිවාඩු ලබාගැනීමේ අයිතිය පිළිබඳ කරුණු දක්වා ඇති බවය.මේ සම්බන්ධයෙන් කම්කරු කොමසාරිස්වරයා ද චක්‍රලේඛයක් නිකුත් කර තිබෙන අතර ජාතික මැතිවරණ නිරීක්‍ෂණ මධ්‍යස්ථානය මගින් හාම්පුතුන්ගේ සංගමය මේ පිළිබඳ දැනුවත් කර ඇතැයි පැවසීය.ඒ අනුව සැතපුම් 20 ට අඩු දින 1/2 යි, සැතපුම් 20 – 50 දක්වා දින 1 යි, සැතපුම් 51 – 75 දක්වා දින 1 1/2 යි, සැතපුම් 75 ට වැඩි දින 2 ක් වශයෙන් නිවාඩු අනුමත විය යුතුවේ.මේ පිළිබඳ ගැටලු ඇති සේවක සේවිකාවන්ට ජාතික මැතිවරණ නිරීක්‍ෂණ මධ්‍යස්ථානයේ දුරකතන අංක 5014480 හා ෆැක්ස් අංක 2671417 අමතමින් පැමිණිලි ඉදිරිපත් කළ හැකිය.මෙහිදී පැය දෙකක් පමණක් ඡන්දය භාවිතා කිරීමට ලබාදීම නීති විරෝධී බව ඒ මහතා වැඩිදුරටත් ප්‍රකාශ කෙළේය.</content>
  </post></root>