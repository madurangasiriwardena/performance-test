<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409151_3</link>
    <topic>සේවක අර්ථසාධක අරමුදලේ කොටස් ආයෝජන ලාභය බිලියන දහය ඉක්මවයි</topic>
    <author>විජිත ජයසිංහ</author>
    <content>සේවක අර්ථසාධක අරමුදලේ කොටස් ආයෝජන කළඹෙහි ශුද්ධ උපලබ්ධි නොවූ ලාභය 2014 සැප්තැම්බර් 11 වෙනි දින රුපියල් බිලියන 10 සීමාව පසුකර ඇති බව ශ්‍රී ලංකාමහ බැංකුව පවසයි.මීට අමතරව, වසරේ මේ දක්වා කොටස් ආයෝජන කළඹෙන් ලැබූ උපලබ්ධි වූ ප්‍ර‍්‍රාග්ධන ලාභ සහ ලාභාංශ ප්‍රමාණය රුපියල් බිලියන 3.4ක් විය.මෙම කඩ ඉම විශේෂයෙන් වැදගත් වන්නේ, 2012 සිට 2014 දක්වා වූ මුල් කාලය තුළ දී සේවක අර්ථසාධක අරමුදලේ කොටස් ආයෝජන මඟින් අලාභ තිබෙන බවට 2014 වසරේ මුල් භාගය දී කරනු ලැබූ චෝදනා නිසාය.මෙම පසුබිම තුළ මෙවැනි දේශපාලනික අරමුණු පෙර දැරි කරගත් ප‍්‍රකාශවලින් නොමග නොයන ලෙස සේවක අර්ථසාධක අරමුදලේ සාමාජිකයන්ගෙන් සහ මහජනතාවගෙන් ඉල්ලා සිටින බව ශ‍්‍රී ලංකා මහ බැංකුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409151_1</link>
    <topic>ළමා නළුවන් අද නව නගර ශාලාවට</topic>
    <author>උමේෂා සිරිවර්ධන</author>
    <content>සංස්කෘතික කටයුතු දෙපාර්තමේන්තුව හා ශ්‍රී ලංකා කළා මණ්ඩලයේ රාජ්‍ය නාට්‍ය අනුමණ්ඩලය එක්ව සංවිධානය කරනු ලබන 2014 රාජ්‍ය ළමා නාට්‍ය උළෙල අද ආරම්භ වේ.අද සිට මේ මස 30 වැනිදා දක්වා සවස 5ට කොළඹ නව නගර ශාලාවේ පැවැත්වෙන මෙම උලෙළේ සිංහ‍ෙ, දෙමළ සහ ඉංග්‍රිසි ළමා නාට්‍ය වේදිකාගත වේ.සිමිත අංශයෙන් ළමා නාට්‍ය 30ක් සහ විවෘත අංශයේ නාට්‍ය 18ක් වේදිකාගත කිරීමට නියමිත අතර සියලුම නාට්‍ය නොමිලේ නැරඹීමට අවස්ථාව සලසා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409151</link>
    <topic>බෞද්ධ අපට වගේම මුස්ලිම් බැතිමතුන්ටත් අයිති වන්නේ මේ මාතෘ භූමිය පමණයි</topic>
    <author>මහින්ද අලුත්ගෙදර වැලිමඩ සිට ...</author>
    <content>බෞද්ධ ආගම අදහන තමාට මෙන්ම ඉස්ලාම් ආගම අදහන මුස්ලිම් ජාතිකයන්ට ද අයිති වන්නේ ලෝකයේ වෙනත් කිසිඳු රටක් නොව මේ මාතෘභූමිය පමණක් බව ජනාධිපති මහින්ද රාජපක්ෂ මහතා අවධාරණය කරයි.බෞද්ධ ආගමේ නායක බුදු රජාණන් වහන්සේගේ උපත ඉන්දියාවේ හා ඉස්ලාම් ආගමේ නායක නබි නායක තුමාගේ උපත සෞදි අරාබියාවේ මැකා නගරයේ සිදුව තිබෙන බව සිහිපත් කරන ජනාධිපතිවරයා බෞද්ධ ආගමිකයකු වන තමා ඉන්දියානුවකු නොවන බවද ඉස්ලාම් ආගම අදහන මුස්ලිම් ජාතිකයන් සෞදි අරාබියානුවන් නොවන බවද ප්‍රකාශ කරයි.ජනාධිපති මහින්ද රාජපක්ෂ මහතා මේ බව සඳහන් කළේ වැලිමඩ, ගුරුතලාව මුස්ලිම් මධ්‍ය මහා විද්‍යාලයේ මහින්දෝදය තාක්ෂණික විද්‍යාගාරය සිසු අයිතියට පත්කිරීමේ අවස්ථාවට සහභාගි වෙමිනි. ශ්‍රී ලාංකේය අධ්‍යාපන ඉතිහාසයේ ගමන් මඟ වෙනස් කරමින් නිපුණතාවෙන් සපිරි දරු පරපුරක් නිර්මාණය කිරීම උදෙසා ක්‍රියාත්මක මහින්දෝදය තාක්ෂණික විද්‍යාගාර වැඩසටහන යටතේ මෙය ඉදිකර තිබෙන අතර ජනප්‍රිය පාසල් කිහිපයකට පමණක් සීමාවී තිබූ විශේෂිත අධ්‍යාපන පහසුකම් රටේ සියලු දරුවන් වෙත ලබාදීමේ අරමුණින් එය ක්‍රියාත්මක වෙයි.සමරු ඵලකය නිරාවරණය කරමින් විද්‍යාගාර සිසු අයිතියට පවරා දුන් ජනාධිපති මහින්ද රාජපක්ෂ මහතා ඒවායේ නිරීක්ෂණ චාරිකාවක නිරත වෙමින් සිසුන්ගේ අධ්‍යාපන කටයුතු පිළිබඳ සොයා බැලුවේය. විදුහල්පතිවරයා මෙන්ම ආචාර්ය මණ්ඩලය සමඟ ද සුහද කථා බහක නිරත වූ ජනාධිපතිවරයා රැස්ව සිටි මවුපියන් හා ප්‍රදේශවාසින් සමඟ ද කථා බහක නිරත විය.මෙහිදී වැඩිදුරටත් අඳහස් පළකළ ජනාධිපති මහින්ද රාජපක්ෂ මහතා ප්‍රකාශ කළේ මේ දරුවන් අවංකව ඉගෙනීම් කටයුතුවල නිරත වියයුතු බවත් මේ දරුවන්ට පාසල තුළදී ඉතිහාසය, සංස්කෘතිය ආදිය ඉගැන්විය යුතු බවත්ය. අපි අපේ මවුබිමට ආදරය කළයුතු බව පෙන්වාදුන් ඒ මහතා ආගමික ස්ථානවලට ද යායුතු බවත් මේ දරුවන් ද මැකා නගරයට එක් අවස්ථාවක් හෝ යායුතු බවත් කීවේය. දැන් අවස්ථා කිහිපයක දී මක්කම වන්දනා කිරීම සඳහා යාමට උත්සාහ කරන බව නේවාදුන් ජනාධිපතිවරයා ඒ අවස්ථාව තවත් මුස්ලිම් ජාතිකයෙකුට දෙන්නේ නම් ඉතා වැදගත් බවද ඉදිරියේ දී මක්කම යාම සඳහා අවස්ථාව ලබාදීම වෙනුවෙන් ආගමික කටයුතු අමාත්‍යාංශය වෙත වගකීම බාරදෙන බවද කීවේය. ඒ වෙනුවෙන් වැඩපිළිවෙල සකස් කරගෙන යන බවද එවිට සියලු දෙනාටම අවස්ථාව ලබාගැනීමට හැකිවන බවද ඒ මහතා පැවසීය.අධ්‍යාපනය ලබාගැනීම සෑම මුස්ලිම් ජාතිකයෙකුගේම වගකීමක් බවට නබි නායකතුමා සඳහන්කර ඇතැයි සිහිපත් කළ මහින්ද රාජපක්ෂ මහතා දරුවාට හොඳ අධ්‍යාපනයක් ලබාදීම දෙමාපියන්ගේ වගකීම බවද මේ විද්‍යාලය කොළඹ රාජකීය හෝ විශාඛා විද්‍යාලයට නොමැති අයුරින් සුපිරි පාසලක් බවට පත්ව තිබෙන බවද පෙන්වා දුන්නේය. එහි ප්‍රයෝජන ගනිමින් රටට පමණක් නොව ලොව දිනන මට්ටමට පැමිණිය යුතු බවද ප්‍රකාශ කළේය. මේ විද්‍යාලයේ ඉදිකළ මහින්දෝදය තාක්ෂණික විද්‍යාගාරයට සමඟාමීව වැලිමඩ මධ්‍ය මහා විද්‍යාලය, කැප්පෙටිපොල මහා විද්‍යාලය, ඌව පරණගම මහා විද්‍යාලය, අලගොල්ල දෙමල මහා විද්‍යාලය, අඹගස්දෝව ජනාධිපති මහා විද්‍යාලය යන විද්‍යාලයන්හි ඉදිකළ මහින්දෝදය විද්‍යාගාර ද සිසු අයිතියට පත් කෙරිණි. ශ්‍රී ලාංකේය අධ්‍යාපනයේ දැවැන්ත හැරවුම, මහින්දෝදය පාසල් දහස යටතේ මේ වැඩසටහන ක්‍රියාත්මක කර තිබෙන අතර අධ්‍යාපන අමාත්‍යාංශයේ පූර්ණ අධීක්ෂණය යටතේ නිර්මාණය කළ අංග සම්පූර්ණ ගණිතාගාරයකින්, පරිගණක 25 කින් සමන්විත භාෂාගාරයකින්, පරිගණක 40 කින් සමන්විත පරිගණකාගාරයකින් සහ නැණස දුරස්ථ ඉගෙනුම් මධ්‍යස්ථානයකින් ඒ සියල්ල සමන්විත වෙයි. ජනාධිපති මහින්ද රාජපක්ෂ මහතාගේ සංකල්පයකට අනුව මහින්ද චින්තන ඉදිරි දැක්ම යටතේ පාසල් සිසුන්ට මහින්දෝදය තාක්ෂණ විද්‍යාගාර පහසුකම පිරිනමන අතර එම එක් තාක්ෂණ විද්‍යාගාරයක් වෙනුවෙන් රජය වැයකරන මුදල රුපියල් ලක්ෂ 180කි.තොරතුරු තාක්ෂණ දැනුම ලබාදීම තුළින් නව ලොව ජයගත හැකි දරු පරපුරක් බිහි කිරීම ජනාධිපති මහින්ද රාජපක්ෂ මහතාගේ අරමුණ වී තිබෙන අතර එම දැනුම ග්‍රාමීය මට්ටමට ගෙන යාමට මහින්දෝදය තාක්ෂණ විද්‍යාගාර ඉමහත් පිටිවහලක් වෙයි.ජ්‍යෙෂ්ඨ ඇමැති ඒ.එච්.එම් ෆවුසි, ඇමැතිවරුන් වන නවීන් දිසානායක, කුමාර වෙල්ගම, නියෝජ්‍ය ඇමැතිවරුන් වන ලසන්ත අලගියවන්න, අබ්දුල් කාදර්, අධ්‍යාපන අමාත්‍යාංශයේ ලේකම් අනුර දිසානායක මහත්වරුන් ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409152</link>
    <topic>ෆොන්සේකාගේ පක්ෂයේහපුතලේ සංවිධායක සන්ධානයට</topic>
    <author>මහින්ද අලුත්ගෙදර බණ්ඩාරවෙල සිට ...</author>
    <content>ජනාධිපති මහින්ද රාජපක්ෂ මහතාගේ ශ්‍රේෂ්ඨ නායකත්වය සහ වත්මන් රජයේ නිවැරැදි වැඩපිළිවෙළ අගය කරමින් ඌව පළාත් සභා මැතිවරණය සඳහා ඉදිරිපත්වූ ප්‍රජාතන්ත්‍රවාදී පක්ෂයේ හපුතලේ සංවිධායක එස්.බී.කේ. ලයනල් මහතා එක්සත් ජනතා නිදහස් සන්ධානය සමඟ එක්වෙයි.එළඹෙන පළාත් සභා මැතිවරණය සඳහා බදුල්ල දිස්ත්‍රික්කයේ හපුතලේ ආසනය නියෝජනය කරමින් ප්‍රජාතන්ත්‍රවාදී පක්ෂයේ අපේක්ෂකයකු වශයෙන් ඉදිරිපත් වූ ඒ මහතා බණ්ඩාරවෙල නව බස්නැවතුම්පල ජනතා අයිතියට පත්කිරීමෙන් අනතුරුව පැවැති ජනහමුවේ දී ජනාධිපති මහින්ද රාජපක්ෂ මහතා හමුවී එක්සත් ජනතා නිදහස් සන්ධානය සමඟ එක්වන බවට ප්‍රකාශ කළේය.සියලු වාද බේද අතහැර රට බේරා ගත් නායකයාගේ දෑත් ශක්තිමත් කිරීම වෙනුවෙන් ඒ මහතා ජනාධිපති මහින්ද රාජපක්ෂ මහතා ප්‍රමුඛ වත්මන් රජය සමඟ එක්වූ අතර ඉදිරියටත් පක්ෂයේ උන්නතිය වෙනුවෙන් කටයුතු කරන බවට ජනාධිපතිවරයා හමුවේ සහතික විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409153</link>
    <topic>මොනරාගල ජනතාවටරු. 2500 අද සිට</topic>
    <author>බන්ධුල ගුණසේකර</author>
    <content>නියඟයෙන් පීඩාවට පත් මොනරාගල දිස්ත්‍රික්කයේ ජනතාවට රුපියල් දෙදහස් පන්සියයක සහනාධාර මුදල් පිරිනැමීමේ වැඩපිළිවෙළ අද (15) සිට ක්‍රියාත්මක කරන බව ආර්ථික සංවර්ධන අමාත්‍යාංශයේ ලේකම් නිහාල් ජයතිලක මහතා “දිනමිණ” ට පැවැසීය.ආර්ථික සංවර්ධන අමාත්‍යාංශය මෙවර නියඟයෙන් දැඩි ලෙසම පීඩාවට පත් මොණරාගල, අනුරාධපුරය ඇතුළු දිස්ත්‍රික්ක තුනක ජනතාවට කඩිනමින් මේ සහනාධාරය පිරිනැමීමට තීරණය කොට තිබිණ. ඒ අනුව නියඟයෙන් වැඩිම බලපෑම් එල්ලවී ඇති මොණරාගල දිස්ත්‍රික්කයේ ජනතාවට පළමුවෙන්ම එය ලබාදීමට අමාත්‍යාංශය පියවර ගෙන තිබේ.දැනට මොණරාගල දිස්ත්‍රික්කයද ආවරණය වන පරිදි මැතිවරණයක් පැවැත්වෙන බැවින් ඊට කිසිදු ආකාරයක හෝ බලපෑමක් ඇති නොවන පරිදි කිසිදු බේදයකින් තොරව පීඩාවට පත්වූ සෑම පවුලකටම සහනාධාරය පිරිනැමෙන බවද නිහාල් ජයතිලක මහතා පවසයි.මොණරාගල දිස්ත්‍රික් ලේකම්වරයා සහ දිස්ත්‍රික්කයට අයත් ප්‍රාදේශීය ලේකම් කොට්ඨාසයන්හි ප්‍රාදේශීය ලේකම්වරුන්ගේ පූර්ණ අධීක්ෂණය යටතේ මේ සහනාධාර බෙදාදීම සිදු කෙරෙන බවද ලේකම්වරයා වැඩි දුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409154</link>
    <topic>චීන ජනපති අතින් 17දානව වරාය නගරය ඇරැඹේ</topic>
    <author>ක්‍රිස්ටි මහේෂ් ද සිල්වා</author>
    <content>ආසියාවේ ආශ්චර්ය කරා ශ්‍රී ලංකාව යන ගමන තවදුරටත් තහවුරු කරමින් මුහුදට අයත්ව තිබූ භූමි ප්‍රමාණය අක්කර 500කින් වැඩි කර නව වරාය නගරය ආරම්භ කිරීම ජනාධිපති මහින්ද රාජපක්ෂ මහතාගේ ඇරයුම අනුව චීන ජනාධිපති ෂී ජින් පින්ග් මහතා අතින් බදාදා (17 දා) සිදු කිරීමට නියමිතය.මුහුද ගොඩකර මෙවැනි ආකාරයේ නගරයක් මෙරට ඉදිවන ප්‍රථම අවස්ථාව මෙය වන අතර එවැනි ව්‍යාපෘතියක් ආරම්භ කළ මෙරට ප්‍රථම රාජ්‍ය නායකයා ලෙස ජනාධිපති මහින්ද රාජපක්ෂ මහතාගේ නම ඉතිහාසයේ රන් අකුරෙන් ලියවෙනු ඇත.චීන ජනාධිපති ෂි ජින් පින්ග් මහතා ජනාධිපති ආර්යා හෝග් ලියු ඈන් මහත්මිය ඇතුළු ඉහළ පෙළේ දූත පිරිසක් හෙට (16දා) දිවයිනට පැමිණීමට නියමිත අතර වසර 28කට පසුව චීන ජනාධිපතිවරයකු ශ්‍රී ලංකාවේ සංචාරය කරන ප්‍රථම අවස්ථාව ද මෙය වෙයි. ඇමරිකානු ඩොලර් මිලියන 1400ක දැවැන්ත ආයෝජනයක් වන නව වරාය නගරය චීනයේ චයිනා කන්ස්ට්‍රක්ෂන් කොමියුනිකේෂන් සමාගමේ ආයෝජනයක් වෙයි. කොළඹ දකුණ වරාය දිශාවනසේ ඉදිකරනු ලබන නව නගරය සම්පූර්ණයෙන්ම මුහුද ගොඩකර නිර්මාණය කරනු ලැබීම මෙහි ඇති විශේෂත්වය වෙයි.නවීන පන්නයේ සංචාරක හෝටල් ආපන ශාලා ජල තටාක ඇතුළු සංචාරකයින්ට අවශ්‍ය ක්‍රීඩා පහසුකම් සපුරා ඉදිකරනුලබන මෙම නව වරාය නගරය නවීන මාර්ග පද්ධතියකින් ද යුක්ත වේ. මෙම වරාය නගරයට අමතරව චීනය හා ශ්‍රීලංකාව අතරනිදහස් වෙළෙඳ ගිවිසුමක් ද අත්සන් කිරීමට නියමිත අතර එමගින් ද විශාල වාසි රැසක් ශ්‍රී ලංකාවට අත්වීමට නියමිතව තිබේ.දෙරටේ රාජ්‍ය නායකයින් ද්විපාර්ශවික කරුණු ගණනාවක් සම්බන්ධයෙන් සාකච්ඡා කිරීමට නියමිත අතර කලාපීය වශයෙන් වැදගත් වන ගිවිසුම් ගණනාවකට ද අත්සන් තැබීමට නියමිතය. එසේම අග්‍රාමාත්‍ය දි.මු. ජයරත්න කථානායක චමල් රාජපක්ෂ යන මහත්වරුන් සමඟ සාකච්ඡා කරන චීන ජනාධිපතිවරයා මෙහි රැඳී සිටින කාලය තුල විශේෂ ස්ථාන කීපයක් දැක බලාගැනීමට යනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409155</link>
    <topic>අඩුමිලට සහල් ලබා දෙන රජයේ වැඩපිළිවෙළකඩාකප්පල් කරන කුමන්ත්‍රණයක්</topic>
    <author>විජයානි එදිරිසිංහ</author>
    <content>රජය විසින් පාරිභෝගිකයාට පාලන මිලටත් වඩා අඩුවෙන් සහල් ලබාදීමට ආරම්භ කර ඇති වැඩපිළිවෙළ සාර්ථකව සිදුවෙමින් තිබියදීත් සැලසුම් සහගත කඩාකප්පල්කාරී පිරිසක් විසින් එම වැඩපිළිවෙළ විනාශකර දැමීමේ කුමන්ත්‍රණයක් ක්‍රියාත්මක කර ඇති බව අනාවරණය වේ.එහි ප්‍රථම පියවර වශයෙන් බදුල්ල හාළි ඇල නගරයේ සහල් අලෙවි කිරීමට සූදානම්ව නවතා තිබූ ලක් සතොස සහල් ලොරියකට ඊයේ පෙරවරුවේ කණ්ඩායමක් පැමිණ පහරදීමට උත්සාහ කර තිබේ.ඒ අවස්ථාවේ දස දෙනකු පමණ ලොරිය වටකර සහල් අලෙවිය නවත්වන්නැයි තර්ජනය කර තිබේ.  ඒ වන විට එහි රියදුරු ලෙස කටයුතු කළ ඩී.ජේ. කේ. අධිකාරණ සහ සහයක ආර්. එම්. ධනුෂ්ක අමිල මහත්වරුන් පහරදීමට පැමිණි පිරිසට පවසා ඇත්තේ ඔවුන් මේ සිදුකරන්නේ රජයේ උපදෙස් මත සිය ප්‍රධානීන් පවරන කාර්යයන් බවත් ගැටලුවක් තිබේනම් අමාත්‍යවරයා හෝ වෙනත් කෙනෙකු හරහා විසඳාගන්නා ලෙසත්ය.එවිට පැමිණි පිරිස එම ස්ථානයේ අඩුමිලට හාල් විකිණීමට ඉඩ දිය නොහැකි බවත් ලොරිය වහාම එම ස්ථානයෙන් රැගෙන යන ලෙසත් තර්ජනය කර ඇත. පසුව මේ තත්ත්වය පොලිසියට වාර්තාවී පොලිසියේ කිහිප දෙනෙක් එම ස්ථානයට පැමිණීමත් සමඟ කඩාකප්පල්කාරීන් පලාගොස් තිබේ.පසුව මේ සහල් ලොරියට පොලිස් ආරක්ෂාව ලැබී ඇති අතර ඊයේ පස්වරු වන විට පාරිභෝගිකයන් විශාල පිරිසක් ඔවුන්ට අවශ්‍ය සහල් එම ස්ථානයෙන් මිලදී ගෙන තිබේ. ලොරියක සහල් කිලෝ පන්දහසක් පමණ තිබෙන අතර ඊයේ පස්වරු වන විට කිලෝ තුන්දහසකට වැඩි ප්‍රමාණයක් අලෙවි වී තිබූ බවද එහි රියදුරු පවසයි.මේ අතර කොළඹ ප්‍රදේශයේ සහල් අලෙවිකරමින් තිබූ මෙවැනි ජංගම ලොරි රථයකට සුළු සුළු බලපෑම් එල්ලවූ බව පෙරේදා (13) වාර්තා විය. සතොස සහල් තොග රැගත් ලොරි දෙසීයකට ආසන්න ප්‍රමාණයක් පසුගියදා සිට (11 දා) කොළඹ ඇතුලු සෙසු නගර වල ජංගම සහල් අලෙවි කිරීමේ සේවාවේ යෙදී සිටී. මෙම ලොරි වලින් අඩුමිලට සහල් ලබාදෙන නිසා සහල් තොග සඟවා ව්‍යාජ සහල් හිගයක් මවා පෑමටත් ඒ හරහා වැඩිමිලට සහල් අලෙවිකර පාරිභෝගිකයා ගසා කමින්සිටි කූට ව්‍යාපාරිකයන්ට බරපතළ පහරක්වී තිබේ.එම නිසා රජයේ වැඩපිළිවෙළ කඩාකප්පල් කිරීමට ඔවුන් උත්සාහ කළත් ඒවාට බිය වී කිසිසේත් මෙම වැඩපිළිවෙළ අතර මග නතර නොකරන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි. තවද සතොස, ලක් සතොස සහ සතොස ලොරි වලින් පාරිභෝගිකයාට කිසිදු හිඟයකින් තොරව සහල් ලබාදීමට අවශ්‍ය තරම් සහල් තොග පිටරටින් පවා ගෙන්වා ඇති බවද වරයා පවසයි. මේ අතර හපුතලේ නගරයට පැමිණි සතොස සහල් ලොරියකටද පහරදී ඇති අතර ඒ සම්බන්ධයෙන් ද පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409156</link>
    <topic>විධායක සභා රැස්වීම අදජනපති ප්‍රධානත්වයෙන්</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>ආසියානු පැසිෆික් තැපැල් සංගමයේ විධායක සභාවේ වාර්ෂික රැස්වීමේ සමාරම්භය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (15) පෙරවරුවේ කොළඹදී පැවැත්වේ.තැපැල් සේවා ඇමැති ජීවන් කුමාරණතුංග, නියෝජ්‍ය ඇමැති සනත් ජයසූරිය මහත්වරුන් ඇතුලු දෙස් විදෙස් නියෝජිතයින් රැසක් මෙම අවස්ථාව සඳහා සහභාගි වේ.මේ නිමිත්තෙන් තැපැල් දෙපාර්තමේන්තුවේ මුද්දර කාර්යාංශය අද දින රුපියල් හත, දහය, තිස්පහ, පනහ වටිනාකම්වලින් යුත් ඉසුරු චතුරංග මහතා විසින් නිර්මාණය කළ නව මුද්දර හතරක්ද නිකුත් කරයි. මේ රැස්වීම මේ මස 19 දින දක්වා පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409157</link>
    <topic>මදුරුවන් බෝවිය හැකි තැන් 9221ක් සොයා ගෙන</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන සතියෙහි තෙවැනි දිනය (12) වන විට කළ පරීක්ෂා කිරීම්වලදී මදුරුවන් බෝ විය හැකි ස්ථාන 9221 ක් හඳුනාගත් බව සෞඛ්‍ය අමාත්‍යාංශය පවසයි.මදුරුවන් බෝ විය හැකි ස්ථාන 25,880 ක් පරීක්ෂාවට ලක් කිරීමෙන් පසුව මේ ස්ථාන හඳුනාගත් බව ද අමාත්‍යාංශය ප්‍රකාශ කරයි.මදුරු කීටයන් සිටි ස්ථාන 1415 ක් අතරින් 394 දෙනකුට නඩු පැවැරීමට ද කටයුතු කර තිබේ. 1747 දෙනකුට නොතීසි නිකුත් කිරීමට ද පියවර ගෙන ඇත.ජාතික මදුරු මර්දන සතිය මේ මස 10 වැනිදා සිට 16 වැනිදා දක්වා සතිය තුළ ක්‍රියාත්මක වන බවත් ඒ කාලය තුළදී මදුරුවන් බෝ විය හැකි ස්ථාන සොයා විශේෂ පරීක්ෂාවකට ලක් කරන බවත් සෞඛ්‍ය අමාත්‍යාංශය පවසයි. සෞඛ්‍ය අමාත්‍යාංශය හා ජනාධිපති කාර්ය සාධන බළකාය එක්ව ජාතික මදුරු මර්දන සතිය ක්‍රියාත්මක කෙරේ.ජාතික මදුරු මර්දන සතියේ තෙවැනි දිනය වන 12 වැනිදා “පළාත් පාලන දිනය“ ලෙස නම් කර තිබිණි. එම දිනයේ දී රට පුරා සියලුම පොදු ස්ථාන හා නාගරික කාණු පද්ධති තුළ මදුරුවන් බෝ විය හැකි ස්ථාන තිබේදැයි පරීක්ෂාවට ලක් කළ අතර මේ සඳහා පළාත් පාලන ආයතන සේවක මණ්ඩල, ග්‍රාමීය කමිටු, මහජන සෞඛ්‍ය කාර්ය මණ්ඩල, පොලීසිය, ත්‍රිවිධ හමුදාවේ සහාය ලබාගැනිණි.පසුගිය 10, 11, 12 තෙදින තුළදී රට පුරා පරිශ්‍ර 66,578 ක් පරීක්ෂා කර ඩෙංගු මදුරු කීටයින් සහිත ස්ථාන 3137 ක් සොයා ගෙන ඇත. ඉන් 1111 දෙනකුට නඩු පැවැරීමට කටයුතු කර තිබේ. ජාතික මදුරු මර්දන සතියේ සිව්වැනි දිනය වන 13 වැනිදා “කර්මාන්තශාලා හා නේවාසික ස්ථාන පරීක්ෂා කිරීමේ දිනය“ ලෙසත්, 14 වැනිදා “පරිසර දිනය“ ලෙසත් නම් කර තිබේ.ජාතික මදුරු මර්දන සති ප්‍රකාශයට පත් කර මදුරු මර්දන වැඩසටහන් ක්‍රියාත්මක කළ ද, තමා ජීවත් වන අවට පරිසරය මදුරුවන් බෝ නොවන ලෙස පිරිසිදුව තබා ගැනීමෙන් ඩෙංගු මදුරු උවදුරෙන් මිදිය හැකි බව සෞඛ්‍ය අමාත්‍යාංශය මහජනතාවට දැනුම් දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409158</link>
    <topic>ප්‍රධාන සැකකරු ගම්මුන් අල්ලාගනී</topic>
    <author>රක්ෂණ ශ්‍රියන්ත</author>
    <content>වැල්ලව නිකදළුපොත පන්නම අඹකොළවැව කේෂාණි බණ්ඩාර විජේකෝන් දැරිය (අවුරුදු 04යි මාස 03යි) පැහැරගෙන ගිය ප්‍රධාන සැකකරු පෙරේදා (13) රිදීගම ප්‍රදේශයේදී ප්‍රදේශවාසීහූ අල්ලා පොලිසියට භාර දී තිබේ.සැකකරුගෙන් වැඩිදුර ප්‍රශ්න කිරීම ඊයේ (14) වැල්ලව පොලිසිය විසින් සිදු කරන ලදී. සැකකරුගේ මවද මේ වනවිට පොලිසිය විසින් අත්අඩංගුවට ගෙන තිබේ. සැකකරුගේ පාපොච්චාරණයට අනුව මේ සිද්ධියට සම්බන්ධ තවත් සැකකරුවන් ඇත්නම් හෝ මේ සිද්ධිය පිළිබඳ යම් තොරතුරක් දැන ගෙන එය අනාවරණය නොකර සිටි පුද්ගලයකු ඇත්නම් ඔවුන් අත්අඩංගුවට ගැනීමට පොලිසිය විමර්ශන සිදුකරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n1409159</link>
    <topic>මාතලේ දිසාවෙන් ලොකු ලූනූමිලට ගැනීම අද අරඹයි</topic>
    <author>මාතලේ දිස්ත්‍රික් සමුහ</author>
    <content>මාතලේ දිස්ත්‍රික්කයේ දේශීය ලොකු ලූනු අස්වනු මිලටගැනීම මේවනවිට ලංකා ස.තො.ස. මගින් ආරමිභ කර ඇත. පෞද්ගලික අංශයද තරගකාරි මිල ලොකු ලූනු සියලුටගැනීමට පෙළඹි ඇති බැවින් ගොවීන්ට මෙවර ලූනු අස්වනු සාධාරණ මිල අලෙවිකිරිමට හැකිවී තිබේ. මේ අතර ස.තො.ස. මගින් දේවහුව, දඹුල්ල සහ කිඹිස්ස ගොවිජනසේවා මධ්‍යස්ථාන කේන්ද්‍රකර ලොකු ලූනු මිලදීගැනීමේ මධ්‍යස්ථාන දැනට ආරම්භකර තිබේ.එමෙන්ම ස.තො.ස. මගින් ලොකු ලූනු කිලෝවක ගැනුම් මිල රුපියල් 60කට සීමාකර ඇතිවා පමණක් නොව නියමිත ප්‍රමිතියක් අනුව ලූනු මිලට ගැනීම නිසා ගොවීන් මේ ස්ථානවෙත ලොකු ලූනු අලෙවිකරිමට මැලිකමක් දක්වති. පෞද්ගලික අංශය විසින් ප්‍රමිතිය ගැන කිසිදු තැකීමක් නොකර දේශීය ලොකු ලූනු කිලෝව රුපියල් 60-65ත් අතර මිලට ගැනීම නිසා මේවනවිට දඹුල්ල විශේෂිත ආර්ථික මධ්‍යස්ථානය වෙත දිනකට දේශීය ලොකු ලූනු කිලෝ ග්‍රෑම් ලක්ෂ තුනකට අධික ප්‍රමාණයක් ලැබෙන බව ව්‍යාපාරිකයෝ පවසති.මෙවර මාතලේ දිස්ත්‍රික්කය තුළ අක්කර 7500 කට අධික බිම් ප්‍රමාණයක් ලොකු ලූනු වගාවට යොදවා ඇති අතර එමගින් මෙට්‍රික් ටොන් 60000 ක අස්වැන්නක්ද කෘෂීකර්ම දෙපාර්තමේන්තුව අපේක්ෂා කරයි. මේ අතර ගොවීන් පවසන්නේ රජය විසින් දේශීය ලොකු ලූනුවලට ස්ථාවර මිලක් ලබාදි මිලදීගැනීමේ මධ්‍යස්ථානයන්ද ආරම්භකර ඇති බැවින් වෙළදුන් මෙසේ තරගකාරි මිල ලොකු ලූනු ගැනීමට පෙළඹි ඇති බවය. මේ තත්ත්වය ගොවීන්ට මහත් වාසිදායක බවද මොවුහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n14091510</link>
    <topic>ඌවේ විගමනික සම්පත් මධ්‍යස්ථානයට ජනපති මුල්ගල තබයි</topic>
    <author>මහින්ද අලුත්ගෙදර බදුල්ල සිට ...</author>
    <content>රටේ ආර්ථිකය ශක්තිමත් කිරීම වෙනුවෙන් විදේශ රැකියා සඳහා පිටත්ව යන රට විරුවන්ට වඩාත් පහසු සේවාවන් ලබාදීම උදෙසා ඌව පළාතේ ඉදිකිරීමට යෝජිත විගමනික සම්පත් මධ්‍යස්ථානය සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් මුල්ගල තබයි.ශ්‍රී ලංකා විදේශ සේවා නියුක්ති කාර්යාංශයේ කටයුතු පළාත් මට්ටමින් ව්‍යාප්ත කරමින් රටවිරුවන්ට වඩාත් පහසු සේවාවන් ලබාදීම සඳහා ඌව පළාතේ ඉදිකිරීමට යෝජිත විගමනික සම්පත් මධ්‍යස්ථානයේ ඉදිකිරීම් කටයුතු ඒ අනුව ආරම්භ කෙරුණු අතර මෙමඟින් ඌව පළාතේ විගමනික ප්‍රජාවට හා මහජනතාවට විදේශ රැකියා සම්බන්ධව සියලූ කටයුතු ඉටුකර ගැනීමට අවකාශය හිමිවෙයි.මහල් 6 කින් සමන්විත මෙම ගෙඩනැගිල්ල වසර එකහමාරකින් නිම කීරීමට නියමිත අතර විගමණික සේවකයින් සඳහා සපයන සියළු සේවාවන් 1999 සිටම ප්‍රාදේශීය මට්ටමින් ලබාදීම ආරම්භ විය.පුහුණුව ලබාදීම සඳහා විධිමත් පුහුණු මධ්‍යස්ථාන වල අවශ්‍යතාවය ඉතා ප්‍රබලව පැවැති අතර මහින්ද චින්තන ඉදිරි දැක්මේ සඳහන් පරිදි 2010 න් පසුව පළාත් විගමනික සම්පත් මධ්‍යස්ථාන සංකල්පය එළි දකින්නේ විදේශ රැකියා ක්ෂෙත්‍රයට දේශීය වශයෙන් ලබාදිය යුතු පැහැදිලි බර තැබීම් සහිතවය.ඌව පළාත් විගමනික සම්පත් මධ්‍යස්ථානය බදුල්ලට, මොණරාගලට පමණක් නොව නුවරඑළිය දිස්ත්‍රික්කයට ද ඉතා වටිනා සම්පතකි. වාර්ෂිකව මෙම දිස්ත්‍රික්ක තුනෙන් රැකියා සඳහා 15,000 කට ආසන්න ප්‍රමාණයක් විදේශ රටවලට සංක්‍රමණය වන අතර දැනටමත් විගමනික සේවක පවුල් 3,000 කට වඩා මෙම ප්‍රදේශවල ජීවත් වෙති.මෙසේ රැකියා සොයා විදේශ රටවලට සංක්‍රමණය වන ශ්‍රී ලාංකික ප්‍රජාවගේත්, එම පවුල්වල අයගේත්, පෙර විගමනික පසු විගමනික සහ ආපසු මව්රටට පැමිණි පසු ඔවුන්ට ඇතිවන අවශ්‍යතා සඳහා රාජ්‍ය සහයෝගය, මඟපෙන්වීම ඇතුළු දිරිය ලබාදීම සඳහා පෙර විගමනික සම්පත් මධ්‍යස්ථාන මහඟු අත්වැලක් සපයයි.ශ්‍රී ලංකා විදේශ සේවා නියුක්ති කාර්යාංශයට විශාල අඩුපාඩුවක්ව පැවැති මෙවැනි මධ්‍යස්ථාන ඉදිවීම ආරම්භ වන්නේ මහින්ද චින්තන ඉදිරි දැක්ම තුළින් විදේශ රැකියා ක්ෂේත්‍රය ගමන් කළයුතු දිශානතිය නිවැරැදිව පෙන්වීම නිසාම වන අතර 2010 වර්ෂයේ විදේශ රැකියා ක්ෂේත්‍රයට නව කැබිනට් අමාත්‍යංශයක් ලැබීමත් සමඟ කාර්යාංශ කටයුතු විමධ්‍යගත කිරීමේ වැඩසටහනට නව ජීවයක් ආලෝකයක් සහිතව නවතම මාවතක ගමන් කරන්නට අවශ්‍ය තීන්දු එක්විණි.විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතා විසින් පළාත් විගමනික සම්පත් මධ්‍යස්ථාන සංකල්පය හඳුන්වා දීමෙන් අනතුරුව දකුණු පළාතට අඩුවක්ව තිබූ විගමනික සම්පත් මධ්‍යස්ථානයක් තංගල්ලේ ඉදිකර පසුගිය වර්ෂයේ දී එය විවෘත කෙරිණි.වර්ෂයකට පුද්ගලයන් ලක්ෂ 03කට ආසන්න පිරිසක් සඳහා රැකියා සපයමින්, ඒ නිසාම රටතුළ තවත් ලක්ෂ 03 ක් රැකියා ඇබෑර්තු ඇති කරමින්, රටවිරු පවුල් ලක්ෂ 15 ක් පමණ දේශීය ආර්ථිකයට ශක්තිමත් දායකත්වයක් සපයන මෙවන් අවස්ථාවක ඔවුන්ගේ ජීවිතවලට වඩා හොඳ හෙට දවසක් උරුම කරදීම සඳහා වන ජාතික මෙහෙයුමට විගමනික සම්පත් මධ්‍යස්ථානය ඉතා සුවිසල් සේවයක් සිදුකරනු ඇත.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n14091511</link>
    <topic>ලෝක දේශපාලනයේ ශ්‍රී ලාංකීය අනන්‍යතාව තහවුරු කිරීමට කෘෂි ක්ෂේත්‍රයේ දායකත්වය තීරණාත්මක සාධකයක්</topic>
    <author>අකුරැස්ස මධ්‍යම විශේෂ විජිත සල්ගාදු</author>
    <content>ජාතික වුවමනාව ජාතික අවශ්‍යතාවය වෙනුවෙන් නිරෝගීමත් ශ්‍රී ලාංකිකයෙකු ගොඩ නඟා ලෝක දේශපාලනයේ ශ්‍රී ලාංකික අනන්‍යතාවය තහවුරු කිරීමට කෘෂිකර්ම ක්ෂේත්‍රයේ දායකත්වය සහ සම්මාදම ඉතාමත් තීරණාත්මක සාධකයක් වී ඇතැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි. අමැතිවරයා මෙම අදහස් පළකළේ තෙලිජ්ජවිල කෘෂිකර්ම මධ්‍යස්ථානයේදී පැවැත්වෙන ජාතික ගොවිසතිය කෘෂිකර්ම ප්‍රදර්ශනයේ 13 දිනයේ විශේෂ ආරාධිත අමුත්තා ලෙස සහභාගිවීමෙන් අනතුරුව පැවැති ජනහමුව අමතමිනි.මේ රටේ කෘෂිකර්මාන්තය කියන විෂයය 1948 ඉඳල මොන ආණ්ඩුව බලයට පත්වුණත්, වර්ණය කුමක් වුණත් කෘෂිකර්ම විෂයය ලබාදීමේදී හැම රාජ්‍ය නායකයෙක්ම සැලකිලිමත් වෙලා තියෙනවා. වැදගත් තීන්දුවක් විධියට අරගෙන තියෙනවා. 1948 ඉඳලම දැවැන්ත දේශපාලන චරිත හරහා ගියපු කෘෂිකර්ම ඇමැති නාමාවලියම මේ විෂය පිළිබඳ ඉතිහාසය සෑම රජයක්ම වර්තමාන අගමැතිතුමා ඇතුළු මේ සියලුදෙනා පිළිබඳ සලකා බැලීමේදී කිසියම් ජාතික මිම්මක්, වැදගත්කමේ මිම්මක් අරගෙන තිබෙන බව පැහැදිලි යැයි ද යෞවන හා නිපුණතා සංවර්ධන ඇමැති ඩලස් අලහප්පෙරුම මහතා පෙරේදා (13) තෙලිජ්ජවිලදී පැවසීය.හැමවෙලාවෙම ශීලාචාර දේශපාලනඥයෙක්ගේ, මානව හිතවාදියෙකුගේ, රටට ආදරය කරන මිනිහෙක්ගේ අතේ මේ විෂයය රඳවන්න මේ රටේ සෑම රාජ්‍ය නායකයෙක්ම ඉතිහාසයේ නිදහසින් පස්සේ ආරම්භයේ ඉඳලම කටයුතු කරල තියෙනවා.මහින්ද රාජපක්ෂ ජනාධිපතිතුමා මේ ගෞරවනීය විෂයය මහින්ද යාපා මහතා‍‍ වෙත පැවරීමේදී බලාපොරොත්තු වෙන්න ඇත්තෙත් එම කාරණයමයි. අද ප්‍රබලව රටකට තියෙන අභියෝගය තමයි අපේ ආහාර නිෂ්පාද‍නයේදී අපි අපේ රටේ ආර්ථිකය ස්වාධීන කරගන්නේ කොහොමද. අපේ රටේ ජනතාව නිරෝගීමත් ජනතාවක් බවට පත් කරගන්නේ කොහොමද කියන එකයි. ජනාධිපති මහින්ද රාජපක්ෂ මහතා එකපැත්තකින් සංස්කෘතික ශ්‍රී ලාංකිකයා ගොඩනගන අතරේ අනෙක් පැත්තෙන් තාක්ෂණික ශ්‍රී ලාංකිකයා ගොඩනගනවා.සංස්කෘතික හා තාක්ෂණික ශ්‍රී ලාංකිකයා නිරෝගී මිනිහෙක් බවට පත්කරගන්නේ කොහොමද කියන එකයි අද අප හමුවේ තිබෙන්නේ. ඒ අභියෝගයට අපේ රට හුරු කරගන්නේ කොහොමද කියන එක තමයි අපට තිබෙන්නේ. එම ප්‍රධාන අභි‍යෝගයද ජනාධිපතිතුමා මේ කාරණයේදී දැඩි කැපවීමකින් කටයුතු කරමින් සිටිනවා යැයි ද ඇමැතිවරයා පැවැසීය.රෝගකාරකවලින් බැහැර වෙච්චි, රෝගවලින් දුරු වෙච්චි ආහාර සංස්කෘතියක් කොහොමද නිර්මාණය කරගන්නේ. ඒකට මිනිස්සු දැනුවත් කරගන්නේ කොහොමද ඒ වෙනුවෙන් නායකත්වය ලබාදෙන්නේ කොහොමද කියන සාකච්ඡාව මේ සතිය පුරාවට මේ රෝහණ දේශයෙන් මුළු මහත් රටටම මුදාහරීවි කියා අපි විශ්වාස කරනවා.අද මේ මොහොතේ කෘෂිකර්ම විෂයය දරන ලෝකයේ සෑම රටකම ඇමැතිවරයෙකුටම රජයකටම තියෙන ප්‍රධාන අභියෝග තමයි, වැඩිවන ජනගහනයට සාපේක්ෂව හා වැඩි නොවන බිම්වලට සාපේක්ෂව උරුම දෑ තමන්ගේ ර‍ටේ ආහාර නිෂ්පාදනය වැඩිකරගන්න ‍එක.ලෝකයේ ජනගහණය බිලියන 7යි. ජනගහණය වැඩිවෙන්නේ ගුණාකාරව. ආහාර නිෂ්පාදනය සිදුවන්නේ අනුගාමිකව. හැම අවුරුද්දකම කෝටි 8ක් අලුත් උපත් ලෝකෙට ලබාදෙනවා. දිනකට ගත්තොත් අඩු වැඩි වශයෙන් දිනකට උපත් 2,17,000 යි. මොන තරම් ප්‍රබල අභියෝගයක්ද. අද රෑ නිදාගෙන හෙට උදේ නැගිටින කොට අලුත් කෑම පිඟන් 2,17,000 ක්ලෝකෙට අවශ්‍ය වෙනවා. මේක පොඩි අභියෝගයක් නෙවෙයි. අපේ රටේ ජනගහණ වේගය 2% ක් වුනත් පොදු බොහෝ රටවල ඉන්දියාව ඇතුළු දකුණු ආසියා කලාපයේ අනිත් හැම රටකම අදාලව විශාල ගුණයක්ව පවතිනවා. මේක ලෝකේ ලොකු ප්‍රශ්ණයක් බවට පත්වෙලාතියෙන වෙලාව. අපේ කෘෂිකර්ම අමාත්‍යාංශය මගින් මෙවැනි දැවැන්ත වැඩසටහනක් , අභ්‍යාසයක් කිරීම කාලෝචිතයි. ඒ වෙනුවෙන් මාතර පුරව‍රයේ අ‍පි අපේ ආශීර්වාදය ලබාදෙනවා. ජාතික උවමනාව ජාතික අවශ්‍යතාවය වෙනුවෙන් නිරෝගීමත් ශ්‍රීලාංකිකයා ගොඩනගලා ලෝක දේශපාලනයේ ශ්‍රීලාංකීය අනන්‍යතාවය සොයාගෙන යන චාරිකාවේදී මෙවැනි ප්‍රදර්ශණ පවත්වමින් කෘෂිකර්ම ඇමැතිවරයා ඇතුළු එම ක්ෂේත්‍රයේ සියලු දෙනාගේම දායකත්වය, සම්මාදම තීරණාත්මක සාධකයක් වෙනවා යැයි ප්‍රකාශ කළේය.දේශීය වෛද්‍ය ඇමැති සාලින්ද දිසානායක මහතා - කෘෂිකර්ම සංස්කෘතියට නව තාක්ෂණය යොදමින් කටයුතු කිරීම ගැන අපි අගය කරනවා. ගොවිසතියෙන් රටට දෙන පණිවුඩය, පෙර තිබුනට වඩා රටට ඉදිරිපත් කර තිබෙනවා. වැඩිම පොල් නිෂ්පාදනයක් තියෙන්නේ මම නියෝජනය කරන කුරුණෑගල දිස්ත්‍රික්කයේ.මෙම ප්‍රදර්ශණ භූමිය පොල් වගාව තිබෙන නමුත් ඒ අතරින් කෘෂිකර්ම බෝග වගාව කොපමණ දුරට ගෙනියන්න පුළුවන්ද කියල විශාල ආදර්ශයක් රටට දායාද කරල තියෙනවා. මෙම ප්‍රදර්ශණ භූමිය තුල කෘමි නාශක ගැන දැන්වීම් පුවරු දකින්නට නැති එක විශාල දෙයක්. අපිට අද මුහුණ පාන්නට තිබෙන විශාල ප්‍රශ්ණය තමයි බෝ නොවන රෝගී තත්වය. අද අපේ සමාජයේ පිළිකා, දියවැඩියාව, හෘද රෝග, ආතර්රයිටීස්, වකුගඩු රෝග වලින් ජනතාවට බරපතල ලෙස හානි සිදුවෙලා. අපි තෙල්, පොහොර උගුලකට අසුවෙලා. තෙල්, පොහොර විකල්ප වැඩසටහනක් අපි ක්‍රියාත්මක කරනවා. කාබනික පොහොර වලින් වගාව ගැන කි‍යල තියෙන්නේ ලෝකයේ රාජ්‍ය නායකයින් දෙදෙනයි. ඒ කියුබාවේ පිදෙල් කස්ත්‍රෝ සහ මහින්ද රාජපක්ෂ ජනාධිපතිතුමා විතරයි. පාර්ලිමේන්තුව ළඟ ඉඩම් අක්කර 100 ක් මට ජනාධිපතිතුමා ලබාදුන්නා කාබනික පොහොර වලින් වගාකරන්න කියල. පැරණි වී වර්ග වලින් කන්න තුනක් වගා කළා.පාරම්පරික වී වලට තාක්ෂණය එකතු කළා. හරිත විප්ලවය, අක්කරයට වී බුසල් 20 ක් අස්වැන්න ලබාගත්තා. දැන් තුන්වෙනි කන්නයේදී අක්කරයට වී බුසල් 100ක් ලබාගත්තා. පැරණි ඖෂධීය ගුණයෙන් යුතු වී වර්ග තමයි වවන්නේ. මේ සහල් වලින් , සීනි පාලනය වෙනවා.ඖෂධීය ගුණය ආරක්ෂා කරගෙන දෙමුහුන් කරල බීජ හදා දෙන්න කියල මම පර්යේෂණ නිලධාරීන්ගෙන් ඉල්ලා සිටිනවා.කෘෂිකර්ම ඇමැති මහින්ද යාපා අබේවර්ධන මහතා- අපේ රජයට කලින් පැවැති රජය විසින් රජයේ ගොවිපොළවල් පෞද්ගලික අංශවලට විකුණා දැම්මා. අවුරුදු ගණනාවක් ඒවා ගැන නොසලකා හැරියා. නමුත් ජනාධිපතිතුමා 2007 සිට අපේ රටේ තිබෙන සියලුම ගොවිපළවල් නගාසිටුවීමට අවස්ථාව ලබාදුන්නා. ඒනිසා මේ ප්‍රදර්ශණය පවත්වන ගොවිපළ ආරක්ෂා කරගන්නට හැකිවුනා.ලංකාවේ පොල් වතු හෙක්ටර් යාර 6000 ක් තිබෙනවා. පොල් වගාව තුල එළවළු පළතුරු වගේ බෝග වවන්න පුළුවන් බව අද අපි මේ ප්‍රදර්ශණ භූමියෙන්ම ඔප්පු කරල තියෙනවා. අපේ රටේ තිබෙන සෑම බිම් අඟලක්ම ජනතාවට, රටට ප්‍රයෝජන ගැනීම අපේ බලාපොරොත්තුවයි. බොහෝ ප්‍රදේශවල කෘෂිකර්ම ගැටළු තිබෙනවා. කාළගුණය, සොබා දහමත් එක්කයි ගොවිතැන තියෙන්නේ. මාතර දිස්ත්‍රික්කයේ ආරක්ෂිත ගෘහ 150 ක් බෙදාදුන්නා. තරුණ ගොවියන්ව යොදවල තියෙනවා. කවදාවත් වැව්වේ නැති බෙල්පෙපර් පවා වැවෙනවා. දෙනියායේ බෝංචි වවන්න පුළුවන්.කිරිමැටිමුල්ල වර්ධනාරාමාධිපති කොටවායේ ධම්මාලෝක හිමියන් විසින් පිරිස පංචශීලයෙහි පිහිටවූහ. කෘෂිකර්ම අමාත්‍යාංශයේ අතිරේක ලේකම් අසෝක සිරිවර්ධන මහතා විසින් පිරිස පිළිගනිමින් කථා කළේය.දකුණු පළාත් සභා මන්ත්‍රී සරත් යාපා අබේවර්ධන, හදබිම අධිකාරියේ සභාපති නන්දසේන හේරත්, කෘෂිකර්ම අමාත්‍යාංශයේ ලේකම්, ආර්. ඩී. එම්. බී. මීගස්මුල්ල කෘෂිකර්ම දෙපාර්තමේන්තුවේ අධ්‍යක්ෂ ජනරාල් රොහාන් විජේකෝන්, ඇතුළු රාජ්‍ය නිලධාරීන්ද, ප්‍රවීන රංගන ශිල්පී ජී.ආර්. පෙරේරා මහතාද මේ අවස්ථාවට එක්වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n14091512</link>
    <topic>ඇමැති රෝහිතගෙන් රනිල්ට අභියෝගයක්</topic>
    <author>නිරුෂි විමලවීර</author>
    <content>රටේ දැවැන්ත ව්‍යාපෘතිවල දී ඊට එරෙහිව කිඹුල් කඳුළු හෙළන එක්සත් ජාතික පක්ෂ නායක රනිල් වික්‍රමසිංහ මහතාට සිරිකොත අරමුදලින් ගාලුමුවදොර ‘වරාය නගරයේ’ පර්චස් 10ක භූමියක් පස් පුරවා පෙන්වන ලෙස අභියෝග කරන බව මහාමාර්ග වරාය හා නාවික කටයුතු ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.වරාය නගරයේ අක්කර 580ක පස් පුරවා නව වරාය නගරය ස්ථාපිත කිරීමට නියමිත බවත් ඉදිකිරීම සඳහා චීන සමාගමක් ඉදිරිපත්ව ඇති බවත් කී ඇමතිවරයා මේ පිළිබඳ දිගින් දිගටම එක්සත් ජාතික පක්ෂ විවේචන එල්ල කරන බවත් සඳහන් කළේය.චීන ජනාධිපති ෂී ජිංපින් මහතාගේ සුරතින් මෙම 17දා එහි ඉදිකිරීම් ඇරඹෙන අනාවරණය කළේය. ආශ්චර්යවත් වරාය නගරය හෝටල්, දැවැන්ත වෙළෙඳ සංකීර්ණ, රෝහල්, ජලක්‍රීඩා, ආදි සුවිශේෂ අංගවලින් සමන්විත බව හෙතෙම අවධාරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n14091513</link>
    <topic>එජාපයට අද නායකයෙක් නෑඋදේට රනිල් සවසට වෙන කෙනෙක්</topic>
    <author>චූල බණ්ඩාර කුලසේකර</author>
    <content>ඌවට අපිට සටනක් නෑ. එජාපය හැමදාම කියන කථාව මේ මැතිවරණයෙත් කියනවා. මේ මැතිවරණය තමයි වෙනසක් කරන මැතිවරණය කියලා. එජාපය හැම මැතිවරණයක දී කිව්වත් එජාපයට අද නායකත්වයක් නෑ. උදේ රනිල් සවසට වෙන නායකයෙක්. නායකත්වය‍ට පොර කන්නේ යැයි උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතා පවසයි.උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතා මේ බව ප්‍රකාශ කළේ මොනරාගල මඩුල්ල කොල්දෙණියේ දී පැවැති ජන හමුවක් අමතමිනි.මොනරාගල කියන්නේ ශ්‍රී ලංකා නිදහස් පක්ෂය ජයග්‍රහණය කරවන දිස්ත්‍රික්කයක්. මේ වසරේ පමණක් මොනරාගල යටිතල පහසුකම් නංවන්න රජය රුපියල් ලක්ෂ තිස් දහසක් දී තිබෙනවා. අද මැතිවරණයක් ප්‍රකාශයට පත් කරන කොට දන්නවා ආණ්ඩුව දිනනවා කියා.ජනතාවට අද මහින්ද චින්තනය ආගමක් වාගේ වෙලා තිබෙනවා.මේ හමු‍ෙව්දී අදහස් දැක් වූ ධීවර හා ජලජ සම්පත් ඇමැති දොස්තර රාජිත සේනාරත්න මහතා- “හම්බන්තොට වරාය හදන්න එ.ජා.ප.යත් උත්සහ කළා. එහි වෙනස තියෙන්නේ ඔවුන්ට කරගන්න බැරිවුණු එකයි.කම්කරු හා කම්කරු සබඳතා නියෝජ්‍ය ඇමැති රියද් අද්මිරාල් සරත් වීරසේකර මහතා - මම එදා නාවික හමුදාවේ සේවය කළ අවදියේ මුහුදේදී හමුවන කොටි ත්‍රස්තවාදීන්ගේ ප්‍රහාරක බෝට්ටු පුපුරුවා හැරියා.ඒ පුපුරුවා හරින විට කොටි ත්‍රස්තයින් කිහිපදෙනකු මුහුදට පැන ජීවිතය බේරාගෙන පීනනවා. ඒ වෙලාවේ අපි ලනු දමා මුහුදේ ගිලී මියයාමට සැරසෙන ත්‍රස්තවාදීන්ව බේරා ගන්නවා. බේරාගෙන කන්න දෙනවා.බෙහෙත් දී අපි ඔවුන්ගේ ජිවිත රැකගත්තා.අපි එහෙමයි මානව හිමිකම් රැක්කේ. කොටින්ට අහුවුණ අපේ රණවිරුවන්ගේ මිනී ගේන්න මම ගිහින් තියෙනවා. ඒත් අපේ රණවිරුවකු ත්‍රස්තවාදීන්ට අහුවුණොත් කරන්නේ අපේ කොල්ලන්ගේ ඇස් ගලවලා නියපොතු ගලවලා දස වද දීලා මරලා දාන එකයි.ත්‍රස්තවාදීන් එදා මානව හිමිකම් රැක්කේ එහෙමයි.ඌව මැතිවරණයේ දී සන්ධානයේ ජය තහවුරු කිරීම සඳහා බිබිල මැතිවරණ කොට්ඨාසයේ ජනතාව අමතමින් ඇමැතිවරු මේ බව පැවසූ අතර මේ ග්‍රාමීය ජන හමු සඳහා ඉහළ ජන සහභාගිත්වයක් පැවතීම විශේෂත්වයකි. මඩුල්ල කොල්දෙනිය, ඉහාව, ගංගොඩගම, වටවනගම, මාගන්දන, මකුල්ල, අල්පිටිය යන ප්‍රදේශවල දී මේ ජනහමු පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n14091514</link>
    <topic>ජ’පුර සහ චීන විද්‍යාර්ථන විශ්වවිද්‍යාල අතර අවබෝධතා ගිවිසුමක්</topic>
    <author/>
    <content>ශ්‍රී ජයවර්ධනපුර විශ්වවිද්‍යාලය සහ චීන විද්‍යාර්ථන විශ්වවිද්‍යාලය සමඟ අවබෝධතා ගිවිසුම අත්සන් කිරීම මෙම 16 දින සවස 3.00ට ශ්‍රී ජයවර්ධනපුර විශ්වවිද්‍යාලයේදී සිදු කෙරේ.මෙය ශ්‍රී ජයවර්ධනපුර විශ්වවිද්‍යාලය සහ චීන විශ්වවිද්‍යාලය අතර විද්‍යාත්මක සහ අධ්‍යාපනික සහයෝගිතාව වර්ධනය කර ගැනීම උදෙසා අත්සන් තැබෙන දෙවන අවබෝධතා ගිවිසුමයි.මෙම අවස්ථාවට චීන විද්‍යාර්ථන විශ්වවිද්‍යාලයේ උප සභාපතිවරයා (Mr.Wu Yueliang) සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=n14091515</link>
    <topic>ජපාන මන්ත්‍රී අද ලංකාවට</topic>
    <author>මල්වාන සමූහ</author>
    <content>ශ්‍රීමත් අනගාරික ධර්මපාලතුමාගේ 150 වැනි ජන්ම සංවත්සර උළෙලට සහභාගිවීම සඳහා ලෝක මල්ලවපොර ශූරයකු වූ ජපානයේ පාර්ලිමේන්තු මන්ත්‍රී අන්තෝනියෝ ඉනොකී මහතා අද (15) පස්වරුවේ දිවයිනට පැමිණීමට නියමිතය.ජපානයේ ප්‍රධාන සංඝනායක ශ්‍රී ලංකා මහා බෝධි සංගමයේ සභාපති බානගල උපතිස්ස නාහිමියන්ගේ ආරාධනයෙන් ශ්‍රී ලංකාවට පැමිණෙන ඒ මහතා ලබන 17 වැනිදා පෙරවරුවේ කොළඹ නිදහස් චතුරශ්‍රයේ හා පස්වරුවේ කොළඹ 10 මහා බෝධි අග්‍රශ්‍රාවක මහා විහාරයේ පැවැත්වෙන ශ්‍රීමත් අනගාරික ධර්මපාලතුමාගේ 150 වැනි ජන්ම සැමරුම් උළෙලවලටද සහභාගිවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409151</link>
    <topic>දුෂ්කර ගම්මානවලට ගමන් පහසුව :තෙල්දෙණිය ලංගම ඩිපෝවට අලුත් බස් රථ</topic>
    <author>@ කරල්ලියද්ද සමූහ</author>
    <content>මැතිවරණ කොට්ඨාස තුනක් ආවරණය වන පරිදි දිනපතා බස් සේවාවන් විශාල සංඛාවක් පවත්වා ගෙන යනු ලබන තෙල්දෙණිය ලංගම ඩිපෝව සඳහා නව බස් රථ දහසයක් ලබාදීමට රජය කටයුතු කරයි.දැනට දිනපතා තෙල්දෙණිය, කුන්ඩසාලේ, උඩදුම්බර හා දුර සේවාවන් රැසක් පවත්වා ගෙන යන තෙල්දෙණිය ඩිපෝවේ නව පාලන අධිකාරියේ පරිපාලන කටයුතුවල සාර්ථකභාවය නිසා ඵම ඩිපෝව ලාභ ලබන තත්ත්වයට පත්ව තිබේන අතර අඩුම ඉන්ධන ප්‍රමාණයක් භාවිතා කරමින් වැඩිම බස් රථ සේවාවන් රැසක් පවත්වා ගෙන යන හොඳම ඩිපෝව වශයෙන්ද පත්ව තිබේන බවත් වර්තා වේ.ග්‍රාමීය ගමනාගමන සේවාවන් රැසක් පවත්වාගෙන යන තෙල්දෙණිය ඩිපෝවේ ඵම බස් සේවය වඩාත් සාර්ථකව පවත්වා ගෙන යෑම සදහා මේ නව බස් රථ ලබා දෙයි.අධික කඳු, හෙල් සහිත අති දුෂ්කර මාර්ග රැසක සාර්ථක බස් සේවයක් රැසක් පවත්වාගෙන යනු ලබන තෙල්දෙණිය ලංගම ඩිපෝව සදහා මේ නව බස් රථ ලබා දීමෙන් පසු මිටත් වඩා එම බස් සේවාවන් පුළුල්ව පවත්වා ගෙන යෑමේ අවස්ථාව සැලසෙයි.පසුගිය කාලයේ දි අදායම් දුර්වල විම හා පරිපාලනය දුර්වල විම නිසා වැටුප් ගෙවිම හා ඉන්ධන ලබා ගැනිමේ අර්බුදකාරි තත්ත්වයෙන් තම ඩිපෝව බේරා දෙන ලෙස ඉල්ලා ඵම ඩිපෝවේ රියදුරන් , කොන්දොස්තරවරැ හා කාර්මිකයෝ දින කිහිපයක් ගස් මත නැග මාරන්තික උපවාසයක්ද කරමින් දුර්වල පාලනය අධිකාරිය වෙනස් කරනු ලැබිය.නව පාලන අධිකාරිය පත් විමෙන් පසු ඵම ඩිපෝවේ පරිපාලනය සාර්ථකව පවත්වා ගෙන යමින් හා වැටුප් ගෙවිම් ද නිසි ලෙස සිදු කරනු ලබන බවත් ඵම ඩිපෝවට ලැදි කමක් දක්වන සේවකයෝ පවසති.දැනට මේ ඩිපෝව මගින් දිනපතා බස් රථ 40ක් ධාවනය සඳහා යොදවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409152</link>
    <topic>ග්‍රාම නිලධාරී කාර්යාල ගමෙන් බැහැරයි රාජකාරී කටයුතුවලදී ජනතාව අසීරුවට</topic>
    <author>හෝමාගම සංචාරක මංජුල හිරිපිටිය</author>
    <content>මීගොඩ උතුර,මීගොඩ දකුණ සහ පානළුව යන ග්‍රාම නිලධාරී කාර්යාල මීගොඩ විහාරස්ථානයක පවත්වාගෙන යන අතර ග්‍රාම සේවක මහත්ම මහත්මීන්ට මෙය පහසු වුවත් විශාල ජන කොටසකට මෙය දැඩි අපහසුවක් බව පානළුව හා මීගොඩ දකුණ ප්‍රදේශවල ජනතාව පවසති.විවිධ අවශ්‍යතා සදහා ග්‍රාම සේවා කාර්යාලයට නිතර යෑමට සිදුවන බැවින් පානළුවේ සහ මීගොඩ දකුණ කාර්යාල වෙනත් ප්‍රදේශයක පැවතීමෙන් විශාල කාලයක් හා අමතර මුදලක් වැය කර සිය සේවාවන් ඉටු කර ගැනීමට සිදුව ඇතැයි එම ජනතාව පවසයි.පානළුව ග්‍රාම සේවා වසමේ පන්දහස් හාරසියයක සහ මීගොඩ දකුණ වසමේ දෙදහස් හයසීයකට වඩා ජනගහනයක් සිටිති.ඡායාරූපය - හෝමාගම සංචාරක</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409153</link>
    <topic>අපූරු ප්‍රජා සේවාවක් සිදු කළරිච්මන්ඩ් බාල දක්ෂයෝ</topic>
    <author>ලංකින්ද නානායක්කාරඉමදූව සමූහ</author>
    <content>බාලදක්ෂ ජනාධිපති ප්‍රජාසේවා ව්‍යාපෘතිය වෙනුවෙන් අපූරු ආකාරයේ ප්‍රජා සේවාවක් කළ ගාල්ල රිච්මන්ඩ් විද්‍යාලයේ 12 වැනි ශ්‍රේණියේ විද්‍යා අංශයෙන් උසස් පෙළ විභාගයට පෙනී සිටීමට බලාපොරොත්තුවෙන් සිටින චලන සමරසිංහ සිසුවා විසින් පියවර ගෙන තිබේ.හෙතෙම, කිසිවෙක් ඇස නොගැටුණු අමුතුම සත්කටයුත්තක් කරනුයේ අපේ කාලයේ පාසල් දරුවන් සිදු නොකරන්නා වූ කටයුත්තකය.ඒ ගාල්ල, කිතුලන්පිටිය පැලවත්ත රත්නගිරි සොහොන් භූමිය සුද්ද පවිත්‍රකර සකස් කර නැවත ජනතාවට ලබාදීම චලන සිසුවා සිදු කර තිබේ. මහා කැලෑවෙන් වැසිගිය සොහොනේ මහා භූතයෝ මෙන් ගමම වෙලාගෙන සිටියේය.චලන සමරසිංහ සිසුවා මෙසේ පැවැසීය. සොහොන් කොත්වලට වඩා උසට පඳුරු පැළ වැල් ගස් අතු ඉති පැතිර තිබුණේ. මෙය දුටු මට මෙය සුද්ද කරන්න හිත ගියා. මම මේ වගකීම මේ කටයුත්ත සිදු කරනවාය කියා තම මිතුරන්ද එක්ව බාල දක්ෂ සහෝදරයන් කිහිපදෙනෙක් එක්ක සොහොන් භූමිය පවිත්‍ර කළා. මේ අභියෝගය ජය ගන්න හැකි වෙන බව මම දැන සිටියා.ඒ සඳහා මගේ පාසලේ විදුහල්පතිතුමා ඊ.එම්.එස් ඒකනායක, සමූහ බාලදක්ෂ නායක, ඒ.ඩබ්ලිව්.පී.ඩබ්ලිව්. අබේධීර, අපේ බලා දක්ෂ නායක මෙත්තානන්ද අරබෙවෙල මහත්වරුන් සහාය වුණා. මගේ අම්මා ගාල්ල කිතුලන්පිටිය විද්‍යාලයේ උගන්වනවා. තාත්තා ද ආරක්ෂක අංශයේ සේවය කරනවා. මගේ සහෝදර මල්ලීද රිච්මන්ඩ් විද්‍යාලයේම ඉගෙන ගන්නවා. මගේ නංගි සවුත්ලන්ඩ් බාලිකා විද්‍යාලයේ ඉගෙන ගන්නවා. ඒ අයත් මට මේ තත්ත්වයට එන්නට මග සහයෝගය දුන්නා. උනන්දු කළා. මගේ තාත්තා මට මේ සඳහා දිරියක් ශක්තියක් වුණා යැයි චලන සමරසිංහ සිසුවා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409154</link>
    <topic>ග්‍රාමීය පාසල්සංවර්ධන ව්‍යාපෘති ඇරැඹේ</topic>
    <author>තිහගොඩ සමූහ පී.පී.ජී. සුගතදාස</author>
    <content>වැලිගම ප්‍රාදේශිය මහ ලේකම් කොට්ඨාසයේ ග්‍රාමීය පාසල් සංවර්ධන ව්‍යාපෘති ආරම්භ කෙරේ.යෝජිත පාසල් සංවර්ධන ව්‍යාපෘති යටතේ පාතේගම කනිෂ්ඨ විද්‍යාලය, වැලිගම සිද්ධාර්ථ විද්‍යාලය, මිරිස්ස සුමනසාර විද්‍යාලය, පොල්අතු මෝදර මහා විද්‍යාලය, කොටවිල රතනසාර විද්‍යාලය සහ හේන්වල ජයන්ති විද්‍යාලය කඩිනම් සංවර්ධනය සඳහා තෝරාගෙන ඇති බව වැලිගම ප්‍රාදේශිය මහ ලේකම් කාර්යාලයේ සංවර්ධන අංශය පවසයි.තෝරාගත් පාසල්වල භෞතික සම්පත් සංවර්ධනය සඳහා ඉහළ ප්‍රමුඛත්වය ලබාදී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409155</link>
    <topic>හම්බන්තොට අඩු ආදායම්ලාභී පවුල්491කට සහන අරුණ ණය පහසුකම්</topic>
    <author>මැදමුලන සමූහඑච් ඒ පී සමරවික්‍රම</author>
    <content>පළමු වරට ක්‍රියාත්මක කරන ලද එකවර පවුල් ලක්ෂ ගණනකට පොලී රහිත ණය ලබාදීමේ වැඩ සටහන පසුගියදා ආරම්භ කෙරිණි. ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයකට අනුව අඩු ආදායම්ලාභී පවුල් සවි බල ගැන්වීමේ අරමුණෙන් සහන අරුණ ණය ක්‍රමය මෙසේ ක්‍රියාත්මක කෙරිණි.දිවයින පුරා දිවි නැගුම බැංකු හරහා මේ ණය වැඩ සටහන ක්‍රියාත්මක කෙරේ. මේ යටතේ හම්බන්තොට දිස්ත්‍රික්කයේ පවුල් හාරසිය අනූ එකක් සඳහා රුපියල් දෙකෝටි දාහතර ලක්ෂ දස දහසක මුදලක් ලබාදී ඇත.මෙයින් පවුල් හාරසිය හැටහතරක් සඳහා ජීවනෝපාය සංවර්ධනය වෙනුවෙන්ද තවත් පවුල් විසි හතක් සඳහා පාරිභෝගික ණය ලෙසද මේ මුදල ලබාදී ඇති බවද ඉතා කෙටි කලකින් මෙතරම් අතිවිශාල මුදලක් සහන කොන්දේසි යටතේ ලබා දුන්නේ ප්‍රථම වතාවට බවත් හම්බන්තොට දිස්ත්‍රික් සහකාර සමෘද්ධි කොමසාරිස් එන් ජී ජී පී රෝහිත මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409156</link>
    <topic>රත්නපුර ගමනැඟුමින්ව්‍යාපෘති 46ක්</topic>
    <author>කුරුවිට සමුහරුපිකා කේ.බණ්ඩාර</author>
    <content>ප්‍රාදේශීය ලේකම් කාර්යාල මගින් ක්‍රියාත්මක කරන ගමනැගුම,එකගමකට එක වැඩක් වැඩසටහන් යටතේ රත්නපුර ආසනයේ රුපියල්දසලක්ෂ 28ක වියදමින් ව්‍යාපෘති 46ක්ද,ගමනැගුම විශේෂ ව්‍යාපෘති යටතේ රුපියල් දස ලක්ෂ 17.45ක වියදමින් ව්‍යාපෘති 51ක්ද,වශයෙන් ව්‍යාපෘති 97ක් ක්‍රියාත්මක වන බව කුරුවිට ප්‍රාදේශිය ලේකම් කාර්යාලය කියයි.ඇහැලියගොඩ ආසනයේ රුපියල් මිලියන 3.9ක් වැය කරමින් ගමනැගුම විශේෂ ව්‍යාපෘති 7ක්ද ක්‍රියාත්මක වේ. පළාත් නැගුම යටතේ රත්නපුර ආසනයේ ව්‍යාපෘති 117ක් ක්‍රියාත්මක කරන අතර ඒ සඳහා වැයකරන මුදල රුපියල් මිලියන 85.75කි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=r1409157</link>
    <topic>වකුගඩු රෝගයෙන් මුදාගන්නගිරාදුරුකෝට්ටේ ජනතාවට ජල ටැංකි</topic>
    <author>ගිරාදුරුකෝට්ටේ සමූහසෝමදාස සමරගුණරත්න</author>
    <content>ගිරාදුරුකෝට්ටේ ප්‍රදේශයේ බහුලව පැතිර යන වකුගඩු ආශ්‍රිත ආබාධවලින් ජනතාව මුදා ගැනීමේ පියවරක් ලෙස පිරිසිදු පානීය ජලය ලබාදීම සඳහා ගම්මානවලට ජල ටැංකි ලබාදීමට ජාතික ජලසම්පාදන මණ්ඩලය මගින් පියවර ගෙන තිබේ.මහියංගන ශ්‍රීලනිප සංවිධායක අනුර විදානගමගේ මහතාගේ ඉල්ලීමක් අනුව මහියංගන ප්‍රාදේශීය සභාව හරහා මේ වැඩසටහන ක්‍රියාත්මක කෙරිණි.ඒ අනුව ලීටර් 1000ක ධාරිතාවෙන් යුත් ආධාරක රදවනද සහිත ප්ලාස්ටික් ජලටැංකි 200ක්ද ලීටර් 10ක ධාරිතාවෙන් යුත් බූලි 500ක්ද පසුගියදා බෙදාදෙනු ලැබීය. තෝරා ගෙන තිබූ ග්‍රාම සේවා වසම් සංඛ්‍යාව12කි.සෑම පවුල් 20ක් සඳහා එක් ටැංකියක් බැගින් ලබා දෙන අතර ජල මණ්ඩලයේ පිරිපහදු ස්ථාන මගින් මේ ටැංකිවලට ජලය සපයාදීම සිදු කෙරේ.වකුගඩු ආබාධ ඇතිවීම කෙරෙහි පානීය ළිං ජලය සෘජුවම බලපාන බවද හෙලිවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409151</link>
    <topic>ශ්‍රී ලංකා යොවුන් ක්‍රීඩකයෝ ආසියාවේ 5වැනි තැනට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වොලිබෝල් ක්‍රීඩාවේ මෙතෙක් ලබා ඇති හොඳම ජාත්‍යන්තර ප්‍රතිඵල සටහන් කළ යොවුන් වොලිබෝල් ක්‍රීඩකයෝ ආසියාවේ තවත් පියවරක් ඉදිරියට තබා 5වැනි ස්ථානයට පත්වූහ.අවසන් වරට පැවැති 2012 ශූරතාවලියේදී ශ්‍රී ලංකාව 6වැනි ස්ථානයේ සිටි අතර එවිට සිවුවැනි ස්ථානයේ සිටි දකුණු කොරියාව පරාජය කොට මෙලෙස දක්ෂතා දැක්විය. මේ පරාජයත් සමග කොරියාව ආසියාවේ හයවැනි ස්ථානයට ඇද වැටුණි. කොළඹ සුගදාස ගෘහස්ත ක්‍රීඩාංගණයේදී එලෙස පහළට යෑමේ කම්පනය ඉවසාගත නොහැකිවූ කොරියානු ක්‍රීඩකයෝ ශ්‍රී ලංකාව සමග තරගයේ විනිසුරු ඉරාන ජාතික වහීඩ් පවුර්කාසීන් මහතාට අතින් පයින් පහර දුන්හ.මේ තත්ත්වය ආසියානු වොලිබෝල් විනය කමිටුවට දැනුම් දෙන බව ආසියානු වොලිබෝල් සම්මේලනයෙන් පැමිණ සිටි ජූරි සාමාජිකයෝ පැවැසූහ. මෙවැනි නීතිවිරෝධී හැසිරීම්වලට දඩුවම තරග තහනමක් බව විචාරකයෝ පවසති. ශ්‍රී ලංකාව හා කොරියාව අතර තරගයේදී අවසන් ජයග්‍රාහී ලකුණ ශ්‍රී ලංකාවට හිමිවීමත් සමග මේ කළහකාරී තත්ත්වය හට ගත්තේය.කොරියානු පිලේ ප්‍රහාරයක් ශ්‍රී ලංකා ක්‍රීඩකයන් ආවරණය කළ අතර එය පිටියෙන් ඉවතට ගියේය. එහෙත් තරග විනිසුරු තීරණය කළේ එය ආවරණය හසුනොවී දැලේ වැදී ඉවතට ගිය පන්දුවක් බවය. එහෙයින් ලකුණු ශ්‍රී ලංකා පිලට හිමිවුණි. කොරියානු ක්‍රීඩකයන්ගේ තර්කය වූයේ ශ්‍රී ලංකා ආවරණයට හසුවී ගිය බැවින් ලකුණු කොරියාවට හිමිවිය යුතුව තිබූ බවය. ශ්‍රී ලංකා-කොරියා අතර තරගය වට 3-2ක් දක්වා ගිය අතර ලකුණු තත්ත්වය වූයේ 21-25, 25-21, 25-22, 23-25 හා 23-21ක් ලෙසිණි. තරගය පැය 2යි මිනිත්තු 16ක කාලයක් ගිය අතර එය මෙවර තරගාවලියේ දීර්ඝතම එකක් ද විය.තරගයේ වැඩිම ලකුණු රැස්කළ ක්‍රීඩකයා ලෙස කොළඹ රාජකීය විදුහලේ චමුදික සුදසිංහ නම් කළ අතර ඔහු දැල අසල ඩෑෂ් පහර 17ක් හා සාර්ථක ආවරණ 4කින් ශ්‍රී ලංකාවට ලකුණු 21ක් එක් කළේය. එමෙන්ම සීදූව දවිසමර ක්‍රීඩක මධුසංඛ ප්‍රනාන්දු ඩෑෂ් පහර 19ක් සාර්ථක කරගත් අතර වෙන්නප්පුව ජෝශප් වාස් විදුහලේ මධුරංග පීරිස් ලකුණු 16ක් එක් කරදී ශ්‍රී ලංකා ජයග්‍රහණය ශක්තිමත් කළේය. හුංගම විජයබා ජාතික පාසලේ ගිහාන් පන්වල, දවිසමර ක්‍රීඩකයන් වන උදය කුමාර, ඉසුරු හේවගේ, විශ්වන චංකන, දේශාන් වික්‍රමසිංහ, සඳරුවන් පෙරේරා හා මාදම්පේ සෙන්ට්‍රල් ක්‍රීඩක රන්දිල කවින්ද, ධම්මිස්සර විදුහලේ ප්‍රකාශ් පතිරණගේ කණ්ඩායම නියෝජනය ක‍ළහ.ශ්‍රී ලංකා පිලේ නායකත්වය වෙන්නප්පුව ජෝශප් වාස් විදුහලේ කුමාර බණ්ඩාරට හිමිව තිබූ අතර තරගාවලිය පුරා කැපී පෙනෙන ක්‍රීඩකයෙක් බවට පත්වීමට ඔහු සමත්විය.මේ ජයග්‍රහණය පිළිබඳව සතුටුවු ශ්‍රී ලංකා වොලිබෝල් සම්මේලන සභාපති ඇමැති ඩිලාන් පෙරේරා මහතා රුපියල් ලක්ෂ 5ක මුදල් ත්‍යාගයක් ක්‍රීඩකයන්ට ප්‍රදානය කළේය. ඉරානය හත්වැනි වරටත් ශූරතාව දිනූ අතර ජපානය හා චීනය පිළිවෙළින් දෙවැනි හා තෙවැනි තැනට පත්විය. ඉරානය වෙතින් අවසන් තරගයේදී ජපානයට තරග වට 3-0ක පරාජයක් හිමිවිය. ලබන වසරේ පැවැත්වෙන ලෝක ශූරතා වොලිබෝල් තරගාවලියට පළමු කණ්ඩායම් හතර සුදුසුකම් ලබා ගත්හ.යොවුන් වොලිබෝල් ශ්‍රේණිගත කිරීම් මෙසේය:- 1.ඉරානය, 2.ජපානය, 3.චීනය, 4.චීන තායිපේ, 5.ශ්‍රී ලංකාව, 6.කොරියාව, 7.ඉන්දියාව, 8.ඔස්ට්‍රේලියාව, 9.කසකස්තානය, 10.බහරේන්, 11.සෞදි අරාබිය, 12.ටර්කිමෙනිස්තානය, 13.හොංකොං, 14.මාලදිවයින, 15.කටාර්</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409152</link>
    <topic>දකුණු අප්‍රිකානු තරගාවලියටශ්‍රී ලංකා කාන්තා පිල නම් කෙරේ</topic>
    <author>ෆවුස් මොහොමඩ්</author>
    <content>ජාත්‍යන්තර එක්දින තරග 4කට හා විස්සයි20 තරග 3කට සහභාගිවීමට ලබන ඔක්තෝබර් මස ශ්‍රී ලංකාවේ සංචාරය කරන දකුණු අප්‍රිකානු කාන්තා ක්‍රිකට් පිල සමග තරග වදින ශ්‍රී ලංකා කණ්ඩායමේ නායිකාව ලෙස චමරි අතපත්තු නම් කර තිබේ.ක්‍රීඩිකාවන් 22කගෙන් සමන්විත ශ්‍රී ලංකා සංචිතය පසුගියදා නම් කළ අතර ඊට ජ්‍යෙෂ්ඨ ක්‍රීඩිකාවන් මෙන්ම නවක ක්‍රීඩිකාවන් රැසක් ද ඇතුලත්ව සිටිති.දෙපිල අතර පළමු හා දෙවැනි එක්දින තරග ඔක්තෝබර් මස 15 හා 17 දෙදින ආර්.ප්‍රේමදාස ක්‍රීඩාංගණයේ පැවත්වෙන අතර තෙවැනි හා සිවුවැනි එක්දින තරග 19 හා 21 දෙදින එන්.සී.සී.පිටියේ පැවත්වීමට නියමිතය. මේ අතර පළමු හා දෙවැනි විස්සයි20 තරග 23 හා 25 දෙදින කෝල්ට්ස් පිටියේදිත්, අවසන් විස්සයි20 තරගය 26දා වෙළෙඳ සේවා ක්‍රීඩාංගණයේ දිත් පැවැත්වෙනු ඇත. පළමු එක්දින තරග 3 සඳහා අතිරේක දින වෙන්කර තිබීම විශේෂත්වයකි.තරගමාලාවට එක්වන ශ්‍රී ලංකා කාන්තා ක්‍රිකට් සංචිතය මෙසේය – චමරි අතපත්තු (නායිකා), ශෂිකලා සිරිවර්ධන, ඊෂානී ලොකුසූරිය, යසෝධා මෙන්ඩිස්, ශ්‍රීපාලී වීරක්කොඩි, උදේශිකා ප්‍රබෝධනී, මධුරී සමුද්‍රිකා, ලසන්ති මධුශානී, ඉනෝෂි ප්‍රනාන්දු, චන්දිමා ගුණරත්න, ඉනෝකා රණවීර, අනුෂ්කා සංජීවනී, නිලක්ෂි සිල්වා, චමරි පොල්ගම්පොළ, දිලානී මනෝදරා, හසිනි පෙරේරා, ප්‍රසාදිනී වීරක්කොඩි, අමා කාංචනා, ඉමල්කා මෙන්ඩිස්, පූජනී ලියනගේ, සඳුනී අබේවික්‍රම, අචිනි කුලසූරිය</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409153</link>
    <topic>ත්‍රිත්ව විදුහලට ඉනිමක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>කෝට්ටේ ජනාධිපති විදුහල සමග පැවැති 19න් පහළ ක්‍රිකට් තරගයෙන් ඉනිමක හා ලකුණු 77ක ජයක් හිමිකර ගැනීමට මහනුවර ත්‍රිත්ව විදුහල සමත්විය. මහනුවර අස්ගිරිය ක්‍රීඩාංගණයේදී ත්‍රිත්ව විදු‍හලේ අර්ජුන ජයසිංහ ලකුණු 147ක් රැස් කිරීම කැපී පෙනුණි.ජනාධිපති විදුහල පළමු ඉනි‍මේදී ලකුණු 128කට දැවී ගිය අතර දෙවැනි ඉනිමේදී ලබාගත හැකිවූයේ ලකුණු 77ක් පමණි.ත්‍රිත්ව විදුහල පළමු ඉනිමට ලකුණු 278ක් රැස් කළේය.ජනාධිපති විදුහල පළමු ඉනිම-128 (ඕවර 47.1) එන්.කලංසූරිය 42 (සංගීත් සන්මුගනාදන් 26/5) සහ දෙවැනි ඉනිම-77 (ඕවර 52) (එල්.කුමාර 20/3)ත්‍රිත්ව විදුහල පළමු ඉනිම-278 (ඕවර 51) අර්ජුන ජයසිංහ 147 (සී.වීරසිංහ 78/5)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409154</link>
    <topic>මාතලේ දිස්ත්‍රික් රාජ්‍ය සේවා ක්‍රීඩා සමස්ත ශූරතාව යටවත්තට</topic>
    <author>අසෝක හිඳගොඩ-මාතලේ දිසා විශේෂ</author>
    <content>මාතලේ දිසා රාජ්‍ය සේවා ක්‍රීඩා උළලේ සමස්ත ශූරතාව දිනා ගැනීමට ලකුණු 35ක් ලැබු යටවත්ත ප්‍රාදේශිය ලේකම් කාර්යාලය සමත් විය. ලකුණු 34 ක් ලැබු රත්තොට ප්‍රාදේශිය ලේකම් කාර්යාලයට අනුශූරතාවත්, ලකුණු 30 ක් ලැබු මාතලේ සිවිල් ආරක්ෂක සේවා දෙපාර්තමේන්තුවට තෙවන ස්ථානයත් හිමිවිය.තරගාවලියේ මලල ක්‍රීඩා තරග ආරම්භය සහ ජය සංකේත ප්‍රදානය ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් සිදුවිය. මාතලේ අතිරේක දිසා ලේකම් තේජානි තිලකරත්න මහත්මිය විශේෂ ආරාධිතයා ලෙස මේ අවස්ථාවට එක්වුවාය. ක්‍රීඩා සංවර්ධන දෙපාර්තමේන්තුවේ මාතලේ දිසා සම්බන්ධීකරණ නිලධාරි රංජිත් අලුවිහාරේ මහතා විසින් සංවිධාන කළ තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණි. මලල ක්‍රීඩා තරගාවලියේ දක්ෂතම ක්‍රීඩක ක්‍රීඩිකාවන් මෙසෙයි. වයස අවු 30 න් පහළ පිරිමි - පී.ජී.එස්.එස්.කේ. රංජිත් (පල්ලේපොල ප්‍රා.ලේ.කා) කාන්තා - ඒ.ජී.එස්.එන්.විජේවර්ධන (නාඋල ප්‍රා.ලේ.කා) සහ නයනා පොඩිමැණිකේ (නාඋල ප්‍රා.ලේ.කා)අවු 30-35 අතර පිරිමි - තරංග පතිරණ (රත්තොට ප්‍රා.ලේ.කා), කාන්තා - ප්‍රියංකා දමයන්ති (යටවත්ත ප්‍රා.ලේ.කා) සහ ඩී.ටි.කේ විජේකෝන් (දිස්ත්‍රික් ලේ.කා)35-40 කාන්තා - ජී.සි.එන්.සිරිවර්ධන (ලග්ගල පල්ලේගම ප්‍රා.ලේ.කා)අවු 40 - 45 පිරිමි - පී.කේ අලුවිහාරේ (රත්තොට ප්‍රා.ලේ.කා), කාන්තා - කුසුමලතා දිසානායක (රත්තොට ප්‍රා.ලේ.කා)අවු 45 - 50 පිරිමි - සමන් කරුණාරත්න (නාඋල ප්‍රා.ලේ.කා), කාන්තා - ඩී.එම්. සී.කේ. දිසානයක (සිවිල් ආරක්ෂක)අවු 50 - 55 පිරිමි - පී.ජී. ධනපාල (සිවිල් ආරක්ෂක), කාන්තා - එස්.ඩබ්.ඒ.එම්.සී.කුමාරි (රත්තොට සෞඛ්‍ය සේවා )අවු 55 - 60 පිරිමි - ඩබ්.එම්.බණ්ඩාරනායක (සිවිල් ආරක්ෂක), කාන්තා - එස්.ජී.ඇලන් ශ්‍රීයාලතා (දිස්ත්‍රික් ලේ.කා)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409155</link>
    <topic>ශ්‍රී ලංකාව දෙවැනි වරටත් පැරදවූ සිංගප්පූරුවආසියානු නෙට්බෝල් කිරුළ හිමිකර ගනියි</topic>
    <author>ප්‍රින්ස් ගුණසේකර</author>
    <content>ආසියානු නෙට්බෝල් ශූරතාවලියේ අවසන් මහා තර‍ගයේදී පිට පිට දෙවැනි වරටත් ශ්‍රී ලංකාව පරාජය කළ සිංගප්පූරුව ක්‍රීඩිකාවෝ ආසියානු ශූරතාවට හිමිකම් කීහ. සිංගප්පූරු ක්‍රීඩා සංකීර්ණ ගෘහස්ත ක්‍රීඩාංගණයේ ඊයේ පැවැති අවසන් තරගයේදී සිංගප්පූරුවට ලකුණු 59-41ක ජයක් හිමිවිය. 2012දී කොළඹදී ශ්‍රී ලංකා-සිංගප්පූරු තරගයේදී සිංගප්පූරුව ජය ලැබුවේ අවසන් තත්පරයේදී ලකුණු 48-47ක් ලෙස එක් ලකුණකිනි.සිංගප්පූරුව ඉදිරියේම මෙවර ශ්‍රී ලංකා නෙට්බෝල් ක්‍රීඩිකාවෝ බලවත් පසු බැසීමකට ලක්ව සිටි අතර පරාජය සිංගප්පූරුවට එරෙහිව ඉතිහාසයේ වැඩිම ලකුණු පරතරයකින් සිදුවීමද කැපී පෙනේ.පළමු මිනිත්තු 15ක් ගතවෙද්දී ශ්‍රී ලංකාව ලකුණු 12-8ක් ලෙස ඉදිරියෙන් සිටියද අනෙක් කාර්තු තුනේදී ක්‍රමයෙන් පසුපසට ගියේය. තරගයේ පළමු භාගය නිමාවෙද්දී සිංගප්පූරුව ලකුණු 25-21ක් ලෙස ඉදිරියට පැමි‍ණියේය. තෙවැනි කාර්තුව නිමාවට පත්වෙද්දී සිංගප්පූරු ක්‍රීඩිකාවෝ තවත් ලකුණු 18ක් එක්කර ගනිද්දී ශ්‍රී ලංකා ක්‍රීඩිකාවෝ ලකුණු 10ක් එක්කර ගත්හ.අවසන් කාර්තුවේදී සිංගප්පූරු ක්‍රීඩිකා‍වෝ ලකුණු 16ක් එක්කරගත් අතර ශ්‍රී ලංකාවට තවත් ලකුණු 10ක් හිමිවිය. ශ්‍රී ලංකා ගෝල් ෂූටර් තර්ජනී සිවලිංගම් උත්සාහයන් 45කදී ලකුණු 41ක් ලැබූ අතර ශෂිකා සමරසිංහ හා තිසාලා අල්ගම ගත් උත්සාහයන් අසාර්ථක වූහ. සිංගප්පූරු ගෝල් ෂූටර් සී.සෝ ලකුණු 42ක් හා ගෝල ඇටැක් ක්‍රීඩිකා එචේයි ලකුණු 17ක් රැස්කර ගත්හ.ශ්‍රී ලංකා නෙට්බෝල් පිල ආසියානු ශූරතාවලිය ඉලක්ක කරගනිමින් පසුගිය කාලයේ මතභේදාත්මක වෙනස්කම් කිහිපයක් කළද එමගින් කිසිදු වාසියක් අත් නොවුණි. හිටපු ප්‍රධාන පුහුණුකාරිනී දීප්ති ද අල්විස් මහත්මිය හදිසියේම ඉවත්කොට විශේෂඥ පුහුණුකාරිනියක් ලෙස හයසින්ත් විජේසිංහ මහත්මිය පත් කළාය. එහෙත් හයසින්ත් මහත්මියට උඩින් ප්‍රධාන පුහුණුකරු භූමිකාවට යසා රාමචන්ද්‍ර මහත්මිය පසුව කැඳවනු ලැබීය.එබැවින් හයසින්ත්-යසා මහත්මීන් දෙදෙනාගේම උපදෙස් ශ්‍රී ලංකා නෙට්බෝල් පිලට අවසන් මහා තරගයේදී නොඅඩුව ලැබුණි.ආසියානු නෙට්බෝල් ශූරතාවලිය දිනා ගැනීමේ සැලසුමක් ලෙස ශ්‍රී ලංකා නෙට්බෝල් නායකත්වයද වෙනස් කෙරුණි. වසර 2ක් පමණ නායකත්වයේ සිටි මරීෂා ප්‍රනාන්දු ඉවත්කොට ශෂිකා සමරසිංහ පත් කිරීමද සිදුවිය. එම පත්කිරීමට හේතු ලෙස අතුරු කමිටු ලේකම් දමයන්ති ජයතිලක මහත්මිය පැවැසුවේ ශෂිකා සමරසිංහ වාසනාවන්ත ක්‍රීඩිකාවක් හෙයින් පත්කිරීම සිදුකළ බවය. කෙසේ වුවද සිදුවූයේ සිංගප්පූරුව ඉදිරියේ දරුණුම පරාජයක් හිමිවීම පමණි.ශ්‍රී ලංකාව ආසියානු නෙට්බෝල් ශූරතාව සිවුවතාවක් දිනාගත් අතර 2005දී හා 2012දී සිංගප්පූරුව ආසියානු ශූරියන් විය.මේ තරගාවලියේ පළමු හා දෙවැනි ස්ථාන දිනූ කණ්ඩායම් දෙක ලබන වසරේ පැවැත්වෙන ලෝක ශූරතාවලියට ආසියානු කළාපයෙන් සුදුසුකම් ලබා සිටින හෙයින් සිංගප්පූරුව හා ශ්‍රී ලංකාව නැවැත එම තරගාවලියේදී හමුවේ.මෙවර තරගාවලියට ආධුනික බෲනායි පිල ජපානය පරදවා හත්වැනි ස්ථානය දිනාගැනීමද විශේෂත්වයකි. බෲනායි පුහුණුකාරිනිය ‍වූයේ ශ්‍රී ලංකාවේ හිටපු පුහුණුකාරිනී තිලකා ජිනදාස මෙනවියයි.ආසියානු නෙට්බෝල් ශ්‍රේණිගත කිරීම් මෙසේය-1.සිංගප්පූරුව, 2.ශ්‍රී ලංකාව, 3.මැලේසියාව, 4.හොංකොං, 5.චීන තායිපේ, 6.ඉන්දියාව, 7.බෲනායි, 8.ජපානය, 9.මියන්මාරය, 10.වියට්නාමය</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409156</link>
    <topic>සදර්න් එක්ස්ප්‍රස් කඩුලු 7කින් පරදී</topic>
    <author/>
    <content>චැම්පියන්ස් ලීග් විස්සයි20 ක්‍රිකට් ශූරතාවලියේ සුදුසුකම් ලබාගැනීමේ වටය ආරම්භ කරමින් නවසීලන්තයේ උතුරු දිස්ත්‍රික් පිල සමග පෙරේදා පැවැති තරගයෙන් සදර්න් එක්ස්ප්‍රස් පිලට කඩුලු 7ක පරාජයක් අත්විය.පිටියේ තෙත සහිත තත්ත්වය හේතුවෙන් තරගයේ ආරම්භය ප්‍රමාද විය. එබැවින් ඕවර 10කට සීමාවූ තරගයේ කාසියේ වාසිය දිනාගත් නවසීලන්තයේ උතුරු පිලේ ආරාධනයෙන් පළමුව පන්දුවට පහරදුන් සදර්න් පිල කඩුලු 5කට ලබාගත් ලකුණු 92ක ඉලක්කය හඹාගිය උතුරු පිල පන්දු 3ක් ඉතිරිව තිබියදී තරගයේ ජය හිමිකර ගත්තේ කඩුලු 3ක් පමණක් අහිමිකර ගනිමිනි. සදර්න් පිලේ ආරම්භක කඩුල්ලට ලකුණු 55ක් එක් කිරීමට කුසල් ජනිත් පෙරේරා හා ධනුෂ්ක ගුණතිලක සමත්විය. කුසල් ජනිත් ලකුණු 37කට දැවී යෑමෙන් එම සබඳතාව බිඳ වැටුණි. පන්දු 20කට මුහුණදුන් කුසල් හතරේ පහර 7ක් එල්ල කර තිබිණි. දෙවැනි කඩුල්ල ලෙසින් ගුණතිලක පන්දු 26කදී හතරේ පහර 2ක් හා හයේ පහර 3ක් සමගින් ලකුණු 39ක් රැස්කරගෙන සිටියදී දැවී ගියේය. සීකුගේ ප්‍රසන්න ලකුණු 7ක් රැස්කළ අතර නායක ජෙහාන් මුබාරක් හා ඇන්ජලෝ පෙරේරා එක් ලකුණ බැගින් රැස් කළහ.පිළිතුරු ඉනිමේදී කෙන් විලියම්සන් පන්දු 29කදී හතරේ පහර 7ක් හා හයේ පහරක් සමගින් වේගවත් ලකුණු 52ක් රැස් කරමින් නවසීලන්ත උතුරු දිස්ත්‍රික් පිලට ජයගෙන දුන්නේය.මේ අතර සුදුසුකම් ලබාගැනීමේ තරගය වටයේ දෙවැනි තරගයෙන් මුම්බායි ඉන්දියන්ස් පිලට එරෙහිව කඩුලු 6ක ජයක් හිමිකර ගැනීමට පාකිස්තානයේ ‍ලාහෝර් ලයන්ස් පිලට හැකිවිය. මුම්බායි පිල ඕවර 20 තුළදී කඩුලු 7ක් දැවී ලකුණු 135 ක් රැස්කළ අතර ලාහෝර් පිල ඕවර 18.4කදී තරගයේ ජය හිමිකර ගත්තේ කඩුලු 4ක් පමණක් දැවී තිබියදීය.ලාහෝර් පිලට ජයගෙනා උමාර් අක්මාල් පන්දු 18කදී නොදැවී ලකුණු 38ක් රැස්කරීමට සමත්විය. ඊට හතරේ පහර 4ක් හා හයේ පහර 2ක් ඇතුළත් විය. අහමඩ් ෂෙශාඩ් ලකුණු 34ක් එක් කළේය.මුම්බායි ඉන්දියන්ස් වෙනුවෙන් ආදිත්‍ය තාරේ ලකුණු 37ක් හා මයිකල් හසී ලකුණු 28ක් රැස් කළහ.මේ තරග වටයේ මුල් ස්ථාන 2 දිනාගන්නා කණ්ඩායම් චැම්පියන් ලීග් තරගාවලියේ ප්‍රධාන වටයට සඳහා සුදුසුකම් ලබාගනී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409157</link>
    <topic>මාස්ටර් මයින්ඩ් අවුරුදු 10 පහළ බාලක ශූරතාව නෙත්විදුට</topic>
    <author/>
    <content>දකුණු පළාත් අධ්‍යාපන දෙපාර්තමේන්තුව දෙවන වරට සංවිධාන කළ මාස්ටර් මයින්ඩ් පළාත් චෙස් තරගාවලියේ අවුරුදු 10 පහළ බාලක ශූරතාව දිනාගත් ගාල්ල ශාන්ත ඇලවීසියස් විද්‍යාලයේ නෙත්විදු ජයවර්ධන. තරගාවලිය පසුගියදා මාතර මධ්‍ය මහ විද්‍යාලයේ දී පැවැත්විණි. ඡායාරූපය-ඉමදුව සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409158</link>
    <topic>සෙනවීරගේ ඉල්ලීම පාපන්දු සභාපති කුණු කූඩයට දමයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ විධායක සභාව කැඳවා අධිකරණ තීන්දුව ඉකමන් පැහැදිලි කිරීමක් කරන ලෙස උප සභාපති සුනිල් සෙනවීර මහතා පාපන්දු සභාපතිගෙන් හා ලේකම්ගෙන් ඉල්ලීමක් කරයි.එහෙත් එවැනි පැහැදිලි කිරීමකට කිසිදු අවශ්‍යතාවක් නැති හෙයින් පාපන්දු විධායක සභාව එම ඉල්ලීම අනුව රැස් නොවන බව පාපන්දු සභාපති රංජිත් රුද්‍රිගු මහතා පවසයි. සුනිල් සෙනවීර මහතගේ ඉල්ලීම තමාට ලැබුණේ මාධ්‍ය හරහා හෙයින් එය සදාචාරාත්මක නොවන ක්‍රියාවක් බවද රුද්‍රිගු මහතා පෙන්වා දෙයි. විධායක සභාව කැඳවන මෙන් කරන ලද ඉල්ලීම පාපන්දු සභාපති ලෙස තමාට එවන්නටත් පෙර මාධ්‍යවේදීන්ට යොමු කර ඇතිබව රුද්‍රිගු මහතා අවධාරණය කළේය.පාපන්දු උපසභාපති සුනිල් සෙනවීර මහතාගේ ඊමේල් පණිවිඩයෙන් දැක්වෙන්නේ පාපන්දු ක්‍රීඩාව භයානක තත්ත්වයක ඇති හෙයින් විධායක සභාව කැඳවීමේ අවශ්‍යතාවක් ඇති බවයි. මෙය ගැඹුරින් සිතා පාපන්දු සභාපති හා ලේකම් විධායක සභාව රැස්කරනු ඇතැයි සෙනවීර මහතා දන්වා තිබුණි. මේ පිළිබඳව පාපන්දු සභාපති රංජිත් රුද්‍රිගු මහතා පවසන්නේ පාපන්දු ක්‍රීඩාව නඟා සිටුවන වේලාවක සුනිල් සෙනවීර මහතා හිටපු පාපන්දු ඒකාධිපතීන්ගේ ඉත්තෙක් බවට පත්ව ඇති බවයි."අපේ කිසිම විධායක සභිකයකුට මාධ්‍යයට කතා කරන්න බැ. එකෙන්ම තේරෙනවා ඔහුට ඕනැ ප්‍රශ්න ඇති‍ කොට ක්‍රීඩාව අවුල් සහගත තත්ත්වයකට ගෙන එන්නයි. ලෝක පාපන්දු ලේකම් අපේ රටට ඇවිත් කියනවා දැන් තමයි පාපන්දුව නියම මාවතට පත්ව තියෙන්නේ කියා. අපේ අය කකුලෙන් අදිනවා. ඉස්සර පුටුවක් මේසයක් නැතිව හිටපු සභාපතිලා ලේකම්ලා නිහඩව සිටියා. මා කාගේත් ගෞරවය රැකෙන පරිදි වැඩ කරනකොට බොරු ප්‍රශ්න මවනවා. මාධ්‍යයට කියන්න කලින් මට කියන්න එපැයි" රුද්‍රිගු මහතා පැවැසීය.අධිකරණයේ නියෝගයක් ඇතත් තීන්දුවක් ප්‍රකාශවී නැති බව පෙන්වා දුන් සභාපතිවරයා පාපන්දු සම්මේලනයේ පිළිතුරු බැදීමෙන් පසු එය නිරාකරණය වනු ඇතැයි විශ්වාසය පළ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=s1409159</link>
    <topic>විද්‍යා විදුහල් පිලට ඓතිහාසික ජයක්</topic>
    <author>ෆවුස් මොහොමඩ්</author>
    <content>වේගවත් හා ආක්‍රමණශීලී ක්‍රීඩා රටාවක නිරතවූ ගල්කිස්ස විද්‍යා විදුහල් කණ්ඩායම සාන්ත පීතර විදුහලට එරෙහිව ලකුණු 5-3ක තියුණු ජයක් වාර්තා කරමින් අන්තර් පාසල් අවුරුදු 18න් පහළ මයිලෝ කුසලාන ලිග් රගර් තරගාවලියේ ශූරතාව දිනා ගැනීමට ඊයේ සමත්විය. වසර 37ක විද්‍යා විදුහල් රගර් ක්‍රීඩා ඉතිහාසයේ ප්‍රධාන මට්ටමේ ශූරතාවක් දිනාගත් පළමු අවස්ථාව මෙය විය.දෙපිල අතර කොළඹ රාජකීය විදුහල් ක්‍රීඩා සංකීර්ණයේ ඊයේ පස්වරුවේ පැවැති කුසලාන වටයේ අවසන් මහා තරගය ආරම්භයේ සිටම ඉතා උණුසුම් මුහුණුවරක් ගත් අතර දෙපිලම කරට කර තරග වැදීම කැපී පෙනුණි.තරගයේ පළමු භාගයේ ආරම්භ වී තුන්වැනි මිනිත්තුවේදීම සාන්ත පීතර විදුහල් පිලට ලැබුණු දඬුවම් පහරක් සාර්ථක කරගත් නායක එම්.ආර්.එස්. ජයවික්‍රම සිය කණ්ඩායම ලකුණු 3-0කින් ඉදිරියට ගෙන ගිය අතර ඊට මිනිත්තු 15කට පසුව සාන්ත පීතර විදුහල් සීමාවේ දී පන්දුව උදුරාගත් විද්‍යා විදුහල් පිලේ බී.ආර්.එස්.කුලතුංග ලැබූ විශිෂ්ට උත්සාහක දිනුමෙන් ලකුණු 5-3කින් පෙරමුණ ගැනීමට විද්‍යා විදුහල් කණ්ඩායම සමත්විය.ඒ අනුව පළමු භාගය ලකුණු 5-3ක් ලෙස විද්‍යා විදුහලට වාසිදායක අයුරින් නිමාවට පත්වූ අතර වඩාත් තියුණු මුහුණුවරක් ගත් දෙවැනි භාගයේ දී දෙපිලම ලකුණු රැස් කිරීමට අසමත්වූහ. තරගය පුරා කැපී පෙනෙන ක්‍රීඩාවක නිරතවූ විද්‍යා විදුහල් පිලේ දමින්ද ලක්සර අවසන් තරගයේ වීරයාට හිමි සම්මානය දිනාගත්තේය.ශ්‍රී ලංකා පාසල් රගර් සංගමයේ මෙහෙයවීමෙන් හා නෙස්ලේ ලංකා සමාගමේ මයිලෝ අනුග්‍රහයෙන් පැවැති මේ තරගාවලියේ පළඟ ශූරතාව දිනාගනු ලැබුවේ ලකුණු 30-12කින් ඉසිපතන විදුහල් පිල පරාජය කළ ත්‍රිත්ව විදුහල් පිල විසිනි. ලකුණු 14-10කින් විද්‍යාර්ථ විදුහල් පිල පරදවා බඳුන ශූරතාව දිනා ගැනීමට වේල්ස් කුමර විදුහල සමත්වූ අතර ඩී.එස්.සේනානායක විදුහලට එරෙහිව ලකුණු 28-5කජයක් වාර්තා කළ ධර්මරාජ විදුහල් පිලට පළිහ ශූරතාව හිමිවිය. නෙස්ලේ ලංකා සමාගමේ සාමුහික පොදු කටයුතු පිළිබඳ කළමනාකරු දමිත කුලතුංග මහතා විශේෂ ආරාධිතයා ලෙස සහභාගි වූ මේ තරගාවලියේ ත්‍යාග ප්‍රදානෝත්සවය ශ්‍රී ලංකා පාසල් රගර් සංගමයේ සභාපති රංජිත් චන්ද්‍රසේකර, එම සංගමයේ ලේකම් සුසන්ත මෙන්ඩිස්, භාණ්ඩාගාරික නිරෝධ විජේරාම හා ගාමිණී සරත්චන්ද්‍ර මහත්වරුන්ගේ ප්‍රධානත්වයෙන් පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=f1409151</link>
    <topic>විපක්ෂය අභියෝග කළාටඅපියි ජයග්‍රහණය කරන්නෙ</topic>
    <author>සංවාද සටහන - උපාලි කරුණාරත්න ඡායාරූප- දුෂ්මන්ත මායාදුන්න</author>
    <content>රටේ පවත්නා වත්මන් දේශපාලන තත්ත්වය, ඌව පළාත් සභා මැතිවරණය, ඉදිරියේ පැවත්වෙන ජනාධිපතිවරණය, ආසියා පැසිෆික් තැපැල් සංගමයේ විධායක සභාවේ වාර්ෂික රැස්වීම, තැපෑලේ අනාගතය යනාදී කරුණු ගණනාවක් පිළිබඳ තැපැල් සේවා ඇමැති ජීවන් කුමාරණතුංග මහතා සමග පැවැත්වූ සාකච්ඡාවකි.පසුගිය කාලය තුළ එම තැපැල් සංගමයෙන් අපට විශාල වශයෙන් උදව් කරල තිබෙනව. අපේ නිලධාරීන්ට තැපෑල පිළිබඳ වැඩිදුර අධ්‍යයනය සඳහා පහසුකම් ලබා දීම අප දෙපාර්තමේන්තුවේ කාර්යක්ෂමතාවය වැඩි කිරීම සඳහා අවශ්‍ය පහසුකම් සඳහා මුදල් ලබා දීම කර තිබෙනවා.ඒ වගේම මේ විධායක සභාව මෙරට පැවැත්වීම තවත් පැති ගණනාවකින් වැදගත් වෙනවා. තව දුරටත් තැපෑලේ උන්නතිය සඳහා කරන වැඩ සටහන් වලට විශාල සහයෝගයක් ලබාගත හැකියි. තැපෑල ලෝකයේ පුළුල් පරාසයක ක්‍රියාත්මක වෙනවා. වසර තිහක යූද්ධයෙන් පසුව රට සංවර්ධනය වන ආකාරය, රටේ සුන්දරත්වය, රට පිළිබඳ ලෝකයේ තිබෙන දුර්මත නැති කිරීමටද මේ විධායක සභාව පාලමක් කරගත හැකියි.ජාලගත කිරීම මේ වන විට ප්‍රධාන තැපැල් කාර්යාල 645 ක් අවසන් කර තිබෙනවා. ඒ හරහා අපි නව කාර්යක්ෂම තැපැල් සේවාවක් ක්‍රියාත්මක කරනවා. දෙපාර්තමෙන්තුවේ අදායම් වැඩිකර ගෙන තිබෙනවා. 2016 වන විට භාණ්ඩාගාරයෙන් යැපෙන්නෙ නැති ස්වෝත්සාහයෙන් නැගී සිටින පාරිභෝගිකයාට අතවශ්‍ය සේවා ආයතනයක් ලෙසයි තැපෑල පවත්වාගෙන යන්න බලාපොරොත්තු වන්නෙ.රුපියල් පහ රුපියල් දහය වුණා. මේක වර්තමානයේ එතරම් ගණනක් නොවේ.අද තේ එකක මිල කීයද. මේ මුද්දර ගාස්තු සංශෝධනය සිදුවුණේ වර්ෂ ගණනාවකින්. මේ වැඩිවීම ගැන තැපෑලේ පාරිභෝගිකයින්ගෙ අමනාපයක් නැහැ කියල අප හිතනව. රුපියල් පහකට ලියුමක් යවන්න බැහැ කියන එක කවුරුත් පිළිගන්නව.ජාලගත කිරීමේ වැඩ පිළිවෙල හරහා අපේ තවත් සේවාවන් ජනතාවට තම නිවසේ සිට ලබා ගැනීමට පහසුකම් ඉදිරියේදී සලසනවා. අපේ සේවකයො දහඅට දහසක් ගෙයින් ගෙට යනවා. ඒ වගේම තැපැල් සේවාවේ සියලු අංශයන් උපරිමයෙන් කාර්යක්ෂම කරනවා.අපි එම කටයුත්ත ආරම්භ කර තිබෙනවා.මේ වන විට ළමා මුද්දර සමාජ පාසැල් තුළ ඇති කරමින් තිබෙනවා. අධ්‍යාපන අමාත්‍යාංශය,අධ්‍යාපන ඇමැතිවරයා සමග සාකච්ඡා කර තිබෙනවා තැපැල් මුද්දර එකතු කරන දරුවන් යම් ඇගයීමකට ලක් කිරීමට. මේ පිළිබඳව ඉදිරියේදී ගිවිසුමක්ද අත්සන් කිරීමට බලාපොරොත්තු වනවා. මෙවිට මුද්දර එකතු කරන්නන්ගේ සංඛ්‍යාව වැඩි වෙනවා. මුද්දර එකතු කිරීම ආර්ථික වශයෙන්ද ඵලදායී බුද්ධිමත් විනෝදාංශයක්. විදේශීය මුද්දර එකතු කරන්නන්ට නව තාක්ෂණය හරහා ගෙවීම් කර මුද්දර ලබා ගත හැකි ක්‍රමවේද සකසනවා.තැපැල් වෘත්තීය සමිති, අදාළ විෂය භාර ඇමැතිවරයා ලෙස මාත් සමග හොඳ සමීප සබඳතාවයක් තිබෙනවා. තැපෑලේ ගැටලු පිළිබඳව ඔවුන් සහ මම නිතරම සාකච්ඡා කරනවා. මේ වෘත්තීය සමිති තැපෑලේ දියුණුවයි අපේක්ෂා කරන්නෙ. ඒ නිසයි වැඩ වර්ජන අඩු. තැපෑලේ විශාල වෘත්තීය සමිති ගණනාවක් තිබෙනවා.වෘත්තීය සමිති වලට විසඳා දීමට නොහැකි වූ ගැටලු තිබෙනවා. විෂය භාර ඇමැතිවරයා ලෙස මම සෑම අවස්ථාවකම උත්සාහ කරන්නෙ ඔවුන්ගෙ ගැටලු විසඳා දීමටයි. නමුත් යම් යම් වගකිව යුතු ආයතන වලින් ලැබිය යුතු අනුමැතීන් සහ එකඟතා නොලැබීම හේතුවෙන් ඇතිවන පමා වීමි වළක්වන්න බැහැ.පසුගිය දිනවල විභායක් තබා බඳවා ගත් තරුණ පිරිසයි පරිගණක තාක්ෂණය හසුරුවන්නෙ. විවිධ නිර්මාණ කරන්නෙ. ඒ තුළින් තැපෑල වේගවත් තාක්ෂණික ගමනක් ආරම්භ කර තිබෙනවා. ඒ වගේම පැරණි සේවක පිරිස්ද වර්තමාන තත්ත්වය පිළිගෙන, ආකල්පමය වෙනසක් ඇති කර ගනිමින් නවීන තාක්ෂණය කරා ගමන් කරනවා. ඔවුන්ටද තාක්ෂණික දැනුම ලබා දෙනවා. පසුගිය දිනක අප ඉදිරිපත් කළ තාක්ෂණික නිර්මාණයකට ජාත්‍යන්තර සම්මානයක්ද හිමි වුණා. තැපෑල තුළ තරුණ ජවය දැන් ක්‍රියාත්මක වෙනවා.විවේචන කොයි රජයකටත් තිබුණ. සමහර විවේචන එල්ල වීමට අපේ අය කරන විවිධ ප්‍රකාශත් හේතු වන අවස්ථා තිබෙනවා. සමහරු විවේචන වලට පාර කපනවා.පසුබිම සකසනවා. සමහරුන්ගේ හැසිරීම්ද විවේචනවලට පසුබිම් වෙනවා.ජනාධිපති තුමා අපිට නිතරම උපදෙස් දෙන්නෙ වගකීම් දරන රජයක් ලෙස නිවැරදිව සහ ප්‍රතිපත්ති ගරුකව ක්‍රියා කරන ලෙසයි. අපේ වැරැද්දක් තිබෙනවා නම් ඒවා හදා ගන්න ඕනෙ.- අපි අනිවාර්යයෙන්ම ජයග්‍රහණය කරනවා. ඒ පිළිබඳ කිසිදු ගැටලුවක් නැහැ. එම ප්‍රදේශයන්හි ජනතාව සැදී පැහැදී ඉන්නවා ජනාධිපතිතුමා ප්‍රමුඛ වර්තමාන රජය ජයග්‍රහණය කරවීමට.හැබැයි ඒ ප්‍රදේශයේ ජනතාවට ගැටලු නැතුව නොවෙයි. ඒවාට විසඳුම් ලබාදීමට ජන්දය තිබුනත් නැතත් රජය කටයුතු කරනවා. සූබ සාධනය පිළිබඳව මේ රජය ප්‍රමුඛතාවයක් ලබා දෙනවා. යුද්ධයක් තිබූ කාලයේත් ජනතාවට විවිධ සහන දුන්නා. ජනාධිපතිතුමා රටේ සුබ සාදන වැඩ පිළිවෙල ශක්තිමත් කර තිබෙනවා. එක්සත් ජාතික පක්ෂය මෙවැනි දෑ කරන්නෙ නැහැ. ඔවුන් කියන්නෙ සහන දීල රටක් ගෙනියන්න බැහැ කියල. යුද්ධය කරන අතරෙදිත් ජනතාවට සහන දීපු නායකයාගේ රජය ශක්තිමත් කිරීමට ඌව පළාතේ ජනතාව පළාත් සභා මැතිවරණයේදී පියවර ගනීවි.ඔව්. එම පළාතේදී ජනතාව මා සමග කතා කළා. හැබැයි ඔවුන් කතා කළේ සහෝදර කලාකරුවකු යන හැඟීමෙන්. ඒ ජනතාව තම මතය අවංකවමයි ප්‍රකාශ කළේ. ගොවිතැනේදී ඇති ගැටලු පිළිබඳව කීවා. ආර්ථික අමාරුකම් පිළිබඳ කතා කළා. ඔවුන් පිළි අරගෙන තිබෙනවා සමහර කරුණු රජයටම විසඳන්න බැහැ කියන එක. හැබැයි රජයෙන් ලැබිය යුතු යම් යම් සහන ඔවුන් බලාපොරොත්තු වනවා. රජය ඒ සඳහා කටයුතු කළ යුතුයි.නමුත් මිනිස්සු කියන්නෙ මේ ආණුවට ජන්දය දී වර්තමාන වැඩ පිළිවෙළ ඉදිරියට ගෙන යා යුතු බවයි.- ජනාධිපතිවරයාගේ ජයග්‍රහණය තහවුරු කරන්න මා කටයුතු කරනවා. පෙර ජනාධිපතිවරණවලදීත් රට පුරා ගමන් කරමින් ජයග්‍රහණය ශක්තිමත් කළා. මෙවරත් එසේ ක්‍රියා කරනවා. මොරටුව ආසනය තුළින් ජනාධිපතිවරයාට විශාල ජයග්‍රහණයක් ලබා දෙන්නයි මා උත්සාහ කරන්නෙ.ඇත්තටම අපේ රටේ විපක්ෂය කියන්නෙ නිකම්ම නිකන් පඹයෙක් ලෙසයි බොහෝ දෙනා දකින්නෙ. වර්තමාන රජයට අභියෝගයක් කරන බවට විපක්ෂය ප්‍රකාශ කරනවා නම් ඒ ගැන සතුටු විය යුතුයි. විපක්ෂය අභියෝග කළාට වැඩක් වෙන්නෙත් නැහැ. අපියි ජයග්‍රහණය කරන්නෙ.අවාසියක් නැහැ. ප්‍රසාදයක් තිබෙනවා. නමුත් රජයක් දිගු කාලයක් සිටින විට එල්ල වන විවිධ චෝදනා තිබෙනවා. ඒවාට පිළිතුරු වහා ලබා දිය යුතුයි. හැබැයි ජනතාව කියන්නෙ මේකට විකල්පය එක්සත් ජාතික පක්ෂය පත් කිරීම නොවන බවයි. රජය තුළ තිබෙන අඩුපාඩු සකසාගෙන ඉදිරියට සංවර්ධන කටයුතු පවත්වාගෙන යායුතු බවයි ජනතා මතය. රටේ සංවර්ධනය ජනතාව දෑසින් දකිනවා. සංවර්ධනය මිනිසුන් භුක්ති විඳිනවා. මේ සංවර්ධනයට බාධා නොවන ලෙසටයි ජනතාව ඉදිරියේදී වත්මන් රජය සමග පෙළ ගැසෙන්නෙ.සහන මදියි කියන්නෙ කොහොමද?. මේ තරම් සහන දෙන ආණ්ඩුවක් කොහෙද තියෙන්නෙ. එක්සත් ජාතික පක්ෂය ක්‍රියා කරන්නෙ සහන කපා හැරීමටයි. ඔවුන් සහන ගැන කථා කරන්නෙ ජන්දයක් පැමැණි විටයි. එක්සත් ජාතික පක්ෂයේ ක්‍රියා කලාපය ජනතාව නියමාකාරයෙන් දන්න නිසයි එය දිගින් දිගටම ජනතාවගෙන් ප්‍රතික්ෂේප වන්නෙ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=f1409152</link>
    <topic>වෙල්ලස්සට පිටු පෑ විපක්ෂයේ කඳුළු</topic>
    <author>ජනතා මිත්‍ර</author>
    <content>විශාරද ගුණදාස කපුගේ සූරීන් ගායනා කරන මෙම ගීතය රචනා කළේ දක්ෂ කවියෙකු මෙන්ම ගීත රචකයෙකු වන රත්න ශ්‍රී විජේසිංහයන්ය. අධිරාජ්‍යවාදයට එරෙහිව ජනතාව පෙළ ගැසෙන බොහෝ රැස්වීම්වල මෙම ගීතය අසන්නට ලැබෙන අතර විශ්වවිද්‍යාල තරුණ තරුණියන් මෙන්ම වැඩපොළේ, ගොවි බිමේ වැඩකරන ජනතාව මෙන්ම අති බහුතරයක් ජනතාව මෙම ගීතයට ආදරය කරති. ඒ ආදරය නිසාම මෙම ගීතය හැඳින්වෙන්නේ “වෙල්ලස්සේ ගීතය” නමිනි.වෙල්ලස්සේ ගීතය ඌව වෙල්ලස්ස ජනතාවට මෙන්ම මේ රටේ පොදු මහජනතාවට ද හොඳ හැටි මතකය. ඓතිහාසික ඌව වෙල්ලස්ස කැරැල්ලේ දී රට වෙනුවෙන් දිවි පිදූ විරුවන්ගේ සිරුරු මිහිදන් කළ බිම් පසුකාලයේ දී ඒ විරුවන්ගේ ඇටකටු පිටින්ම විදෙස් බහුජාතික සමාගම්වලට විකුණද්දී රට බේරාගැනීමට එදා කැරැල්ලට එක් වූ විරුවන්ගේ ඇටකටු හතර රියන අහිමිව විලාපය තබයි. මෙම ‍‍ඛේදවාචකය රත්න ශ්‍රී විජේසිංහයන් රචනා කළේ සත්‍ය සිද්ධියක් ඇසුරෙනි. බහුජාතික කොම්පැණිකාරයින්ට මේ රටේ බිම් විකිණීමට පිඹුරුපත් සැකසුවේ 1977 විවෘත ආර්ථිකය මෙරටට හඳුන්වාදුන් එක්සත් ජාතික පක්ෂ ආණ්ඩුව විසිනි.ඌව වෙල්ලස්ස කැරැල්ල සමඟ එදා රට පාලනය කළ සුදු අධිරාජ්‍යවාදීන් මෙරට ගම්පාළු ප්‍රතිපත්තියක් අනුගමනය කළ බව නොරහසකි. ගම්වලට කඩා වැදුණු අධිරාජ්‍යවාදීන් ඔවුන්ට අසුවන සෑම දෙයක්ම විනාශ කළේ කිසිදු හිතක් පපුවක් නොමැතිවය. හරක බාන, වතුපිටි, කුඹුරු හේන් ගොවිතැන් පමණක් නොව කුඩා දරුවන් ඇතුළු ගම්වාසීන් ද විනාශ කිරීමට ක්‍රියා කළේ ඔවුන් හොඳ විනෝදයක් ද ලබමිනි. ඌව වෙල්ලස්ස කැරැල්ල මගින් සුදු අධිරාජ්‍යවාදීන්ට එරෙහිව අපේ මුතුන් මිත්තන් ක්‍රියා කළේ කිසිදු බියකින් තොරවය. එසේ දිවි හිමියෙන් මුතුන් මිත්තන් රට වෙනුවෙන් ක්‍රියාකරන විට ඊට වසර ගණනාවකට පසුව එක්සත් ජාතික පක්ෂ ආණ්ඩුව ක්‍රියා කළේ බහුජාතික විදෙස් සමාගම්වලට ඌව වෙල්ලස්ස ඉඩම් කුණු කොල්ලයට විකිණීමට සැලසුම් සකස් කිරීමය.අධිරාජ්‍යවාදයට එරෙහිව ජනතා විමුක්ති පෙරමුණේ රතු ස‍හෝදරවරුන් නැඟී සිටිය ද එම නැඟී සිටීම්වලදී “වෙල්ලස්සේ ගීතය’ ගායනා කළද ඔවුන් ප්‍රායෝගිකව “වෙල්ලස්සේ ගීතයට” ප්‍රතිචාර දැක්වූවේ නැත. ඔවුන් කළේ ඔවුන්ගේ දේශපාලන න්‍යාය පත්‍රයට “වෙල්ලස්සේ ගීතය” යම් අලංකාරයක් ලබාදීමට ක්‍රියා කිරීමයි. එසේ නොවේනම් අධිරාජ්‍යවාදයට එරෙහිව යටිගිරියෙන් කෑ ගසන ජනතා විමුක්ති පෙරමුණ මීට වඩා ප්‍රායෝගික විය යුතුයි. නමුත් ඒ වගක් නොපෙනේ.“වෙල්ලස්සේ ගීතය” ගැන කතාකරන විට ඌව පළාත් සභා මැතිවරණය ගැන කතා නොකරම බැරිය. ඌව පළාත් සභාව හරහා වත්මන් ආණ්ඩුවට එරෙහිව හොඳ පාඩමක් උගන්වන බව එක්සත් ජාතික පක්ෂය පවසයි. ජනතා විමුක්ති පෙරමුණ ප්‍රකාශ කරන්නේ ඌව පළාත් සභා මැතිවරණයෙන් එක්සත් ජනතා නිදහස් සන්ධානයටත් එක්සත් ජාතික පක්ෂයටත් හොඳ පාඩමක් උගන්වනවා කියායි. එසේ ජනතා විමුක්ති පෙරමුණ කෙතරම් ප්‍රකාශ කළ ද මැතිවරණ ප්‍රතිඵල නිකුත් කරන විට පාඩම් ඉගෙන ගැනීමට සිදුවන්නේ ජනතා විමුක්ති පෙරමුණටයි. පසුගිය කාලවල පැවති සෑම මැතිවරණයකදීම ජනතා විමුක්ති පෙරමුණට මෙම පාඩම ඉගෙන ගැනීමට සිදුවිය. කෙතරම් පාඩම් ඉගෙන ගත්ත ද ඔවුන් මෙතෙක් එම පාඩම් හරිහැටි ඉගෙන ගෙන නැති බව පෙනී යන්නේ පක්ෂයේ නව නායක අනුර කුමාර දිසානායක මන්ත්‍රීවරයාගේ කතා වලිනි. ඒ කතාවල කිසිදු විචාරශීලීත්වයක් නොමැත.වෙල්ලස්සේ ගීතයේ අර්ථය නිවැරැදිව දන්නේ නැති නිසා එක්සත් ජාතික පක්ෂයේ නායකයින්ට වගේ වගතුවක් නැත. වෙල්ලස්සේ ඉඩම් බහුජාතික සමාගම්වලට ඉතා අඩු මුදලට ලබාදීමට ක්‍රියා කළ එක්සත් ජාතික පක්ෂය තම ආණ්ඩුවක් තිබියදී ඌවට සිදුකළ හැකි විශාලම හානිය සිදුකර හමාරය. වෙල්ලස්සේ ගීතයෙන් කියැවෙන ඛේදවාචකයට අද වගකිව යුත‍්තේ එක්සත් ජාතික පක්ෂයයි. එම නිසා රනිල් වික්‍රමසිංහ, කරූ ජයසූරිය , සජිත් ප්‍රේමදාස යන මහත්වරුන් ඌව ඡන්ද සටනේ දී එක් වේදිකාවකට නැඟී සිටියාට කම් නැත. එක්සත් ජාතික පක්ෂ ආණ්ඩුව එදා ඌවට සැලකූ ආකාරය ඒ ජනතාවට ඉතා හොඳින් තවමත් මතකය. සලකපු සැලකිල්ල ගැන කීවොත් සජිත් හරිහැටි බීමට නළ ජලය සකසා දී නැත. විදුලිය නොමැති නිවාස ද පවතී.එම නිසා ඒ පළාතේ සංවර්ධනයේ අඩුපාඩු ජනතාවගේ හදවතට හොඳින් දැනේ. විශේෂයෙන්ම එක්සත් ජාතික පක්ෂය ‍ එදා කරගෙන ගිය වැරැදි නිසා තවමත් ඌවේ පොදු මහජනතාව දුක් විඳිති. එම ජනතාව ජල ගැටලුවලට හැමවිටම මැදිහත් වන නිසා එයට ස්ථීරසාර විසඳුම් ලබාදෙන ලෙස මහින්ද රාජපක්ෂ ජනාධිපතිවරයා උපදෙස් ලබාදුන් අතර මේ වනවිට ඌව පළාතේ විශේෂයෙන්ම මොණරාගල දිස්ත්‍රික්කයේ ප්‍රදේශ රැසක පානීය ජල ගැටලුවට විසඳුම් ලබා දී ඇත. එපමණක් නොව බදුල්ල දිස්ත්‍රික්කයේ යටිතල පහසුකම් නොමැති ප්‍රදේශ ගණානාවකට යටිතල පහසුකම් ලබාදීමට පසුගිය වසර කිහිපය තුළ ක්‍රියා කළේ වත්මන් ආණ්ඩුවයි.පානීය ජල ගැටලුව ගැන හැම විටම කතාකරන ජනතා විමුක්ති පෙරමුණේ නව නායක අනුර කුමාර දිසානායක මන්ත්‍රීවරයාට යමක් මේ අවස්ථාවේදී මතක් කළ යුතුව ඇත. වැව් දහසක් පිළිසකර කිරීමේ කාර්යය ප්‍රමුඛතම වැඩසටහනක් ලෙස එදා පරිවාස ආණ්ඩුව අවස්ථාවේ දී ක්‍රියා කළේ එවකට කෘෂිකර්ම අමාත්‍යවරයාව සිටි වත්මන් ජනතා විමුක්ති පෙරමුණේ නායක අනුර කුමාර දිසානායක මහතායි. වැව් දහසක් පිළිසකර කිරීමේ වැඩසටහන මහා සද්දයක් මඟින් ලබාදී ආරම්භ කළාට එය සාර්ථක වූයේ නැත. වැව් හෑරීම යම් තාක්ෂණයකට අනුව කළ දෙයකි. ඇතැම් වැව් හෑරීම හිතුමතේට කළ නොහැක. ඊ‍ට ගැලපෙන කාල රාමුවක් අවශ්‍යය. නමුත් එවැනි කිසිදු සැලසුමක් ක්‍රියාත්මක වූ‍යේ නැත. ජනතා විමුක්ති පෙරමුණට කෙසේ හෝ අවශ්‍යව තිබුණේ සංඛ්‍යාත්මකව වැඩිපුර වැව් සංඛ්‍යාවක් ක්‍රියාත්මක කිරීමටය.ඇතැම් වැව් පිළිසකර කිරීමේ සමාරම්භක උත්සවවලට වැය වූ මුදලින් තවත් වැවක් පිළිසකර කිරීමට හැකියාව තිබුණ බව එදා විරුද්ධ පක්ෂයේ සිටි එක්සත් ජාතික පක්ෂය අනුර කුමාර දිසානායක එවකට සිටි කෘෂිකර්ම අමාත්‍යවරයාට චෝදනා කළේය. නමුත් අනුර කුමාර දිසානායක මහතා එදා ඊට නිසි පිළිතුරක් ලබාදුන්නේ නැත. අද එයට නිසි පිළිතුරක් ලබාදීමට ඔහු අදිමදි කරයි. එයට හේතුව කුමක්ද? එම නිසා මොනරාගල ජල ගැටලුවට එදා නිවැරදි විසඳුමක් ලබාදීමට ක්‍රියා නොකළ ජනතා විමුක්ති පෙරමුණ අද කිඹුල් කඳුළු හෙළීම තරම් හාස්‍යයක් තවත් ‍කොහිද? එම නිසා වර්තමානයේ මොනරාගල පවතින ගැටලු රැසකට පසුගිය කාලය පුරාම විසඳුම් ලැබී තිබෙන බව එක්සත් ජාතික පක්ෂය, ජනතා විමුක්ති පෙරමුණ නොදන්නවා වූවාට එම දිස්ත්‍රික්කයේ අති බහුතරයක් පොදු මහ ජනතාව නම් ඉතා හොඳින් දනිති.වත්මන් ආණ්ඩුවේ සංවර්ධන ව්‍යාපෘති ඉතා දැඩි ලෙස විවේචනය කරනු ලබන එක්සත් ජාතික පක්ෂයට හා ජනතා විමුක්ති පෙරමුණට විකල්ප ප්‍රතිපත්ති කිසිවක් නැත. ඌව වෙල්ලස්ස ජනතාව ගැන කතා කරන ඔවුන් ඌව වෙල්ලස්ස පොදු මහජනතාවගේ අභිමානය රැක ගැනීමට ‍කිසිවත් කළේ නැත.එදා සුදු අධිරාජ්‍යවාදීන් මෙරට ගම්පාළු ප්‍රතිපත්තිය ක්‍රියාත්මක කරන විට කිසිදු මානව හිමිකම් චෝදනාවක් කිසි‍ෙවක් එල්ල නොකළහ. මානව හිමිකම් කවුන්සිල නොතිබුණත් තිබුණු කිසිම කවුන්සිලයක අවධානය යොමු නොවුණේ නඩුත් හාමුදුරුවන්ගේ බඩුත් හාමුදුරුවන්ගේ සංකල්පය ක්‍රියාත්මක වූ නිසාය. මොනරාගල ජල ගැටලුව විසඳීම, යටිතල පහසුකම් ලබාදීම, පාසල් සංවර්ධනය කිරීම ඇතුළු වැඩසටහන් රැසක් සාර්ථකව ක්‍රියාත්මක වූ නිසා මොනරාගල ප්‍රදේශයේ ජනතාව සෑහීමකට පත්ව තබේ. ‍ෙමානරාගල දිස්ත්‍රික්කයේ පාසල්වල සංවර්ධන කටයුතු සඳහා ද ආණ්ඩුව වැඩි අවධානයක් යොමු කර ඇත. “ මහින්දෝදය තාක්ෂණාගාර” 90කට ආසන්න සංඛ්‍යාවක් මේ වන විටත් සිසු අයිතියට පත් කර තිබේ.මොනරාගල දිස්ත්‍රික්කයේ වැඩිම පිරිසකගේ ජීවනෝපාය මාර්ගය කෘෂිකර්මාන්තයි. වී ගොවිතැන, හේන් ගොවිතැන විශාල වශයෙන් මෙම දිස්ත්‍රික්ක තුළ සිදුකෙරේ. පානීය ජලයට අමතරව කෘෂිකර්මාන්තය සඳහා අවට ජල සැපයුම ද හොඳින් සිදුකෙරේ. එදා අනුර කුමාර දිසානායක කෘෂිකර්ම අමාත්‍යවරයාට මොනරාගල දිස්ත්‍රික්කයේ ජල ගැටලු විසඳීමට කිසිදු දෙයක් කිරීමට නොහැකි වූවත් වත්මන් ආණ්ඩුව එම ගැටලුවලට නිසි විසඳුම් ලබාදී තිබේ. ගොවි ජනතාවගේ නිෂ්පාදන සඳහා හොඳ මිලක් ලබාදීම හා තොග අලෙවි කිරීම සඳහා පහසුකම් ලබාදීම කැපී පෙනේ. මෙම ගැටලුවලට විසඳුම් නොලැබුණු කාලවලදී ගොවි ජනතාව සිදුකළේ එම නිෂ්පාදන මහපාරට ගෙනැවිත් ගිනිබත් කිරීමයි. වගා ණය ගෙවා ගැනීමට නොහැකිව මෙරට ගොවි ජනතාව වැඩිම ප්‍රමාණයක් සියදිවි නසා ගත්තේ එක්සත් ජාතික පක්ෂ ආණ්ඩුව කාලයේ දීය.මොනරාගල ජල ගැටලුව ගැන හැරෙන්නට ජනතා විමුක්ති පෙරමුණට කතා කිරීමට දෙයක් නැත. නමුත් එම ජල ගැටලුවලට ද විසඳුම් ලැබී තිබෙන නිසා අනුර කුමාර දිසානායක මන්ත්‍රීවරයා දැන් ප්‍රකාශ කරන්නේ බදුල්ලේ අල ගොවියා ප්‍රශ්න කිහිපයකට මුහුණ දී තිබෙන බවයි. කුමන ආණ්ඩුවක් තිබුණ ද යම් යම් ගැටලු ඕනෑම ප්‍රදේශයක තිබෙන්නට පුළුවනි. ආණ්ඩුවක් කළ යුත්තේ එම ගැටලුවලට හැකි උපරිම ආකාරයෙන් තිරසාර විසඳුම් ලබාදීමය.නමුත් ජනතා විමුක්ති පෙරමුණ ඇතුළු විරුද්ධ පක්ෂයට අවශ්‍ය වී ඇත්තේ කුමන හෝ ප්‍රාථමික කාරණයක් අල්ලාගෙන එමඟින් දේශපාලන වාසි ලබාගැනීමටය. බදුල්ලේ අල ගොවියාගේ කතාව ද එවැන්නකි. දේශීය අල ගොවියා ආරක්ෂා කර ගැනීමටත්, දේශීය අල සඳහා සහතික මිලක් ලබාදීමටත් ගෙන ඇති පියවරට අල ගොවියාගේ ප්‍රසාදය ද හිමි වී තිබේ. බදුල්ලේ අල ගොවියන් පාරට බස්සවා ගැනීමට නොහැකිව එක්සත් ජාතික පක්ෂයත්, ජනතා විමුක්ති පෙරමුණත් දැඩි අර්බුදයකට මුහුණ පා තිබියදී ඔවුන්ට අවශ්‍ය වූයේ කොළඹින් හෝ කුලියට මිනිසුන් ගෙනැවිත් අල ගොවියන් සේ රඟපෑමටය. නමුත් එය ද අසාර්ථක විය. එම නිසා ඌව වෙල්ලස්ස ජනතාව රැවටීම එතරම් පහසු නොවන බව විරුද්ධ පක්ෂයට ද මේ වන විට වැටහී තිබේ.ඌව වෙල්ලස්සේ ජනතාව එදා සිටම රට වෙනුවෙන් පෙනී සිටි අභීත ජනතාවක් බව අමුතුවෙන් කිව යුතු නොවේ. වර්තමාන ජනාධිපති මහින්ද රාජපක්ෂ මතාට ඔවුන් දැඩි ලෙස ආදරය කරන්නේ ඇයි? එම යථාර්ථය තේරුම් ගැනීමට විරුද්ධ පක්ෂයට තවමත් නොහැකි වී සිටින්නේ ඇයි?ඌව වෙල්ලස්සේ අභීත රටට ආදරය කරන පොදු මහජනතාවට නිතරම අභිමානයක් ලෙස පවතින්නේ ඔවුන්ගේ මුතුන් මිත්තන් රට බේරා ගැනීමට කරන ලද ඓතිහාසික අරගලයයි. එසේ බේරාගත් රට කොටි ත්‍රස්තවාදීන් යළි ගිල ගැනීමට උත්සාහ ගන්නා අවස්ථාවේ දී රට මුළුමනින්ම ත්‍රස්තවාදයෙන් බේරාගෙන රටේ ඒකීයභාවය ආරක්ෂා කරගනිමින් සියලු ජාතීන්ට පිළිගත හැකි ගෞරවනීය සාමයක් උදාරකරදුන්නේ මහින්ද රාජපක්ෂ ජනාධිපතිතුමායි. එම නිසා යළිත් කොටි අවතාරවලට හොල්මන් කිරීමේ අවශ්‍යතාවක් ලබාදීමට ඌව වෙල්ලස්සේ ජනතාව පමණක් නොව මෙරට පොදු මහජනතාව කිසිසේත්ම සතුටු නැත.එක්සත් ජාතික පක්ෂ ආණ්ඩු ක්‍රියාත්මක කරන ලද ගිවිසුම සටන් විරාමය මඟින් කොටි සංවිධානය ශක්තිමත් වූ බව රහසක් නොවේ. එක්සත් ජාතික පක්ෂ ආණ්ඩුව ඔවුන් කළ එම වරද පිළිගත්තේ ද නැත. “අලි - කොටි” ගිවිසුම යනුවෙන් චෝදනාවක් එම පක්ෂයට පට බැ‍ඳුනේද එම නිසාය. යළි කොටි ත්‍රස්තවාදය හිස එසවීම සඳහා ‍ෙදමළ ඩයස්පෝරාව නොකරන දෙයක් නැත. මේ වන විටත් ඇතැම් බටහිර රටවල්, දෙමළ ඩයස්පෝරාව බෙදුම්වාදී බලවේග හා දෙමළ ජාතික සංවිධානයට අවශ්‍ය වී ඇත්තේ කෙසේ හෝ ඊළමේ සිහිනය කඩිනමින් සැබෑ කර ගැනීම සඳහායි. ඒ සඳහා දෙස් විදෙස් කුමන්ත්‍රණ කිහිපයක්ම ක්‍රියාත්මක වේ. මෙම යථාර්ථය ගැන ‍කිසිවත් කතා නොකරන එක්සත් ජාතික පක්ෂයට අවශ්‍ය වී තිබෙන්නේ රටේ පාලන බලය ලබා ගැනීම පමණි. එය දන්නා ඌව වෙල්ලස්ස පොදු මහජනතාව කිසිම අවස්ථාවකදී රට යළි අස්ථාවර තත්ත්වයකට ඇද දැමීමට කැමැත්තක් දක්වන්නේ නැත.ජනතා විමුක්ති පෙරමුණ ද දේශපාලනමය වශයෙන් වාසි ලබාගැනීම සඳහා ජිනීවා මානව හිමිකම් කොමිසමේ අසත්‍ය වාර්තාවලට එරෙහිව වචනයකුදු කතා නොකරයි. අධිරාජ්‍යවාදයට එරෙහිව රට වෙනුවෙන් බව පවසමින් මහ සද්දයට කතා කල ජනතා විමුක්ති පෙරමුණ රටට එරෙහි වත්මන් අභියෝග සම්බන්ධයෙන් නිහඬ ප්‍රතිපත්තියක සිටීම ගැන ඌව වෙල්ලස්ස පමණක් නොව මුළු රටේම පොදු මහජනතාවට ඇත්තේ බලවත් සැකයකි.එම නිසා අනුර දිසානායකලා ඇතුළු රතු සහෝදරවරුන් උගුර ලේ රහවනතුරු කෙතරම් කෑ ගැසුව‍ත් ඔවුන‍ෙග් සැඟවුණු න්‍යාය පත්‍රය ගැන සැක සිතන ඌව වෙල්ලස්ස වීරෝදාර පරම්පරාවලින් පැවතෙන පොදු මහජනතාව රතු සහෝදරුවරුන්ට රැවටෙන්නේ නැත.පස්සර දී රනිල් වික්‍රමසිංහ, සජිත් ප්‍රේමදාස යන මහත්වරුන් එකම වේදාකාවක නැඟීම නිසා පොඩි චූන් එකක් එක්සත් ජාතික පක්ෂයට ගිහින් තිබුණද මංගල සමර‍වීර, රවි කරුණානායක මන්ත්‍රීවරුන් කට ඇරීම නිසා එම එකතුව පුස්සක් වී තිබෙන බව පැහැදිලිය. රනිල් හා සජිත් එක්වූවද එක්සත් ජාතික පක්ෂය කැඳ හැළියක් බවට පත්ව තිබෙන්නේ ඔවුන්ට රටට ආදරය කරන නිසි වැඩපිළිවෙළක් නැති නිසාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=f1409153</link>
    <topic>විශ්‍රාම වැටුපක් ලබා දීම කියන්නේදැවැන්ත ක්‍රියාවලියක්</topic>
    <author>සංවාද සටහන උදිත ගුණවර්ධන</author>
    <content>විශ්‍රාම වැටුප් දෙපාර්තමේන්තුවත්, රාජ්‍ය සේවකයාත් අතර ඇත්තේ බිඳිය නොහැකි තරමේ ප්‍රබල සබඳතාවකි. රාජ්‍ය සේවකයා විශ්‍රාම ගැනීමේ දී සිදු කරනු ලබන ප්‍රබලම කාර්ය ඉටු කරනු ලබන්නේ විශ්‍රාම වැටුප් දෙපාර්තමේන්තුව විසිනි. මෙහිදී විශ්‍රාම වැටුප් දෙපාර්තමේන්තුව ඉටු කරනු ලබන කාර්ය කුමක්ද? එය වර්තමානයේ දී කොතරම් දුරට සාර්ථකව ඉටුකරයි ද, සහ දෙපාර්තමේන්තුවේ සෙසු කාර්ය භාරය පිළිබඳව විශ්‍රාම වැටුප් ‍අධ්‍යක්ෂ ජනරාල් සුනිල් හෙට්ටිආරච්චි මහතා සමඟ “දිනමිණ” කළ කතාබහකි මේ.විශ්‍රාම වැටුප් දෙපාර්තමේන්තුවට ඔබ කියූ ආකාරයට විශාල ඉතිහාසයක් තිබෙනවා. අවුරුදු විසි පහක්, තිහක් රාජ්‍ය සේවයේ නියැළි අය අවසානයේ දී ‍තමන්ට අවශ්‍ය කරන සේවය සලසා ගැනීමට පැමිණෙන ආයතනය තමයි විශ්‍රාම වැටුප් දෙපාර්තමේන්තුව කියන්නේ. මේ ආයතනය දීර්ඝ කාලයක් තිබුණත් අගයක් තිබෙන ආයතනයක් බවට පත් කර ගැනීමට ලැබුණෙ එයට නව මුහුණුවරක් හා කාර්යාලයීය පසුබිමක් නිර්මාණය කිරීම නිසයි. ඒ වගේම මේ ආයතනයට ගුණාත්මක භාවයක්, එහි සේවයට අගයක් ඇතිවුණේ පසුගිය කාලය තුළයි. අද මේ ආයතනයට පැමිණෙන අයට හැඟීමක් ඇතිවෙන්නේ ඕනෑ තමන්ට මේ ආයතනය මඟින් සේවයක් සලසා ගන්න පුළුවන් කියලා.විශ්‍රාම වැටුප් ලබන රාජ්‍ය අංශයේ ආයතන විශාල ප්‍රමාණයක් තිබෙනවා. ඒ අතර රාජ්‍ය දෙපාර්තමේන්තු, පොලිසි, පාසල්, පිරිවෙන්, හමුදා ඇතුළු ආයතන රැසක සේවක පිරිස් රාශියක් සිටිනවා. ඔබ කියූ විදිහට ඇතැම් අය මුලින්ම විශ්‍රාම වැටුප් ගනිද්දී යම් අපහසුතාවකටත්, ප්‍රමාදයකටත් පත්වෙන අවස්ථා තිබෙනවා.මෙහිදී සේවකයකු විශ්‍රාම ලබද්දී ඔහු සේවය කරන ආයතනයේ වැටුප් ලබා දෙන අංශය හෝ පරිපාලන අංශය ඉටු කළ යුතු වගකීම් තිබෙනවා. ඒත් ඇතැම් අය තමන්ගේ වගකීම් ඉටුකරන්නේ නැහැ.උදාහරණයක් විදිහට ගුරුවරයෙක්ව ගනිමු. එම ගුරුවරයා විශ්‍රාම ගැනීමට මාස හයකට පෙර කලාප කාර්යාලයෙන් අදාළ ලිපි ගොනු සකස් කර අප වෙත යොමු කළ යුතුයි. ඉන්පසු විශ්‍රාම වැටුප් අංකයක් ලබා දෙනවා. ඒ වගේම විශ්‍රාම වැටුප් ලබාදීමේ ක්‍රියාවලියේ දී ප්‍රාදේශීය ලේකම් කාර්යාලයටත් විශාල කාර්ය ප්‍රමාණයක් තිබෙනවා.ඒ සමඟ විශ්‍රාම පාරිතෝෂික දීමනාව ලබා දීමට ද කටයුතු කරනවා. එම දීමනා ලබා දීමේදී රජයට අයවිය යුතු මුදල් තිබෙනවා නම් එම මුදල් අය කරගෙන තමයි අදාළ දීමනාව ලබා දෙන්නේ.මෙහි දී අදාළ ආයතනත් විශ්‍රාමික අපේක්ෂකයත් නිසි විදිහටත්, නිසි කලටත් කටයුතු කළොත් විශ්‍රාම වැටුප් මුලින්ම ලබාගැනීමේ දී සිදු වන ප්‍රමාදය වළක්වා ගැනීමට පුළුවන්.මෙතැනදී සිදුවන ප්‍රධානම වංචාව විදිහට හඳුනාගෙන තිබෙන්නේ අම්මා, තාත්තා හෝ විශ්‍රාමික ඥාතියා මිය ගියත් අදාළ ඥාතියා දිගින් දිගටම විශ්‍රාම වැටුප් ලබාගැනීමයි. ඒකට හේතුව අද බොහෝ අයගේ විශ්‍රාම වැටුප් යන්නේ බැංකු ගිණුම්වලට වීමයි. සාමාන්‍යයෙන් මේ සිද්ධිය වෙන්නෙ වැඩිහිටියෝ අතින් නෙවෙයි. බැංකු කාඩ්පතින් මුදල් ලබා ගන්නා දුවලා, පුතාලා අතිනුයි. මෙහිදී හදිසියේ විශ්‍රාමිකයා මිය ගියොත් ඒ ගැන දැනුම් දෙන්න ප්‍රමාද වුවහොත් හෝ නොදැන්නුවොත් විශ්‍රාමිකයාගේ ගිණුමට මුදල් දිගින් දිගටම බැර වීමට පුළුවන්. මේ දේ තමයි අප මූලිකව වංචා විදිහට දකින්නේ. අවුරුද්දකට වරක් ජීවත්වීම පිළිබඳ සහතිකයක් කැඳවීමට කටයුතු කර තිබෙන්නේ ඒ නිසයි.ඒ වගේම තවත් අය ඉන්නවා අතිශය දූෂිත හා වංචා සහගත ලෙස විශ්‍රාම වැටුප් දෙකක් ලබා ගන්න. ඒ ආකාරයේ වංචා කරන ඔවුන්ට මෙරට ඇති සිවිල් නීති යටතේ දඬුවම් කිරීමට ඉඩකඩ තිබෙනවා. ඒ වගේම රාජ්‍ය සේවකයකු මෙවැනි වරදක් කළ බව ඔප්පු වුණොත් ආයතනික විනය පරීක්ෂණයකට වගේම රාජ්‍ය පොදු දේපළ වංචා පිළිබඳ පනත යටතේ නීතිමය කටයුතු කිරීමට හැකියාව තිබෙනවා.අපි විශ්‍රාමිකයන්ගේ ගැටලු ඉක්මනින් විසැඳීමටත්, ඒ සඳහා බලපවත්වන ගැටලු විසඳීමටත් අවශ්‍ය කරන කටයුතු සකස් කර තිබෙනවා. මෙහිදී අප ආයතනයට දුරකථන‍ෙයන් අමතා හෝ බදාදා දිනයක මා පුද්ගලිකව මුණගැසී හෝ ගැටලුවට අවශ්‍ය විසැඳුම් හා අදහස් හුවමාරු කර ගැනීමට පුළුවන්. ඇත්තෙන්ම විශ්‍රාම වැටුප් ලබා දීමේ ක්‍රියාවලිය කියන්නේ අති දැවැන්ත ක්‍රියාවලියක්.සියයට 01 ක් හෝ සියයට 07 ක ප්‍රමාණයක මුදල් ප්‍රමාණයක් විශ්‍රාම වැටුප වෙත කපා ගනු ලබනවා. මේ විශ්‍රාම වැටුප් ක්‍රියාවලිය විශ්‍රාමිකයාගේ මරණයෙන් පසු වැන්දඹු බිරියට හෝ සැමියාටත් අවුරුදු 21 අඩු දූ දරුවන්ටත්, පූර්ණ ආබාධිත තත්ත්වයට පත් වූ යැපෙන්නෙකු සිටින්නේ නම් ඔහුට හෝ ඇයට ජීවිත කාලයටමත් ලබාගැනීමට පුළුවන්කම ලැබෙනවා. එවැනි දීර්ඝ කාලීන ක්‍රියාදාමයකුයි විශ්‍රාම වැටුප කියන්නේ.ණය මුදල් ලබාදීමත්, බුහුමන් නමින් වූ විශේෂ රක්ෂණ ක්‍රමයක් මෙන්ම කඳුකරයේ සුපිරි ගණයේ ලා ගත හැකි නිවාඩු නිකේතනයක් ද සකස් කර තිබෙනවා. ඒ වගේම වෙදමුල්ල ප්‍රදේශ‍ෙය් ද නව තැනක් ආරම්භ කර තිබෙනවා. කොළඹ පැමිණෙන අයට අවශ්‍ය නවාතැන් සැපයීමට, ඒ වගේම විශ්‍රාම හැඳුනුම්පත අද කාලයට ගැළපෙන විදිහට සකස් කිරීමටත් අප කටයුතු කර තිබෙනවා. ඊට අමතරව විශ්‍රාමිකයා තුළ සැඟවී ඇති කුසලතා නැවත ඔප මට්ටම් කර ආදායම් ලබාගන්න මාර්ග නිර්මාණය කළ හැකි වැඩපිළිවෙළක් ද අප සැලැසුම් කර තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=f1409154</link>
    <topic>නොබෝ දිනකින් ජනතා අයිතියට පත් වනනොරොච්චෝල ලක්විජය විදුලි බලාගාරය</topic>
    <author>ඉරේෂා මධුරකාවිණී රජයේ ප්‍රවෘත්ති දෙපාර්තමේන්තුව</author>
    <content>මහින්ද චින්තන ඉදිරි දැක්ම යටතේ ශ්‍රී ලංකාව ආසියාවේ ආශ්චර්යවත් රටක් බවට පත් කිරීමේදී බලශක්තිය සංවර්ධන භූමිකාවට හිමිවන්නේ ප්‍රමුඛස්ථානයකි. රටෙහි වේගවත් ආර්ථික හා සමාජයීය සංවර්ධනයක් ඇතිකර ගැනීම සඳහා විදුලි බලය අත්‍යවශ්‍ය සාධකයකි. එහි අරමුණ සාර්ථක කර ගැනීමට නම්, ශ්‍රී ලංකාවේ වැඩිවන 10% ක විදුලි ඉල්ලුමට සාපේක්ෂව විදුලි සැපයුමත් කාර්යක්ෂමතාවන් මත ජනතාවට දැරිය හැකි මිලකට විදුලි බලය සැපයීම රටේ ආර්ථික සංවර්ධනයේ අපේක්ෂාවයි. එම අපේක්ෂාව සඵල කර ගැනීමට නම්, ශ්‍රී ලංකාවට ගැළපෙන විදුලිජනන සංවර්ධන සැලසුමක් ක්‍රියාත්මක කළ යුතුය.ශ්‍රී ලංකාවේ විදුලිබල උත්පාදනය ප්‍රධාන වශයෙන් ඛනිජ තෙල් මත රඳා පවතී. වර්තමානයේදී විදුලිබල අවශ්‍යතාවයෙන් 60% ක් පමණ ඛනිජ තෙල් මඟින් ක්‍රියාත්මක කරන්නා වූ විදුලි බලාගාර මඟින් නිපදවනු ලබයි. මේ තත්ත්වය හේතුකොට ගෙන විදුලිබල උත්පාදන වියදම ඉහළ ගොස් ඇත. එහෙත් විදුලිබල අවශ්‍යතාවය ලබාදීමේ දී එය අවම මිලකට සැපයීම ද වත්මන් රජයේ අපේක්ෂාවයි. ගල් අඟුරු බලශක්තිය ‍පදනම් කරගෙන විදුලිය නිෂ්පාදනය ඒ සඳහා ඇති හොඳම විකල්ප මාර්ගයයි. නොරොච්චෝල ලක්විජය විදුලි බලාගාරය ඉදිවන්නේ එකී අරමුණ සාක්ෂාත් කරගැනීම පිණිසය.අදියර දෙකකින් සමන්විත නොරොච්චෝල ලක්විජය විදුලි බලාගාර ව්‍යාපෘතිය චීන ජනරජයේ සහන ණය ආධාර යටතේ ආරම්භ කෙරිණි. මෙහි පළමු අදියර ඉදිකිරීම් කටයුතු ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් 2007 වසරේදී ආරම්භ කෙරිණි. එම අදියර ජනතා අයිතියට පත්වූයේ 2011 මාර්තු 22 වනදාය.දෙවන අදියරේ ඉදිකිරීම් කටයුතු 2010 වසරේ මැයි මස 10 වන දින ආරම්භ කරන ලද අතර, එය කඩිනමින් ජාතික විදුලිබල පද්ධතියට සම්බන්ධ කිරීම සඳහා අවශ්‍ය සියලු විධිවිධාන මේ වන විට යොදා ඇත. එය 2014-09-16 වන දින ජනතා අයිතියට පත් කිරීමට නියමිතය. මෙහි පළමු අදියරට එක් ජනන යන්ත්‍රයක් ද, දෙවන අදියරට ජනන යන්ත්‍ර දෙකක් ද අයත් වේ. මේ අනුව බලාගාර ව්‍යාපෘතියේ ජනන යන්ත්‍ර දෙකක් තුළින් මේ වන විට මෙගාවොට් 600 ක විදුලිය ධාරිතාවක් නිපදවේ. මේ අනුව වාර්ෂිකව එක් ජනන යන්ත්‍රයකින් වසරකට ඒකක මිලියන 2100 ක ප්‍රමාණයක් ජාතික විදුලිබල පද්ධතියට අලුතින් ඒකරාශී වේ.ඩීසල්වලින් විදුලි බලය නිපදවීමේදී එක් ඒකකයකට අවම වශයෙන් රු. 25 ක මුදලක් වැය වේ. එහෙත් ගල් අඟුරුවලින් විදුලි බලය උත්පාදනය කිරීමේදී වැය වන මුදල ඒකකයකට රුපියල් 7.00 කි. නොරොච්චෝල ලක්විජය විදුලි බලාගාරයේ විදුලිබල නිෂ්පාදන කටයුතු ඇරඹීමත් සමඟම 2010 වර්ෂයේ සිට වාර්ෂිකව එක් ජනන යන්ත්‍රයක් සඳහා රුපියල් බිලියන 38 ක මුදල් ප්‍රමාණයක් ඉතිරි වේ. ඒ සමඟ නොරොච්චෝල ලක්විජය විදුලි බලාගාර ව්‍යාපෘතියෙන් අපේක්ෂිත සමස්ත ධාරිතාවය වන මෙගාවොට් 900 ජාතික විදුලිබල පද්ධතියට සම්බන්ධ කිරීම සම්පූර්ණ වනු ඇත. බලාගාර ව්‍යාපෘතියේ තෙවැනි ජනන යන්ත්‍රයෙන් නිපදවන විදුලිය අනුරාධපුරය දක්වා රැගෙන යෑමට අවශ්‍ය රැහැන් එළීමට අවශ්‍ය කටයුතු ද මේ වන විට ඉදිකිරීම් මට්ටමේ පවතී. නොරොච්චෝල ලක්විජය විදුලි බලාගාරයේ සිට අනුරාධපුරය දක්වා දිවෙන කිලෝවොට් 220 ක අධිසැර සම්ප්‍රේෂණ මාර්ග‍ෙය් කුලුනු 232 ක් ඉදිකිරීමට නියමිතයි. ඉන් කුලුනු 213 ක වැඩ මේ වන විට අවසන් කර තිබේ.නොරොච්චෝල බලාගාර ව්‍යාපෘතිය මඟින් මසකට විදුලි ඒකක මිලියන 525 ක් නිපදවීමට අපේක්ෂිතය. ඒ අනුව 1 හා 11 වන ජනන යන්ත්‍රවලින් 2014-09-04 දින වන විට ජනනය කර ඇති විදුලි ඒකක ප්‍රමාණය ‍ගිගාවොට් පැය 6000 කි. සමස්ත ව්‍යාපෘතිය සඳහා වැය කෙරෙන මුදල ඩොලර් මිලියන 1346 කි.2005 වසර වන විට ශ්‍රී ලංකාවේ සමස්ත නිවාස සංඛ්‍යාවෙන් 76.7% කට විදුලිය සපයා තිබූ අතර, 2014 වන විට එය 97% ක් දක්වා වර්ධනය විය. 2005 වසරේ රටේ මුළු ස්ථාපිත විදුලි ධාරිතාවය මෙගාවොට් 2412 ක් වන අතර, මේ වන විට එය මෙගාවොට් 3363 ක් දක්වා ඉහළ නංවා ඇත. නොරොච්චෝල ලක්විජය විදුලි බලාගාරයේ වැඩ කටයුතු ආරම්භ කිරීම පැවති ආණ්ඩු වසර 16 ක් තිස්සේ ප්‍රමාද කරමින් පවතිද්දී මහින්ද රාජපක්ෂ රජය ඉතා කෙටි කලකින් මෙහි වැඩි නිමකර ජනතා අයිතියට පත්කිරීමට ‍සමත් විය.ශ්‍රී ලංකාවේ විදුලිය උත්පාදනය සඳහා යොදාගත හැකි ජල මූලාශ්‍ර වැඩි ප්‍රමාණයක් දැනටමත් භාවිතයට ගෙන ඇති බැවින්, විදුලි උත්පාදනය වෙනුවෙන් විකල්ප ප්‍රභවයන් වෙත අවතීර්ණ වීමට සිදු වී ති‍බේ. ඒ අතරින් වඩාත් ලාභදායී විදුලි ජනන ප්‍රභවය ප්‍රමුඛතා අනුපිළිවෙළින් ගල්අඟුරු බලාගාර සහ ස්වාභාවික වායු බලාගාර ලෙස හඳුනාගෙන ඇත. එමෙන්ම මේ වන විට පුනර්ජනනීය බලාගාරවලින් මෙගාවොට් 367 ක් ජාතික විදුලිබල පද්ධතියට එක්කර ඇති අතර එය රටේ සමස්ත විදුලිබල ඉල්ලුමෙන් 10% ක ප්‍රමාණයකි. ත්‍රිකුණාමලය, සාම්පූර් ප්‍රදේශයේ දෙවන ගල්අඟුරු බලාගාරය ඉදිකිරීම සඳහා මේ වන විට සියලු කටයුතු යොදා ඇති අතර, මෙමඟින් ජාතික විදුලිබල පද්ධතියට මෙගාවොට් 500 ක ධාරිතාවයක් සම්බන්ධ කිරීමට අපේක්ෂිතය.නොරොච්චෝල ලක්විජය විදුලි බලාගාර ව්‍යාපෘතිය මඟින් ඉතාමත් කෙටි කාලයකින් ලබා ඇති ප්‍රතිලාභ රැසකි.ඛනිජ තෙල්වලට වඩා අඩු වියදමක් සහිත ගල් අඟුරු හඳුන්වා දීම පළමුවැන්නයි.මේ නිසා වසරකට ඛනිජ තෙල් යොදා විදුලි බලය නිපදවනවා නම්, ඒ සඳහා රුපියල් මිලියන 52,500 ක පමණ වියදමක් දැරීමට සිදුවේ. මෙම ගල්අඟුරු යොදාගැනීම නිසා ඒ සඳහා වසරකට වැය වන්නේ රුපියල් මිලියන 14,700 ක් පමණි. එනම් වසරකට රුපියල් මිලියන 37,800 ක ඉතිරියක් රටට ලැබීම හා විදුලිය නිෂ්පාදන වියදම අඩුකර ගත හැකිවේ.රට තුළ අඛණ්ඩ විදුලි සැපයුමක් පවත්වාගෙන යාමට හැකි වීම දෙවැන්නයි.ගල් අඟුරුවලින් විදුලිය නිෂ්පාදනයට දරන පිරිවැය ඛනිජ තෙල්වලට සාපේක්ෂව අඩු නිසා පාරිභෝගිකයාට ඉන් ලැබෙන්නේ ඉමහත් සහනයක්, මෙම බලාගාරය 2015 දී ඇතිවන විදුලිබල ඉල්ලුම සපුරාලීමට විශාල වශයෙන් දායක වේ. වසර 2005 – 2010 කාලය තුළ වයඹ පළාතේ මුළු ජනගහනයෙන් 73% සිට 92% දක්වා විදුලියට ප්‍රවේශ වීමේ හැකියාව වර්ධනය කර ඇත. වසර 2015 වන විට එය 100% දක්වා වර්ධනය කරනු ඇත.ඉහළ යන විදුලිය සඳහා ඉල්ලුම බාධාවකින් තොරව ලබාදීම තුළින් කර්මාන්ත ඇතුළු ආර්ථිකයේ විවිධ සංවර්ධන අංශයන් පුළුල් වීමට දායක විය හැකි වීම තෙවැන්නයි.එමඟින් රැකියා අවස්ථා හා ආදායම් ඉපයීමේ මාර්ග රැසක් උත්පාදනය වනු ඇත. ව්‍යාපෘතිය ක්‍රියාත්මක කාලය තුළදී සෘජු හා වක්‍ර රැකියා 3000 කට අධික ප්‍රමාණයක් බිහිවී ඇත. තවද ව්‍යාපෘතියෙන් ඉඩම් අහිමි වූ පවුල් 74 ක් සඳහා නව නිවාස 74 ක් හා ප්‍රජා සංවර්ධන පහසුකම් සලසා දීම, මහාමාර්ග, විදුලිය, මංමාවත්, නගර, සංචාර පුරවර බිහිවීම ආදිය මෙම ව්‍යාපෘතිය නිසා ඇති වී ඇති තවත් ප්‍රතිලාභ කිහිපයකි.2014-09-16 වන දින සම්පූර්ණයෙන්ම ජාතික විදුලිබල පද්ධතියට එක්වීමට නියමිත නොරොච්චෝල ලක්විජය විදුලි බලාගාරය ආසියාවේ ආශ්චර්යය කරා යන ගමනේ තවත් ඉදිරි පිම්මක් වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>15</day>
    </date>
    <link>http://www.dinamina.lk/2014/09/15/_art.asp?fn=f1409155</link>
    <topic>සම්බුද්ධ ශාසනයට උපරිම රාජ්‍ය අනුග්‍රහය ලබා දී තිබෙනවා</topic>
    <author>සාකච්ඡා ක‍ළේ කුමුදු හෙට්ටිආරච්චි</author>
    <content>ආගම යනු සංවේදී මාතෘකාවකි. ඒ පිළිබඳ තීරණ ගැනීමේදී මෙන්ම තීන්දු ක්‍රියාත්මක කිරීමේදී විනය සහ ඉවසීම අවශ්‍ය කෙරේ. එදා නිර්වාණාබෝධය ලැබූ ගෞතම බුදුරජාණෝ මහා සංඝයා වෙත වදාළේ ලෝ යහපත පිණිස චාරිකාවේ යෙදෙන ලෙසය. එවිට අනේපිඩු සිටුතුමන් ප්‍රමුඛ පොදු දන මහ සංඝයාවහන්සේට සිව්පසයෙන් ඇප උපස්ථාන කළෝය. සුද්ධෝදන, බිම්බිසාර රජ පරපුර ද බුදු දහමට රාජ්‍ය අනුග්‍රහය දැක්වීය. සම්බුදු සසුන මේ තාක් කල් පැවතියේ මේ සැමගේ ඇප කැපවීම හා පිළිපැදීම අනුවය. මෙදවස බුදුදහම අරබයා රාජ්‍ය අනුග්‍රහය ලබාදීමේ වගකීම ආගමික කටයුතු හා බුද්ධ ශාසන අමාත්‍යාංශය වෙත පැවරී තිබේ. බුදු සසුන උදෙසා එමගින් සිදුවූයේ කුමක්දැයි ඇතැම්හු විමසති. දිනමිණ ඒ පිළිබඳ විමසුවේ එම අමාත්‍යාංශයේ ලේකම් එම්.කේ.බී. දිසානායක මහතාගෙනි.මෑත කාලීනව බුද්ධ ශාසනය තුළ ඇති වූ යම් යම් ප්‍රශ්නවලට පිළිතුරු සෙවීම සඳහා නීත්‍යානුකූල එකඟතාව අවශ්‍යයි කියා කතාබහට ලක්ව තිබෙනවා. එකක් තමයි 1931 විහාර දේවාලගම් පනත කාලීන නැත යන්න. එය නැවත වතාවක් සංශෝධනය කිරීම සඳහා වූ කතිකාවක් මහා සංඝරත්නයත් සම්බන්ධ කර ගනිමින් පැවැත්වූවා. එම කතිකාව මඟින් සකස් කළ ප්‍රතිපත්ති අමාත්‍ය මණ්ඩලයට යොමු කර අනුමැතිය ලබා ගත් පසුව නීති කෙටුම්පත් සම්පාදනය සඳහා නීතිපති දෙපාර්තමේන්තුවට යොමු කළා.දැනට එය පනත් කෙටුම්පතක් කරලා නීතිපති දෙපාර්තමේන්තුවෙන් අපට යොමු කර තිබෙනව. නැවත වතාවක් මහා සංඝරත්නය හා අදාළ කණ්ඩායම් සමඟ සාකච්ඡා කර එම කෙටුම්පතට එකඟතා හෝ නව සංශෝධනඇත්නම් ඉදිරිපත් කිරීමට. ඒ අනුව අපි මල්වතු මහා පාර්ශ්වයේ මාහානායක ස්වාමීන් වහන්සේලා ඇතුළු කණ්ඩායම් සමඟ සාකච්ඡා පැවැත්තුවා. අස්ගිරි පාර්ශ්වයෙන්, රාමඤ්ඤ නිකායෙන්, අමරපුර මහානායක ස්වාමීන්වහන්සේලා සමඟත් මේ ගැන සාකච්ඡා කිරීමට අපි දින වකවානු යොදාගෙන තිබෙනවා. මේ කාර්ය සඳහා විශාල කාලයක් ගතවීම තමයි ප්‍රශ්නෙ. මා සිතන්නේ මෙවැනි සංවේදී කාරණා සම්බන්ධයෙන් තීරණ ගැනීමට කාලය වැය වීම යහපත් කියලයි. දිගින් දිගටම කතාබස් කර අවසන් තීරණයකට එළඹීම වඩා සුදුසුයි. ප්‍රායෝගිකයි.ඊට අමතරව කතිකාවත් ලියාපදිංචි කිරීමේ පනත කෙටුම්පත් කර අපට එවා තිබෙනවා. අදහස් ඉදිරිපත් කිරීම සඳහා එය මහානායක ස්වාමීන්වහන්සේලා වෙත යොමු කර තිබෙනවා. ඉන් පසුවයි අපි නියම කෙටුම්පතක් ලෙස සකසා ඉදිරිපත් කරන්නේ. මහානායක ස්වාමීන්වහන්සේලාගේ අනුශාසනා නොමැතිව මෙම කර්තව්‍ය සිදුකරන්න බැහැ. ඊ‍ට අමතරව විද්වත් මණ්ඩල හා විවිධ ආයතන තිබෙනවා. ඒ සියල්ලන් සමඟත් මේ ගැන කතාබහ කළයුතු වෙනවා.බෞද්ධ ප්‍රකාශන නියාමන පනත නව සංශෝධන සමඟ නීතිපතිවරයා වෙත යොමු කර තිබෙන්නේ.බැලූ බැල්මට ප්‍රකාශනය ‘හැන්සාඩ්’ එක ‍වගෙයි. නමුත් පන්සලේ බණ කියන එකත් ප්‍රකාශනයක්. ඒ සඳහාත් අනුමැතිය ගන්න කියල නීතියක් ආවොත් අපට කිසිවක් කරන්න බැරි වෙනවා. එම කාරණා පවා නීතිපතිවරයා සලකා බලනවා. බැලූ බැල්මට කෙනෙකුට කියන්න පුළුවන් මේ පනත් ප්‍රමාදයි කියලා. හැබැයි ප්‍රශ්නෙ ගොඩක් බරපතළයි. ඒ නිසා හදිසියේ පනත් සම්මත කර ගැනීම මා කිසිසේත් අනුමත කරන්නේ නැහැ.සාමාන්‍යයෙන් වෙනත් නීතියක් හදනවාට වඩා මෙය රටට බලපානවා. ශාසනයට බලපානවා. බැරි වෙලාවත් වැරදුනොත් අයහපත් විදිහට බලාපන්න පුළුවන්. පසුගිය දිනවල ස්වාමීන් වහන්සේලා කිහිප දෙනෙක් මේ සංශෝධනය කළ පනත් කෙටුම්පත් අරගෙන විතරක් විග්‍රහයක යෙදුණා. නමුත් මේ කෙටුම්පත් විග්‍රහයේ දී පරණ පනතත් අරගෙන දෙක එකට සංසන්දනය කර බලන්න ඕනි. රජ දවසෙ සිට අපට තිබුණා යම් යම් සම්ප්‍රදායන්. එවිට තීන්දු ගන්නෙ රජ්ජුරුවො‍‍. උදාහරණයක් ලෙසට ගතහොත් රජ්ජුරුවො විහාර දේවාලගම් සඳහා ඉඩ කඩම් දීල තිබෙන්නෙ ඉර හඳ පවතින තුරු ඒ පන්සලට අවශ්‍ය රාජකාරී කරන්න.නමුත් මේ ඉඩම් පිළිබඳ නීති හදනකොට රටක සාමාන්‍ය නීතියක් සකසන විදිහට හදන්න බැහැ. ඒව රජයේ හෝ පෞද්ගලික අංශයට අයත් වන්නේ නැහැ. මේවා වෙනම කාණ්ඩයක්. මේ සියලු කරුණු සලකා බලලයි මේ කර්තව්‍ය සිදුකරන්න වෙන්නෙ. ඒ නිසයි මේ පනත් දැනට කෙටුම්පත් මට්ටමේ පවතින්නෙ.එහෙම කිසිදු පවරා ගැනීමක් සිදුවන්නේ නැහැ.ගොඩක් දේ සිදුවන්නේ හාමුදුරුවන්ගේ හා දායකවරුන්ගේ කැමැත්ත මතයි. එවිට එය පවරා ගැනීමක් වෙන්නේ නැහැ. අප අමාත්‍යාංශයෙන් කරන සංවර්ධන කටයුතුවල දී පන්සලේ ගොඩනැගිල්ලක් ඉදිකළ පමණින් අපි එය පවර ගන්නෙ නැහැ. හැබැයි ජාතික අවශ්‍යතාවල දී පාරක් තැනෙනවා නම් අනිවාර්යයෙන් ඒ ඉඩම රජයට අත්පත්කර ගන්න වෙනවා. එහිදී රජයෙන් සාධාරණ වන්දියක් ලබාදෙනවා.විහාර දේවාලගම් සම්බන්ධ‍ෙයන් එතැනදී වර්ගීකරණයක් සිදුවුයේ නැහැ. එය පෞද්ගලික මට්ටමට වැටුණේ. නව සංශෝධනය තුළින් මෙම ඉඩම් වෙනම වර්ගීකරණයක් කරන්න කියලා ‍තිබෙනවා. එවිට බිම් සවිය මඟින් පන්සල් සතු ඉඩම්වලට නිසි අයිතිය පන්සලටම ලැබෙනවා. පන්සලක හෝ දේවාලයකට අයත් ඉඩමක් නම් එහි කවුරු පදිංචිව සිටියත් ඔප්පු තිරප්පු තිබුණත් ඉඩම පන්සලට අයිති බවට අනිවාර්යයෙන්ම තහවුරු කරනවා.විහාර දේවාලගම් පනත යටතේ නින්දගම් ඉඩම්වල අයිතියත් පන්සල සතු වෙනවා. නින්දගම් ඉඩම්වල පදිංචිකරුවනට බුක්තිය පමණක් හිමි වෙනවා. නින්දගම් ඉඩම්වල පදිංචිකරුවන්ට ඉඩම් අන්සතු කරන්න පුළුවන්. හැබැයි ඔවුන්ගේ රාජකාරියත් සමඟ.මේ සම්බන්ධව ජනාධිපති මහින්ද රාජපක්ෂ මහතාගේ ප්‍රධානත්වයෙන් වෙනම සාකච්ඡාවක් පැවත්වුවා. එහිදී ජනාධිපතිතුමා උපදෙස් දුන්නේ මේ ඉඩම් වෙනම කාණ්ඩයක් ලෙසට ගැනෙන පරිදි පනත් නැවත සංශෝධනය කරන ලෙසටයි.භික්ෂුණී ශාසනයක් පිහිටුවීම පිළිබඳව පසුගිය කාලය තුළ කතාබහට ලක්ව තිබුණා. ඒ සම්බන්ධව යම් යෝජනාවක් හෝ ක්‍රමවේදයක් සකස් කිරීමක් සිදුකෙරෙනවාද?භික්ෂුණී ශාසනයක් පිහිටුවන්න කියලා මෑත කාලීනව යම් යම් ඉල්ලීම් ආවා. අපි සහ බෞද්ධ කටයුතු කොමසාරිස්තුමත් මේ සම්බන්ධව මහානායක ස්වාමීන්වහන්සේලාගෙන් උපදෙස් පැතුවා. මහනායක ස්වාමීන්වහන්සේලා සිව් දෙනාම අත්සන් කර අපට ලිපියක් ලබාදී තිබෙනවා, ථෙරවාදී භීක්ෂූණී ශාසනයක් ලංකාවේ පිහිටුවන්න බැහැ කියලා. මාහානයක හිමිවරු පවසන්නේ අපේ ශාසනික තොරතුරු අනුව ථෙරවාදී භික්ෂූණී ශාසනයක් පිහිටුවන්න බැහැ කියලයි.ඒ සඳහා උන්වහන්සේලා පදනම් කරගන්නේ ත්‍රිපිටකයයි. ඉන් එහා අපට මේ ගැන කතා කරන්න බැහැ. ශාසනික කටයුතවලදී අප සෑම විටම මහනායක ස්වාමීන්වහන්සේලාගේ උපදෙස් මතයි කටයුතු කරන්නෙ.අපි දස සිල් මෑණිවරුන්ට හැඳුනුම්පතක් ලබාදීමේ වැඩපිළිවෙළක් ක්‍රියාත්මක කරනවා. නමුත් එහි සඳහන් කරන්නෙත් සිල්මෑණී කියලා පමණයි.සියලුම ආගම්වල තිබෙන සාරධර්මවලින් පිරිපුන් සමාජයක් බිහිකිරීමට අවශ්‍ය පහසුකම් සලස්වන ලෙස අමාත්‍යාශය හා සම්බන්ධ නිකුත් කර ඇති ගැසට් නිවේදනයෙන් සඳහන් කර තිබෙනවා. රජ‍යක් ලෙස ගතහොත් අපි සෑම අංශයකින්ම බුද්ධ ශාසනය වෙනුවෙන් ඉටුවිය යුතු යුතුකම් ඉටුකර තිබෙනවා. සියලුම රාජ්‍ය ආයතන ශාසනික කටයුතුවලට විශාල දායකත්වයක් ලබා දෙනවා.දස දහසකට අධික දහම් පාසල්වල සිසු සිසුවියන්ට පෙළ පොත් ඇතුළු පහසුකම් සියල්ල රජයෙන් ලබා දෙනවා. පූජා භූමි සංවර්ධනය ගත්තත්, පුරා විද්‍යාව ගත්තත් මේ සියල්ල සම්බන්ධ වන්නේ බුද්ධ ශාසනයට යි. දීප ව්‍යාප්තව අපි විශාල වැඩ කොටසක් සිදු කරනවා. නමුත් කවුරුහරි කියනවානම් බුද්ධ ශාසන අමාත්‍යාංශය ශාසනික කටයුතු අතට අරගෙන කරන්න ඕනි කියල ඒක වැරදියි.ශාසනයට සම්බන්ධ සියලු පාර්ශවකරුවන් එක අරමුණක් කරා ඒකරාශීවීම අත්‍යාවශ්‍යයි. ඉන් ආගමක් ලෙසට බුද්ධාගමත්, ජාතියත් ශාසනයත් රැකෙන අතර එසේ නොවුනොත් අර්බුද තත්ත්වයන් ඇති වෙන්න පුළුවන්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n140916_7</link>
    <topic>විදේශ බැංකුවක් කටුනායකදී කොටුවේ</topic>
    <author>වසන්ත ජයසිංහආරච්චි</author>
    <content>නීතිවිරෝධී ලෙස රැගෙන ආ රුපියල් මිලියන 7ක‍ට අධික වටිනාකමින් යුත් විදේශ මුදල් තොගයක් සමඟ සැකකරුවකු කටුනායක ගුවන්තොටුපලේදී අත්අඩංගුවට පත්වෙයි.රේගු බලධාරීන් පවසන්නේ මෙම පුද්ගලයා මීගමුව ප්‍රදේශයේ පදිංචිකරුවකු බවයි.අත්අඩංගුවට පත්වන අවස්ථාවේ අදාළ පුද්ගලයා සතුව යුරෝ මුදල් රු.12900ක් , ඇමරිකන් ඩොලර් 16500ක්, කුවේට් ඩිනාර් 370ක් සහ ඩුබායි ඩිරාම් 74000ක මුදලක් තිබී ඇතිබව රේගු මාධ්‍ය ප්‍රකාශක ලෙස්ලි ගාමිණී මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n140916_6</link>
    <topic>අධිවේගී මාර්ග බලපත්‍ර  කැබිනට් මණ්ඩල අනුමැතියෙන් පමණයි</topic>
    <author>වසන්ත ජයසිංහආරච්චි</author>
    <content>දක්ෂිණ අධිවේගී මාර්ගය සඳහා මාර්ග බලපත්‍ර ලබාදෙනුයේ කැබිනට් මණ්ඩලය මඟින් අනුමත ක්‍රමවේදයට අනුව පමණක් බව ජාතික ගමනාගමන කොමිෂන් සභාවේ සභාපතිවරයා අවධාරණය කරයි.බලපත්‍ර ලබාදීමේදී මාතර-කොළඹ මාර්ගයේ බලපත්‍රලාභීන් අතරින් අධිවේගී මාර්ගය සඳහා තෝරා ගැනීම සිදු කෙරෙන බව ද හෙතෙම සඳහන් කළේය.සභාපතිවරයා සඳහන් කරන්නේ ඇතැම් බස් සංගම් නායකයින් පවසන පරිදි ඔවුන්ගේ අවශ්‍යතාවන් ඉටුකිරීමට ජාතික ගමනාගමන කොමිෂන් සභාව කිසිසේත් කටයුතු නොකරන බවයි.මාර්ග බලපත්‍ර හිමි ධාවකයින්ගේ බලපත්‍ර කළමනාකරණය කරමින් මගී ජනතාවගේ අවශ්‍යතාවන් අනුව සාධාරණ හා නිවැරදි ක්‍රමවේදයන්ට අනුකූලව පමණක් බලපත්‍ර ලබාදෙමින් පොදු බස් රථ සේවාව විධිමත් කිරීම සිය පරමාර්ථය බව ද ඔහු අවධාරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n140916_5</link>
    <topic>කාන්තාවන් මැලේසියාවට පටවන තැත හෙළිවේ</topic>
    <author>ලලනි ජයවර්ධන</author>
    <content>සංචාරක වීසා මඟින් මැලේසියාවේ රැකියා සඳහා කාන්තාවන් පිටත්කිරීමේ ජාවාරමක් හෙළිවී ඇත.විදේශ සේවා නියුක්ති කාර්යාංශය‍ට ලැබුණු තොරතුරක් මත නීති විරෝධී අන්දමින් විදෙස් ගතවීමට සිටි කාන්තාවන් සිව්දෙනෙකු මෙලෙස අත්අඩංගුවට ගෙන තිබේ.ඔවුන් තැරැව්කරුවන්ගේ ආධාරයෙන් ව්‍යාජ ලිපි ලේඛන සකස් කරගෙන පැමිණි අය බව වැඩිදුරටත් වාර්තාවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n140916_4</link>
    <topic>පයාගල මහජන ක්‍රීඩා පිටිය සංවර්ධන කටයුතු ආරම්භයි</topic>
    <author>ලලනි ජයවර්ධන</author>
    <content>බේරුවල පයාගල මහජන ක්‍රීඩා පිටිය සංවර්ධන කටයුතු ආරම්භ කිරීම අද උත්සවාකාරයෙන් ඇරඹිනි.මහින්ද චින්තන වැඩසටහන යටතේ රුපියල් ලක්ෂ 400ක වියදමින් මෙම ක්‍රීඩා පිටිය අංග සම්පූර්ණ ක්‍රීඩා පිටියක් ලෙස සංවර්ධනය කිරීමට නියමිත බව බේරුවල ප්‍රාදේශීය සභාවේ සභාපතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n140916_2</link>
    <topic>ජන්ම ශත සංවත්සරයට පේරාදෙණිය සූදානම්</topic>
    <author>ලලනි ජයවර්ධන</author>
    <content>මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සරය නිමිත්තෙන් විශේෂ නාට්‍ය දර්ශන දෙකක් පැවැත්වීමට කටයුතු යොදා තිබේ.පේරාදෙණිය විශ්ව විද්‍යාලයීය ලලිත කලා අධ්‍යයන අංශය සහ සම්භාව්‍ය අධ්‍යයන අංශය මෙය සංවිධානය කරයි.මේ නිමිත්තෙන් සුභා හා ලෝකෝත්තර යන වේදිකා නාට්‍ය හෙට සහ අනිද්දා දින සවස 7.00ට පේරදෙණිය විශ්ව විද්‍යාලයේ ඊ.ඩී.ඊ. පෙරේරා රඟහලේ වේදිකා ගත කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n140916_1</link>
    <topic>නුවරඑළිය දරුවන්ට නවාතැනක්</topic>
    <author>රේණුකා හේවාපතිරණ</author>
    <content>නුවරඑළිය දිස්ත්‍රික්කයේ දිවිගෙවන දූ දරුවන්ගේ රැකවරණය වෙනුවෙන් දිස්ත්‍රික් ළමා ලේකම් කාර්යාලයේ සහ දිස්ත්‍රික් ලේකම් කාර්යාලයේ සම්බන්ධීකරණයෙන් දිවා සු‍රැකුම් මධ්‍යස්ථානයක් ඉදිකිරීමට යෝජනා කර ඇත.මේ සඳහා වැය කිරීමට නියමිත මුදල රුපියල් මිලියන 8.3ක් වේ.ළමා අපයෝජන සහ කාන්තා හිංසනය පිටු දැකීමේ අරමුණින් රජය විසින් 2014 අයවැයෙන් රුපියල් මිලියන 700ක් වෙන් කර ඇත.මෙය ඊට සමගාමීව සිදුවන විශේෂ ව්‍යාපෘතියකි. අදාළ භූමි ප්‍රදේශය නුවරඑළිය ප්‍රාදේශීය ලේකම් කාර්යාලය විසින් ලබාදීමට එකඟවි ඇති අතර මෙම ව්‍යාපෘතිය 2014 අවසානයට පෙර නිමකිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409161</link>
    <topic>ඩොලර් බිලියන 3ක ආයෝජන රැගෙනචීන ජනපති අද ශ්‍රී ලංකාවට එයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකාවත් චීනයත් අතර ඵෙතිහාසික මිතුදම් තර කරමින් අමෙරිකානු ඩොලර් බිලියන 3කට ආසන්න ආයෝජනත් රැගෙන චීන ජනාධිපති ෂි ජිංපිංග් (xi jinping) මහතා දෙදින නිල සංචාරයක් සඳහා අද (16) ශ්‍රී ලංකාවට පැමිණෙයි.අමෙරිකානු ඩොලර් බිලියන 1.34ක චීන ණය ආධාර මත ඉදිකිරීම් අවසන් කළ ‍නොරොච්චෝලේ තාප විදුලි බලාගාරයේ අවසන් අදියර ජනතා අයිතියට පත් කිරීමත් චීන ආයෝජනයක් මත අමෙරිකානු ඩොලර් බිලියන 1.3ක වියදමින් ගාලු මුවදොර පිටිය අසළ මහ සමුදුර ගොඩකර ඉදිකෙරෙන කොළඹ වරාය නගර සංවර්ධන ව්‍යෘතියේ වැඩ ආරම්භ කිරීමත් චීන ජනාධිපතිතුමාගේ සංචාරයට සමගාමීව සිදුකෙරේ.මීට අමතරව චීන ජනාධිපතිතුමාගේ මේ සංචාරය අතරතුර ශ්‍රී ලංකාවට සහ චීනයට ද්වීපාර්ශවික වශයෙන් වැදගත් වන අවබෝධතා ගිවිසුම් 20කට අත්සන් තැබිමට නියමිතය.ශ්‍රී ලංකාවේ දැවැන්ත ව්‍යාපෘති රැසකටම දායකත්වය ලබා දී තිබෙන චීන සමූහාණ්ඩුවේ ජනාධිපතිවරයකු මෙරට සංචාරය කරන්නේ වසර 28 පසුව වීම සුවිශේෂී කරුණක් වන අතර චීනයේ හිටපු ජනාධිපති ලී ෂියනියන් මහතා 1986 වසරේ දී මෙරට සංචාරයක නිරතවී ඇත.හම්බන්තොට වරායේ ප්‍රථම අදියර සඳහා අමෙරිකානු ඩොලර් 361ක් හා දෙවැනි අදියර සඳහා අමෙරිකානු ඩොලර් මිලියන 808ක් වශයෙන් අමෙරිකානු ඩොලර් මිලියන 1169ක ණය ආධාර ලබා දුන් චීන එක්සිම් බැංකුව කොළඹ කටුනායක අධිවේගී මාර්ගය සඳහා ලබා දී ඇති ණය මුදල අමෙරිකානු ඩොලර් මිලියන 248කි.ශ්‍රී ලංකාවේ දෙවැනි අන්තර්ජාතික ගුවන්තොටුපළ වශයෙන් ඉදිකෙරුණු මත්තල රාජක්ෂ අන්තර්ජාතික ගුවන්තොට සඳහා චීනය අමෙරිකානු ඩොලර් මිලියන 190ක ණය ආධාර ලබා දුන්නේය. දිවංගත එස්. ඩබ්ලිව්. ආර්. ඩි. බණ්ඩාරනායක අගමැතිතුමන් සිහිවිම පිණිස චීන රජයේ පරිත්‍යාගයක් ලෙස ඉදිකෙරුණු බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාව සම්පූර්ණයෙන් නවීකරණය කිරීම සඳහා වැය කළ මුදල රුපියල් බිලියන දෙකකි.එසේම චීන ශ්‍රී ලංකා මිතුදම් සිහිපත් කරවීම උදෙසා චීන සමූහාණ්ඩුවේ පරිත්‍යාගයක් වශයෙන් ඉදිකෙරුණු නෙළුම් පොකුණ මහින්ද රාජපක්ෂ රංගශාලාව සඳහා වැය කර ඇති මුදල රුපියල් මිලියන 3000කට අධිකය.කොළඹ, ඩී. ආර්. විජයවර්ධන මාවතේ ඉදිකෙරන නෙළුම් කුලුන සඳහා චීන රජය ලබා දුන් මුදල රුපියල් මිලියන 104. 3කි. කොළඹ පිටත වටරවුම් මාර්ගයේ කඩවත සිට කෙරවලපිටිය දක්වා කොටස ඉදිකිරීම සඳහා චීනයේ එක්සිම් බැංකුව ප්‍රදානය කළ ණය මුදල් භාවිතා කෙරේ.1957 වසරේ චීනයත් ශ්‍රී ලංකාවත් අතර ඇරැඹි පූර්ණ රාජ්‍යතාන්ත්‍රික සබඳතා ඉතා ඉහළ මට්ටමකට වර්ධනය කරන්නට සමත් වූ ජනාධිපති මහින්ද රාජපක්ෂ මහතා සිය පාලන සමය තුළ වැඩිම වතාවක් සංචාරය කළ රට චීනය වේ. 2007- 2014 කාලය තුළ ජනාධිපතිතුමා සත් වරක් චීනයේ සංචාරය කර තිබේ.චීන ජනාධිපති ෂි ජිංපිංග් මහතා සිය සංචාරය අතරතුර ජනාධිපති මහින්ද රාජපක්ෂ, අගමැති දි.මු ජයරත්න සහ කථානායක චමල් රාජපක්ෂ මහත්වරු ඇතුළු රජයේ ඉහළ පෙළේ නියෝජිතයන් පිරිසක් හමුවී සාකච්ඡා කිරීමට ද නියමිතයි. දෙරටට ද්වීපාර්ශවික වශයෙන් වැදගත් වන කරුණු රැසක් කෙරෙහි මෙහිදී අවධානය යොමු කරනු ඇත.චීන ජනාධිපති ෂි ජින්පින් මහතා සමඟ ජනාධිපති ආර්යා පෙන්ග් ලියුආන් මහත්මිය ඇතුළු එරට ඉහළ පෙළේ රාජ්‍ය දූත පිරිසක් ද ශ්‍රී ලංකා සංචාරයට සහභාගී වීමට නියමිතව තිබේ. 2013 වසරේ ජනාධිපති මහින්ද රාජපක්ෂ මහතාගේ චීන සංචාරයේ දී දෙරටේ නායකයෝ අතර ක්‍රමෝපාය සහයෝගීතා සබඳතාවකට ද එකඟ වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409162</link>
    <topic>ඡන්දදායකයන් ඡන්දපොළට යෑමවැළැක්වීමට විපක්ෂයේ සැලැසුම්</topic>
    <author/>
    <content>ඌව පළාතේ බොරු භීෂණකාරී පරිසරයක් මවා පා ඡන්ද දායකයන් ඡන්දපොළට යෑම වැළැක්වීමට එජාප සහ ජවිපෙට සම්බන්ධ බංකොලොත් දේශපාලනඥයන් පිරිසක් සැලසුම් සකස් කරමින් සිටින බවට ආරක්ෂක අංශවලට තොරතුරු ලැබී තිබේ.විශේෂයෙන් ම මොනරාගල සහ බදුල්ල දිස්ත්‍රික්කවල යම් යම් කළහකාරී සිද්ධි නිර්මාණය කොට ඒවා පිළිබඳව පොලිසියට පැමිණිලි කිරීමට මෙම විපක්ෂ දේශපාලනඥයන්ගේ ගෝලබාලයන් යොදවා ඇති අතර මැතිවරණය සාධාරණ ලෙස පැවැත්වීමට සුදුසු වාතාවරණයක් නොමැති බවට මැතිවරණ කොමසාරිස්වරයාට බලපෑම් කිරීමට එම දේශපාලනඥයන් නිරන්ත‍රයෙන් උත්සාහ දරති. ඡන්දය පැවැත්වීමට නියමිත ප්‍රදේශවල හමුදා සහ පොලිස් මුර කපොලු පිහිටුවීමට උපදෙස් දෙන ලෙස මෙම බංකොලොත් දේශපාලනඥයන් මැතිවරණ කොමසාරිස්වරයාගෙන් ඉල්ලීමක් කිරීමට යන බවට ද තොරතුරු ලැබී තිබේ.මැතිවරණ කාර්යාලවලට සහ පොදු ස්ථානවලට පහර දී ඒ පිළිබඳ ඔවුන් විසින් ම පොලිසියට පැමිණිලි කිරීමට මෙම දේශපාලනඥයන්ගේ ගෝලබාලයන් ක්‍රියා කරමින් සිටින අතර මහමග සිදුවන හදිසි අනතුරු පවා මැතිවරණයට ඈඳා ගැනීමට මෙම පිරිස් අසාර්ථක උත්සාහයක යෙදී සිටිති. කෙසේ වෙතත් අසත්‍ය පැමිණිලි ඉදිරිපත් කරන පුද්ගලයන්ට එරෙහිව තරාතිරම නොබලා නීතිය ක්‍රියාත්මක කරන බව පොලිස් මූලස්ථානය පවසයි.ජනාධිපති මහින්ද රාජපක්ෂ මහතාගේ උපදෙස් මත රටපුරා සමතුලිත සංවර්ධනයක් සිදු කරන මොහොතේ ඌව පළාතට ලැබුණු යටිතල පහසුකම් සංවර්ධන ව්‍යාපෘති නිසා ඌවේ ජනතාවගේ ආර්ථික සාමාජියික දියුණුවක් සිදුවී තිබේ.මේ නිසා රජය කෙරෙහි පැහැදී සිටින ජනතාව තමන් වෙත දිනා ගන්නට නොහැකි බංකොලොත් දේශපාලන පක්ෂ බොරු භීෂණයක් මාව රජයට මෙවර පළාත් සභා මැතිවරණයෙන් හිමිවන විශිෂ්ට ජයග්‍රහණයේ කීර්තිය හා ජනතා කැමැත්ත විකෘති කොට මඩක් එක් කිරීමට සූදානම් වන බව ද පැහැදිලි වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409163</link>
    <topic>මානසික ප්‍රහාරයක් එල්ලවන බවට නඟන චෝදනා බැහැර කරනවා</topic>
    <author>සිතාරා සේනානි</author>
    <content>ඌවේ මැතිවරණයට අදාළව මානසික ප්‍රහාරයක් එල්ල වන බවට විපක්ෂය නඟන චෝදනාව බැහැර කරන බවත්, ඌවේ එවැනි ප්‍රහාරයක් පැවතියේ 1989දී එක්සත් ජාතික පක්ෂය බලයේ සිටියදී ජනතා විමුක්ති පෙරමුණේ භීෂණය ක්‍රියාත්මක වෙමින් තිබියදී බවත්, එක්සත් ජනතා නිදහස් සන්ධානයේ මහ ලේකම්, පරිසර හා ස්වාභාවික සම්පත් සංවර්ධන ඇමැති සුසිල් ප්‍රේමජයන්ත මහතා පවසයි.විපක්ෂය කුමන ප්‍රකාශ කළත් එක්සත් ජනතා නිදහස් සන්ධානය ඌවේ සියලු මැතිවරණ කොට්ඨාස ජයග්‍රහණය කරන බවත් හෙතෙම සඳහන් කළේය. එක්සත් ජනතා නිදහස් සන්ධානයේ මහ ලේකම්වරයා මේ බව පැවැසුවේ එක්සත් ජනතා නිදහස් සන්ධානය ඊයේ (15) පැවැත්වූ මාධ්‍ය හමුවේදීය. එම මාධ්‍ය හමුව ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ දී ඊයේ පැවැත්විණි.මහ ලේකම්වරයා එහිදී මෙසේද පැවැසීය.ඌවේ මැතිවරණයට අදාළව මානසික ප්‍රහාරයක් එල්ල වන බවට විරුද්ධ පක්ෂය මාධ්‍ය මඟින් චෝදනාවක් එල්ල කර තිබෙනවා. එහෙම එකක් නැහැ. ඒත් එදා 1989 ජනාධිපතිවරණයේදී ජනතා විමුක්ති පෙරමුණේ භීෂණය නිසා මොනරාගල ඡන්ද පොළ 45ක ඡන්දය පැවැත්වීමට හැකිවූයේ නැහැ. ජාතික හැඳුනුම්පත් එකතු කර ගෙන යාම නිසා ඡන්දය දැමීමට හැඳුනුම්පත භාවිතා කිරීමට හැකිවූණේ නැහැ. මේවා තමයි මානසික ප්‍රහාර. නමුත් අපි එහෙම කළේ නැහැ.එදා සුමේධා ජී. ජයසේන ඇමැතිනියගේ සැමියා මරා දැමුවා. ඡන්ද පොළ නිලධාරීන් හා ඡන්ද පොළ නියෝජිතයන් මරා දැමුවා. මේ දේවල් දැන් වයස තිහට අඩු තරුණ පිරිස දන්නේ නැහැ. ඒ නිසා අපි ඔවුන්ට ඒවා මතක් කර දෙන්න ඕනෑ. එදා මේ ප්‍රදේශවල විදුලි ට්‍රාන්ස්ෆෝමර් කඩා දැමුවා. ඒත් අද ඌවේ සියයට අනූ පහකටත් වඩා විදුලිය දී අවසන්. ඌවේ සෑම මැතිවරණ කොට්ඨාසයක් ම සන්ධානය ජයග්‍රහණය කරනවා.ඌව පළාත් සභා මැතිවරණ ප්‍රචාරක කටයුතු හෙට (17) මධ්‍යම රාත්‍රී 12න් අවසන් වීමට නියමිතයි. එක්සත් ජනතා නිදහස් සන්ධනයේ අවසන් මැතිවරණ ප්‍රචාරක රැලි දෙක බදුල්ල දිස්ත්‍රික්කයේ මහියංගණය ආසනයේත්, මොනරාගල දිස්ත්‍රික්කයේ වැල්ලවාය ආසනයේත් පැවැත්වීමට කටයුතු යොදා තිබෙනවා. ඌව පළාත් මැතිවරණ ප්‍රචාරක කටයුතු බාරව එම ප්‍රදේශයේ මාස එකහමාරක පමණ කාලයක සිට නැවතී කටයුතු කරන අය විදිහට ඌවේ මැතිවරණ ව්‍යාපාරය සම්බන්ධයෙන් ජනමාධ්‍යවල පළ කරන ආකාරයේ විශේෂත්වයක් අපි නම් දකින්නේ නැහැ. එහෙත් එම ප්‍රදේශවල ගම් නියම් ගම් පසුගිය වසර පහ ඇතුළත විශාල වශයෙන් දියුණුවට පත්ව ඇති බව නම් දකින්න ලැබෙනවා.මාර්ග පද්ධතිය වැඩිදියුණු කිරීම නිසා එදා මෙන් බදුල්ලට යාමට පැය ගණන් ගත කිරීමට දැන් අවශ්‍ය වන්නේ නැහැ. එම ප්‍රදේශවල විදුලිය, ග්‍රාමීය මාර්ග වැඩිදියුණුවට අමතරව විශේෂයෙන් ම පාසල් පද්ධතිය සංවර්ධනය කිරීමට සන්ධානය බලයේ සිටි පසුගිය පළාත් සභාව පියවර ගෙන තිබෙන බව කැපී පෙනෙන ලක්ෂණයක්. මහින්දෝදය විද්‍යාගාර බදුල්ල දිස්ත්‍රික්කයේ වැලිමඩ සහ ඇල්ල ප්‍රදේශවලට පමණක් 7 බැගින් ලබා දී තිබෙනවා.එම ප්‍රදේශවල සෑම ක්ෂේත්‍රයක ම සංවර්ධනයක් සිදුව තිබෙනවා. කොළඹ ප්‍රදේශයේ තිබෙන පහසුකම් සියල්ල ම අද ඌවේ ජනතාවට ලැබී තිබෙනවා. ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා- එක්සත් ජාතික පක්ෂය බදුල්ලේ පත්තු කර තිබෙන්නේ පුස් වෙඩිල්ලක් බව මා වගකීමෙන් යුතුව ප්‍රකාශ කරන්න කැමතියි. ජනාධිපති මහින්ද රාජපක්ෂ මහතාගේ පාලන සමය යටතේත්, ඌව හිටපු ප්‍රධාන ඇමැති ශෂීන්ද්‍ර රාජපක්ෂ මහතාගේ පාලනය යටතේත් මේ ප්‍රදේශයේ අති විශාල සංවර්ධනයක් සිදුව තිබෙනවා. විශේෂයෙන් හිටපු ප්‍රධාන ඇමැතිතුමාගේ පාලනය යටතේ පළාතේ අධ්‍යාපන ක්ෂේත්‍රයේ විශාල සංවර්ධනයක් සිදුවුණා.බදුල්ල දිස්ත්‍රික්කයේ බිම් මට්ටමේ ජනතාව රජය කෙරෙහි ඉතා යහපත් ප්‍රතිචාරයක් දක්වා තිබෙනවා. ජනමාධ්‍ය ඔස්සේ එක්සත් ජාතික පක්ෂය මාධ්‍ය මඟින් පෙන්වීමට උත්සාහ දරන තත්ත්වය බදුල්ලේ බිම් මට්ටමේ දකින්න ලැබෙන්නේ නැහැ. ඒ නිසා බදුල්ල දිස්ත්‍රික්කයෙන් සන්ධානය ඉතා ඉහළ ජයග්‍රහණයක් ලබා ගන්නා බව මගේ විශ්වාසයයි. මා එසේ කියන්නේ බදුල්ලේ නැවතී එහි විවිධ සමාජ තලවලට අයත් ජනතාව ආශ්‍රය කරමින් ලබා ගත් තොරතුරු පදනම් කර ගෙනයි.වසර ගණනාවක් තිස්සේ ආර්ථික වශයෙන් පසුගාමී තත්ත්වයක පැවැති මේ ප්‍රදේශයේ සන්ධාන රජය යටතේ සිදුවූ සංවර්ධනය එහි ජීවත් වන කෘතවේදී ජනතාව අමතක නොකරන බව අපට විශ්වාසයි. මේ නිසා බදුල්ලේ එජාප පුස් වෙඩිල්ල අතේ පත්තු වන දිනය වැඩි ඈතක නැති බව කියන්න කැමතියි. එක්සත් ජාතික පක්ෂයේ මහ ඇමැති අපේක්ෂක හරීන් ප්‍රනාන්දු කියන්නේ බදුල්ලට අලුත් කෙනෙක් නොවෙයි.ඔහු තමයි පක්ෂයේ බදුල්ලේ මන්ත්‍රීවරයා ලෙස කටයුතු කළේ. ඒ නිසා ඔහු කවුරුන්දැයි බදුල්ලේ ජනතාව හොඳින් හඳුනනවා. මැතිවරණ පරාජයෙන් පසු නැවත කොළඹ එන දිනය වැඩි ඈතක නෑ කියලා කියන්න කැමතියි. එජාපය අභ්‍යන්තරයේ දැන් විශාල බේදයක් ඇති වෙලා. එක් අයකු සියලුදෙනා අභිබවා නැඟී සිටින බවක් පෙනී යන නිසා ඔහුට එරෙහිව අනෙකුත් අය නැඟී සිටින තත්ත්වයක් තමයි දකින්න ලැබෙන්නේ.ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා - අපේ රටේ අනාගත ගමන් මාර්ගය සම්බන්ධයෙන් වන අසිරිමත් සිදුවීම් දෙකක් පසුගිය සතියේ අපිට දකින්න ලැබුණා. කොළඹ කොටස් වෙළෙඳ පොළ ට්‍රිලියන 3ක් එනම් බිලියන 3000ක අගයක් පෙන්නුම් කිරීම එයින් පළමුවැන්නයි. මේ ප්‍රමාණය රටේ සමස්ත ආර්ථිකයෙන් සියයට දහයක් ලෙස පෙන්වා දිය හැකියි. මෙය මෙරට ආර්ථිකය පිළිබඳ විශ්වාසනීය තත්ත්වයක් පෙන්නුම් කරන්නක්, එසේම රටේ අනාගතයට බලපාන සුබවාදී සංසිද්ධියක් ලෙස පෙන්වා දිය හැකියි.මා පෙන්වා දෙන දෙවැනි අසිරිමත් සිදුවීම වන්නේ බණ්ඩාරනායක සම්මන්ත්‍රණ ශාලාවේ මේ දිනවල පැවැත්වෙන කොළඹ ජාත්‍යන්තර පොත් ප්‍රදර්ශනයයි. මෙම ප්‍රදර්ශනයට මේ වනවිට මිලියන දෙකකට ආසන්න ජනතාවක් පැමිණ තිබෙනවා. එයින් බහුතරය වන්නේ දරුවන්. ශ්‍රී ලංකාව කියවන සමාජයක් බවට පත්ව තිබෙන බව මෙහි අරුතයි. මේ දෙකම රටේ අනාගතය සම්බන්ධයෙන් වන ඉතා යහපත් දර්ශක ලෙස පෙන්වා දිය හැකියි.එක්සත් ජාතික පක්ෂයේ බංකොලොත් බව පෙන්වන එක් සාධකයක් ඊයේ පෙරේදා මා දුටුවා. පක්ෂයේ මහ ලේකම්වරයා කියනවා පක්ෂයේ නායක හා උප නායක දෙපළ එක් වේදිකාවකට ගෙන්වීමේ කපුකම කළේ තමන් යැයි කියා. පක්ෂයේ නායක දෙපළක් සම්බන්ධයෙන් පක්ෂයේ ම නායකයෙක් මෙවැනි ප්‍රකාශයක් කිරීමම පක්ෂයේ බංකොලොත් බව පෙන්වන සාධකයක් ලෙසයි මා දකින්නේ. එය ඉතා කනගාටුදායක තත්ත්වයක්. ඔවුන්ගේ පක්ෂ සම්මේලනය නැති බේද ඇති කිරීමට හේතුවී තිබෙන බවයි පෙනී යන්නේ. තහවුරු නොවූ සාධක අනුව එක්සත් ජාතික පක්ෂයෙන් නාම යෝජනා දුන් අපේක්ෂකයකු තමන්ගේ අපේක්ෂකත්වයෙන් ඉවත් වෙන්නත් තීරණය කර තිබෙනවා.චීන ජනාධිපතිතුමා අද (16) ශ්‍රී ලංකාවට පැමිණෙනවා. චීන නායකයකු මෙහි පැමිණෙන්නේ අවුරුදු 28කට පසුවයි. ජපාන අගමැතිතුමා පසුගිය 6වැනිදා මෙහි පැමිණියා. ජපානය හා චීනය කියන්නේ ලෝකයේ විශාල ම ආර්ථික පවතින රටවල් දෙකක්. එය අප අමතක නොකළ යුතුයි.ශ්‍රී ලංකා නිදහස් පක්ෂයේ උප සභාපති, ජ්‍යෙෂ්ඨ ඇමැති ඒ.එච්.එම්. ෆවුසි මහතා- බදුල්ලට මුස්ලිම් අපේක්ෂකයකු සන්ධානයෙන් ඉදිරිපත් නොකළේ එම ප්‍රදේශයේ සිංහල, මුස්ලිම් දෙපිරිස ඉතා සමඟි සම්පන්නව සමානාත්මතාවයෙන් යුතුව කටයුතු කරන නිසයි. බදුල්ලේ මුස්ලිම් ජනතාව තීරණය කර තිබෙන්නේ මේ ආණ්ඩුව සමඟ ඉදිරියට යන්නයි.ඌවේ මැතිවරණ ප්‍රතිඵලයෙන් ජනාධිපතිතුමා කෙරෙහි ජනතා විශ්වාසය තව දුරටත් තහවුරු වේවි. එතුමා මුස්ලිම් ජනතා ඇතුළු මේ රටේ සියලු ජනතාව වෙනුවෙන් ලබා දෙන නායකත්වය මේ මැතිවරණයෙන් ද අනුමත කිරීමට මුස්ලිම් ජනතාව තීරණය කැර තිබෙනවා. බදුල්ල හා මොනරාගල ජනතාව තීරණය කර තිබෙන්නේ රජයේ ජයග්‍රහණය තවදුරටත් තහවුරු කරවීමට ශෂීන්ද්‍ර රාජපක්ෂ මහතා 21වැනිදා වන විට මහ ඇමැති බවට පත් කිරීමටයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409164</link>
    <topic>කොළඹ වරාය නගරයට මුල්ගල තැබීම අද</topic>
    <author>සිතාරා සේනානි</author>
    <content>චීන ජනාධිපති ෂී ජින් පිං මහතා අතින් කොළඹ වරාය නගරයට අද (16) මුල්ගල තැබීමත් සමඟ ලෝකයේ වැඩියෙන් ම බෝම්බ පිපිරෙන වාණිජ අගනගරය ලෙස වසර විසි ගණනක් තිස්සේ හැඳින්වූ කොළඹ නගරය වෙනුවට ‘වරාය නගරය’ නමැති අලුත් හැඳින්වීම එක් වනු ඇතැයි ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි. ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (15) පැවැති එක්සත් ජනතා නිදහස් සන්ධාන මාධ්‍ය හමුවේදී ය.අප රටේ වසර තිහක් තිස්සේ භාවිත වූ බිම් බෝම්බ, මරාගෙන මැරෙන ත්‍රස්තවාදීන් වැනි වචන යුද්ධය අවසන් වීමෙන් පසු දැන් ශබ්ද කෝෂයේ දක්නට නොලැබෙන බව කී ඇමැතිවරයා ඒ වෙනුවට දැන් ‍වරාය නගරය වැනි අලුත් වචන ශබ්ද කෝෂයට එකතුවෙමින් තිබෙන බවද පෙන්වා දුන්නේය.එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රෙමජයන්ත, ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපතිවරුන් වන ඛනිජ තෙල් කර්මාන්ත ඇමැති අනුර ප්‍රියදර්ශන යාපා, ජ්‍යෙෂ්ඨ ඇමැති ඒ.එච්.එම්. ෆවුසි මහත්වරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409165</link>
    <topic>ලක් සතොස සහතික මිලටඅල කිලෝ ලක්ෂ 12ක් ගනී</topic>
    <author>විජයානි එදිරිසිංහ</author>
    <content>සහතික මිල යටතේ අර්තාපල් කිලෝ ලක්ෂ දොළහකට වැඩි ප්‍රමාණයක් මිලදී ගෙන ඇති ලක් සතොස ඒ සඳහා රුපියල් කෝටි 9කට වැඩි මුදලක් වැය කර තිබේ. රජයක් සහතික මිලක් නියම කර ගොවියාට එම මිල යටතේ ඉහළ ආදායමක් ලබා ගනිමින් ඔවුන්ගේ අල තොග ප්‍රමාදයකින් තොරව විකුණා ගැනීමට හැකි වූ ප්‍රථම අවස්ථාව මෙය වෙයි.දේශීය අර්තාපල් ගොවියාට ඉහළ ආදායමක් ලබාදීම පිණිස විදෙස් රටවලින් අර්තාපල් ආනයනය නවතා සහතික මිලකට අර්තාපල් මිලදී ගැනීමට රජය යෙදූ වැඩපිළිවෙළ යටතේ මෙතරම් විශාල ප්‍රමාණයක් අර්තාපල් මිලදී ගැනීමට හැකි වූ බව සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පවසයි.ජනතා විමුක්ති පෙරමුණ විසින් අල ගොවීන්ට සියලුම අස්වනු එකවර නෙළන ලෙසටත් දන්වා ඇති බවට තොරතුරු ලැබී ඇති බවත් එසේ අර්තාපල් අස්වනු එකවර නෙළාගෙන ලංකා සතොසට යොමු කිරීම මඟින් ලංකා සතොස හරහා අර්තාපල් මිලදී ගන්නා වැඩපිළිවෙළ අකර්මන්‍ය කර දේශපාලන වාසි ලබාගැනීමට ජ.වි.පෙ. අසාර්ථක උත්සාහයක නිරත වන බවත් අමාත්‍ය ජොන්ස්ටන් ප්‍රනාන්දු මහතා පවසයි.මෙවැනි දේශපාලනට අර්තාපල් ගොවීන් කිසි විටෙකත් හසු ‍නොවිය යුතු බවත් පසුගිය අයවැයේ දී ජනාධිපති මහින්ද රාජපක්ෂ මහතා ලබාදුන් පොරොන්දුව පරිදි අර්තාපල් අස්වනු‍ නෙළීම අවසාන වෙන තෙක්ම සහතික මිලට ගොවීන්ගේ අර්තාපල් ‍මිල දී ගන්නා බවත් අමාත්‍යවරයා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409166</link>
    <topic>භාෂා තුනෙන් අවසන් වටයට නාට්‍ය 30ක් මේ දිනවල රඟ දැක්වේ</topic>
    <author>සමදරා ජයසිංහ</author>
    <content>සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය එක්ව සංවිධානය කරනු ලබන 2014 රාජ්‍ය ළමා නාට්‍ය උළෙල මේ දිනවල කොළඹ 07 නව රඟහලේ දී පැවැත්වේ.සවස 5ට ආරම්භ වන ‍මේ උළෙල මේ මස 30වැනි දා දක්වා පැවැත්වේ. සිංහල, දෙමළ හා ඉංග්‍රීසි ළමා නාට්‍ය එකම වේදිකාවේ පැවැත්වෙන ළමා නාට්‍ය උළෙලේ අවසන් වටය සඳහා භාෂා තුනෙන් ම සීමිත අංශයෙන් ළමා නාට්‍ය 30ක් හා විවෘත අංශයේ ළමා නාට්‍ය 18ක් වේදිකාගත වේ.මෙම නාට්‍ය උළෙල වෙනුවෙන් රඟ දැක්වෙන සියලුම නාට්‍ය නොමිලේ නැරැඹීමට අවස්ථාව සලසා ඇති අතර එම නාට්‍ය නැරැඹීමට පැමිණෙන ලෙස පාසල් සිසුන් ඇතුළු සියලු දෙනාට සංස්කෘතික කටයුතු දෙපාර්තමේන්තුව වෙනුවෙන් රාජ්‍ය නාට්‍ය අනුමණ්ඩලය ආරාධනා කර සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409167</link>
    <topic>අතරමැදියන්ගේ ගසාකෑම් වළකාලීමටකුඩා ව්‍යාපාරිකයන්ටත් ලක් සතොසෙන් සහල්</topic>
    <author>විජයානි එදිරිසිංහ</author>
    <content>රටපුරා සිටින කුඩා ව්‍යාපාරිකයන්ටත් ස.තො.ස. සහ ලක් ස.තො.ස. මඟින් සහල් තොග ලබාදීමට සැලසුම් කර තිබේ.ජනාධිපති මහින්ද රාජපක්ෂ මහතාගේ උපදෙස් මත එම වැඩපිළිවෙළ ක්‍රියාත්මක කිරීමට මේ වන විටත් සාකච්ඡා කර ඇති බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.මෝල් හිමියන් වැඩි මිලට අතරමැදියන්ට අලෙවි කරන සහල් තොග කුඩා කඩ හිමියන් වෙත අලෙවි වෙද්දී අතරමැදියන් ද ලාභයක් තබාගෙන ඒවා අලෙවි කරන අතර එහිදී කුඩා ව්‍යාපාරිකයාට පාලන මිල ඉක්මවා යන මිලකට ඒවා අලෙවි කිරීමට සිදු වී තිබේ.එම නිසා කුඩා ව්‍යාපාරිකයා ආරක්ෂා කර ගනිමින් පාලන මිල ඉක්මවා නොයන මිලකට සහල් විකිණීමට හැකිවන පරිදි ස.තො.ස. සහල් ස‍.තො.ස. හරහා මෙසේ සහල් ලබාදීමට ජනාධිපතිවරයා උපදෙස් දී ඇත. මේ අනුව කුඩා ව්‍යාපාරිකයන්ට පාලන මිලටත් වඩා අඩුවෙන් සහල් ලබාදෙනු ලබයි. එහෙත් ඒවා කිසිම අවස්ථාවක පාලන මිලට වඩා වැඩියෙන් අලෙවි කළ නොහැකි බව ද අමාත්‍ය ජොන්ස්ටන් ප්‍රනාන්දු මහතා පවසයි.රටපුරා කුඩා වෙළෙඳ සැල් දහස් ගණනක් තිබේ. මේවායේ සාමාන්‍යයෙන් දිනකට අලෙවි වෙන්නේ හාල් කිලෝ 25ක් වැනි කුඩා ප්‍රමාණයකි.ලක් ස.තො.ස. වෙළෙඳ සැල්වලින් පමණක් නොව ස.‍තො.ස. ජංගම ලොරි රථවලින් ද සහල් ලබාගත හැකි බව ඇමැතිවරයා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409168</link>
    <topic>දියවර දිරිය ණය යෝජනා ක්‍රමයමාදැල් ධීවරයන්ටත් ලබා දෙනවා</topic>
    <author/>
    <content>අඩු පොලියට ණය පිරිනැමෙන දියවර දිරිය ධීවර ණය යෝජනා ක්‍රමය මාදැල් ධීවරයන්ටත් ලබා දෙන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවසීය.ඒ සඳහා මාදැල් ධීවරයන්ගෙන් ලැබී ඇති අයඳුම්පත් ධීවර අමාත්‍යාංශය අනුමත කර අදාළ බැංකුව වෙත යවා ඇතැයි ද ඇමැතිවරයා කීය.අමාත්‍යවරයා මේ බව පැවසුවේ පසුගියදා මීගමුව කුඩාපාඩුව සමුපකාර සංගම් ශාලාවේ පැවති සීමාසහිත සමස්ත ලංකා මාදැල් හිමියන්ගේ ධීවර සමුපකාර සමිතියේ 37වැනි වාර්ෂික මහා සභා රැස්වීමේ ප්‍රධාන ආරාධිතයා ලෙස සහභාගි වෙමිනි.විශාල මිනිස් ශ්‍රමයක් මාදැල් ඇදීමට නොයොදවා මාදැල ඇදීම යන්ත්‍රානුසාරයෙන් සිදුකෙරෙන වින්ච් යන්ත්‍රය සවිකළ ට්‍රැක්ටර ද ඇමැතිවරයාගේ නිරීක්ෂණයට ලක්විය. අමාත්‍ය රාජිත සේනාරත්න මහතාගේ ඉල්ලීමකට අනුව මාදැල් අදින "වින්ච්" නැමති යන්ත්‍රය සවිකළ ටැක්ටර් ප්‍රදර්ශනයක් ද පැවැත්විණි.මෙහිදී ටැක්ටර් සමාගම් කීපයක වින්ච් යන්ත්‍රය සහිත ටැක්ටර් ප්‍රදර්ශනය සඳහා තබා තිබු අතර රාජිත සේනාරත්න මහතා බ්‍රවුන්ස් සමාගම් ටැෆේ ට්‍රැක්ටර් ප්‍රදර්ශන කුටිය ඇතුළු ප්‍රදර්ශන කුටි නැරඹු අතර වින්ච් එක සහිත ටැෆේ ට්‍රැක්ටරයේ ක්‍රියාත්මක භාවය ගැන ද පරීක්‍ෂා කර බැලීය. එසේම වින්ච් සහිත ටැෆේ ටැක්ටරයක් මිල දී ගත් ධීවරයනට යතුරු ප්‍රදානය කිරීම ද මෙහිදී සිදුවිය.මාදැල් ලෝකයේ මෙන්ම අප රටේ ද ඉතාමත් පැරණිතම ධීවර පන්න ක්‍රමයකි. මේ නිසා වර්ෂ 1933වන විට රජය මාදැල් ලියාපදිංචි කිරීම ආරම්භකර මාදැල් ධීවරයන්ට බලපත්‍ර ලබා දීම ආරම්භ කර තිබේ. වර්ෂ 1984 දී මාදැල් ආශ්‍රිත සියලු තොරතුරු හා දත්ත එක්රැස් කර මාදැල් ධීවර කර්මාන්තය ආරක්ෂා කිරීම සඳහා ධීවර ආඥා පනත යටතේ මාදැල් ධීවර නියෝග පිළිබඳ අති විශේෂ ගැසට් පත්‍රයක් නිකුත් කෙරිණි.මෙම ගැසට් පත්‍රයට අනුව මාදැල් පාඩු ගණන 988කි. මුල්කාලයේ දී ශ්‍රි ලංකාවේ මාදැල් 2000කට ආසන්න ප්‍රමාණයක් රට පුරා ව්‍යාප්තව පැවැති අතර දැනට මාදැල් 988ක් පමණ සක්‍රියව ක්‍රියාත්මක වන බව මාදැල් හිමියන්ගේ සමුපකාර සමිතිය මෙහිදී ඇමැතිවරයා දැනුවත් කළේය.මෙම මාදැල් ධීවර පන්න ක්‍රමයෙන් සෘජු ලෙස හා වක්‍ර ලෙස යැපෙන ප්‍රමාණය ලක්ෂ 4කට වැඩි බවත් එසේම මාදැල් ධීවර කාර්මිකයන් මෙරට මත්ස්‍ය නිෂ්පාදනයෙන් සියයට 35ක ප්‍රමාණයක් සැපයීමට දායකවන බවත් මාදැල් මත්ස්‍ය නිෂ්පාදනයේ සුවිශේෂි තත්ත්වය වන්නේ ප්‍රෝටින් සපිරි අලුත් නැවුම් මාළු අස්වැන්නක් පරිභෝජනය සඳහා ලබාදීමට හැකිවීම බවත් මාදැල් ධීවරයන් ඇමැතිවරයා දැනුවත් කරමින් කීහ.මෙහිදී වැඩි දුරටත් අදහස් දක්වමින් කතාකළ අමාත්‍ය වෛද්‍ය එහිදී රාජිත සේනාරත්න මහතා මෙසේ පැවසීය."ලංකාව වටේම මාදැල් පාඩු , වටපාඩුත් ඇතුළුව 988 ක් තියෙනවා. ඒවායේ 1232ක් වැඩ කරනවා. 1984 මාදැල් නියෝග යුගයට ගැලපෙන පරිදි සංශෝධනය කිරීම හා නව නීතිරීති ඇතුළත් කිරීම හා වසර අවසානයට පෙර ඉදිරිපත් කිරීම පිළිබඳවත්, සංශෝධනය පිළිබඳවත් දැනට සාකච්ඡා කරගෙන යනවා. කොහොම වුණත් අවසාන සංශෝධනය ඉදිරිපත් කරන්නේ සාකච්ඡා පවත්වලයි. දෙවනි එක මේ අවුරුද්ද ඉවරවෙන්න කලින් සංශෝධන අවසන් කර, ඉදිරිපත් කර සම්මත කරගන්න බලාපොරොත්තු වෙනවා.ඒවගේම එකම පවුලේ ස්වාමිපුරුෂයාට හා බිරියට ලබා දෙන්නේ එක බලපත්‍රයයි. රජයේ හැම බලපත්‍රයක් ම කිසිම දවසක එකම පවුලේ දෙන්නෙකුට දෙන්නේ නැහැ. එක පවුලකට බලපත්‍ර දෙකක් දෙන්න බැහැ. මම ඉඩම් ඇමැතිවරයා විදියට ඉඳපු නිසා දන්නවා ඉඩම් බලපත්‍රයක්වත් එක පවුලේ දෙදෙනෙකුට දෙන්නේ නැහැ. ඒවා රජයේ අයිතීන්. එය තමයි රටේ නීතිය.සෑම වසරකම වයඹ පළාත් හා උතුරු නැඟෙනහිර පළාත්වල දැනටත් රැකියාවේ යෙදෙන අප සාමාජිකයන්ට බාධාවකින් තොරව රැකියාවේ යෙදීම සඳහා අදාළ ගැසට් සංශෝධනයට ඇතුළත් කරන මෙන් ඉල්ලා සිටීයා අප එය ඉටු කරනවා. ඒවගේම නාවික සැතපුම් 1 1/2 තුළ මාදැල් රැකියාවේ නිරත විය හැකි ආකාරයට තව මාසයක්, ධීවර නියෝග සංශෝධනයට ඇතුළත්ව එම නීතිරීති කඩන්නවුන් සඳහා ගන්නා වු ක්‍රියාමාර්ග පිළිබඳව ද ගැසට් නිවේදනය නිකුත් කරනවා.එමෙන්ම 2011, 2012 අයඳුම්පත් තියෙන කාලේ දියවර දිරිය ණය යෝජනා ක්‍රමයට මාදැල් සඳහා ණය පහසුකම් ලබා ගැනීමට යෝජනාව අතපසුවීමක් වුණා. නමුත් අපි එය 2012 දී ඇතුල් කළා 2013 වර්ෂයට. ඒ නිසා 2013 වර්ෂයේදී දියවර දිරියට මාදැල් අයදුම්පත් 15ක් ඇවිල්ලා.සියල්ල නිර්දේශකර යවලා තියෙනවා. එතකොට නැවත ප්‍රශ්නයක් ඇතිවෙන්නේ නැහැ. ඉදිරියට ණය ගන්න පුළුවන් වෙනවා. අපි මේ ණය යෝජනා ක්‍රම ගෙනාවේ ලොකු මුදලාලිලා තර කරන්න නෙවෙයි. ලංකා බැංකුව, මහජන බැංකුව ලංකාවේ ස්ථාපනය කළේ පොඩි මිනිසුන් වෙත ණය යෝජනා ක්‍රම ගෙනයාමටයි. මේ පොඩි මිනිසුන්ට ණය ලබාදීම සඳහා කිසිම ඇපයක් නැහැ. මාත් සමඟ ලංකා බැංකුවේ අධිපතිතුමා කතා කරගත්තා. ඒ නිසා ඔබට ණය දීමට කිසිම ඇපයක් අවශ්‍ය නැහැ. ඔබට ණය ලබා දීමේදී උගසට ගන්නේ ලබාදෙන මාදැල හරි, එන්ජිම හරි, යාත්‍රාවට හරි පමණයි.මීගමුව සහකාර ධීවර අධ්‍යක්‍ෂ බල ප්‍රදේශයේ මාදැල් සීමාවන්වල කුඩා යාන්ත්‍රික බෝට්ටු මඟින් නීතිවිරෝධි පන්නක්‍රම භාවිතයෙන් ධීවර කටයුතුවල නිරතවීම නිසා මාදැල් ධීවරයන්ට සිදුවන බාධා ඉවත් කිරීම ක්‍රියාත්මක වෙමින් තියෙනවා. මේ ගැන අපිට දන්වන්න. අපි ඒ සියලු ධිවරයන්ට දඩ ගහනවා.නීති විරෝධි ආම්පන්නවලට ක්‍රියා නොකරනවා නම් ඒ නිලධාරීන්ට එරෙහිව මම ක්‍රියා කරනවා. ගිය වසරට විතරක් මෙවැනි නීති විරෝධි ක්‍රියාමාර්ග 441කට නඩු පවරලා තියෙනවා. පසුගිය දවස්වල අපි මීගමුව ප්‍රදේශයේ ලයිලා, සුරුක්කු දැල් අත් අඩංගුවට අරගෙන ඔවුන්ට විකල්පත් ආධාර දුන්නා. මේ වන විට උතුරේ බොටම් ට්‍රෝලින් තහනම් කරලා තියෙනවා. මගෙන් ඔවුන් දැල් ආම්පන්න ඉල්ලලා තියෙනවා. ඒ සේරටම දැල් ආම්පන්න මම නොමිලේ ලබාදෙනවා.මම ආවට පස්සේ නීති විරෝධි සියලුම ආම්පන්න තහනම් කළා. මේක ලේසි වැඩක් නෙවෙයි. අපි තීන්දුවක් ගත්තොත් ඒක මොන ජාතියෙන් හරි ක්‍රියාත්මක කරනවා. අපි දන්නවා නීතියක් නැති රටක් කවදාවත් දියුණු වෙන්නේ නැහැ. ඒ නිසා ඔබත් දැනගන්න නීතියට යටත්ව ක්‍රියාත්මක වෙන්න. හැම දියුණුවන රටක ම ප්‍රධාන දේ විනය. ඔබත් අපිට නීතිය ක්‍රියාත්මක කරන්න උදව් කරන්න. අද වෙද්දී අපි ධීවර කර්මාන්තය අතින් බොහොම හොඳ රටක් හැටියට පත්වෙලා ඉන්නවා. අද වෙද්දී ආසියාවේ වැඩියෙන් ම ධිවර කර්මාන්තය වර්ධනය වේලා තියෙන රට තමයි ලංකාව. මේවා අපි පසුගිය අවුරුදු 3 ලබා ගත්ත ජයග්‍රහණ.ඒ වගේම අපේ ජනාධිපතිතුමාගේ අරමුණක් වන ගෝලීය ජලජීවි අරමුදලක් ඇති කිරීමේ යෝජනාව FAO එකට අපි අරන් ගියා. මේ FAO එක තියෙන්නේ එක්සත් ජාතීන්ගේ සංවිධානය යටතේ. නමුත් මට හැකිවුණා FAO එකට ගිහිල්ලා මහින්ද රාජපක්‍ෂ ජනාධිපතිතුමාගේ නමින් අරමුදල පිහිටුවන්න. ඒක තමයි අපිට තියෙන පිළිගැනීම. එයට හේතුව තමයි අපි, ලංකාවේ ගෙනයන නීතිරීති පද්ධතිය.මාදැල් කර්මාන්තය ලංකාවේ ඉතා වැදගත් කර්මාන්තයක් ලෙස ප්‍රතිපත්තියක් වශයෙන් තීන්දු කරලා තියෙනවා මාදැල් කර්මාන්තය ආරක්‍ෂා කරගත යුතුයි. මොකද මෙය සම්ප්‍රදායක පාරම්පරික කර්මාන්තයක්. අනික තමයි උතුරු නැඟෙනහිර තියෙන සියලුම මාදැල් පාඩුවල යුද්ධයට පෙර මාදැල් කර්මාන්තයේ හිටපු හැම දෙනාටම අපි බලපත්‍ර ලබා දෙන්න අපි තීන්දුවක් ගත්තා.80 දශකයෙන් පසුව මේ පළාතේ අලුතෙන් මාදැල් පාඩු ලබා ගත් අයටත් බලපත්‍ර ලබා දෙනවා. අපි මේවා බොහොම අවබෝධයෙන් කරන්නේ. අපිට ඕන ධීවර කර්මාන්තය දියුණු කරන්නයි. උතුරේ ජාතික නිෂ්පාදනය 7%සිට 23%දක්වා වැඩි කළා. මගේ අභිප්‍රාය 50%ක අස්වැන්නක් ලබා ගැනීමයි. ඉන්දියාවේ ට්‍රෝලර් යාත්‍රා වෙනුවෙන් මේ සටන ගෙනයන්නේ ඒ නිසායි . අපි කවදාවත්, කිසිදවසක ජාතියක්, කුලයක්, ආගමක් බලලා වැඩ කරන්නේ නැහැ. ඔබ එක එක්කෙනාගේ වුවමනා එපාකම් ඉෂ්ඨ නොකර තමන්ගේ ප්‍රතිපත්තිවල ජීවත්වෙන්න. විසඳගන්න බැරි දේවල් සටන්කාමීව විසඳගන්න බැහැ. සාකච්ඡා මාර්ගය ප්‍රශ්න විසඳන්න හොඳම ක්‍රමයයි.නියෝජ්‍ය අමාත්‍ය සරත් කුමාර ගුණරත්න, අමාත්‍යාංශ ලේකම් ආචාර්ය ඩී.එම්.ආර්.බී දිසානායක, ධීවර දෙපාර්තමේන්තුවේ අධ්‍යක්ෂ ජනරාල් නිමල් හෙට්ටිආරච්චි, සීමාසහිත සමස්ත ලංකා මා-දැල් හිමියන්ගේ ධීවර සමුපකාර සමිතියේ සම සභාපති ලෙස්ටර් ජෝශප් නෝනිස් පියතුමා, නිමල් කුරේරා, ලේකම් ස්ටැන්ලි පීරිස් මහත්වරු මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n1409169</link>
    <topic>මාලදිවයින් විදේශ ඇමැතිනීශ්‍රී ලංකාවේ නිල සංචාරයක</topic>
    <author>මහින්ද අලුත්ගෙදර</author>
    <content>මාලදිවයින් විදේශ කටයුතු ඇමැතිනී දුන්යා මවුමූන් (Dunya Maumoon) මහත්මිය නිල සංචාරයක් සඳහා ශ්‍රී ලංකාවට පැමිණෙයි.ශ්‍රී ලංකා - මාලදිවයින් ඒකාබද්ධ කොමිසමේ දෙවැනි සැසිවාරයට සහභාගි වීම සඳහා ඒ මහත්මිය ශ්‍රී ලංකාවට පැමිණෙන අතර එම සැසිවාරය කොළඹ දී අද (16) පැවැත්වෙන බව විදේශ කටයුතු අමාත්‍යාංශය පවසයි.ශ්‍රී ලංකාවේ රැඳී සිටින කාලයේ මාලදිවයින් විදේශ කටයුතු ඇමැතිනී දුන්යා මවුමූන් මහත්මිය විදේශ කටයුතු අමාත්‍යාංශයේ දී ඇමැති මහාචාර්ය ජී.එල් පීරිස් මහතා හමුවී සාකච්ඡා කිරීමට ද නියමිතව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091610</link>
    <topic>නොරොච්චෝලේ විදුලිබලාගාරයචීන සමාගමකට පවරා දෙන්නේ නෑ</topic>
    <author>සිතාරා සේනානි,</author>
    <content>නොරොච්චෝලේ තාප විදුලිබලාගාරය චීන සමාගමකට පවරා දීම‍ට කිසිසේත් කටයුතු නොකරන බවත්, එවැනි සූදානමක් ඇති බවට පළවූ මාධ්‍ය වාර්තා පදනම් විරහිත බවත්, එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා අවධාරණය කරයි.තෙල් සමාගම් ජනසතු කර ඇරුඹූ ඛනිජ තෙල් සංස්ථාව කොටස් තුනකට බෙදා එයින් එක් කොටසක් ඉන්දියාවට විකුණා දැමුවේ විපක්ෂ නායක රනිල් වික්‍රමසිංහ මහතා අගමැති ධුරය දැරූ අවදියේ බව සිහිපත් කළ ඒ මහතා, එදා ත්‍රිකුණාමලේ තෙල් ටැංකිවලින් තුනෙන් එකක් ඉන්දියානු රජයට කොටස් හිමි ඉන්දියන් ඔයිල් සමාගමට විකුණා දමන විට මේ කිසිවකු කතා නොකළ බවද සඳහන් කරයි.මානුෂීය මෙහෙයුම ක්‍රියාත්මක වූ අවස්ථාවේ ජයලලිතා උපවාස කරනවිට, ඉන්දියාවට මෙරට තෙල් සංස්ථාව සතු ටැංකිවලින් තුනෙන් දෙකක් පවරා දී තිබුණේ නම් හමුදාවට තෙල් සැපයුම නැවතී මානුෂීය මෙහෙයුමට කුමකින් කුමක් සිදුවීමට තිබුණේදැයි සිතා බැලිය යුතු යැයිද කීවේය.එක්සත් ජනතා නිදහස් සන්ධාන මහ ලේකම්වරයා මේ බව පැවැසුවේ එක්සත් ජනතා නිදහස් සන්ධානය ඊයේ (15) පැවැත්වූ මාධ්‍ය හමුවේදී නොරොච්චෝලේ තාප බලාගාරය සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි.නොරොච්චෝලේ බලාගාරය ඉදිකළ යුතු බවට යෝජනාව වසර ගණනක් තිස්සේ පැවැති අදහසක් බව කී මහ ලේකම්වරයා අදියර තුනක් යටතේ එය ඉදිකිරීම සඳහා චීනය සමඟ අවබෝධතා ගිවිසුමකට අස්සන් කළේ 2004 දී බවත්, ඒ අනුව මෙගාවොට් 300 බැගින් අදියර තුනකදී ජාතික විදුලිබල පද්ධතියට විදුලිය නිකුත් කර එතෙක් සිදුකළ අන්දමට ජල විදුලි බලය මත පමණක් යැපීමට කටයුතු නොකර පැය විසිහතරම අඛණ්ඩ විදුලි සැපයුමක් පවත්වා ගැනීමට රජයට හැකියාව ලැබුණු බවත්, පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091611</link>
    <topic>අඩිසීයේ පාරේ ස්වයංරැකියා මධ්‍යස්ථානයේ කඩනගර සභාවේ මනත්‍රීවරු පිරිසක් බෙදා ගන්න හදලා</topic>
    <author>අනුර ප්‍රේමලාල්</author>
    <content>පදික වෙළෙඳුන් සඳහා පිටකොටුව අඩිසීයේ පරේ ඉදිකර ඇති ස්වයං රැකියා වෙළෙඳ මධ්‍යස්ථානය වෙනත් ව්‍යාපාරිකයන්ට ලබාදීමට එරෙහිව විරෝධයපාමින් එම ව්‍යාපාරිකයන් ඊයේ (15) එම ස්ථානයේ සිය වෙළෙඳකටයුතු ආරම්භ කළහ.මේ පිළිබඳ මාධ්‍යවෙත අදහස් දැක්වු ස්වයංරැකියා නියුක්තිකයන්ගේ සම්මේලනයේ උපසභාපති ඇන්ටන් ජෝශප් මහතා, පිටකොටුවේ පදික වෙළෙඳුන් හාරසිය හැටඅට දෙනකුට ලබාදීම සඳහා ඉදිකළ අඩිසීයේ පාරේ ස්වයංරැකියා මධ්‍යස්ථානය එම වෙළෙඳුන්ට බෙදාදීමට ප්‍රමාද වූයේ කොළඹ නගර සභාවේ මනත්‍රීවරු පිරිසක් මෙම කඩ තුන බැගින් බෙදා ගැනිමේ කුමන්ත්‍රණයක් කළ හේතුවෙනි.මේවනවිට හාරසිය හැටඅටක් වූ වෙළෙඳ කුටි ප්‍රමාණය විශාල කොට වෙනත් වෙළෙඳ ප්‍රජාවකට බෙදාදීමට කටයුති කිරීම නිසා කාලයක් තිස්සේ තම වෙළෙඳ කටයුතු කිරීමට අපේක්ෂාවෙන් සිටින පදික වෙළඳුන් ඉතා අපහසුතාවට පත්ව ඇතැයි ද ඒමහතා පෙන්වාදුන්නේය.මේ සඳහවු ‍පදික වෙළෙඳුන්ගේ නාමලේඛනය නාගරික සංවර්ධන අධිකාරිය ඇතුළු අදාළ සියලු ආයතනවලට ලබා දී ඇති බව උපසභාපතිවරයා කිවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091612</link>
    <topic>ඌවේ ඡන්දයෙන් පසු රනිල්ටත් සජිත්ටත්සිදුවන්නේ දේශපාලන අනාථ කඳවුරකට යන්නයි</topic>
    <author>ඉන්දික පොල්කොටුවඅසේල කුරුළුවංශ</author>
    <content>ඌව පළාත් සභා මැතිවරණයෙන් පසු රනිල් මෙන්ම ඔහුගේ නායකත්ව මණ්ඩලයටත් සජිත්ටත් සිදුවන්නේ දේශපාලන අනාථ කඳවුරකට යාමට යැයි පරිසර හා පුනර්ජනනීය බලශක්ති නියෝජ්‍ය අමාත්‍ය ඒ.ආර්.එම්. අබ්දුල් කාදර් මහතා පැවසීය.දේශපාලන දිරච්ච ලණු දෙන රනිල් වික්‍රමසිංහ මහතා මෙවර මැතිවරණය හරහා සජිත්ට මෙන්ම හරේන්ද්‍රට ද ලබා දී ඇත්තේ ලණු යැයි ද නියෝජ්‍ය අමාත්‍යවරයා කීය.බදුල්ල නගරය බත්ගොඩමුන්න, වැලිමඩ, ගුරුතලාව, හුලංගහමුල ආදී ප්‍රදේශවල පැවැති ජනතාව දැනුවත් කිරීමේ වැඩසටහන්වල දී හෙතෙම මේ බැව් කීය.මේ වනවිට රනිල් වික්‍රමසිංහ මහතාගේ ගැටේට සජිත් හොඳින්ම හසු වී ඇතැයි ද මැතිවරණ පරාජයෙන් සජිත්ට මෙදා ගැලවිය නොහැකි යැයි ද කාදර් මහතා පැවසීය.මෙහිදී වැඩිදුරටත් කතා කළ ඒ මහතා මෙසේ ද පැවසීය.මේක වැඩ කරන ආණ්ඩුවක්. වැඩ කරන ආණ්ඩුවක් නිසයි අපි ආවේ. එජාපයේ මුස්ලීම් නායකයා විදිහට මහනුවර දිස්ත්‍රික් නායකත්වය ද දැරූ මට අවශ්‍ය වුණේ නිකම්ම නිකම් එජාපයේ සිටිනවාට වඩා ඉතිහාස ගතවන වැඩ කරන ආණ්ඩුවට එක්වීමටය. අද මං ආපසු හැරී බලද්දී සතුටු වෙනවා. ඒ වගේම අද මුස්ලිම් විශාල පිරිසක් ආණ්ඩුවත් සමඟ සිටිනවා. මේ ප්‍රදේශයට මාර්ග 12ක් ලබාදීම වෙනුවෙන් කටයුතු කිරීමට මට හැකිවුණා.මුස්ලිම් ජනතාවට තමන්ගේ ව්‍යාපාර නිදහසේ කිරීමට අද හොඳ වට පිටාවක් තියෙනවා. ඒ අයට අවශ්‍ය කරන්නේ ඒකයි. මුස්ලිම් නායකයකු විදිහට කාදර් එම ජනතාව වෙනුවෙන් ඕනෑම වෙලාවක සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091613</link>
    <topic>කවුරුහරි මිරිස් අභියෝගය කළොත්ඒ ගැනත් කල්පනා කර බලනවා</topic>
    <author>උපාලි කරුණාරත්න</author>
    <content>තමා එදා අයිස් බකට් අභියෝගය භාර ගත්තේ ප්‍රසිද්ධිය තකා නොව අවංක චේතනාවෙන් බව පවසන බස්නාහිර පළාත් සභා මන්ත්‍රිනී මල්ෂා කුමාරණතුංග මහත්මිය අද අමු මිරිස් අභියෝගයෙන් විවිධ පුද්ගලයන් ප්‍රසිද්ධ වීමට උත්සාහ ගන්නා බව පැවසුවාය.රජරට වකුගඩු රෝගීන් සඳහා තමන් විවිධ උපකාර කරන බව ද ඇය ප්‍රකාශ කළාය.තමන්ට අමු මිරිස් අභියෝගය තවම කවුරුන් හෝ යොමු කර නොමැති බව පැවසූ මන්ත්‍රීවරිය එම අභියෝගය ලද හොත් ඒ ගැන කල්පනා කර බලන බව කීවාය. මිරිස් කෑම සිතන තරම් ලෙහෙසි නොවන බවද ඇය පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091614</link>
    <topic>බෞද්ධ සාහිත්‍ය උත්සවය හාධම්පල් ගුණසැමරුම මේ 22දා</topic>
    <author>උපාලි කරුණාරත්න</author>
    <content>සමස්ත ලංකා බෞද්ධ මහා සම්මේලනය, බුද්ධශාසන හා ආගමික කටයුතු අමාත්‍යාංශය සමඟ ඒකාබද්ධව සංවිධාන කරන ' බෞද්ධ සාහිත්‍ය උත්සවය - 2014 සහ අනගාරික ධර්මපාලතුමන්ගේ 150 වන ජන්ම සංවත්සර සැමරුම' කොළඹ බණ්ඩාරනායක අනුස්මණ ජාත්‍යන්තර සම්මන්ත්‍රණ ශාලාවේ දී මේ 22 දින පස්වරු 3 ට පැවැත්වේ.මෙහි මුලසුන අස්ගිරි පාර්ශ්වයේ මහානායක අග්ගමහා පණ්ඩිත උඩුගම සද්ධර්මකීර්ති ශ්‍රී ධම්මදස්සී රතනපාල බුද්ධරක්ඛිතාභිධාන මහානායක ස්වාමින්වහ්සේ දරනු ලබති. ප්‍රධාන ආරාධිතයා වශයෙන් ඇගමැති දි.මු ජයරත්න මහතා සහභාගි වේ.මේ තොරතුරු අනාවරණය වූයේ ඊයේ( 15 ) කොළඹ දී පැවැති මාධ්‍ය හමුවකදීය.මෙහිදී අදහස් දක්වමින් බෞද්ධ මහා සම්මේලනයේ සභාපති ජගත් සුමතිපාල මහතා සඳහන් කළේ, බෞද්ධ සාහිත්‍ය උත්සවය අටවන වතාවට පවත්වන බවයි. ලෝක බෞද්ධ සම්මේලනයේ සමුළුව චීනයේ බාඕජී නගරයේ ඉදිරියේ පැවැත්වෙන බව සඳහන් කළ සභාපතිවරයා එහිදී ආචාර්ය ආනන්ද ගුරුගේ මහතා රචනා කරන ලද ධර්මපාලතුමන්ගේ විස්තර ඇතුළත් ග්‍රන්ථය ලෝක බෞද්ධ නායකයන්ට බෙදා දෙන බවද පැවසීය.ථේරවාදී බෞද්ධ දර්ශනය ධර්මවාදී පරීක්ෂා, බෞද්ධ අධ්‍යයන ලිපි, විශ්වයේ ප්‍රභවය සහ පරිණාමය, බෞද්ධ පුද පුජා සාහිත්‍ය, සවිස්තර ශ්‍රී සාක්‍යමුනීන්ද්‍ර ගෞතම බුද්ධ චරිතය, ශ්‍රීමත් අනගාරික ධර්මපාල චරිතාපදානය, ග්‍රන්ථ මේ සාහිත්‍ය උළෙලේ දී ඇගයීමට ලක්කරන බවද මෙහිදී අනාවරණය විය. විශේෂ සම්මාන ද මෙහිදී පිරිනැමේ. මේ අවස්ථාව සඳහා බුද්ධශාසන හා ආගමික කටයුතු අමාත්‍යාංශයේ ලේකම් එම්.කේ.බී දිසානායක, මහාචාර්ය ප්‍රණීත් අභයසුන්දර මහත්වරුන් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091615</link>
    <topic>ඉදිරි වසර 5ට නොව 2050දි අපේ රට ලෝකයේතිබිය යුතු තැන සලකා සංවර්ධන සැලසුම් හදනවා</topic>
    <author>මහින්ද අලුත්ගෙදර</author>
    <content>ආසියාවේ ආශ්චර්යය කරා ගමන් කරන අපේ රටේ සංවර්ධන සැලසුම්, ඉදිරි වසර පහට පමණක් සීමා නොකර 2050 වර්ෂය තෙක් අපේ රට, ලෝකයේ සිටිය යුතු ස්ථානය ගැනත් සලකා බලා සකස් කරන බව ජනාධිපති මහින්ද රාජපක්ෂ මහතා පැවැසීය.ජනාධිපති මහින්ද රාජපක්ෂ මහතා මේ බව සඳහන් කළේ බණ්ඩාරවෙල නව බස්නැවතුම්පල ජනතා අයිතියට පත්කිරීමෙන් අනතුරුව එම නගරයේ දී පැවැති ජන හමුව අමතමිනි.එහිදී ජනාධිපති මහින්ද රාජපක්ෂ මහතා මෙසේද කීය.මේ විශාල ජනගහනය අද මෙතැනට ඇවිත් ඉන්නේ බොහොම පැහැදිලි අරමුණකට. ඒ විසි වෙනිදාට බුලත් කොළය ඉහළින් ජයග්‍රහණය කරවන්නයි. අවුරුදු තිහක ත්‍රස්තවාදයක් මේ රටේ තිබුණ බව සමහර අයට අද අමතකයි.බියෙන් ජීවත් වූ ඒ යුගය අපි අවසන් කළා. එය අපි සිදුකළේ මේ රටේ ජීවත් වන දෙමළ ජනතාවට විරුද්ධව නොවෙයි. ඒ මේ රටේ ත්‍රස්තවාදය තුරන් කරන්න. අද අපි දන්නවා ත්‍රස්තවාදය නිසා ලෝකය බැට කන හැටි. ඒ අයට අපේ රටේ හිටපු ත්‍රස්තවාදීනුත් එකතු වුණා නම් වෙන තත්ත්වය කෙසේ වෙයිද ? අපි ත්‍රස්තවාදය පිටු දැක්කා. පරාජය කළා. මේ රටේ දරුවන්ට අනාගතයේ රටක් ඉතිරි කළා.මේ අපේ රට. මෙය බෙදන්න, කෑලිවලට කඩන්න දෙන්න පුළුවන් කමක් නැහැ. රටෙන් තුනෙන් දෙකක් කඩන්න සූදානම් වූ රටක් අපි බේරගෙන තිබෙනවා. දැන් අපට ඕනෑ සමඟියෙන් ජීවත් වෙන්න. අපිට ඕනෑ සියලු දෙනා එකතු කරගන්න. අපි ත්‍රස්තවාදය අවසන් කළා වගේම දැන් රට සංවර්ධනය කරගෙන යනවා. මේ සංවර්ධනය දිහා සමහරු බලන්නේ අමුතු විදිහට. සමහරු අහනවා පාරවල්වලට කාපට් දමන්නේ පාරවල් කන්න ද කියලා. මම ඈත ගමකට ගියාම ගමේ දරුවන් ඉල්ලන්නේ ගමට කාපට් පාරක්, කෝන්ක්‍රීට් පාරක් ලබාදෙන්න කියලා.මේවා හදනවා දැකපුවාම සමහරුන් ඊර්ෂ්‍යාවෙන් පෙළෙනෙවා. මම පළමු වතාවට කාපට් පාරක ගියේ එදා මැදමුලනේ ඉඳලා පැය ගණනක් ඇවිත් රත්මලාන ප්‍රදේශයට ආවාමයි. මෙයයි ඇත්ත. නමුත් අද හපුතලේගම, හම්බෙගමුව වැනි ප්‍රදේශවලටත් කාපට් පාරවල් තිබෙනවා. මෙයයි ඇතිවෙලා තිබෙන වෙනස. අද ගම්වලට යනකොට ඒ ගම්වලට අපි අරන් යන්නේ කාපට් පාර. අද මිනිසුන්ට අවශ්‍ය ඒක.එයයි සංවර්ධනයේ ලක්ෂණය. අද ගමට විදුලිය දෙනවා. එදා විදුලිය නැහැ කියලා කෑ ගැසුවා. එක්තරා නාගරික සමාජයකට පමණක් සීමාවෙලා තිබුණු විදුලිබලය දැන් ලංකාවේ සියයට 96කට දීලා තිබෙනවා. මේ වසර අවසන් වෙනකොට එය සියයට 10 ක් ලබාදෙන්න අපි තීන්දු කරලා තිබෙනවා. ඒ සඳහා විදුලිබල මණ්ඩලයට ඒ වගකීම භාරදීලා තිබෙනවා. දැන් අහනවා විදුලිය කන්නද කියලා. විදුලිය ගමට ආවාම වී මෝලක්, ලී මෝලක්, කර්මාන්ත ශාලාවක් සාදාගන්න පුළුවන්.කුප්පි ලාම්පු එළියෙන් ඉගෙන ගන්නා දරුවාට විදුලිබල්බ එළියෙන් ඉගෙන ගන්න තිබෙනවා නම් එය ඔහුගේ අධ්‍යාපනයට පහසුවක්. එය දරුවන්ට උවමනා දෙයක්. රටක සංවර්ධනයට අවශ්‍ය දෙයක් ලබා දුන්නාම ඒක කන්නද කියලා අහනවා. අද රටේ ජනගහනයටත් වැඩිය දුරකතන තිබෙනවා. එය සංවර්ධනය. එය දියුණුවේ ලක්ෂණයක්. අපේ ගමට විදුලිය ඇවිත්, පාර හැදිලා තිබෙනවා. දූවිලි වැදුණු පාර වෙනුවට කාපට් පාරක් ආවාම, උළු වහළක් ගෙදරට ආවාම අපේ ජීවන තත්ත්වය වෙනස් වෙලා තිබෙනවා.අපි ගමකට විදුලිබලය දෙනකොට ඒ සමඟම ගමට එනවා පහසු ගෙවීමේ ක්‍රමයට විදුලි උපකරණ විකුණන අය. ඔබ රූපවාහිනී, ශීතකරණ, රෙදි සෝදන යන්ත්‍ර ගන්නවා. එයයි ජීවන ක්‍රමයේ ඇතිවන වෙනස. මෙය දකින්න ඕනෑ. නගරයේ එක්තරා පන්තියක පිරිසක් විඳින වරප්‍රසාද අපේ ගම්වල ජනතාවත් විඳින්න ඕනෑ. දැන් නළ ජලයත් දෙනවා. එදා ළිඳෙන්, පිල්ලෙන්, දිය පහරෙන් නෑවාම බිලක් එන්නේ නැහැ. නමුත් නළ ජලයට බිලක් එනවා. එවිට බැනුම් අසන්නේ අපි. අද ජීවන රටාවේ වෙනසක් ඇතිවෙලා. අද මාළු වෙළෙඳසලින් මාළු ගන්න අය ඉන්නේ බොහෝම ටික දෙනයි. ඒ අය යන්නේ සුපිරි වෙළෙඳසල්වලට. අපේ දරුවන්ගේ අධ්‍යාපන මට්ටම් වෙනස් වෙලා. අපේ ඊළඟ ප්‍රයත්නය ලංකාවේ සෑම නිවසකටම නළ ජලය ලබාදීම. ඒකට අපි දැනටමත් සැලසුම් හදලා තිබෙනවා.අපි වැඩ කරන්නේ සැලසුමකට අනුව. පාරවල් කාපට් කරනවා කිව්වා. කාපට් කරගෙන යනවා. දෙමෝදර ජල යෝජනා ක්‍රමය ආරම්භ කළා. දැන් කියනවා මෙහේ ජලය අපි හම්බන්තොටට ගෙනියනවා කියලා. මේ වැඩි ජලය මහවැලි ගඟට ගිහින් ත්‍රීකුණාමලයෙන් මුහුදට වැටුණාට කමක් නැහැ. අපි ඒ මාර්ගය වෙනස් කරලා ඒ වැඩිපුර ජලය විදුලිය දෙන්න හදන ව්‍යාපෘතියකට, වියැළුණු මොනරාගල ප්‍රදේශයේ ජනතාවට ජලය දෙන්න හදනකොට බනිනවා. අපි ඌවේ ජලය විදේශිකයින්ට විකුණන්න හදනවා කියනවා.ඔබ අයිති වෙන ඌව වෙල්ලස්ස කියන්නේ ඓතිහාසික පළාතක්. අධිරාජ්‍යවාදීන්ට විරුද්ධව නිදහස් සටන ආරම්භ වුණේ මෙතැනින්. එදා වයස 14ට වැඩි පිරිමි දරුවන් මරා දැමුවා. ඒක ඒ අයට අමතකයි. අද අපෙන් මානව අයිතිවාසිකම් ගැන අහනවා. එහෙම යුගයක් තිබුණු පළාතක්. මොනරාගල වැව් සුණු විසුණු කළා. හම්බන්තොට සුණු විසුණු කළා. මාතරට ආපු දුම්රිය හම්බන්තොට දක්වා අරගෙන ගියේ නැහැ. මහා රුහුණට එදා සැලකුවේ එහෙම. මේ පළාතට සැලකුවේ එහෙම.මේවා පිළිබඳව අවබෝධ කරගන්න. ඔබේ මුතුන් මිත්තන්ට සිදුවූ ඒ ආසාධාරණය නැති කරන්න මට වගකීමක් තිබෙනවා. ඒ මම රුහුණේ ඉපදුණු මිනිසෙක් නිසා. මටත් ඒ උරුමය තිබෙනවා. ඌව වෙල්ලස්සේ වැව් අමුණු පුරවනවා. ඒ ජලය මුහදට වැටෙන්නේ හම්බන්තොටින්, වළවේ ගගෙන් හෝ මැණික් ගඟෙන් තමයි. ඒ අය හිතන්නේ වතුර මුහුදට වැටෙන්නේ නැහැ කියලා. සමහර විට ඒ අයට භූගෝලය ගැන, රට ගැන අවබෝධයක් නැහැ. නැතිනම් ජනතාව නොමග යවන්න කියන්න දෙයක් නැතිව කියන දේවල්. මේක දේශපානය. රටක සංවර්ධනය වෙනකොට කියන දේවල්.අද නුවරඑළියට එන්න, බණ්ඩාරවෙලට එන්න කටුනායකින් බැහැලා එන්න ඕනෑ නැහැ. මත්තලින් බැහැපුවාම යන්නේ පැය එක හමාරයි මෙහාට එන්න. මේ රට උතුරට යන්න, කොළඹට යන්න, දකුණට ඉක්මනින්ම යන්න හැකි විදිහට ළංවෙලා තිබෙනවා. එයයි අපට ඕනෑ. ඒකයි රටේ සංවර්ධනය. අපි රට සංවර්ධනය කරන ගමන්ම අපි අපේ දරුවන් ගැන, දරුවන්ගේ අනාගතය ගැන සිතුවා. ඒ නිසා තමයි අපි මහින්දෝදය විද්‍යාගාර ලබාදෙන්නේ. අද පාසල් දෙකකට ගියා. බණ්ඩාරවෙල කලාපයේ පාසල් 7කට ලබාදෙනවා.මෙතෙක් කල් ඉගැන්වූයේ විද්‍යාව, කලාව හා වාණිජ විෂයන්. නමුත් විද්‍යා විෂය ඉගෙන ගන්න හම්බන්තොට තිබුණේ වීරකැටිය මධ්‍ය මහා විද්‍යාලය පමණයි. මොනරාගලට මහානාම විද්‍යාලය විතරයි. බදුල්ලට පාසල් දෙකක් තිබුණා. බණ්ඩාරවෙල මධ්‍ය මහා විද්‍යාලය හා පෞද්ගලික පාසල් තිබුණා. විද්‍යා අධ්‍යාපනය ගමෙන් ඈත්වුණා. විශ්වවිද්‍යාලයට ගියේ කලා විෂයන්ගෙන්. අපි බනිනවා මේ රටේ කලා උපාධිධාරීන් වැඩිවෙලා කියලා. අපේ දරුවන්ට විද්‍යාව, තාක්ෂණ විද්‍යාව උගන්වන්නේ නැතිනම් ඒ ළමයි ඉගෙනගන්න වෙන්නේ කලා විෂයයි.නමුත් දැන් අපි ලෝකයේ ඉල්ලුම මොකක්ද කියලා බලනවා. අද තාක්ෂණ විද්‍යාව ලෝකයේ ඉදිරියට යනවා. මම කම්කරු ඇමැති කාලේ වෘත්තීය පුහුණු වැඩසටහන රටපුරා ගෙන ගියා. ජීවිතයට හැකියාවක්. හැකියාවට රැකියාවක් කියලා එදා එය ඉදිරියට ගෙන ගියා. අද අපි පාසල්වලට තාක්ෂණ විෂය ධාරාව ගෙන යනවා. ගමේ පාසලට පරිගණක හැට හතරක විද්‍යාගාරයක් එනවා. ගමේ දරුවන්ට භාෂාවන් හදාරන්න භාෂාගාරයක් එනවා. දරුවෝ භාෂා තුන හතරක් ඉගෙන ගන්න ඕනෑ. කතා කරන්න ඕනෑ. එහි පරිගණක විසි හතරක් තිබෙනවා. ඉංග්‍රීසි භාෂාව ඉගෙන ගන්න, ඒ සඳහා ඇති බිය නැති කරන්න, කළු සුද්දන්ට ඇති බිය නැති කරන්න අපේ ගමේ දරුවන්ට ඒ උරුමය ලබා දෙන්න අපි කටයුතු කළා.එය එක් පන්තියකට පමණක් තිබිය යුතු දෙයක් නොවෙයි. ඒකයි අපට අවශ්‍ය. අද මහින්දෝදය විද්‍යාගාර හරහා අපි බලාපොරොත්තු වෙන්නේ විද්‍යාඥයින්, තාක්ෂණ විද්‍යාඥයින්, තොරතුරු තාක්ෂණ විශේෂඥයින් බිහි කරන්න. ඒකයි ලෝකයේ අලුත් ඉල්ලුම. අපට අවශ්‍ය ලෝකය ජයග්‍රහණය කරන්න පුළුවන් දරුවන්. ඔබේ දරුවා ලෝකය ජයග්‍රහණය කරනවා දැකීමයි අපට අවශ්‍ය. ඒ සඳහායි අපි දරුවන් සූදානම් කරන්නේ.ඒ නිසයි දරුවාට හොඳම දේ දිය යුතුයි කියන්නේ. ඒකයි අපි කරන්නේ. ඒකයි අපේ බලාපොරොත්තුව. එදා විදුලිය ටික දුන්නේ නැහැ. මේ දරුවන්ට හොඳ ගමනක් යන්න අනාගතයක් කරා අපි ගමන් කරන්නේ.අපට අවශ්‍යය සමඟියෙන් ජීවත්වෙන්න පුළුවන් රටක්. අපට අවශය භික්ෂූන් වහන්සේට, හින්දු, කතෝලික පූජකතුමන්ලාට, මුස්ලිම් පූජකතුමන්ලාට එකට වැඩකරන්න පුළුවන් පරිසරයක්. ආගම අදහන්න පුළුවන් පරිසරයක්. එදා 2005 දී මට චෝදනා කළා අපි බලයට ආවොත් මුස්ලිම් පල්ලිවලින් ශබ්දවිකාශන යන්ත්‍ර ගලවලා, මුස්ලිම් මිනිසුන් පන්නා දමනවා කිව්වා. බය වුණා කට්ටිය. නමුත් එහෙම වුණේ නැහැ. මෙය මතක තබාගන්න. අපි සියලු ආගම්වලට ගරු කරනවා. මම හැමදාම මම බෞද්ධයෙක් කියලා කියන්න බය නැහැ. මම සිංහලයෙක් කියලා කියන්න බය නැහැ. මම ලැජ්ජා නැහැ. සමහරු ලැජ්ජයි, බයයි. නමුත් අපි අනෙක් ආගම්වලට, ජාතීන්ට ගරු කරනවා.කෘෂිකාර්මික ආර්ථිකයක් මේ රටේ ගොඩනඟන්න අපි පියවර ගන්නවා. අද ඒකටත් විරුද්ධයි. ගොවියාට අද ගම්මිරිස් වලින් ලැබෙන ආදායම වැඩි නැද්ද? වී විකුණන්නේ 43ට, 45ට. කමතේදීමයි වී ටික අරන් යන්නේ. තේ කිලෝවක මිල කීයද? එදා රාජ්‍ය අංශයේ සංඛ්‍යාව අඩු කරන්න හදනකොට අපි එය වැඩිකළා. මේවා නොවෙයි ද අපි සිදුකළේ. මේවාද අපේ වැරදි. මේවාටද අපිට දඬුවම් කරන්න ඕනෑ. මේවා පිළිබඳව අවබෝධයෙන් සිතන්න. මේ රටේ ජනතාව බුද්ධිමත් ජනතාවක්.අපි මේ අය කරන්නේ මොකක්ද කියලා අවබෝධ කරගන්න ඕනෑ. එදා කුඹුරු ගොඩකරලා ගෙවල් හදන්න, කඩ සාප්පු හදන්න කියපු අය අද අඩනවා. එදා කෘෂිකර්මය පිළිබඳව විශ්වාසයක් තැබුවේ නැහැ. ගම්මිරිස්, මිරිස්, අල, එලවළු පිටරටින් ගෙන්නුවා. එහෙම කරපු අය අද අල ගොවියා ගැන අඬනවා. එළවළු ගොවියා ගැන අඬනවා. එහෙම කරපු අය අද කිඹුල් කඳුළු හලනවා. අපේ වගකීම හා යුතුකම මේ රටේ ගොවියා ආරක්ෂා කිරීම. ඒ නිසා තමයි අපි පොහොර අඩුවට දුන්නේ. ඔබ මේවා පිළිබඳව අවබෝධයකින් ඉන්න ඕනෑ.සාමය ඇතිකරලා රට ගමනක් යන අවස්ථාවේ ඔබට යුතුකමක් හා වගකීමත් තිබෙනවා. මේ ගමන යන්න අපට රජයේ, පළාත් සභාවේ, නගර සභාවේ, ප්‍රාදේශීය සභාවේ සහයෝගය ලැබෙන නිසා. අපි කියනවා අපිට දෙන්න හැකි හැම දෙයක්ම ඔබට දෙනවා. ඔබ වෙනුවෙන් කළ යුතු සෑම යුතුකමක්ම ඔබ වෙනුවෙන් ඉටුකරනවා. ඒ සඳහා කාලයක් එනතුරු ඉන්නේ නැහැ.අද ප්‍රජාතන්ත්‍රවාදය මේ රටේ නැහැ කියනවා. මා ඒකාධිපතියෙක් කියනවා. මම මට ඕනෑ ඕනෑ දේ කරලා තිබෙනවාද ? කැබිනට් මණ්ඩලය, පාර්ලිමේන්තුව කියන ආකාරයටයි අපි කරන්නේ. අපි කරනවා කියපු දේවල් කරලා තිබෙනවා. අපි මේ මේ දේවල් කරනවා කියලා ජනතාවට කියලා තියෙන දේවල් කරලා තිබෙනවා. මේ පළාත් සභාව දිනන එක ප්‍රශ්නයක් නැහැ. එය ස්ථීරයි. එය නිකම්ම ජයග්‍රහණයක් නොව ඉහළින්ම ලබන ජයග්‍රහණයක් බවට පත්කරන්න ඔබ සූදානම් වෙන්න.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා-බණ්ඩාරවෙල නගරයට අද ඉතා විශාල පිරිසක් පැමිණ සිටිනවා. එක්සත් ජනතා නිදහස් සන්ධානයේ ජයග්‍රහණය සම්බන්ධයෙන් සැකයක් නැහැ. අද මේ රැස්වීමේ තේමාව වී තිබෙන්නේ පළාත් සභා මැතිවරණයට පමණක් නොව මේ නගරයට විශාල තිළිණයක් දායාද කිරීමටයි. දුම්රිය හා බස්රථ සේවාව ඒකාබද්ධ කරමින් ජනාධිපති මහින්ද රාජපක්ෂ මහතාගේ පාලන සමයේ දී මේ බස් නැවතුම ඉදිකරනවා. මෙය ලැබෙන්නට තිබුණේ මීට වසර කිහිපයකට පෙරයි.මම ජනාධිපති මහින්ද රාජපක්ෂ මහතා සමඟ සාකච්ඡා කර බණ්ඩාරවෙල ජනතාවට මේ අවස්ථාව ලබාදී තිබෙනවා. ඒ වෙනුවෙන් ආරක්ෂක ලේකම් ගෝඨාභය රාජපක්ෂ මහතා විශාල සහයෝගයක් ලබාදුන්නා. මෙය පෞද්ගලික කොන්ත්‍රාත්කරුවන්ට ලබාදුන්නේ නැහැ. නියමිත ප්‍රමිතියට හා වේලාවට ඉදිකර තිබෙනවා. අද මේ ජනතාවට සතුටු වෙන්න පුළුවන්. බදුල්ල සිට බණ්ඩාරවෙල දක්වා මාර්ගය කාපට්කර තිබෙනවා. මේ රටේ ජනතාව වෙනුවෙන් සංවර්ධන කටයුතු ක්‍රියාත්මක කරන්නට වත්මන් රජය ක්‍රියාකර තිබෙනව බව කියනන කැමැතියි.අද වතුකරයේ සහ මුස්ලිම් ජනතාව ජනාධිපති මහින්ද රාජපක්ෂ මහතා ශක්තිමත් කරන්නට සූදානමින් සිටිනවා. අපි ශක්තිමත් කණ්ඩායමක් මේ මැතිවරණයට ඉදිරිපත් කරනවා. ගමේ හා නගරයේ ඡන්ද අපිට ලැබෙනවා. රැවටෙන්න එපා. ත්‍රීවිලරයට, අරක්කු වීදුරුවට තම දේශපාලන ආත්මය පාවා දෙන්න එපා. ඔවුන් 21 වැනිදාට දේශපාලන වශයෙන් අතරමං වෙනවා. පසුගිය පළාත් සභා මැතිවරණයේ දී අපි බලය නිසිලෙස පාවිච්චි කළේ නැහැ. මේ මස 21 දායින් පසු ඒ සෙල්ලම් නටන්න ඉඩ දෙන්නේ නැහැ. නීත්‍යානුකූල ලෙස පළාත් සභාව සතු බලතල පාවිච්චි කරනවා. අපේ ආධාරකරුවන්ගේ වතුර කැපුවා. කඩවල් කඩා දැම්මා. ඒ සියලු දෙනාට සාධාරණය ඉටුකරනවා. දක්ෂ අපේක්ෂකයන් පිරිසක් මේ දිස්ත්‍රික්කයෙන් ඉදිරිපත් වී සිටිනවා.පාර්ලිමේන්තු මන්ත්‍රී ශාන්ත බණ්ඩාර මහතා-මෙවර මැතිවරණ ජයග්‍රහණයත් සමඟ ලෝකයට පණිවුඩයක් දෙන්නට හැකි වෙනවා. ලක්ෂ 1,300 ට වැඩි වටිනාකමින් යුත් බස්නැවතුම්පලක් ජනාධිපති මහින්ද රාජපක්ෂ මහතාගේ ප්‍රධානත්වයෙන් අද විවෘත කරනවා. ඒ වඟේම ඒ මහතාගේ ප්‍රධානත්වයෙන් මේ ප්‍රදේශයේ පාසල් කිහිපයක ඉදිකළ මහින්දෝදය තාක්ෂණික විද්‍යාගාර ද විවෘත කරනවා.බණ්ඩාරවෙල මහ නගර සභාවේ විපක්ෂ නායක නලින් සූරියගේ මහතා-වසර 20 ක කාලයක් මේ නගර සභාව පාලනය කරමින් එම කාලය තුළ කිසිවෙකුටත් කෙනෙහිලිකම් සිදුකළේ නැහැ. එක්සත් ජනතා නිදහස් සන්ධානයට එක්වූ පසු මා ඉහළින්ම පිළිගත්තා. ඒ තුළ අපේ සිහිනය සැබෑ කරගන්නට අපි මේ නගරයේ ජනතාව සමඟ අත්වැල් බැඳගෙන පටන්ගත් ගමනක ප්‍රතිඵලය මේ බස්නැවතුම්පල බව කියන්න කැමැතියි. එදා දුම්රියෙන් බැස්ස අයෙක් බස් නැවතුමට එන්න රුපියල් 70 ක් දී ත්‍රී රෝද රථයකින් එන්න වුණා.නමුත් අද එහෙම නැහැ. මේ අවස්ථාව ලැබුණේ ජනාධිපති මහින්ද රාජපක්ෂ මහතා නිසයි. එදා අපි ඡන්ද 75කින් පැරදුනා. මේ නගරය ඡන්ද 7,500කින් දිනන පරිසරයක් නිර්මාණය කර තිබෙනවා. මේ සඳහා විශාල පිරිසක් ශක්තිය දෙනවා. දුෂ්ට පාලන යුගය අවසන් කරන්නට අපි එදා කටයුතු කළා.මෙවර මැතිවරණයෙන් අපි දිනනවා. ඉස්සර අපේ රැස්වීමකට යම් අයෙකු අවේ නම් ඔහුගේ වතුර කපා දමනවා. මහජන සෞඛ්‍ය පරීක්ෂකවරුන් ගෙදරට ගොස් ඩෙංගු තිබෙන බවට ප්‍රකාශ කරනවා. මෙවර මැතිවරණයෙන් එක්සත් ජනතා නිදහස් සන්ධානය දිනවන්නට දායක වන්න.ජ්‍යෙෂ්ඨ ඇමැති ඒ.එච්.එම් ෆවුසි, ඇමැතිවරුන් වන සුසිල් ප්‍රේමජයන්ත, ටී.බී ඒකානායක, නියෝජ්‍ය ඇමැති හේමාල් ගුණසේකර, පාර්ලිමේන්තු මන්ත්‍රීවරුන් වන අරුන්දික ප්‍රනාන්දු, රංජිත් සොයිසා, උදිත ලොකු බණ්ඩාර, එම්.එච්.එම් අෂ්වර් මහත්වරු සහ පාර්ලිමේන්තු මන්ත්‍රීනී කමලා රණතුංග මහත්මිය ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091616</link>
    <topic>ධර්මපාල දර්ශනය ජීවමාන කිරීම සැමගේ පරම යුතුකමයි</topic>
    <author>මැද කොළඹ සමූහවයිමන් හෙට්ටිආරච්චි</author>
    <content>ජාතියේ දරු පිරිස ගුණ නැණ සපිරි හා විනයගරුක වූත් අලුත් චින්තනයක උරුමය කියන්නා වූත් උසස් අයවලුන් වීමේ ශ්‍රීමත් අනගාරික ධර්මපාලතුමා තුළ වූ දර්ශනය තව තවත් ජීවමාන බවට පත්කිරීම ඔබ සතු පරම යුතුකම යැයි අධ්‍යාපන ඇමැති බන්දුල ගුණවර්ධන මහතා කොළඹ මාලිගාකන්දේ මහා බෝධි ධර්ම මන්දිරයේ පැවැති ගුරු ශිෂ්‍ය සමරු උලෙළේ දී ප්‍රකාශ කළේය.මෙම සැප්තැම්බර් 17දාට යෙදෙන ශ්‍රීමත් ධර්මපාලතුමන්ගේ 150 වෙනි ජන්ම දිනය නිමිත්තෙන් පන්නිපිටියේ ධර්මපාල විද්‍යාලයෙන් ආරම්භ වූ පුෂ්පෝපහාර පූජා පෙරහර මහා බෝධි මන්දිරය අබියසින් අවසන්වීමෙන් පසු පවත්වන ලද මෙම අනුස්මරණ උලෙළේ මුලසුන කැලණිය විශ්වවිද්‍යාලයේ කුලපති විද්‍යාලංකාර පරිවේණාධිපති වැලමිටියාවේ කුසලධම්ම නාහිමියෝ හෙබවූහ.ධර්මපාලතුමාට අනුශාසනා ලබාදෙමින් එතුමාව දිරිගැන් වූ හික්කඩුවේ ශ්‍රී සුමංගල මාහිමියන් වහන්සේ වැඩ විසූ විද්‍යෝදය පිරිවෙනට මුහුණලා ඇති මෙම මහාබෝධි පින්බිම වෙත එතුමාගේ අනුස්මරණ පුෂ්පෝපහාර පාගමන පහළොස් දහසකගේ පමණ සිසු දරුවන්, ගුරු මාතාවන් හා ගුරු පියවරුන්ගෙන් හා දේශප්‍රේමි වැඩිහිටියන්ගේත් සහභාගිත්වයෙන් පැමිණීම අති සුවිශේෂ සිද්ධියකැයි කී අධ්‍යාපන ඇමැතිවරයා සෑම වර්ෂයකම සැප්තැම්බර් මස 17 දාට පෙර එළඹෙන ඉරිදා දිනයේ දී එය සිදුවන බවද කීය.ඇමැති බන්දුල ගුණවර්ධන මහතා මෙසේ ද පැවැසීය.මේ රටේ ගමන්මග වෙනස් කළ මෙම උත්තමයාගේ ගුණ සිහිකරන මෙම මොහොතේ අපට සිහිවන්නේ එදා රටේ පැවැති සදාචාර විරෝධි විනය විරෝධී ආර්ථිකය හා සංස්කෘතිය උඩුයටිකුරුව තිබූ යුගයයි. විශේෂ වරප්‍රසාද ලත් පිරිසකට පමණක් මිෂනාරි අධ්‍යාපනය ලැබීමට වරම් ලැබූ පාසල් ක්‍රමයයි. මිගෙට්ටුවත්තේ ගුණානන්ද මාහිමියන්ගේ පානදුරාවාදය ගැන ඇසූ හෙන්රි ඕල්කොට්තුමා මෙරටට සම්ප්‍රාප්තව පරම විඥානාර්ථ සමාගම පිහිටුවා කොළඹ ආනන්ද, මහනුවර ධර්මරාජ, ගාල්ල මහින්ද, පන්නිපිටියේ ධර්මපාල විද්‍යාල ඇතුළු බෞද්ධ පාසල් 122ක් ඇති කිරීමයි. ධර්මපාලතුමාගේ ආභාෂය නිසා ආචාර්ය සී. ඩබ්ලිව්. ඩබ්ලිව්. කන්නන්ගර ශ්‍රීමතාණන්ට නිදහස් අධ්‍යාපනය ඇති කරන්න මහා උපකාරයක් වූවා. පී. ද. එස්. කුලරත්න මහතාණන්ට එම අධ්‍යාපනය මනා ලෙස හැඩ ගැස්සවීමට උපස්ථම්භක වූවා.අනුස්මරණ දේශනය පැවැත්වූ විද්‍යෝදය පිරිවෙනේ ආචාර්ය ගයාන් ශාන්ත ජයතිලක මහතා - ධර්මපාලතුමා බලාපොරොත්තු වූයේ එතුමාගේ චරිත කතාව කියව කියවා ඉන්න පිරිසක් නොවේ. එතුමා ආදර්ශයට ගෙන ජීවන දර්ශනයක් ගොඩනඟා ගන්නා නිවහල් අදීන ප්‍රෞඪ පිරිසක් මහා පෞරුෂයෙන් යුත් පිරිසක් බිහිවනු දැකීමයි. එතුමා කෝටිපති පවුලක උපන් අයෙක්. නමුත් එතුමාගේ දින පොත්වල සඳහන් වෙනවා හය මාසයක් බත් නොකා ගත කළ අන්දම.එතුමා භය යනු කුමක්ද දැන සිටියේ නැහැ. එසේ අදීනව නිර්භයව සිටිය හැකි වූයේ එතුමා තුළ වරද නැති නිසයි. වෙලාවට වැඩ කිරීම එතුමාගේ තවත් කැපීපෙනෙන විශේෂත්වයක්. මහාත්මා ගාන්ධිතුමාට පවා වරද පෙන්වා දීමට එතුමාට ශක්තියක් තිබුණා. අනුන්ට බනින්න එපා තම තමන් හැදෙන්න යන්න එතුමා දුන් ආදර්ශයයි. ද්වේෂයෙන් කිසිවකුට බැන්නේ නැහැ. බැන්නා නම් බැන්නේ ආදරයටයි.මහා බෝධි විහාරාධිපති භාරත ප්‍රදේශයේ ප්‍රධාන සංඝනායක බානගල උපතිස්ස නාහිමි -බුදුදහම ලෝකය පුරාම ප්‍රචලිත කරමු. නිදහස් සටනේ පුරෝගාමියකු වූ උත්තමයකුගේ 150 වෙනි ගුණ සැමරීමයි අද අපි සිදුකරන්නේ. බරණැස ඉසිපතන පරම පූජනීය සිද්ධස්ථානය පැවතුන මහා ශෝචනීය තත්ත්වයෙන් ගොඩගැනීමේ උදාර කාර්යය ධර්මපාලතුමන් අතින් ඉටුවූයේ අශෝක රජුටද කළ නොහැකි වූ කාර්යභාරයක් ලෙසයි. ලෝකයේ විවිධ රටවලටත් ජනතාවටත් අනුපමය කාර්යභාරයක් ඉටුකළ මෙම උතුමාණෝ ගැන හොඳ වැටහීමක් ලැබීමට නම් ඉන්දියාවට යා යුතුමයි.එම උතුම් පුද්ගලයාට කළ යුතු උසස්ම ගෞරවය දැක්වීමට අධ්‍යාපන ඇමැති බන්දුල ගුණවර්ධන මැතිතුමා බඳු මෙහෙවරක් අද දවසේ වෙනත් කිසිවකුගෙන් ඉටුවූයේ නැහැ. ධර්මපාල චින්තනය අදටත් වලංගුයි. එම හඬ ලොවට ගෙනයන්න මහා බෝධිය කැපවී සිටිනවා. සිංහල බෞද්ධයා පත්‍රය හැම අයෙකුම කියවන්න. එතුමා හැමවිටම දරුවන්ට ළෙන්ගතුව කතා කළා. දරුවනට ඉංග්‍රීසි හොඳින් ඉගෙන ගන්න කිව්වා. එතුමා හැදූ පාසල් එතුමා ගැන පර්යේෂණයක් පවත්වන්න පියවර ගත යුතුයි. ඉන්දියාවත් - ලංකාවත් අතර සබඳතාවට පාලම හැදුවේ ධර්මපාලතුමායි. එය අප රැකගත යුතුයි. මෙම චින්තනය ගෙයක් දොරක් පාසා ගෙන යන්න සාමය රැකගන්න සිසු දරුවන්ට ලොකු මෙහෙවරක් ඉටුකළ හැකියි.මුලසුන හෙබ වූ කැලණිය විශ්වවිද්‍යාලයේ කුලපති විද්‍යාලංකාර පරිවේණාධිපති වැලමිටියාවේ කුසලධම්ම නාහිමි -ධර්මපාලතුමා නොසිටින්නට අද දඹදිවක් නැහැ. බුද්ධගයාව බේරගන්න එතුමා හැර වෙන කෙනෙකු සිටියේ නැහැ. සිංහලකමයි බෞද්ධකමයි එකයි. සිංහල සාහිත්‍යය බෞද්ධ සාහිත්‍යයයි සිංහල සංස්කෘතියයි බෞද්ධ සංස්කෘතියයි දෙකක් නොව එකයි. ධර්මපාලතුමා අනුශාසනා කළේ නැහැ. නියෝග කිරීමයි තර්ජනය කිරීමයි කළේ. ඒ බෞද්ධයාට සිංහලයාට තිබූ ආදරය නිසයි. අපට ධර්මපාල කෙනෙකු වන්න බැහැ. එහෙත් ධර්මපාල අපේක්ෂාවන්, දර්ශනය ආරක්ෂා කළ හැකියි.අධ්‍යාපන අමාත්‍යාංශයේ වැඩබලන ලේකම් එස්. යූ. විජේරත්න මහතා ස්තුති කතාව පැවැත්වීය.පන්නිපිටිය ධර්මපාල විද්‍යාලයේ හා ආනන්ද බාලිකා විද්‍යාලයේ සිසු සිසුවියෝ උපහාර ගීත ඉදිරිපත් කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091617</link>
    <topic>බාධක මඟහරවා ගෙන නවීන ජෛව තාක්ෂණයුගයේ පූර්ණ වාසිය අප අත්පත් කර ගත යුතුයි</topic>
    <author>ශීලා උඩුවර</author>
    <content>නවින ජෛව තාක්ෂණ යුගයේ පූර්ණ වාසිය අප අත්පත් කර ගත යුතු බවත්, ඒ සඳහා වන බාධක මඟහරවා ගෙන එම තාක්ෂණය ආරක්ෂාකාරි අන්දමින් යොදා ගතයුතු බවත් පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවැසීය.ඇමැතිවරයා මේ අදහස් පළ‍ කෙළේ කොළඹ ටාජ් හෝටලයේ ඊයේ ( 15) පැවති දකුණු ආසියානු ජෛව ආරක්ෂණ සමුළුවේ දෙවැනි වාර්ෂික සමුළුවේ සමාරම්භක උත්සවයේදීය.එහිදී අපේ හැකියාවන් පුළුල් කරමින් ජාතික ප්‍රමුඛතාවයන්ට ගැලපෙන පරිදි පර්යේෂණයන්හි නියැලිය යුතු බවද ඇමැතිවරයා සඳහන් කෙළේය.නව ජෛව තාක්ෂණ විද්‍යාව ජානමය වශයෙන් වර්ධනය කළ ජීවින් අසනුසාරයෙන් පවතින්නක් බවත්, එමගින් ජානමය ව්‍යුහයන් වෙනස් කරනු ලබන බවත්, එම ජීවින් විශාල ලෙස ව්‍යප්ත කළ හැකි අතර, පරිසරයට අන්තර්ග්‍රහනය කළහැකි බවත් ඇමැතිවරයා පැවැසීය.එසේ ජානමය වශයෙන් වෙනස් කළ ජීවින් මානවයාගේ සෙඛ්‍ය කෙරෙහි බලපාන ආකාරය ගැන අප විමසිලිමත් විය යුතු බවත්, ඒ සමගම ඒවා සමාජ ආර්ථිකය කෙරෙහි බලපාන ආකාරය ගැනද ප්‍රවේශමෙන් විමසා බැලිය යුතු බවත්,එවන් ප්‍රවේශම් අයුරින් සලකා බැලීමෙන් ආරක්ෂා විය හැකි බවද ඇමැතිවරයා පැවැසීය.බොහෝ රටවල් දැනටමත් ජෛව තාක්ෂණය හඳුනාගෙන ඇති අතර, එහි ඵල භුක්ති විඳින බවත්, ශ්‍රි ලංකාව එය හඳුනාගෙන බොහෝ කල් බවත් පැවසු ඇමැතිවරයා 2010 ශ්‍රි ලංකාවේ ජෛව තාක්ෂණ ප්‍රතිපත්තියක් හා ක්‍රමයවේදයක් සකසා තිබෙන බව ද කීවේය.ඊට අදාළ පූර්ව මූල ධර්මයක් ලෙස 2005 දී ජාතික ජෛව ආරක්ෂණ ප්‍රතිපත්තිය සකස් කර ඇතිබවද, ඇමැතිවරයා පැවැසීය.‍ලෝකයේ ජෛව විවිධත්ව කේන්ද්‍ර ස්ථාන 34 න් එකක් ලෙස ශ්‍රි ලංකාව හඳුනාගෙන තිබෙන බවත්, ආසියාකරයේ ඉහළම සත්ව හා ශාඛ වර්ගවලින් පොහොසත් රටක් ලෙස ශ්‍රි ලංකාව පිළිගෙන ඇති බවත්, ශ්‍රි ලංකායේ ජනතාවගේ සංස්කෘතිය හා සමුප්‍රදායයන් පෝෂණය වී ඇත්තේ ඒ අනුසාරයෙන් බවත් ඇමැතිවරයා සඳහන් කෙළේය,ඉන්දියාවේ ජෛව තාක්ෂණ සංසද සමාගමේ දකුණු ආසියා ජෛව ආරක්ෂණ වැඩ සටහන මගින් මේ සමුළුව සංවිධානය කර තිඒ සඳහා එක්සත් ජනපද තානාපති කාර්යාලය, විද්‍යා සම්බන්ධිකරණ ලේකම් කාර්යාලය, ශ්‍රි ලංකා තාක්ෂණ හා නවීකරණ ආයතය, බංගලි දේශ විද්‍යා ශිල්ප ආයතනය, පකිස්ථාන් විද්‍යා ශිල්ප ආයතනය, සහයෝගය දක්වා තිබේ.කලාපීය දැනුම හුවමාරු කර ගැනීම හා ආරක්ෂණ සහෘදයන් අතර දැනුම බෙදා හදා ගැනීම මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091618</link>
    <topic>සාහිත්‍ය,නාට්‍ය,සංගීතයෙන් ඕනෑම මිනිසකු වෙනස් කළ හැකියි</topic>
    <author> මානෙල් පුෂ්ප කුමාරි</author>
    <content>සාහිත්‍ය,නාට්‍ය,සංගීතය වැනි සෞන්දර්යාත්මක විෂයයන් මඟින් ඕනෑම මිනිසෙකු වෙනස් කළ හැකි බවත් මේවායින් ගිලිහුණු මිනිසා චිත්තපීඩාවට පත් වීමෙන් සමාජයේ විවිධ අපරාධවලට යොමු වීමේ ප්‍රවනාතව වැඩිවන බවත්පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා ප්‍රකාශ කෙළේ ය.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය ශ්‍රී ලංකා බන්ධනාගාර දෙපාර්තමේන්තුව හා එක්ව ශ්‍රී ලංකා සිරකරු සුභසාධන සංගමය විසින් පසුගිය (12) දින බොරැල්ල වෛද්‍ය පර්යේෂණ ශ්‍රවණාගාරයේ පැවැත්වූ 17 වන "සිරකරු දිනය" ජාතික උත්සවයේදී ඇමැතිවරයා මේ බව කීය.ශ්‍රී ලංකා සිරකරු සුභසාධන සංගමයේ හිටපු සභාපති සෑම් විජේසිංහ මහතා තමයි මේ සිරකරු දිනයේ නිර්මාතෘ.ඒ මහතාගේ කෘතහස්ත දැනුම හා ධන සම්පත්තිය යොදවා මේ රැදවියන් දරුවන් ලෙස සලකා විවිධ ක්‍රියා කළා.මේ කාර්යයන් කිරීම සඳහා එතුමා අත මුදල් නොතිබුණද එතුමා තුළ තිබුණ කෘතහස්ත ගුණය නිසා මේ සියලු වැඩ කටයුතු කිරීම සඳහා ඒ මහතා වෙත මුදල් ගලා ආ බව ඇමැතිවරයා පැවැසීය.‍රැදවියන් ‍හා ඔවුන්ගේ දරු පවුල් වෙනුවෙන් ගෙන යන මේ ක්‍රියාවලිය රජයට පමණක් කළ නොහැකියි.අපේ සියලු ශක්තීන් මෙයට එක් කළ යුතුයි.සංවාද නැති තැන නිර්මාණ ගොඩනැගෙන්නේ නැහැ.මේ වෙනුවෙන් නිරන්තරයෙන්ම සංවාද අත්‍යවශ්‍යයි. සාමූහිකකරණය තුළින් තමයි නායකත්වය බිහිවන්නේ.බන්ධනාගාරය ප්‍රතිසංස්කරණය කරන්න මට වගකීම පැවරුණත් මම එහිදී කිව්වා මෙහි ඇතුළාන්තය දන්නේ මෙහි සිටින නිලධාරීන් කියලා. මෙහි කටයුතු වඩාත් එලදායී කිරීම සඳහා අපි දින දෙකක සංවාදයක් පැවැත්වුවා.ඒ සංවාදය තුළින් කළ යුතු ක්‍රියා පිළිබඳ පෙළ ගැස්වීමක් ඇති කළ බවද හෙතෙම සඳහන් කළේ ය.මේ වන විට මරණීය දණ්ඩනයට නියම වූ සිරකරුවන් 998 ක් බන්ධනාගාරගතවී සිටියි.එල්ලුම්ගහ ක්‍රියාත්මක නොවීමෙන් බන්ධනාගාරය තුළ තදබදයක් ඇති වී තිබේ.වර්තමාන ජනාධිපතිතුමා තමයි බන්ධනාගාර පද්ධතිය අවශ්‍ය විදියට ප්‍රතිසංස්කරණය කිරීමට අපට අවශ්‍ය උපදෙස් ලබා දුන්නේ.ලබන වසරේ පෙබරවාරි මස වන විට යාපනය බන්ධනාගාරය විවෘත කිරීමට බලාපොරොත්තු වන බවත් ඇමැතිවරයා පැවසීය.පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති චන්ද්‍රසිරි මුතුකුමාරණ පුජ්‍ය අංගුන්න බදුල්ලේ ගුණදස්සි නාහිමි පැමිණ සිටි පිරිස ආගමික වතාවත්වල පිහිට වූ අතර අමාත්‍යංශයේ ලේකම් ජී.එස් විතානගේ,බන්ධනාගාර කොමසාරිස් ජනරාල් චන්ද්‍රරත්න පල්ලේගම,ශ්‍රී ලංකා සිරකරු සුභසාධන සංගමයේ සභාපති ආචාර්ය කිරිවන්දෙනිය එම්.පී.එස්.දසනායක යන මහත්වරු මෙහිදී අදහස් දැක්වූහ.කොමසාරිස්වරු අධිකාරීවරු බන්ධනාගාර දෙපාර්තමේන්තුවේ නිලධාරීහු පරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091619</link>
    <topic>ත්‍රස්තවාදය පරදන්න උදවු නොකළ බටහිර රටවල් සාමය දෙකඩ කිරීමට කුමන්ත්‍රණය කරනවා</topic>
    <author>නුවන් කොඩිකාර</author>
    <content>තිස් වසරක කාලයක් පැවැති කුරිරු ත්‍රස්තවාදය නිමා කිරීමට උපකාර නොකළ බොහෝ බටහිර රටවල්, ශ්‍රී ලංකාව උදාකර ගත් සාමය දෙකඩ කිරීමට කුමන්ත්‍රණය කරන බව අගමැති ආචාර්ය දි.මු.ජයරත්න මහතා පැවැසීය.ත්‍රස්තවාදය නිසා රටක් පීඩාවට පත්ව සිටින විට එම රට මුදා ගැනීමට කටයුතු කළ යුතු නමුත් එරට විනාශ කිරීමට අනුබල නොදිය යුතු යැයි හෙතෙම කීවේය.දෙදින නිල සංචාරයක් සදහා ශ්‍රී ලංකාවට පැමිණි කියුබාවේ විදේශ කටයුතු ඇමැති බෘනෝ එඩියුර්ඩෝ රුද්‍රිගෝස් පාරිල්ලා ඊයේ (07) විසුම්පාය අගමැති නිල නිවසේදී අගමැති ආචාර්ය දි.මු.ජයරත්න හමුවු අතර එහිදී පැවැති සාකච්ඡාවේදී ජයරත්න මහතා එසේ බව ප්‍රකාශ කෙළේය.යුද්ධයෙන් දැඩි පීඩාවට පත් ශ්‍රී ලංකාවට උපකාර කරනු වෙනුවට එම රටවල් ශ්‍රී ලංකාවේ සාමය කඩ කිරීමට කුමන්ත්‍රණ කරන බවත් එය අප රටට පමණක් නොව සංවර්ධනය වෙමින් පවත්නා සෑම රටකටම පොදු කරුණක් බවට පත් කර ගෙන ඇති බවත් අගමැතිවරයා කියා සිටියේය.නමුත් ශ්‍රී ලංකාවේ දියුණුව සදහා රටවල් රැසක සහයෝගය ලැබුණු බව කී හෙතෙම ඒ යටතේ කියබානු රජය ලබා දුන් සහයෝගයට සිය කෘතවේදීත්වය පළ කරන බව කීවේය.එමෙන්ම කියුබානු රජය හා ශ්‍රී ලංකා රජය අතර තව දුරටත් අධ්‍යාපනික, සංචාරක හා වෙළද සබදතා පවත්වා ගත යුතු යැයි දි.මු.ජයරත්න මහතා පැවැසීය.කියුබාවේ විදේශ කටයුතු අමාත්‍ය බෘනෝ එඩියුර්ඩෝ රුද්‍රිගෝස් පාරිල්ලා මහතා.ශ්‍රී ලංකාවේ නිල සංචාරයක යෙදීමට අවස්ථාව ලැබීම පිලිබදව සතුටට පත් වෙනවා. ද්විපාර්ශවීය සබදතා තව දුරටත් ශක්තිමත් කර ගැනීම සිය රජයේ ද අපේක්ෂාවයි. වෙළද, අධ්‍යාපනික, සංස්කෘතික,සංචාරක යන අංශ සදහා ශ්‍රී ලංකාවේ සමීප සබදතා පවත්වා ගැනීමට අපේක්ෂා කරනවා. ඒ සදහා අවශ්‍ය ගිවිසුම්වල එළඹීමට ඉදිරියේදි කටයුතු කරනවා. .මේ අවස්ථාවට අගමැති ලේකම් එස්.අමරසේකර මහතා ඇතුලු කියුබානු රජයේ නියෝජිත පිරිසක්ද සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091620</link>
    <topic>අමෙරිකාව සහ එංගලන්තය තම අවශ්‍යතා සපුරා ගැනීමටරටවල් අරාජික කරන්න විවිධ කණ්ඩායම්වලට ආයුධ දෙනවා</topic>
    <author> උපාලි කරුණාරත්න සහ චමීර ඇල්දෙණිය</author>
    <content>වර්තමානයේදී ලෝකයේ රටවල් 80 ක් පමණ අයිසිස් ත්‍රස්තවාදීන් සමඟ සටන් කරන බවත් මේ සඳහා සෘජුව හා වක්‍රව අමෙරිකාව සහ මහා බ්‍රිතාන්‍ය වගකිව යුතු බවත් ඇමැති චම්පික රණවක පසුගියදා (13) ත්‍රස්තවාදය පිළිබඳ සිදුකළ කතිකාවතකදී අනාවරණය කෙළේය.මේ ත්‍රස්තවාදය මර්දනය නොකළහොත් ලෝකයේ සෑම ගමකම, නගරයකම අන්තවාදීන් තුවක්කුව අතටගෙන අරඹන ලෝක යුද්ධය වැඩි ඈතක නොවන බව ඇමැති චම්පික කීය. නයිජීරියාවේ බෝකෝහරාම්, ඇෆ්ඝනිස්තානයේ තලෙයිබාන්, ඉරාකයේ අයිසිස්, ඉන්දියාවේ ලක්ෂායි ටොයිබා වැනි ත්‍රස්තවාදී කල්ලි මෙන්ම සුඩානය හා සිරියාව වැනි රටවල් අරාජික කිරීමට අන්තවාදී මූලධර්මවාදීන් ලෝකය පුරා කටයුතු කරයි.එහෙත් ඇතමෙක් පවසන්නේ ඊශ්‍රයාලය හේතුවෙන් ත්‍රස්තවාදය ගොඩනැඟීම සහ පැවතීම සිදුවන බවයි. එය එසේ නොවන අතර අමෙරිකාව සහ එංගලන්තය වැනි රටවල් තමන්ගේ ආර්ථීක සහ දේශපාලනික අවශ්‍යතා සපුරාගැනීම වෙනුවෙන් එක් එක් රටවල් අරාජික කිරීම සඳහා එම රටවලම විවිධ කණ්ඩායම් වෙත ආයුධ සැපයීමෙන් එම තත්ත්වය සිදුවෙයි.ඉරාකයේ බාත් සමාජවාදී පක්ෂය දියකර සදාම් හුසේන් අඩපණකොට ඉරාකයේ තෙල් සම්පත ලබාගැනීමට අමෙරිකාව එම රටේ වෙනත් කණ්ඩායම් සන්නද්ධ කිරීමෙන් අද සිදුවී ඇත්තේ එම කල්ලි කණ්ඩායම් වෙත බෝම්බ ප්‍රහාර එල්ල කිරීමටයි. මෙය අතිශය භයානක ඉරණමක් උදාකර දෙන ක්‍රියාවලියක් බවට දැන් පත්වී හමාරය. අද වනවිට අන්තර්ජාලයෙන් වැඩි ප්‍රයෝජනයක් ලබාගන්නේ ත්‍රස්ත කණ්ඩායම් බවත්, ඒ සඳහා ලොව පුරා මිලියන 100 ක් කටයුතු කරන බවත් ඇමති චම්පික පෙන්වා දෙයි. ඕනෑම රටක පැවතිය යුත්තේ එක නීතියක් පමණි.ඇඳුම පැළඳුමෙන්, සමාජ චර්යාවන්ගෙන්, ආර්ථීක රටාවන්ගෙන් යම් හෝ කණ්ඩායමක් වෙන්වීමට උත්සාහකරනවා නම් එය සමාජ ඛෙදුම්වාදයේ ආරම්භය බවද හෙතෙම පවසයි. එක ගමක, එක නගරයක සිදුවන එය සමස්ථ ලෝකයේම සංවිධානාත්මකව ජාලයක් ලෙස ක්‍රියාත්මකවීමෙන් අවධානමක් සේම, ව්‍යසනකාරී තත්ත්වයක් ඇතිවීමේ පැහැදිළි තත්ත්වයක් උද්ගතවන බව ඇමැතිවරයා සඳහන් කරයි. මෙම තත්ත්වය නිවැරදිව අවබෝධකරගෙන කටයුතු කිරීම මධ්‍යස්ථ මුස්ලිම් ජනයාගේ වගකීම වියයුතු බව ද ඒ මහතා පෙන්වා දෙයි.මෙම සෑම ක්‍රියාවකින්ම සිදුවන්නේ සිංහල දෙමළ ක්‍රිස්තියානි හා මුස්ලිම් ජනයා වර්ගකොට එක් එක් ජනවර්ගයාගෙන් ඛෙදා වෙන්කිරීම පමණි. එවන් තත්ත්වයක් ශ්‍රී ලංකාවට අවශ්‍ය නොමැති අතර අතීතයේ සිට පැවත එන සුහදත්වය සහ සංස්කෘතිය රැකගෙන රටේ පවතින එක පොදු නීතියකට අනුව කටයුතු කළයුතු බවද ඇමැතිවයා වැඩි දුරටත් අවධාරණය කර සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091621</link>
    <topic>‘පුරදොර සෙවණ’</topic>
    <author/>
    <content>ඔරුගොඩවත්ත 31 වත්ත ප්‍රදේශයේ අඩුපහසුකම් යටතේ පැල්පත් නිවාසයන්හි ජීවත් වූ ජනතාව වෙනුවෙන් ඉදිකළ ‘පුරදොර සෙවණ’ නිවාස සංකීර්ණය ඊයේ (15) දින රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සුරතින් ජනතා අයිතියට පත්කළ අයුරු. මෙහි සියලු පහසුකම් සහිත නිවාස 34ක් ඉදිකර ඇත. ඡායාරූපය - කැළුම් ලියනගේ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=n14091622</link>
    <topic>ජෙයරාජ් ප්‍රනාන්දුපුල්ලේ ඝාතන නඩුවවිභාගයට ගැනීම නොවැම්බර් 13දා</topic>
    <author/>
    <content>මරාගෙන මැරෙන බෝම්බකරුවකු යොදා ගැනීමෙන් හිටපු ඇමැති ජෙයරාජ් ප්‍රනාන්දුපුල්ලේ මහතා ඇතුළු පුද්ගලයන් 14 දෙනකු ඝාතනය කිරීම සම්බන්ධයෙන් විත්තිකරුවන් තිදෙනකුට එරෙහිව පවරා ඇති නඩුව ලබන නොවැම්බර් මස 13 දිනට විභාගයට ගැනීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය ඊයේ (15) නියම කළාය.මෙම නඩුව විභාගයට ගැනීම සඳහා ඊයේ (15) කැඳවූ අවස්ථාවේදී නඩු භාණ්ඩ හා ලේඛන අධිකරණය වෙත ලැබී‍ නොමැති නිසා නඩුව විභාගයට ගැනීමට හැකියාවක් නොමැති බව විනිසුරු මතුරට මහත්මිය දන්වා සිටියා ය.අධි චෝදනා 31ක් යටතේගම්පහ හිටපු සහකාර පොලිස් අධිකාරි එස්. ලක්ෂ්මන් කුරේ, සෙල්වරාජ් තිරුබාකරන් නොහොත් මොරිස් සහ තම්බයියා ප්‍රකාශ් යන විත්තිකරුවන්ට එරෙහිව මෙම නඩුව පවරා ඇත.නඩුව කැඳවූ අවස්ථාවේ මහාධිකරණ විනිසුරු පියසීලි වික්‍රමසිංහ මතුරට මහත්මිය විත්තියේ හා පැමිණිල්ලේ නීතිඥවරුන්ට දන්වා සිටියේ මේ නඩුව විභාග කළ හැක්කේ නඩු භාණ්ඩ හා අදාළ වාර්තා ලැබූ පසුව බවත් අදාළ භාණ්ඩ නොමැතිව නඩුව විභාගයට ගැනීමට නොහැකි බැවින් විභාගය නොවැම්බර් 13 දිනට නඩුව කල් තබන බවය. එතෙක් අදාළ චූදිතයන් රක්ෂිත භාරයට පත් කිරීමට නියම කළාය.මේ විත්තිකරුවන් තිදෙනාට එරෙහිව ජෙයරාජ් ප්‍රනාන්දුපුල්ලේ මහතා ඝාතනය කිරීම, කුමන්ත්‍රණය කිරීම, පුද්ගලයන් 14කගේ මරණ සිදුකිරීම, එල්. ටී. ටී. ඊ. සංවිධානයට ආධාර අනුබලදීම, ප්‍රවාහනය කිරීම යන කරුණු මත ත්‍රස්තවාදය වැළැක්වීමේ පනත හා 2005 හදිසි අවස්ථා රෙගුලාසි යටතේ අධිචෝදනා ගොනුකර ඇත.රජයේ ජ්‍යෙෂ්ඨ නීතිඥ ඩිලාන් රත්නායක මහතා පැමිණිල්ල වෙනුවෙන් පෙනී සිටි අතර නීතිඥ එස්. පංචත්තරම් මහතා ද්‍රවිඩ ජාතික විත්තිකරුවන් දෙදෙනා වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409161</link>
    <topic>රට රකින නිල් පවුර-සුරකිමු මව්බිමමතුගම ශ්‍රී ලංකා නිදහස් පක්ෂ නි‍යො‍ජිත සම්මේලනය දා...</topic>
    <author>නා‍ගොඩ විශේෂ එන්. විජේරත්න</author>
    <content>ශ්‍රී ලංකා නිදහස් පක්ෂයේ උප සභාපති ප්‍රවාහනඇමැති කුමාර ‍වෙල්ගම මහතාගේ මූලිකත්වයෙන් සංවිධාන කළ රට රකින නිල් පවුර -සුරකිමු මව්බිම මතුගම ආසන‍‍‍යේ ශ්‍රී ලංකා නිදහස් පක්ෂය- නි‍යො‍ජිත සම්මේලනය මතුගම පෙද්ගලික බස් රථ නැවතුම් පොළ භූමියේ දී පැවැත්විණි.ශ්‍රී රට රකින නිල්පවුර-සුරකිමු මවුබිම මතුගම නියෝජිත සම්මේලනය ලංකා නිදහස් පක්ෂයේ ජාතික සංවිධායක, ආර්ථීක සංවර්ධන ඇමැති බැසිල් රාජ පක්ෂ මහතා ඇතුළු මැති ඇමතිවරුන් පළාත් සභා හාප්‍රාදේශීය සභා මන්ත්‍රීවරුන් ඇතුළු මතුගම ආසනයේ ශ්‍රී ලංකා නිදහස් පක්ෂ නියෝජිතයෝ 7000ක් පමණ මෙම සම්මේලනයට සහභාගිවූහ.මතුගම ආසනයේ ශ්‍රීලංකා නිදහස් පක්ෂ නියෝජිත සම්මේලනයට සහභාගි වූ ශී ලංකා නිදහස් පක්ෂ යේ ජාතික සංවිධායක ආර්ථික සංවර්ධන ඇමැති බැසිල් රාජපක්ෂ ශ්‍රී ලංකා නිදහස් පක්ෂයේ උප සභාපති ප්‍රවාහන ඇමැති කුමාර වෙල්ගම, බ. පළාත් සභාමන්ත්‍රී වරුන්වන සෙනාල් වෙල්ගම, කීර්ති කාරියවසම් යන මහත්වරු මෙහි වෙති. @ ඡායාරූපය නාගොඩ විශේෂ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409162</link>
    <topic>ලක්ෂ 500ක වියදමින් වරකාපොළට නව බස් නැවතුම් පොළක්</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>ආර්ථික සංවර්ධන අමාත්‍යාංශයේ “ගමින් ගම දොරින් දොර” වැඩ සටහන යටතේ වරකාපොළ නගරයට රුපියල් ලක්ෂ 500 ක වියමින් නව බස් නැවැතුම්පොළ ගොඩනැඟිල්ලක් ඉදි කෙරෙන බව කෑගල්ල දිස්ත්‍රික් ලේකම් තුසිත පරාක්‍රම වනිගසිංහ මහතා පවසයි.මෙහි වෙළෙඳකුටි 40කින් ද සමන්විත වෙයි.ඉදි කිරීම් කටයුතු තව නොබෝ දිනකින් ආරම්භ වන අතර මෙම වර්ෂය අවසන් වීමට පෙර ඉදි කිරීම් නිමාවට පත් කරන බව ද දිස්ත්‍රික් ලේකම්වරයා පවසයි.මෙම තොරතුරු අනාවරණය වූයේ පසුගිය දා වරකාපොළ ප්‍රාදේශීය සභාවේ පැවැති සාකච්ඡාවක දී ය.මෙම අවස්ථාවට සබරගමුව පළාත් ප්‍රධාන ඇමැති මහීපාල හේරත්, සබරගමුව පළාත් සභා මන්ත්‍රී උදය කාන්ත ගුණතිලක, වරකාපොළ ප්‍රාදේශීය සභාවේ සභාපති කීර්තිසිරි විජේතුංග, සබරගමුව පළාත් ප්‍රධාන ලේකම් හේරත් පී. කුලරත්න හා වරකාපොළ වෙ ළෙඳ සංගමයේ නියෝජිතයෝ ද සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409163</link>
    <topic>හක්වටුනා ඔයේ වැටී සිසුන් දෙදෙනකු මිය ගිහින්</topic>
    <author>එම්.ඒ.ආර්.මනුකුලසූරිය හිරියාල සමූහ චන්ද්‍රතිලක රත්නායක ඉබ්බාගමුව විශේෂ</author>
    <content>පොතුහැර ප්‍රදේශයේ සිට පොල්පිතිගම, තලාකොළවැව ප්‍රදේශයේ විශ්‍රාමික ගුරුවරයෙකුගේ සුව දුක් බැලීමට පැමිණි පාසල් සිසුන් පිරිසක් අතුරින් දෙදෙනෙකු හක්වටුනාඔයේ දිය නෑමට ගොස් ගිලී මියගොස් ඇත.මෙම ඛේදවාචකයෙන් මිය ගොස් ඇත්තේ අවුරුදු 14 සහ 15 වියේ පසුවූ සිසුන් දෙදෙනෙකු බව පොල්පිතිගම පොලීසිය පවසයි.මොවුන් වැව් පිටියේ සෙල්ලම් කරමින් සිටියදී බෝලය වැවට වැටී ඇති අතර , එය ගැනීමට වැවට බැස ඇති අවස්ථාවේ මෙසේ දියේ ගිලී ඇත.මොවුන්ගේ මෘත ශරීර දැනට පොල්පිතිගම දිසා රෝහලේ තැන්පත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409164</link>
    <topic>කළුතර තරුණ තරුණියන් 600කට පරිගණක දැනුම</topic>
    <author>මතුගම මධ්‍යම නිමල් වීරසේන</author>
    <content>අද ලෝකය තරණය කරන්නට ඉංග්‍රීසි භාෂාවයි පරිගණක තාක්ෂණ දැනුමයි නැතිවම බැහැ. ඉස්සර අපේ රටේ දරුවකුට ඉගෙන ගැනිමට තිබුණෙ විද්‍යාව, කලාව, වානිජ පමණයි. අද එය අපේ ජනාධිපති තුමා තාක්ෂණ දැනුම දක්වා ශීඝ්‍රයෙන් පරිවර්තනය කර තිබෙනවා යැයි. සුළු අපනයන බෝග ප්‍රවර්ධනඇමැති රෙජිනෝල්ඩ් කුරේ මහතා පැවසීය.ඒ මහතා එසේ පවසා සිටියේකළුතර සණස මූලස්ථාන ශ්‍රවණාගාරයේ පැවති රෙජිනෝල්ඩ් කුරේ උසස් අධ්‍යාපන පදනම අනුග්‍රහයෙන් ITS පියුච වර්ල්ඩ් උසස් අධ්‍යාපන ආයතනය මගින් කළුතර දිස්ත්‍රික්කයේ 600ක් පමණ තරුණ තරුණියන් පිරිසකට හය මාසික නොමිලේ පරිගණක ශිෂ්‍යත්ව පාඨමාලාව හැදෑරීමේ අවස්ථාව උදාකර දී ම වෙනුවෙන් පැවති උත්සව සභාවට සහභාගි වෙමිනි තව දුරටත් කතා කළ ඒ මහතා මෙසේද පැවසීය. දැන් ඔබ ‍ලෝකයේ තාක්ෂණයේ දොර විවරණය කරන යතුරු අතට අරගෙන තිබෙන්නේ ලියන්න, කියන්න පුළුවන් කම තිබුණට උගතෙක් කියල අද පිළි ගන්නේ නැහැ.තාක්ෂණ දැනුම ඇති හැකි අය තමයි අද උගතුන් බවට පත්වෙලා තිබෙන්නේ. ශ්‍රී ලංකාව සමාජවාදී රටක් නොවූවත් අද විශ්ව විද්‍යාලය දක්වා නොමිලේ උගන්වනවා. එයින් විශාල පිරිසක් නිර්මාණ කාර්යයෙන් ප්‍රයෝජනය ගන්නවා.සප්ත මහ සාගරයේ පුංචි දූපතක් වන මේ ශ්‍රී ලංකාවේ එන ඕනෑම ත්‍රස්තවාදී බලවේගයන්ට නොබියව මූහුණ දී ඒවා මැඬ පවත්වාගෙන ආර්ථික අතින් ද, සංවර්ධනය අතින්ද, තාක්ෂණ ප්‍රබෝධය අතින්ද මේ රට ඉහළට නන්වන්නට ක්‍රියාකරනවා බස්නාහිර පළාත් සභා හිටපු මන්ත්‍රි සුගත් මතුගමගේ දිමුතු කාරියවසම් මහත්වරුද කතා කළහ ඇමති සම්බන්දී කරන ලේකම් ලාල් ‍පොන්සේකා ශ්‍රී ලංකා කජු සංස්ථාවේ උප සභාපති හසිත ගුණවර්ධනහා පානදුර ප්‍රාදේශීය සභා මන්ත්‍රී උපේන්ද්‍ර සිල්වා මහත්වරු ඇතුළු විශාල පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409165</link>
    <topic>මව් සෙනෙහස අහිමි වී ගමට ආ අලි පැංචා ඇත් අතුරු සෙවණට</topic>
    <author>ගයාන් රාඡපක්ෂ</author>
    <content>මව් සෙනෙහස අහිමිව ගම්වැදී සිටි අවුරුදු තුනක් පමණ වයසැති අලි පැටවකු පසුගියදා හොරොව්පොතාන තිබිරිඇත්තෑව ප්‍රදේශයේදී වන සත්ව අඩවි ආරක්ෂක කාර්යාලයේ නිලධාරින්ගේ භාරයට ගෙන ඇත.මේ අලි පැටවා ඇතින්නියගෙන් වෙන්ව දින හතරක පමණ කාලයක් කැලයේ අතරමංව සිට ගම් වැදී ඇත. මේ වනවිට අලි පැටවා හොරොව්පොතාන ඡාතික වනෝද්‍යානයේ වන අලි සංරක්ෂණ හා රැදවුම් මධ්‍යස්ථානයේ නිලධාරීන්ගේ රැකවරණයේ පසුවෙයි.අලි පැටවා කිසියම් අසනීප තත්ත්වයක පසුවන බවද සත්ව අඩවි ආරක්ෂක නිලධාරි එම්. ආර්. මොහොමඩ් මහතා පවසයි. මේ ප්‍රදේශයේ සිදුවන සීග්‍ර කැලෑ විනාශය හේතුවෙන් අලි ඇතුන්ට මේ අයුරින් විපත්තිවලට මුහුණපාන්නට සිදුව තිබේ. අධික පෑවිල්ලත් සමග අලි ඇතුන් ඡලය සොයාගෙන ගම් වැදීමට පුරුදු තිබේ.මේ නිසා සිදුවන ගැටලු මැඩපවත්වා ගැනීමට තම නිලධාරීන් ඇතුලු පිරිස කටයුතු කරන බවත් ඊට ඡනතාවගේ සහය බලාපොරොත්තු වන බවද මොහොමඩ් මහතා ඉල්ලීමක් කර සිටී. අලි පැටවා උඩවලව ඇත් අතුරු සෙවණට භාර දීමට කටයුතු කරන බවද අඩවි වන නිලධාරීන් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409166</link>
    <topic>රෝහලට කඩාපැන සේවකයාටපහර දුන් තිදෙනෙක් රිමාන්ඩ්</topic>
    <author>පුත්තලම සමූහඩබ්. සී. බී. ප්‍රනාන්දු</author>
    <content>ආණමඩුව දිසා රෝහලට කඩා වැදී එහි සේවකයකුට පහර දුන් බව කියන තුන්දෙනකු ලබන 23 වන දා දක්වා රක්ෂිත බන්ධනාගාර ගත කරන ලෙස පුත්තලම වැඩ බලන මහේස්ත්‍රාත් පසාල් අබුතාහිර් මහතා නියෝග කළේය.මෙසේ රක්ෂිත බන්ධනාගාර ගත කළේ ආණමඩුව මිල්ලගස්යාය ප්‍රදේශයේ පදිංචිකරුවන් තිදෙනකු වන අතර ඔවුන් මෙසේ අධිකරණයට ඉදිරිපත් කෙරුණේ ආණමඩුව දිසා රෝහලේ සේවය කරන ඩබ්. පී. ප්‍රනාන්දු යන අයකුට එම රෝහල තුළදී පහර දී තුවාල සිදු කිරිමේ සිද්ධියක් සම්බන්ධයෙන් ආණමඩුව පොලිසිය විසින් අත් අඩංගුවට ගෙන වැඩ බලන මහේස්ත්‍රාත්වරයා හමුවට ඉදිරිපත් කළ අවස්ථාවේය.ඉකුත් 13 වෙනි දින ආණමඩුව මිල්ලගස්යාය ප්‍රදේශයේ පවත්වා නිවසක පවත්වා ඇති සාදයක් අවස්ථාවේ දෙපිරිසක් අතර ගැටුමක් හට ගෙන ඇති අතර එම ගැටු‍මේදී තුවාල ලැබු දෙදෙනෙකු එදිනම රාත්‍රී 9.30ට පමණ ආණමඩුව දිසා රෝහලට ඇතුළත් කර ඇත.පෙරේදා (14) වැනි දින අලුයම 3.30ට පමණ කඩු පොලු අතැතිව ආණමඩුව දිසා රෝහලට කඩා වැදී ඇති තිදෙනකු ‍රෝහල් ගත කර සිටි ඉහත ගැටුමට සම්බන්ධ තුවාලකරුවන් දෙදෙනාට පහරදීමට තැත්කර ඇති බවත් එම අවස්ථාවේ වාට්ටුවේ රාජකාරි කරමින් සිටි ඉහත රෝහල් සේවකයා එයට විරෝධය පල කළ බවත් එහිදී කලහකාරී රෝහල් සේවකයාට පහර දී පලාගොස් ඇත.සිද්ධිය සම්බන්ධයෙන් ‍පරීක්ෂණ පැවැත් වු ආණමඩුව පොලිසිය ඉහත සැකකරුවන් තිදෙනා අත්අඩංගුවට ගෙන මෙසේ වැඩ බලන මහේස්ත්‍රාත්වරයා හමුවට ඉදිරිපත් කර තිබේ. ආණමඩුව පොලිස් ස්ථානාධිපති පොලිස් පරීක්ෂක පී. එම්. ප්‍රියලාල් මහතා ඇතුළු නිලධාරීන් කණ්ඩායමක් වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=r1409167</link>
    <topic>නිදන් ගන්න තැත් කරහයදෙනකුට වැඩ වැරදි</topic>
    <author>රත්නපුර දිසා විශේෂනිරෝෂණ පෙ‍රේරා</author>
    <content>පනාමුර වැලිආරේ නිවෙසක් අසල ඉඩමක නිධානයක් ගැනීමට කැණීම් කරමින් සිටි බව කියන පුද්ගලයන් හයදෙනකු පනාමුර පොලිසිය විසින් අත්අඩංගුවට ගනු ලැබූහ.අඩි 12ක්් ගැඹුරට අඩි 15ක්් විෂ්කම්භයට කපා එම වළ ඇතුළතින් උමගක් ද කපමින් මේ පිරිස නිධානයක් සොයා ඇතැයි පරීක්ෂණවලදී හෙළි වී ඇත. වැටලීම ඊයේ (15) සිදුකර තිබේ.නිධානය ගැනීමට පැමිණි බව කියන යකැදුරාද අත්අඩංගුව ගෙන තිබේ. සැකකරුවන්ගෙන් දෙදෙනෙකු ප්‍ර‍දේශයේ පදිංචිකරුවන් වන අතර සෙසු සිව්දෙනා පිටස්තර අය බව පොලිසිය කියයි.බිල්ලට ගෙනා කුකුළකු ද, පන්දමක් සහ සුවඳ දුම් ඇතුළු ද්‍රව්‍යද පොලිසිය විසින් සොයාගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=s1409161</link>
    <topic>ආසියානු ශූරතා පරාජයෙන් පසුව නෙට්බෝල් පරිපාලනයේ වෙනසක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිලට ආසියානු ශූරතාව අහිමිවීමත් සමග පරිපාලනයේ වෙනසක් කිරීමට ක්‍රීඩා අමාත්‍යාංශයේ අවධානය යොමුවී ඇතැයි වාර්තා වේ. ඒ අනුව මෙතෙක් අතුරු කමිටුවකින් සිදුකළ නෙට්බෝල් පාලනය අහෝසි කොට නිලවරණයක් පැවැත්වීමට බලාපොරොත්තු වේ.එම නිලවරණය මේ වසර අවසන්වීමට පෙර පවත්වා ලබන වසරේ පැවැත්වෙන ලෝක ශූරතා නෙට්බෝල් තරගාවලියට යන ශ්‍රී ලංකා කණ්ඩායම සූදානම් කිරීම නව පරිපාලනයට භාර කෙරේ. මේ අතර පෙරේදා සිංගප්පූරුව සමග පැවැති අවසන් තරගයේදී ජ්‍යෙෂ්ඨ ක්‍රීඩිකාවක් පුහුණුකාරිනියට බැණ වැදීමේ සිද්ධියක් පිළිබඳව ඉදිරියේදී පරීක්ෂණයක් පැවැත්වීමට සූදානම් බවද වාර්තා වේ.එම ජ්‍යෙෂ්ඨ ක්‍රීඩිකාව අවසන් තරගයේ දිගින් දිගටම අසාර්ථක වෙද්දී පුහුණුකාරිනිය කෙටි විවේකයක් ඉල්ලා ක්‍රීඩිකාව තාවකාලිකව පිටියෙන් ඉවත් කිරීමට සූදානම් වෙද්දී අකමැත්ත ප්‍රකාශ කරමින් බැණ වැදුන බව දැනගන්නට ඇත.පසුගිය ආසියානු තරගාවලියටද ක්‍රීඩා කළ මේ ක්‍රීඩිකාව පුහුණුකාරිනියට බැණවදිමින් පවසා ඇත්තේ 2012 කළ දේ මේ පාරත් කරන්න ඉඩ තියන්නේ නෑ යනුවෙනි. මේ තත්ත්වය මත පුහුණුකාරිනිය අසරණවී ඇතැයි වාර්තා වේ. මෙවර ආසියානු නෙට්බෝල් ශූරතාවලියට පුහුණුකාරිනියන් ලෙස යමුනා සඳමාලී, යසා රාමචන්ද්‍ර හා හයසින්ත් විජේසිංහ යන මහත්මීන් එක්ව සිටියහ.දැනට පවතින අතුරු කමිටුවට පෙර ද නෙට්බෝල් පරිපාලනය අවස්ථා කිහිපයකදීම තාවකාලික කමිටු මගින් පාලනය විය. අවසන් වරට 2012දී ඡන්දයෙන් පත්වූ නිළධාරිනියන්ගේ කාලය අහෝසි වෙද්දී පසුගිය වසරේදී නැවැත නිලවරණයට නාමයෝජනා කැඳවීය.එහෙත් හිටපු සභාපතිවරියක්වු ට්‍රික්සි නානායක්කාර මහත්මිය අධිකරණය හමුවේ ගොණුකළ පෙත්සමක් මගින් නිලවරණය අත්හිටුවනු ලැබීය. නෙට්බෝල් නිලවරණය නීති විරෝධී බවට එම පෙත්සම මගින් දැනුම්දී තිබු අතර කරුණු සලකා බැලු අධිකරණය නිලවරණයට වාරණයක් පැනවීය.මේ හේතුවෙන් ක්‍රීඩා ඇමැති මහින්දානන්ද අලුත්ගමගේ මහතා පාර්ශව කිහිපයක් කැඳවා සාකච්ඡා පැවැත්වීමටද පියවර ගත්තද සාර්ථක නොවීය. එහෙයින් ආසියානු නෙට්බෝල් ශූරතාවලිය දක්වා නෙට්බෝල් අතුරු පාලන කමිටුවක් පත් කිරීමට ක්‍රීඩා අමාත්‍යාංශය පියවර ගත් අතර හිටපු සභාපතිනී ලක්ෂ්මි වික්ටෝරියා මහත්මිය අතුරු කමිටු සභාපති ලෙස නම් කෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=s1409162</link>
    <topic>ලකුණු සටහන්කරුවන්ගේ මුල් පුටු චමින්දට හා ජගත්ට</topic>
    <author/>
    <content>ශ්‍රී ලංකා ක්‍රිකට් ලකුණු සටහන්කරුවන්ගේ සංගමයේ සභාපති ලෙස චමින්ද ද සිල්වා හා ලේකම් ලෙස ජගත් ප්‍රේමචන්ද්‍ර යන මහත්වරු නිතරගයෙන් පත්වෙති.කොළඹ ලුම්බිණි විදුහලේ ආදි ශිෂ්‍යයකු වන චමින්ද ද සිල්වා මහතා 'ක්‍රික් ඉන්ෆෝ' ආයතනයේ ශ්‍රී ලංකා දත්ත කළමනාකරු ලෙස කටයුතු කරන අතර අම්බලන්ගොඩ ශ්‍රී දේවානන්ද විදුහලේ ශිෂ්‍යයකු වන ජගත් ප්‍රේමචන්ද්‍ර මහතා ශ්‍රී ලංකා පොලිස් ක්‍රිකට් පිලේ නිල ලකුණු සටහන්කරු වේ.ක්‍රීඩා විද්‍යායතන ශ්‍රවණාගාරයේ පැවැති මේ නිලවරණයේ දී භාණ්ඩාගාරික ලෙස අනුර රත්නායක මහතා පත්විය.ක්‍රිකට් ලකුණු සටහන්කරුවන්ගේ සංගම‍යේ නිලධාරී මණ්ඩලය මෙසේය.සභාපති - චමින්ද ද සිල්වා, (ක්‍රික් ඉන්ෆෝ), ප්‍රධාන ලේකම් - ජගත් ප්‍රේමචන්ද්‍ර (පොලිස් ක්‍රි.ස.), භාණ්ඩාගාරික – අනුර රත්නායක (ශ්‍රී ලංකා ක්‍රිකට්), තරග පැවැරුම් ලේකම් - සංජය ජයසිංහ (පානදුර ක්‍රි.ස.), උපසභාපතිවරු - තුෂාර කුරේ (සා.තෝමස් වි.), ඒ.ෆ්‍රැන්කි (නිදහස්), උපලේකම් හා උප තරග පැවැරැම් ලේකම් - හේමන්ත ආරියවික්‍රම (කලුතර න.ක්‍රි.ස.), උප භාණ්ඩාගාරික – චානක ක්‍රිෂාන්ත (බ්ලූම්ෆීල්ඩ් ), කමිටු සාමාජිකයන් - නන්දලාල් මානික්කගේ (සී.සී.සී.), චාමර ද සිල්වා (වරාය), චාමර පෙරේරා (ක්‍රික්.එච්.කියූ), උදේශ් පීරිස් (බදුරඑලිය), රංජිත් සේනාරත්න (කැන්ඩි යූත්), ගණන් පරික්ෂක – අශෝක චන්ද්‍රසේකර (ශ්‍රී ලංකා ක්‍රිකට්)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=s1409163</link>
    <topic>ජනපති කුසලාන වෙළෙඳ සේවා පිහිනුම්තරගාවලියට අයැදුම්පත් කැඳවයි</topic>
    <author/>
    <content>ජනාධිපති කුසලානය සඳහා වන අටවැනි වාර්ෂික වෙළෙඳ සේවා පිහිනුම් ශූරතා තරගාවලිය ඔක්තෝබර් මස 12 වැනිදා තර්ස්ටන් විද්‍යාලයීය පිහිනුම් තටාක සංකීර්ණයේදී පැවැත්වේ. තර්ස්ටන් විද්‍යාලයීය පිහිනුම් සමාජය විසින් මෙම තරගාවලිය සංවිධාන කරනු ලබන්නේ ශ්‍රී ලංකා ආධුනික ජලක්‍රීඩා සංගමයේ සහාය ඇතිවය.විද්‍යාලයීය ආදි ශිෂ්‍ය මහින්ද රාජපක්ෂ ජනාධිපතිතුමා විසින් ප්‍රදානය කර ඇති ජනාධිපති කුසලානය සඳහා වන මෙම තරගාවලිය මුල්වරට පවත්වන ලද්දේ 2007 දීය.අති සාර්ථකත්වයෙන් යුතුව පවත්වන ලද එම සමාරම්භක තරගාවලියේ ජයග්‍රාහකත්වය හිමිකරගත්තේ ජෝන් කීල්ස් හෝල්ඩින්ස් සමාගම වන අතර එවර දෙවැනි ස්ථානය හිමිකරගත්තේ ශ්‍රී ලංකා ගුවන් සේවා සමාගමයි.2011.2012 හා 2013 යන වසරවලදී පිටපිටම අදාළ කුසලානය දිනා ගැන්මට ජෝන් කීල්ස් ආයතනය සමත්විය. වෙළෙඳ සේවයට අයත් පිහිනුම් ලාභීන් රැසකට සහභාගි විය හැකිවන පරිද්දෙන් මෙවර නව අංග රාශියක් තරගාවලියට ඇතුළත් කර ඇති බව සංවිධායක කමිටුව ප්‍රකාශ කර තිබේ.අටවැනි වාර්ෂික වෙළෙඳ සේවා පිහිනුම් ශූරතා තරගාවලිය සඳහා වන අයදුම්පත් දැන් ලබා ගත හැකි අතර වැඩි විස්තර සඳහා තර්ස්ටන් විදුහල් පිහිනුම් තටාක කාර්යාලය -0112675693 - අමතන ලෙස ඉල්ලීමක් කැරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=s1409164</link>
    <topic>කාන්තා පාපන්දු ශූරතාව යුද හමුදාවට</topic>
    <author>ප්‍රින්ස් ගුණසේකර</author>
    <content>කාන්තා විවෘත පාපන්දු ශූරතාව යුද හමුදා පිල දිනා ගනියි. කොළඹ සුගතදාස ක්‍රීඩාංගණයේ පැවති යුද හමුදාව හා නාවික හමුදාව අතර තරගයේ දී දඬුවම් පහර 8-7කින් යුද හමුදා ක්‍රීඩිකාවෝ ජයග්‍රහණය සතු කර ගත්හ.තරගයේ නියමිත කාලයේ දී දෙපිලම ගෝල් වාර්තා නොකළ හෙයින් ජයග්‍රහණය තීරණය කිරීම උදෙසා දඬුවම් පහර පිරිනැමුණි. මේ තරගාවලියට කණ්ඩායම් 22ක් සහභාගි වූ අතර ජයග්‍රාහී යුද හමුදා පිලට කාගිල්ස් ශූරතා කුසලානය සමග රුපියල් ලක්ෂයක් පිරිනැමුණි.අනුශූරතාව දිනාගත් නාවික හමුදාවට රුපියල් 75,000ක් හා අනුශූරතාව හිමිවූ අතර දක්ෂතම පාපන්දු ක්‍රීඩිකාව ලෙස නාවික හමුදාවේ ප්‍රවීණා මධුකී සම්මානයට පාත්‍රවූවාය.දක්ෂතම දැල් රකින්නිය ලෙස යුද හමුදාවේ අයෝමි විජේරත්න සම්මාන දිනා ගත්තාය.මේ තරගාවලියේ තෙවැනි ස්ථානය ශ්‍රී ලංකා පොලිසියට හා සිවුවැනි ස්ථානය කුරුණෑගල ලියෝ කණ්ඩායමට හිමිවිය. මේ කණ්ඩායම් දෙකට ද මුදල් තෑගි පිරිනැමුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409161</link>
    <topic>ජනපති මහින්දට තුන්වෙනි වාරයෙත් තරග කළ හැකියි</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජනාධිපති ධුරය සඳහා තුන්වන වතාවටත් බලයට පත්වීමට හැකි පරිදි 18 වෙනි ආණ්ඩුක්‍රම සංශෝධනය මඟින් ඉඩ සැලසී තිබියදී ඒ අරබයා ඉදිරිපත්වන තර්ක - විතර්ක පිළිබඳ අධිනීතිඥ ගෝමින් දයස් ශ්‍රී මහතා සමඟ කළ සංවාදයකි.ශ්‍රී ලංකාවේ ජනාධිපති ධුරය ස්ථාපිතවීම පිළිබඳ ඉතිහාසය සැකෙවින් සඳහන් කළ හැකි ද?ජනාධිපති ධුරය ඇති කිරීමට ප්‍රථම බ්‍රිතාන්‍යයන් විසින් සැකසූ 1948 නිදහස් පනත යටතේ අග්‍රාණ්ඩුකාර ධුරයක් තිබුණා. ලංකාවේ ප්‍රථම වරට ජනාධිපති ධුරයක් ස්ථාපිත කෙරෙන්නෙ සිරිමාවෝ බණ්ඩාරනායක මැතිනියගේ 1972 ජනරජ ව්‍යවස්ථාවෙන්. 1978දී 5/6 බලයක් ලබාගත් ජේ. ආර්. ජයවර්ධන මැතිතුමා අතිවිශාල විධායක බලතල සහිත ජනාධිපති ධුරයක් 78 ව්‍යවස්ථාවෙන් ඇතිකළා.ඔහුගේ චේතනාව වුණේ එජාපය හෝ ඊට සමාන වැඩපිළිවෙළක් සහිත දේශපාලන පක්ෂයක් සදාකාලිකව බලයේ සිටීවි කියන එකයි. ඒ සඳහා අවස්ථා නිර්මාණය කිරීමයි ඔහු එමඟින් සිදු කළේ. ඔහු විශ්වාස කළේ අගමැති ධුරය පක්ෂ ක්‍රමයකින් බිහිවන්නක් නිසා ජනාධිපති ධුරයට ප්‍රධාන චරිතයක් ඉදිරිපත් කිරීමේදී ඒ අපේක්ෂකයාට රටේ සියලු වාර්ගික කොටස්වල සහාය ලබාගෙන 50%ට වැඩි ඡන්දයකින් එම ධුරයේ වැජඹීමට හැකිවන බවයි.එවැනි ව්‍යවස්ථාවක් සම්පාදනය කිරීමට සහාය වුණේ අමෙරිකාවට ලැදි දක්ෂිණාංශික කොටස්. එම නිසා ඔවුන්ගේ ප්‍රතිපත්තිය වුණේ අමෙරිකා ජනාධිපති සතු බලතල ශ්‍රී ලංකාවේ ජනාධිපතිවරයාටත් ලැබෙන පරිදි එය නිර්මාණය කිරීමයි.අමෙරිකානු ක්‍රමයේදී වර්ෂ 8ක්, එනම් දෙවතාවක් ධුරය දැරීමට හැකිය යන කාරණය ශ්‍රී ලංකාවේදී වර්ෂ 12ක් වශයෙන් වෙනස් කර ප්‍රදානය කෙරුණා. දෙවතාවකට වඩා ධුරය දැරීම සම්බන්ධයෙන් අමෙරිකානු ව්‍යවස්ථාව පවා නම්‍යශීලීයි.රූස්වෙල්ට් ජනාධිපතිතුමා දෙවරකට වඩා බලයට පත්වුණේ ඒ නිසයි. නමුත් ශ්‍රී ලංකාවේදී එය 78 ව්‍යවස්ථාව මඟින් දෙවරකට සීමා කළා. මෙතැනදී අවධානය යොමු කළ යුතු වැදගත් කාරණය තමයි ජනාධිපති ජයවර්ධන මැතිතුමා එම ධුරයට පත්වුණේ ඉතා වයස්ගතව වීම. මේ ක්‍රමය යටතේ වුණත් ඔහු දෙවෙනි වරට බලයට පත්වුණේ ජනාධිපතිවරණයකින් නෙවෙයි, ජනමත විචාරණයකින්. තමන්ගේ ධුර කාලය දීර්ඝ කර ගැනීම සඳහා ඔහු 5/6 බලය පාවිච්චි කළා.ජයවර්ධන ජනාධිපතිතුමා වගේම චන්ද්‍රිකා බණ්ඩාරනායක ජනාධිපතිතුමියත් තම ධුර කාලසීමා දීර්ඝ කරගැනීමට වෑයම් කළා. නමුත්, එතරම් සුබදායක ප්‍රතිචාරයක් ඊට නොලැබුණේ ඔවුන්ට ඒ සඳහා අවශ්‍ය ජන ප්‍රසාදය නොවූ නිසා බව විචාරක මතයයි.තුන්වනවරටත් බලයට පත්වීම සම්බන්ධයෙන් වඩා තීරණාත්මක කාරණය ජනප්‍රසාදය ඉහළ මට්ටමක පැවතීමද?වසර 12ක කාලයක් ධුරය දැරීමෙන් පසු යළිත් වරක් බලයට පත්වීමට නම් අතිවිශිෂ්ට ජනප්‍රියත්වයක් යම් ජනාධිපතිවරයකු හෝ වරියක ලබා සිටිය යුතුයි. මේ අනුව මහින්ද රාජපක්ෂ ජනාධිපතිතුමාට ඒ හැකියාව ඇති බව පැහැදිලියි. එතුමා මෑත ඉතිහාසයේ ලොව කිසිම රටක නොවූ විරූ පරිදි මේ රටේ තිස් අවුරුද්දක් තිස්සේ පැවැති එල්. ටී. ටී. ඊ. ත්‍රස්තවාදය අතුගා දැම්මා. අනෙක, ඔහුට සමකළ හැකි දේශපාලන චරිතයක් අද දේශපාලනයේ නෑ. මේ නිසා තුන්වන වතාවටත් බලයට පත්වීම පිළිබඳ මහින්ද රාජපක්ෂ ජනාධිපතිතුමා විශ්වාසය තැබීම තේරුම් ගැනීමට පුළුවන්.78’ ව්‍යවස්ථාවෙන් දෙවරක් යනුවෙන් තිබූ සීමාව 18 වෙනි ආණ්ඩුක්‍රම සංශෝධනය මඟින් ඉවත් කෙරුණා. මේ ගැන පැහැදිලි කිරීමක් කළ හැකි ද?18 වෙනි සංශෝධනය නිසි පරිදි සම්මත කරගැනීමට මේ රජයට 2/3 පාර්ලිමේන්තු බලයක් තිබීම හේතු වුණා. මේ සංශෝධනය සම්මතවීමත් සමඟ දැන් එය ඉදිරියට ක්‍රියාත්මකයි. 78’ ව්‍යවස්ථාවෙන් ජනාධිපති ධුරය දැරීම සඳහා දෙවරක් යනුවෙන් තිබූ සීමාව එමඟින් සම්පූර්ණයෙන්ම ඉවත් කෙරුණා. එලෙස ධුරයට පත්වීම සඳහා 50%ට වැඩි ජනතා වරමක් ලබාගත යුතුයි. මේ නිසා ජනමතයට පැහැදිලිවම ඉඩ සැලසී තියෙනවා.තුන්වන වතාවට තේරීපත්වීම තීරණය කරන්නේ ජනතාවයි. 50%ට වැඩි ශක්තිමත් ජනතා වරමක් ලැබූ නායකයකු දෙවරකට සීමා කිරීම සාධාරණ නොවන බවත් කිව යුතුයි. එසේම කෘත්‍රිමව ඒ අන්දමින් දෙවරකට සීමා කිරීම ප්‍රජාතන්ත්‍රවාදයටත් පටහැණියි. අමෙරිකානු ව්‍යවස්ථාව යටතේ වුණත් තුන්වන වතාවටත් අවශ්‍යනම් තරග කළ හැක්කේ මේ නිසයි. පොදුරාජ්‍ය මණ්ඩලීය රටවල පාර්ලිමේන්තුවේ බහුතර ආසන සංඛ්‍යාවක් දිනා ඇත්නම් අගමැතිවරයකුට එම ධුරයට පත්වීම සම්බන්ධයෙන් වාර ගණනේ සීමාවක් නෑ. ඒ නිසා මෙවැනි සීමාවක් ජනාධිපති ධුරය සම්බන්ධයෙනුත් තිබිය යුතු නෑ.මොකද, ඒ තෝරාගැනීම කරන්නේ ජනතාවයි. ජේ. ආර්. ජයවර්ධන මැතිතුමා තම ධුර කාලය දීර්ඝ කරගත්තේ සාධාරණ ලෙස නෙ‍ාවෙයි. නමුත්, මෙහිදී සිදුවන්නේ ධුරයට පත්වී වසර 4කට පසු යළි ජනමතය විමසා බැලීමට ව්‍යවස්ථාවෙන්ම සැලසී ඇති ප්‍රතිපාදන අනුව ජනාධිපතිවරයා තුන්වන වතාවට එම ධුරය සඳහා තරග කිරීමයි. 78’ ආණ්ඩුක්‍රම ව්‍යවස්ථාව ස්වාධිපත්‍ය ජනතාව සතු බව පිළිගෙන තිබීම අපි අමතක නොකළ යුතුයි.18 වෙනි ව්‍යවස්ථාව සම්මත කර ගැනීමේදීවත් ඉදිරිපත් නොවූ තර්ක - විතර්ක දැන් වසර ගණනාවකට පසු මතු කෙරෙමින් තිබීම ගැන ඔබේ අදහස කුමක් ද?18 වෙනි ආණ්ඩුක්‍රම සංශෝධනය සම්මත කර ගැනුණේ 2010 සැප්තැම්බර් මාසයේ. එතකොට මේ කවුරුවත් එය ප්‍රශ්න කළේ නෑ. දැන් වර්ෂ 4ක් ගතවූ විට එය ප්‍රශ්න කරන අය අමතක කරන කාරණය තමයි 18 වෙනි සංශෝධනය සම්මතවීම නිසා වාර 2 සීමාව සම්පූර්ණයෙන් ම ඉවත්වී ඇති බව. එසේ තිබියදීත් මේ අය ජනාධිපතිවරයා නැවතත් ධුරයට පත්වීම අසාර්ථක කිරීමට වෑයම් කරන්නේ මේ දක්වා පැවැති පළාත් සභා මැතිවරණවලින් විශිෂ්ට ජයක් ලැබී තිබිය දී. අනෙක තමයි මෙය මැතිවරණයකට යාමට තරම් අවස්ථාව නොවන බව විපක්ෂය දන්නවා.ඒ නිසා ඔවුන් වෑයම් කරන්නේ ජනාධිපතිතුමා තවත් දෙවසරක් බලයේ සිටිනවිට එතුමාගේ ජනප්‍රියත්වය හීනවනු ඇත යන විශ්වාස‍ෙයන්. ආර්ථික උපදේශයන් නිසා ආණ්ඩුව ජනතාවගෙන් දුරස්වනු ඇතැයි ද ඔවුන් කල්පනා කරනවා.එහෙත්, මහින්ද රාජපක්ෂ ජනාධිපතිතුමාගේ ජනප්‍රිය භාවය, ඔහු කෙරෙහි ඇති ජනතා විශ්වාසය ප්‍රබලයි. විපක්ෂය එය දන්නා නිසා එතුමා තුන්වන වතාවටත් ජනාධිපතිවරණයට ඉදිරිපත්වීම වැළැක්වීම සඳහා තමයි මේ නොයෙක් උපක්‍රම යොදන්නේ. විවිධ නීති අංශ ප්‍රධානීන් ලවා ඒ මතය සමාජගත කර ජනතාවට යම් බලපෑමක් කිරීමත් මේ උත්සාහය තුළ දැකගත හැකියි.18 වෙනි ව්‍යවස්ථාව සම්මත වී එය බලපැවැත්වෙන නිසා 78 වෙනි ව්‍යවස්ථාවේ අදාළ සීමාව අහෝසි වූ බව දැන දැනත් මෙවැනි තර්ක, විතර්ක මතු කිරීම කොපමණ සාධාරණයි ද?ඔය තර්ක - විතර්කවලින් වෑයම් කරන්නේ මේ වනවිට අභාවයට ගොස් ඇති 78 ව්‍යවස්ථාවේ අදාළ වගන්තිය යළි පණ ගැන්වීමටයි. එය හරියට මළකඳකට පණදීමේ වෑයමක් වගේ දෙයක්. ඒක කළහැකි දෙයක් නෙවෙයි. 78 ව්‍යවස්ථාවේ 92 (ඇ) වගන්තිය වෙනුවට දැන් බලපැවැත්වෙන්නේ 18 වෙනි සංශෝධනයයි.ඇත්තටම මෙය ශ්‍රේෂ්ඨාධිකරණයට විසැඳීමට ඇති බැරෑරුම් ප්‍රශ්නයක් නොවෙයි. ශ්‍රේෂ්ඨාධිකරණයට මෙතැනදී කරන්න තියෙන්නෙ ජනාධිපතිවරයාට තුන්වන වතාවට තරග කිරීම සඳහා ඇති යෝග්‍යතාවය පරීක්ෂා කිරීම පමණයි. 92 (ඇ) වෙනි වගන්තිය වෙනුවට 18 වෙනි සංශෝධනය මඟින් ඇතිකළ වෙනස්කම් බලපැවැත්වෙද්දී බොළඳ තර්ක විතර්ක ඉදිරිපත් කිරීම තේරුමක් ඇති දෙයක් නෙවෙයි. 92 (ඇ) හා 31 (2) වගන්ති 18 වෙනි සංශෝධනය මඟින් ඉවත්වීම නිසා ජනාධිපතිවරයාට දෙවනවරට ධුරයට පත්වී වසර 4කට පසු යළි ජනාධිපතිවරණයකට ඉදිරිපත්වීමේ හැකියාව පැහැදිලිවම සැලසී තියෙනවා.තුන්වන වතාවට තරග කිරීමේදී එය ජයගැනීම සඳහා ජනාධිපතිවරයාට අනුගමනය කිරීමට සිදුවේ යැයි ඔබ කල්පනා කරන කාරණා මොනවාද?මහමැතිවරණය සඳහා නව මුහුණු සූදානම් කිරීමක් අවශ්‍ය බව මගේ හැඟීමයි. එවැනි අපේක්ෂකයන්ට විශාල ජනවරමකුත් ලැබෙන බව අපි දැක තිබෙනවා. අද ඇතැම් මැති ඇමැතිවරුන්ගේ භූමිකා හා ක්‍රියා කලාපය ගැන ජනතාව තුළ එතරම් ප්‍රසාදයක් නැති බව පිළිගත යුතුයි. ඒ නිසා ඒ වෙනුවට අලුත් මුහුණු හඳුන්වා දිය යුතුයි.මෙහිදී ඊට සුදුසුම පුද්ගලයා ලෙස මා දකින්නේ යුද්ධය සාර්ථකව මෙහෙයවමින් එය ජයගත්, මේ වනවිට නාගරික සංවර්ධනයත් ඉතා හොඳින් ඉටුකරමින් සිටින ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතායි. ජනාධිපතිවරයාගේ අනුමැතිය ලදහොත්, තුන්වන වරට බලයට පත්වීමෙන් පසු එම කාර්යභාරය ඉටු කිරීමේදී ඔහු වැනි අය දේශපාලන පිටියේ සිටිය යුතුම බවයි මගේ අදහස.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409162</link>
    <topic/>
    <author>- ධම්මික සෙනෙවිරත්න</author>
    <content>චීන - ශ්‍රී ලංකා මිත්‍රත්වය ඓතිහාසික එකකි. අතීතයේ පටන් දෙරට අතර උණුසුම් - සමීප බැඳීමක් තිබේ. එය දේශපාලන - සමාජ - සංස්කෘතික - ආර්ථික ආදී විවිධ ක්ෂේත්‍ර ඔස්සේ සුපැහැදිලි ලෙස පිළිබිඹු වෙයි. එකී සමීප මිතුදම වඩා අර්ථ ගැන්වෙන හා සංකේතවත් වන අගනා අවස්ථාවක් ලෙස චීන ජනාධිපති ෂී ජින් පින්ග් මැතිතුමාගේ දෙදින ශ්‍රී ලංකා නිල සංචාරය සැලකිය හැකිය.චීනය, රටවල් 171ක් සමඟ රාජ්‍ය තාන්ත්‍රික සම්බන්ධතා පවත්වන අතර ඉන් රටවල් 162කම එරට තානාපති කාර්යාල පිහිටුවා තිබේ. ඉන් ශ්‍රී ලංකාව යනු චීන මහජන සමූහාණ්ඩුව මුලින්ම පිළිගත් රාජ්‍යයන් අතරින් එකකි. එවක් පටන් දෙරට අතර සබඳතා වඩා ශක්තිමත්ව හා සමීපව වර්ධනය විය.එස්. ඩබ්. ආර්. ඩී. බණ්ඩාරනායක අගමැතිතුමා 1956දී බලයට පත්වීමෙන් අනතුරුව දෙරට අතර තානාපති සබඳතා ද ගොඩනඟා ගත්තේ ය. චීනයේ පළමු ශ්‍රී ලංකා තානාපතිවරයා වශයෙන් පත්කර යවනු ලැබූවේ මහාචාර්ය ගුණපාල මලලසේකරයන් ය.ඉන්පසු සිරිමාවෝ බණ්ඩාරනායක අගමැතිතුමියගේ පාලනය යටතේ ද එම සබඳතා තවදුරටත් ශක්තිමත් විය. බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව චීනය විසින් මෙරටට තිළිණ කරනු ලැබූවේ ද එකී සමීප මිතුදමට කෘතවේදීත්වය පළකරනුවස් ය. ඩඩ්ලි සේනානායක අගමැතිවරයාගේ පාලනය තුළ දී ද දෙරට අතර රබර් - සහල් ගිවිසුමක් ඇතිකර ගෙන තිබිණි. ඒ යටතේ මෙරටින් රබර් අපනයනය කෙරුණු අතර චීනයෙන් සහල් ආනයනය කෙරිණි.දෙරට අතර රාජ්‍ය තාන්ත්‍රික සම්බන්ධතා ඇති කරගැනීමෙන් පසු දෙරටේම නායකයෝ වරින්වර දෙරටේ සංචාරයේ යෙදුණාහ. චීන ජනාධිපතිවරයකු මීට පෙර අවසන්වරට ශ්‍රී ලංකාවේ සංචාරය කර ඇත්තේ 1986දී ය. ඒ, ජනාධිපති ලී ෂියාන්තියාන් මැතිතුමාගේ සංචාරයයි. අද දින ජනාධිපති ෂී ජින් පින්ග් මහතා මෙරටට සැපත්වන්නේ ඉන් වසර 28කට පසුව වීම ද විශේෂයකි. ගතවූ දශක ගණනාව මුළුල්ලේ චීනය මෙරටට ආර්ථික - යුදමය තාක්ෂණික ආදී වශයෙන් විශාල ලෙස සහාය හා ආධාර උපකාර කර ඇත.මෙරට යටිතල පහසුකම් නැංවීමට හා වරාය, ගුවන්තොටුපොළ, අධිවේගී මාර්ග, විදුලිබලාගාර වැනි දැවැන්ත සංවර්ධන යෝජනා ක්‍රම හා ව්‍යාපෘතී සඳහා ද මේ වනවිට චීනය විශාල ලෙස ණය හා ආධාර ලබාදෙමින් සිටී. එමෙන්ම, ත්‍රස්තවාදයට එරෙහි යුද්ධය ජයග්‍රහණය කිරීම සඳහා අවංක හා සමීප මිතුරකු ලෙස නොපැකිළ ආධාර කළ චීනය අද ශ්‍රී ලංකාව කැපීපෙනෙන ආර්ථික වර්ධනයක් අත්කරගනිමින් නැඟීසිටියදී මෙරට ආයෝජන සිදු කරමින් සිය මිත්‍රත්වයේ දෑත් තවදුරටත් අපවෙත දිගුකර තිබේ.චීන - ශ්‍රී ලංකා ද්විපාර්ශවික සබඳතා අන්‍යෝන්‍ය විශ්වාසය - අවබෝධය වැනි කාරණා ඔස්සේ ශක්තිමත්ව වර්ධනයවී ඇති බව පැහැදිලිය. චීනය, ශ්‍රී ලංකාව සළකන්නේ ආසියානු කලාපයේ තමන්ට නැතිවම බැරි අවංක මිත්‍රයකු වශයෙනි. දෙරට අතර සමාජ - සංස්කෘතික - ආගමික ආදී ක්ෂේත්‍ර ඔස්සේ ද සමීප සබැඳියාවක් නිර්මාණයවී තිබේ. සංචාරක - ආර්ථික - වෙළෙඳ යන ක්ෂේත්‍ර ඔස්සේ ද මේ වනවිට දෙරට අතර සබඳතා වඩා ශක්තිමත් කරගැනීම කෙරෙහි අවධානය යොමුවී ඇත.ඒ යටතේ වේගයෙන් වර්ධනය වෙමින් ඇති චීන සංචාරකයන්ගේ පැමිණීම් තවදුරටත් ඉහළ නැංවීමටද අපේක්ෂා කෙරේ. නව කොළඹ වරාය නගරය වැනි ව්‍යාපෘති දැවැන්ත චීන ආයෝජකයන් මෙරටට ආකර්ෂණය කරගැනීමෙහි සමත්වනු ඇත. මේ ‍ක්ෂේත්‍ර ඔස්සේ දෙරට අතර සම්බන්ධතා වඩා ශක්තිමත් කිරීමේ අරමුණ ඇතිව 2007 වර්ෂයේදී චීන - ශ්‍රී ලංකා ආයෝජන ප්‍රවර්ධන ගිවිසුමට අත්සන් තැබිණි. එමඟින් චීන සමාගම්වලට මෙරට විශේෂිත ආර්ථික කලාපවල ආයෝජන ඉඩප්‍රස්ථා විවර විණි. විදුලි සංදේශ ක්ෂේත්‍රයේදී ද දෙරට අතර සහයෝගිතාව ශක්තිමත්වී තිබේ.චීන - ශ්‍රී ලංකා සංචාරක ප්‍රවර්ධන ගිවිසුමට ද 2007 වර්ෂයේදී අත්සන් තැබිණි. එවක් පටන් වසරින් වසර මෙරටට පැමිණෙන චීන සංචාරකයන්ගේ සංඛ්‍යාව ඉහළ යමින් පවතී. ශ්‍රී ලංකාව මේ කලාපයේ චීනයට ඇති විශාල වෙළෙඳ හවුල්කරුවකු ද වේ. ශ්‍රී ලංකාවද ඇඟලුම්, තේ, විදුලි උපකරණ, කොහු ආශ්‍රිත නිෂ්පාදන, රබර්, මැණික් වැනි දෑ චීනයට අපනයනය කරයි.මෙවැනි පසුබිමක චීන ජනාධිපතිතුමාගේ ශ්‍රී ලංකා සංචාරයේදී ඇතිකරගැනීමට අපේක්ෂිත චීන - ශ්‍රී ලංකා නිදහස් වෙළෙඳ ගිවිසුමට හිමිවනු ඇත්තේ වැදගත් තැනකි. එය දෙරටටම ඵලදායක වනු ඇත. ලෝකයේ විශාලතම වෙළෙඳපොළ අතරින් එකකට වඩා පුළුල්ව හා බාධාවකින් තොරව ළඟාවීමට ඉන් මෙරට ව්‍යවසායකයන්ට හා නිෂ්පාදකයන්ට හැකියාව ලැබේ. නවසීලන්තය, සිංගප්පූරුව, පාකිස්තානය, චිලී වැනි රටවල් කිහිපයක් සමඟම චීනය මෙවැනි ආර්ථික හා සේවා ගිවිසුම් ඇති කරගෙන තිබේ.ශ්‍රී ලංකාව ද ඉන්දියාව හා පාකිස්තානය සමඟ නිදහස් වෙළෙඳ ගිවිසුම්වලට එළැඹී සිටී. ඒ අනුව බලනවිට කලාපීය වශයෙන් මේ රටවල් අතර සහයෝගිතාවය හා ආර්ථික - වෙළෙඳ සබඳතා ශක්තිමත් කිරීමට ද එම නව පියවර ඉවහල් වනු ඇත. මෙහිදී අපේ අවධානයට යොමුවිය යුතු කාරණයක් වන්නේ චීන - ශ්‍රී ලංකා නිදහස් වෙළෙඳ ගිවිසුම මඟින් අත්වන වාසි ලබාගැනීම සඳහා දේශීය නිෂ්පාදකයන් හා ව්‍යවසායකයන් උනන්දුවිය යුතු බවයි. එරටින් සිදුකරන ආනයනවලට සාපේක්ෂව අපේ අපනයන තවමත් ඇත්තේ අවම මට්ටමකය.දේශීය ආර්ථිකය නඟාසිටුවීමට නම් අපේ අපනයන ඉහළ නැංවිය යුතුමයි. මෙවැනි වෙළෙඳ ගිවිසුම් හරහා අත්වන වාසිය උපරිම වශයෙන් නෙළාගැනීමට අප ක්‍රියා කළ යුතු වන්නේ එබැවිනි. එහිදී, සම්ප්‍රදායික අපනයන තවදුරටත් පුළුල් කිරීම මෙන්ම නව අපනයන ක්ෂේත්‍ර කරා අපට යා හැකි ද යන්න කෙරෙහි ද අවධානය යොමුකළ යුතුය.ඉපැරණි සේද මාවත ඔස්සේ පෙර - අපර දෙදිග යාවූ පරිද්දෙන් මුහුදු මාර්ග ඔස්සේ නව සේද මාවතක් තැනීමේ අදහස චීනයට තිබේ. එය වත්මන් චීන ජනාධිපතිවරයාගේ පාලනය යටතේ ලඟාකර ගැනීමට වෑයම් කරන ප්‍රධාන අපේක්ෂාවක් බව දේශපාලන හා ආර්ථික විශ්ලේෂකයන්ගේ මතයයි. එම අදහස සමඟ දැනටමත් ශ්‍රී ලංකාව එකඟවී ඇති අතර ඉදිරියේදී වැඩිදුරටත් සාකච්ඡා කෙරෙනු ඇත.මෙරට භූගෝලීය පිහිටීම අනුව ජාත්‍යන්තර මුහුදු මාර්ග ශ්‍රී ලංකාව ආසන්නයෙන් වැටී ඇති නිසා නව සේද මාවත අපට වඩා වාසිදායක තත්ත්වයක් නිර්මාණය කරනු ඇති බව ආර්ථික විශ්ලේෂකයන්ගේ අදහසය. විශේෂයෙන් තොරතුරු තාක්ෂණ සන්නිවේදන වැනි ‍ක්ෂේත්‍ර ශීඝ්‍ර දියුණුවක් අත්කරගෙන ඇති මෙකල එවැනි ව්‍යාපෘතියක් පුළුල් ප්‍රතිඵල ගෙන ඒමට සමත් වනු ඇති බව පැහැදිලි වෙයි.චීනය හා ශ්‍රී ලංකාව අතර මිත්‍රත්වය වඩා ශක්තිමත් හා සමීප පරිච්ඡේදයකට යොමු වන්නේ එවැනි පසුබිමකය. විශේෂයෙන් මහින්ද රාජපක්ෂ ජනාධිපතිතුමාගේ පාලනය යටතේ අන් කවරදාකවත් නොවූ තරමින් චීන - ශ්‍රී ලංකා ද්විපාර්ශවික සබඳතා ආර්ථාන්විත ලෙස වර්ධනය වී ඇති අයුරු දැකිය හැකිය.මෙරට යටිතල පහසුකම් විශාල ලෙස නංවමින් බලශක්ති, ප්‍රවාහන විශේෂයෙන් දුම්රිය, වරාය, මහාමාර්ග ආදී දැවැන්ත ව්‍යාපෘති කරා චීනය අනුග්‍රහය ලබාදෙමින් සිටින්නේ එබැවිනි. නොබැඳි විදෙස් පිළිවෙතක පිහිටා සිටිමින් අර්ථාවන්විතව හා උපායමාර්ගිකව විදේශ සබඳතා පවත්වා ගැනීමට මහින්ද රාජපක්ෂ ජනාධිපතිතුමාගේ පාලනය සමත්වී ඇත.ශ්‍රී ලංකාවේ අවංක හා සැබෑ මිතුරන් කවුරුන්දැයි අවබෝධ කරගෙන ක්‍රියා කිරීම ද විශේෂ කාරණයකි.මේ අනුව බලනවිට චීන ජනාධිපති ෂී ජින් පින්ග් මැතිතුමාගේ ශ්‍රී ලංකා සංචාරය දෙරටටම ඓතිහාසිකව වැදගත් එකක් වනු ඇති අතර දෙරට අතර ඇති අවංක හා සමීප මිතුදම බෙහෙවින් ශක්තිමත් කරගැනීමට ඉන් නිසැක වශයෙන්ම මඟ සැලසෙනු ඇතැයි කිව හැකිවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409163</link>
    <topic/>
    <author>කුල ශ්‍රී කාරියවසම්</author>
    <content>අමෙරිකාවේ ජනාධිපති ධුරය සැලකෙන්නේ ලෝකයේ ප්‍රබලතම, බලවත්ම තනතුර වශයෙනි. එ, ඇමෙරිකාව ලෝකයේ බලවතා ලෙස සැලකෙන බැවිනි.ඇමෙරිකාව ලෝකයේ බලවතා බවට පත්ව ඇත්තේ ඔවුන් ලෝකයේ ශක්තිමත්ම, අංක එකේ ආර්ථිකය හිමි, යුද ශක්තියෙන් අනූන ලෝක දේශපාලනයේ සෑම වැදගත් තීන්දු තීරණයකදීම නිශේධ බලයක් හිමි රටක් නිසාවෙනි. වර්තමානයේ ඇමෙරිකානු ජනාධිපති ධුරයට සමාන වන්නාවූ තනතුරක් ඇත්නම් එ චීනයේ ජනාධිපති ධුරයයි. චීනය ජනගහනය අතින් ගත් විට ලොව විශාලතම රාජ්‍යය වන අතර, සංවර්ධනය වෙමින් පවතින රටක් වුවද ලොව දෙවැනි විශාලතම ආර්ථිකය හිමිව ඇත්තේ ද චීනයටය.තවත් දශකයක් ඇතුළත චීන ආර්ථිකය ඇමෙරිකානු ආරා්ථිකය අබිබවා අංක එකට පත්වනු ඇතැයි කියන්නේ චීන ආර්ථික විශේෂඥයන් නොව ඇමෙරිකානු හා බටහිර ආර්ථික විශේෂඥයන්ය. එමෙන්ම චීනය යුදමය වශයෙන් ද සිටින්නේ ඉතාමත්ම ශක්තිමත් තත්ත්වයකය.චීන ජනාධිපති ධුරය ඇමෙරිකානු ජනාධිපති ධුරය හා සමාන වන්නේ මේ සියලු ශක්තීන් සමග ඇමෙරිකාව ඇතුළු සංවර්ධිත ලෝකයේ රටවල් අනුගමනය කරන වෙළඳපොළ ආර්ථික ප්‍රතිපත්තිය අනුගමනය නොකරන බැවිනි. වර්ෂ 1978න් පසු චීනයේ ක්‍රියාත්මක වන්නේ සමාජවාදී වෙළඳපොළ ආර්ථික ක්‍රමයකි.චීන ආර්ථිකය ලොව දෙවැනි බලවත්ම ආර්ථිකය බවට පත්වන්නේ මෙම සමාජවාදී වෙළඳපොළ ආර්ථික ක්‍රමය හෙවත් චීන මොඩලයේ ආර්ථික ක්‍රමය හේතුවෙනි. එවකට චීනයේ ජ්‍යෙෂ්ඨ නායකයා වූ ඩෙං ෂියා ඕ පිං ගේ සංකල්පයක් අනුව ක්‍රියාත්මක වූ මෙම ආර්ථික ක්‍රමය තුළ චීනයේ බලවන්තභාවය තහවුරු වූ අතර පසුගිය සමයේ යුරෝපා ආර්ථිකය ඇතුළුව බලවත් රටවල ආර්ථිකයන් කඩා වැටෙද්දී නොසැලී ඉන්නට චීනය සමත් විය. දැන් ලෝකයේ සෑම ආකාාරයකම වැදගත් දේශපාලන, ආර්ථික තීන්දු තීරණවලදී චීනයේ මතය තීරණාත්මක වේ.චීනය මේ තරම් දුර ගමණක් පැමිණ ඇත්තේ පාලක කොමියුනිස්ට් පක්ෂයේ මෙහෙයවීමෙනි. සෑම විටකම පාහේ එරට ජනාධිපතිවරයා වන්නේ කොමියුනිස්ට් පක්ෂ ලේකම්වරයා ද වන නිසා ජනාධිපතිවරයාට පැවරෙන වගකීම සුළුපටු නොවේ.රට පිළිබඳ වැදගත් තීන්දු තීරණ ගැනීමේදී පක්ෂය තීරණාත්මක වන නමුත් නියමිත දිශාවට පක්ෂයත්, එ ඔස්සේ රටත් මෙහෙයවීමේලා පක්ෂ ලේකම්වරයාද වන ජනාධිපතිවරයාගේ දැක්ම සුවිශේෂී වේ. වත්මන් චීන ජනාධිපති ෂී ජින් පිං මහතා එරට කොමියුනිස්ට් පක්ෂ මහලේකම් ධුරයට පත්වන්නේ 2012 වසරේ නොවැම්බර් 15 දාය. එ් සමගම පක්ෂයේ මධ්‍යම හමුදා කොමිසමේ සභාපති ධුරයට ද ඔහු පත්කර ගැනිණ. පසුගිය වසරේ මාර්තු 14 දින ඔහු කෝටි 130කජනතාවකගේ ජනාධිපතිවරයා ලෙසත්, එරට සන්නද්ධ හමුදා ප්‍රධානියා ලෙසත් පත්වන්නේ පාර්ලිමේන්තුවේ එ්කමතික ඡන්දයෙනි. 1953 වසරේ ජුනි මස චීනයේ ෂැන්හයි පළාතේ ෆුචිං හී උපත ලද ෂී ජින් පිං මහතා ජනාධිපති ධුරයට පත්වන්නේ අහම්බයකින් හෝ වාසනාවට නොව වසර 39ක් තිස්සේ චීන කොමියුනිස්ට් පක්ෂයේ විවිධ තනතුරු දරමින් පක්ෂයේත්, රටේත් උන්නතිය උදෙසා සිය දැනුම හා ශ්‍රමය වැය කිරීමෙන් අනතුරුවය.2013 වසරේ මාර්තු 14 තෙක් ඔහු එරට උප ජනාධිපති ධුරය හෙබවීය. ෂී ජින් පිං මහතා ජනාධිපති ධුරය තෙක් පැමිණි වසර 39ක දේශපාලන ගමන් මග කිසිසේත්ම සුවපහසු එකක් නොවීය. ඔහුගේ පියා ෂී චොන්ග්ෂුන් ද කොමියුනිස්ට් පක්ෂයේ නායකයෙකු වූ අතර කලක් උප අගමැති ධුරය ද හෙබවීය. කෙසේ වෙතත් වර්ෂ 1962 දී අසාධාරණ ලෙස ඔහුව පක්ෂයෙන් නෙරපා හරින ලද අතර 1978 දක්වා වසර 16ක් එහි අනිටු ප්‍රතිඵල කුඩා ෂී ජින් පිංට ද විදීමට සිදුවිය.1966 - 1976 අතර දශකයක් පුරා ක්‍රියාත්මක වූ සංස්කෘතික විප්ලව සමයේ හිසට සෙවණක් නොමැතිව කුසගින්නේ සමාජ ගැරහීම්වලට ලක්වීමට පමණක් නොව ඇතැම් විටෙක සිරගත වීමට පවා ඔහුට සිදුවිය. එසේ වුවද මේ දුෂ්කරතාවලින් අධෛර්යයට පත් නොවූ තරුණ ෂී ජින් පිං මහන්සි වී වැඩ කිරීමටත්, වැඩ කරන අතරේ ඉගෙනීමටත්, එමගින් ජනතා ප්‍රසාදය සේම පක්ෂය තුළ තමන්ට හිමි තැන ලබාගැනීමටත් සමත් විය.කිලෝග්‍රෑම් 100ක බරක් කිලෝමීටර් 05ක් දුර නැවතීමකින් තොරව ඔසවාගෙන යෑමට තරම් ශක්තිමත් තරුණයෙකු වූ ෂී ජින් පිං එ් ශක්තිය තම ගමේ ජනතාවගේ සුබසිද්ධිය සඳහා යෙදවූයේ එය තම යුතුකමක් සේම වගකීමක්ද ලෙස සලකමිනි. මේ නිසා ගැමියන් ඔහුව හැඳින්වූයේ ‘'වෙහෙස වී වැඩකරන තරුණයා” යන විරුදාවලි නාමයෙනි. වර්ෂ 1974 දී පක්ෂයේ තරුණ ලීගය හරහා චීන කොමියුනිස්ට් පක්ෂයට බැෙඳන ඔහුව තම ගමේ පක්ෂ නායකයා ලෙස තෝරාගන්නට ගැමියන් තීරණය කරන්නේ ද එනිසාය.උගත් තරුණයකු ලෙස ඔහුට හිමිවන ආහාර සලාකය ගැමියන් අතර බෙදා දී අතට ලැබෙන කුමක් හෝ කටුක ආහාරයකින් කුස පුරවා ගන්නට හෙතෙම කිසිවිටෙක මැළි නොවූ බව සිය ජනාධිපතිවරයාගේ අතීතය ගැන කතාකරන ඔහුගේ සමකාලීනයන් සිහිපත් කරති. වරක් ‘ආදර්ශ උගත් තරුණයා” ලෙස තෝරා ගැනුණු ඔහුට මෝටරයක් සහිත කරත්තයක් ත්‍යාගය ලෙස ප්‍රදානය කෙරිණ. එහෙත් එය විකුණා දමන ෂී ජින් පිං තරුණයා එ් මුදලින් ගැමියන්ට අවශ්‍ය කෘෂි උපකරණ කිහිපයක්ම මිලදීගෙන තිබේ.පාසලින් බැහැරව සිටියද හෙතෙම කිසිවිටෙක කියවීම අත් නොහළේය. දිවා කාලයේ වැඩ කර රාත්‍රියට භූමිතෙල් ලාම්පුවේ අඳූරු එළියෙන් පොත් කියවීම ඔහුගේ සුපුරුදු දින චර්යාවේ අනිවාර්ය අංගයක් විය. ගම්මුන් ඔහුගේ කියවීම ගැන සිහිපත් කරන්නේ, ‘'කෑම කන අතරේත් ඔහු කියවනවා, ගඩොල් තරම් ලොකු පොත්Ó” යනුවෙනි. ෂී ජින් පිං මේ අන්දමට නිහතමානී, ධෛර්යවත්, ජනතාවට කැපවූ, නායකත්ව ගුණ ප්‍රකට කරන තරුණයෙක් බවට පත්වීමට ඔහුගේ පවුල් පසුබිම ද හේතුවකි. ඔහුගේ පියා වසර 16ක් පක්ෂයෙන් පිටමං කර වද බන්ධනවලට ලක්වූ අයෙකු වුව ද කිසි විටෙක අධෛර්යමත්ව පසුබැස ගිය අයෙකු නොවීය.ඔහුගේ මේ ධෛර්යමත්භාවය නිසා ඔහු සමග දේශපාලන දඬුවම් නියම වූ සියලුදෙනා නිදොස්කර ගැනීමට ඔහු සමත් විය. සංස්කෘතික විප්ලවයෙන් පසු ගුවංතොං පළාතේ පක්ෂ ලේකම්වරයා වූ ෂී ජින් පින්ග් ගේ පියා පළාතේ විශේෂ ආර්ථික කලාප ඇතිකිරීමටත්,එ්වායේ සංවර්ධනයටත් කැපී පෙනෙන වැඩ කොටසක් ඉටු කළේය. පක්ෂ සාමාජිකත්වය විනයගරුක විය යුතු බව පක්ෂයේ නායකයන් සිතන්නේ නම්, ඔවුන් එය ආදර්ශයෙන් පෙන්විය යුතු බව ඔහුගේ අදහස විය. ෂී ජින් පිං හා ඔහුගේ බාල සොහොයුරා ඇන්දේ ඔවුන්ගේ වැඩිමහල් සොයුරියන් ඇඳ ඉවත් කරන ඇඳූම් සහ සපත්තුය.පවුලේ රැස්වීමක් කැඳවා ෂී ජින් පිංගේ කටයුතු හා සම්බන්ධ වන ව්‍යාපාර කටයුතුවල නිරතවීම තහනම් කළාය. සිය පවුලේ මේ සම්ප්‍රදාය ඉදිරියට ගෙනයමින් ෂී ජින් පිං තමන් සේවය කරන ඕනෑම තැනකදී සිය ඥාතීන්ට ව්‍යාපාර කටයුතු හෝ කිසියම් හෝ කටයුත්තකට තම නම භාවිත කිරීම තහනම් කොට ඇත. වර්ෂ 1975 දී ෂී ජින් පිං මහතා සුප්‍රකට ෂිංහුවා විශ්වවිද්‍යාලයට තෝරාගනු ලැබිණ. ගම්මුන් ඔහුට සමුදුන්නේ හැඬූ කඳූළෙනි. ඇතැමෙක් ඔහු ගමෙන් පිටත්ව යෑම ගැන විරෝධය පවා පළකළහ. නිදහස් අධ්‍යාපනය සඳහා පිටරට යන මේ ධෛර්යවත් හිතවත් දයාබර තරුණයාට සුබ පතමින් ගැමියෝ සිහිවටනයක් ලෙස ඔහුට පින්තූරයක් පරිත්‍යාග කළෝය. එහි මෙවැනි වැකියක් සඳහන්ව තිබිණ.‘'අපේ කදිම පක්ෂ ලේකම්” ෂිංහුවා විශ්වවිද්‍යාලයෙන් මාක්ස්වාදී න්‍යාය, දෘෂ්ටි විද්‍යාව හා දේශපාලන අධ්‍යාපනය පිළිබඳ විශේෂ උපාධියක් හිමිකරගත් ෂී ජින් පිං ජනාධිපතිවරයා නීතිය පිළිබඳ ආචාර්ය උපාධිධරයෙකි. විශ්වවිද්‍යාල අධ්‍යාපනය අවසන් කිරීමෙන් පසුව ද හෙතෙම රටේ විවිධ පළාත්වල විශේෂයෙන් නොදියුණු ගම්බද පළාත්වල විවිධ මට්ටමේ තනතුරු දරා ඇත. ඔහු කියන්නේ ‘ආණ්ඩු” ගැන කතා කරන විට ‘ජනතාව” යන වචනය කිසිවිටෙක අමතක නොකළ යුතු බවය. තවත් වරෙක ඔහු මෙසේ කීවේය.‘'අප සෑමවිට ජනතාව සමග අන්‍යෝන්‍ය බැ£මක් ඇතිකර ගත යුතුය. අපගේ ජය මෙන් පරාජයන් ඔවුන් සමග බෙදා හදාගත යුතුය. ඔවුන් සමග එක්ව වැඩ කළයුතුය.” චීන ජනාධිපතිවරයා සෑමවිටම, සෑම කටයුත්තකදීම මුල්තැන දෙන්නේ ජනතාවටය. ඔහුගේ තේමාව වී ඇත්තේ ‘පළමුව ජනතාව” යන්නය. ඔහු කියන්නේ එවිට රට ගොඩනැගෙන බවය. චීන කොමියුනිස්ට් පක්ෂය සෑම විටම තම රටේ ජනතාව කෙරෙහි විශ්වාසය තබන, ඔවුන් වෙනුවෙන් කැපවී සිටින පක්ෂයකි.එ් අනුව පක්ෂ නායකයා සහ රටේ නායකයා ද වන ෂී ජින් පිං ද පවසන්නේ ජනතාව තමන්ගේ ශක්තියේ ප්‍රභවය වන අතර ඔවුන්ගේ දුකේදීත්, සැපේදීත් පෙනී සිටීමට පක්ෂය සෑමවිටම කටයුතු කරන බවය. ‘'අපේ ජනතාව ජීවිතයට දැඩි ආශාවක් දක්වනවා. හොඳ අධ්‍යාපනයක්, වඩා ස්ථාවර රැකියා, වැඩි ආදායම්, හොඳ සමාජ ආරක්ෂාවක්, හොඳ වෛද්‍ය හා සෞඛ්‍ය පහසුකම්, තත්ත්වයෙන් උසස් නිවාස හා හොඳ පරිසරයක් ඔවුන් අපේක්ෂා කරනවා. තමන්ගේ දරුවන් හොඳින් හදා වඩා ගන්නට, ඔවුන්ට හොඳ අධ්‍යාපනයක් ලබා දෙන්නට, හොඳ රැකියා සහ සතුටුදායක ජීවිතයක් ලබාදීම ඔවුන්ගේ අපේක්ෂාවයි. ඔවුන් අපේක්ෂා කරන එ් සතුටුදායක, ප්‍රීතිමත් ජීවිතය ළඟා කරදීම අපගේ මෙහෙවර වන්නේ යැයි” හෙතෙම සිය දේශනයකදී ප්‍රකාශ කළේය.පසුගිය වසරේ වසන්ත උත්සවයට මොහොතකට පෙර බෙයිජිං අගනුවර උමං දුම්රිය මාර්ග සේවකයන්, පවිත්‍රතා සේවකයන්, පොලිස් නිලධාරීන් හා ටැක්සි රියදුරන් හමුවූ ජනාධිපතිවරයා කියාසිටියේ, ‘'මා දන්නවා මේ නිවාඩු දිනවලත් ඔබට රාජකාරියේ නිරතවීමට සිදුව ඇති බව. එ් නිසා මා පැමිණියා ඔබ හමුවීමට” යනුවෙනි. රටේ ප්‍රශ්න විස£මට ආණ්ඩුව හා කොමියුනිස්ට් පක්ෂය මත පමණක් විශ්වාසය තැබීම ප්‍රමාණවත් නොවන බව පෙන්වාදුන් ෂී ජින් පිං මහතා පවසන්නේ බිලියන 1.3ක් වන ජතතාව මත ද විශ්වාසය තැබිය යුතු බවය.පක්ෂයේ හා රටේ නායකත්වයට පත්වූ පසු ෂී ජින් පිං මහතා සියලු දෙනා ‘චීන සිහිනය” සාක්ෂාත් කරගැනීම සඳහා කැපවිය යුතු බව ප්‍රකාශ කළේය. චීන සිහිනය යනු සමෘද්ධිමත් චීනයක්, එරට ජනතාවට උසස් ජීවන තත්ත්වයක් පමණක් නොව සමස්ත ලෝකයම කේන්ද්‍ර කරගනිමින් ගොඩනැගුණකි. රටවල අභ්‍යන්තර සාමය සේම ලෝක සාමය ද, ජාතීන් අතර එකමුතුව ද ඊට අයත් වේ. කොමියුනිස්ට් පක්ෂයේ ලේකම් ධුරයට පත්වීමෙන් පසු ෂී ජින් පිං මහතා අවස්ථාවක මෙසේ කීවේය. ‘'චීන කොමියුනිස්ට් පක්ෂය තම සියවස සමරන අවස්ථාව වනවිට චීනය සෑම අතකින්ම සමෘද්ධිමත් සමාජයක් ගොඩනැගීම එ්කාන්තය. එ් තුළින් චීනය සමෘද්ධිමත්, ශක්තිමත්,ප්‍රජාතන්ත්‍රවාදී සංස්කෘතිකමය වශයෙන් ඉදිරිගාමී, සහයෝගීමත් නූතන සමාජවාදී රාජ්‍යයක් බවට පත්වනු ඇත.” ඔහුගේ මේ අවසාන ඉලක්කය ජයගැනීම සඳහා ජනාධිපති ධුරයට පත්වන තුරු නොසිට හෙතෙම පක්ෂ නායකත්වයට පත්වූ වහාම ක්‍රියාත්මක විය.කාලානුරූපව ප්‍රතිසංස්කරණයන්හි සහ නීතියේ පැවැත්ම අවධාරණය කළ හෙතෙම පක්ෂය හා හමුදාව තුළ උපරිම ලෙස විනය පවත්වා ගැනීම සහ සියලු ආකාරයේ දූෂණයන් පිටුදැකීමට යෝජනා කළේය. එසේ කිරීමෙන් පමණක් නොනැවතුණු ඔහු තමන් සහභාගි වන සියලු රාජ්‍ය උත්සවයන්ට රතු පලස් එළීම පවා තහනම් කළ අතර, පක්ෂයේ සෑම මට්ටමකම ගනුදෙනු හා වියදම් පිළිබඳ සොයා බැලීමට අවශ්‍ය පියවර ගත්තේය.ගම් මට්ටමේ පක්ෂ ශාඛාවක ලේකම්වරයෙකු ලෙස දේශපාලනය ආරම්භ කළ ෂී ජින් පිං මහතා එහිදී දේශීය දේශපාලන භාවිතාවන් පිළිබඳ ප්‍රායෝගිකවම අත්දැකීම් ලබාගත්තේය. මේ වනවිට ඔහු සංචාරය කර ඇති රටවල් සහ ප්‍රදේශ ගණන 60 ඉක්මවයි.ඉන් 40කට අධික ප්‍රමාණයක සංචාරය කර ඇත්තේ වර්ෂ 2008 උප ජනාධිපති ධුරයට පත්වූ පසුය. මෙකී සංචාරයන්ගෙන් සංකීර්ණ ජාත්‍යන්තර දේශපාලනයේ හතර මායිම් පිළිබඳ මනා අවබෝධයක් ලබා ඇති හෙතෙම මේ වනවිට ජාත්‍යන්තර සමුළුවල කැපී පෙනෙන චරිතයකි.පක්ෂ ලේකම් ධුරයට පත්වීමෙන් අනතුරුව ඇමෙරිකාව, ජපානය, දකුණු කොරියාව සේම එක්සත් ජාතීන්ගේ සංවිධානය, අප්‍රිකානු සංගමය, ෂැංහයි සහයෝගීතා සංවිධානය වැනි ජගත් සංවිධාන නියෝජිත කණ්ඩායම් ද හමුවෙමින් ජගත් දේශපාලනය නිවැරදිව අවබෝධ කරගනිමින් ඊට සක්‍රීය දායකත්වයක් දීමට ද කටයුතු කර ඇත. ලෝක දේශපාලන කරුණු අරබයා වන ඔහුගේ විශ්වාසදායී හා ප්‍රායෝගික ප්‍රවේශය ලෝක දේශපාලන නායකයන් අතර මහත් ප්‍රසාදයට ලක්ව තිබේ.චීනයේ සංවර්ධනය සම්බන්ධයෙන් ඇතැමෙකු සැක පහළ කරන්නේ ඔවුන් ඇමෙරිකාව, ලෝක බලවතාගේ තැන ගනු ඇතැයි යන සැකයෙනි. එහෙත් චීනයේ මෙතෙක් පැවති විදේශ ප්‍රතිපත්තිය තවදුරටත් පවත්වාගෙන යන බව සහතික වෙමින් නව ජනාධිපතිවරයා පවසා ඇත්තේ ‘'අප කිසි විටෙක අධිපතිවාදයක් හෝ ව්‍යාප්තිවාදය අනුගමනය නොකරන” බවය. නව ජනාධිපතිවරයා පවසන්නේ චීනය සහ පොදු ලෝකය එකට ලැදියාවන් බෙදාහදා ගන්නා බැවින් ලෝක සාමය හා සංවර්ධනය නොමැතිව ‘චීන සිහිනය” සිහිනයක් පමණක් වනු ඇති බවය.සමෘද්ධිමත් හා ස්ථාවර ලෝක ප්‍රජාවට චීනය බොහෝ අවස්ථා සලසාදෙනු ඇති අතර, එකී ලෝක ප්‍රජාවට චීනයෙන් ද බොහෝ අවස්ථා සැලසෙනු ඇතැයි හෙතෙම පෙන්වා දෙයි. කෙසේ වුවද, මේ සෑම කටයුත්තකදීම චීනයේ සහභාගිත්වයේ සීමාව රටේ ස්ථාවරයත්වය හමුවේ අවසන් වන බව ද ෂී ජින් පිං පැහැදිලිව පෙන්වා දී ඇත. ‘'කිසිම විටෙක වරප්‍රසාද හෝ කිසිවක් ලබාගැනීම සඳහා අපගේ ප්‍රධාන ළැදියාවන්, එනම් රටේ ප්‍රධාන අරමුණු හා ඉලක්ක අනතුරේ දමනු ඇතැයි කිසිදු රටක් අපේක්ෂා නොකළ යුතුය. අපගේ ස්වාධීනත්වය, ආරක්ෂාව හෝ සංවර්ධන ලැදියාවන්ට හානිවන කිසිවක් කිරීමට අප සූදානම් නැත.”ජාතික ආරක්ෂාව නව චීන ජනාධිපතිවරයාගේ අවධානය යොමු වී ඇති ප්‍රධාන කාරණයකි. පක්ෂයේ හා රාජ්‍යයේ ආරක්ෂක ප්‍රධානියා වන ෂී ජින් පිං පවසන්නේ චීන ජාතියේ ඉදිරි ගමනට ශක්තිමත් ආරක්ෂක අංශයක් ඉතා වැදගත් වන බවය.ජාතික ස්වාධීනත්වය, ආරක්ෂාව හා සංවර්ධන ලැදියාවන් ආරක්ෂා කිරීම ආරක්ෂක හමුදාවන්ගේ මූලික අරමුණ වියයුතු සේම ලෝක සාමය වෙනුවෙන් ද චීනය කැපවී සිටින බව ආරක්ෂක හමුදාවන්ට පෙන්වා දුන්නේය. මේ අනුව යමින් හෙතෙම චීන සිහිනය යථාර්ථයක් බවට පත්කර ගැනීම සඳහා යන ගමනේදී පිළිතුරු සපයා ගත යුතු ප්‍රධාන අභියෝගයන් තුනක් පෙන්වා දී ඇත. 01. ජනතාවගේ අපේක්ෂා ඉටු කරමින් නිවැරදිව රට මෙහෙයවන්නේ කෙසේද? 02. විවෘතභාවය හා ප්‍රතිසංස්කරණ පුළුල් කිරීමට ජාතික එකඟතාවයක් ඇති තත්ත්වය තුළ ආණ්ඩුව ප්‍රතිසංස්කරණ මාර්ගයේ ඉදිරියට යන්නේ කෙසේද? 03. දූෂණය වළක්වා පිරිසිදු විනිවිදභාවයෙන් යුතුව කටයුතු කිරීමට භාවිතාවෙන් නිදසුන් සපයමින් කොමියුනිස්ට් පක්ෂය එම නිරීක්ෂණය ශක්තිමත් කරන්නේ කෙසේද?''ජනාධිපතිවරයා පක්ෂ සාමාජිකත්වයෙන් හා ජනතාවගෙන් ඉල්ලා ඇත්තේ ඊට අනුව කටයුතු කරන ලෙසය.ස්ථිරසාර වැඩපිළිවෙළක් අනුගමනය කරමින් දර්ශන සංකල්ප යථාර්ථයන් බවට පත්කර ගන්නා ලෙසය. මේ සියලු කාරණා සලකා බැලීමේදී තහවුරු වන්නේ ෂී ජින් පිං චීන ජනාධිපතිවරයා ස්ථිර විශ්වාසයන්ගෙන් යුත්, උපායගාමී දැක්මක් සහිත, දුෂ්කරතා පිළිබඳ සංවේදනයක් ඇති, ප්‍රායෝගික වැඩ ශෛලියකින් යුත් නායකයෙකු බවය. එ් නිසා ඔහු චීනයටත්, එහි බිලියන 1.3ක් වන ජනතාවටත් මතු නොව සමස්ත ලෝකයටම අපේක්ෂා ඇතිකරන රාජ්‍ය තාන්ත්‍රිකයෙකු බවය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409164</link>
    <topic/>
    <author> </author>
    <content>චීනය යනු නිදා සිටින යෝධයකු බවට කලක් මතයක් තිබිණි. මේ වනවිට යෝධයා නින්දෙන් අවදි වී සිටී. ලොව විශාලතම ජනගහනය මෙන්ම භූමි ප්‍රමාණය අනුව ලොව දෙවැනි විශාලතම රාජ්‍ය ද වන චීනය වර්තමානයේ දී ලොව දෙවැනි ආර්ථික බලවතා ද වේ. මේ යෝධයා, දෙපයින් සිටගත් විට වත්මන් ලෝක ආර්ථික බලවතා වන අමෙරිකාව දෙවැනි තැනට තල්ලු වන බව පැහැදිලි වෙමින් ඇත. දේශපාලන හා ආර්ථික විශ්ලේෂකයන් ඇතැම් දෙනාගේ මතය වන්නේ බැරක් ඔබාමාගේ ජනාධිපතිධුර කාලසීමාව අවසන් වනවිට එය සිදුවී තිබෙන්නට බොහෝ ඉඩ ඇති බවයි.චීනයේ භූමි ප්‍රමාණය අතිමහත් වන්නා සේම භූගෝලීය හා ‍ජෛව විවිධත්වය ද අති පුළුල්ය. උතුරින් ගෝභි, ටක්ලමාකාන් වැනි කාන්තාර ඇති විට දකුණේ උපනිවර්තන වනාන්තර ද පවතී. ලොව තෙවැනි හා සයවැනි විශාලතම ගංගා වන යැංග්ෂී හා කහ ගංගාවෝ චීනය පෝෂණය කරමින් ගලා බසිති.අත්ලන්තික් වෙරළ තීරය කි.මී. 14,500ක් පමණ දක්වා දුරට විහිදී තිබේ. චීනයේ ඉතිහාසය ලොව පැරැණිතම ශිෂ්ටාචාර දක්වා විහිදී පවතී. එය සාරවත් වූයේ කහ ගංගාවේ සශ්‍රීක ද්‍රෝණි ප්‍රදේශය ආශ්‍රිතව හා උතුරු චීනයේ තැනිබිම ආශ්‍රිතවයි.චීනයේ දේශපාලන ශිෂ්ටාචාරය පෝෂණය වූයේ ද එලෙසයි. කින් අධිරාජ්‍ය සමයේ දී තවත් රාජ්‍ය ඈඳා ගනිමින් චීන අධිරාජ්‍ය ‍ගොඩනැඟිණි. ඉන් පසු එය තවදුරටත් පුළුල්වෙමින් හා වෙනස්කම්වලට ලක්වෙමින් විකාශනය විය.චීන සමූහාණ්ඩුව ස්ථාපිත කරමින් අවසන් රජ පෙළපත විස්ථාපනය කෙරුණේ 1911 වර්ෂයේ දීය. එම නව පාලනය 1949 දක්වා පැවැතිණි. දෙවැනි ලෝක සංග්‍රාමයේදී ජපානය ලැබූ පරාජයත් සමඟ චීනයේ කුවෝමින්තාන් පාලනය අවසන් කෙරුණු අතර 1949 ඔක්තෝම්බර් 01 වැනිදා මහජන චීන සමූහාණ්ඩුව බිහිවිය.ගත වූ වසර 2000ක් පමණ තිස්සේ ලොව දැවැන්තම හා සංකීර්ණතම ආර්ථිකයට උරුමකම් කීවේ චීනයයි. එහි සමෘද්ධිමත් යුග මෙන්ම පසුබෑම් ද තිබේ. 1978 දී ඩෙංග් ෂියා පිංග් විසින් ආර්ථික ප්‍රතිසංස්කරණය හඳුන්වාදුන් තැන් පටන් ලොව ශීඝ්‍රයෙන් වර්ධනය වන ආර්ථිකයක් ඇති රටක් ලෙස චීනය පෙරට එමින් සිටී. 2013 වනවිට චීනය ජපානය අභිභවා යමින් දෙවැනි ආර්ථික බලවතා බවට පත්විය.චීනය න්‍යෂ්ටික බලවතෙකි. ලොව විශාලතම හමුදාවට මෙන්ම දෙවන විශාලතම යුද අය - වැය වාර්තා වන්නේ ද චීනයෙනි. මුලින් එක්සත් ජාතීන්ගේ සංවිධානය විසින් පිළිගෙන තිබුණේ චීනයේ කුවෝමින්තාන් පාලනයයි.එහෙත්, 1971 දී චීන මහජන සමූහාණ්ඩුවට එක්සත් ජාතීන්ගේ සාමාජිකත්වය හිමි වූ අතර එ.ජා. ආරක්ෂක මණ්ඩලයේ නිත්‍ය සාමාජිකයකුද වේ. චීනය WTO APEC, BRICS, G-20 වැනි බහුපාර්ශවීය සංවිධානවල සාමාජිකත්වය ද දරයි. චීනය ආසියානු කලාපයේ බලවතකු වන අතර කලාපීය සුපිරි බලවතා වීමේ වැඩි විභවය ඇත්තේ චීනයට බව ඇතැම් විචාරකයන්ගේ මතයයි.චීනය යන නම යෙදී ඇත්තේ Cina නම් සංස්කෘතික වචනයෙන් බිඳී ආ Chin නම් පර්සියානු වදනකි. එය පළමුවරට ලිඛිත මූලාශ්‍රයක සටහන්ව ඇත්තේ වසර 1516 දී පෘතුගීසි දේශගවේශකයකු වූ ඩුවාට් කාබෝසාගේ ලියැවිල්ලක බව සඳහන්ව තිබේ.එම ලේඛනය වර්ෂ 1555 ඉංග්‍රීසියට පරිවර්තනය විය. චීනය යන නමට අදාළ මීට වෙනස් වචනයක්ද තිබේ. කින් (Qin ) රාජවංශයේ ආභාෂය ඇතිව Cina යන‍ුවෙන් එය හැඳින්වුණු බවයි. පැරැණි හින්දු ආගමික ලියැවිලි පවා චීනය සඳහා Cina යනුවෙන් භාවිතා වී ඇත. ක්‍රි.පූ.5 වැනි සියවසේදී මහා භාරතය, ක්‍රි.පූ. 2 වැනි සියවසේදී මනුගේ නීති සංග්‍රහය ඊට නිදසුන්ය.පුරාවිද්‍යාත්මක සාධක අනුව චීනය ජනාවාස වී ඇත්තේ වසර මිලියන 2.24 -250,000 තරම් එපිටදීය. වීකිං මිනිසා යනුවෙන් හැඳින්වෙන පොසිලය හෝමෝ ඉරෙක්ටස් මානවයාගේය. පළමු ගින්දර භාවිතා කළේ මේ මානවයයි.ලේඛන කලාව හඳුන්වාදීමත් ඇතුළුව චීනය ලොවට දුන් දායාද රැසකි.වසර දහස් ගණනක් තිස්සේ ගොඩනැඟුණු, අදටත් චීනය පිළිබඳ සංකේතයක් බඳු චීන මහා ප්‍රාකාරය, මෑතදී සොයාගත් චීන අධිරාජ්‍ය යුග පිළිබඳ සුවිසල් පර්යේෂණාගාරයක් බඳු ටෙරකොටා හමුදාව වැනි දෑ චීනයේ පමණක් නොව ලෝක උරුම ලෙස පිළිගැනේ.චීනය ‍ෙදවතාවක්ම ජපානය සමඟ යුද වැදී ඇත. යුද ගැටුම් හේතුවෙන් චීන වැසියන් මිලියන 20ක් පමණ මියගිය බවට වාර්තාවල සඳහන්ය.චීනයේ ප්‍රධාන සිවිල් යුද ගැටුම 1949 දී නිමාව දුටුවේ චීනයේ වැඩි ප්‍රදේශයක පාලන බලය කොමියුනිස්ට් පක්ෂයට අත්කර දෙමිනි.සභාපති මාඩ් සේතුංගේ නායකත්වය යටතේ 1949 ඔක්තෝබර් 01 වැනිදා මහජන චීන සමූහාණ්ඩුව බිහිවිය.2014 ඔක්තෝබර් 01වැනිදා ට චීනයේ 65 වෙනි සංවත්සරය යෙදී තිබේ.මාඕගේ නායකත්වය යටතේ ජනගහන වර්ධනය සඳහා විශාල ලෙස උනන්දු කෙරුණු අතර මිලියන 550 සිට මිලියන 900 දක්වා එය දෙගුණ විය. ඔහු විසින් දියත් කළ ආර්ථික හා සමාජ ප්‍රතිසංස්කරණ ව්‍යාපාරය චීනයට යෝධ ඉදිරි පිම්මක් පැනීමට හේතු විය.එහෙත් එම වකවානුවේදී කුසගින්න නිසා මිලියන 45ක් පමණ දෙනා මියගිය බවටද විවේචන එල්ල වී තිබේ. සභාපති මාඕ සහ ඔහු‍ෙග් මිත්‍ර පාර්ශව විසින් දියත් කළ සංස්ක‍ෘතික විප්ලවය සීමාව ඉක්මවූවක් බවට ද විවේචන එල්ලවිය. 1976 දී මාඕ ‍සේතුංගේ අභාවය සිදුවිණි.ඩෙංග් ෂියාවෝ පිංග් චීනය නව මඟකට යොමුකළ නායකයා ලෙස පිළිගැනෙන අතර 2000 වසරෙන් පසු ජනාධිපති හූ ජින්ටාවෝ සහ අගමැති වෙන් ජියා‍බාවෝගේ නායකත්වය යටතේ චීනය විශාල ආර්ථික වර්ධනයක් අත්කරගනිමින් පෙරට ඒමට සමත්විය.ලොව ඉහළම ජෛව විවිධත්වයක් ඇති රටක් වන චීනය වේගවත් කාර්මිකරණය හා සංවර්ධනය ‍හේතුවෙන් අභියෝගයට ලක්ව ඇති පරිසරය රැක ගැනීමට හා වායුගෝලයට කාබන්ඩයොක්සයිඩ් මුදාහැරීම පාලනය කිරීමට නව ක්‍රියාමාර්ග වෙත ‍යොමුවෙමින් ඇත.එය චීනය ඉදිරිපිට ඇති අභියෝගයක් ද වේ. එසේවුවද බලශක්ති ක්ෂේත්‍රෙ‍ෙය්දී පුනර්ජනනීය බලශක්ති උපයෝගී කර ගැනීම සඳහා සිදුකරන ආයෝජනවලින් ලොව ඉදිරියෙන්ම සිටින්නේ ද චීනයයි. 2011 දී එම ආයෝජනය ඇ. ඩො.බිලියන 52කි.චීනය සමාජවාදී රාජ්‍යයක් ලෙස පිළි‍ගැනෙන අතර ඔවුන් අනුගතව සිටින වෙළෙඳ පොළ ආර්ථික ක්‍රමය “සමාජවාදී වෙළෙඳ පොළ අර්ථිකය” ලෙසද ආර්ථ ගැන්වේ.චීනය කොමියුනිස්ට් පක්ෂය විසින් පාලනය කිරීම විවේචනය කරන විචාරයකයන්ට චීනය ප්‍රතිචාර දක්වා ඇත්තේ එය මහජන ප්‍රජාතන්ත්‍රවාදී ආඥාදායකත්වයක් මිස ආඥාදායක පාලනයක් නොවන බව පෙන්වා දෙමිනි. ජනාධිපතිවරයා රාජ්‍ය නායකයා වන අතර අගමැතිවරයා ආණ්ඩුවේ ප්‍රධානියාය.පරිපාලන කොට්ඨාස 22ක් යටතේ චීනයේ පාලනය සමන්විතය. 23 වැනි පළාත ලෙස තායිවානය ඔවුහු සලකති. හො‍ංකොං සහ මැකාවු විශේෂ පාලන බල ප්‍රදේශ ලෙස පිළිගැනේ. * අගනුවර - බෙයිජිං* විශාලම නගරය -ෂැංග්හයි* ජනගහනය - බිලියන 1.357 (2013 / ලෝක බැංකු මූලාශ්‍ර)* මුදල් ඒකකය - රෙන්මිස්ධි* ජනාධිපති - ෂී ජින් පින්* අගමැති - ලී කෙකියැන්* රාජ්‍ය භාෂාව - සම්මත චීන භාෂාව* පිළිගත් ප්‍රාදේශීය භාෂා - මොංගෝලියානු , ටිබෙට්, උයිගුර්, ෂුආන්ග් සහ තවත් භාෂා කිහිපයක්.* ජනවර්ග- 91.51%- හැන් සෙසු ජනවර්ග 55 ක් පමණ සිටිති.* රජය- තනි පක්ෂ සමාජවාදී පාලනයකි.* ව්‍යවස්ථාදායකය - ජාතික මහජන කොන්ග්‍රසය.* නිර්මාණය වූ අයුරු - කින් අධිරාජ්‍ය සමයේ දී එක්සේසත් විය. ජන රජයක් බවට පත්වූයේ   1912 ජනවාරි 01 වැනිදාය.  මහජන සමූහාණ්ඩුව ස්ථාපිතවීම 1949 ඔක්තෝබර් 01 වැනිදාය.* භූමි ප්‍රමාණය - වර්ග කි.මී. 9,596,961* ජනඝනත්වය - වර්ග කි.මී. 1ට 144* දළ ජාතික නිෂ්පාදනය - ඇ.ඩො.ට්‍රිලියන 14.625 (මිලදී ගැනීමේ හැකි යාව -PPP අනුව )   (2014 ඇස්තමේන්තු ගත)ඒක පුද්ගල ද.දේ නිෂ්පාදනය - අ.ඩො. 10,695* විදේශ සංචිත - ඇ.ඩො. ට්‍රිලියන 3.5 (2012 දෙසැම්බර් )* සාක්ෂරතාව - 92.2 (2011)* මානව සංවර්ධන දර්ශකය - 0.719* උපතේදී ආයු අපේක්ෂාව- අවුරුදු 75 </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409165</link>
    <topic/>
    <author>ධම්මික සෙනෙවිරත්න</author>
    <content>චීන කොමියුනිස්ට් පක්ෂයේ මහලේකම්වරයා ද චීන මහජන සමූහාණ්ඩුවේ ජනාධිපතිවරයා ද ‍ෙව්. මධ්‍යම හමුදාමය අධිකාරියේ සභාපතිත්වය ද දරයි.එනම් පක්ෂයේ, රාජ්‍යයේ සහ හමුදාවේ ප්‍රධානියා ඔහුය. චීන කොමියුනිස්ට් පක්ෂ මධ්‍යම කාරක සභාවේ ස්ථාවර කමිටු සාමාජිකයකු ලෙස ද කටයුතු කර ඇත. එය තීරණ ගැනීමේ ඉහළම ව්‍යුහයයි. ෆුජියැං පළාතේ ආණ්ඩුකාර ධුරය 1999 – 2002 වකවානුවේ හෙබවීය.ජියැංග්හි ආණ්ඩුකාර ධුරය ද කොමියුනිස්ට් පක්ෂ ප්‍රධානී තනතුරද 2002 – 2007 වකවානුවේ දරා තිබේ. 2007 වර්ෂයේ කෙටි කාලසීමාවක් ෂැංග්හයි පක්ෂ ලේකම් වශයෙන් ද ක්‍රියා කළේය. 2007 ඔක්තෝබරයේ දී දේශපාලන මණ්ඩල ස්ථාවර කමිටුවට උසස් කිරීමෙන් පසු එවක ජනාධිපති හූ ජින්ටාවෝගේ අනුප්‍රාප්තිකයා ඔහු බව පෙනෙන්නට තිබිණි.ෂී. ජින් පිංග් චීන නායකත්වයේ 5 වැනි පරම්පරාව නියෝජනය කරයි. දූෂණයට එරෙහිව නව ව්‍යාපාරයක් ගෙනයන අතර වෙළෙඳපොළ ආර්ථික ප්‍රතිසංස්කරණ තවදුරටත් පෙරට ගෙන යමින් සිටී. “චින සිහිනය” යනුවෙන් ජාතික ප්‍රතිසංස්කරණ වැඩපිළිවෙළක් ද හඳුන්වා දී ඇත.ජනාධිපතිවරයා වශයෙන් 2013 මාර්තු 15 වැනිදා රාජකාරි ඇරැඹීය.ෂී. ජින්පිංග්, 1953 ජූනි 15 වැනිදා බෙයිජිං නුවර දී උපත ලැබීය. ඔහුගේ පියා ෂී චොංග්සන් (1913 – 2002) කොමියුනිස්ට් විප්ලවීය චරිතයකි. 1949 දී කොමියුනිස්ට් රාජ්‍යයක් ස්ථාපිත වීමෙන් පසු ෂී - ජින්පිංග් එම රජයේ තනතුරු කිහිපයක්ම දරා තිබේ. ඒ අතර පක්ෂයේ ප්‍රචාරක අංශ ප්‍රධානී උප අගමැති සහ ජාතික මහජන කොංග්‍රසයේ උප සභාපතිත්වය ද වෙයි.ෂීගේ ද්විතීයීක අධ්‍යාපන කටයුතුවලට සංස්කෘතික විප්ලවය නිසා බාධා ඇතිවිය. 1968 දී සංස්කෘතික විප්ලවය අතරතුර ඔහුගේ පියා සිරභාරයට පත්වනවිට ෂී. 15 හැවිරිදි වියේ පසුවිණි. පියාගේ රැකවරණය අහිමි වු තැන ෂී සැන්ක්සි ජනපදයේ දේශපාලන කටයුතුවලට දායක වුයේ තනිවය.අනතුරුව ඔහු පක්ෂ ශාඛාවේ නිෂ්පාදන කණ්ඩායමේ ලේකම් වශයෙන් ද තෝරා ගැනිණි. ඒ වනවිට ඔහු 22 හැවිරිදි වියේ පසුවිය. ළමා කළ පටන්ම ලැබු අත්දැකීම් පිළිබඳ පසුකාලීනව ෂී ගෙන් විමසූ කල්හී ඔහු පිළිතුරු දුන්නේ එය හැඟීම්බරයි, ඒ වගේම එය මනෝභාවයක්. සංස්කෘතික විප්ලවයේ පරමාදර්ශ යථාර්ථයක් විය නොහැකියි. ඉන් අත්දැකිය හැකි වූයේ මායාවක් යනුවෙනි.බෙයිජිං ෂිංහුවා සරසවියෙන් රසායනික ඉංජිනේරු විද්‍යාව හදාරන අතර ඔහු කම්කරුවකු හා ගොවියකු ලෙස ද කටයුතු කර තිබේ. එවක පැවැති අධ්‍යාපන ක්‍රමය යටතේ අධ්‍යාපනය හදාරන අතරම කම්හලක හෝ ගොවි බිමක වැඩ කිරීමට ද සිදුවිය. 1998 – 2002 වකවානුවේ දී මාක්ස්වාදී දර්ශනය පිළිබඳ පශ්චාත් උපාධිය හදාරමින් ෂිංහුවා සරසවියෙන් ම එල්. එල්. ඩී. උපාධිය ලැබීමට ෂිං ජින් පින්ග් සමත්විය.1980 ගණන්වලදී මධ්‍යම හමුදා කොමිසමේ මහ ලේකම් ලෙස කටයුතු කරමින් හමුදාමය පසුබිමක අත්දැකීම් ද ඔහු ලබා තිබේ. ෂී ජින් පින්ග් කොමියුනිස්ට් පක්ෂයේ තරුණ ලීගයට එක්වූයේ 1971 දීය. 1974 දී ඔහු චීන කොමියුනිස්ට් පක්ෂයේ සාමාජිකත්වය ලබා ගත්තේය.1982 වනවිට හිතෙයි ප්‍රදේශයේ ෂෙංග්ඩිගේ ප්‍රාන්තයට ඔහු යවනු ලැබුණේ කොමියුනිස්ට් පක්ෂ ප්‍රාන්ත කමිටුවේ නියෝජ්‍ය ලේකම්වරයකු වශයෙනි. 1983 දී ඔහු එම ලේකම් ධුරයට උසස් කෙරිණි. සිය දේශපාලන ජීවිතය තුළ ඔහු ෂැංන්ෂි, හිබෙයි, ෆුජියාන් සහ ෂෙජියාගේ යන ප්‍රාන්ත 4 හිම කටයුතු කර තිබේ. දශක 4ක් පමණ වන එම කාලසීමාව තුළ ඔහු පක්ෂයේ විවිධ තනතුරු දරා ඇත. පසුව චීන කොමියුනිස්ට් පක්ෂයේ 16 වෙනි මධ්‍යම කාරක සභාවට ද ඔහු තෝරා ගැනිණි. විවිධ තනතුරු රැසක් ඔහු දරා ඇතත් අපවාද චෝදනා එල්ලවී නැත.පක්ෂයේ 17 වෙනි සමුළුවේ දී, 9 දෙනෙකුගෙන් සමන්විත ස්ථාවර කමිටුවට ෂී ජින් පින්ග් ද තෝරා ගැනුණේ 2007 දී ය. ඒ අනුව චීනයේ අනාගත නායකත්වය පිළිබඳ ඉඟි පළවිය. ජනාධිපති හූ ජින්ටාවෝ අනුප්‍රාප්තිකයා ලෙස අනතුරුව ඔහු අත්දැකීම් ලැබීය. පක්ෂය තුළදී බලවත් පාර්ශ්ව සමඟ මිත්‍රශීලි සබඳතා පැවැත්වීමට ඔහු සමත්විය.උප ජනාධිපතිවරයා ලෙස ඔහු පළමු විදේශ සංචාරයේ යෙදුණේ 2008 ජූනි මාසයේ දී ය. ඒ උ.කොරියාව, මොංගෝලියාව, සවුදිඅරාබිය, කටාරය හා යේමනයටයි. ඔලිම්පික් උළෙලෙන් පසුව මහජන චීන සමූහාණ්ඩුවේ 60 වෙනි සංවත්සර කමිටුවේ සභාපති ලෙස ද ඔහු කටයුතු කළේය.ෂී ජින් පින්ග් සාර්ථක හා විශිෂ්ට නායකත්ව ලක්ෂණ පිළිබිඹු කළ අයෙකි. වරෙක සිංගප්පූරුවේ හිටපු අගමැති ඔහු වර්ග කළේ නෙල්සන් මැන්ඩෙලා වැනි නායකයන් සමඟයි. හැඟීම්බරව කලබල නොවන හා කල්පනාකාරී නායකයකු ලෙස ලී ඔහු දුටුවේය. හිටපු අමෙරිකානු භාණ්ඩාගාර ලේකම් ඔහු ගැන කීවේ, ගෝල් සීමාවෙන් ඔබ්බේ ඇති දේවල් ගැන ද ඔහු දැනුවත්ව සිටි බවයි. හිටපු ඔස්ට්‍රේලියානු අගමැති කෙවින් රඕ ඔහු හඳුන්වා දුන්නේ ප්‍රතිසංස්කරණවාදියකු වශයෙනි.ජනාධිපතිධුරයට පත්වීමට පෙර සිටම ඔහු විදේශ සංචාර ගණනාවක යෙදෙමින් චීනය නියෝජනය කළ අතර විදේශ සබඳතා ගොඩනගා ගැනීමේ දී දක්ෂ ලෙස ක්‍රියාකර තිබේ. 2012 නොවැම්බරයේ දී පක්ෂයේ මහලේකම් ධුරයට පත්වීමෙන් පසු පළමු කතාව සිදුකරමින් ඔහු කියා සිටියේ අපේ ජනතාව වඩා හොඳ අධ්‍යාපනයක්, වඩා ස්ථාවර රැකියා, හොඳ ආදායමක්, වඩා සාධාරණ සමාජ ආරක්ෂාවක්, උසස් මට්ටමේ වෛද්‍ය රැකවරණයක් හා වඩා හොඳ ජීවන තත්ත්වයක් මෙන්ම ලස්සන පරිසරයක් ගැනද අපේක්ෂා සහගතව සිටින බවයි. එකී අපේක්ෂාවන් ඔස්සේ ඔහු “චීනය දකින සිහිනය” සැබෑ කර ගැනීම සඳහා එරට මෙහෙයවමින් සිටී.කලාපීය දේශපාලනය පිළිබඳද ඔහුට පැහැදිලි දැක්මක් ඇත. මීට මාස කිහිපයකට පෙර ෂැංහයි හිදී පැවැති කලාපීය සමුළුක දී චීන ජනාධිපතිවරයා අවධාරණය කළේ,ආසියාව සාමුහිකව හා සමඟි සම්පන්නව ක්‍රියා කළ යුතු බවයි. තුන්වැනි බලවතකුගේ මැදිහත්වීමක් ඊට අනවශ්‍ය බව කියමින් අමෙරිකානු අභිලාෂයන් ප්‍රතික්ෂේප කළ ඔහු ආසියාවේ ප්‍රශ්න විසඳාගත යුත්තේ ආසියානුවන් විසින්ම බව ද ආසියාවේ ආරක්ෂාව පිළිබඳ වගබලාගත යුත්තේ ආසියානුවන්ම බව ද කියා සිටියේය.ෂී ජින් පින්ග් පළමුව කේ. ලිංග්ලිංග් සමඟ විවාහ විය. කේ, 1980 ගණන්වලදී බ්‍රිතාන්‍යයේ චීන තානාපති ධුරය දැරූ කේ හුවාගේ දියණියයි. වසර කිහිපයකින් ඔවුන් දික්කසාද වූ අතර, 1987 දී ෂී ජින් පින්ග් හා පෙංග් ලියුවාන් අතර විවාහය සිදුවිය. පෙංග් ප්‍රකට චීන ජන ගායිකාවකි. ඇය පිළිබඳ නොදන්නා චීන ජාතිකයෙක් නැති තරමටම ඇය චීනයේ ජනප්‍රියය. ෂී - පෙංග් යුවළට ෂී වින්ග්ෂෙ නමින් දියණියක සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409166</link>
    <topic/>
    <author>සමදරා ජයසිංහ</author>
    <content>චීන - ශ්‍රී ලංකා මිත්‍රත්වය සංකේතවත් කරමින් රුපියල් කෝටි හයසීයකටත් අධික චීන ආයෝජන ව්‍යාපෘති ගණනාවක් මෙරට ක්‍රියාත්මක වෙමින් පවතී. වසර දෙදහසකට වඩා පැරැණි දෙරට අතර ඇති සබඳතාව තහවුරු කරමින් චීනයෙන් මෙරටට ලද සුවිශේෂි සම්පත් කිහිපයකි.කොළඹ ‍ශ්‍රේෂ්ඨාධිකරණ සංකීර්ණය1972 හා 1980 යන වසරවල දී චීනය හා ශ්‍රී ලංකාව අතර වූ ආර්ථික හා කාර්මික සහයෝගිතා ගිවිසුම යටතේ හිමි වූ සහන ණය මුදලින් ඉදිකරන ලද්දකි. වර්ග මීටර් 21400 යුතු ගොඩනැගිලි භූමියකින් සමන්විත මේ සඳහා රු: දශලක්ෂ 914ක් වැය වී තිබේ. 1988 ඔක්තෝබර් මස මෙම සංකීර්ණය සාදා නිම කරන ලදී.බණ්ඩාරනායක සම්මන්ත්‍රණ ශාලාවචීන ශ්‍රී ලංකා සම්බන්ධතාව දිරිගැන්වීමට පුරෝගාමී වූ බණ්ඩාරනායක අගමැතිවරුන් දෙපළ සිහිවීම පිණිස චීන රජය විසින් මෙරටට තිළිණ කරන ලද්දකි.බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව ලෙස නම් කර ඇති මෙහි සිරිමාවෝ බණ්ඩාරනායක නම යෙදූ සම්මේලන සංකීර්ණයකි.1997 නොවැම්බර් 24 වැඩ ආරම්භ කළ මෙහි නවීකරණය 2013 ඔක්තෝබර් 24 දින සිදු කරන ලදී. එහි සියලු වියදම් චීන රජය විසින් දරන ලද අතර මුළු වියදම රුපියල් බිලියන 2කි.හම්බන්තොට වරායලෝකයේ අඩුම වියදමින් ඉදිකරන ලදැයි සැලකෙන හම්බන්තොට වරාය චීනයෙන් ලද ආධාර මත ඉදිවූවකි. මුළු වැය ඩොලර් මිලියන 362ක් වූ මෙහි මිලියන 55ක් ලංකා රජය විසින් දැරූ අතර ඉතිරිය චීන රජය ලද සහන ණය ආධාරය මත ඉදිකරන ලදී.නෙළුම් පොකුණමාගම්පුර මහින්ද රාජපක්ෂ වරාය සමුද්‍රිත ප්‍රවාහන ක්ෂේත්‍රය ඔස්සේ ශ්‍රී ලංකාවට විශාල සමාජ ආර්ථික සංවර්ධන ප්‍රතිලාභ රැගෙන ඒමේ අරමුණින් 2010 නොවැම්බර් මස ජනසතු කරන ලද දැවැන්ත ජාතික සංවර්ධන ව්‍යාපෘතියකි.නෙළුම් පොකුණවර්ග මීටර් 14000 භූමි ප්‍රමාණයක ඉදිකරන ලද මෙය ‘2005 වසරේ චීන සමූහාණ්ඩුව සහ ශ්‍රී ලංකා රජය අතර ඇතිවූ ගිවිසුමක් අනුව ඉදිකරන ලද්දකි. රුපියල් මිලියන 2500 වැය කරමින් ඉදිකරන ලද මෙහි වැය වූ මුදලින් 40%ක් චීන ආධාර ද ඉතිරි 60% පොළී රහිත ණය ලෙස චීන රජය විසින් ලබා දී තිබේ. තට්ටු පහකින් සමන්විත මෙම නවීන රංග ශාලාව මේ වනවිට ජනතා අයිතියට පවරා තිබේ.නෙළුම් කුලුනදකුණු ආසියානු කලාපයේ උසම කුලුන වන මෙය මීටර් 350 උසින් යුතු සුපිරි ගණයේ පහසුකම්වලින් සමන්විත ය. 2012 ජනවාරි මස ඉදිකිරීම් අරඹන ලද මෙහි මුළු වියදම රුපියල් කෝටි 1148කි. 2015 දී විවෘත කිරීමට අපේක්ෂිත මෙම බහුකාර්ය සන්නිවේදන මධ්‍යස්ථානය චීන ආධාර මත ඉදිවන්නකි.කොළඹ - කටුනායක අධිවේගී මාර්ගයශ්‍රී ලංකාවේ දෙවැනි අධිවේගී මාර්ගය වන මෙය 2013 ඔක්තෝබර් මස 27 වැනිදා ජනතා අයිතියට පැවරිණි. මුළු ව්‍යාපෘතිය සඳහා වැයවූ පිරිවැය රුපියල් බිලියන 32කි. මෙයින් බිලියන 27ක් චීනයෙන් ලද ආධාර වේ. කොළඹ - කටුනායක අධිවේගී මාර්ගය දීර්ඝ කාලයක් තිස්සේ පැවැති ප්‍රවාහන මාර්ගයක අවශ්‍යතාව ඉටුවීමකි.මත්තල රාජපක්ෂ ජාත්‍යන්තර ගුවන් තොටුපළදෙවැනි ජාත්‍යන්තර ගුවන් තොටුපළ වන මෙහි මුළු වියදම අමෙරිකානු ඩොලර් මිලියන 209කි. මුළු භූමි ප්‍රමාණය හෙක්ටයාර් 2000ක් වන අතර පළමු අදියරේ දී හෙක්ටයාර් 800ක ඉදිකිරීම් සිදුවිය. මෙය ද චීන රජයේ සහයෝගය මත ඉදිකරන ලද ව්‍යාපෘතියකි.කොළඹ වරායේ දකුණු පර්යන්තය2008 වසරේ අප්‍රේල් මස නිල වශයෙන් ආරම්භ කළ කොළඹ වරාය පුළුල් කිරීමේ ව්‍යාපෘතිය යටතේ ඉදිකරන ලද කොළඹ වරාය දකුණු බහාලුම් පර්යන්තයේ මුළු පිරිවැය අමෙරිකානු ඩොලර් මිලියන 500ක් පමණ වේ. මෙයින් 85%ක් මූල්‍ය දායකත්වය චීන ආධාර යටතේ වන අතර අඩි විස්සේ සම බහලුම් ඒකක මිලියන 2.4ක ධාරිතාවකින් යුතු මෙහෙයුම් කළ හැකි පර්යන්තයකි.නොරොච්චෝල විදුලි බලාගාරයචීන රජයේ සහන ණය ආධාර මත ඉදිවූ මෙය මෙම 16 වැනිදා චීන ජනාධිපති ‍ෂිං ජින් පින්ග් අතින් විවෘත වීමට නියමිතය. මෙගා වොට් 900 විදුලිය ධාරිතාවක් ජනනය කළ හැකි මෙහි චීනයේ පූර්ණ සහය මත 2006 වසරේ ඉදිකිරීම් අරඹන ලදී.සමස්ත ව්‍යාපෘතිය සඳහා වන වියදම රුපියල් කෝටි 17900කි.මෙයට අමතරව දකුණු දුම්රිය මාර්ගය, ඒ නවය මාර්ගය මෙන්ම සුනාමි ව්‍යසනයෙන් විනාශ වූ ධීවර වරාය ප්‍රතිසංස්කරණය, ගිං ගඟ ගංවතුර පාලන යෝජනා ක්‍රමය, ළමා රෝහල් වාට්ටු සංකීර්ණය ඉදිකිරීම ඇතුළු ව්‍යාපෘති ගණනාවකට ද චීන රජයේ මූල්‍ය ආධාර ලැබී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>16</day>
    </date>
    <link>http://www.dinamina.lk/2014/09/16/_art.asp?fn=f1409167</link>
    <topic/>
    <author>කාංචනා අමිලානි</author>
    <content>චීනය ගැන එක මිටට ගන්නට තරමට දේ අප දැන නොසිටී යැයි සිතූ මුත් සේද මාවතේ පැ‍රැණි පිය සටහන් සෙවණැලි සේ අප පසුපසම ඇවිදින බව දැනෙයි. බිලියන 1.3කට අධික ජනගහනයක හීනි වී ගිය ඇස් අතර කුඩා දූපතකට බලපෑම් කළ හැකි ජාන තිබුණේ යැයි ඈත අතීතයේදී අපි සිතා නොසිටින්නට ඇත.ෆා හියන් භික්ෂුවගේ දේශාටන වාර්තා මෙන්ම හියුං සාං භික්ෂුවගේ චාරිකා සටහන් අතරින් චීනයේ හැඩය නොව අපේම දූපතේ හැඩය වටහා ගන්නට පසු කලෙක අපටම හැකි විය. කඩදාසිය කෙතරම් වැදගත් සාධකයක්ද යන්න මේ ඇස් හීනි මිනිස් පරම්පරාව කීයෙන් පැපිරස් කඩදාසියේ මද රළුකමින් අපි තුටින් සිටියෙමු.සිංහලෙන් ලියා චීන චිත්‍රෙන් අලංකෘත වූ කතන්තර පොත්වලින් අතත්‍ය චීනයක් කුඩා ළමුන් වූ අපි දු‍ටුවෙමු. පි‍ටු පෙරළන විට එළියට නෙරා එන වර්ගයේ චිත්‍ර සහිත මේ කතන්තර පොත් අපේ ළමා කාලයට අත්ත‍ටු දෙන්නට සමත් විණැයි කිව හැකිය. එහෙත් මුද්‍රිත බොහෝ දේ අතර සැබෑ චීනය තිබුණිදැයි පසු කලෙක චීන මහා ප්‍රාකාරය තරණය කරන අතරතුර ඒකාකාරී සිතුවිල්ලක නිරත වූ මම සිතන්නට පටන් ගතිමි.ඒ 2010 වර්ෂයේ සීත සෘතුවයි. බීජිං නුවරට ඉර ඕනෑ කර තිබූ කාලයකි ඒ. සුළඟ සතුව තිබූ අධික සීතල එළිමහන ප්‍රිය කරන මිනිසුන් ඇතුළතටම එළවා දමන්නට සමත් තරම් විය. එහෙත් බීජිං අන්තයෙන් චීන මහා ප්‍රාකාරය තරණය කරන්නට මාධ්‍යවේදීන් රොත්තක් සැදී පැහැදී උන්නෙන් ඒ පලක් නොවීය.එළියට නෙරා ගිය වහල සහිත අමුතු නිවාස සහ ඇතුළු වීමේ ද්වාර පසු කරමින් කඳුකරයට පිවිසි සුඛෝපභෝගී බසය විසාල ගස් පසු කරමින් වෙනත් ලෝකයකට ඇදී යන්නට විණ. ඒ ලෝකයේ එක් කෙළවරක චීන මහා ප්‍රාකාරය පිහිටා තිබුණි යැයි මට සිතුණි. මේ 2010 ෂැංහයි එක්ස්පෝ කර්මාන්ත ප්‍රදර්ශනයේ සමාරම්භක උළෙලට පෙර අපට ලැබුණි බෝනසයකි.අපේ මඟ පෙන්වන්නා සර්ව බලධාරී ජෙරීය. හෙතෙම තරබාරුය. පියවී ශිය මාළු ඇස් සහිතය. ගොර,ගොර හඬින් මයික්‍රෆෝනයෙන් නොනවත්වා කතා කරයි. පිලිපීන ජාතික ජූලියා ඩාසා නරක් වූ මුහුණිනි. ඈට වුවමනා ජෙරී මඟහැර ආ ඔලිම්පික් පැවැත්වුණු ‘කුරුලු කැදැල්ල’ නැරඹීමටය. එහෙත් ජෙරී කීවේ ‘වෙලා නෑ අපිට මඟ නවතින්න’ පමණකි. ඔහුට අවනත නොවීමෙන් කිසිවක් උපයා ගත නොහැක. එහෙත් ජූලියා ඩාසා නොසතුටෙනි. ජෙරී ඒ නොතකයි.චීන මහා ප්‍රාකාරය නැ‍රැඹීමට ඇතුළු විය හැකි ප්‍රවේශ මාර්ග කිහිපයකි. විදෙස් සංචාරකයන් වඩාත් ප්‍රිය කරන්නේ බීජිං අගනුවර හරහා වැටී ඇති බඩාලින්ග් ප්‍රදේශයෙන් ඇතුළු වීමටය.එසේම විදේශිකයන් වෙනුවෙන් එලෙස විවෘත වූ පළමු ප්‍රවේශ මාර්ගය බඩාලින්ග්ය. දෙපස විවිධාකාර වෙළෙඳසැල්ය. සමරු තිළිණ ඒ අතර ප්‍රධානය. උදෑසන 10 ටත් නැති මේ මොහොතේ පවා සංචාරකයෝ එහේ,මෙහේ දුව පැන ඇවිදිමින් ඡායාරූප ගනිති.දුම් දමන කෝපි බොමින් ඈතින් යෝධ පෙනුමෙන් නැඟී සිටින මහා ප්‍රාකාරය දෙස දෙගිඩියාවෙන් බලා සිටිති. කේබල් කාර් යුහුව එහා මෙහා ගමනේය. ආහරවලින් ආඪ‍ය වූ ආපනශාලාවල චීන කෑම දුම් දමමින් පැහෙයි. අලංකාර වැසිකිළි පද්ධතියක් මා දු‍ටුවේ මේ අතරය.එතරම් අලංකාරයක් අනවැසි යැයි සිතෙන තරමට ඒ සුකුමාලය.චීන මහා ප්‍රාකාරය යුද උපායක් ලෙස තැනූවක් වුවත් පසු කාලීනව ලෝකය මවිත කිරීමට සමත් විය. ක්‍රි.ව.220-206ත් අතර කාලයක තනන්නට ඇතැයි අනුමාන කරන මේ මහා ප්‍රාකාරය ජීවිත පරිත්‍යාගයෙන් හා වේදනාවෙන් ඉදි වූවක් බව සිතන විට ඇති වන්නේ මහත් ශෝකයකි.ප්‍රාකාරයේ මුල්ම හිමිකම කින් ෂී හුවාන්ග්ටය. එහෙත් මුල් නිර්මාණයෙන් දැන් ඉතිරිව ඇත්තේ ස්වල්ප ප්‍රමාණයකි. මින්ග් රජතුමාගේ කාලයේ ප්‍රාකාරයෙන් වැඩි ප්‍රමාණයක් ඉදි කර ඇතැයි සැලැකේ. කිලෝමීටර 8851ක් දුරට විහිදෙන චීන මහා ප්‍රාකාරය ප්‍රාන්ත 10ක් මායිම් වන සේ ඉදි කර ඇත. මෙය 1987දී යුනෙස්කෝව විසින් ලෝක උරුමයක් ලෙස ප්‍රකාශයට පත් කර ඇත.ඉතාම සැහැල්ලුවෙන් ප්‍රාකාරය තරණය පටන් ගත් අපි නොසිතූ ඉක්මනට වෙහෙසට පත් වීමු. මීටර් 50ක් පමණ ගිය තැන දිගු නැග්මකට ආරාධනා කරන පඩිපෙළකි. යළිත් සමතලා භූමියකි. හතරමං හන්දියකි. තැන,තැන සිහිවටන විකුණන අළෙවිසැල්ය. සාක්කු ඔරලෝසුය.කඩදාසියෙන් සැදූ අලංකෘත කුඩය. කාසි වර්ගය. අනෙක් අන්තයේ පැ‍රැණි චීන රජ ඇඳුම්,ආයිත්තම් ඡායාරූපයකට පෙනී සිටීම පිණිස කුලියට දෙන තැනකි. යුවාන් තිහකට ඔබට ‍රැජිනක් වෙන්නත් යුවාන් හතළිහකට රජෙකු වෙන්නත් පුළුවන. රජෙකුට යුද සන්නාහයක්,කඩුවක් හෝ පළිහක්,යුද හිස් වැස්මක් සහ සම්පූර්ණ ඇඳුමක් ලැබෙයි. ‍රැජිනක් හෝ කුමරියකට සාම්ප්‍රදායික චීන ඇගලුමක්,අවානක්,තොප්පියක් ලැබෙයි. යුවාන් තිහකට රජ කුමාරියක් වූ මා දැක ජෙරම්ටත්,චෑන්ටත් පුදුමය.නේපාල ජාතිකයා තමන්ගේ තුන් හුලස් තොප්පිය ගලවා යළි හිසේ ලා ගනිමින් අප පසු කර යන්නට විය. සුළඟක් තරම් සැහැල්ලු වියපත් කාන්තාව ජූලියා ඩාසා රතු වූ මුහුණින් බිමට බසිනු පෙනෙයි. ඈ පසුපස අප්‍රිකානුවෝ කිහිප දෙනෙකි. හිස් වනමින්,අත් දෙපසට දිගු කරමින් ඔවුන් කියන්නේ ‘තවත් නම් බෑ’ යන්නයි.අර්ධයක් තරණය කළ තැන විසාල එළිමහනකි. පැ‍රැණි කාලතුවක්කු කිහිපයක් ඒ එළිමහනේ මහල්ලන් මෙන් වැතිරී උන්නෙන් අපි ඒ අසල සැරිසරන්නට වීමු.එතැන හදිසි මංගල උත්සවයකි. ඩෙනිම්,ටී ෂර්ට් ඇඳගෙන විවාපත් වෙන්නට ආ යුවළකි. නෑදයන් සහ යහළුවන් කිහිප දෙනෙකි. චීන මහා ප්‍රාකාරය මත විවාපත් වූවොත් ඒ සුබ වෙතැයි ඔවුන් විශ්වාස කරයි. එහෙයින් චීන මහා ප්‍රාකාරය උඩදී මේ තරුණ යුවළ විවාහ වෙන්නට තීරණය කර ඇත. නැතැයි කියූ ඉර ආයේ ඉතාම ඈතින් ණයෙකු මෙන් ඇඹරෙමින් ඇදී යන්නට වූ විදුලි දුම්රියේ දර්ශනයත් සමඟය. කටින් හුස්ම ගනිමින් මම නැවත ප්‍රාකාරයෙන් බිමට බසින්නට වීමි. ජෙරී ප්‍රාකාරය පාමුල ඇති කෝපි කඩයකට වැදී නිවි සැනසිල්ලේ කෝපි බොයි. ආරුක්කු වහල යටින් අපි චීන මහා ප්‍රාකාරයෙන් එළියට ආවෙමු.සමහර විට මේ ජීවමාන චීනය තව බොහෝ දේ සඟවා ගෙන සිටිනවා විය හැකිය. ෂැංහයි තමන්ට අයිති නාගරික මෙන්ම අර්ධ නාගරික ලක්ෂණ පෙන්වමින් ෂැංහයි එක්ස්පෝව මහා දැවැන්තව එකම භූමියක මවා පෙන්වූහ. මනා වූ සංවිධානාත්මක ශක්තිය මෙන්ම තම පෞඪ බව පෙන්වීමට ඔවුන් ඒ භාවිත කළාක් මෙන් විය.පැ‍රැණි චීන සංස්කෘතියේ මහා ලක්ෂණ මෙන්ම චූල ලක්ෂණ ගැන කියන්නට බිත්තියක් මත ඇඳි සිතුවම් අපූර්ව ලෙස චලනය කිරීමට සලස්වා ඔවුහු භාවිත කර තිබුණි. ඒ තාක්ෂණයේ උපරිම භාවිතය අපට පෙන්වීමයි. පැය කිහිපයක ගමනකින් චීන ගමකට පිවිසි අපට චීනයේ සැබෑ අතීත හැඩය බලාගත හැකි විය.බීජිංහි පිහිටි චයිනා ඩේලි පුවත්පතේ ප්‍රධාන කාර්යාල ගොඩනැගිල්ලෙන් ඇතුළු වී ඔවුන්ගේ පුවත්පත් ලෝකය බැලීමෙන් ස්වල්ප තිගැස්මක් නොව විදුලි කාන්දුවක් හිමි විය. ඒ නම් අපූරු පුවත්පත් ආයතනයකි. සංස්කරණ කිහිපයකින් නිකුත් වන චයිනා ඩේලි පුවත්පතේ කතු මඩුල්ල උන්නේ විනෝද ගමනක් ගොස් මෙනි. සුවිසල් ආපන ශාලාවකි. කෝපි හළකි. තවම ක්‍රියාත්මක වන ඔලිම්පික් චැනලයකි.මේ සියලු දේ අතර අධි වේගයෙන් ගමන් කරන ජිවන රටාවකට හිමිකම් කියන චීන ජන ජීවිතය කෙතරම් ක්‍රමාණුකූලද,කෙතරම් සංවිධානාත්මකද යන්න කෙටි කලකින් දැන ගත් හෙයින් ඒ පසුපස හඹා යන්නට සිතුණි. ඉතාම වේගයෙන් බටහිර ජන ජීවිතය කරා දුවමින් සිටි වර්තමාන චීනයේ ජන ජීවිතය ඇමෙරිකාවෙන් එක පෙත්තක් බදු යැයි සිතෙන තරම්ය.එහෙත් අලසකමින් තොර ඔවුන්ගේ දෛනික ජීවිතය තවත් බොහෝ දුර ගමනක් යන බව නම් සහතිකය. වෙලාවට වැඩ කිරීමේ පටන් අනෙකාට ගරු කිරීම තෙක් දිවෙන මේ සාමාන්‍ය හැසිරීමේ අසාමාන්‍ය මා දැක නැතුවා වෙන්නට ඇත. එහෙත් මුද්‍රිතව කියැවූ චීනයේ අසිරිය,පැහැය,හැඩය සැබෑවටම අලංකාරකින් හෙබි බව කිව යුතුය. ඒ මට පෙනෙනු චීනයේ සේද මුහුණතයි. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n140917_4</link>
    <topic>බීජිං නුවරින් කොළඹ සරසවියට තෑග්ගක්</topic>
    <author>විජිත ජයසිංහ</author>
    <content>චීන ලංකා අධ්‍යයන කේන්ද්‍රයක් පිහිටුවීම සඳහා වූ එතඟතා ගිවිසුමට මීට ස්වල්ප වේලාවකට පෙර අත්සන් තැබිණ.‍බීජිං විශ්ව විද්‍යාලයේ උපකුලපති ලෝ පෙං සහ කොළඹ විශ්ව විද්‍යාලයේ උපකුලපතිවරයා මෙම ගිවිසුමට අත්සන් තැබිණ.මීට අමතරව ශ්‍රී ලංකාවේ කොන්ෆියුසියස් කාර්යාලයක් පිහිටුවීම සඳහා වූ ගිවිසුමකට ද ජනාධිපති කාර්යාලයේදී අද අත්සන් කළ බව ද වාර්තාවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n140917_3</link>
    <topic>දුන්හිඳට යන්න අද සිට පහසු මඟක්</topic>
    <author>විජිත ජයසිංහ</author>
    <content>සංවර්ධනය කළ බදුල්ල මහියංගන ප්‍රධාන මාර්ගයේ දුන්හිඳ ඇල්ලට ප්‍රවේශවන මාර්ගය අද සවස තුනට ජනාධිපති මහින්ද රාජපක්ෂ මැතිතුමා අතින් ජනතා අයිතියට පත්වේ.මේ අනුව අද සිට දුන්හිඳ ඇල්ල වෙත යන සංචාරකයින්ට පහසුවෙන් ගමන්කිරීමට හැකිවනු ඇත.රුපියල් මිලියන හයදහස් හත්සිය විස්සක මුදලක් වැයකොට නිමවූ මෙම මාර්ගය දිගින් කිලෝමීටර් තිස්පහකින් යුක්තය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n140917_2</link>
    <topic>කැළණි ගඟ අවට සංචාරක මුර සේවාවක්</topic>
    <author>ඉඳුනිල් වීරරත්න</author>
    <content>කැළණි ගඟ අවට සංචාරක මුර සේවාවක් සහ තහනම් පුවරු සවිකිරීමේ වැඩ පිළිවෙළක් පොලිස් නාවික කොට්ඨාශය මඟින් ආරම්භ කර ඇත.එහ ස්නානය කරන්නන්ගේ ජීවිත ආරක්ෂා කිරීම, අනවසර වැලි ගොඩ දැමීම සහ අපද්‍රව්‍ය නළ ගඟට දැමීම වැළැක්වීමේ අරමුණින් මෙය ක්‍රියාත්මක කෙරේ.මේ අනුව අඹතලේ සිට වත්තල දක්වා පොලිස් බල ප්‍රදේශ පහක් ආවරණය වන පරිදි කැළණි ගඟ දෙපස අවවාද සටහන් ඇතුළත් පුවරු 18ක් මේ වනවිටත් සවිකොට තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n140917_1</link>
    <topic>කොළඹ අවට මාර්ග කඩින් කඩ වැසේ</topic>
    <author>විජිත ජයසිංහ</author>
    <content>අද උදෑසන 8.30 සිට දහවල් දොළහ දක්වා කොල්ලුපිටිය මංසන්ධිය, ධර්මපාල මාවක, ග්‍රීන් පාත්, බේස්ලයින් පාර හා කටුනායක අධිවේගී මාර්ගය විටින් විට වසා තැබෙනු ඇත.මේ නිසා විකල්ප මාර්ග භාවිතා කරන රථවාහන පොලිසිය මහජනතාවගෙන් ඉල්ලා සිටී‍.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409172</link>
    <topic>ශ්‍රී ලංකා-චීන සහයෝගිතා ගිවිසුම් 27ක්</topic>
    <author/>
    <content>ශ්‍රී ලංකාව සහ චීනය අතර ක්ෂේත්‍ර රැසක සහයෝගිතා ගිවිසුම් 27ක් අස්සන් කිරීම ඊයේ (16) ජනාධිපති ලේකම් කාර්යාලයේදී සිදුකෙරිණි.ශ්‍රී ලංකාවට පැමිණි චීන ජනාධිපති ෂී ජින් පින්ග් මහතාගේ සහ ශ්‍රී ලංකා ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙම ගිවිසුම් අත්සන් කිරීම සිදුකෙරිණි.එම ගිවිසුම් මෙසේය.1. ශ්‍රී ලංකා ප්‍රජාතාන්ත්‍රික සමාජවාදී ජනරජය සහ මහජන චීන සමුහාණ්ඩුව අතර ක්‍රමෝපාය සහයෝගිතා හවුල වර්ධනය කිරීම සඳහා වූ ක්‍රියාකාරී සැලැස්මඅත්සන් තැබීම ශ්‍රී ලංකාව වෙනුවන්: විදේශ කටයුතු ඇමැති මහාචාර්ය ජී.එල්. පීරිස්අත්සන් තැබීම චීනය වෙනුවන්: වැන්ග් යී මහතා, විදේශ කටයුතු පිළිබඳ ඇමැති2. මහජන චීන සමුහාණ්ඩුව සහ ශ්‍රී ලංකා ප්‍රජාතාන්ත්‍රික සමාජවාදී ජනරජය අතර අපරාධ කටයුතු පිළිබඳ පොදු නීති සහයෝගිතා ගිවිසුමඅත්සන් තැබීම ශ්‍රී ලංකාව වෙනුවන්: මහාචාර්ය ජී.එල්. පීරිස්, විදේශ කටයුතු ඇමැතිඅත්සන් තැබීම චීනය වෙනුවන්: වැන්ග් යී මහතා, විදේශ කටයුතු පිළිබඳ ඇමැති3. චීන - ශ්‍රී ලංකා නිදහස් වෙළෙඳ ගිවිසුම කතිකාව දියත් කිරීම සඳහා මහජන චීන සමුහාණ්ඩුවේ - වාණිජ අමාත්‍යාංශය සහ ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආර්ථික සංවර්ධන අමාත්‍යාංශය අතර අවබෝධතා ගිවිසුමඅත්සන් තැබීම ශ්‍රී ලංකාව වෙනුවන්: බැසිල් රාජපක්ෂ මහතා, ආර්ථික සංවර්ධන ඇමැතිඅත්සන් තැබීම චීනය වෙනුවන්: ගාඕ හුචේන්ග් මහතා, වාණිජ ඇමැති4. මහජන චීන සමුහාණ්ඩුව සහ ශ්‍රී ලංකා ප්‍රජාතාන්ත්‍රික සමාජවාදී ජනරජය අතර ආර්ථික සහ තාක්ෂණික සහයෝගිතාව පිළිබඳ ගිවිසුමඅත්සන් තැබීම ශ්‍රී ලංකාව වෙනුවන්: ආචාර්ය සරත් අමුණුගම, ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් හා ක්‍රම සම්පාදන නියෝජ්‍ය ඇමැති :අත්සන් තැබීම චීනය වෙනුවන්: ගාඕ හුචේන්ග් මහතා, වාණිජ ඇමැති5. ජාතික රෝහලේ බාහිර රෝගී ගොඩනැගිල්ල සඳහා ලිපි හුවමාරු කරගැනීමඅත්සන් තැබීම ශ්‍රී ලංකාව වෙනුවන්: ආචාර්ය සරත් අමුණුගම, ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් හා ක්‍රම සම්පාදන නියෝජ්‍ය ඇමැති:චීනය වෙනුවන්: ගාඕ හුචේන්ග් මහතා, වාණිජ ඇමැති6. වෛද්‍ය සහ ඉගැන්වීම් උපකරණ ආධාර ලෙස - ශ්‍රී ලංකාව, ලිපි හුවමාරු කරගැනීමඅත්සන් තැබීම ශ්‍රී ලංකාව වෙනුවන්: ආචාර්ය සරත් අමුණුගම, ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් හා ක්‍රම සම්පාදන නියෝජ්‍ය ඇමැතිඅත්සන් තැබීම චීනය වෙනුවන්: ගාඕ හුචේන්ග් මහතා, වාණිජ ඇමැති ,7. චීනය විසින් ශ්‍රී ලංකාවට සහන පදනම යටතේ ණය ලබා දීම (හම්බන්තොට කේන්ද්‍රස්ථාන සංවර්ධන ව්‍යාපෘතියේ ඉදිකිරීම්) පිළිබඳ මහජන චීන සමුහාණ්ඩුව සහ ශ්‍රී ලංකා ප්‍රජාතාන්ත්‍රික සමාජවාදී ජනරජය අතර රාමුව පිළිබඳ එකඟතාවඅත්සන් තැබීම ශ්‍රී ලංකාව වෙනුවන්: ආචාර්ය සරත් අමුණුගම, ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් හා ක්‍රම සම්පාදන නියෝජ්‍ය ඇමැතිඅත්සන් තැබීම චීනය වෙනුවන්: ගාඕ හුචේන්ග් මහතා, වාණිජ ඇමැති ,8. චීනය විසින් ශ්‍රී ලංකාවට සහන පදනම යටතේ ණය ලබා දීම (දක්ෂිණ අධිවේගී මාර්ගය දීර්ඝ කිරීම, මත්තල සිට හම්බන්තොට දක්වා අන්දරවැව හරහා වන 4 වන කොටස ව්‍යාපෘතිය) පිළිබඳ මහජන චීන සමුහාණ්ඩුව සහ ශ්‍රී ලංකා ප්‍රජාතාන්ත්‍රික සමාජවාදී ජනරජය අතර රාමුව පිළිබඳ එකඟතාවඅත්සන් තැබීම ශ්‍රී ලංකාව වෙනුවන්: ආචාර්ය සරත් අමුණුගම, ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් හා ක්‍රම සම්පාදන නියෝජ්‍ය ඇමැතිඅත්සන් තැබීම චීනය වෙනුවන්: ගාඕ හුචේන්ග් මහතා, වාණිජ ඇමැති9. මහජන චීන සමුහාණ්ඩුවේ වාණිජ අමාත්‍යාංශය සහ ශ්‍රී ලංකා ප්‍රජාතාන්ත්‍රික සමාජවාදී ජනරජයේ විදුලිබල හා බලශක්ති අමාත්‍යාංශය අතර නොරෝච්චෝලේ ගල් අඟුරු බලාගාර ව්‍යාපෘතිය සඳහා තාක්ෂණික සහාය ලබාදීම පිළිබඳ අවබෝධතා ගිවිසුමඅත්සන් තැබීම ශ්‍රී ලංකාව වෙනුවන්: පවිත්‍රා වන්නිආරච්චි මහත්මිය, විදුලිබල හා බලශක්ති ඇමැතිනීඅත්සන් තැබීම චීනය වෙනුවන්: ගාඕ හුචේන්ග් මහතා, වාණිජ ඇමැති10. චීන - ශ්‍රී ලංකා, වෙරළ සහ සාගර ඒකාබද්ධ පර්යේෂණ සහ සංවර්ධන මධ්‍යස්ථානය ස්ථාපිත කිරීම පිළිබඳ අවබෝධතා ගිවිසුමඅත්සන් තැබීම ශ්‍රී ලංකාව වෙනුවන්: ගෝඨාභය රාජපක්ෂ මහතා, රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම්අත්සන් තැබීම චීනය වෙනුවන්: ලියු සිගුයි මහතා, සමුද්‍ර පරිපාලනය පිළිබඳ රාජ්‍ය ඇමැති11. කොළඹ විශ්ව විද්‍යාලයේ කොන්ෆියුසියස් ආයතනයක් පිහිටුවීමට, චීන කොන්ෆියුසියස් ආයතන මුලස්ථානය සහ කොළඹ විශ්ව විද්‍යාලය අතරවන ගිවිසුමඅත්සන් තැබීම ශ්‍රී ලංකාව වෙනුවන්: ආචාර්ය කේ. හිරිඹුරේගම, උප කුලපති, කොළඹ විශ්ව විද්‍යාලයඅත්සන් තැබීම චීනය වෙනුවන්: සු ලින් මිය (උප අමාත්‍ය), අධ්‍යක්ෂ , හන්බන් / ප්‍රධාන විධායක නිලධාරී, කොන්ෆියුසියස් ආයතන මුලස්ථානය12. චීන මාධ්‍ය, ප්‍රකාශන, ගුවන් විදුලි, සිනමා හා රුපවාහිනී පිළිබඳ රාජ්‍ය පරිපාලනය සහ ශ්‍රී ලංකාවේ සංස්කෘතික සහ කලා කටයුතු පිළිබඳ අමාත්‍යාංශය අතර සහයෝගිතාව සඳහා වූ ගිවිසුමඅත්සන් තැබීම ශ්‍රී ලංකාව වෙනුවන්: ටී.බී. ඒකනායක මහතා, සංස්කෘතික සහ කලා කටයුතු පිළිබඳ ඇමැතිඅත්සන් තැබීම චීනය වෙනුවන්: ජියැන්ග් ජියන්ගාඕ, චීන කොමියුනිස්ට් පක්ෂ නායකත්ව මණ්ඩලයේ ලේකම් සහ මාධ්‍ය , ප්‍රකාශන, ගුවන් විදුලි, සිනමා හා රුපවාහිනී පිළිබඳ රාජ්‍ය පරිපාලන උප ඇමැති .13. චීන විද්‍යා ඇකඩමිය සහ ශ්‍රී ලංකා උසස් අධ්‍යාපන අමාත්‍යාංශය අතර සහයෝගිතාව පිළිබඳ ගිවිසුමඅත්සන් තැබීම ශ්‍රී ලංකාව වෙනුවන්: එස්.බී. දිසානායක මහතා, උසස් අධ්‍යාපන ඇමැතිඅත්සන් තැබීම චීනය වෙනුවන්: බායි චුන්ලි මහතා, සභාපති, චීන විද්‍යා ඇකඩමිය14. ශ්‍රී ලංකා ප්‍රජාතාන්ත්‍රික සමාජවාදී ජනරජයේ තාක්ෂණ සහ පර්යේෂණ අමාත්‍යාංශය සහ මහජන චීන සමූහාණ්ඩුවේ - විද්‍යා හා තාක්ෂණ අමාත්‍යාංශය අතර තාක්ෂණය සහ නව නිර්මාණ සහයෝගිතාව පිළිබඳ අවබෝධතා ගිවිසුමඅත්සන් තැබීම ශ්‍රී ලංකාව වෙනුවන්: පාඨලී චම්පික රණවක මහතා, තාක්ෂණ හා පර්යේෂණ ඇමැතිඅත්සන් තැබීම චීනය වෙනුවන්: වූ ජියන්ඝාඕ මහතා, ශ්‍රී ලංකාවේ චීන තානාපති15. තත්ත්ව අධීක්ෂණ පරික්ෂාවේ සහ නිරෝධායනය පිළිබඳ චීන පොදු පරිපාලනය සහ ශ්‍රී ලංකා කෘෂිකර්ම අමාත්‍යාංශය අතර ශාක පරික්ෂාව සහ නිරෝධායන සහයෝගිතාව පිළිබඳ අවබෝධතා ගිවිසුමඅත්සන් තැබීම ශ්‍රී ලංකාව වෙනුවන්: මහින්ද යාපා අබේවර්ධන මහතා, කෘෂිකර්ම අමාත්‍යචීනය වෙනුවන්: වූ ජියන්ඝාඕ මහතා, ශ්‍රී ලංකාවේ චීන තානාපති 16. මහජන චීන සමුහාණ්ඩුවේ පොදු පරිපාලනය සහ රේගුව හා ශ්‍රී ලංකා ප්‍රජාතාන්ත්‍රික සමාජවාදී ජනරජයේ ශ්‍රී ලංකා රේගුව අතර ක්‍රමෝපාය සහයෝගිතාව පිළිබඳ අවබෝධතා ගිවිසුමඅත්සන් තැබීම ශ්‍රී ලංකාව වෙනුවන්: ආචාර්ය පී.බී. ජයසුන්දර, භාණ්ඩාගාර ලේකම්අත්සන් තැබීම චීනය වෙනුවන්: වූ ජියන්ඝාඕ මහතා, ශ්‍රී ලංකාවේ චීන තානාපති17. පිටත වටරවුම් අධිවේගී මාර්ග ව්‍යාපෘතිය - අදියර III සඳහා අනුග්‍රහපූර්වක ගැනුම් ණය පිළිබඳ ගිවිසුමඅත්සන් තැබීම ශ්‍රී ලංකාව වෙනුවන්: ආචාර්ය පී.බී. ජයසුන්දර, භාණ්ඩාගාර ලේකම්අත්සන් තැබීම චීනය වෙනුවන්: ලී රෞගු, සභාපති, චීන ආනයන - අපනයන බැංකුව18. හම්බන්තොට කේන්ද්‍රව සංවර්ධන ව්‍යාපෘතිය සඳහා වූ රජයේ සහන ණය පිළිබඳ ගිවිසුමඅත්සන් තැබීම ශ්‍රී ලංකාව වෙනුවන්: ආචාර්ය පී.බී. ජයසුන්දර, භාණ්ඩාගාර ලේකම්අත්සන් තැබීම චීනය වෙනුවන්: ලී රෞගු, සභාපති, චීන ආනයන - අපනයන බැංකුව19. දක්ෂිණ අධිවේගී මාර්ගය දීර්ඝ කිරීම, මත්තල සිට හම්බන්තොට දක්වා අන්දරවැව හරහා දිවෙන 4 වන කොටස ඉදිකිරීමේ ව්‍යාපෘතිය සඳහා වූ රජයේ සහන ණය පිළිබඳ ගිවිසුමඅත්සන් තැබීම ශ්‍රී ලංකාව වෙනුවන්: ආචාර්ය පී.බී. ජයසුන්දර, භාණ්ඩාගාර ලේකම්අත්සන් තැබීම චීනය වෙනුවන්: ලී රෞගු, සභාපති, චීන ආනයන - අපනයන බැංකුව20. ශ්‍රී ලංකාවේ ප්‍රමුඛ ආර්ථික ක්ෂේත්‍රවල මූල්‍ය සහයෝගීතා රාමුව පිළිබඳ එකඟතාවඅත්සන් තැබීම ශ්‍රී ලංකාව වෙනුවන්: ආචාර්ය පී.බී. ජයසුන්දර, භාණ්ඩාගාර ලේකම්අත්සන් තැබීම චීනය වෙනුවන්: ලී රෞගු, සභාපති, චීන ආනයන - අපනයන බැංකුව21. කොළඹ වරාය නගර සංවර්ධන ව්‍යාපෘතිය අදියර 1, වාර පත්‍ර ගිවිසුමඅත්සන් තැබීම ශ්‍රී ලංකාව වෙනුවන්: මෝ වෙන්හේ මහතා, සභාපති, සීමාසහිත චීන වරාය ඉංජිනේරු පුද්ගලික සමාගමඅත්සන් තැබීම චීනය වෙනුවන්: හු හුආයිබෑන්ග් මහතා, සභාපති සහ විධායක අධ්‍යක්ෂක, චීන සංවර්ධන බැංකුව22. ශ්‍රී ලංකා රජය සහ සීමාසහිත සී. එච්. ඊ. සී. පෝර්ට් සිටි කලම්බු (පුද්ගලික) සමාගම අතර ගිවිසුමඅත්සන් තැබීම ශ්‍රී ලංකාව වෙනුවෙන්: ආර්. ඩබ්. ආර්. පේමසිරි මහතා, ලේකම්, මහාමාර්ග, වරාය සහ නාවික අමාත්‍යාංශයඅත්සන් තැබීම චීනය වෙනුවෙන්: වෙන් ෆෙන්ජියෑන් මහතා, සභාපති, සීමාසහිත චයිනා කොමියුනිකේෂන් කන්ස්ට්‍රක්ෂන් කම්පනි23. හම්බන්තොට වරාය සංවර්ධන ව්‍යාපෘතියේ කන්ටේනර් පර්යන්තයේ දෙවන අදියර එස්. ඕ. ටී. (සේවා-ක්‍රියාත්මක කිරීම-පැවරීම) සඳහා මූලික කොන්දේසි ඇතුලත් ගිවිසුමඅත්සන් තැබීම ශ්‍රී ලංකාව වෙනුවෙන්: ආචාර්ය ප්‍රියාත් බී. වික්‍රම, සභාපති, ශ්‍රී ලංකා වරාය අධිකාරියඅත්සන් තැබීම චීනය වෙනුවෙන්: වෙන් ෆෙන්ජියෑන් මහතා, සභාපති, සීමාසහිත චයිනා කොමියුනිකේෂන් කන්ස්ට්‍රක්ෂන් කම්පනි, ලී ජියන්හොන්ග් මහතා, සභාපති, චයිනා මර්චන්ට්ස් ගෲප්24. ලක් විජය විදුලි බලාගාරයේ අළුත්වැඩියාව, අමතර කොටස් සැපයීම, සහ ක්‍රියාත්මක කිරීම සහ නඩත්තු කිරීමේ සහයෝගීතාවය සඳහා ශ්‍රී ලංකා විදුලි බල මණ්ඩලය සහ සී එම් ඊ සී ආයතනය අතර අවබෝධතා ගිවිසුමඅත්සන් තැබීම ශ්‍රී ලංකාව වෙනුවෙන්: ඩබ්.බී. ගනේගල මහතා, සභාපති, ශ්‍රී ලංකා විදුලිබල මණ්ඩලයඅත්සන් තැබීම චීනය වෙනුවෙන්: සුන් බයි මහතා, සභාපති සහ විධායක අධ්‍යක්ෂ, සී එම් ඊ සී ආයතනය25. ශ්‍රී ලංකාවේ ජාත්‍යන්තර සමුද්‍ර මධ්‍යස්ථානය සංවර්ධනය කිරීම සඳහා ශ්‍රී ලංකා ප්‍රජාතාන්ත්‍රික සමාජවාදී ජනරජය සහ සීමාසහිත චයිනා මර්චන්ට්ස් හෝල්ඩින්ග්ස් (ඉන්ටර්නැෂනල්) සමාගම අතර රාමුව පිළිබඳ එකඟතාවඅත්සන් තැබීම ශ්‍රී ලංකාව වෙනුවෙන්: ආර්. ඩබ්. ආර්. පේමසිරි මහතා, ලේකම්, මහාමාර්ග, වරාය සහ නාවික අමාත්‍යාංශයඅත්සන් තැබීම චීනය වෙනුවෙන්: ලී ජියන්හොන්ග් මහතා, සභාපති, චයිනා මර්චන්ට්ස් ගෲප්26. චීන මහජන බැංකුව සහ ශ්‍රී ලංකා මහ බැංකුව අතර ස්වැප් (Swap) ගිවිසුම හුවමාරු කර ගැනීම.අත්සන් තැබීම ශ්‍රී ලංකාව වෙනුවෙන්: අජිත් නිවාඩ් කබ්රාල් මහතා, ශ්‍රී ලංකා මහ බැංකුවේ අධිපතිඅත්සන් තැබීම චීනය වෙනුවෙන්: වූ ජියන්ඝාඕ මහතා, ශ්‍රී ලංකාවේ චීන තානාපති27. මූල්‍ය සහයෝගීතාව සඳහා චීන මහජන බැංකුව සහ ශ්‍රී ලංකා මහ බැංකුව අතර අවබෝධතා ගිවිසුම හුවමාරු කර ගැනීමඅත්සන් තැබීම ශ්‍රී ලංකාව වෙනුවෙන්: අජිත් නිවාඩ් කබ්රාල් මහතා, ශ්‍රී ලංකා මහ බැංකුවේ අධිපතිඅත්සන් තැබීම චීනය වෙනුවෙන්: වූ ජියන්ඝාඕ මහතා, ශ්‍රී ලංකාවේ චීන තානාපති</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409173</link>
    <topic>ධර්මපාල 150 වැනිජන්ම දින රාජ්‍ය සැමරුම් උළෙල අද</topic>
    <author>ධනුෂ්ක ගොඩකුඹුර සහ සුභාෂීණී සේනානායක</author>
    <content>ශ්‍රී ලාකේය ජාතික ආගමික පුනරුදයේ පූරෝගාමිකයකු වූ ශ්‍රීමත් අනගාරික ධර්මපාලතුමන්ගේ 150 වැනි ජන්ම දින රාජ්‍ය සැමරුම් උළෙල අද (17) පෙරවරු 9.ට ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ නිදහස් චතුරස්‍රයේදී පැවැත්වේ. ශ්‍රීමත් අනගාරික ධර්මපාල දැක්ම නූතන පරපුරට යන තේමා‍ව යටතේ අද සිට ඉදිරි වසර අනගාරික ධර්මපාල වසර ලෙසමේ උත්සවයේදී නම් කිරිමටද නියමිතය.ඉදිරි වසරක කාලය පුරා අනගාරික ධර්මපාල දැක්ම ඉදිරි පරපුරට හඳුන්වා දීමේ වැඩසටහන් රැසක් බුද්ධ ශාසන හා අගාමික කටයුතු අමාත්‍යාංශය , ජනාධිපති ගේකම් කාර්යාලය,අග්‍රාමාත්‍ය කාර්යාලය සහ අධ්‍යාපන අමාත්‍යාංශය ඇතුලු අමාත්‍යාංශ ගණනාවක මැදිහත් විමේන් රට පුරා සිදු කෙරේ.ජාතික ආගමික සහ සංස්කෘතිකමය උරුමයන් රැක ගැනිම උදෙසා අමිළ සේවයක් සිදුකළ ශ්‍රීමත් අනගාරික ධර්මපාල තුමන් සමරන මෙම උත්වය සඳහා සංඝයා වහන්සේලා,සේ විදෙස් ආරාධිතයන් රසක් එක් වීමට නියමිතය.මීට අමතරව ධර්මපාල ජන්ම දින සැමරුම් උත්සවයක් එදිනම පස්වරු 3.00ට මරදාන මහාබෝධී මූලස්ථානයේදී අගමැති දි මු ජයරත්න මහතාගේ ප්‍රධානත්වයෙන් පැවැත්වෙන අතර ශ්‍රීමත් අනගාරික ධර්මපාලතුමන්ගේ නිවස වන කොළඹ මරදාන ආනන්ද බාලිකා පාසලේ පිහිටි වික්ටර් හවුස් නිවසේදී අද (17) රාත්‍රි පරිත්‍රාණ ධර්ම දේශනයක් පැවැත්වෙයි.ආනන්ද බාලිකා විදුහලේ හෙට (18) උදෑසන ස්වාමීන් වහන්සේලා 150 නමක් විෂයෙහි පිණ්ඩපාත දානය පිළිගැන්වීමද සිදු කරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409174</link>
    <topic>කොළඹ අද දකුණු ආසියාවේ සුන්දරම නගරයක් බවට පත්වෙලා</topic>
    <author>විජයානි එදිරිසිංහ</author>
    <content>කොළඹ අග නගරය සුන්දර නගරයක් බවට පත් කිරීමට රජය ගත් උත්සාහයේ ප්‍රතිඵලයක් වශයෙන් දකුණු ආසියාවේ සුන්දර නගර කිහිපය අතරින් එකක් බවට කොළඹ නගරය පත්වී ඇති බව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පවසයි.සංචාරකයන්, ආයෝජකයන් මෙන්ම මෙරට හැරගිය පිරිස් නැවත මෙරටට ගෙන්වා ගැනීම සඳහා මෙම සුන්දර පවිත්‍ර නගර සංකල්පයට හැකිවී ඇත.ශ්‍රී ලංකාවේ නගර සංවර්ධනයේ දී පළාත් පාලන ආයතනවල සහයෝගය ඉතා වැදගත් වෙයි.කොළඹ නගරය සංවර්ධනය කිරීමේ දී වාසනාවකට කොළඹ නගර සභාවේ සහයෝගය ලැබුණත් දේශපාලන වශයෙන් රජයට වෙනස් දේශපාලන මත දරන පළාත් පාලන ඇතිවිට එය නගර සංවර්ධනයට බාධාවකි. එහි පාඩුව ඇත්තේ මහජනතාවටයි.උතුරේ නගර සංවර්ධනයේදී එහි මහ ඇමැතිවරයා රජය සමඟ එකට එකතු නොවීම තුළින් එහි නගර සංවර්ධනයට බාධා ඇතිවන අතර එහි අවාසිය ලැබෙන්නේ මහජනතාවට බවද ගෝඨාභය රාජපක්ෂ මහතා පෙන්වා දුන්නේය.ලේකම්වරයා මෙම කරුණු හෙළිදරව් කෙළේ ඊයේ (16) නාගරික සංවර්ධන අධිකාරිය මගින් පවත්වන ලද වැඩමුළුවේ ආරාධිත අමුත්තා වශයෙන් සහභාගී වෙමින් ය.වර්තමානයේ සංවර්ධනයත් සමඟ නාගරික සංවර්ධනය ඉතා වැදගත් වෙයි. එහිදී ආර්ථිකයට හා සුරක්ෂිතතාවයට මහජන ආරක්ෂාවට එල්ලවන ස්වාභාවික හා ආපදාවලදී අඩුම හානියක් දක්වන පරිදි ප්‍රතිචාර දැක්විය හැකිවෙයි.2020 වන විට මෙරට සියලුම නගර සම්පූර්ණ සංවර්ධනයක් කරා ගෙන යාම රජයේ ඉලක්කය වෙයි.පසුගිය දශකය තුළ කොළඹ නගරය ස්වාභාවික ආපදා හේතුවෙන් දැඩි පීඩනයකට පත්විය. සැළසුම් සහගත නගර සංවර්ධනයක් සිදු නොවී තිබීම ඊට හේතුව වෙයි. එහෙත් අද වනවිට එම තත්ත්වයෙන් සම්පූර්ණයෙන් කොළඹ නගරය හා ජනතාව මුදාගැනීමට හැකිවිය.කොළඹ පැල්පත් ජනතාව වෙනුවෙන් නවීන නිවාස, විවේකය ගතකළ හැකි ස්ථාන, සංචාරකයන්ගේ ආකර්ෂණීය ස්ථාන, ස්වාභාවික පරිසර, රථවාහන සැළසුම්, මාර්ග සංවර්ධනය, යටිතල පහසුකම් ඇතුලු සියලු දෙයක්ම සකස් කර ඇති බවද ආරක්ෂක ලේකම්වරයා මෙහිදී පෙන්වා දුන්නේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409175</link>
    <topic>බුදුන්වහන්සේගේ උතුම් ගුණයට ඇතැම් දේශපාලනඥයන් සමාන කිරීම මහා පවක්</topic>
    <author>ජස්ටින් කොඩිකාර මාතර දිසා විශේෂ ජයා වික්‍රම සුරේන්ද්‍ර මාතර විශේෂ</author>
    <content>මව්පියන් තම දූ දරුවන්ට ආදරය, රැකවරණය නොඅඩුව ලබාදෙන්නේ නම් දරුවන් ෆේස්බුක් ආදරය සොයා ගොස් විවිධ දුක් කරදර දිවි නසාගැනීම්වලට ලක් නොවන බව යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා පැවැසීය.ඉකුත් දා මාතර රත්මලේ දන්දෙනිය මිල්ලගිරි විහාරස්ථානයේ අභිනවයෙන් ඉදිකරන ලද සීවලී මහරහතන් වහන්සේගේ ප්‍රතිමාව නිරාවරණය කිරීමේ පුණ්‍යෝත්සවයට සහභාගි වෙමින් අමාත්‍යවරයා එසේ පැවැසීය.එහිදී ඇමැතිවරයා මෙසේද කීය.අද තාක්ෂණයේ ශීඝ්‍ර දියුණුවත් සමඟම මහින්දෝදය විද්‍යාගාර තාක්ෂණ විද්‍යා පීඨ පාසල්වල ඉදිකෙරෙනවා. ගමට තාක්ෂණය ඇතුළුවෙලා ෆේස්බුක්වලට රිංගලා තරුණ තරුණියන් ඇතැමෙක් වැරැදි මඟ යනවා. ඇතැම් තරුණ තරුණියන්ගේ දිවි නසාගැනීම් මාධ්‍යවලින් අද අනාවරණය ‍ වනවා. මා මුලින් කී ආකාරයට ම මව්පියන්ගේ ආදරය සෙනෙහස, කරුණාව නොලැබීම දරුවන් මෙවන් විපත්තිවලට ලක්වීමට හේතුවන බව විවිධ පර්යේෂණවලින් සනාථ වී තිබෙනවා.අද ලෝකයේ බොහෝ රටවල ථෙරවාදී බුදුදහම වැලඳගැනීමේ පිපාසයකින් පෙළෙනවා. මෑතක දී මා ඕස්ට්‍රේලියාවේ කළ සංචාරයක දී එරට වැසියන් විශාල වශයෙන් ථෙරවාදී බුදුදහම වැලඳගත් බව දැකගත්තා. අමෙරිකාව, ජපානය, චීනය වැනි ලෝකයේ ආර්ථික ශක්තිය ඉහළ රටවල් විසිනුත් නිර්මල බුදුදහම ගැන උනන්දුවීම වර්ධනය වෙලා.හොඳම මානව හිතවාදියා ද සමාජවාදියා ද දේශපාලනඥයා ද වන්නේ බුදුන් වහන්සේයි. එහෙත් සමහර දේශපාලනඥයන් හා බුදුන් වහන්සේගේ ගුණ සමාන කිරීම මහා පාප කර්මයක්.අද කාටුන් ශිල්පීන් වැඩිවශයෙන් දේශපාලනඥයින් කාටුන් මඟින් හඳුන්වා දෙන්නේ මදාවියන්, චෞරයින්, තක්කඩියන්, කොමිස් කාක්කන්, කුඩු බිස්නස් කාරයින් හැටියටයි. මෙම අයහපත් තත්ත්වය වළක්වා ගැනීමට දේශපාලනඥයන් විශේෂයෙන් වගබලා ගත යුතුයි.දන්දෙණිය මිල්ලගිරි විහාරස්ථානය ප්‍රදේශයේ ආගමික ප්‍රබෝධය සඳහා මෑත භාගයේ දී ආරම්භ කළ සිද්ධස්ථානයක් වුවද ලබා ඇති ප්‍රගතිය හා විහාරස්ථානයෙන් සිදුවන ශාසනික සේවය පැසසුමට ලක් වෙනවා. විහාරස්ථානයේ සංවර්ධනය සඳහා ලබා දිය හැකි සෑම රාජ්‍ය අනුග්‍රහයක් ම ලබා දෙනවා. මේ රටේ සියලු ආගමික නිදහසට විශාල තර්ජනයක් වූ වසර තිහකට වඩා පැවති රුදුරු කොටි ත්‍රස්තවාදය මුලිනුපුටා දැමූ ජනාධිපති මහින්ද රාජපක්ෂ මහතා බෞද්ධාගම ඇතුළු සියලු ආගම්වලට එක හා සමානව සලකන අතර සියලු ආගමික සිද්ධස්ථානවලට ගෞරවයත් අනුග්‍රහයත් දැක්වීමට නිරතුරුව කටයුතු කරනවා.විහාරාධිපති හත්තොටුවේ ඉන්ද්‍රරතන හිමියන්ගේ අනුශාසනා මත මෙම සීවලී මහරහතන් වහන්සේගේ ප්‍රතිමාව ඉදිරිකිරීමට මූල්‍ය දායකත්වය දන්දෙණියේ ඩී.කේ. සුජිත් මහතා විසින් දරා ඇත. විහාරාධිපති හිමියන් අනුසාසනාවක් ද විහාරස්ථදායක සභාවේ ලේකම් විශ්‍රාමික විදුහල්පති එච්.ජී. ගුණසේන දික්වැල්ල, ප්‍රාදේශීය සභා මන්ත්‍රීවරුන් වන රත්නසිරි ගම්හේවා, ඉරංග මනෝජ් දික්වැල්ල, ප්‍රාදේශීය මහා ලේකම් බී.එස්. රංජිත් යන මහත්වරු ඇතුළු පිරිසක් මෙම පුණ්‍යෝත්සවයට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409176</link>
    <topic>සන්ධානයේ ඌවේඅවසන් ජනරැලි අද</topic>
    <author>ධනුෂ්ක ගොඩකුඹුර.</author>
    <content>ඌව පළාත් සභා මැතිවරණයේ දී එක්සත් ජනතා නිදහස් සන්ධානයේ ජයග්‍රහණය තහවුරු කරන විජයග්‍රාහී අවසන් ජනරැලි ජනාධිපති මහින්ද රාජපක්ෂ මහතාගේ ප්‍රධානත්වයෙන් මහියංගණය සහ වැල්ලවායේ දී අද (17) පැවැත්වේ.බදුල්ල දිස්ත්‍රික් අවසන් වියජග්‍රාහී මහා ජනරැලිය 17 වැනි දා සවස 2. 30ට මහියංගණයේ දී පැවැත්වෙන අතර මොනරාගල දිස්ත්‍රික් අවසන් ජනරැලිය වැල්ලවායේ දී සවස 4. 30 ට පැවැත්වේ.ඌව පළාත් සභා මැතිවරණයේ ජනාධිපති මහින්ද රාජපක්ෂ මහතා සහභාගී වන ප්‍රචාරක කටයුතු සැප්තැම්බර් මස 02 වැනි දින බදුල්ලේ දී පැවැති ශ්‍රී ලංකා නිදහස් පක්ෂ සංවත්සරයත් සමග ආරම්භ කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409177</link>
    <topic>බටහිර ඩොලර්වලින් යැපෙන නිරීක්ෂකයන් ඌවේ ප්‍රචණ්ඩත්වයක් මවනවා</topic>
    <author/>
    <content>මැතිවරණ පැවැත්වුවත් ජනතා පරමාධිපත්‍ය සහ ප්‍රජාතන්ත්‍රවාදය ආරක්ෂා නොවන බවට මතයක් ලෝකය හමුවට ගෙන යාමට ඇතැම් පිරිස් මෙවර ඌව පළාත් සභා මැතිවරණය හරහා කටයුතු කරමින් සිටින බව ශ්‍රී ලංකා ස්වාධීන නීතිඥ සංගමයේ සභාපති නීතිඥ ප්‍රේම්නාත්. සී. දොලවත්ත මහතා ප්‍රකාශ කළේය.ඌව පළාත් සභා මැතිවරණය ප්‍රචණ්ඩ ක්‍රියාවලින් බහුල මැතිවරණයක් ලෙසට මතයක් ගොඩනැගීමට මෙම පිරිස කටයුතු කරමින් සිටින බව පෙන්වා දුන් දොලවත්ත මහතා බටහිර ඩොලර්වලින් යැපෙන මැතිවරණ නිරීක්ෂකයන් කණ්ඩායමක් මේ පසුපස සිටින බවත් පැවසීය.රටක මැතිවරණ පැවැත්වීම එම රටේ ජනතා පරමාධිපත්‍ය හා ප්‍රජාතන්ත්‍රවාදය සුරැකීම පිළිබඳ සුබවාදී පණිවිඩයක් වන අතර අප රටේ මැතිවරණ පැවැත්වීම අපට එරෙහි මානව හිමිකම් චෝදනා එල්ල කරන අයට ගැටලුවක් වී තිබෙන බව පැවසූ දොලවත්ත මහතා ඊට විසැඳුමක් ලෙස මැතිවරණ පැවැත්වුවත් භීෂණය හා ප්‍රචණ්ඩත්වය පිරි මැතිවරණවලින් ප්‍රජාතන්ත්‍රවාදය සුරැකෙන්නේ නැති බවට ලෝකයට පණිවිඩයක් යැවීමට මොවුන් උත්සාහ කරමින් සිටින බව කීවේය.පසුගිය මැතිවරණ හා සැසඳීමේ දී ඌව පළාත් සභා මැතිවරණයේ දී ප්‍රචණ්ඩත්වය පිළිබඳ චෝදනාව විශාල වශයෙන් එල්ල වෙමින් පවතින අතර මැතිවරණ නිරීක්ෂකයන් වෙත ලැබී තිබෙන පැමිණිලි ඉහළ යාමක් දක්නට ඇති බවත් ඒ මහතා පැවසීය.එසේ වුවත් මැතිවරණ ප්‍රචණ්ඩ ක්‍රියා සම්බන්ධයෙන් නිරීක්ෂකයන්ට ලැබෙන පැමිණිලි පසු විමර්ශනයක් නොකෙ‍රෙන අතර මේ බොහෝ චෝදනා පොලිස් පොතේ ලියැවී නැති බවත් දොලවත්ත මහතා ප්‍රකාශ කළේය.වෙත් පාර්ශවයන්ගේ වුවමනා එපාකම් මත සිදුකෙරෙන මෙවැනි ප්‍රචාරවලට නොරැව‍ටී කලබලයකින් තොරව තමන්ගේ ඡන්ද ප්‍රකාශ කරන ලෙසත් දොලවත්ත මහතා ඌව පළාතේ ඡන්දදායකයන්ගෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409178</link>
    <topic>බොරු බියක් මවා පෑමට උත්සාහ කරනවා</topic>
    <author>ඌව වෙල්ලස්ස සමුහ වජිර උමගිලිය</author>
    <content>ඌව පළාත් සභාව මෙවර මැතිවරණය පැවැත්විමට සැලසුම් කරන්නට පෙර විපක්ෂයේ ඒකාබද්ධ චෝදනාව වුයේ රජයේ මැර බලය භාවිතා කරමින් ඌව ජය ගන්නට සැලසුම් කර ඇති බවයි ඒ කියන්නේ විපක්ෂය දන්නවා කවදාකවක් ඌව පළාත් සභාවේ බලය විපක්ෂයට ලබා ගැනිමට හැකියාවක් නොමැති බව මේ නිසා දැන් හොදටම විපක්සය බය වෙලා මේ නිසා විපක්ෂයේ මැතිවරණ වේදිකාවේ කරන කතාවන් තැටියේ පිලිස්සෙන රොටියේ දෙපැත්ත වගේයැයි මොණරාගල රාජකිය ජාතික පාසැලේ විදුහල්පති සනත් ජයසේකර මහතා පැවැසිය.එකසත් ජනතා නිදහස් සංධානය මැතිවර්ණ වලට ආධුනික පක්ෂයක් නොවන බවත් මේ රටේ පොඩි මිවිසා වෙනුවෙන් නිතර ම නිවැරැදි තිරන ගැනිම වෙනුවෙන් දෙවරක් නොසිතු පක්ෂයක්.ඌව පළාතේ දැවැන්ත සංවර්ධනයක් සිදු කරමින් මේ වන විට ජනතාව අතර විශ්වාසය ගොඩ නගාගත් පක්ෂයක් ලෙස සර්ව සාධාරණ ආකාරයට මෙවර මොණරාගල දිස්ත්‍රික්කයේ මැතිවරණ කටයුතු සිදු කිරිමට සියලු කටයුතු සැලසුම් කර අවසන්.මේ රටට ප්‍රචන්ඩ මැතිවරණ සංස්කෘතියක් ඇති කලේ එක්සත් ජාතික පක්සය බලයේ පවතින කාලයේ ඒ වගේ 1989 චන්චය භාවිතා කිරිම නිසා මිනිසුන් ගාතනය කෙළේ ජනතා විමුක්ති පෙරමුණයි.මේ බව මොණරාගල දිස්ත්‍රික්කයේ ජනතාවට අමතක වෙලා නැහැ. බියට පත්වි සිටින විපක්ෂය ඔය නගන බොරු චෝදනාවන් සත්‍යයන් තොරයි.විපක්ෂයේම තම කාර්යලවලට ගින් තැබිම් පහර දිම් සිදුකරමින් ඒ චෝදනාවන් ආණ්ඩුවට බැරැ කිරිමට උත්සාහ ගන්නවා රාත්‍රි කාලයේ වැඩි වශයෙන් මැතිවර්ණ නිති උල්ලංගන වන ආකාරයට විරෝදි වැඩ වල යෙදෙන්නේ විපක්ෂයට සම්බන්ද පක්ෂ කන්ඩායම ඒ අතරම විදේශිය මුදල්වලින් මැතිවර්න නිරික්ෂණ කටයුතු වල යෙදන පිරිස් මාධ්‍ය සාකච්ඡා හැරැණු විට වෙනත් කාර්යක් සිදුකරණ බවක් දක්නට නැහැමේ නිරික්ෂක කන්ඩායම් විදේශිය රටවල් වලට වාර්තා යැව්වොත් පමනි ඒ අයට ඊලග මැතිවර්නය නිරික්ෂණය සඳහා මුදචල් එවනු ලබන්නේ එනිසා මේ අය තම වාර්තාව මේ රටේ සාම කාමි මැතිවර්ණයක් නොපැවෙත් වෙන බවට බොරු වාර්තාවන් සකස් කරන්න උත්සාහ කරණවා .සැප්තැම්බර් 20 වෙනි දින පැවැත්විමට නියමිත ඌව පළාත් සභා මැතිවර්ණය සත්‍ය වශයෙන්ම විපක්ෂය කියන තරම් භිෂණයක් ප්‍රචන්ඩත්වයක් නොමැති බව මොණරාගල ජිවත් වෙන අපට දැනෙනවා යැයි විදුහල් පතිවරයා වැඩිදුරටත් පැවැසිය.මාධ්‍යයෙන් ඔය කියන ප්‍රචාරය වන තරමි භීෂණයක් මොණරාගල ජිවත්වෙන අපට පෙනෙන්නැහැ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n1409179</link>
    <topic>විපක්ෂය මවාපාන දරුණු තත්ත්වයක් ඌ‍ෙව් නැහැ</topic>
    <author>කතරගම කේ. ඩී. දේවප්‍රිය</author>
    <content>රුහුණු මාගම්පත්තුවේ ප්‍රධාන අධිකරණ සංඝනායක කතරගම අභිනවාරාමාධිපති ශ්‍රාස්ත්‍රපති කපුගම සරණතිස්ස හිමියන් කොටි ත්‍රස්තවාදීන්ගේ ක්‍රියා සමයේ දී තමයි අපිට භීෂණයන් පිළිබඳ අහන්න ලැබුණේ. දැන් යුද්ධය ඉවරයි. රටට සාමය උදාවෙලා තියෙනවා.ඒත් අපිට භීෂණය කියන වචනය ඌව පළාත් සභා මැතිවරණයත් එක්ක අහන්න ලැබිලා තියෙනවා. ඇත්තටම මේ වචනයක් පමණයි ඡන්දේ ඉල්ලන විපක්ෂයේ අය මවා පාන දරුණු තත්ත්වයක් මොණරාගල නැහැ. කාර්යාල ගිනි තියා ගන්නවා කියලා පාළු ස්ථානවල පාට කොඩි ගහලා ඒ අයම ගිනි තියාගෙන අලුත් භීෂණයක් මවා පානවා.මම පෞද්ගලිකවම හොයලා බැලුවා. අද සාධාරණ ඡන්දයක් පැවැත් වෙනවා. ආණ්ඩුවේ අයගෙත් බැනර් කටවුට් පොලිසිය ගලවනවා. මැතිවරණ කොමසාරිස් තුමා නීතිය කාටත් එක හා සමානව සිදු කරනවා.ඡන්දය කියන්නේ මහජන මතය විමසන එකක්. මේක යුද්ධයක් නොවෙයි. විපක්ෂයේ අය කරන බොරු ප්‍රචාරයක් තමයි මේ භීෂණයක් තියෙනවා කියන එක මම පිළිගන්නේ නැහැ. සාධාරණ ඡන්දයක් සැමටම කරන්න අවස්ථාව ලැබිලා තියෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091710</link>
    <topic>දිනන්න බැරි නිසා ප්‍රචණ්ඩත්වය වැඩියැයිබොරු ප්‍රචාර කරනවා</topic>
    <author>කතරගම කේ. ඩී. දේවප්‍රිය</author>
    <content>ප්‍රචණ්ඩත්වය කියන්නේ මිනිසුන්ට හිංසා කරන ක්‍රමයක්. අද භීෂණය වැනි වචන මාලාවක් මේ ඡන්දයත් එක්ක අපිට අහන්න ලැබිලා තියෙනවා. 1989දී ජනතා විමුක්ති පෙරමුණ විසින් ඇති කළ භීෂණයත් කොටි ත්‍රස්තවාදීන් විසින් සිදුකළ භීෂණයත් හැර මේ රටේ වෙනත් භීෂණ යුගයක් අපි අහලා නැහැ.විවිධ පුද්ගලයන් ඡන්දේ දිනන්න බැරි වෙන බව දන්න නිසා ප්‍රචණ්ඩත්වය වැඩි වුණා කියලා ප්‍රචාරය කරනවා. මෙවැනි බොරු වැඩ නිසා අපේ රටට මානව හිමිකම් කැඩුවා කියන විදේශ බලවේගයන්ට හොඳ රුකුලක් වෙනවා.මෙවැනි ක්‍රියා තිබෙනවා කියන එක නිසා ඇත්ත වසන්කර බොරු නිර්මාණයක් කරලා රටට වන හානිය සුළුපටු නැහැ. ඒක නිසා මේ රටේ ගෞරවයට හානි කරන අය රට ගැන හිතලා වැඩ කළොත් හොඳයි.රුහුණු, කතරගම දේවාලයේ ප්‍රධාන කපු ධුරන්දර සොමිපාල ටී. රත්නායක මහතා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091711</link>
    <topic>එජාපයේ ජයග්‍රහණයක්පෙනෙන තෙක් මානයක නැහැ:</topic>
    <author>නිමල් රාජපක්ෂ</author>
    <content>එක්සත් ජාතික පක්ෂයේ ජයග්‍රහණයක් පෙනෙනතෙක් මානයක නොමැති බැවින් ඌවේ ඡන්ද සටනින් තමන් ඉල්ලා අස්වන බව එක්සත් ජාතික පක්ෂයේ බණ්ඩාරවෙල ආසන සංවිධායක විශ්වනාත් කුලතුංග මහතා පවසයි.කුලතුංග මහතා එසේ පැවසුවේ කොළඹ ජානකී හෝටලයේ ඊයේ (16) පැවැති මාධ්‍ය හමුවකදීය.එහිදී අදහස් දැක්වූ කුලතුංග මහතා,එක්සත් ජාතික පක්ෂය දිනන්න පුළුවන් වැඩසටහන් කිහිපයක් තමන් සකස් කළත්, ඒවා ක්‍රියාවට නැංවූවේ නැහැ. පක්ෂයේ අමාරු අවස්ථාවල දී බර ඇද ගොඩගන්න සෑහෙන්න වෙහෙසුණා. නමුත් මේ වනවිට ඌවේ මහඇමැති අපේක්ෂකයා අරක්කු හා මුදල් වියදම් කොට ඡන්ද අපේක්ෂකයන් ඩෝසර් කරනවා.බණ්ඩාරවෙල ඡන්ද අසූදෙදහසක් තිබෙනවා. එයින් සියයට හතළිහක් වත් ගත යුතුයි ජයග්‍රහණය සඳහා. සෑම ඡන්ද මධ්‍යස්ථානයක ම එක රැස්වීම බැගින් තැබිය යුතුයි.එක්සත් ජාතික පක්ෂය දිනන වැඩසටහනකට යා යුතුයි. පක්ෂය දිනන්න නම් ආසන නවයක් ජයග්‍රහණය කරන්න ඕන. ඒ සඳහා කැපී පෙනෙන දේශපාලනයකට යා යුතු බව ද පැවැසීය.තමන් එක්සත් ජාතික පක්ෂයෙන් එක්සත් ජනතා නිදහස් සන්ධානයටවත්, ජනතා විමුක්ති පෙරමුණටවත් යන්නේ නැහැ. එක්සත් ජාතික පක්ෂයේ දිනන වැඩපිළිවෙළක් තිබුණත් සිරිකොතට එන්නේ බොරු වාර්තා බව ද විශ්වනාත් කුලතුංග මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091712</link>
    <topic>ත්‍රස්තවාදයෙන් නිදහස් කරගත් අපේ මවුබිම රැකගනිමින් වත්මන් රජය ඉදිරි ගමනක් යනවා</topic>
    <author>මහින්ද අලුත්ගෙදර හපුතලේ සිට ......</author>
    <content>ත්‍රස්තවාදයෙන් නිදහස් කරගත් අපේ මාතෘභූමිය තවදුරටත් රැකගනිමින් වත්මන් රජය ඉදිරි ගමනක් යන බවට මතකයේ තබාගත යුතුයැයි ජනාධිපති මහින්ද රාජපක්ෂ මහතා ප්‍රකාශ කරයි. මේ මාතෘභූමිය වෙනුවෙන් ඔබෙන් විය යුතු යුතුකම ඉටුකරන්නැයි පවසන ඒ මහතා අපට මෙපමණ වැඩ කොටසක් කරන්න හැකිවුණේ මධ්‍යම රජය, පළාත් සභාව හා ප්‍රාදේශීය සභාව අපට තිබුණු නිසා බවද මේ සංවර්ධනය අඩාල කරන්න ඉඩ නොදීම ඔබේ වගකීම සහ යුතුකම බවද පවසයි.ජනාධිපතිවරයා මේ බව සඳහන් කළේ හපුතලේ, කොස්ලන්ද මාර්ගය පිළිසකර කිරීම ආරම්භ කිරීම වෙනුවෙන් පැවැති උත්සවයට සහභාගි වෙමිනි. එහිදී වැඩිදුරටත් අඳහස් පළකළ මහින්ද රාජපක්ෂ මහතා මෙසේද කීය. අද අපි මේ ආරම්භ කරන්න යන්නේ අවුරුදු ගණනාවක් අතහැර දමපු පාරක්. මේ පාර මට අමතක වෙන්නේ නැහැ. එදා අතුරු මැතිවරණය අවස්ථාවේ පොලිසිය වට කර තිබෙන කොට මාව අල්ලන්න මැදමුලනේ ඉඳලා හම්බන්තොටට ඇවිත් වැල්ලවායේ ඉඳලා මේ පාරේ තමයි කොළඹට ගියේ.එදා මේ පාරේ හිටපු පොලිස් නිලධාරීන් කිහිප දෙනෙකු මාව හඳුනාගෙන මට අතවැනුවා. මම පසුව රේඩියෝව දමනකොට තමයි දන්නේ මාව දුටු තැන අල්ලන්න නියෝග කරලා කියලා. ඉන්පසුව විදුලි ව්‍යාපෘති විවෘත කරන්නත් අපි ආවා. මේ පාර , දකුණටත්, කොළඹටත්, කන්ද උඩරටටත් යන්න පහසුවෙන පාරක්. මෙය වැදගත් පාරක්. එහි දුර කිලෝ මීටර් 34ක්. මේ සඳහා රුපියල් ලක්ෂ හැටදාහක් වියදම් කරනවා.මේක කිව්වාම සමහරු කියාවි ඇයි එපමණ වියදම් කරන්නේ. එයින් ඔවුන් කොමිස් ගන්නවා ඇති කියලා. අපි මේ පාරට තාර ටිකක් දමනවා නෙවෙයි. පාර පළල් කර මංතීරු දෙකක් හදනවා. කාපට් කරනවා. මේ පාරෙන් මත්තල ගුවන්තොටුපොළට, වරායට, ජාත්‍යන්තර ක්‍රිකට් ක්‍රීඩාංගණයට, ආරුගම්බෙට යන්න පුළුවන්. එවිට මංතීරු දෙකක් අවශ්‍ය වෙනවා පහසුවෙන් යන්න. අපේ රජය නිතරම හිතන්නේ හෙට ගැන. මේ දරුවෝ ගැන. අනාගතය ගැන.අවුරුදු තිහ හතළිහක දී අප යන්න ඕන තැන අපි දැනගන්න ඕනෑ. නැත්නම් එදාට ඉන්න ජනතාව කියයි අපේ හිටපු දේශපාලනඥයන්, අපේ මවුපියන්, අපේ මුතුන් මිත්තන් රට ගැන සංවර්ධනය ගැන හිතුවේ නැහැ කියලා. අපි අද රටේ ඉතිහාසය ගැන කතා කරනවා. දුටුගැමුණු, මහාපරාක්‍රමබාහු රජවරු ගැන කතා කරනවා. ඔවුන් රටට ලෝකයට දීපු දේ ගැන කතා කරනවා. ඒවා අපි අගය කරනවා. ඒ අය එදා ගැන නෙවෙයි හෙට ගැන සිතුවා. අපිත් වැඩ කරන්නේ අද ගැන නොවෙයි හෙට ගැන හිතලා. හෙට එන පරම්පරාව ගැන හිතලා. ඔවුන්ගේ අනාගතය ගැන හිතලා.අපි එහෙම හිතලා කටයුතු කරනකොට සමහරුන්ට ඒවා පුරුදු නැහැ. ඔවුන් කළේ පැලැස්තර ඇළවීම. ඔවුන් පාරක්, වැවක් හැදුවේ නැහැ. කුඹුරු ගොඩ කළා. දැන් කිඹුල් කඳුළු හෙළනවා. ඒ අය ආවාම වී වලට හොඳ මිලක් දෙනවද. ඒ කාලයේ නම් වී වලට මිලක් දුන්නේ නැහැ. ඒ ඉතිහාසය. එයාලා කුඹුරු ගොඩ කළා. ඔවුන් විශ්වාස කළේ නැහැ කෘෂිකාර්මික ආර්ථිකයක් ගැන. අද රටේ වෙනසක් වෙලා තිබෙනවා. ඒ වෙනස සමඟයි අපි ගමන් කරන්න ඕනෑ. අපි මංතීරු දෙකක් හදන්න කතා කරනවා. සමහරු අහනවා ඇයි පාරවල් හදන්නේ කියලා. එයාලා ආවාම පාරවල් හදන්නේ නැහැ. ඊට වඩා කරන්න දේවල් තිබෙනවා කියලා.නමුත් අපි හිතුවේ යටිතල පහසුකම් දියුණු කරන්න ඕනෑ රටක. රටක් දියුණු වෙන්න නම් පාරවල් තිබෙන්න ඕනෑ. විදුලිය දෙන්න ඕනෑ. දැනටමත් සියයට 96කට විදුලිය ලබාදීලා. සෑම නිවසකටම පානීය නළ ජලය ලබාදීමේ වැඩපිළිවෙළ තමයි අපේ ඊළඟ සැලැස්ම. එන නියඟවලට මුහුණදීමට පිළියම් යෙදීම ගැන හිතනවා. සමහරු කියනවා අපි මෙහේ වතුර ටික හම්බන්තොටට අරගෙන යනවා කියලා. මෙහේ වැඩි වතුර මහවැලිය හරහා පහළට ගොස් ත්‍රීකුණාමලය දක්වා යනවා. ඒක හැමදාම වුණා. නියඟය තිබෙන පළාත්වලට එය හැරෙව්වාම මොණරාගල හරහා ගොස් හම්බන්තොටින් තමයි මුහදට වැටෙන්නේ. ඉතින් මුහුදට වැටෙන්නේ ත්‍රීකුණාමලයෙන් හෝ හම්බන්තොටින්. මේ අයට භූගෝලය ගැන දැනීමක් නැහැ.මේ අය භූගෝලය, ඉතිහාසය අවශ්‍ය නැහැ කිව්වා. ඒවා උගන්වන්නේ නැහැ. ඉතින් ඒවා ගැන අවබෝධයක් නැහැ. අපි ඒ වතුර ටික තමයි ප්‍රයෝජනයට ගන්නේ. විදුලිය ඉල්ලනකොට විදුලිය දෙන්න විදුලිය හදන්න ඕනෑ. රටට වඩා දාහත් ගුණයකින් විශාල මුහුදක් රටට අයිති වෙනවා. ඒ සම්පත අපි නෙළාගන්න ඕනෑ. අපි මේ දරුවන් වෙනුවෙන් මහින්දෝදය විද්‍යාගාර හැදුවා. එහි වැදගත්කම ඔබ දන්නවා. අපි සියලූ දෙනා එක්වෙන්න ඕනෑ. සියලූ දෙනා ජාතීන් වශයෙන් එකට අත්වැල් බැඳගන්න ඕනෑ. මේ අපේ රට. ඉපදුණේ මේ රටේ. අපි මේ රටේ මිනිස්සු. ජීවත්වෙන්නේ මේ රටේ. මිහිදන් කරන්නේ මේ රටේ. එසේනම් මුලින්ම මේ මාතෘභූමිය රැකගන්න ඕනෑ. මේ සංවර්ධන වැඩපිළිවෙළ අඩාල නොවී ඉදිරියට ගෙන යන්න ඔබ අප සමඟ අත්වැල් බැඳගන්න යැයි ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091713</link>
    <topic>දුම්රිය පා‍පුවරුවේ ගමන් කළ මගීන් හත්දෙනෙක් අත්අඩංගුවට</topic>
    <author>නිමල් රාජපක්ෂ</author>
    <content>දුම්රිය පා‍පුවරුවේ ගමන් කළ මගීන් හත්දෙනෙක් මරදාන දුම්රිය ආරක්ෂක නිලධාරීන් පෙරේදා (15) ‍පෙරවරුවේ අත්අඩංගුවට ගෙන ඇත. මෙසේ අත්අඩංගුවට ගෙන අත්තේ පොල්ගහවෙල, රඹුක්කන හා හලාවත සිට කොළඹ කොටුව බලා ධාවනය වු දුම්රියන්ගේන් බව දුම්රිය ආරක්ෂක සේවා අධිකාරී සේනක ජයසේන මහතා පවසයි.අත්අඩංගුවට ගත් මගීන් හත්දෙනා මාලිගාකන්ද මහේස්ත්‍රාත්වරයා වෙත ඉදිරිපත් කිරීමෙන් පසු වරද පිළිගත් මගීනට රුපියල් තුත්දාස් පන්සියයක දඩ මුදලක් ගෙවන ලෙස නියම කළේය. එදිනම රාගම දුම්රිය හරස් මාර්ගය අසල නතර කර තිබු පාන් වෑන් රථයක දුම්රියේ පාපුවරුවේ ගමන්කළ මගීන් තිදෙනකු හැපීමෙන් කකුල් කැපී තුවාල වී ප්‍රතිකාර සඳහා රාගම රෝහලට ඇතුළු කළ බව දුම්රිය ආරක්ෂක නිලධාරීහු පවසති.අනතුර සිදුවී ඇත්තේ පෙරේදා (15) උදේ 6.40 ට පමණ ගනේවත්ත සිට කොළඹ කොටුව බලා ධාවනය වු දුම්රියේ පැමිණි මගීන් තිදෙනකු බව දුම්රිය ආරක්ෂක නිලධාරීහු පවසති. දුම්රිය සාමාන්‍යාධිකාරී බි.ඒ. පී. ආරියරත්න මහතා‍ මගීන්ගේ ආරක්ෂාව වෙනුවෙන් ක්‍රියාත්මක කරන වැඩසටහන යටතේ දුම්රියවල පාපුරුවේ ගමන් කරන්නන් හා වහලය මත ගමන් කරන්නන් ධාවනය වන දුම්රියට ගොඩවන්නන් හා ධාවනය වන දුම්රියෙන් බිමට බසින්නන් වැටලීමේ මෙහෙයුමක් ක්‍රියාත්මක කොට ඇත.දුම්රිය ආරක්ෂක සේවා අධිකාරී සේනක ජයසේන මහතාගේ අධීක්ෂණය යටතේ මරදාන දුම්රිය ආරක්ෂක සේවයේ කාර්යභාර නිලධාරී නිහාල් විජයරත්න, රාගම දුම්රිය ආරක්ෂක සේවයේ උප පරීක්ෂක ඩන්ස්ටන් සිබේරා, සැරයන්වරුන්වන රත්නපාල, වර්ණසිංහ, ආරක්ෂක පණ්ඩිත රත්න යන නිලධාරීහු මෙම වැටලීම් සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091714</link>
    <topic>චීන-ශ්‍රී ලංකා ද්විපාර්ශ්විකසම්බන්ධතා ඓතිහාසිකයි</topic>
    <author>මහින්ද අලුත්ගෙදර</author>
    <content>චීනය හා ශ්‍රී ලංකාව අතර පවතින ද්විපාර්ශ්වික සම්බන්ධතා ඉතාමත් ඓතිහාසික මෙන්ම සුවිශේෂී වූ එකක් බව මහජන චීන සමූහාණ්ඩුවේ ශ්‍රී ලංකා තානාපති රංජිත් උයන්ගොඩ මහතා පවසයි.චීන ජනාධිපති ෂි ජින් පිං මහතාගේ ශ්‍රී ලංකා සංචාරය ඓතිහාසික සන්ධිස්ථානයක් වන බව පෙන්වා දෙන තානාපතිවරයා කුඩා රාජ්‍යයක් ලෙස ශ්‍රී ලංකාවට එය මහත් අභිමානයක් වන බවද මෙම සංචාරය පිළිබඳ ලෝක නායකයන්ගේ ද අවධානය යොමුව ඇති බවද ප්‍රකාශ කරයි.මෙම සංචාරය ඔස්සේ රටවල් දෙක අතර විවිධ ක්ෂේත්‍ර අතර සබඳතා තරවනු ඇතැයි ද තානාපතිවරයා විශ්වාසය පළ කරයි. උපාය මාර්ගික හවුල්කාරී සබඳතාවක් ලෙස වැඩි දියුණු කළ දෙරට අතර ගනුදෙනුව මෙවර සංචාරය ඔස්සේ වඩාත් සවිමත් වනු ඇති අතර ඉදිරි වසර පහක් දහයක් අතර කාලය තුළ එම ගනුදෙනුව ඉදිරියට මෙහෙයවීමට අදාළ සාකච්ඡා චීන සහ ශ්‍රී ලංකා ජනාධිපතිවරුන්, අගමැතිවරයා සහ කතානායකවරයා අතර සිදුකිරීමට නියමිත බවද හෙතෙම කියා සිටී.ඒ තුළින් එළැඹෙන එකඟතා ක්‍රියාත්මක කිරීමට දෙරටේ නායකයන් සහ නිලධාරීන් සූදානමින් සිටින අතර සියවස් ගණනාවක් තිස්සේ පවතින මේ සම්බන්ධතාව ඉතාමත් වර්ණනාත්මක හා නොකිළිටි සම්බන්ධතාවක් වන බවද ශ්‍රී ලංකා තානාපතිවරයා කියයි.ශ්‍රී ලාංකේය ජනතාව ඉතාමත් ආදර ගෞරවයෙන් මේ සංචාරය බලාපොරොත්තු වන බවද ඒ තුළින් ඉදිරි අනාගත පරම්පරාවට විශාල නවෝදයක් සහ ප්‍රබෝධයක් ඇති වනු ඇති බව චීනයේ ශ්‍රී ලංකා තානාපතිවරයා විශ්වාසය පළකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091715</link>
    <topic>අද විරුද්ධ පක්ෂ පොදු අපේක්ෂකයෙක් සොයා දුවනවා</topic>
    <author/>
    <content>අද ලංකාවේ විරුද්ධ දේශපාලන පක්ෂ පොදු අපේක්ෂකයකු සොයා දුවන බවත් මේ වනවිට දස දෙනකු නම් කළත් ජනාධිපති තරඟයෙන් දිනන එකම අපේක්ෂකයා මහින්ද රාජපක්ෂ මහතා යැයි ජනමාධ්‍ය හා තොරතුරු අධීක්ෂණ මන්ත්‍රී ඒ.එච්.එම්. අස්වර් මහතා පැවැසීය.මොනරාගල දිස්ත්‍රික්කයේ ඌව මැතිවරණ ප්‍රචාරක රැස්වීම් මාලාවක් අමතා අස්වර් මහතා මේ බව කීවේය. වායෝදෙනිය, කොංගොල්ල, කහටපිටිය, ඇල්බෝගහවෙල, තිඹිරිය, මැදගම, කනේගහමුල්ල, ආදි ගම්වල පැවැති මෙම රැස්වීම් මාලාව පාර්ලිමේන්තු කටයුතු අමාත්‍ය සුමේධා ජී. ජයසේන මහත්මියගේ මූලිකත්වයෙන් මෙය පවත්වන ලදී.තවදුරටත් කතා කළ අස්වර් මහතා මෙසේද කීය. එක්සත් ජාතික පක්ෂයෙන් ඉදිරිපත්කොට ඇති හරීන් ප්‍රනාන්දු මහතා පාර්ලිමේන්තුවත් ඌ‍ෙව් ජනතාවත් රැවටීමට මාන බලයි. ඔහු නැවතත් පාර්ලිමේන්තුවට එන බව තම සමුගැනීමේ කතාවේදී ප්‍රකාශ කළා. එහෙම නම් ඌවේ ජනතාවට සේවය කිරීමට මෙම මැතිවරණයට ඔහු ඉදිරිපත් නොවූ බව ඌවේ ජනතාව දැන් හොඳින් අව‍බෝධ කැරගෙන තිබෙනවා.හරීන් ප්‍රනාන්දුගේ බොම්බයි මොටයි සිනහවට බදුල්ලේ ජනතාව වසඟ වන්නේ නැහැ. බොම්බයි මොටයි කියන්නෙ ලබුගෙඩියටත් වඩා ලොකු ඩයි දාපු සීනිවලින් සාදන ලද බෝලයක්. නමුත් එම බොම්බයි මොටයි සීනි බෝලය අතට අරන් මිරිකුවම එය සුළු ඇඟිල්ලක් තරමටම කුඩා පෙත්තක් බවට පත්වෙනවා. ශෂීන්ද්‍ර රාජපක්ෂ මහතාගේ සුළු ඇඟිල්ල තරමකටවත් හරීන් මහතා සම වෙන්නෙ නැතිබව අපට සංසන්දනය කළ හැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091716</link>
    <topic>රතු චීනයට ශක්තියක් වූ ෂී ජින් පින්ග්</topic>
    <author> චන්දන විජේකෝන් ජාතික විධායක සභා සභික ශ්‍රී ලංකා - චීන මිත්‍ර සංගමය</author>
    <content>චීනය සහ ශ්‍රී ලංකාව අතර රාජ්‍යතාන්ත්‍රික සබඳතා පළමුවන සියවස තරම් ඈතට දිවයයි. වසර 3600ක ප්‍රෞඪ ලිඛිත ඉතිහාසයකට හිමිකම් කියන චීනය එකී කාල පරිච්ඡේදය තුළ විවිධ සමාජ ක්‍රම තුළින් (එනම්, වහල්, වැඩවසම් සහ ධනේශ්වර ) වශයෙන් පරිවර්තනය වී 1949 විප්ලවය හරහා සමාජවාදී සංවර්ධනයට පිවිසිණි.1840 – 1949 අතර කාල පරිච්ඡේදය චීන ජනතාව අඛණ්ඩව රදලවාදයට සහ අධිරාජ්‍යවාදයට එරෙහිව අරගලවල යෙදුණු කාලයයි.දොස්තර සුන් යට් සෙන්ගේ නායකත්වයෙන් 1914 දී පළමුවරට චීනය ජනරජයක් බවට පත් විය. එහෙත් අධිරාජ්‍යවාදීන්ගේ හා රදලයන්ගේ බලය මුලින් උපුටා දැමීමට අසමත් වූ බැවින්, එම ජාතික කාර්යභාරය සම්පූර්ණ කිරීමේ ඓතිහාසික වගකීම පැවරුණේ 1921 පිහිටුවනු ලැබූ චීන කොමියුනිස්ට් පක්ෂයට ය.චීන කොමියුනිස්ට් පක්ෂයේ පෙර ගමන්කරු වූයේ චීනකම්කරු ව්‍යාපාරයයි. 1919 මැයි 4වැනි දා ආරම්භ වූ චීන කම්කරු පන්ති ව්‍යාපාරය කොමියුනිස්ට් පක්ෂය පිහිටුවීමට මග හෙළි පෙහෙළි ‍ෙකළේය.මේ සියලු වර්ධනයන්ට ප්‍රබල ලෙස බලපෑ ජාත්‍යන්තර සාධකය වූයේ 1917 ශ්‍රේෂ්ඨ ඔක්තෝබර් විප්ලවය සහ රුසියානු බොල්ෂෙවික් රජය, සාර්, රුසියාව විසින් යටත් කර ගෙන සිට රටවලට නිදහස දීමට ගත් තීරණය යයි. චීන කොමියුනිස්ට්වරුන්ට එය මහත් ධෛර්යයක් මෙන්ම ආශ්වාදයක් ද විය. එම තීරණය චීන කොමියුනිස්ට් ව්‍යාපාරයේ වර්ධනයට මහත් සේ බලපෑවේය. චීනයේ බුද්ධිමතුන් චීන කොමියුනිස්ට් පක්ෂය වටා රොක් වන්ට පටන් ගත්තේ එතැන් පටන් ය.1921 දී චීන කොමියුනිස්ට් පක්ෂය බිහිවන්නේ එවකට චීනය තුළ ක්‍රියාත්මක වූ‍ෙකාමියුනිස්ට්වරුන්ගේ කණ්ඩායම් තුනක් එකතුවීමෙන් ය. පළමු කණ්ඩායම වූයේ, ඒ වන විට රුසියානු කොමියුනිස්ට් පක්ෂය සමඟ සබඳතා පවත්වමින් සිටි ෂැංහයි සහ කැන්ටන් නාගරික කණ්ඩායමයි. දෙවන කණ්ඩායම වූ කලී ග්‍රාමීය පදනමකින් යුත් මාඕ - සේ - තුං කණ්ඩයාමයි. තුන්වන කණ්ඩායම, පැරිසියේ අධ්‍යාපනය ලද චූ එන්ලායි සහ ඩෙන්ග් - ෂියා - පින් කණ්ඩායමයි.ඔක්තෝබර් විප්ලවයේ වෙඩි හඬ1917 ඔක්තෝබර් විප්ලවය පිළිබඳ මාඕ - සේ - තුං මෙසේ පැවසීය.“ඔක්තෝබර් විප්ලවයේ වෙඩි හඬ අපට මාක්ස් - ලෙනින්වාදය ගෙනවිත් දුන්නා”1927 දී ප්‍රජාතන්ත්‍රවාදී විප්ලවයට ඒ වනතෙක් සහාය දුන් චීන ජාතික පක්ෂයේ චියෑං කායි ‍ෙෂ්ක්, අධිරාජ්‍යවාදීන්ගේ පැත්ත ගත්තේ ය. ඉන් පසු, ප්‍රජාතන්ත්‍රවාදී විප්ලවය ඉදිරියට ගෙන යෑම මුළුමනින්ම කොමියුනිස්ට්වරුන්ට පැවරුණි.1927 - 1949 දක්වා වූ වසර 22ක කාලපරිච්ඡේදය තුළ බාහිරව එක් පැත්තකින් බටහිර අධිරාජ්‍යවාදීන්ටත්, තවත් පැත්තකින් ජපන් අධිරාජ්‍යවාදීන්ටත්, රට අභ්‍යන්තරයේ කොම්ප්‍රදෝරු ධනපති පන්තියට හා රදල නිලධාරී පැලැන්තියටත් එරෙහිව තියුණු අරගලයක් මෙහෙයවන්නට චීන කොමියුනිස්ට් පක්ෂයට සිදුවිය.1945 දීී පැසිස්ට්වාදය පරාජය කරමින් සෝවියට් රතු හමුදාව ලද ජයග්‍රහණය චීන විප්ලවයේ ජයග්‍රහණයට වාසිදායක වූ ජාත්‍යන්තර සාධකයක් විය.චීන කොමියුනිස්ට් පක්ෂයේ නායකත්වයේ දේශපාලන, උපායමාර්ගික සහ උපක්‍රමික දක්ෂතාවයත් චීන රතු හමුදාවේ දැඩි විනයත්,පක්ෂයට තිබූ ජනතාවගේ සමීපතාව හා ඔවුන්ගෙන් ලැබුණු සහායත් චීන විප්ලවයේ අවසන් ජයග්‍රහණයට හේතු විය.චීන කොමියුනිස්ට් පක්ෂය මූලිකව කම්කරු පක්ෂයේ බල ඇණිය වුවද, ගොවි ජනතාවගේත්, නාගරික සුළු ධනේශ්වරයේත්, ජාතික ධනේශ්වරයෙත් සහාය ලබමින්, පක්ෂ‍ෙය් නායකත්වය යටතේ ඒ සියලු කොටස් එක්සත් කරමින් සමස්ත අරගලය මෙහෙයවීමට දක්ෂ විය.දෙවන ලෝක යුද්ධයෙන් පසු, ජගත් අධිරාජ්‍යවාදයේ නායකත්වය අමෙරිකාව අතට පත්වීමෙන් අනතුරුව, චීන විප්ලවයේ ළදරු අවස්ථාවේ දී එය නසාලීමට ගත් සියලු උත්සාහයන් අසාර්ථක විය. 1950 කොරියන් යුද්ධය ආරම්භ කරනු ලැබුවේ ද එම උපාය මාර්ගයට අ නුවයි. චීනය එක්සත් ජාතීන්ගේ සංවිධානයට ඇතුළත්වීම වසර 22ක් ප්‍රමාද කිරීමට අමෙරිකාවේ නිෂේධ බලය යෙදෙව්වේ ය.1911 දී නිම කිරීමට බැරි වූ චීන ප්‍රජාතන්ත්‍රවාදී විප්ලවය ඉන් වසර 38කට පසු සම්පූර්ණ කිරීමේ ඓතිහාසික කර්තව්‍යය පැවරුණේ චීන කොමියුනිස්ට් පක්ෂයටය.ලෙනින්ගේ මරණයට පෙර(1924 දී) , ඔහු 1923දී අවසන් වරට ලියූ ලිපියේ මෙසේ සඳහන් වේ.“1917 රුසියානු විප්ලවයත් සමඟ චීන විප්ලවය ජයග්‍රහණය කිරීමෙන් සමාජවාදයේ අනාගතය සහතික වනු ඇත.”1949 චීන විප්ලවයේ ජයග්‍රහණය තුළින් ජගත් විප්ලවීය ක්‍රියාදාමයට, ලොවේ විශාලතම ජනගහනයෙන් යුත් චීනය ගෙන ඒම, චීන විප්ලවයේ විශිෂ්ටතම ජයස්ථම්භයයි. ලෝක ඉතිහාසයේ තීරණාත්මක හැරවුම් ලක්ෂයයි.1600න් පසු සීසීකඩ වී තිබුණු චීනය 1949 දී යළි එක්සත් රටක් බවට පත්වීම, චීන විප්ලවයේ තවත් ජයස්ථම්භයකි.1991 දී සෝවියට් දේශය බිඳ දැමූ අවස්ථාවේ, මුළු මනින්ම වෙනස් වූ ලෝක තත්ත්වයක් තුළ චීන විප්ලවය රැක ගැනීම සහ ඉදිරියට ගෙන යෑමට හැකිවීම චීන විප්ලවයේ තවත් ජයස්ථම්භයකි.චීන විප්ලවයෙන් පසු ගතවූ වසර 62ක කාල පරිච්ඡේදය අවධි හතරකට බෙදිය හැකිය.(i). පළමු අවධිය (1949 -1957)(ii). දෙවැනි අවධිය (1958 – 1965)(iii). තෙවැනි අවධිය (1966 – 1977)(iv). සිවුවැනි අවධිය (1978 – 2011)චීන කොමියුනිස්ට් පක්ෂයේ ස්වයං විවේචනාත්මක තක්සේරුවට අනුව, 1958 - 1965 දක්වා වූ දෙවන අවධියේ දියත් කළ ‘මහා ඉදිරි පිම්ම’ කාල පරිච්ඡේදයත් 1966 – 1977 දක්වා වූ හානිකර ප්‍රතිඵල ගෙන දුන් සංස්කෘතික විප්ලවයේ අවධියත්, අපතේ ගිය දශක දෙක හැටියට ඉතිහාසයට එක්වී ඇත.1978 දෙසැම්බර්හි පැවැත්වූ චීන කොමියුනිස්ට් පක්ෂයේ 11වන ‍මධ්‍යම කාරක සභාවේ තුන්වන සැසිවාරයේ දී ගත් ඓතිහාසික තීරණයට අනුව, “සමාජවාදී නවීකරණ වැඩපිළිවෙළ” 1979 දී සිට ක්‍රියාත්මක කරනු ලැබීය.මෙම තීරණය තීරණාත්මක උපාය මාර්ගික වෙනසකි. “ප්‍රතිසංස්කරණ සහ විවෘතභාවය” පිළිබඳ ප්‍රතිපත්තිය ක්‍රියාවට නැගුණේ යථෝක්ත උපාය මාර්ගික වෙනසට අනුවය.චීනයේ නව මාර්ග සිතියම පිළිබඳ තීරණ ගැනීමේදී පහත දැක්වෙන සාධක සැලකිල්ලට ගනු ලැබීය.(i) ජාත්‍යන්තර තත්ත්වයේ යථාර්ථය(ii) සෙසු සමාජවාදී රටවල අත්දැකීම්(iii) සෙසු සංවර්ධනය වන රටවලඅත්දැකීම්(iv)චීන ආර්ථිකයේ බිම් මට්ටමේයථාර්ථයන්(v)“මහා ඉදිරි පිම්ම” සහ “සංස්කෘතිකවිප්ලවයේ” ලබාදුන් අහිතකර,හානිකර, නිෂේධාත්මක අත්දැකීම්(vi)පරම්පරා තුනක පක්ෂ(vii)1979න් පසු 30 වසරක් තුළ ලබාගත් සාර්ථක ප්‍රතිඵලමෙම මාර්ග සිතියම හඳුන්වනු ලබන්නේ “චීන ලක්ෂණයන්ගෙන් යුත් සමාජවාදය ගොඩනැගීමේ මාවත” යනුවෙනි. එය සමාජවාදයේ ප්‍රාථමික අවධිය වශයෙන් ද හැඳින්වේ.මෙම මාර්ග සිතියම සම්පාදනය කිරීමේ දී චීන ආර්ථිකය, චීන සමාජය, චීන සංස්කෘතිය, සංවර්ධන මට්ටම, ජනතාවගේ විඥාන මට්ටම, ජනගහනයේ විශාලත්වය, ස්වභාවික සම්පත්වල ඌනතාවය ආදී පවතින යථාර්ථයන් සැලකිල්ලට ගනු ලැබීය.කෙටියෙන් සහ සරලව හඳුන්වා දුනහොත්, ‘ක්‍රම සම්පාදනය’ සහ ‘වෙළෙඳ පොළ’ යන සංකල්ප දෙක, සමගාමී ලෙස, සමාන්තර ලෙස, තුළනාත්මක ලෙසින් ක්‍රියාවට නැංවීම සාර්ථකත්වයේ ප්‍රතිඵලයයි.සාම්ප්‍රදායික ලෙස එතෙක් පිළිගනු ලැබූයේ ‘ක්‍රම සම්පාදනය’ සමාජවාදයේ සංකල්පයක් වශයෙන් නොව ‘වෙළෙඳ පොළ’ ධනවාදයේ සංකල්පයක් වශයෙනි.චීනයේ නව අවබෝධයට අනුව, ‘ක්‍රමසම්පාදනය’ සහ ‘වෙළෙඳ පොළ’ දෙකම ආර්ථික ක්‍රියාකාරීත්වයේ උපකරණ වේ. සමාජවාදයේ ප්‍රාථමික අවධියේ දී, මෙම උපකරණ දෙක ම උපරිම ලෙස යොදා ගැනීම අනිවාර්ය අවශ්‍යතාවයකි. ‘වෙළෙඳ පොළ’ වඩාත් ප්‍රයෝජනවත් ලෙස උපයෝගී කර ගැනීමට හැකිවන්නේ සමාජවාදී ක්‍රමය යටතේ බව චීනයේ පිළිගැනීමයි.ප්‍රාග් ධනය, වෙළෙඳ පොළ, කළමනාකරණය, තාක්ෂණ, දැනුම නැති, ස්වභාවික සම්පත් හිඟ, ලොවේ විශාලතම රට, සමාජවාදය කරා ගෙන යෑම, දුෂ්කර ව්‍යායාමයකි. දුරස්ථ ගමනකි. ‘මානව සම්පත්’ චීනය සතු එකම සම්පතයි.නව චීනයේ නිර්මාතෘ ඩෙන් - සියා - පින් මෙසේ කීවේය. “න්‍යාය පරීක්ෂණයට ලක් කළ හැක්කේ භාවිතය තුළින් පමණය.”වසර 30ක් ඇතුළත චීනය ලොවේ ‘දෙවන ආර්ථික බලවතා’ බවට 2010 දී පත්විය.මෙවැනි සමාජ, ආර්ථික, දේශපාලන හා සංස්කෘතික වටාපිටාවක් තුළ ශ්‍රී ලංකා ජනාධිපති මහින්ද රාජපක්ෂ මහතාගේ ආරාධනයක් පරිදි චීන ජනාධිපති ෂි. ජින් පින්ග් මහතා ඊයේ (16) දිවයිනට පැමිණීම, දෙරටේ සහජීවනය තව තවත් ශක්තිමත් වීමට මඟ පෑදුණ බව නිසැකය.චීන ජනාධිපති ෂි ජින් පින්ග්, චීනයේ හිටපු නායක මාඕ සේතුංගෙන් පසුව බිහිවූ බලගතු ම රාජ්‍ය නායකයා බව දේශපාලන විචාරකයෝ පෙන්වා දෙති. ඊට ප්‍රධාන වශයෙන් හේතු වන්නේ, ෂි ජින් පින්ග් චීන කොමියුනිස්ට් පක්ෂයේ ප්‍රධාන ලේකම් මෙන්ම මහජන චීන සමූහාණ්ඩුවේ ජනාධිපති හා එරට ආරක්ෂක කොමිසමේ සභාපතිවරයා වීම නිසාය.ෂි ජින් පින්ග් චීනයේ බෙයිජිං නුවර දී 1953 ජුනි මස 15 වැනි දින උපත ලැබීය. ඔහුගේ පියා වූයේ ෂි ශොන්ෂුන්ය. ෂි ශොන්ෂුන් චීන විප්ලවයේ ප්‍රබල නායකයකු විය. ඔහු චීන විප්ලවයෙන් පසු, මාඕ සේතුංගේ නායකත්වය යටතේ පිහිටුවනු ලැබූ චීන මහජන සමූහාණ්ඩුවේ උප අගමැතිවරයා විය.ෂි ශොන්ෂුන්ව බන්ධනාගාරයටවිප්ලවයෙන් පසු චීන කොමියුනිස්ට් පක්ෂය තුළ මතු වූ න්‍යායාත්මක අරගලයක ප්‍රතිඵලයක් වශයෙන් 1962 දී ෂි ශොන්ෂුන් ව උප අගමැතිධුරයෙන් නෙරපා හැරීය. මේ හේතුව නිසා ෂි ශොන්ෂුන්ට හා පවුලේ සැමට හිමිව තිබූ වරප්‍රසාද අහිමි වී ගියේය. එපමණක් නොව, ෂි ශොන්ෂුන්ව බන්ධනාගාර ගත කරනු ලැබීය. මේ වන විට ෂි ජින් පින්ග් වයස අවුරුදු 9ක් විය. ෂි ජින් පිංග්ගේ පියා බන්ධනාගාර ගත කිරීමෙන් පසු, පවුලේ සියලු දෙනාම ෂාං ෂි නම් අති දුෂ්කර ප්‍රදේශයකට නෙරපා හරිනු ලැබිණි. මේ සමඟම ෂි ජින් පින්ග් අධ්‍යාපනය කඩාකප්පල් වී ගියේය. වයස අවුරුදු 16 දී කෘෂිකාර්මික ගොවිපොළක කම්කරුවකු ලෙස සිය ජීවිතාව ගොඩනඟා ගැනීමට ෂි ජින් පින්ග් පටන් ගත්තේය.මේ අතර කාලයේ ෂි ජින් පින්ග් චීන කොමියුනිස්ට් තරුණ සමිතියකට බැදුණේය. ඒ 1971 වසරේ දී ය. ඉන් අනතුරුව චීන කොමියුනිස්ට් පක්ෂයේ සමාජිකත්වය ලබාගත් ඔහු 1974 දී එම පක්ෂ ශාඛාවේ ලේකම්ධුරයට පත් විය.පක්ෂ ක්‍රියාකාරියකු ලෙස වැඩකරමින් දැනුම හා අවබෝධය ළඟා කැර ගත් ෂි ජින් පින්ග් 1975 වසරේ දී “චීන්හු ආ” විශ්වවිද්‍යාලයට ඇතුළු විය. එහිදී අධ්‍යාපනයට හා පක්ෂ දේශපාලනයට මුල්තැන දුන් ඔහු 1979 විශ්වවිද්‍යාලයෙන් පිටව ගියේ රසායන විද්‍යාව පිළිබඳ ඉංජි‍නේරු උපාධියක් ලබා ගනිමිනි.චීන කොමියුනිස්ට් පක්ෂයේ 16වැනි සම්මේලනයේ දී ෂි ජින් පින්ග් පක්ෂ මධ්‍යම කාරක සභාවට තෝරා පත්කැර ගන්නා විට, පක්ෂයේ විවිධ තනතුරු රැසක් හෙබවීය. පක්ෂ විනය ආරක්ෂා කිරීම පිණිස කැපවූ ඔහු චීනය තුළ ගොඩනැ‍ඟෙමින් ආ දූෂණයට හා වංචාවට වැට බැන්දේය. දූෂණයට හා වංචාවට සම්බන්ධව සිටි නිලධාරීන් රැසකට එරෙහිව පියවර ගැනීමට කිසි විටකත් ෂි ජින් පින්ග් මැලි වූයේ නැති බව චීන විද්වත්හු පෙන්වා දෙති.2006 වසරේ පැවැති චීන කොමියුනිස්ට් පක්ෂයේ 17 වැනි සම්මේලන වාරයෙන් ෂි ජින් පින්ග් නැවතත් මධ්‍යම කාරක සභාවටත් ඉන් පසු දේශපාලන මණ්ඩලයටත් තේරී පත්විය. 2012 වසරේ පැවැති චීන කොමියුනිස්ට් පක්ෂයේ 18වැනි ජාතික සම්මේලනයෙන් ප්‍රධාන ලේකම් ලෙස ඔහු තෝරාගනු ලැබුවේ පක්ෂ දේශපාලනය තුළ ප්‍රදර්ශනය කළ දක්ෂතාවයන් නිසාය.චීනයේ හිටපු ජනාධිපති හු ජින් මාඕගේ සේවා කාලය අවසන් වීමෙන් පසු ෂි ජින් පින්ග් ජනාධිපතිධුරයට පත්විය. ඒ 2013 මාර්තු 14වැනි දා ය.අද 61වැනි විය සපුරන ජනාධිපති ෂි ජින් පින්ග් චීනයේ ජනාධිපතිධුරයට පත්වූ වයසින් අඩුම පුද්ගලයා වීම විශේෂත්වයක් වීම මෙන්ම, මහජන චීනයට මහා ශක්තියක් ද වන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091717</link>
    <topic>සාර්ක් රාජ්‍ය සේවා කොමිෂන් සභානියෝජිත සම්මේලනය කොළඹ දී</topic>
    <author>ජයසිරි මුණසිංහ</author>
    <content>සාර්ක් කලාපීය රාජ්‍ය සේවා කොමිෂන් සභාවල නියෝජිතයන් සහභාගි වන දෙදින සම්මේලනයක් අදත් (17) හෙටත් (18) කොළඹ දී පැවැත්වේ.කොළඹ, බොරැල්ල පිහිටි කළමනාකරණය පිළිබඳ පශ්චාත් උපාධි ආයතනයේ දී අද මුළුදෙන මේ සම්මේලනයට ප්‍රධාන ආරාධිතයා ලෙස ජාතික ඵලදායිතා අමාත්‍යාංශයේ ලේකම් උපාලි මාරසිංහ මහතා සහභාගි වේ.ඊට අමතරව රාජ්‍ය සේවා කොමිෂන් සභාවේ සභාපති ජනාධිපති නීතිඥ සත්‍යා හෙට්ටිගේ, කළමනාකරණ පශ්චාත් උපාධි ප්‍රධාන ආයතනයේ අධ්‍යක්ෂ ආචාර්ය අජන්ත ධර්මසිරි, ආසියානු සංවර්ධන බැංකුවේ ශ්‍රී ලංක‍ාවේ නේවාසික අධ්‍යක්ෂිකා ශ්‍රී විඩෝවතී යන මහත්ම මහත්මීහු මේ අවස්ථාවට එක්වෙති.ශ්‍රී ලංකාව, ඉන්දියාව, පාකිස්ථානය, බංග්ලාදේශය, නේපාලය, භූතානය, මාලදිවයින, ඇෆ්ගනිස්ථානය, රටවල් නියෝජනය කරමින් ද, නියෝජිතයන්ද කත්මන්ඩු පිහිටි සාර්ක් මහ ලේකම් කාර්යාලයේ නියෝජිතයින්ද මේ අවස්ථාවට සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091718</link>
    <topic>ශ්‍රී ලංකා මිහිකත රූ රැජිණ අමු මිරිස් අභියෝගයට එක්වී</topic>
    <author/>
    <content>රජරට වකුගඩු රෝගයෙන් පෙළෙන සුවහසක් ජනතාවගේ හිතසුව වෙනුවෙන්, පොළොන්නරුව මහ රෝහලේ වකුගඩු ඒකකයට රුධිර කාන්දු පෙරණය සඳහා අවශ්‍ය වන Reverse Osmosis (RO) පරිත්‍යාග කිරීම පිණිස, SL AID මඟින් සංවිධානය කළ ශ්‍රී ලංකාවේ සොඳුරුතම අභියෝගය SL Amu Miris Challenge සමඟ 2013 වසරේ ශ්‍රී ලංකා මිහිකත රූ රැජිණ සහ ශ්‍රී ලංකා ජාතික කාන්තා පැසිපන්දු කණ්ඩායමේ සාමජිකාවක් වන සොලන්ජි ක්‍රිස්ටිනා ගුණවිජය මෙනවිය පසුගිය 15වැනිදා එක් වුණාය.එහිදී ඇය අමු මිරිස් කරල් 3ක් මිනිත්තු දෙකක කාලයකදී අනුභව කරන ලද අතර ඇගේ හිතවතුන් වන ගම්පහ දිස්ත්‍රික් පාර්ලිමේන්තු මන්ත්‍රීනී උපේක්ෂා ස්වර්ණමාලී මහත්මියට, හිරාන් විජේසූරිය මහතාට, ජනප්‍රිය ගායක මලිත් පෙරේරා මහතාට, ජනප්‍රිය ගායක ගයාන් අරෝෂ සහ 2013 වසරේ ලෝක මිහිකත රැජිණ වශයෙන් කිරුළු පැළඳි ඔස්ට්‍රියානු ජාතික කතියා වැග්නර් මෙනවියට අමු මිරිස් අභියෝගය සමඟින් එක්වන ලෙසට අභියෝග කෙරුණා.ඇය අමුමිරිස් අභියෝගය ජයගත් එම වීඩියෝව අන්තර්ජාලයේදී youtube හරහා ඔබට දැකගත හැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091719</link>
    <topic>ගිරාඹේ දුම්රිය ස්ථානය අසලළඳු කැලෑවක දින 2ක බිලිඳු මළ සිරුරක්</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල, නාරම්මල මාර්ගයේ ගිරාඹේ දුම්රිය ස්ථානයට නුදුරුව ඇති ළඳු කැලෑවක තිබී දින දෙකක් පමණ වයසැති බිලිඳු මළසිරුරක් පොල්ගහවෙල පොලිසිය පෙරේදා (16) සොයාගෙන ඇත.බරහැලගම ග්‍රාමනිලධාරී, ඒ.ඩබ්.ආර්. දිසානායක මහතාගෙන් ලැබුණ තොරතුරක් මත පොල්ගහවෙල පොලිසිය මේ මළසිරුර සොයාගන්නාවිට එහි දකුණු පාදය සතුන් කාදමා තිබිණි.ස්ත්‍රී පුරුෂභාවය හඳුනාගැනීමට නොහැකි තත්ත්වයට පත්ව ඇති මළසිරුර දුගඳ හමමින් තිබී ඇත.පොල්ගහවෙල පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=n14091720</link>
    <topic>අත්තනගල්ල දිසා - මහෙස්ත්‍රාත් අධිකරණවලවිනිසුරුවන් වෙනුවට නීතීඥවරුන්වැඩ බැලීම සිදු නොකළ යුතුයි</topic>
    <author>ශිරෝමි අබයසිංහ</author>
    <content>අත්තනගල්ල දිසා අධිකරණයේ සහ මහෙස්ත්‍රාත් අධිකරණයේ විනිසුරුවරුන් වෙනුවට නීතීඥවරුන් වැඩ බැලීම සිදු නොකළ යුතු බව අග විනිසුරු මොහාන් පීරිස් මහතා ඊයේ (15) නියම කළේය.වතුපි‍‍ටිවල රෝහලේ වෛද්‍යවරියක් පැද වූ මෝටර් රථයක ගැටීමෙන් මෝටර් බයිසිකල් ධාවකයකු සුළු තුවාල ලැබුවේ යැයි වෛද්‍යවරිය රිමාන්ඩ් භාරයට පත් කිරීමේ සිද්ධිය සම්බන්ධයෙන් වූ පෙත්සම අග විනිසුරු , ඊවා වනසුන්දර සහ ප්‍රියන්ත ජයවර්ධන යන ශ්‍රේෂ්ඨාධිකරණය විනිශ්චය මණ්ඩලය හමුවේ කැඳවුණු අවස්ථාවේදී එම නියෝගය සිදු කළේය.රිමාන්ඩ් නියෝගය ලබා දී තිබූ අත්තනගල්ල වැඩ බලන මහෙස්ත්‍රාත් පූර්ණා සේනාරත්න මහත්මියට එම ධූරයේ යෙදීම මීට පෙර ශ්‍රේෂ්ඨාධිකරණය තහනම් කර තිබූ අතර වෛද්‍යවරිය මහේස්ත්‍රාත්අධිකරණයට ඉදිරිපත් කර ඇප ලබා දීමට විරෝධය පළ කර තිබූ නිට්ටඹුව පොලිසියේ රථ වාහන අංශයේ ස්ථානාධිපති සුසන්ත සහ කොස්තාපල් ආනන්ද යන අයගේ වැඩ තහනම් කරන ලෙස පොලිස්පතිවරයාට නි‍යම කර තිබිණි.එම නිලධාරීන් දෙදෙනාගේ වැඩ තහනම් කර ඇති බවත් ඔවුන්ට එරෙහිව පූර්ණ විනය පරීක්ෂණයක් පවත්වන බවත් නියෝජ්‍ය සොලිසිටර් ජනරාල් ඉන්දිකා දේමුණි ද සිල්වා මහත්මිය අධිකරණයට ඊයේ දැනුම් දුන්නාය.විනිසුරුවරයකු වෙනුවෙන් වැඩ බැලීම සම්බන්ධයෙන් අධිකරණ සේවා කොමිසම නිකුත් කර ඇති චක්‍ර ලේඛය අනුව කටයුතු කිරීමට අත්තනගල්ල මහෙස්ත්‍රාත්වරයා වග බලා ගත යුතු බවද ශ්‍රේෂ්ඨාධිකරණය නියම කළේය.අනතුර සම්බන්ධයෙන් පොලිසියේ දී සමථයකට පත් වී තිබිය දී අනතුර වන අවස්ථාවේ දී බයිසිකලයේ පසුපස ගමන් ගත් කාන්තාවගේ සොහොයුරෙකු යැයි කියන නීතීඥවරයකුගේ බලපෑම මත ඉහත පොලිස් නිලධාරීන් දෙදෙනා තමන් හදිසියේම අධිකරණයට ඉදිරිපත් කර තමන් කැමති පරිදි නීතීඥ සහයක් ලබා ගැනීමට ඉඩ නොතබා වැඩ බලන මහෙස්ත්‍රාත්වරිය වෙත ඉදිරිපත් කර රිමාන්ඩ් භාරයට පත් කිරීමෙන් පසු දින තුනක් රිමාන්ඩ් භාරයේ සිටීමට සිදු වූ බව සඳහන් කරමින් වතුපි‍ටිවල රෝහලේ සේවය කරන වෛද්‍ය මල්ලිකා ගුණරත්න මහත්මිය අග විනිසුරු මොහාන් පීරිස් මහතා වෙත එවා තිබූ පැමිණිල්ලක් අධිකරණයේ දී සළකා බැලිණි.වෛද්‍යරියට හෝ ඇයගේ පවුලේ අයට බලපෑම් කර තිබුණොත් පොලිස් නිලධාරීන් දෙදෙනා රිමාන්ඩ් භාරයට පත් කරන බව අග විනිසුරුවරයා මීට පෙර දිනයේදී ඔවුනට දැඩි ලෙස අවවාද කළේය.ජූලි 18 දා වෛද්‍යවරිය සිය නිවසේ සිට රෝහලට යාම සඳහා වාහනය පාරට දමන අවස්ථාවේ දී මෙම අනතුර සිදු වී ඇති බවත් තුවාලකරු රෝහලට ගෙන ගොස් අවශ්‍ය ප්‍රතිකාර ලබා දීමට කටයුතු යොදා නිට්ටඹුව පොලිසියට ගොස් කට උත්තරයක් ලබා දුන් බවත් වෛද්‍යවරිය අග විනිසුරුවරයා වෙත එවා තිබූ පැමිණිල්ලේ සඳහන්ය. අනතුර සම්බන්ධයෙන් අධිකරණයට ඉදිරිපත් කිරීම අනවශ්‍ය බවත් සමථයකට පත් වන ලෙසත් පොලිසියෙන් තමාට පැවසු බවත් බයිසිකලය සාදා දෙන ලෙස තුවාලකරු ඉල්ලා සිටි බවත් පවසන පැමිණිල්ල එසේ තිබිය දී නැවතත් තමාට පොලිසියට එන ලෙස දන්වා ත්‍රී විලරයක නංවා ගෙන අධිකරණයට රැගෙන ගිය බවත් ඒ සඳහා කාන්තා පොලිස් නිලධාරිණියක සහභාගි කර නොගත් බවත් වැඩි දුරටත් සඳහන් කරයි.නීතීඥවරයකු පැමිණ ප්‍රශ්නගත තත්ත්වයක් ඇති කළ බැවින් තමන් එසේ අධිකරණයට ඉදිරිපත් කරන බව නිලධාරීන් දෙදෙනා තමන්ට පැවසූ බව සඳහන් කරන පැමිණිලිකාරිය තමන්ගේ සැමියා පැමිණෙන තෙක් කාලය ලබා දෙන කළ ඉල්ලීම නොසළකා හැරිය බවත් සඳහන් කරන්නීය. අධිකරණයේ සිටි නීතීඥවරයකු පැමිණ නීතීඥ සහයක් අවශ්‍ය දැයි තමන්ගෙන් විමසූ බවත් අවශ්‍ය යැයි තමන් පැවසූ විට නීතීඥවරයකු පෙන්වා සි‍ටි අතර එම නීතීඥවරයා තමන් සමඟ කිසිවක් සාකච්ඡා ‍නොකළ බවත් පවසන වෛද්‍යවරිය තමන්ගේ එකඟත්වයක්‍ නොමැතිව තුවාලකරුට රුපියල් 35000ක් ගෙවීමට කැමති බව එම නීතීඥවරයා අධිකරණයට දැනුම් දුන් බවත් පවසන්නීය.තමන්ට ඇප ලබා දීමට පොලිසිය විරුද්ධ වූ බවත් වැඩ බලන මහෙස්ත්‍රාත්වරිය 21 දක්වා තමන් රිමාන්ඩ් භාරයට පත් කිරීමෙන් පසුව වැලිකඩ බන්ධනාගාරයට ගෙන ගිය බවත් පවසන්නීය. පසුව තම සැමියා සහකාර පොලිස් අධිකාරි බලගල්ල මහතා හමූ වී කරුණු දැක්වීමෙන් පසුව මෝසමක් මගින් තමන්ට ඇප ලබා දුන් බවත් තුවාලකරු 20 වැනි දින රෝහලෙන් පිට වී ගිය බවත් සඳහන් කරන්නීය.මෙම සිද්ධිය නිසා තමන් සහ තම පවුලේ අය අවමානයට ලක් වූ බව පවසන වෛද්‍යවරිය අපක්ෂපාති විභාගයක් පවත්වා ඔප්පු වුවහොත් අදාළ අයට විනය පියවර ගන්නා ලෙසත් අග විනිසුරුවරයාගෙන් ඉල්ලා තිබිණි.පැමිණිලිකාරිය වෙනුවෙන් නීතිඥ හිමාලි කුලරත්න මෙනවිය පෙනී සිටියාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409171</link>
    <topic>හෙරොයින් ළඟ තබාගත් අයකු18 දක්වා රිමාන්ඩ්</topic>
    <author>අයි.එම්.වී.සී.ගුණසේකර ඇල්පිටිය සමූහ</author>
    <content>හෙරොයින් මිලිග්‍රෑම් 20ක් ළඟ තබාගෙන සිටියදී අත්අඩංගුවට ගෙන කරන්දෙණිය පොලිසිය විසින් ඇල්පිටිය මහේස්ත්‍රාත් අධිකරණයට ඉදිරිපත් කළ සැකකරුවකු හෙට (18) දක්වා රක්ෂිත බන්ධනාගාර ගත කරන ලෙස ඇල්පිටිය වැඩබලන මහේස්ත්‍රාත් විජයපාල මහ ගොඩගේ මහතා නියෝග කරනු ලැබීය.මෙසේ රක්ෂිත බන්ධනගරබ්ගත කරන ලද්දේ නවදගල දියපිටගල්ලෙන පදිංචිකරුවෙකි. කරන්දෙණිය පොලිසියේ සැරයන් (6021) රණවීර මහතා විසින් සැකකරු අධිකරණයට ඉදිරිපත් කරන ලදි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409172</link>
    <topic>පාසල් මිදුලේ පොල් අත්තක් ඉවත් නොකළැයි 3 ශ්‍රේණියේ සිසුන්ට විදුහල්පතිගෙන් වේවැල් පාර</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>පාසල් මිදුලේ වැටී තිබුණු ‍පොල් අත්තක් ඉවත් නොකිරීමේ සිද්ධියක් සම්බන්ධයෙන් දරුවන් 47දෙනකුට වේවැලකින් අමානුෂික ලෙස පහරදීමේ සිද්ධියකට එරෙහිව, හොරණ අධ්‍යාපන කොට්ඨාසයට අයත් කිරිගල සාගර පලන්සූරිය විදුහලේ විදුහල්පතිවරයාට විරුද්ධව මවුපියන් විසින් අධ්‍යාපන බලධාරීන් වෙත‍ යොමුකරන ලද පැමිණිල්ලකට අනුව, අදාළ විදුහල්පතිවරයා ඊයේ(16) සිට වහාම ක්‍රියාත්මක වන පරිදි හොරණ අධ්‍යාපන කලාප කාර්යාලය‍ට මාරුකිරීමට තීරණය කෙරිණි.ඒ අනුව හොරණ කලාප අධ්‍යාපන කාර්යාලය විසින් මෙහෙයවනු ලබන පරීක්ෂණය නිමවනතෙක් විදුහල්පතිවරයා මෙලෙස කලාප කාර්යාලය වෙත අන්යුක්ත කර ඇති අතර, ඒ වෙනුවට පාසලේ නියෝජ්‍ය විදුහල්පතිවරයා වැඩබලන විදුහල්පති ලෙස පත්කර තිබේ.විදුහල්පතිවරයා දරුවන්ට පහරදෙන අතරතුර දරුවන් තිදෙනෙක් පැන දුවගොස් ඇති අතර,පහරකෑ ඉතිරි දරුවන් සියලු දෙනාගේම ශරීර වල පහරකෑමෙන් සිදුවූ විවිධාකාරයේ තුවාල දක්නට ඇති බව මවුපියෝ‍ පවසති. පහර‍කෑමට ලක්වූ දරුවන් සියල්ල 3 ශ්‍රේණියේ ඉගෙනුම ලබන්නන් වන අතර පලා ගිය දරුවන් තිදෙනා පන්ති කාමරයක සැඟව සිටියදී පසුව සොයාගෙන තිබුණි.මේ සිද්ධිය මුල්කර ගනිමින් මවුපියන් 15වැනි දින දහවල් සිට දිගින් දිගටම දක්වන ලද විරෝධතාව නිසා පාසල අසල යම් කලබලකාරී තත්ත්වයක් ඇති වූ අතර, පසුව ඊයේ (16) විදුහල්පති මෙලෙස කලාප කාර්යාලය වෙත අනුයුක්ත කිරීමට ගත් තීරණය සමඟ සිද්ධිය සමථයකට පත්ව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409173</link>
    <topic>ඩයිනමයිට් යොදා මසුන් මැරුවාටදඩ</topic>
    <author>බළපිටිය සමූහ</author>
    <content>ඩයිනමයිට් යොදා මසුන් මැරීමේ චෝදනාවට වරද පිළිගත් පුද්ගලයකුට රුපියල් පනස්දහසක දඩයක් බළපිටිය මහේස්ත්‍රාත් අසංග බෝදරගම මහතා පෙරේදා (15) නියම කෙළේය.සැකකරු අම්බලන්ගොඩ වෙරළ පාරේ මුහුදු තීරයේ ඩයිනමයිට් යොදා මසුන් මරමින් සිටියදී පොලීසියට ජනතාවගෙන් ලැබුණු තොරතුරකට අත්අඩංගුවට ගත් බව පොලීසිය අධිකරණයට දන්වා සිටියේය.අම්බලන්ගොඩ පොලීසිය පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409174</link>
    <topic>කෑගල්ලේ තේ කම්හල් හිමිකරුවකු ආයුධයකින් කපා තුවාල කරලා</topic>
    <author>බුලත්කොහුපිටිය සමූහ ඩබ්ලිව්.රෝහණ</author>
    <content>කෑගල්ල රොසයිත් තේ කර්මාන්ත ශාලාවේ හිමිකරුට කිසියම් අයෙකු විසින් පෙරේදා (15) අලුයම කිසියම් ආයුධයකින් කැපුම් තුවාල සිදුකොට ඇත.මෙසේ අනතුර සිදුවී ඇත්තේ ගෙලිඔය, බූවැලිකඩ පදිංචි ඒ.එල්.එම්.නජුබුදීන් නැමති 57 හැවරිදි අයට වන අතර එම අවස්ථාවේ ඔහු නිල නිවෙසේ තනිව සිට ඇත.එදින දහවල් එම වත්තෙහි සේවකයකු විසින් තුවාලකරු දැක මේ බව අන්අයට දැනුම් දීමෙන් අනතුරුව කෑගල්ල ශික්ෂණ රෝහලට ඇතුළත්කර පසුව තුවාලකරු මහනුවර මහ රෝහලට මාරු කර යවා තිබේ.සිද්ධිය පිළිබඳව කිසිවකු අත් අඩංගුවට ගෙන නොමැති අතර වැඩිදුර පරික්ෂණ කැගල්ල පොලීසිය පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409175</link>
    <topic>බාලවයස්කාරියකට අතවර කිරීමේ සිද්ධියේ සැකකරුට ඇප නියම වෙයි</topic>
    <author>අනුරාධපුර මධ්‍යම විශේෂ</author>
    <content>ගලෙන්බිඳුනුවැව බාලවයස්කාර දැරියක බරපතළ ලිංගික අතවරයකට ලක් කිරීමේ සිද්ධියක් යට ගැසීමට උත්සහ කළ ගලෙන්බිදුනුවැව පොලීසිය ඒ පිළිබඳව මාධ්‍ය මගින් පෙන්වා දීමෙන් අනතුරුව සිද්ධියට සම්බන්ධ සැකකරු සහ වින්දිත දැරිය පසුගිය 13 වැනිදා අනුරාධපුර මහේස්ත්‍රාත් අධිකරණයට ඉදිරිපත් කිරීමට කටයුතු කර තිබේ.පසුගිය 7 වැනිදා දැරිය අතවරයට ලක්වීමේ සිද්ධිය සම්බන්ධයෙන් පැමිණිල්ලක් ලැබී ඇතත් ගලෙන්බිඳුනුවැව පොලීසිය අදාළ සිද්ධිය සම්බන්ධයෙන් අධිකරණයට කරුණු වාර්තා නොකොට ඔවුන් හරවා යැවීමට කටයුතු කර තිබුණි.මේ සම්බන්ධයෙන් මාධ්‍ය මගින් පසුගිය 12 වනදා පෙන්වා දීමෙන් අනතුරුව වහාම අදාළ සිද්ධියට සම්බන්ධ සැකකරුත් වින්දිත දැරියත් අත්අඩංගුවට ගැනීමට ගලෙන්බිඳුනුවුව පොලීසිය කඩිනමින් ක්‍රියාකර තිබේ. ඉන් අනතුරුව ඔවුන් අධිකරණය හමුවට ඉදිරිපත් කිරීමට ගලෙන්බිඳනුවැව පොලීසිය කටයුතු කර තිබුණි.සැකකරු අනුරාධපුර අතිරේක මහේස්ත්‍රාත් අතිරේක දිසා විනිසුරු නදීෂා ඩී පියරත්න මහත්මිය හමුවට ඉදිරිපත් කිරීමෙන් අනතුරුව රුපියල් දෙලක්ෂය බැගින් වු ශරීර ඇප දෙකක් මත මුදා හැර තිබු අතර ඇප තැබිය යුත්තේ ළඟම ඥාතීන් බවටද විනිසුරුවරිය නියෝග කළාය.වින්දිත දැරියද රුපියල් ලක්ෂයක බැදුම්කරයක් මත දැරියගේ මවට මුදා හැර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409176</link>
    <topic>'කුඩු කෙරී' නිසාගම්වාසීහු අමාරුවේ</topic>
    <author>බළපිටිය සමූහ</author>
    <content>බළපිටිය වැලිතර සිරි සොයිසා ගම්මානයේ 'කුඩු කෙරී' නැමැති කාන්තාවකගේ කුඩු ජාවාරම නිසා දැඩි අපහසුතාවට පත්ව සිටින බව ගම්වාසීහු කියා සිටිති.මේ කාන්තාව බොහෝ කාලයක සිට මේ ජාවාරම සිදු කරන බවත් පොලීසිය කිහිප විටක් මේ කුඩු ජාවාරම අල්ලා ගැනීමට උත්සාහ ගත්තත් නොහැකි වී තිබේ.ආබාධිත තත්ත්වයේ සිටින මේ කාන්තාව ආබාධිත කකුල සඳහා යොදා ගෙන තිබෙන ප්ලාස්ටික් කකුලේ කුඩු පැකට් සඟවාගෙන කුඩු ජාවාරම සිදු කරන බව ගම්වාසීහු වැඩි දුරටත් කියා සිටිති.සුනාමියෙන් අසරණ වූ ජනතාව වෙසෙන මේ ගම්මානයේ සිදු කෙරෙන කුඩු ජාවාරම නිසා ගම්වාසීහු දැඩි අපහසුතාවට පත්ව සිටින බවත් කුඩු ජාවාරම නතර කිරීමට අවශ්‍ය පියවර ගන්නා මෙන් ගම්වාසීහු පොලීසියෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409177</link>
    <topic>මුදල් ගැරූ කතගේ විදෙස් ගමන් බලපත උසාවියට</topic>
    <author>මාතලේ දිස්ත්‍රික් සමුහ</author>
    <content>විදෙස් රැකියා ලබාදෙන බව පවසා තරුණයන් තිදෙනකුගෙන් රු.2,60 000 බැගින් රු.7,80000ක මුදලක් වංචා කිරීමේ චෝදනා මත රක්ෂිත බණ්ධනාගාර ගතකර සිටි කාන්තාවක් පසුගියදා නැවතත් දඹුල්ල දිසා විනිසුරු සහ මහේස්ත්‍රාත් සංජීව රම්‍යසිරිමහතා වෙත ඉදිරිපත් ෙරිණි.මෙහිදී පොලිසිය විසින් කළ දැනුම්දීම මත විත්තිකාරිය සන්තකයේ ඇති විදෙස් ගමන් බලපත වහා අධිකරණය වෙත භාරදෙන ලෙසට මහේස්ත්‍රාත්වරයා විසින් නියෝග කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409178</link>
    <topic>පොල්පිතිගම දිසා රෝහලට රුධිර පිරිපහදු මධ්‍යස්ථානයක්</topic>
    <author>එම්.ඒ.ආර්.මනුකුලසූරිය- හිරියාල සමූහ</author>
    <content>පොල්පිතිගම දිසා රෝහල් පරිශ්‍රයේ වකුගඩු රෝගීන්ගේ රුධිරය පිරිසිදු කිරීමේ මධ්‍යස්ථානයක් පිහිටුවීම සදහා මුල්ගල තැබීම පසුගියදා සංස්කෘතික හා කලා කටයුතු පිළිබද ඇමැති ටී.බී. ඒකනායක සහ වයඹ පළාත් සෞඛ්‍යඇමැති ඩී.බී. හේරත් යන මහත්වරු විසින් සිදුකරනු ලැබිණ.වයඹ පළාත් සෞඛ්‍ය අමාත්‍යංශය මඟින් මේ සදහා රුපියල් මිලියන 41ක් ලබාදී තිබේ.දැනට පොල්පිතිගම සහ ඒ අවට ගම්මාන රැසක වකුගඩු රෝගීන්ට සිය රුධිරය පරීක්ෂා කරවා ගැනීම සදහා මහත් වියදමක් දරා කුරුණෑගල ශික්ෂණ රෝහලට හෝ මහනුවර මහ රෝහලට යාමට සිදුව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r1409179</link>
    <topic>අනුරපුර පොල් සහ කජුවගාව නංවන්න සැලසුම්</topic>
    <author>නිමල් විජේසිංහ - අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කයේ සුළු අපනයන භෝග හා වැවිලි සංවර්ධන වැඩපිළීවෙළ යටතේ වාණිජ හා ‍ගෙවතු පොල් සහ කජු වගාව සදහා ප්‍රමුඛත්වය ලබා දීමට සැලසුම් කොට ඇත. අනුරාධපුර දිස්ත්‍රික්කයේ දේශගුණික තත්ත්වයන්, පස සහ විශාල වශයෙන් මුඩු ඉඩම් ලබාගත හැකි වීම යන නිර්ණායකයන් පදනම් කර ගනිමින් මේ වගාවන් අක්කර ලක්ෂයක ප්‍රචලිත කිරීම සදහා පියවර ගැනේ.මේ සදහා ශ්‍රී ලංකා කජු සංස්ථාව සහ පොල් වගා කිරීමේ මණ්ඩලය සක්‍රීය අන්දමින් දායකත්වය සපයයි. මේ වන විට අනුරාධපුර දිස්ත්‍රික්කයේ අක්කර 30,000ක පමණ පොල් වගාව ව්‍යාප්ත වී ඇති අතර, අක්කර 6,000ක් පුරා කජු වගාව ආරම්භ කොට තිබේ.නව වැඩපිළිවෙළ යටතේ වාණිජ හා ගෙවතු පොල් වගාව තුන් අවුරුදු සැලැස්මක් මත ක්‍රියාත්මක වන අතර, අක්කර 5.000ක අලුතින් පොල් වගාව ව්‍යාප්ත කිරීමට ඉලක්ක කොට ගෙන ඇත. එමෙන්ම ගෙවතු හා වාණිජ කජු වගාවට අදාළව මේ වසර 03ක කාලය ඇතුළත කජු පැළ තුන්ලක්ෂයක් ගොවීන් අතර බෙදා දීමට විධිවිදාන යොදනු ලැබේ.එම ව්‍යාපෘති සදහා මූලිකව රු. මි 50කට ආසන්න මුදලක් ආයෝජනය කෙරෙනු ඇත.2005 වසර ඇතුළත අනුරාධපුර දිස්ත්‍රික්කයේ කජු නිෂ්පාදනය මෙට්‍රික් ටොන් 200කට සීමා වී තිබුණි. 2013 දී මේ ප්‍රමාණය මෙට්‍රික් ටෝන් 1500ක් දක්වා වර්ධනය වී ඇත.2013 - 2015 අතර කාල සීමාවේ කජු මෙට්‍රික් ටොන් 2500ක නිෂ්පාදන ධාරිතාවයක් ළගා කර ගැනීමට සැලසුම් කොට තිබෙන බව ශ්‍රී ලංකා කජු සංස්ථාව පවසයි. මේ සැලසුම් ක්‍රියාත්මක කිරීම සදහා ආයෝජනය කරනු ලබන මුදල රු. මි. 275කට ආසන්නය. ඒ අතර, 2005 දි අනුරාධපුර දිස්ත්‍රික්කයේ පොල් නිෂ්පාදනය පොල් ගෙඩි මිලියන 99ක් වී තිබුණ ද, පසුගිය වසරේ දි එය ගෙඩි මිලියන 200ක් දක්වා ඉහළ මට්ටමකට ළගා වී තිබේ.ඉදිරි වසර 03ක කාලයේ දිස්ත්‍රික්කයේ පොල් අස්වැන්න ගෙඩි මිලියන 400ක් දක්වා වර්ධනය කිරීමට හැකි වෙතැයි අනුරාධපුර ප්‍රාදේශීය පොල් වගා බලධාරීහු පෙන්වා දෙති. මෙ යටතේ දැනට පොල් වගාව කෙරෙහි ඉතා අහිතකර ලෙස බලපා ඇති මයිටා උවදුර මුළුමනින්ම වළක්වාලීම සදහා කටයුතු කිරීමට ද පියවර රැසක් පොල් වගා මණ්ඩලය විසින් ගෙන තිබේ.දැනට කුරුණෑගල වැනි දුරබැහැර පළාත්වලින් විලෝපීය මයිටාවන් අනුරාධපුර දිස්ත්‍රික්කයට ප්‍රවාහනය කිරීමේ වැඩපිළිවෙල අසාර්ථක බැවින් අනුරාධපුර කලාවැව ප්‍රදේහයේ යෝජිත විලෝපීය මයිටාවන් නිෂ්පාදනය කිරීමේ මධ්‍යස්ථානය ප්‍රමාද නොකොට ආරම්භ කරන මෙන් ප්‍රදේශයේ පොල් වගාකරුවන් විසින් ඉල්ලීම් කොට තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091710</link>
    <topic>රුපියල් ලක්ෂ 36ක වියදමින්ව්‍යාපෘති තුනක් තවලමට</topic>
    <author>නාගොඩ සමූහ ටී.එල්.ඒ.පී.හේමපාල</author>
    <content>ආර්ථික සංවර්ධන අමාත්‍යංශය මඟින් ක්‍රියාත්මක කරන පළාත් නැගුම සංවර්ධන වැඩසටහන යටතේ තවලම ප්‍රාදේශීය ලේකම් කොට්ඨාසයේ ග්‍රාම නිලධාරී වසම් දෙකක සංවර්ධන ව්‍යාපෘති තුනක් ක්‍රියාත්මක කිරීම සඳහා රුපියල් ලක්ෂ තිස් හයක මුදලක් වෙන්කර දී තිබේ.මේ අනුව හිනිදුම බටහිර පන්සල අසල සිට මහඇළ දක්වා මාර්ගය කොන්ක්‍රීට් කිරීම,පල්ලිය සිට කටුකැන්දගොඩ දක්වා මාර්ගය කොන්ක්‍රීට් කිරීම,හින්ගල්ගොඩ කීඩා පිටිය ආරක්ෂිත වැට සහ දැල් ආවරණ යෙදීමත් විදුලිය ලබා දීමත් සිදු කිරීමට නියමිතය.තවලම ප්‍රාදේශීය ලේකම් ධම්මික .එස්.වීරකොන් මහතාගේ අධීක්ෂණය මත මේ වැඩසටහන් ක්‍රියාවට නැගීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091711</link>
    <topic>මඩවල නිවෙසක වැසිකිළිඅපද්‍රව්‍ය බලතොට ඔයට</topic>
    <author>කරල්ලියද්ද සමුහ</author>
    <content>මඩවල නගරය මැදින් පොල්ගොල්ල ජලාශයට ගලා බසින බලතොට ඔයට කාලයක සිට සිය නිවසේ වැසිකිළි වළේ අපද්‍රව්‍ය මෝටර් යොදා ගනිමින් ඵම ඔයට මුදා හල මඩවල නගරයේ පුද්ගලයකුට තෙල්දෙණිය දිසා විනිසුරු රෝහාන් ජයවර්ධන මහතා දැඩි ලෙස අවවාද කරමින් රුපියල් හාර දහසක දඩයක් නියම කරමින් ඵම වැසිකිළිවල සොඛ්‍ය බලධාරින්ගේ උපදෙස් අනුව නිවරැදි ලෙස සකස් කර අධිකරණයට කරුණු වර්තා කරන ලෙසත් ඵම සැකකරුට නියෝග කෙළේය.මෙසේ දඩ නියම වුයේ මඩවල නගරයේ පදිංචි අයකුටය.වත්තේගම සොඛ්‍ය වෛද්‍ය අධක්ෂක ඵස්. ඵම්. ඵ්. බණ්ඩාර මහතාගේ උපදෙස් පරිදි මඩවල මහජන සොඛ්‍ය පරික්ෂක ඵස්. ඵ්. ප්‍රේමරත්න මහතා සමඟ පරිපාලන මහජන සොඛ්‍ය පරික්ෂක මහතා මේ ස්ථානය පරික්ෂා කර සැකකරු අධිකරණයට ඉදිරිපත් කර තිබුණි.මෙලෙස මඩවල නගරයේ නිවෙස්වල වැසිකිළිවලවල් ඉතාම රහසිගතව මේ ඔයට හැරවිම් වැඩිව තිබේන බවද පරිසර සංවිධාන පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091712</link>
    <topic>සබරගමුවේ වැව්-අමුණුපිළිසකර කරන්න දස ලක්ෂ 21ක්</topic>
    <author>කුරුවිට සමුහ-රුපිකා කේ.බණ්ඩාර</author>
    <content>සබරගමුව පළාතේ කුඩා වැව්, අමුණු, සහ ඇලවේලි ප්‍රතිසංස්කරණය කිරිම සඳහා පළාත් නිශ්චිත කාර්ය සංවර්ධන ප්‍රදාන යටතේ රුපියල් මිලියන 21ක මුදලක් වැය කරන බව පළාත් සභාව කියයි.වගා බිම් සඳහා අවශ්‍ය ජල සැපයුම ප්‍රශස්ත මට්ටමින් ලබාදීමට වාරිමාර්ග සංවර්ධන කටයුතු පුළුල් කිරිමට කටයුතු කෙරේ. වාරිමාර්ග සංවර්ධන කටයුතු පුළුල් කිරිම මගින් වී ගොවිතැන ප්‍රමුඛ ආහාර නිෂ්පාදනයට අදාළ කෘෂිකාර්මික කටයුතු නැංවිම මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091713</link>
    <topic>එජාපයෙන් 250ක්  එජනිසයට</topic>
    <author>බදුල්ල දකුණ සමූහ ජී‍. පී. ඒ. වීරසූරිය</author>
    <content>එ.ජ.නි.ස ඌව පළාත් සභා මන්ත්‍රී ධූරාපේක්ෂක අජිත් හික්කඩුව ලියනගේ මහතාට සහාය පළකරවීම පිණිස බදුල්ල කළුගල්පිටිය එ.ජ.නි.ස. ශාඛාවේ පැවැති ජන හමුවේ දී කලක් තිස්සේ එ.ජා.ප. හෑගොඩ කාන්තා බල මණ්ඩලයේ සභාපති වශයෙන් සේවය කළ ලීලාවතී ගෝමස් මත්මිය එජනිසට එක් වූවාය.ජන හමුව අමතා ඇය පැවසුවේ දිගු කලක් තමා එජාපයේ උන්නතිය තකා කැපවී සේවය කළ ද, තම ගම්මානයේ කිසිදු පොදු පහසුකමක් එ.ජා.ප. යෙන් ඉටු කරවා ගත නොහැකි වූවත්, එම අඩු පාඩු පිළිබඳව නිමල් සිරිපාල ද සිල්වා ඇමැතිතුමා දැනුවත් කළ වහාම රු. කෝටියක් වැය කර ගමේ පාර සාදා දුන් අතර ඉතිරි අඩු පාඩු සපුරා ‍දෙන බව පැවසූ බැවින් ගමේ කාන්තාවන් 250ක් සමඟ තමා එ.ජ.නි.ස. වෙත එක් වූ බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091714</link>
    <topic>මෙවර අප අතිවිශාල ජයග්‍රහණයක් ලබනවා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>පසුගිය පළාත් සභා මැතිවරණය. අපි අතිවිශිෂ්ට ලෙස ජයග්‍රහණය කළා. එක්සත් ජාතික පක්ෂය අපේක්ෂකයන් දෙදෙනෙකු දක්වා පහත වැටුණා. මෙවර අපිට අලුතින් වැඩිපුර ආසන 3ක් තිබෙනවා. අපේ අපේක්ෂකයන් 17 දෙනාම හොඳ ශක්තිමත් අය. අප අලුතින් එකතුවුණ ආසන 3 සමඟ විශාල ජයග්‍රහණයක් ලබා ගන්නවා යයි පාර්ලිමේන්තු කටයුතු ඇමැතිනී සුමේධා ජයසේන මහත්මිය මොනරාගල දී පැවසුවාය.ඇමැතිවරිය වැඩිදුරටත් මෙසේ ද පැවසුවාය.අපේ දිස්ත්‍රික්කයේ ජයග්‍රහණය අද වැඩිවෙලා. ඡන්ද ප්‍රමාණය වැඩිවෙලා. මැතිවරණ සීමානිර්ණය කිරීම යටතේ අපිට එක ආසනයක් වැඩිවෙලා තියෙනවා. ඒකට අනුපාතව පළාත් සභා ආසන 03ක් වැඩිවුණා. අපේ දිස්ත්‍රික්කයේ දැවැන්ත සංවර්ධනය. සමඟ ආයෝජනය කරන ව්‍යාපාරික ප්‍රජාව වැඩිවෙලා තියෙනවා.කුඹුක්කන්ඔය, නක්කල අමුණ ව්‍යාපාරය ආරම්භ කළොත් එහි විදුලිය නිෂ්පාදනය කරනවා. ජල විදුලි බලාගාර දෙක් ඉදිවෙනවා. ඒවගේම පවුල් 275000කට පානීය ජලය දෙන්න පුළුවන්. අලුතින් කුඹුරු අක්කර 10000ක් අස්වද්දන්න පුළුවන්. මේ සංවර්ධන කටයුතු දැක්කම විරුද්ධ පක්ෂය කුපිතවෙලා ඉන්නේ. ඔවුන්ට අවුරුදු 17ක් කරන්න බැරි වුණ දේවල් අපි පසුගිය අවුරුදු ගාන ඇතුළත ඉටු කළා. ඒ නිසා අද ඔවුන්ට රජය විවේචනය කරන්න දේවල් නැහැ.ඒ නිසා ජාත්‍යන්තර බලවේගවලට එක්වෙලා අපේ රට පාවා දෙන්න ඔවුන් කටයුතු කරනවා. දෙමළ ඩයස් පෝරාවේ ඕනෑ එපා කම් ඔවුන් ඉටුකරන්න ඉදිරිපත් වෙලා. මානව හිමිකම් මතක් වෙලා තියෙන්නේ දැන්. එදා 88 – 89 භීෂණය කාලේ අපේ තරුණයන් කොච්චර ඝාතනය කළා ද එදා කවුද ඔවුන් වෙනුවෙන් පෙනී සිටියේ. මම එදා තරුණයන් වෙනුවෙන් පෙනී සිටියේ නැත්නම් ඔවුන්ගේ ජීවිත අනතුරේ එදා මම බේරාගත් තරුණයෝ අදත් මට සලකනවා මවුපියන් මට පිංදෙනවා. අද අපි ඡන්ද ව්‍යාපාරය තුළ ගම් නියන්ගම්වල මහජන හමු පවත්වනවා. දිස්ත්‍රික්කයේ ජයග්‍රහණය ඉරහඳ සේ විශ්වාසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091715</link>
    <topic>ඌවේ දරුවන්ගේ අධ්‍යාපනය නංවන්නජනපති විශාල වැඩ කොටසක් ඉටු කළා</topic>
    <author>කතරගම විශේෂ ඊ. එච්. සෝමපාල</author>
    <content>ජනාධිපතිතුමා නගරයේ දරුවන්ට මෙන්ම ඌව පළාතේ දරුවන්ටද මහින්දෝදය තාක්ෂණික විද්‍යාගාර ලබාදී අධ්‍යාපන කටයුතු දියුණු කරලීම සදහා විශාල වැඩ කොටසක් කර තිබෙන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ප්‍රකාශ කළේය.නාමල් රාජපක්ෂ මහතා මෙම අදහස් පලකළේ කතරගම නවනගරයේ සරත් සේපාල රත්නායක මහතාගේනිවෙස සමීපයේ පැවති එක්සත් ජනතා නිදහස් සන්ධානයේ ජන හමුවේදීය.තවදුරටත් අදහස් දැක්වූ නාමල් රාජපක්ෂ මහතා මෙසේද පැවසීය එදා හම්බන්තොට හා මොනරාගල දිස්ත්‍රික්ක දෙක නොදියුණු ගම්මාන වලින් යුත් දිස්ත්‍රික්ක දෙකක් වශයෙන් හැදින්වුණා. පිටිසර ගම්මාන වල අඩු ආදායම්ලාභී පවුල් වලින් යුතු ගමනාගමන අපහසුතා ඇති දිස්ත්‍රික්ක බවට පත්වෙලා තිබුණා. ගමනක් යාමට මාර්ග පහසුකම් තිබුනේ නැහැ. දුම්රිය මාර්ගය දකුණු පළාතේ මාතරින් නැවතුණා. ඌව පළාතේ දුම්රිය මාර්ග බදුල්ලෙන් නැවතුණා.අද හම්බන්තොට දිස්ත්‍රික්කයේ මාර්ග පහසුකම් ඇතිකර ගුවන් තොටුපළ වරායන් ඉදිකර තිබෙනවා. මොනරාගල දිස්ත්‍රික්කයේද මාර්ග පහසුකම් යනාදිය ඇතිකර ජන ජීවිතය නගා සිටුවීම සදහා පහසුකම් සලසා තිබෙනවා. එදා යුද්දය තිබුන කාලේ කොටින්ට බයේ රාත්‍රී කාලයේ කතරගම දේවල අංගනයට ඇවිත් රාත්‍රිය ගතකරන්න කතරගම ජනතාවට සිදුවුණා.අද බියෙන් සැකෙන් තොරව ජිවත්වීමට හැකිවනසේ ජනාධිපති තුමා ත්‍රස්තවාදය පරාජය කරල තිබෙනවා. ජනාධිපති තුමා කරනු ලබන සංවර්ධන කටයුතු ගණ පැහැදුණු කතරගම ප්‍රාදේශීය සභාවේ එක්සත් ජාතික පක්ෂයේ විපක්ෂ නායක අශෝක වික්‍රමසිංහ මහතා එක්සත් ජනතා නිදහස් සන්ධානයට එකතු වී සිටිනවා. ඉදිරියේදී තව තවත් විපක්ෂයේඅය අප සමග එකතු වෙනවා. මෙවරද ඌව පළාත් සභාව දැවැන්ත ජයග්‍රහණයක් ලැබෙන බව ඉරහද මෙන් විශ්වාස යැයි නාමල් රාජපක්ෂ මහතා වැඩිදුරටත් ප්‍රකාශ කළේය.ජනාධිපති ජ්‍යෙෂ්ඨ සහකාර ලේකම් පද්මසිරි රාජපක්ෂ කතරගම ප්‍රාදේශීය සභාවේ විපක්ෂ නායක අශෝක වික්‍රමසිංහ(එ.ජා.ප) කතරගම ප්‍රාදේශීය සභාවේ සභාපති රුක්ෂාන් උඩවත්ත යන මහත්වරුද කථා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=r14091716</link>
    <topic>අනාගත පරපුර ගැන සිතා අප කටයුතු කළ යුතුයි</topic>
    <author>හල්දුම්මුල්ල සමුහ සිරිල් සෙනෙවිරත්න</author>
    <content>අපේ රටේ එදා සිටිය මහ පැරකුම් ගැමුණු වැනි රජවරු ගැන අදත් ජනතාව කථා කරනවා. ඊට හේතුව තමයි අනාගතය ගැන හිතලා එම රජවරු වැඩ කර තිබී මම ත් අද ගැන පමණක් හිතන්නේ නැහැ. අනාගත දරුවෝ ගැන හිතලා තමයි වැඩ කරන්නේ.එසේ නොකළොත් එදාට කියයි මේ අය මොනවද අපට කළේ රට ගැන හිතුවේ නැහැ කියලා යැයි ජනාධිපති මහින්ද රාජපක්ෂ මහතා කොස්ලන්ද දී පැවසී ය. ජනාධිපතිවරයා එසේ පැවසුවේ බෙරගල- වැල්ලවාය මහා මාර්ගය මන්තීරූ දෙකකින් යුත්තව කාපට් කිරිම සදහා මුල පුරමින් (13)දින පැවැති මහා ජන හමුවඅමතා කථා කරමිනි.මෙහිදි ජනාධිපතිවරයා අතින් බැකෝ යන්ත්‍රය ක්‍රීයා කරවමින් මාර්ගයේ වැඩ ආරම්භ කළ අතර අනතුරුව නාම පුවරුව නිරාවරණය කරන ලදී.ජනාධිපති මහින්ද රාජපක්ෂ මහතා මෙසේ පැවසීයමෙම මාර්ගය වසර ගණනාවක් අතහැර දමා තිබුණා මෙය අද ආරම්භ කිරිම මට අමතක වන්නේ නැහැ. මාව එජාප රජය කාලයේ දී පොලිසියෙන් අත්අඩංගුවටගන්න නියෝග කළ දින මම කොළඹ පැමිණියේ මැදමුලන හම්බන්තොට වැල්ලවාය බෙරගල හරහා මෙම මාර්ගයෙන්. එපමණක් නොව විදුලි බලය විවෘත කිරීමටමේ අසල ඇති හීවැල්කදුරටත් පැමිණ තිබෙනවා.මෙම මාර්ගය මේ පළාතට පමණක් නොව දකුණටත් කෙළඹටත් පහසු මාර්ගයක්. කි. මි.34 ක් මෙම මාර්ගයතිබෙනවා. මෙයට වැය කරන මුදල රුපියල් ලක්ෂ 60,000.00 වෙනවා කාපට් කරන්න යන්නේ මේ මුදල. පාර පළල් කරලා මන්තීරු දෙකකින් මේ පාර හැදුවොත් තමයි මත්තල ගුවන් තොටුපොළට, වරායට,ජාත්‍යන්තර ක්‍රීකට් ක්‍රීඩා පිටියට යන්න පුළුවන් වන්නේ මාර්ග තද බදයෙන් තොරව.මම අද ගැන පමණක් හිතන්නේ නැහැ. මේ වැඩ ගැන දැක පුරුදු නැති සමහර අයට වැරදි පෙනෙනවා.මේ අය කිසිම දිනක මේ වාගේ පාරවල් හැදුවේ නැහැ.වැවක් හැදුවේ නැහැ. එදා තිබුණ කුඹුරු ගොඩ කළා. ඔවුන් කෘෂිකාර්මික ආර්ථිකය ගැන විශ්වාස කළේ නැහැ.අද රට වෙනස් වෙලා. ඇයි සමහරු පාරවල් හදන්නේ කියලා අහනවා.මේ වැඩ කළොත් තමයි රට දියුණු වන්නේ. පාරවල්, විදුලිය වැනි යටිතල පහසුකම් දියුණු කරන්න ඕනේ. ඉදිරියේ දී දිවයිනේ සියලුම දෙනාට නළ ජලය දෙන්න කටයුතු කරනවා. නියඟයක් සිදුවු විට ඊට මූහුණ දෙන්නේ කෙසේද යන්න ගැන හිතන්න වෙනවා.සමහරු කියනවා වතුර හම්බන්තොටට ගෙන යන්නේ ඇයි කියලා. නිකන්ම මුහුදට යන වතුර වලින් ප්‍රයෝජනයක් ගත් විට මොකද වෙන්නේ. මේ අය භූගෝලය ගැන දන්නේ නැහැ. භුගෝලය විෂයක් වශයෙන් ඉගැන්වුවෙත් නැහැනේ. මහින්දෝදය විද්‍යාගාර හැදුවා මෙම ප්‍රදේශයෙත් හැදු ගොඩනැඟිලි අධ්‍යාපන ඇමැති වරයා විසින් විවෘත කර එහි වටිනාකම එදාට කියා දෙයි.සිංහල, දෙමළ, මුස්ලිම් ජාතීන් සමඟ අපි අත්වැල් බැඳගන්න ඕනෑ. අපි එකට මේ රටේ ඉපදුන අය. මේ නිසා මාතෘභූමිය මුලින්ම රකින්න ඕනේ. මේ සදහා ඔබේ යුතුකම් ඉටු කරන්න ඕනේ. මේ රජයට වැඩ කළ හැක්කේ පළාත් සභාවත් රජයට තිබුණොත් පමණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s140917_1</link>
    <topic>කොදෙව්වන්ට ටෙස්ට් තරඟාවලි ජයක්</topic>
    <author>ඉඳුනිල් වීරරත්න</author>
    <content>[2014-09-17 11:30]සංචාරක බංගලාදේශ පිල සමඟ පැවති දෙවැනි ටෙස්ට් තරඟය ලකුණු 296කින් ජයගත් බටහිර ඉන්දීය කොදෙව් කණ්ඩායම සමස්ථ තරඟාවලිය ද ජයග්‍රහණය කළේය.සාන්ත ලුසියා හි පැවැති මෙම ටෙස්ට් තරඟය දින 4ක් තුළ නිමාවට පත්කිරීමට ඔවුන් සමත් විය.මෙම තරඟයේ දෙවැනි ඉනිමේ දී ලකුණු 489ක ඉලක්කයක් හඹා ගිය බංගලාදේශ පිතිකරුවෝ සියළු දෙනා ලකුණූ 192කට දැවී ගියේය.පන්දු යැවීමෙන් විශිෂ්ඨ දස්කම් දැක්වූ සුලෙයිමාන් බෙන් දෙවැනි ඉනිමේදී කඩුලු 5ක් දවා ගත්තේය. මෙම තරඟයේ වීරයා ලෙස සිවනරේන් චන්ද්‍රපෝල් නම් කෙරිණි.තරඟාවලියේ වීරයා බටහිර ඉන්දීය කොදෙව් කණ්ඩායමේ ක්‍රේග් බැරට් වේට්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409171</link>
    <topic>17වැනි ආසියානු ක්‍රීඩා උළෙලටශ්‍රී ලංකාවෙන් පළමු කණ්ඩායම යයි</topic>
    <author>ප්‍රින්ස් ගුණසේකර</author>
    <content>කොරියාවේ ඉංචියොන්හී පැවැත්වෙන 17වැනි ආසියානු ක්‍රීඩා උළෙලට සහභාගීවන ශ්‍රී ලංකා ක්‍රීඩක ක්‍රීඩිකාවන්ගේ පළමු කණ්ඩායම ඊයේ රාත්‍රි‍යේ පිටත්විය. කාන්තා ක්‍රිකට් පිලේ ක්‍රීඩිකාවන් 15ක්, බොක්සිං ක්‍රීඩිකාවන් 2ක් හා ක්‍රීඩකයන් 2ක්, හොකී ක්‍රීඩකයන් 14ක්, බීච් වොලිබෝල් කණ්ඩායමේ ක්‍රීඩකයන් 4ක් හා රුවල් ඔරු පැදීමේ ක්‍රීඩකයෙක් මේ පළමු කණ්ඩායමට ඇතුළත් වූහ.මේ ක්‍රීඩක ක්‍රීඩිකාවන් සමග නිලධාරීන් 13ක් හා වෛද්‍ය කණ්ඩායමක්ද ඊයේ රාත්‍රියේ ඉංචියොන් බලා පිටත්විය. ඉතිරි පිරිස අදියර දෙකක් ලෙස ඉංචියොන් බලා යෑමට සැලසුම්කර තිබේ.ශ්‍රී ලංකාවෙන් මෙවර ආසියානු ක්‍රීඩා ‍උළෙලට ක්‍රීඩක ක්‍රීඩිකාවන් 80ක් හා නිලධාරිහු 31ක් සහභාගිවීමට නියමිතය. එම ක්‍රීඩක ක්‍රීඩිකාවන් මලල ක්‍රීඩා (11ක්), බොක්සිං (4ක්), ක්‍රිකට් කාන්තා (15ක්), ක්‍රිකට් පිරිමි (15ක්), හොකී පිරිමි (16ක්), රගර් (12ක්), බීච් වොලිබෝල් (4ක්), රුවල් ඔරු, බර ඉසිලීම හා මල්ලවපොර (ක්‍රීඩකයකු බැගින්) ක්‍රීඩා ඉසව් නි‍යෝජනය කරති.අවසන්වරට 2010දී චීනයේ ගුවැංෂුහී පැවැති ආසියානු ක්‍රීඩා උළෙලට ක්‍රීඩක ක්‍රීඩිකාවන් 104ක් හා නිලධාරිහු 50කට අධික පිරිසක් සහභාගිවී ශ්‍රී ලංකාවට කිසිදු පදක්කමක් හිමි නොවීය. එම දරුණු පරාජය සෙවීමට ක්‍රීඩා අමාත්‍යාංශයෙන් කමිටුවක් පත්කළ අතර එම කමිටු වාර්තාවේ නි‍ර්දේශද සැලකිල්ලට ගෙන මෙවර කණ්ඩායම අඩුවී තිබේ.එමෙන්ම පසුගියදා නිමාව දුටු ස්කොට්ලන්ත පොදු රාජ්‍ය මණ්ඩලීය ක්‍රීඩා උළෙලේදී විශාල ක්‍රීඩක ක්‍රීඩිකාවන් පිරිසක් සහභාගිවී පදක්කමකට ශ්‍රී ලංකා ජයග්‍රහණය සීමාවීමද මෙවර ක්‍රීඩක ක්‍රීඩිකාවන් අඩු කිරීමට හේතුවකි.ජාත්‍යන්තර තරගවලට ක්‍රීඩක ක්‍රීඩිකාවන් නියෝජනයේදී අවම වශයෙන් ආසියාවේ 6වැනි ස්ථානයේ සිටීම අනිවාර්ය විය යුතු ප්‍රතිපත්තියක්ද ක්‍රීඩා අමාත්‍යාංශය අනුගමනය කරන බව නිවේදන‍ය කොට ඇත.මේ සුදුසුකම් සොයා බලා ක්‍රීඩා අමාත්‍යාංශයට නිර්දේශ ඉදිරිපත් කිරීමට මහාචාර්ය අර්ජුන ද සිල්වා මහතාගේ ප්‍රධානත්වයෙන් විශේෂ කමිටුවක්ද ක්‍රීඩා ඇමැතිවරයා පත් කළේය.ඒ අනුව පසුගිය 2010 ආසියානු ක්‍රීඩා උළෙලට සහභාගිවූ වෙඩිතැබීම, ස්කොෂ්, ටේබල් ටෙනිස්, ටයිකොන්ඩෝ, ටෙනිස්, පිහිනුම්, දුනුවිදීම, බැඩ්මින්ටන්, පාපැදි, ගෝල්ෆ්, වුෂූ, ජිම්නාස්ටික් හා කරාටේ යන ක්‍රීඩා ඉසව්වලට අදාළ ක්‍රීඩක ක්‍රීඩිකාවන් මෙවර සහභාගී නොවේ.ශ්‍රී ලංකා කණ්ඩායමේ නායකත්වය බර ඉසිලීමේ ක්‍රීඩක විංතන ගීතාල් විදානගේට පවරා ඇති අතර කණ්ඩායම භාර ප්‍රධානියා ලෙස රියර් අද්මිරාල් ෂෙමාල් ප්‍රනාන්දු මහතා පත්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409178</link>
    <topic>ශ්‍රී ලංකා-නවසිලන්ත ලෝක කුසලාන ක්‍රිකට් ආරම්භක තරගයට සූදානම්</topic>
    <author/>
    <content>ශ්‍රී ලංකාව හා නවසිලන්තය අතර ලබන වසරේ පෙබරවාරි 14 වැනි දින පැවැත්වීමට නියමිත 2015 ලෝක කුසලාන ක්‍රිකට් තරගාවලියේ ආරම්භක තරගය ක්‍රීඩා කෙරෙන ක්‍රයිස්ට්චර්ච් නුවර නව හැග්ලි ඕවල් ක්‍රීඩාංගණයේ අලුතින් ඉදිකෙරුණු ක්‍රීඩා මණ්ඩපය පෙරේදා නිළ වශයෙන් විවෘත විය.මීට තෙවසරකට ඉහත ඇතිවූ භූකම්පනයෙන් ලැන්කැස්ටර් පාක් ක්‍රීඩාංගණයට විශාල හානියක් සිදුවූ බැවින් ලෝක කුසලාන තරග පැවැත්වීමේ ඉසව්වක් ලෙසින් එම ක්‍රීඩාංගණය අත්හැර දැමීමට සිදුවිණි.ඉන්පසුව ඉදිකෙරුණු ලැන්කැස්ටර් පාක් ක්‍රීඩාංගණයේ නව ක්‍රීඩා මණ්ඩපය විවෘත කෙරුණේ නවසිලන්තයෙන් බිහිවූ ලෝක පූජිත ක්‍රිකට් ක්‍රීඩක රිචඩ් හැඩ්ලගේද සහභාගිත්වයෙනි.2011 භූකම්පනයෙන් පසුව පළමු ප්‍රධාන ගෝලීය තරගාවලියකට සූදානම් වෙමින් සිටින ක්‍රයිස්ට්චර්ච් නගරය මේ අලුත්ම පියවර සටහන් කරද්දී, ලබන වසරේ ලෝක කුසලාන ක්‍රිකට් තරගාවලිය නගරයට උරුමයක් ඉතිරි කරදෙනු ඇතැයි හැඩ්ලි අපේක්ෂා කරයි.නව ක්‍රීඩාංගණය දේශීය ක්‍රිකට් හා ලෝක කුසලාන සුදුසුකම් ලබා ගැනීමේ තරග සඳහා දැනටමත් පාවිච්චි කර තිබෙන අතර ශ්‍රී ලංකාව හා නවසිලන්තය අතර ලබන දෙසැම්බර් 26 වැනිදා ඇරැඹෙන ‘බොක්සිං ඩේ’ ටෙස්ට් තරගය ක්‍රීඩා කෙරෙනු ඇත්තේද මේ ක්‍රීඩාංගණයේය. කෙසේ වෙතත්, ලෝක කුසලාන ක්‍රිකට් තරග පැවැත්වෙන ස්ථාන ප්‍රසිද්ධියට පත්කිරීමෙන් පසුව ගෙවුණු මාස 18 තිස්සේම විශේෂ අවධානය යොමුව තිබුණේ පෙබරවාරි 14 වැනිදා පැවැත්වෙන ශ්‍රී ලංකා – නවසිලන්ත ලෝක කුසලාන සමාරම්භක තරගය කෙරෙහිය.නවසිලන්තයේ ක්‍රයිස්ට්චර්ච් නුවර මීට පෙර පැවැති අවසාන ජාත්‍යන්තර ක්‍රිකට් තරගය වූයේ පාකිස්තානයට එරෙහිව පැවැති 2011 එක්දින තරගයයි. 2006 වසරේ සිට එනුවර ටෙස්ට් ක්‍රිකට් තරගයක් පවත්වා නැති අතර එම වසරේ යළිත් ප්‍රතිවාදීන් වූයේද ශ්‍රී ලංකාව ම ය.ශ්‍රී ලංකාව හා නවසිලන්තය අතර 2015 ලෝක කුසලාන ආරම්භක තරගය පැවැත්වීම භූකම්පනයෙන් පසුව ක්‍රයිස්ට්චර්ච් නුවර යළි නැගී සිටීමට දරණ උත්සාහයේ විශේෂ අවස්ථාවක් බව රිචඩ් හැඩ්ලි කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409172</link>
    <topic>19න් පහළ ‍ක්‍රිකට් නායකයා චාමික</topic>
    <author/>
    <content>එක්දින තරග 5කට සහ යොවුන් ටෙස්ට් තරගයකට සහභාගිවීම සඳහා ශ්‍රී ලංකාවට පැමිණෙන සංචාරක ඔස්ට්‍රේලියා අවුරුදු 19න් පහළ ක්‍රිකට් පිලට ‍එරෙහිව තරග වදින ශ්‍රී ලංකා අවුරුදු 19න් පහළ ක්‍රිකට් කණ්ඩායමේ නායකත්වයට රාජකීය විදුහලේ පිලේ නායක චාමික කරුණාරත්න නම් කර තිබේ.ලබන 27දා ඇරැඹෙන ‍මේ තරගමාලාව සඳහා නම් කළ ක්‍රීඩකයන් 25දෙනකුගෙන් යුත් ශ්‍රී ලංකා යොවුන් ක්‍රිකට් සංචිතයේ උපනායකයා ලෙස රිච්මන්ඩ් විදුහල් පිලේ චරිත් අසංක පත් කර ඇත.දෙපිල අතර පළමු එක්දින තරගය ලබන 25වැනිදා එස්.එස්.සී.පිටියේ පැවැත්වෙන අතර දෙවැනි එක්දින තරගය 27දා ආර්.ප්‍රේමදාස පිටියේදිත්, තුන්වැනි එක්දින තරගය 29දා පී.සරවනමුත්තු පිටියේදිත් පැවැත්වෙන අතර සිවුවැනි එක්දින තරගය ලබන ඔක්තෝබර් මස 1දා සී.සී.සී.පිටියේ පැවැත්වේ.පස්වැනි හා අවසන් එක්දින තරගය ඔක්තෝබර් මස 3දා එන්.සී.සී.පිටියේ පැවැත්වේ. දෙපිල අතර තුන්දින යොවුන් ටෙස්ට් තරගය ඔක්තෝබර් මස 7දා සිට 9 දක්වා කෝල්ට්ස් පිටියේ පැවැත්වීමට නියමිතය.ශ්‍රී ලංකා සංචිතය මෙසේය – චාමික කරුණාරත්න (නායක – රාජකීය), චරිත් අසංක (උපනායක – රිච්මන්ඩ්), පැතුම් මධුසංක (සා.ජෝශප්), ලසිත් ලක්ෂාන් (සා.තෝමස් මාතර), දිනෙත් තිමෝද්‍ය (සා.පීතර), රශ්මික ඕපාත (සා.තෝමස් ගල්කිස්ස), හිමාෂ ලියනගේ (ධර්මපාල), අවිශ්ක ප්‍රනාන්දු (සා.සෙබස්තියන්), කමිදු මෙන්ඩිස් (රිච්මන්ඩ්), කවීන් බණ්ඩාර (ඩී.එස්.), පසිඳු ඉෂාර (ගුවන් හමුදා), තිරාන් ධනපාල (රාජකීය), ශම්මී අශාන් (ආනන්ද), අකිල් ඉහාම් (ඩී.එස්.), සහන් ආරච්චිගේ (ආනන්ද), කේෂාන් විජේරත්න (මලියදේව), අශිත ප්‍රනාන්දු (සා.සෙබස්තියන් කටුනේරිය), ලහිරු කුමාර (ත්‍රිත්ව), දමිත් සිල්වා (මලියදේව), අරවින්ද අකුරේගොඩ (සා.ජෝශප්), රවිදු තිලකරත්න (සා.තෝමස් ගල්කිස්ස), සවීන් නානායක්කාර (රිච්මන්ඩ්), වෙනිදු හසරංග (රිච්මන්ඩ්), මාලිංග අමරසිංහ (නාලන්දා), ජයමාල් වන්නිආරච්චි (ගුරුකුල)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409173</link>
    <topic>ප්‍රීමා කුසලාන 15න් පහළ පළාත් ක්‍රිකට් අද ඇරැඹේ</topic>
    <author>ෆවුස් මොහොමඩ්</author>
    <content>ප්‍රීමා කුසලාන අවුරුදු 15න් පහළ ක්‍රිකට් තරගමාලාවේ පළාත් තරගාවලිය අද (17) ඇරැඹේ. 'ඒ' සහ 'බී' කාණ්ඩ යටතේ පළාත් කණ්ඩායම් 10ක් මේ තරගාවලියට එක්වී සිටිති. බස්නාහිර දකුණ, උතුරු පළාත් පිල, දකුණු පළාත, බස්නාහිර දකුණ පිට පළාත් පිල සහ ඌව පළාත් කණ්ඩායම 'ඒ' කාණ්ඩයෙන් ද, බස්නාහිර උතුර පිට පළාත් පිල, නැගෙනහිර පළාත, බස්නාහිර උතුර, උතුරුමැද පළාත හා මධ්‍යම පළාත් කණ්ඩායම 'බී' කාණ්ඩයෙන් ද තරග බිමට පිවිසෙති.තරගාවලිය ආරම්භ කරමින් ඌව පළාත් පිල සහ දකුණු පළාත් කණ්ඩායම මොරටුව ද සොයිසා ක්‍රීඩාංගණයේ දී ද, උතුරු පළාත් පිල සහ බස්නාහිර දකුණු පළාත් කණ්ඩායම අතර තරගය මග්ගොන සරේ ක්‍රීඩාංගණයේ දී ද පැවැත්වෙන අතර බස්නාහිර උතුරු පළාත් පිල සහ බස්නාහිර උතුර පිට පළාත් කණ්ඩායම අතර තරගය දඹුල්ල ක්‍රිකට් පිටියේ දි හා නැගෙනහිර පළාත් කණ්ඩායම හා උතුරු මැද පළාත් පිල අතර තරගය කුරුණෑගල වෙලගෙදර ක්‍රීඩාංගණයේ දී පැවැත්වේ.මේ තරගාවලියේ මූලික වටයේ තරග ලබන 22දක්වා පැවැත්වෙන අතර පළමු අවසන් පූර්ව තරගය ලබන 25දා ද සොයිසා ක්‍රීඩාංගණයේ දිත්, දෙවැනි අවසන් පූර්ව තරගය එදිනම කුරුණෑගල වෙලගෙදර ක්‍රීඩාංගණයේදිත් පැවැත්වේ. අවසන් මහා තරගය මේ මස 27දින එස්.එස්.සී.පිටියේ දී පැවැත්වීමට නියමිතය.ශ්‍රී ලංකා ක්‍රිකට් ආයතනයේ මෙහෙයවීමෙන් හා ප්‍රීමා සමූහ ව්‍යාපාරයේ අනුබද්ධිත සිලෝන් ඇග්‍රෝ ඉන්ඩස්ට්‍රීස් අනුග්‍රහයෙන් 8 වැනි වරටත් පැවැත්වෙන මේ තරගාවලිය දේශීය පාසල් ක්‍රිකට් පිටියේ යොවුන් ක්‍රීඩකයන් බිහිවන තෝතැන්න ලෙස හැඳින්වේ. මීට පෙර ප්‍රීමා චැම්පියන්ස් කුසලාන තරගාවලියට එක්වූ යොවුන් ක්‍රීඩකයන් රැසක් මේ වනවිට ජාතික මට්ටමේ දස්කම් දක්වන ප්‍රබල ක්‍රීඩකයන් ලෙස ක්‍රීඩාලෝලීන් අතර ජනප්‍රියත්වයක් දිනා සිටිති. මෑතකදී ජාතික ක්‍රිකට් පිලට එක්වූ නිරෝෂාන් දික්වැල්ල සමග අවුරුදු 19න් පහළ ජාතික යොවුන් පිලට ක්‍රීඩා කළ කුසල් මෙන්ඩිස්, බිනුර ප්‍රනාන්දු, අනුක් ප්‍රනාන්දු, සධීර සමරවික්‍රම හා ප්‍රියමාල් පෙරේරා ද ප්‍රීමා චැම්පියන්ස් කුසලාන තරගාවලියෙන් බිහිවූ ක්‍රීඩකයන්‍ වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409174</link>
    <topic>විස්සයි20 නායකත්වය අෆ්රිඩිට</topic>
    <author/>
    <content>වසර 2016 දී ඉන්දියාවේ පැවැත්වීමට නියමිත විස්සයි20 ලෝකු කුසලාන තරගමාලාව දක්වා පාකිස්තාන විස්සයි20 කණ්ඩායමේ නායකත්වයට ෂහීඩ් අෆ්රිඩි පත් කර තිබේ.ඔහු නායකත්වයට පත්ක‍ර ඇත්තේ හිටපු නායක මොහොමඩ් හෆීස් බංග්ලාදේශයේ පැවැති පසුගිය විස්සයි20 තරගමාලාවේ දී සිය කණ්ඩායම දැක්වූ අසාර්ථකභාවය හමුවේ නායකත්වයෙන් ඉල්ලා අස්වීම හේතුවෙනි.34 හැවිරිදි අෆ්රිඩි මීට පෙර විස්සයි20 තරග 19කදී පාකිස්තාන පිල මෙහෙයවා ඇති අතර ඔහුගේ නායකත්වය යටතේ පාකිස්තානය විස්සයි20 තරග 8ක් ජයගැනීමට සමත්වූ අතර ඉතිරි තරග 11 පරාජයට පත්විය.වසර තුනක කාලයක් අෆ්රිඩි එරට ජාතික කණ්ඩායම මෙහෙයවා නැත. පසුගිය මාස 12ක කාලය පුරා විස්සයි20 තරගවල දී ඔහු පන්දු යවන්නකු ලෙස කඩුලු 10ක් ලබාගෙන ඇති අතර පිත්තෙන් දස්කම් දක්වමින් ලකුණු 173ක් රැස් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409175</link>
    <topic>ලේට්න් කුසලාන බොක්සිං හෙට සිට</topic>
    <author/>
    <content>‍ජාතික බොක්සිං වළල්ලට විශිෂ්ට ක්‍රීඩකයන් බිහිකෙරෙන ලේට්න් කුසලාන බොක්සිං ශූරතාවලිය හෙට සිට ලබන 22දක්වා සුගතදාස ගෘහස්ත ක්‍රීඩාංගණයේ දී පැවැත්වේ.අවුරුදු 19න් ඉහළ සහ අවුරුදු 40ට අඩු ක්‍රීඩක ක්‍රීඩිකාවන් සඳහා විවෘත මේ ශූරතාවලියට මීට පෙර ආධුනික, අන්තර්මධ්‍ය හා ස්ටබ්ස් පළිහ තරගවල දී ශූරතා හා අනුශූරතා දිනූ ක්‍රීඩක ක්‍රීඩිකාවන්ට හා කනිෂ්ඨ බොක්සිං තරගාවලියේ ශූරයන්ට මේ සඳහා සහභාගි විය හැකිය.එහෙත් ජාත්‍යන්තර බොක්සිං සංගමයේ නීතිරීතිවලට අනුව මෙවර තරගාවලියට පාසල් ක්‍රීඩක ක්‍රීඩිකාවන්ට සහභාගිවිය නොහැකිය.ශ්‍රී ලංකා ආධුනික ‍බොක්සිං සංගමයේ මෙහෙයවීමෙන් 72වැනි වරටත් පැවැත්වෙන මේ ශූරතාවලියේ හොඳම ක්‍රීඩකයාට අද්මිරාල් ශ්‍රීමත් ජෙෆ්රි ලේට්න් කුසලානය හිමිවනු ඇත.ශ්‍රී ලංකා බොක්සිං පුහුණුකරුවන්ගේ සංගමයේ හිටපු සභාපති ජේ.කේ. ඉන්ද්‍රතිස්ස මහතා මෙවර ශූරතාවලියේ ප්‍රධාන ආරාධිතයා ලෙස සහභාගිවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409176</link>
    <topic>බස්නාහිර පළාත් ක්‍රීඩා උළෙල 20-28</topic>
    <author/>
    <content>බස්නාහිර පළාත් ක්‍රීඩා අමාත්‍යාංශය සංවිධාන කරන පළාත් ක්‍රීඩා උළෙල මේ මස 20 වැනිදා දියගම මහින්ද රාජපක්ෂ ක්‍රීඩාංගණයේදීත් 28වැනිදා ගම්පහ ශ්‍රීබෝධි ක්‍රීඩාංගණයේදීත් පැවැත්වේ.දියගමදී මීටර් 10000, මී.100 කඩුලු, මී.110කඩුලු, මී.400කඩුලු, මී.800, මී.200 ධාවන තරග හා රිටි පැනීම, මිටිය විසිකිරීම, හෙල්ල විසිකිරීම, තුන්පිම්ම, දුර පැනීම පිරිමි හා කාන්තා තරග පැවැත්වේ.තරගාවලියේ අවසන් තරග 28වැනිදා පැවැත්වෙන අතර එහිදී මීටර් 5000, මී.100, මී.400X4, මී.1500, මී.100X4, යගුලිය, කවපෙත්ත විසිකිරීම සහ 16න් පහළ තරග පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=s1409177</link>
    <topic>ජනසතු සේවා කැරම් වර්ණ රාත්‍රිය හෙට</topic>
    <author/>
    <content>ජනසතු සේවා කැරම් සංගමයේ 9වැනි වර්ණ රාත්‍රිය හෙට (18) ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් කොළඹ 10 ඩී.ආර්.විජේවර්ධන මාවතේ සීනෝර් හෝටලයේදී පැවැත්වේ.සංගමය මගින් 2012/13 වසරවල පැවැත්වූ තරග ජයගත් ජනසතු‍ සේවා ආයතන, සංස්ථා, ව්‍යාවස්ථාපිත මණ්ඩල හා රාජ්‍ය බැංකුවල කැරම් ක්‍රීඩක ක්‍රීඩිකාවන් 149දෙනෙක් එදින සම්මාන හා සහතික ලබන අතර දක්ෂතම ක්‍රීඩක ක්‍රීඩිකාවන් 15 දෙනකු වර්ණ ලැබීමටද, ජනසතු සේවා ආයතන 10ක් සම්මාන ලැබීමටද සුදුසුකම් ලබා ඇත.මහජන බැංකුවේ අනුග්‍රහයෙන් පැවැත්වෙන වර්ණ රාත්‍රියට ක්‍රීඩා අධ්‍යක්ෂ ජෙනරාල් රංජනී ජයකොඩි, මහජන බැංකුවේ ප්‍රධාන විධායක නිලධාරී/සාමාන්‍යාධිකාරී එන්.වසන්ත කුමාර්, ජාතික ඉතිරි කිරීමේ බැංකුවේ ප්‍රධාන විධායක නිලධාරී/සාමාන්‍යාධිකාරී එස්.ඩී.එන්.පෙරේරා, ඉංජිනේරුමය කාර්යයන් පිළිබඳ මධ්‍යම උප‍දේශක කාර්යාංශයේ සභාපති නිහාල් රූපසිංහ මහත්ම මහත්මීන් සමගින් ජනසතු සේවා ආයතන ප්‍රධානීන් පිරිසක් මේ අවස්ථාවට සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409171</link>
    <topic>පෞද්ගලික මඩ ගැසීම් මගේ දේශපාලනයේ නැහැ</topic>
    <author>සටහන උමේෂා සිරිවර්ධන ඡයාරූප - ලලිත් සී. ගමගේ</author>
    <content>ලබන විසිවැනිදා පැවැත්වීමට නියමිත ඌව පළාත් මහ මැතිවරණය මෙවර උණුසුම් මුහුණුවරක් ගෙන තිබේ. ආණ්ඩු පක්ෂය නියෝජනය කරමින් ඌව පළාත් හිටපු මහ ඇමැති ශෂීන්ද්‍ර රාජපක්ෂ මහතා මෙවරත් මැතිවරණයට ඉදිරිපත්ව සිටී. හෙතෙම මේ දිනවල බොහෝ කතාබහට ලක්වන චරිතයකි. තමාට එල්ලවන චෝදනා සහ ඌවේ දේශපාලනය පිළිබඳ පසුගියදා පැවැති මාධ්‍ය සාකච්ඡාවකදී හෙතෙම දීර්ඝ ලෙස අදහස් දැක්විය. මේ එහි සංක්ෂිප්ත සටහනකි.* පසුගිය වසර පහක කාලය තුළ ඌව පළාත සංවර්ධනය කිරීමට ඔබ විශාල උත්සාහයක් ගත්තා... ඒ පිළිබඳ කෙටියෙන් කතා කළොත්...අවුරුදු පහක කාලයක් එක්සත් ජනතා නිදහස් සන්ධානය නියෝජනය කරමින් අතිගරු ජනාධිපති මහින්ද රාජපක්ෂ මැතිතුමාගේ “මහින්ද චින්තන” ඉදිරි දැක්ම ඌව පළාතට අනුගත කරමින් ඒ පළාත සංවර්ධනය කරන්නට ඇපකැපවී ‍සේවය කළා. ඒ මඟින් පළාතට විශාල සේවාවක් ඉටුකරන්නට ලැබීම සතුටට කාරණයක්.* එහිදී ඔබ මූලික අවධානය යොමුකළ ක්ෂේත්‍රය ගැන පැහැදිලි කිරීමක් කළොත්...පළාතක් විදියට නොවෙයි රටක්, ජාතියක් විදියට නැඟී සිටින්නට පුළුවන් වෙන්නෙ අධ්‍යාපනයෙන් විතරයි කියන කාරණය අපේ ජනාධිපතිතුමා නිතරම කියන දෙයක්. ඒ නිසා තමයි එතුමා අධ්‍යාපනයට මේ තරම් විශාල බරක් තියලා වැඩ කරන්නෙ.එතකොට මගේ වගකීමක් තියෙනවා පළාතෙ ප්‍රධාන අමාත්‍යවරයා මෙන්ම පළාතෙ අධ්‍යාපන ඇමතිවරයා විදියට. ප්‍රධාන විශ්වවිද්‍යාල සියල්ලේම මහාචාර්යවරුන්ට ආචාර්යවරුන්ට මම ආරාධනා කළා මේ පළාතට ඇවිල්ලා අධ්‍යාපනය දියුණු කරන්න උදව් උපකාර කරන්න කියලා.පළාතෙ ඉන්න දරුවන් අනාගතයේ දී අපට වඩා වගකීම් දරන්න පුළුවන් පිරිසක් හැටියට පුරුදු පුහුණු කිරීම, ඔවුන්ට නිසි අධ්‍යාපනය ලබාදීම මගේ වගකීම කියලා මම විශ්වාස කළා.ඌව පළාතට මින් පෙර යම් යම් අඩුපාඩු සිදුවුණා කියලා අපි ඉතිහාසෙ අහලා තියෙනවා. ඒ නිසාම රටේ ප්‍රධාන තොරතුරු තාක්ෂණ ආයතන සම්බන්ධ කරගෙන මේ පළාත තොරතුරු තාක්ෂණයෙන් ඉහළ තලයට අරගෙන යන්න කටයුතු කරන්න කියලා මම ඒ ආයතනවල නිලධාරීන්ගෙන් පෞද්ගලිකව ඉල්ලා සිටියා.ඒ නිසාම අවුරුදු පහක් ඇතුළත මම බලාපොරොත්තු වුණාට වඩා විශාල සේවාවක් කරන්න පුළුවන් වුණා.* ඔබ කියන්නෙ ඌව පළාතෙ අධ්‍යාපනය වෙනුවෙන් තවත් ඉටුකරන්නට දෙයක් නැහැ කියල ද?මම කියන්න උත්සහ කළේ දැන් ඔක්කොම හරි තවත් කරන්න දෙයක් ඉතුරුවෙලා නැහැ කියලා නෙවෙයි. අපි ඌව හැරවුම් ලක්ෂයකට ගෙනැල්ලා තිබෙනවා.ඌව පළාත අනෙකුත් පළාත් හා සන්සන්දනය කිරීමේදී අපිටත් සංවිධ­ානය වෙන්න පුළුවන් කියන තැනට අරගෙන එන්න මම උත්සාහ දැරුවා. ඒ උත්සාහය සාර්ථකයි. ඊටත් වඩා කරන්න දේවල් තවත් ගොඩක් තියෙනවා. වසර පහකින් කරපු දේ සාර්ථකවීම නිසා තමයි මම නැවතත් එක්සත් ජනතා නිදහස් සන්ධානයෙ නිවැරදිවූත් විනිවිදවූත් රාමුවක් තුළ මහින්ද චින්තනය නියෝජනය කරමින් අපේ ප්‍රතිපත්තිය නියෝජනය කරමින් නැවත මේ පළාතෙ වගකීම බාරගන්න ලෑස්ති ‍පිට මෙවරත් අපේක්ෂකයෙක් විදියට ඉදිරිපත් වුණේ.හැම කෙ‍නාගෙම සහයෝගය ලබාගෙන ඉදිරියටත් ඒ වැඩ පිළිවෙළ ක්‍රියාත්මක කරන්නට බලාපො‍ෙරාත්තු වෙනවා.* මේ වෙනකොටත් ඌව පළාතට දැඩි නියං තත්ත්වයක් බලපා තිබෙනවා. එයින් දහස් ගණන් ජනතාව පීඩාවට පත්වී සිටිනවා. ඌව පළාතට බලපාන මේ නියං තත්ත්වයට තිරසාර විසඳුමක් ගැන හිතුවෙ නැද්ද?නියඟය ඌව පළාතට බලපා තිබෙන ප්‍රධාන ගැටලුවක්. ඒ නිසාම මධ්‍යම රජයෙන් අතිගරු ජනාධිපති මහින්ද රාජපක්ෂ මහතා තමාගෙ අය වැයෙන් ඌව පළාතට විශේෂ වූ ජල ව්‍යාපෘති හයක් ක්‍රියාත්මක කරන්නට ප්‍රතිපාදන වෙන්කොට තිබෙනවා. ඒ මඟින් අපි ඉදිරි කාලයේ නියං තත්ත්වයක් ඇතිවුවහොත් එයට මුහුණදීම සඳහා වැඩ පිළිවෙළක් සකස් කරනවා.ඊට අමතරව පානීය ජල ගැටලුව දැන් බොහෝ ගම්වල විසඳිලා තිබෙනවා. තවමත් පානීය ජල ගැටලුවට විසඳුම් ලබාදෙන්නට නොහැකි වෙලා තිබෙන්නෙ බණ්ඩාරවෙල නගරයට.එයට හේතුව තමයි බණ්ඩාරවෙල නගරයේ නිවාස වැඩි ප්‍රමාණයක් තිබීම හා ජනතාව බහුලවීම.නමුත් අපි බණ්ඩාරවෙල නගරයටත් පානීය ජලය ලබාදෙන්නට කටයුතු කරනවා. මම විශ්වාස කරනවා තව අවුරුදු තුනකින් ඌවේ පානීය ජල ගැටලුවට සම්පූර්ණ විසඳුම් ලබාදෙන්න පුළුවන් කියලා. ඒ වගේම වාරි මාර්ග, ජල ‍යෝජනා ක්‍රම මඟින් කෘෂිකර්මාන්තය සඳහා ජලය ලබාදෙන්නට කටයුතු කර තිබෙනවා. ඊට අමතරව තවත් මහා පරිමාණ ව්‍යාපෘති කිහිපයක් ම ක්‍රියාත්මක කිරීමට බලාපොරොත්තු වෙනවා.* ඌව පළාතෙ පාතාල ක්‍රියාකාරකම් තිබෙනවා කියලා අනෙකුත් දේශපාලන පක්ෂ විවිධ චෝදනා එල්ල කරනවා.පාතාලය කියන්නෙ මොකක්ද කියලා මං දන්නෙ නැහැ. අපට චෝදනා කරන අනෙකුත් පක්ෂවල නායකයන් තමයි හොඳින්ම දන්නෙ පාතාලය කියන්නෙ මොකක්ද කියලා. ඔවුන්ට අත්දැකීම් තිබෙනවා. කොළඹිනුයි හම්බන්තොටිනුයි විතරක් නෙවෙයි මුළු රටෙන් ම ඇවිත් අපිට උදව් කරනවා. ඒකටද දන්නෑ පාතාලය කියන්නෙ. දේශපාලනය කියන්නෙ කාගේත් සහ‍යෝගය ඇතිව ඉදිරියට යන ගමනක්. ඒ නිසා මම පිළිගන්නෙ නැහැ ඌව පළාතෙ පාතාලය හෝ ප්‍රචණ්ඩත්වය තියෙනවා කියලා.* ඩිෆෙන්ඩර් වාහන පිළිබඳ දැඩි ආන්දෝලනයක් ඇති වී තිබෙනවා. ඒ ගැන කිව්වොත්...ඉතාමත් වගකීමෙන් කියනවා ඩිෆෙන්ඩර් කියන්නෙ ආයුධයක් නෙමෙයි. මං දන්නෑ ඇයි ඩිෆෙන්ඩර්වලට මෙච්චර බය කියලා. එක්සත් ජාතික පක්ෂයේ ආධාරකරුවන් පවා ඩිෆෙන්ඩර් පාවිච්චි කරනවා. ඒ වාහන එන එක මට නවත්තන්න බැහැ. නම්බර් ප්ලේට් නැති වාහන කිසිවක් මේ පළාතෙ ගමන් කරන්නෙ නැහැ. හැබැයි මේ පළාතෙ යම්කිසි අකටයුත්තක් වෙනවා නම් තරාතිරම නොබලා පරීක්ෂණ පවත්වන්න කියලා මම පෞද්ගලිකව නියෝජ්‍ය පොලිස්පති කාර්යාලයෙන් ඉල්ලීමක් කළා.* බොහෝවිට දේශපාලන වේදිකාවලදි අපේක්ෂකයන් එකිනෙකාට චෝදනා එල්ල කරගන්නවා. ඔබත් ඒ ගණයට අයත් ද?නැහැ. මට ඒවා තේරෙන්නෙ නැහැ. මම ඉගෙනගෙන නැහැ අනෙක් පුද්ගලයන්ට මඩ ගහන්න. ඒ මම හැදුණ විදිහ. මඩ ගහනවා විතරක් නෙවෙයි. තමන්ගෙම පක්ෂයේ කෙනෙකුට මහදවාලෙ සියලු දෙනා බලාඉන්න තැන පිහියෙන් ඇන්නා. ඒ විතරක් නෙවෙයි අපිව රණ්ඩුවලට පටලවාගන්නට ලොකු උත්සාහයක් තියෙනවා. ඒ ගැන මට පෞද්ගලික අත්දැකීම් තිබෙනවා.මම රැස්වීමකට එන්න සුළු වෙලාවකට කලින් යම් අපේක්ෂකයෙක් ඇවිත් මගේ කාර්යාලයේ දී නරක විදියට හැසිරිලා තිබෙනවා.ඊට ටික වෙලාවකට පස්සෙ මම රැස්වීම අමතලා යනකොට කිලෝමීටර් හතරක් විතර ඈතින් මම යන පාරෙ ඒ කියන පුද්ගලයා අමුතු හැසිරීමක් දක්වමින් පාරෙ හිටගෙන ඉන්නවා. මේ පුද්ගලයාගෙ බලාපොරොත්තුව තිබුණෙ මම මේකට කුපිත වෙලා ඒ පුද්ගලයාට ගහයි කියලා. මොකද ඒ අපේක්ෂකයම මගේ ආධාරකරුවකු සමඟ කියලා තිබෙනවා ගුටිකෑවනම් තමයි වටින්නෙ කියලා. ඒ වගේ අපහසුතාවයට පත්වුණ අවස්ථා තියෙනවා. විවිධ පුද්ගලයන්ට මඩ ගැසීමේ ව්‍යාපාරයේ නම් මම නැහැ. මට එහෙම පුරුද්දක් නැහැ.* විවිධ කණ්ඩායම් චෝදනා කරනවා කතරගම දේවාලයට ලැබෙන පුණ්‍යාධාර පිළිබඳ සහ ඔබ ජනතාව මුණ ගැහෙන්නට පැමිණෙන්නේ නොමැති බවට. ඒ චෝදනාවලට දෙන්නට පිළිතුරක් ඔබට ඇති.දේවාලයට ලැබෙන මුදල් ගන්න තරම් මම බංකොලොත් නැහැ. බෞද්ධ කටයුතු කොමසාරිස්තුමාගෙ නියෝජිතයකු තමයි මේ මුදල් පාලනය කරන්නෙ. අනෙක තමයි මම මුණගැහෙන්න හම්බන්තොට ආවෙ නැති කෙනකුට මාව මුණගැහෙන්න බැහැ. නමුත් මාව මුණගැහෙන්න එන හැම පුද්ගලයටම මම කතා කරනවා. මම ඒ පුද්ගලයන්ට ගෙදරට ඇවිත් මාව මුණ ගැහෙන්න දිනයක් වෙන්කරලා තිබෙනවා. මාධ්‍යයට විතරක් ඇවිත් අදහස් දක්වන පුද්ගලයන්ට ජනතාව අකමැති බව මම දන්නවා. ඒ නිසා ඔය කරන චෝදනා මට අදාළ වෙන්නෙ නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409172</link>
    <topic/>
    <author>සංවාද සටහන උදිත ගුණවර්ධන</author>
    <content>තරුණ කවිවරයකු හා පුවත්පත් කලාවේදියකු වන ශෂි ප්‍රභාත් රණසිංහ විසින් රචිත නව කාව්‍ය ග්‍රන්ථය වන “රළ නඟන නිහඬ සමුදුර” ග්‍රන්ථය එළිදැක්වීමේ උළෙල සැප්තැම්බර් 23 සවස 3.30 ට කොළඹ ජාතික පුස්තකාල ප්‍රලේඛන සේවා මණ්ඩල ශ්‍රවණාගාරයේදී පැවැත්වේ. මෙහි මුලසුන උසුලනු ලබන්නේ සිරි තිලකසිරි මහතා විසිනි. මේ කාව්‍ය ග්‍රන්ථය වර්තමාන කවි කලාව පිළිබඳ ශෂි ප්‍රභාත් රණසිංහ අප හා දැක්වූ අදහස්ය.* කවියකු වූ ඔබ සඳ කැටයම් කාව්‍ය සංග්‍රහයෙන් පසු දීර්ඝ කාලයක් නිහඩව සිටියා. මේ නිහඬ භාවයට හේතුව කුමක්ද?ලංකාවේ කවියාත් කවියත් අනාථ වූ යුගයක ඒ ගැන සියුම් නිරීක්ෂණයක නියැළෙමින් කාලයක් ගතකළා. කිසිවකුට කවිය පිළිබඳ උනන්දුවක් හෝ ඕනෑකම් තිබුණු පලියට ඔහුට හෝ ඇයට කවි ලියන්න බැහැ. කෙනෙකු ඒ ආකාරයට කවියක් ලිවීමට උත්සාහ කළොත් එය අසාර්ථක උත්සාහයක් බවට පත්වෙනවා.ඒ වගේම කවියකට නිසි මඟක නිදහසේ ගලා යාමට, හඹා යාමට ඉඩහළ යුතුයි.ඒ ඔස්සේ තමයි අපට නෙක බරණින් පිරි සුවඳින් රුවින් සුසැදි විසිතුරු සිංහළ කවි මල් බිහිකරලීමට පුළුවන්කම ලැබෙන්නේ. කිසිදු විටෙක කවිය කොටු ගසා ඉරි ඇඳ වෙන්කිරීමට බැහැ. කිසිවකු ‍එහෙම හිතනවා නම් ඒක අනුවණකමක් විදිහටයි මා දකින්නේ. ඒ වගේම කවි නිමිත්තකට මේ නිසා තැනක් නොතැනක්, කලක් වේලාවක් තිබිය නොහැකියි. මා පරිශ්‍රමයෙකින් සොයා හදාගත් ඵලයක් විදිහට මාගේ නව කාව්‍ය සංග්‍රහය හඳුන්වා දෙන්න පුළුවන්.* එදා කවියට තිබූ තැන අද වන විට අහිමි වෙමින් ඇතැයි විචාරකයෝ මත පළකරනවා. මේ ගැන ඔබේ මතය පැහැදිලි කළ හැකිද?අද බ්ලොග් අඩවි, වෙබ් අඩවි, සමාජ ජාල වෙබ් අඩවි ඇතුළු විවිධ නවීන මාධ්‍ය ඔස්සේ කවිය ප්‍රචලිත වෙමින් තිබෙනවා. එහෙත් අද සමහරුන්ට කවි රසාස්වාදනය ගැන තිබෙන්නේ අල්ප දැනුමක්. තාක්ෂණය දියුණු වූ පලියට කවි ෆැක්ටරි දමන්න බැහැ. හුදු වචන පෙළක් බෙහෙත් සීට්ටුවක් විදිහට පැළලි කවි ලෙස ලිවීමෙන් ඇතැමුන් කිවිසුරන් වීමට උත්සාහ කරනවා.* සිව්පද කවියට එදා තිබූ තැන අද දක්නට නැහැ. මේ ගැන ඔබේ මතය පැහැදිලි කළ හැකිද?සිව්පද මනෝ මන්දිරවල අධ්‍යතන සිංහල එළිසමය වෘත්තියට සීමා කරමින් පසුගිය අඩසියවස පුරා රැගෙන ගිය දියත් කරන ලද සම්ප්‍රදායික මතවාද අද වන විට යල්පැන ගිය බුද්ධිමය බමුණුවාදය නූතන කවිය විසින් පුපුරුවා හැරීමට පුළුවන් වෙලා තිබෙනවා. බෞද්ධ කාව්‍ය රීතිය උපයෝගී කරගෙන තමයි පැරැණි කවි සම්ප්‍රදාය ඇතිවුණේ. තේරී ගාථා, උදාන, ධම්ම පදය ඇතුළත් කාව්‍ය රීතීන් පොදුජන ජීවිතවල පැළපදියම් වුවත් ජන සම්ප්‍රදායික තත්ත්වයන් පෝෂණය කිරීමට මෙකී බෞද්ධ කාව්‍ය රීතිය පිටිවහලක් වුණා.දොළොස්වන සියවසේ අගභාගයේදී මෙරට ගිහි විදග්ධයන් ආලංකාරිකවාදයේ පිරිහුණු කාව්‍යාංග අනුව යමින් දූත කාව්‍ය හා ගීත කාව්‍ය හිස් මුදුනින් පිළිගත්තා. සංදේශ කාව්‍ය වුවද එකම අච්චුවකලා අඹන ලද පිළිම බඳු යැයි සඳහන් කිරීම අතිශයෝක්තියක් නොවෙයි.* ජනමාධ්‍ය මඟින් කවියට ලැබෙන අනුග්‍රහය ප්‍රමාණවත් යැයි ඔබ කල්පනා කරනවාද?ආධුනික කවියට, පත්තර පිටුවලින් ලැබෙන සහයෝගය අනුග්‍රහය අද ක්‍රමානුකූලව අඩුවෙමින් තිබෙනවා. එයට විවිධ හේතු රැසක් තිබෙනවා. එයට හේතු දෙකක් තිබෙනවා. එකක් අද කවි කියවන්නන් වසාගෙන කවි ලියන්නන් බහුල වීමයි. ඇතැමුන් හුදු පුද්ගලික අත්දැකීම් පවා මහත් ඕලාරික ලෙස බොළඳ අලාප සහිතව කවි බවට පත් කිරීමයි. මෙබඳු කවි පද සක්ක පද පසුන් ලෙස හුවමාරු කර ගත්තට කමක් නැහැ.එහෙත් මෙවැනි පද කවි විදිහට මාධ්‍ය ඔස්සේ ප්‍රචලිත කිරීම මඟින් සිදුවන්නේ කවිය හෑල්ලුවට ලක්කිරීමක් පමණයි. අද ඇතැමුන් පුවත්පත් පිටු අතරින් ඔබ්බට ගිහින් බ්ලොග් අඩවි ඔස්සේ තම ආවේග මුදාහැරීමේ අසාර්ථක උත්සාහයක නිරත වෙනවා. නිදහස් කවිය විලාසවාදයක් හෝ බෙහෙත් සීට්ටුවක් නොවෙයි. එය විසිවන සියවස තුළ පෙරදිග අපරදිග හා ඈත පෙරදිග බිහිවූ උත්තමාංග කලාවක් විදිහට හඳුන්වන්න පුළුවන්.* ඔබ දීර්ඝ කාලයක් මාධ්‍ය ක්ෂේත්‍රයේ හා ග්‍රන්ථකරණයේ නියැළෙනවා. ශාස්ත්‍රීය ඔබේ අතීතය පිළිබඳව සිහිපත් කිරීමක් කළ හැකිද?මම දීර්ඝ කාලයක් ලේක්හවුස් ආයතනයේ දිනමිණ පුවත්පතේ ශාස්‍ත්‍රීය අතිරේකයේ සංස්කාරකවරයා ලෙස කටයුතු කළා. ඒ කාලයේදී ශාස්ත්‍රීය අත්දැකීම් රැසක් ලබා ගත්තා. මම වර්තමානයේදී ලංකාදීප කර්තෘ මණ්ඩලයේ උප කර්තෘවරයකු විදිහට කටයුතු කරනවා.මා නවකතා රචනා කර තිබෙනවා. “ඉර අවරට”, ප්‍රඥා ප්‍රසාද ඇතුළත් පරිවර්තන, ශාස්‍ත්‍රීය හා ළමා සාහිත්‍ය කෘති රැසක් මා රචනා කර තිබෙනවා. කාව්‍ය ග්‍රන්ථයක් විදිහට මීට කලකට පෙර “සඳ කැටයම්” නමින් කාව්‍ය ග්‍රන්ථයක් රචනා කළා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409173</link>
    <topic/>
    <author>සංවාද සටහන උමේෂා සිරිවර්ධන</author>
    <content>සංවේදී මිනිස් සන්තානයට ආමන්ත්‍රණය කර තිබෙන “දුහුල් සිත්” අජන්ත සෙනෙවිරත්නගේ නවතම කෙටි කතා සංග්‍රහයයි. මම අවංකයි, රිදී හුය බින්දා නවකතා තුළින් පාඨක හමුවට ආ ඔහු වෘත්තියෙන් ඉංජිනේරුවරයෙකි. මේ “දුහුල් සිත්” කෙටි කතාවේ අන්තර්ගතය පිළිබඳ ඔහු සමඟ කළ සාකච්ඡාවකි.* දුහුල් සිත් පිළිබඳ කෙටි හැඳින්වීමක් කළොත්“මෙහි එන කෙටිකතා සියල්ල නිර්මාණය වුණේ එදිනෙදා ජීවිතයේ අත්විඳින්ට ලැබෙන කාරණා මගින්. නමුත් ඒ කාරණා සාමාන්‍ය ජීවිතයේ දී එතරම් කතාබහට ලක්වන්නෙ නැහැ. නමුත් මම උත්සහ කළා කෙටි කතාවක් තුළින් එකී කාරණා කිහිපයක් පාඨකයා වෙතට ගෙනෙන්නට ඒ උත්සාහයේ අවසානයේදීයි “දුහුල් සිත් බිහි වන්නෙ”“දුහුල් සිත් හි මුලින් තිබෙන කෙටි කතාව වන්නෙ “උපන් පවින්” කියන කෙටි කතාව. එහි කතා බහට ලක්වන්නෙ සුනඛයෙකුගෙ කතා පුවතක්.ඒ සමාජයේ කරුණාවන්ත මිනිසුන් තම දරුවන්ට මෙන් සුනඛයන්ට ද සලකන අවස්ථා අපි බොහෝ දැක තිබෙනවා. නමුත් මේ කතාව වටා ගෙතෙන්නෙ කුසට ආහාරයක්වත් නොමැති මිනිසුන්ගෙන් පීඩාවට ලක්වන සුනඛයකු පිළිබඳ: එපමණක් නොවෙයි. එම සත්ත්වයාට සිය සහෝදරයා රිය අනතුරකට ලක්වීමෙන් ඇතිවන ශෝකාකූල බව මෙහිදී අනාවරණය කිරීමට මා උත්සහ දරුවා. බැලු බැල්මට මෙය සරල කතාන්දරයක් වූවත් එහි අරුත්බර කතා පුවතක් ගැබ්ව තිබෙන බව කියන්නට පුළුවන්. උපන් පවින් කෙටි කතාවට මට බොහෝ පාඨක ප්‍රතිචාර ලැබුණා”දුහුල් සිත්හි දෙවන කෙටි කතාව වන්නෙ “චුති සිත” යි. මෙහිදී මට නැගුණු යම් ධර්ම ගැටලුවක් මම පාඨකයා සමග බෙදාගන්නට යම් උත්සාහයක් දැරුවා. සමාජයේ අප නොසිතන පැතිකඩ පිළිබඳ “දුහුල් සිත්” හි එන කෙටිකතා සියල්ලෙන්ම කතා බහ කෙරෙනවා.* ඔබ ලේඛන කලාවට පිවිසෙන්නෙ කොහොමද? ඔබේ පවුල් පසුබිම එයට පාදක වුණාද?‍“මගේ පවුලෙ කිසිම කෙනෙකු ලේඛන කලාවට සම්බන්ධ නැහැ. මම ලේඛන කලාවට පිවිසෙන්නේ කියවීම තුළින්. එයට යම් හේතුවක් තිබුණා. මගේ පියා ෙබාෙහා්ෙස් කියවීමට හුරුවී තිබුණා. මට ලැබෙන්නෙ ඒ ආභාෂය ඊට අමතරව මම පාස‍ෙල් 6 වැනි ශ්‍රේණියේ දී “වීර ධනංජය” නැමැතිනාට්‍ය රචනා කළා.එය තමයි මම මුලින්ම රචනයට හුරුවු තැන ගුරුතුමියගෙ අනුශාසනා පරිදි එය පාසලේ රඟ දැක්වුවා” ‍“එතැනින් පසුව මොරටුව විශ්ව විද්‍යාලයෙන් ඉංජිනේරුවරයෙක් ලෙස පිටවුණ දා පටන්ම සමාජයේ විවිධ මාතෘකා ගැන පුවත්පත් ලිපි ලිව්වා. මේ අයුරින් තමයි මම ලේඛන කලාවට පිවිසුණේ....”* ඔබ කොහොමද මේ කෙටි කතා සඳහා වස්තුවිෂය සොයා ගන්නෙ...“ඉස්සර ඉඳලම මගේ එක පුරුද්දක් තිබුණා මම ලද අත්දැකීම් පොතක සටහන් කර තබාගැනීමට. අදටත් ඒ පුරුද්ද මට තිබෙනවා. ඒ අත්දැකීම් මම බිරිය සමඟ සාකච්ඡා කරනවා. යහළුවන් සමඟ ද සාකච්ඡා කරනවා. එය සමාජයට කොතරම් බලපෑමක් සිදුකරාවිද කියන කාරණය ගැන. ඒ අනුව මම තීරණය කරනවා. වැඩිපුර පාඨක පිරිසක් කියවීමට සුදානම් මාතෘකාව මොකද්ද කියලා ඒ තුළින් තමයි මම වස්තු විෂය සොයාගන්නෙ.”එයින් අදහස් කළේ ඔබේ මතය එකවරම පාඨකයා වෙත ගෙනයන්නට ඔබ කිසියම් පැකිලීමක් දක්වනවා කියන කාරණයද?මම කියන්නෙ නැහැ හැමවිටම එය එසේ විය යුතුයි කියලා. නමුත් මම පෞද්ගලිකව විශ්වාස කරනවා ඒ තුළින් ලේඛකයා කිසියම් අවබෝධයක් ලබා ගන්න බව. ඒ කියන කාරණය සමබරව ක්‍රියාත්මක කිරීමෙන් යම් ප්‍රයෝජනයක් ලැබෙන බව මම පෞද්ගලිකව අත්විඳලා තිබෙනවා.* කෙටි කතාව රචනය තුළින් ඔබේ අරමුණ වුණේ කුමක්ද?මූලිකම අරමුණ වුණේ පාඨකයා සමඟ මගේ අත්දැකීම් බෙදා හදා ගැනීමයි. අනෙක් කාරණය තමයි ඒ තුළින් සමාජයට කිසියම් පණිවුඩයක්දීම එසේම එක් අතකින් බැලුවොත් මෙය සමාජ සේවයක් හැම ලේඛකයකුම මනෝවිද්‍යාත්මක කරුණු ඔස්සේ පාඨකයා ඇමතීම ඉතාම සුදුසු බවට මා විශ්වාස කරනවා.* පාඨකයාට කිසියම් පණිවුඩයක් ගෙනයාමට ඔබ කෙටි කතාව තෝරා ගැනීමට යම් හේතුවක් තිබුණද?“මා කියවු එක් කෘතියක සඳහන් වුණ කෙටි කතාවක් යනු ආදර සම්බන්ධතාවයක්. නව කතාවක් යනු විවාහයකි”කෙටි කතාවක් යනු ඡායාරූපයකි‍. නව කතාවත් චිත්‍රපටියකි” කියා මමත් ඒ වෙනස එලෙසින්ම අත්වින්දා කෙටි කතාවෙදි කෙටි වපසරියක් තුළ චරිත කිහිපයකගේ එකතුවෙන් කෙටි කතාව සැකසිය යුතුයි. එයට පාඨකයා ඇලුම් කරන බව මා විශ්වාස කරනවා. නමුත් නවකතාවක කතා කිරීමට තිබෙන වපසරිය ඉතා විශාලයි. ඇතැම් විට එහිදී පාඨකයා එය කියවීමට අකමැත්තක් දක්වන්න පුළුවන්. නව කතාවේදි ලේඛකයන් විදිහට අපට ලොකු නිදහසක් ලැබෙනවා. ඒ ඔස්සේ හෙමින් හෙමින් කතාව ගොඩ නැගෙනවා. නමුත් ප්‍රබලව පාඨකයාට පණිවිඩයක් ගෙන යා හැකි ප්‍රබලම මාධ්‍ය තමයි කෙටි කතාව” බව මා විශ්වාස කරනවා.* ඔබට‍ ලැබෙන ප්‍රතිචාර ගැන කතා කළොත්“මම ලියු කෙටි කතා සහ නවකතාවලට ලැබුණු පාඨක ප්‍රතිචාර ඉතා ඉහළයි. මම දැකලා තිබෙනවා වෛද්‍යවරුත් බොහෝ ලෙස ලේඛනයට යොමු වී තිබෙනවා. නමුත් ඉංජිනේරුවරුන් ලේඛනයට පිවිසීම ඉතාම අල්පයි. එලෙස මා වෘත්තීය ඉංජිනේරුවරයකු හැටියට ලේඛන කලාව තුලින් ලබන පාඨක ප්‍රතිචාර පිළිබඳ නිහතමානී සතුටක් අත්විඳිනවා”</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409174</link>
    <topic>ගුරුන්ටත් අකුරු වරදී!</topic>
    <author>රන්ජන් අමරරත්න</author>
    <content>60 – 70 ගණන්වල ස්වදේශික උගතුන්ගේ ‍එක් මෝස්තරයක් වූයේ ගම අමතක වීම ගැන ප්‍රබන්ධ ගෙතීම ය. උපන් ගම හා ඥාතීන් අමතක කොට සිදාදියට හෝ පිටරටකට හෝ ගිය ඇත්තන්ගේ හුදෙකලාව, තනිකම හා ‍ශෝකය එකී නිර්මාණ ඔස්සේ ප්‍රකාශ විය.සන්නස්ගල ඊට ම අලුත් ඇඳුම් අන්දවා “අම්මා” මඟහැරුණු බවක් කියන්නට යයි. අපේ අම්මා පොදු අම්මා බව ද ඔහු කිය යි. මේ ප්‍රබන්ධය කියවාගෙන යන විට දැනෙන දෙය නම්; මෙහි දී ද සනාට අම්මා අමතක වී ඇති බව ය. තමාගේ පුරාජේරුව නිසා සනාට අම්මා මඟහැරෙයි. එහෙත් හදිසියේ ම සිහි වී නැවත අම්මාට විවරණ සපයයි. කෘතියේ ඇතැම් පරිච්ඡේදවල අග කියවන විට එය පැහැදිලි වේ.මේ කෘතියෙන් මුදාහැරෙන්නේ කතුවරයාගේ වේදනාව හා වෛරය මිස අන් දෙයක් නො වේ. එය සංවාද හතරක් ඔස්සේ තේරුම් ගත හැකි ය.(I) කුඩා අවදියේ කුසගින්න හා පීඩනය පිළිබඳ අත්දැකීම.(II) සතුරාට පහරදීම හා අභියෝග කිරීම පිළිබඳ අත්දැකීම.(III) කතුවරයාගේ අනාගත සිහින පිළිබඳ අත්දැකීම.(IV) යම් ඉලක්කයක් පසුපස හඹා යන කතුවරයා එහි ම අතරමං වීම පිළිබඳ අත්දැකීම.සනාගේ ළමා අවදිය දැක්වෙන්නේ අබ්බගාතයකු, පස්ස බිම ඇදගෙන යන දරුවකු ආදී ලෙසින් ය. එය සිදුවිය හැකි ය. එහෙත් මේ තරම් හාමතක්!? මේ තරම් කුසගින්නක්!? ඌව පළාතේ ගොවි පවුල්වලට ඔය කියන තරම් කෑම හිඟයක් තිබුණේ නැ. කතුවරයා කියන හාමතට අනුව සනා ඒ කාලයේ ම මිය යා යුතු ය. මේ අතිශයෝක්තියෙහි ඉලක්කය වන්නේ තමා වීරයකු බව පෙන්වීම ය.ඉරාකයේ හිටපු ජනාධිපති සදාම් හුසේන් ද මෙබඳු දේ කළේ ය. ඔහු තමාගේ ළමා අවදියේ අත්දැකීම් අමෙරිකන් ලේඛකයන් ලවා රහසේ ලියවා ගත්තේ ය. සදාම් උපන්නේ ටික්රිට් හි අල් අයූජා නම් ගම්මානයේ කාලකණ්ණි පවුලක ය. ඔහු ඉපදෙන්නටත් පෙර පියා මව හැර ගොස් තිබිණි. මව ගර්භණී සමයේ ම දිවි නසාගැනීමට තැත් කළත් එය සාර්ථක වන්නේ නැත. අවසන ඊබ්‍රාහිම් හුසේන් නම් මුස්පේත්තු බාප්පා සමඟ ජීවත්වන්නට සදාම්ට සිදු වේ. බාප්පා ඔහුට බැල්ලිගෙ පුතා යැයි කියමින් පස්සට පයින් ඇන්නේ ය. බැටළුවන් දැක්කීමට බලහත්කාරයෙන් යැව්වේ ය. රොටී බඳුන උදුරා ගත්තේ ය.සදාම්ගේ ගමට ඔබ්බෙන් මනහර ටයිග්‍රීස් ගංඟාව ගලා ගියේ ය. ටික්රිට් සිට මොසුල් දක්වා දිවෙන දුම්රිය මාර්ගය මේ ගම ආසන්නයෙන් ඉදිරියට ඇදී ගියේ ය. එහෙත් කිසිවක් විඳගැනීමට ඔහුට ඉඩක් නො ලැබිණි. සදාම් ජීවත්වූයේ වේදනාව හා වෛරය පොදි බැඳගෙන ය. ඔහු නිවසින් පැන ගොස් මාමාට එකතු වී පසුව හමුදා පුහුණුව ලබයි. නීතිය හදාරයි. කුමන්ත්‍රණයකින් ‍රටේ බලය ද අල්ලා ගනියි. ඉක්බිති ඔහු කරන්නේ ද වේදනාව හා වෛරය මුදා හැරීම ය. සතුරාගෙන් එළව - එළවා පළිගැනීම ය.සදාම් දුක දිනා ජයගත් මිනිසකු වුව පරිණත නායකයකු වූයේ නැත. එබැවින් ඔහු විනාශයට පත් විය. සන්නස්ගල ගමන් කරන්නේ ද විනාශකාරී මාවතක් වෙත ය. ඔහු සතුරාට ගරහයි; අභියෝග කරයි. නගරයට පැමිණ ජයග්‍රහණ අත්පත් කර‍ගත් සන්නස්ගල ශිෂ්ට මිනිසකු බටව පත් ව ඇතැ’ යි කියන්නේ නමුදු එවැන්නක් පෙනෙන්නට නැත.“මට ගූ ගහන්න ගොඩක් එවුන් පෙළගැහිලා ඉන්නවා. උන් ඉන්නෙ ලස්සනට මාධ්‍යවලින් වෙස් පොරෝගෙන; ඇඳගෙන; මුනිරූප හදාගෙන. මං හිතුව උන් ගූ බාල්දි අරන් එද්දී මං ගූ ලොරියක් නාල හිටියොත් හොඳයි කියලා”(පිටුව - 51)කතුවරයා ජීවත්වන්නේ භීතියකින් හා සැකයකින් ය. එය පහකර ගනු වස් ඔහු හතර අතට පහර දෙයි. සටනකට අර අඳියි. ඇතැම් විට මේ ඔහු කුඩා අවදියේ වින්ඳා යැයි කියනු ලබන පීඩනයේ ප්‍රතිඵලය විය හැකි ය. ඇතැම් ප්‍රභූ චරිතවලට කතුවරයා පහර දෙන්නේ ද සිත්පිත් නැති විලාසයකින් ම්ලේච්ඡ ලෙස ය.“ඔය කාලෙ තමයි හපුතලේට අර අකුරු තුනක් තියෙන තක්කඩියා ඡන්දෙ ඉල්ලන්න ආවෙ. ඌ අවුරුදු තිහක් හපුතලේ හිටියා. ඊට පස්සෙ ඌගෙ පුතා දැම්මා. දැන් අවුරුදු තිස් පහක්. ඔය කාලේ පතන් බිම්වල හිටපු උන් ගොඩ ආවා. ඔය අයිනෙ සැප වින්ද කුඹුරුකාරයො කසිප්පු ගැහුවා. උන්ට අනුව ආශ්චර්ය තිබුණේ ගැඹුරේ නො ව අඳුරේ ය. අපට අනුව, ආශ්චර්ය තිබුණේ අද්දර නො ව ගැඹුරේ ය. ගැඹුර යනු පාතාලය යි. සානුවේ පතුලයි.”(පිටුව - 93)දේශපාලකයන් වෙනුවෙන් පන්දම ඇල්ලීමට වුවමනාවක් අපට නැත. එහෙත් කතුවරයා හිටිහැටියේ තම කතාවට කිසිදු සම්බන්ධයක් නැති පුද්ගලයකු උපුටා දක්වමින් ඔහුට පහර දෙන්නේ කුමටදැ’යි ගැටලුවක් අපට ඇති වේ. ‍ඔහු මේ ලියන්නේ අම්මා ගැන දැ’යි ගැටලුවක් ද අපට ඇති වේ. සනා‍ ගේ මේ ලියැවිල්ල බෙහෙවින් දුෂ්ට ය. අකාරුණික ය. අපරිණත ය. ඔහු ඊට යුක්ති - යුක්තභාවයක් දීම සඳහා තවත් කපටිකමක් ද යොදයි.“මම මගේ පරිකල්පන සීමාව හැර භූත තහංචි සියල්ල පලවා හරිමි. දැන්; මට නො සඟවා ලිවිය හැකි ය. ස්වයං - වාරණයක් නැත. ලේඛකයකුගේ පරිකල්පනීය සීමාවට තහංචි පැනවීමට දෙවියන් වහන්සේට වත් නො හැකි ය. එහෙයින් ම මම ලියමි. දැන් ඉතිං මහ රජ්ජුරුවන්ටවත් මට තහංචි පැනවිය නො හැකි ය.”(පෙරවදන)පරිකල්පනයට තහංචි නැති බව සැබෑ ය. එහෙත් පරිකල්පනය මුද්‍රිත මාධ්‍ය ඔස්සේ ප්‍රති-නිර්මාණය වන විට ඊට තහංචි තිබේ. සදාචාරාත්මක සීමාව එකකි. නීතිය තව එකකි. සම්ප්‍රදාය තවත් එකකි. උපුල් ශාන්ත සන්නස්ගල මහතාගේ උපාය මාර්ගයට රැවටෙන්නට තරම් පාඨකයා මෝඩ නැත.පළිගැනීම, පහරදීම, අපහාස කිරීම හා වෛරය මුදාහැරීම මේ පොත පුරා ම සටහන් වී තිබේ. ඒ සඳහා ඔහු අලුත් උපාය මාර්ග සකසන බවක් ද පෙනෙන්නට තිබේ. කතුවරයාගේ ළදරු සිහින යථාර්ථයක් බවට පත්කර ගැනීම සඳහා කරන අරගලයේ දී ඔහුට බාධා කරන අය හා තහංචි දමන අය අසරණ ව ඔහු මුණගැසෙති. ඒ පිහිටක් අපේක්ෂාවෙන් ය. ඔහු මෙබඳු සිදුවීම් විග්‍රහ කරන්නේ ගහට - ගහක් මොරටුවේ දී නො ව; කුලියාපිටියේ දී හෝ මහනුවර දී හෝ හමුවිය හැකි බව පුන - පුනා කීමෙන් ය. එහි අර්ථය වන්නේ මගේ සතුරාට මා කවදා හෝ පහර දෙනවා යන්න ය.“මම ඉන්නේ වෛරයෙනි; සමාජ වෛරයෙනි. මා මට ද වෛර කරගත්තේ එහෙයිනි. එදා ළමා කාලයේ මගේ සිතිවිලි ගැන මට අද පුදුම සිතෙන්නේ ද නැත. එකී සිතිවිලි ගැන සමාව ඉල්ලා පාපොච්චාරණය කළ යුතු ද නැත. ස්වයං විවේචනය මා නිවැරැදි කරමින් තිබේ.”මෙහි ඇති ස්වයං විවේචනයක් නැත. ස්වයං විවේචනයකින් කතුවරයා නිදොස් වෙමින් සිටින බවක් ද පෙනෙන්නට නැත. ඔහු සිය සහෝදරයන් විවේචනය කරයි. ඔවුනට චෝදනා පත්‍ර ලබා දෙයි. ඒවායෙහි කිසිදු තේරුමක් නැත. සිදුවන්නේ චරිත ඝාතනය පමණි. සිය වැඩිමහල් සහෝදරයකු තමාගේ ම සහෝදරියක දූෂ්‍ය කළ බවක් ද ඇය‍ගේ විවාහ ජීවිතය කඩාකප්පල් කළ බවක් ‍පොතෙහි සඳහන් වේ. මෙබඳු සිදුවීම් හුවා දැක්වීමෙහි අදහස කුමක් ද” එක්කෝ මං සුදනා වීම ය. නැතහොත් නිදහස් ලියවිල්ලක් තමාට ඇතැ’ යි පෙන්වා වීරයකු වීම ය.ගෝර්කිගේ අම්මා සම්භාවන් කෘතියක් සේ සලකා පසෙකින් තැබුවහොත්; මාත කාලයේදී අම්මා ගැන ලියවුණු තවත් කෘති ගණනාවක් අපගේ අවධානයට ලක් වී තිබිණි. උපාලි සමරසිංහගේ “අම්මා” නම් වූ පුවත්පත් ලිපි එකතුව, ගුණරත්න ඒකනායකගේ “අම්මා” නවකතාව, ඇමැති ඩිලාන් පෙරේරා හා ඔහුගේ සොහොයුරිය එක් ව ලියන ලද උපහාර ග්‍රන්ථය හා Amy Hatveny විසින් ලියන ලද “Heart time mine” පෙන්වා දිය හැකි ය.මේ ප්‍රබන්ධවල මූලික අභ්‍යාසය වන්නේ මව හා දරුවා අතර ඇති ගැඹුරු සම්බන්ධතාව සූක්ෂ්ම ලෙස නිරූපණය කිරීම ය. අම්මා කවුද? දරුවා කවුද? යන්නත් ඔවුන්ගේ ගැටලු හා අපේක්ෂා කවරේද යන්නත් ඉහත කෘතිවලින් උගත හැකි ය. සන්නස්ගලගේ අම්මා කෘතියෙහි සිදුවීම් පෙළගැසෙන්නේ අම්මා කවුද යන්න හඳුනා ගැනීමට නො ව; පුත්‍රයා කෙරුමා කිරීමට ය.මේ කෘතියෙහි යහපත් ලක්ෂණ කිහිපයක් ද ‍දකින්නට ලැබේ.(I) හොඳ ගුරුවරු හඳුනාගැනීම.(II) ඇතැම් තැනක යොදන නිර්මාණාත්මක භාෂාව(III) ජීවිතය සොයන්නකු හමුවීම.පුංචි උපුල් ශිෂ්‍ය නායකයකු බවට පත් වන්නේ විදුහල්පතිවරයා යුක්ති සහගත ලෙස තීන්දුවක් ගන්නා නිසා ය. ඔහු කියා සිටින්නේ හොරාගේ පුතා හොරකු ම විය යුතු නැති බව ය. ඔහු අනාගතය දකින ගුරුවරයෙකි.කතුවරයාට ඇත්තේ භාවපූර්ණ භාෂාවකි. ඔහු වරෙක ඉතා සන්සුන් ව ඉන් වැඩ ගනියි. තව වරෙක ඔහු අමු තිත්ත කුණුහරප කියමින් අශෝභන දේවල් සඳහා භාෂාව යොදවයි. උපුල් ශාන්ත සන්නස්ගල යනු ඉතා සාර්ථක සිංහල ගුරුවරයෙකි. ඒ ගැන වාදයක් නැත. එහෙත් මේ ගුරුවරයාට යටින් සිටින ව්‍යාපාරිකයා ඒ තරම් හොඳ නැත.අන්තිමේ මේ කෘතියෙන් සොයන්නකු ද සම්මුඛ වේ. ඔහු ජීවිතය සොයයි. ජයග්‍රහණ සොයයි. තෘප්තිය සොයයි. විමුක්තිය සොයයි. ඒ අතර සතුරන් ද සොයයි. මේ මාර්ගයේ යන කථකයා අවසන් ලෙස පැවිදි වන්නටත් බැරි නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409175</link>
    <topic>බුදුදහමේ ව්‍යාප්තියට සහ පුනර්ජීවනයට දිවි කැප කළ ධර්මපාල උතුමාණෝ</topic>
    <author>ආචාර්ය දි. මු ජයරත්න අග්‍රාමාත්‍ය බුද්ධශාසන හා ආගමික කටයුතු අමාත්‍ය</author>
    <content>බුදු දහමේ ව්‍යාප්තිය හා සුරක්ෂිතතාව වෙනුවෙනුත්, සිංහල ජාතියේ අභිවෘද්ධිය සඳහාත් අනුපමේය සේවය කළ යුග පුරුෂයෙක් වන අනගාරික ධර්මපාල ශ්‍රීමතාණන්ගේ 150 වෙනි ජන්ම දිනය වෙනුවෙන් මෙම ලිපි පළවේ.ධර්මචාරී අනගාරික ධර්මපාලතුමා, ශ්‍රී ලංකාවේ උපතලත්, සිය මවුබිමේ උන්නතිය සහ ස්වාධීනත්වය උදෙසා සටන් කළ එමෙන්ම බුදුදහම පෙර අපරදිග ප්‍රචලිත කිරීමට සිය දිවි කැප කළ උත්තම ගුණ ධර්ම සමුදායකින් සපිරුණු ජාතික වීරවරයෙකි. සාධු පුරුෂයෙකි. එතුමා 1864 වර්ෂයේ සැප්තැම්බර් මස 17 දා කොළඹ දී උපත ලැබුවේය.ධර්මපාලතුමා තුළ සිය දේශය සහ පාරම්පරික සංස්කෘතිය පිළිබඳ අකලංක ආදරයක් සහ අභිමානයක් ද, බුදුදහමින් පෝෂණය වූ සංවර චරිතාංග රැසක් ද පිහිටා තිබුණේය. කුඩා කළ සිටම එතුමාගේ අභිප්‍රාය වූයේ සාමය සහ නිදහස පිරි භේද රහිත ධාර්මික සමාජයක් ගොඩ නැඟීමට බුදුන් වහන්සේ දේශනා කළ ධර්මය ප්‍රචලිත කිරීම ය.ධර්මපාලතුමා සිය බෞද්ධ දෙමාපියන්ගෙන් ලැබූ ආදර්ශය පෙරදැරි කොටගෙන කුඩා කළ සිටම බුදුදහම අසීමිත භක්තියකින් යුතුව ඇදහුවේය. එමෙන්ම එතුමා හැදී වැඩුණු, අධිරාජ්‍යවාදයෙන් පාලිත වූ විෂම ඝට්ටනවලින් බෙදී ගිය ලොව තුළ සාමය, සමානාත්මතාවය සහ ධර්මකාමී චර්යා ධර්ම පැතිරවීමට බුදුදහම තරම් අනර්ඝ වූ ඖෂධයක් නොමැති බව පසක් කර ගත්තේය.ධර්මපාලතුමාගේ ධාර්මික ජීවිතයෙන් උපරිම කොටසක් කැප කරන ලද්දේ ඉන්දියාවේ හින්දු ලබ්ධිකයන්ගේ පාලනයට සහ ග්‍රහණයට යටවීමෙන් බෞද්ධ ජනතාවට අහිමිවුණු බුද්ධගයා බෝමැඩ සහ සියලුම බෞද්ධ සිද්ධස්ථාන බෞද්ධ වන්දනාවට යළිත් පවරා ගැනීමටත්, අභාවයට යමින් තිබුණු බුදුදහම සහ බුදුසසුන ආරක්ෂා කොට සියලු ලෝකවාසීන්ගේ ම අභිවෘද්ධිය උදෙසා ධර්මය ලොව පුරා ප්‍රචලිත කිරීමත් ය. එතුමා දියත් කළ සටනේ වඩාත් ම වැදගත් පියවරක් වූයේ සිද්ධාර්ථ ගෞතමයන් වහන්සේ බුද්ධත්වය ලබා ගත් ‘බුද්ධගයා’ පූජනීය භූමිය හින්දු භක්තියන්ගේ ග්‍රහණයෙන් මුදා ගැනීම යි.බුද්ධ ධර්මය පළමුව සිද්ධාර්ථ ගෞතම බුදුන් වහන්සේ විසින් ද, අනතුරුව උන්වහන්සේගේ ශ්‍රාවක රහතන් වහන්සේලා විසින් ද ඉන්දියාවේ නොයෙක් ප්‍රදේශවලට පතුරුවන ලදි. බෞද්ධ ඉතිහාසයේ ප්‍රථම අවුරුදු 200 තුළ බුදුදහම උතුරු ඉන්දියාවේ ප්‍රදේශවලට පමණක් සීමා විය. ඉන්පසුව ක්‍රි.පූ. 236 දී ඉන්දියාවේ අග්‍ර රජ වූ ධර්මාශෝක රජතුමා බුදුදහම ඉන්දියාවේ සෑම ප්‍රදේශයකට මෙන්ම ආසියාවේ වෙනත් රටවලට ද (ශ්‍රී ලංකාව ඇතුළුව) පතුරුවාලීමට ක්‍රියා කළේය.භික්ෂු ශාසනය ශක්තිමත් ව සංවිධානය වූ විගසින් ම බුදුන් වහන්සේ භික්ෂූන් වහන්සේලාට වදාළේ “චරත භික්ඛවෙ බහුජන හිතාය, බහුජන සුඛාය” - භික්ෂුනි (බහු ජනයාගේ හිත සුව පිණිස සැරිසරනු) යන්නයි. මේ අයුරින් නා නා දේශයන්හි ධර්මය දේශනා කිරීමට පිටත් වූ භික්ෂුන් වහන්සේලා “ධර්ම දූතයන්” ලෙස හැඳින්විය. මෙම ධර්ම දූතයන් වහන්සේලා ධර්ම ප්‍රචාරය සඳහා යොදා ගත් උපාය මාර්ග නම් මෛත්‍රිය සහ කරුණා පාරමිතායි. අනිසි උපායන් යොදා හෝ බලයෙන් බුදු දහමට හරවා ගැනීම බුදුන් වහන්සේගේ ශාසනය තුළ අනුමත නොවීය.අශෝක මහරජතුමාගේ පුත්‍ර වූ මිහිඳු මහ රහතන් වහන්සේ ප්‍රථම වරට ක්‍රි.පූ. 243 වර්ෂයේ දී බුදුදහම රැගෙන ශ්‍රී ලංකාවට සම්ප්‍රාප්ත විය. අනගාරික ධර්මපාලතුමා ශ්‍රී ලංකාවෙන් ධර්ම ප්‍රචාරය සඳහා විදෙස්වලට ගිය ප්‍රථම ධර්ම ප්‍රචාරකයා ලෙස හැඳින්විය හැක. එතුමා ධර්ම ප්‍රචාරක සේවය සඳහා ගිහියන්ගේ සහභාගිත්වය ප්‍රථමවරට හඳුන්වා දුන්නේය. මෙම උදාර සේවය එතෙක් සලකන ලද්දේ භික්ෂුන් වහන්සේලාට පමණක් සීමා වූ කාර්යයක් ලෙසයි.පරම විඥානාර්ථ සමාගමේ කටයුතු නිසා අනගාරික ධර්මපාලතුමාට ඉන්දියාව, සියම, බුරුමය, ජපානය, එංගලන්තය සහ අමෙරිකාව යන රටවල සංචාරයටත්, එම සංවිධානයට අයිති උගත් විදේශිකයින් හමුවීමටත් අවස්ථාව ලැබුණි. 1891 වර්ෂයේ දී අනගාරික ධර්මපාලතුමාට ඉන්දියාවේ බුද්ධගයාවට යාමට ලැබුණු චාරිකාව එතුමාගේ ජීවිතයේ සිදුවුණු අතිශය වැදගත්, එමෙන්ම තීරණාත්මක සන්ධිස්ථානයක් ලෙස සැලකිය යුතුයි.සිද්ධාර්ථ බෝධිසත්වයන් වහන්සේ බුද්ධත්වය ලබා ගත් පූජනීය බෝමැඩ හින්දු ලබ්ධික ශිව පූජකයකු යටතේ පාලනය වීමත්, එහි තැන්පත්ව තිබූ බුදුපිළිමය හින්දු දෙවියකුගේ ස්වරූපයට පත්කර තිබීමත් සහ බෞද්ධ භක්තිමතුන්ට එහි පූජා පැවැත්වීමට හෝ වන්දනාමාන කිරීමට අවසර නොමැතිවීමත් අවබෝධ කර ගත් ධර්මපාලතුමා අතිශය කම්පාවට සහ දැඩි ශෝකයට පත්විය. බෞද්ධයින්ගේ විශිෂ්ටතම පූජනීය භූමියක් වූ බුද්ධගයාවේ දොරටුව අසලට පැමිණි ධර්මපාලතුමා තුළ ක්ෂණිකව හට ගත් කම්පාව සහ නොපැකිලිව ඉෂ්ට කළ යුතු උදාර සේවය පහත සඳහන් එතුමාගේ ප්‍රකාශයෙන් පෙනේ.“වජ්‍රාසනය මත මගේ නළල ඉමහත් භක්තියෙන් යුතුව තිබූ මොහොතේදී ම මෙම ස්ථානයෙහි නැවතී මෙම පූජනීය වස්තුව ආරක්ෂා කළ යුතුය” යන හැඟීම මගේ සිතෙහි හට ගත්තේය.”අනගාරික ධර්මපාලගේ සෙසු ජීවිත කාලය ම කැපවූයේ අතිපූජනීය බෞද්ධ පූජා භූමියක් වූ මෙම බුද්ධගයාව හින්දු භක්තිකයින්ගේ ග්‍රහණයෙන් මුදාගැනීම සඳහායි.අනගාරික ධර්මපාලතුමාගේ ධර්ම දූත ව්‍යාපාරයේ සිදුවී ඇති විශේෂ භාග්‍යයක් වන්නේ 1893 දී අමෙරිකාවට අයත්ව තිබූ හවායි දිවයිනෙහි විසූ කෝටිපතිනියක් වූ මේරි රොබින්සන් ෂොස්ටර් ආර්යාව මුණගැසීමයි. ඇය මෙතැන් පටන් එතුමා ආරම්භ කළ බෞද්ධ පුනරුත්ථාපන සහ ප්‍රචාර කටයුතු, බුද්ධගයාව බේරාගැනීම සහ ලන්ඩන් බෞද්ධ විහාරය ආරම්භ කිරීම ආදී විවිධ කටයුතු සඳහා නොමසුරුව සිය ධනය පූජා කිරීමට ඉදිරිපත් වූවාය. මේරි ‍ ෂොස්ටර් ආර්යාව පූර්ව වාසනාවකට මෙන්ම කුසලයකට හමුනොවන්නට අනගාරික ධර්මපාලතුමාගෙන් සිදු වූ විශිෂ්ට සේවය ඒ අයුරින්ම සපුරා ගැනීම සිහිනයක් පමණක් වන්නට ඉඩ තිබිණි.අනගාරික ධර්මපාලතුම‍ාගේ අද්විතීය ධර්මදූත ව්‍යාපාරය ආරම්භ කිරීමට ප්‍රථම යුරෝපීය සහ අමෙරිකාව වැනි රටවල ආසියාතික ආගම් විශේෂයෙන් බුදු දහම, පිළිබඳව මුල් බැස තිබූ අදහස් වූයේ මෙම ආගම් කිසිදු වටිනාකමක් නොමැති දේව, භූත වන්දනාමාන සහ යෝග කර්මවලින් සංයුක්ත ඇදහිලි විශේෂයක් ලෙසයි. එංගලන්තය, ප්‍රංශය, ජර්මනිය ආදී රටවල බුද්ධාගම පිළිබඳව වටිනා ‍තොරතුරු සහ ඒ පිළිබඳ අවබෝධය ලැබුණේ ග්‍රන්ථ මාර්ගයෙන් විනා ධර්ම දූත මාර්ගයෙන් නොවේ. අ‍ෙමරිකාවේ බුද්ධ ධර්මය සම්බන්ධයෙන් විමසීමක් සහ උද්‍යෝගයක් ප්‍රථමවරට ඇති වූයේ කර්නල් ඕල්කොට්තුමා තුළයි.‘පානදුරා වාදය’ පිළිබඳව කියවීමෙන් පසුව ඕල්කොට්තුමා බුදු දහම පිළිබඳව දැනගැනීමට මහත් උනන්දුවක් දැක්වීය. එනමුදු අ‍ෙමරිකාවට ප්‍රථමවරට බුදුන් වහන්සේගේ ධර්මය හඳුන්වාදීමේ ගෞරවය අනගාරික ධර්මපාලාතුමාට හිමිවිය යුතුයි. 1983 දී අමරිකාවේ චිකාගෝ නගරයේ දී පැවැත්වූ දෘෂ්ටි සම්මේලනයේ දී ධර්මපාලතුමා කළ දේශනයෙන් බුද්ධාගම සම්බන්ධයෙන් එයට සහභාගී වූ නියෝජිතයන් අතරත් අ‍ෙමරිකා ද්වීපයේත් මහත් උනන්දුවක්, කුතුහලයක් ඇති වූයේය. ධර්මපාලතුමා මෙම සම්මේලනය නියෝජනය කළේ බුද්ධ ධර්මය පිළිබඳව විශාරද දැනුමක් තිබුණු කෙනෙකු වශයෙන් පමණක් නොව එම මාර්ගය (බුදුන් වහන්සේ දෙසූ) පරම භක්තියෙන් යුතුව අදහන්නෙකු ලෙසත්ය.චිකාගෝ නුවර පැවැති ‘දෘෂ්ටි සම්මේනලයේ දී’ ධර්මපාලතුමා කළ දේශනයට මාතෘකාව වූයේ ‘බුදුරජාණන් වහන්සේට ලෝකවාසීන් ගරු කළ යුත්තේ මන්ද?’ යන්නයි. බුදුන් වහන්සේ වදාළ ධර්මයේ අඩංගු ‘මානුෂ භක්තිය’ , ‘මනුෂ්‍ය පරිණාමය’, ‘ආගම සහ තම අදහස් ප්‍රකාශ කිරීමට මිනිසා සතු අයිතිය’, ‘සදාචාරය’, ‘මෛත්‍රී පාරමිතාව’, ‘අවිහිංසාව’, ‘ක්ෂාන්තිය’, ‘බුද්ධ ධර්මය’සහ වනිතා පක්ෂය, ‘පටිච්ච සමුප්පාදය’ යන විෂයයන් මූලික වශයෙන් අඩංගු කොට සිය චතුර දේශනය පැවැත්වීය. පහත දැක්වෙන්නේ එයින් උපුටාගත් ඡේදයකි.“බුද්ධ ධර්මය ලෝකවාසීන් අතර මෛත්‍රීය සහ සාමය පැතිරවීමට මූලික වූ අතර, යුද්ධ සහ ලේ වැගිරීම් මුළුමනින්ම හෙළා දකියි. සෑම ලොකු කුඩා ජාතියක්ම සතු පාරම්පරික ධර්මතාවන් සහ මානුෂික අයිතිවාසිකම් රැකදීම ගරුත්වයෙන් අනුමත කරයි. තවද මනුෂ්‍යයින්ට සහ සියලු සත්ත්වයින්ට සිය ප්‍රාණයට නොබියව ප්‍රීතියෙන් යුතුව ඔවුන් සතු භූමිවල ජීවත්වීමට පූර්ණ නිදහස තිබිය යුතු අතර, එය විනාශ කැර දැමීම පාප කර්මයක් ලෙස සලකයි. බුදුන් වහන්සේගේ ධර්මය යුද්ධ අරගල හෙළා දකින අතර ලෝක සාමය අනුමත කරන උතුම් දර්ශනයක් ය. මෙම යුද්ධ සහ ජාතිභේද ලෝකයෙහි දුර්භීක්ෂක සහ මහත් හානි සහ ක්‍රෝධය ඇති කරලීමට හේතුවනු ඇත. ධර්ම‍ානුකූල දිවි පෙවෙත සකල ලෝකයටම ආශිර්වාදයකි”ධර්මපාලතුමාගේ මහාර්ඝ දේශනය අසා පළමුවෙන්ම බුද්ධාගම වැලඳගත් අමෙරිකානු ජාතිකයා නම් සී.ටී. එස්. ස්ට්‍රොස් මහතාය. ස්ට්‍රොස් මහතා අනගාරික ධර්මපාතුමාගෙන් පංචශීලය ලබා බුද්ධාගම වැලඳ ගත්තේය. එතුමාගේ ව්‍යක්ත වූ දේශනය සම්මේලනයට පැමිණ සිටි විවිධ කොටස්වල ඉමහත් ප්‍රසාදයට පාත්‍ර විය.1924 දී ධර්මපාලතුමාගේ මහත් අභිලාෂයක් වූ, එහෙත් ඒ දක්වා සිහිනයක ඡායාවක් මෙන් තිබූ, දැඩි ප්‍රාර්ථනාවක් ඉෂ්ට වූයේය. එනම් මහා බ්‍රිතාන්‍යයට බුද්ධ ධර්මය දානය කිරීමට සහ එය ඇදහීමට සුදුසු විහාරස්ථානයක් ගොඩනඟා දීමයි. මෙම අදහස නොසිතූ අන්දමට ප්‍රමාද කිරීමට එතුමාට සිදුවූයේ ඒ සඳහා අවශ්‍ය මුදල් ප්‍රමාණය සොයා ගැනීමට අපහසු වීමයි. ශ්‍රී ලාංකික බෞද්ධයින් සහ බෞද්ධ ආයතන, විහාරස්ථානවලින් ද, ආසියාතික බෞද්ධ රටවල්වල් වන සියම, බුරුමය, ජපානය, චීනය වැනි බලවතුන්ගෙන් ද කිසිදු මූල්‍යාධාරයක් එතුමාට ලබා ගැනීමට අපහසු විය.ලන්ඩන්වල විසූ ශ්‍රී ලාංකික බෞද්ධ පිරිසගෙන් හෝ එකම බ්‍රිතාන්‍ය ජාතිකයකුගෙන් හෝ එතුමාගේ මේ පුණ්‍ය ක්‍රියාවට පවුමක හෝ රුපියලක ආධාරයක් නොලැබුණු බව පළ කරන ලද ලියකියවිලිවලින් සනාථ වේ. එහෙත් හවායි ජාතික මේරී ෂොස්ටර් රොබින්සන් මහා උපාසිකාව ධර්මපාලතුමාගේ මෙම ධර්ම දූත කර්තව්‍ය සපුරාලීමට නොපැකිළිව පිහිටවූවාය. 1926 දී මිලයට ගත් ගොඩනැගිල්ල සහ එයට අවශ්‍ය සියලුම බඩුබාහිරාදිය සපයාදීමට මුදල් ලැබුණේ ෂොස්ටර් මැතිනිය ගෙනි.ධර්මපාලතුමාගේ දෙමාපියන්ට පූජා කිරීමට හැකිවූයේ සුළු මුදලක් පමණි. මෙම වර්ෂයේ දී ලන්ඩන් නගරයේ ප්‍රථම වරට බෞද්ධ විහාරස්ථානයක් ආරම්භ කළේය. “බ්‍රිතාන්‍ය ජාතීන්ගේ උද්ධච්ච ගති පවැතුම් ඉවත්කොට ඔවුන්ට බුදු දහමේ මාර්ගයෙන් කරුණාව, මෛත්‍රීය සහ පරාර්ථ සේවනය ඉගැන්වීම “මෙම විහාරස්ථානය පිහිටුවීමේ පරමාර්ථයි” ධර්මපාලතුමා ප්‍රකාශ කළේය.ලන්ඩන් නුවර ‘ඊලින්’ ප්‍රදේශයේ පිහිටි මෙම විහාරස්ථානය මුලින් “ෂොස්ටර් නිවස” නමින් නම් කරන ලදී. එසේ කළේ ධර්මපාලතුමාට විශාඛා උපාසිකාව මෙන් පිහිට වූ මේර් ෂොස්ටර් මැතිනියට කෘතඥතාව පිරිනැමීම සහ පුණ්‍යානුමෝදනය පිණිසය. මෙම විහාරස්ථානයෙහි ධර්ම දූත සේවය සඳහා එතුමා පරවාහැර වජිරඥාන මහ නායක ස්වාමීන් වහන්සේ ප්‍රමුඛ භික්ෂූන් වහන්සේලා තුන් නමක් ලංකාවෙන් වැඩම කළ සේක. ලන්ඩන් බෞද්ධ විහාරය ක්‍රම ක්‍රමයෙන් වර්ධනය වී ‍ෙදවනුව ලන්ඩන් නුවර නයිටිස් බ්‍රිජ්වලට ද, පසුව චිසික් (chiswick) පෙදෙසට ද මාරු වූයේය‍. දැනට එම විහාරස්ථානය චිසික් ප්‍රදේශයේම ඇවනිව් නම් වූ මාර්ගය අසල විශාල ගොඩනැගිල්ලක පවතී.එංගලන්තය පුරා බුදු දහම ව්‍යාප්ත වීමටත්, භාවනාදී විමුක්ති මාර්ගවල යෙදීමට සහ බෞද්ධ පුද පූජා වතාවත් කිරීමට ලන්ඩන් බෞද්ධ විහාරය මූලික ස්ථානයක් ගනී. අනගාරික ධර්මපාලතුමා‍ගෙන් ධර්ම ව්‍යාපාරයට සිදු වූ අති විශිෂ්ට සේවයක් ලෙස මෙය අගය කිරීම නිසැකයෙන්ම වටී. ඒ සමඟම සිහිනයක් ලෙස ධර්මපාලතුමා තුළ තිබූ මෙම මහා පුණ්‍ය සහ ධර්මදානය සැබෑ ක්‍රියාවක් ලෙස සපුරාලීමට සිය ධනය නොමසුරුව පරිත්‍යාග කළ මේරී ෂොස්ටර් රොබින්සන් මහා උපාසිකාව ලෝකවාසී සෑම බෞද්ධ, අබෞද්ධ කෙනෙකුගේම ඉමහත් ගෞරවයට සහ කෘතඥතාවයට පාත්‍ර විය යුතුය.මෙතුමියගෙන් බෞද්ධ ලෝකයට සිදුවූ මහාර්ඝ සේවය ශ්‍රී ලංකා වාසීන් අතර පැතිර නොතිබීම සංවේගයකට කරුණකි.අනගාරික ධර්මපාලතුමා නොබියව, නොපැකිළිව සහ අසමාන ධෛර්යකින් යුතුව උත්සාහ දැරුවේ ලෝකවාසීන්ට බුදුන් වහන්සේගේ ධර්මයේ ඇති ප්‍රායෝගික සහ ලෝකොත්තර සම්පත් සහ විමුක්තිය පහදා දීමටයි. විවිධ ආගම් ලෝකයේ තිබුණ ද, බුදු දහම මඟ තරම් වටිනා දර්ශනයක් තමා ජීවත්වන ලොවේ නොමැති බව ඔහු පසක් කරගෙන සිටියේය. බුදුන් වහන්සේ ලොවට හඳුන්වා දුන් ‘භාවනා මාර්ගය’ එතුමා ජීවත් වූ අසංවර, අධාර්මික ලෝකයේ ප්‍රශ්න විසඳාලීමට මහඟු මාර්ගය බව තරයේ ඇදහුවේය.ධර්මපාලතුමා කළ සෑම දේශනකදීමත්, සහභාගී වූ සෑම සම්මේලනයකදීමත් බෞද්ධ භාවනා මාර්ගයේ ඇති විපුල ප්‍රතිඵල පහදාදීමට අමතක නොකෙළේය. එතුමාට බඹරගල විහාරස්ථානයේ දී හමුවූ “ විදර්ශනා පොත” නම් වූ පුස්කොල පොත, ලන්ඩන් නුවර හරහා චිකාගෝ නුවරට යන ගමනේ දී එවකට එහි සිටි මහාචාර්ය රීස් ඩේවිඩ්ස් මහතාට බාර දී එය මුළු මහත් ජනතාවගේ ප්‍රයෝජනය පිණිස ඉංග්‍රීසි භාෂාවට පරිවර්ථනය කරන ලෙස ඉල්ලා සිටියේය.ශ්‍රී ලංකාවේ දී රචිතයැයි සැලකිය හැකි මෙම ‘විදර්ශනා පොත’ බෞද්ධ රටක ප්‍රථමයෙන් “භාවනාව” විෂය කරගෙන සම්පාදනය කරන ලද ග්‍රන්ථය ලෙස සැලකිය හැකිය . ‘බෞද්ධ භාවනා ක්‍රමය’ එතෙක් විදේශ රටවල සැලකුවේ “තාන්ත්‍රික මිථ්‍යාදෘෂ්ටියෙන් පිරුණු” පූජා ක්‍රමයක් වශයෙනි. මේ අයුරින් යුරෝපා දේශවල බැසගත් සාවද්‍ය සැලකිලි ඉවත්කොට “බෞද්ධ භාවනාව” ලෝකයට අතිශයින් අදාළ “චිත්ත සාමාධියක්” සහ මෛත්‍රීය පිරුණු උත්තම චිත්ත පාරිශුද්ධියක් බව අනාවරණය කිරීමේ ගෞරවය අනගාරික ධර්මපාලතුමාට හිමිවිය යුතුවේ.ධර්මපාලතුමා බුදුන් වහන්සේ වදාළ ධර්මය රැකදීමටත් එය ධාර්මිකව ලොව පුරා පැතිරවීමටත් අන් කිසිවකු නොගත් අන්දමේ ප්‍රයත්නයක් අවංකවම සහ කිසිදු බලාපොරොත්තුවක් හෝ ප්‍රශංසාවක් අපේක්ෂා නොකරමින් ගත් උදාර සාධු පුරුෂ රත්නයකි. එතුමාට පෙර මෙබඳු පෘථුල උත්සාහයක් දැරුවේ අග්‍ර රාජ කෙනෙකි. එනම් ධර්මා‍ශෝක මහරජතුමාය. ධර්මපාලතුමාගේ බෝධිසත්ත්ව චරිතයත්, ගුණාංග සමූදායත්, උත්තම පරිත්‍යාගයෙන් සිය ජීවිතය පිදීමත් සැම බෞද්ධයකු විසින්ම අතිශය කෘතඥතාවෙන් සහ කරුණා භරිත ගෞරවයෙන් යුතුව සැමදා සිහි කළ යුතුවේ.ධර්මපාලතුම‍ාගේ 150වැනි ජන්මෝත්සවය යෙදෙන අද දින ( සැප්තැම්බර් 17 දා) කෙටි මොහොතක් තුළ හෝ එතුමා දැඩි දායවෙන් සහ ආදරයෙන් සිහිකර පින් අනුමෝදන් කිරීමට හැකිවන්නේ නම් එය මහත් “ආර්ය ධර්මයක්” ලෙස අගය කළ හැකියි. මෙබඳු ඓශ්චර්යය ගුණාංගවලින් යුතු මනුෂ්‍ය රත්නයක් අප ජීවත්වන ලෝකයේ යළිත් උපත ලබාවී ද යන්න ඇදහිය නොහැක.මෙම ලිපියි නිමා කිරීමට, අනගාරික ධර්මපාලතුමා නිතර දෙ‍වේලේ පරිහරණය කළ ධම්මපද‍ෙයන්ම ගාථාවක් උපුටා දැක්වීම එතුමාට පුදන ගෞරවයක් ලෙස සැලකීමට හැකිය.“දුලලබො පුරිසාජඤ්ඤො - න සො සබබතථ ජායති යතථ සො ජායතී ධිරො - තං කුලං සුඛමෙධති”‍ශ්‍රේෂ්ඨ පුරුෂයා ඉතා දුර්ලභ කනෙකි. ඔහු සෑම තැනකම නූපදී. එම වීරයා යම් දේශයක උපදී නම් එම ‍ෙද්ශය සැපයට පැමිණේ.ගෞරවාර්හ අනගාරික ධර්මපාලතුමාට එතුමා විසින් රැස් කර ගන්වන ලද මහා පුණ්‍යකර්මවල බලයෙන් මෙන්ම අප දේශවාසීන් රැස්කර ගත් පුණ්‍ය මහිමවල බලයෙන් බෞද්ධයන් වූ අප සැම ප්‍රාර්ථනා කරන්නා වූ නිර්වාණ සම්පත්තිය ලැබේවා!.සෑම ජාතියකම ඵෙතිහාසික විකාශනය සහ ක්‍රියාවලිය හැඩ ගැස්වීමේ ප්‍රධාන බලවේගයක් වශයෙන් හිතෛෂී වීර පුද්ගලයන්ට අයත් වනුයේ සුවිශේෂී ස්ථානයකි. ඒ අනුව දීර්ඝ ඉතිහාසයකට හිමිකම් කියන ශ්‍රී ලාංකිකයන් වන අපගේ ශ්‍රේෂ්ඨ වූ ජාතික අනන්‍යතාව ගොඩ නගා ගැනීමේ දී විශාල කාර්ය භාරයක් ඉටු කළ වීරයන් සංඛ්‍යාව අතිවිශාලය.මෑත යුගයේ ලංකා‍ මාතාවගේ ශ්‍රේෂ්ඨ පුත්‍ර රත්නයක් වූයේ අනගාරික දම්පල්තුමාය. දොන් කරෝලිස් හේවාවිතාරණ මුදලිතුමාගේ සහ මල්ලිකා මැතිනියගේ වැඩිමහල් පුතණුවන් ලෙස 1864 සැප්තැම්බර් 17 වන දින පුතණුවන් උපත ලැබීය.ගිහි සැප අතහැර අනගාරික ජීවිතය පටන් ගත් ධර්මපාලතුමාට වයස අවුරුදු 26 දී පමණ දඹදිව වන්දනා ගමන යාමට භාග්‍යයක් උදා විය. මේ පිළිබඳව එතුමාගේ දින පොතේ මෙසේ සඳහන් කර තිබේ.“1890 දෙසැම්බර් මස ගුණරතන කොජේන් නම් භික්ෂුහු කොළඹින් බෝ මැඩ වන්දනාවට වඩින බව දැන ගන්නට ලැබී උන්වහන්සේ කැටුව යාමට මට සිතක් පහළ විය. ධාර්මික මාපියණ්ගේ වියදමින් මම උන්නාසේ කැටුව කොළඹින් පිටත්ව මදුරාසියේ අදියර් ශාලාවට පැමිණ ඕල්කට් තුමාගේ ඕනෑකම පිට එහි කීප දවසක් නැවතී, 1891 ජනවාරි මස 20දින බරනැස ඉසිපතනාරාමයට පැමිණ එහි ජරාජීර්ණ වූ චෛත්‍ය වැඳ ජනවාරි මස 22 දින බුද්ධගයාවට සම්ප්‍රාප්ත වීමි.සම්මා සම්බෝධි ප්‍රාප්තිය පිණිස මහා පුරුෂ ශාක්‍යසිංහ කුමාරයාණන් වැඩ සිටින අපරාජිත පර්යන්තයට පැමිණ දණ නමා අංජලී කර්ම කොට තථාගතයින්ගේ ගුණ අනුස්මරණය කරමින් නළල වජිරාසනය මස්තකයෙහි තැබු කෙනෙහිම මසිත් ප්‍රීතියෙන් බර වී, සංවේගයෙන් පිරී ගොස් මේ උතුම් ස්ථානය අත් නොහරමියි යන අධිෂ්ඨානයෙන් මාගේ ජීවිතය බුදුරාජාණන් වහන්සේට පූජා කළෙමි”. (අනගාරික ධර්මපාලතුමාගේ දිනපොතේ සටහනකින් උපටු ගන්නා ලදී.)ධර්මපාලතුමා බුද්ධගයාවට යන විට ක්‍රිෂ්ණ දයාල්ගිරි මහන්තා නැමැත්තෙක් විසින් බුද්ධගයා මහා විහාරය, වජ්‍රාසනය, ජය ශ්‍රී මහා බෝධීන් වහන්සේ අත්පත් කරගෙන තිබුණි. වජ්‍රාසනය මත වැඩ සිටින පිළිම වහන්සේට රතු රෙදි අන්දවා, පොට්ටු තබා කඩුක්කන් පළදවා හින්දු දේවතාවකු ලෙස පූද පුජා පවත්වමින් තිබූ අතර, හින්දුන්ට හැර වෙනත් කිසිම කෙනෙකුට ඇතුල්වීම තහනම් කොට තිබී ඇත.ඇති වූ මහත් සංවේගයෙන් යුතුව කෙසේ හෝ ජය ශ්‍රී මහා බෝධීන් වහන්සේ වෙත ගොස් සතිපට්ඨාන සුත්‍රය දේශනා කොට අධිෂ්ඨාන කරමින්, කෙසේ හෝ තම ධනය, ශ්‍රමය වැය කර ජීවිතය සම්පුර්ණයෙන්ම කැප කොට බුද්ධගයාව ඇතුළු අනෙකුත් බෞද්ධ සිද්ධස්ථාන රැක ගන්නා බවට ප්‍රාර්ථනා කළේය.එතුමාගේ සටන් පාඨය වූයේ “සිංහලයින් නැගිටියව් බුද්ධගයාව බේරා ගනිව්” යන්නයි.මහන්තා ඇතුළු මහන්තාගේ මැර පිරිසත්, ඉංග්‍රීසි පාලක පිරිස ඇතුළු බොහෝ සතුරන් මැද ධර්මපාලතුමා කළ සටන සුළුවෙන් තැකීමට නොහැකිය.1892 රැන්ගන් හි මහා බෝධි සමාගම ද, අරකන්හි මහා බෝධි සමාගම ද, කල්කටාවේ මහා බෝධි සමාගම ද පිහිටුවීය. එම වසරේ ම “මහාබෝධි” ඉංග්‍රිසී සඟරාව ද, සිංහල බෞද්ධයා පුවත්පත ද ආරම්භ කළේය. 1894 දී නැවත ලංකාවට පැමිණ ගම්දනව් පුරා ඇවිදිමින් මුදල් එකතු කර බුද්ධගයා මහාබෝධි ගම මිලයට ගැනීම සඳහා මුදල් ආධාර එකතු කළහ.බුරුමය, සියම සහ ලංකාවෙන් විශාල මුදල් ප්‍රමාණයක් එකතු කරගත් එතුමෝ බුද්ධගයාව බේරාගෙන බුදුසසුනට ඉමහත් සේවාවක් ඉටු කළහ.වර්තමානයේ මුළු ලෝකයාම බුද්ධගයා මහා විහාරය වන්දනා මාන කරන්නේ ධර්මපාලතුමාට පින් සිදු වෙන්නටය. එපමණක් නොව ලුම්බිණිය, සැවැත්නුවර, කෝසම්බි, කුසිනාරා, සංකස්ස, සාංචි, ආදි බෞද්ධ සිද්ධස්ථාන බෞද්ධ ජනතාවට වන්දනා මාන කිරීමට අවස්ථාව උදා වී තිබෙන්නේ ධර්මපාලතුමාට පින් සිදු වෙන්නටය.1920 දී බ්‍රිතාන්‍ය පාලකයින් විසින් අනගාරික ධර්මපාලතුමා වසර හතක් නිවාස අඩස්සියේ සිර කර තබන ලද්දේ එතුමා විසින් බෞද්ධාගමට සිදු කරමින් යන සේවය නවතාලීමේ අරමුණ පෙරදැරි කරගෙනය.එතුමන් විසින් බුදු දහමටත්, සිංහල ජාතියටත් කරන ලද අගනා මෙහෙවර පිළිබඳව මෙවන් කුඩා ලිපියකින් ලියා නිම කිරීම කොහෙත්ම කළ නොහැකි රාජකාරියකි. එය විශාල ග්‍රන්ථයකින් කළ යුතු වූ කාර්යයකි. එතුමෝ ඉන්දියාවට කොතරම් බලපෑම් කළෝ ද යත්, ඉන්දියාවේ සෑම භාෂාවකින් ම අනගාරික ධර්මපාලතුමාගේ චරිත කථාව ලියා වී ඇත.අනගාරික ධර්මපාලතුමා වැන්නවුන් නිකම්ම ජාතික වීර ලයිස්තුවට ඇතුළත් කොට ඔවුන්ගේ ගුණ වැයීමට වඩා අද අප කළ යුතුව ඇත්තේ, සියලු සිංහල බෞද්ධයින් ඔහු ගත් මග ගැනීමට අදිටන් කොට ඒ අනුව කටයුතු කිරීමයි. අනගාරික ධර්මපාලතුමා වැනි අය එදාටත් වඩා අවශ්‍ය වන්නේ අදටයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409176</link>
    <topic>සංවර්ධනයේ අරුණලු අතරින් පිබි‍දෙන ඌව</topic>
    <author>චන්ද්‍රානි මාරසිංහ ඡායාරූප - සමන්ත වීරසිරි</author>
    <content>රට පුරා ක්‍රියාත්මක ශීඝ්‍ර සංවර්ධන වැඩපිළිවෙළට අනුව බදුල්ල හා මොනරාගල දිස්ත්‍රික්ක සඳහා එනම් ඌව පළාතට මහින්දෝදය තාක්ෂණ විද්‍යාගාර, ගණිතාගාර 64ක්, විශ්වවිද්‍යාලයක්, ප්‍රධාන හා ග්‍රාමීය මාර්ග 53ක්, පාලම් 24ක්, පානීය ජල අවශ්‍යතාව සම්පූර්ණයෙන්ම විස‍ඳෙන ප්‍රධාන ජල සම්පාදන ව්‍යාපෘති, අනෙකුත් ජල අවශ්‍යතා සඳහා වැව් 500ක්, විදුලිය පාරිභෝගිකයින් 96%කට සම්බන්ධතා ලැබී ඇත. මේ සියලු සංවර්ධන ව්‍යාපෘතිවල ප්‍රතිලාභ ඌව ජනතාවටය.අධ්‍යාපනය, ජලය, විදුලිය, මාර්ග, සෞඛ්‍ය පහසුකම්, කෘෂිකාර්මික අවශ්‍යතා සඳහා වාරිමාර්ග ඇතුළු ඌව පළාතේ ජනතාවගේ සියලු අවශ්‍යතා සපිරෙන ව්‍යාපෘතින් ක්‍රියාවට නංවා තිබේ. රට පුරා සිදු කෙරෙන ශීඝ්‍ර සංවර්ධන ක්‍රියාවලියට අනුව ඌව පළාත සඳහා විශේෂිත වූ ව්‍යාපෘති ගණනාවකි.සංවර්ධන කාර්යයේදී පළාත් සභාවට මූලික තැනක් හිමිවේ. රට පුරා එක ලෙස සංවර්ධනය කෙරෙන මහින්ද චින්තන සංවර්ධන වැඩසටහනට අනුව ඌව උදානය බදුල්ල හා මොනරාගල දිස්ත්‍රික්කවල ජනතාවගේ සියලු අවශ්‍යතා සම්පූර්ණ කෙරෙන සංවර්ධන ව්‍යාපෘතින් ආරම්භ කර තිබේ.ඌව පළාතේ දරුවන්ගේ අධ්‍යාපනය වෙනුවෙන් විශේෂිත වූ වැඩසටහන් ගණනාවකි. සිප්සර උදානය පෙර පාසල් දරුවන්ගේ සිට උසස් පෙළ දක්වා දරුවන් වෙනුවෙන් අධ්‍යාපනික වැඩසටහනකි. සියලු ම දරුවන් පාසල් අධ්‍යාපනය වෙත යොමු කෙරෙන ක්‍රමවේදයක් හා ඔවුන්ට අවශ්‍ය පාසල් උපකරණ සැපයීම, සාමාන්‍ය පෙළ හා උසස් පෙළ සිසුන් සඳහා සම්මන්ත්‍රණ, ඉංග්‍රීසි දැනුම දියුණු කිරීමේ වැඩසටහන්, ඉතා දුෂ්කර පාසල් සඳහා ගුරු නිවාස පහසුකම් සැලසෙන ගුරු ගම්මාන පිහිටුවීම, තොරතුරු තාක්ෂණ දැනුම වර්ධනය සඳහා මහින්දෝදය තාක්ෂණ විද්‍යාගාර පිහිටුවීම යටතේ මොනරාගල දිස්ත්‍රික්කයට පරිගණක මධ්‍යස්ථාන 64ක්, සංස්කෘතික මධ්‍යස්ථාන ඇතුළුව පාසල් සඳහා මාර්ග හා ප්‍රවාහන පහසුකම් සැලසීමේ විශේෂිත වැඩසටහනකි.දිස්ත්‍රික්ක දෙකෙහි දරුවන්ගේ අධ්‍යාපන මට්ටම ඉහළ නංවන අධ්‍යාපනික වැඩසටහන් ගණනාවක් ඉදිරියේදී ක්‍රියාත්මක කිරීමට ද සැලසුම් කර තිබේ. මොනරාගල දිස්ත්‍රික්කය සඳහා උසස් පෙළ දක්වා ප්‍රථම බාලිකා විද්‍යාලය පිහිටුවනු ලැබ ඇත්තේ ද සිප්සර උදානය මඟින් ය.* විදුලි බල සැපයුම2005 වසර වනවිට බදුල්ල දිස්ත්‍රික්කයේ 60%ක් වූ විදුලි පාරිභෝගික සංඛ්‍යාව 93%ක් දක්වා ද, 47%ක් වූ මොනරාගල දිස්ත්‍රික්කයේ 86%ක් දක්වා ද නව සම්බන්ධතා ලබාදී තිබේ. ඌව විදුලිබල යෝජනා ක්‍රමය යටතේ විදුලිබල මණ්ඩලයේ ඌව පළාත් කාර්යාලය සැලසුම් කළ පරිදි 96%ක සංඛ්‍යාවකට විදුලිය සැපයීම් සිදු කර ඇති බව එම කාර්යාලයේ නිලධාරීහු පවසති. ඌව උදානය යටතේ පාරිභෝගික විදුලි බලය සැපයීම සඳහා පමණක් ට්‍රාන්ස්ෆෝමර 250ක් ස්ථාපිත කර තිබේ. බදුල්ල දිස්ත්‍රික්කය සඳහා 100ක් හා මොනරාගල සඳහා 150ක් වේ. ඒ සඳහා පිරිවැය රුපියල් මිලියන 4700කි. පාරිභෝගික විදුලි සැපයුම සඳහා කිලෝමීටර් 2250ක ප්‍රමාණයක විදුලිය රැහැන් යොදා ඇත.ඌව පළාතේ දැනට සැපයුම් ලබන විදුලි පාරිභෝගික සංඛ්‍යාව ලක්ෂ 3ක් පමණ වේ. තවත් ඉතිරිව ඇති සුළු පාරිභෝගික පිරිස සඳහා ප්‍රතිපූර්ණය කිරීමේ පදනම මත විදුලි බල මණ්ඩලයේ ප්‍රතිපාදන මඟින් මේ වසර අවසන් වීමට පෙර විදුලි සම්බන්ධතා සැලසීමට ඌව පළාත් විදුලිබල කාර්යාලය සැලසුම් කර තිබේ.ඉතා කුඩා පාරිභෝගික සංඛ්‍යාවක් වෙනුවෙන් ඇතැම් විට රක්ෂිත හා කෘෂිකාර්මික ප්‍රදේශ හරහා විදුලි රැහැන් යෙදීමේදී අපහසුතා හා දුෂ්කරතාවන්ට මුහුණදීමටත්, ඉතා විශාල මුදලක් වැය කිරීමටත් සිදුවන බවට අවධාරණය කරන ඌව පළාත් විදුලිබල මණ්ඩල නිලධාරින් ඒ සඳහා විකල්ප ක්‍රම යොදා ගනිමින් විදුලි සම්බන්ධතා ලබාදීමට ක්‍රියා කර ඇති බව සඳහන් කරයි.මෙහිදී පළාත් කාර්යාලය පිරිවැය දරමින් සූර්යබල ශක්තිය මඟින් විදුලිබල සම්බන්ධතා ලබාදීමට ද, කුඩා ජල විදුලි බලාගාර සකස් කරමින් පාරිභෝගික අවශ්‍යතා සැපයීමට ද ක්‍රියා කිරීම විශේෂිත වේ.* පානීය ජල සම්පාදනයඌව පළාත් ජනතාව වාර්ෂිකව මුහුණදෙන පානීය ජල හිඟයට ස්ථිරසාර විසඳුමක් ලබාදෙමින් මොනරාගල හා බදුල්ල දිස්ත්‍රික්කයන්හි සෑම මැතිවරණ කොට්ඨාසයක්ම ආවරණය වන පරිදි මහා පරිමාණ පානීය ජල සම්පාදන ව්‍යාපෘති ගණනාවක් ආරම්භ කර තිබේ. මහා පරිමාණ ව්‍යාපෘති 15ක් යටතේ ක්‍රියාත්මක ව්‍යාපෘති මඟින් ලක්ෂ 5ක් පමණ වන පවුල් සඳහා පානීය ජලය සැපයීමට හැකි බව ජාතික ජල සම්පාදන හා ජලාපවහන මණ්ඩලයේ ඌව පළාත් අධ්‍යක්ෂ එම්. අයි. ඒ. ලතීෆ් මහතා පවසයි. මේ සඳහා රජය වැය කරන මුදල රුපියල් කෝටි 3602කි. ඌව උදානය වැඩසටහන යටතේ තවත් ඉදිරි වසර තුනකින් මෙම සියලු ජල ව්‍යාපෘතින් සම්පූර්ණ කිරීමට සැලසුම් කර ති‍බේ.බදුල්ල, හාලිඇළ, ඇල්ල ප්‍රදේශවල පවුල් 1,10,000කට පානීය ජලය සැපයෙන විශාල ව්‍යාපෘතියකි. ඒ සඳහා පිරිවැය රුපියල් කෝටි 1180කි. මොනරාගල, බුත්තල, මඩුල්ල ප්‍රදේශ ආවරණය කෙරෙන තවත් විශාල පානීය ජල සම්පාදන ව්‍යාපෘතියකි. ඉදිරි මාස තුනක කාලයකින් සම්පූර්ණ වන එම ව්‍යාපෘතියෙන් පවුල් 89,500 කට පානීය ජලය සැපයීමට සැලසුම් කර තිබේ. ඒ සඳහා වැයකර ඇති මුදල රුපියල් කෝටි 434කි.ඉකුත් 2013 වසරේ මහියංගණයේ ආරම්භ කරන ලද පානීය ජල සම්පාදන ව්‍යාපෘතිය ජනාධිපතිතුමාගේ උපදෙස් පරිදි රිදීමාලියද්ද දක්වා දීර්ඝ කිරීමෙන් ඉදිරි වසර දෙකකින් ඒ ප්‍රදේශවල සියලු පවුල්වල පානීය ජල අවශ්‍යතාව සැපයීමට ඉලක්ක කරයි. එම ව්‍යාපෘතිය සඳහා වැයවන මුදල මිලියන 2743කි. ප්‍රතිලාභී පවුල් 15710කට ජලය සැපයෙන ව්‍යාපෘතියක් ඇටම්පිටියේ ක්‍රියාත්මක ය. කන්දකැටිය, මොනරාගල, හම්බෙගමුව, බදුල්ල, අඹගස්දෝව සඳහා තවත් එවැනිම වූ ව්‍යාපෘති ක්‍රියාත්මකය. බඩල්කුඹුර හා වැල්ලවාය අවසන් කර තිබෙන ව්‍යාපෘති මඟින් මේ වනවිට පානීය ජල සම්පාදනය සිදුකෙරෙයි. බුත්තල පැවති දැයට කිරුළ වැඩසටහන යටතේ ඒ ප්‍රදේශවල පවුල් 5000කට පානීය ජල සැපයුම සලසා ඇත.ඒ අතර බණ්ඩාරවෙල, දියතලාව, හපුතලේ ප්‍රදේශවල පවුල් වෙනුවෙන් තවත් විශාල ජල සම්පාදන ව්‍යාපෘතියක් සැලසුම් කර තිබේ. පවුල් 150,000කට ආසන්න සංඛ්‍යාවකට ජලය සැපයීම කළ හැකි එම ව්‍යාපෘතිය සඳහා වෙන්කොට ඇති මුදල මිලියන 8200කි. මහා පරිමාණ ව්‍යාපෘති ක්‍රියාත්මක කළ නොහැකි ප්‍රදේශ සඳහා ග්‍රාමීය ජල සම්පාදන යෝජනා ක්‍රම, ප්‍රජා ජල සම්පාදන හා නළ ළිං සකස් කිරීම සිදු කෙරෙයි. ඌව පළාත් සභාව මධ්‍යම රජයේ හා විදේශ ආයතනවල සහාය ඇතිව ආරම්භ කර ඇති මෙම ජල ව්‍යාපෘතින් සම්පූර්ණ වනවිට දිස්ත්‍රික්ක දෙකෙහි පානීය ජලය පිළිබඳ ගැටලුවට දිගුකාලීන ස්ථිර විසඳුමක් ලැබෙන බව ලතීෆ් මහතා අවධාරණය කරයි.වැසි නොලැබෙන වසර අවසාන භාගයේදී පානීය ජලය පිළිබඳ ගැටලුවට මුහුණදෙන සිය පළාත් ජනතාවට හිඟයකින් තොරව ජලය සැපයීමට හැකි ක්‍රමවේදයක් කෙරෙහි අවධානයට ගනිමින් හිටපු මහ ඇමැති ශෂීන්ද්‍ර රාජපක්ෂ මහතාගේ අදහසකට අනුව මෙම මහා පරිමාණ ජල සම්පාදන ව්‍යාපෘති ආරම්භ කර තිබේ. ඇතැම් ප්‍රදේශවල ජනතාව එම ව්‍යාපෘතින්වලින් දැනටමත් ප්‍රතිලාභ ලබන අතර, දිනකට 1700ක් පමණ නව ජල සම්බන්ධතා ලබාදීම සිදු කෙරේ. සියලුම ව්‍යාපෘති අවසන් වනවිට ඌව පළාත වාර්ෂිකව මුහුණ දෙන පානීය ජල හිඟයට ස්ථිර විසඳුම් ලැබෙන බව ඌව පළාත් ජල සම්පාදන කාර්යාලය විශ්වාසය පළ කර සිටියි.ඌව පළාතේ ජල හිඟය ඇතිවූයේ මේ වසරේදී පමණක් නොවේ. සෑම වර්ෂයකදීම ජල හිඟයක් ඇතිවුවද තාවකාලික විසඳුම් ලබාදීම හැර ස්ථිර විසඳුමක් මෙතෙක් පැවති රජයයන් විසින් ක්‍රියාත්මක කර නැත.රට අභ්‍යන්තරයේ ස්වභාවිකව පිහිටා ඇති ඍජුකෝණික මධ්‍යම කඳුකරය හේතුවෙන් රටේ ගිනිකොණදිග ප්‍රදේශයට මෝසම් වැසි නොලැබීමේ ප්‍රවණතාවක් පවතී. එනම් ඌව පළාතට වැසි ලැබෙන්නේ මාස තුනක් වැනි කාලයක් පමණි. වසරේ ¾ ක කාලයක් වර්ෂාව නොලැබීමෙන් ජල හිඟයක් ඇතිවේ. මේ සත්‍ය තත්ත්වය වටහාගෙන මෙතෙක් කිසිම රජයක් ක්‍රියා කෙළේ නැත. පානීය ජල සම්පාදනය හා වැව් අමුණු ඇළවේලි ඇතුලු වාරිමාර්ග පිළිසකර කිරීමේ රජයේ වැඩපිළිවෙළ වඩාත් වැදගත් වන්නේ දේශපාලන මතවාදවලට වඩා සත්‍ය වටහාගනිමින් නිවැරැදි උපායමාර්ගික ක්‍රමවේදයක් යෙදීමය.* වාරිමාර්ග සංවර්ධනයඋමා ඔය බහුකාර්ය ව්‍යාපෘතිය හා මොනරාගල ජලාශය ඇතුළු වාරිමාර්ග ඇළවේලි පිළිසකර කරනු ලබන්නේ රජය එම සත්‍ය වටහාගනිමින් ස්ථිර වැඩපිළිවෙළක් ලෙසින් ය. උමා ඔය ව්‍යාපෘතිය මඟින් වැල්ලවාය හා තණමල්විල ප්‍රදේශවල වැව් 100කට පමණ දියවර සපයනු ඇත.වාරිමාර්ග හා ජල කළමනාකරණ අමාත්‍යංශය බදුල්ල දිස්ත්‍රික්කයේ කුඩා වැව් 100ක් පමණ ප්‍රතිසංස්කරණය කිරීමට පියවර ගෙන තිබේ. ඒ සියලු ව්‍යාපෘති ක්‍රියාත්මක වනවිට ඌව පළාතේ අක්කර 50,000ක් ගොඩ හා මඩ ඉඩම් අලුතින් වගාකිරීමට හැකි වාරි ජල ප්‍රමාණයක් සැපයීම ඉලක්ක යයි.ඌව ජල සංරක්ෂණ වැඩසටහන බදුල්ල දිස්ත්‍රික්කයේ සෑම මැතිවරණ කොට්ඨාසයක් සඳහා වැවක් බැගින් පිළිසකර කිරීම හෝ ඉදිකිරීම් සඳහා ය. ඌවපරණගම, මාකුඹුර වැව, වැලිමඩ - පහලකිරින්ද වැව, බණ්ඩාරවෙල - මඟුල්ඇල්ල වැව, වියලුව - බෝගහකුඹුර වැව, පස්සර - පුහුල්වත්ත වැව, මහියංගණය - විලකණ්ඩිය වැව ප්‍රතිසංස්කරණ කටයුතු නිමකර ඇති වැව් පද්ධතිය වේ. මේ එක් වැවකින් පවුල් 1500කට පමණ ජලය සැපයිය හැකි වන අතර අක්කර 500ක පමණ වගාකිරීමේ හැකියාව තිබේ.ජල පෝෂක ප්‍රදේශවල ජල ධාරිතාව වැඩිකර ගැනීමේ සංරක්ෂණ වැඩපිළිවෙළක් මෙන්ම මහා වාරි ව්‍යාපෘති පෝෂණය කරන්නාවූ ජල පෝෂක ප්‍රදේශ ආශ්‍රිතව ඇති නටබුන්ව ගිය කුඩා වැව් 500කට අධික ප්‍රමාණයක් ප්‍රතිසංස්කරණය කෙරෙයි. මහා වාරි ව්‍යාපෘතිවල ප්‍රධාන ජලාශ ශක්තිමත් කිරීමේ වේලි ආරක්ෂණ ව්‍යාපෘතිය යටතේ සොරබොරවැව, අඹේවෙල වැව, කන්දේ වැව, මිපිළිමාන වැව ප්‍රතිසංස්කරණය වේ.ඌව පළාත හරහා වාර්ෂිකව ගලා යන ඝන මීටර් මිලියන 600ක් පමණ වන උමාඔයේ ජල ධාරාව උපයෝගි කර ගනිමින් උමා ඔය හරවා ඌව හා දකුණු පළාතට අවශ්‍ය ජල පරිමාව ලබාදීමට හැකි වන බව ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය පෙන්වා දුන්නේ 1988 වසරේදී ය. එහෙත් 2005 වසරේදී මහින්ද රාජපක්ෂ ජනාධිපතිතුමාගේ රජය බලයට පැමිණෙන තෙක් එතෙක් පැවැති කිසිම රජයක් ජල ප්‍රශ්නය විසඳීම කෙරෙහි අවධානයට ගෙන නැත. ජනාධිපතිතුමා ඉරානයේ කළ සංචාරයකදී ඉරානයේ හිටපු ජනාධිපතිතුමා සමඟ කළ සාකච්ඡාවක ප්‍රතිඵලයක් අනුව ඉරාන ආධාර උපකාර මත 2011 වසරේදී උමාඔය බහුකාර්ය ව්‍යාපාරය ඇරැඹිණි.රුපියල් කෝටි 5000ක පිරිවැයකින් උමා ඔය ව්‍යාපාරය ඉතා ශීඝ්‍රයෙන් ඉදිවෙයි. ඌව පළාතේ විශාලතම ව්‍යාපෘතිය වන උමා ඔය ව්‍යාපෘතියෙහි ප්‍රධාන වශයෙන් සිදුකෙරෙන්නේ උමාඔය හා එහි ප්‍රධාන අතු ඔයක් වන මහතැටිල්ල ඔය හරහා ප්‍රධාන වේලි දෙකක් මැද ජලාශ ඉදිකිරීමයි. වැලිමඩ ප්‍රදේශයේ පිහිටි උමා ඔයේ ශාඛාවක් වන දල්ගොල්ල ඔය හරස්කරමින් පුහුල්පොල ප්‍රදේශයේ තවත් ජලාශයක් ඉදිවෙයි. එහි ජල ධාරිතාවය ඝන මීටර් 1104873ක් ලෙස සළකා තිබේ. මෙම ජලාශයේ සක්‍රීය ධාරිතාවය ඝන මීටර් 250000ක් වන ජල ධාරාවක් මීටර් 3975ක් දිග භූගත උමගක් මඟින් ඩයරබා ජලාශය වෙත යැවෙයි. මහතැටිල්ල ප්‍රදේශයේ වන ඩයරබා ජලාශයෙහි ඝන මීටර 1370505ක් වන විශාල ජල ධාරිතාවකි.මෙම විශාල ජල දහර වැල්ලවාය ප්‍රදේශයෙහි රක්කිනාකන්දෙහි කුරුල්ලග්ගල දක්වා උමගක් මඟින් යැවෙති. ජලාශ දෙක මඟින් ගලා එන ජලය රාවණා ඇල්ල අසල ඉදිවන ජල විදුලි බලාගාරය වෙත යැවීමෙන් පසුව නිකුත් කෙරෙන මහා ජල ධාරිතාව අලුතින් ඉදිවන ජලාශ දෙකක් හා වැව් 25ක් පෝෂණය කරමින් පහළ ඌවට පැමිණෙයි. එමඟින් තණමල්විල, වැල්ලවාය, ලුණුගම්වෙහෙර, හම්බන්තොට ප්‍රදේශවල කුඹුරු අක්කර 50,000ක් පමණ අස්වද්දන්නට ජලය සැපයීමට හැකිවනු ඇත. මේ අනුව උමා ඔය බහුකාර්ය ව්‍යාපෘතිය මඟින් ඌව හා දකුණු පළාතේ පවුල් ලක්ෂ 5කට පමණ අවශ්‍ය ජලය සැපයීමට අපේක්ෂා කරයි.මෙම උමාඔය ව්‍යාපාරයෙන් පෝෂණය කෙරෙන ජලාශ හා වැව් ගණනාවකි. නල්පිටිගල ජලාශය, රණල්ල ජලාශය, කෝමාරික ව්‍යාපාරය දීර්ඝ කිරීමෙන් වැව්පිටිය වැව, තල්දෙන ඇළ ව්‍යාපාරය, මාතැටිල්ල ව්‍යාපාරය, බෝඹුරු ඇල්ල ජලාශය හා ඌවපරණගම, වැලිමඩ, බණ්ඩාරවෙල, හාලිඇල කොට්ඨාසවල වැව් 100ක් සඳහා ජලය සැපයේ.* මහාමාර්ග සංවර්ධනයඉතිහාසයේ කිසිම රජයකින් සිදු නොකළ සංවර්ධනයක් රට පුරා සිදුවන බව යථාර්ථයකි. ඒ අතර ශ්‍රී ලංකාවේ මාර්ග පද්ධතිය සුවිශේෂි වේ. සංවර්ධනයේ ප්‍රතිලාභ සමස්ත ජනතාවටය. පාරවල් හදන්නේ කන්නදැයි දෙඩූ අය ද මේ මාර්ගවලින් ප්‍රයෝජන ගනිති. ඔවුන්ගේ පාලන යුගවලදී පැයක කාලයක් ගතවූ ගමන පැය භාගයකින් නිමකළ හැකි වුවද දේශපාලනයේදී කුහකකම ඇති අයද නැත්තේ නොවේ. මහින්ද චින්තනය මේ රට සංවර්ධන යුගයක් වූ බව ඉතිහාසයට එක්වී අවසන් ය.කාපට් ඇතිරූ පුළුල් මාර්ග මගීන්ට ද, රියදුරුට ද, වාහනයට ද සුව පහසුව ගෙනදෙයි. විශේෂයෙන් රටේ දියුණු මාර්ග පද්ධතියක් පැවතීම ආර්ථික සංවර්ධනයට බෙහෙවින් ඉවහල් වේ. ශ්‍රී ලංකාවේ මහාමාර්ග ජාලයේ ඒ පන්තියේ මහාමාර්ග 7ක් ඌව පළාත හරහා දිවෙයි. එය ඌව පළාත ආර්ථික වශයෙන් සංවර්ධනය කිරීමේ යථාර්ථයයි.ඒ - 2 කොළඹ - ගාල්ල - හම්බන්තොට - වැල්ලවාය, ඒ - 4 කොළඹ - රත්නපුර - වැල්ලවාය - පොතුවිල් - මඩකලපුව, ඒ - 5 - පේරාදෙණිය - නුවරඑළිය - බදුල්ල - චෙන්කලඩි, ඒ - 16 - බෙරගල - බණ්ඩාරවෙල - හාලිඇල, ඒ - 22 - පස්සර - මොනරාගල, ඒ - 23 - වැල්ලවාය - කුඹල්වෙල, ඒ - 25 - සියඹලාණ්ඩුව - අම්පාර, මෙම සියලු මහාමාර්ග වැඩිදියුණු වූයේ මහින්ද චින්තන සංවර්ධන වැඩසටහනට අනුවය.ඊට අමතරව බිබිල - පිංකුඹුර - නාමල්ඔය - ඉඟිනියාගල මාර්ගය රුපියල් මිලියන 4605ක දේශීය අරමුදල් යටතේ ඉදිකිරීම් සිදුවෙයි. බිබිල සිට අඩි 80ක පළලින් යුතු මාර්ගයෙහි දිග කිලෝමීටර් 60කි. හපුතලේ - බොරලන්ද - කැප්පෙටිපොළ මාර්ගය මිලියන 2445ක පිරිවැයකින් ද බෝදාගම - හම්බේගමුව - කල්තොට මාර්ගය මිලියන 3915ක අරමුදල් මඟින් ද මහනුවර - බදුල්ල කෙටි මාර්ගය ද ඉදිකිරීම් ආරම්භ කර තිබේ.බදුල්ල - කරමැටිය - ආඳාඋල්පත මාර්ගය මහියංගනය - දිඹුලාගල - දළුත්තන මාර්ගය, බිබිල - ඌරනිය - මහියංගනය මාර්ගය, මහියංගනය - දිඹුලාගල - දළුත්තන මාර්ගය, මහනුවර - මහියංගනය - පදියතලාව මාර්ගය වැඩිදියුණු කිරීම් අවසන් ‍වී තිබේ. එම මාර්ග සංවර්ධනය සඳහා මිලියන 14492ක මුදලක් වැයකර තිබේ. උඩතැන්න - මහියංගනය මාර්ගය හා නුවරඑළිය - බදුල්ල මාර්ගය ප්‍රතිසංස්කරණය කර වැඩිදියුණු කර තිබේ. ඒවා වෙනුවෙන් පිරිවැය මිලියන 11439කි.බදුල්ල හා මොනරාගල දිස්ත්‍රික්කයේ අභ්‍යන්තර මාර්ග පුළුල් කිරීමේ හා වැඩිදියුණු කිරීමේ ව්‍යාපෘති ගණනාවක් අවසන් කර තිබේ. දියතලාව ගුවන් හමුදා කඳවුරේ අභ්‍යන්තර මාර්ග, මහියංගන පූජා භූමිය, බණ්ඩාරවෙල - හයිලන්ඩ් - ඇටම්පිටිය මාර්ගය, දියතලාව - අලුත්වෙල දකුණු මාර්ගය, දියතලාව ගුවන් හමුදා කඳවුරේ විද්‍යාල ප්‍රවේශ මාර්ගය, දියතලාව - වෙලන්හින්න - වල්ගහවෙල මාර්ගය, ඇල්ලම්බලම - වැලිපිටිතැන්න මාර්ගය, නිකතුපිටිය - මාපාකඩවැව මාර්ගය, පැලවත්ත සීනි කර්මාන්තය සඳහා මාර්ගය, පස්සර - මොනරාගල මාර්ගයේ බඩල්කුඹුර නගර සීමාව, බිබිල - මැදගම - හත්තල මාර්ගය, දළුගල්ල - දෙලිව - බදුලුවෙල මාර්ගය, දියතබල හන්දිය - මල්ලහව - ඉදිගස්තලාව මාර්ගය, අනාපල්ලම මාර්ගය සංවර්ධනය අවසන් කළ මාර්ග වේ. දිස්ත්‍රික්කයන්හි සියලුම මාර්ග සංවර්ධනය කිරීම් ආරම්භ කොට ඇති අතර මිලියන 2567ක මුදලක් වෙන්කර තිබේ.මොනරාගල හා බදුල්ල දිස්ත්‍රික්කවල මාර්ග සංවර්ධනය වෙනුවෙන් රුපියල් කෝටි 4350ක මුදලක් වෙන්කොට ඇති බව මාර්ග සංවර්ධන අධිකාරියේ ඌව පළාත් අධ්‍යක්ෂ ඒ. එල්. මොහොමඩ් නිසාර් මහතා පවසයි.මෙම ප්‍රධාන මාර්ග හා ග්‍රාමීය මාර්ගවලට අමතරව පාලම් 24ක් ඉදිකෙරෙයි. රුපියල් මිලියන 2000ක වියදමින් ඉදිකිරීම් ආරම්භ කර තිබෙන බව මාර්ග සංවර්ධන අධිකාරිය පවසයි. බදුල්ල - ආඳාඋල්පත මාර්ගයෙහි තල්දෙන පාලම ඉදිකිරීම් අවසන්වෙමින් පවතින අතර ඒ සඳහා පිරිවැය මිලියන 109කි.කොළඹ - රත්නපුර - බෙරගල - වැල්ලවාය - කොස්ලන්ද හා වැල්ලවාය අතර පාලම් තුනක් ඉදිකෙරෙයි. විදේශ ආධාර යටතේ මිලියන 230ක් ඒ සඳහා වැය කෙරෙයි. බදුල්ල - බිබිල මාර්ගයේ පාලම් තුනකි. ඒ සඳහා වැයවන මුදල මිලියන 140කි. හම්බෙගමුව - කල්තොට මාර්ගයේද මිලියන 72ක පිරිවැයක් දරමින් පාලමක් ඉදිවෙයි. තලගලයාය හා දඹාන අතර තලගලයාය ඇළ හරහා පාලම, මීගොඩ - දඹාන අතර තලගලයාය ඇළ හරහා පාලම, පොල්කොටන්ආර හා දඹාන අතර පාලම, මහසෙන් රජමහා විහාරය හා සෙල්ලකතරගම හරහා පාලම, යුදගනාව ඇළ මාර්ගය හරහා බුත්තල පාලම, වැල්ලවාය පරගස්මංකඩ රේන්දපොල පාලම, කතරගම ‍ඩිපෝව අසල මැණික් ගඟ පාලම, හම්බෙගමුව, ඇදගලයාය වලවේගඟ හරහා පාලම, කිරිඳිඔය පතනයාය කුඩාඔය හරහා පාලම, ලියන්ගොල්ල හා සියඹලාණ්ඩුව රණවරඔය පාලම ඇතුළු පාලම් ගණනාවකි.පස්සර ඇතිරියගොල්ල, අඹගස්දෝව, දෙයියන්ගෙවෙල පාලම් ද ප්‍රතිසංස්කරණය කෙරෙති. මෙම ඇතැම් පාලම් ප්‍රතිසංස්කරණය කිරීම් හ ඉදිකිරීම් සිදුවන්නේ වසර 100කට පමණ පසුව බවද වාර්තාවේ. ඌව පළාතේ මාර්ග සංවර්ධන ක්ෂේත්‍රය 2005 වසර වනවිට පැවති තත්ත්වයට අනුව 900%ක සංවර්ධනයක් සිදුවී ඇති බව සංඛ්‍යාලේඛන දක්වයි. සංවර්ධනයෙහි ප්‍රතිලාභ ජනතාවට ලැබෙන විට පවුල් ආර්ථිකය ශක්තිමත් වේ. ර‍ජයේ බැංකුවල වැඩිම ඉතිරිකිරීම් තිබෙන්නේ සියඹලාණ්ඩුව ප්‍රදේශයෙන් බවද වාර්තා වෙයි. යුනිසෙෆ් වාර්තා අනුව ආබාධිත හා වැඩිහිටි හිතකාමි ආසියාවේ පළමු මිත්‍රශීලි නගරය වැල්ලවායයි.අධ්‍යාපනය, සෞඛ්‍ය, ජලය, විදුලිය, මහාමාර්ග, කෘෂිකර්මය, රැකියා වියුක්තිභාවය ආදි සියලු කරුණු 2005ට පෙර පැවති තත්ත්වය සමඟ සන්සන්දනාත්මකව 500%ක වැඩිවීමකි. මහින්ද චින්තන සංවර්ධන වැඩපිළිවෙළට අනුව ඌව පළාත සංවර්ධන සැලැස්මෙහි ඉතිරිව තිබෙන්නේ 5%කටත් අඩු සුළු ප්‍රමාණයකි. ඒ සියලු සංවර්ධන වැඩසටහන් තවත් වසර තුනකින් සම්පූර්ණ කිරීමට සැලසුම් කර තිබේ. ඌව පළාත පවතින්නේ ද මධ්‍යම රජය යටතේ ය. විශේෂත්වය නම් ඌව පළාත කෙරෙහි මධ්‍යම රජයේ වැඩි අවධානයක් යොමුකර තිබීමය. ආසියාවේ ආශ්චර්ය කරා රට ශීඝ්‍රයෙන් සංවර්ධනය කෙරෙයි. ඒ අපූර්වත්වය රට ගැන හිතන රාජ්‍ය නායකයකු සිටීමය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409177</link>
    <topic>යෝජිත මනාලයා හමුවීමට නුසුදුසු ඇඳුමකින් සැරසී ආ තරුණිය…</topic>
    <author>ෂෙං ලී අධ්‍යක්ෂිකා (චීන ජාතයන්තර ගුවන් විදුලියේ සිංහල සේවය)</author>
    <content>පිටිසර මිත්‍රයා මම ඉපදුණේ පුංචි කඳුකර ගම්මානයක එහි සිටිනවා මගේ පිටිසර මිත්‍රයා ඔවුන්ගේ මුහුණ කතන්දරවලින් පිරිලා ඔවුන්ගේ අවංක සිනහව තුළ මට හුරු ගැමි හඬ සැඟවී තිබෙනවා.. මට පුංචි කාලේ හුරතලේට කියපු නම කියලා ඔවුන් නැවත නැවත මාව අමතනවා කෙතරම් සමීපද? කෙතරම් ආදරයෙන්ද? කෙතරම් සතුටින්ද? ආ... ආ...ආ.............!මගේ පිටිසර මිත්‍රයා....! මගේ උත්සාහවන්ත , කරුණාවන්ත පිටිසර මිත්‍රයා...! මම ගසක් නම් කොතරම් උසට වැඩුනත් මට මගෙ මුල් අමතක වෙන්නේ නෑ....!දැනට චීනයේ සිටින ඉහළම පෙළේ උච්ඡස්වර ගායන වේදිනියක විසින් ගැයූ ගීතයක කියැවෙන අර්ථයයි ඒ. චීන ජනතාව තුළ ඉතාමත් ජනප්‍රියත්වයට පත් වූ මේ ගීතය ගායනා කළ ගායිකවගේ නම ‘පෙං ලි යුවන්' . ඇය අන් කවරෙකුවත් නොව චීන ජනාධිපති ෂී ජින් පිං මැතිතුමගේ ආදරණීය ආර්යාවයි. ජනපති ආර්යාව බවට පත් වීමෙන් පසුව ඇය කලා කටයුතුවලින් තරමක් ඈත් වුවද ඇය චීනයේ සිටින ජන සංගීත ශෛලියේ අග්‍රගණ‍යම ගායන ශිල්පිනියක්. පෙං ලි යුවැන් මැතිනිය උපත ලැබුවේ 1962 වසරේ නොවැම්බර් මස 20 වැනිදා.මවුපිය උරුමය සහ සහජ හැකියාවචීනයේ ෂැන්දොන් පළාතේ ‘යුන් චන්’ කියන කෝරළයේ සාමාන්‍ය පවුලක උපන් ඇයගේ පියා එම කෝරළයේ සංස්කෘතික මධ්‍යස්ථානය භාර ප්‍රධානියා. මව එම කෝරළයේ ප්‍රාදේශීය නාට්‍ය කණ්ඩායමේ රංගන ශිල්පිණියක්. කුඩා පෙං ලි යුවැන් ගේ ළමා කාලය ගත වෙන්නේ මවුපියන් විවිධ ප්‍රසංගවලට කරත්තයෙන් ඈත ගම් දනව්වලට ඇයත් කැටුව යන එන පසුබිම සමග. කලාකාමී හැඟීම් ඇගේ සිත තුළත් ජනිත වෙන්න පටන් ගත්තේ දෙමවුපියන්ගෙන් උරුම වුණු මේ පරිසරය නිසයි.මේ විදිහට වර්ධනය වූ ඇගේ කලාකාමී සිතුවිලි සංගීතය පිළිබඳ වැඩි දුර හැදෑරිය යුතුයි යන අදහස දක්වා දුරදිග ගියා. ඒ නිසා වයස අවුරුදු 16 දී ඇය, ෂැන්දොන් පළාතේ අගනගරය වන ජීනෑන් වෙත ගොස් ෂැන්දොන් කලා විද්‍යාලයට ඇතුල් වුණා. සංගීතය පිළිබඳ විධිමත් අධ්‍යාපනය ලැබීමේ මූලාරම්භය වුනේ එය. එහි වසර තුනක කාලයක් සංගීතය හැදෑරු පෙං ලී යුවැන් ක්‍රමයෙන් පළාත තුළත් රටේ විවිධ ප්‍රදේශවලත් තම දක්ෂතා පෙන්වන්න පටන් ගෙන තිබෙනවා.මේ නිසාම 1980 වසරේ දී, ඒ කියන්නේ ඇය 18 වන වියේ පසු වෙද්දී ෂැන්දොන් කලා විද්‍යාලයේ සිට බීජිං අගනුවර පැවැත් වූ ප්‍රසංගයකට සහභාගී වෙන්න අවස්ථාව උදා වුණා. එම අවසථාවේ දී ඇය දැක්වූ දක්ෂතා නිසා පසුව යුරෝපා රටවල් 6 කට ගොස් ප්‍රසංගවලට සහභාගී වීමේ වරම ඇයට හිමි වුණා. මෙලෙස කැපී පෙනෙන දක්ෂතා දැක්වීමට සමත් වූ මේ සිසුවිය එම වසරේදීම ජීනෑන් නගරයේ හමුදා තූර්ය වාදක කණ්ඩායමටත් බඳවා ගනු ලැබුවා.ඉන් අනතුරුව චීනයේ ඉහළම පෙ‍ෙළ් කලා අධ්‍යාපන ආයතනයක් වූ චීන සංගීත විශ්ව විද්‍යාලයේ ‘ගේය සංගීත’ අධ­්‍යන පීඨයට ඇතුළු වීමට පෙං ලි යුවැන්ට හැකි වුණා. ඒ තරඟ විභාගයක් සමත් වීමෙන්. එහිදී ඇය වඩාත් ක්‍රමාණුකූලව හා විධිමත් ලෙස පශ්චාද් උපාධිය දක්වා සංගීත අධ්‍යාපනය ලැබුවා. චීන ජන සංගීත ශෛලීය ගායන අංශයෙන් පශ්චාද් උපාධිය ලබාගත් පළමුවැනියා වීමේ භාගයය ද ඇයට උරුම වීම කැපී පෙනෙන විශේෂත්වයක්.මෙලෙස සියලු අධ්‍යාපන සුදුසුකම් ද සපුරා ගනිමින් ගායන ක්ෂෙත්‍රය තුළ ජනතා ආදරය දිනාගත් ගායිකාවක් බවට පත් වූ පෙං ලි යුවැන් සිය වෘත්තිය වූ හමුදා සේවාවේත් ඉහළ ජයග්‍රහණ හිමිකර ගැනීමට සමත් වී තිබෙනවා. චීන මහජන විමුක්ති හමුදාවේ දේශපාලන අංශයේ තූර්යවාදක කණ්ඩායමේ ප්‍රධානියා බවට පත් වූයේ ද ඇයයි. සමස්ත චීන කාන්තා සම්මේලනයේ විධායක කමිටු සාමාජිකාවක් ලෙසත් ඇය සේවය කර තිබෙනවා.2005 වසරේ දී එක්සත් ජාතීන්ගේ 60 වැනි සංවත්සර සැමරුම් සංවිධායක කමිටුවේ ආරාධනය මත පෙං ලි යුවැන් ඇමරිකාවේ නිව්යෝර්ක් නුවර ලින්කන් කලා මධ්‍යස්ථානයේ දී චීනයේ සුප්‍රකට ‘මූලෑන්’ වීරකාව්‍ය සංගීතමය නාටය්‍ය ඉදිරිපත් කළා. ඒ වෙනුවෙන් ලින්කන් මධ්‍යස්ථානයේ කලා කොමිසම විසින් විශිෂ්ට කලාකරුවන් වෙත පිදෙන සම්මානයෙන් ඇය පිදුම් ලැබීමත් විශේෂත්වයක්. 2008 වසරේ දී ඔස්ට්‍රියාවේ වියානා ජාතික රඟහලේ දී ‘මූලෑන්’ වීර කාව්‍ය ප්‍රසංගය ඇය ඉදිරිපත් කළ අතර විශිෂ්ට කලා මෙහෙවර වෙනුවෙන් පිදෙන ඉහළම සම්මානට එහිදී පාත්‍ර වීමට ද ඇය වරම් ලැබුවා.යෝජිත විවාහයවත්මන් චීන ජනාධිපතිතුමන් වන ෂී ජින් පිං මැතිතුමා සමග ඇය විවාහ දිවියට පිවිසුණේ 1987 වසරේ සැප්තැම්බර් පළමු වැනි දා. හිතවතුන්ගේ යෝජනාවක් මතයි මේ දෙන්නා මුල්වරට වසරේ දී එකිනෙකා හඳුනාගෙන ඇත්තේ. ඔවුන් අතර මෙවැනි දැන හඳුනා ගැනීමක් 1986 සිදුවෙලා කියලා මුලින්ම පෙං ලි යුවැන් ගේ මවුපියන් දැනගත් වෙලාවේ ඔවුන් මේ විවාහ යෝජනාවට විරෝධතාව පළ කර තිබෙනවා. ඒකට හේතුව ෂී ජින් පිං මහතාගේ පියා චීනයේ මාඕ සේතුං තුමා, ඩෙං ෂියාඕ පිං වැනි නායකයන්ගේ පරපුරේ ප්‍රබල දේශපාලනඥයෙකු නිසා.එවැනි ඉහළ පවුලක පුද්ගලයෙකු සමග සාමාන්‍ය පවුලක උපන් පෙං ලි යුවැන් විවාහ වීම නුසුදුසුයි කියලයි ඇයගේ දෙමවුපියන්ගේ මතය වී ඇත්තේ. මේ නිසා තරමක් කනස්සල්ලෙන් හිටපු පෙං ලි යුවැන් මේ පිළිබඳව ෂී ජින් පිං මහතාටත් පවසා තිබුණා. ඒ අවස්ථාවේ දී ඔහු ඇය අස්වසමින් ප්‍රකාශ කරල තියෙන්නේ, “මගේ පියා ප්‍රබල දේශපාලඥයෙක් වුනත් ඔහු සාමාත්‍ය ගොවි පවුලක පුතෙක්. අනික මගේ පවුලේ සියලු දෙනා විවාහ වුණේ සාමාන්‍ය පවුල් වල අයත් එක්ක. ඒ නිසා අපට ඒක බාධාවක් වෙන්නේ නෑ” කියලයි.කොහොම වෙතත් මුලින්ම මේ විවාහ යෝජනාව එනකොට පෙං ලී යුවැන් ගේ සිත තුළත් යම් සැකයක් තිබිලා තියෙනවා, ඔහු උසස් පවුලක සාමාජිකයෙක් නිසා. ඇය ප්‍රථම වරට ෂී ජින් පිං මහතා මුණ ගැහෙන්න ගිහින් තියෙන්නේ ඇය හිතා මතාම එතරම් විශේෂත්වයක් නොදක්වා, තමන්ට නොගැළපෙන ඇඳුමකින් සැරසිලා ඉහළ පවුලක සාමාජිකයෙක් නිසා ඔහුව පරික්ෂාවට ලක් කිරීමටයි ඇය එහෙම කරලා තිබෙන්නේ. නමුත් ඇය විශ්මයට පත් කරමින් ෂී ජින් පිං මහතාත් ඇය හමුවන්න ඇවිත් ඉඳලා තිබුණේ ඉතාම සාමාන්‍ය ඇඳුමකින්.ඔවුන් දෙදෙනා පළමු හමුවේ දී ආගිය තොරතුරු කතා කරන්න පටන් ගෙන තිබෙනවා. හැබැයි ඒ වෙනකොටත් ජනප්‍රිය ගායිකාවක් වෙලා හිටිය පෙං ලි යුවැන් ගෙන් ඇය සහභාගී වන ප්‍රසංග ප්‍රමාණය පිළිබඳව හෝ ඒ සඳහා ඇය අය කරන මිල ගණන් පිළිබඳව ඔහු කිසිවක් විමසා නැහැ. ඒ වෙනුවට ඔහු ඇයගෙන් අහලා තිබෙන්නේ සංගීත කලාව ගැන ගැඹුරු ප්‍රශ්න.මේ නිසාම තමන් ඉදිරියේ සිටින මේ තරුණයා, අනාගතයේ දී තමාගේ ස්වාමියා වීමට හොඳම පුද්ගලයා බව පළමු හමුවේදීම ඇයට හැඟුණු බව පෙං ලි යුවන් පසු කලෙක ප්‍රකාශ කර තිබුණා. ෂී ජින් පිං මහතාත් මේ පළමු හමුව ගැන ඔහුගේ අදහස් පළ කර තිබෙනවා. මුලින්ම මුණ ගැහිලා විනාඩි 40ක් ගත වෙන්නටත් කලින් පෙං ලි යුවැන් තමන්ගේ අනාගත භාර්යාව විය යුතුයි කියලා තීරණය කළ බවයි ඔහු පැවසුවේ.මේ ආකාරයෙන් එකිනෙකා පිළිබඳ මනා අවබෝධයක් ලබාගෙන දෙමවුපියන්ගේ ආශිර්වාදයත් ලබා ගනිමින් විවාහ දිවියට ඇතුලු වූ මේ යුවලට ෂී මිං සෙ නමින් ආදරණීය දියණියක් සිටිනවා.ආකර්ෂණීයම චීන ජනපති ආර්යාවජනාධිපති ආර්යාව ලෙස 2013 වසරේ මාර්තු 22 දා එතුමිය ජනාධිපති ෂී ජින් පිං මැතිතුමාගේ පළමු විදේශ නිල සංචාරය වූ රුසියා සංචාරයට සහභාගී වුණා. ඇය එහි දී ඉතා ආකර්ෂණීය ලෙසත් චීනයේ අනන්‍යතාව සුරැකෙන ලෙසත් ඇඳුමින් පැලඳුමෙන් සැරසී සිටි ආකාරය දක්නට ලැබුණා.මේ නිසා චීනයේ නව ජනාධිපතිවරයා ගැන පමණක් නොව ආර්යාව ගැනත් ලෝකය තුළ පැදීමක් ඇති වුණා.ඇතැම් ජාත්‍යන්තර මාධ්‍ය එහිදී සඳහන් කලා “ආකර්ෂණීයම චීන ජනාධිපති ආර්යාව” ඇය ලෙස.එසේම සිංගප්පූරු මාධ්‍ය වාර්තා කර තිබුණේ, ජනපති ආර්යාව චීනයේ නව අනන්‍යතාව ලෙස හඳුන්වා දිය හැකියි කියලා. එතැන් සිට මේ දක්වා ඇය සහභාගී වන සෑම නිල කටයුත්තකදීම ඉතාමත් ආකර්ෂණීය චරිතයක් ලෙස තම භූමිකාවේ නිරත වීම, සමස්ත චීන කාන්තා පරපුරටම අභිමානයක් වී තිබෙනවා.කලා කටයුතුවලින්සමාජ සේවයටදැන් ඇය කලා කටයුතුවලට වඩා සමාජ සේවා කටයුතුවලයි නිරත වෙන්නේ. ඒඩ්ස් රෝග නිවාරණ වැඩසටහන් වෙනුවෙන් පෙං ලි යුවැන් මැතිනිය දක්වන දායකත්වය ඒ අතුරින් කැපී පෙනෙනවා. 2012 වසරේ දෙසැම්බර් මාසයේ දී ලෝක ඒඩ්ස් නිවාරණ ප්‍රචාරක ව්‍යාපෘතිය වෙනුවෙන් ඉහළ දායකත්වයක් ලබා දීමට ඇයට හැකි වුණා. රෝගයට ගොඳුරු වූ දරුවන්ගෙන් ආදරයෙන් ඇය සුවදුක් විමසන විට දරුවන් “පෙං අම්මා” ලෙස ඇයට ආමන්ත්‍රණය කිරීම විශේෂත්වයක්. භූමි කම්පා , ගං වතුර වැනි විපත්වලට ලක්ව අසරණ වූ ජනතාව වෙත ගොස් තම කලා හැකියාවෙන් ඔවුන් සතුටු කිරීමට ඇය වෙහෙස වුණා.ලොව ප්‍රබලම රාජ්‍යක ජනාධිපති ආර්යාව ලෙස ජනතා ආදරයට පත් පෙං ලි යුවැන් මැතිනිය 2013 වසරේ අප්‍රේල් මාසයේ දී ඇමරිකාවේ ටයිම්ස් සඟරාවේ ලොව වැඩිම බලපෑම් සහගත පුද්ගලයන් 100 දෙනාගේ නම් ලයිස්තුවට ඇතුළත් වුණා. එසේම පසුගිය වසරේ මැයි මාසයේ දී ඇමරිකානු ෆෝබ්ස් සඟරාව ලොව වැඩිම බලතල සහිත කාන්තාවගේ නම් ලයිස්තුවේ ඉහළ ස්ථානයක ඇය නම් කර තිබුණ.ඇය තුළ ඇති නිහතමානී ,නිරහංකාර, මානුෂීය ගුණාංග නිසා චීන කාන්තා පරපුරට ආදර්ශයක් මෙන්ම චීන කාන්තාව පිළිබඳ ලෝකය වෙත ධනාත්මක පණිවුඩයක් ලබා දෙන අභිමානවත් සංකේතයක් ලෙස ඇය හැඳින්වීම අන් සියල්ලට වඩා වටිනවා කියලයි මට නම් හිතෙන්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>17</day>
    </date>
    <link>http://www.dinamina.lk/2014/09/17/_art.asp?fn=f1409178</link>
    <topic>ඉන්දියාවේ බෞද්ධ ප්‍රබෝධයේ පුරෝගාමියා</topic>
    <author>ශ්‍රී ලංකා මහාබෝධි සංගමයේ මාධ්‍ය උපදේශක ලක්ෂ්මන් ජයවර්ධන විසිනි.</author>
    <content> අශෝක අධිරාජයාගේ පාලන සමයේ ඉන්දියාවේ මුල්බැස තිබුණු බුද්ධාගම එම යුගයේ දී පිටරටවලට ද පැතිර ගියේය. එහෙත් පසු කාලයේ දී බුද්ධාගම ඉන්දියාවෙන් අතුරුදහන්ව ගියේය. බුද්ධාගම උපන් රටින් අතුරුදහන්වීම නිසා එරටේ බෞද්ධයන් නැතිවීයාමට කාරණා යෙදිණි. එ‍රටේ බෞද්ධ සිද්ධස්ථාන වල් වැදී විනාශ වී ගියේය.විනාශ වී ගිය පැරැණි ප්‍රතිමා සහ වෙනත් පුරාවස්තු දක්නට ලැබුණේ කෞතුකාගාරවල පමණි. බුද්ධගයාව ඇතුළු බෞද්ධ සිද්ධස්ථාන විනාශ වී ගොස් තිබුණ නිසා එම සිද්ධස්ථාන වැඳපුදා ගන්නට ගිය කෙනෙක්ද නැත. එවැනි තත්ත්වයක් පැවැති සමයකදී බෞද්ධ ධර්ම දූතයෙක් ඉන්දියාවේ බෞද්ධ තත්ත්වය සියැසින් දැක බලා ගැනීමට එරටට ගියේය. ඒ 1891 දීය. බුද්ධගයාවේ හා ඉසිපතනයේ තත්ත්වය දැක අතිශය සංවේගයට පත් මේ තරුණ ධර්මදූතයා ඉන්දියාවේ නිවීගිය දහම්පහන යළි දැල්වීමට අධිෂ්ඨාන කර ගත්තේය.එතැන් සිට බෞද්ධ පුනර්ජීවනය සඳහා ජීවිත පරිත්‍යාගයෙන් ක්‍රියාකරමින් ඉන්දියාවේ මහා විප්ලවයක් කළ මේ ධර්ම දූතයා අද දෙවැනි ධර්මාශෝක හැටියට ඉන්දියාවේ ගෞරව ලබයි. මේ ධර්මදූතයා සාමාන්‍ය පුද්ගලයෙක් නොව ලෝක පූජිත ධර්මදූතයෙකු හැටියට මුළු ජීවිතයම කැපකළ අනගාරික ධර්මපාලතුමාය. ඒ ලංකාවේ ඉපිද තවත් රටකදී ගෞරව ලබන එකම ශ්‍රී ලාංකිකයා ය. එමෙන්ම ශ්‍රී ලංකාවේ බිහි වූ ශ්‍රේෂ්ඨතම වීරවරයාය.ලෝපුරා සිටින බොදු බැතිමතුන්ට අද ඉන්දියාවේ බෞද්ධ සිද්ධස්ථාන වැඳපුදා ගැනීමට දොරටු විවෘත වී තිබෙන්නේ ධර්මපාලතුමා සේවය සියැසින්ම දැක බලා ගැනීමට හැකි වන්නේ දඹදිව වන්දනාවේ යන විටය.අවුරුදු 69ක් ආයු වැළඳූ ධර්මපාලතුමා අවුරුදු 40ක්ම ඉන්දියාවේ බුද්ධාගම පැතිරවීමට ගත කළේය. එම අවුරුදු 40 ඇතුළත ඉන්දියාවේදී සිර අඩස්සියේ සිටීමටත්, නොයෙකුත් තාඩන පීඩනවලට ලක්වීමටත්, බුද්ධගයාවේ බෞද්ධ අයිතිය දිනා ගැනීම සඳහා උසාවි ගානේ රස්තියාදුවීමටත් සිදුවිය. රිය අනතුරුවලටත් රෝග පීඩාවලට ලක් වී රෝහල් ගත වී සිටින්නටත් එතුමාට සිදුවීය. ධර්මපාලතුමා කොපමණ දුක් කරදර මැද තම බොදු සේවය කළාද යන්න එතුමා විසින්ම කර ඇති මේ ප්‍රකාශයෙන් පැහැදිලි වෙයි.“අතේ තුට්ටු දෙක නැතිව සිටිය දවස් මට මතකයි. කෑම නැතිව බඩගින්න නිවා ගැනීමට තුට්ටුවේ බුලත්විට කාලා බුලත් හප සියල්ල ගිල්ල දවස් මට මතකයි. තවත් අවස්ථාවක ධර්මපාලතුමා මෙසේ සටහන් කර ඇත. නින්දට ඇඳක් නැත. අද රාත්‍රී බංකු දෙකක් එකතු කොට එහි නිදන්න වීර්ය කරමි.”කීපවිටක්ම ලෝපුරා යමින් විවිධ රටවල ධර්මදූත සේවයේ යෙදුණත් ධර්මපාලතුමාගේ වැඩි අවධානය යොමුවී තිබුණේ ඉන්දියාව වෙතය. එතුමාගේ දෙවැනි මව්බිම වූ‍යේ බුදුන් උපන් දේශයයි. ලංකාවේ විවිධ ජාතික කටයුතුවල යෙදී සිටියත් එම කටයුතු මැද ඉන්දියාවට ගොස් බෞද්ධ කටයුතුවල යෙදීම ධර්මපාලතුමා‍ගේ සිරිත විය.ඉන්දියාවේ සිටි වකවානුවේදී ධර්මපාලතුමාගේ ප්‍රධාන අපේක්ෂාව වූයේ බුද්ධගයාව බෞද්ධයන් සතුකර ගැනීමේ අවශ්‍යතාවය බව පෙනේ. සිංහලයනි නැගිටිව් බුද්ධගයාව බේරා ගනිව් යන සටන් පාඨය පෙරදැරි කරගෙන මහාබෝධි සමාගම ආරම්භ කළේ බුද්ධගයාව ‍ෙබ්රා ගැනීමටය. මේ සඳහා කළ වෑයම විශාල සටනක් බවට පත්වීය. මෙම සටන සඳහා විශාල කාලයක් මුදලක් හා පරිශ්‍රමයක් වැය කිරීමට ධර්මපාලතුමාට සිදුවිය.මෙම සටන ලංකාවට හා ඉන්දියාවට සීමා නොකර ජාත්‍යන්තර තලයට ගෙනයාමට ධර්මපාලතුමා ක්‍රියා කළේය. මුළු ලෝක බෞද්ධ ප්‍රජාවම මෙම සටනේ දී ධර්මපාලතුමා සමඟ සිටි බව පෙනේ. මේ සටන සඳහා ධර්මපාලතුමා අවුරුදු 40ක පමණ කාලයක් ගත කළේ ඉමහත් බාධක මධ්‍යයේය. මිය යන තෙක්ම බුද්ධගයාව බේරාගැනීමේ සටන කරගෙන ගියත් ධර්මපාලතුමාට සම්පූර්ණ ජයග්‍රහණය ලබාගැනීමට නොහැකි විය. මේ පිළිබඳව තරමක හෝ විසඳුමක් ලැබුවේ ඉන්දියාවේ නිදහස ලැබීමෙන් පසුවය. එනම් ධර්මපාලතුමා අභාවයට පත්වී අවුරදු 30කට පසුවය.බුද්ධගයාවේ මෙන් නොව බරණැස ඉසිපතනයේ බෞද්ධ බලය ස්ථාපිත කිරීමට ධර්මපාලතුමා ගත් උත්සාහය සාර්ථක විය. බෞද්ධ බලය තහවුරු කිරීම සඳහා ධර්මපාලතුමා ගත් ඓතිහාසික පියවරක් නම් ඉසිපතනයේ නව මූලගන්ධකුටි විහාරය තැනීමය. එතුමාගේ අරමුණක් වූයේ මිය යන්නට පෙර මූලගන්ධකුටි විහාරය තැනීමේ කටයුතු අවසන් කිරීමය. වයස්ගත රෝගීව සිටි අවස්ථාවේ ධර්මපාලතුමා මූලගන්ධකුටි විහාරය තැනීමේ කටයුතු පෞද්ගලිකවම සොයා බැලුවේය. එම විහාරයේ වැඩ අවසන් කරවීමට හැකිවීම ගැන එතුමා සතුටට පත් වූ බව පෙනේ. එම විහාරය තැනවීම ධර්මපාලතුමා තම ජීවිත කාලය තුළ ලැබූ ජයග්‍රහණයකි.ඉතා දක්ෂ බෞද්ධ භික්ෂූ වහන්සේලා ඉන්දියාවට වැඩම කරවීමට සමත් වූ ධර්මපාලතුමා තරුණ භික්ෂූන් වහන්සේලාට ධර්මදූත කටයුතු පුහුණු කිරීමට සාමණේර විද්‍යාලයක් ද ඉසිපතනයේ සාරානාත්හි ආරම්භ කළේය. විදේශීය ධර්ම දූත සේවය ගැන සිංහල භික්ෂුන් වහන්සේලාට පුහුණුවක් ලබාදුන් පුරෝගාමියා ධර්මපාලතුමාය. එතුමාගේ මාර්ගෝපදේශකත්වය යටතේ පුහුණූ වූ භික්ෂුන් වහන්සේලා සමහරක් ඉන්දියාවේ නැවතී ධර්මප්‍රචාරක කටයුතුවල නිතර වූහ. මෙම භික්ෂූන් වහන්සේලා‍ෙග් දක්ෂතාව හේතුවෙන් හින්දු භක්තිකයන් අතර බුද්ධාගම පැතිරයාම වේගවත් විය.ධර්මපාලතුමාගේ පුරෝගාමී උත්සාහය නිසා බෞද්ධ පොත් පත් ඉන්දියාවේ ප්‍රකාශ කිරීමට මග පෑදුනු බව ද පෙනේ. ඉන්දියාවේ ප්‍රධාන පෙළේ විශ්වවිද්‍යාල බෞද්ධ දර්ශනය සහ පාලි භාෂාව පිළිබඳ පාඨමාලා ආරම්භ කිරීමට මුල්වූයේද ධර්මපාලතුමාය.ඉන්දියාවේ ධර්ම ප්‍රචාරක කටයුතු තමා බලාපොරොත්තු අන්දමට සාර්ථක නොවූ බව ධර්මපාලතුමාට අවසාන භාගයේ දී තේරුම් යන්නට ඇත. බුදුරාණන් වහන්සේගේ ධර්මය පැතිරවීමට විසිපස් වාරයක් ඉන්දියාවේ ඉපදෙන්නට ධර්මපාලතුමා ප්‍රාර්ථනා කළේ ඒ නිසා විය යුතුය.සිහි ලැල් සුවෙන් සනසනු වස් සිත් සසල නිව හල් වදන් දෙසු අබිමානෙන් අමිල දම් පල් තුමා අනගාරික ලෝ පතල සැම කල් සැවොම සිහිකළ යුතුමය අමිලදිසි ලොව එදා කළ මෙහෙවර සපතකළ විසි වන සියවසෙහි සිහ දන අවදිකළ ඇසි දිසි සියල්ලෝ හැඟුමින් පුබුදුකළ කිසි වෙක් වෙනත් නැත! ජන සිත් එකලුකළසිංහල කම රැකෙන නම්-ගම් පවා එදා නම් කළ දනට දුන් සවි-බල උරුම හදා චංචල නොවී සිටි, සතුරන් ළඟද නිදා පින්කළ මැතිඳු හට අප ණය ගැතිය සදාඅදි රද දනෝ හට කත් ඇදි මිනිසුන්නේ එඩි බිඳ ලමින් නැඟු හඬ යළි සිහිවෙන්නේ විනි විද දුටුව භාරත සිත් වැසියන්නේ සිහනද නිසාවෙනි ! උරුමය රැකදුන්නේසරතැස නිවා අදහම් රජවුණු මනසේ සිහිලස උරුම කර දුන් දහමින් නිසිසේ පුර පස සඳක් ලෙස දිදුලපු රෑ අහසේ බරණැස අදත් ඔබැ නම කියවෙයි පෙරසේවිරුවන් නිරතුරුව බිහිවන හෙළ දෙරණේ තෙරුවන් ගුණ මහිම දත් පවුලක දකුණේ වික්මැති කුමරුවෙන් ඉපදුනි පෙර පිනිනේ හේවා විතාරණ ඩේවිඩ් නම ලැබුණේකිතුවසිනෙක් දහස් අටසිය හැට හතරේ‍ සැප්තැම්බරයේ දාහත හෙළ දන අතරේ බිහි වූ කුමරු නැණ ලැබ ඉගෙනුම් සතරේ යොමු විය බුදු සසුනෙ සේවා වල නිතොරේනිදහස දිනන්නට සුදු අදිරද නිලයෙන් පෑගෙන බොදු දනන් අන් ආගම් බලයෙන් සනසාලන්න බුදු දම් සිසිලැති ජලයෙන් අනගාරික මගට යොමුවිණි පින් බලයෙන්බොදු මහ සඟ රුවන සිය පණ මෙන් රකින ලොව්තුරු බුදු දහම හෙළ දිව සඟ සසුන යළි දියුණුවට දම්පල් ගරු නම රැගෙන කැපවුණි ජය ලැබුණි හෙළ දන පින ලෙසිනආගම් විරෝදින් යට කළ බුදු දහම තිර ලෙස යළි පතුරුවා මුළු රට තුළම බුද්දගයාවේ බොදු පුද බිම් සැවොම රැක දුනි තිරසරව හෙළයකු ලෙස නියමඅරඹා “පරම විදුනැණ” බොදු සමාගම රැස්කර සවිය ගති බොදු දන හැමෝගෙම “සරසවි සඳ රැසින් “ බොදුපත් කලාවම බැබලෙව් ගරු නමට පුද දෙමු සදාටමඅඩ සතකයක් බොදු විදුහල් හෙළ දෙරණේ ඇඹීමටයි තම සතු ගම්බිම් පිදුනේ අදිසිල් ලැබුණි දෙව්මිත් දම්පල් නමිනේ බැබැළුණ සමිඳු සැතපේවා අම නිවනේසුපතළ දියත ඔද- තෙද බල අපරි මිත දම් රන් දද නඟා අබිමන් කුලුණු මත රණ හඬ- බණ හඬට මුසු කළ බොදුණු සිත අදටත් දිනේ සිරි දම්පල් සමිඳු මතනිවැසිව පරම විනරුත් බොදු සමා ගමේ සරසවි සඳරැසට සිය දී අපේ කමේ සිහිලස ඉතිර මෙත් කරුණා දයා ළැමේ සදහම් කෙතකි අස්වැද්දුව දිනූ බිමේනැගිටිව් සිංහලුනි! නිවටව නොසිට බියේ බොදු හඬ අවදි කළ එඩිතර තෙදැති ළයේ පෙරමඟ ගමන්කරු පදවිය සිහළ දැයේ හොබවන විරු රජිඳ ජය ගී තවම ගැයේමිණි- මුතු දිදුල තෙරුවන් ගුණ ගඟ පෑදී බොදු හද ‍පණ ගැනුණු සමිතිය මහ බෝදී බල කණු බිඳින බටහිර ගැති මත වාදී සවියකි රට-දැයට නූතන යුග යේදීසවනක් රැස් ගලන බොදු දද නිමා වේ පසුබිම තනන ලොවුතරු වට-පිටා වේ මුල්ගල වෙමින් හෙළබොදු පත් කලා වේ ගඟුලෙකි සිහිල ජන හදවත් අමා වේදෙරුවන නොවි තෙරුවන ගොඩ නැගෙන ලොවේ පෙරමග පාදමින් ජනසිත් පරම සුවේ හෙළ බොදු පුවත්පත ජාතික අතුරු බවේ දෙපසට ගිහි පැවිදි ඇවිලෙන පිදුරු නොවේතකුහුරු මනස් තල විනිවිද දුටුව නෙත බිඳහළ ගොඩ නැඟුණු මිසදිටු අඳුරු මත එකසිය පණස් වෙනි උපතක සමරු පොත දින-දින රැඳේවා සිංහල ලියන අතපරගැති කමට විරුදුව අත හිත යෙදුනේ හෙළ ගති සිහළ ලේ මුළු සිරුරෙහි දිලුනේ දොන් ඩේවිඩ් කියන නම පසු කළ මැකුනේ දම්පල් නමිනි ලොව හැම සිත් තුළ රැඳුනේකන බොන අඳින පළඳින හැටි ඉගැන්නුවේ පිටරටවලද හෙළ අබිමන කැලැත්තුවේ බලයක් කො‍හිද සුදු අදිරද සපත්තුවේ කියමිනි සියලු දේ බටහිර නැවැත්තුවේජාතික ඇඳුම හා ඔසරිය ඇඳපල්ලා සිංහල සිරිත විරිතට ගරු කරපල්ලා‍ ගෙරිමස් කෑම මත්පැන් අත් හැරපල්ලා සිහ හඬ නැගූවේ සිව් හෙළයම හොල්ලාදිව රෑ වෙහෙස නොබලා කළ අසමසම මහා බෝධි දඹදිව බොදු සමාගම අදටත් ලබා දුන් උරුමය අපට එම දම්පල් සමිඳ ඇති බුදු බව ලබන්නටකළ කී‍දේ එදා නොබියට හරි හිතට කළ’යුරු පෙනේ නිදහස් ස‍ටනින් යසට හෙළ බොදු හඬ නැගූ දම්පල් හිමි නමට එකසිය පනස් වසරක් සමරමු අදට</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n140918_4</link>
    <topic>මදුරුවන් බෝවන පරිදි පරිශ්‍ර පවත්වාගෙන ගිය පුද්ගලයින්ට නඩු</topic>
    <author>.සුරේඛා සංජීවනී</author>
    <content>මදුරුවන් බෝවන පරිදි පරිශ්‍ර පවත්වාගෙන ගිය පුද්ගලයින් 3500 දෙනෙකුට එරෙහිව නඩු පැවරීමට පියවර ගැනේ.පසුගිය 10 වැනිදා සිට 16 වැනිදා දක්වා පැවති ජාතික මදුරු මර්දන සතියේදී කළ පරීක්ෂා කිරීම් වලදී මෙම ස්ථාන හමුවී තිබේ.එම සතිය තුළ දිවයින පුරා පරිශ්‍ර 348,001 ක් පරීක්ෂාවට ලක් කෙරිණි.එහිදී මදුරුවන් බෝවිය හැකි ස්ථාන 94841 ක් හමුවී ඇති අතර මදුරු කීටයන් සහිත ස්ථාන 13615 ක් සොයා ගෙන ඇත.ජනාධිපති ඩෙංගු කාර්ය සාධක බලකාය හා සෞඛ්‍ය අමාත්‍යංශය මෙම පරීක්ෂා කිරීම් සිදු කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n140918_3</link>
    <topic>දක්ෂිණ අධිවේගයේ පිම්මත් අධිවේගයෙන්</topic>
    <author>.ස්වර්ණා ආරියවංශ</author>
    <content>දක්ෂිණ අධිවේගී මාර්ගයේ සිව්වැනි අදියර සඳහා චීන සහයෝගීතාව පලවී තිබේ.ඊට අදාළ අවබෝධතා ගිවිසුමට අත්සන් තැබීම කොළඹ දී සිදුවේ.සිව්වන අදියර යටතේ අන්දර වැව හරහා අධිවේගී මාර්ගය ඉදි කෙරේ.මත්තල සිට හම්බන්තොට  දක්වා වූ කොටස මේ අදියරට අයත් වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n140918_2</link>
    <topic>අද සහ හෙට ළමා වේදිකාව නිහඬ වෙයි</topic>
    <author>වසන්ත ජයසිංහආරච්චි</author>
    <content>රාජ්‍ය ළමා නාට්‍ය උළෙලේ නාට්‍ය දර්ශන නොවලැක්විය හේතුවක් නිසා නොපැවැත්වෙන බව සංවිධායකයෝ පවසති.එළැඹෙන 20 වන දා සිට යළිත් නාට්‍ය උළෙල පැවැත්වේ.සිංහල, දෙමළ හා ඉංග්‍රීසි ළමා නාට්‍ය එකම වේදිකාවේ පැවැත්වෙන මෙම උළෙලේ අවසන් වටය සඳහා සීමිත අංශයෙන ළමා නාට්‍ය 30 ක් හා විවෘත අංශයෙන් ළමා නාට්‍ය 18 ක් තෝරාගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n140918_1</link>
    <topic>බස්නාහිර සබරගමුව දකුණ සහ මධ්‍යම පළාත්වලට වැසි</topic>
    <author>සුරේඛා සංජීවනී</author>
    <content>දිවයිනේ බස්නාහිර සබරගමුව දකුණ සහ මධ්‍යම පළාත්වල වැසිවාර කිහිපයක් ඇතිවන බව කාලගුණ විද්‍යා දෙපාර්තමේන්තුව පවසයි. එමෙන්ම අපරභාගයේදී හෝ සන්ධ්‍යාකාලයේදී ඌව සහ නැගෙනහිර පළාත්වල ස්ථාන කිහිපයකට ගිගුරුම් සහිත වැසි වර්ධනයවේ.නිරිත දෙසින් හමන සුළඟේ වෙගය පැයට කිලෝමීටර් තිහක් හතලිහක් අතරවේ.දිවයින වටා මුහුදු ප්‍රෙද්ශවල සහ බෙන්ගාල බොක්ක මුහුදු ප්‍රදේශයේ සුළඟේ වේගය පැයට කිලෝමීටර් හැටත් අසූවත් අතර පවතියි. මේ හේතුවෙන් මුහුදු ප්‍රදේශ විටින් විට රළුවන බව කාළගුණ වාර්තාවේ සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409181</link>
    <topic>රටේ නායකයා වන මටඌවේ ජනතාව දැඩිසේ විශ්වාසයි</topic>
    <author>ධනුෂ්ක ගොඩකුඹුර, නුවන් කොඩිකාර සහ ඉන්දික පොල්කොටුව</author>
    <content>මේ රටේ අතිමහත් බහුතරයකගේ ඡන්දයෙන් බලයට පත් වූ තමාට ඌවේ ජනතාව දැඩි සේ විශ්වාස බව ජනාධිපති මහින්ද රාජපක්ෂ මහතා ප්‍රකාශ කළේය. රාජපක්ෂලා යුද්ධ කරනවා කියමින් ශුද්ධ කරන අය නොව ඕනෑම සටනක් සටනක් ලෙස කරන ප්‍රජාතන්ත්‍රවාදී අය බව පැවසූ ජනාධිපතිතුමා එදා යුද්ධ කරනවා කියමින් වසර 28ක් ම හොඳ හැටි ශුද්ධ කළ බවත් ජනාධිපතිවරයා වසර තිහක් පැවැති යුද්ධය වසර තුනකින් නිමා කර ඒ ශුද්ධය නතර කළේ තමා බවත් පැවැසීය. ජනාධිපති මහින්ද රාජපක්ෂ මහතා මෙසේ ප්‍රකාශ කළේ ඌව පළාත් සභා මැතිවරණයේ එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන අවසන් විජයග්‍රාහී මහා ජනරැලිවලට ඊයේ (17) සවස එක්වෙමිනි.ඌව පළාත් සභා මැතිවරණයේ ජයග්‍රාහී මැතිවරණ ව්‍යාපාරයේ අවසන් විජයග්‍රාහී ජනරැලි ජනාධිපතිතුමාගේ ප්‍රධානත්වයෙන් මහියංගණය මහජන ක්‍රීඩාංගණයේ දී සහ වැල්ලවාය මහජන ක්‍රීඩාංගණයේ දී අතිවිශාල ජනකායකගේ සහභාගීත්වයෙන් පැවැත්විණි.මාර්ග හදමින් කොමිස් ගසන බවට විපක්ෂය චෝදනා කළත් මුදල් සොයන්නට තිබෙන හොඳම ව්‍යාපාරය වූ යුද්ධය නතර කර කළේත් මේ ආණ්ඩුවම බවත් ජනාධිපතිතුමා පෙන්වා දුන්නේය. හම්බන්තොට, මොනරාගල ජනතාවට මුදල් දී දේශපාලනය කළා නම් රාජපක්ෂලා කිසිවකුටත් පාර්ලිමේන්තුවට නම් යන්නට හැකි වන්නේ නැති බව පෙන්වා දුන් ජනාධිපතිතුමා මුදල් දී ඡන්ද ගන්නා යුගය දැන් නිමා කොට තිබෙන බවත් පැවසීය.තමා ශීත කාමරවල සිට තීන්දු ගන්නා ජනාධිපතිවරයකු නොවන බව කී ජනාධිපතිතුමා කවුරු විරුද්ධ වුවත් ජනතාව වෙනුවෙන් කරන සේවයත් සංවර්ධනයත් කිසිසේත් නතර නොකරන බවත් අවධාරණය කළේය.නියං සහනාධාර ඌවට පමණක් නොව නියඟයෙන් බැටකෑ සෑම පළාතකටම දීමට කටයුතු කරන බවත් ඌවට දුන්නේ නියගයෙන් වැඩිපුරම බැටකෑවේ ඌව පළාත නිසා බවත් ජනාධිපතිතුමා කීවේය.අපට අවශ්‍ය ජනතාවට වැඩ කරන ඇමැතිවරු මිස ජනතාවට බොරු කියන ඇමැතිවරුන් නොවන බවත් අපේ ආණ්ඩුවේ කිසිවකුත් ජනතාව රැවටීමට සුදානම් නොමැති බවත් ජනාධිපතිවරයා අවධාරණය කළේය. අඹ ගසේ ගසා දරුවන් ඝාතනය කළ අය අද ජනතාවට බණ කියමින් සිටින බව පැවසූ ජනාධිපතිතුමා අපට අපහාස කළත් අප කිසිවකුටත් පෙරළා අපහාස නොකරන බව පැවසීය.තමා මැතිවරණ දෙස බලාගෙන ජනතාවට සහන දෙන නායකයකු නොවන බවත් මේ දෙන සහන ජනතාවගේ අවශ්‍යතා අනුව දෙන සහන බවත් ජනාධිපතිතුමා පැවසීය.බුලත් කොළයට ඡන්දය දෙන්නට ජනතාව දැනටමත් තීන්දු කර තිබෙන අතර පසුගිය වරටත් වඩා වැඩි ජයග්‍රහණයක් මෙවර මැතිවරණයෙන් ලැබෙන බවත් ජනාධිපතිතුමා කිවේය.මැතිවරණ කාලයට පැමිණ පොරොන්දු දීම සිය ප්‍රතිපත්තිය නොවන බවත් මැතිවරණ බලාගෙන වැඩ කරන නායකයකු නොවන තමාගේ පොරොන්දු පත්‍රය වන්නේ මහින්ද චින්තනය බවත් ජනාධිපතිතුමා පැවසීය.2005 ජනාධිපතිවරණයේ දී ජනතාවගේ එකම ඉල්ලීම වූයේ රට නිදහස් කිරීම පමණක් බව පෙන්වා දුන් ජනාධිපතිතුමා වසර තිහක යුද්ධය වසර තුනකින් නිමා කර සිංහල ජනතාවට පමණක් නොව සියලු ජාතීන්ට නිදහස ලබා දුන්නේ වර්තමාන රජය බවත් පැවසීය.විදුලි බිල අඩු කිරීමට තමා තීන්දු කළේ මැතිවරණ බලාගෙන නොව එදා ජනතාවට දුන් පොරොන්දුවක් මත යැයි කී ජනාධිපතිතුමා නොරොච්චෝලේ ඉදිකළ පසු විදුලි බිලට සහනයක් දෙන බවට දුන් පොරොන්දුව නොරොච්චෝලේ විවෘත කරන දවසේ එලෙසින් ඉටු කළ බවත් කීවේය.පේදුරුතුඩුවේ සිට දෙවුන්දරතුඩුව දක්වා සියලු ජනතාවට පානීය ජලය ලබා දීමේ වැඩපිළිවෙළක් ක්‍රියාත්මක කරන බව පැවසූ ජනාධිපතිතුමා නියඟය පරාජය කරන වැඩපිළිවෙළක් දියත් කිරීමට රජය සූදානම් බවත් පැවසීය.ඉතුරු වී තිබෙන සංවර්ධන කටයුතු කරන්නට ඉඩක් දෙන්නැයි විපක්ෂය ජනතාවගෙන් ඉල්ලා සිටින නමුත් රටම සංවර්ධනය කරන්නට හැකිනම් ඉතුරු වී තිබෙන පුංචි පාරවල් ටික හදන්නට පමණක් විපක්ෂයට බලය දෙන්නේ කුමකටදැයි ජනාධිපතිතුමා ප්‍රශ්න කළේය.‍කතානායක චමල් රාජපක්ෂ, ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන, ඇමැතිවරුන් වන නිමල් සිරිපාල ද සිල්වා, ඩිලාන් පෙරේරා, ජගත් පුෂ්පකුමාර, සුමේධා. ජී. ජයසේන, විජිත් විජයමුණි සොයිසා, දිනේෂ් ගුණවර්ධන, මහින්ද යාපා අබේවර්ධන, වාසුදේව නානායක්කාර, විමල් විරවංශ, පවිත්‍රා වන්නිආරච්චි, මහින්ද අමරවීර, ෆීලික්ස් පෙ‍රේරා, ඌව පළාත් හිටපු මහ ඇමැති ශෂීන්ද්‍ර රාජපක්ෂ මහත්ම මහත්මීන් ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409182</link>
    <topic>ආසියාවේ ආශ්චර්ය සිහිනයසැබෑ කරන පෙරමං සලකුණ‘වරාය නගරයේ’ වැඩ ඇරැඹේ</topic>
    <author>මහින්ද අලුත්ගෙදර</author>
    <content>ඉන්දියන් සාගරයේ මුතු ඇටය ආසියාවේ ආශ්චර්ය බවට පත් කිරීමේ සිහිනය යථාර්ථයක් බවට පත්කර ගැනීමෙහිලා අනාගත සිහිනයක පෙර මං සලකුණක් වන “කොළඹ වරාය නව නගරයේ” (Colombo Port City) ඉදිකිරීම් කටයුතු නිල වශයෙන් ආරම්භ වෙයි.අපේ මාතෘභූමිය දකුණු ආසියාවේ සුවිශේෂීතම හා වඩාත් පරිපූර්ණ වාණිජ කේන්ද්‍රස්ථානය බවට පත්කරන මෙම නව ව්‍යාපෘතියේ ඉදිකිරීම් කටයුතු ආරම්භ කිරීම ශ්‍රී ලංකා ජනාධිපති මහින්ද රාජපක්ෂ සහ චීන ජනාධිපති ෂි ජිංපින් මහත්වරුන්ගේ ප්‍රධානත්වයෙන් මහත් අභිමානයෙන් යුතුව ඊයේ (17) පෙරවරුවේ සිදු කෙරිණි.මවුබිමේ ශීඝ්‍ර දියුණුවට සමඟාමීව රටේ ප්‍රධාන ආර්ථික මධ්‍යස්ථානය වන කොළඹ නගරය සියලු පහසුකම් සහිත නවීන නගරයක් ලෙස සංවර්ධනය කිරීමේ අපේක්ෂාවෙන් මේ දැවැන්ත ව්‍යාපෘතිය ක්‍රියාත්මක කරන අතර එහි ඉදිකිරීම් කටයුතු ආරම්භ කිරීම සඳහා කොළඹ වරාය පරිශ්‍රය වෙත සැපත්වුණු චීන ජනාධිපති ෂි ජිංපින් මහතා, ශ්‍රී ලංකා ජනාධිපති මහින්ද රාජපක්ෂ මහතා විසින් මහත් හරසරින් පිළිගත්තේය.එම පිළිගැනීමෙන් අනතුරුව කොළඹ ජාත්‍යන්තර බහාලුම් පර්යන්තය (CICT) වෙත ගිය දෙරටේ රාජ්‍ය නායකයෝ එම පර්යන්තය සහ නව නගර ආකෘතිය නිරීක්ෂණය කළහ. එම නිරීක්ෂණයෙන් අනතුරුව දෙරටේ ජනාධිපතිවරුන් ප්‍රමුඛ නියෝජිතයෝ මඟුල් බෙර වාදන මධ්‍යයේ එයින් ඉවතට පැමිණි අතර පසුව සමරු ඵලකය නිරාවරණය කෙරිණි.එම නිරාවරණයෙන් අනතුරුව අලංකාර මණ්ඩපයක ඉදිකර තිබූ පීත්ත පටිය කපා නිල වශයෙන් ඉදිකිරීම් කටයුතු ආරම්භ කිරීම ද ශ්‍රී ලංකා ජනාධිපති මහින්ද රාජපක්ෂ සහ චීන ජනාධිපති ෂි ජිංපින් මහත්වරුන්ගේ ප්‍රධානත්වයෙන් සිදුවිණි.මේ අතර මුහුදේ නවතා තිබූ විශාල ප්‍රමාණයේ නෞකාවකින් වැලි ඉවත් කිරීම සිදුකෙරුණු අතර දෙරටේ ජනාධිපතිවරුන් එය ද නිරීක්ෂණයට එක්වූහ. එයින් පසු චීන ජනාධිපතිවරයා උත්සව භූමියෙන් නිකම් ගියද අපේ මාතෘ භූමියට නිදහස උරුමකර දෙමින් යහපත් හෙට දවසක් නිර්මාණය කිරීමේ අභිලාශය ඇතිව දිවි හිමියෙන් ක්‍රියාකරන දේශයේ අභීත ජනනායකයා ජනාධීපති මහින්ද රාජපක්ෂ මහතා එම උත්සවයට සහභාගි වූ ජනතාව වෙත ගොස් ඔවුන් සමඟ සුහඳ කතාබහක නිරත වීමට අමතක නොකළේය.ශ්‍රී ලංකාවේ ආර්ථිකය ශක්තිමත් කරමින් ක්ෂේත්‍ර රැසක ප්‍රතිලාභ හිමිකරදෙන මේ ව්‍යාපෘතිය සඳහා කොළඹ ගාලුමුවදොර අබියස මුහුදින් ගොඩ කෙරෙන සමස්ත භූමි ප්‍රමාණය හෙක්ටාර 233ක් වන අතර එයින් හෙක්ටාර 170ක් සංවර්ධනය කළහැකි ඉඩම් ප්‍රමාණයක් වශයෙන් හඳුනා ගැනේ. සෙසු හෙක්ටාර 63ක භූමි ප්‍රමාණය පොදු පහසුකම් ලෙස ජල තීරුව, මාවත් හා උද්‍යාන වෙනුවෙන් වෙන් කෙරේ.අමාත්‍ය මණ්ඩලයේ පූර්ණ අනුමැතිය යටතේ ශ්‍රී ලංකා වරාය අධිකාරිය මහජන චීනයේ චයිනා කොමියුනිකේෂන් කන්ස්ට්‍රක්ෂන් සමාගම සමඟ ඇතිකර ගත් අවබෝධතා ගිවිසුමකට අනුව චයිනා හාබර් ඉංජිනියරින් සමාගම විසින් මෙම කොළඹ වරාය නගර ව්‍යාපෘතියේ ඉදිකිරීම් කටයුතු සිදුකරන අතර මේ ව්‍යාපෘතිය වෙනුවෙන් ඇස්තමේන්තුගත මුදල ඇමෙරිකානු ඩොලර් මිලියන 1,337කි.මුහුද ගොඩකරමින් මෙවැනි නගරයක් ශ්‍රී ලංකාවේ ඉදිකරන පළමු ඵෙතිහාසික අවස්ථාව මෙය වන අතර එය තරු 5,6,7 සුපිරි හෝටල්, කෘත්‍රීම මුහුදු වෙරළක්, ෆෝමියුලා වන් ධාවන පථයක්, කුඩා මගී යාත්‍රාංගණයක්, සුපිරි වෙළෙඳසැල්, (ෂොපින් මෝල්) කුඩා ගෝල්ෆ් පිටියක්, ජාත්‍යන්තර සංස්කෘතික මධ්‍යස්ථානයක්, ජල ක්‍රීඩාංගණයක්, කුඩා උද්‍යාන 4-6ක්, මෙන්ම අධි සුඛෝපභෝගී නිවාස සංකීර්ණයකින් ද සමන්විත වෙයි.කොළඹ වරාය නගර ව්‍යාපෘතියේ ඉදිකිරීම් කටයුතු නිමවූ පසු ඒ තුළ සංචාරක, ප්‍රවාහන, ක්‍රීඩා හෝටල් ආදී ක්ෂේත්‍රයන්හි රැකියා අවස්ථා දහස් ගණනක් බිහිවනු ඇති අතර මෙය නගරයක අත්‍යවශ්‍යයෙන්ම තිබිය යුතු ජලය, විදුලිය, සන්නිවේදන, මහාමාර්ග ආදී සියලු යටිතල පහසුකම්වලින් සමන්විත වීම ද විශේෂත්වයකි. මේ ව්‍යාපෘතියේ පළමු අදියර වසර තුනකින් අවසන් කිරීමට යෝජිත අතර සමස්ත ව්‍යාපෘතිය වසර අටකින් අවසන් කිරීමට නියමිතයි.ඒ අනුව එහි පළමු අදියර සඳහා දියකඩනය ඉදිකිරීම, ඉඩම් ගොඩ කිරීම සම්පූර්ණයෙන්ම අවසන් කිරීම, සංවර්ධනය කළහැකි ඉඩම්වලින් හෙක්ටාර 75ක යටිතල පහසුකම් සංවර්ධනය කිරීම සිදුවන අතර දෙවැනි අදියර යටතේ සංවර්ධනය කළහැකි ඉතිරි ඉඩම් හෙක්ටාර 95 යටිතල පහසුකම් සංවර්ධනය කිරීමට නියමිතයි.ජනාධිපති මහින්ද රාජපක්ෂ මහතා දරන සංවර්ධනාත්මක ප්‍රයත්නයේ තවත් එක් දැවැන්ත දොරටුවක් ලෙස මෙම සිහිනය හඳුන්වාදිය හැකි අතර මේ ව්‍යාපෘතිය වෙනුවෙන් ශ්‍රී ලංකා රජය කිසිඳු මුදලක් වැය නොකිරීම ද විශේෂත්වයකි. ජනාධිපති මහින්ද රාජපක්ෂ මහතාගේ සංකල්පයක් අනුව වරාය හා මහාමාර්ග අමාත්‍යංශය, ශ්‍රී ලංකා වරාය අධිකාරිය මූලිකත්වයෙන් කරන මේ කාර්යය සඳහා නාරා ආයතනය, රජයේ භෞතික සැලසුම් අංශය, පරිසර අමාත්‍යංශය අවශ්‍ය තැන්වල දී සහාය ලබාදීමට එක්වී සිටී.මෙහි සැලසුම චයිනා හාබර් ඉංජිනියරින් කෝපරේෂන් ආයතනය විසින් සැලසුම් කරනු ලැබුව ද අදාළ අමාත්‍යාංශය මොරටුව විශ්වවිද්‍යාලයේ සැලසුම් අංශය හා එක්ව එම සැලසුම අවශ්‍ය පරිදි වෙනස් කරගෙන තිබේ. ජාත්‍යන්තරව පිළිගත් වෙළෙඳ සමාගම්වල ආයෝජකයින් දැනටමත් තම ආයෝජන සඳහා ඉදිරිපත්ව ඇති අතර කොළඹ වරාය නව නගරය දේශීය විදේශීය රැකියා අවස්ථා රැසක තොටුපොළක් බවට පත්වනු ඇත.අක්‍රමවත් ඉදිකිරීම්වලින් තොර සිංගප්පූරුව, ඩුබායි වැනි නගරවල ඇති ක්‍රමවත් ඉදිකිරීම් අරමුණු කරගෙන ඉදිවෙන මෙම කොළඹ වරාය නව නගරය සංචාරකයන්ගේ පාරාදීසයක් සහ ආයෝජකයින්ගේ නිජබිමක් බවට පත්වනු දැකීම මූලිකම අභිලාෂය වෙයි.ඇමැතිවරුන් වන මහාචාර්ය ජී.එල් පීරිස්, බැසිල් රාජපක්ෂ, රෝහිත අබේගුණවර්ධන, චීනයේ ශ්‍රී ලංකා තානාපති රංජිත් උයංගොඩ, ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම, ශ්‍රී ලංකා මහ බැංකුවේ අධිපත් අජිත් නිවාඩ් කබ්රාල්, ජනාධිපති කාර්ය මණ්ඩල ප්‍රධානී ගාමිණී සේදර සෙනරත් මහත්වරු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409183</link>
    <topic>දින පහකදී සතොසකිලෝ ලක්ෂ 40ක් විකුණලා</topic>
    <author>විජයානි එදිරිසිංහ</author>
    <content>පාලන මිලට වඩා අඩුවෙන් සතොස ලොරි මගින් නගරවල සහල් විකිණීමේ වැඩපිළිවෙළ ආරම්භ වී දින පහක් ඇතුළත සතොස සහල් කිලෝ ලක්ෂ හතළිහකට ආසන්න ප්‍රමාණය අලෙවි කර තිබේ.සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා ප්‍රකාශ කළේ රුපියල් කෝටි 23කට ආසන්න ආදායමක් ස.තො.සට ලැබුණ බවයි.සහල් තොග සඟවා පාරිභෝගිකයා ගසා කෑමටත් රජයට මඩ ගැසීමටත් පෞද්ගලික ව්‍යාපාරිකයන් සහ ඇතැම් දේශපාලන කණ්ඩායම් සැලසුම් කර තිබු අතර ඊට ඉඩ නොතබා රජය වහාම ක්‍රියාත්මක වන පරිදි පාලන මිලටත් වඩා අඩුවෙන් පාරිභෝගිකයාට සහල් ලබාදීමට මෙම පියවර ගෙන තිබුණි.එහි ප්‍රතිඵලයක් වශයෙන් පාරිභෝගිකයන් විශාල වශයෙන් ස.තො.ස ජංගම රථවලින් ඔවුන්ට අවශ්‍ය සහල් ලබා ගැනීම නිසා මෙතරම් විශාල සහල් ප්‍රමාණයක් විකුණා විශාල ආදායමක් ලබා ගැනීමට ස.තො.ස ට හැකිවිය.මේ වන විට රටේ කිසිම තැනක කිසිදු හිඟයකින් තොරව සහල් ලබා ගැනීමට හැකි බව අමාත්‍යවරයා කියයි. සම්බා සහල් කිලෝව රුපියල් 76 සුදු කැකුළු 64 නාඩු 67 සහ පොන්නි සම්බා 74 ලබාගත හැකිවෙයි. රටපුරා ඇති ස.තො.ස ශාඛා 300න්ද මෙම මිල ගණන් යටතේ සහල් ලබාගත හැකි වෙයි. කොළඹ, ගම්පහ, කුරුණෑගල, මහනුවර, බදුල්ල යන දිස්ත්‍රික්කවල මේ වන විට යොදවා ඇත. ස.තො.ස ලොරි 37කින් පාලන මිලට වඩා අඩුවෙන් සහල් ලබාගත හැකියි.තවද මේ වනවිට සහල් සඳහා වූ ආනයනික බදු අඩු කිරීම නිසා පෞද්ගලික සහල් ආනයනකරුවන් විශාල වශයෙන් සහල් ආනයනය කිරීමට පටන් ගෙන ඇත.කෙසේ වුවද මෙම ආනයනික සහල් අතර වූ සුපිරි ඒවා හැර සෙසු සහල් වර්ග පාලන මිලට වඩා වැඩියෙන් අලෙවි කළ නොහැකි බවද අමාත්‍යවරයා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409184</link>
    <topic>අනගාරික ධර්මපාලතුමාගේ සේවය අගයා ‘ධර්මපාල වසර’ ප්‍රකාශයට</topic>
    <author> මහින්ද අලුත්ගෙදර</author>
    <content>ශ්‍රී ලාංකීය ජාතිය සහ රට වෙනුවෙන් ශ්‍රීමත් අනගාරික ධර්මපාලතුමා සිදුකළ විශිෂ්ඨ සේවය අගය කරමින් සහ එතුමා සිහිපත් කරමින් "ධර්මපාල වසර" නමින් වර්ෂයක් ප්‍රකාශයට පත්කරයි.කොළඹ නිදහස් චතුරස්‍රයේ දී ඊයේ (17) පැවැති අනගාරික ධර්මපාල තුමාගේ 150 වැනි ජන්ම සංවත්සරය උළෙලට එක් වෙමින් ජනාධිපති මහින්ද රාජපක්ෂ මහතා විසින් එම වර්ෂය ප්‍රකාශයට පත් කෙරිණි.ඒ අනුව ඊයේ (17) දිනය අනගාරික ධර්මපාලතුමා සිහිකිරීම සඳහා අනගාරික ධර්මපාල දිනය ලෙස නම්කර තිබූ අතර ඊට අමතරව ඊයේ දිනයේ සිට වසරක් ඉදිරියට ධර්මපාල වසර වශයෙන් ප්‍රකාශයට පත් කෙරිණි.මෙරට ආගමික සහ සංස්කෘතික ප්‍රබෝධය වෙනුවෙන් කැපවී ක්‍රියාකළ අනගාරික ධර්මපාල තුමා බෞද්ධ ධර්ම ප්‍රචාරකයෙක් හා ශ්‍රී ලංකා නිදහස් සටනේ පුරෝගාමියෙක් ද විය. ක්‍රිස්තියානි මිෂනාරි බලපෑම්වලට එරෙහි බෞද්ධ ප්‍රතිරෝධයක් නිර්මාණය කිරීමට කැපී පෙනෙන කාර්ය භාරයක් ඉටුකළ එතුමා ඉන්දියාවේ බුදු දහම ශතවර්ෂ ගණනාවක පටන් බිඳ​ වැටි තිබු සමයක එය පුනර්ජීවනය කිරීමට පුරෝගාමි විය.මල්වතු පාර්ශවයේ අනුනායක නියංගොඩ විජිතසිරි අනුනාහිමි, ජපානයේ ප්‍රධාන සංඝනායක බානගල උපතිස්ස නාහිමි, අගමැති දී.මු ජයරත්න, ඇමැතිවරුන් වන බන්දුල ගුණවර්ධන, විමල් වීරවංශ, නියෝජ්‍ය ඇමැති එම්.කේ.ඒ.ඩී.එස් ගුණවර්ධන මහත්වරුන් සහ විදෙස් රාජ්‍යතාන්ත්‍රිකයන් ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409185</link>
    <topic>දුරකථන ජාල හරහා ඡන්ද ප්‍රචාරක කටයුතුවලින් වැළකෙන්න</topic>
    <author/>
    <content>ග්‍රාහකයන්ගේ කැමැත්තකින් තොරව දුරකථන ජාල හරහා සංවිධානාත්මකව ඡන්ද විමසීමට අදාළව ප්‍රචාරක කටයුතුවලින් වැළකී සිටින ලෙස මැතිවරණ මහලේකම් කාර්යාලය ඡන්ද අපේක්ෂකයන්ගෙන් ඉල්ලීමක් කරයි.මේ සම්බන්ධයෙන් මැතිවරණ කොමසාරිස් මහින්ද දේශප්‍රිය මහතාගේ අස්සනින් යුතුව නිවේදනයක් නිකුත් කර තිබෙන අතර එම නිවේදනයේ වැඩිදුරටත් මෙසේ සඳහන් වේ.විවිධ දුරකථන ජාලවලට සම්බන්ධ දුරකථන ‍ඔස්සේ ඡන්ද විමසීමට තරඟ කරන අපේක්ෂකයන්ගේ පටිගත කළ ප්‍රචාරක දැන්වීම් ප්‍රචාරය වන බවට පැමිණිලි ලැබී තිබේ. එමෙන්ම දේශපාලන පක්ෂ හා අපේක්ෂක ප්‍රවර්ධනය සඳහා වන ප්‍රචාරක කෙටි පණිවුඩ එවීමේ සංවිධානාත්මක ක්‍රියා සිදුවන බවට ද පැමිණිලි ලැබේ.මෙවැනි ප්‍රචාරක කටයුතු ග්‍රාහකයන්ගේ කැමැත්තකින් තොරව දුරකථන ජාල ඔස්සේ සිදු කිරීම නිදහස් හා සාධාරණ ඡන්ද විමසීමක් පැවැත්වීම සඳහා බාධාවක් බව ද එම පැමිණිලිවල තවදුරටත් සඳහන් වේ.එහෙයින් ග්‍රාහකයන්ගේ කැමැත්තකින් තොරව ග්‍රාහකයන්ගේ පෞද්ගලික නිදහසට හානි වන සේ දුරකථන ජාල හරහා සංවිධානාත්මකව ඡන්ද විමසීමට අදාළව ප්‍රචාරක කටයුතු සිදු කිරීමෙන් වැළකී සිටිය යුතු බව ඡන්ද විමසීමට තරඟ කරන සියලුම අපේක්ෂකයන් වෙත හා අපේක්ෂකයන්ගේ ආධාරකරුවන් වෙත කාරුණිකව දන්වනු ලැබේ. ඡන්ද විමසීමට පැය 48 ක් ඇතුළත සිදුකෙරෙන එවැනි ප්‍රචාරක කටයුතු ඡන්ද විමසීම් නීති උල්ලංඝනය කිරීමක් සේ සලකා ක්‍රියා කරනු ලැබේ.ග්‍රාහකයන් නොදැනුවත්ව හෝ ඔවුන්ගේ කැමැත්තෙන් තොරව හෝ ස්ථාවර හා ජංගම දුරකථන සේවා සපයන පෞද්ගලික ආයතන හරහා සංවිධානාත්මක අයුරින් මෙවැනි පටිගත කළ පණිවුඩ හෝ කෙටි පණිවුඩ යැවීමෙන් වැළකී සිටින ලෙස සියලුම ස්ථාවර හා ජංගම දුරකථන සේවා සපයන සමාගම් වෙත දැන්වීමට ක්‍රියා කරනු ලබන බව ද තවදුරටත් නිවේදනය කරනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409186</link>
    <topic>විපක්ෂය බලයේ සිටියේ නම් ජනතාවට යන කල දසාවක් නෑ</topic>
    <author/>
    <content>සීතල කාමරවල සිට ජනතාවගේ දුකට කිඹුල් කඳුළු හෙළන විපක්ෂය බලයේ තිබුණේ නම් ජනතාවට යන කල දසාවක් නොමැති බව සමාජ සේවා ඇමැති ෆීලික්ස් පෙරේරා මහතා පැවැසීය.ශ්‍රී ලාංකේය ජනතාවට පමණක් නොව හෙට දින මෙ රටේ උපදින්නට සිටින දරුවන්ටද මෙම රජය සේවය කර ඇතැයි ද ඇමැතිවරයා කීය.පසුගියදා මොනරාගල, මැදගම, බිබිලේ යන ප්‍රදේශයන්හි ව්‍යාපාරික ප්‍රජාව හමුවෙමින් පැවැති රැස්විමකදී ඇමැති ෆීලික්ස් පෙරේරා මහතා මේ අදහස් පළ කළේය.එහිදී ඇමැතිවරයා මෙසේද කීය.අද ඌව පළාතේ ඡන්දයක් ප්‍රකාශයට පත් කරලා තියෙනවා. විපක්ෂයට රැස්වීමක් කියන්න ඡන්ද දායකයින් දහයක්වත් සොයාගන්න බැරුව ලත වෙනවා. පෝස්ටර් එකක් අලව ගන්නවත් ආධාරකරුවන් නෑ. අපේක්ෂකයින් තනි වෙලා ඉබාගාතේ දුවනවා. නායකත්ව මණ්ඩලය කොළඹට වෙලා සීතල කාමර බෙදාගන්න බැරුව කුලල් කා ගන්නවා. සැබෑ තත්ත්වය මේකයි. විපක්ෂයේ ඉඳල මෙහෙම සැප සොයනවා නම් කවදාහරි බලයක් ආවොත් ජනතාවට යන කල දසාව අපට සිතාගන්න පුළුවනි.නමුත් ජනතාව මුලා කරන්න විපක්ෂයේ ඇත්තෝ හීනෙන් නැගිටලා වගේ ප්‍රකාශ නිකුත් කරනවා. සංවර්ධනය තනිකර බොරුවක්ලු, ආයෝජකයින් ඉදිරියේදී එන්නේ නෑලු, බඩු මිල දවස ගානේ අහස උසට නගිනවාලු, බදුවලින් ජනතාව හෙම්බත් වෙලාලු, ළඟදීම ආර්ථිකය කඩන් වැටෙනවාලු, ජනතාව අතේ සල්ලි නෑලු, විපක්ෂයේ හීනෙන් නැගිටලා ප්‍රශ්න ඇහුවත් අපිට නිර්භයව උත්තර දෙන්න පුළුවන් මොකද ශ්‍රී ලාංකීය ජනතාව වෙනුවෙන් හා නූපන් අපේ දරුවන් වෙනුවෙන් අපි රටට සේවයක් කරලා තියෙනවා. රටට සේවයක් ඉදිරියේදීත් කරනවා. අපේ සැබෑ තත්ත්වය ජනතාව දන්නවා. ඒ නිසා තමා සත්‍ය වටහාගත් එජාප ආධාරකරුවන් සන්ධානය සමඟ එකතුවෙන්නේ .ව්‍යාපාරික ප්‍රජාවගේ ප්‍රශ්නවලට පිළිතුරු සපයමින් තවදුරටත් අදහස් දැක් වූ ඇමැතිවරයා, අපි දන්නා කාලේ ඉඳලා ලංකාව ජාත්‍යන්තරයේ හැඳින් වූ විදිය තමයි, ශ්‍රී ලංකාව කියන්නේ සංවර්ධනය වෙමින් පවතින රටක් කියන එක. 1948 නිදහස ලැබීමෙන් පසුව ලෝකයේ වෙනත් රටවල් අපිව ලේබල් කළේ සංවර්ධනය වෙමින් පවතින ආසියාතික රටක් ලෙස. නමුත් ජනාධිපතිවරුන් ලෙස අපේ රට පාලනය කළ ජේ.ආර්., ප්‍රේමදාස, විජේතුංග මැතිතුමන්ලාට සහ චන්ද්‍රිකා මැතිණියට මේ ලේබලය වෙනස් කරන්න බැරි වුණා. එතුමන්ලා එදා ප්‍රයත්න දැරුවේ මේ ලේබලය බේරා ගැනීමටයි.ජනාධිපති මහින්ද රාජපක්ෂ මහතා මේ ලේබලය ඉරා විසි කරලා අලුත් ලේබලයක් ශ්‍රී ලංකාව ඉදිරියේ ඇලෙව්වා. ඒක තමයි 'මැදි ආදායම් රටක්' කියන ලේබලය. ජාත්‍යන්තරය මෙසේ නම් කිරීමට හේතුව මොකක්ද අපි සියල්ල දකින දේ ජාත්‍යන්තරයේ රටවල් දකිනවා. ඒ වගේම ශ්‍රේණිගත කිරීම්වලට භාජනය වෙලා දවසින් දවස ඉදිරියට ඇවිල්ල තියෙනවා. අනෙක් කතාව ආයෝජකයින් ඉදිරියේදී එන්නේ නෑලු. ඉස්සර අපි දුප්පත් රටක් කියල සහන ණය ලබා දුන්නා. දැන් තත්ත්වය සලකා බලා ජාත්‍යන්තරය අපිට වෙළඳ ණය ලබා දෙනවා.ජනාධිපතිතුමා රට භාරගන්න ‍කොට තිබුණ විදේශ සෘජු ආයෝජන ප්‍රමාණය අමෙරිකන් ඩොලර් 272යි. අද ඒක අමෙරිකානු ඩොලර් 1400 දක්වා වැඩි වෙලා තියෙනවා. මේක ශ්‍රී ලංකා ආර්ථිකයේ සිදු වුණ දැවැන්ත පෙරළියක් බව ආර්ථික විශේෂඥයන් හඳුන්වනවා. නමුත් එජාපයේ මහ ලොකු ආර්ථික විශ්ලේෂකයෝ මේ ගැන නිකමටවත්කතා කරන්නේ නෑ. අද උද්ධමනය 4%යි. ආර්ථික වර්ධන වේගය 8%යි. බඩු මිල වැඩිවන වේගයට වඩා ආදායම් ජනනය කිරීමේ හැකියාව ආර්ථිකයට තියෙනවා. අපේ රට පාලනය කරපු ජනාධිපතිවරුන් දෙස බලද්දී උද්ධමනය ආර්ථික වර්ධන වේගයට අඩුවෙන් තියා ගත් එකම ජනාධිපතිවරයා අපේ මහින්ද රාජපක්ෂ ජනාධිපතිතුමයි.බඩු මිලෙන් පස්සේ බදු ගැනත් මම කියන්නම්. සුද්දාගේ කාලේ කෙලින්ම බදු ජනතාව මත දැම්මා. වගේම ජේ.ආර්., ප්‍රේමදාස, චන්ද්‍රිකාත් අනුගමනය කළේ සුද්දාගේ ප්‍රතිපත්තියයි. නමුත් මහින්ද රාජපක්ෂ ජනාධිපතිතුමා බදු දැම්මා කිව්වොත් වැරදියි. එතුමා පාරිභෝගිකයා, නිෂ්පාදකයා, පුරවැසියා, ආනයනකරුවා, වෙළෙන්දා, අපනයනකරුවා ආදී හැමෝම අතරේ බදු දෝලනය කළා.ඒ දෝලනයේ ප්‍රතිඵලය තමා 8% ආර්ථික වර්ධන වේගයක් ආවේ. විපක්ෂයේ ආර්ථික විශ්ලේෂණ මහත්වරු සැමවිටම කියන තව කතාවක් තමා ළඟදීම ආර්ථිකය කඩන් වැටෙන බව. කඩන් වැටෙන ආර්ථිකයක් ඇති රටක මුලින්ම කලබල වන්නේ මූල්‍ය පද්ධතියේ ව්‍යාපාර ආයතනය. 2008 අමෙරිකාවේ ආර්ථික අර්බුදය ආවෙත් බැංකු කඩන් වැටිලා.නමුත් ලංකාවේ බැංකු පද්ධතිය අද ශක්තිමත් බැංකුවල ගනුදෙනුකරුවන් ගැවසීම වැඩිවෙලා. දිනපතාම බැංකු ශාඛා විවෘත වෙනවා. අලුත් මූල්‍ය සමාගම් 5ක් හා අලුත් රක්ෂණ සමාගම් 6ක් ව්‍යාපාර කරනවා. ඔය කියන කඩන්වැටෙන ආර්ථිකයක් නම් අලුත් බවක් දිනපතාම ඇතිවන්නේ කොහොමද?ජනතාව අතේ සල්ලි නැති බව නම් ඇත්ත. මොකද දැන් තියෙන්නේ කාඩ්. අද තනිකරම කාඩ් වලින් යන පාරිභෝගික ප්‍රජාවක් බිහිවෙලා සල්ලි එපා කියන තැනට ලංකාව ඇවිල්ලා. ATM, Debit, Credit කාඩ් ද බස් එකටත් කාඩ්. ලංකාවේ සෑම පනස් දෙනෙකුගෙන් එක අයෙකුට ක්‍රෙඩිට් කාඩ් එකක් තියෙනවා. ලංකාව පුරා ටෙලර් මැෂින්, මේ යුගය මහින්දර රාජපක්ෂ යුගය බව අමතක කරන්න එපා. මූල්‍ය සාක්ෂරතාව ජනතාව වැළඳ ගත් යුගයක් ලංකාවේ තිබුණෙ නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409187</link>
    <topic>රට දැය සමයට ආදරය කරන පිරිසක් ලෙසින් ඌවේ ඡන්ද කාර්යය කළ යුතුයි</topic>
    <author>මානෙල් පුෂ්ප කුමාරි</author>
    <content>ඌව වෙල්ලස්ස පළාත ‍ඓතිහාසික වටිනාකමක් ඇති ප්‍රෞඪ ජාතියක් වූ සිංහලයා ජීවත් වූ ප්‍රදේශයක්. මෙවර මැතිවරණයේ දී ඉතාමත් කල්පනාකාරීව ඉවසිලිවන්තව කටයුතු කරන්නැයි එම ප්‍රදේශයේ ජනතාවගෙන් බොදු බල සේනා සංවිධානයේ ජාතික සංවිධායක විතාරන්දෙණියේ නන්ද හිමියෝ ඉල්ලා සිටිති.කිරුළපන බොදු බල සේනා මූලස්ථානයේ පෙරේදා (16) පැවැති මාධ්‍ය හමුවේ දී උන්වහන්සේ ඒ ප්‍රදේශයේ ජනතාවගෙන් මෙම ඉල්ලීම කළහ.ඌව ඡන්දය පිළිබඳ මේ දිනවල පත්තරවල පළවන්නේ ‘සටන’ යන වචනය කියායි. ‘ඌව මැතිවරණ සටන’ යන පාඨය මේ සඳහා කිසිසේත්ම සුදුසු නොවන බවත් ඡන්ද අපේක්ෂකයෝ මඩ ගොඩක වැටුණු ඌරු රැළක් සේ ක්‍රියා කරන බවත් ඒ හිමියෝ කීහ.රට දැය සමයට ආදරය කරන පිරිසක් ලෙස මෙම ඡන්ද කාර්යය කළ යුතු බවද උන්වහන්සේ පැවසූහ.අප රටට ආවේණික වූ ආහාර රටාව මුළුමනින්ම වෙනස් වීම හේතුවෙන් ජනතාව සුව නොවන දීර්ඝ කාලීන රෝගවලට ගොදුරු වී ඇත. අතිභයානක විෂ සහිත කෘෂි රසායනික ද්‍රව්‍ය ගොවිතැන සඳහා භාවිත කිරීම නිසා මෙවැනි අනිටු ප්‍රතිවිපාකවලට ජනතාව මුහුණ දී සිටියි. කෘෂි කර්මාන්තය සම්බන්ධයෙන් අප රටට ආවේණික ජාතික ප්‍රතිපත්තියක් සකස් කිරීම කාලීන අවශ්‍යතාවක් බව නන්ද හිමියෝ මෙහි දී සඳහන් කළහ.පාරිභෝගික අයිතීන් සුරැකීමේ ජාතික ව්‍යාපාරයේ සභාපති රංජිත් විතානගේ මහතා - වර්ෂ 1977 දී හඳුන්වා දුන් විවෘත ආර්ථික ප්‍රතිපත්ති නිසා මෙරට ජනතාවගේ ආහාර පාන රටාව උඩු යටිකුරු වූ බවත් එහි ප්‍රතිවිපාක අද අප රටේ ජනතාව විදිමින් සිටින බවත් රංජිත් විතානගේ මහතා මෙහිදී පැවසීය. කොස්, අල, බතල, මඤ්ඤොක්කා, මුං ඇට, කඩල, කුරක්කන් කෑ සමාජය මීට්බෝල්ස්, සොසේජස්, මැකරෝනි, මැගී කන දුගී සමාජයක් බවට පත් වෙලා. ඉස්සර අපි කිව්වේ පිනිබර යාමේ කොවුලන් හඬලනවා අම්මා වටකර ළිප ගිනි මොළවනවා කියලයි.නමුත් අද මොළවන්න ළිපකුත් නැහැ. හඬලන්න කොවුලෙකුත් නැහැ. චූන් පාන් සද්දෙට ඇහැරෙන අම්මා මාළු පාන් දෙකක් ළමයට අරගෙන දීලා ඉස්කෝලෙ යවලා අම්මා පැයක් විතර මේකප් දාලා වැඩට යන බවද පෙරදා හොඳට බී නිවසට පැමිණි පියා තාමත් නිදි බවද හෙතෙම කීය.මෙරටට විවෘත ආර්ථිකය හඳුන්වා දීමට තීන්දු තීරණ ගත් නායකයින් අඩුම ගානේ ආහාර පාන පිළිබඳව ජාතික ප්‍රතිපත්තියක් අනුගමනය කළේ නම් අද දවසේ මෙහෙම බෙහෙත් අහුරු ගණන් අපේ මිනිස්සුන්ට බොන්න වෙන්නේ නැති බව එම සභාපතිවරයා ප්‍රකාශ කළේ ය.කොළඹ සුගතදාස ගෘහස්ථ ක්‍රීඩාංගනයේ දී මේ මස 28 වැනි දින පස්වරු 1.00 ට මහා සඟ සමුළුව පැවැත්වෙන බවත් ඒ සඳහා මහා සංඝරත්නය පන්සිය නමක් සහභාගිවීමට නියමිත බවත් බොදු බල සේනා සංවිධානයේ ප්‍රධාන විධායක ආචාර්ය ඩිලන්ත විතාන පැවසීය.බොදු බල සේනා සංවිධානයේ අධ්‍යාපන පර්යේෂණ අංශයේ ආචාර්ය චමිල ලියනගේ,සමස්ත ලංකා ආපනශාලා හිමියන්ගේ සංගමයේ කැඳවුම්කරු අසේල සම්පත් යන මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409188</link>
    <topic>ජීවය රකින ඕසෝන් වියන රැකීමට ශ්‍රී ලංකාව මහඟු සේවාවක් ඉටු කරනවා</topic>
    <author>ශීලා උඩුවර</author>
    <content>ශ්‍රී ලංකාව මොන්ට්‍රියල් සන්ධාන ඉතිහාසය ආරම්භයේ සිටම ක්‍රියාකාරි සාමාජිකයෙක්ව සිටිමින් ජීවය රකින ඕසෝන් වියන රැකීමට මහඟු සේවාවක් ඉටු කරන බව පරිසර හා පුනර්ජනනීය බලශක්ති ඇමැති සුසිල් ප්‍රේම ජයන්ත මහතා පවසයි.පෙරේදා (16 ) ට යෙදී තිබුණු ජාතික ඕසෝන් දිනය සැමරීම හා ජාතික ඕසෝන් ඒකකයට වසර 20 ක් පිරීම සැමරීම නිමිත්තෙන් ඇමැතිවරයා මේ බව සඳහන් කළේය.ජාතික ඕසෝන් දින සමරු උත්සවය බත්තරමුල්ල අපේ ගම දී ඊයේ පැවැත්විණි.කාර්මීකරණය සමග මිනිසාගේ සුඛ විහරණය සඳහා විවිධ භාණ්ඩ නිෂ්පාදනය ආරම්භ වූ බවත් ශීතකරණ, වායු සමීකරණ යන්ත්‍ර, සුවඳ විලවුන් ආහාර කල්තබා ගැනීමේ ක්‍රමවේද, පලිබෝධ නාශක ඉතා වේගයෙන් වෙළෙඳපොළ වෙත ළඟා වූ බවත් මේ නිසා පරිසර හිතකාමි බව ඉවත්වී ගිය බවත් ඇමැතිවරයා සඳහන් කළේය. අද දින මුහුණ පාන බොහෝ පාරිසරික ගැටල් එක් ජාතියකට රටකට පමණක් සීමා නොවන හෙයින් සියලු ලෝක ප්‍රජාවගේම එකමුතුකම අවශ්‍ය බව පැවසූ ඇමැතිවරයා එම නිසා මුළු ලොව එකාවන්ම මෙම අභියෝගයට මුහුණ දී මතු පරපුර‍ට යහපත් අනාගතයක් උදාකළ යුතු බවත්, ඇමැතිවරයා සඳහන් තළේය.ජනාධිපතිතුමාගේ මග පෙන්වීම යටතේ අපි මේ ගමනට සුබවාදීව අවතීර්ණ වි සිටින බවත්, රජයක් ලෙස දුප්පත්කම පිටුදැකීමේ සහ තිරසාර සංවර්ධනය ළඟාකර ගැනීමේ මහින්ද චින්තන ක්‍රියාදාමය සාර්ථක කර ගැනීමට නම් අප නොපමාව පරිසර හානිය අවම කරගතයුතු අතර සීමිත ස්වභාවික සම්පත් මනාව කළමණාකරණය කළ යුතු බවත් ඇමැතිවරයා සඳහන් කරයි.එම කාර්ය මැනවින් ඉටු කිරීමට අප අමාත්‍යාංශයේ විවිධ ආයතන මූලිකත්වය ගෙන කටයුතු කරන අතර ජාත්‍යන්තර පරිසර ගිවිසුම් සෑම එකකම පාහේ පාර්ශ්වකරුවෙකු වෙමින් මෙම උදාර කටයුත්තට ඵලදායීව දායක වී ඇති බවත් ඇමැතිවරයා සඳහන් කරයි.රජයක් ලෙස අවශ්‍ය සෑම අවස්ථාවකදීම විවිධ අණපණත් ගෙන ඒමෙන් සහ ඒවා ක්‍රියාත්මක කරන ආයතන ශක්තිමත් කිරීමට ඇමැතිවරයා ලෙස නොබියව කටයුතු කිරීමෙන් තිරසාර පරිසරයක් අනාගත පරපුරට දායාද කර දීමට පියවර ගෙන ඇතැයිද ප්‍රේමජයන්ත මහතා පවසයි.බහු පාර්ශ්වීය පාරිසරික ගිවිසුම් අතරින් මොන්ට්‍රියල් සන්ධානයට අත්වන්නේ සුවිශේෂ ස්ථානයක් බවත්, පරිසරය සුරුකීම වැනි ලෝකයටම පොදුවන කාර්යයක දී මොන්ට්‍රියල් සන්ධානය දක්වන ලද අතිශය සාර්ථකත්වය පොදු ගැටලු නිරාකරණයේ දී උදාහරණයක් ලෙස සෑම රජයකටම ගත හැකි බවත්, රටවල් 197 ක් සාමාජිකත්වය දරන මොන්ට්‍රියල් සන්ධානය ඕසෝන් ස්ථරය රැක ගැනීමට අමතරව දේශගුණික විපර්යාස අවම කිරීමට මහත් සේ දායක වන බවත් මොන්ට්‍රියල් සන්ධානය ගන්නා සෑම පියවරක්ම හිරුගෙන් පැමිණෙන අහිතකර පාරජම්බුල කිරණවලින් මිහිමක වෙසෙන ජීවින් ආරක්ෂා කරන බවත් ඇමැතිවරයා පවසයි.පරිසර හා පුනර්ජනනීය බලශක්ති නියෝජ්‍ය ඇමැති අල්හාජ් ඒ. ආර්. එම්. අබ්දුල් කාදර්, පරිසරහා පුනර්ජනනීය බලශක්ති අමාත්‍යාංශයේ අතිරේක ලේකම් ආර්.ඒ.ආර්.ආර්. රූපසිංහ, ශ්‍රී ලංකාවේ එක්සත් ජාතින්ගේ සංවර්ධන වැඩසටහනේ අධ්‍යක්ෂ යෝරීන් සොරෙන්සන් මහත්වරුද, මහනුවර ධර්මරාජ විදුහලේ විදුර පිහිල්ලන්ද ශිෂ්‍යයා ද මෙහි දී කථා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n1409189</link>
    <topic>හැකියාවට ‍ගෞරවනීය රැකියාවක් ලබා ගැනීමට වෘත්තීය පුහුණු අධිකාරියේ දායකත්වය ප්‍රසංශනීයයි</topic>
    <author>චමීර ඇල්ලදෙණිය</author>
    <content>රට වේගයෙන් වෙනස් වී යන වෙලාවේ නිපුණතා සංවර්ධනයේ වැඩි පංගුව වෘත්තීය පුහුණු අධිකාරියට පැවරෙන බව, යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා පසුගිය 9 දා කොළඹ නාරාහේන්පිටදී ප්‍රකාශ කළේය.නූතන තාක්ෂණ තරුණයා බිහි කිරීම සඳහා රජය ගෙන යන වැඩපිළිවෙළ ශක්තිමත්ව ඉදිරියට ගෙන යාමට වෘත්තීය පුහුණු අධිකාරියට විශාල වගකීමක් පැවරෙන බව පෙන්වාදුන් ඇමැතිවරයා හැකියාවට ‍ගෞරවනීය රැකියාවක් ලබා ගැනීමට වෘත්තීය පුහුණු අධිකාරියෙන් ලැබෙන දැයකත්වය ඉතා ප්‍රසංශනීය බවද කීවේය.ශ්‍රි ලංකා වෘත්තීය පුහුණු අධිකාරිය යටතේ වසර තුනකට වැඩි කාලයක් කොන්ත්‍රාත් පදනම මත සේවය කළ උපදේශක උපදේශිකාවන් ස්ථීර සේවයට ඇතුළත් කිරීම සහ අහෝසිකරන ලද ඉගෙනුම් සම්පත් පරිහරණ මධ්‍යස්ථානයේ සේවය කළ 36 දෙනෙක් සහකාර උපදේශකවරුන් ලෙස බඳවා ගැනීමෙන් අනතුරුව පැවති උත්සවයේදී ඇමැතිවරයා මේ බව ප්‍රකාශ කළේය. කොළඔ නාරාහේන්පිට, යෞවන කටයුතු සහ නිපුණතා සංවර්ධන අමාත්‍යංශ ශ්‍රවණාගාරයේදී මෙම උත්සවය පැවැත්විණි.වෘත්තීය පුහුණුව නව ප්‍රවේශයකට යොමු කරමින් මහින්ද චින්තනය හරහා නව තාක්ෂණික තරුණයා බිහි කිරීමට භෞතික සම්පත් සේම මානව සම්පත්වල අවශ්‍යතාවය ඉතා වැදගත් බවද අලහප්පෙරුම මහතා කීවේය.එහිදී වැඩිදුරටත් අදඑහස් දැක්වූ ඇමැතිවරයා මෙසේද කීවේයවෘත්තීය පුහුණු අධිකාරිය පවුලේ සාමාජිකත්වය ස්ථීර වශයෙන් ලබා ගත් සියලු දෙනාටම අමාත්‍යංශයේ සුභ පැතුම් එක් කරනවා. දේශපාලනය හෝ අනෙකුත් කිසිදු සාධකයක් නිසා ඇතුළට ආපු කිසි කෙනෙක් මෙතන නැහැ. 2010 අප්‍රේල් 23 වැනිදා මම මේ අමාත්‍යංශයට එන විට ආයතනවල ආදායමෙන් වැටුප් ගෙවමින්, ගැටලු සහගත අන්දමින් 356 දෙනෙක් බඳවා ගෙන සිටියා කොන්ත්‍රාත් පදනමේ සිටි පිරිසක් සහ අහෝසි කරන ලද ඉගෙනුම් සම්පත් පර්යේෂණ මධ්‍යස්ථානයේ සේවය කරම්න් සිටි 36 දෙනෙක් අද ස්ථීර සේවයට ඇතුළත් වෙනවා.කාඩර් එකෙන් පිට සිටි පිරිස ඉවත් කර බඳවාගෙන තිබුණා‍. මාතරින් 300 ගන්න යනවයි කියල පවා ප්‍රචාරය වුණා. දේශපාලනඥයන් අලුතෙන් පත්වුණාම කරන්නේ ඒ දේ නිසා මම ඒ චෝදනාව පිළිබඳ පුදුම වුණේ නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091810</link>
    <topic>ජාතිය කුලයට වඩා මනුෂ්‍යයන්ට ආදරය කරන්න පුළුවන් කියා පාප් වහන්සේ පෙන්නුම් කර තිබෙනවා</topic>
    <author>ක්‍රිස්ටි මහේෂ් ද සිල්වා</author>
    <content>ශුද්ධෝත්තම ප්‍රැන්සිස් පාප් වහන්සේ තමා කලින් හඳුනා ගෙන තිබුණත් උන්වහන්සේ එම තනතුරට පත්වූවාට පසුව දැහැමිකම දැක අල්ලා බැලීමට තරම් ලෝකයට හැකිවී ඇතැයි කොළඹ අගරදගුරු ආචාර්ය මැල්කම් කාදිනල් රංජිත් හිමිපාණෝ පැවසූහ.අගරදගුරු හිමිපාණන් මෙම අදහස් පළ කෙළේ ප්‍රැන්සිස් පාප් වහන්සේගේ ශ්‍රී ලංකා සංචාරය නිමිත්තෙන් ඊයේ (16දා) පෙරවරුවේදී ශ්‍රී ලංකා ගුවන් විදුලි සංස්ථාව මගින් නිකුත් කළ ක්‍රිස්තු චරිතය සංගීත සංධ්වනිය සංයුක්ත තැටිය දොරට වැඩිම නිමිත්තෙන් ආනන්ද සමරකෝන් මැදිරියේදී පැවැති විශේෂ “සොල් ඔෆ් ක්‍රයිස්ට්” ප්‍රසංගයට සහභාගිවීමෙන් අනතුරුවය.වජිර ඉන්දික කරුණාසේන නිර්මාණය කළ මෙම ප්‍රසංගය කොළඹ අගරදගුරු ආචාර්ය මැල්කම් කාදිනල් රංජිත් හිමිපාණන්ගේ ප්‍රධානත්වයෙන් පැවැත්විණි.දැනට ජාතිය කුලයට වඩා අපගේ මනුෂ්‍යයන්ට ගෞරවය කරන්න ආදරය කරන්න පුලුවන් කියා පාප් වහන්සේ ලෝකයට පෙන්නුම් කරලා තිබෙනවා. එහෙම ආදරය කරද්දි ආගම ජාතිය කිසිසේත්ම සලකන්න එපා කියලා තමයි උන්වහන්සේ ලෝකයට පෙන්වා දී තිබෙන්නේ.ගසක් ඕනෑම කුණාටුවක් තුළ ශක්තිමත් වන්නේ එහි මුල් වලින්. ඒ වගේම තමයි ජීවිතයත් එහි මුල් වන්නේ ධනය නොවෙයි. ජීවිතයේ හැම දෙයක්ම ආලෝකවත් කිරීමට ශක්තිය ලබා දෙන්නේ විවිධ ආගම්වලින්. එකිනෙකාට ගෞරවය කිරිම තුළින් ඔහු වගේම අනෙක් පුද්ගලයාත් යහපත් ගතිගුණ වලින් පොහොසත් වෙනවා. බුදු රජාණන් වහන්සේ පෙන්වා ‍දුන්නෙත් මනුෂ්‍යයින්ට ගරු කරන්නය කියන එකයි.ගීත රචක රඹුකන සිද්ධාර්ථ හිමි-“අපි ආගමික සන්හිඳියාව ගැන ජාතීන් ගැන කතා කරනවා මිසක් ප්‍රායෝගිකව දකින්නට ලැබෙන අවස්ථා විරලයි. පාප් වහන්සේගේ ලංකා ගමන ගැන ක්‍රිස්තුස් වහන්සේ පිළිබඳව සංධ්වනියක් නිර්මාණය කරලා අගරදගුරු තුමාට ගුවන් විදුලිය ගෞරවය දක්වලා තිබෙනවා.මෙය ආගමික සන්හිඳියාව වෙනුවෙන් කළ ඉතා වැදගත් අවස්ථාවක්. ජාතික වැදගත්කමක් තිබුණත් ඒ ගැන සලකා තමයි සභාපති වරයා මෙවැනි පියවරක් අරන් තිබෙන්නේ ක්‍රිස්තුස් වහන්සේ කියන්නේ ඡාත්‍යන්තරව ගෞරවයට පාත්‍ර වූ ආගමික නායකයෙක්. ඒ නිසා එවැනි නායකයෙක් ගැන සංධ්වනියක් කිරීමේදී එය ලෝකයටම රස විඳින්න පුලුවන් විදිහටයි ඉදිරිපත් කරනු ලබන්නේ ඒකට මුල්ගල් තබලා සකස් කළේ සභාපතිතුමායි.මේ අවස්ථාවට ඥානාර්ථ ප්‍රදීපය පුවත්ප‍ෙත් ප්‍රධාන කර්තෘ ශාන්ත හෙට්ටිආරච්චි පියතුමා ඇතුළු පියතුමන්ලා රැසක්ද කලාකරුවො රැසක්ද සහභාගි වූහ.මෙහිදී පාප්වහන්සේ ගේ මෙරට සංචාරය නිමිත්තෙන් උන්වහන්සේ ගේ ගුණ ගායනා ගීතයක් ද එළිදක්වනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091811</link>
    <topic>ජලය පිරිසුදු කිරීමේ කුබෝටා ක්‍රමවේදය ගැනමධ්‍යම පරිසර නිලධාරීන්දැනුවත් කිරීමක්</topic>
    <author>ශීලා උඩුවර</author>
    <content>අප ජලය පිරිසුදු කිරීම සඳහා හඳුන්වා දී ඇති කුබොටා අපජලය පිරිසුදු කිරීමේ ක්‍රමවේදය පිළිබඳව මධ්‍යම පරිසර අධිකාරිය එහි නිලධාරීන්ට අවබෝධය ලබාදීමට පියවර ගෙන තිබේ.සමුරායි ඉංජිනියරින් සර්විස් ඇන්ඩ් කන්සල්ටඩ් පෞද්ගලික සමාගම මේ නව තාක්ෂණික ක්‍රමවේදය හඳුන්වා දී ඇති අතර, එය ක්‍රියාත්මක කරන ආකාරය පිළිබඳව මේ දැනුවත් කිරීම සිදුකෙරේ.විවිධ ස්වභාවයේ අපජලය පිරිසිදුකිරීමේ මේ නව තාක්ෂණික ක්‍රමවේදය ජපානය විසින් හඳුන්වා දී ඇති සාර්ථක ක්‍රමවේදයක් වන බැවින් අපජලය ජනනය කරන කර්මාන්ත සඳහා මේ නව ක්‍රමවේදය හඳුන්වා දීමට හැකිවෙතැයි අධිකාරිය විශ්වාස කරයි.මේවනවිටත් අප ජලය ජනනය කරන ආයතන කිහිපයක් වෙත මේ නව තාක්ෂණය හඳුන්වා දී ඇති බවද එම ආයතනය කියයි.ලෝකයේ සමස්ත භුමි ප්‍රමාණයෙන් තුනෙන් දෙකක් ජලයෙන් වැසී තිබුණද එයින් සියයට 97ක් පවතින්නේ කරදිය වශයෙන් ද සියයට 2 ක් උතුරු හා දක්ෂිණ ධ්‍රැවයන්හි අයිස් කුට්ට් ලෙසින්ද, පවතින අතර මිනිසාගේ ප්‍රයෝජනය සඳහා පවතින්නේ සියයට 1 ක් පමණක් බවත්, එය ආරක්ෂා කර ගත යුතු බවත් අධිකාරිය පවසයි.නව තාක්ෂණික ක්‍රමවේදය ක්‍රියාත්මක කරන ආකාරය පිළිබඳව එම පෞද්ගලික ආයතනයේ ජ්‍යෙෂ්ඨ නිලධාරින් වන ක්ලැරන්ස් පෙරේරා,මර්සි ගුණරත්න, ජයලාල් දිනේෂි ල්ප්‍රනාන්දු, ලංකානාත් ගුණරත්න යන මහත්ම මහත්මීන් විසින් දැනුවත් කරන ල දී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091812</link>
    <topic>වාස් ගුණවර්ධන ඇතුළු සැකකරුවන්ටඇප දෙනවාද නැද්ද යන්න නියෝගය 24දා</topic>
    <author>රෝෂන් තුෂාර</author>
    <content>සියාම් ඝාතන සිද්ධිය සම්බන්ධයෙන් චෝදනා ලැබ සිටින හිටපු නියෝජ්‍ය පොලිස්පති වාස් ගුණවර්ධන මහතා ඇතුළු සැකකරුවන්ට ඇප ලබා දෙනවාද නැද්ද යන්න පිළිබඳ නියෝගය ලබන 24 දින නිකුත් කරන බව කොළඹ මහාධිරකණ ත්‍රි පුද්ගල විනිසුරු මඬුල්ල ඊයේ(17) නියෝග කළහ.වාස් ගුණවර්ධන ඇතුළු විත්තිකරුවන් තවදුරටත් රක්ෂිත බන්ධනාගාර ගතකරන ලෙසට නීතිපතිවරයා 1997 අංක30 දරන ඇප පනත අනුව කළ ඉල්ලීම පිළිබඳව දෙපාර්ශ්වයේ කරුණු දැක්වීම් වලට සවන් දීමෙන් අනතුරුව ත්‍රි පුද්ගල විනිසුරු මඩුල්ල නියෝගය නිකුත් කිරීම එදිනට කල් තැබුහ.පැමිණිල්ල වෙනුවෙන් රජයේ නියෝජ්‍ය සොලිසිර් ජනරාල් අයේෂා ජිනසේන මෙනවිය අධිකරණයේ කරුණු දක්වමින් කියා සිටියේ විත්තිකරුවන් ට ඇප ලබා දී සාමාන්‍ය ජනතාව අතරට මුදා හැරියහොත් නඩු කටයුතුවලට හා නඩුවේ සාක්ෂිකරුවන්ට මහත් අගතියක් විය හැකි බවය.විත්තිකරුවන් රක්ෂිත බන්ධනාගාර ගතව සිටියදී ක්‍රියාකරන ආකාරය අනුව ඔවුන් සාමාන්‍ය සාමාජයට මුදාහැරි පසු ක්‍රියා කරන ආකාරය ගැන සළකා විත්තිකරුවන්ට ඇප ලබා දීම ප්‍රතික්ෂේප කරන ලෙසද ජිනසේන මෙනවිය අධිකරණයෙන් ඉල්ලා සිටියාය.රෝහිණි වල්ගම මහත්මිය, ලලිත් ජයසුරිය මහතා හා ලියෝන් සෙනවිරත්න මහතා යන මහාධිකරණ ත්‍රි පුද්ගල විනිසුරු මඩුල්ල ඉදිරියේ මේ කරුණු ඉදිරිපත් කළාය.අයේෂා ජිනසේන මෙනවිය අධිකරණයට කරුණු ඉදිරිපත් කරමින් මෙසේද පැවසුවාය.විත්තිකරුවන් වෙනුවෙන් රක්ෂිත කාලය දීර්ඝ කිරීමේ ඉල්ලීමට තුන් ආකාරයකින් විරෝධතා ඉදිරිපත් කළා.නීතිපතිවරයා 1997 අංක 30 දරන ඇප පනතේ 17වන වගන්තිය ප්‍රකාරව කර ඇති මේ ඉල්ලීම නිසි පරිදි ඉදිරිපත් කර නොමැති බව,මෙය ප්‍රමාද වී ඉදිරිපත් කර ඇති බව, හා ඇප ප්‍රතික්ෂේප කිරීමට තරම් වන ප්‍රමාණවත් කරුණු ඉදිරිපත් නොකිරීම එම කරුණු තුනයි.මුලින්ම අප බැලිය යුතුයි මේ නඩුව ඇයි ත්‍රි පුද්ගල වි‍ශේෂ මහාධිකරණ විනිසුරු මඩුල්ලකට යොමු කළේ ඇයි කියලා.ඒ අනුව මේ නඩුවේ කාලානුරූපි බව තේරුම් ගත හැකියි.රක්ෂිත කාලය දීර්ඝ කිරීමේ මේ මෝෂම සඳහන් පරිදි මේ ඉල්ලීම පසුගිය ජුනි මස 03 දින කළ කරුණු දැක්වීම අනුව ඉදිරිපත් කරන බව සඳහන් වෙනවා.පනතේ සඳහන් කරලා නෑ, මහාධිකරණයට ඉල්ලීමක් කළ යුත්තේ ලිඛිතවද වාචිකවද කියලා ඒ අනුව මේ ඉල්ලීම ප්‍රමාද වී කළ එකක් යැයි ඉවත දාන්න බෑ.මේ විත්තිකරුවන් අත් අඩංගුවට පත් වුනේ 2013 ජුනි මාසයේ ඔවුන්ගේ රක්ෂිත කාලය වසරක් ඉක්ම යාමෙන් පසුව තවත් මාස තුනකට රක්ෂිත කාලය දීර්ඝ කිරිමට නීතිපතිවරයා කරුණු ඉදිරිපත් කළා. දෙවන කාර්තුවේ රක්ෂිතය දීර්ඝ කිරීමට ඉල්ලීමේදි යළි යළිත් ප්‍රමාණවත් කරුණු ඉදිරිපත් කිරීමක් අවශ්‍ය යැයි මා හිතන්නේ නෑ. මේ විත්තිකරුවන්ගේ සමස්ත ක්‍රියා කලාපය සලකා බැලිමේදී ඇප ලබාදිය යුතුද නැද්ද යන්න පිළිබඳව තීරණයකට එළඹිය හැකියි.විශේෂයෙන් පළමු විත්තිකරු අපරාධ පරික්ෂණ දෙපාර්තමේන්තුවේ නිලධාරීන්ට මරණිය තර්ජන එල්ල කළ අයෙක්, නැදිමාල නිවසින් ගිනි අවි හමුවුනා . ඒ මේ විත්තිකරුවන් බන්ධනාගාරයේ සිටියදී. සාමාන්‍ය ජනතාව අතරට ගියොත් කෙ‍සේද යන්න තීරණය කළ හැකියි.විත්තිකරුවන්ගේ රක්ෂිත කාලය දීර්ඝ කරන කාර්තු කාල පරාශයන් සළකා සමස්ත නඩුව පිළිබඳ තීරණ ගතහොත් මහත් අගතියක් විය හැකියි.මේ නඩුවේ අධි චෝදනා බාර දීම පසුගිය මාර්තු මාසයේ සිදු කළා. එහෙත් තවමත් නඩුවේ විභාගය පටන් ගත්තේ නෑ.එසේ කල් යෑම කුමනාකාරයෙන් සිදු වුවත් මොවුන්ට ඇප නියම කළහොත් මේ නඩුවේ විභාගයට සාක්ෂිකරුවන්ට බලපෑමක් විය හැකියි. .මේ නඩුවේ සියලු විත්තිකරුවන්ට එල්ල වී ඇත්තේ එකම චෝදනාවන් , මීනි මැරීමට කුමන්ත්‍රණය කිරිම,පොදු අරමුණ යන කරුණුමත සියලු දෙනාට එකම නීතිය ක්‍රියාත්මක විය යුතුයි. මේ අනුව විත්තිකරුවන්ගෙ රක්ෂිත කාලය දීර්ඝ කර ඇප ලබා නොදෙන ලෙස මා ගරු අධිකරණයෙන් ඉල්ලා සිටිනවා.දැනට රජයේ සාක්ෂිකරුවන් ලෙස නම්කර සිටින මොහොමඩ් ෆවුස්දීන් හා ක්‍රිශාන්ත කොරලගේ යන අය සමඟ එක්ව සියාම් නමැති අය ඝාතනය කිරීම, ඊට අධාර අනුබල දීම , කුමන්ත්‍රණය කිරිම, පොදු අරමුණක් යටතේ මීනි මැරීම, ඇතුළු දණ්ඩ නීති සංග්‍රහයේ102 හා 296 යටතේ දඩුවම් ලැබිය යුතු වරදක් කිරීම යන චෝදනා දහයක් විත්තිකරුවන්ට ඉදිරිපත් කර ඇත. .2013 මැයි මස 21 දින හෝ ඊට ආසන්න දිනක දී බම්බලපිටිය කෝටිපති ව්‍යාපාරික සියාම් පැහැරගෙන ගොස් ඝාතනය කිරීම සම්බන්ධයෙන් අධි චෝදනා ලැබ සිටන විත්තිකරුවන් වන හිටපු නියෝජ්‍ය පොලිස්පති වාස් ගුණවර්ධන, ඔහුගේ පුත් රවිදු ගුණවර්ධන උප පොලිස් පරීක්ෂක ඉන්දික බමුණුසිංහ, පොලිස් කොස්තාපල්වරුන් වන ගාමිණි සනත් චන්ද්‍ර, ප්‍රියන්ත සංජිව හා කැළුම් රංගන දිසානායක බන්ධනාගාර නිලධාරින් මඟින් අධිකරණයට ඉදිරිපත් කළේය.පැමිණිල්ල වෙනුවෙන් නියෝජ්‍ය සොලිසිටර් ජනරාල් අයේෂා ජිනසේන , රජ‍යේ ජ්‍යෙෂ්ඨ අධි නීතිඥවරුන් වන තුසිත් මුදලිගේ,වරුණිකා හෙට්ටිගේ,වසන්ත පෙරේරා, නයෝමි වික්‍රමසේකර මහත්ම මහත්මීහු පෙනී සිටියහ.විත්තිකරුවන් වෙනුවෙන් ජනාධිපති නීතිඥ අනිල් සිල්වා, අනුජ ප්‍රේමරත්න, ලාල් කුලරත්න, රන්ජන්ද සිල්වා, ජාලිය සමරසිංහ, නෙවිල් අබේරත්න, දර්ශණ ප්‍රිය ශාන්ත, හා සුමිත්‍ර වෛද්‍යසේකර නීතිඥවරු පෙනී සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091813</link>
    <topic>සුවිශේෂී සේවාවක් කරන අයට එදා මෙන් අදත්අපහාස-උපහාස කිරීම ඇතැමුන්ගේ සිරිතක්</topic>
    <author> මහින්ද අලුත්ගෙදර</author>
    <content>අප ජීවත්වන යුගයට සුවිශේෂී සේවාවක් සිදුකරන කරන අවස්ථාවක ඒ පිළිබඳ අවබෝධයක් නොමැතිව අපහාස, උපහාස සිදුකිරීම ඇතැමුන්ගේ සිරිතක් වී තිබෙන බව ජනාධිපති මහින්ද රාජපක්ෂ මහතා ප්‍රකාශ කරයි.එලෙස අපහාස කිරීම ඇතැමුන්ගේ සිරිතක් වී තිබෙන බව පෙන්වාදෙන ඒ මහතා අදත් එදා වගේම බවද අද කියා වෙනසක් සිදුවී නොමැති බවද සිහිපත් කරයි.ජාතියක් නඟාසිටුවිය යුත්තේ තවත් ජාතියක් යටත්කර නොවන බව පෙන්වාදෙන රාජපක්ෂ මහතා රටේ සංවර්ධනය හා ජාතික හැඟීම පිළිබඳ සියලුදෙනා අවබෝධ කරගත යුතු බවද මඩ සහ අවලාදවලින් කිසිදා සංවර්ධනය හෝ ජාතික එකමුතුව ජයගත නොහැකි බවද අවධාරණය කරයි.ජනාධිපති මහින්ද රාජපක්ෂ මහතා මේ බව සඳහන් කළේ කොළඹ නිදහස් චතුරස්‍රයේ දී ඊයේ (17) පැවැති අනගාරික ධර්මපාල තුමාගේ 150 වැනි ජන්ම සංවත්සරය උළෙල අමතමිනි. මෙරට ආගමික සහ සංස්කෘතික පුනරුදය පිළිබඳ නිදහස් මතධාරියෙකු වූ ශ්‍රීමත් අනගාරික ධර්මපාල තුමාගේ 150 වන ජන්ම දින සැමරුම ඊයේ (17) ට යෙදී තිබූ අතර ඒ නිමිත්තෙන් රටපුරා විවිධ වැඩසටහන් සංවිධානය කොට තිබේ.මෙහිදී වඅඩිදුරටත් අඳහස් පළකළ ජනාධිපති මහින්ද රාජපක්ෂ මහතා,අද අපි මෙතනට රැස්වෙලා ඉන්නේ පසුගිය සියවසේ ලෝකයට බිහි වුණු ශ්‍රේෂ්ඨතම ලංකා පුත්‍රයෙක් සිහිපත් කරන්න. අපේ මාතෘ භූමියට වාගේම විශේෂයෙන්ම භාරතය ඇතුළු බෞද්ධ ලෝකයටම විශාල සේවාවක් කළ ශ්‍රේෂ්ඨ ලංකා පුත්‍රයෙකු සිහිපත් කරන්න.අනාගාරික ධර්මපාලතුමා සිංහල බෞද්ධයා නඟා සිටුවන්න යොමු වුණේ ලංකා ඉතිහාසයේ අඳුරු යුගයක, සිංහල බෞද්ධයාට නිදහස ගැන හිතාගන්නවත් හැකියාවක් නොතිබුණ අවධියක. අද තිබෙන දේශපාලන පක්ෂ එකක්වත් ඒ වෙනකොට බිහිවෙලා තිබුණේ නැහැ. ඒවායේ නාම මාත්‍රයක්වත් ශ්‍රී ලංකාවේ තිබුණේ නැහැ. පැත්තකින් අධිරාජ්‍යවාදීන්, පැත්තකින් ඒ අයට සේවය කළ හාමුලා, තවත් පැත්තකින් නූගත්කම, දීනකම එක්ක ජීවත්වුණ ජනතාව, මේ සියලු දෙනා මැද ඉඳගෙන තමයි ධර්මපාලතුමා ලාංකිකයාට අතපය දිග ඇරලා අවදිවෙන්න පාර හදා දුන්නේ.සිංහල බෞද්ධයා දත යුතු කරුණු කියලා පොත් ලියලා පිරිසිදුකම ගැන, පන්සිල් රැකීම ගැන, සංකර සිරිත් අතහරින්න කියලා දරුවන්ට කියා දුන්නා. එදා ධර්මපාලතුමා කියපු දේ මේ දරුවන්ට මම අද ආයෙත් මතක් කරනවා. ඒක මතක තබාගන්න. මේ දේවල් ජාතියට කියා දීලා නිදහස් සටන ආරම්භ කරන්න ධර්මපාලතුමාට සිදුවුණා. නම් ගම් හදා දීලා, පන්සිල් පද පහ ගැන කියා දීලා, ජාතිය නඟා සිටුවන්න ක්‍රියාකරන කොට මොන තරම් අපහසු තැනකින් ද එතුමා පටන් ගත්තේ කියලා අපිට හිතෙනවා. තමන්ගේ ජාතියේ නිදහස සඳහා තිබෙන හොඳම මඟ ජාතියේ තිබෙන දුබලතා ඉවත් කිරීම බව අනගාරික ධර්මපාලතුමා වටහාගෙන හිටියා.ජාතිය නඟාසිටුවිය යුත්තේ තවත් ජාතියක් යටත් කරගෙන නොවෙයි, ජාතිය ශක්තිමත් කරළා. එතුමා දේශප්‍රේමියෙක් වුණාට තමන්ගේ රට ගැන විතරත් නොවෙයි ඉගෙන ගත්තේ. තමන්ගේ ජාතියට විතරක් නොවෙයි ගරු කළේ. ග්‍රීසිය, ජපානය, ඇමෙරිකාව වාගේ රටවල් ගැන කියා දීලා ඒ රටවල්වල දියණුවෙන් ඉගෙන ගතයුතු බව සිංහලයාට වටහලා දුන්නා. ගොඩනැඟෙන හැටි කියලා දුන්නා. මත්පැනින් වැළකෙන්න, හින්දුන් වාගේ මස්මාංශ කෑමෙන් වැළකෙන්න, පිරිසිදු ජීවිතයක් ගත කරන්න, ඉංග්‍රීසි ජාතිකයන් වාගේ වෙහෙස වෙලා ධනය උපයන්න ඕනෑ කියලා ධර්මපාලතුමා දේශනා කළා.සිංහලයා පමණයි ලෝකයේ ශ්‍රේෂ්ඨ, ඔහු පමණක් ලෝකයෙන් ඉතුරු විය යුතුයි කියලා එතුමා කිසිවිටෙකත් ඉගැන්නුවේ නෑ. අනෙක් රටවල්වලින් ඉගෙන ගත යුතුයි කියලා මේ රටේ ජනතාවට කියපු වීරයාට ජාතිවාදී කියන ලේබලය ඇලෙව්වේ ජාතිය නඟා සිටුවනවා දකින්න අකමැති අය. ජාතිය අභිමානයෙන් යුතුව නැඟිටිනවාට විරුද්ධ අය. අනගාරික ධර්මපාලතුමා ජාතිවාදියෙක් නොවුණා විතරක් නොවෙයි ව්‍යාජ මෝඩ වෙනත් ආකාරයේ විරෝධිකම් පවත්වන්න සූදානම් වුණේ නෑ. මහජන අනුකම්පාව දිනා ගන්න, හිරේ විලංගුවේ වැටෙන, ව්‍යාජ සටන් කරපු කෙනෙක් නොවෙයි එතුමා. නිවාස අඩස්සියට පත් වුණාම එතුමා තමන් නිවාස අඩස්සියට පත් කළ අයටත් මෛත්‍රී කරමින් ජාතිය නඟාසිටවන්න පොත පත ලියමින් කටයුතු කළා.ජාතියේ වීරයෙක් වෙන්න උවමනා නම් දේශය ගැන හොඳ වැටහීමක් තිබෙන්න ඕනෑ. කොළඹ අවට ඉන්න බෞද්ධයෝ ගැන විතරක් බලලා තමන්ගේ වැඩපිළිවෙළ හදා ගත්ත කෙනෙක් නොවෙයි ධර්මපාලතුමා. ඕල්කට්තුමාගේ භාෂා පරිවර්තකයෙකු විදියට මුළු රටේම ගම් නියම් ගම්වල ඇවිදින්න තරුණ කාලේම ඔහුට අවස්ථාව ලැබුණා. ඒ නිසා මුළු රටේම ඉන්න ජනතාව ගැන වැටහීමක් ඇතිවෙලා තිබුණා එතුමාට. ඒ නිසායි එතුමා දුරදර්ශී වුණේ. ඒ අවබෝධය නිසා තමයි අනෙක් අයට වඩා එතුමාගේ වැඩ පිළිවෙළ මේ රටේ එල දැරුවේ.එතුමා දැනගෙන හිටියා ධර්මය, ප්‍රචාරය කිරීමෙන් පමණක් සිංහල බෞද්ධයෝ ශක්තිමත් කරන්න බැරි බව. එතුමා ආනන්ද විද්‍යාලය වාගේ බෞද්ධ පාසල් පද්ධතියක් පිහිටවලා බොහොම දුරදර්ශී විදියට ජාතිය ගැන හිතුවා. බෞද්ධ පාසල් 110 ක් පිහිටවලා ධර්මපාලතුමා කළ සේවය ඒ යුගයත් එක්ක ගත්තහම කිසිවකට සම කරන්න බැහැ.පසුගිය දිනවල එතුමාගේ නමින් පිහිටවපු පාසල් කිහිපයකට යන්න මට අවස්ථාව ලැබුණා. නමුත් අද සමහර පාසල් දරුවන්ට එතුමා ගැනවත් මහා බෝධි සමාගම ගැනවත් දැනුමක් නෑ. ඒ ගැන අපිත් හිතන්න ඕනෑ. දරුවන්ට වෘත්තිය පුහුණුවක් දෙන්න ඕනෑ කියලා ලංකාවේ මුලින්ම හිතුවේත් එතුමා. පවුලේ ව්‍යාපාර යොදාගෙන ගිනිපෙට්ටි කර්මාන්තය උගන්වලා එතුමා තරුණ තරුණයින්ට වෘත්තීය අධ්‍යාපනය ලබා දෙන්න කටයුතු කළා. අද වසර 150 කට පස්සේ අපි වෘත්තිය අධ්‍යපනය පාසල්වලට ලබා දෙන්න කටයුතු කරන කොට එදා ධර්මපාලතුමා කොයිතරම් ඉදිරියෙන් හිටිය ද කියලා මට සිහිපත් වෙනවා.දුටුගැමුණු රජතුමා, ධර්මපාලතුමා වගේ අය තමයි අපේ ඉතිහාසයේ වැඩිපුර අපහාසයට, උපහාසයට පත්වුණේ. මීට වසර 10 කට කලින් මම සිංහලයෙක්, බෞද්ධයෙක් කියලා ප්‍රසිද්ධියේ කියන්න බොහෝ දෙනෙක් කැමති වුණේ නෑ. ශබ්ද නඟා පන්සිල් පද පහ කියන්න, ජාතික ගීය ගයන්න සමහරු අකමැති වුණා. ජාතික ගීයටත් නටන අය හිටපු යුගයක් තිබුණා. අද එය වෙනස් වෙමින් පවතිනවා. අපි දුටුගැමුණු මහරජු ගැන මතක් කරන්න බය නැහැ. අද මුළු රටේම ජනතාව ඒ ගැන ආඩම්බර වෙනවා. ඒ අපේ ජාතියට කොන්දක් දුන්නු නිසා. ජාතියට කොන්දක් දිපූ ඒ රජවරු ගැන, ඉතිහාසය ගැන චිත්‍රපටි බුරුතුපිටින් බිහිවෙනවා. ගීත බිහිවෙනවා. ලෝකයේ අනෙක් ජාතීන් එක්ක සමානව නැඟිටින්න පුළුවන් කියන හැඟීම අපි ජාතියට ලබාදී තිබෙනවා.කම්මැලිකම නැති, පිරිසිදුකම තියෙන, ලෝකෙට මුහුණ දෙන්න පුළුවන් මිනිස්සු කියන හැඟීම අපි ඇති කෙළේ අනගාරික ධර්මපාලතුමාට ගෞරවයක් පිණිසයි. අද මේ වටපිටාව බලන්න. එදා කුණු ගොඩවල් තිබුණු තැන්වල අද එහෙම තිබෙනවාද? මේ පරිසරය දිහා බලන්න. ඒ අනගාරික ධර්මපාලතුමා පෙන්වූ මාර්ගය.මල්වතු පාර්ශවයේ අනුනායක නියංගොඩ විජිතසිරි අනුනාහිමි,අනගාරික ධර්මපාල තුමාගේ 150 වැනි ජන්ම සංවත්සරය වෙනුවෙන් මෙවැනි සැමරුම් උළෙලක් සංවිධානය කිරීම අතිශයින්ම වැදගත් වෙනවා. ශ්‍රේෂ්ඨ ගුණාංගවලින් පිරි පුද්ගලයෙකු වශයෙන් එතුමා හඳුන්වන්න පුළුවන්. සාමකාමී වාතාවරණයක් පවතින අපේ මාතෘභූමිය මේ වනවිට ඉතා තීරණාත්මක අවධියකට පැමිණ තිබෙනවා. අපේ රට සංවර්ධනය වන අවස්ථාවක ඉතිහාසයේ සිටි අනගාරික ධර්මපාල තුමා වැනි නායකයන්ගෙන් මේ රටට ලැබුණු දායකත්වය, ශක්තිය අවබෝධ කරගත යුතු වෙනවා. ඒ වඟේම ඒ සම්බන්ධයෙන් විශේෂ අවධානයක් යොමුකළ යුතු වෙනවා.ජපානයේ ප්‍රධාන සංඝනායක බානගල උපතිස්ස නාහිමි,මේ වසර ධර්මපාල වර්ෂය ලෙස ප්‍රකාශයට පත්කරමින් සැමරුම් මුද්දරයක් නිකුත්කිරීමට පියවර ගැනීම අගය කරනවා. මේක ශ්‍රීමත් අනගාරික ධර්මපාලතුමාට දක්වන ලද ගෞරවයක් ලෙස දකිනවා. ඒ වඟේම ඒ මහතා වෙනුවෙන් තේමා ගීතයක්ද සම්පාදනය කර තිබෙනවා. අපේ රටට විවිධ අංශවලින් අනගාරික ධර්මපාල තුමා විශාල කාර්යභාරයක් ඉටුකර තිබෙනවා.ජනාධිපති ලේකම් ලලිත් වීරතුංග මහතා,මේ මහා යුග පුරුෂයාගේ ජන්ම සැමරුම් උළෙලක් සංවිධානය කිරීම ඉතාම වැදගත් වෙනවා. සිංහල බෞද්ධ මෙන්ම අනෙකුත් ආගම් අදහන පුද්ගලයන් ද මේ අවස්ථාවට සම්බන්ධ වෙනවා. මේක ජාතික උත්සවයක්. අද අපේ පාසල්වල මේ යුග පුරුෂයා ඇතුළු නායකයින් සම්බන්ධයෙන් කතා කරන්නේ නැහැ. මේක කණගාටුවට කරුණක්. මේ ගැන අපේ කුඩා ළමුන්ට පවා ඉගැන්විය යුතු වෙනවා. ඒ සම්බන්ධයෙන් වැඩිහිටියන්ගේ විශේෂ අවධානය යොමු වියයුතු වෙනවා.ශ්‍රීමත් අනගාරික ධර්මපාලතුමාගේ පිළිරුව වෙත පුෂ්පෝපහාර පිරිනැමීම අගමැති දී.මු ජයරත්න මහතා විසින් සිදුකෙරිණි.ශ්‍රීමත් අනගාරික ධර්මපාල තුමා 1864 වසරේ සැප්තැම්බර් මස 17 දා මෙලොව එළිය දුටු අතර කොටහේන ශාන්ත බෙනඩික්ට් සහ ගල්කිස්ස ශාන්ත තෝමස් විද්‍යාලවලින් අධ්‍යාපනය ලැබී ය.පසුකාලීනව අනගාරික ධර්මපාල තුමන් මෙරට ආගමික සහ සංස්කෘතික ප්‍රබෝධය වෙනුවෙන් කැපවී ක්‍රියාකෙළේය. බෞද්ධ ධර්ම ප්‍රචාරකයෙක් හා ශ්‍රී ලංකා නිදහස් සටනේ පුරෝගාමියෙක් වූ අනගාරික ධර්මපාල තුමා දොන් ඩේවිඩ් හේවාවිතාරණ නමින් වඩාත් ප්‍රකට විය. ක්‍රිස්තියානි මිෂනාරි බලපෑම්වලට එරෙහි බෞද්ධ ප්‍රතිරෝධයක් නිර්මාණය කිරීමට කැපී පෙනෙන කාර්ය භාරයක් ඉටුකළ එතුමා ඉන්දියාවේ බුදු දහම ශතවර්ෂ ගණනාවක පටන් බිඳ​ වැටි තිබු සමයක එය පුනර්ජීවනය කිරීමට පුරෝගාමි විය.බුද්ධ ධර්මය ආසියා, උතුරු ඇමරිකා හා යුරෝපා මහද්වීප තුනේම දේශනා කිරීමට මුල්වු පළමු බෞද්ධයා ද ඔහු විය. ඔහුට අවුරුදු 30 පමණ වනවිට ඔහු බුදු දහම ලොව පුරා ගෙනයාමේ ප්‍රධාන චරිතයක් බවට පත්ව සිටියේය. එසේම ඔහු ලංකාව තුළ රෝහල් ද ඉන්දියාව තුළ පාසල් හා විහාර ද ඉදිකිරිමට අවධානය යොමු කර සිටියේය. ජීවිතයේ අවසාන භාගයේ දී, සිරි දේවමිත්ත ධම්මපාල යන පැවිදි නාමයෙන් බෞද්ධ භික්‍ෂූ ශාසනයට ඇතුළු විය​.ශ්‍රීමත් අනගාරික ධර්මපාලතුමාගේ 150 වන ජන්ම සංවත්සරය නිමිත්තෙන් බෞද්ධ කටයුතු දෙපාර්තමේන්තුව විසින් දීප ව්‍යාප්තව පැවැත්වූ රචනා හා කථික තරඟවලින් ජයග්‍රහණය කළ ශිෂ්‍ය ශිෂ්‍යාවන් වෙත ත්‍යාග හා සහතික පත්‍ර ප්‍රදානය කිරීමද මෙහිදී සිදුවිය.ඇමැතිවරුන් වන බන්දුල ගුණවර්ධන, විමල් වීරවංශ, නියෝජ්‍ය ඇමැති එම්.කේ.ඒ.ඩී.එස් ගුණවර්ධන මහත්වරුන් සහ විදෙස් රාජ්‍යතාන්ත්‍රිකයන් ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091814</link>
    <topic>මාලදිවයින් ජනාධිපති අද ශ්‍රී ලංකාවට පැමිණෙයි</topic>
    <author> මහින්ද අලුත්ගෙදර</author>
    <content>දෙදින නිල සංචාරයක් සඳහා මාලදිවයින් ජනාධිපති අබ්දුල්ලා යමීන් අබුදුල් ගයූම් (Abdulla Yameen Abdul Gayoom) මහතා අද (18) ශ්‍රී ලංකාවට පැමිණෙයි.ශ්‍රී ලංකාවේ දී හෙට (19) ආරම්භ වන ආසියානු දේශපාලන පක්ෂ පිළිබඳ ජාත්‍යන්තර සමුළුවට [International Conference of Asian Political Parties (ICAPP)] සහභාගි වීම සඳහා ඒ මහතා ශ්‍රී ලංකාවට පැමිණෙන බව විදේශ කටයුතු අමාත්‍යාංශය පවසයි.ශ්‍රී ලංකාවේ රැදී සිටින කාලය තුළ මාලදිවයින් ජනාධිපතිවරයා ශ්‍රී ලංකාව සහ මාලදිවයින අතර පවතින ද්වීපාර්ශවික සම්බන්ධතා තවදුරටත් ශක්තිමත් කිරීමේ අරමුණින් සාකච්ඡා කිරීමට ද නියමිතව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091815</link>
    <topic>ශිෂ්‍යත්ව ප්‍රතිඵල මේ 30දාට පෙර</topic>
    <author> නිරුෂි විමලවීර සහ සුභාෂිණි සේනානායක</author>
    <content>පහ ශ්‍රේණීය ශිෂ්‍යත්ව විභාගයේ ප්‍රතිළුල මෙම මස 30දාට පෙර නිකුත් කරන බව විභාග කොමසාරිස් ජනරාල් ඩබිලිව් එම්.එන් .ජේ. පුෂ්පකුමාර මහතා අනාවරණය කළේය.මේ වන විට විභාග ප්‍රතිළුල නිකුත් කිරීමට අදාළ සියලුම කටයුතු නිමා කර ඇතැයි කී කොමසාරිස්වරයා මේ මස ප්‍රතිළුල නිකුත් කිරීමේ හැකියාව ඇති බව අවධාරණය කෙළේය.විභාග ප්‍රතිළුල නිකුත් කිරීම සම්බන්ධයෙන් නොයෙකුත් අසත්‍ය ප්‍රචාර නිකුත් වෙන බවත් එහෙත් කිසිදු අයුරකින් විභාග ප්‍රතිළුල නිකුත් කිරීම ලබන මස තෙක් කල් නොදමන බවත් හෙතෙම ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091816</link>
    <topic>අපේ රටට බොරු චෝදනා කරන බොහෝ රටවලටශ්‍රී ලාංකේය මිනිසා පිළිබඳ නිසි අවබෝධයක් නැහැ</topic>
    <author/>
    <content>ශ්‍රී ලංකාවට බොරු චෝදනා එල්ල කරන බොහෝ රටවලට තවමත් අපේ ජනතාවගේ ශිෂ්ටාචාරය පිළිබඳව, ශ්‍රී ලාංකිකයාගේ හැදිච්චකම පිළිබඳව සහ ශ්‍රී ලාංකේය මිනිසා පිළිබඳව නිසි අවබෝධයක් නැතැයි උසස් අධ්‍යාපන ඇමැති එස්.බී.දිසානායක මහතා ප්‍රකාශ කළේය.මහනුවර ගැටඹේ ක්‍රීඩාංගණයේ පැවැති ජාතක සාහිත්‍ය කලා ප්‍රසාදිනී උළෙලෙහි 5වැනි දින සමාරම්භක උත්සවයට සහභාගී වෙමින් ඇමැතිවරයා මේ බව පැවසීය. මෙහිදී සිරි දළදා හරසරණිය නමින් කෘතියක් ද එළි දක්වන ලද අතර ඇමැතිවරයා ප්‍රකාශ කළේ විවේචන, ගල්මුල් ප්‍රහාර මැද වේගයෙන් නැඟී සිටින ශ්‍රී ලංකාවේ අභිමානය ලොවට පෙන්වන්නට සිරි දළදා හරසරණිය සුවිශේෂි දායකත්වයක් සපයනු ඇති බවයි.අපි ශිෂ්ටත්වයට පත්වෙන විටත් අද අපට චෝදනා කරන බොහෝ රටවල් කැලේට වෙලා ඇඳුම් පැළඳුම් ද නොමැතිව අමු මස් බුදින බැව් මතක්කර දෙන්නට මෙවැනි කෘති හොඳ අත්වැලක් වෙනවා නොඅනුමාන බවත් ඇමැතිවරයා මෙහිදී අවධාරණය කළේය.හෙතෙම මෙසේද කීවේය.එසේම ශී‍්‍ර දළදා වහන්සේ වැඩසිටින කන්ද උඩරට අභිමානය පමණක්ම නොව සමස්ත ශ්‍රී ලාංකේය ජනතතාවගේ ශිෂ්ටත්වය ලොවට පෙන්වන්න මෙය අනගි කෘතියක්. විශේෂයෙන්ම මෙවැනි ජාතික උත්සවයක දී ප්‍රකාශයට පත්කරන මෙවැනි කෘතියක් ඉංග්‍රීසි භාෂාවට ඉතා ඉක්මනින් පරිවර්ථනය විය යුතුයි කියා මා යෝජනා කරනවා. එයින් අපේ හැදිච්චකම, ශිෂ්ටාචාරවත්බව බටහිරින් චෝදනා එල්ල කරන ඇතැම් රටවලට වඩා ඉහළින් තිබෙන බැව් පෙන්වන්න අපට පුළුවන්.අද බොහෝ රටවල්වලට තවමත් අපේ ජනතාවගේ ශිෂ්ටාචාරය පිළිබඳව, ශ්‍රී ලාංකිකයාගේ හැදිච්චකම පිළිබඳව සහ ශ්‍රී ලාංකේය මිනිසා පිළිබඳව නිසි අවබෝධයක් නැහැ. පසුගිය වකවානුවේ ෆාහියන්ගලින් සොයාගත් මිනිස් ඇටසැකිල්ල අවුරුදු 48.000ක් පැරණි බැව් පැවසෙනවා. මීට පෙර නැඟෙනහිර අප්‍රිකාවෙන් සොයාගෙන තිබූ අවුරුදු 43000ක් පැරණි ඇටසැකිල්ලට වඩා අවුරුදු ගණනාවක් අපේ රටින් සොයාගත් ඇටසැකිල්ල ඒ අනුව පැරණි වෙනවා.එසේම යාපනයේ මාණිපායිවලින් සොයා ගත් ගල් ආයුධ අවුරුදු ලක්ෂ 8ක් පමණ පැරණි ඉතිහාසයට දිවයන බැව් පැවසෙනවා. මේ සියල්ලෙන් පැහැදිලි වන්නේ අනෙකක් නොවෙයි ශ්‍රී ලාංකිකයා යනු පෞඪ ඉතිහාසයක් තිබෙන ජාතියක් බවයි. එසේ තිබියදී තමයි අපට යුධ අපරාධ වැනි අභූත චෝදනා බටහිරින් එල්ලවන්නේ. අපට 'සිරි දළදා හරසරණිය" වගේ ග්‍රන්ථයන්හි ඉංග්‍රීසි පරිවර්තනයන් ලොවට එක්කරන්නට පුළුවන්නම් එයින් ලෝ වටා බහුතරයක් ජනතාවගේ නොදැනුවත්කම දැනුවත්කමට පරිවර්තනය කරන්නට පුළුවන්.ඒවගේම ශ්‍රී දළදා වහන්සේ වැඩ සිටින මේ කන්ද උඩරට පුරවරය ලොව මවිත කළ ලී කැටයම්, පිත්තල කැටයම්, හන කලාව, පන් කලාව, කැටයම් කලාව ආදී බොහෝ කලා කටයුතුවලට තෝතැන්නක්. ඒවගේම මගේ ආසනය එනම් උඩුනුවර ආසනය මේ කලාකරුවන් බහුතරයක් ජීවත්වන ප්‍රදේශය බවත් ආඩම්බරයෙන් සිහිපත් කරන්නට පුළුවන්. මෙම ජාතික සාහිත්‍ය කලා ප්‍රසාදිනිය අපේ කන්ද උඩරට සුවහසක් සාහිත්‍ය, කලා ශිල්පීන්ට කදිම වේදිකාවක් සපයා දුන්නා.ඒ නිසාම බහුතරයකට නැවත එකම වේදිකාවකට එක්වන්නට, තමන්ගේ ක්ෂේත්‍රයේ ප්‍රවීණයන්, නවීනයන් එකට එක්වන්නට සහයෝගයෙන් ගමනක් යන්නට අවස්ථාව උදාකර දුන්නා. සිංහල, ද්‍රවිඩ, මුස්ලිම් ආදී සෑම වර්ගයකම, භාෂා සහ ආගම් පිළිබඳ කිසිදු වෙනසක්, ප්‍රධානත්වයක් හෝ පහතට දැමීමකින් තොරව සහතික සම්මාන පුදන්නට හැකියාව ලැබුණා. එයින් මතුවන සංස්කෘතික සහ ජාතික සමගියට කලාව මෙන්ම සාහිත්‍යයෙන් අපි බලාපොරොත්තුවන දේවල් ලෙස හඳුන්වා දිය යුතුයි.එසේම ශීඝ්‍රයෙන් යාන්ත්‍රීකරණය වන ලෝකයේ අපේ සාම්ප්‍රදායක කලාවන් අනාගතය උදෙසා සුරක්ෂිත කිරීමට ජාතික සාහිත්‍ය කලා ප්‍රසාදිනිය සුවිශාල දායකත්වයක් ලබා දෙනවා. අපි පසු කරන කුටියක් කුටියක් පාසා එම සාම්ප්‍රදායක කලාවන් ප්‍රදර්ශනය කෙරෙනවා.එක් අතකින් ඒ නිර්මාණකරුවන්ට සුවිශාල ධෛර්යයක් මේ මඟින් සපයා දෙන අතර ම ඔවුන්ට ලබාදෙන ප්‍රමුඛතාව පිළිබඳ අවධානය යොමු කරන තරුණ තරුණියන්ට ඉබේම මෙම කර්මාන්ත සහ කලාවන් ප්‍රගුණ කිරීමේ කැමැත්තක් ඇතිවෙනවා. මෙවැනි සුවිශේෂී සාම්ප්‍රදායික කලාවන් අනාගතය උදෙසා ආරක්ෂාකර දීම මෙන්ම ඒවා දිරිමත් කිරීම ඔබ අපගේ වගකීමක් මෙන්ම යුතුකමක් බවද සැළකිය යුතුයි.ඒ පරමාර්ථය පෙරදැරිවම එවැනි කලාකරුවන්ට සම්මාන ප්‍රදානය කිරීමක් සංවිධාන කිරීම ප්‍රශංසනීයයි. ශ්‍රී ලාංකිකයා කියන්නේ උතුම් මිනිස්කම පුරුදු කළ, පුරුදු කරන ශිෂ්ඨවත් ජාතියක් බව ලොවට පෙන්වීමේ වගකීම ඔබ අප සියලු දෙනා එකාකාරව භාර ගත යුතුයි. ඒ වගකීම පැහැර හරින්නට මේ තර්ජනාත්මක අවස්ථාවේ අපට කිසිසේත්ම බැහැ. ඒ වෙනුවෙන් අපි ජාතියක් වශයෙන් නැඟී සිටිය යුතු, පෙනී සිටිය යුතු අවස්ථාවට ඇවිත්. ඔබේ අපේ කාර්යය නොපිරිහෙලා ජාතිය වෙනුවෙන් ලබා දෙන්න ඕනේ.පේරාදෙණිය විශ්වවිද්‍යාලයේ මහාචාර්ය හඟුරන්කෙත ධීරානන්ද ස්වාමීන් වහන්සේ, මහාචාර්ය පී.බී.මීගස්කුඹුර, ඇමැතිවරයාගේ පෞද්ගලික ලේකම් තමරා දිසානායක, මහනුවර දිස්ත්‍රික් ලේකම් ගාමිණී සෙනෙවිරත්න, සංස්කෘතික හා කලා කටයුතු අමාත්‍යංශයේ ලේකම් වසන්ත ඒකනායක, මධ්‍යම පළාත් සභා මන්ත්‍රී මානෙල් බණ්ඩාර, උඩුනුවර ප්‍රාදේශීය සභා සභාපති බන්දුල සෙනෙවිරත්න මහත්ම මහත්මීහු ඇතුළු පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091817</link>
    <topic>හෙද උපාධියට රජයේ අනුමැතිය ලබුණා</topic>
    <author> සන්ධ්‍යා කරුණාරත්න</author>
    <content>හෙද හෙදියන්ට හෙද උපාධිය පිරිනැමීමට රජයෙන් අනුමැතිය ලැබී ඇති බව රාජ්‍ය සේවා එක්සත් හෙද සංගමය පවසයි. ඒ අනුව පශ්චාත් ප්‍රාථමික හෙද විදුහල් නමින් හැඳින් වූ උසස් අධ්‍යාපන ආයතන ඉදිරි මාස කිහිපයේ දී හෙද උපාධි ප්‍රදාන කිරීමේ විශ්වවිද්‍යාල ආයතන බවට පත් කෙරේ.සෞඛ්‍ය අමාත්‍යාංශයේ නව ලේකම් සුධර්මා කරුණාරත්න මහත්මියගේ සෘජු තීරණයක් ලෙස මෙය ක්‍රියාත්මක කෙරේ. දැනට හෙද සේවයේ යෙදී සිටින අයට සහ හෙද සේවාවට ප්‍රවිශ්ට වන නවකයන්ට ද මේ හෙද උපාධිය ලබා ගැනීමේ අයිතිය පවතියි. හෙද කාර්ය මණ්ඩලයට උපාධියක අවශ්‍යතාව මුලින්ම පෙන්වා දුන්නේ රාජ්‍ය සේවා එක්සත් හෙද සංගමය 1977 වසරේ දී බවත් මීට වසර 37කට පෙර පෙන්වා දුන් එම අවශ්‍යතාව ජනාධිපති මහින්ද රාජපක්ෂ මහතාගේ ආණ්ඩුව මඟින් ලබාදීම ජයග්‍රාහි පියවරක් බවත් සංගමයේ සභාපති මුරුත්තෙට්ටුවේ ආනන්ද හිමියෝ පැවැසූහ.රාජ්‍ය සේවා එක්සත් හෙද සංගමය ආරම්භ කළ දා සිට ඉල්ලීම් කළ සියලුම අයිතිවාසිකම් ජයග්‍රහණය කළ ද හෙදියන්ට සූතිකා පුහුණුව ලබාදීම පමණක් මෙතෙක් ජයග්‍රහණය කළ නොහැකි වූ බව ද උන්වහන්සේ ප්‍රකාශ කළහ.කලින් කලට රජයන් වෙනස් වීමත්, නිලධාරීන් වෙනස් වීමත් හේතුවෙන් හෙද උපාධියට රජයේ අනුමැතිය ලබාගැනීම ප්‍රමාද වූයේ යැයි ද උන්වහන්සේ කීහ. 2003 වසරේ ජූලි මස සෞඛ්‍ය ක්ෂේත්‍රයේ සේවක ප්‍රශ්න සොයා බලා වාර්තාවක් සැකසීම සඳහා පත් කළ අමාත්‍ය මණ්ඩල කමිටුවේ අවසන් වාර්තාවේ 20 වැනි පිටුවේ හෙද උපාධිය ලබාදීමට නිර්දේශ ඉදිරිපත් කළ ද, විවිධ දුර්වලතාවන් හේතුවෙන් එය යථාර්ථයක් බවට පත් නොවිණි.හෙද උපාධිය ජයග්‍රහණය කිරීමට සෞඛ්‍ය ඇමැති මෛත්‍රීපාල සිරිසේන සහ උසස් අධ්‍යාපන ඇමැති එස්.බී. දිසානායක මහත්වරුන්ගේ ද සහාය ලැබුණු බව මුරුත්තෙට්ටුවේ හිමියෝ ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091818</link>
    <topic>ප්‍රමුඛතාව දී විසඳිය යුතු රටේ ගැටලුමොනවාදැයි හඳුනා ගැනීම වැදගත්</topic>
    <author>උපාලි කරුණාරත්න</author>
    <content>ප්‍රමුඛතාව දී විසඳිය යුතු රටේ ගැටලු මොනවාදැයි හඳුනා ගැනීම වැදගත් බව ජාතික හෙළ උරුමය ප්‍රකාශ කරයි.ජාතික හෙළ උරුමයේ නායක ආචාර්ය ඕමල්පේ සෝභිත නාහිමියෝ ප්‍රකාශ කරන්නේ කළු සුද්දන් රට ගැන නොසිතා කොමිස් මුදල් පිළිබඳව සිතන බවයි. දේශීයව නිෂ්පාදනය කළ හැකි සියලු දේ පිට රටින් ගෙන්වීම නැවැත්විය යුතුයි. ත්‍රස්තවාදය විනාශ කිරීමේ යුද්ධය දිග්ගැස්සුනේ කළු සුද්දන්ගේ ක්‍රියා කලාපයන් නිසායි.හෙළ උරුමයේ ජාතික සංවිධායක, බස්නාහිර පළාත් සභා මන්ත්‍රී නිශාන්ත ශ්‍රී වර්ණසිංහ මහතා- අද ලෝකය පුරා විශාල ආර්ථික අර්බුධයක් මතු වෙලා. අපත් ඒවාට මුහුණ දෙන්න ඕනේ. මෙහිදී ධර්මපාතුමන්ගේ දැක්ම වැදගත්. දේශීය කෘෂිකර්මාන්තය ශක්තිමත් කළ යුතුයි. අපේ රටේ වවන්න පුළුවන් සියල දේ වවන්න ඕනේ. අපේ ජනතාව වීර්යයෙන් කටයුතු කළොත් ශක්තමත් ආර්ථිකයක් ඇතිකර ගත හැකියි.ජාතික හෙළඋරුමය බත්තරමුල්ල ප්‍රධාන කාර්යාලයේ දී පෙරෙදා ( 16 ) පැවැත් වූ මාධ්‍ය හමුවක දී මේ කුණු අනාවරණය විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091819</link>
    <topic>ලෝකයේ තරගකාරී ආර්ථිකයක් පවත්නා රටවල් සමඟගනුදෙනු කිරීමට හැකි වූයේ ජනපති මහින්ද නිසායි</topic>
    <author>සිතාරා සේනානි</author>
    <content>චීනය, ජපානය වැනි ලෝකයේ අති දැවැන්ත හා තරගකාරී ආර්ථික පවත්නා රටවල් සමඟ ගනුදෙනු කිරීමට අප රටට හැකියාව ලැබී තිබෙන්නේ ජනාධිපති මහින්ද රාජපක්ෂ මහතාගේ ශක්තිමත් හා දුර දක්නා නායකත්වය නිසා බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පවසයි.චීන ජනාධිපති ෂී ජින් ‍පින් සහ ජපාන අගමැති ෂින්සෝ අබේ මහත්වරුන් වැනි ලොව දියුණු රටවල නායකයන් ශ්‍රී ලංකාවට පැමිණියේ යුද්ධයෙන් පසු මෙරට ඇතිව තිබෙන සාමකාමී වාතාවරණය හා විශේෂයෙන් ම ජනාධිපති මහින්ද රාජපක්ෂ මහතාගේ රජය යටතේ රටේ පවතින දේශපාලන ස්ථාවරත්වය හේතුවෙන් බවත් හෙතෙම පෙන්වා දෙයි. එමෙන්ම ශ්‍රී ලංකාව ලෝකයේ රටවල් සමඟ කෙතරම් අන්දමේ රාජ්‍ය තාන්ත්‍රික සම්බන්ධතා ඇති කර ගෙන තිබෙන්නේ ද යන්න පිළිබඳ පසුගිය මෙම රාජ්‍ය නායකයන්ගේ පැමිණීමෙන් සනාථ කැරෙන බවත් කීවේය.ඇමැති අනුර ප්‍රියදර්ශන යාපා මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (17) පැවැති මාධ්‍ය හමුවේදී ය.චීන ජනාධිපතිතුමාගේ මෙරට සංචාරය දෙරට අතර නිදහස් වෙළෙඳ ගිවිසුමක් ඇති කරගැනීම් මූලාරම්භය සනිටුහන් කැරුණු අවස්ථාවක් බවද ඇමැති අනුර ප්‍රියදර්ශන යාපා මහතා මෙහිදී පැවැසීය. විශේෂයෙන් ම චීන ජනාධිපතිවරයා අතින් ඊයේ (17) පෙරවරුවේ ඉදිකිරීම් ආරම්භ වූ කොළම වරාය නගරය නුදුරු අනාගතයේදී ශ්‍රී ලංකා ආර්ථිකයේ අති දැවැන්ත පිම්මක් බවට පරිවර්තනය වනු නිසැක යැයිද හෙතෙම සඳහන් කළේය.චීන ජනාධිපතිවරයාගේ මෙරට සංචාරය සම්බන්ධයෙන් අසුබවාදී මත පළ කිරීමට විපක්ෂ නායකවරයා කටයුතු කිරීම කනගාටුවට කරුණක් බව පැවැසූ ඇමැතිවරයා ඕනෑම කරුණක් සම්බන්ධයෙන් මෙවැනි අසුබවාදී මත පළ කිරීම එම පක්ෂයේ පරාජයට ඉවහල්වී තිබෙන බව තමන්ට පෙනී ගොස් තිබෙන බවද කීවේය.චීන ආධාර යටතේ හම්බන්තොට වරායේ දෙවැනි අදියර ආරම්භ කිරීම මඟින් දකුණු පළාත පමණක් නොව සබරගමුව මෙන්ම නැ‍ඟෙනහිර පළාත්වල ආර්ථික කටයුතු ද දියුණු තත්ත්වයට පත් වන බව විපක්ෂ නායක වරයාට සිහිපත් කර දීමට කැමති බවත් කීය. නොරොච්චෝලේ ගල් අඟුරු බලාගාරයේ තුන්වැනි අදියර චීන ජනාධිපතිවරයා අතින් විවෘත වීමෙන් පසු විදුලිය ජනනය සඳහා ඛනිජ තෙල් භාවිතා කිරීම අඩු කොට නියඟයක් පවතිද්දී පවා මුළු රටට ම අවශ්‍ය විදුලි බල පරිමාව සැපයීමට හැකියාව ලැබෙන බවත් පෙන්වා දුන්නේය.ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා - ඌව පළාත් සභා මැතිවරණයෙන් එක්සත් ජාතික පක්ෂය නියත වශයෙන් ම පරාජයට පත්වන බැවින් පක්ෂයේ මහ ඇමැති අපේක්ෂක හරීන් ප්‍රනාන්දු මහතා වෙත අඩුම තරමින් විපක්ෂ නායක ධුරය හෝ ලබා දෙන්නැයි තමන් එක්සත් ජාතික පක්ෂ නායක රනිල් වික්‍රමසිංහ මහතාගෙන් ඉල්ලා සිටින බව පැවැසීය.එමෙන්ම හැකිනම් බදුල්ලේ මැතිවරණ කොට්ඨාස දෙකකදීවත් අඩුම තරමින් සන්ධානයට අභියෝගයක්වත් ලබා දීමට කටයුතු කරන්නැයි එක්සත් ජාතික පක්ෂයට අභියෝග කරන බවද හෙතෙම පැවැසීය.එක්සත් ජාතික පක්ෂයේ බණ්ඩාරවෙල සංවිධායකවරයා එම ධුරයෙන් ඉල්ලා අස්වීම එක්සත් ජාතික පක්ෂ නායකයා බදුල්ලේ මැතිවරණය සම්බන්ධයෙන් දකිමින් සිටි දීර්ඝ නින්දෙන් අවදි කරවීමක් බව කී ඇමැතිවරයා මේ සියල්ලෙන් පෙනී යන්නේ ලබන 21වැනිදා වනවිට ලැබෙන ඡන්ද ප්‍රතිඵලය කුමක්ද යන්න පිළිබඳ පෙරනිමිති බවත් පෙන්වා දුන්නේය.ශ්‍රී ලංකා නිදහස් පක්ෂයේ මධ්‍යම කාරක සභික, අධ්‍යාපන ඇමැති බන්දුල ගුණවර්ධන මහතා- නිදහස ලැබීමෙන් පසු බලයට පත්වූ බොහෝ ආණ්ඩු යටතේ සිදුවූ සංවර්ධනය සම කළ හැක්කේ නිලාකූරකට වුවත් මහින්ද රාජපක්ෂ මහතාගේ මහින්ද චින්තනය යටතේ සිදුවන සංවර්ධනය සමකළ හැක්කේ දොළොස්මහේ පහනකටයි. ජනාධිපතිතුමාගේ පාලන සමයේ විදුලිය, ජලය,වරාය, මහා මාර්ග, ගුවන්තොටුපළ, දුම්රිය මාර්ග, ග්‍රාමීය සංවර්ධනය, අධ්‍යාපනය, සෞඛ්‍ය යනාදී සියලු ක්ෂේත්‍රවල සිදුව තිබෙන සහ සිදුවන දැවැන්ත සංවර්ධනය මෙයට හේතුවයි.1977දී එජාප රජය වැරදි චක්‍රලේඛයක් නිකුත් කරමින් උසස් පෙළ සඳහා ගණිතය විෂය අනිවාර්ය කිරීම අපි අහෝසි කළා.මෙම චක්‍රලේඛය නිසා 1985දී ගණිතය අසමත් දෙලක්ෂ තිස්පන්දහසක් අවුරුදු 16න් පසු පාසල් පද්ධතියෙන් ඉවතට දැමුවා. විවෘත ආර්ථිකය පවත්වා ගෙන යාමට අවශ්‍ය ලාභ ශ්‍රමය පවත්වා ගෙන යාම මේ චක්‍රලේඛයේ අරමුණ වුණා. මෙයින් වඩාත් බැට කෑවේ ග්‍රාමීය ප්‍රදේශවල දරුවන්. අපි ඒ චක්‍රලේඛය වෙනස් කිරීමේ ඵෙතිහාසික තීන්දුව ගත්තා. මහින්දෝදය තාක්ෂණීක විද්‍යාල 251ක් අපි රට පුරා ඇති කළා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=n14091820</link>
    <topic>තිස් අවුරුදු යුද්ධයේ දී සියලු ජාතීන් වි දුක් අමතක කළ නොහැකියි</topic>
    <author>උදුලා පීරිස්</author>
    <content>තිස් අවුරුද්දක් තිස්සේ පැවැති යුද්ධයේ දී මෙරට සියලු ජාතීන් වි දුක් කිසිදින අමතක කළ නොහැකි බව සබරගමු විශ්වවිද්‍යාලයේ උප කුලපති මහාචාර්ය කුඹුරුගමුවේ වජිර නාහිමියෝ පැවසූහ. එදා කිසිවෙකුටත් සිතේ බියකින් තොරව ගමනක් බිමනක් යාහැකි තත්ත්වයක් නොතිබුණු බව සිහිපත් කළ ඒ හිමියෝ අද රටේ පවතින සාමකාමී වාතාවරණය සම්බන්ධයෙන් හැමටම සතුටුවිය හැකි යැයි ද කීහ.ඌව පළාත් සභා මැතිවරණය සහ රටේ ඉදිරි සංවර්ධන ගමන සඳහා දමිළ හා මුස්ලිම් පක්ෂවල සක්‍රීය දායකත්වය ලබා ගැනීම පිළිබදව වන අන්තර් ආගමික මාධ්‍ය සාකච්ජාවේ දී උන්වහන්සේ එසේ පැවසූහ. මෙම මාධ්‍ය හමුව කොළඹ 7, මහජන පුස්තකාල ශ්‍රවනාගාරයේ දී ආගමික නායකයන් රැසකගේ සහභාගිත්වයෙන් පැවැත්විණි.‍කුඹුරුගමුවේ වජිර නාහිමියෝ මෙසේද පැවසූහ. රටේ ගොඩනැඟෙමින් පවතින වේගවත් සංවර්ධනය හමුවේ රට ආපස්සට හැර‍වීමට ඇතැම් කුමන්ත්‍රණකාරී බලවේග ගොඩනැඟෙමින් පවතින බැවින් රටේ යහපැවැත්ම උදෙසා සැමගේ සහාය රජයට ලබාදෙනු ඇතැයි විශ්වාස කරනවා. අද රජයේ කිසිදු විරුද්ධත්වයකින් තොරව තම මත ගෙන හැර දැක්වීමට ලියන්න කියන්න මාධ්‍යයට ඉඩ ප්‍රස්ථාව ලබාදී තියෙනවා. රටේ පැවැති යුද්ධය නිමාකිරීමත් සමඟ සමස්ත ජනතාව වෙතම නිදහසේ සංවර්ධනයේ ප්‍රතිලාභ බුක්ති විඳින්න ඉඩ ප්‍රස්ථා ලබා දී තියෙනවා. දෙමළ ජාතික සංධානය රටේ ප්‍රශ්න මේ රෙටේ දීම විසඳා නොගෙන ජාත්‍යන්තරයට ගෙන යෑම දේශ ද්‍රෝහී ක්‍රියාවක් බවද ‍පෙන්වා දිය යුතුයි.දරුණු ත්‍රස්තවාදීන්ගෙන් රට බේරාගත් ජනාධිපතිවරයා කිසිදු භේදයකින් තොරව සමස්ත ජාතීන්ට ම එකසේ වරප්‍රසාද භුක්ති විදීමට ඉඩප්‍රස්ථාව සැලසීමට අමතරව දෙමළ ජාතික සන්ධානය පවා පාර්ලිමේන්තුවේ පිළිගැනීමට ලක් කළ අතර දමිළ ජාතීන් ඇතුළු සමස්ත ජාතීන්ටම සාධාරණය ඉටු කළා. එහෙත් දෙමළ ජාතික සන්ධානය රජයත් සමඟ කොන්දේසි සහිතව සාකච්ජාවට පැමිණීම වෙනු‍වට සෘජුව පැමිණ කුමන හෝ ප්‍රශ්න විසඳා ගත යුතු වෙනවා. සිය ප්‍රදේශවල සංවර්ධනය ගැන හිතලා රටේ සිදුවෙමින් පවතින සංවර්ධනයට දෙමළ ජාතික සන්ධානය ද දායක වනු ඇතැයි විශ්වාස කරනවා.සරත් හෙට්ටිආරච්චි පියතුමා - මැතිවරණ අපේක්ෂකයන් මැතිවරණ නීතිරිතිවලට ගරුකළ යුතුයි. රටේ පැවැති බිහිසුණු තත්ත්වය අමතක කළ නොහැකියි. දෙමළ ජාතික සන්ධානය අප රටේ ප්‍රශ්න ජාත්‍යන්තරයට ගෙන ගොස් යළිත් රටේ ප්‍රශ්නයක් හදන්න උත්සාහ ගනිමින් සිටිනවා. අපේ ර‍ජය දෙමළ ජාතික සන්ධානය සමඟ සාකච්ජා කරන්න කැමැති වුවත් පළාත් සභා පමණක් දිනපු එම පක්ෂය මධ්‍යම රජයත් සමඟ සාකච්ජාවට කොන්දේසි පනවමින් සිටිනවා. මේ තත්වය තේරුම් ගෙන අන්තවාදීව නොසිතා සියලු දමිළ ජාතිකයන් බුද්ධිමත්ව සිය මනාපය ර‍ජය වෙත ලබාදෙයි කියා විශ්වාස කරනවා.රාමචන්ද්‍රන් ගුරුක්කල් බාබු ෂර්මාතුමා - ඌව සිටින සියළුම දෙනා ජනාධිපතිතුමා ගැන ඉදිරියටත් විශ්වාසය තබා සිය මනාපය ලබාදෙන ලෙස මා කරුණාවෙන් ඉල්ලා සිටිනවා. ‍යුද්ධය පැවතිය දී කිසිදු හඬක් නොකර සිටි දෙමළ ජාතික සන්ධානය අද රටේ ප්‍රශ්න මවන්න උත්සාහ ගන්නවා‍. මේ තත්ත්වය මත ‍සමස්ත දමිළ ජාතීන්ම රජයට සහයෝගය ලබා දිය යුතුයි . උතුරු පළාත් සභා ආණ්ඩුකාර මේජර් ජනරාල් ජී.ඒ. චන්ද්‍රසිරි සමඟ සමගියෙන් කටයුතු නොකරන දෙමළ ජාතික සන්ධානය තමන්ට පෞද්ගලිකව බුක්ති විදීමට ලැබෙන යාන වාහන ඇතුළු සියලු වරප්‍රසාද පමණක් වෙනත් නියෝජිතයන් මාර්ගයෙන් ලබා ගැනීම කනගාටුවට කරුණක්. මේ නිසා දෙමළ ජාතික සන්ධානය ර‍ජයෙන් රහසි ගත ලෙස ලබා ගන්නා වාසිවලට අමතරව එම ප්‍රදේශවල ජනතාවට ලබාදෙන වරප්‍රසාද සමස්ත දෙමළ ජාතින්‍ වෙතම ලබාදීමට කටයුතු කරන ලෙස එම සන්ධානයෙන් කාරුණිකව ඉල්ලා සිටිනවා.හසන් මවුලානා මවුලවීතුමා - අද සාමකාමී මැතිවරණයක් පැවැත්වීමට ජනාධිපතිතුමා අවකාශ සලසා තියෙනවා. එදා තිබුණු ත්‍රස්තවාදී ක්‍රියා හේතුවෙන් පැවැති යුද්ධයේ දී සාමකාමී මැතිවරණයක් පැවැත්විය හැකි තත්ත්වයක් තිබුණේ නැහැ . නමුත් අද ඊට හාත්පසින්ම වෙනස් තත්වයක් රටේ තිබෙනවා. එදා ජනාධිපතිට සහයෝගය දුන්නත් නැතත් අද සැවොම පවතින සංවර්ධනය බුක්ති විදිනවා.පළාත් සභා නමයක් තිබුණත් රජයට විරුද්ධව ක්‍රියා කරන්නේ උතුරු නැඟෙනහිර පළාත් සභාවයි. එසේ වුවත් රජය රටේ සෙසු පළාත්වල සේම එම පළාත්වලටත් සංවර්ධනය රැගෙන ගොස් තිබෙනවා. මේ තත්ත්වය තේරුම්ගෙන හැම පුරවැසියකුගෙම යුතුකම වන්නේ රටේ සංවර්ධනයට තවත් උදව්කරන එකයි.ඌව පළාත් සභා මැතිවරණය සහ රටේ ඉදිරි සංවර්ධන ගමනට දමිළ හා මුස්ලිම් පක්ෂවල සක්‍රිය දායකත්වය ලබා ගැනීම පිළිබඳව වන අන්තර් ආගමික මාධ්‍ය සාකච්ජාවේ ඊයේ (17) කොළඹ 7 මහජන පුස්තකාල ශ්‍රවණාගාරයේ දී පැවැත්වුණු අතර එහිදී ආගමික නායකයන් අදහස් දැක්වූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409181</link>
    <topic>වවුනියාව වී ගොවීන්ගේ අස්වනු කුඹුරටමඇවිත් මිලට ගන්න වැඩපිළිවෙළක්</topic>
    <author>වවුනියාව මධ්‍යම විශේෂබණ්ඩාර විපුලසේන</author>
    <content>වවුනියාව දිස්ත්‍රික්කයේ මේ දිනවල යල් කන්නයේ වී අස්වනු නෙළන බැවින් පුද්ගලික වෙළඳුන් කුඹුරටම ගොස් වී කිලෝවක් රුපියල් 42 ට හා 45ට මිලදී ගනී.මෙවර වවුනියාවේ මහා වාරිමාර්ග වැව් යටතේ පමණක් වගා කටයුතු කළ අතර බොහෝ වැව්වල ජලය සීඳී යාමෙන් කිරට හමන අවස්ථාවේ විනාශයට පත්විය .වවුනියාව,ඉරට්ටපෙරියකුලම ,පාවක්කුලම වැව් මීට මාසයකට කලින් සිඳී ගොස් කුඹුරු විනාශ විය. මේ ප්‍රදේශයේ මෙවර යල් කන්නයේ අස්වැන්න නෙළීමට හැකිවී ඇත්තේ ඉතා සුළු කුඹුරු ප්‍රමාණයක පමණක් බැවින් වෙ‍ෙළඳුන් මෙසේ කුඹුරුවලටම පැමිණ වී මිලදී ගැනීම සිදුකරයි.වී මිල මෙසේ ඉහළ යාමත් සමඟ වවුනියා නගරයේ හාල් මිලද ඉහළ ගොස් හාල් හිගයක්ද පවතී. මේ දිනවල නාඩු හාල් කිලෝවක මිල 80ත් 85 ත් අතර වන අතර සම්බා කිලෝවන මිල රුපියල් 95 දක්වා ඉහළ ගොස් තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409182</link>
    <topic>අහංගම-මාකුඹුර ප්‍රධාන මාර්ගය කාපට් කිරීමේ වැඩ අරඹයි</topic>
    <author>ලංකින්ද නානායක්කාර ඉමදුව සමුහ</author>
    <content>රුපියල්දසලක්ෂ 400ක වියදමින් ඉදිකරන අහංගම - මාකුඹුර ඉමදුව හරහා ප්‍රධාන මර්ගය කාපට් කිරීම මේ වන විට ආරම්භ කර ඇත.ඒ අනුව මේ වන විට මාර්ගයේ පැති කාණු පද්දතියෙහි වැඩ අවසන් අදියරේ පවතින බවත් මේ වසර අවසාන වන විට මාර්ගය සම්පුර්ණයෙන්ම සාදා නිම කරන බවත්, මීට අමතරව ඉමදුව ප්‍රාදේශීය ලේකම් කාර්යාලය මගින් සංවර්ධනය කරන ලද ප්‍රදේශයේ අතුරු මාර්ග පහළොවක වැඩ මේ වන විට අවසන් කර ඇති බව ද නියොජ්‍ය කතානායක චන්දිම වීරක්කොඩි මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409183</link>
    <topic>ගාල්ල නැණ පියස තොරතුරු තාක්ෂණසහතිකපත් ප්‍රදානය කළදා....</topic>
    <author>ලංකින්ද නානායක්කාරඉමදුව සමුහ</author>
    <content>නැණ පියස තොරතුරු තාක්ෂණ සහතිකපත් ප්‍රදානය කිරිමේ උළෙල ගාල්ල නගර සභා ශාලාවේදී පසුගියදා පැවැත්විනි. නියෝජ්‍ය කථානායක ගාල්ල දිස්ත්‍රික් පාර්ලිමේන්තු මන්ත්‍රී චන්දිම වීරක්කොඩි මහතාගේ අනුග්‍රහය මත ගාල්ල දිස්ත්‍රික්කයේ ග්‍රාමීය දූ දරුවන්ගේ පරිගණක සාක්ෂරතාව නැංවිමේ අරමුණින් ක්‍රියාත්මක නැණ පියස තොරතුරු තාක්ෂණ හා පරිගණක ආයතනයේ දූ දරුවන් 1500ක් සඳහා සහතිකපත් ප්‍රදානය කිරීම මෙහිදි සිදු කෙරුණු අතර එහි ප්‍රධාන ආරාධිත අමුත්තා ලෙස දකුණු පළාත් ගරු ආණ්ඩුකාර කුමාරි බාලසූරිය මහත්මිය සහභාගි වූවාය.මෙහිදී වැඩිදුරටත් අදහස් දක්වමින් ආණ්ඩුකාරවරිය මෙසේද කීවාය. අද ලෝකයට අවශ්‍ය තාක්ෂණික දැනුම මේ නැණ පියස හරහා ලබා දෙනවා. අද ලෝකය ගොඩක් වෙනස්. සියලුමදේට පරිගණකය භාවිතා කරනවා.ඒ අනුව නවීන ලෝකයට අවශ්‍ය පරිදි නැණ පියස වැඩසටහන සැකසී තියෙනවා. දේශපාලඥයන් විසින් පාලම්, පාරවල් හදනවා වගේම අනාගත පරපුරේ දැනුම දියුණු කිරීමත් වැදගත්. රටේ තාක්ෂණික දැනුම දියුණු කිරීම සඳහා මහින්ද චින්තන වැඩපිළිවෙළින් විශාල තැනක් ලබාදී තියෙනවා.නැණසල වැඩසටහන යටතේ ලංකාව තාක්ෂණික දැනුම ලබා දෙන රටක් ලෙස සම්මාන ලැබුවා. අන්තර්ජාලය තුළින් අද ලංකාවේ ඈත ගමක ඉඳලා ලෝකේ ඕනෑම තැනක තොරතුරු දැන ගන්න පුළුවන්.විදේශගතවීම් කටයුතු මෙන්ම පුස්තකාල දත්තත් අන්තර් ජාලය හරහා ලබාගත හැකියි. මෙම තාක්ෂණ දැනුම හරහා මුළු ලෝකයම එකම තැනකට ගෙනවිත් තියෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409184</link>
    <topic>නාවුල ක්‍රිඩාංගණය අංග සම්පූර්ණව ඉදි කිරීමේ වැඩ අරඹයි</topic>
    <author>මාතලේ දිස්ත්‍රික් සමුහඒ.ඒ.එල්.ඩයස්</author>
    <content>මාතලේ දිස්ත්‍රික්කයේ කේන්ද්‍රිය ස්ථානයක පිහිටි නාවුල ප්‍රසිද්ධ ක්‍රිඩාංගණය අංග සමිපුර්ණ ලෙස සංවර්ධනය කිරීමට රජය විසින් පියවරගෙන ඇත.මේ ක්‍රීඩාංගණය සංවර්ධනය කිරීම සඳහා ගතවු පාලනයුග දෙකතුන තුළ කිසිවකුගේ අවධානය යොමුනොවුයෙන් මේ ස්ථානය අයාලයේ ගැවසෙන ගවයන්ගේ ලැගුමිහළක් බවට පත්ව තිබේ.මේ තත්ත්වය යටතේප්‍රදේශයේ අන්තර් පාඨශාලීය ක්‍රිඩා තරග මෙන්ම අන්තර් ක්‍රිඩා සමාජ තරඟද මේ ක්‍රීඩාංගණයේ පැවැත්වීමට සිදුව ඇත්තේ මහත් අපහසුවෙනි.එපමණක් නොව මෙහි අඩක් නිමකර අතහැරදමා ඇති විවේකාගාරයද මේවනවිට ඇතමුන්ගේ නීතිවිරෝධී ක්‍රියාවන් පවත්වාගනයාමේ ස්ථානයක් බවට පත්ව තිබේ.තවද රාජ්‍ය අනුග්‍රහය මත ප්‍රධාන පෙලේ රැස්වීමි පැවැත්වීම සදහා වරින්වර යොදාගන්නේද මෙම ක්‍රිඩාංගණයයි.මේ කෙරෙහි අවධානය යොමුකළ වාණිජ කටයුතු සහ කර්මාන්ත නියෝජ්‍ය ඇමැති මාතලේ දිස්ත්‍රික් සංවර්ධන කමිටු සභාපති ලක්ෂ්මන් වසන්ත පෙරේරා මහතාගේ ඉල්ලීම මත නාවුල නගර සංවර්ධන සැලැස්ම යටතේ මේ ක්‍රිඩාංගණය සමිපුර්ණයෙන් සංවර්ධනය කිරීමට රජය විසින් කටයුතුයොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409185</link>
    <topic>කිරිවෙහෙර රාජමහා විහාරාධිපතිට ශාසනාරක්‍ෂක බල මණ්ඩලයේ සභාපති ධූරයක්</topic>
    <author>කතරගම විශේෂඊ.වච් සෝමපාල</author>
    <content>කතරගම කිරිවෙහෙර රාජමහා විහාරාධිපති ශාස්ත්‍රවේදී කොබවක දම්මින්ද නාහිමියෝ කතරගම ප්‍රාදේශීය ශාසනාරක්‍ෂක බල මණ්ඩලයේ සභාපති වශයෙන් තේරී පත්වුහ.කතරගම කිරිවෙහෙර රාජ මහා විහාරය කඳසුරිදුගම විහාරමහා දේවි සෑය කතරගම ආසිරි බෝ සෙවන පානදුර ශ්‍රී බෝධි චෛත්‍යාරාමය හා පානදුර වලාන බෞද්ධාරාමය යන පංච මහා විහාරාධිපති ධූරයද කතරගම කිරිවෙහෙර රාජමහා විහාරස්ථ මහාසේන සිල් සමීතිය කතරගම බෞද්ධ සංගමය ලේක් හවුස් පෙර පාසල යන සමිතිවල අනුශාසක ධූරයන්ද කොබවක දම්මින්ද නාහිමියන් හොබවනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409186</link>
    <topic>කිතුල් නිෂ්පාදනප්‍රචලිතකරන්න වැඩසටහන්</topic>
    <author>කුරුවිට සමුහ රුපිකා කේ.බණ්ඩාර</author>
    <content>රත්නපුර දිස්ත්‍රික්කයේ කිතුල් නිෂ්පාදන ප්‍රචලිත කිරිම සඳහා විවිධ වැඩසටහන් රැසක් ක්‍රියාත්මක කර තිබෙන අතර මේ වනවිට කිතුල් නිෂ්පාදකයන්10941 දෙනෙකු පුහුණුකර තිබෙන බව කාර්මික සංවර්ධන මණ්ඩලය පවසයි.සිනි සඳහා ආදේශකයක් ලෙස මෙන්ම අපනයනය සඳහා කිතුල් නිෂ්පාදන ප්‍රචලිත කිරිම මෙන්ම කිතුල් ආශ්‍රිතව විවිධ නිෂ්පාදනයන් බිහිකිරිමට කටයුතු කෙරේ.දැනට නිෂ්පාදනය කරනු ලබන පැණිහකුරු මෙට්‍රික් ටොන් 8000ක ප්‍රමාණය මෙට්‍රික් ටොන් 36000 දක්වා වර්ධනය කිරිම පිළිබඳවද කාර්මික සංවර්ධන මණ්ඩලය අවධානය යොමුකරයි. කිතුල් කාර්මිකයකු දැනට මාසිකව උපයන මුදල රුපියල් 20000ක් පමණ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409187</link>
    <topic>දුෂ්කර පාසල් දරුවන්ටනිල ඇදුම් සහ පාවහන්</topic>
    <author>ඡායාරූපය -කිත්සිරි වනසිංහ</author>
    <content>රඡය මගින් වාර්ෂිකව ලබාදෙන නිල ඇදුම් කට්ටලයට අමතරව දුෂ්කර පාසල් වල ඉගෙනුම ලබන සිසු දරු දැරියන් සදහා පාසල් නිල ඇදුම් සහ සපත්තු ප්‍රදානය කිරීම සිදු කෙරුණි. ගලෙන්බිදුනවැව අධ්‍යාපන කලාපයට අයත් මරදන්කල්ල අ/වෙල්ලාරගම විදුහලේ සිසු දරු දැරියන් හට විදුහල්පති ආර්.එම්.ඉලංගරත්න මහතා විසින් නිල ඇදුම් සහ සපත්තු ප්‍රදානය කළ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409188</link>
    <topic>ඉමදුව ප්‍රාදේශීය සභාව සතු මාර්ග දාහතරක් දසලක්ෂ 115ක වියදමින් අලුත්වෙන හැඩ</topic>
    <author>ලංකින්ද නානායක්කාර ඉමදුව සමුහ</author>
    <content>රුපියල් දස ලක්ෂ 115 වියදමින් ඉමදුව ප්‍රාදේශීය සභාව සතු මාර්ග 14ක් සංවර්ධනය කිරීමට පියවර ගෙන ඇති බව ඉමදුව ප්‍රාදේශීය සභාවේ උප සභාපති උදාන කුසුම්සිරි මහතා පවසයි.ඒ යටතේ වැලිකොන්ද පුවක්වත්ත මාර්ගය, කහඳ පාසල් මාවත, අටානිකිත ප්‍ර වේශ මාර්ගය, රංගොඩ මාර්ගය, තුඩුගල මාර්ගය, පරගොඩ ප්‍රධාන මාර්ගය හා හරස් මාර්ග, මායාකඩුව සෞඛ්‍ය මධ්‍යස්ථාන මාර්ගය, කුන්දුප්පකන්ද පොල්හේන මාර්ගය, පරගොඩ පුංචිමුල්ල මාර්ගය, ඉදුරන්නාවිල ජම්බුගහවත්ත මාර්ගය හා අතුරු මාර්ග, හවුපේ ඇත්තල හේන මාර්ගය හා ප්‍රධාන මාර්ගය,ගෝනගෝළුව දංගහවත්ත මාර්ගය සංවර්ධනය කෙරේ.සියලු මාර්ග තාර හා කොන්ක්‍රීට් කිරීමට නියමිත අතර මෙම වසර අවසාන වන විට සියලු මාර්ග වල වැඩ අවසන් කරන බව ද උප සභාපතිවරයා පැවසීය.නියෝජ්‍ය කතානායක චන්දිම වීරක්කොඩි මහතාගේ උපදෙස් මත ඉමදුව ප්‍රාදේශීය සභාව අදාළ සංවර්ධන කටයුතු සිදුකරන බව ද ඒ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r1409189</link>
    <topic>විරවිල වැවටවෙලා තියෙන දේ...</topic>
    <author>ඡායාරූපය -ඇම්.පි.චන්ද්‍රපාල තංගල්ල විශේෂ</author>
    <content>යල මහ දෙකන්නේම කුඹුරු අක්කර සිය ගණනකට ජලය ලබා දුන් හම්බන්තොට දිස්ත්‍රික්කයේ විරවිල වැව මේ දිනවල පවතින දැඩි නියගය නිසා සිදි ගොස් ඇති අයුරු</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=r14091810</link>
    <topic>ඇඹුල්ගිරිය රජමහා විහාරස්ථානයෙන් ඉපැරණි බුදු පිළිම 4ක් හමුවෙයි</topic>
    <author>සකුන්තලා ජයසිංහ</author>
    <content>වළගම්බා රජු විසින් ඉදිකළ කුරුණෑගල දිසාවේ ගිරිහතේ විහාරස්ථානවලට අයත් ඇඹුල්ගිරිය රජමහා විහාරස්ථානයෙන් ඉපැරැණි බුදු පිළිම හතරක් හමුවෙයි.අඹන්පොළ ප්‍රාදේශීය ලේකම් කොට්ඨාසයට අයත් මෙම විහාරස්ථානයේ දායක සභාව විසින් බෝධි ප්‍රාකාරය අසළ සිදු කළ ශ්‍රමදානයක දී හමු වු මෙම පිළිම හතර කුමන යුගයට අයත් දැයි තවම කාලනීර්ණයක ට ලක් කර නොමැති මුත් ඉතාමත් සුක්ෂම සහ සියුම් ශිල්පීය ක්‍රම හා හැඩතල භාවිත කර නිර්මාණය කළ ඒවා බවට සාධක පෙන්නුම් කරයි. අවුකන පිළිමයේ ආකෘතියට සමාන හිටි පිළිමයක්, හිඳි පිළිම දෙකක් සහ මුචලින්ද නාග දරණය සහිත පිළිමයක් මේ අතර වෙයි.වළගම්බා රජු විසින් ඉදිකළේ යැයි විශ්වාස කරන සඳුන් ගිරිය, දේව ගිරිය, දිඹුල්ගිරිය,සීගිරිය, නීලගිරිය,රාජගිරය සහ අඹුල්ගිරිය යන රජ මහා විහාරස්ථානවලින් විවිධ පුරාවස්තු මීට පෙර ද හමු වී තිබේ.විශේෂයෙන් බුදුන් වහන්සේ වන්දනා මාන කිරීම සඳහා භාවිතා කළ ඉපැරැණීතම සංකේතයක් වන සිරිපතුල සහිත ශිලා පුවරුවක් ද ඇඹූල් ගිරිය විහාරස්ථානයෙන් මීට පෙර හමුවී තිබේ.මේ වනවිට විහාරස්ථානයේ තැන්පත් කර ඇති පිළිම වහන්සේ දැක බලා ගැනීම ට අඹන්පොළ ප්‍රාදේශීය ලේකම් ඩබ්ලිව්.එස් සේනාතිස්ස මහතා ද එහි පැමිණි අතර විහාරස්ථානයේ වැඩි දියුණුව සඳහා සහාය ලබා දෙන බව ද පැවසිය.එමෙන්ම මෙම බුදු පිළිම හතර පුරා විද්‍යාත්මක වශයෙන් ඉතාමත් වැදගත් ඓතිහාසික තොරතුරු හෙළිදරව් කරනු ඇති බවටත් හැකි ඉක්මනින් පුරාවිද්‍යා පරීක්ෂණය කට භාජනය කර කාල නීර්ණය සහ ලෝහ වර්ගය හඳුනා ගන්නා බවත් පුරා විද්‍යා නිලධාරියෙක් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409181</link>
    <topic>ආසියා ඔලිම්පික් සැණකෙළියට තව එක දිනයයි</topic>
    <author>ප්‍රින්ස් ගු ණසේකර දකුණු කොරියාවේ ඉංචියොන් සිට...</author>
    <content>ආසියාතිකයන්ගේ දැවැන්තම ක්‍රීඩා සැණකෙළිය වන ආසියානු ක්‍රීඩා උළෙල ආරම්භවීමට ඇත්තේ තවත් දිනක් පමණි. දකුණු කොරියාවේ සෝල් අගනගරයට කිලෝමීටර් 27ක් ඈතින් පිහිටි අලංකාර පෙදෙසක්වූ ඉංචියොන් කේන්ද්‍රකොට 17වැනි ආසියානු ක්‍රීඩා උළෙල පැවැත්වීමට සියල්ල සූදානම් වේ.ආසියානු ක්‍රීඩා උළෙල ඉතිහාසයේ දෙවතාවක් කොරියාවට සත්කාරකත්වය හිමිව තිබූ අතර මෙවර තෙවැනි වතාවට නැවුම් අත්දැකීමක් බවට මේ සැණකෙළිය පත්කරන බව සංවිධායකයෝ පවසති. වසර 1986දී සෝල් නුවර හා 2002දී බුසාන්හදී ආසියානු ක්‍රීඩා උළෙල උත්සවශ්‍රීයෙන් පැවැත්වීමට කොරියානුවෝ කටයුතු කළහ. ආසියානු ක්‍රීඩා උළෙල සිවුවරක්ම පැවැත්වීමේ ගෞරවය හිමිකරගෙන ඇත්තේ තායිලන්තය වන අතර බැංකොක් කේන්ද්‍රකොට 1966, 1970, 1978 හා 1998දී එම මනරම් අවස්ථා පසු කළේය.ක්‍රීඩා උළෙල ආරම්භයේදී මෙය බටහිර ක්‍රීඩා උළෙල ලෙස හැදින්වූ අතර 1951දී නවදිල්ලි ක්‍රීඩා උළෙ‍ලින් පසු ආසියානු ක්‍රීඩා උළෙල යන නිල නාමය භාවිතා කෙරුණි.අවසන්වරට 2010දී චීනයේ ගුවංෂු නගරයට මෙහි සත්කාරකත්වය හිමිවුණි. ආසියානු ක්‍රීඩා උළෙල ලබාගැනීම උදෙසා 2006දී දෝහා කටාර්හි පැවැති ඡන්ද විමසීමේදී වැඩි ඡන්දයෙන් ඉංචියොන් නුවරට සත්කාරකත්වය පිරිනැමුණි. එහිදි ආසියානු ඔලිම්පික් සංගම් ප්‍රධානීන්ගේ කැමැත්ත ඉංචියොන් නුවරට ඡන්ද 32ක් හා දිල්ලි අගනගරයට ඡන්ද 13ක් ලෙස ප්‍රකාශ විය.ආසියානු ක්‍රීඩා උළෙලේ සත්කාරකත්වය ලැබීමත් සමග කොරියානු රජය අමෙරිකානු ඩොලර් මිලියන 20ක අරමුදලක් පිහිටුවා පදක්කම් දිනන වැඩ පිළිවෙළක් ආරම්භ කළේය. අවසන්වරට පැවැති ක්‍රීඩා උළෙලේදී දකුණු කොරියාව රන් පදක්කම් 76ක් දිනා දෙවැනි තැන සිටි අතර චීනය රන් පදක්කම් 199ක් දිනා පළමු තැනට පත්විය.චිනය අභිභවා යෑමට මෙවර නොහැකිවුවද ආසන්නයට පැමිණ හොඳ තරගයක්දීම කොරියානුවන්ගේ අපේක්ෂාවවී තිබේ. ඉංචියොන් ආසියානු ක්‍රීඩා උළෙලට වැයවන මුළු මුදල අමෙරිකානු ඩොලර් බිලියන 1.62ක් වනු ඇතැයි ගණන් බලා තිබේ.එයින් බිලියන 1.39ක් ක්‍රීඩාංගණ හා අනෙකුත් ඉදිකිරීම්වලට වන අතර ඉතිරි මුදල් පුහුණු ක්‍රීඩාංගණ, මාර්ග සංවර්ධනයට හා ප්‍රවාහන පහසුකම්වලට වෙන්කළ බව ඉංචියොන් නගර නිලධාරීහු පවසති.පාපන්දු කළමනාකරු පන්නයිමේ අතර ඉරාන පාපන්දු කළමනාකරුවකු ස්වේච්ඡා සේවිකාවකට ලිංගික අතවර කළේ යැයි චෝදනාවකට නැවැත ඉරානයට පිටමං කිරීමට ඊයේ පියවර ගෙන තිබුණි.දකුණු කොරියානු පොලිස් ප්‍රකාශකයකු පැවැසුවේ පාපන්දු තරග පැවැත්වෙන 'අන්සාන් වා' ක්‍රීඩාපිටියේදී මේ පාපන්දු කළමනාකරු ස්වේච්ඡා සේවිකාව සමග ඡායාරූපයක් ගැනීමට අවශ්‍ය බව පවසා අනිසි හැසිරීමක යෙදුණු බවට පැමිණිලි ලැබී ඇති බවයි.38 හැවිරිදි පාපන්දු කළමනාකරු මෙලෙස අතවර කළ බවට පැමිණිලි කොට ඇත්තේ සෝල් නුවර අධ්‍යාපනය ලබන පාසල් ශිෂ්‍යාවකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409182</link>
    <topic>සහිරා ‘මිනි රග්බි’ සැණකෙළිය 20දා</topic>
    <author>ෆවුස් මොහොමඩ්</author>
    <content>සහිරා විද්‍යාලයීය ආදි සිසුන්ගේ රගර් සංගමය (ZOBRA) මෙහෙයවනු ලබන සහිරා 'මිනි රග්බි' සැණකෙළිය මේ මස 20 වැනිදා එම විද්‍යාලයීය ක්‍රීඩාංගණයේ දී පැවැත්වේ. අවුරුදු 10න් පහළ, 12න් පහළ සහ 14න් පහළ තරග ඉසව්වලින් සමන්විත මේ රගර් සැණකෙළියට කොළඹ හා ඒ අවට පළාත්වල රගර් ක්‍රීඩාවේ නිරතවන ප්‍රබලතම පාසල් කණ්ඩායම් එක්වෙති.අවුරුදු 14න් පහළ තරගාවලිය සඳහා කණ්ඩායම් 12ක් 'ඒ', 'බී', 'සී' හා 'ඩී' කාණ්ඩය යටතේ තරග වදිති. මූලික තරග වටයේ දී එක් එක් කාණ්ඩවල පෙරමුණ ගන්නා කණ්ඩායම් කුසලාන තරග ඉසව්වේ අවසන් පූර්ව තරග වටයට එක්වන අතර එම තරගවලදි ජය ලබන කණ්ඩායම් කුසලාන තරග ඉසව්වේ අවසන් මහා තරගයට ද පරාජයට පත්වන කණ්ඩායම් පළඟ ශූරතා අවසන් මහා තරගයට ද එකවෙති. එක් එක් කාණ්ඩවල දෙවැනි ස්ථාන අත්කරගන්නා කණ්ඩායම් බඳුන ශූරතා අවසන් පූර්ව තරගවටයටත්, තුන්වැනි ස්ථානයට පත්වන කණ්ඩායම් පළිහ ශූරතා අවසන් පූර්ව වටයටත් සුදුසුකම් ලබති.අවුරුදු 14න් පහළ තරගාවලිය 12සාමාජික තරගාවලියක් ලෙසත්, සෙසු තරග ඉසව් 10 සාමාජික තරගාවලි ලෙසත් පැවැත්වීමට නියමිතය. සහිරා, ඩී.එස්, සාන්ත ජෝශප්, ආනන්ද, නාලන්දා, පානදුර රාජකීය, සී.ඩබ්.ඩබ්.කන්නන්ගර, මහනාම, වෙස්ලි, වේල්ස්කුමර, තර්ස්ටන් හා සාන්ත බෙනඩික්ට් විදුහල් මේ තරගාවලියට එක්වී සිටිති.කොළඹ දිස්ත්‍රික් නිදහස් පක්ෂ ප්‍රධාන සංවිධායක ෆවුසාන් අන්වර් මහතාගේ මූල්‍ය අනුග්‍රාහකත්වය යටතේ පැවැත්වෙන මේ තරගාවලියේ ත්‍යාග ප්‍රදානෝත්සවයට ශ්‍රී ලංකා රගර් සංගමයේ ලේකම් නලීන් ද සිල්වා මහතා විශේෂ ආරාධිතයකු ලෙස එක්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409183</link>
    <topic>ආසියානු කනිෂ්ඨ රගර් 21දා සිට කොළඹ දී</topic>
    <author>ෆවුස් මොහොමඩ්</author>
    <content>ලබන වසරේ පැවැත්වෙන කනිෂ්ඨ ලෝක කුසලාන රගර් තරගමාලාවට සුදුසුකම් ලබා ගැනීමේ තරගාවලියට එක්වීමේ අවස්ථාව හිමිවන ආසියානු කනිෂ්ඨ අවුරුදු 20න් පහළ රගර් තරගාවලිය මේ මස 21දා කොළඹ දී ආරම්භ කෙරේ.ශ්‍රී ලංකාව සමග හොංකොං, දකුණු කොරියාව සහ චීන තායිපේ කණ්ඩායම් සහභාගි වන මේ තරගාවලිය 27දා දක්වා කොළඹ තුරඟ තරග පිටියේ දී පැවැත්වේ.ලබන වසරේ අග පැවැත්වෙන ලෝක කුසලාන කනිෂ්ඨ රගර් තරගමාලාවට ආසියාවෙන් මේ වනවිට ජපානය සුදුසුකම් ලබා සිටින අතර ඊට එක්වන දෙවැනි ආසියානු කණ්ඩායම තෝරාගැනීමේ තරගාවලිය ලබන වසරේ පෘතුගාලයේ පැවැත්වෙන අතර ඊට එක්වීමේ කදිම අවස්ථාවක් මෙවර තරගාවලියෙන් ශ්‍රී ලංකාවට උදාවී තිබේ.එම තරගාවලියට එක්වීමේ බලාපොරොත්තුවෙන් පසුවන හොංකොං හා දකුණු කොරියාව වෙතින් මේ තරගාවලියේ දී ශ්‍රි ලංකාවට ප්‍රබල අභියෝගයක් වූව ද සත්කාරකත්වය හිමිවීම මත එම අවස්ථාව අත්කරගැනීමට ශ්‍රී ලංකා පිල බලාපොරොත්තුවෙන් පසුවෙයි.ත්‍රිත්ව විදුහල් පිලේ නායක තරින්ද රත්වත්තේ ශ්‍රී ලංකා කණ්ඩායම මෙහෙයවීමේ වගකීම දරන අතර පසුගිය පාසල් රගර් තරගවාරයේ දී ත්‍රිත්ව ශූරතා දිනූ ඉසිපතන විදුහලේ පුහුණුකරු නිල්ෆර් ඉබ්‍රාහීම් ශ්‍රී ලංකා පිලේ පුහුණුකරු ලෙස කටයුතු කරයි. කණ්ඩායමේ සහය පුහුණුකරු ලෙස කටයුතු කරනු ලබන්නේ ඉසිපතන විදුහලේ සහය පුහුණුකරු අනුරංග වල්පොළ විසිනි.තරගාවලිය ආරම්භ කරමින් ලබන 21දා පස්වරු 2.30ට හොංකොං හා චීන තායිපේ පිල තරග වදින අතර එදිනම පස්වරු 4.30ට ශ්‍රී ලංකාව හා දකුණු කොරියාව අතර තරගය පැවැත්වේ. දකුණු කොරියාව හා චීන තායිපේ අතර තරගය 24දා පස්වරු 2.30ට ද, ශ්‍රී ලංකාව හා හොංකොං පිල අතර තරගය එදින පස්වරු 4.30ට ද පැවැත්වේ. 27වැනිදා පස්වරු 2.30ට ශ්‍රී ලංකාව සහ චීන තායිපේ අතර තරගය පැවැත්වෙන අතර එදින පස්වරු 4.30 හොංකොං පිල සහ දකුණු කොරියාව අතර තරගය පැවැත්වීමට නියමිතය.ශ්‍රී ලංකා සංචිතය මෙසේය. තරින්ද රත්වත්ත (නායක – ත්‍රිත්ව), ශෙනාල් දීලක (උපනායක – ඉසිපතන), ස්ටීවන් ග්‍රෙගරි (සා.ජෝශප්), ගනුක දිසානායක (ඉසිපතන), දිරේන්ද්‍ර රත්වත්ත, අනුරාධ කරුණාතිලක (ත්‍රිත්ව), සුපුන් වර්ණකුලසූරිය (රාජකීය), නිසල් දේසත (ඉසිපතන), උමේෂ් මධුෂාන් (රාජකීය), සිතුම් පීරිස් (වෙස්ලි), අකිල පෙරේරා (ඉසිපතන), තරීක් සාලේ (සා.ජෝශප්), ඉසුරු රංගල (ත්‍රිත්ව), චතුර දිල්ෂාන්, ඔම්ල්ක ගුණරත්න, සුදම් සූරියආරච්චි (ඉසිපතන), ප්‍රසාද් මාලින්ද (විද්‍යා), රෙහාන් රොමේෂ් (ඉසිපතන), අශේල වි‍ජේසිංහ (කිංග්ස්වුඩ්), කෙවින් ඩික්සන් (සා.පීතර), ලෝචන ගිරිහාගම, සංචන ශේක් (ත්‍රිත්ව), භානුක ගමගේ (රාජකීය), ප්‍රින්ස් චාමර (විද්‍යා), නිම්ෂාන් ජයවර්ධන (රාජකීය)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409184</link>
    <topic>චමත්ගෙන් විශිෂ්ට පන්දු යැවීමක්</topic>
    <author/>
    <content>පානදුර ක්‍රිකට් පාසල සංවිධාන කළ ක්‍රිකට් තරගාවලියේ අවුරුදු 12න් පහළ තරගාවලි‍යේදී පානදුර ලයන්ස් පිල වෙනුවෙන් විශිෂ්ට පන්දු යැවීමක නිරතවූ චමත් චමුපති ලකුණු 12කට කඩුලු 5ක් දවාගැනීමට සමත්විය. එහෙත් එම තරගයේ ජය හිමිකර ගැනීමට පානදුර ලයන්ස් පිලට නොහැකිවිය. පානදුර ඊගල් පිල ලකුණු 84ක් රැස්කළ අතර පිළිතුරු ලෙස පානදුර ලයන්ස් පිලට ලබාගත හැකිවූයේ ලකුණු 51ක් පමණි.පානදුර ඊගල්ස්-84 (ඕවර 25) ප්‍රමීත් චාරුක නොදැවී 15 (චමත් චමුපති 12/5, ලහිරු වින්දද 21/3)පානදුර ලයන්ස්-51 (ඕවර 15.3) (ඉනුල දුල්නෙත් 15/3, රවිදු සිරිමාන්න 1/2)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409185</link>
    <topic>පන්දු යවද්දීම නිත්‍යානුකූල බව සෙවීමේ නව තාක්ෂණයක් ලබන වසරේ දී</topic>
    <author>- වර්නන් ගුණසේකර (විදෙස් පුවත් ඇසුරෙනි)</author>
    <content>පන්දු යවන්නාගේ ශරීරයට සම්බන්ධ කෙරෙන සංවේදකයක් මගින් ඔහුගේ පන්දු යැවීමේ ඉරියව් තරගය පැවැත්වෙන අතරවාරයේම අධීක්ෂණය කළ හැකි නව තාක්ෂණයක් ජාත්‍යන්තර ක්‍රිකට් ක්‍රීඩාවට ළඟදීම හඳුන්වා දෙන ලකුණු පහළ වෙමින් තිබේ.මේ ව්‍යාපෘතිය දැන් තෙවැනි හා අවසාන අදියරේ තිබෙන බවත් ලබන 2015 වසරේ පැවැත්වෙන තරගයකදී මේ තාක්ෂණය අත්හදා බැලීමට හැකි වනු ඇති බවත් ජගත් ක්‍රිකට් කවුන්සලය කියයි.නීති විරෝධී පන්දු යැවීමේ ඉරියව් හේතුවෙන් පාකිස්තාන දඟ පන්දු යවන ක්‍රීඩක සයීඩ් අජ්මාල්ට මෑතකදී තරග තහනමක් පැනවිණි. ඔහුගේ කිසිම පන්දු යැවීමක් නිත්‍යානුකූල නොවන බවට පරීක්ෂණවලදී අනාවරණය විණි.වර්තමානයේ ලොව ඉහළින්ම සිටින එක්දින ක්‍රිකට් පන්දු යවන්නා අජ්මාල් වන බැවින් ජගත් ක්‍රිකට් කවුන්සලය විසින් ක්‍රියාත්මක කර තිබෙන සැකසහිත පන්දු යැවීමේ ඉරියව් පිළිබඳ සෝදිසි මෙහෙයුමේ ගොදුර බවට පත්වූ ලොව ප්‍රධානතම පන්දු යවන්නා ඔහු වී තිබේ.නවසිලන්තයේ කේන් විලියම්සන්, බටහිර ඉන්දීය කොදෙව් කණ්ඩායමේ ෂේන් ෂිලිංෆෝඩ් හා ශ්‍රී ලංකාවේ සචිත්‍ර සේනානායකද පසුගිය මාස 12 ඇතුළත තරග තහනමකට ලක්වූහ. සිම්බාබ්වේහි ප්‍රොස්පර් උට්සෙයා සහ බංග්ලාදේශයේ සොහාග් ගාසි හා අල් අමින් හොසේන් යුගළයට එරෙහිවද වාර්තා ඉදිරිපත් කර තිබෙන අතර ඔවුන් දැන් පරීක්ෂණවලට මුහුණ දෙමින් සිටිති.අංශක 15කට වැඩියෙන් අත දිගහැරීමට පන්දු යවන්නන්ට අවසර නැත.තරගයක් පැවැත්වෙන අතරවාරයේ මේ පිළිබඳව පරීක්ෂා කිරීම ලබන වසරේ මැද භාගයට පෙර සිදු නොවනු ඇතැයි ජගත් ක්‍රිකට් කවුන්සලයේ ක්‍රිකට් සාමාන්‍යාධිකාරී ජෙෆ් අලාඩයිස් පවසයි. “එක් එක් සංවේදක වර්ගයන් නීති විරෝධී පන්දු යැවීමේ ඉරියව් හඳුනාගත හැකිද යන්න තහවුරු කර ගැනීම මේ ව්‍යාපෘතියේ පළමු අදියර වුණා. එය කළ හැකි බවට පරීක්ෂණ කිහිපයකින් පසුව ඔවුන් තීරණය කර තියෙනවා” යැයි අලාඩයිස් කියා සිටී.“දෙවැනි අදියර වුණේ මෘදුකාංග සමග නෙට් හෝ පුහුණු වාතාවරණයක අපට පාවිච්චි කළ හැකි වන පරිද්දෙන් එය පැකේජයකට ගැනීමයි. මේ වසරේ පෙබරවාරියේ ඩුබායිහිදී අපි අත්හදා බැලීම් කිහිපයක් කළා. අවුරුදු 19න් පහළ ලෝක කුසලාන තරගාවලියේ කෙරුණු ඒ අත්හදා බැලීම්වලින් ව්‍යාපෘතියේ දෙවැනි අදියර සම්පූර්ණ වුණා.”“ඒ නිසා අපි දැන් සූදානම් වන්නේ තෙවැනි අදියර පටන් ගන්නයි. තරග වාතාවරණයකදී මේ තාක්ෂණය යොදා ගන්නේ කෙසේද යන්න සොයා බැලීම මේ අදියරේ ප්‍රධාන අරමුණයි.”තරගය පැවැත්වෙන අතරතුර පිටියේදී ක්‍රීඩකයාගේ චලනය වීම සංවේදකවල ක්‍රියාකාරිත්වයට බලනොපාන පරිදි සංවේදක අතට සම්බන්ධ කළ හැක්කේ කුමන ආකාරයටද යන්න මේවා නිපදවන්නන් මුහුණ දී සිටින ප්‍රධානතම අභියෝගය වී තිබේ.උදාහරණයක් ලෙසින් සෑම පන්දු යැවීමකින් පසුව, ඕවරයක් අවසානයේ හෝ තරග වරුවක් අවසානයේ වන පරිදි සංවේදකවලින් කෙතරම් ඉක්මනින් ප්‍රතිචාර ලබා ගත හැක්කේ හෝ ලබා ගත යුත්තේද යන ප්‍රශ්නයද මතුව තිබේ.“විද්‍යාව සමග ප්‍රගතිය හරිම උනන්දුව දනවන්නකි” යැයි අලාඩයිස් ප්‍රකාශ කරයි. “ඒත් එය ප්‍රායෝගික බවට පත් කිරීමේදී අභියෝග කිහිපයක් තියෙනවා!” </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409186</link>
    <topic>යුද-නාවික ශක්ති සවිඑසවීමේ ශූරතා දිනති</topic>
    <author/>
    <content>සමස්ත ලංකා ශක්ති සවිඑසවීමේ තරගාවලියේ පිරිමි සමස්ත ශූරතාව දිනාගැනීමට යුද හමුදා කණ්ඩායම සමත්වූ අතර කාන්තා ශූරතාව නාවික හමුදාව සතුවිය. බණ්ඩාරගම මෛත්‍රී ශාලාවේදී පසුගියදා පැවැති තරගාවලියේදී ශ්‍රී ලංකා වාර්තා 12ක් බිහිකිරීමට තරගකරුවන්ට හැකිවිණි.ඉන් වාර්තා 9ක් ශ්‍රී ලංකා යුද හමුදා ක්‍රීඩකයන් සතුවීම කැපී පෙනුණි. ‍යුද හමුදාව සතු වාර්තා 9න් තුනක් ඒ.පී.ටී ජයතිලකගේ නම ඉදිරියේ සටහන් වූ අතර ඔහු ක්‍රිලෝග්‍රෑම් 120ට වැඩි බරපංතියෙන් බෙන්ච් ප්‍රෙරෙස් 130/ ඩෙට්ලිෆ්ට් ඉසව්වෙන් 220ක් හා මුළු බර 530ක් ඔසවා මේ වාර්තා බිහි කළේය.තරගාවලියේ හොඳම සවිඔසවන්නා ලෙස යුද හමුදාවේ ඩබ්.ඩී.ජී.එස්.වික්‍රමරත්න හා හොඳම සවිඔසවන්නිය ලෙස නාවික හමුදාවේ ආර්.සාමත් සම්මාන දිනාගත්හ. බෙස් පිසික් පවර් ලිෆ්ටර් ලෙස ඩී.ඩබ්.ඊ.දුලංජන ශිවංක (යුද හමුදා), වැඩිම බරක් එසවු ක්‍රීඩකයා ලෙස රන්සිළු ජයතිලක (හයිඔස්ටේන්) නම් කෙරිණි.තරගාවලියේ සමස්ත ප්‍රතිඵල මෙසේය-කි.ග්‍රෑ.59 බර පංතිය-1.ඩබ්.ඩී.ජී.එස්.වික්‍රමරත්න (යුද) බෙන්ච් ප්‍රෙරෙස් ඉසව්වෙන් ශ්‍රී ලංකාව වාර්තාවක් කි.ග්‍රෑ.116, 2.බී.ඩිල්ෂාන් සංජය (ක්‍රරන්චි හෙල්ත් පිට්නස්), 3.ආර්.එල්.කේ.ගමගේ (බුද්ධි රෙක්රේෂන්)කි.ග්‍රෑ.66බර පංතිය-1.වයි.ජි.එස්.අබේවික්‍රම (යුද) ස්කොට් ඉසව්වෙන් ශ්‍රී ලංකා වාර්තාවක් 182.5, අයි.එල්.චතුර කුමාර (යුද) බෙන්ච් ප්‍රෙරෙස් ඉසව්වේ ශ්‍රී ලංකා වාර්තාවක කි.ග්‍රෑ.105, 3.ටී.ටී.එම්.බී.ඉලංගන්තිලක (නාවික)කි.ග්‍රෑ.74 බර පංතිය-1.ආර්.එම්.ජගත් කුමාරතුංග (යුද) ස්කොට් ඉසව්වෙන් ශ්‍රී ලංකා වාර්තාවක් කි.ග්‍රෑ.186, 2.ඩී.ඩබ්.ඊ.දුලාංජන ශිවංක (යුද) ඩෙට්ලිෆ්ට් ඉසව්වෙන් ශ්‍රී ලංකා වාර්තාවක් කි.ග්‍රෑ.215/500, 3.ගමගේ ධනුෂ්ක පෙරේරා - කි.ග්‍රෑ.83 බර පංතිය-1.එම්.ඩී.සුසිත සුදම් සුරවීර (හයිඔක්ටේන්) ස්කොට් ඉසව්වෙන් 205/ඩෙට්ලිෆ්ට් ඉසව්වෙන් 215 ශ්‍රී ලංකා වාර්තා, 2.ධනුෂ්ක කොඩිකාර (හයිඔක්ටේන්), 3.ඉන්ද්‍රජිත් රාමවික්‍රම (යුද)- කි.ග්‍රෑ.93 බර පංතිය-1.ටෝනි ජයවර්ධන (හයිඔක්ටේන්), 2.ගයාන් ප්‍රසාද් ප්‍රනාන්දු (ක්‍රරන්ච්), 3.එස්.එස්.එස්.ගාමිණී (යුද), ඔසුර බංගමුව බෙන්ච් ප්‍රෙරෙස් ඉසව්වෙන් ශ්‍රී ලංකා වාර්තාවක් කි.ග්‍රෑ.180- කි.ග්‍රෑ.105 බර පංතිය-1.ආර්.අජිත් කුමාර (යුද) ඩෙට්ලිෆ්ට් ඉසව්වෙන් ශ්‍රී ලංකා වාර්තාවක් කි.ග්‍රෑ.245, 2.ඩබ්.බී.එම්.සිගේරා (යුද), පී.එම්.ළහිරු දිලුක මදුසංක (නාවික)- කි.ග්‍රෑ.120 බර පංතිය-1.රන්සිළු ජයතිලක (හයිඔක්ටේන්)- කි.ග්‍රෑ.120ට වැඩි බර පංතිය-1.ඒ.පී.ටී.ජයතිලක (යුද) බෙන්ච් ප්‍රෙරෙස් 130/ ඩෙට්ලිෆ්ට් ඉසව්වෙන් 220ක් හා මුළු බර 530 ශ්‍රී ලංකා වාර්තා, 2.ස්ටීවන් නෙල්සන් (හයිඔක්ටේන්)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409187</link>
    <topic>සමස්ත ලංකා පාසල් චෙස් තරගාවලිය</topic>
    <author/>
    <content>නුගවෙල මධ්‍ය මහා විද්‍යාලයේ පැවැති සමස්ත ලංකා පාසල් චෙස් තරගාවලියේදී කොළඹ විශාඛා විදුහල් ක්‍රීඩිකාවෝ කැපී පෙනෙන දක්ෂතා දක්වමින් ජයග්‍රහණ අත්කර ගත්හ. 15න් පහළ කණ්ඩායම (වමේ) නියෝජනය කළ හසන්දි යාපා, දසුනි මෙන්ඩිස්, විනෙල් බණ්ඩාර, ලිසෙනි වීරසිංහ, පසිඳි විජේසූරිය, බිනිඳි යාපා හා අනුකි පැස්කුවෙල්, 19න් පහළ කණ්ඩායම (දකුණේ) නියෝජනය කළ සවින්ඳි ජයරත්න, මනුජි අත්තනායක, දියෝනී වීරසිංහ, යසස්මි ගමගේ, නුවනි රත්නායක, දිනිති කුලතුංග හා තියුමි යසෝරා ඡායාරූපයේ සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=s1409188</link>
    <topic>සත් සාමාජික රාමසාන් කුසලාන පාපන්දු තරගාවලය</topic>
    <author>ඡායාරූපය-රුසෙයික් ෆාරුක්</author>
    <content>වැල්ලවත්ත දාරුස් සලාම් ක්‍රීඩා සමාජය තෙවැනි වරට සංවිධාන කළ සත් සාමාජික රාමසාන් කුසලාන පාපන්දු තරගාවලියේ ශූරතාව දිනාගැනීමට බ්ලූ බොයිස් ක්‍රීඩා සමාජය සමත්විය. ජයග්‍රාහී කණ්ඩායම් නායක එම්.එන්.එම්.රෝෂාන් ශ්‍රී විජයරාමය විහාරාධිපති අධිකරණ සංඝනායක අහංගම ආනන්ද හිමියන් අතින් කුසලානය ලබාගත් අයුරු. කොළඹ දිස්ත්‍රික් ශ්‍රී ලංකා නිදහස් පක්ෂ සංවිධායක ෆව්සාන් අන්වර් මහතාද මෙහි සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409181</link>
    <topic>විසිහතර පැයේ විදුලිය</topic>
    <author>රාමන්</author>
    <content>නුතන මිනිසා විදුලියෙන් තොර ජීවිතයක් නැති තැනට පත් වෙලා. ලෝක ජනයනයෙන් 76%ක් අතර වැඩි වන ඒක පුද්ගල විදුලිය පරිභෝජනය ඍජුවම රටක ආර්ථිකය සංවර්ධනය වේගවත් කිරීමට හේතු වී තිබෙන බව මේ වන විට ප්‍රත්‍යක්ෂ වී තිබෙන සත්‍යයක්.එය රටක මානව සංවර්ධන දර්ශකයන් ඉහළ යෑමට ද ප්‍රධාන හේතුවක් සෝවියට් දේශයේ නිර්මාතෘ වී.අයි. ලෙනින් වරක් සමාජවාදය කියල කිව්වේ විදුලියට. නැතිනම් එදා නොදියුණු සෝවියට් කලාපයට දියුණුව රැගෙන ඒම හැඳින් වූයේ විදුලියකරණය ලෙසින්. එය ම සමාජවාදය ලබා දීමක් සේ නිර්වචනය කිරීමට ද ඔහු පෙළඹුණා.විදුලිය අයත් වන්නේ රටක යටිතල පහසුකම් ක්ෂේත්‍රයට 2005 පසු යුගය නිදහසින් පසු ශ්‍රී ලංකාවේ යටිතල පහසුකම් ක්ෂේත්‍රයේ කැපී පෙනෙන වර්ධනීය අවදියක් ලෙස ඉතිහාසගත වෙනවා. ඉන් විදුලිය ප්‍රධාන තැනක් ගන්නා බව අමුතුවෙන් කිව යුතු නැහැ.ශ්‍රී ලංකා ආර්ථික වර්ධන හා සංවර්ධන ක්‍රියාවලියේ ගාමක බලවේගය විදුලි බලය ලෙසයි විද්වතුන් සඳහන් කරන්නේ. එය අතිශයෝක්තියක් නොවෙයි.2009 මැයි 19 වැනි දින රටේ පැවැති 30 අවුරුදු සිවිල් යුද්ධය අවසන් වීමත් සමඟ ම වඩාත්ම වේගවත් වූයේ යටිතල පහසුකම් සංවර්ධනය වීම බව මේ වන විට තහවුරු වී අවසන්. රටක ආර්ථික සංවර්ධන වේගවත් වීමට යටිතල පහසුකම් අවැසි පරිදි සංවර්ධනය වී තිබීම ප්‍රධාන කොන්දේසියක්.මාර්ග විදුලිය හා ජල පහසුකම් නොමැති රටකට ආයෝජනය කිරීමට ආයෝජනකයින් මැලි කමක් දක්වනවා. ඒ වෙනුවට ඔවුනගේ තෝරා ගැනීමවන්නේ යටිතල පහසුකම් හොඳින් ම සංවර්ධනය වූ රටවල්.මේ අතර වර්තමාන ශ්‍රී ලංකාව ද හැඳින් වෙන්නේ යටිතල පහසුකම් ශිඝ්‍රයෙන් වර්ධනය වන තුන්වැනි ලෝකයේ රටක් ලෙසින්. මේ නිසා විදේශ ආයෝජන ගලා ඒ මේ ප්‍රවණතාවය 2005ට පෙර යුගයට සාපේක්ෂව වැඩිවෙමින් පවතිනවා. එහි එක් රහසක් වන්නේ යටිතල පහසුකම් සංවර්ධනයයි. විදුලිය ඉන් ප්‍රධානයි.2005 වන විට මේ රටේ විදුලි අවශ්‍යතාවයෙන් සම්පූර්ණ කර තිබුණේ 76%ක ප්‍රතිශතයක්. මේ වන විට එය 97% දක්වා වර්ධනය වෙලා. වසර 8ක් තුළ 21%කින් විදුලිය සැපයුම වර්ධන වෙලා.මේ වර්ධනය දක්නට ලැබෙන්නේ නිදහසින් පසු වසර 50ක කාල පරාසයක් තුළ 50%කින් වත් විදුලි සැපයුම වර්ධනය කර ගැනීමට නොහැකි වූ රටකයි.2005 සිට 2012 කාල පරාසය තුළ පමණක් නව විදුලි සබඳතා 1,583,623ක් ලබා දීමට වත්මන් රජය සමත් වී තිබෙනවා. 2014 අවසන් වන විට ඉලක්කය විදුලියෙන් සියයට සියක් ස්වයංපෝෂිත වීමටයි.නැතිනම් රටේ අස්සක් මුල්ලක්. නෑර සෑම තැනකටම විදුලිය ලබා දීමටයි. මේ වන විටත් කොළඹ, ගම්පහ, කළුතර, ගාල්ල, මාතර, හම්බන්තොට යන දිස්ත්‍රීක්කවල සියයට සියයක විදුලි සැපයුමක් ලබා දී අවසන්.”සැමට විදුලිය තේමාව යටතේ රට විදුලියෙන් ස්වයං පෝෂිත කිරීමේ වැඩසටහන වෙනුවෙන් 2005 සිට 2013 දක්වා පමණක් ආයෝජනයකර ඇති මුදල රු.ද.ල. 371,955ක් වෙනවා. 2013 වසරේ පමණක් නව විදුලිය සැපයුම් සම්බන්ධතා ප්‍රමාණය 172,828ක් තරම් වාර්තාගත සංඛ්යාවක්.විදුලිබල සැපයුම වාර්තා ගත ලෙස ඉහළ දැමීමට විදුලිය නිෂ්පාදනය ද වැඩිවිය යුතුයි. 2005 පැවැතියේ මෙ.වො. 2411ක නිෂ්පාදනයක්. එදා විදුලි ජනනය ගි.වොට් 8769 ලෙසයි වාර්තා වුණේ. ජලය මඟින් ජනනය වූයේ ගි.වොට් 3450ක් ප්‍රමාණයක්. එය ප්‍රතිශතයක් වශයෙන් 39%යි.ඉතිරි සියල්ල ඩිසල් හා ගෑස් මඟින් නිපදවන තාප විදුලියට අයත් වුණා. මේ රටේ මහා පරිමාණයේ ජල විදුලි බලාගාර මඟින් ලබාගත හැකි විදුලිය ධාරිතාව 1985 පමණ වන විට සීමා වෙමින් පැවැතියා. සමනල වැව ඉදිවීමෙන් පසු මහා පරිමාණයේ ජල විදුලි බලාගාරයක් සඳහා ඉඩකඩ විවෘතව පැවැතියේ ඉහළ කෙත්මලේ ජල විදුලි ව්‍යාපෘතිය තුළ පමණයි. ඊට අමතරව පැවැතියේ කුඩා කුඩා විදුලිබලාගාර පමණයි.මේ නිසා අනාගත විදුලි අවශ්‍යතා වෙනුවෙන් ජලය හා ඛනිජ තෙල් උපයෝගී කර ගැනීමෙන් තොර විකල්ප බලශක්ති කෙරෙහි අපේ අවධානය යෙමු විය යුතුව තිබුණා. ඒ පිළිබඳව නැඹුරුවක් දක්නට ලැබුණේ ගල් අඟුරු බලාගාර පිළිබඳවයි. ගල් අඟුරු බලාගාර ඉදිකළ යුතුය යන යෝජනාව මතුවීමට පටන් ගෙන තිබුණේ 1985 තරම් ඈතක සිට. මේ අතර ඉහළ කොත්මලේ ජල විදුලි බලාගාරය ඇරඹීම සම්බන්ධයෙන් ද දේශපාලන සංවාදයක් පැවතුණි.ගල් අඟුරු බලාගාර පිළිබඳ යෝජනාව හා සැලසුම් සකස් වෙමින් පැවැතිය ද ඒ පිළිබඳ ඍජු දේශපාලන තීන්දුවක් ගැනීමේ හැකියාව එවකට සිටි පාලකයනට තිබුණේ නැහැ. මේ නිසා ගල් අඟුරු බලාගාරයක් ඉදි කිරීමේ කථිකාවක වසර 20ක් තරම් ඈතට දිව ගියා. ඒ වෙනුවට පැවැතියේ දේශපාලඥයින් අතර සංවාදයක්. අදාළ ප්‍රදේශ පිළිබඳ විවාදයක්. එදා මෙදා තුර විදුලිය නිපදවීමට ඛනිජ තෙල් සඳහා පිටරට ඇදී ගිය මුදල ගණන් බැලීමට සිදු වන්නේ බිලියන ගණනින්.“අඩු පිරිවැයකින් විදුලිය ජනනය කළ හැකි බලාගාර ක්‍රියාත්මක කිරීම ප්‍රමාද වීම, අවශ්‍ය ප්‍රතිසංස්කරණ ක්‍රියාත්මක නොකිරීම පිළිබඳ අවධානය යොමු කිරීම ප්‍රමාද වීම යනාදී කරුණු විදුලිබල අංශයේ දිගුකාලින තිරසාර පැවැත්මට හානි කර වී ඇත.”(2005 මහබැංකු වාර්ෂික වාර්තාව)2004 වන විට ශ්‍රී ලංකාවේ ඛනිජ තෙල් ආනයනයෙන් 25%ක් වෙන් වූයේ විදුලිය නිෂ්පාදනයට. 2005 මහ බැංකු වාර්තාවේ සඳහන් වෙනවා. මේ නිසා 2005 ඛනිජ තෙල් මත විදුලිය නිපදවීම 61%කින් පමණ වන වැඩි ප්‍රතිශතයක් ගෙන තිබුණා.මේ තත්ත්වය වෙනස් වන්නේ 2005 න් පසු ශ්‍රී ලංකාවේ ප්‍රථම ගල්අඟුරු බලාගාරයත් නොරෙච්චෝලේ ඉදි කිරීමේ දේශපාලන තීන්දුව ගැනීමත් සමඟයි. එසේ ම ඉහළ කොත්මලේ ජලවිදුලි බලාගාරය ඉදි කිරීමට එරෙහිව පැවැති දේශපාලනික බාධා ද ඉවත් කර ගැනීමට හැකි වීමත් සමඟම එහි ඉදිකිරීම් කටයුතු ද කඩිනමින් ඇරඹීමට වත්මන් මහින්ද රාජපක්ෂ රජයට හැකි වුණා. අඩුමිලට විදුලිය නිපදවිය හැකි නොරොච්චෝලේ ගල් අඟුරු බලාගාරය අදියර 3කින් ඉදි කිරීමට ගත් තීන්දුව මේ රටේ විදුලිය වංශ කතාවේ සුවිශේෂී සන්ධිස්ථානයක් බව අවිවාදයෙන් පිළිගත යුතුව තිබෙනවා.මෙය මහජන චීන රජයේ ණය ආධාර මත ඉදි වුවක්. මීට අඩංගු යන්ත්‍ර සුත්‍ර තාක්ෂණය හා විශේෂඥ දැනුම ලැබෙන්නේ ද මහජන චීනයෙන් ශ්‍රී ලංකා ජනාධිපති මහින්ද රාජපක්ෂ මහතාගේ ඇරයුමින් චීන ජනාධිපති ශී ජින්පින්ග් මහතා අතින් විවෘත වුයේ එහි දෙවැනි අදියර හා තුන් වැනි අදියරයි. මේ සමඟින් ජාතික විදුලිබල පද්ධතියට නොරොච්චෝලෙන් පමණක් මෙ.වො. 900ක් එක් වෙනවා. මින් අලූතින් ම එක්වන ප්‍රමාණය මෙ.වො. 600ක් වෙනවා.පසුගිය සමයේ නොරොච්චෝලේ සම්බන්ධයෙන් කුමන මතවාදයක් පැවැතිය ද 2011 ජූලි 24 දින සිට 2013 දෙසැම්බර් 31 දක්වා කාලය තුළ නොරොච්චෝලේ නිසා රටට සිදු වූ ලාභය ආසන්න වශයෙන් රු.බිලියන 65ක් සේ ගණන් බලා තිබෙනවා.සාමාන්‍යයෙන් රටක් පැය 24 පුරාම විදුලිය ලබා දීමත් සුවිශේෂී ජයග්‍රහණයක්. 2005ට පෙර අප රට තුළ ද ඒ සම්බන්ධයෙන් පැවැතියේ අවාසනාවන්ත තත්ත්වයක්. පැය ගණන් විදුලිය කපා දැමීමේ අවස්ථා දක්නට ලැබුණා. මෙය ශීඝ්‍ර සංවර්ධනයක් අපේක්ෂා කරන රටකට ගැලපෙන්නේ නැහැ. 2005 පසුව එම අවාසනාවන්ත තත්ත්යෙන් අප මිදුණා. ඊට හේතුව නොරොච්චෝලේ ලක්විජය ගල් අඟුරු බලාගාරය ඉදි කර ගැනීමට හැකි වීමයි.නැතිනම් එම දේශපාලන තීන්දුව නොගන්නට මේ වන විට අනිවාර්යයෙන් ම අපට විදුලිය කප්පාදුවකට යෑමට සිදු වෙනවා. මේ දිනවල පවතින නියඟය නිසා ද අපට විදුලි කප්පාදුවකින් තොර ගැලවීමක් නෑ. නොරොච්චෝලේ නිසා එය වැළකුණා. ඊයේ ලක්විජය දෙවැනි හා තුන්වැනි අදියර විවෘත වීම නිසා මීටත් වඩා දරුණු නියං තත්ත්වයක් යටතේ වූව ද විදුලිය කප්පාදුවක් සිදු වන්නේ නැහැ. එයම සුවිශේෂී ජයග්‍රහණයක්. සාක් කලාපයේ වෙනත් රටවලට මේ වාසනාව නැහැ. පැය විසිහතර පුරාම අඛණ්ඩ විදුලිය සැපයුමක් සහිත එකම රට ලෙස මේ වන විට ශ්‍රී ලංකාව පත්ව තිබීම අප ලැබූ භාග­්‍යක්. එය නූතන යටිතල පහසුකම් සංවර්ධනයේ සුවිශේෂි ජයග්‍රහණයක් නොවන්නේ ද?</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409182</link>
    <topic>දස්කොන් දැන් පුංචි තිරයේ</topic>
    <author>- තිලානි ශානිකා විතානාච්චි</author>
    <content>ඇසළ කළුවර ටෙලි නාට්‍යය අධ්‍යක්ෂණය කිරීමෙන් දිගු කාලයකට පසුව ජැක්සන් ඇන්තනී නැවතත් ටෙලි නාට්‍යයක් අධ්‍යක්ෂණය කරයි. ඒ ‘දස්කොන් හෙවත් කන්ද උඩ ගින්දර’ ටෙලි නාට්‍යයයි. මේ දවස්වල සෑම සෙනසුරාදාවකම රාත්‍රී 8.30 ට ස්වර්ණවාහිනිය ඔස්සේ විකාශය වන ‘දස්කොන්’ හි තිර රචනය ද ජැක්සන් ඇන්තනීගේය.‘දස්කොන්’ සඳහා ජැක්සන් ඇන්තනී මූල බීජය බවට පත් කර ගන්නේ පේද්‍රෝදි ගැස්කනට් (දස්කොන්), ප්‍රමිලා, ශ්‍රී වීරපරාක්‍රම නරේන්ද්‍රසිංහ සහ මොණරවිල කුමාරිහාමි පෙරටු කර ගත් ප්‍රේමණීය වෘත්තාන්තයයි.මෙම ප්‍රේමණීය වෘත්තාන්තයේ ප්‍රමිලා බිසවගේ චරිතයට පණ පොවන්නේ පූජා උමාශංකර්ය. දස්කොන්ගේ චරිතයට රංගනයෙන් දායක වන්නේ රොෂාන් රවීන්ද්‍රය. අකිල ධනුද්දර, මේනකා පීරිස්, සතිස්චන්ද්‍ර එදිරිසිංහ, ලූෂන් බුලත්සිංහල, බුද්ධදාස විතානාරච්චි, ගිහාන් ප්‍රනාන්දු, සෝමවීර ගමගේ, කුමාරි මුණසිංහ, නිල්මිණි සිගේරා, ගාමිණී ජයලත්, සම්පත් තෙන්නකෝන්, ශ්‍රීමාල් වෙඩිසිංහ, හයිසින්ත් විජේරත්න, අවන්ති අපොන්සු, කුසුම් රේණු, ඩී. බී. ගංගොඩතැන්න, රොෂාන් පිලපිටිය, දිනූෂා රාජපතිරණ, සේනක ටයිටස්, විජිත් අබේවර්ධන, රුවන් පෙරේරා, මාධවි වත්සලා, මුදිත විජේසුන්දර, අයිවන් ඇන්තනී ඇතුළු නළු නිළියෝ රැසක් ‘දස්කොන්’ ටෙලි සිත්තම සඳහා රංගනයෙන් දායක වෙති.මේ ටෙලි නාට්‍යයෙහි ආලෝකකරණය සහ කැමරා අධ්‍යක්ෂණයෙන් ධම්මික රත්නායක ද, සහය අධ්‍යක්ෂණයෙන් ප්‍රසන්න ඉත්තෑපාන ද, සංගීත අධ්‍යක්ෂණය සමන්ත පෙරේරා ද, පසුතල නිර්මාණයෙන් ධම්මික හේවාදුවත්ත ද, ඇඳුම් නිර්මාණයෙන් වෙනුක යසස් ශ්‍රී වික්‍රමාරච්චි ද, වේශ නිරූපණයෙන් හර්ෂ මංජුල ද දායක වෙති.ඊට අමතරව රුචිර දිනේශ් කොණ්ඩා සැකසුමෙන් ද, හිමාල් ධර්මරත්න සංස්කරණයෙන් ද, ශ්‍රීලාල් වික්‍රමගේ නිෂ්පාදන කළමනාකරණයෙන් ද, මැජික් ලැන්ටර්න් තාක්ෂණික උපකරණවලින් ද ‘දස්කොන්’ ටෙලි නාට්‍යයට සහය වෙති. නිෂ්පාදනය ක්‍රියේටිව් හෙලන්කා මඟින් සිදුවෙයි.‘වර්තමාන ශ්‍රී ලාංකේය ජන සමාජයේ බල පවත්වන සකලවිධ සමාජ දේශපාලන ගැටලු සඳහා පළමු ගිනිහුල දල්වනු ලැබුවේ 1739 දී යයි මම විශ්වාස කරමි.මේ දේශපාලන ගිනි පුපුර වනාහි අතිශයින් සෞන්දර්යාත්මක වූත්, ආානන්දනීය වූත්, නාටකීය වූත් ප්‍රේම වෘත්තාන්තයක් වීම පුදුම එළවන සුළුය. එහෙයින් මම මේ වෘත්තාන්තය මෙසේ හඳුන්වමි.‘දස්කොන් හෙවත් කන්ද උඩ ගින්දර’ප්‍රේමය යනු කැඩපතකි. තමාට තමාවම පෙනෙන කැඩපතකි. මා ප්‍රේමයට පත් වුවහොත් පමණි මට මගේ කැඩපතෙන් ප්‍රේමය ලැබිය හැකි වන්නේ. දස්කොන් හරහා මා සමාජගත කිරීමට තතනන ප්‍රේමයේ විවරණය එයයි. දස්කොන් සමාජයට කැඩපතක් වේවි. සමාජය එයින් තමාව දකීවි.’ජැක්සන් ඇන්තනී නම් කලාකරුවා සිය නිර්මාණය හඳුන්වා දෙන්නේ මේ ලෙසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409183</link>
    <topic>මගේ ගීත මල් හතයි</topic>
    <author>සමදරා ජයසිංහ</author>
    <content>සෙනෙහසේගී අසිරිය ඔයා නිසා20 වැනිදා ප. ව. 7 ටශ්‍රී ලංකා යූත් රඟහලේ දී නොමිලේජීවිතය මල් යහනාවක් ‍තරම් සුන්දර, සුව පහසු නොවුණත් ඔහුගේ ජීවිතයට නම් වාසනාව ගෙන එන්න මල්වලට හැකියාවක් තිබුණා. මල් මල් විලේ, මල් රේණු, මල් මල් හසරැළි පාලා මේ ඔහුට වාසනාව ගෙන ආ, අපට ළං වූ ගීත. චන්ද්‍රසේන හෙට්ටිආරච්චි නම් වන ඔහු මේ ගීතත් එක්ක අද බොහෝ දුරක් ඇවිත්. තිස්පස් වසරක් පැමිණි ඒ ගමන් මඟට අභිමානයක් එක්කරන්න ඔහු සූදානම්. “සෙ‍ෙනහසේ ගී අසිරිය ඔයා නිසා...” සහෘදයන් වෙත ඔහු කරනා තිළිණයක්. ප්‍රවීණ ගායන ශිල්පී චන්ද්‍රසේන හෙට්ටිආරච්චි ඒ පිළිබඳ අපත් සමඟ කතාබහට එක්වුණා.“සෙනෙහසේ ගී අසිරිය ඔයා නිසා” කවුරුන් වෙනුවෙන් ද?ඇත්තටම මෙය මගේ රසික රසිකාවියන් වෙනුවෙන් සංවිධානය කරන ප්‍රසංගයක්. වර්තමානයේ මේ රටේ බොහෝ ප්‍රසංග පැවැත්වුණත් බහුතරයක් මුදල් මත පදනම් වෙලා. මගේ පළමු ප්‍රසංගය “සවන වින්දන” පැවැත්තුවේ 1984 දී. ඒ මගේ කලා දිවියට වසර 5 ක් පිරීම නිමිත්තෙන්. 1989, 2004, 2009 යන වසරවලදී මම ප්‍රසංග පැවැත්තුවා. ඒ හැම එකක්ම නොමිලේ. මෙවර පැවැත්වෙන්නේ මගේ කලා දිවියට වසර 35 ක් පිරීම වෙනුවෙන්. එයත් පවත්වන්නේ නොමිලේ.සෑම වසර 5 කට වතාවක් ඔබ ගී ප්‍රසංගයක් පවත්වනවා. මෙහි අරමුණ කුමක්ද?මම හිතනවා මම අද යම් ස්ථාවරයක ඉන්නවා නම් ඒකත් මගේ කැපවීම. අනෙක මා වටා සිටි මගේ සහෘද රසිකයන්. ඉතින් ඒ අය සමඟ මගේ හැකියාවන් සජීවීව බෙදා හදාගන්න මම කැමැතියි. එය තමයි මගේ අරමුණ. මොකද මේ ගීත ක්ෂේත්‍රය කියන්නේ නිතර වෙනස් වන, අලුත් වන දෙයක්. ඒ නිසා මමත් උත්සාහ කරන්නේ හැම විටම අලුත් දෙයක් කරන්න.ප්‍රසංගය පැවැත්වෙන ආකාරය ගැන කතා කළහොත්?මෙය සංවිධානය කරන්නේ චන්ද්‍රසේන හෙට්ටිආරච්චි සහෘද පදනම විසින්. පැවැත්වෙන්නේ මේ මස 20 වැනිදා සවස 7 සිට රාත්‍රී 9.30 දක්වා මහරගම ශ්‍රී ලංකා යූත් රඟහලේදී. ගුවන් හමුදා වාදක කණ්ඩායමේ පෙරදිග ප්‍රසංගයක් සහ නීල් වර්ණකුලසූරිය ප්‍රමුඛ සන්ෆ්ලවර්ස් සංගීත කණ්ඩායම සමඟ අපරදිග ප්‍රසංගය පැවැත්වෙනවා. ඊට අමතරව ප්‍රසංගය අවසානයේ මල් වෙඩි සංදර්ශනයක් පවත්වන්න සංවිධානය කර තිබෙනවා.චන්ද්‍රලේඛා පෙරේරා, සෝමසිරි මැදගෙදර, සුභානි හර්ෂනී, ශෂිකා නිසංසලා සහ මගේ දියණිය ලිහිණි විහංගා හෙට්ටිආරච්චි ගායනයෙන් එක්වෙනවා. ආචාර්ය රෝහණ වීරසිංහ සහ විශාරද එඩ්වඩ් ජයකොඩි ආරාධිත දෙසුම් පවත්වනවා. කථනය සේනක ඔබේසිංහ සහ සංඛ හිරන්තගෙන්. මම ඉතා ආදරයෙන් සියලු දෙනාට ආරාධනා කරනවා මාත් එක්ක මගේ කලා දිවියේ 35 වසර සැමරීමේ මේ මොහොතට එක්වන්න කියලා.ඔබ ආ මඟ කෙටියි කියලා මම කියන්නේ නැහැ. වසර 35 ක් කියන්නේ සුළු කාලයක් නොවන නිසා. මේ ආව දුර ගැන ඔබ අද තෘප්තිමත්ද?අනිවාර්යයෙන්ම. ආපු දුර ආපසු හැරිලා බලන විට විශාල සතුටක් හිතට දැනෙනවා. ගමක ඉපදිලා මේ ගෙන්දගම් පොළවේ අද කොන්ද කෙළින් තියාගෙන හිටගෙන ඉන්න පුළුවන් තැනක මම ඉන්නවා. මම මේ වන විට ගීත 300 ක් පමණ ගායනා කරලා තියෙනවා.ඒ හැම ගීතයක්ම රසිකයන් අතරට ගියා. මගේ මුල්ම ගීතය ඈත හමා යන මඳ සුළ‍ඟේ යන තවලම ගීතය අදටත් ජනප්‍රියයි. එයයි මම ලැබූ භාග්‍යය. මගේ කලා දිවියට පළමු අඩිතාලම වැටුණේ මගේම නිවසින්. මගේ පියා මම කුඩා කාලයේදී මගේ සහෝදරියෝ හතරදෙනයි, සහෝදරයයි, මාවයි වටකරගෙන ඩොල්කිය හා සර්පිනාව වාදනය කරමින් ගීත ගායනා කරන විට එයට අත්වැල් ගායනය කරමින් ජපන් මැන්ඩලීනය වාදනය කළ හැටි මට තාමත් මතකයි. අදටත් ම‍ම මගේ පියාට ණයගැතියි.එතැනින් පටන් ගත්ත ගමන 1980 දී යෞවන සම්මානය දිනාගැනීමත් සමඟ ජාතික තරුණ සේවා සභාවට පැමිණීමත්, අද වන විට එහිම සංගීත උපදේශකවරයකු ලෙස කටයුතු කරන්නට ලැබීමත් කෙතරම් දෛවෝපගත ද කියලා අද මට හිතෙනවා.බෙල්වුඩ් සෞන්දර්යය නිකේතනයේ අධ්‍යාපනයෙන් පසුව ලලිත කලාවේදී ඩිප්ලෝමාව ලබාගැනීමත් මගේ සංගීත ගුරුවරු වූ විශාරද නිහාල් ගම්හේවා මහතා සහ ෂර්ලි වෛජයන්ත මහතා මට විශාල ශක්තියක් වුණා.මා ගැයූ ගීත අතරින් සැඳෑ සමය, ලෝ සතහට, සීත කඳු යායේ වැනි මුල් කාලේ ගීත මට රචනා හා සංගීතවත් කළේ ෂර්ලි වෛජයන්ත මහතා අදටත් මම ඔවුන්ට කෘතවේදී වෙනවා. මොකද චන්ද්‍රසේන හෙට්ටිආරච්චි කියන නම හඳුනා ගත්තේ මේ ප්‍රවීණයන් නිසා. ඒ වගේම එදා මට ජාතික තරුණ සේවා සභාවේ දොරගුළු විවර කර දුන් එවකට එහි අධ්‍යක්ෂ ජනරාල් චරිත රත්වත්තේ මහතාත් ඉතා ගෞරවයෙන් සිහිපත් කළ යුතුයි.ඔබේ ආරම්භක යුගයේදී ඔබ ගැයුවේ මල් මල් විලේ ගීතය. අද ඔබේ කලා දිවියේ 35 වන වසරේ ඔබ රසිකයන් අතර ඉන්නේ මල් මල් හසරැළි පාලා ගීතයත් එක්ක. මේ මල් සමඟ තිබෙන විශේෂ සම්බන්ධය කුමක්ද?ඇත්තටම මේක නම් සිතා මතා කළ දෙයක් නොවෙයි. ඔබ කිව්වාමයි මටත් ඒ ගැන එහෙම හිතුණේ. මල් කියන වචනය මගේ ගීත බොහෝමයකට යෙදුණේ අහම්බෙන්. නමුත් ඒ හැම ගීතයක්ම මල් හතයි කියලා ලැබෙන ප්‍රතිචාරත් එක්ක බලන විට මට කියන්න පුළුවන්. මොකද මල් කියන්නේ ලස්සන වගේම ලෝකයම සුන්දර කරන්න පුළුවන් සුවඳවත් කරන්න පුළුවන් දෙයක්නේ.ඔබේ ගීතත් මල් වගේ කියලද ඔබ කියන්නේ?ඇත්තටම, කිසිම සම්මානයක් නොලැබුණත් මට ලැබුණ රසික සම්මානයෙන්ම ඒ බව තහවුරු වෙනවා.අද ඔබ ගායනා කරන මල් මල් හසරැළි පාලා ගීතය එක්ක ඔබේ ශෛලියේ යම් වෙනසක් දක්නට ලැබෙනවා...මම හිතුවා යම් වෙනසක්, අලුත් බවක් ගීතයට එකතු කරන්න. මම හිතන්නේ එය සාර්ථක වුණා. තරමක් වේග රිද්මයේ සංගීතයන් යොදා ගත්තත් ගීතයේ ඇතැම් තැන්වල ඒ බව අඩු කරලා ඉතා සරලව නිර්මාණය කළා. මම මුලින් හිතුවේ මට දොස් අහන්න වෙයි කියලා. නමුත් මේ ගීතය ඉතා ජනප්‍රිය වුණා. අද පොඩි ළමයි පවා මේ ගීතය ලස්සනට ගායනා කරනවා මම අහලා තියෙනවා. සමහරු මට කිව්වා මේ සිංදුව හරියට ෆිල්ම් එකක් වගේ. අපට 70, 80 දශකයේ ගීත මතක් වුණා කියලා. මම හිතන්නේ එහි රූප රචනයත් එයට ඉවහල් වෙන්න ඇති.චිත්‍රපටි පසුබිම් ගායනයට යොමු නොවූයේ ඇයි?ඒ සඳහා මට මෙතෙක් ආරාධනා ලැබිලා නැහැ. නමුත් ඒ ගැන දුකක් නැහැ. මල් මල් හසරැළි ගීතය එක්ක බොහෝ දෙනෙක් කිව්වා චිත්‍රපට ගායනයට පවා මේ ගීතය සුදුසුයි කියලා. ඉතිං ඒක ගැන එතරම් හිතන්නේ නැහැ. ටෙලිනාට්‍ය සඳහා නම් ගීත ගායනා කර තිබෙනවා.ඔබේ ගීත මෙතරම් ජනප්‍රිය වීමට පදමාලාව හා සංගීතය කෙතරම් දුරට ඉවහල් වුණාද?ඇත්තටම ඒ ගැන සඳහන් කළ යුතුමයි. මගේ ගීත සඳහා ගීත රචනා කළේ බොහොම ප්‍රවීණයෝ. ඒ මගේ වාසනාව. විශාරද නිහාල් ගම්හේවා, මහාචාර්ය සුනිල් ආරියරත්න, ෂර්ලි වෛජයන්ත, බන්දුල ජයසිංහ, හේමසිරි හල්පිට, රත්න ශ්‍රී විජේසිංහ, යමුනා මාලිනී වගේ සංගීත නිර්මාණයත් එහෙමයි. ඒ අතර මමම ගීත රචනා කරලා සංගීතය නිර්මාණය කළා. අම්මා ජීවන උයන් තෙරේ, ටික කාලෙක සිටන්, මල් මල් විලේ, හමුවන්න ආයේ වගේ ගීත. මේ සෑම ගීතයක්ම එක සේ ජනප්‍රිය වුණා.ඔබේ ගීත අතරින් බොහොමයක් ප්‍රේම ගීත. අද පරපුර ගයන ප්‍රේම සහ විරහා ගීත ගැන මොකද හිතෙන්නේ?මට හිතෙනවා අලුත් නිර්මාණකරණයේ යෙදෙන දක්ෂයෝ ගොඩක් බිහිවෙලා තිබෙනවා. ඒ අතර කිසිම රසයක් නැතිව ඔහේ කියන අයත් ඉන්නවා. පදමාලාව සරල වුණත් කෙනකුට අහන්න පුළුවන් විදිහටවත් ගයන්න ඕනේ. මම අලුත් අයට බනින කෙනෙක් නොවෙයි. නමුත් අඬන එකෙත් රහක් තියෙන්න ඕනේ. අද ප්‍රේම ගීත එකම විලාපයන් වෙලා. ගීතයක් අපිට බද්ධ කරගෙන ගයන්න ඕනේ. නමුත් ඒකේ යම් සීමාවන් තිබිය යුතුයි. නැත්නම් ගීතයට වෙන්නේ හානියක්.අලුත් ගීතයකුත් මෙවර ප්‍රසංගයට එකතු වෙනවා නේද?“පෙර දිනයේ වාගේ හමුවෙලා අපි ආයේ” මේ මගේ අලුත් ගීතය. වචන ඉතා සරලයි. හැඟීම්බරයි. ඔබේ හදවතට දැනේවි. මෙවර ප්‍රසංගයේදී මේ ගීතය පළමුවරට ගායනා කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409184</link>
    <topic>අද නාට්‍ය කලාවේ කල හොඳයි</topic>
    <author>උදිත ගුණවර්ධන</author>
    <content>නාට්‍ය කලාවේ වර්තමානය, එහි දියුණුව , නාට්‍ය කලාවේ උන්නතිය සඳහා ගුණාත්මක නාට්‍ය කලාවෙන් ලබාගත හැකි දායකත්වය, පිළිබඳව ‘මල්වඩම් අ(න)වශ්‍යයි’ වේදිකා නාට්‍ය නිෂ්පාදක හා අධ්‍යක්ෂ ප්‍රියන්ත රන්ජන් මහතා දිනමිණ සමඟ සිදුකළ කෙටි පිළිසඳරකි මේ.‍මල්වඩම් අ(න)වශ්‍යයි නාට්‍ය වෙත ලැබෙන ප්‍රතිචාර කොහොමද?ඉතාමත් හොඳ ප්‍රතිචාරයක් තිබෙනවා. කොහොමත් හොඳ නාට්‍යකට හොඳ ප්‍රතිචාරයක් ලැබෙනවා. විශේෂයෙන්ම හොඳ කතා තේමාවක් නම් ජනතාවගේ ප්‍රශ්න ගැන කතා කරන නාට්‍යක් නම් එහි නාට්‍යමය ගුණය ඉහළ තලයක තියෙනවානම් ප්‍රේක්ෂකයන්ගේ ආකර්ෂණය විශාල ලෙස දිනා ගැනීමට පුළුවන්කම තිබෙනවා. කොහොමත් හොඳ නාට්‍යක් නම් එයට ශ්‍රී ලාංකේය නාට්‍ය ප්‍රේක්ෂකයා තුළ විශාල ආකර්ෂණයක් ඇති වෙනවා.නාට්‍යකරුවා වාණිජපරමාර්ථ මූලික කරගෙන පුද්ගලයෙක් පමණක්ම ද?නැහැ. නාට්‍යකරුවා කියන්නේම මූල්‍ය ආර්ථික පැත්ත ගැන පමණක් සිතා කටයුතු කරන පුද්ගලයෙක් නොවෙයි. ඒ වගේම නාට්‍ය කලාව වැනි කලා මාධ්‍යක් තුළින් ව්‍යාපාරික අරමුණු සපුරා ගැනීම දුෂ්කරයි.වෙනත් විදිහකට කීවොත් නාට්‍ය කියන්නේ වෙළෙඳාමක් නොවෙයි කලාවක්. අප නාට්‍යකරුවන් විදිහට මේ ගැන හොඳ අවබෝධයකිනුයි කටයුතු කළ යුත්තෙ.මෙගා නාට්‍ය ආගමනයත් ඒවා ජනතාව බහුලව නැරැඹීමත් වේදිකා නාට්‍ය සඳහා බලපාන්නේ කොහොමද?මෙගා නාට්‍ය බහුලව ප්‍රචාරය වීම හොඳයි කියන අදහසේ තමයි මානම් සිටින්නේ. නරක දේවල් සමඟ වේදිකාවේ ගුණාත්මක දේවල් රංගන ගත වෙද්දි, ප්‍රේක්ෂකයා තේරුම් ගන්නවා මෙගා නාට්‍ය නරකයි. වේදිකා නාට්‍ය හොඳයි කියලා. මේ නිසා තමයි මම කීවේ වේදිකා නාට්‍යවල ස්ථාවරයටත් ජනප්‍රියත්වයටත් මූලික කරුණක් බවට මෙගා නාට්‍ය පත්වන්නේ යැයි කියලා.අද රට තුළ ඇතිවී ඇති නිදහස් වාතාවරණය තුළ විනෝද මාධ්‍ය වෙතත් කලා මාධ්‍ය වෙතත් රසිකයන් ඇදී එමින් තිබෙනවා. මෙම අලුත් උනන්දුව වේදිකා නාට්‍යටද විශාල පිටිබලයක් සපයා තිබෙනවා. “මල්වඩම් අනවශ්‍යයි” වැනි ෙව්දිකා නාට්‍යවලට ප්‍රේක්ෂක ආකර්ෂණය වැඩිවෙලා තිබෙන්නේ.අපට පුළුවන්නම් අර්ථවත් හා ජනතා ආකර්ෂණය ලබා ගැනීමට මෙම නාට්‍ය කලාවට වඩාත් හොඳ අවස්ථාවක් නිර්මාණය කර ගැනීමට පුළුවන්කම ලැබේවි.කලාකරුවන්ගේ සමාජ මැදිහත්වීම අතීතයේදී විශාල ලෙස ක්‍රියාත්මක වුණා. එහෙත් වර්තමානයේදී ඒ මැදිහත්වීම් කලාකරුවන් අතින් සිදුනොවන බවට මතයක් තිබෙනවා. මේ ගැන ඔබේ මතය පැහැදිලි කළ හැකිද?එදා සහ අද අතර විශාල ‍සමාජ වෙනසක් දක්නට තිබෙනවා. ඒ නිසා මේ කාල දෙක ගැන සැසඳීමක් කිරීම සුදුසු යැයි මා සිතන්නේ නැහැ. අද මුදල් මත සියල්ල තීරණය වන යුගයක කලාකරුවන්ගෙන් පමණක් ප්‍රමිතියක් බලාපොරොත්තු වීම සුදුසු දෙයක් විදිහට හඳුන්වන්න බැහැ.නාට්‍ය කලාවේ අනාගතය ගැන ඔබේ අදහස පැහැදිලි කළ හැකිද?අද වනවිට නාට්‍ය කලාවට යළිත් හොඳ කලක් උදාවෙලා තිබෙනවා. ඒ සඳහා හේතුවෙලා තිබෙන්නේ සෙසු විනෝද මාධ්‍ය ඉතාමත් අපර ගණයේ නිර්මාණ බවට පත්වීමයි. මේ සියල්ල එකට පත්වීම සජීවී කලා මාධ්‍යක් වන නාට්‍ය කලාව රසිකයන් වෙත නැවත නැවත ළං වෙන සුවිශේෂ කලා සම්ප්‍රදායක් විදිහට හඳුන්වන්න පුළුවන්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409185</link>
    <topic>දෙරටක මිතු දම් සවි කළ චීන ජනපතිගේ ශ්‍රී ලංකා සංචාරයෙන්...</topic>
    <author>ඡායාරූප - සුදත් සිල්වා, සුදත් මලවීර, සුලෝචන ගම‍ගේ, සුමනචන්ද්‍ර ආරිය</author>
    <content>ඓතිහාසික මිතුදම ශක්තිමත් කොට ආර්ථික වශයෙන් ප්‍රතිලාභ රැසක් හිමිකරදීමේ අරමුණින් නිල සංචාරයක් සඳහා ශ්‍රී ලංකාවට පැමිණි චීන ජනාධිපති ෂි ජින් පිං මහතා නොරොච්චෝල ගල් අඟුරු බලාගාරයේ දෙවැනි හා තෙවැනි අදියර විවෘත කිරීම මෙන්ම කොළඹ වරාය නගර ව්‍යාපෘතියේ ඉදිකිරීම් කටයුතු ආරම්භ කිරීමටද එක් විය.ද්විපාර්ශවීය වශයෙන් ශ්‍රී ලංකාවට ප්‍රතිලාභ රැසක් හිමිකර දුන් චීන ජනාධිපතිවරයාගේ ශ්‍රී ලංකා සංචාරයේ විශේෂ අවස්ථා කිහිපයක් මෙහි වෙයි. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409186</link>
    <topic>රට දැය සමයට කැපවුණු හේවාවිතාරණ පරපුර</topic>
    <author>සිරිපාල මාදුවගේ</author>
    <content>ලොව මිනිසුන්ගෙන් ගහණ ය. එහෙත් ශ්‍රේෂ්ඨ පුද්ගලයෝ විරල වෙති. ඔවුන් සුලභ වෙත් නම් එහි විශේෂත්වයක් ද නැත්තේ ය. සිරි දේවමිත්ත ධම්මපාල හිමි හෙවත් අනගාරික ධර්මපාලතුමා මේ අන්දමේ විරල ගණයේ ශ්‍රේෂ්ඨයෙක් වෙත් මැ යි.එබන්දකුගේ ඥාති පරපුර ගැන මද විමසීමකට හෝ මෙහිදී යොමුවීම වටී. සිරිලක පමණක් නොව මුළු ලොව පුරා පැතිරී ගිය මහා කීර්ති කදම්භයක් ඇති එතුමාගේ පරපුර ‍ගැන පැවසීම සැබවින් ම වැදගත් කාර්යයකැයි හඟිමි.ශ්‍රී ලංකා සම්බුද්ධ ශාසනය අභාග්‍යසම්පන්න අවස්ථාවක සසුනඹර දීප්තිමත් තාරකාවක ලෙසින් ශාස්ත්‍රාලෝකය හා ආගමාලෝකය බැබළ වූ වැලිවිට අසරණ සරණ සරණංකර සංඝරාජ මාහිමිපාණන් වහන්සේගේ පරපුරෙන් පැවත ආ හිත්තැටියේ අත්ථදස්සී තෙරුන් වහන්සේගේ සොහොයුරු ඩිංගිරි අප්පුහාමි මහත්මා ධනයෙන් වත් පොහොසත්කමෙන් ආඪ්‍ය වූ ගම්මුලාදෑනියෙක් විය. ක්‍රි. ව. 1835 දී ඔහු ලද පුත්‍ර රත්නය දොන් කරෝලිස් හේවාවිතාරණ නමින් ප්‍රකට වූයේ ය.මාතර රජමහ විහාරස්ථ පාසලෙන් අධ්‍යාපනය ලත් කරෝලිස් හේවාවිතාරණ මහතා කොළඹට පැමිණියේ සිය‍ ජ්‍යෝතිෂ දැනුම උපයෝගී කරගෙන අත මිට සරු කර ගනු පිණිසය. කොළඹ කෙයිසර් වීදියේ කුඩා කාමරයක් කුලියට ගෙන එම කටයුතු කිරීමෙන් මහත් ප්‍රසිද්ධියට පත් කරෝලිස් හේවාවිතාරණයනට අවශ්‍ය සම්පත් තිබියදී ලී බඩු පිටින් ගෙන්වීමේ නිරර්ථක භාවය පෙනී ගියේ ය. එහි ඵලය “දොන් කරෝලිස් හේවාවිතාරණ සහ පුත්‍රයෝ” යන සමාගම බිහිවීමයි.හේ සුප්‍රසිද්ධ ව්‍යාපාරිකයෙක් විය. විදේශීය සුදු වාණිජ ව්‍යාපාරය මෙහි පැතිරෙද්දී සිංහල වෙළඳ සමාගමක් වී නම් එච්. දොන් කරෝලිස් හේවාවිතාරණ සමාගමයි. ලංකාවේ ආර්ථික තත්ත්වය පිරිහෙද්දී වෙළඳ ව්‍යාපාරයක් වශයෙන් උදම් ඇනීමට හැකි වූ එකම වෙළඳ ව්‍යාපාරය දොන් කරෝලිස් හේවාවිතාරණ ව්‍යාපාරය යි.“සුජය ලෙස දැරූ මුනිඳු සදහම් සිතලෙ තම සිත නමැති පාර ණ රජය කර යස යසින් එච්. දොන් කරෝලිස් හේවා විතාර ණ විරිය ගුණ රත්නා බිඳන්දර මුදලි මැති‍ඳෙක් බෙලෙන් තාරණ දිරය ලෙස හෙබි කොළොම්පුර බර ඇදින ලෙව් තතු සපිරි තාර ණ ය”කවීන්ගේ වැනුමට ද බෙහෙවින් ඒ ලක්වූයේ ය. යම් ලී බඩුවක් ගත්තේ කොහෙන්දැයි ඇසුවොත් දොන් කරෝලිස් සාප්පුවෙන් යි මහත් අභිමානයෙන් අභිරුචියෙන් කීම ලක්ෂණය විය.“දොන් කරෝලිස් හේවාවිතාරණ සහ පුත්‍රයෝ” සමාගම ඔස්සේ ජාතික, ආර්ථික, සාමාජික ආදී විවිධ ක්ෂේත්‍රයන්හි ප්‍රශස්ථ ඵලදායිතාවක් ළඟාකර දීමේ කීර්තිමත් පරපුරක් ලෙසින් හේවාවිතාරණයෝ බැබළෙන්නට වූහ. දෙස් විදෙස් පතළ “දොන් කරෝලිස් සහ පුත්‍රයෝ” 1960 දී ශත සංවත්සරය ද, 1985 දී 125 වන සංවත්සරය ද මහත් උත්සවශ්‍රීයෙන් සමරනු ලැබ මේ වන විට 150 වන සංවත්සරය ද අභිමානවත් ලෙසින් සමරන ලද්දේ ඉදිරියටත් සියවස් ගණනාවක් බැබළෙනු ඇත. මේ වන විට එච්. දොන් කරෝලිස් හේවාවිතාරණ පුත්‍රයෝ සමාගම හේවාවිතාරණ පස්වන පරපුරේ දිවෙයි.රුහුණෙන් කොළඹට ආ කරෝලිස් හේවාවිතාරණයන් සමීපව ඇසුරු ක‍ෙළ් මහත් සැදැහැති බෞද්ධ පෙළපතකි. දහනව වන සියවසේ දී හික්කඩුවේ ශ්‍රී සුමංගල මාහිමියන් වහන්සේට ද බෙහෙවින් උපකාර වූ පවුලකි, දොන් අන්දිරිස් ධර්මවර්ධන නම් පවුල දැනට විද්‍යෝදය පිරිවෙන පිහිටා තිබෙන භූමි භාගය හික්කඩුවේ මාහිමියනට ශාස්ත්‍රාලෝකය පැතිරවීම පිණිස පූජා කළේ මේ පවුල විසිනි.දොන් කරෝලිස් හේවාවිතාරණ මහතා ඇසුරු කළේ මේ පින්වත් පවුලය. සැදැහැති ජාත්‍යාලයෙන් හෙබි ධනයෙන් ආඪ්‍ය ධර්ම ගුණවර්ධන පවුලේ සංඝරත්නය පිළිබඳ විශේෂ ඇල්මක් ඇති මල්ලිකා මෙනෙවිය සමඟ කරෝලිස් හේවාවිතාරණ මහතා විවාහ වුයේය.කිරි මුහුදට සඳ පෑවූවා සේ යයි බෙහෙවින් කියැවුණු මේ විවාහයෙන් සම්බුද්ධ ශාසනයට, සිංහල ජාතියට අපමණ සේවාවක් කරලීමේ වැදගත් දරුවන් ලබාදීමේ පුණ්‍යකර්මය ඉටුවූයේය. පසුකලෙක අනගාරික ධර්මපාල නමින් ප්‍රකට වූයේ ඔවුන්ගේ දොන් ඩේවිඩ් හේවාවිතාරණ පුතණුවෝය. එතුමා අනගාරික වීමට අවසර පතද්දී කරෝලිස් හේවාවිතාරණ මහතා අතිශය සංවේගයට පත්වූ අතර මල්ලිකා හේවාවිතාරණ මහත්මිය ධර්මපාලතුමාගේ පාර්ශ්වය ගත්තීය. ඉසිපතනාරාම භූමිය ලබාගැනීමේදී එතුමිය දුන් සහාය විශාල අතර, එම භූමිය මිලට ගන්නා ලද්දේ ඇගේ ධන පරිත්‍යාගයෙනි.හේවාවිතාරණ සොහොයුරෝ මහත් අභාග්‍යසම්පන්න දුෂ්කරතාවයනට මුහුණපෑහ. 1914 යුද සමයේදී ඔවුන් දෙපළට ජාතිය වෙනුවෙන් සිරබත් කන්නට පවා සිදුවිය. මහාබෝධි සමාගමේ කටයුතුවලට මහත් සේවාවක් කළ ශාසන කටයුතුවල බෙහෙවින් නිරත වූ එඩ්මන් හේවාවිතාරණ මහතා මරක්කල කෝලාහල සමයේදී මරක්කල කඩ සාප්පු කඩා දැමීය යන අසත්‍ය චෝදනා නඟමින් සිර භාරයට ගැනිණි. ජාතියට මහත් සේවාවක් කළ, එසේම කිරීමට හැකියාව තිබූ එතුමා 1915 දී යාපනය සිරගෙදරදී මරණයට පත්වන තැනට ඉංග්‍රීසීහු අවශ්‍ය කටයුතු කළහ.එඩ්මන් හේවාවිතාරණ මහතාගේ අභාවයෙන් පසු පවුලේ සියලු කටයුතු පැවරුණේ දොස්තර සී. ඒ. හේවාවිතාරණ මහතාටය. ජාතික, ආගමික කටයුත්තේ නියැළි දොස්තර සී. ඒ. හේවාවිතාරණ මහතා 1929 අප්‍රේල් 3 වන දින ඇහැලියගොඩ සිදුවූ දුම්රිය - මෝටර් රථ ගැටුමකින් හදිසියේ මරණයට පත් විය. එම අභාවය ධර්මපාලතුමාට මහත් සේ බලපෑවේය.ශ්‍රීමත් අනගාරික ධර්මපාලතුමාගේ තවත් සොහොයුරෙකි සයිමන් හේවාවිතාරණ මහත්මා. සිංහල, ඉංග්‍රීසි භාෂා මනාව ප්‍රගුණ කළ එතුමා ද වෙළෙඳාම පිණිස ක්‍රියාකාරී වූවෙකි. කොළඹ රාජකීය විද්‍යාලයෙන් අධ්‍යාපනය ලබා කේම්බ්‍රිජ් සීනියර් විභාගයෙන් ද, තවත් විභාගයන් ද සමත් වූ මෙතුමා පියාගේ වෙළෙඳ ව්‍යාපාරයට හවුල් විය.හේ 1913 ජනවාරි මාසයේදී කාලයාත්‍රා කරන විට වයස අවුරුදු 37 ක් පමණි. සිය යුරෝපා ගමනට පෙර කාටත් රහසේ ලියා තැබූ අන්තිම කැමති පත්‍රය පිළිබඳව ධර්මපාලතුමා දැනගන්නා ලද්දේ නොතාරිස් මහතා වෙතිනි. ඔහුගේ අන්තිම කැමති පත්‍රයෙන් විශාල කොටසක් ශාසනික කටයුතු සඳහා වෙන්කොට තිබුණි.ත්‍රිපිටකය සිංහලයෙන් මුද්‍රණය කිරීම, ත්‍රිපිටකය යළිත් ඝන කඩදාසියෙහි මුද්‍රණය කිරීම, සංඝාවාසයක් තැනවීම, විද්‍යෝදය පිරිවෙනේ ධර්ම ශාලාවක් තැනීම සඳහා මුදල් වෙන්කිරීම, ඕනෑම ආගමික සුචරිත කාර්යයකට මුදල් දීම, අභිධර්මය පිළිබඳව අවුරුදු පතා වර්ෂයේ දස්කම්පාන පුද්ගලයාට දීමනාවක් දීම ආදී වැදගත් පුණ්‍ය කටයුතු සඳහා සිය ධනය වෙන් කළේය.දොන් කරෝලිස් හේවාවිතාරණයන්ගේ එකම දියණිය එංගල්තිනා හේවාවිතාරණ ජේකබ් මුණසිංහ මහතා සමඟ සරණ බැඳුණු අතර මුණසිංහ මහතා ද සමාගමට එක්විය.හේවාවිතාරණ පවුල යම් දැයක් කීවේ නම්, කළේ නම් ඒ සියල්ල ජාතික උන්නතිය සඳහාමය. එම වකවානුව මෙරට කර්මාන්ත, වාණිජ ව්‍යාපාර පරදේශීන්ට අයත් වෙමින් පැවති කාලයයි. විදේශ ජාතීන් ඒවා නතුකොට ගෙන මෙහි සාරය, ආර්ථික අගය උකහා ගන්නට සැරසී සිටි කාලයයි. දේශීය වාණිජ ව්‍යාපාර, කර්මාන්ත ආදිය නඟාසිටුවාලීමට මෙහි කිසිවෙක් ඉදිරිපත් නොවූ කාලයයි. මෙවැනි කාලයක හේවාවිතාරණ පවුලෙන් වූයේ මාහැඟි සේවයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>18</day>
    </date>
    <link>http://www.dinamina.lk/2014/09/18/_art.asp?fn=f1409187</link>
    <topic>ධර්මපාලතුමා ශ්‍රේෂ්ඨයෙක් වන්නේ ඇයි?</topic>
    <author>නීතීඥ චානක බණ්ඩාරගේ</author>
    <content>වසර ගණනාවක අධිරාජ්‍යවාදී ආක්‍රමණ නිසා ධර්මපාලතුමා ජීවත්වූ 19 වන ශත වර්ෂය අග භාගයේ සහ 20න ශත වර්ෂය මුල් භාගයේ ශ්‍රී ලාංකිකයෝ ඉතා යටහත්, හීනවූ මානසික තත්වයකින් පසු වුහ. මේ තත්වය නැති කර ජනතාවගේ ආත්ම විශ්වාසය සහ පෙර රජ සමයේ පැවති ආත්ම අභිමානය යළි ගොඩ නැගීම සඳහා ධර්මපාල තුමා බොහෝ දේ කළේය. සමාජයේ ‘උසස් යයි’ සම්මත පවුලකින් පැවත ආ එතුමා මනා පෞරෂවයකින් හෙබි විය.අඩි හයකට කිට්ටු වූ උසකින්, මනාවූ කාල වර්ණ දේහයකින් යුක්තවූ එතුමා, කැපී පෙනෙන කහ පැහැති ආර්ය සිංහල වස්ත්‍රයක් ඇන්දේය. ඔහුගේ පැවැත්ම කාගේත් ඇසට ප්‍රසන්න වූ දසුනක් විය. ධර්මපාලතුමා අති දක්ෂ සන්නිවේදකයකු (communicator) විය. චතුර ලෙස ඉංග්‍රීසි බස කතා කළ ඔහු ඉංගිරිසි බස ලිවීමේහිද අති දක්ෂයෙකු විය.ධර්මපාලතුමා ඉතා හොඳින් අධ්‍යාපනය හදාරා තිබුණි . ඕල්කට්තුමා සමඟ සම්බන්ධ වන විට එතුමා ලංකා පරිපාලන (සිවිල්) සේවයේ නිලධාරියෙක් ලෙස කටයුතු කළේය. බෞද්ධ භික්ෂුන් සහ ක්‍රිස්තියානි පුජකයන් අතරේ වූ පානදුරා වාදය එතුමා ඇසින් දුටුවේය.ආත්ම විශ්වාසයෙන් පරිපුන් වූ ධර්මපාලයෝ අසාධාරණයට සහ අයුක්තියට විරුද්ධව සටන් කිරීමට සිය ජීවිතය කැප කළේය. සැම විටම නැති බැරි අයට පිහිටවීමට සහ ඔවුන් වෙනුවෙන් සැමවිටම කැපවීමට වැඩ කළේය. එතුමා සමානාත්මතාවය සහ යුක්තිය සැමවිටම සෙවීය. සැමවිටම සිය ජීවිතය අන්‍යයන්ට ආදර්ශයක් වනසේ ගත කළේය. එතුමාගේ බිය නැති, එඩිතර නායකතත්වයේ උදාහරණ කිහිපයකි මේ :අ).වරක් රොබට් චාමස් ආණ්ඩුකාරයා ධර්මපාලතුමාට ස්වකිය කාර්යාලයට පැමිණෙන මෙන් ඇරයුම් කළේය. එතුමා එහි ගිය පසු ඔහු එතුමාව පැය 2ක් පමණ උවමනාවෙන්ම රැඳව්වේය. මේ ගැන උරණ වූ ධර්මපාලතුමා ආපසු ගියේ චාමස් ආණ්ඩුකාරයාගේ මුහුණටම දොස් නඟමිනි. සිදුවූ වරදට සමාව ඇයද සිටි චාමස් ආණ්ඩුකාරයාට ධර්මපාලතුමා තුමා කිවේ ඔහු තමාගේ විශ්වාසය කඩ කළ බවත්, ඔහු සමඟින් කටයුතු කිරීමෙන් පළක් නොවන බවත්ය.චාමස් ආණ්ඩුකාරවරයාගේ සේවකයන් ඉදිරියේ ඔහුට ධර්මපාලතුමා තුමා කථා කළ එඩිතර විලාශය ඔවුනටම අදහා ගත නොහැකි විය. චාමස්ට මෙය දැනුනේ ඔහුගේ කම්මුලට ගැසුවාක් මෙනි. මෙකල ලංකාවේ විසු ඇතැම් ඉංග්‍රිසීන් සිතුවේ ශ්‍රී ලාංකිකයන් මිනිසුන්ට වඩා පහත් වූ, තිරිසන් වැනි ජන කොටසක් කියායි.එවැනි පසුබිමක්‌ තිබියදී ලංකාවේ ඉංග්‍රීසි මහා රජුන්ගේ දූතයාට ධර්මපාලතුමා මෙලෙසින් කථා කිරීම එකල සුද්දන්ට ඇදහිය නොහැකි සිද්ධියක් විය (ධර්මපාලතුමාව සිර අඩස්සියට පත් කරනවිට රටේ ආණ්ඩුකාරයා වී සිටියේ චාමස්ය).ආ). 1920 අග භාගයේදී කල්කටාවේ පිහිටි මහාබෝධි සමිති මුලස්ථානය විවෘත කිරීමේ උත්සවයට මහත්මා ගාන්ධිතුමාද එක්විය. එහිදී කතාවක් කළ ගාන්ධි තුමා කිවේ ඉංග්‍රීසි ජාතික ශ්‍රීමත් එඩ්වින් ආනොල්ඩ්ගේ ‘Light of Asia’ පොත කියවීමෙන් තමා බුදුරජාණන් වහන්සේ ශ්‍රේෂ්ටයෙක් බව දැනගත් බවය.උත්සවයේ අවසන් (ස්තුති) කතාව නියමව තිබුණේ ධර්මපාලතුමා තුමාටයි. එහිදී එතුමා කිවේ දඹදිව පමණක් නොව මුළු ලොවම පහළවූ ශ්‍රේෂ්ටතම පුද්ගලයා වන බුදුරජාණන් වහන්සේගේ ශ්‍රේෂ්ටත්වය දැනගැනීමට ගාන්ධි තුමාට ඉංග්‍රීසි ජාතික ශ්‍රීමත් එඩ්වින් ආනොල්ඩ්ගේ ‘Light of Asia’ ග්‍රන්ථය කියවනතුරු ඉඳීමට සිදුවීම කනගාටුවට කරුණක් බවයි.තමන්ට කළ සරදම ගාන්ධිතුමා සතුටින් භාරගෙන ධර්මපාල තුමාගේ කතාවට සිය හිස වනමින් එකඟතාවය දැක්විය. ධර්මපාලතුමා තුමාගෙන් ඉගෙනීමට ගාන්ධිතුමා සතුටුවිය. එම සභාවේම සිටි ගාන්ධිතුමා සහ ධර්මපාලයන්ගේ මිතුරකු වූ රබින්ද්‍රනාත් තාගෝර් සිනාසෙමින් ධර්මපාලතුමා තුමාට සුභ පැතිය. මේ කාලයේ ඉන්දියාවේ නිදහස් සටනේ නායකයාවූ ගාන්ධි තුමාව විවේචනය කිරීමට කිසිවෙක් එකල සිහිනෙන්වත් සිතුවේ නැත.නමුත් බුද්ධාගම සහ බුදු රජාණන්වහන්සේට සිය ජීවතය කැප කර සිටි ධර්මපාලතුමාට ගාන්ධිතුමාගේ වරද නිවැරදි කිරීම අවශ්‍යම බව තේරී ගියේය. ධර්මපාලතුමා ගන්ධිතුමාට ඉතාමත් ගරු කළ කෙනෙකි. ඒ කෙසේවෙතත් ඒ අවස්ථාවේදී කිවයුතු දෙය කිව යුතුය යන්න එතුමාගේ ප්‍රතිපත්තිය විය.මෙහි තිබෙන විශ්මය නම් ලාංකිකයවූ ධර්මපාලතුමා ඉන්දියාවේ දේවත්වයෙන් මෙන් සැලකු ගාන්ධිතුමාට, ගාන්ධිතුමාගේ ඉන්දියාවේදීම, කිසිදු ඉන්දියානුවෙක් අමනාපද නොකර ගාන්ධිතුමාගේ වරද නිවැරදි කර පෙන්වීමයි. 1933දී වූ ධර්මපාලතුමාගේ අභාවය පිළිබඳව ගාන්ධිතුමා ඉතා කනගාටු වූ බව වාර්තා වී තිබුණි.ඇ). ධර්මපාලතුමා ඕල්කට්තුමාගේ පෞද්ගලික ලේකම් විය. මුල් කාලයේ ඕල්කට්තුමා ධර්මපාලතුමාගේ මඟ පෙන්වන්නාද විය. දිනක් ඕල්කට් නිවසේ කාමරයක බිම කිසිදු ගරුසරුවක් නොමැතිව ශුද්ධ වූ දන්ත ධාතුන් වහන්සේ බහාලීම සඳහා සාදන ලද මණ්ඩපයක් තිබෙනු ධර්මපාලතුමා දැක මහත්වූ සන්තාපයට පත්විය.පසුකාලයේ බෞද්ධයෙක් වූ ඕල්කට්තුමා බුදුදහම නඟා සිටුවීම සඳහා සිය පුද්ගලික මුදල් වියදම් කළේය. දස දහස් ගණන් මුදල් බුදුදහම/ බුද්ධ ප්‍රචාරක කටයුතු වෙනුවෙන් සෙව්වේය. නමුත් ඔහු අතින් සිදුවූ වරද ඔහුට නොතේරුණි. ධර්මපාල තුමා ඉදිරිපත්ව එම වරද පෙන්වා දුන්නේය.එම සිද්ධිය මත හා ඕල්කට්තුමාගේ ‘සියලු ආගම් සමග වැඩ කළ යුතුය’ යන සංකල්පය මත ඇති වූ විරසකය, මෙම ශ්‍රේෂ්ඨයන් දෙදෙනා අතර වසර 20කට වැඩි කාලයක් පැවැති තදබල සම්බන්ධය පලුදු කිරීමට හේතුවීය. නමුත්, ධර්මපාලතුමා තුළ ඕල්කට්තුමා කෙරෙහි තිබු ගෞරවය මේ සිද්ධීන් නිසා කිසි ලෙසකින් නැති නොවිය.ඈ). ඉන්දියාවේ සහ ලංකාවේ දුම්රියෙන් ගමන් කරද්දී ධර්මපාලතුමාට එතුමා ගමන් කළ 1වැනි පන්තියේ මැදිරියේ සිටි සුදු ජාතික මහත්වරු දෙදෙනෙකුගෙන් ප්‍රශ්න ඇති විය අමුතු ඇඳුමක් හැද තමන් යන දුම්රිය මැදිරිය තුළ සිටින, මත්පැන් (විස්කි) පානයට විරුද්ධ වූ මේ කළු මිනිහාට මැදිරියෙන් බැස යන ලෙස සුද්දෝ ගොරනැඩු කළහ. නමුත් ධර්මපාලතුමා ඔවුනට අවනත නොවිය. ඔවුන්ට වඩා බලවත් පෞර්ෂයක් ධර්මපාලතුමාට තිබුණි. අවසානයේදී සුද්දෝ දුම්රිය මැදිරියෙන් බැස ගියහ.නැවත නැවතත් දඹදිව ඉපදීවා යන්න එතුමාගේ ප්‍රාර්ථනයය. එසේ කළේ තමන් උපන් ශ්‍රී ලංකාවට ආදරය නැති නිසා නොවේ. ධර්මපාලතුමා ලංකාවට ආදරය කළේය. මෙම ලිපියේ දක්වා ඇති පරිදි ශ්‍රී ලංකාවේ උන්නතිය උදෙසා බොහෝ දේ එතුමා කළේය.කෙසේ වෙතත් තම නායකයා වූ බුදු රජාණන්වහන්සේ උප්පතිය ලැබූ සහ තමන් විසින් ලෝක බෞද්ධයන්ට බේරා දුන්, බුදු රජාණන්වහන්සේ බුද්ධත්වය ලැබූ බුද්ධගයාව පිහිටි දඹදිවම නැවත නැවත ඉපදීමට එතුමාට වුවමනා විය.ධම්මපාල ස්ථවිරයෝ අපවත් වුයේ සැවැත්නුවර මුලගන්ධකුටි විහාරයේ, තමන් විසින්ම නිම කරනලද ස්ථුපයන් දෙස බලා වන්දනා මාන කරමිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409191_5</link>
    <topic>දිවා රාත්‍රි වොලිබෝල් මාතරට</topic>
    <author>වසන්ත ජයසිංහ ආරච්චි</author>
    <content>දිවා රාත්‍රී ක්‍රීඩා කිරීමට හැකි වොලිබෝල් ක්‍රීඩාංගණ හතරක් මාතර දිස්ත්‍රික්කයේ පිහිටුවීමට කටයුතු යොදා ඇත.තරුණ තරුණියන්ට වොලිබෝල් ක්‍රීඩාවෙන් දෙස් විදෙස් දක්ෂතා පෙන්වීමට අවස්ථාවක් සැලසීම මෙහි අරමුණයි.මුලටියන, කිරින්ද, වැලිගම හා දික්වැල්ල යන ප්‍රාදේශිය ලේකම් කොට්ඨාශවල එය ඉදිකිරීමට නියමිත බව ජාතික තරුණ සේවා සභාපති පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409191_4</link>
    <topic>මොරටුව විශ්ව විද්‍යාලයේ තාක්ෂණික ආයතනය සංවර්ධනයට</topic>
    <author>බිනාලි රාජපක්ෂ</author>
    <content>මොරටුව විශ්ව විද්‍යාලයේ තාක්ෂණික ආයතනය සංවර්ධනය හා ප්‍රතිස්ථාපනය කිරීමේ ව්‍යාපෘතියක් සැලසුම් කර තිබේ.මෙමඟින් 2015 වසරේ සිට තාක්ෂණ විෂය ධාරාවෙන් විශ්ව විද්‍යාලය ප්‍රවේශය ලබන ශිෂ්‍යයන් හට වැඩැ ඉඩ පහසුකම් සැලසීම අරමුණු කෙරේ.මොරටුව විශ්ව විද්‍යාලය හා එහි පිහිටුවා ඇති තාක්ෂණික ආයතනයේ සිසුන් අතර ගැටලු විසදීමට ද මෙයින් අවස්ථාව සැලසේ.ජාතික හා අන්තර්ජාතික වශයෙන් විශාල ඉල්ලුමක් සහිත ජාතික තාක්ෂණ විද්‍යා ඩිප්ලෝමා පාඨමාලාව සංවර්ධනය කිරීම හා වැඩි සිසුන් සංඛ්‍යාවක් බඳවා ගැනීමද මෙහි අරමුණකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409191_3</link>
    <topic>ගාලු දිස්ත්‍රික්කයේ බරවා රෝගයට පිළියම්</topic>
    <author>අරුණි මුතුමලී</author>
    <content>සෞඛ්‍ය අමාත්‍යංශයේ බරවා මර්දන ව්‍යාපාර මඟින් ගාල්ල දිස්ත්‍රික්කයේ බරවා රෝගය තුරන් කිරීම සඳහා විශේෂ ප්‍රතිකාර වැඩසටහනක් මේ මස පැවැත්වීමට කටයුතු යොදා ඇත.ගාල්ල දිස්ත්‍රික්කයේ සෞඛ්‍ය වෛද්‍ය නිලධාරී කොට්ඨාස 14ක මෙම වැඩසටහන ක්‍රියාත්මක වෙයි.බරවා ආසාදිත පුද්ගලයන්ගේ ගණන ඉහළ අගයක පවතින ගාල්ල දිස්ත්‍රික්කයෙන් බරවා රෝගය තුරන් කිරීමේ අරමුණීන් ගාල්ල දිස්ත්‍රික් සෞඛ්‍ය සේවා අධ්‍යක්ෂ කාර්යාලයේ මෙම වැඩසටහන සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409191_2</link>
    <topic>වගා හානි වූ ගොවීන් පිළිබඳ රජයේ අවධානය</topic>
    <author>රේණුකා හේවාපතිරණ</author>
    <content>නියඟයෙන් වගා හානි වූ ගොවීන්ට ඉදිරි කන්නයට අවශ්‍ය වගා කටයුතු සඳහා බිත්තර වී ලබාදීමට රජයේ අවධානය යොමු වී තිබේ.මෙම වර්ෂයේ ආරම්භයේ සිට පැවැති දරුණු නියං තත්ත්වය නිසා විනාශ වී ගිය කෘෂිකාර්මික වගාවන් යළි ආරම්භ කිරීම සඳහා එම පියවර ගෙන තිබේ.ඒ සඳහා අවශ්‍යය බිත්තර වී කෘෂිකර්ම දෙපාර්තමේන්තුවෙන් නිකුත්කිරීමට කෘෂිකර්ම අමාත්‍යාංශය සැලසුම් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409191_1</link>
    <topic>රිජ්වේ ළමා රෝහලට හදවත් බැංකුවක්</topic>
    <author>බිනාලි රාජපක්ෂ</author>
    <content>මනුෂ්‍ය හෘද කපාට බැංකුවක් රිජ්වේ ආර්යා ළමා රෝහලේ දී ස්ථාපිත කිරීමට සෞඛ්‍ය අමාත්‍යාංශය පියවර ගෙන ඇත.මේ සඳහා වැය කරන මුදල රුපියල් මිලියන 30 කි.වසරකට හෘද රෝග සහිත දරුවන් 2000කගේ පමණ ශල්‍යකර්ම සිදුකරයි.මෙම ශල්‍යකර්ම සදහා සතුන්ගේ පටක යොදාගැනීමට සිදු වී ඇත්තේ මනුෂ්‍ය හෘද කපාට ලබාගැනීමට මෙන්ම ගබඩා කර ගැනීමට විශේෂිත බැංකුවක් නොමැති නිසාය.සෞඛ්‍ය අමාත්‍යවරයාගේ යෝජනාවකට අනුව ඉදිකිරීමට නියමිත මනුෂ්‍ය හෘද කපාට බැංකුව ස්ථාපිත කිරීමට කැබිනට් මණ්ඩල අනුමැතියද ලැබී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409191</link>
    <topic>ජනපති විදුලිබල මණ්ඩලයට උපදෙස් දෙයි</topic>
    <author>චමීර ඇල්ලදෙණිය</author>
    <content>ලබන ජනවාරි මාසයට පෙර නිවෙස්වලට සියයට සියක් විදුලිය ලබාදීමට පියවර ගන්නා ලෙස ජනාධිපති මහින්ද රාජපක්ෂ මහතා විදුලිබල මණ්ඩලයට උපදෙස් දී ඇත. 2005 වසර වන විට ශ්‍රී ලංකාවේ සමස්ත නිවාස සංඛ්‍යාවෙන් 76.7% කට විදුලිය සපයා තිබූ අතර 2014 වනවිට එය 97% ක් බවට පත්වී තිබේ. 2005 වසරේ රටේ මුළු ස්ථාපිත විදුලි ධාරිතාව මෙගාවොට් 2412 ක් වන අතර මේ වනවිට එය මෙගාවොට් 3,363 ක් ලෙස ඉහළ නංවා තිබේ.බලශක්ති ක්ෂේත්‍රයේ විප්ලවීය වෙනසක් සිදු කරමින් පසුගිය වසර නවය තුළදී නොරොච්චෝලේ, ඉහළ කොත්මලේ හා කෙරවලපිටිය යන බලාගාර තුනක් ඉදිකරමින් මෙගා වොට් 1350ක් ජාතික විදුලිබල පද්ධතියට එක්වීමට වත්මන් රජය සමත් විය.ඒ නිසා මහින්ද චින්තන ප්‍රතිපත්තියේ සඳහන් 'සැමට සැමදා විදුලිය' පොරොන්දුව යථාවත් කරමින් ශ්‍රී ලංකාව පුරා විදුලියන කඩිනම් කිරීමට ජනාධිපතිවරයා මෙසේ උපදෙස් ලබා දී තිබේ. පසුගිය වසර නවය තුළ ලක්ෂ 17කට විදුලිය ලබාදීමට රජය කටයුතු කර ඇති අතර, 2005 වසර වන විට විදුලි පාරිභෝගිකයන් 33,96,047ක ප්‍රමාණයක්ව සිටි විදුලි පාරිභෝගිකයන් ප්‍රමාණය 50.03,789ක් දක්වා වර්ධනය වී ඇත.වැඩි පිරිවැයයෙන් විදුලිය නිපදවීමට තිත තබා අඩු පිරිවැයෙන් විදුලිය නිපදවන ප්‍රභවයන්ට මුල් තැන දෙමින් ඉහළ කොත්මලේ ජල විදුලි බලාගාරයද, නොරොච්චොලේ ගල් අඟුරු බලාගාරය, කෙරවලපිටිය තාප බලාගාරයද ඉදිකිරීමට රජය පියවර ගත්තේය.ඒ අනුව ඉන්ධන බලාගාරවලින් විදුලිය නිපදවීම සඳහා වසරකට වැයකළ රුපියල් කෝටි ගණනක මුදල ඉතිරි කර ගැනීමත් සමඟ විදුලි බිලය සහනයක් ලබාදීමටද ජනාධිපති මහින්ද රාජපක්ෂ මහතා පාරිභෝගික ජනතාවගේ විදුලි බිලයට සහනයක් ලබාදීමට පියවර ගෙන ඇත.සමස්ත විදුලිබිලේ එකතුවෙන් සියයට 25ක් අඩු කිරීම මඟින් සමස්ත විදුලි පාරිභෝගිකයාට සහයක් ලබාදීමත් සමඟ විදුලිබල ක්ෂේත්‍රයේ සැබෑ වෙනසක් ඇති කිරීමට වත්මන් ආණ්ඩුවට හැකිව තිබේ. අනාගතයේ බලශක්ති ක්ෂේත්‍රයේ අතැවිය හැකි අර්බුදකාරී තත්ත්වයන් වර්තමානයේදිම දැක ඒ සඳහා ස්ථිර විසඳුම් ලබාදීමට මෙගාවොට් 500ක ධාරිතාවයකින් යුතු සාම්පුර් ගල් අඟුරු බලාගාරය සහ මෙගාවොට් 200ක ධාරිතාවයකින් යුතු මන්නාරම සළං විදුලි බලාගාරයක් ඉිදකිරීමටද වත්මන් රජය මේවන විට කටයුතු යොදා තිබේ.ශ්‍රීලංකාවේ විදුලිය උත්පාදනය සඳහා යොදාගත හැකි ජල මූලාශ්‍රයන් වැඩි ප්‍රමාණයක් දැනටමත් භාවිතයට ගෙන ඇති බැවින්, විදුලි උත්පාදනය වෙනුවෙන් විකල්ප ප්‍රභවයන් වෙත අවතීර්ණ වීමට සිදුවී තිබේ. ඒ අතරින් වඩාත් ලාභදායි විදුලි ජනන ප්‍රභවයන්‍ ප්‍රමුඛතා අනුපිළිවෙලින් ගල්අඟුරු විදුලි බලාගාර සහ ස්වභාවික වායු බලාගාර ලෙස හඳුනාගෙන ඇත. එමෙන්ම මේ වනවිට පුනර්ජනනීය බලාගාරවලින් මෙගාවොට් 367 ක් ජාතික විදුලිබල පද්ධතියට එක්කර ඇති අතරඑය රටේ සමස්ත විදුලිබල ඉල්ලුමෙන් 10% ක ප්‍රමාණයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409192</link>
    <topic>තරුණ ප්‍රජාව දිරිගන්වන ව්‍යාපෘති 11කට අමෙරිකාවෙන් රුපියල් ලක්ෂ 133ක්</topic>
    <author>මහින්ද අලුත්ගෙදර</author>
    <content>දියුණු වෙමින් තිබෙන ශ්‍රී ලංකාවේ තරුණ ප්‍රජාව ශක්තිමත් කරමින් ඔවුන්ව දිරිගන්වන ව්‍යාපෘති 11ක් වෙනුවෙන් අමෙරිකානු ඩොලර් 102,547 ක (රුපියල් ලක්ෂ 133) මුදලක් ශ්‍රී ලංකාවට පරිත්‍යාග කිරීමට අමෙරිකා එක්සත් ජනපදය තීරණය කර ඇත.තරුණ නායකත්වය සහ තරුණ ප්‍රජාවට උපකාර කිරීම උදෙසා ඔවුන්ගේ නිර්මාණාත්මක අදහස් වෙනුවෙන් මේ "තරුණ බලගැන්වුම් ප්‍රදානය"ලබාදෙන බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි.තරුණ ප්‍රජාව වෙත මේ මුදල් ප්‍රදානය කිරීමේ අවස්ථාවට එක්වෙමින් ශ්‍රී ලංකාවේ අමෙරිකා එක්සත් ජනපද තානාපතිනී මිෂෙල් ජේ සිසන් (Michele J. Sison) මහත්මිය ප්‍රකාශ කළේ මුහුණ දී තිබෙන අභියෝග ජය ගැනීමේ දී තරුණයින්ගේ නිර්මාණ හා ශක්තිය වැඩිදියුණු කිරීම කළයුතු බවත් ඒ වෙනුවෙන් අමෙරිකාවේ සහයෝඟය ලබාදෙන බවත්ය.මේ සම්බන්ධයෙන් ත්‍රීකුණාමලය, ගාල්ල, වන්නි, උඩවලව, හොරොව්පොතාන, කොළඹ, ඇඹිලිපිටිය, හැටන්, මහනුවර, කිලිනොච්චිය ප්‍රදේශවල තරුණයන් වෙනුවෙන් දියත්කර ඇති ව්‍යාපෘතිවල විවිධත්වය ද තානාපතිනියගේ ඇඟයීමට ලක්වූවාය.මේ තරුණ බලගැන්වීම් ප්‍රදාන ජයග්‍රාහකයන්ට තවදුරටත් ඔවුන්ගේ ප්‍රජාව දියුණු කරන අතරම සිවිල් සමාජ සංවිධාන ගොඩනැඟීම ද සිදුකළ හැකි බව ඒ මහත්මිය පෙන්වා දුන්නාය. මෙහිදී තොරතුරු තාක්ෂණය පිළිබඳ විශේෂඥතාව සහ රැකියා සඳහා වන කුසලතාවන් සංවර්ධනය කරමින් තරුණ අනාගතය හැඩ ගැන්වීමට මේ ව්‍යාපෘති මඟින් අවධානය යොමුකර ඇත.ඒ සමඟම ඉංග්‍රීසි භාෂා ප්‍රවීණත්වය හා තරුණ ව්‍යාපාරිකත්වය ද මෙහිදී අවධානය යොමුකර ඇති අතර ඒ සමඟම ඒවායේ ඇතැම් පාරිසරික සංරක්ෂණ, අඳහස් ප්‍රකාශ කිරීමට ඇති නිදහස ප්‍රවර්ධනය, ප්‍රචණ්ඩත්වය පිළිබඳ දැනුවත් කිරීම ආදිය සම්බන්ධයෙන් ද මේ ව්‍යාපෘතිය මඟින් අවධානය යොමු කෙරේ.පස්වැනි වරට මේ තරුණ බලගැන්වුම් ප්‍රදානය ශ්‍රී ලංකාවට ලබාදෙන අතර ඒ අනුව මේ දක්වා කාලය තුළ රටපුරා ව්‍යාපෘති 79ක් ක්‍රියාත්මක කිරීම වෙනුවෙන් අමෙරිකානු ඩොලර් 702,732 ක (රුපියල් ලක්ෂ 915) මුදලක් ශ්‍රී ලංකාවට ප්‍රදානය කිරීමට අමෙරිකා එක්සත් ජනපද රජය පියවර ගෙන තිබෙන බවද ශ්‍රී ලංකාවේ අමෙරිකා එක්සත් ජනපද තානාපති කාර්යාලය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409193</link>
    <topic>ICAPP සමුළුව ජනපති ප්‍රධානත්වයෙන් අද නෙළුම් පොකුණේ දී</topic>
    <author>ස්වර්ණා විජේ‍කෝන්</author>
    <content>ආසියානු දේශපාලන පක්ෂයන්හී අටවැනි ජගත් සමුළුව [International Conference of Asian Political Parties (ICAPP)] ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ නෙළුම් පොකුණ මහින්ද රාජපක්ෂ රඟහලේ දී අද (19) පෙරවරු 9.00 ට ආරම්භ කෙරේ. ආසියානු කළාපයේ රටවල් 33ක දේශපාලන පක්ෂ නියෝජිතයෝ මේ සමුළුවට සහභාගි වෙති.ආසියානු රටවල දේෂපාලන පක්ෂයන්හී සහභාගීත්වයෙන් පැවැත්වෙන මේ සමුළුවේ ඉදිරි දෙවසරක කාලය සඳහා ශ්‍රීලංකා ජනාධිපති මහින්ද රාජපක්ෂ මහතා වෙතනිල වශයෙන් පැවරීම සමුළුවේ දැනට සභාපතිත්වය දරන චන්ග් එයු යන්ග් (Chung Eui Young) මහතා මෙහිදි සිදු කෙරෙනුඇත."ආසියානු සමාජය ගොඩනැගීම" යන තේමාව යටතේ මෙවර සමුළුව පැවැත්වෙන අතර ජනාධිපති මහින්ද රාජපක්ෂ මහතා සහ රනිල් වික්‍රමසිංහ මහතාගේ සම සංවිධායකත්වයෙන් මෙවර සමුළුව සංවිධානය කැර ඇත. සමුළුවේ සමාරම්භය නෙළුම් පොකුණ මහින්ද රාජපක්ෂ රඟහලේදි පැවැත්විමෙන් අනතුරුව සමුළුවේ සැසිවාර පෙරවරු 11.30 ‍ට පමණ කොළඹ බණ්ඩාරනායක සම්මන්ත්‍රණ ශාලාවේදි පැවැත්වේ.මේ සමුළුව‍ට සමගාමිව තරුණ සමුළුව පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන්ද කාන්තා සමුළුව පාර්ලිමේන්තු මන්ත්‍රිනි සුදර්ශිනි ප්‍රනින්දුපුල්ලේ මහත්මියගේ ප්‍රධානත්වයෙන්ද බණ්ඩාරනායක සම්මන්ත්‍රණ ශාලාවේදි පැවැත්වේ.රටවල් 33ක දේශපාලන නියෝජිතයන් 300 ට අධික පිරිසක් මේ සමුළුවට සහභාගි වීමට නියමිත අතර සමුළුවේදී "කොළඹ ප්‍රකාශනය" නමින් ප්‍රකාශනයක් ද එළිදැක්වීමට නියමිත බව නියෝජ්‍ය කතානායක චන්දිම වීරක්කොඩි මහතා ප්‍රවෘත්ති හා ජනමාධ්‍ය අමාත්‍යාශයේ දී පැවැති මාධ්‍ය හමුවේදී පැවසීය.ආසියානු සමාජය බිහිකිරීම සඳහා අවශ්‍ය කරන කරුණු කෙරෙහි මෙහිදී වැඩි අවධානයක් යොමු කරන අතර කලාපීය වශයෙන් මෙය වඩා වැදගත් සමුළුවක් බවද ඒ මහතා සඳහන් කළේය. ආසියානු කලාපය දෙස බලන විට සමාජ හා සංස්කෘතික වශයෙන් නව ප්‍රවණතා දක්නට ලැබෙන අතර අපගේ කලාපය ඉදිරියට ගෙනයාම සඳහා මේ සමුළුව හොඳ අවස්ථාවක් බවද ඒ මහතා පෙන්වා දුන්නේය.එමෙන්ම පොදුරාජ්‍ය මණ්ඩලීය සභාපතිත්වය ද ජනාධිපති මහින්ද රාජපක්ෂ මහතා විසින් දරන අතර මෙහි සභාපතිත්වය සඳහා ද ඒ මහතා පත්වීම සුවිශේෂී සිදුවීමක් බව හෙතෙම ප්‍රකාශ කළේය.ලෝක දේශපාලනය දෙස බලන විට වර්තමානය ආසියාවේ වකවානුව ලෙස සඳහන් කළහැකි බවද ඒ මහතා කීවේය.මේ සමුළුව සඳහා අපේ පාර්ලිමේන්තුව නියෝජනය කරන සියලු මැති ඇමැතිවරුන්ට ආරාධනා කර තිබෙන බවද ප්‍රාදේශීය සභාවේ සිට පාර්ලිමේන්තුව දක්වා නියෝජනය කරන දේශපාලන පක්ෂ ‍හා දේශපාලන සංවිධානවලට ආරාධනා කර තිබෙන බවද ඒ මහතා පැවසීය.මේ සමුළුව පිලිපීනියේ මැනිලා නුවරදී පළමුවරට පැවැති අතර තායිලන්තය, චීනය, කොරියාව වැනි රටවල ද මෙය පවත්වා තිබෙන බව කීවේය. මේ අතර පාර්ලිමේන්තුව නියෝජනය නොකරන දේශපාලන පක්ෂ සඳහා ද මේ වෙනුවෙන් ආරාධනා කර තිබෙන බව ඒ මහතා කීවේය.මෙහිදී අඳහස් දැක්වූ විදේශ කටයුතු නියෝජ්‍ය ඇමැති නියොමාල් පෙරේරා මහතා සඳහන් කළේ මේ සමුළුව ජාත්‍යන්තරයට සුවිශේෂී පණිවුඩයක් ලබාදෙන බවයි. ත්‍රස්තවාදය අවසන් කිරීමෙන් පසුව ගොඩනැඟෙන ශ්‍රී ලංකාව සම්බන්ධයෙන් ආසියානු රටවල දේශපාලඥයින්ට අවබෝධයක් ලබාගත හැකි අතර මෙය ශ්‍රී ලංකාවට වාසි සහගත තත්ත්වයක් බවද ඒ මහතා පෙන්වා දුන්නේය.එමෙන්ම ආසියානු රටවල දේශපාලඥයන්ට අපේ රටේ දේශපාලඥයන්, සිවිල් සංවිධාන, දේශපාලන සංවිධාන සමඟ සාකච්ඡා කිරීමේ අවස්ථාව ද මේ ඔස්සේ හිමිවන බව ඒ මහතා කීවේය.ඔස්ට්‍රේලියාව, ඇෆ්ගනිස්ථානය, බංග්ලාදේශය, ඉන්දියාව, කාම්බෝජය, චීනය, ජෝර්ජියා, ඉරානය, ඉරාකය, ජපානය, කසකස්ථානය, දකුණු දොරියාව, ලාඕසය, ලෙබනනය, මැලේසියාව, මාලදිවයින, මෙක්සිකෝව, මොන්ගෝලියා, නේපාලය, පාකිස්තානය, පිලිපීනය, රුසියාව, සිංගප්පූරුව, සූඩානය, තායිලන්තය, තුර්කිය, වියට්නාමය, සැම්බියාව, ටජිකිස්තානව වැනි රටවල නියෝජිතයෝ මේ සමුළුව සඳහා සහභාගි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409194</link>
    <topic>ශ්‍රී ලංකාවේ ත්‍රස්තවාදය තුරන්වීම කලාපයටම සෙතක්</topic>
    <author>මහින්ද අලුත්ගෙදර</author>
    <content>ත්‍රස්තවාදය තුරන් කොට සාමය හා සමඟිය ස්ථාපිත ශ්‍රී ලංකාව ස්ථාවර රටක් බවට පත්වීම සමස්ත කලාපයේම යහපතට හේතු වන්නේ යැයි නිල සංචාරයකට මෑතක දී ශ්‍රී ලංකාවට පැමිණි ජපාන අගමැතිවරයා සහ චීන ජනාධිපතිවරයා විසින් පිළිගැනීම අපේ රටට ඉමහත් දිරිගැන්වීමක් ලෙස සැළකිය හැකි බව රජය අවධාරණය කරයි.චීන ජනාධිපති ෂි ජින් පින්ග් සහ ජපාන අගමැති ෂින්සෝ අබේ මහත්වරු මෑතක දී ශ්‍රී ලංකාවේ සංචාරය කිරීම තුළින් නූතන ගෝලීය ප්‍රවණත්වන්ට අනුව ශ්‍රී ලංකාවේ වැදගත්කම හුවා දක්වන බවද මේ නායකයන් දෙපලගේ සංචාරය තුළින් ශ්‍රී ලංකාව අතිශය වැදගත් රාජ්‍යතාන්ත්‍රික ජයග්‍රහණයක් ලබා තිබෙන බවද විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකාශ කරයි.චීන ජනාධිපතිවරයා මෙන්ම ජපාන අගමැතිවරයා ද සේද මාවතේ පිහිටා ඇති සාගර කලාපීය රටක් වශයෙන් ශ්‍රී ලංකාවේ වැදගත්කම හුවා දක්වන ලද බව පෙන්වාදුන් විදේශ කටයුතු ඇමැතිවරයා මේ නායකයින් ශ්‍රී ලංකාව ත්‍රස්තවාදය තුරන් කොට ස්ථාවර රටක් බවට පත්වීම සමස්ත කලාපයේම යහපතට හේතුවන බව පිළිගැනීම ඉමහත් දිරිගැන්වීමක් ලෙස සළකන බව කියාසිටී.ත්‍රස්තවාදය පරාජය කිරීමට නොහැකිවී අප්‍රිකානු තුඩුව අවට සාගරික කලාපයේ මෙන්ම ගැටුම්කාරී තත්ත්වයක් පැවැතියේ නම් එය ශ්‍රී ලංකාවට පමණක් නොව සෙසු රටවලට ද අනර්ථකාරී බලපෑමක් සිදුකිරීමට ඉඩකඩ තිබූ බවද ඇමැතිවරයා පෙන්වා දෙයි. ශ්‍රී ලංකාවේ ගොඩබිම මෙන් දාහත් ගුණයක් පමණ විශාල සාගර කලාපයක් ශ්‍රී ලංකාවට අයත්වන අතර චීනය, ජපානය සහ සිංගප්පූරුව මැද පෙරදිග සහ යුරෝපයට සම්බන්ධ කරන වැදගත් මුහුදු මාර්ග ඒ හරහා වැටී තිබෙන බවද පවසයි.මෙය ආර්ථික සංවර්ධනයෙහි ලා මෙන්ම කලාපීය ආරක්ෂාව සම්බන්ධයෙන් ද අතිශය වැදගත් බව පෙන්වා දෙන විදේශ කටයුතු ඇමැතිවරයා චීන නායකයා මෙන්ම ජපාන නායකයා ද ව්‍යාපෘති රැසකට ආධාර සපයන බවට ප්‍රතිඥා දී තිබෙන බවද සෘජු ආයෝජන මෙන්ම ආධාර ලබාදීම තුළින් ශ්‍රී ලංකාවේ ආර්ථික වර්ධනයට විශාල ශක්තියක් ලැබෙනු ඇතැයි ද හෙතෙම විශ්වාසය පළකරයි.ශ්‍රී ලංකාව සහ චීනය අතර නිඳහස් වෙළෙඳ කලාපයක් ඇති කිරීමේ ගිවිසුම සම්බන්ධයෙන් ඇමැතිවරයා විශේෂ අවධානය යොමු කළේ මෙමඟින් ශ්‍රී ලංකාවේ අපනයන භාණ්ඩ ඉතා වාසිසහගත කොන්දේසි යටතේ සුවිශාල චීන වෙළෙඳපලට යවිය හැකිවනු ඇති අතර මේ ගිවිසුමට අත්සන් තැබීම මේ වසර අවසානයට පෙර සිදුකෙරෙනු ඇති බවද හෙතෙම සඳහන් කරයි. ආසියානු මූලික පහසුකම් ආයෝජන බැංකුවේ ප්‍රමුඛ සාමාජිකයෙකු වශයෙන් ශ්‍රී ලංකාවේ වැදගත්කම චීන ජනාධිපතිවරයා විසින් පෙන්වාදීම සම්බන්ධයෙන් ද ඒ මහතා අවධානය යොමු කළ අතර වරාය සංවර්ධනය තුළින් ශ්‍රී ලංකාවේ වාණිජ කටයුතුවලට විශේෂ රුකුලක් ලැබෙන බවද පෙන්වා දුන්නේය.මේ අතර වරාය නගරය ඉදිකිරීම ශ්‍රී ලංකාවේ සංවර්ධන ක්‍රියාදාමයේ සුවිශේෂ සන්ධිස්ථානයක් සනිටුහන් කරන බව මහාචාර්ය ජී.එල් පීරිස් මහතා පෙන්වාදුන් අතර ලොව සුපතල නායකයන් ශ්‍රී ලංකාවට පැමිණීම සංචාරක ව්‍යාපාරය වැඩිදියුණු වීමට ද විශේෂ රුකුලක් වන බව සඳහන් කළේය. හම්බන්තොට වරාය, මත්තල ගුවන් තොටුපල වැඩිදියුණු කිරීමට චීනය විසින් සපයන ආධාර අතිශය කාලෝචිත බවද හෙතෙම සඳහන් කළේය. මේ අතර ශ්‍රී ලංකාවේ මානව සම්පත් සංවර්ධනය වෙනුවෙන් අතිවිශාල සහායක් සැපයීමට ප්‍රතිඥාදීමට ඇමැතිවරයාගේ ඇගයීමට ලක්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409195</link>
    <topic>භාරතීය ජනතා පක්ෂය සමුළුවට පැමිණීම ස්ථීරයි</topic>
    <author>මහින්ද අලුත්ගෙදර</author>
    <content>කොළඹ දී පැවැත්වෙන ආසියානු දේශපාලන පක්ෂ පිළිබඳ ජාත්‍යන්තර සමුළුවට [International Conference of Asian Political Parties (ICAPP)] සහභාගි වීමට ඉන්දියාවේ පාලක භාරතීය ජනතා පක්ෂ ජ්‍යෙෂ්ඨ නායකයන් ද ස්ථිර වශයෙන්ම සහභාගි වන බවට තහවුරු කරති. ඒ අනුව මේ සමුළුව සඳහා ඉන්දියාවේ පාලක භාරතීය ජනතා පක්ෂ ජ්‍යෙෂ්ඨයන් රැසක් සහභාගි වන අතර භාරතීය ජනතා පක්ෂයේ ජාතික ලේකම් මුරලිදර් රාඕ (P Muralidhar Rao) සහ එහි විදේශ කටයුතු පිළිබඳ කැදවුම්කරු විජේ ජොලි (Vijay Jolly) මහත්වරු ඇතුළු පිරිසක් ඊට අයත්වන බවද වාර්තා වෙයි.ආසියානු දේශපාලන පක්ෂ පිළිබඳ ජාත්‍යන්තර සමුළුවේ 8 වැනි සැසිවාරය කොළඹ දී ඊයේ (18) ආරම්භ වූ අතර එය මේ මස 21 දායින් අවසන් වෙයි. මේ සමුළුවේ සමාරම්භක දේශනය ශ්‍රී ලංකා ජනාධිපති මහින්ද රාජපක්ෂ මහතා විසින් පවත්වනු ඇත."ආසියානු ප්‍රජාව ගොඩනැංවීම" යන්න තේමාව කර ගනිමින් පැවැත්වෙන ආසියානු දේශපාලන පක්ෂ පිළිබඳ ජාත්‍යන්තර සමුළුව සඳහා රටවල් 40ක් නියෝජනය කරමින් දේශපාලන පක්ෂ 360 ට අයත් නියෝජිතයෝ විශාල පිරිසක් සහභාගි වන බව විදේශ කටයුතු අමාත්‍යාංශය පවසයි.ආසියාව ගොඩනැඟිමේ දී තරුණ දේශපාලඥයින්ගේ භූමිකාව මෙන්ම කාන්තාවන්ගේ භූමිකාව සම්බන්ධයෙන් ද මේ සමුළුවේ දී විශේෂ සැසිවාර දෙකක් පැවැත්වීමට නියමිතයි.ආසියානු දේශපාලන පක්ෂ පිළිබඳ ජාත්‍යන්තර සමුළුව [International Conference of Asian Political Parties (ICAPP)] 2000 වසරේ සැප්තැම්බර් මාසයේ පිලිපීනයේ මැනිලා නුවර දී ආරම්භ විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409196</link>
    <topic>සහතික මිලට අල මිලදී ගැනීම අස්වනු නෙළා නිම වන තෙක්ම</topic>
    <author>විජයානි එදිරිසිංහ</author>
    <content>රජය නියම කළ සහතික මිලට ස.තො.ස. අල මිලදී ගැනීම අස්වැන්න නෙළා‍ අවසන් වන තෙක්ම අඛණ්ඩව සිදු කරන බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.20 වැනිදායින් පසු රජය සහතික මිලට අල මිලදී ගන්නේ නැති බවට ඇතැම් දේශපාලන පක්ෂ සිදු කරන ප්‍රචාරය අමූලික බොරුවක් බව පවසන අමාත්‍යවරයා ඔවුන්ගේ එම අසත්‍ය ප්‍රචාරවලට නොරැවටී කටයුතු කරන ලෙසද අමාත්‍යවරයා දන්වා සිටියි. බදුල්ල දිස්ත්‍රික්කයේ පමණක් නොව යාපනයේ අල සහතික මිලට ලබාගැනීම මේ වන ‍විටත් ආරම්භ කර තිබේ.ඊට අමතරව මේ වන විට දඹුල්ල හා ඒ අවට ප්‍රදේශවල ලොකු ලූනු අස්වැන්න ලැබෙමින් පවතින අතර රජය රුපියල් 60ක සහතික මිලකට ලූනු මිලදී ගැනීමද ආරම්භ කර තිබේ.ඉදිරියේදී වියළි මිරිස් මිලදී ගැනීමද මේ ආකාරයෙන්මසිදු කරන බව අමාත්‍යවරයා පවසයි. අල, ලූනු, මිරිස්, මුංඇට, කවුපි, සෝයා ඇතුළු දේශීය වගාවන් කරන ගොවියා ආරක්ෂා කර ඉහළ මිලක් ලබාදීම පිණිස එම ආදායම් නෙළන කාලයට විදෙස් රටවලින් ආනයනය කිරීම තාවකාලිකව නවත්වන බවද අමාත්‍යවරයා පවසයි. ලූනු අස්වැන්න වැඩියෙන් ලැබෙන විට ලූනු ආනයනයද නවතා දැමීමට අදහස් කර තිබේ. ස.තො.ස. ඊයේ වන විට අල කිලෝ ලක්ෂ පහළොවකට ආසන්න ප්‍රමාණයක් මිලදී ගෙන ඇත. අස්වැන්න නෙළීම ලබන නොවැම්බර් දක්වාම සිදු වෙයි. ස.තො.ස. මිලදී ගැනීම් මධ්‍යස්ථාන ඒ දක්වාම ක්‍රියාත්මකව පවතින අතර ලබන වසරේදී ද ඒ ආකාරයෙන් සිදු කරන බව අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409197</link>
    <topic>එළවළු හා පලතුරු අපනයනයෙන් ඩොලර් මිලියන 61ක ආදායමක්</topic>
    <author>චමීර ඇල්ලදෙණිය</author>
    <content>පසුගිය වසරේ එළවළු හා පලතුරු අපනයනයෙන් අමෙරිකානු ඩොලර් මිලියන 61ක ආදායමක් ලබාගැනීමට අපනයන සංවර්ධන මණ්ඩලය සමත්ව තිබේ. දැනට සුළු පරිමාණයෙන් සිදුවන මෙම අපනයන ක්ෂේත්‍රය,අමෙරිකානු මිලියන ඩොලර් 500 ක අපනයන වර්ධනයක් දක්වා නගා සිටුවීමට අවශ්‍ය පියවර ගැනීමට රජය සැලසුම් කර ඇත.එළවලු හා පළතුරු අපනයන ක්ෂේත්‍රය නගාසිටුවීම සඳහා රජයේ මූල්‍ය සහන බලාපොරොත්තු නොවන බවත්, ප්‍රතිපත්තිමය වෙනස්කම් අපේක්ෂා කරන බවත් අපනයනකරුවන් මෙහිදී භාණ්ඩාගාර නිලධාරීන්ගෙන් ඉල්ලීමක් ද කර තිබේ‍.2013 වර්ෂය වන විට අපනයනකරුවන් 3650 ක් වූ අතර, 2014 වර්ෂයේ ජනවාරි හා ජූලි කාලය තුළ අපනයනයේ නිරත වූවන් සංඛ්‍යාව 3170 කි. එමෙන්ම, 1985 අගෝස්තු මස සිට මේ දක්වා ශ්‍රී ලංකා අපනයන සංවර්ධන මණ්ඩලයේ ලියාපදිංචි වී සිටින අපනයනකරුවන්ගේ සංඛ්‍යාව 2,27,853 කි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409198</link>
    <topic>විදුලිබිල/ඉන්ධන බිල අඩු කිරීම ගැන කම්කරු පන්තියේ ප්‍රසාදය</topic>
    <author/>
    <content>විදුලිබිල ඇතුළු ඉන්ධන මිල අඩුකිරීමට රජය ගත් තීරණය පිළිබඳ කම්කරු පන්තියේ ප්‍රසාදය හිමිවන බව වෘත්තීය සමිති නවයක් ඒකාබද්ධව නිවේදනයක් නිකුත් කරමින් ප්‍රකාශ කරයි.එම නිවේදනයේ තවදුරටත් මෙසේ කරුණු දැක්වේ.අතිගරු ජනාධිපති මහින්ද රාජපක්ෂ මැතිතුමා හා චීන ජනාධිපතිතුමා විසින් නොරොච්චෝලේ ගල්අගුරු විදුලි බලාගාරය විවෘත කිරීමත් සමගම එම බලාගාරය විවෘත වීමෙන් වැඩිපුර ජාතික විදුලි පද්ධතියට එකතු වන මෙගාවොට් 600 නිමිති කරගෙන ජනතාවට සැපයෙන විදුලිය වෙනුවෙන් ගෙවනු ලබන විදුලි බිල්පතෙන් 25% අඩුකිරීමට තීරණය කිරීම අතිශයින් අගය කළයුතු කාලීන අවශ්‍යතාවයක් බවත් ඒ පිළිබඳව මුළු මහත් කම්කරු පන්තියේ ප්‍රසාදය මෙයින් පලකර සිටිමු.එමෙන්ම විශේෂයෙන් විදුලි බලය නොලැබෙන ප්‍රදේශවල ජනතාව ප්‍රයෝජනයට ගන්නා භූමිතෙල් හා පෙට්‍රල්, ඩීසල් ඇතුළු අනෙකුත් ඉන්ධන මිල අඩු කිරීම පිළිබඳව අප වෘත්තීය සමිතිවල බලවත් සතුට අතිගරු ජනාධිපතිතුමා ප්‍රමුඛ එක්සත් ජනතා නිදහස් සන්ධානය වෙත පුදකර සිටිමු.විශේෂයෙන් ගම්බද ප්‍රදේශවල නිසි ස්ථිර ආදායම් මාර්ගයක් නොමැති අඩු ආදායම් ලබන සියලු ජනතාව වෙනුවෙන් හා පුද්ගලික අංශය හා රාජ්‍ය අංශයේ වැඩ කරන ජනතාව වෙනුවෙන් සලකා බලා දැනට පවතින ජීවන වියදම අඩු කිරීමට හේතුවන මසකට අත්‍යාවශ්‍ය වන ආහාර මල්ලක් ස.තො.ස හා සමුපකාර මගින් විශේෂ වූ සහනදායි මිලකට 2015 අයවැය මගින් ලබාදීමටත් දැනට රාජ්‍ය සේවකයින්ගේ වැටුපට එකතු කර ඇති දීමනා සියල්ලම වැටුප් වැඩිවීමක් ලෙස එකතු කරදෙන ලෙසත් අප වෘත්තීය සමිති අතිගරු ජනාධිපතිතුමාට යෝජනා කර සිටිමු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n1409199</link>
    <topic>පෝද්දල සංවර්ධනට පළාත් නැඟු‍මෙන් ලක්ෂ 12ක්</topic>
    <author>@ ටී.එල්.ඒ.පී. හේමපාලනාගොඩ සමුහ</author>
    <content>ආර්ථික සංවර්ධන අමාත්‍යංශය මඟින් ක්‍රියාත්මක කරන පළාත් නැඟුම සංවර්ධන වැඩසටහන යටතේ බෝපෙ පෝද්දල ප්‍රාදේශීය ලේකම් කොට්ඨාසයේ නරාවල, වලවත්ත සී, පන්විල බී, මුලන නැඟෙනහිර, මුලන බදාහතර දොළොස්ලක්ෂයක මුදලක් වෙන්කර දී තිබේ. මේ අනුව පරණ සිට්ට්‍රස් වත්ත මාර්ගය කොන්ක්‍රීට් කිරීම, පන්විල මුලන මාර්ගය තාර දමා සංවර්ධනය කිරීම, ප්‍රාදේශීය සභා මාර්ගය තාර දමා සංවර්ධනය කිරීම, මුදියන්සෙගෙවෙල පන්විල මාර්ගය පිට්ටනිගොඩ වත්ත දක්වා ජල පහසුකම් ලබා දීම, වලවත්ත ගල්බෝක්කුව අසළට බෝක්කුවක් දැමීම සහ සක්ක බැම්ම නැවත සැකසිම, නරාවල මහා විද්‍යාලය සඳහා පානීය ජලය ලබා දීම සහ නව ජල කරාම යෙදීම , කනත්ත මාර්ග තාර දමා සංවර්ධනය කිරීම, මුලන සංඝමිත්තාරාමය අසල මාර්ගය තාර දැමීම සිදු කෙරේ. ගාල්ල දිස්ත්‍රික් පාර්ලිමේන්තු මන්ත්‍රී වෛද්‍ය රමේෂ් පතිරණ මහතා ගේ මැදිහත්වීම මත බෝපෙ පෝද්දල ප්‍රාදේශීය ලේකම් ලලින්ද ගමගේ මහතාගේ අධීක්ෂණය මත මෙම වැඩසටහන් ක්‍රියාවට නැගේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091910</link>
    <topic>අනගාරික ධර්මපාල ශ්‍රීමතාණන් ජීවත් වී සිටියා නම් කොළඹ වරාය ව්‍යාපෘතිය දැක සතුටට පත් වෙනවා</topic>
    <author>සුභාෂිණී සේනානායක</author>
    <content>ජනාධිපති මහින්ද රාජපක්ෂ මහතාගේ ඉල්ලීම පරිදි චීන රජය ආරම්භ කළ කොළඹ වරාය ව්‍යාපෘතිය මගින් ශ්‍රී ලංකා භූමිය විශාල වූ බවත් දේශයට ආදරය කළ ධර්මපාල ශ්‍රීමතාණන් ජීවත්ව සිටියා නම් මේ ව්‍යාපෘතිය දැක වඩාත් සතුටට පත්වන බව විදේශ කටයුතු ඇමැති මහාචාර්ය ජී. එල්. පීරිස් මහතා ප්‍රකාශ කෙළේය.ඇමැතිවරයා මේ බව ප්‍රකාශ කෙළේය පෙරේදා(17) කොළඹ මහාබෝධී විහාරස්ථානයේ පැවැති 150 වැනි ධර්මපාල ගුණ සමරු උත්සවයට එක් වෙමිණී.තවදුරටත් ඇමැතිවරයා මෙසේද කීවේය.රට ජාතිය වෙනුවෙන් සුවිශාල සේවාවක් සිදු කරමින් අධිරාජ්‍යවාදයෙන් ශ්‍රී ලාංකේය ජනතාව මුදා ගැනීමට ශ්‍රීමත් අනගාරික ධර්මපාල ශ්‍රීමතාණන් සිදු කළ සේවාව අතිවිශිෂ්ඨයි. මේ රටේ දූ දරුවන් එතුමා අනුව යමින් රට ජාතිය වෙනුවෙන් කළ යුතු යුතුකම් ඉටු කිරිමට කටයුතු කළ යුතුයි.ධර්මපාල ශ්‍රීමතාණන් මේ රටේ සුබ සිද්ධිය වෙනුවෙන් සිදු කළ සේවාව වෙනුවන් ජනාධිපති මහින්ද රාජපක්ෂ මහතා ඉදිරි වසර ධර්මපාල වසර ලෙස නම් කිරීමට කටයුතු කළා. පාසල් දරුවන් ධර්මපාල චරිතය අවබෝධ කර ගෙන රට වෙනුවෙන් කළ යුතු යුතුකම් මෙන්ම වගකීම් මනාව ඉටු කළ යුතුයි.ධර්මපාල තුමා සතුව තිබූ සුවිශේෂී දේශියත්වය නිසා රට ජාතිය ස්වාධීන කර ගත හැකි වූණා.එතුමා මනුෂ්‍ය සංහතියට පිළිගත හැකි අයෙක්.අධිරාජ්‍යවාදයට නතුවීමෙන් අපේ රට විශාල ලෙස අධිරාජ්‍යවාදී සිතුම් පැතුම්වලට ගොදුරු වී සිටියා.ඉන් මිදීමට ධර්මපාලතුමා විශාල කාර්යභාරයක් සිදු කළා. එතුමා අපවත් වුණේ 1933 දී. එතුමා අපවත් වී වසර 15න් පසුව අපේ රටට නිදහස ලැබුණා. එතුමා ගෙන ගිය නිදහසු සටන අපට නිදහස ලැබීමට බෙහෙවින් ඉවහල් වූවා.මල්වතු පාර්ශ්වයේ අනුනායක නියංගොඩ විජිතසිරි අනුනාහිමිශ්‍රේෂ්ඨ ගුණාංගවලින් පිරිපුන් ශ්‍රීමත් අනගාරික ධර්මපාල තුමා රටට ජාතියට සිදු කෙළේ සුවිශාල සේවාවක්.ඉතිහාසයේ සිටි ධර්මපාලතුමන් වැනි නායකයින්ගෙන් අපේ රටට ලැබුණු දායකත්වය හා ශක්තිය අවබෝධ කරගත යුතු වෙනවා.එතුමා සිදු කළ කාර්යයන් සම්බන්ධයෙන් නැවත අපි ආවර්ජනය කළ යුතුයි.ඒ සඳහා විශේෂ අවධානයක් යොමු කළ යුතු වෙනවා.අපේ මාතෘ සංවර්ධනය කිරිමටත් සමාජය තුළ සාරධර්ම වර්ධනය කරලීමටත් ධර්මපාලතුමන් ගත්තේ සුවිශාල වෙහෙසෙක්. එතුමා ඇගයීමට විශාල වැඩසටහන් රැසක් රට පුරා ක්‍රියාත්මක කරනවා . එතුමාගේ ගුණ සුවඳ සදා ශ්‍රී ලාංකේය ජනතාවගේ මතකයේ රැදේවී.ජපානයේ ප්‍රධාන සිංඝනායක බානගල උපතිස්ස නාහිමියන් -මේ වසර ධර්මපාල වසර ලෙස ප්‍රකාශයට පත් කිරිමත් සමරු මුද්දරයක් නිකුත් කිරිමත් අගය කරනවා .ශ්‍රීමත් අනගාරික ධර්මපාලතුමන් මේ රටට ජාතියට සිදු කෙළේ සුවිශාල සේවාවක්. බෞද්ධ පාසල් මේ රටේ බිහිකරමින් දේශීයත්වය රටේ ජනතාවට ලබා දීමට එතුමා සුවිශාල වෙහෙසෙක් ගත්තා.එතුමා සිදු කළ සේවය මේ රටේ පාසල් චරුවන් අතරට ගෙන යා යුතු මෙන්ම දරුවන් තුළ යහ ගුණ ඇති කරලීමටත් එය බෙහෙවින් ඉවහල් වෙනවා.ශ්‍රී ලංකාවේ ඉන්දීය මහ කමෙසාරිස් වයි කෝ සිංහා මහතා- -ශ්‍රී ලංකාවත් ඉන්දියාවත් අතර ඇති සම්බන්ධය ඉතා පැරණියි. ශ්‍රී ලංකාවට ඉන්දියාවට විතරක් නොවේ ශ්‍රීමත් අනගාරික ධර්මපාලතුමා බුදු දහම ලෝකය පුරා ගෙන ගියා. ඉන්දායවේ බුදු දහම රැක ගැනීමට මෙන්ම බුද්ධගයාව ශ්‍රී මහා බෝධීන් වහන්සේ බේරා ගැනීමට එතුමා සුවිශාල කාර්යභාරයක් සිදු කළා . එතුමා ඉන්දියාවට ශ්‍රී ලංකාවට විතරක් නෙමෙයි ‍ලෝකයටම අයත් කෙනෙක් .ශ්‍රීමත් අනගාරික ධර්මපාලතුමන්ගේ චින්තනය අනාගත පරපුර වෙන්වෙන් දායාද කිරිම සඳහා ශ්‍රී ලංකා මහාබෝධී සංගමය මගින් කරනු ලබන සේවයට දායකත්වය සපයමින් කළ සේවය අගයමින් විශේෂ සමරු තිළිණ අධ්‍යාපන ඇමැති බන්දුල ගුණවර්ධන මහතා අතින් හේමමාලා වීරසේකර ,රත්නපාල සමරවීර,රාජ මහේන්ද්‍රන්,එම් .එම් .පී සේනාරත්න,එල්. එස්. ඩී .හිරන්‍යා සේනාරත්න,ආරක්ෂක ලේකම් ගෝඨාභය රාජපක්ෂ,ඉචිකෝවා සමායා,කෙයිජි ඉනෝජ්, කසුම් හතෝරි,අන්තෝනි ඉනෝකි,චන්ද්‍රභාන් පටේල් මහත්ම මහත්මීන්ට පිළිගැන්වුහ.අනගාරික ධර්පාල ශ්‍රීමතාණන් අවසන් වරට පදිංචිව සිටි නිවස වු කොළඹ ආනන්ද බාලිකා විදුහල් සිසුවියන් ධර්මපාල තේමා ගීය ඉදිරිපත් කිරීමද මෙහිදී සිදු කොරිණී. මෙම අවස්ථාවට අතිපූජ්‍ය මහා සංඝරත්නය, අන්‍ය ආගමික පූජකවරුන්,පාර්ලිමේන්තු මන්ත්‍රිවරුන් ජපානයේ පාර්ලිමෙහ්න්තු මන්ත්‍රී අන්තෝනියෝ ඉනොකි , ඉන්දීය විදේශ නියෝජිතයින් ඇතුළු විශාල පිරිසක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091911</link>
    <topic>ලබන වසරට විසර්ජන පනත් කෙටුම්පත සැකසීමට ඇමැති මණ්ඩල අනුමැතිය</topic>
    <author>සිතාරා සේනානි සහ චමීර ඇල්ලදෙණිය</author>
    <content>ලබන 2015 මූල්‍ය වර්ෂය සඳහා වන අය-වැය සැලසුම් ඇතුළත් විසර්ජන පනත් කෙටුම්පත සැකසීම සඳහා මුදල් හා ක්‍රම සම්පාදන විෂය භාර ඇමැතිවරයා ලෙස ජනාධිපති මහින්ද රාජපක්ෂ මහතා ඉදිරිපත් කැර ඇති යෝජනාවට ඇමැති මණ්ඩල අනුමැතිය ලැබී තිබේ.2015 සිට 2017 දක්වා වන වසර තුනක මධ්‍ය කාලීන රාමුවට ඇතුළත් සම්පත් සැළකිල්ලට ගනිමින් ද, දැනට ක්‍රියාත්මක සංවර්ධන වැඩකටයුතු නිසි කලට සම්පූර්ණ කිරීම හා මෙකී මැදි කාලීන රාමුව යටතේ ඇරැඹීමට හඳුනා ගෙන ඇති නව සංවර්ධන ව්‍යාපෘතිවලට ප්‍රමුඛත්වය දෙමින් ද 2015 අය වැය විසර්ජන පනත් කෙටුම්පත සැකසීමේ විශේෂත්වය බව ඇමැති මණ්ඩල තීරණ දැනුම් දෙමින් ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පැවැසීය.ඇමැති මණ්ඩල තීරණ දැනුම්දීමේ මාධ්‍ය හමුව ජනමාධ්‍ය හා ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (18) පැවැත්විණි. 2015 වර්ෂයේ රජයේ ඇසුතමේන්තුගත මුළු ආදායම රුපියල් බිලියන 1,713ක් වන අතර, ඇස්තමේන්තුගත වියදම රුපියල් බිලියන 3,053ක් ද වේ.ඉදිරි වසරේ සපුරා ගැනීමට අපේක්ෂිත රාජ්‍ය මූල්‍ය ඉලක්ක ලෙස 2014 වසරේ අපේක්ෂිත රාජ්‍ය ආයෝජන ප්‍රමාණය වූ දළ දේශීය නිෂ්පාදිතයෙන් සියයට 6.0 ප්‍රමාණය 2015දී 6.5ක් ද, 2016දී 6.5ක් ද, 2017 වසරේ 6.5ක් ද, 2014 අයවැය හිඟය වන දළ දේශීය නිෂ්පාදිතයෙන් සියයට 5.2 ක ප්‍රමාණය 2015දී 4.4ක් ද, 2016දී 3.6ක් ද, 2017 දී 3.0ක්ද, මේ වසරේ අපේක්ෂිත මුළු රාජ්‍ය ණය ප්‍රමාණය වූ දළ දේශීය නිෂ්පාදනයෙන් සියයට 75.0ක් වූ ප්‍රමාණය 2015දී 71.0ක් ද, 2016දී 68.0ක්ද, 2017දී 65.0ක් ද, මේ වසරේ ආර්ථික වර්ධන වේගය වන සියයට 7.8 ක ප්‍රමාණය 2015 වසරේ 8.2ක්ද, 2016 වසරේ 8.3ක් ද,2017 වසරේ 8.4ක්ද, මේ වසරේ අපේක්ෂිත උද්ධමන අනුපාතය වන සියයට 6.0ක ප්‍රමාණය ලබන 2015 වසරේ 5.5ක්ද, 2016 වසරේ 5.0ක්ද, 2017 වසරේ 5.0ක් ද ව‍ශයෙන් සපුරා ගැනීම රජයේ අපේක්ෂාව වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091912</link>
    <topic>භාවනා මධ්‍යස්ථානයක් ඉදිකිරීමට විශ්ව කොඩිකාරගෙන් ඉඩමක්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ජනප්‍රිය නළු විශ්ව කොඩිකාර මහතාගේ ජන්ම දිනය නිමිත්තෙන් ඒ මහතාගේ පියාණන්ට අයත් මැදදුම්බර උඩිස්පත්තුව නිල්ගල වත්තේ පර්චස් 100ක ඉඩම් කොටසක් භාවනා මධ්‍යස්ථානයක් ඉදිකිරීම සඳහා මහනුවර ශ්‍රී නාථ දේවාල විහාරස්ථානයට පූජා කිරීම පෙරේදා (14) සිදුකෙරුණි.මෙම ඉඩම සඟ සතු කොට පූජා කිරීම මහනුවර ශ්‍රී දළදා මාලිගා පරිශ්‍රයේ නාථ දේවාල විහාරස්ථානයේදී සිදු කෙරුණු අතර මෙම අවස්ථාවට අස්ගිරි මහා විහාරීය විංසත් වර්ගික කාරක සංඝ සභික, නාථ දේවාල විහාරාධිපති, මහෝපාධ්‍යාය ගොමගොඩ රතනසාර, අස්ගිරිය නියෝජ්‍ය පරිවේණාධිපති ඇටිපොළ මහින්ද, තෙල්දෙණිය ගොඩමුන්න ශ්‍රී ශෛලබිම්බාරාම විහාරාධිපති මිල්ලැත්තෑවේ ධම්මරතන යන හිමිවරු හා විශ්ව කොඩිකාර මහතාගේ පියාණන් වන ප්‍රවීණ චිත්‍රපට හා ටෙලිනාට්‍ය නිෂ්පාදක, අධ්‍යක්ෂ පද්මසිරි කොඩිකාර මහතා ඇතුළු පිරිසක් සහභාගි වූහ.මත්පැන් සාදවලින් තොරව වත්මන් තරුණ පිරිසට ආදර්ශයක් වන අයුරින් විශ්ව කොඩිකාර මහතා සිය ජන්ම දිනය සමරා මෙවැනි මහා පුණ්‍ය කර්මයකට දායක වීම අගය කළ යුතු ක්‍රියාවක් බව මෙහිදී ගොමගොඩ රතනසාර හිමියෝ කීහ.පසුගිය වසරේදීද විශ්ව කොඩිකාර මහතා සිය ජන්ම දිනය නිමිත්තෙන් තෙල්දෙණිය ගොඩමුන්න ශ්‍රී ශෛල බිම්බාරාම විහාරස්ථානයට උඩිස්පත්තුව නිල්ගල වත්තේ අක්කර දෙකක භූමි කොටසක් පූජා කරනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091913</link>
    <topic>සාම්පූර් ගල් අඟුරු බලාගාරය හැදූ පසු විදුලි බිල තව දුරටත් අඩු කිරීමට හැකියි</topic>
    <author>සිතාරා සේනානි සහ චමීර ඇල්ලදෙණිය</author>
    <content>මේ වන විට විවෘත කර ඇති නොරොච්චෝලේ ගල් අඟුරු බලාගාරයට අමතරව සාම්පූර් ගල් අඟුරු බලාගාරයේ ඉදිකිරීම් කටයුතුද අවසන් වූ පසු දැනට අඩු කර ඇති විදුලිබිල තවදුරටත් අඩු කිරීමට හැකි වනු ඇතැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කළේය. සාම්පූර් බලාගාරය ඉදිකිරීමත් සමඟ වත්මන් රජය විසින් ජාතික විදුලිබල පද්ධතියට මෙගාවොට් 1800ක පමණ ධාරිතාවක් විදුලිය ජනනය කර ලබාදී ඇති බව පෙන්වාදුන් ඇමැතිවරයා ගල් අඟුරු බලාගාර මඟින් විදුලිය ඒකකයක් නිපදවීමේදී අඩු පිරිවැයක් වැයවන නිසා මෙසේ විදුලි බිලට සහන ලබාදීමට හැකියාව ඇති බව කීවේය.කැබිනට් තීරණ දැනුම්දීම වෙනුවෙන් ජනමාධ්‍ය අමාත්‍යාංශයේදී ඊයේ පැවැති මාධ්‍ය හමුවට එක් වෙමින් ඇමැතිවරයා මේ බව අනාවරණය කළේය.පැවැති රජයන් පෞද්ගලික ආයතනවලින් විදුලිය විශාල මුදලට ලබා ගැනීමට ගිවිසුම් පවත්වා ගෙන ගිය අතර එම ගිවිසුම් මේ වන විට අවසන් වෙමින් පවතින බවද එහි ප්‍රතිලාභ ජනතාවට නුදුරේදීම ලැබෙනු ඇතියිද ඇමැතිවරයා විශ්වාසය පළකළේය. නොරොච්චෝලේ ගල් අඟුරු බලාගාරයෙන් විදුල ඒකකයක් නිපදවීම සඳහා රුපියල් 7.20 ක් වැනි අඩු පිරිවැයක් වැයවන නිසා විදුලිබිලට සහන ලබදීමට හැකිවූ බවද කී ඇමැතිවරයා කීවේය. මෙම බලාගාරයේ පළමු අදියර විවෘත කරමින් ජනාධිපති මහින්ද රාජපක්ෂ මහතා ලබාදුන් පොරො‍න්දුවට අනුව එහි අවසන් අදියර ජනතා අයිතියට පත් කරන ලද දිනයේම විදුලිබිල අඩු කිරීමට පියවර ගත් බව කී ඇමැතිවරයා මැතිවරණ බලාගෙන කිසිදු ලෙස විදුලිබිල අඩු කිරීමක් සිදු නොකළ බවද වැඩිදුරටත් කීය.ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ එච් එම් අස්වර්, රජයේ ප්‍රවෘත්ති අධ්‍යක්ෂ ජෙනරල් මහාචාර්ය ආරියරත්න ඇතුගල යන මහත්වරුද මෙම් අව්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091914</link>
    <topic>ප්‍රබල රාජ්‍ය නායකයන් රැසක් පැමිණියේ රජයේ දේශපාලන ස්ථාවරත්වය නිසායි</topic>
    <author>සිතාරා සේනානි සහ චමීර ඇල්ලදෙණිය</author>
    <content>ඉතා කෙටි කලක් ඇතුළත බලවත් රටවල් රැසක රාජ්‍ය නායකයන් එක පෙළට ශ්‍රී ලංකාවට පැමිණියේත්, අපට ආධාර ලබා දීමට ඉදිරිපත් වූයේත් ත්‍රස්තවාදය අවසන් කිරීමෙන් පසු රටේ ඇතිව තිබෙන නිදහස් වාතාවරණය සහ වත්මන් රජය යටතේ රටේ පවතින දේශපාලන ස්ථාවරත්වය නිසා බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (18) පැවැති මාධ්‍ය හමුවේදී ය.බංකොලොත් රටකට ආධාර ලබා දීමට කිසිදු රටක් ඉදිරිපත් නොවන බව කී ඇමැතිවරයා, ශ්‍රී ලංකාවට ආධාර ලබා දීමට චීනය, ජපානය, ඉන්දියාව ඇතුළු විදේශ රටවල් ගණනාවක් ඉදිරිපත්ව සිටින්නේ අප රට එවැනි බංකොලොත් රටක් නොවන නිසා යැයිද ඇමැතිවරයා මෙහිදී අවධාරණය කළේය.ශ්‍රී ලංකාව සංවර්ධන කටයුතු වෙනුවෙන් විදේශ ආධාර ලබා ගැනීම පිළිබඳ විපක්ෂය කුමන චෝදනා එල්ල කළත් එම චෝදනා සියල්ල කිසිදු පදනමක් නොමැති ඒවා බවත් පෙන්වා දුන්නේය.මුලින් මහ පොළොව හාරා වරාය ඉදිකරන බවට චෝදනා කළ විපක්ෂය දැන් මහ පොළොව ගොඩකර වරාය නගර ඉදිකිරීම ගැන චෝදනා කිරීම විහිළුවක් යැයිද ඇමැතිවරයා පැවැසීය. මීට වසර දහයකට පෙර ශ්‍රී ලංකාවේ සංචාරයේ යෙදීමෙන් වළකින ලෙස බ්‍රිතාන්‍යය, අමෙරිකාව, ඕස්ට්‍රේලියාව වැනි රටවල් තම රට වැසියන්ට දැනුම් දී තිබියදී කිසිදු රාජ්‍ය නායකයකු ශ්‍රී ලංකාවට ආධාර ලබා දීමට හෝ මෙහි පැමිණීමට තීරණය නොකළ බවද ‍ඇමැතිවරයා මෙහිදී සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091915</link>
    <topic>ජුසේවාස් පියතුමා ශුද්ධවරයට ඔසවන්න වතිකානයෙන් තීරණයක්</topic>
    <author>ක්‍රිස්ටි මහේෂ් ද සිල්වා</author>
    <content>අතිඋතුම් ශුද්ධෝත්තම ප්‍රැන්සිස් පාප්වහන්සේගේ ශ්‍රී ලංකා සංචාරයේදී මෙරට පළමුවන ශුද්ධවන්තයා ලෙස භාග්‍යවත් ජුසේ වාස් පියතුමන්ව ශුද්ධවරයට ඔසවනු ලබන බව වතිකානය මගින් ප්‍රකාශයට පත් කර තිබේ.ඒ අනුව ලබන ජනවාරි 14 දින ගාලුමුවදොර ක්‍රීඩාංගණයේදී පවත්වනු ලබන ශුද්ධවරයට ඔසවන විශේෂ දේව මෙහෙයේදී පාප් වහන්සේ විසින් ජුසේ වාස් පියතුමන්ව ශුද්ධවරයට පත් කරනු ලබන අතර උන්වහන්සේගේ මැදිහත්කමින් ප්‍රාතිහාර්යන් රැසක් මෙරට හා පිටරට සිදුවීම හේතු කොට ඉක්මනින් භාග්‍යවරයට ඔසවනු ලැබූ බව ද ප්‍රකාශ කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091916</link>
    <topic>ධාවනයට නුසුදුසු බස්රථ 38ක ගමන්වාර අත්හිටුවයි</topic>
    <author># ශීලා උඩුවර</author>
    <content>බස්නාහිර පළාතේ වසර 10ට වඩා පැරණි ධාවනයට නුසුදුසු පුද්ගලික බස් රථ පරීක්ෂා කිරීමේ වැඩසටහන යටතේ මේ වන විට ධාවනයට නුසුදුසු බස්රථ 38ක් හඳුනාගෙන ඇති අතර එම බස්රථවල ගමන්වාර අත්හිටුවා ඇතැයි බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩල මහතා පැවසීය.බස්නාහිර පළාතේ පුද්ගලික බස්රථ 6202ක් මගී ප්‍රවාහනයේ යෙදෙන අතර එයින් 2371ක් වසර 10ක ට වඩා පැරණි ඒවා බවද ඒ මහතා පැවසීය.මේ යටතේ රත්මලාන , කළුතර, බොරැල්ල, හා හෝමාගම යන ප්‍රාදේශීය කාර්යාල හතරේ බස්රථ 245ක් පරීක්ෂාවට ලක් කෙරුණු අතර, ඒ අතරින් මෙම 38 හඳුනාගෙන තිබේ.මෙම බස්රථවල අඩුපාඩු සකසාගෙන ධාවනයට සුදුසු තත්ත්වයට පත්කර ගැනීමට බස් හිමියන්ට දින 30ක කාලයක් ලබා දී ඇති අතර එම කාලයේ දී බස්රථ සුදුසු තත්ත්වයට පත්කර ගැනීමට නොහැකි වුවහොත් ධාවනයට ඉඩ නොලැබේ.මී අමතරව සුළු සුළු අඩුපාඩු තිබෙන බස්රථවලට ද එම අඩුපාඩු හදා ගැනීමට උපදෙස් දී තිබේ.බස්නාහිර පළාතේ මෙතෙක් පරීක්ෂාවට ලක් නොකෙරුණු ගම්පහ ප්‍රාදේශීය කාර්යාලයේ වේයන්ගොඩ, දෙල්ගොඩ හා කිරිඳිවැල බස් රථ පිළිවෙළින් 2, 3, 4, යන දිනවලදී ද, කටුනායක 9,10, සහ 11 යන දිනවලදී ද, පරික්ෂා කෙරේ.මෙය දීර්ඝ කාලින වැඩසටහනක් වන බැවින් නොකඩවා දිගටම කරගෙන බව බවත්, වසර 2015 වන විට මගීන් බලාපොරාත්තු වන අන්දමට අණතුරුවලින් තොර හොඳ ගුණාත්මක මගී ප්‍රවාහන සේවාවක් සැපයීම අරමුණ බවත් සභාපතිවරයා සඳහන් කළේය.පුද්ගලික බස්සේවාව පිළිබඳව මගී ජනතාව කළ පැමිණිලි ද සැළකිල්ලට ගනිමින් මෙම වැඩ පිළිවෙළ ක්‍රියාවට නැංවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091917</link>
    <topic>පවරා ගත් වත්කම් පිළිබඳ කටයුතු කිරීමට දිසා අධිකරණයට පැවරීමේ නියෝගය යථා කාලයේ</topic>
    <author># ශිරෝමි අබයසිංහ</author>
    <content>ගෝල්ඩන් කී ක්‍රෙඩිට් කාඩ් සමාගමේ වත්කම් පවරා ‍ගැනීමට අධිකරණයෙන් පත් කර ඇති කාර්යසාධක බළකාය මෙතෙක් පවරා ගෙන ඇති වත්කම් පිළිබඳව කටයුතු කිරීම සඳහා දිසා අධිකරණයට පවරණවාද නැද්ද යන්න පිළිබඳව නියෝගය යථා කාලයේ දී ප්‍රකාශයට පත් කරන බව ශ්‍රේෂ්ඨාධිකරණය ගෝල්ඩන් කී ක්‍රෙඩිට් කාඩ් සමාගමේ තැන්පත්කරුවන්‍ට නැවත මුදල් ලබා දීම සම්බන්ධයෙන් විභාග කෙරෙන මූලික අයිතිවාසිකම් පෙත්සමේ පාර්ශ්වකරුවන්ට ඊයේ (18) දැනුම් දුන්නේය.මෙම පෙත්සම් විභාගයේ දී අධිකරණය මෙතෙක් නිකුත් කර ඇති අතුරු තහනම් නියෝග ඉවත් කරනවාද නැද්ද යන්න පිළිබඳ තීන්දුවත් ඒ සමගම ප්‍රකාශයට පත් කිරීමට ද නියම විය. කේ.ශ්‍රීපවන් , රෝහිණි මාරසිංහ සහ සිසිර ද ආබෲ යන ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම ඊයේ විභාගයට ගැනිණි.අධිකරණය මීට පෙර නිකුත් කර ඇති අතුරු තහනම් නියෝග ඉවත් කරන ලෙස ගෝල්ඩන් කී සමාගමේ හිටපු අධ්‍යක්ෂවරුන් වෙනුවෙන් පෙනී සිටි නීතීඥවරු අධිකරණයෙන් ඉල්ලා සිටියහ. පවරා ගැනීම් සිදු කිරිමේ දී අධ්‍යක්ෂවරුන්ට හිමි පෞද්ගලික දේපළ ද ඔවුන‍ගේ විශ්‍රාම වැටුප් සහ අර්ථ සාධක අරමුදල්ද සමාගමේ මුදල් තැන්පත් කර තිබූ විදේශිකයෙකුට අයත් මුදල් ද පවරා‍ ගෙන ඇති බවත් නීතීඥවරු අධිකරණයට දැනුම් දුන්හ. මේ පවරා ගැනීම් සම්බන්ධයෙන් නිකුත් කර තිබූ අතුරු තහනම් නියෝග දාහහතර ඉවත් කරන‍ ලෙස ඔවුන් ඉල්ලා සිටියහ. වර්ථමාන අධ්‍යක්ෂ මණ්ඩලය වෙනුවෙන් පෙනී සිටි නීතීඥවරයා ඇතුළු කිහිප දෙනෙකු මෙම ඉල්ලීමට විරුද්ධ වූහ.නීතීඥවරුන්ගේ අදහස්වලට සවන් දුන් අධිකරණය තීන්දුව ලබා දීම කල් තැබීය.ගෝල්ඩන් ‍කී ක්‍රෙඩිට් කාඩ් සමාගමේ තැන්පත් කර තිබූ රුපියල් බිලියන විසි හයකට අධික මුදලක් තැන්පත්කරුවන්ට ආපසු ලබා නොදීම සම්බන්ධයෙන් එම තැන්පත්කරුවන් මෙම මූලික අයිතිවාසිකම් පෙත්සම පවරා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091918</link>
    <topic>තමිල් අරසුකච්චි බෙදුම්වාදී යෝජනාවලියේ භයානකත්වය ගැන සියලුදෙනා දැඩිව සිතන්න</topic>
    <author>උපාලි කරුණාරත්න</author>
    <content>තමිල් අරසුකච්චි පක්ෂයේ බෙදුම්වාදී යෝජනාවලිය පිළිබඳව රටට ආදරය ඇති දේශපාලනඥයන්, විද්වතුන්, අදාළ බලධරයන් දැඩි අවධානය යොමුකර එහි තිබෙන භයානකත්වය පිළිබඳව අවබෝධ කරගත යුතු බව ජාතික සංවිධාන එකමුතුව ප්‍රකාශ කරයි.උතුරු පළාත් සභාව විසුරුවා හැර මධ්‍යම ආණ්ඩුවට එහි පාලනය පවරාගත යුතු යයිද එහි කැඳවුම්කරු ආචාර්ය ගුණදාස අමරසේකර මහතා පැවසීය.මේ අදහස් පළ වූයේ ඉකුත් දා (16) කොළඹ දී පැවති මාධ්‍ය හමුක දීය.සිංහල පුවත්පත් කියවන බොහෝ දෙනාට තමිල් අරසුකච්චි බෙදුම්වාදය පිළිබඳව අවබෝධය අඩු බවද අමරසේකර මහතා කීය.තමිල් අරසුකච්චි පක්ෂය මේ යෝජනාවලිය සම්මත කර ගත්තේ පසුගිය දිනවල වව්නියාවේ තිබූ සම්මේලනයක දීයි. මෙහි යෝජනා පහළොවක් තිබෙනවා. එහි අවසාන යෝජනාවෙන් කියන්නෙ තමන්ගේ ඉල්ලීම් ක්‍රියාත්මක කළේ නැත්නම් ලබන අවුරුද්දෙ ආරම්භයේ සිට අවිහිංසාවාදී උද්ඝෝෂණ කර කියායි. සම්බන්ධන් මහතාත් මෙවැනිම කතාවක් මීට පෙර කියා තිබෙනවා. ස්වයං පාලනයක් පිළිබඳව ඔවුන් කතා කරනවා. රටේ ස්වෛරී භාවය දෙකට බෙදා ගැනීමක් ගැන සඳහන් කරමින් එක්සත් නොබෙදුනු ලංකාවක මේවා කෙරිය යුතු බව ප්‍රකාශ කරනවා. මෙවැන් ප්‍රකාශ අපට නම් උභතෝකෝටික ප්‍රශ්න.නව ව්‍යවස්ථාවක් සම්බන්ධයෙන් ඔවුන් කථා කරනවා. මෙයින් බලාපොරොත්තු වන්නෙ බලය බෙදීමටයි. ඉන්දියාව සහ ලංකාව අතර ජාතික වශයෙන් ඇතිකර ගත් ගිවිසුමක් පිළිබඳව කියනවා. මේක සම්පූර්ණ බොරුවක්. නැවත පදිංචි කිරීම්, යුද අපරාධ පිළිබඳව සාධාරණයක් වෙලා නැතැයි කියනවා. උතුරුනැඟෙනහිර භයානක පාලනයක් තිබෙන බව ලෝකයට ඒත්තු ගැන්වීමට උත්සාහ ගන්නවා. අපට එරෙහිව ජිනීවා හි සිදුකරන පරීක්ෂණ වලට සහය දෙන්න කියා දමිළ ජනතාවට කියනවා. ප්‍රභාකරන් කිසිවක් කර නොමැති බවත් ආණ්ඩුව පමණක් වැරදි කර ඇති බවත් පෙන්වීමට උත්සාහ ගන්නවා. උතුරේ ජන සංයුතිය වෙනස් කරමින් සිංහල කොලනි සෑදීමට උත්සාහ ගැනීම් පිළිබඳව, මාධ්‍ය නිදහසක් නොමැති බවට, උතුරේ ජනතාවගේ ආර්ථිකය පහළ වැටී ඇති බව පවසනවා. ත්‍රස්තවාදය මැඩලීම සඳහා තිබෙන දේ ඉවත් කරන්න කියනවා. මාධ්‍ය නිදහසක් නැහැ කියල කියන චෝදනාව අපි දැඩිව ප්‍රතික්ෂේප කරන්න ඕනේ. උතුරේ රා නිෂ්පාදනයේ ආදායම මධ්‍යම ආණ්ඩුවට දෙන්න බැහැ කියනවා. ත්‍රස්තවාදය විනාශ කළා සේ ජාතිවාදය සහ බෙදුම්වාදය නැති කළ යුතු බවද අමරසේකර මහතා පැවසීය.දේශප්‍රේමී භික්ෂු පෙරමුණේ ලේකම් බෙංගමුවේ නාලක හිමි -තමිල් අරසුකච්චි පක්ෂයේ බෙදුම්වාදී යෝජනාවලිය ආණ්ඩුක්‍රම ව්‍යවස්ථාවට පටහැනියි. මේ රට බෙදන්න කාටවත් ඉඩ දෙන්න බැහැ. අතීතයේ අත්සන් කළ ඉන්දු ලංකා ගිවිසුමෙන් කිසිම විසඳුමක් ලැබුනේ නැහැ.දේශ හිතෛෂී ජාතික ව්‍යාපාරයේ මහ ලේකම් වෛද්‍ය වසන්ත බණ්ඩාර මහතා-එක්සත් ජනපදයටත් වඩා ප්‍රබල පෙඩරල් රාජ්‍යයක් තමයි ඇතැමුන් ඉල්ලන්නේ. අපි රජයට කියන්නෙ දෙස් විදෙස් කුමන්ත්‍රණවලට හසු වෙන්න එපා කියලායි. තමිල් අරසුකච්චි පක්ෂයේ ක්‍රියාකාරීත්වය පිළිබඳව අප විදෙස් නියෝජිතයින්ද දැනුවත් කරන්න ඕනේ. අවිහිංසාවාදයේ නාමයෙන් රටේ ගැටුම් ඇති කරන්න ඉඩ දෙන්න බැහැ. නව බෙදුම්වාදී ඊළම් අරගලයට නිවැරැදි තීන්දු අරගෙන මුහුණ දිය යුතුයි.සමස්ත ලංකා ත්‍රීරෝද රථ රියදුරන්ගේ වෘත්තීය සංගමයේ සභාපති ලලිත් ධර්මසේකර මහතා ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091919</link>
    <topic>ගම්පහ රෝහලේ ඖෂධවේදියාගේ අවිධිමත් පත්වීම විධිමත් කරන්න</topic>
    <author># සන්ධ්‍යා කරුණාරත්න</author>
    <content>ගම්පහ රෝහලට අවිධිමත් ලෙස පත්වීම් මාරුවක් ලබා සිටින ඖෂධවේදියාගේ පත්වීම අවලංගු කර එය විධිමත් ලෙස ලබා දෙන ලෙස බස්නාහිර පළාත් සෞඛ්‍ය සේවා අධ්‍යක්ෂිකාවගෙන් රජයේ ඖෂධවේදීන්ගේ සංගමය ඉල්ලීමක් කරයි.එය නිවැරැදි කිරීමට කටයුතු නොකළොත් මේ මස 23වැනි දා ගම්පහ ප්‍රාදේශීය සෞඛ්‍ය සේවා කාර්යාලයට අයත් සියලුම සෞඛ්‍ය සේවා ආයතනයන්හි රජයේ ඖෂධවේදීන් වෘත්තීය ක්‍රියාමාර්ගයකට අවතීර්ණ ‍වන බව සංගමයේ ප්‍රධාන ලේකම් අජිත් පී. තිලකරත්න මහතා පවසයි.කොළඹ ජාතික රෝහලේ සේවයේ යෙදී සිටි මේ ඖෂධවේදියාගේ පත්වීම් මාරුව ක්‍රියාත්මක විය යුත්තේ මීගමුව රෝහලට වන අතර එහෙත් මේ ඖෂධවේදියාට ලබා දී තිබෙන්නේ ගම්පහ රෝහලට වීමත්, පළාත් සෞඛ්‍ය සේවා අධ්‍යක්ෂිකාවගේ අත්තනෝමතික තීරණයක් ‍යටතේ පත්වීම් මාරුව ක්‍රියාත්මක කිරීම අසාධාරණ යැයි ද ඒ මහතා කීය.වතුපිටිවල රෝහලේ සේවයේ යෙදී සිටින ඖෂධවේදියකු ගම්පහ රෝහලට ස්ථාන මාරු ලබාගැනීමට සිටිය දී අවිධිමත් ලෙස ලබාදුන් මේ පත්වීමට තම සංගමයේ එකඟතාව පළ කළ නොහැකි බව ද හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091920</link>
    <topic>මැතිවරණ නිරීක්ෂණ කණ්ඩායම්වලට අවශ්‍ය සියලු පහසුකම් ලබා දුන්නා</topic>
    <author># අනුර ප්‍රේමලාල් සහ නිරූෂි විමලවීර</author>
    <content>ඌව පළාත් සභා මැතිවරණය නිරීක්ෂණය කිරීමට අවසරය ලබා සිටින පිළිගත් නිරීක්ෂණ කණ්ඩායම්වලට සියලු පහසුකම් ලබා දී ඇතැයි මැතිවරණ මහා ලේකම් කාර්යාලය ප්‍රකාශ කරයි.මේ සම්බන්ධයෙන් 'දිනමිණ' වෙත අදහස් දැක් වු නියෝජ්‍ය මැතිවරණ කොමසාරිස් එම්.එම්. මොහොමඩ් මහතා- හෙට (20) පැවැත්වෙන ඌව පළාත් සභා මැතිවරණයේ දී පැෆරල් සංවිධානය, ජාතික මැතිවරණ නිරීක්ෂණ මධ්‍යස්ථානය හා කැෆේ සංවිධානය යන නිරීක්ෂණ කණ්ඩායම් මැතිවරණ කොමසාරිස්වරයාගෙන් අවසර ගෙන තිබෙන අතර එසේ අවසර ලැබි ඇති සංවිධානවලට පමණක් නිරීක්ෂණ කටයුතුවල යෙදිය හැකි බව කීවේය. පැෆරල් සංවිධානයට ඡන්ද මධ්‍යස්ථාන ඇතුළට යෑමට අවසර තිබෙන බවද හෙතෙම සිහිපත් කළේය.බදුල්ල හා මොනරාගල දිස්ත්‍රික්කවල පිලිවෙළින් ඡන්ද මධ්‍යස්ථාන 516ක් හා 318ක් තිබෙන අතර ඡන්ද ගණන් කරන මධ්‍යස්ථාන පහක් ක්‍රියාත්මකවේ. එම මධ්‍යස්ථාන නම් බදුල්ල දිස්ත්‍රික්කයේ බදුල්ල මධ්‍ය මහා විද්‍යාලය, විහාර මහා දේවි බාලිකා විද්‍යාලය හා දිස්ත්‍රික් ලේකම් කාර්යාලයයි. මොනරාගල දිස්ත්‍රික්කය වෙනුවෙන් රාජකීය විද්‍යාලය, හා දිස්ත්‍රික්ක ලේකම් කාර්යාලයේ දී එම කාර්ය සිදුකෙරේ.මේ සියලු ස්ථාන ආවරණය වන පරිදි නිරීක්ෂණ කටයුතු සිදුවෙන අතර මේ සියලු ස්ථාන හා නිලධාරීන් ඒකාබද්ධ කෙරෙන මැතිවරණ ප්‍රාදේශීය ‍කාර්යාලයක් ද ක්‍රියාත්මකවන බව නියෝජ්‍ය මැතිවරණ කොමසාරිස් පැවසීය.මේ පිළිබඳ අදහස් දැක් වු ජාතික මැතිවරණ නිරික්ෂණ මධ්‍යස්ථානයේ ජාතික සංවිධායක නීතිඥ රසාංග හරිස්චන්ද්‍ර මහතා- තම සංවිධානය දිස්ත්‍රික්ක දෙකම ආවරණය වන පිරිදි නිරීක්ෂකයන් තුන්සීයක ශක්තිමත් කණ්ඩායමක් යොදවා තිබෙන අතර මේ සියලු දෙනා වෘත්තිකයන්වීම විශේෂයක් බව පැවසීය.බදුල්ල දිස්ත්‍රික්කය සඳහා 609,996ක් ඡන්ද දායකයන් ලියාපදිංචිව සිටින අතර මොනරාගල දිස්ත්‍රික්කය වෙනුවෙන් ඡන්දදායකයන් 332,764 ලියාපදිංචිව සිටිති.බදුල්ල දිස්ත්‍රික්කය සඳහා දේශපාලන පක්ෂ 10ක් හා ස්වාධීන කණ්ඩායම් 04කින් අපේක්ෂකයන් 294ක් ද මොනරාගල දිස්ත්‍රික්කයෙන් දේශපාලන පක්ෂ 12ක් ද ස්වධීන කණ්ඩායම් 07කින් අපේක්ෂකයන් 323ක් මැතිවරණයට ඉදිරිපත්වී සිටින අතර මින් ඌව පළාත් සභාව සඳහා අපේක්ෂකයන් 32ක් තෝරාගැනිමට නියමිතවේ. ජයග්‍රාහණය කරන කණ්ඩායමට ප්‍රසාද මන්ත්‍රීධූර දෙකක් ද එකතුවෙයි.පැ‍ෆරල් සංවිධානයේ විධායක අධ්‍යක්ෂ නීතිඥ රෝහණ හෙට්ටිආරච්චි මහතා- තම සංවිධානය හත්සිය පනහක කණ්ඩායමක් නිරීක්ෂණ කටයුතු සඳහා යොදවා ඇති අතර ජංගමරථ තිහක් ද ඒ සඳහා භාවිතා කරන බව පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091921</link>
    <topic>පර්යේෂණ උපකරණවලට නව රේගු ක්‍රමවේදයක්</topic>
    <author>ක්‍රිස්ටි මහේෂ් ද සිල්වා</author>
    <content>පර්යේෂණ ආශ්‍රිත උපකරණ සහ ද්‍රව්‍ය ආනයනය කිරීමේදී රේගු බලපත් ඉවත් කිරීමමෙන්ම කඩිනමින් රේගුවෙන් ‍එම භාණ්ඩ ඉවත්කිරීම වෙනුවෙන් නව ක්‍රමවේදයක් හඳුන්වා දීම කෙරෙහි රජයේ අවධානය යොමුවී තිබේ.ඒ සඳහා වූ සාකච්ඡාවක් ජ්‍යෙෂ්ඨ ඇමැති මහාචාර්ය තිස්ස විතාරණ මහතා හා රේගු අධ්‍යක්ෂක ජනරාල් ජගත් විජේවීර මහතා අතර පසුගියදා පවත්වා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=n14091922</link>
    <topic>රුපියල් එක්කෝටි පන්ලක්ෂයක් වටිනා රන් කැබලි 5ක් රැගෙන පැමිණි දෙදෙනෙක් ගුවන්තොටේ දී රේගු දැලේ</topic>
    <author>@ කුමාරසිරි ප්‍රසද් - ගුවන් තොටුපොළ</author>
    <content>රුපියල් එක්කෝටි පන්ලක්ෂයක් පමණ වටිනා රන් කැබලි 5ක් (කිලෝ එකක් පමණ බර) නීති විරෝධීව රැගෙන ආ ගුවන් මගීන් දෙදෙනෙකු ඊයේ අත්අඩංගුවට ගත් බව රේගුව කියයි.සැකකරුවන් බැංකොක් සිට පැමිණ ඇත. එක් අයෙක් තම පාදවල රන් කැබලි දෙකක් අලවාගෙන පැමිණ ඇත. තවත් රන් කැබලි තුනක් අනෙක් ගුවන් මගියාගේ ගමන් මළුවල සූක්ෂම ලෙස සඟවා තිබූ බව රේගුව කියයි.රේගු මත් ද්‍රව්‍ය පාලන අංශය මෙම වැටලීමකර ඇත. සහකාර රේගු අධිකාරීවරුන් වන විපුල ප්‍රනාන්දු, කේ. ඩී. කසුන්, එම්.එම්.එම්. රිස්වි, ලක්ෂ්මන් එදිරිවීර, නියෝජ්‍ය රේගු අධිකාරීවරුන් වන කීර්ති අබේසේකර හා විපුල ප්‍රනාන්දු, රේගු අධිකාරීවරුන් වන ශාන්ත පියදාස, සරෝජ් චන්ද්‍රසේන, එස්.එල්.ඒ රිෆයි මහත්වරු ගුවන් තොටුපොළ රේගු අධ්‍යක්ෂක කේ,එන්, වික්‍රමසිංහ මහතාගේ උපදෙස් පරිදි විමර්ශන පවත්වති.නියෝජ්‍ය රේගු අධ්‍යක්ෂක ජේ.පී. චන්ද්‍රරත්න හා දර්ශණ විජේසිරිවර්ධන මහත්වරු රේගු පරීක්ෂණය සිදු කරමින්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409191</link>
    <topic>තවලම වසම් දෙකකට සංවර්ධන ව්‍යාපෘති තුනක්</topic>
    <author>@ නාගොඩ සමූහ ටී.එල්.ඒ.පී.හේමපාල</author>
    <content>ආර්ථික සංවර්ධන අමාත්‍යංශය මඟින් ක්‍රියාත්මක කරන පළාත් නැගුම සංවර්ධන වැඩසටහන යටතේ තවලම ප්‍රාදේශීය ලේකම් කොට්ඨාසයේ ග්‍රාම නිලධාරී වසම් දෙකක සංවර්ධන ව්‍යාපෘති තුනක් ක්‍රියාත්මක කිරීම සඳහා රුපියල් ලක්ෂ හතළිස් දෙකක මුදලක් වෙන්කර දී තිබේ.මේ අනුව තවලම දකුණ ඉඳිගස් දෙණිය මාර්ගය කොන්ක්‍රීට් කිරීම,කොට වෙහෙරදොල මාර්ගය කොන්ක්‍රීට් කිරීම, පොංගිලිය නව පාලම අසල සිට මාර්ගය කොන්ක්‍රීට් කිරීම සිදු කිරීමට නියමිතය.මෙමගින් පවුල් හය සීයකට පමණ පහසුකම් සැලසේ.තවලම ප්‍රාදේශීය ලේකම් ධම්මික.එස්. වීරකොන් මහතාගේ අධීක්ෂණය මත මෙම වැඩසටහන් ක්‍රියාවට නැගීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409192</link>
    <topic>ජාතික ගොවි සතිය සාර්ථකව නිමාවට</topic>
    <author>@ විජිත සල්ගාදු අකුරැස්ස මධ්‍යම විශේෂ මාතර විශේෂ</author>
    <content>අපේ ජාතික කෘෂිකර්ම ඉතිහාසය ගැන අපි දන්නවා. නිල්වලා නදිය අභියස අපි ජීවත්වන පරිසරයයි. නිල්වලා නදිය අසබඩ හැදුන වැඩුන අපේ කෘෂිකර්ම ඇමැතිතුමා මේ ප්‍රදේශයේ ගොවි ජනතාවගෙන් ලබාගත් අත්දැකීම් පදනම් කරගෙන, ප්‍රායෝගික අත්දැකීම් උකහාගෙන මේ ප්‍රදේශයේ පමණක් නෙවි, ජාතික කෘෂිකර්මය නව හැඩරුව ඇතිකරමින් අළුත් මගකට යොමුකරල තිබෙනවා යැයි. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා තෙලිජ්ජවිලදී පැවැසීය.ඇමැතිවරයා මේ බව කීවේ තෙලිජ්ජවිල කෘෂිකර්ම මධ්‍යස්ථාන පරිශ්‍රයේ පුරා දින 06 ක් පැවැති ජාතික ගොවිසතිය - කෘෂිකාර්මික ප්‍රදර්ශණයේ සමාප්ති දිනයේ විශේෂ ආරාධිතයා ලෙස පැමිණ, එහි ජනහමුව අමතමිනි.තවදුරටත් අදහස් දැක්වූ අමාත්‍යවරයා මෙසේද කීය.එංගල්ස් විසින් ලියනලද වාක්‍යයක් මෙලෙස සඳහන්වෙනවා, නිසරු පස කියා‍ දෙයක් නැත. ඇත්තේ වැරදි කෘෂිකර්මයක් කියල. වැරදි කෘෂිකර්මය වෙතින් අපේ රටේ කෘෂිකර්මය තුලින් රටේ ආර්ථික ජයග්‍රහණ ආපස්සට හැරෙව්වා.අපේ රටේ වවන්න බැරි කිසිම බෝගයක් නැහැ. මහා සමුද්‍රයෙන් වටවුන දූපතක ජීවත්වන අපි, මිශ්‍රිත මද නළ ගැටුන පරිසරය තුල අපේ රටේ කෘෂිකර්මයේ වෙනසක් තිබෙනවා.අපේ රටේ නිෂ්පාදනය වන හැම නිෂ්පාදනයකම රසෙහි වෙනසක් තියෙනවා. අපේ කෘෂිකර්ම බෝග වලට ලෝකයේ විශාල ඉල්ලුමක්තියෙනවා. නිවැරදි කෘෂිකර්මය පර්යේෂණ මත ඉදිරියට ගෙනයා යුතුයි. අපේ රටේ දළ ජාතික නිෂ්පාදනයෙන් 12% ක දායකත්වයක් කෘෂිකර්මාන්තය ලබාදීල තියෙනවා.කෘෂිකර්මඇමැති මහින්ද යාපා අබේවර්ධන මහතා - අප පැවැත්වූ මේ ප්‍රදර්ශණය නැරඹුව මවුපියන්, පාසල් දරුවන් බොහෝ දෙනෙක් අපට සුබපැතුම් එක්කරමින් කියා තිබෙනවා ඔවුන් විශාල අත්දැකීම් සම්භාරයක් ලැබුවා කියලා. ජනතාව වෙත දායාද කරන්න අපට උවමනා වෙලා තිබුනෙත් ඒ දෙයමයි.ප්‍රදර්ශනය ආරම්භවූ දින සිට සමාප්ති දිනය දක්වා මඩිහ ගොවි සංවිධානය මගින් වීදි නාට්‍යයක් පෙන්වූ අතර, මාතර සුජාතා විදුහල, මාතර මහා විදුහල, මාතර මහාමායා බාලිකා විදුහල, මාලිම්බඩ සුමේධ විදුහල, මාලිම්බඩ ගොවි සංවිධානය ඇතුළු විවිධ පාසැල් හා ආයතන මගින් විශේෂ නර්තන අංගයන් ඉදිරිපත් කරමින් උත්සවය වර්ණවත් කර තිබුණි.සමාප්ත දිනයේ හදබිම අධිකාරිය මගින් මහා ගිනි කෙළි සංදර්ශණයක් ද පවත්වන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409193</link>
    <topic>බීමත් සැමියාගෙන් පහර කෑ අම්මයි - දුවලා දෙන්නයි රෝහලේ</topic>
    <author>@ කරල්ලියද්ද සමුහ</author>
    <content>අධික ලෙස බීමත්ව පැමිණ සිය බිරියට හා ගැහැණු දරුවන් දෙදෙනාට සිය නිවසේ දි බැණ වැදි පොලුවලින් හා ගල් වලින් ගසා පිහියෙන් කොටා බර පතළ තුවාල සිදු කළ, පන්විල පොලිසි වසමේ කුකුල්ඔය අරත්තන ප්‍රදේශයේ පදිංචි හතළිස් හැවිරිදි සැමියෙකු මේ මස විසි පස් වෙනිදා දක්වා රක්ෂිත බන්ධනාගාර ගත කිරිමට තෙල්දෙණිය වැඩබලන මහෙස්ත්‍රාත් නිතිඥ සරත් ප්‍රේමකුමාර මහතා නියෝග කෙළේය.පන්විල පොලිසියට ලැබුණ තොරතුරක් මත සැකකරු අත්අඩංගුවට ගෙන ඇත.බර පතළ ලෙස තුවාල ලැබු බිරිය හා ඔහුගේ ගැහැණු දරුවන් දෙදෙනා නාරම්පානව ග්‍රාමිය රෝහලට ඇතුලත් කිරිමෙන් පසු වැඩි දුර ප්‍රතිකාර සදහා මහනුවර මහා රෝහලට ඇතුලත් කර ඇත.මේ සැමියා මිට පෙරත් බී මත්ව නිවසට පැමිණ සිය බිරියට හා ඵම ගැහැණු ළමයි දෙදෙනාට පහර දිම් සිදුකරන බව පොලිස් පරික්ෂණවලින් හෙලි වි තිබේ.පන්විල පොලිසියේ පොලිස් පරික්ෂක හේරත් මහතා සමග පොලිස් සැරයන් විජේමාන්න මහතා සැකකරු අධිකරණයට ඉදිරිපත් කෙළේය.පන්විල පොලිසිය වැඩිදුර පරික්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409194</link>
    <topic>ඌවේ ගුරුවරුන්ට එක්දින වැඩමුළුවක්</topic>
    <author>@ පෝරුවදණ්ඩ සමූහඑච්.කුලතිලක</author>
    <content>ඌව වෙල්ලස්ස සහ තිස්සමහාරාමයේ තෝරාගත් පාසල් 31ක විදුහල්පතිවරු සහ ආචර්ය මණ්ඩල සඳහා පළාත් සභා මඟින් පාසල් සංවර්ධනය කිරීමේ දී ලබාගත් අත්දැකීම පිළිබඳ එක්දින වැඩමුළුවක් පසුගියදා (15දා) හොරණ ගුරුගොඩ කණිෂ්ඨ විදුහල් පරිශ්‍රයේ දී පවත්වන ලදි.කලකට පෙර වසා දැමීමට තීරණය කර තිබූ ගුරුගොඩ පාසල බස්නාහිර පළාත් මහ ඇමැති ප්‍රසන්න රණතුංග මහතාගේ මඟ පෙන්වීම මතින් ප්‍රදේශයේ පක්‍ෂ විපක්‍ෂ සියලු මන්ත්‍රීවරුන්‌ගේ සහයෝගය ලබා කෙටි කලක් තුළ ප්‍රදේශයේ ජනප්‍රිය ග්‍රාමීය පාසලක් බවට නඟා සිටුවීම සඳහා ආචාර්ය මණ්ඩලය සහ විදුහල්පති භාවිත කළ ක්‍රමවේදයන් සහ එහිදී ලත් අත්දැකීම් මෙහිදී විසංවාදයට ලක්විය. පවතින රජයේම පළාත් සභාවක් යටතේ මේ කාර්ය්‍ය සාර්ථකව කර ගැනීමට ඇති හැකියාව විවාදයකින් තොරව තහවුරු විය.රුහුණු වෙල්ලස්ස ප්‍රාදේශීය සම්මේලනය මේ සඳහා සත්කාරක දායකත්වය සැපැයූ අතර හොරණ කලාප අධ්‍යාපන අධ්‍යක්‍ෂිකා කේ.ඒ. චන්ද්‍රවතී, තිස්මහාරාම සහකාර අධ්‍යාපන අධ්‍යක්‍ෂ (ප්‍රාථමික) ඩබ්ලිව්. කිත්සිරි, රුහුණු වෙල්ලස්ස ප්‍රාදේශීය සම්මේලනයේ අධ්‍යක්‍ෂ සුනිල් පුංචිහේවා, ගුරුගොඩ කණිෂ්ඨ විද්‍යාලයේ විදුහල්පති අජිත් ප්‍රේමකුමාර මහත්ම මහත්මීහු සමඟ ප්‍රාථමික අංශයේ ආචර්ය මණ්ඩලය මේ සඳහා සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409195</link>
    <topic>නියඟයෙන් විපතටපත් රජරට ගොවිජනතාවට මහ කන්නයේ වගාකිරීමට නොමිලේ බිත්තර වී</topic>
    <author>@ හබරණ සමූහ</author>
    <content>නියඟයෙන් විපතටපත් රජරට ගොවිජනතාවට මහ කන්නයේ වගාකිරීම සඳහා නොමිලේ බිත්තර වී ලබාදීමට කටයුතු කරන බව විශේෂ ව්‍යාපෘති ඇමැති සහ ආර්ථික සංවර්ධන නියෝජ්‍ය ඇමැති එස්.එම්.චන්ද්‍රසේන මහතා පැවැසීය.ඒ මහතා මේ බව සඳහන් කළේ පලුගස්වැව ප්‍රාදේශීය ලේකම් කොට්ඨාශයේ නියඟයෙන් විපතටපත් අඩුආදායම් ලාභී පවුල් සඳහා හබරණ, සේනාදිරියාගම, බෙල්ලන්කඩවල, පලුගස්වැව සහ නාමල්පුර දී පසුගිය 13 දා අර්තාපල් අල සහ වියළි ආහාර ද්‍රව්‍ය බෙදාදීමේ දී පැවැති උත්සව සභාවලට සහභාගී වූ අවස්ථාවේදීය.මෙහිදී චන්ද්‍රසේන මහතා තවදුරටත් මෙසේ පැවැසීය. ' නියඟයෙන් විපතට පත් ජනතාවට ජනාධිපතිතුමා විවිධ සහන සලසද්දී නුවර එළිය, වැලිමඩ, බදුල්ල දිස්ත්‍රික්කවල අර්තාපල් වගාකරපු ගොවීන්ගේ මිල අඩු කරලා යම්කිසි මුදලාලිලා පිරිසක් කුණු කොල්ලෙට අර්තාපල් අල ගන්න සැලැසුම් කරනකොට අර්තාපල් අල ගොවීන් ආරක්ෂා කරන්න ඕන කියලා ආර්ථික කටයුතු අමාත්‍යාංශයට, බැසිල් ඇමතිතුමාට සහ අපට දැනුම් දුන්නා ඒ පැත්තේ තියෙන අර්තාපල් අල රුපියල් අසූවට රජයේ මුදල් වලින් අරන් ඒවා රජරට නියඟයෙන් විපතට පත් ජනතාවට ආධාර වශයෙන් ලබාදෙන්න කියලා. ජනාධිපතිතුමා කරන්න පුළුවන් උපරිම දේවල් අපිට කරලා තියෙන්නේ. ඒක කාටවත් නෑ කියන්න බෑ. යුද්ධය ඉවර කරලා සාමය ලබාදුන්නා.ත්‍රස්තවාදය අවසන් කරලා ප්‍රභාකරන් විනාශ කරන්න කවුරුත් බෑ කියපු දෙයක් තමයි එතුමා කළේ. ලෝකයම කිව්වා ඒක කරන්න බෑ කියලා. නමුත් ඒක කරලා දුන්නා.නමුත් නියඟය, සුළි සුළං, ගංවතුර කියන එක ජනාධිපතිතුමාට නවත්වන්න බෑ. අමෙරිකාවේ ජනාධිපතිටත් බෑ. චීනය දියුණු රටක් චීනයටත් බෑ. ජපානයටත් බෑ ඒක කරන්න. ගංවතුර, නියඟය, සුළි සුළං වගේ ස්වභාවික ආපදාවන් අපට වෙනස් කරන්න බෑ. තමුන්නාසේලා අපි කන්න දෙක තුනක් නියඟයෙන් පීඩාවට පත්වෙලා ඉන්නේ ජනාධිපතිතුමාට පුළුවන් ආකාරයට, රජයට පුළුවන් ආකාරයට නිතර නිතර සහන ලබාදෙනවා.අල ගොවීන්ගේ අල ටික ගන්න කොටත් ජනාධිපතිතුමාට රජරට ජනතාව මතක් වුණා. මම ජනාධිපතිතුමාට යෝජනාවක් කළා නියඟයෙන් විපතට පත් රජරට ගොවි ජනතාවට මහකන්නයේ වගාවට නොමිලේ බිත්තර වී ටික ලබාදෙමු කියලා. එතුමා ඒකට කැමැත්ත ප්‍රකාශ කළා”.පලුගස්වැව ප්‍රාදේශීය ලේකම් ඒ.බී.ඩබ්ලිව්.කුමාරසිංහ මහතා විසින් මේ නියං සහනාධාර බෙදාදීම සංවිධානය කර තිබිණි. මෙදින සේනාදිරියාගම ශ්‍රී බෝධිරාජාරාම විහාරස්ථානයේ දී සේනාදිරියාගම, හොරිවිල, ගලපිටගල ගම්මාවල නියඟයෙන් විපතටපත් අඩු ආදායම් ලාභී පවුල් සඳහා අර්තාපල් අල වලට අමතරව, සහල්, පරිප්පු, සීනි, තේ කොළ, පොල් ඇතුළු වියළි ආහාර මල්ලක් බෙදාදෙන ලද්දේ කළුතර මහ රෝහල් කාර්ය මණ්ඩලය, අනුරාධපුර අමත ගවේසී ධම්ම සමිතිය, කළුතර දිස්ත්‍රික් රුධිර පරිත්‍යාගශීලීන්ගේ එකමුතුව, එස්.එම්.චන්ද්‍රසේන පදනම ආයතනවල අනුග්‍රහයෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409196</link>
    <topic>කුඩා පාසල් සංවර්ධනයට රුපියල් ලක්ෂ විසි පහක්</topic>
    <author>@ අකුරැස්ස සමූහතේජා විද්‍යාරූප</author>
    <content>ග්‍රාමීය කුඩා පාසල් දියුණු කිරීමේ වැඩ සටහන යටතේ කොටපොළ ප්‍රාදේශීය ලේකම් කොට්ඨාශයේ ග්‍රාමීය කුඩා පාසල් සංවර්ධනය සඳහා රුපියල් ලක්ෂ විසි පහක මුදලක් වෙන්කර ඇත. මේ මුදලින් අත්‍යාවශ්‍ය ගොඩනැඟිලි අලුත්වැඩියාව, පන්ති කාමර එක් කිරීම, සනීපාරක්ෂක පහසුකම්, ජලය හා විදුලිය ලබාදීම ආදී සංවර්ධන කටයුතු සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409197</link>
    <topic>5 වසර ශිෂත්ව විභාගයට පෙනීසිටි සබරගමුවේ දරුවන් 30 000කට ක්‍රියාකාරකම් පුහුණුවක්</topic>
    <author>@ රක්වාන සමූහ රනිල් කුමාර</author>
    <content>සබරගමුව පළාතේ 5 ශිෂත්ව විභාගයට පෙනීසිටි සිසු-සිසුවියන් 30 000කට පමණ දෙසැම්බර් මස දක්වා ක්‍රියාකාරකම් පුහුණුව ලබාදීම අරඹා ඇත.මෙනේරිපිටිය අධ්‍යාපන පුහුණු ආයතනයේ දී 13 දින පැවැති පුහුණු ක්‍රියාකාරකම් වැඩසටහන්වලට සබරගමුව පළාත් අධ්‍යාපන ඇමැති නිතිඥ භාණු මුණිප්‍රිය,පළාත් අධ්‍යාපන අධ්‍යක්ෂක සේපාල කුරුප්පු ආරචිචි,ප්‍රථමික අධ්‍යාපන අධ්‍යක්ෂිකා ඉරෝෂි ගුණවර්ධන මහත්ම මහත්මීහු ඇතුළු ගුරුමහත්ම මහත්මීන් සහ සිසු-සිසුවියෝ සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409198</link>
    <topic>හිටපු නි.පොලිස්පතිගෙන් රටක් වටින උතුම් වැඩක්</topic>
    <author>@ අනුරාධපුර මධ්‍යම විශේෂ</author>
    <content>දරුණු රෝගාබාධයන්වලට ලක්ව සිටින දරුවන් දෙදෙනකු සිටින අසරණ මවක් හට ඇඳුම් මැසීමේ ව්‍යාපාරයක් පවත්වාගෙන යෑම සඳහා අවශ්‍ය රුපියල් 50 000කට ආසන්න වටිනාකමකින් යුත් මහන මැෂින් දෙකක් පරිත්‍යාග කිරීමට හිටපු නියෝජ්‍ය පොලිස්පතිවරයකු වන ශාන්ත රාජපක්ෂ මහතා පසුගියදා කටයුතු කළේය.මස් දියවීමේ රෝගයකට ලක්ව සිටින 13 හැවිරිදි සහ ගලනාලයේ දරුණු රෝගයකට ලක්ව සිටින 16 හැවිරිදි පුත්‍රයා ජීවත් කිරීමට සැමියාද නොමැතිව වෙර දරනා අංක 290 /01/ඒ දකුණු ඉවුර යාය 05 මන්නාරම් හංදිය මහවිලච්චිය ලිපිනයේ පදිංචි 41 හැවිරිදි ජීවනී ප්‍රියන්ති විරතුංග මහත්මියට හිටපු කුරුණෑගල ප්‍රදේශය භාර නියෝජ්‍ය පොලිස්පති ශාන්ත රාජපක්ෂ මහතා විසින් විදුලියෙන් සහ පාදවලින් ක්‍රියාත්මක කරන මහන මැෂින් දෙක පරිත්‍යාග කළේය. මේ අවස්ථාවට නියෝජ්‍ය පොලිස්පතිවරයාගේ දරුවන් වන තානුක රාජපක්ෂ, චාමර රාජපක්ෂ, එරන්දි රාජපක්ෂ මහත්ම මහත්මීහු ද එක්ව සිටි අතර උතුරු මැද පළාත භාර නියෝජ්‍ය පොලිස්පති රංජිත් පද්මසිරි,මහවිලච්චිය පොලිසියේ වැඩබලන ස්ථානාධිපති පොලිස් පරීක්ෂක කේ.ඩී.බී තෙන්නකෝන්, ප්‍රාදේශීය සභා මන්ත්‍රී අනුර බණ්ඩාර මහත්වරු ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r1409199</link>
    <topic>තේ දළු නෙළන යන්ත්‍රයට ඉහළ ඉල්ලුමක්</topic>
    <author>@ බන්දුල ගුණසේකර</author>
    <content>සුපුරුදු පරිදි සියතින් තේ දළු නෙලීමේ දී ඇඟිලිවලට ඇතිවන අපහසුතාවෙන් මිදී දිනකට (අත්තමක දී) තේ දළු කිලෝ ග්‍රෑම් පණහක් පහසුවෙන් නෙලා ගත හැකි නවතම දළු නෙලන යන්ත්‍රය මේ වන විට මාතර දිස්ත්‍රික්කයේ ද ජනප්‍රියත්වයට පත්ව ඇත.වැවිලි කර්මාන්ත අමාත්‍යාංශය මඟින් හඳුන්වා දීමෙන් පසු මේ දළු නෙලන උපකරණය පිළිබඳව මාතර මුලටියන හා අවට තේ වගා කරුවන් දැනුම්වත් කිරීමේ වැඩ සටහන් පසුගියදා පැවැත්විණි.එහිදී මුලටියන තේ කම්හල් ක්ෂේත්‍ර නිලධාරී එච්. බී. ධම්මික මහතා විසින් කිත්සිරිපුර තේ වගා කරුවකු වූ ටී. ටයිටස් මහතාට මේ උපකරණයෙන් පහසුවෙන් දළු නෙලන ආකාරය පිළිබඳ උපදෙස් ලබා දුන් අයුරුයි මේ.මුලටියන තේ කම්හල් අධිකාරී ඩී. සී. විජේවර්ධන මහතා ද මේ අවස්ථාවට එක්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=r14091910</link>
    <topic>නාවුල-දඹුල්ල-ගලේවෙල වෙළෙඳසල් තුනක් කඩලා</topic>
    <author>@ මාතලේ දිස්ත්‍රික් සමුහ ඒ.ඒ.එල්.ඩයස්</author>
    <content>දින තුනක් ඇතුලත නාවුල, දඹුල්ල සහ ගලේවෙල පොලිස් බලපෙදෙස්හි වෙළෙඳසල් තුනක් කඩා ඇතුල්වී ඇති සොරු එම ස්ථානයන්හි තිබු රුපියල් ලක්ෂ ගණනක් වටිනා මුදල් සහ භාණ්ඩ සොරාගන පලාගොස් ඇත. ගලේවෙල පුවක්පිටිය කෘෂී වෙළෙඳසලක්, දඹුල්ල නගරයේ පෞද්ගලික ඔසුහලක් සහ නාවුල වෙළෙඳ සලක් මෙසේ කොල්ලකා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409191</link>
    <topic>ආසියාවේ ක්‍රීඩා මහෝත්සවය අද ඇරැඹේ</topic>
    <author>ප්‍රින්ස් ගුණසේකර</author>
    <content>"අපි අනාගත ආසියාව දකිමු" යන තේමාව යටතේ 17වැනි ආසියානු ක්‍රීඩා උළෙල දකුණු‍ කොරියාවේ ඉංචියොන් ඒෂියාඩ් ක්‍රීඩා සංකීර්ණයේදී අද ආරම්භ වේ.මෙයට වසර කිහිපයකට කලින් සෝල් හා බුසාන්හි පැවැති ආසියානු ක්‍රීඩා උළෙල අත්දැකීම් එකරාශී කොට විශ්මිත සමාරම්භක උළෙලක් නිර්මාණය කරන බව සංවිධායකයෝ පවසති.කොරියාවේ සාම්ප්‍රදායික ක්‍රීඩා හා සාම්ප්‍රදායික නර්තන රටා සංකලනය කොට අසාමාන්‍ය සමාරම්භක මහෝත්සවයක් අද දින දැකගත හැකිවන බව මාධ්‍ය මගින් ඉඟි පළ කරයි.සමාරම්භක උළෙල හා තරගාවලිය යහපත් කාලගුණික තත්ත්වයකින් පවත්වාගැනීම උදෙසා නවීන තාක්ෂණික ක්‍රම භාවිතා කිරීමට ද පියවර ගෙන ඇත. කාලගුණය පාලනය කරගැනීම උදෙසා වැහිමුහුණතට විහිදුවන රොකට් හා වැහිවලාකුලු විනාශ කරන රසායන ද්‍රව්‍ය සහිත ගුවන් යානා කිහිපයක් ඉහළ අහසේ පියාසර කරවීමට ඉංචියොන් කාලගුණ කාර්යාංශය ඊයේ සිටම පියවර ගත්තේය.රටවල් 45කින් පැමිණි ක්‍රීඩක ක්‍රීඩිකාවන් හා නිලධාරීන් 14000ක් පමණ දින 16ක් පුරා පැවැත්වෙන ක්‍රීඩා උළෙලට එක්වන අතර එයින් අඩක් පමණ අද සමාරම්භක උළෙලට එක්වනු ඇතැයි අපේක්ෂා කෙරේ.මේ වනවිට ක්‍රීඩා ගම්මානයේ 8000කට ආසන්න පිරිසක් නවාතැන්ගෙන සිටින අතර ඉතිරි පිරිස පැමිණෙමින් සිටිති. ක්‍රීඩා ගම්මානයේ බද්ධ නිවාස ගොඩනැගිලි 22ක් ඇති අතර කාමර 3300ක් ඇතුලු සියලු පහසුකම්වලින් යුක්තය.මෙවර ආසියානු ක්‍රීඩා උළෙලට ක්‍රීඩා 36ක් ඇතුළත්වන අතර තරග ඉසව් 439ක් ක්‍රියාත්මක වේ. කොරියාවෙන් පමණක් ක්‍රීඩක ක්‍රීඩිකාවන් 831ක් හා නිලධාරීන් 36ක් සහභාගී වෙති. ශ්‍රී ලංකාවෙන් ක්‍රීඩක ක්‍රීඩිකාවන් 80ක් හා නිලධාරීන් 31ක් සහභාගීවන අතර කාන්තා පිරිමි ක්‍රිකට්, මලල ක්‍රීඩා, බර ඉසිලීම, මල්ලවපොර, රුවල් ඔරු, රගර් හොකී, බොක්සිං හා බීච් වොලිබෝල් යන ක්‍රීඩා නියෝනය කරති.මෙවර ශ්‍රී ලංකා පිලේ නායකත්වයට චිංතන ගීතාල් විදානගේ නම්කොට ඇති අතර ඔහු පොදු රාජ්‍ය මණ්ඩලීය රන් පදක්කම්ලාභී ක්‍රීඩකයකු වේ. ආසියනු ක්‍රීඩා උළෙලට බර ඉසිලීමේ ඉසව්වෙන් සහභාගීවන එකම ක්‍රීඩකයාද ඔහු පමණි.ආසියානු ක්‍රීඩා උළෙලේ ගිණි සිළුව දකුණු කොරියාවේ පළාත් කිහිපයක සංචාරය කොට ඊයේ ඉංචියොන් නුවර පැමිණියේය. එය සමාරම්භක උළෙලට රැගෙනවිත් දින 16ක් පුරා අඛණ්ඩව දිදුලන ඔලිම්පික් පහන දැල්වීමේ වාසනාව හිමිකරගන්නේ කවුරුන්ද යන්න තවමත් රහසක් බවට පත්ව තිබේ.සමාරම්භක උළෙල පැවැත්වෙන ඒෂියාඩ් ක්‍රීඩා සංකීර්ණයේ 61074කට ආසන පහසුකම් ඇති අතර මේවනවිටත් සියලු ප්‍රවේශපත් අලෙවි වී ඇතැයි වාර්තා වේ.අමෙරිකානු ඩොලර් මිලියන 400ක විදයමින් නිමවා ඇති මේ ක්‍රීඩා සංකීර්ණය හැර ක්‍රීඩා තරග පැවැත්වෙන ක්‍රීඩාංගණ 49ක් හා පුහුණු ක්‍රීඩාංගණ 48ක් ආසියානු ක්‍රීඩා උළෙල වෙනුවෙන් සුදානම්කොට තිබේ.ශ්‍රී ලංකා පිල මෙවර පදක්කම් දිනාගනු ඇතැයි කණ්ඩායම් භාර ප්‍රධානී රියර් අද්මිරාල් ෂෙමාල් ප්‍රනාන්දු මහතා විශ්වාසය පළ කළේය. අවසන්වරට ගුවැංෂුහි පැවැති ක්‍රීඩා උළෙලේදී ශ්‍රී ලංකාවට පදක්කම් හිමිනොවු හෙයින් විශාල කතා බහක් ඇතිවිය. මෙවර එම පදක්කම් පිපාසය සංසිදුවනු ඇතැයි ප්‍රනාන්දු මහතා 'දිනමිණ'ට පැවැසීය.ආසියානු ක්‍රීඩා උළෙලේ ප්‍රදානය කරනු ලබන රන් පදක්කම් ගණන 439කි.ඉංචියොන්හි ප්‍රධාන ක්‍රීඩාසංකීර්ණය</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409192</link>
    <topic>ආසියානු සභාපති කුසලාන පාපන්දු තරගාවලියට ගුවන් හමුදාව</topic>
    <author>නිරෝෂාන් ප්‍රියංකර</author>
    <content>ආසියානු පාපන්දු සම්මේලන සභාපති කුසලාන පාපන්දු තරගාවලියේ අවසන් අදියර හෙට (20) කොළඹ සුගතදාස ක්‍රීඩාංගණයේදී ආරම්භ වේ.ශ්‍රී ලංකාව, බංග්ලාදේශය, උතුරු කොරියාව, ටර්කිමෙනිස්තානය, නේපාලය හා මොංගෝලියාව යන රටවල් නියෝජනය කරමින් ඒ ඒ රටවල ලීග් ශූරතාව දිනාගත් පාපන්දු කණඩායම් මේ තරගාවලියට සහභාගි වෙති.අන්තර් සමාජ පාපන්දු තරගාවලියේ ශූරතාව මෙන්ම පසුගිය වසරේ ඩයලොග් චැම්පියන් ලීග් තරගාවලියේ ශූරයන් වූ ශ්‍රී ලංකා ගුවන් හමුදා කණ්ඩායම ශ්‍රී ලංකාව නියෝජනය කරමින් තරගාවලියට එක්වෙයි. කාණ්ඩ දෙකක් යටතේ පැවැත්වෙන තරගාවලියේ 'ඒ' කාණඩයෙන් ගුවන් හමුදාව (ශ්‍රී ලංකාව), එච්යූටීයු පාපන්දු සමාජය (ටර්කිමෙනිස්තානය) හා එම්.මෂියන්ඩ් සමාජය (නේපාලය) තරග වදින අතර බී කාණ්ඩයෙන් ශෙක් රසල් පිල (බංග්ලාදේශය), රිමියොන්සු සමාජය (කොරියාව) හා අර්චිම් පාපන්දු සමාජය ‍(මොංගෝලියාව) තරග බිමට පිවිසෙති. තරගාවලියේ සියළුම තරග කොළඹ සුගතදාස ක්‍රීඩාංගණයේදී පැවැත‍්වෙන අතර ශ්‍රී ලංකා ගුවන් හමුදා කණ්ඩායම 20දා නේපාලය සමගත්, 24 වැනිදා ටර්කිමෙනිස්තානය සමගත් තරග වැදීමට නියමිතය.20දා ප.ව.1.00ට මොංගෝලියාව-බංග්ලාදේශය (ඒ), ප.ව.4.00ට නේපාලය-ශ්‍රී ලංකාව (බී)22දා ප.ව.1.00ට උතුරු කොරියාව-මොංගෝලියාව (ඒ), ප.ව.4.00ට ටර්කිමෙනිස්තානය-නේපාලය (බී)24දා ප.ව.1.00ට බංග්ලාදේශය-උතුරු කොරියාව (ඒ), ප.ව.4.00ට ශ්‍රී ලංකාව-ටර්කිමෙනිස්තානය (බී)26දා ප.ව.4.00ට අවසන් මහා තරගය</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409193</link>
    <topic>ජාතික පාපැදි ශූරතාවලිය නාවලපිටිය හා කොත්මලේ දී</topic>
    <author>වර්නන් ගුණසේකර</author>
    <content>2014 ජාතික පාපැදි ශූරතාවලිය නාවලපිටිය හා කොත්මලේ නගර කේන්ද්‍ර කරගෙන මේ සති අන්තයේ පැවැත්වේ.කේවල කාලය මැනීමේ තරග මෙම 20 වැනි සෙනසුරාදා කොත්මලේ නගරයේ පැවැත්වෙන අතර මාර්ග ධාවන තරග 21 වැනි ඉරිදා නාවලපිටිය නගරය මුල්කර ගෙන පැවැත්වීමට නියමිතය. සුපිරි පිරිමි හා කාන්තා, අවුරුදු 23න් පහළ පිරිමි, කණිෂ්ඨ පිරිමි හා කාන්තා වශයෙන් කේවල තරග පැවැත්වේ. සුපිරි පිරිමි තරගයේ දුර කිලෝ මීටර 35ක් වන අතර එහි කාන්තා තරගයේ දුර කිලෝ මීටර 25කි. අවුරුදු 23න් පහළ පිරිමි ඉසව්වේ දුර ප්‍රමාණය කිලෝ මීටර 30කි. කණිෂ්ඨ පිරිමි තරගය කිලෝ මීටර 25කින්ද, එහි කාන්තා තරගය කිලෝ මීටර 10කින්ද සමන්විත වෙයි.මාර්ග ධාවන තරගද සුපිරි පිරිමි හා කාන්තා, අවුරුදු 23න් පහළ පිරිමි, කණිෂ්ඨ පිරිමි හා කාන්තා වශයෙන් පැවැත්වෙනු ඇත. සුපිරි පිරිමි තරගයේ දුර කිලෝ මීටර 139.8ක් වන අතර සුපිරි කාන්තා තරගයේ දුර කිලෝ මීටර 51.2කි. අවුරුදු 23න් පහළ පිරිමි මාර්ග ධාවනය කිලෝ මීටර 115.6ක දුර ප්‍රමාණයක පැවැත්වෙනු ඇත. කණිෂ්ඨ පිරිමි හා කාන්තා ඉසව්වල දුර පිළිවෙලින් කිලෝ මීටර 51.2 හා 25.6ක් වනු ඇත.ශ්‍රී ලංකා පාපැදි සම්මේලනය මෙහෙයවන මෙම ජාතික ශූරතාවලිය සඳහා දිවයිනේ සියලුම දිස්ත්‍රික්ක නියෝජනය වෙමින් ක්‍රීඩක ක්‍රීඩිකාවන් රැසක් සහභාගි වීමට නියමිතය. ජයග්‍රාහක ජයග්‍රාහිකාවන් සඳහා පදක්කම් හා සහතික පත් ප්‍රදානය සැප්තැම්බර් 21 වැනි දින පස්වරු 4.00ට ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රදානත්වයෙන් නාවලපිටිය ක්‍රීඩාංගණයේදී සිදු කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409194</link>
    <topic>රසල් කොල්කටා පිලට ජය ගෙනෙයි</topic>
    <author/>
    <content>ඇන්ඩ්‍රි රසල්ගේ වේගවත් පිතිහරඹය හේතුවෙන් චැම්පියන්ස් ලීග් විස්සයි20 ක්‍රිකට් තරගාවලිය ආරම්භ කරමින් චෙන්නායි සුපර්කිංග්ස් පිල සමග පැවැති තරගයෙන් කඩුලු 3ක ජයක් හිමිකර ගැනීමට කොල්කටා නයිට්රයිඩර්ස් පිලට හැකිවිය. හයිදාබාද්හිදී පෙරේදා පැවැති තරගයේ පළමුව පන්දුවට පහරදුන් චෙන්නායි පිල කඩුලු 4ක් දැවී ලකුණු 157ක් රැස්කළ අතර කඩුලු 7ක් අහිමි කරගනිමින් කොල්කටා පිල තරගයේ ජය හිමිකරගත්තේ තවත් පන්දු 6ක් ඉතිරිව තිබියදීය.පිළිතුරු ඉනිම ඇරැඹු කොල්කටා පිලේ මුල් කඩුලු 4 ලකුණු 21ක් තුළ බිඳ වැටුණු අතර ලකුණු 51ක් වෙද්දී කඩුලු 5ක් අහිමිවිය. 6වැනි කඩුල්ලට රයන් ටෙන් ඩොස්කේට් සමගින් එක්වූ ඇනඩ්‍රි රසල් කොල්කටා පිලේ ජයග්‍රහණයේ මාවත විවර කළහ. ඔවුන් දෙදෙනා එක්ව පන්දු 45කදී වේගවත් ලකුණු 80ක් රැස් කෙරිණි. තරගයේ වීරයා ලෙස නම්කළ රසල් පන්දු 25කදී හතරේ පහර 4ක් හා හයේ පහර 5ක් සමගින් ‍ලකුණු 58ක් රැස්කළ අතර ඩොස්කෙට් නොදැවී ලකුණු 51ක් රැස් කළේය. ඊට පන්දු 41කදී හතරේ පහර 3ක් හා හයේ පහර 2ක් ඇතුළත් විය.කොල්කටා පිලේ ආරාධනයෙන් පළමුව පන්දුවට පහරදුන් චෙන්නායි පිල රැස්කළ ලකුණු 157 වෙනුවෙන් නායක මහේන්ද්‍ර සිං දෝනි නොදැවී ලකුණු 35ක් හා ඩ්වේන් බ්‍රාවෝ නොදැවී ලකුණු 28ක් එක් කළහ. දෝනි හා බ්‍රාවෝ එක්ව 5වැනි කඩුල්ලට ලකුණු 71ක නොබිදුණු සබඳතාවක් ගොඩනැගූහ. සුරේෂ් රයිනාද ලකුණු 28ක් රැස්කිරීමට සමත්විය.චෙන්නායි-157/4යි. (ඕවර 20) මහේන්ද්‍ර සිං දෝනි නොදැවී 35, ඩ්වේන් බ්‍රවෝ නොදැවී 28, සුරේෂ් රයිනා ‍28 (පියුෂ් චව්ලා 26/2)කොල්කටා-159/7යි. (ඕවර 19) ඇන්ඩ්‍රි රසල් 58, රයන් ටෙන් ඩොස්කේට් නොදැවී 51 (අශිෂ් නෙහෙරා 21/4)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409195</link>
    <topic>කළුතර වෙරළ පාපන්දු ශූරතාව මෙල්බන් පිලට</topic>
    <author>සැම්සන් ප්‍රේමසිරි - කළුතර විශේෂ</author>
    <content>කළුතර පාපන්දු ක්‍රීඩා සමාජය මගින් ප්‍රථම වරට සංවිධාන කළ දීප ව්‍යාප්ත වෙරළ පාපන්දු තරගාවලියේ ශූරතාව දිනාගැනීමට කළුතර බෙල්බන් ක්‍රීඩා සමාජය සමත්විය.ජයග්‍රාහී කණ්ඩායම වර්නන් ප්‍රනාන්දු අනුස්මරණ කුසලානය සමගින් රුපියල් විසිපන්දහසක් පිරිනැමුණි.කළුතර කැළිඩෝ වෙරළ තීරයේදී කණ්ඩායම් 18කගේ සහභාගිත්වයේ පැවැති තරගාවලියේ අවසන් තරගයේදී මෙල්බන් පිල හමුවේ ගෝල් 5-0ක පරාජයක් බෙන්තර යුනයිටඩ් ක්‍රීඩා සමාජයට අත්විය. අනුශූරතාව හිමිවු යුනයිටඩ් පිලට රු.15000ක් හිමිවිය.තරගාවලියට සමාගමීව ආරාධිත පාසල් අවු.19න් පහළ කණ්ඩායම් අතර පැවැති තරගාවලියේ ශූරතාව කළුතර සිරිකුරුස විද්‍යාලයට හිමිවිය. ඔවුන් හමුවේ අවසන් තරගයේදී ගෝල් 5-1කින් තිස්ස මධ්‍ය මහා විද්‍යාලය පරාජයට පත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409196</link>
    <topic>ලිටල් ලයන්ස් ක්‍රිකට් රත්ගම දී</topic>
    <author/>
    <content>ලිටල් ලයන්ස් ක්‍රීඩා සමාජය සංවිධාන කරන මොරිස් ගුණසේකර අනුස්මරණ අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය හෙට (20) සහ අනිද්දා (21) දෙදින රත්ගම ඔවකන්ද ලිටල් ලයන්ස් ක්‍රීඩාංගණයේදී පැවැත්වේ.තරගාවලියේ ශූරයන්ට කුසලානය සමගින් රුපියල් 50000ක්ද, අනුශූරයන්ට රුපියල් 30000ක් හා තරගාවලියේ වීරයා රු.5000ක් මුදල් ත්‍යාග පිරිනැමෙන බව සංවිධායකයෝ පවසති. තරගාවලිය පිළිබඳ වැඩි විස්තර දු.ක 0712414801මගින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=s1409197</link>
    <topic>රැම්කෝ ක්‍රිකට් 20-21</topic>
    <author>බේරුවල විශේෂ</author>
    <content>බේරුවල ක්‍රිකට් තරගාවලිය 20, 21 දිනයන්හිදී බේරුවල චීනකොටුව නලීම් හාජියාර් ක්‍රීඩාංගණයේදී පැවැත්වේ.බේරුවල ප්‍රදේශයේ ක්‍රිකට් සමාජ 20ක් අතර රැම්කෝ සිමෙන්ති අභියෝගතා කුසලානය සඳහා පැවැත්වෙන තරගාවලිය සෆ්වාන් ජෙම් හා ජුවලරි සංවිධාන කරයි. තරගාවලියේ අවසන් තරග 21දා ප.ව.4.00ට පැවැත්වෙන අතර ත්‍යාග ප්‍රධානෝත්සවය රැම්කෝ සිමෙන්ති ආයතනයේ නිලධාරීන් පිරිසක් සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=f1409191</link>
    <topic>සපත්තුව කකුලේ ඇමතිගේ ඇඟිලි එළියේ</topic>
    <author>අන් දොස් හොයන්නේ</author>
    <content>කෙතරම් බලවත් පිටරැටියන් සමඟ ගිවිසුම් අස්සන් කළත් ඒක සිදුකළේ අපේ මාතෘ භූමියේ පය ගසාගෙන යැයි සංස්කෘතික හා කලා කටයුතු ඇමැති ටී. බී. ඒකනායක මහතා කීය. ජනාධිපති ලේකම් කාර්යාලයේ දී චීනය හා ශ්‍රී ලංකාව අතර ගිවිසුම් අස්සන් තැබීමේ උත්සවයට එක්වූ ටී. බී. ඇමැතිවරයා එසේ කීවේය.සිය ජාතික ඇඳුමින් සැරසුණු ඇමැතිවරයා ඊට කදිම ලෙස ගැළපෙන පාවහන් යුගලක්ද පැළඳ ගැනීමටද අමතක නොකළේය. පාවහන් පැළඳි අවස්ථාවේ නුහුරු බවක් දැනුනද ඇමැතිවරයා ඒ පිළිබඳ තැකීමක් නොකළේය. එහෙත් මද දුරක් ගමන් ගනිද්දී පාවහන් යුගලේ පතුල කොටස ගැලවී ඇඟිලි පිටතට නෙරා ආවේය.“දෙවියනේ මේ මොකක්ද මේ වුණේ ඇඟිලි ඔක්කොම එළියේ කියමින් ඇමැතිවරයා මහත් සන්තාපයට පත්විය. සර්ගේ සපත්තුවලට මොකක් හරි කරන්න කියමින් ප්‍රධාන ආරක්ෂක නිලධාරියා සෙසු නිලධාරියෙක් පිටත් කර යැවුවද කාල වේලාව නොමැති වීමෙන් ආරක්ෂක නිලධාරියාට එය ඉටුකිරීම දුෂ්කර විය.පතුල නොමැති පාවහන් යුගල පැළඳ චීන ජනාධිපතිවරයාට සුරත දෙමින් උත්සවයට එක් වූයේ සිද්ධිය මදකට අමතක කරමින්ය. එහෙත් අවසානයේ ඇමැතිවරයා මුහුණ පෑ අකරතැබ්බය මාධ්‍යයට ඉතාම රසවත් ප්‍රවෘත්තියක් විය.සැතැපුම්වලින් දුරස් වූවද දුරාතීතයේ සිට ශ්‍රී ලංකාව හා චීනය අතර ඇත්තේ ඉතා සමීප සබඳතාවක් බව ජනාධිපති මහින්ද රාජපක්ෂ මහතා කීය. චීන ජනාධිපති ෂිං ජින් පින්ග් මහතා සහ චීන දූත පිරිස වෙනුවෙන් අරලියගහ මන්දිරයේ දී රාත්‍රී භෝජන සංග්‍රහයක් පසුගිය අඟහරුවාදා පැවතුණි. ශ්‍රී ලංකා චීන සංස්කෘතික අංග ගණනාවකින් විචිත්‍ර වූ මෙම රාත්‍රී භෝජන සංග්‍රහය ඉතා ප්‍රියජනක එකක් විය.චීන ජාතික යුවතියක් ඕලු පිපීලා විල ළෙල‍ දෙනවා ගීතයත් ශ්‍රී ලාංකික යුවතියක් චීන ගීතයකුත් ගායනා කළේ පිරිස කුල්මත් කරමින්ය. ඉන් අනතුරුව ඒ අසලට පිවිසි ජනාධිපති රාජපක්ෂ මහතා මෙවන් ගීත ගායනය දෙරටේ මිතුදම තවදුරටත් ශක්තිමත් කිරීමක් බව කියමින් යුවතියන්ගේ දක්ෂතා අගයමින් යහපත් අනාගතයකට සුබ පැතීමටද අමතක නොකළේය.ඉතා සිත් ගන්නා අංගය වූයේ දෙරටේ නායකයන් අතර සමරු තිළිණ හුවමාරු කර ගැනීමේ අවස්ථාවය. චීන ජනාධිපතිවරයාගේ ශ්‍රී ලංකා සංචාරයට අදාළ ඡායාරූප එකතුවක් එහිදී රාජපක්ෂ ජනාධිපතිවරයා පිරිනැමීය. මහත් ඉහළින් පිළිගත් චීන ජනාධිපතිවරයා චීන ජාතික සත්වයා වූ සුරතල් පැන්ඩෙකු රාජපක්ෂ ජනාධිපතිවරයාට පිළිගැන්වීය. එය විනෝදජනක අවස්ථාවක් විය.කතරගම පූජා භූමියට එක්රැස් වූ රටේ ප්‍රධාන පළාත් හයේ මහ ඇමැතිවරු විශේෂ තීරණයකට එළඹියහ. එනම් අෂ්ඨඵල බෝධිය අසල සෙත් පතා බෝධි පූජාවක් පැවැත්වීමටය.රටේ රිය අනතුරු වැඩිවෙලා රටටත් ජනතාවටත් සෙත් පතා අපි පූජාවක් තියමු යැයි බස්නාහිර මහ ඇමැති ප්‍රසන්න රණතුංග මහතා යෝජනා කෙළේය. බෝධි පූජාව අවසානයේ දයාසිරි ජයසේකර වයඹ මහ ඇමැතිවරයා විමසිල්ලෙන් වටපිට බැලීය.මොකද මහ ඇමැතිතුමා වටපිට බලන්නේ යැයි සරත් ඒකනායක මහ ඇමැතිවරයා ඇසීය. කෝ මේ අපේ ශාන් මහ ඇමැතිතුමා මම මේ එයා කොහෙද කියලා බැලුවේ යැයි දයාසිරි ජයසේකර මහතා ඊට පිළිතුරු දුන්නේය. ආ එයාද එයා හොයා ගන්න එක එච්චර අමාරු වැඩක් නෙමේ. එයා කොහේ හිටියත් ‍ෙප්නවා යැයි එස්. එම්. රංජිත් මහ ඇමැතිවරයා සිනාසෙමින් කීය.හැබැයි ප්‍රසන්න ඔයත් ටිකක් ඩයට් කරන්න. නැත්නම් ශාන්ගෙ මොඩ්ල් එකට එන්න වැඩි දවසක් යන්නේ නැතැයි සරත් ඒකනායක මහතා මහ හඬින් සිනා සෙමින් කීවේය. බුදුඅම්මෝ ශාන් ද එයා වගේ වෙන්න ප්‍රසන්නට කල්පයක්වත් ඉන්න වෙනවා යැයි දයාසිරි මහ ඇමැතිවරයා සිනාසෙමින් කීවේ පිරිස සිනා සාගරයක ගිල්වමින්ය.තරුණ කාලයේදීම පින්දහම් වැඩට යොමු වෙන එක අගය කළ යුතු යැයි ජනාධිපතිවරයා විශ්ව කොඩිකාර රංගන ශිල්පියාගේ උපන් දිනයට සුබ පතමින් කීය. ඒ තෙල්දෙනියේ ඔවුන් සතු ඉඩමක් සඟසතු කිරීම පිළිබඳ දැන ගැනීමෙන් අනතුරුවය. ඉදිරි උපන්දිනය වෙනුවෙන් ප්‍රියසාද පවත්වන අද ඔබ සමාජයට ආදර්ශයක් යැයි සුබ පතමින් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල කීය. එජාප මහ ලේකම් තිස්ස අත්තනායක මහතාද සුබ පැතුම් එක් ‍කෙළේය.දේශපාලන වැඩ කටයුතු නිසා දැඩි ලෙස වෙහෙසට පත්ව සිටි දකුණු මහ ඇමැති ශාන් විජයලාල් ද සිල්වා මහතා ලබුදුව සංචාරක බංගලාවට ගියේ මද අස්වැසිල්ලක් ලබා ගැනීම සඳහාය. මධ්‍යම රාත්‍රිය ළඟාවෙමින් තිබූ බැවින් ඒ මහතාට ඉක්මනින් විවේක ගැනීමේ අවශ්‍යතාව තිබුණි. එහෙත් සංචාරක බංගලාව ඉදිරිපිට ගේට්ටුව අසලට පැමිණි මහ ඇමැතිවරයාට මුරකරුගෙන් පිළිතුරක් නොවීය.ආරක්ෂකයා මෙන්ම රියැදුරු ද විපරම් කරමින් මුරකරු සෙවූවද ඔහු එහි නොවීය. පැයක පමණ කාලයක් ගේට්ටුව අසල රැඳී සිටි මහ ඇමැතිවරයා මෝටර් රථයට නැඟ අසුන් ගත්තේ තවදුරටත් බලා සිටීම අසීරු වූ නිසාය. ගේට්ටුව විවෘත කිරීමට හෝරාවකට වැඩි කාලයක් ඉක්ම ගියේය.මහ ඇමැතිවරයා මෝටර් රථයේ අසුන්ගෙන සිටියේ නිදි සුව විඳිමින්ය.ශ්‍රී ලංකා තරුණ පාසල් මාධ්‍ය වැඩමුළුවක් පසුගියදා මාතර සණස ශාලාවේදී ආරම්භ වූයේ යෞවන කටයුතු හා නිපුණතා ඇමැති ඩලස් අලහප්පෙරුම මහතාගේ ප්‍රධානත්වයෙනි. උත්සවය ආරම්භයේදීම ඒ මහතාට අපූර්ව අත්දැකීමකට මුහුණ දීමට සිදුවිය. තෑගි ප්‍රදාන උත්සවයක් කියමින් ආරාධනා කළද අවසානයේ සහභාගිවීමට සිදු වුයේ පුහුණු වැඩසටහනකටය.එම ඊට දරුවන්, දෙමාපියන්, ගුරු භවතුන් විශාල පිරිසක් එක්වී සිටියහ. සංවිධායක මණ්ඩලයෙන් සිදු වූ අතපසුවීම පිළිබඳ ඇමැතිවරයා ජනතාවගෙන් සමාව ඉල්ලා සිටියේ අවඥා සහගතව සංවිධායකවරු දෙස බලමින්ය. මාධ්‍ය හැසිරවීම පිළිබඳ අදහස් දැක්වූ ඇමැතිවරයා, අතීත මාධ්‍ය ජීවිතය පිළිබඳ සිය අත්දැකීම් ගෙනහැර දැක්වූයේ හැඟුම්බර අයුරින්ය.මම ඇමැතිවරයෙක්. නමුත් මම අදටත් මගේ වෘත්තිය ලෙස සඳහන් කරන්නේ මාධ්‍යවේදී කියන වෘත්තිය යැයි ආඩම්බර ලීලාවෙන් කීය. එක්සත් ජාතික පක්ෂ මහලේකම් තිස්ස අත්තනායක, මාධ්‍ය ප්‍රකාශක ගයන්ත කරුණාතිලක මහත්වරු එකට මෝටර් රථයේ නැඟී බුත්තල හරහා කතරගමට යෑමට පිටත් වූහ.අතරමඟ වල් අලි ඇති බව කී අත්තනායක මහතා අලින්ට අවශ්‍ය පලතුරු ද මෝටර් රථයේ පුරවා ගත්තේය. බුත්තල මාර්ගයේ ගමන් කරද්දී වල් අලි මාර්ගයේ සිටිනු දුර සිට දුටු ගයන්ත කරුණාතිලක මහතා, තිස්ස අයියා අන්න අලි ඉන්නවා අපි උන්ට කන්න දෙමු යැයි යෝජනා කෙළේය. අපිට අලි පහර දෙන එකක් නෑ නේද යැයි තිස්ස සැලෙන හඬින් ඇසීය.බය වෙන්න දෙයක් නෑ අපිත් අලි පරපුරේනේ. ඒ නිසා අලි අපිට නම් පහර දෙන එකක් නැහැ යැයි තිස්ස අස්වසමින් ගයන්ත කීවේය. මල්ලි අන්න තව අලි ඉන්නවා යැයි මහලේකම්වරයා පාරේ මැදට වී සිටි දැවැන්ත අලියෙක් පෙන්වීය. බයවෙන්න එපා අයියා, උන්ගෙන් අපිට කරදරයක් නෑ.හැබැයි අපි අලින්ට කන්න ‍දුන්නා කියා මැතිවරණ කොමසාරිස් අපිට ප්‍රශ්නයක් දාන එකක් නෑ නේද යැයි ගයන්ත මහ හඬින් සිනාසෙමින් ඇසීය. එජාප ප්‍රවර්ධන වැඩපිළිවෙළ සඳහා පක්ෂ නායක රනිල් වික්‍රමසිංහ, නියෝජ්‍ය නායක සජිත් ප්‍රේමදාස, තිස්ස අත්තනායක, කරු ජයසූරිය, රවි කරුණානායක, මංගල සමරවීර, ගයන්ත කරුණාතිලක මහත්වරු එක්වී සිටියහ.සජිත්ගේ පැමිණීමට නිමේෂයක් තිබියදී රවි කරුණානායක හා මංගල සමරවීර මහත්වරු ඉන් නික්ම ගියහ. එහෙත් කිසිවක් නොතැකූ සජිත් ප්‍රේමදාස මහතා ගීත ගායනා කළේ ජනතාව ප්‍රීති ප්‍රමෝදයට පත් කරමින්ය. අවසානයේ රන්ජන් රාමනායක මහතා ඔහුගේ කතාව නොකරම ගීත ගායනයට එක්විය.රංජිත් මද්දුමබණ්ඩ‍ා මහතාගේ පියාගේ 50 වැනි ගුණ සමරු උත්සවය පසුගියදා බිබිල නිවසේ පැවැතියේ ඉතා චාම් අයුරින්ය. ඊට විපක්ෂ නායක පක්ෂ ලේකම්වරයා ගයන්ත කරුණාතිලක, රෝසි සේනානායක, සුජීව සේනසිංහ ආදී පිරිසක් එක්වූහ. දිවුල් බීමක් දී පිරිස පිළිගත් මද්දුම බණ්ඩාර මහතාට දිවුල් වීදුරුවෙන් ෂේප් වෙන්නද හදන්නේ කියමින් රෝසි සේනානායක මහත්මිය සිනාසුනාය.පොරොන්දු ප්‍රකාරව සබරගමුව මහ ඇමැති මහීපාල හේරත් මහතා පසුගිය අඟහරුවාදා හිමිදිරි පාන්දර දඹානට පැමිණියේ ආදිවාසී නායක වන්නිලඇත්තෝ බැහැදැකීම සඳහාය. මහ ඇමැතිවරයාගේ පැමිණීමෙන් මහත් උන්මාදයට පත් ආදිවාසී නායකයා පෙරමඟට පැමිණ ඔහු මහත් උණුසුම් අයුරින් පිළිගත්තේය.අපිට වන්නිලැඇත්තන්ට ගයි ගැට ටිකකුයි, පැඟිරි කොළ ටිකකුයි, බුලත් පුවක් ආදිය රැගෙන ආවා යැයි මහ ඇමැතිවරයා කදමලු පෙන්වමින් පැවසුවේ වැදි නායකයාගේ මුවඟට සිහින් සිනාවක් එක්කරමින්ය. ආදිවාසී ක්‍රිකට් කණ්ඩායම් පිළිබඳව ඇරඹි සුහද කතාබහ අතරතුරදී සබරගමුව හැරුණාම මේ මහියංගණයත් සමන් දෙවියන්ගේ අඩවිය. වන්නිල ඇත්තන් කීය. “ඔව් ඔව් ආදිවාසී ඔබත් අපිත් උදේ සවස සමන් දෙවියන් නමදින උදවිය” මහ ඇමැතිවරයා කීවේය.සිරිපා කඳුවැටියෙන් පසෙක පිහිටි දිවාගුහාව නැරඹීමට තමා පසුගිය දිනක ගිය බව පැහැදිලි කළ වැදි නායකයා, “පුදබිමක් ස්වභාවික අන්දමින් දැකබලා ගන්න, වන්දනාමාන කරන්න හැකි නම් එහි වටිනාකම වැඩි බව පැහැදිලියි. නමුත් මම එදා දැක්කේ පඩි බැඳලා විදුලි බුබුළු සවිකරලා, වතුර පයිප්ප සවිකරලා දිවාගුහාවේ ස්වභාව සෞන්දර්යය මුළුමනින්ම විකෘති කරලා යැයි වන්නිලා ඇත්තන් කීය.මෙතුමාගේ කතාවෙන් මට රතු ඉන්දියානු ආදිවාසී නායක සියැටල්ගේ ලෝක ප්‍රකට කියමනක් සිහිපත් වෙන බව කනක හේරත් මන්ත්‍රීවරයා එයට තවත් යමක් එක්කරමින් කීය. අපි පුංචි සන්දියේ කතරගම, මහියංගණය දේවාලවලට රැගෙන ගියේ පඬුරු. ඒත් අද පූජා වට්ටි ඔසවාගත් බැතිමතුන්ගෙන් එම ස්ථාන පිරිලා යැයි වැදි නායකයා පැහැදිලි කළේය.දඹානේ සිට ආපසු එමින් සිටි මහ ඇමැතිවරය‍ාගේ රථය මහියංගන මහජන ක්‍රීඩාංගණයට හරවන ලෙස රියැදුරුට නියෝග කළ මහ ඇමැතිවරයා එහි ඉදිවෙමින් පැවැති වේදිකාව අසලට සේන්දු විය. වේදිකාව ඉදිකරමින් සිටි පිරිසගෙන් මල්ලියේ උඹලා තේ වතුර ටිකක්වත් බීලද ඉන්නේ යැයි ප්‍රශ්න කළේය.මහ ඇමැතිවරයා දේශපාලන වේදිකාවේදී බොහෝ නිවේදකයන් විසින් හඳුන්වා දුන්නේ 18 න් උඩ මහ ඇමැතිවරයා ලෙසය. මොකක් 18 න් උඩ මහ ඇමැති “මහීපාල හේරත් මහතා මවිතයට පත්ව ප්‍රශ්න කළේය. “නෑ නෑ සර් ඔබතුමා හුන්නස්ගිරිය 18 වංගුවෙන් එහා නිසා මහියංගණයේ අපි ඔබතුමා හඳුන්වන්නේ 18 න් උඩ මහ ඇමැතිවරයා ලෙස යැයි” නිවේදකයා පැහැදිලි කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=f1409192</link>
    <topic>ධර්මපාලතුමාගේ ලෝක බෞද්ධ දෘෂ්ටිය</topic>
    <author/>
    <content>ගෝලීයව සිතා ප්‍රාදේශිකව ක්‍රියා කළ යුතු බවට කියමනක් ඇත. ගෝලීයකරණය වූ ලෝකයක් තුළ කෙනෙකු ප්‍රාදේශිකව කරන්නා වූ ක්‍රියාවල ද ගෝලීය බලපෑමක් ඇති බව ඉන් හැඟවේ. ධර්මපාලතුමා ගැන සිතන විට පෙනී යන්නේ එතුමා ගෝලීයව සිතුවා පමණක් නොව ගෝලීයව ක්‍රියා ද කළ බවකි. එපමණක් නොව, එතුමාගේ දේශීය ක්‍රියාකාරීත්ව පවා තේරුම් ගත යුතුව ඇත්තේ එම ගෝලීය චින්තනයෙහි දිගුවක් ලෙසටය.ධර්මපාලතුමාගේ දේශීය චින්තනය හා ක්‍රියාකාරීත්වය බොහෝ විට අර්ථකථනය කරනු ලැබ ඇත්තේ පටු ජාතිකවාදී හා නොතිබූ අතීත ශ්‍රී විභූතියක් පිළිබඳව “වංසය කබල් ගෑ” අවසානයේ දී තමා උපන් දේශීය ධනපති පංතියට සේවය කිරීමේ සංසිද්ධියක් ලෙසටය.මෑත ශ්‍රී ලාංකික ඉතිහාසය තුළ නිවැරැදිව තේරුම් නොගනු ලැබූ එක් ශ්‍රේෂ්ඨ පුරුෂයෙකු පිළිබඳ අගනා නිදසුනක් ලෙස ධර්මපාලතුමා හැඳින්වීම නිවැරැදිය. එතුමාගේ චින්තනය හා ක්‍රියාකාරීත්වය සමස්තයක් ලෙස ගෙන එය එතුමා ක්‍රියා කළ 19 වන සියවසේ අග සහ 20 වන සියවසේ ආරම්භක අවදියේ ශ්‍රී ලාංකික ආර්ථික, දේශපාලනික හා ආගමික සන්දර්භය තුළ තබා විමසා බලන විට ඉහත දැක්වූ ජනප්‍රිය අර්ථකථනය නිවැරැදි නොවන බව පෙනී යයි.ධර්මපාලතුමාගේ ක්‍රියාකාරීත්වය පුළුල් අංශ තුනකට බෙදා දැක්විය හැකිය. එනම් (I) එතුමාගේ ශ්‍රී ලාංකික ජාතික හා ආගමික පුනරුද ක්‍රියාවලිය, (II) බුද්ධගයාව නැවත බෞද්ධයන් වෙත ලබාගැනීම මුල් කොටගත් ඉන්දියාව තුළ බුදුසමය නැවත පිහිටුවීම සඳහා වූ ක්‍රියාවලිය හා (III) අමෙරිකාව හා එංගලන්තය ඇතුළු බටහිර ලෝකයට බුදුසමය හඳුන්වා දීම සඳහා වූ ක්‍රියාවලිය යනුවෙනි. මෙම ක්‍රියාවලි තුන එකිනෙකින් වියුක්ත ලෙස පෙනී යා හැකි වුවත්, එසේ නො වනුයේ ඒවා සියල්ල එක ම පුළුල් දෘෂ්ටිකෝණයක් මඟින් මෙහෙයවන ලද අන්‍යෝන්‍ය ප්‍රතිබද්ධ ක්‍රියාදාමයක් වීමේ හේතුවෙනි.ශ්‍රී ලංකාව තුළ ධර්මපාලතුමාගේ චින්තනයට හා ඒ මත පදනම් වූ ක්‍රියාකාරීත්වයට පසුබිම වන මතවාදී බලවේග තුනක් නම් කළ හැකිය. (I) සිංහල ජාතිකත්වය හා එහි ප්‍රෞඪ අතීතය පිළිබඳව ධර්මපාලතුමාගේ අවබෝධය, (II) බුදුරජාණන් වහන්සේගේ ඉගැන්වීමෙහි ශ්‍රේෂ්ඨත්වය හා ජාතිය ගොඩනැංවීමෙහිලා එහි ඇති අදාළ භාවය හා ශක්තිය පිළිබඳ විශ්වාසය හා (III) ශ්‍රී ලංකා සමාජයෙහි සාමාජික හා ආර්ථික අභිවෘද්ධිය සඳහා අදාළ වන නූතන අධ්‍යාපන ක්‍රමයක් පිළිබඳ චින්තනය.සිංහල ජාතිය පිළිබඳ ධර්මපාලතුමාගේ අදහස් හා ක්‍රියාකාරීත්වය තේරුම් ගත යුත්තේ එවකට පැවැති යටත් විජිතවාදී දේශපාලන සන්දර්භය තුළය. එක් අතකට ශ්‍රී ලංකාව බ්‍රිතාන්‍ය පාලනයට යටත්ව පරාධීන ජාතියක් ලෙස පැවැති අතර අනිත් අතට අනිකුත් විවිධ ජාතිකයන් අතර සිංහල ජාතිකයා, බහුල වශයෙන් ‍විදේශීය ආගමික හා සංස්කෘතික චර්යාවනට අනුගත වෙමින් පරදේශීව සිටි අතර ග්‍රාමීය බහුතර ජන කොටස අලසකමින් යුතුව නිසි අධ්‍යාපනයකින් තොරව, එහෙයින්ම කර්මාන්ත හා වෙළඳාම වැනි කාර්යවලින් බැහැරව අවාසනාවන්ත ලෙස ජීවත්වනු ධර්මපාලතුමාගේ අවධානයට පාත්‍ර විය.මෙම තත්ත්වයෙන් සිංහලයා බේරාගැනීම ධර්මපාල චින්තනයේ හා ක්‍රියාකාරීත්වයේ ශ්‍රී ලංකාව සම්බන්ධ ප්‍රධාන කාර්යය විය. සිංහල ජනතාව වැටී සිටි මෙම තත්ත්වයෙන් ඔවුන් නඟාසිටුවීමට එතුමා නැඟූ හඬ වේදනාත්මක ද කර්කශ ද විය.දෙමළ, මරක්කල, ලන්සි, හෙට්ටි, ඉන්දියන්වරු, හම්බයෝ, කොච්චි, යුරෝපීයවරු ද ශතවර්ෂ හතළිහ තුළ වෘද්ධියට පැමිණියෝය. කළු හම ඇති ජාතීහු ලංකාවේ සිටිති. ඔවුන් ඉංග්‍රීසීන්ගේ චාරිත්‍ර ගන්නේ නැත. සිංහල මෝඩයා පමණක් ඉංග්‍රීසි චාරිත්‍ර ගෙන පිරිහීමට පත් විය. දෙමළ, කොච්චි, හම්බ, මරක්කල කළු වර්ගයා දවසින් දවස වර්ෂ තිහක් තුළ සමෘද්ධි භාවයට පැමිණියාහහුයි. කාලකණ්ණි සිංහලයෝ විනාශ මුඛයට පත්වූවෝය. ජීවිකාව පිණිස ලංකාවට ගොඩබසින පරදේශීහු සිංහලයාගේ මූඪකම් දැක “සිංහලයා මෝඩයා” යැයි ගර්හා කරති.ධන සැපයීමට සිංහලයාට මොළේ නැතැයි දෙමළ කුලීකාරයන්ට වැටහී තිබේ. රික්ෂෝ රථය අදින දෙමළ කුලීකාරයාට තිබෙන ඥානය සිංහල කාලකණ්ණියාට නැත. කලිසම්, කෝට්, තොප්පි, ටයි, කොලර්, කමිස, මේස් බැනියන්, සපත්තු, මේස්, ලේන්සු බොත්තන් ආදියට සිංහල මෝඩයා කරන නිරර්ථක වියදම් අනික් ජාතීහු කරන්නේ නැත. ලංකාවේ හම්බ, මරක්කල, ලන්සි, පාරසී සමූහයා දක්නා ලැබේ. ජාතික වස්ත්‍ර, ජාතික නාම, ජාතික චාරිත්‍ර උල්ලංඝනය නොකොට යටකී ජාතීහු පවත්වති. කිසි චාරිත්‍රයක්, ආගමක්, ධර්මයක්, ආචාර්යවරයෙක් නැත්තේ කාලකණ්ණි සිංහලයන්ට පමණයි.(ධර්මපාල ලිපි. සංස්. ගුරුගේ 73 – 74 පිටු)මෙම අදහස්වලින් මතුවන්නේ අනිකුත් ජාතීන් පිළිබඳව ඊර්ෂ්‍යාවකින් පසුවන්නෙකු නොව තම ජාතියෙහි පරිහානිය දැක එම ජාතිය දියුණු කිරීම සඳහා වෙහෙස දැරූ ක්‍රියාකාරිකයෙකි. “දැනගත යුතු කරුණු” යනුවෙන් ලියා විසුරුවා හරින ලද පත්‍රිකා මඟින් සිංහල ජනතාවගේ දෛනික ජීවිතය ක්‍රමවත් කර ගැනීමට අවශ්‍ය කරුණු ද ඇතුළු බොහෝ වැදගත් තොරතුරු විශාල ප්‍රමාණයක් සාමාන්‍ය ජනතාව වෙත ලබා දෙන ලදී.ගිහි විනය පිළිබඳ ලේඛනය වූ කලී පෞද්ගලික හා පොදු සමාජ ජීවිතයේ සෑම අංශයක් පිළිබඳවම පාහේ මඟපෙන්වීම් සංග්‍රහයකි. සිංහල ජනතාව වෙත පූර්ණ සංස්කෘතියක් මෙම ලේඛන මඟින් ඉදිරිපත් කළ ධර්මපාලතුමා අමද්‍යප සභාව මඟින් සිංහල ජනතාව මත්පැනින් වළක්වා ගැනීමට උත්සාහ කළා පමණක් නොව, එම ජනතාව තුළ දේශපාලන නිදහස සඳහා අවශ්‍ය මානසික වාතාවරණයක් සකස් කිරීමට ද උත්සාහ කළේය.අමෙරිකාවේ හා එංගලන්තයෙහි ද, යුරෝපයෙහි ජපානය හා චීනය වැනි රටවල්වල ද සංචාරය කළ ධර්මපාලතුමා එම රටවල කාර්මික දියුණුව නිරීක්ෂණය කොට ඒ අනුව ලංකාවේ කර්මාන්ත ආරම්භ කිරීමේ හා දියුණු කිරීමේ අවශ්‍යතාව ලාංකිකයනට පැහැදිලි කළා පමණක් නොව, එම රටවලට පුද්ගලයන් යවා පුහුණු කොට සමහර කර්මාන්ත ලංකාවෙහි ආරම්භ කිරීමට ද කටයුතු යෙදුවේය.අමෙරිකා එක්සත් ජනපද රාජ්‍යයෙහි අධ්‍යාපන ක්‍රමයෙහි ඇති ප්‍රායෝගික ලක්ෂණ දුටු එතුමා එබඳු අධ්‍යාපන ක්‍රමයක් ලංකාවට ගැළපෙන බව ප්‍රකාශ කළේය. ශ්‍රී ලංකාව පිළිබඳ එතුමාගේ චින්තනය හා ක්‍රියාකාරීත්වය පුළුල් ගෝලීය ආකල්පයක ප්‍රතිඵලයක් ලෙස දැක්විය හැක්කේ මේ අනුවය.ධර්මපාලතුමා හට මෙබඳු පුළුල් දෘෂ්ටි පථයක් ඇතිවූයේ කෙසේද යනු එතරම් අපහසුවකින් තොරව තේරුම් ගත හැකිය. එතුමාගේ පවුල් පරිසරය අගනුවර වූ කොළඹ ප්‍රධාන ව්‍යාපාරික පවුලකට අයත් වීම තුළින් සකස් වූවක් බව මෙහිලා සඳහන් කළ යුතුය. පිය පාර්ශ්වයෙන්, පියා වූ දොන් කරෝලිස් හේවාවිතාරණ මහතා පමණක් නොව, එතුමාගේ පියා වූ ‍ඩිංගිරි අප්පුහාමි හේවාවිතාරණ මහතා ද ව්‍යාපාරික ප්‍රජාවට අයත් වූහ.ධර්මපාලතුමා හට මවගේ පාර්ශ්වයෙන් ද නාගරික ප්‍රභූත්වය උරුමව තිබූ අතර, එතුමාගේ මවගේ පියා වූ අන්දිරිස් පෙරේරා ධර්මගුණවර්ධන මුහන්දිරම් තුමා විසිනි විද්‍යෝදය පිරිවෙන පිහිටුවීම සඳහා මාළිගාකන්දේ ඉඩම හික්කඩුවේ ශ්‍රී සුමංගල නාහිමියන් හට පූජා කරන ලද්දේ.මෙබඳු නාගරික, ව්‍යාපාරික පවුල් පරිසරයක උපන් ධර්මපාලතුමාට කුඩා අවදියෙහි ලැබූ ක්‍රිස්තියානි අධ්‍යාපනය තුළින් ශ්‍රී ලාංකික නොවන සමාජය හා සංස්කෘතියත්, බුදුදහමට වෙනස් යුරෝපීය ආගමික සම්ප්‍රදායත් පිළිබඳව කරුණු දැනගැනීමට ලැබීම එතුමාගේ පසුකාලීන ක්‍රියාකාරීත්වය කෙරෙහි අර්ථවත් බලපෑමක් කළ බව පෙනේ.එතුමා බටහිර ආගමට හා සංස්කෘතියට නොපැකිළ මුහුණ දුන්නේත්, එම සමාජයට වැටහෙන ආකාර සංකල්පීය රාමුවකින් ආමන්ත්‍රණය කිරීමට එතුමාට හැකි වූයේත් මෙම ඇතැම් විට අමිහිරි වූ ආරම්භක අත්දැකීම හේතුවෙන් බව සිතිය හැකිය.කෝට්ටේ මිෂනාරි ක්‍රිස්තියානි පාසලෙහි ඉගෙනීම ලබද්දී එම පාසලෙහි ආචාර්යවරයා ඔහුගේ තුවක්කුවෙන් කුරුල්ලෙකු මරා බිම හෙළීමේ සිද්ධිය ධර්මපාලතුමා තම චිකාගෝ නුවර ආගම් සම්මේලන අවස්ථාවෙහි දී කළ දේශනයකදී ද සඳහන් කිරී‍ෙමන් එතුමා ලැබූ අත්දැකීම්වල ප්‍රබලත්වය පැහැදිලි වේ.ගෝලීය දෘෂ්ටියක් සඳහා වඩා පුළුල් හා ප්‍රසන්න මඟපෙන්වීම් ධර්මපාලතුමා හට ලැබෙනුයේ හෙන්රි ස්ටිල් ඕල්කට්තුමාගෙන් සහ හෙලේනා පෙට්‍රොව්නා බ්ලැවැට්ස්කි මැතිනියගෙනි. පානදුරාවාදය පිළිබඳ විස්තර කියවා බෞද්ධයන් හා එක්ව වැඩ කිරීමේ අභිලාෂයෙන් මේ දෙදෙන නිව්යෝක් හි සිට ලක්දිවට සැපත්වනුයේ 1880 මැයි මාසයේදීය.පරමවිඥානාර්ථ බෞද්ධ සමිති‍ය පිහිටුවීම ඇතුළු ඕල්කට්තුමාගේ ආරම්භක කටයුතුවලට පරිවර්තකයා වශයෙන් පමණක් නොව හැකි සෑම ආකාරයකින් ම තරුණ ධර්මපාල සහයෝගය දුන් බව පෙනේ. ඉන් අනතුරුව දිවයිනේ විවිධ ප්‍රදේශවලට ගමන් කරමින් ඕල්කට්තුමාගේ ප්‍රසිද්ධ දේශන සිංහලට පරිවර්තනය කිරීමේ කාර්යය ධර්මපාලතුමා හට නව අදහස්වලට විවෘත වීමට අවස්ථාවක් වූවා පමණක් නොව තම උපන් බිමෙහි පැවැති දුක්මුසු සමාජ ආර්ථික යථාර්ථය පිළිබඳව සෘජු අවබෝධයක් ලබාගැනීමේ අවස්ථාවක් ද විය.පසුව මෙම දෙපළ ද කැටුව දකුණු ඉන්දියාවේ චෙන්නායි නුවර අඩ්යාර් හි පරමවිඥානාර්ථ මූලස්ථානයට ධර්මපාලතුමා ගියේ පරමවිඥානාර්ථය පිළිබඳව වැඩිදුර හැදෑරීමට වුවත්, එහිදී බ්ලැවැට්ස්කි මැතිනියගේ උපදෙස් මත ඒ වෙනුවට පාලි භාෂාව ගැඹුරට ඉගෙනීමටත්, ඒ මඟින් මානව වර්ගයාට සේවය කිරීමටත් ගත් අධිෂ්ඨානය සහිතව ධර්මපාලතුමා නැවත ශ්‍රී ලංකාවට පැමිණීම එතුමාගේ ස්වාධීන ක්‍රියාකාරී ජීවිතයෙහි ආරම්භය විය.ධර්මපාලතුමාගේ ලංකාවෙන් පිටත බෞද්ධ ක්‍රියාකාරකම් ආරම්භ වනුයේ ඉන්දියාවෙනි. 1884 දී මුලින් ම එතුමා පරමවිඥානාර්ථ ක්‍රියාකාරීන් සමඟ චෙන්නායි නුවර අඩ්යාර් හි පිහිටි එම මූලස්ථානයට ගොස් පැමිණීමෙන් පසු නැවත ඉන්දියාවට ගියේ 1891 දී එහි පැවැත්වුණු අන්තර්ජාතික බෞද්ධ සම්මේලනයට සහභාගි වීම සඳහාය.ඕල්කට්තුමා විසින් මෙම සම්මේලනය කැඳවා තිබුණේ එතුමා සකස් කොට තිබූ සියලු බෞද්ධ සම්ප්‍රදායවලට පොදු මූලධර්ම දාහතරකින් සමන්විත ලේඛනයට එම බෞද්ධ සම්ප්‍රදායවල නායකයන්ගේ අනුමැතිය ලබාගැනීම සඳහාය. මෙම ලේඛනය හැදෑරීමෙන් පසු ශ්‍රී ලාංකික බෞද්ධයන් වෙනුවෙන් අනුමැතිය හික්කඩුවේ ශ්‍රී සුමංගල නාහිමියන් විසින් දෙන ලදුව, එය නිල වශයෙන් සම්මේලනයට දැන්වීමේ කාර්යය පවරන ලද්දේ ධර්මපාලතුමාටය.ජපාන භික්ෂුවක වූ කෝෂෙන් ගුණරතන හිමියන් ද සමඟ ධර්මපාලතුමා මේ ගමන පිටත්වූයේ දඹදිව බෞද්ධ සිද්ධස්ථාන දැකගැනීමේ හා වන්දනා කිරීමේ ද අදහසින් ය. අඩ්යාර් හි පැවැති සම්මේලනයේ දී සියලු බෞද්ධ සම්ප්‍රදායවලට පොදු සිද්ධාන්ත පද්ධතියක් සකස් කොට ඉදිරිපත් කිරීමේ ගෞරවය ඕල්කට්තුමාට හිමිවන අතර, ධර්මපාලතුමාගේ පැත්තෙන් බලන විට එම ප්‍රයත්නයට දායක වීම එතුමා තුළ සමස්ත බෞද්ධ චින්තනයේ අවශ්‍යක ඒකත්වය පිළිබඳ හැඟීමක් ඇතිවීමෙහිලා ප්‍රබල හේතුවක් වූවා නො අනුමානය. පසුව අප දකින ධර්මපාලතුමාගේ ලෝක බෞද්ධ ක්‍රියාකාරීත්වයෙහි මෙහෙයුම් බලවේගය වූයේ මෙම අවබෝධය බව කිව හැකිය.ඉන්දියාවේ බෞද්ධ සිද්ධස්ථාන වන්දනාව සඳහා ගිය ධර්මපාලතුමාට එහි දක්නට ලැබුණේ ගරාවැටුණු, නොසලකා හරින ලද නටබුන් රාශියක් පමණි. බුද්ධගයාවට ගිය විට දුටු දේ සිත් කම්පා කරනසුලු වූයේ, බෞද්ධයන්ගේ මෙම අති උත්තම පූජනීය ස්ථානය ශිවලිංගයක් සහිත දේවාලයක් බවට පත්කොට තිබූ බැවිනි.බුද්ධගයාව පමණක් නොව සියලු බෞද්ධ සිද්ධස්ථාන ද නිසි ගෞරවාන්විත භාවයට පත් කළ යුතු බවට දැඩි අධිෂ්ඨානයක් ධර්මපාලතුමා තුළ ඇතිවෙමින් තිබුණේ මෙම කනගාටුදායක තත්ත්වය දැකීමට පටන් ගැනීමත් සමඟය. එහෙත් එතුමාම සඳහන් කොට ඇති පරිදි මෙම අධිෂ්ඨානය තීව්‍ර වූයේ බුද්ධගයාවට සිදුව තිබූ විනාශය දැකීමෙනි.බුදුසමය නැවතත් ඉන්දියාවට හඳුන්වා දී, බුද්ධගයාව ඇතුළු බෞද්ධ සිද්ධස්ථාන ප්‍රතිසංස්කරණය කොට භික්ෂූන් වහන්සේ එම ස්ථානවල වාසය කරවීමේ දැඩි අදිටනින් ධර්මපාලතුමා ආපසු ලංකාවට පැමිණියේ.පැමිණි විගස ධර්මපාලතුමා ගිහි පැවිදි සම්භාවනීය පිරිසකගෙන් යුත් රැස්වීමක් කැඳවා ඉන්දියාවෙහි බෞද්ධ තත්ත්වය පිළිබඳව පැහැදිලි කොට එහි සියලු බෞද්ධ සිද්ධස්ථානත්, විශේෂයෙන් ම බෞද්ධයාගේ මුදුන්මල්කඩ වන බුද්ධගයාවත් බේරාගැනීමේ අතිවිශාල ප්‍රයත්නයක අවශ්‍යතාව මෙම සම්භාවනීය සභාවට පැහැදිලි කළේය.එහි ප්‍රතිඵලයක් ලෙස 1891මැයි මස 31 වන දින බුද්ධගයා මහාබෝධි සමාගම පිහිටුවා ගන්නා ලදී. ධර්මපාලතුමාගේ පුළුල් ගෝලීය දෘෂ්ටිය මෙම සංගමයේ නිලධාරි මණ්ඩලයෙහි සංයුතිය දෙස බැලීමෙන් වුව පැහැදිලි වේ. සංගමයෙහි සභාපති ලෙස හික්කඩුවේ ශ්‍රී සුමංගල නාහිමියන් ද, ලේකම් ලෙස ධර්මපාල තුමා ද පත් වූ අතර, අනුශාසක ලෙස පත්කර ගන්නා ලද්දේ ටිබෙටයෙහි සුප්‍රකට ලාමාවරයෙකු වූ ලොඩින් ද් ටුබ්-දාන්-ග්යා-ත්වෝ හිමියන් ය.අධ්‍යක්ෂ හා ප්‍රධාන උපදේශක ලෙස ඔල්කට්තුමා පත්කර ගන්නා ලද අතර, බුරුමය, ජපානය, චීනය යන රටවලින් උප සභාපතිවරුන් තිදෙනෙක් ද, ලංකාවෙන් උපසභාපතිවරුන් ලෙස වස්කඩුවේ ශ්‍රී සුභූති හිමියන් හා වැලිගම ශ්‍රී සුමංගල හිමියන් ද පත්කර ගන්නා ලදී.සියමය, ජපානය, බුරුමය, ලංකාව, අරකන්, චිතගොං, කල්කටා, ඩාර්ජිලිං, නිව්යෝක් හා ප්‍රංශය යන රටවලින් හා ප්‍රදේශවලින් ද නියෝජිතවරු පත්කර ගන්නා ලදහ. මෙබඳු අන්තර්ජාතික හා අන්තර් බෞද්ධ සාම්ප්‍රදායික මණ්ඩලයක් පත්කර ගැනීම තුළින් පැහැදිලි වනුයේ බුද්ධගයාව හෝ එබඳු අන් කිසිදු බෞද්ධ සිද්ධස්ථානයක් හෝ හුදු එක් රටකට හෝ එක් ජාතියකට හෝ නොව සමස්ත බෞද්ධ ලෝකයාට ම උරුම වන බවට ධර්මපාලතුමා තුළ පැවැති නිවැරැදි අවබෝධයයි.මෙසේ ආරම්භ කරන ලද මහාබෝධි සමාගමෙහි ඉන්දීය ක්‍රියාකාරීත්වයත්, එහි මූලස්ථානය කල්කටා නගරයෙහි පිහිටුවා අනෙකුත් ප්‍රධාන බෞද්ධ සිද්ධස්ථාන ආශ්‍රයෙන් ද ශාඛා පිහිටුවා බුද්ධගයාව හින්දූන්ගෙන් බේරාගැනීමටත්, අනෙකුත් බෞද්ධ සිද්ධස්ථාන නඟාසිටුවීමටත් ධර්මපාලතුමා තම ජීවිතය අවසානය තෙක් ගත් වෙහෙස හා එතුමාගේ ජය සහ පරාජය ඇතුළු ක්‍රියාකාරීත්වය ද පිළිබඳ කතාන්තරය නැවත නැවතත් විස්තර සහිතව කියනු ලැබ ඇත.බුද්ධගයාව බේරාගැනීමේ කාර්යය ධර්මපාලතුමා හට තම ජීවිත කාලය තුළදී සාර්ථක කර ගැනීමට නොහැකි වුවද ඉන්පසු වුවද එය මුළුමනින් සාර්ථක නොවූවද, එතුමා ඉන්දියාවට නැවත බුදුදහම හා බුදු සසුන හඳුන්වා දෙමින් කරන ලද සේවාව පුරෝගාමී මෙහෙවරකි. සුනිතිකුමාර් චැටර්ජි නම් විද්වතා පවසන පරිදි ඉන්දියාවට බුදුදහම නැවත හඳුන්වා දීමෙන් ධර්මපාලතුමා විසින් ශ්‍රී ලංකාව ඉන්දියාවේ අශෝක රජතුමා වෙත වූ ණය ගෙවා අවසන් කොට ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=f1409193</link>
    <topic>සයුරු රළසේ පිබිදෙන</topic>
    <author>මිහිර විජේසේකර</author>
    <content>උතුරෙන් අසිරිමත් විල්පත්තු අභය භූමියෙන් ද දකුණෙන් මාඔයෙන්ද, බටහිරෙන් මහ සයුරට මුහුණලා ද, නැ‍ඟෙනහිරෙන් කුරුණෑගල දිස්ත්‍රික් මායිමට සීමා වූ විවිධ ජන සංයුතියක් ජීවත්වන පුත්තලම දිස්ත්‍රික්කය සාඩම්බර උරුමයකට නෑකම් කියන සොබාදහමේ අසිරිමත් නිර්මාණයකි.අතීතයේ දුෂ්කර ගම්මාන රැසකට උරුමකම් කියූ පුත්තලම දිස්ත්‍රික්කය සංවර්ධනයේ කිසිඳු සෙවනැල්ලක් නොතිබූ මොහොතක සංවර්ධනයේ අරුණලු උදාවීමට මුල පිරුනේ වත්මන් රජය බලයට පත්වීමත් සමඟය.එඩිතර නායකත්වයෙන් යුද බිය තුරන්විය. වසර 30ක් තිස්සේ පැවැති අවිනිශ්චිත ගමන් මඟ අරමුණක් ඔස්සේ ගමන් කළ හැක්කක් බවට පරිවර්තනය විය. පුත්තලම දිස්ත්‍රික්කයේ මායිම් ගම්මානවල වෙසෙන ජනතාවට නව ජවයක් ලැබිණි. විවිධ දුෂ්කරතා මැද අවතැන් කඳවුරුවල වෙ‍සුන ජනතාව යළි ගම්බිම් බලා පිය නැගූහ.දූවිල්ලෙන් පිරුණු මංමාවත් කොන්ක්‍රීට් කාපට් මාර්ග බවට පරිවර්තනය විය. කුප්පි ලාම්පුව වෙනුවට විදුලි බල්බය දැල්විණ. ගම්මානවල පැවැති වන අලි තර්ජනය අවම විය.දිස්ත්‍රික්කයේ ජනතාවගේ ප්‍රධාන ජීවනෝපාය ගොවිතැනයි. පොහොර සහනාධාරය ලබාදීමෙන් මුළුගැන්වුණ ගොවියා කරලියට පැමිණියේය. කාටත් අත නොපා ගොවිතැන් කටයුතු පවත්වා ගැනීමට අවැසි වටපිටාවක් නිර්මාණය විය. ධීවර කර්මාන්තයේ නියැළුණ ධීවරයාට ගැටලුවකින් තොරව ධීවර කර්මාන්තය පවත්වා ගැනීමට හැකිවිය. පඹ ගාලක පැටලී සිට ජනතාවට නිදහසේ හුස්ම ගැනීමට හැකිවූයේ 2005 වර්ෂයේ අතිගරු ජනාධිපති මහින්ද රාජපක්ෂ මහතා බලයට පත්වීමත් සමඟය.පුත්තලම දිස්ත්‍රික්කය මැතිවරණ බල ප්‍රදේශ 5 කින් යුක්තය. පුත්තලම, ආණමඩුව, හලාවත, වෙන්නප්පුව සහ නාත්තන්ඩිය වශයෙනි.නාත්තන්ඩිය ආසනයේ නියමුවා වන රාජ්‍ය සම්පත් හා ව්‍යවසාය සංවර්ධන අමාත්‍ය දයාශ්‍රිත තිසේරා මහතාගේ මඟපෙන්වීම යටතේ ආසනය තුළ දැවැන්ත සංවර්ධනයක් සිදුවී තිබේ. විදුලිය, නිවාස, මාර්ග ඇතුළු යටිතල පහසුකම් රැසක් දියුණුවී ඇත. විශේෂයෙන් අධ්‍යාපන ක්ෂේත්‍රය පිළිබඳව විශාල අවධානයක් යොමු වී ඇත.ආගම් භේදයකින් තොරව සියලු ආගම් නියෝජනය වන පරිදි පාසල් සංවර්ධනය කරදීම කාගේත් පැසසුමට ලක්වූ කාරණයක්. කොට්ටරම්මුල්ල සහිරා විද්‍යාලයේ, මහවැව ශ්‍රී ධර්මාරාම බෞද්ධ විද්‍යාලයේ හා කටුනේරිය සාන්ත සෙබස්තියන් විද්‍යාලයේ ද්විතියික පාසල් සංවර්ධනය යටතේ මහින්දෝදය විද්‍යාගාර හා විද්‍යාපීඨ ගොඩනැගිලි ඉදිකරදීම මීට නිදසුන් වේ.මෙම විද්‍යාලවල සංවර්ධනය සඳහා වැයකරන මුදල රුපියල් කෝටි විසිහතරකි. ආසනයේ ප්‍රාථමික පාසල් සංවර්ධනය කෙරෙහිද අමාත්‍යවරයාගේ දැඩි අවධානය යොමු වී තිබේ. එම පාසල්වල භෞතික සම්පත් සංවර්ධනය මෙන්ම ගුරු අඩුපාඩු සොයාබලා ඊට හැකි පමණින් විසඳුම් ලබාදීම සිදුවී ඇත.2013 වර්ෂයේ ආසනයේ සංවර්ධනය සඳහා රජය විසින් වෙන් කළ මුදල රුපියල් ලක්ෂ 4000යි. 2014 වර්ෂය සඳහා වෙන්කර ඇති මුදල රුපියල් ලක්ෂ 3280කි.පානීය ජලය, විදුලි අවශ්‍යතා, සුළු වාරිමාර්ග සංවර්ධනය, ග්‍රාමීය පාලම් හා පිවිසුම් මාර්ග සංවර්ධනය, ග්‍රාමීය පාසල් සංවර්ධනය කිරීම මේ යටතේ සිදු කෙරේ.මේ වනවිට ආසනයේ මාර්ග පද්ධතීන් ක්‍රමවත් සංවර්ධනයක් සිදුවී හා සිදුවෙමින් පවතී.2012 වර්ෂයේ පළාත් මාර්ග ව්‍යාපෘතිය යටතේ කිලෝමීටර් 30ක දුර ප්‍රමාණයක් කාපට් අතුරා මාර්ග සංවර්ධනය කර තිබේ. ආර්ථික සංවර්ධන අමාත්‍යංශය මඟින් මේ සඳහා වැය කළ මුදල රුපියල් කෝටි 180කි. දෙමටපිටිය - කටුනේරිය, මාවිල - තුම්මෝදර, කල්විල - කල්විලවැල්ල, මහවැව - ගල්අමුණ, යටකලාන - වතුගහමුල්ල, නාරවිල - යක්දෙස්සාව, නාත්තන්ඩිය - මුට්ටිබැඳිවිල යන මාර්ග මේ යටතේ සංවර්ධනය කෙරිණි.2013 වර්ෂයේ ආර්ථික සංවර්ධන අමාත්‍යංශයේ හා වරාය හා මහා මාර්ග අමාත්‍යංශයේ මූල්‍ය ප්‍රතිපාදන මත කිලෝමීටර් 45ක දුර ප්‍රමාණයක් කාපට් අතුරා සංවර්ධනය විය.මූදුකටුව - මාවිල, මහවැව - පැණිතැලියාගම, වලහපිටිය - දෙණිය, ඉහළ වලහපිටිය - තිඹිරිගස්හංදිය හරහා ගල්අමුණ, පහළ වලහපිටිය - හාල්පන්විල හා කටුනේරිය ජුබිලි මාවත මේ යටතේ සංවර්ධනය කෙරිණි.2014 වර්ෂයේ කොඩුවාව - මහවැව මාර්ගය කිලෝමීටර් 04ක දුර ප්‍රමාණයක් කාපට් අතුරා සංවර්ධනය කෙරේ. මංතීරු දෙකක් යටතේ පළල මීටර් 08කින් යුක්තව මෙහි සංවර්ධන කටයුතු සිදුකෙරේ.ආර්ථික සංවර්ධන අමාත්‍යංශය මඟින් මේ සඳහා වැය කරන මුදල රුපියල් කෝටි 320කි. තොඩුවාව, ඉරණවිල සහ බරුදැල්පොළ යන මුහුදුබඩ ප්‍රදේශවල සිට පිට පළාත් සඳහා මසුන් ප්‍රවාහනය කිරීම සඳහා උපයෝගී කරගන්නා කෙටිම මාර්ගය මෙය වේ. මෙම මාර්ගය සංවර්ධනය කිරීමෙන් පසු එම ප්‍රදේශවලින් රැගෙන එන මසුන් පිට පළාත්වලට ඉතා කෙටි කාලයකින් හා අපහසුවකින් තොරව රැගෙන යා හැකි බව ජනතාව පෙන්වා දෙති.2014 වර්ෂයේ ආර්ථික සංවර්ධන අමාත්‍යංශය මඟින් ක්‍රියාත්මක “එක ගමකට එක වැඩක්” යටතේ ගම්මාන 94ක අතුරු මාර්ග කොන්ක්‍රීට් අතුරා සංවර්ධනය කෙරේ. මේ සඳහා වැය කරන මුදල රුපියල් ලක්ෂ 470කි.2014 දැයට කිරුළ සංවර්ධන වැඩසටහන තුළින් සැබවින්ම නාත්තන්ඩිය ආසනයට ආශිර්වාදයක් විය. නාත්තන්ඩිය ආසනයේ සංවර්ධනය සඳහා මේ යටතේ ආර්ථික සංවර්ධන අමාත්‍යංශය මඟින් වෙන්කළ මුදල රුපියල් ලක්ෂ 3600කි.අංගසම්පූර්ණ ළමා හා මාතෘ සායන 04ක් ඉදිකිරීම සඳහා වැයකළ මුදල රුපියල් ලක්ෂ 480කි. එසේම දැයට කිරුළ සංවර්ධන වැඩසටහන යටතේ වසර ගණනාවක් තිස්සේ අවම පහසුකම් මධ්‍යයේ පැවැති බස් නැවතුම්පොළ රුපියල් ලක්ෂ 180ක වියදමින් නවීකරණය‍ කෙරේ.මහවැව සහ මාරවිල සතිපොළ රුපියල් ලක්ෂ 400ක වියදමින් සංවර්ධනය කිරීමෙන් මෙතෙක් කාලයක් වෙ‍ෙළඳුන් හා ජනතාව මුහුණ පෑ ගැටලු රැසක් මඟහැරී යනු ඇත.ශරීර සුවතා මංතීරු ඉදිකිරීම, ප්‍රජාශාලා නොමැති ගම්මානවල නව ප්‍රජාශාලා ඉදිකිරීම, කෘෂිකර්ම ක්ෂේත්‍රයේ වාරි පද්ධති ක්‍රමවත් ලෙස සංවර්ධනය කිරීම, ජලාශවල රොන්මඩ ඉවත් කිරීම වැනි දෑ ජනතා අදහස් ලබාගනිමින් දැයට කිරුළ සංවර්ධන වැඩසටහන යටතේ ඉෂ්ට වූ ජනතා අපේක්ෂාවන් වේ.නාත්තන්ඩිය ආසනයේ දැවැන්ත සංවර්ධනයට යෝධ ශක්තියක් වූ ආසනයේ පෙර ගමන්කරුවා වන රාජ්‍ය සම්පත් හා ව්‍යවසාය සංවර්ධන අමාත්‍ය දයාශ්‍රිත මහතා සිය බලප්‍රදේශය ගැන දැක් වූයේ මෙවන් අදහසකි.ඉතිහාසයේ දැවැන්ත සංවර්ධන යුගයක් උදාකළේ මහින්ද රාජපක්ෂ ආණ්ඩුවයි. තිස් වසරක යුද්ධය අවසන් කළා පමණක් නොව, රටේ සංවර්ධනයත් ඒ සමඟ ආරම්භ කළා. නගරයේ සංවර්ධනය මේ තරම් ශීඝ්‍ර ලෙස ගමට ගලා ආ යුගයක් නෑ.එදා ආසනයේ සංවර්ධන සඳහා පැවැති රජයයන්වලින් ලබාදුන්නේ රුපියල් ලක්ෂ 25යි. වර්තමානයේ අද එය සිය ගුණයටත් වඩා වැඩි අගයක් ගන්නවා. අපේ ආසනය ගොවි, කම්කරු සහ ධීවර යන දැවැන්ත ශ්‍රම හමුදාවකින් ගොඩනැඟුණ ආසනයක්. රටේ ජීවනාලිය බඳු මෙම ත්‍රිත්වයේ ‍පොදු අවශ්‍යතා හඳුනාගෙන ඒවාට විසඳුම් ලබාදෙන මෙවැනි නායකයෙක් බිහිවුණෙත් නෑ, මින් මතුවට බිහිවෙන්නෙත් නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=f1409194</link>
    <topic>කිරි ඉතිරෙන හෙටක් වෙනුවෙන්</topic>
    <author>එනූෂා බණ්ඩාර</author>
    <content>දේශය කිරිවලින් ස්වයංපෝෂිත කර වීමේ දැවැන්ත සංවර්ධන ව්‍යාපෘතිය තුළ පශු සම්පත් හා ග්‍රාමීය ප්‍රජා සංවර්ධන අමාත්‍යාංශයේ ප්‍රධාන ව්‍යාපෘතියක් වන කිරි හා ඒ ආශ්‍රිත නිෂ්පාදනවලට හිමි වනුයේ ඉතා වැදගත් කාර්ය භාරයකි.මේ වන විට ශ්‍රී ලංකාවේ වසරකට කිරි ලීටර් මිලියන 320ක් දේශීය වශයෙන් නිෂ්පාදනය කෙරේ. කෙසේ නමුත් දේශීය පරිභෝජනයට මෙම පවතින ප්‍රමාණය කිසිසේත්ම ප්‍රමාණවත් නොවන බව පශූ සම්පත් අමාත්‍යාංශයේ ලේකම් ලෙස්ලි තිසේරා මහතා පවසයි.දේශීය වශයෙන් පරිභෝජනය සඳහා වසරකට කිරි ලීටර් මිලියන 750ක අවශ්‍යතාවක් පැවතුණ ද රට තුළ තවමත් නිෂ්පාදනය කෙරෙනුයේ 50%කටත් වඩා අඩු මට්ටමක් බව ලේකම්වරයා පෙන්වා දෙයි. 2020 යනු ශ්‍රී ලංකාවට ආශ්චර්යවත් වසරක් වනු ඇත. 2020 වසර වන විට රටේ සංවර්ධන මාවත සකස් කර අවසන් කිරීම රජයේ අරමුණ වේ. මෙහිදී මෙම කාලපරිච්ඡේදය වන විට රට කිරිවලින් ස්වයංපෝෂිත කිරීම රජයේ ප්‍රමුඛ අරමුණු අතර එකක් වේ.කිරිවලින් රට ස්වයංපෝෂිත කිරීමේදී ඉතාමත් වැදගත් වන්නේ කිරි නිෂ්පාදනයට ඉවහල් වන කිරි ගවයන් ය. එහිදී කිරි ගවයෙකුගෙන් ලබා ගන්නා කිරි ලීටර් ප්‍රමාණය ඉතාමත් වැදගත් වේ. දැනට ලංකාවේ වැඩියෙන් ම ගම්වල ඇති කරනු ලබන කිරි ගවයන්ගෙන් ලබා ගත හැකි කිරි ප්‍රමාණය කිරි ලීටර් 2ත් 3ත් අතර මට්ටමක පවතී.ඉන් ඉහළ කිරි ලීටර් ප්‍රමාණයක් ලබා ගත හැකි කිරි ගවයන් ගම්වල ඇත් නම් ඒ ඉතා අතළොස්සකි. කිරි නිෂ්පාදනය වැඩි කිරීමට නම් හොඳ වර්ගයේ හොඳ ආරයේ කිරිදෙනුන් ගොවීන් වෙත ලබාදීම ඉතාමත් වැදගත් කරුණකි. ඒ සඳහා අවශ්‍ය කරන වැඩපිළිවෙළක් දැනටමත් පශු සම්පත් අමාත්‍යාංශය මගින් ක්‍රියාත්මක කෙරේ.මේ සඳහා අනුගමනය කෙරෙන ක්‍රම දෙකකි. මින් එක් ක්‍රමයකි ඕස්ට්‍රේලියාවෙන් හොඳ වර්ගයේ කිරි ගවයන් ආනයනය කිරීම. දැනට හොඳ වර්ගයේ කිරි ගවයන් 2000ක් ලංකාවට ගෙන්වා ඇති අතර, තවත් කිරි ගවයන් 2500ක් මේ වසරේදී ගෙන ඒමට පශු සම්පත් අමාත්‍යාංශය මගින් කටයුතු යොදා ඇත. හොඳ වර්ගයේ සතුන් ආනයනය කොට එම සතුන් ගොවීන්ට හා ව්‍යවසායකයන්ට ලබාදීම අමාත්‍යාංශය මගින් සිදු කෙරේ.දැනට ලංකාවට ගෙන්වන ලද කිරි ගවයන් ජාතික පශු සම්පත් මණ්ඩලය (NLDB) මගින් බෝපත්තලාව, මැනිං ෆාම් සහ ඩයගම යන ගොවිපොළ හරහා පාලනය කිරීම සිදු කෙරේ. මෙම කිරිගවයන්ගෙන් මේ වන විට ලැබී ඇති පැටවුන්ගෙන් 60%ක් පමණ ගැහැණු සතුන් වන අතර, මේ අය දැනටමත් ගොවීන්ට හා ව්‍යවසායකයින්ට ලබාදී ඇත. මෙම කිරි ගොවිපොළින් දැනට සාමාන්‍යයෙන් දවසකට කිරි ලීටර් 21,000ක් අතර ප්‍රමණයක් ලබා ගත හැකි වීම මෙම ව්‍යාපෘතියේ ලබා ගත් ජයග්‍රහණ අතර ප්‍රධාන තැනක් ගනී.අමාත්‍යාංශ ලේකම්වරයා පෙන්වා දුන්නේ, හොඳ ආරේ කිරි ගවයන් ලබාදීමේ අවශ්‍යතාව රටේ විශාල වශයෙන් පවතින බවයි. ඒ සඳහා අවශ්‍ය එක් පියවරක් පමණකි පිටරටින් දෙනුන් ගෙන ඒම. විශේෂයෙන් ම මෙවැනිම වැඩසටහන් ආර්ථික සංවර්ධන අමාත්‍යාංශයෙන් ද ක්‍රියාත්මක කෙරෙන අතර, එම අමාත්‍යාංශය මගින් ද කිරිගවයන් 20,000ක් ගෙන ඒමටත්, ශ්‍රී ලංකා යුද හමුදාව මගින් කිරි ගවයන් 10,000ක් ගෙන ඒමටත් ඉදිරි වැඩසටහන් ක්‍රියාත්මක ඇත.2020දී රට කිරිවලින් ස්වයංපෝෂිත කිරීමට නම් දෛනිකව ලංකාව තුළ කිරි ලීටර් 10ක් වත් ලබාගත හැකි හොඳ වර්ගයේ කිරි ගවයන් 80,000ක් වත් රට තුළ සිටිය යුතු වේ.හොඳ ආරේ කිරි දෙනුන් ලබා ගැනීම සඳහා මේ වන විට කිරි ගව අභිජනන මධ්‍යස්ථාන රටපුරා ආරම්භ කර ඇත. එහිදි කෘතිම සිංචන මගින් හොඳ වර්ගයේ පැටවුන් ලබා ගැනීමට අපේක්ෂා කෙරේ. දැනට රට තුළ මෙවැනි කුඩා කුඩා අභිජනන මධ්‍යස්ථාන 1000ක් ඉක්ම වූ ප්‍රමාණයක් පිහිටුවා ඇත.හොඳ වර්ගයේ කිරි ගවයන් අටක්, දහයක් පමණ ඇති ඕනෑ ම කිරි ගොවියෙකුට කිරි ගව අභිජනන මධ්‍යස්ථානයක් ආරම්භ කිරීමේ හැකියාවක් පවතින බව පශු සම්පත් හා ග්‍රාමීය ප්‍රජා සංවර්ධන අමාත්‍යාංශය පෙන්වා දෙයි. මෙම කිරි ගොවීන් වෙත කෘතිම සිංචන පහසුකම් අමාත්‍යාංශය හරහා ලබාදේ.ඒවා භාවිත කර සතුන් අභිජනනය කර විකිණිමේ අවස්ථාව මේ හරහා කිරිගොවීන්ට හිමි වේ. මෙය හොඳ ආර්ථික ක්‍රමෝපායක්ද වනු ඇත. මෙවැනි අභිජනන මධ්‍යස්ථාන පවත්වාගෙන යනු ලබන අය වෙත පශු සම්පත් අමාත්‍යාංශය මගින් මූල්‍යාධාර වශයෙන් රුපියල් ලක්ෂයක මුදලක් ලබාදීම සිදු කෙරේ.මෙම අභිජනන මධ්‍යස්ථානවලින් මිලදී ගන්නා හොඳ ආරයේ කිරි ගවයෙකුගෙන් කිරි ලීටර් 15ත් 20ත් අතර ප්‍රමාණයක් ලබා ගත හැකි වේ.ශ්‍රී ලංකාව තුළ අද වන විට බහුල වශයෙන් පිටි කිරිවලට පුරුදු වීමක් පාරිභෝගිකයා අතර දැකිය හැකි වේ. මෙම තත්ත්වය කුඩා දරුවාගේ පටන් වැඩිහිටියා දක්වා දැකිය හැකිවේ. විවිධ සමාගම් මගින් පෝෂණයෙන් අනූන ලෙස දක්වමින් විවිධ කිරිපිටි වර්ගවලට පාරිභෝගිකයා ඇබ්බැහි කර ලීමක් දැකිය හැකි වේ. විදේශ රටවලින් ගෙන්වන පිටිකිරි ප්‍රමාණය අඩු කිරීමට නම් රටේ ජනතාව දියර කිරිවලට යොමු කළ යුතු වේ. ඒ වෙනුවෙන් රජය මගින් දියර කිරි ප්‍රවර්ධන වැඩසටහන් රැසක් ආරම්භ කර ඇත.පිටිකිරි අපනයනය කරන ඔස්ට්‍රේලියාව, නවසීලන්තය, අමෙරිකාව වැනි යුරෝපීය රටවල් එකකවත් කිරිපිටි විකුණන්නේ නෑ. ඔවුන් භාවිතයට ගන්නේ දියර කිරි. පිටි කිරි හදලා අපේ වගේ රටවලට ඔවුන් එවනවා. මේ පශු සම්පත් අමාත්‍යාංශයේ ලේකම්වරයාගේ අදහසය.මේ වන විට රජය දියර කිරිවලට ජනතාව හුරු කර වීමේ දීපව්‍යාප්ත වැඩසටහන් රැසක් ක්‍රියාවට නංවනු ලබයි. දියර කිරි ප්‍රවර්ධනය කිරීමේ එක් වැඩසටහනක් ලෙස පාසල්වල සිසුන්ට දියර කිරි බීමට හුරු කිරීම හඳුන්වා දීමේ නවතම වැඩසටහන හඳුනාගත හැකි වේ. මෙම වැඩසටහන සැප්තැම්බර් 01වන දින සිට අධ්‍යාපන සේවා අමාත්‍යාංශය හා පශු සම්පත් හා ග්‍රාමීය ප්‍රජා සංවර්ධන අමාත්‍යාංශය එක් ව ක්‍රියාවට නැංවේ.මෙම වැඩසටහන යටතේ මුල් අදියර තුළ දිනකට මිලි ලීටර් 150ක දියර කිරි පැකට් 170,000ක් පාසල් 7500කට ලබාදීමට කටයුතු යොදා ඇත. පාසල්වලට කිරි සැපයීම පශු සම්පත් අමාත්‍යාංශය මගින් සිදු කරන අතර, අධ්‍යාපන සේවා අමාත්‍යාංශය මගින් මේ සඳහා අවශ්‍ය මුදල් වෙන්කර දීම සිදු කෙරේ.මෙම කිරි පැකට් නවීනත ම තාක්ෂණය යොදා ගනිමින් අල්ට්‍රා හීට් ටෙක්නෝලොජී තාක්ෂණ ක්‍රමය යටතේ සකස් කර ඇති අතර, ඒ හේතුවෙන් කිරි පැකට් ශීතකරණයේ නොතබා දින 38ක කාලයක් තබා ගැනීමේ හැකියාව පවති. මෙවැනිම කිරි පැකට් නිෂ්පාදනයක් පශු සම්පත් අමාත්‍යාංශ නිෂ්පාදන අතර තිබේ.මේවා මාස 06ක් වැනි කාලයක් ශීතකරණයේ නොතබා කල්තබා ගැනීමේ හැකියාව පවතී.උතුරු නැගෙනහිර පළාත්වල කිරි නිෂ්පාදනය වර්ධනය කිරීමේ අරමුණින් ලීඩර් ෆාම් නම් වැඩසටහනක් හඳුන්වා දී ඇත. කිරි නිෂ්පාදකයින්ට ඉතාමත් වැදගත් අවශ්‍යතාවකි තම සතුන්ගේ සෞඛ්‍ය හා නිරෝධතාවය. යුද්ධය හේතුවෙන් විශේෂයෙන් උතුරු නැගෙනහිර පළාත්වල පැවති පශු වෛද්‍ය කාර්යාල අක්‍රීය වූ අතර, ගොඩනැගිලි විශාල වශයෙන් විනාශ විය. උතුරු වසන්තය වැඩසටහන යටතේ පශු සම්පත් හා ග්‍රාමීය ප්‍රජා සංවර්ධන අමාත්‍යාංශය මඟින් නැවත ඒ පශු වෛද්‍ය කාර්යාල ස්ථාපිත කර, පශු වෛද්‍යවරු ඒවායේ සේවයට පත් කර යැවුණි. දැනට එම ප්‍රදේශවල සත්ව සෞඛ්‍ය හා නිරෝතාවට අවශ්‍ය ප්‍රධාන මූලික කටයුතු සිදු කර අවසන්ය. මීට අමතරව දියර කිරි ප්‍රවර්ධනය කිරීම, අභිජනන මධ්‍යස්ථාන ඇති කිරීම හා කුකුළු පැටවුන් ඇති කිරීම වැනි අමාත්‍යාංශයෙන් ක්‍රියාත්මක වන ව්‍යාපෘති රැසකි.පශු සම්පත් හා ග්‍රාමීය ප්‍රජා සංවර්ධන අමාත්‍යාංශය යටතේ ඇති මිල්කෝ සමාගම ගම්වල මේ වන විට කිරි ගොවි සමිති (ස්වයංපාලිත සමිති) 2500ක් පමණ ආරම්භ කර ඇත. ඒ සමිති මඟින් ශීතාගාර මධ්‍යස්ථානවලට කිරි ලබා දෙන ලද අතර, එවැනි මධ්‍යස්ථාන දැනට 80ක් පමණ දිවයිනපුරා පිහිටුවා ඇත. ඒමඟින් අඹේවෙළ, පොලොන්නරුව, දිගන කර්මාන්ත ශාලා වෙත කිරි රැගෙන ඒම සිදු කෙරේ.මිල්කෝ සමාගමේ දැනට දෛනිකව කිරි ලීටර් ලක්ෂ 2ක ධාරිතාවක් නිෂ්පාදනය කෙරේ. මෙම ප්‍රමාණය මිල්කෝ සමාගමේ නිෂ්පාදනවලට හා දියර කිරි ප්‍රවර්ධන වැඩසටහනට කිසිසේත්ම ප්‍රමාණවත් නොවන බව අමාත්‍යාංශ ලේකම්වරයා පෙන්වා දුන්නේය. මෙම ප්‍රමාණය කිරි ලීටර් ලක්ෂ 6 දක්වා වැඩි කිරීමට දැනට මිල්කෝ සමාගම සිය කර්මාන්ත ක්‍රියාවලියම නවීකරණය කිරීමට පියවර ගෙන ඇත.මෙය මහා භාණ්ඩාගාරය හරහා ලබාගත් ණය ක්‍රමයක් යටතේ ක්‍රියාත්මක කෙරේ.ඒ අනුව අඹේවෙල කර්මාන්ත ශාලාවේ දැනට පවතින ධාරිතාව තුන් ගුණයකින් වර්ධනය කිරීමටත්, දිගන හා පොලොන්නරුව යන කර්මාන්ත ශාලා දෙකේ නිෂ්පානය ධාරිතාව දෙගුණයකින් වැඩි කිරීමටත් පියවර ගෙන තිබේ. අඹේවෙල දැවැන්ත ව්‍යාපෘතියක් වන අතර, එහි වැඩකටයුතු ලබන වසරේ මැයි, ජූනි වන විට අවසන් කිරීමටත්, දිගන හා පොලොන්නරුව කර්මාන්ත ශාලා මේ වසර අවසානය වන විට අවසන් කිරීමටත් හැකි වනු ඇති බවට විශ්වාසය පළ කෙරේ.දැනට නාරාහේන්පිට පිහිටා ඇති කර්මාන්ත ශාලාව මේ වන විට ජාතික පශු සම්පත් මණ්ඩලය (NLDB) සතු බඩල්ගම පිහිටි අක්කර 50ක භූමි භාගයක ඉදිකිරීමට සැලසුම් කර ඇත. මෙම කර්මාන්ත ශාලාව ඉදිකිරීම සඳහා වසර තුනක් හතරක් ගත වන අතර, ඒ හරහා ද ඉදිරියේදී කිරි නිෂ්පාදනයට කිරි ලීටර් ලක්ෂ 04ක ධාරිතාවක් එක් කිරීමට මිල්කෝ සමාගම අපේක්ෂා කෙරේ.සෑම බැංකුවක් මගින් ම කිරි ගොවීන් ශක්තිමත් කිරීම සඳහා දැනට 8% වැනි සහනදායී පොලී අනුපාත යටතේ ණය ක්‍රම හඳුන්වා දී ඇත. එය ශ්‍රී ලංකා මහ බැංකුවේ විශේෂ ව්‍යාපෘතියක් ලෙස ක්‍රියාත්මක වේ. මහ බැංකුව හරහා ලංකාවේ වාණිජ බැංකුවලට ණය ලබාදීමේ බලතල පවරා දී ඇති අතර, ඒ ඔස්සේ කුඩා මට්ටමේ සිට මහා පරිමාණ මට්ටම දක්වා ණය ලබාදීම සිදු කෙරේ.රුපියල් 10,000, 15,000 සිට මිලියන 25 දක්වා මෙම ණය දීම් සිදු කෙරේ. මෙම ණය කිරි ගොවීන් ලබා ගැනීම සිදු කරනු ලබන්නේ පෞද්ගලික මට්ටමෙනි. අමාත්‍යාංශය මගින් සිදු කරනු ලබන්නේ ඔවුන්ට තාක්ෂණික සහය ලබාදීම පමණක් වන අතර, කුඩා පරිමාණයේ ව්‍යාවසායකයින්ට තාක්ෂණ සහය නොමිලේ ලබා දීම සිදු කරන බව පශු සම්පත් අමාත්‍යාංශ ලේකම්වරයා පැවසීය.කිරි ගොවියන් වෙත රක්ෂණ ක්‍රමයක් කෘෂි රක්ෂණ මණ්ඩලය, සණස වැනි රක්ෂණ සමාගම් මගින් හඳුන්වා දී තිබුණත් රජයේ රක්ෂණ සමාගමක් මේ සඳහා මෙතෙක් අවතීර්ණ වී නොතිබුණි.මේ අඩුව මකාලමින් ශ්‍රී ලංකා රක්ෂණ සංස්ථාව කිරි ගොවීන් සඳහා විශ්‍රාම වැටුපක් සහ රක්ෂණ ක්‍රමයක් හඳුන්වා දෙමින් ඉදිරියේදී කිරි ගොවියාගේ ජීවන තත්ත්වය තවදුරටත් ශක්තිමත් කිරීම වෙනුවෙන් දෑත් දිගු කර තිබීම කිරියෙන් ඉතුරුණු හෙට දිනක් වෙනුවෙන් තබන තවත් වැදගත් පියවරකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=f1409195</link>
    <topic>බුද්ධිමය පාලම ඉතා ශක්තිමත්</topic>
    <author>සංවාදය</author>
    <content>අධ්‍යාපනය සම්බන්ධයෙන් චීන රජය ශ්‍රී ලංකාවේ විශ්වවිද්‍යාල දෙකක් සමඟ අවබෝධතා ගිවිසුම් පසුගිය දින අස්සන් තබන්නට යෙදුණි. බීජිං විදේශ භාෂා විශ්වවිද්‍යාලයේ කාර්යභාරය, ශ්‍රී ලංකා අධ්‍යයන කේන්ද්‍රය යනු කුමක්ද සහ චීනයත් ශ්‍රී ලංකාවත් අතර ආරම්භ කෙරෙන සිසු,ගුරු හුවමාරු වැඩසටහන් පිළිබඳ බීජිං විදේශ භාෂා විශ්වවිද්‍යාලයේ කුලපති ලොන්ග් පෙන්ග් සමඟ කළ සාකච්ඡාවකි.මම බීජිං විදේශ භාෂා විශ්වවිද්‍යාලයේ කුලපතිවරයා වශයෙනුයි කටයුතු කරන්නේ. අපි චීනයේ අධ්‍යාපන අමාත්‍යාංශය යටතේ කෙළින්ම පාලනය කරන විශ්වවිද්‍යාලයක්. අපි මේ විශ්වවිද්‍යාලය පටන් ගත්තේ 1941දී. අපේ විශ්වවිද්‍යාලයේ දැනට විදේශ තානාපතිවරුන් 600 දෙනෙක් පමණ විශ්වවිද්‍යාලයේ උපාධිධාරීන්. ඒ වගේම චීනය වෙනුවෙන් ගොඩක් රටවල ඉන්න තානාපතිවරු බහුතරයක්ම බීජිං විදේශ භාෂා විශ්වවිද්‍යාලයෙන් උපාධිය ලැබූ අයයි. අපි විදේශ භාෂා 64ක් උගන්නනවා.චීනය තුළ වැඩිම විදේශ භාෂා සංඛ්‍යාවක් උගන්වන්නේ අපේ විශ්වවිද්‍යාලයෙන් කියන එකත් මං හරි ආඩම්බරෙන් කියනවා. මම කලින් කියපු විදේශ භාෂා 64න් 20ක් උගන්වන්නේ බීජිං විදේශ භාෂා විශ්වවිද්‍යාලයේ පමණයි. මීට අමතරව චීන භාෂාව හා සංස්කෘතික පීඨයක්.එමගින් කන්ෆියුසියස් මධ්‍යස්ථානයත් එක්ක ලෝකයේ තවත් කන්ෆියුසියස් ආයතන 20ක් අපි ආරම්භ කරලා තියෙනවා. අපි කොළඹ විශ්වවිද්‍යාලයත් සමඟත් කන්‍ෆියුසියස් මධ්‍යස්ථානයක් ආරම්භ කරනවා. ඒ ගිවිසුම අස්සන් කළේ පෙරේදා දිනයේදීයි. භාෂාවට අමතරව ජාත්‍යන්තර වෙළෙඳ පීඨයකුත් මේ ක්ෂේත්‍රවල අධ්‍යාපනය ලබපු උපාධිධාරීන් විසින් චිනයට විශාල සේවයක් කරලා තිබෙන බවත් මං බොහොම ආඩම්බරයෙන් කියන්න කැමතියි.ඒ වගේම ලෝකයේ හොඳම ව්‍යාපාරික ආයතන 500ක් තුළ සේවයේ නියතුව අපේ විශ්වවිද්‍යාලයෙන් පිට වුණ උපාධිධාරීන් සේවය කරනවා. චීනයේ ලොකුම විශ්වවිද්‍යාල ප්‍රකාශන ආයතනය සතුව තිබෙන්නෙත් අපිටයි. l ශ්‍රී ලංකාව තුළ අධ්‍යාපනය සම්බන්ධයෙන් සිදු කරන්න බලාපොරොත්තු වන වැඩසටහන කුමක්ද?අපි මුලින්ම ශ්‍රී ලංකාවේ අධ්‍යාපන ඇමතිතුමාව මුණ ගැහුණා. අපි කතා කළා අධ්‍යාපන අමාත්‍යාංශයත් එක්ක එකතු වෙලා භාෂා හුවමාරු වැඩසටහන් ආදිය ක්‍රියාත්මක කරන්නෙ කොහොමද කියලා. එතුමා ඒ සම්බන්ධයෙන් බොහොම ධනාත්මක පිළිතුරුයි අපට ලබා දුන්නේ. ඒ වගේම අපි කැලණිය විශ්වවිද්‍යාලයේ සිසු,ගුරු හුවමාරු වැඩසටහනක් පිළිබඳ සාකච්ඡාවක් පැව­ැත්වූවා ඇත්තටම කියනවා නම් මේ හුවමාරු වැඩසටහන් අතීතයේ ඉඳන්ම ක්‍රියාත්මකයි.ඒවා වැඩි දියුණු කිරීම සහ සංඛ්‍යාත්මකව වැඩි කිරීමයි අපේ බලාපොරොත්තුව. මම හිතන්නේ මේ සියලු සාකච්ඡා සහ හුවමාරු වැඩසටහන් කෙරෙහි ශ්‍රී ලංකාවෙ සිසුන් සහ ගුරුවරුන් දක්වන උනන්දුව බොහොම සතු‍ටුදායකයි.17දා උදෑසන අපි කොළඹ විශ්වවිද්‍යාලයේ උප කුලපතිතුමා සමඟ අස්සන් කළ අවබෝධතා ගිවිසුමත් ඉතාම වැදගත්. චීන ශ්‍රී ලංකා අධ්‍යයන කේන්ද්‍රය ආරම්භ කිරීමට තමයි මේ ගිවිසුම අස්සන කළේ. ඒ සම්බන්ධයෙන් චීනයට වගේම ශ්‍රී ලංකාවටත් ඉතා ඉහළ බලාපොරොත්තු තිබෙන බව කියන්න ඕනා. අධ්‍යාපනය හුවමාරු කර ගැනීමෙන් ගොඩනැ‍ඟෙන බුද්ධිමය පාලම අනාගතයේදී ඉතාමත් ශක්තිමත් එකක් වේවි කියලා මං පෞද්ගලිකව බලාපොරොත්තු වෙනවා.චීනයත්-ශ්‍රී ලංකාවත් අතර විවිධ ක්ෂේත්‍රවල මිත්‍ර හුවමාරුව නිරන්තරයෙන් වර්ධනය කිරීමේ පසුබිම පදනම් කරගෙනයි මේ අධ්‍යයන කේන්ද්‍රය පිහිටවූයේ. ඒ මඟින් කාලයක් තිස්සේ චීනය තුළ ශ්‍රී ලංකාව පිළිබඳ පර්යේෂණ ආයතනයක් නොතිබීමේ අඩුව පිරිමහනවා කියලා කියන්න පුළුවන්.ඒ වගේම ශ්‍රී ලංකාව සහ දකුණු ආසියානු කලාපය පිළිබඳ පර්යේෂකයන් හුවමාරුව හා සහයෝගීතාව වර්ධනය කිරීමේ වැදගත් වේදිකාවක් විදිහට මේ අධ්‍යයන කේන්ද්‍රය ක්‍රියාත්මක වෙනවා. ඒ වගේම ශ්‍රී ලංකාවේ භාෂාව,සාහිත්‍ය,සංස්කෘතිය,ඉතිහාසය,දේශපාලනය,ආර්ථිකය සහ ආගම් යන ක්ෂේත්‍ර පිළිබඳ පර්යේෂණ කිරීම මේ කේන්ද්‍රයේ ප්‍රධාන විෂය ක්ෂේත්‍රය වෙනවා. ඒ වගේම ඉතාම වැදගත් දෙයක් මං කියන්නත් කැමතියි. ශ්‍රී ලංකා අධ්‍යයන කේන්ද්‍රයේ ගරු සභාපතිත්වය දරන්නේ ශ්‍රී ලංකා ජනාධිපති මහින්ද රාජපක්ෂ මහතායි.මං හිතන්නෙ ශ්‍රී ලංකාව අධ්‍යාපනය අතින් ඉතාම වැදගත් තැනක ඉන්නවයි කියලයි. ඒ නිසාම චීනය කැමතියි ශ්‍රී ලංකාවේ අධ්‍යාපන ක්ෂේත්‍රය තවත් දියුණු කරන්න උදව් කරන්න. ඒ අතරතුර මං දකින තවත් ඉතාම වැදගත් කාරණාවක් තියෙනවා. එනම් ලංකාවෙ ළමයි චීන භාෂාව ඉගෙන ගන්න දක්වන උනන්දුව දිනෙන් දින ඉහළ යමින් පවතිනවා.එය ඉතාම සතු‍ටුදායක දෙයක් විදිහටයි අපි සලකන්නේ. ඒ අතරම චින සිසු,සිසුවියන් සිංහල බස ඉගෙන ගන්නත් දක්වන උනන්දුව ගැන මං සතු‍ටු වෙනවා. ඒ නිසාම මං කැමතියි මේ විශ්වවිද්‍යාල සිසුන්ට අධ්‍යාපනය ලබන්න චීනයටත් එන්න කියලා ආරාධනා කරන්න. සමාජ විද්‍යාව,ආර්ථික විද්‍යාව ආදිය ගැන ඉගෙන ගන්න අපි සියලු පහසුකම් සපුරා දීලා තියෙන බවත් කියන්න ඕනා.තව විශේෂ දෙයක් කියන්න ඕනා. චීන ජාතික සිසුන් පස් දෙනෙක් දැනට කොළඹ විශ්වවිද්‍යාලයේ බී.ඒ උපාධිය නිම කරලා මාස්ටර්ස් කරමින් ඉන්නවා. ඔවුන්ට ජනාධිපති ශිෂ්‍යත්ව ලැබිලා තියෙනවා ඒ සඳහා. මං හිතන්නේ ඒක හරිම වැදගත් වගේම සතු‍ටුදායක දෙයක් කියලයි. ඔවුන් ඉගෙන ගන්නේ සංචාරක කර්මාන්තය,ආර්ථික විද්‍යාව සහ කළමනාකරණය ආදී විෂයනුයි. මේ අනුව ගත්තහම ලංකාවෙ අධ්‍යාපනය ගැන අපි ඉතා ඉහළින් පිළිගන්න බව ඔබටම පැහැදිලියි.චීනයේ ගොඩාක් අය ඉංග්‍රීසි භාෂාව කතා කරනවා. සුළු පිරිසක් මේ අතර ඉංග්‍රීසි භාවිත නොකරනවා වෙන්න පුළුවන්. ඇත්තටම ජාත්‍යන්තරය සමඟ ගනුදෙනු කරන්න අපි තවත් ඉංග්‍රීසි භාෂාව දියුණු කර ගත යුතුයි. ඒකෙ විවාදයක් නෑ. තවත් කාරණයක් තියෙනවා මේ භාෂාව සම්බන්ධයෙන්.දැන් ලංකාවෙ අය ගත්තහම ඒ අය වැඩිපුර කැමතියි සිංහලෙන් කතා කරන්න. චීනෙදිත් එහෙම තියෙනවා. ඒ අයත් වැඩිපුර කැමතියි චීන භාෂාවෙන්ම කතා කරන්න. ඒක පහසුයි. තේරුම් ගන්නත් ලේසියි. නමුත් ඒකෙන් හැඟවෙන්නෙ නෑ අපි ඉංග්‍රීසි භාෂාව තකන්නෙ නෑ කියලා. ඉංග්‍රීසි භාෂාවට චීනයේ තැනක් නෑ කියලා. වර්තමනය වෙනකොට චීන ජාතිකයන් බහුතරයකගේ ඉංග්‍රීසි භාෂා දැනුම දියුණු වෙලා තියෙනවා.ඇත්තටම චීනය සහ ශ්‍රී ලංකාව අතර ගොඩනැගිලා තියෙන මිත්‍රත්වයට ලොකු ඉතිහාසයක් තියෙනවා. අනික දෙරට අතර ඔවුනොවුන් ගැන දැඩි හැඟීමක් සහ තේරුම් ගැනීමක් තියෙනවා. මේ සියලු කාරණා නිසා අපි කැමතියි ශ්‍රී ලංකාවට උදව් කරන්න.ඒ වගේම දෙරටම එකටම දියුණු වෙන්න. අපේ ජනාධිපතිතුමා ශ්‍රී ලංකාවට ආපු වෙලාවෙ කිව්වෙත් මුහුදු සේද මාවත සහ ගොඩබිම් සේද මාවත යන මාර්ග දෙක ඔස්සේම අපි ශ්‍රී ලංකාව සමඟ ගනුදෙනු කළා කියලයි. ඒ ඔස්සේ නොනැසෙන මිත්‍රත්වයක් අපි ගොඩනගා ගත්තා. මේ ඒ මිත්‍රත්වය අලුත් කිරීමක්. ශක්තිමත් කිරීමක්. එදා සිටම අද දක්වාම අපට ශ්‍රී ලංකාවේ මිත්‍රත්වය ඉතා වටිනවා. ඒ මිත්‍රත්වය හැමදාටම ‍රැක ගන්නත් අපි කැමතියි. ශ්‍රී ලංකාව දියුණුණුවට පත් වෙනවා දකින්නත් අපි කැමතියි. මේ සියලු කාරණා මත ශ්‍රී ලංකාවට උදව් කරන්න අපි කැමතියි.තාක්ෂණය දියුණු නිසා අපි ඒ තාක්ෂණ දියුණුව උපරිමයෙන් යොදා ගන්න ඕනෑ කියලයි මං හිතන්නේ. දැනට ලංකාව තුළ භාවිතයේ තියෙන තාක්ෂණික දැනුමේ උපරිමය නෙවෙයි. මිනිස්සු තරමක් මැළි ගතියක් දක්වනවා නව තාක්ෂණය එක්ක කටයුතු කරන්න.එහෙම නොවී දැනට අපිට ලබා ගන්න පුළුවන් උපරිම තාක්ෂණික දැනුම අධ්‍යාපනය වෙනුවෙන් යොදා ගත යුතුයි කියලයි මං හිතන්නේ. අධ්‍යාපනය සහ තාක්ෂණය කියන්නේ අන්‍යෝන්‍ය වශයෙන් සහය දෙන්න පුළුවන් ක්ෂේත්‍ර දෙකක්. එහි උපරිම ඵල නෙළාගන්න නොපමාව අපි කටයුතු කරන්න ඕනා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>19</day>
    </date>
    <link>http://www.dinamina.lk/2014/09/19/_art.asp?fn=f1409196</link>
    <topic>සිත භාවනාවේ රඳවන රජගලතැන්න වන අරණ</topic>
    <author> සටහන හා ඡායාරූප</author>
    <content>වෑගම්පත්තුව උහන දිසාපති කොට්ඨාසයට අයත්ව මහියංගනය - අම්පාර ප්‍රධාන මාර්ගයේ බක්කි ඇල්ලට ආ සන්නයේ රජගලතැන්නට පිවිසෙන මාර්ගය පිහිටා ඇත. ප්‍රධාන මාර්ගයේ සිට සැතපුමක් පමණ පටු මාර්ගය ඔස්සේ ගමන් කරන ඔබට පුරාවිද්‍යා දෙපාර්තමේන්තුව විසින් සකසා ඇති කුඩා කාර්යාලයට පිවිසීමට පුළුවන. අම්පාරේ සිට මහියංගන මාර්ගයේ ගමන් කරන බස් රථයකින් බක්කිඇල්ලට හෝ ඊට යාබදව ඇති රජගල හන්දියට පැමිණිය හැක.බක්කි ඇල්ලෙන් බැස ත්‍රිෙරා්ද රථයකින් ගමන් කිරීම ඉතා පහසු නිසා ඔබට ඉක්මනින් රජගලතැන්න අභිසයට ළඟාවීමට පුළුවන. තවද අම්පාරේ සිට නුවර, මහඔය, බිබිල, මංගලඔය යන බස් රථවල ද පැමිණිය හැකි ය.පුරාවිද්‍යා කාර්යාලයෙන් ලබාගන්නා තොරතුරු සහ වනයේ ගමන් කිරීමට නිලධාරී මහතකුගේ සහාය ලබාගන්නේ නම් ඔබට තොරතුරු රැසක් දැනගැනීමට ද නිවැරැදි ගමන්මඟ ගමන් කිරීමට ද අවස්ථාව තිබේ.වීර, බුරුත, පළු, මිල්ල, ඇටඹ වැනි රූස්ස ගස්කොළන් ද, දඟර වැටී ගස් අතු පතර ඇදී ඇති විශාල වැල් අතරින් වැටී ඇති අඩිපාර දිගේ කි. මී. 2 ක් පමණ ඉදිරියට ගමන් කිරීමට සිදුවේ. ලිස්සන සුලු ගල්තලා, කඳුගැට මැදින් මේ දුෂ්කර මාර්ගය වැටී ඇති නිසා ත්‍රාසජනක අත්දැකීම් ද ශරීරයට හොඳ ව්‍යායාමක් ද ලැබේ. මේ ස්ථානයට ගමන් කරන ඔබ උදෑසනින්ම එහි ළඟාවෙන්නේ නම් ඉතා යෝග්‍ය වන්නේ සවස් වන විට අලි සහ වෙනත් වන සතුන් බහුලව ගැවසෙන ස්ථානයක් නිසාය.රජගල, රාස්ස හෙල, රජගලතැන්න ආදී වශයෙන් ව්‍යවහාර වන මේ ප්‍රදේශය එකල විසූ රාජ කුමාරයකු වන “ලජ්ජි තිස්ස” රාජ කුමාරයා විසින් කරවා ගිරිකුරුම්මර විහාරය නමින් මහා සංඝයාට පූජා කර ඇති බව සඳහන් වේ. අක්කර 800 ක පමණ වපසරියක් ඇති මේ භූමිය ට පිවිසෙන මාර්ගයේ මුලින්ම පැරැණි ස්ථූපයක නටබුන් දක්නට ලැබෙන අතර තැන තැන කඩා බිඳ දැමූ ගල්කණුවල කොටස් දක්නට ලැබේ.එතැන් සිට මඳ දුරකින් හමුවන කුඩා දිය පහර අතර ගල්තලාව මත කොටා ඇති බ්‍රහමීය අක්ෂර මඟින් එහි පැවති වැවක් පිළිබඳ සටහන් කර ඇති බව ද දැනගන්නට ලැබුණි. තවද එම බ්‍රහමීය අක්ෂර වක්‍රාකාර (වෑ බැම්මක) හැඩයට සටහන් කර ඇති බව හොඳින් නිරීක්ෂණය කරන අයකුට දක්නට ලැබේ.රූස්ස ගස් අතර තැනින් තැන ඇති මානා පඳුරු ද එරමිණියා පඳුරු ද ගමන් මඟට තරමක් බාධා ඇති කළත් අහසේ පියාසර කරන බ්‍රහමීය උකුසකුගේ විලාපය තම සහකාරියට නොඇසුණ නිසාදෝ වරින් වර නාද කරමින් අහසේ ඔබමොබ සැරිසරන උඩ බලමින් ගමන් කරන මා පසුපසට ඇදගත් මිතුරා බලා සිටි.ගමන් මාගෙන් විමසා සිටියේ මා සර්ප විශේෂඥයෙකු ලෙස ඔහුට අඩි 4 ක් පමණ සිහින් දිගැටි ඇහැටුල්ලා වේගයෙන් අතුපතර රිංඟා සැඟව ගිය අතර අපි නැවතත් ගමන් ඇරඹ‍ුවෙමු. අතීතයේ මුතුන්මිත්තන් තම රාජකාරිය අකුරටම ඉටුකර ඇති බව අපට වැටහෙන්නේ මෙහි ඇති නිර්මාණ සැලසුම් කොපමණ සූක්ෂ්ම අයුරින් ඉටුකර තිබෙන අයුරු දැකීමෙනි.ගල් වඩුවාගේ දෑතින් නිමවූ ගල් කැටයම්, ගල් පුවරු, ගොරෝසු දැඩි කළුගල සුමට කර නිර්මාණය කළ අපූරු නිර්මාණ විශාල වශයෙන් තිබෙන මේ භූමිය පාපතර නිදන් හොරුන් විසින් විනාශ කර ඇති අයුරු කනගාටුව‍ට කරුණකි.පසුගිය යුද සමයේදී ත්‍රස්තවාදීන්ගේ කටයුතු නිසා සාමාන්‍ය ජනයාගෙන් ඈත්ව පැවතීම නිසා මේ භූමිය ඉතා පරිහානියට ලක්ව තිබේ. යුද්ධය නිමාවත් සමඟ දැන් දැන් එහි යන එනවුන් නිසාත්, පුරාවිද්‍යා දෙපාර්තමේන්තුව මඟින් සංරක්ෂණ කටයුතු අරඹා තිබීමත් සතුට දනවන කාරණයකි.දේවානම් පියතිස්ස රජු සමයේ ලක්දිවට වැඩම කළ මිහිඳු මහරහතන් වහන්සේ‍ මේ පූජා භූමියේ වැඩ සිටි බවට සාක්ෂි ඇති අතර උන්වහන්සේගේ සහ ඉට්ටිය රහතන් වහන්සේගේ භෂ්මාවශේෂ තැන්පත් කර ඉදිකළ ස්ථූප රැසක් එක ළඟ පිහිටා බ්‍රාහ්මීය අක්ෂර සහිත සෙල්ලිපිවලින් ඒ බව සඳහන් කර ඇති අතර ඒවා නිදන් හොරුන් විසින් විනාශ කර දමා ඇති අයුරු දක්නට ලැබේ.ඉමහත් පූජනීය ස්ථානයක් වූ මේ ස්ථානයේ ඉදිකර ඇති විස්මිත ස්ථාන කීපයකි. කටාරම් කෙටූ ගල්ලෙන් අතර විශාල වූ ගල් කුලකි. විශාල කුඩයක ආකාරයට ගොඩනැඟී ඇති වටේටම කටාරම් කොටා තැනූ විශාල ගල් ආවරණය යට හැඩිදැඩි මිනිසුන් 200 කට ආසන්න ප්‍රමාණයක් වැස්සට නොතෙමී සිටීමට අවශ්‍ය ඉඩ පහසුකම් සාදා ඇත.තවද පර්වත මුදුනේ දිය පිරි පොකුණ සහ පහළට රූරා වැටෙන ජලය එක් රැස්කර ගන්නා පොකුණකි. ජලය රැගෙන යාමට සකස් කර ඇති කානුව අඩි 3 ක් පමණ පළලින් ද අඩි 4 ක් ගැඹුරින් ද, අඩි 70 ක් පමණ දිගින් යුක්තව කළුගල මත සාදා ඇති මෙම ජලය ප්‍රවාහනය කරන ඇළ මාර්ගය දුටුවන් මවිතයට පත්කරයි. කළුගල් සුමට ලෙස ඔප දමා සාදා ඇති ගල් පාත්තර, ජලය රැගෙන යාම සඳහා සාදා ඇති නළ විශේෂ ස්ථානයක් ගනී.මේ මනරම් උද්‍යානය තුළ ඔබමොබ පිය මනින ඕනෑම අයකුගේ සිත් පහන් වී දැහැමි සිතිවිලිවලින් සිත පිරී යනු ඇත.ඈත අතීතයේදී ගෞතම බුදුරජාණන් වහන්සේ මෙහි වැඩම කර සිටියාදැයි යම්කිසි සැකයක් පවතී, මක්නිසාදයත් එහි යන එන්නෙකු ඒ තුළ ඇති සාන්ත පරිසරය විශාල දුරක් එක දිගට සක්මන් කළ හැකි වැලි ඇති මලු නටබුන් අතර තවමත් දක්නට ඇත. උතුරා යන සාන්ත පරිසරය තුළ මඳක් විවේකීව කාලය ගතකරන්නට මට අවස්ථාව ලැබීම මා ලැබූ භාග්‍යයක් ලෙස හැ‍ඟේ. එය රැක ගැනීම අප කාගේත් යුතුකම වන අතර එහි වටිනාකමට අබමල් රේණුවක තරම්වත් හානියක් නොකොට එය ඉටු කළ යුතු කරුණක් ලෙස අප කවුරුත් වගබලා ගත යුතුය.එය මීට පෙර ලියන ලද පියන්ගල වන සෙනසුන ද දුටුගැමුණු රජතුමාගේ බිසවුන් විසින් ඉදිකර මහා සංඝයාට පුදකළ බවට සඳහන් වන අතර මෙම පූජනීය ස්ථාන දෙකම ඉතා ළඟින් පිහිටා තිබීම අම්පාරට යන එන දෙස් විදෙස් සංචාරකයින්ට දැකබලා ගැනීමට ඉතා පහසු ස්ථාන දෙකක් ලෙසට වැඩිදියුණු විය යුතු බව මගේ හැඟීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n140920_2</link>
    <topic>දිවිනැඟුමෙන් රත්නපුර දිස්ත්‍රික්කයේ ගොවින්ට බීජ කට්ට්ල</topic>
    <author>ස්වර්ණා ආරියවංශ</author>
    <content>ආර්ථික සංවර්ධන අමාත්‍යාංශයේ ප්‍රතිපාදන මත ක්‍රියාත්මක දිවිනැඟුම වැඩ සටහන යටතේ රත්නපුර දිස්ත්‍රික්කයේ ගොවි ජනතාව අතර බීජ කට්ට්ල තුන්ලක්ෂ හැත්තෑනවදහස් අටසීයක් බෙදා දී ඇතැයි රත්නපුර දිස්ත්‍රික් ලේකම්වරයා පවසයි.මේ යටතේ පලතුරු හා බහුවාර්ෂික බෝග පැළ බෙදා දී තිබෙන අතර හඳුනා ගත් ප්‍රතිලාභීන්ට කුරුඳු, ගම්ම්රිස් හා පුවක් පැළද බෙදා දී තිබේ. ඒ සඳහා වැය කර ඇති මුළු මුදල රුපියල් එකොලොස් ලක්ෂ පනස් නව දහස් හයසිය හතලිස් පහකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n140920_1</link>
    <topic>“කොළඹ ළමයි“ - 2014‍ අද</topic>
    <author>ස්වර්ණා ආරියවංශ</author>
    <content>“කොළඹ ළමයි - 2014“ ළමා සිතුවම් නිර්මාණ තරඟාවලියේ අවසාන වටය අද පෙරවරු 9.00 ට කොළඹ විහාර මහා දේවි උද්‍යානයේදී ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ආරම්භ විය.කොළඹ අඩු පහසුකම් සහිත ජනාවාසයන්හි ජීවත වන දරු දැරියන් 20,000 ක ගෙන් තෝරා ගත් දරුවන් 5000 ක් මේ සඳහා සහභාගීවේ.එළඹෙන පළමුවැනිදාට යෙදෙන ලෝක ළමා දිනය හා 6 වෙනිදාට යෙදී ඇති ලෝක ජනාවාස දිනය නිමිත්තෙන් මෙම තරඟය සංවිධානය කොට ඇති බව රජයේ පුවත් වෙබ් අඩවිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409202</link>
    <topic>ඉන්ධන මිල අඩු කළ ජනාධිපතිතුමාට ධීවර ජනතාව වෙනුවෙන් ස්තූති කරනවා</topic>
    <author/>
    <content>ධීවර ජනතාවට ඉතා වැදගත් වන භූමිතෙල් හා ඩීසල් ඇතුළු ඉන්ධන මිල අඩු කිරීමට කටයුතු කළ ජනාධිපති මහින්ද රාජපක්ෂ මැතිතුමාට සමස්ත ධීවර ජනතාව වෙනුවෙන්ම තමන් ස්තූති ප්‍රණාමය පුදකරන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා නිවේදනයක් නිකුත් කරමින් ප්‍රකාශ කරයි.ඇමැතිවරයාගේ නිවේදනයේ වැඩිදුරටත් මෙසේ සඳහන් වේ. ඉන්ධන මිල වැඩි කිරීම නිසා මෙරට ධීවර ජනතාව දැඩි අසීරුවට පත්වුණා. මේ පිළිබඳව අවධානය යොමු කළ ජනාධිපතිතුමා ධීවර ජනතාවට ඉන්ධන සහනාධාරය ලබාදීමට අවශ්‍ය පියවර ගත්තා. ඒ අනුව මගේ අමාත්‍යාංශය මඟින් මෙරට ධීවර ජනතාව වෙනුවෙන් භූමිතෙල් හා ඩීසල් ඉන්ධන සඳහා සහනාධාරයක් ලබාදුන්නා.මෙම සහනාධාරය සඳහා ආණ්ඩුව මසකට රු. මිලියන 350ක් පමණ වැය කළා. මෙම සහනාධාරය අපි පුරා වසරක් ලබා දුන්නා. නමුත් නොයකුත් අක්‍රමිකතා හා දූෂණයන් නිසා මෙම ඉන්ධන සහනාධාරය නවත්වා ඒ වෙනුවට ධීවරයාගේ වෘත්තීය සංවර්ධනයට විකල්ප සහනාධාර ක්‍රමයක් ආරම්භ කිරීමට සිදු වුණා.මෙම විකල්ප සහනාධාර ක්‍රමය යටතේ ධීවර ජනතාවගේ අවශ්‍යතා වලට අනුව ධීවර යාත්‍රාව නවීකරණය කරන්නට, ධීවර ආම්පන්න ගැනීමට, යාත්‍රාවට අවශ්‍ය නවීන අංගෝපාංග සකස් කිරීමට අවශ්‍ය සහනාධාර ලබාදෙමින් ඒවා බෙදාදීම මම පසුගියදා කළුතර දිස්ත්‍රික්කයේ ආරම්භ කළා.නමුත් ධීවර ජනතාව මුල සිටම ඉල්ලා සිටියේ සහනාධාර නොවෙයි ඉන්ධන මිල අඩු කර දෙන ලෙසයි. මේ පිළිබඳව ජනාධිපතිතුමාව දැනුවත් කිරීමෙන් පසුව එතුමා සැප්තැම්බර් මාසය වන විට ඉන්ධන මිල අඩුකර ධීවර ජනතාව ඇතුළු අනෙකුත් සියලුම ජනතාවට සහායක් ලබාදෙන බවට පොරොන්දු වුණා.ජනාධිපතිතුමා වුණු පොරොන්දුව ඒ ආකාරයටම ඉටු කරමින් පසුගියදා භූමිතෙල් ලීටරයක මිල රු. 20/- කිනුත් ඩීසල් ලීටරයක මිල රු. 3/- කිනුත් අඩු කරනු ලැබුවා. ඒ වගේම විදුලි බිලත් සියයට 25 කින් අඩු කරනු ලැබුවා. මේ නිසා දැන් අපේ ධීවර ජනතාවට ඉන්ධන සහනාධාර ලබාදීමට අවශ්‍ය වන්නේ නැහැ. මම සමස්ත ධීවර ප්‍රජාව වෙනුවෙන්ම ජනාධිපතිතුමාට ස්තූතිය ප්‍රකාශ කරනවා යැයි ඇමැතිවරයා වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409203</link>
    <topic>ඌවේ ඡන්දයට පොලිසිය සීරුවෙන්</topic>
    <author>විජයානි එදිරිසිංහ</author>
    <content>ඌවේ පුංචි ඡන්දය පැවැත්වෙන ස්ථාන ගණන් කිරීමේ මධ්‍යස්ථාන, ඡන්ද පෙට්ටි ප්‍රවාහනය, මහා මාර්ග ආරක්ෂාව, ඇතුළු සෑම ස්ථානයකටම පොලිසිය යොදවනු ඇති බවත් මැතිවරණය කඩාකප්පල්කරන්නන්ව තරා තිරම නොබලා අත්අඩංගුවට ගැනීමට පොලිසියට සහ විශේෂ කාර්ය බළකායට උපදෙස් ලබාදී තිබේ.මෙම ස්ථානවල ආරක්ෂාවේ යෙදී සිටින පොලිස් නිලධාරීන්ට ටී 56 ගිනි අවි ලබාදී ඇති අතර සිවිල් ඇඳුමෙන් යොදවන ලද දහසක පිරිසක් කඩාකප්පල්කාරීන් සොයා රහසිගතව මෙහෙයුම් සිදු කරයි.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කෙළේ ඡන්ද මධ්‍යස්ථාන 835 සහ ගණන් කිරීමේ මධ්‍යස්ථානවල සුවිශේෂී ආරක්ෂක වැඩපිළිවෙළක් ක්‍රියාත්මක වන බවයි. ඡන්ද මධ්‍යස්ථානවලට අනවසරින් ඇතුල්වීම, වාහන ගමන් කිරීම, වාහන පෙළපාලි සමඟ අපේක්ෂකයන් ආධාරකරුවන් ගමන් කිරීම, ඡන්ද නිලධාරීන්ට ආරක්ෂක නිලධාරීන්ට, රාජකාරී කටයුතුවලට බාධා කිරීම, ඡන්ද දායකයන්ට බලපෑම් කිරීම, හොර ඡන්ද දැමීම සම්පූර්ණයෙන්ම තහනම් වෙයි.ඡන්ද ගණන් කිරීමේ මධ්‍යස්ථාන ඇතුළත ආරක්ෂාවේ යෙදී සිටින නිලධාරීන්ට අමතරව තවත් පන්සියයක පිරිසක් එම ගණන් කරන මධ්‍යස්ථාන භූමිවල ආරක්ෂක වළල්ලක් සේ ක්‍රියා කරති. ජංගම පොලිස් රථ 232 නිරතුරුවම රාජකාරියේ යෙදී සිටියි. කැරලි මර්දන කණ්ඩායම්ද යොදා තිබේ. ආරක්ෂාවට යොදා සිටින පොලිසිය, විශේෂ කාර්ය බළකායේ නිලධාරියකු යම් කිසි වැරැද්දක් සිදු කළහොත් හෝ වෙනත් හදිසි අවස්ථාවක 011 - 2877630 ට දැනුම් දිය හැක.ඌව ප්‍රදේශය පුරාම මාර්ග බාධක 57 යොදා ඇත. ඊට අමතරව ක්ෂණික මාර්ග බාධකද යොදවා තිබේ. ඡන්දය අවසන් වී සතියක කාලයක් යන තෙක් පෙළපාලි රැස්වීම් ආදිය සපුරා තහනම් වෙයි. ඡන්දය පැවැත්වෙන අද (20) දින ඉහත සඳහන් වැරැදි සිදු කළහොත් ඔවුන්ට එරෙහිව නීතිය තදින්ම ක්‍රියාත්මක කිරීමට පොලිසියට උපදෙස් ලැබී ඇති බවද නීතිඥ අජිත් රෝහණ මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409204</link>
    <topic>ICAPPනව සභාපතිජනපති මහින්ද</topic>
    <author>ධනුෂ්ක ගොඩකුඹුර</author>
    <content>ආසියාවේ රටවල් 56ක්, දේශපාලන පක්ෂ 340ක් සාමාජිකත්වය දරන ආසියානු දේශපාලන පක්ෂවල අන්තර්ජාතික සමුළුවේ (ICAPP) නව සභාපතිවරයා වශයෙන් ශ්‍රී ලංකා නිදහස් පක්ෂයේ සභාපති, ජනාධිපති මහින්ද රාජපක්ෂ මහතා පත්වෙයි.කොළඹ, නෙළුම් පොකුණ මහින්ද රාජපක්ෂ රඟහලේ දී ඊයේ (19) ඇරැඹි ආසියානු දේශපාලන පක්ෂවල අටවැනි අන්තර්ජාතික සමුළුවේ සමාරම්භක උළෙලේ දී ජනාධිපතිතුමා නව සභාපතිවරයා වශයෙන් පත්කැර ගැනුණු අතර ජනාධිපතිවරයා වසර දෙකක කාලයක් එම ධූරය දරනු ඇත.ජනාධිපති රාජපක්ෂ මහතා නව සභාපතිවරයා වශයෙන් පත් කැර ගන්නා බව ආසියානු දේශපාලන පක්ෂවල අන්තර්ජාතික සමුළුවේ සංවිධායක කමිටු සභාපති, ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා ප්‍රකාශයට පත් කරන විට පැමිණ සිටි 300කට අධික නියෝජිතයෝ අත්පොළසන් දෙමින් සතුට ප්‍රකාශ කළහ.2000 වසරේ දී පිලිපීනයේ මැනිලා නුවර දී ආසියානු දේශපාලන පක්ෂවල අන්තර්ජාතික සමුළුව ආරම්භ කෙරුණු අතර ආසියාවේ රටවල දේශපාලන පක්ෂ අතර සහයෝගීතාවක් ගොඩනැගීම මෙහි අරමුණ වේ.ශ්‍රී ලංකා නිදහස් පක්ෂයත් එක්සත් ජාතික පක්ෂයත් සම සත්කාරකත්වය දරන මෙවර සමුළුව දින තුනක් පුරා කොළඹ දී පැවැත්වේ.එක්සත් ජාතීන්ගේ සංගමයේ සභාපති බෑන් කී මූන් මහතා ද වීඩියෝ තාක්ෂණය මඟින් සමුළුවට සුබපැතුම් එක් කළ අතර මාලදිවයින් ජනාධිපති අබ්දුල් යමීන් අබ්දුල් ගයුම්, කාම්බෝජියානු නියෝජ්‍ය අගමැති සොක් අන්, ආසියානු දේශපාලන පක්ෂවල අන්තර්ජාතික සමුළුවේ ආරම්භක සභාපති සහ ස්ථාවර කමිටු සම සභාපති ජොසේ ඩී වැනේසියා මහත්වරුන් ඇතුළු විදෙස් නියෝජිතයන්, තානාපතිවරුන්, මැතිඇමැතිවරුන් ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409205</link>
    <topic>‘රනිල්ගේ කතාව කමකට නෑ’</topic>
    <author/>
    <content>අන්තර්ජාතික මට්ටමේ නියෝජිතයන් ඉදිරියේ දී පටු දේශපාලන වාසි තකා විපක්ෂ නායක රනිල් වික්‍රමසිංහ මහතා පක්ෂ දේශපාලන ගැටලු ඈඳාගනිමින් දේශපාලන කතාවක් පැවැත්වීම පැමිණ සිටි පිරිසගේ මෙන්ම දේශපාලන විචාරකයන්ගේ ද දැඩි දෝෂදර්ශනයට ලක් විය.කොළඹ, නෙළුම් පොකුණ මහින්ද රාජපක්ෂ රඟහලේ දී ඊයේ (19) පැවැති ආසියාවේ දේශපාලන පක්ෂවල අටවැනි නියෝජිත සමුළුවේ දී සමස්ථ එක්සත් ජාතික පක්ෂය වෙනුවෙන් ලැබුණු අවස්ථාවේදී බාල දේශපාලන කථාවක් පැවැත්වීම පිළීබඳ මෙසේ අප්‍රසාදය එල්ල විය.රටවල් 56ක, දේශපාලන පක්ෂ 340ක නියෝජිතයන් පැමිණ සිටි මෙම අන්තර්ජාතික සමුළුවේ දී අතිවිශිෂ්ට ගණයේ දේශනයක් පැවැත්වීමට පුළුවන්කම තිබියදී රට තුළ දේශපාලන ගැටලු හුවා දැක්වීමට වික්‍රමසිංහ මහතා කටයුතු කළේය.මෙම අදූරදර්ශී ක්‍රියාව දෙස සිනාමුසු මුහුණනින් බලා සිටි ජනාධිපති මහින්ද රාජපක්ෂ මහතා ආසියානු කලාපය ‍මුහුණ දෙන ගැටලු හා ඒවාට විසැඳුම් ඇතුළත් සාරගර්භ දේශනයක් පැවැත් වූ අතර පක්ෂ දේශපාලනය පිළිබඳ වදනක්වත් එහි සටහන් වී නොතිබිණ.විදුලි බිල සහ ඉන්ධන මිල පහත හෙළමින් ජනතාවට සහන දීමට රජය ගත් පියවර පටු දේශපාලන වාසි තකා විවේචනය කිරීමට විපක්ෂ නායකවරයා ගත් උත්සාහය නිසා ජනතාව වෙනුවෙන් රජය ලබා දෙන සහන පිළිබඳ ආසියාවම නොමිලේ දැනුවත් කිරීමට අවස්ථාවක් ලැබුණු බවත් දේශපාලන විචාරකයෝ කියති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409206</link>
    <topic>භාග්‍යවත් ජුසේවාස් මුනිඳුන් සාන්තුවරයන්ගේ සංඛ්‍යාවට එසවීම නිල වශයෙන් ප්‍රකාශිතයි</topic>
    <author/>
    <content>ලබන ජනවාරියේ ශ්‍රී ලංකාවට සැපත්වන සාන්ත සභා නායක පළමුවැනි ප්‍රැන්සිස් පාප්තුමන් ශ්‍රී ලංකාවේ අපොස්තුළුවරයාණන් වන භාග්‍යවත් ජුසේවාස් මුනිඳුන් සාන්තුවරයාණන්ගේ සංඛ්‍යාවට එසවීමේ මහඟු අවස්ථාව එළඹෙන බව දැන් නිල වශයෙන් ප්‍රකාශිතය.වන්දනීය ජුසේවාස් පියතුමන් දෙවැනි ජුවාම් පාප්තුමන් 1995 ජනවාරි මස 21 දින භාග්‍යවතුන්ගේ සංඛ්‍යාවට ඔසවා 2015 ජනවාරියට වසර 20ක් පිරෙන්නට දින කිහිපයකට පෙර එනම් 2015 ජනවාරි 14 වැනිදා ගාලුමුවදොර පිදෙන දිව්‍ය පූජාව තුළ සාන්තුවරයාණන් ලෙස ප්‍රකාශයට පත් වනු ඇත.එසේ සිදුවන්නේ ශ්‍රී ලංකාවේ අපෝස්තුළුවරයාණන් ලෙස නමෝපලක්ෂිත භාග්‍යවත් ජුසේවාස් පියතුමන් විශ්ව සභාවේ පුද සත්කාර ගරු බුහුමන් ලබන සාන්තුවරයාණ ලෙස ප්‍රකාශයට පත් කිරීමේ නිල අනුමැතිය සාන්ත සභා සසුන්පති පළමුවැනි ප්‍රැන්සිස් පාප්තුමන් විසින් ලබාදී ඇතැයි වතිකාන පුවත් සේවය සැප්තැම්බර් මස 17 වැනිදා ප්‍රකාශයට පත් කළ නිසාය.සාන්ත සභාවේ සාන්තුවරයන් ප්‍රකාශයට පත් කිරීම හා බැඳී කටයුතු ආවරණය කරන කුලකයේ ප්‍රධානි සැලේසියාන් නිකායේ කාර්දිනල් අන්ජෙලෝ අමාතෝ හිමිපාණන් සසුන් පියා හමුවී තම කුලකයේ නිලවාර්තාව අනුමැතිය සඳහා ඉදිරිපත් කළ අතර ශ්‍රී ලංකාවේ අපෝස්තුළුවරයාණන් ලෙස සිය පූර්වගාමියා නම් කළ භාග්‍යවත් ජුසේවාස් පියතුමන් සාන්තුවරයාණ ලෙස ප්‍රකාශයට පත් කිරීම සඳහා දෙවැනි පෙළහරක අවැසිතාවෙන් මුදවා සාන්තුවරයාණන් ලෙස භාග්‍යවත් ජුසේවාස් මුනිදුන් නම් කිරීමට කුලකය ගෙන තිබූ තීරණයට තම එකඟතාව පළ කළ බවද වාර්තා විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409208</link>
    <topic>කිරිවලට පෙනඩෝල් කුඩු දමාසිඟිත්තාට පෙවූ මව අත්අඩංගුවට</topic>
    <author>ලුණම සමූහ</author>
    <content>මාස එක හමාරක පිරිමි දරුවෙකුට තම මවු කිරිවලට පෙනඩෝල් පෙති කුඩු කර දමා දරුවාට පොවා දරුවාට අනර්ථයක් සිදු කිරීමටතැත් කළ මවක් හම්බන්තොට මහ රෝහලේ දී අත්අඩංගුවට ගත් බව හම්බන්තොට මූලස්ථාන පොලිස් පරීක්ෂක අරුණ චන්ද්‍රපාල මහතා කීය.තණමල්විල ප්‍රදේශයේ පදිංචි 31 හැවිරිදි මේ මවට තවත් වයස අවුරුදු එක හමාරක දරුවෙක් සිටින අතර මෙම දරුවා රෝහලෙන් නිවසට ගෙනයෑම සම්බන්ධව පියාගේ විරෝධයක් ඇති බව ද කාන්තාව පවසා තිබේ.රෝහලේ නොමේරූ ළදරු ඒකකයේ සිටින දරුවාට මවගෙන් දොවාගත් කිරි පෙවීම සිදු කරයි. මෙම මව තම දරුවාට දොවා ගත් කිරිවලට මෙලෙස බෙහෙත් පෙති කුඩු කර දමනු දුටු මවුවරු මේ සම්බන්ධව දැනුම් දී එම කිරි දරුවාට පෙවීම නතර කර සොයා බැලීමෙන් පසු මෙය සනාථවී තිබේ.මේ සම්බන්ධව හම්බන්තොට පොලිසියට දැන්වීමෙන් පසු සැකකාර මව අත් අඩංගුවට ගත් බව හම්බන්තොට මූලස්ථාන පොලිස් පරීක්ෂක අරුණ චන්ද්‍රපාල මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n1409209</link>
    <topic>දස දහසක අල්ලසක් ගත්කොස්තාපල්ට සිර දඩුවම්</topic>
    <author>රෝෂන් තුෂාර</author>
    <content>මාරවිල ‍ප්‍රදේශයේ අරක්කු ජාවාරමේ යෙදුණු පුද්ගලයකුගෙන් රුපියල් දස දහසක අල්ලසක් ලබාගත් මාරවිල පොලිසියේ පොලිස් කොස්තාපල්වරයකුව සිටි පුද්ගලයකුට වසර අටක බරපතළ වැඩ සහිත සිර දඩුවමක් කොළඹ මහාධිකරණය ඊයේ (19) නියෝග කළේය.රුපියල් විසි දහසක දඩයක් චුදිතයාට නියම කළ කොළඹ මහාධිකරණ විනිසුරු රෝහිණි වල්ගම මහත්මිය ලබාගත් අල්ලස දණ්ඩනයක් ලෙස අධිකරණයට ගෙවන ලෙසත් නියම කර සිර දඩුවම් කාලය වසර දහයකට අත්හිටුවන බව ද නියෝග කළේය.2009 මාර්තු 25 වැනි දින නීති විරෝධි මත්පැන් ජාවාරම්කරුවකුට එරෙහිව නීතිය නිසිපරිදි ක්‍රියාත්මක නොකිරිමට රුපියල් දස දහසක අල්ලසක් ලබා ගැනීම ඇතුළු චෝදනා හතරක් යටතේ අල්ලස් හෝ දුෂණ විමර්ශන කොමිෂම මේ නඩුව පවරා තිබිණි.‍අදාළ චෝදනා සම්බන්ධයෙන් පැවති දීර්ඝ නඩු විභාගයෙන් අනතුරුව විත්තිකරු සියලු චෝදනාවන්ට වරදකරුවන බව අධිකරණය තීන්දු කිරිමෙන් පසුව මේ අත්හිටවු සිර දඩුවම හා දඩ එච් කේ විජිත නමැති චුදිතයාට නියම කළාය.පැමිණිල්ල වෙනුවෙන් නීතිඥ රුවිනි වික්‍රමසිංහ මහත්මිය පෙනී සිටියාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092010</link>
    <topic>රෝහල් ආහාර ලැයිස්තුවෙන්ගව මස් ඉවතට</topic>
    <author/>
    <content>පෝෂණය මිනිසාගේ මූලිකම අවශ්‍යතාවකි. නිසි පෝෂණයක් නොලැබීමෙන් මුළු ජීවිත කාලය පුරාවටම විවිධ රෝගාබාධවලට ගොදුරුවීමට සිදු වේ. සමබර පෝෂණය කායික වර්ධනය, මානසික වර්ධනය හා යහපත් දිවි ‍පැවැත්ම, සෞඛ්‍ය හා ඵලදායිතාව යන අංශයන් කෙරෙහි සෘජුවම බලපායි.දැනට ශ්‍රී ලංකාව පුරා ඇති සෑම රෝහලකම නේවාසික රෝගීන් සඳහා නිසි පෝෂණයක් ලබාදීමේ අරමුණින් රෝහල් ආහාර ලැයිස්තුවකට අනුව ආහාර ලබාදීම සිදු කරනු ලබයි. මෙම ආහාර ලැයිස්තුවේ ගවමස් ද අන්තර්ගතව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092011</link>
    <topic>ඌව පළාත් මැතිවරණය සාර්ථක කර ගන්න සැමදෙනාගෙම සහය ඕනෑ</topic>
    <author>අනුර ප්‍රේමලාල්</author>
    <content>ඌව පළාත් සභා මැතිවරණය සාර්ථක කර ගැනිමට සියලුම දෙනාගේ සහයෝගය බලාපොරොත්තුවෙන බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කරයි.ඒ අනුව අද(20) උදෑසනම තම ඡන්ද මධ්‍යස්ථානය වෙත ගොස් ඡන්දය භාවිතා කරන්නැයි සියලු ඡන්ද දායකයින්ගෙන් ඒ මහතා වැඩිදුරටත් ඉල්ලා සිටියි.මේ සම්බන්ධයෙන් තවදුරටත් 'දිනමිණ' වෙත අදහස් දැක්වු දේශප්‍රිය මහතා... ඡන්ද පොළට යෑමේදි තම ජාතික හැඳුණුම් පත, වලංගු විදේශ ගමන් බලපත්‍රය, රියැදුරු බලපත්‍රය,රාජ්‍ය විශ්‍රාමික හැඳුනුම්පත, වැඩිහිටි හැඳුනුම්පත, පුද්ගලයින් ලියාපදිංචි කිරීමේ දෙපාර්තමේන්තුව නිකුත් කළ පූජ්‍ය පක්ෂය සඳහාවු හැඳුනුම් පත, මැතිවරණ දෙපාර්තමේන්තුව නිකුත් කර තිබෙන විශේෂ හැඳුනුම්පත යන හැඳුනුම් පත්වලින් එකක් රැගෙන යායුතු යැයි පැවසීය.ඡන්ද පොලේදි ඡන්දදායකයාගේ නම ලියාපදිංචි වි තිබුණත් මැතිවරණ දෙපාර්තමේන්තුව දන්වා ඇති පරිදි හැඳුනුම් පතක් ඉදිරිපත් කොට තම අනන්‍යතාවය ඔප්පු කිරීමට ඡන්දදායකයා අසමත්වුවහොත් ඒ පුද්ගලයාට ඡන්ද පත්‍රිකාවක් නිකුත් කිරීමට නිලධාරින්ට නොහැකිවේ.එමෙන්ම ඡන්දදායකයා තම නිවසට ලැබුණු නිල ඡන්ද දැන්වීම් පත්‍රිකාව ඡන්ද පොළට රැගෙන යෑමෙන් එම ස්ථානයේ සිටින නිලධාරින්ට රාජකාරි කිරීමට පහසුවෙන බව ඒ මහතා පෙන්වාදෙයි.ඡන්දය භාවිතා කිරීමෙන් පසුව ඡන්දදායකයින්ට ඡන්ද පොළ අවට ගැවසෙන්න එපා යැයි පවසන ඒ මහතා රංචු ගැසි සිටින අය ඉවත් කිරීමට පොලිසීයට උපදෙස් දුන් බව ප්‍රකාශ ‍ෙකළේය. අපේක්ෂකයින්ගෙන් ද ඉල්ලීමක් කරමින් මැතිවරණ කොමසාරිස් වරයා පැවසුවේ ඉකුත්(17) මධ්‍යම රාත්‍රියෙන් මැතිවරණ ප්‍රචාරක කටයුතු අවසන් බැවින් කිසිම ආකාරයේ ඡන්දය ලබාදෙන ලෙස කරනු ලබන ඉල්ලීම් ඡන්දදායකයින් ගෙන් සිදු නොකරන ලෙසයි. මෙහිදි තුන්ඩු බෙදීමද තහනම් බව ඒ මහතා වැඩිදුරටත් අවධාරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092012</link>
    <topic>ශ්‍රීලනිප ජ්‍යෙෂ්ඨ සාමාජිකයන්ටනොමිලේ රක්ෂණ ආවරණ</topic>
    <author>තෙන්නකෝන් කුලසේකර</author>
    <content>එස්.ඩබ්ලිව්.ආර්.ඞී. බණ්ඩාරනායක, ඞී.ඒ.රාජපක්‍ෂ ප්‍රමුඛ මැති ඇමැතිවරු එජාපයෙන් ඉවත් වී 1952 ශ්‍රීලනිපය ආරම්භ කළ සමයේ පටන් ශ්‍රීලනිපයේ ජයග්‍රහණයට උරදුන් අවුරුදු 63කට වැඩි ශ්‍රීලනිප ජ්‍යෙෂ්ඨ සමාජිකයන්ට පක්‍ෂයේ 63 වෙනි සංවත්සරයට සමගාමීව ශ්‍රීලනිප නායක ජනාධිපති මහින්ද රාජපක්‍ෂ මැතිතුමාගේ උපදෙස් මත නොමිලේ රක්‍ෂණ ආවරණ ලබා දීමේ පළමු අදියර මෙම 21 දින කලා වැව මැතිවරණ කොට්ඨාසයෙන් ඇරඹේ.කලාවැව මැතිවරණ කොට්ඨාසයේ ජ්‍යෙෂ්ඨ ශ්‍රීලනිප සමාජිකයන් පන්දහසකට ශ්‍රී ලංකා රක්‍ෂණ සංස්ථාව විසින් රක්‍ෂණ ආවරණ ලබා දීම කලාවැව කරඹෑව අක්කර පන්සියය ගම්මානයේ දි සිදුකෙරේ. මේ සඳහා අවශ්‍ය මූල්‍ය ප්‍රතිපාදන මා සමග උතුරු මැද පළාත් මහ ඇමැති එස්.එම්.රංජිත් සමරකෝන් මහතා විසින් දැරීමට තීරණය කර ඇත .රක්‍ෂණ ආවරණය ලැබුවෙකුට හා පවුලේ වයස අවුරුදු 18ට වැඩි දරුවන් සඳහා මරණයකදි රුපියල් ලක්‍ෂයක් (100000) ද හදිසි අනතුරකදී රුපියල් දෙලක්‍ෂයක් (200000) ද හදිසි අනතුරු මරණයකදි රුපියල් දෙලක්‍ෂයක් (200000) ද හදිසි අනතුරු ඌනතාවකදි රුපියල් දෙලක්‍ෂයක් (200000)ද කැරලි කළකෝලහල ගිනි අනතුරකදි රුපියල් ලක්‍ෂයක් (100000) ද අර්ධ කාලීන අනතුරකදි රුපියල් තිස්දහසක් (30000) ඇතුළු වරප්‍රසාද රැසක් හිමිවේ.කලාවැව මැතිවරණ කොට්ඨාසය ඇතුළු ප්‍රාදේශීය සභා බල ප්‍රදේශ කිහිපයක පදිංචි ජනතාවගේ ප්‍රශ්න හා ගැටලූ වලට විසදුම් ලබා දීම සඳහා මගේ සහ එස්.එම්.රංජිත් සමරකෝන් මහතා උපත ලැබු කරඹෑව අක්කර පන්සියය ගම්මානයේ පිහිටි මහ ගෙදරදී කලාවැව මැතිවරණ කොට්ඨාසයේ ශ්‍රීලනිප ප්‍රධාන කාර්යාලය විවෘත කිරීම ද මෙදින සිදු කිරීමට කටයුතු සංවිධාන කර ඇත.1952 සිටම ශ්‍රීලනිප. සමාජිකත්වය දරමින් පක්‍ෂයේ ජයග්‍රහණය වෙනුවෙන් කටයුතු කළ කලාවැව මැතිවරණ කොට්ඨාසයේ අවුරුදු 63 ට වැඩි ජ්‍යෙෂ්ඨයන්ට රක්‍ෂණ ආවරණය ලබා දීම ඉතාමත්ම වැදගත් කටයුත්තකි. කලාවැව මැතිවරණ කොට්ඨාසයේ පදිංචිකරුවන් සියයට සියයක්ම ගොවිහුය. දහසක් එකක් දුක් කම්කටොළු මැද ගොවිතැන ජීවන වෘත්තීය කරගත් ගොවීහු වසර හැටතුනක් තිස්සේ විපක්‍ෂයේ බොහෝ තාඩන පීඩන හිරිහැර මැද පක්‍ෂය වෙනුවෙන් සිදුකරන ලද්දේ උත්තරීතර මෙහෙවරකි.1977 සිට දාහත් වසරක එජාප පාලන සමය තුළ කලාවැව මැතිවරණ කොට්ඨාසයේ ශ්‍රීලනිප පාක්‍ෂිකයන් විවිධ භීෂණයන්ට ගොදුරු කළහ. එජාප මැර දේශපාලනය ඉදිරියේ නොසැලි ශ්‍රීලනිපය වෙනුවෙන් දිවි පරදුවට තබා කටයුතු කළ මොවුන් වෙනුවෙන් උපහාර තිළිණ ද ප්‍රදානය කැරේ. එසේම ඔවුන්ගේ හා ප්‍රදේශයේ ගැටලු හා ප්‍රශ්න විසදා ගැනීම සඳහා පක්‍ෂ කාර්යාලයක් වීවෘත කිරීමට ලැබීම බලවත් සතුටකි.අධිරාජ්‍යවාදයෙන් ශ්‍රී ලංකාවට නිදහස ලබා ගැනීම සඳහා පිහිටුවා ගත් ජාතික සංගමයේ උද්යෝගිමත් කැපී පෙනුන නායකයෙක් වු බණ්ඩාරනායක මැතිතුමා හා ඞී.ඒ. රාජපක්‍ෂ මැතිතුමා 1947 පිහිට වු එජාප රජයේ මැති ඇමැති තනතුරු දරමින් ජනතා සේවයට කැපවුවත් 1948 නිදහස සුදු ජාතිකයන් අතින් කළු සුද්දන් අතට පත් වීමෙන් මෙරට පොදු ජනතාවට වන සෙතක් නැති බව අවබෝධ කරගනිමින් 1952 එජාප රජයෙන් ඉවත් වු බණ්ඩාරනායක හා රාජපක්‍ෂ මහත්වරුන් ඇතුළු මන්ත්‍රීවරු සඟ, වෙද, ගුරු, ගොවි, කම්කරු පංච මහා බලවේගය ඒකරාශී කරමින් ශ්‍රීලනිපය ආරම්භ කරන ලදි.1956 පොදු ජන රජය පිහිටුවා අධිරාජ්‍යවාදී යදම් කඩා දමා මෙරට තැළෙන පෑගෙන ජනතාව වෙනුවෙන් ඓතිහාසික මෙහෙවරක් ඉටුකරමින් සිටියදි 1959 බණ්ඩාරනායක මැතිතුමාගේ ඝාතනයත් සමග පක්‍ෂය විනාශ වී යා නොදී ආරක්‍ෂා කර ගැනීම සඳහා මෙරට ජනතාව සමග කලාවැව ජනතාව ද අත්වැල් බැද ගත්හ.එතැන් පටන් සමගි පෙරමුණ හා පොදු ජන එක්සත් පෙරමුණ රජයක් පිහිටුවා ගැනීමට දිවි පරදුවට තබා කටයුතු කළ කලාවැව ශ්‍රීලනිප හිතවතුන් 2005 මහින්ද රාජපක්‍ෂ රජය පිහිටුවා ගනිමින් අද දක්වා පක්‍ෂය වෙනුවෙන්ම කැප වී කටයුතු කරමින් සිටිති. මෙම ජනතාව වෙනුවෙන් උපහාරයක් ලෙස නොමිලේ රක්‍ෂණ ආවරණයක් ලබා දීමට මහින්ද රාජපක්‍ෂ මැතිතුමා තීරණයක් ගෙන ඇති අතර ශ්‍රී ලංකාවේ පළමු වරට එම අවස්ථාව කලාවැවේ ශ්‍රීලනිප පැරණි සාමාජිකයන්ට ලබා දීමට අවස්ථාව උදාකර ගැනීමද කලාවැව ජනතාව ලැබූ ජයග්‍රහණයකි. එසේම අපගේ ජ්‍යෙෂ්ඨ සාමාජිකයන්ගේ කැපවීම අගය කරමින් උපහාර තිළිණ ප්‍රදානය කිරීමට ලැබීම ද අප ලැබු ජයග්‍රහණයකි. ශ්‍රීලනිපය ගොඩනැඟුණේ ඔවුන්ගේ දහඩිය කඳුළු හා ලේ වලින් බව කිසිවකුට අමතක කළ නොහැකිය.ගොවි පවුලක උපත ලබා ජනපති පදවියට පත් වු මහින්ද රාජපක්‍ෂ ජනාධිපතිතුමා දහඩිය සුවඳ හඳුනන සැබෑ මානව හිතවාදීයකු වන බැවින් අද කලාවැවේ ජනතාව රක්‍ෂණ ආවරණ ලබති. එසේම උපහාර තිළණ ද ලබති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092013</link>
    <topic>මොනරාගල මන්ත්‍රී ආසන 14ක් සඳහා 323ක් සටන් බිමේ</topic>
    <author>මොනරාගල දිස්ත්‍රික් සමූහ</author>
    <content>ඌව පළාත් සභාව සඳහා සභිකයන් තෝරා ගැනීම පිණිස පැවැත්වෙන මැතිවරණයේ මොනරාගල දිස්ත්‍රික්කයෙන් ඉදිරිපත්වී ඇති අපේක්ෂකයන් සංඛ්‍යාව 323කි. ඒ පිළිගත් දේශපාලන පක්ෂ 12ක් හා ස්වාධීන කණ්ඩායම් 7කි. මොවුන් අතරින් ඌව පළාත් සභාවට මොනරාගලින් තෝරා පත් කැර ගැනෙන්නේ සභිකයන් 14කි.මෙම මැතිවරණය සඳහා අපේ ජාතික පෙරමුණ,එක්සත් ජනතා නිදහස් සංධානය, එක්සත් ජාතික පක්ෂය,එක්සත් ලංකා පොදුජන පක්ෂය, එක්සත් ලංකා මහා සභා පක්ෂය,එක්සත් සමාජවාදී පක්ෂය, ජනතා විමුක්ති පෙරමුණ, ජනසෙත පෙරමුණ, ප්‍රජාතන්ත්‍රවාදී පක්ෂය, මව්බිම ජනතා පක්ෂය, ලිබරල් පක්ෂය, ශ්‍රී ලංකා කම්කරැ පක්ෂය යන පක්ෂ පිළිගත් දේශපාලන පක්ෂ ලෙස මෙම මැතිවරණයට ඉදිරිපත්වී ඇත.මෙවර පළාත් සභා මැතිවරණයේදී ඡන්දය ප්‍රකාශ කිරීමට සුදුසුකම් ලබා ඇති සංඛ්‍යාව 3,43,435කි. ඒ බිබිල ආසනයෙන් ඡන්ද 81,564ක්,මොනරාගල ආසනයේ ඡන්ද 1,05,741ක් හා වැල්ලවායෙන් ඡන්ද 1,45,459ක් වශයෙනි. මෙවර තැපැල් ඡන්දය ප්‍රකාශ කිරීම සඳහා සුදුසුකම් ලබා ඇති සංඛ්‍යාව 10,671කි.අද පැවැත්වෙන ඡන්දය මධ්‍යස්ථාන 318කදී පැවැත්වෙන අතර ඒ බිබිල ආසනයේ මධ්‍යස්ථාන 82ක්, මොනරාගල ආසනයේ මධ්‍යස්ථාන 103ක් හා වැල්ලවාය ආසනයේ ඡන්ද මධ්‍යස්ථාන 133ක් වශයෙනි.ඡන්ද ගණන් කිරීම මොනරාගල රාජකීය විද්‍යාලයේදී සිදු කෙරෙණ අතර ඒ සඳහා වෙන්කැර ඇති ගණන් කිරීමේ මධ්‍යස්ථාන ගණන 32කි. බිබිල ආසනයේ ඡන්ද ලණන් කිරීමේ මධ්‍යස්ථාන 8ක් පිහිටුවා ඇති අතර මොනරාගල ආසනයේ ඡන්ද ගණන් කිරීමේ මධ්‍යස්ථාන 10කි. වැල්ලවාය ආසනයේ ගණන් කිරීමේ මධ්‍යස්ථාන 14ක් වශයෙනි.මොනරාගල දිස්ත්‍රික් තේරීම් භාර නිලධාරී ඒ. පතිනාදන් මහතාගේ මෙහෙයවීම මත ගණන් කිරීම ක්‍රියාත්මක කෙරෙණ අතර තැපැල් ඡන්ද ගණන් කිරීමේ මධ්‍යස්ථාන 7ක් පිහිටුවා ඇත. ඒ මොනරාගල පරණ දිස්ත්‍රික් ලේකම් කාර්යාලයේදීයි. අද උදෑසන 7ට ආරම්භ වූ ඡන්දය ප්‍රකාශ කිරීම සවස 4ට අවසන් වන අතර තැපැල් ඡන්ද ගණන් කිරීම සවස 4ට ආරම්භ කිරීමටත් අනෙකුත් ඡන්ද ගණන් කිරීම සවස 6ට ආරම්භ කිරීමටත් කටයුතු සංවිධානය කැර ඇත. අද දින සිට මොනරාගල දිස්ත්‍රික්කය පුරා දැඩි පොලිස් ආරක්ෂාවක් යොදවා ඇති අතර ඡන්ද ගණන් කිරීමේ මධ්‍යස්ථාන ආරක්ෂාවට විශේෂ කාර්ය බලකාය යොදවා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092014</link>
    <topic>අලුත්වැඩියාවකටජල සැපයුම අත්හිටුවයි</topic>
    <author/>
    <content>කොලොන්නාව පොම්පාගාරයේ සිට මොරගස්මුල්ල ප්‍රදේශයට ජලය ගෙන යන ප්‍රධාන ජල නළයේ ජල කාන්දුවක් අළුත්වැඩියා කිරීම හේතුවෙන් අලුයම අද (20) රාත්‍රී 8 හෙට 21 දා අලුයම 4 දක්වා පැය 8ක කාලයක් පහත සඳහන් ප්‍රදේශවලට ජල සැපයුම අත්හිටුවන බව දැනුම් දෙයි.මොරගස්මුල්ල, ඔබේසේකරපුර, බණ්ඩාරනායකපුර, රාජගිරිය, නාවල, රාජගිරියේ සිට නාවල පාරේ විවෘත විශ්වවිද්‍යාලය දක්වා, පාර්ලිමේන්තු පාරේ පොල්දුව මංසන්ධියේ සිට ආයුර්වේද මංසන්ධිය දක්වා ප්‍රධාන මාර්ගය සහ සියලු අතුරු මාර්ග මීට අමතරව කොටා පාර, කාසල් වීදිය සහ ලේක් ඩ්‍රයිව් ප්‍රදේශවලට අඩු පීඩනයක් යටතේ ජලය සැපයෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092015</link>
    <topic>වෑන් රථ අනතුරින්තිදෙනෙකුට තුවාල සිදුකළරියැදුරුට ඇප</topic>
    <author>ගම්පහ සංචාරක</author>
    <content>යක්කල කිරිඳිවැල මාවතේදී වෑන් රථයක ගැටී පාරේ ගමන්ගත් පුද්ගලයින් තිදෙනෙකුට තුවාල සිදුවීම සිද්ධියේ වෑන් රථ රියැදුරුට රුපියල් දහසක මුදල් ඇපයක්ද, රුපියල් හැත්තෑපන් දහසක (75000/-) පුද්ගල ඇපයක්ද ගම්පහ අතිරේක මහේස්ත්‍රාත් හේසාන්ත ද මෙල් මහතා 19 දින නියම කළේය.අනතුරින් තුවාලලත් එක් අයෙකුට රුපියල් 35000/- තිස් පන්දහසක සානුකම්පිත දීමනාවක්ද, සුළු තුවාලලත් තවත් අයෙකුට රුපියල් 5000/- පන්දහසක දීමනාවක්ද ගෙවන ලෙසටද නියෝග කළේය.චුදිත වෑන්රථ රියැදුරු වෙනුවෙන් අධිකරණයට කරුණු දැක්වූ නීතිඥවරයා පැවසුවේ හදිසියේම වෑන්රථයේ එක් රෝදයක හුලංයාම නිසා පාලනය කර ගත නොහැකිව අනපේක්ෂිකව අනතුර වූ බවය. වැඩිදුර විභාගය නොවැම්බර් 28 කල් තැබිණ. පැමිණිල්ල මල්වතු හිරිපිටිය පොලිසියේ රථවාහන අංශයෙනි. ඇප නියම වූවේ එන්. මුධසංඛ යන අයටය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092016</link>
    <topic>කුඩු ලාලිතගේ කෝටි 7කදේපොළ රාජසන්තක කෙරේ</topic>
    <author>විජයානි එදිරිසිංහ</author>
    <content>අතුරුගිරිය, කඩුවෙල ප්‍රදේශයේ මහා පරිමාණ කුඩු ජාවාරම්කරුවකු වූ කුඩු ලාලිතගේ රුපියල් කෝටි හතකට ආසන්න දේපොළ පොලිස් භාරයට ගෙන අධිකරණය හරහා ඒවා රාජසන්තක කිරීමට පියවර ගෙන තිබේ.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කළේ මේ වන විට එම දේපොළවලට පොලිස් මත්ද්‍රව්‍ය නාශක අංශය මගින් සීල් තබා ඇති බවයි.කොරතොට ප්‍රදේශයේ පිහිටි ලක්ෂ 75ක වටිනා නිවස, රන්සිළුගම පිහිටි ලක්ෂ 250 නිවස, කඩුවෙල පිහිටි ලක්ෂ 200 නිවස, අවිස්සාවේල්ල පිහිටි ලක්ෂ 30 ඉඩම්, ලක්ෂ 45 බැගින් වටිනා හයිබ්‍රිඩ් වර්ගයේ මෝටර් රථ දෙක, ලක්ෂ 40ක් වටිනා රිට්ස් වර්ගයේ රථය ඇතුළු දේපොළ මෙසේ පොලිස් භාරයට ගෙන තිබේ.මෙරට ප්‍රධාන මත්ද්‍රව්‍ය ජාවාරම්කරුවන් අතර සිටින තුන්වැනියා ලෙස කුඩු ලාලිත හඳුනාගෙන ඇත. මොහු පසුගියදා පොලිස් වෙඩි පහරින් මරුමුවට පත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092017</link>
    <topic>ගෙල මිරිකා දියණිය ඝාතනය කළ මව‍ගේ කායික හා මානසික වෛද්‍ය වාර්තාවක් කැඳවීමට නියෝග</topic>
    <author>සිරන්ජනී කුමාරි</author>
    <content>නිතර මුත්‍රා කිරීම නිසා සිය දියණියගේ රහස් ප්‍රදේශය පුළුස්සා දැරියගේ ගෙළ මිරීකා ඝාතනය කළ මව‍ගේ කායික හා මානසික වෛද්‍ය වාර්තාවක් කැඳවීමට කොළඹ අතිරේක මහේස්ත්‍රාත් නිරෝශා ප්‍රනාන්දු මහත්මිය ඊයේ (19) නියම කළාය.මීට අමතරව ඇය විසින් දැරියට පෙර කරන ලද පහර දීම් සම්බන්ධ වාර්තා ද රිජ්වේ ආර්යා ළමා රෝහලෙන් කැඳවන ලෙසට මානසික හා කායික වෛද්‍ය නීල් ප්‍රනාන්දු මහතා වෙත මහේස්ත්‍රාත්වරිය නියෝගයක් නිකුත් කළාය.මෙම සිද්ධිය සම්බන්ධයෙන් තවදුරටත් ලබන මස 03 වන දින දක්වා රක්ෂිතබන්ධනාගාරගත කරනු ලැබුවේ වැල්ලම්පිටිය පදිංචි මෙහොමඩ් උවයිස් ෆාතිමා බෙස්ලියා නැමැත්තියයි.කෙලොන්නාව ,නගහමුල්ල පදිංචි මෙහොමඩ් ෂකියා නැමැති හතර වියැති දැරිය මෙම සිද්ධියෙන් මරණයට පත්විණ.මෙම සිද්ධිය සම්බන්ධයෙන් අධිකරණය හමුවේ සාක්කි දුන් සැකකාරියගේ සැමියා වන මොහොමඩ් ෆාරුක් පාහිම් නැමැත්තා පවසා සිටියේ සිය බිරිය මියගිය දැරිය ලැබී මාස පහකින් විදේශගත වූ බවත් නැවත දිවයිනට පැමිණියේ වසර පහකින් බවය.එතෙක් දැරිය ඥාතියෙකු විසින් හදාවඩා ගත් බව පැවසූ සාක්කිකරු දරුවන් හා තමා හැර දා සැකකාරිය කිහිපවතාවක්ම ගිය බවත් පසුව මානවහිමිකම් කොමිසම වෙත පැමිණිලි කිරීමෙන් අනතුරුව ඇය තමා සමඟ ජීවත් වූ බව පැවසුවේය.සිද්ධිය වූ දින තමා නිවසේ නොසිටි බවත් මිත්‍රයෙකුගේ දුරකථන ඇමතුමකට අනුව දුව නාන කාමරයේ වැටී රෝහල් ගත කර ඇති බවට දැන ගත්තේයැයි ඔහු සාක්කි දෙමින් පවසා සිටියේය.මෙහිදී දැරියගේ රහස් ප්‍රදේශය පුළුස්සා දැමීම සම්බන්ධයෙන් මහෙස්ත්‍රාත්වරිය කරන ලද වීමසීමකට පිළිතුරු දුන් සාක්කිකරු පවසා සිටියේ නිතර චූ දමන නිසා හැන්දක් රත් කර එම ස්ථානය පුළුස්සා දැමූ බවට බිරිය තමා හා පැවසූ බවය.ඊට අවවාද කිරීම නිසා තමා හා කිපුණු බිරිය තමුසේගේ ළමයි තමුසේ බලා ගන්නවා යැයි පවසා තමා හැරදා ගිය බව පැවසීය.සාක්කිකරු අධිකරණය හමුවේ හඬා වැළපෙමින් සාක්කි දුන් අතර සැකකාරියගේ මානසික හා කායික වාර්තා කැඳවන ලෙස නියම කළ මහෙස්ත්‍රාත්වරිය දැරියට මීට පෙර සැකකාරිය විසින් සිදු කරන ලද පහර දීම් සම්බන්ධ වෛද්‍ය වාර්තා රිජ්වේ ළමා රෝහලෙන් කැඳවන ලෙසට ද නියම කළාය.භාෂා පරිවර්තක නදිරා රිස්වි හා ‍වැල්ලම්පිටිය පොලිසියේ අපරාධ අංශයේ පොලිස් පරීක්ෂක බාලචන්ද්‍ර යන අයගේ මෙහෙයවීමෙන් සාක්කි විමසීම සිදු කෙරිණ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092018</link>
    <topic>හිටපු නියෝජ්‍ය පොලිස්පති වාස් ගුණවර්ධනගේ නිවසේ සිට යුද උපකරණ ගෙන ගිය ‘වසන්ත’ සොයා පුළුල් පරීක්ෂණයක්</topic>
    <author>සිරන්ජනී කුමාරි</author>
    <content>හිටපු නියෝජ්‍ය පොලිස්පති වාස් ගුණවර්ධන මහතාගේ නිවසේ සිට සංග්‍රාමීය උපකරණ ගෙන ගිය " වසන්ත " සොයා පුළුල් පරීක්ෂණයක් ආරම්භ කර ඇති බවට රහස් පොලිසිය ඊයේ (19) කොළඹ අතිරේක මහේස්ත්‍රාත් ප්‍රියන්ත ලියනගේ මහතා‍ වෙත දැනුම් දුන්නේය.‍ගිනි අවි හා පුපුරණ ද්‍රව්‍ය ළඟ තබා ගැනීමේ සිද්ධිය ඊයේ යළි කැඳවූ අවස්ථාවේ දී අධිකරණයට වැඩිදුර වාර්තාවක් ඉදිරිපත් කරමින් රහස් පොලිසියේ සහකාර පොලිස් අධිකාරි ශානි අබේසේකර මහතා සඳහන් කළේ සිද්ධිය සම්බන්ධ පුළුල් විමර්ශනයක් පවත්වන බවත් ආයුධ නිවසේ සිට ගෙන ගිය වසන්ත නැමැත්තා අත්අඩංගුවට ගැනීමට දැනටමත් මෙහෙයුමක් දියත් කර ඇති බවය.මෙම වසන්ත නැමැත්තා විසින් පිස්තෝල තුනක් හා බෝම්බ තුනක් ගෙන ගිය බවට මෙතෙක් කරන ලද විමර්ශනවල දී තොරතුරු අනාරවණය වී ඇතැයි රහස් පොලිසිය වැඩිදුරටත් අධිකරණය හමුවේ පැවසීය.මෙම සිද්ධිය සම්බන්ධයෙන් උධෘත නීතිපතිවරයා වෙත යොමු කර ඇතත් මේ දක්වා උපදෙස් ලැබී නොමැති බැවින් සැකකරුවන් තවදුරටත් ලබන මස 03 වන දින දක්වා රක්ෂිත බන්ධනාගාරගත කරන ලෙසට රහස් පොලිසිය අධිකරණයෙන් ඉල්ලා සිටියේය.බම්බලපිටිය මොහොමඩ් සියාම් ඝාතන සිද්ධිය සම්බන්ධයෙන් රක්ෂිතබාරයේ සිටින වාස් ගුණවර්ධන මහතා ඇතුළු සෙසු සැකකරුවන් බන්ධනාගාර අධිකාරිවරයා විසින් ඊයේ අධිකරණය වෙත ඉදිරිපත් කර තිබිණ.ඉකුත් 04 වන දින හිටපු නියෝජ්‍ය පොලිස්පතිවරයාගේ නිවසට අත්බෝම්බ ප්‍රහාරයක් එල්ලවීම සම්බන්ධයෙන් නීතිඥවරු අධිකරණයට කරුණු දැක්වීමෙන් අනතුරුව ඔහුට අමතර ආරක්ෂාවක් ලබා දෙන ලෙසට මහෙස්ත්‍රාත්වරයා ‍බොරැල්ල පොලීසියට ද නියෝගයක් නිකුත් කර තිබිණ.දැනට රක්ෂිත බන්ධනාගාරගත ව සිටින සැකකරුවන්ට ලබා දී ඇති බන්ධනාගාර ආරක්ෂාවට සහාය දක්වමින් මෙම අවශ්‍ය ආරක්ෂාව සපයන ලෙසට ද මෙහි දී නියම විණ.හිටපු නියෝජ්‍ය පොලිස්පති වාස් ගුණවර්ධන, රවිඳු ගුණවර්ධන, ප්‍රියන්ත සංජීව හා ඉන්දික බමුණුසිංහ හා ගාමිණි සහන්චන්ද්‍ර යන අය ලබන මස 03 වන දින දක්වා තවදුරටත් රක්ෂිත බන්ධනාගාරගත කිරීමට අධිකරණය නියෝග කළේය.පැමිණිල්ල වෙනුවෙන් රහස් පොලිසියේ සහකාර පොලිස් අධිකාරි ශානි අබේසේකර ,පොලිස් පරීක්ෂක රංජිත් මුණසිංහ හා උපාලි බණ්ඩාර යන අය පෙනී සිටි අතර පළමු හා සෙසු සැකකරුවන් වෙනුවෙන් නීතිඥ අසිත විපුලනායක, ජානක සමරසේකර , සුමිත්‍ර වෛද්‍යසේකර , යන අය පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092019</link>
    <topic>ත්‍රිත්ව විදුහලේ ගිණුමෙන්එල්.ටී.ටී. ඊ. යට මුදල්දුන්නා දැයි විධිමත් පරීක්ෂණයක්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මහනුවර ත්‍රිත්ව විදුහලේ ගිණුමකින් රුපියල් මිලියන 202ක මුදලක් එල්.ටී.ටී. ඊ. සංවිධානයේ වැඩකටයුතු සඳහා ලබාදී ඇති බව විදුහලේ ආදි ශිෂ්‍ය නිශාන්ත ප්‍රියලාල් අල්විස් නැමැති අය විසින් සිදු කළ පැමිණිල්ලකට අදාළව මහනුවර මහේස්ත්‍රාත් අධිකරණයට ඉදිරිපත් කළ විගණන වාර්තාවක් සම්බන්ධයෙන් විධිමත් පරීක්ෂණයක් පවත්වා අධිකරණයට කරුණු ඉදිරිපත් කරන ලෙස මහනුවර මහේස්ත්‍රාත් ශ්‍රීනිත් විජේසේකර මහතා පෙරේදා (18) අපරාධ පරීක්ෂණ දෙපාර්තමේන්තුවට නියෝග කළේය.නිශාන්ත ප්‍රියලාල් නැමැති අය 2013 ජනවාරි 06 දින මහනුවර මහේස්ත්‍රාත් අධිකරණයට වාචික පැමිණිල්ලක් ඉදිරිපත් කරමින් ඉහත කරුණු අධිකරණයට දැනුම් දී ඇත. ඒ අනුව අධිකරණය මගින් විදුහලේ ගිණුම් සම්බන්ධව විගණනයක් සිදුකර අධිකරණයට කරුණු ඉදිරිපත්කරන ලෙස නියෝග කැර තිබිණි.අදාළ අධිකරණ නියෝගයට අනුව පෞද්ගලික විගණන ආයතනයක් මගින් සිදුකළ විදුහලේ ගිණුම් පිළිබඳ විගණන වාර්තාව පෙරේදා (18) අධිකරණයට ඉදිරිපත් කෙරුණු අතර මහේස්ත්‍රාත්වරයා විසින් අපරාධ පරීක්ෂණ දෙපාර්තමේන්තුවට එය පිළිබඳ පරීක්ෂණයක් පවත්වා වාර්තාවක් ඉදිරිපත් කරන ලෙසට නියෝග කෙළේය.එල්. ටී. ටී. ඊ. සංවිධානය සමඟ සබඳතා පැවැත්වූ බවට චෝදනා ලැබ සිට රටින් පිටුවහල් කළ මහනුවර ත්‍රිත්ව විදුහලේ හිටපු විදුහල්පති රොඩ් ගිල්බට් මහතා‍ගේ පාලන සමයේදී මෙම මුදල් එල්. ටී. ටී. ඊ. සංවිධානයට ලබාදී තිබෙන බවට නිශාන්ත ප්‍රියලාල් අල්විස් මහතා අධිකරණයට පැමිණිලි කැර තිබේ.අදාළ කාලය තුළ විදුහලේ ගුරුවරයකු හා සිසුන් 11 දෙනෙකු එල්.ටී.ටී.ඊ. සංවිධානය හා සබඳතා පැවැත්වූ බවට සැකපිට පොලීසිය මගින් අත්අඩංගුවට ‍ගත් බව ඒ මහතා පවසයි.වසර 2005 – 2006 අතර කාලය තුළ මහනුවර ජනපති මැදුර ආසන්නයේ පිහිටි ත්‍රිත්ව විද්‍යාල භූමියේ සිට ජනපති මහින්ද රාජපක්ෂ මහතා ඝාතනය කිරී‍ෙම් කුමන්ත්‍රණයක් ක්‍රියාත්මක වූ බවටද නිශාන්ත අල්විස් මහතා අපරාධ පරීක්ෂණ දෙපාර්තමේන්තුවට පැමිණිලි කැර ඇත.නඩුව වසර 2015 මැයි මස 07 දින යළි විභාග කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092020</link>
    <topic>බිරියට පහර දුන්නැයි සැමියා 29තෙක් රිමාන්ඩ්</topic>
    <author>කළුතර මධ්‍යම සමූහ</author>
    <content>දිගින් දිගටම බිරියට පහරදී හිංසා කිරීම හා තුවාල සිදුකිරීම යන කරුණු මත අධිකරණය හමුවට පමුණුවන ලැබූ අයෙකු සැප්තැම්බර් මස 29 දින දක්වා රක්ෂිත බන්ධනාගාර ගත කරන ලෙස කළුතර අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.මෙසේ රක්ෂිත බන්ධනාගාරයට නියම වූයේ කළුතර කිතුලාව ප්‍රදේශයේ පදිංචිකරුවකු වූ ගුණසීලි කංකානම්ගේ ඩොමියන් ඇන්ටනි ජයවර්ධන නම් අයෙකි.ඔහු මත්ද්‍රව්‍යවලට ඇබ්බැහිවූ අයෙකුද යන්න සොයා ගැනීම සඳහා මොහු අන්තරායක ‍ඖෂධ පාලන මණ්ඩල‍යට යොමු කොට වාර්තාව ලබා ගන්නා ලෙසද විනිසුරුවරිය නියම කළාය.දකුණු කළුතර පොලිසියේ නඩු මෙහෙයුම් අංශයේ කොස්තාපල් (55301) ගුනේන්ද්‍ර සහ කාන්තා පොලිස් කොස්තාපල් (7514) තිළිණ යන මහත්ම මහත්මීන් විසින් සාක්ෂි අධිකරණයට ඉදිරිපත් කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=n14092021</link>
    <topic>ගිනි අවි සහ උණ්ඩ ළඟ තබා ගත්තැයි දඩ හා සිර දඬුවම්</topic>
    <author>කළුතර මධ්‍යම සමූහ</author>
    <content>විදේශීය රටක නිෂ්පාදිත ගිනි අවියක් ළඟ තබා ගැනීම හා බලපත්‍රයක් නොමැතිව ජීව උණ්ඩ දෙකක් ළඟ තබා ගැනීමේ චෝදනාවට වරදකරු වූ අයෙකුට කළුතර අතිරේක මහේස්ත්‍රාත් අයේෂා ආබ්දීන් මහත්මිය රුපියල් 23දාහක දඩයක්ද වසරක සිර දඩුවමක්ද නියම කළ අතර එම සිර දඬුවම වසර පහකට අත්හිටුවිය.මෙසේ දඬුවම් නියම වූයේ පයාගල ගල්ලලමුල්ල අක්කර 08 පදිංචිකරුවකු වූ එල්මි ශිරෝන් පතිරණ නම් වූ අයටය.කළුතර කොට්ඨාස අපරාධ විමර්ශන ඒකකයේ ස්ථානාධිපති පොලිස් පරීක්ෂක අර්ජුන විජේවර්ධන මහතා ඇතුළු නිලධාරීන් මොහු අත්අඩංගුවට ගෙන තිබූ අතර සැරයන් (26019) දයාසේන මහතා විසින් ඔහු අධිකරණයට ඉදිරිපත් කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409201</link>
    <topic>ඉඩමේ ආරවුල ලිහා දෙන්නම් කියාග්‍රාමසේවක ගොවියකුගෙන් අල්ලස් අරන්</topic>
    <author>අනුරාධපුර මධ්‍යම විශේෂ</author>
    <content>ආරවුල් සහිත ඉඩමක් නිරවුල් කර බලපත්‍රයක් ලබාදෙන බව පවසමින් ගොවියකුගෙන් අල්ලස් මුදලක් ලබාගත් ග්‍රාම නිලධාරීවරයකු අල්ලස් හෝ දූෂණ චෝදනා විමර්ශන කොමිෂන් සභාවේ නිලධාරීන් විසින් අත්අඩංගුවට ගෙන අධිකරණයට ඉදිරිපත් කිරීමෙන් පසු මේ මස 25 වන දින දක්වා රක්ෂිත බන්ධනාගාර ගත කරන ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු නදීකා ඩී පියරත්න මහත්මිය නියෝග කළාය.මෙසේ රක්ෂිත බන්ධනාගාර ගත කෙරුණේ අනුරාධපුර මධ්‍යම නුවරගම් පළාත් ප්‍රාදේශීය ලේකම් කාර්යාලයට අනුයුක්තව අංක 289, දිගනේගම ග්‍රාමසේවා තුලානේ සේවයේ නියුතු ජයන්ති මාවත, තිඹිරිකඩවල, අනුරාධපුර ලිපිනයේ පදිංචි රංබණ්ඩ රාලලාගේ ප්‍රියන්ත කුමාර රත්නවීර යන ග්‍රාම සේවා නිලධාරියයි.අනුරාධපුර කොක්කිච්චිය, පහළගම, අනුරාධපුර ලිපිනයේ පදිංචි ජයසිංහ ආරච්චිලාගේ ධර්මසිරි සිල්වා යන පැමිණිලිකරු විසින් අල්ලස් හෝ දූෂණ චෝදනා විමර්ශන කොමිෂන් සභාවට කල පැමිණීල්ලක් මත උපාය දූතයෙකු යොදවා ග්‍රාම නිලධාරීවරයා අත්අඩංගුවට ගෙන තිබුණි.සැකකාර ග්‍රාම නිලධාරිවරයා විසින් ආරවුල් සහිත අක්කර 08ක ඉඩමකට නීත්‍යානුකූල බලපත්‍රයක් ලබා දීම සඳහා පැමිණිලිකරුගෙන් රුපියල් තිස්දහසක මුදලක් ඉල්ලා ඉන් රුපියල් 15000ක මුදලක් මීට පෙර ලබා ගෙන ඇති බව කොමිසම අනාවරණය කරගෙන තිබේ.පසුගිය 15 වනදා නැවත වතාවක් පැමිණිලිකාර ගොවියාගෙන් ඉඩමේ බලපත්‍රය කඩිනමින් සකසා දිම සඳහා එහි පිටපත් කොළඹ යැවිමට තවත් රුපියල් 10000ක මුදලක් අදාළ ග්‍රාම නිලධාරීවරයා ඉල්ලා ඇත. එම අවස්ථාවේ ගොවි මහතා විසින් මුදල් නොමැති බව පවසමින් 18වනදා මුදල් ලබාදෙන බව පවසා තිබේ. ඒ අනුව අල්ලස් නිලධාරීන් විසින් රුපියල් 2000 නොට්ටු 05ක් සහිතව උපාය දූතයෙකු යවා ග්‍රාම නිලධාරීවරයාට එය ලබා දී අත්අඩංගුවට ගෙන තිබේ.අත්අඩංගුවට ගත් සැකකාර ග්‍රාම නිලධාරීවරයාත් මුදල් නොට්ටුත් 18 වනදා සවස අධිකරණයට ඉදිරිපත් කළ අතර සැකකාර ග්‍රාම නිලධාරීවරයාව මේ මස 25 වනදා දක්වා රක්ෂිත බන්ධනාගාර ගත කර එදිනට කොළඹ පිහිටි ප්‍රධාන මහේස්ත්‍රාත් අධිකරණයට ඉදිරිපත් කිරීමට විනිසුරුවරිය නියෝග කළාය.අල්ලස් හෝ දූෂණ විමර්ශන කොමිෂන් සභාවේ වැටලීමේ ඒකකයේ පොලිස් පරික්ෂක ඩී.ඩබ්ලිව් .සෙනෙවිරත්න මහතා ඇතුළු නිලධාරින් පිරිසක් වැටලීම් සිදුකර සැකකරු අත්අඩංගුවට ගෙන තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409202</link>
    <topic>මුද්දරයක් මිලදී ගන්නා මුවාවෙන් ඇවිත්ගස්පේ තැපැල් හලේ සේප්පුව සුද්ද කරලා</topic>
    <author>කොටදෙනියාව සමූහ එම්.පී. කුමාර</author>
    <content>මුද්දරයක් මිලදී ගන්නා මුවාවෙන් පැමිණි කොල්ලකරුවන් දෙදෙනකු පිහියක් පෙන්වා ගස්පේ උප තැපැල් කාර්යාලයේ ස්ථානාධිපතිවරයා බිය ගන්වා රුපියල් පනස් දහසකට ආසන්න මුදලක් පැහැරගෙන ගොස් ඇතැයි මීරිගම පොලිසිය කියයි.ඊයේ( 19) පෙරවරු 10.30 ට පමණ යතුරු පැදියකින් ආ දෙදෙනකුගෙන් එක් අයෙක් තැපැල් හලට ගොස් මේ කොල්ලය සිදුකර ඉලුක්හේන දෙසට පලාගොස් ඇති බව මූලික පොලිස් පරීක්ෂණවලදී හෙලිවී ඇත. කොල්ලකරුවන් ආරක්ෂක හිස්වැස්ම පැළද සිට ඇති අතර තැපැල් ස්ථානාධිපතිවරයා බිය ගන්වා සේප්පුවේ තිබූ මුදල් මෙසේ පැහැරගෙන පලාගොස් ඇත.පුද්ගලයක් දෙදෙනකුගේ විශ්‍රාම වැටුප් මුදල්ද මේ අතර තිබී ඇතැයි හෙලිවී යැයි පොලිසිය කියයි. මීරිගම පොලිස් ස්ථානාධිපති ප්‍රධාන පොලිස් පරීක්ෂක බී.එන්.ටී. බස්නායක මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක මොහොමඩ් සාජිත් මහතා ඇතුලු නිලධාරීහු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409203</link>
    <topic>අතුරුදන් වූ දෙදරු පියකුගේමළ සිරුර තේ කැළයක</topic>
    <author>රවිදු ලසිත දීයගහගේ අහංගම සමූහ</author>
    <content>යක්කලමුල්ල කොට්ටවගම ප්‍රදේශයේ නිවෙසකින් අතුරුදන් වූ දෙදරු පියකුගේ මළ සිරුර කොට්ටවගම තේ කැලයක් අසළ තිබී පෙරේදා (18) සොයාගත් බව යක්කලමුල්ල පොලිසිය පවසයි.මේ මළ සිරුර සොයාගන්නා විට දැඩිලෙස නරක් වී තිබූ බව වාර්තා වේ.මියගොස් ඇත්තේ කොට්ටවගම පදිංචිව සිටි එම් මහින්ද (35) නැමති අය බවට හදුනාගෙන ඇත.දිනකීපයක සිට මොහු නිවෙසින් අතුරුදන්ව සිටි බවට පොලිසියට පැමිණිල්ලක් ලැබී ඇත.මොහු මියගොස් ඇත්තේ කෙසේද යන්න මෙතෙක් අනාවරණය වී නොමැති අතර යක්කලමුල්ල පොලිසිය මේ පිළිබද වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409204</link>
    <topic>සැමියා බේරා ගන්න ගියබිරිය තුවාල ලබා රෝහලේ</topic>
    <author>මාතලේ දිස්ත්‍රික් සමුහ ඒ.ඒ.එල්.ඩයස්</author>
    <content>රාත්‍රියේ එක්තරා පිරිසක් පැමිණ සිය සැමියා නිවසින් එළියට කැදවා පහර දෙනවිට ඔහු බේරාගැනීමට එම ස්ථානයට ගිය බිරියට එක් පුද්ගලයකු විසින් තියුණු ආයුධයකින් පහරදීම නිසා ඇය බරපතළ තුවාල ලබා දඹුල්ල මූලික රෝහලට ඇතුලත්කර ඇත.මෙසේ පහරකෑමට ලක්ව ඇත්තේ අළුත්ගම සපුගස්යාය පෙදෙසේ පදිංචි 34 හැවිරිදි දෙදරු මවක්වන බී.ජී.පද්මා රේණුකා නැමැත්තියකි.මේ කාන්තාව පොලිසියට පවසා ඇත්තේ සිය සැමියාට පිරිසක් පහරදෙනවිට එය බේරීමට ගිය තමන්ට බෝමිබ උපුල් කැමති අය පිහියකින් කෙටු බවය. මේ සම්බන්ධයෙන් ගලේවෙල පොලීසිය විසින් වැඩිදුර පරික්ණ පවත්වාගන යනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409205</link>
    <topic>අත්බෝම්බයක් ළඟ:</topic>
    <author>ලංකින්ද නානායක්කාර ඉමදුව සමුහ</author>
    <content>ජීව අත්බෝම්බයක් ළග තබා ගෙන සිටි බව කියන නාවික හමුදා සෙබළෙකු ගාල්ල කරාපිටිය ප්‍රදේශයේදී අත්අඩංගුවට ගෙන තිබේ.ගාල්ල පොලීසියේ අපරාධ අංශයේ නිලධාරීන් විසින් සැකකාර සෙබළා 18 දින සවස අත්අඩංගුවට ගෙන ඇත. නිවාඩු ලබා පැමිණ සිටියදී සැකකරු මෙලෙස අත්අඩංගුවට ගෙන ඇත.සැකකරුඊයේ( 19) ගාල්ල මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409206</link>
    <topic>ගාල්ල ලන්දේසි රෝහලසුපිරි මාර්කට් සිරි ගනි</topic>
    <author>රවිදු ලසිත දීයගහගේ අහංගම සමූහ</author>
    <content>සංචාරක ආකර්ශනය දිනාගත් නගරයක් ලෙස ගාල්ල නගරය සංවර්ධනය කිරීමේ වැඩසටහන යටතේ ප්‍රතිසංස්කරණය කරන ලද ගාලු කොටුවේ ඉපැරණි ලන්දේසි රෝහල් ගොඩනැගිල්ලේ ඉදිකළ සුපිරි වෙළෙඳ සංකීර්ණය අද (20) ජනාධිපති මහින්ද රාජපක්ෂ මහතා අතින් විවෘත කිරීමට නියමිතය.මේ ගොඩනැගිල්ලේ පළමු මහළේ කඩකාමර අටකින්ද,දෙවැනි මහලේ කඩකාමර දහයකින්ද සමන්විත වේ.මේ සුපිරි සාප්පු සංකීර්ණයේ රෙදිපිළි,සුපිරි ආපනශාලා,ස්වර්ණාභරණ ශාලා ඇතුලු තවත් භාණ්ඩ අලෙවි සල් කීපයක්ම වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409207</link>
    <topic>බලහත්කාරයෙන් දීග කන්න ගියාටලක්ෂ හතරක වන්දි ගෙවන්න වෙයි</topic>
    <author>රවිදු ලසිත දීයගහගේ අහංගම සමූහ</author>
    <content>කැමැත්ත නොමැතිව විවාහවිමට බලකිරීමේ අදහසින් දහසය හැවිරිදි බාල වයස්කාර තරුණියක් අපහරණය කොට දූෂනය කිරිමේ අධිචෝදනාවට වරද පිළිගත් විත්තිකරුවන් දෙදෙනකුට දඩුවම් සහ දඩ නියම කළ ගාල්ල මහාධිකරණ විනිසුරු කේ බි කේ හිරිඹුරේගම මහතා දූෂණයට ලක්වු තරුණියට රුපියල් ලක්ෂ හතරක වන්දියක් ගෙවන ලෙස නියෝග කළේය.මෙසේ දඩුවම් නියම කරන ලද්දේ කටුදම්පෙ විතානගේ ඩික්සන් අනිල් උපේන්ද්‍රකුමාර සහ වැයිහේන ලියනගේ සුනිල් යන විත්තිකරුවන් දෙදෙනාටය.කැමැත්ත නොමැතිව විවාහ කිරිමට බල කිරිමේ අදහසින් හෝ නීති විරෝධි සංසර්ගයකට පෙළඹවිම සදහා අපහරණය කිරීමේ චෝදනාවට විත්තිකරුවන් දෙදෙනාටම රුපියල් පහළොස් දහස බැගින් දඩ සහ රුපියල් ලක්ෂය බැගින් වන්දි ගෙවීමටද නියම කළ මහාධිකරණ විනිසුරුවරයා දඩ නොගෙවන්නේ නම් මාස හය බැගින් සිර දඩුවම්ද වන්දිය නොගෙවන්නේ නම් වසර බැගින්ද සිර දඩුවම්ද නියම කළේය.ස්ත්‍රි දුෂණ චෝදනාවට පළමු වැනි විත්තිකරු වන කටුදම්පෙ විතානගේ ඩික්සන් අනිල් උපේන්ද්‍ර කුමාරට බරපතළ වැඩ සහිත වසර දෙකක සිර දඩුවමක් සහරුපියල් රුපියල් විසි දහසක දඩයක්ද දූෂනයට ලක්වූ තරුණියට රුපියල් ලක්ෂ දෙකක වන්දියක් ගෙවිමට නියම කොට එම සිර දඩුවම වසර දහයකට අත්හිටවනු ලැබීය.දඩය නොගෙවන්නේ නම් තවත් මාස හයක සිර දඩුවමක්ද වන්දිය නොගෙවන්නේ නම් තවත් වසර දෙකක සිර දඩුවමක්ද විත්තිකරුවන්ට නියම විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409208</link>
    <topic>පෙම බිඳුණූ තරහටපෙම්වතිය පැහැරගෙන ඇවිත්</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>වසර ගණනාවක ප්‍රේම සම්බන්ධතාව බිද වැටුණූ පසු එම තරුණිය පැහැරගෙන තම නිවෙසට රැගෙන ආ පෙම්වතා හා ඔහුට ආධාර අනුබල දුන් තිදෙනෙකු පෙරේදා (18) අත්අඩංගුවට ගත් බව කුච්චවේලි පොලිසිය කියයි.නිලාවේලි පදිංචි 23 හැවිරිදි මේ තරුණියගේ නිවෙසට කඩා වැදුණූ පිරිස ඇගේ මවට පහරදී මේ පැහැර ගෑනීම සිදුකර තිබේ.ත්‍රිකුණාමලය අරුණ ගිරි ප්‍රදේශයේ පෙම්පතාගේ නිවසේ සිරකර සිටියදි එම තරුණිය හා පෙම්වතා සොයාගැනීමට පොලිසිය සම්ත්විය.පැහැර ගැනීමට භාවිතා කළ වෑන් රථය හා සෙසු සැකකරුවන් තිදෙනා අත්අඩංගුවට ගෙනතිබේ.සැකකරුවන් ත්‍රිකුණාමල මහේස්ත්‍රාත් අධිකරණයට ඉදිරිපත්කිරිමට නියමිතය.කුච්චවේලි පොලිසිය වැඩිදුර පරික්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r1409209</link>
    <topic>යල කන්නයේ බිත්තර වී මිලදි ගන්නසියලු දිස්ත්‍රික් ලේකම්වරුන්ට මුදල්</topic>
    <author>සකුන්තලා ජයසිංහ</author>
    <content>මෙවර යල කන්නයේ නිෂ්පාදිත බිත්තර වී සහ දේශීය පාරම්පරික වී ගොවීන්ගෙන් මිලදී ගැනීම සඳහා රජය මැදිහත් වෙයි. ඒ අනුව රජයෙන් සහතික කරන ලද උසස් තත්ත්වයේ බිත්තර වී මිලදී ගැනීම සඳහා පළාත් සභාව මගින් වෙනම යාන්ත්‍රණයක් ක්‍රියාත්මක වන අතර රජයේ බීජ ගොවිපොළ සහ ලියාපදිංචි වී සිටින බිත්තර වී මිලදී ගැනීමේ නියෝජිතයන් මගින් ද මිලදී ගැනීම සිදු කරනු ලබයි.උසස් තත්ත්වයේ බිත්තර වී මිලදි ගැනීම සඳහා ගොවීන් ට ඇති ඉඩ ප්‍රස්ථා පුළුල් කිරීම සඳහාත් බිත්තර වී නිෂ්පාදනය කරන ගොවීන් දිරි ගැන්වීම සඳහාත් රජය හඳුන්වා දී ඇති වැඩපිළිවෙළ විධිමත් කිරීමට ඒ සඳහා ද පාලන මිලක් රජය මගින් හඳුන්වා දී තිබේ.ඒ අනුව මේවන විට පළාත් සභාව මඟින් සම්බා බිත්තර වී බුසලක් රුපියල් එක් දහස් තුන්සිය පනහකට ත් නාඩු වී බුසලක් රුපියල් එක් දහස් තුන්සියකට ත් මිලදී ගැනීම සිදු කරනු ලබයි. මීට අමතරව රජයේ ලියා පදිංචි බිත්තර වී මිලදී ගැනීමේ ව්‍යාපාරිකයන් විසින් රුපියල් 55.00 ඉක්ම වු මිලක ට නාඩු කිලෝවක් මිලදි ගනී.රජයේ වී මිලදී ගැනීමේ වැඩපිළිවෙළ යටතේ මහා භාණ්ඩාගාරය මගින් ක්‍රියාත්මක චක්‍රිය අරමුදලක් යටතේ සෑම දිස්ත්‍රික් ලේකම්වරයකුට ම මුදල් ලබා දී ඇති අතර බිත්තර වී මිලදී ගැනීමට ද එමගින් මුදල් වෙන් කෙරේ.එමෙන්ම ජාතික කාර්ය සාධන බළකාය මගින් විශේෂ ව්‍යාපාති අමාත්‍යංශය මගින් දේශිය පාරම්පරික වී මිලදී ගැනීම ද මේවන විට සිදු වෙමන් පවති. ඒ අනුව අනුරාධපුර සහ අම්පාර ප්‍රදේශවල එම කටයුත්ත දැනටමත් ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r14092010</link>
    <topic>ගොකරැල්ල පොලිස් වසමේමේ වසරට රිය අනතුරු 126ක්</topic>
    <author>එම්.ඒ.ආර්.මනුකුලසූරිය හිරියාල සමූහ</author>
    <content>2014 ජනවාරි මස සිට අගෝස්තු 31 දක්වාවූ මාස අට ඇතුළත කුරුණෑගල - දඹුල්ල මහා මාර්ගයේ ගොකරැල්ල පොලිස් වසමට අයත් කොටසේ සහ බල ප්‍රදේශයේ අනෙකුත් මාර්ගවල රිය අනතුරු 126 ක් සිදුවී ඇති අතර,එමගින් පුද්ගලයන් 16 දෙනෙකු ජීවිතක්ෂයට පත්ව, 308 දෙනෙකු තුවාල ලබා ඇතැයි ‍ පොලීසිය පවසයි.2013 වසර ඇතුළත ගොකරැල්ල පොලිස් බල ප්‍රදේශයේ සිදුවී ඇති රිය අනතුරු සංඛ්‍යාව 209 ක් වූ අතර,පුද්ගලයන් 18 දෙනකු මිය ගොස් 438 දෙනකු තුවාල ලබා තිබේ.අධික වේගයෙන් රිය පැදවීමත්, මත්පැන් පානය කර රිය පැදවීමත් අනතුරුවලට මූලික වශයෙන් හේතුවී ඇතැයි පෙන්වා දෙන පොලීසිය එවැනි රියැදුරන් අත්අඩංගුවට ගැනීම සදහා දවසේ පැය 24 පුරාම රථවාහන අංශයේ නිලධාරීන් යොදවා ඇතැයිද පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r14092011</link>
    <topic>දිවි නැඟුමෙන් රත්නපුරයටඅපේක්ෂිත ප්‍රතිඵල ලැබිලා</topic>
    <author>කුරුවිට සමුහ-රුපිකා කේ.බණ්ඩාර</author>
    <content>දිවිනැගුම වැඩසටහන යටතේ කෘෂිකාර්මික, සත්ත්වපාලන හා කර්මාන්ත අංශවලින් අපේක්ෂිත ප්‍රතිඵල ලබාගැනිමට හැකි වි තිබෙන බව රත්නපුර දිස්ත්‍රික් ලේකම් සුනිල් කන්නන්ගර මහතා පෙන්වා දෙයි.ගොවින්ගේ ආදායම ඉහළයාම, ගෘහ පොල් පරිභෝජන අවශ්‍යතාව සැපයිම,දේශිය එලවළු හා පලතුරු නිෂ්පාදනය ඉහළ නැංවිම,අපනයන ආදායම ඉහළයාම,දිස්ත්‍රික්කයේ බිම්මල් හා අන්නාසි අවශ්‍යතාව සපුරාගැනිම, අතිරේක ආදායම් මාර්ග හා මීපැණි නිෂ්පාදනය ඉහළ නැංවිමටද මේ නිසා හැකි වි තිබේ.ඉහළ ඵලදායීතාවක් ලබාගැනිමට හැකි වි ඇත්තේ නව වගා විභවයන් හඳුනාගන තිබිම හා නව තාක්ෂණික වගාක්‍රම අනුගමනය කිරිම නිසා බවද දිස්ත්‍රික් ලේකම් කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r14092012</link>
    <topic>හම්බන්තොටටව්‍යාපෘති 175ක්</topic>
    <author>තංගල්ල විශේෂ ඇම්.පි.චන්ද්‍රපාල</author>
    <content>හම්බන්තොට දිස්ත්‍රික්කයේ සුළු වාරි මාර්ග හා පුරන් කුඹුරු අස්වැද්දිම වැඩ සටහන යටතේ දිස්ත්‍රික්කයේ ප්‍රාදේශීය ලේකම් කොට්ඨාස 12ක ව්‍යාපෘති 175 ක් යෝජනා කර ඇත.යෝජනා කර ඇති මෙම ව්‍යාපෘති ක්‍රියාත්මක කිරිම සදහා ආර්ථික සංවර්ධන අමාත්‍යාංශය විසින් රුපියල් මිලියන 192 ක් ලබා දි ඇත.වැඩිම ව්‍යාපෘති සංඛ්‍යාවක් ක්‍රියාත්මක වන්නේ අගුණකොළපැලැස්ස ප්‍රාදේශීය ලේකම් කොට්ඨාසයේය.ක්‍රියාත්මක වන ව්‍යාපෘති සංඛ්‍යාව31 කි.වෙන් කරන ලද මුදල රුපියල් මිලියන 23.08 කි.මෙම සියලුම ව්‍යාපෘති වල වැඩ කටයුතු මෙම වසර අවසන් විමට පෙර නිම කළ යුතුව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=r14092013</link>
    <topic>බද්දේගම ව්‍යාපෘති 9කටරුපියල් ලක්ෂ 52ක්</topic>
    <author>නාගොඩ සමූහ ටී.එල්.ඒ.පී.හේමපාල</author>
    <content>ආර්ථික සංවර්ධන අමාත්‍යංශය මඟින් ක්‍රියාත්මක කරන පළාත් නැඟුම සංවර්ධන වැඩසටහන යටතේ බද්දේගම ප්‍රාදේශීය ලේකම් කොට්ඨාසයේ ග්‍රාමනිලධාරී වසම් හතරක සංවර්ධන ව්‍යාපෘති නවයක් ක්‍රියාත්මක කිරීම සඳහා රුපියල් ලක්ෂ පනස් දෙකක මුදලක් වෙන්කර දී තිබේ.මේ අනුව ඇලිස් කඩේ අසලින් කොකාවල මාර්ගය කොන්ක්‍රීට් කිරීම, කොකාවල පෙරපාසල අසල සිට පහළකීඹිය මාර්ගය කොන්ක්‍රීට් කිරීම, පොල්ගහවිල දොඩංගොඩ ගෙදර මාර්ගය කොන්ක්‍රීට් කිරීම,විජේසිංහපුර හැත්තෑගස්කැටිය මාර්ගය කොන්ක්‍රීට් කිරීම, කඩේ කන්ද පාර කොන්ක්‍රීට් කිරීම, දොළහෙන කනිටු විදුහලේ පිවිසුම් මාර්ගය කොන්ක්‍රීට් කිරීම,හබරාදූව වත්ත හෙරලියවත්ත හරහා හත්හවුල මාර්ගය කොන්ක්‍රීට් කිරීම ,කජුගහ මුලන නාත්තවෙල මාර්ගය කොන්ක්‍රීට් කිරීම,උක්ගල්පොත්ත පිටිඅරාව මාර්ගය කොන්ක්‍රීට් කිරීම සිදු කිරීමට නියමිතය.ගාල්ල දිස්ත්‍රික් පාර්ලිමේන්තු මන්ත්‍රී හා සුළු අපනයන බෝග ප්‍රවර්ධන නියෝජ්‍ය අමාත්‍ය නිශාන්ත මුතුහෙට්ටිගම මහතාගේ මැදිහත්වීම මත බද්දේගම ප්‍රාදේශීය ලේකම් ඩී.කේ.එස්. ජයලක්ෂ්මි මහත්මියගේ අධීක්ෂණය මත මෙම වැඩසටහන් ක්‍රියාවට නැගීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409201</link>
    <topic>ආසියානු ක්‍රීඩා උළෙල විචිත්‍රවත්ව ඇරැඹෙයි‍</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට...</author>
    <content>දාහත්වැනි ආසියානු ක්‍රීඩා උළෙල ඉතා ගාම්භීරව හා විචිත්‍රවත් ලෙස දකුණු කොරියාවේ ඉංචියොන්හී ඒෂියාඩ් ක්‍රීඩා සංකීර්ණයේදී ඊයේ ආරම්භ විය.කොරියානු ජනාධිපතිනි පාක් ගුන් හේ මහත්මියගේ ප්‍රධානත්වයෙන් පැවැති සමාරම්භක උළෙල පැය 4කට අසාන්න කාලයක් පැවැත්වුණි.කොරියාවේ සාම්ප්‍රදායික නර්තනයන්ද සමග ආසියාවේ අනාගතය දකිමු යන තේමාව කුළු ගැන්වෙන පරිදි මේ සමාරම්භක උළෙල පැවැත්වීමට සංවිධායකයෝ පියවර ගත්හ. රටවල් 45ක ක්‍රීඩක ක්‍රීඩිකාවෝ සමාරම්භක උළෙලේ ගමන්ගත් අතර ශ්‍රී ලංකා ධජය පොදු රාජ්‍ය මණ්ඩලීය ක්‍රීඩා උළෙලේ රන් පදක්කම් දිනූ චිංතන ගීතාල් විදානගේ ඔසවාගෙන ගියේය.කොරියානු ධජය යටතේ උතුරු කොරියාව හා දකුණු කොරියාව එක්ව ගමන් ගැනීම කාගේත් ආශ්වාදයට හේතුවිය. වසර 60ක් තිස්සේ දෙපිල අතර පවතින විරසකය ක්‍රීඩාව හරහා මොහොතකට අමතක කරන්නට හැකිවීම පිළිබඳ 67000ක ප්‍රේක්ෂක පිරිසකගේ ඔල්වරසන් හඩ මැද කැපී පෙනෙන අවස්ථාවක් විය.ක්‍රීඩා උළෙලේ අද සිට තරග ආරම්භවන අතර ශ්‍රී ලංකාව පාකිස්තානය සමග ‍හොකී තරගයකට එක්වේ. මූලික වටයේ තරගයක් වන මෙයින් ජයගැනීම ශ්‍රී ලංකාවට ඉතා වැදගත් වේ. හෙට ඉන්දියාව සමග හොකී තරගය පැවැත්වීමට සුදානම් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409202</link>
    <topic>තුන් ඉරියව් දස්කම්තිසරගෙන්</topic>
    <author/>
    <content>තරගයේ විරයා වූ තිසර පෙරේරාගේ තුන් ඉරියව් දස්කම් හේතුවෙන් චැම්පියන්ස් ලීග් ක්‍රිකට් තරගාවලියේ ඔස්ට්‍රේලියාවේ හෝබාර්ට් හරිකේන්ස් පිල සමග පැවැති තරගයෙන් කඩුලු 5ක ජයක් හිමිකර ගැනීමට කිංග්ස් පන්ජාබ් පිල සමත්විය.පන්ජාබ් පිලේ ආරාධනයෙන් පළමුව පන්දුවට පහරදුන් හෝබාර්ට් පිල කඩුලු 6කට ලකුණු 144ක් රැස්කළ අතර පන්ජාබ් පිල තරගය ජයගත්තේ පන්දු 14ක් ඉතිරිව තිබියදී කඩුලු 5ක්ද ඇතැතිවය. ලකුණු 145ක ඉලක්කය හඹාගිය පන්ජාබ් පිල වෙනුවෙන් ග්ලේන් මැක්ස්වෙල් පන්දු 25කින් ලකුණු 43ක් රැස්කළ අතර ඊට හතරේ පහර 4ක් හා හයේ පහර 2ක් ඇතුළත් විය.මැක්ස්වෙල් දැවී යෑමෙන් ලකුණු 77කට කඩුලු 5ක් බිඳ වැටී තිබු පන්ජාබ් පිල ජයග්‍රහණය කරාගෙන යෑමට 6වැනි කඩුල්ලට එක්වූ තිසර පෙරේරා හා නායක ජෝජ් බෙයිලිට හැකිවිණි. දෙදෙනා එක්ව පන්දු 41කින් වේගවත් ලකුණු 69ක නොබිදි සබදතාවක් ගොඩනෑගූහ.තිසර පෙරේරා පන්දු 20කදී හතරේ පහර 4ක් හා ‍හයේ පහරක් සමගින් ලකුණු 35ක් රැස්කළ අතර බෙයිලිගේ ඉනිම පන්දු 27කින් ලකුණු 34ක් විය. ඔහුගේ ඉනිම හතරේ පහර 5කින් වර්ණවත් විය. පළමුව පන්දුවට පහරදුන් හෝබාර්ට් පිල වෙනුවෙන් ට්‍රේවිස් බර්ට් හා ජොනතන් වේල්ස් ලකුණු 28 බැගින් රැස් කළහ.වේල්ස් පන්දු 18කදී හතරේ පහර 5ක් එල්ල කළ අතර බර්ට් හතරේ පහරක් හා හයේ පහර 2ක් එල්ල කළේ පන්දු 21කට මුහුණදෙමිනි. ඔවුන් දෙදෙනා 5වැනි කඩුල්ලට ලකුණු 52ක් එක් කළහ. ඒඩන් බිලිසාර්ඩ් ලකුණු 27ක් රැස් කළේය. පන්දුවෙන් දස්කම් දැක්වූ තිසර පෙරේරා හෝබාර්ට් පිතිකරුවන් දෙදෙනකු ක්‍රීඩාගාරයට හරවා යැවුයේ ලකුණු 17ක් පමණක් ලබාදෙමිණි.හෝබාර්ට් - 144/6යි. (ඕවර 20) ජොනතන් වේල්ස් 28, ට්‍රේවිස් බර්ට් 28, ඒඩන් බිලිසාර්ඩ් 27, බෙන් ඩන්ක් 26 (තිසර පෙරේරා 17/2)පන්ජාබ් - 146/5යි. (ඕවර 17.4) ග්ලේන් මැක්ස්වෙල් 43, තිසර පෙරේරා නොදැවී 35, ජෝජ් බෙයිලි නොදැවී 34 (ඩග් බොලින්ජර් 30/2)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409203</link>
    <topic>ගුවන් හමුදාව අද නේපාලය සමඟ සටනට</topic>
    <author>නිරෝෂාන් ප්‍රියංකර</author>
    <content>රටවල් හයක ලීග් ශූරයන් සහභාගීවන ආසියානු සභාපති කුසලාන පාපන්දු තරගාවලියේ අවසන් අදියර අද කොළඹ සුගතදාස ක්‍රීඩාංගණයේදී ආරම්භවේ.ශ්‍රී ලංකාවෙන් තරගාවලියට එක්වන ගුවන් හමුදා කණ්ඩායම අද සවස 4.00ට නේපාලයේ මෂියන්ඩ් ක්‍රීඩා සමාජය සමග තරගයට එක්වන අතර තරගාවලිය ආරම්භ කරමින් ප.ව.1.00ට මොංගෝලියාවේ අර්චිම් පිල හා බංග්ලාදේශයේ ශෙක් රසල් තරග බිමට පිවිසෙති.නේපාලය සමග පැවැත්වෙන තරගය පිළිබඳ අදහස් දක්වමින් ශ්‍රී ලංකා කණ්ඩායමේ පුහුණුකරු සම්පත් පෙරේරා මහතා පැවැසුවේ තම කණ්ඩායම තරගාවලියට හොදින් සුදානම්ව ඇති බවයි.“අපි නේවාසික පුහුණුවීම් ආරම්භ කළේ පසුගිය 12වැනිදා. එත් මේ දිනවල පැවැත්වෙන ඩයලොග් චැම්පියන් ලීග් තරගාවලිය නිසා අපිට විශේෂ පුහුණුවකට යන්න අවශ්‍ය නැහැ. අපිට පළමු තරගය තියෙන්නේ ‍නේපාලය සමග ඔවුන් හොඳ කණ්ඩායමක් කියලා අපි දන්නවා. ඔවුන්ගේ තාක්ෂණය ඉහළයි. එත් තරගාවලිය දැන් විවෘතයි.දිනන්නේ කවුද කියන්න බැරි වුණත් අපි හොඳින් සුදානම් වෙලා ඉන්නේ. අපේ කණ්ඩායම් හැගීමත් එකමුතුකමත් නිසා අපට අවස්ථාව තියෙනවා. අනෙක් කණ්ඩායම් සමග ක්‍රීඩාකර නොතිබුණත් ඒ ඒ රටවල ජාතික කණ්ඩායම් ක්‍රීඩා කරන ආකාරයෙන් කණ්ඩායම් පිළිබඳ හිතාගන්න පුලුවන්” පෙරේරා මහතා කියා සිටියේය.කණ්ඩායමේ නායක ඩිල්ෂාන් ප්‍රනාන්දු පැවැසුවේ තම කණ්ඩායමේ ජාතික කණ්ඩායම නියෝජනය කරන ක්‍රීඩකයන් සිවු දෙනකු සිටින බැවින් හොඳ තරගයක් දීමට බලාපොරොත්තු වන බවයි.ශ්‍රී ලංකා පාපන්දු සම්මේලනයේ සභාපතිගේ ඉල්ලීම මත තරගාවලිය මෙරටට ලැබුණු අතර අද කොළඹ දී ආරම්භ වන මේ තරගාවලියේ විශේෂත්වය වන්නේ ආසියානු සභාපති කුසලානය සඳහා පැවැත්වෙන අවසන් තරගාවලිය මෙය වීමයි.මේ පිළිබඳ පාපන්දු නිවහනේදී ඊයේ පැවැති මාධ්‍ය හමුවකදී පාපන්දු සභාපති රංජිත් රුද්‍රිගු මහතා පැවැසුවේ මේ තරගාවලියෙන් අනතුරුව ආසියානු සභාපති කුසලාන පාපන්දු තරගාවලිය අත්හිටුවීමට ආසියානු පාපන්දු සම්මේලනය තීරණය කර ඇති බවයි.“කොළඹ දී ආරම්භ වන්නේ ආසියානු සභාපති කුසලාන තරගාවලියේ අවසන් අදියරයි. මින් එහාට තරගාවලිය පැවැත්වෙන්නේ නැ. ඒ වෙනුවට ආසියානු රටවල් 46ක් සහභාගීවන ආසියානු චැම්පියන් ලීග් පාපන්දු තරගාවලිය පැවැත්වෙනවා. ඉන් කණ්ඩායම් 16 හෝ 24ක් අවසන් වටයට සුදුසුකම් ලබනවා. මින් පෙර ශ්‍රී ලංකාවට ආසියානු ශූරතාවලියට සහභාගිවෙන්න බැරිවූණා. එත් දැන් පුළුවන්.ලබන වසරේ ඔස්ට්‍රේලියාවේ පැවැත්වෙන තරගාවලියට නැතත් ඊලඟ තරගාවලියට අපට යන්න පුලුවන්.” රුද්‍රිගු මහතා පැවැසීය.මාධ්‍ය හමුවේදී කණ්ඩායම් පුහුණුකරුවන් මෙන්ම නායකයන්ද අදහස් දැක්වූහ. මේ තරගාවලිය දිවා තරග ලෙසින් පැවැත්වෙන අතර මෙහි ඇති ආලෝක පද්ධතියේ තත්ත්වය මත රාත්‍රි තරග පැවැත්වීමට නොහැකිව තිබේ. ‍මේ තරගාවලිය හේතුවෙන් දැනට පැවැත්වෙන ඩයලොග් චැම්පියන් ලීග් තරගාවලිය තාවකාලිකව නවත්වා ඇත.මේ තරගාවලියේ වැඩිම පළපුරුද්ද සහිත ක්‍රීඩකයන් සිටින කණ්ඩායම ටර්කිමෙනිස්තානයේ හුටු පාපන්දු පිල වන අතර ඔවුන් 2006 වසරේ ශූරතාවත්, 2010 වසරේ අර්ධ අවසන් වටයේ ශූරයන් ලෙසත් පත්විය. එබැවින් ඔවුන් කෙරෙහි වැඩි අවධානයක් යොමුව පවතී.ශ්‍රී ලංකා ගුවන් හමුදාව තරගාවලියේ මූලික වටයේදී භූතානයේ ලියෝන් ක්‍රීඩා සමාජය 1-0කින් හා පාකිස්තානයේ කේ ඇන්ඩ් එල් පාපන්දු පිල පරාජයට පත්කරමින් අවසන් අදියරට සුදුසුකම් ලබාගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409204</link>
    <topic>වයඹ අයෝමය ශූරයා තේරීම 21දා</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ පූර්ණ අධීක්ෂය යටතේ වයඹ අයෝමය ශූරයා තේරීමේ තරගය හෙට (21) වෙන්නප්පුව ඇල්බට් එෆ් පීරිස් ගෘහස්ත ක්‍රීඩාංගණයේදී පැවැත්වේ.තරගාවලියේ අවසන් පූර්ව වට‍ය එදින පෙ.ව.9.00ට ආරම්භ වන අතර අවසන් වටයේ තරග ප.ව.4.00 සිට පැවැත්වේ.මිස්ටර් වයඹ අයෝමය ශූරයාට කුසලානයක් සහතිකපත්‍රයක් හා මුදලින් රු.15000ක් පිරිනැමෙන අතර දෙවැනි ස්ථානයට රු.10000ක් හා තෙවැනි ස්ථානයට රු.7500ක මුදල් ත්‍යාග සමගින් කුසලාන හා සහතිකපත් හිමිවන බව සංවිධායකයෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409205</link>
    <topic>නව ක්‍රීඩා සමාජ පිහටුවීමට පියවර</topic>
    <author>අහංගම සමූහ</author>
    <content>දකුණු පළාතේ සියලුම ග්‍රාම නිළධාරී වසම්වල ක්‍රීඩා සමාජ පිහිටුවීමට පළාත් ක්‍රීඩා හා ග්‍රාම සංවර්ධන අමාත්‍යංශය පියවර ගෙන තිබේ.මේ යටතේ දකුණු පළාත තුළ පිහිටි ග්‍රාම නිළධාරී වසම් දෙදහස් දෙසීය විසි එකටද, ඊට අමතරව රාජ්‍ය සහ පෞද්ගලික ආයතනවලද ක්‍රීඩා සමාජ පිහිටුවීමට එම අමාත්‍යංශය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409206</link>
    <topic>බස්නාහිර පළාත් චෙස් අද බියගම දී</topic>
    <author/>
    <content>කඩුවෙල නයිට් එරන්ස් චෙස් පාසල සංවිධාන කරන බස්නාහිර පළාත් චෙස් තරගාවලිය අද (20) පෙ.ව.8.00 සිට බියගම මධ්‍ය මහා විද්‍යාලයේදී පැවැත්වේ.අවුරුදු 7, 9, 11, 13 හා 15න් පහළ වයස් කාණ්ඩයන්ගෙන් පැවැත්වෙන තරගාවලියේ පළමු ස්ථානයේ සිට අටවැනි ස්ථානය දක්වා සහතිකපත් හා පදක්කම් පිරිනැමෙන බව සංවිධායකයෝ පවසති.සහභාගීවන සෑම ක්‍රීඩක ක්‍රීඩිකාවකටම සහතිකපත් පිරිනැමීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=s1409207</link>
    <topic>ආදි තෝමසුවන්ගේ ක්‍රීඩා උළෙල අද</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ සාන්ත තෝමස් විද්‍යාලයීය ආදි ශිෂ්‍ය සංගමය වාර්ෂිකව සංවිධාන කරන ඕල්ඩ් තෝමියන්ස් අන්තර් නිවාසයීය ක්‍රීඩා උළෙල අද (20) මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.එම විද්‍යාලයීය පයස්, බීඩ්, ක්ලෙමන්ට්, මහ ඔස්ටින් නිවාස අතර ආදි තෝමසුවන් සඳහා මෙහිදි වයස අවුරුදු 35, 40, 45, 50 සහ 55න් පහළ සහ 55න් හා 60න් ඉහළ මාර්ග ධාවනය, මලල ක්‍රීඩා ඉසව්, පාපන්දු, ක්‍රීකට්, කඹ ඇදීම සහ පවුලේ විනෝදාත්මක ක්‍රීඩා මෙහිදි පැවැත්වේ. මාතලේ වේරගම ඩයනා ඩ්‍රේඩිං සමාගම අනුග්‍රහය ලබා දෙයි.තරගාවලිය එම විද්‍යාලයීය ආදි ශිෂ්‍ය ශ්‍රී ලංකා යුද හමුදාවේ බ්‍රිගේඩියර් දුමින්ද ගමගේ මහතා සහභාගිත්වයෙන් පැවැත්නෙ වන අතර ක්‍රීඩා උළෙලට සමගාමීව ආදි තෝමසුවන් සම්මාන ලබන ටොප් ටෙන් සම්මාන උළෙල එම විද්‍යාලයීය ආදි ශිෂ්‍ය මහාධිකරණ විනිසුරු එල්.ටි.බි. දෙහිදෙණිය මහතාගේ ප්‍රධානත්වයෙන් අද රාත්‍රීයේ මාතලේ අලුවිහාරේ ග්‍රෑන්ඩ් සිටි හෝටලයේ දි පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=f1409201</link>
    <topic>ඉදිරියේදී අඩුම විදුලි බිලක් ලැබෙන්නේ අපේ රටේ පාරිභෝගිකයන්ට</topic>
    <author>සාකච්ඡා කළේ උමේෂා සිරිවර්ධන</author>
    <content>සැමට විදුලිය ලබාදීමේ ප්‍රතිපත්තිය ක්‍රියාත්මක කිරීමේ දී වත්මන් රජය ඇප කැප වී ක්‍රියාකරන බවක් දක්නට ලැබේ. එම කාර්යයේදී වැඩි වගකීමක් පැවරී තිබෙන්නේ විෂය භාර ඇමැතිවරයාටය. ඒ සම්බන්ධයෙන් විදුලිබල හා බලශක්ති ඇමැතිනි පවිත්‍රා වන්නිආරච්චි මහත්මිය සමඟ කළ පිළිසඳරකි මේ.* විදුලි බිල සම්බන්ධයෙන් ජනතාවට ලැබුණු අලුත්ම ආරංචිය ගැන පැහැදිලි කිරීමක් කළොත්....1986 අගභාගයේ එක්සත් ජාතික පක්ෂ රජය ප්‍රතිපත්තිමය තීන්දුවක් ගත්තා රජය විදුලි බලාගාර හදන්නේ නැතිව පෞද්ගලික අංශය ලවා විදුලිය නිෂ්පාදනය කරන බවට. ජනාධිපති මහින්ද රාජපක්ෂ මහතා බලයට පත්වන තුරුම විදුලිය නිෂ්පාදනය කළේ පෞද්ගලික අංශයෙන්. ඔවුන් ඉන්ධන දහනය කරලා විදුලිබලය උත්පාදනය කරන බලාගාරවලිනුයි විදුලිය නිෂ්පාදනය කළේ.ඒ නිසාම විදුලි ක්ෂේත්‍රයේ විශාල අර්බුදයක් තිබුණා. පෞද්ගලික අංශයෙන් වැඩි මිලට ලංකා විදුලි බල මණ්ඩලයට විදුලිබලය මිලදී ගන්නට සිදුවුණා. මේ නිසා තමයි විදුලිය වෙනුවෙන් ජනතාවට විශාල මුදලක් ගෙවන්නට සිදුවුණේ.යම් යම් පුද්ගලයන් දුරදිග නොබලා ගත් තීන්දු තීරණවලින් අසරණ වුණේ ජනතාව. නමුත් 2005 වසරේ දී වත්මන් ජනාධිපතිවරයා බලයට පත්වීමත් සමඟ එතුමා පෙර තිබුණ තීරණය වෙනස් කරලා රජයෙන් විදුලි බලාගාර හදනවා කියන දැවැන්ත තීරණයට එළැඹුණා.ඒ නිර්භීත තීරණයත් සමඟ ශ්‍රී ලාංකීය ජනතාව නොරොච්චෝල විදුලි බලාගාරය ලැබුණා. විදුලි බි‍ෙලන් 25% අඩු කරන්නට හැකිවුණේ ඒ නිසයි‍. පෙර කිව්වා වගේ ඉන්ධන දහනය කිරීමෙන් විදුලිය නිපදවීම නිසා ජනතාවට විදුලිය සඳහා අධික මිලක් ගෙවීමට සිදුවුණ‍ා.ඊට අමතරව නිතර නිතර විදුලිය විසන්ධි කිරීමට සිදුවුණා. නමුත් දැන් එවැනි තත්ත්වයක් රට තුළ නැහැ.* ඉන්ධන දහනය කිරීමෙන් විදුලිය උත්පාදනය කිරීමේ දී ලංකා විදුලිබල මණ්ඩලය විදුලි ඒකකයක් මිලදී ගත් මිල සහ වර්තමාන‍ෙය් විදුලි ඒකකයක මිල වෙනස් වෙන්නේ කොහොමද?ඉන්ධන කියන්නේ ඉතා විශාල මුදලක් වැය කර ලබාගන්න දෙයක්. ඉන්ධන වැයකරමින් උත්පාදනය කළ එක් විදුලි ඒකකයක් එදා ලංකා විදුලිබල මණ්ඩලය මිලදී ගත්තෙ රුපියල් 25,30,40ක් වැනි වැඩි මිලට. නමුත් නොරොච්චෝලේ ‘ලක්විජය’ විදුලිබලාගාරය ඉදිකිරීමත් සමඟ රුපියල් 8ක් වැනි අඩු මුදලකට විදුලි ඒකකයක් මිලදී ගන්න හැකිවුණා. එහි ප්‍රතිලාභ ලබන්නෙ ජනතාව. ශ්‍රී ලංකාවේ සියලු විදුලි අවශ්‍යතාව‍ෙයන් 60%ක් නොරොච්චෝලේ ලක්විජය විදුලිබලාගාරයෙන් නිපදවන මෙ‍ගා වොට් 900ක විදුලි ධාරිතාවයෙන් ලැබෙනවා. ඒ නිසාම විදුලිබිල 25%කින් අඩු කිරීමට රජයට හැකියාව ලැබුණා.* අප රට තුළ නව විදුලි බලාගාර ඉදිවීමත් සමඟ මෙරටට පැමිණෙන විදේශ ආයෝජකයන්ගේ ප්‍රමාණය වැඩිවීමක් දක්නට ලැබෙනවා.යටිතල පහසුකම් සංවර්ධනය නොවූ රටක ආයෝජනය කරන්නට ආයෝජකයන් කැමති නැහැ. යටිතල පහසුකම් ශීඝ්‍රයෙන් දියුණුවන රටක් ලෙස ශ්‍රී ලංකාව දැන් නව ආයෝජකයින් විසින් හඳුනාගෙන තිබෙනවා. මහාමාර්ග, ජලය, විදුලිය ‍ෙම් අතරින් ප්‍රධාන වෙනවා. වර්තමානයේ අපේ රටේ මාර්ග පද්ධතිය ඉතා දියුණු මට්ටමක පවතිනවා. ඊට අමතරව විදුලිබල ක්ෂේත්‍රය ඉතා උසස් මට්ටමක පවතිනවා. ඒ හේතු සාධක නිසා ම 2005 පෙර යුගයට සාපේක්ෂව විදේශීය ආයෝජකයින්ගේ ප්‍රමාණයේ වැඩිවීමක් දක්නට ලැබෙනවා.* ඔබ පැවසුවා 2005 න් පසුවයි විදුලිබල ක්ෂේත්‍රයේ සංවර්ධනයක් පිළිබඳ මේ වෙනස පැහැදිලි කළ හැකිද?ඒ වනවිට රටේ විදුලි අවශ්‍යතාව‍ෙයන් සම්පූර්ණ කර තිබුණේ 76%ක වගේ ප්‍රමාණයක්. මේ වනවිට එම ප්‍රතිශතය 97% දක්වා වර්ධනය වෙලා තිබෙනවා. 2005 වසරේ සිට 2012 වසර දක්වා කාල පරාසය තුළ නව විදුලි සබඳතා 1,583,623ක් ලබාදීමට පියවරගෙන තිබෙනවා. 2014 වනවිට අපේ ඉලක්කය ‍ෙවන්නේ සැමට විදුලිය ලබාදීමයි. එහිදී කෙනෙක් ඇහුවොත් මේ වනවිට එහි ප්‍රතිශතයක් විදිහට කීයද කියලා එයට නිසි පිළිතුරක් දෙන්නට බැහැ. මන්ද දිනෙන් දින ඒ ප්‍රතිශතය වර්ධනය වන නිසා. අපේ ජනාධිපතිතුමාගේ ඉලක්කය අඩුම විදුලිබිල තිබෙන රට බවට ශ්‍රී ලංකාව පත්කිරීමයි. ඒ අනුව ශ්‍රී ලාංකීය සමස්ත පුරවැසියකුටම 2014 වසර අවසන් වන විට විදුලි බලය ලබාදීම අපේ අරමුණයි. ඊටත් අමතරව විදුලිය කප්පාදු නොකරන බව සතුටින් කියන්න පුළුවන්.* ගල් අඟුරු බලාගාර ඉදිකිරීම නිසා පරිසර පද්ධතීන්ට හානියක් සිදුවන බව ඇතැම් පරිසරවේදීන් චෝදනා කරනවා.ලෝකයේ පරිසරයට හානිවන නිර්ණායක තිබෙනවා. ඒ නිර්ණායකවලට අනුකූලවයි අපි මේ විදුලිබලාගාර ඉදිකර තිබෙන්නෙ. අනෙක් කාරණය තමයි ඕසෝන් වියන සුරකින රටක් විදිහටයි ලංකාව නම් කර තිබෙන්නෙ. ඒ නිසා පරිසර පද්ධතියට මෙමඟින් හානියක් සිදුවන්නෙ නැහැ.අනෙක් කාරණය තමයි ගල් අඟුරු විදුලි බලාගාර කියන මාතෘකාව අපේ රටට ආවෙ මීට බොහොම කාලෙකට පෙර. මින් පෙර බලයට පත් වූ කිසිඳු නායකයකුට හැකියාව ලැබුණෙ නැහැ මේ යෝජනාව ක්‍රියාවට නංවන්න‍. නමුත් මහින්ද රාජපක්ෂ ජනාධිපතිතුමා නොපැකිළව නොබියව ඒ තීරණය ගත්තා. එතුමා ලැබෙන ඡන්ද ප්‍රමාණය ගැන නෙවෙයි හිතුවෙ. එතුමා රට ගැනයි හිතුවෙ.* විපක්ෂය පොදු අපේක්ෂකයකු නම් කිරීමේ සූදානමක් තිබෙනවා. ඒ ගැන කියන්නට ඔබට යමක් ඇති.....ඒ කියන කතාව විපක්ෂය දන්නේ නැහැ. එක එක කාලවලට එක එක විදි‍ෙය කතා කියනවා. විපක්ෂය දන්නෙත් නැහැ පොදු අපේක්ෂකයා කවුද කියලා. ජවිපෙ ආර්ථික ප්‍රතිපත්තිය නෙවෙයි එක්සත් ජාතික පක්ෂයේ තිබෙන්නේ. ඉතින් එවැනි කරුණු අතර ජනතාව මුලා වෙනවා. පොදු අපේක්ෂකයකු නම් කිරීමේ ක්‍රියාදාමය ප්‍රායෝගික නැහැ. ඉතින් ඔය කවුරු මොනවා කිව්වත්, මොනවා කළත් නැවතත් මේ රටේ ජනාධිපති මහින්ද රාජපක්ෂ මහතාම තමයි.* විදුලි බලාගාර පද්ධතිය ඉදිකිරීමේදී යම් යම් අභියෝග එල්ල වුණා නේද?ගල් අඟුරු බලාගාර ඉදිකිරීමට යෝජනා වුණ එක් දහස් නවසිය අනූ ගණන්වල එයට විරෝධතා එල්ල වුණා. එයට අමතරව ඉහළ කොත්මලේ ජල විදුලි බලාගාරය ඇරඹීම සම්බන්ධයෙන් ද විවිධ අභියෝග එල්ල වුණා. නොරොච්චෝලෙ බලාගාරයටත් එහෙමයි. නමුත් ඒ අභියෝග සියල්ල ජය ගනිමින් ශ්‍රී ලංකා විදුලිබල ක්ෂේත්‍රයේ ඉතා වැදගත් සංදිස්ථානයක් ලෙසට නොරොච්චෝලෙ ඉදිවුණා. අභියෝගවලට බයෙන් අපි මේ සංවර්ධන ගමන නැවැත්තුවේ නැහැ.* දැවැන්ත බලාගාර රටපුරා ඉදිවුණත් එහි නිපදවන විදුලිය ප්‍රවාහනයට නිසි පද්ධතියක් නැහැ කියල ඇතැමුන් චෝදනා කරනවා. ඒ ගැන ඔබේ අදහස කුමක්ද?ඔය කියන චෝදනා අපිට අදාළ නැහැ. විදුලි බලාගාරයක් හදන්න කලින් ඒ විදුලි බලාගාරයේ උත්පාදනය කරන විදුලිය ප්‍රවාහනය කිරීම සඳහා පහසුකම් සදනවා. විදුලි රැහැන් පද්ධතියක් නොමැතිව කිසි දිනක අපි බලාගාර ඉදිකරන්නේ නැහැ. අපි මේ ක්‍රියාත්මක කරන්නේ ලේසි පහසු ව්‍යාපෘතියක් නොවෙයි. 2014 අවසන් වන විට සැමට විදුලිය දීමයි අ‍ෙප් අරමුණ. ඉතින් ඒ වගේ දැවැන්ත ව්‍යාපෘතියකදී මේ වගේ එල්ල කරන චෝදනා ප්‍රායෝගික නොවන බව ඕනෑම කෙනෙකුට වැටහෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=f1409202</link>
    <topic>ඉපැරැණි රෝහලක්-අද සුපිරි නුවරක්</topic>
    <author>මිලින්ද රත්නායක මාධ්‍ය කළමනාකරු නාගරික සංවර්ධන අධිකාරිය</author>
    <content>ලෝක උරුම ගාලු කොටුවේ ඉපැරැණි ලන්දේසි රෝහල නවීකරණය කර සුපිරි වෙළෙඳ සංකීර්ණයක් ලෙස අද (20) ජනතා අයිතියට පත් කෙරේ.රටක සංවර්ධනයක් සිදුවන්නට නම් ඒ රටේ යටිතල පහසුකම් මෙන්ම ආර්ථික ක්‍රමවේදයන් ද නව ලොවට ඔබින පරිද්දෙන් සකස් විය යුතුය. එමෙන්ම එරටේ අගනගරයට සමගාමීව අනෙකුත් ප්‍රධාන නගර අංගසම්පූර්ණ ලෙස සංවර්ධනය විය යුතුයි. ස්වභාවික සෞන්දර්යයෙන් පිරිපුන් ගාලු පුරවරයේ සුන්දරත්වය මෙන්ම ගාලු නගරයට පැමිණෙන දෙස් විදෙස් ජනතාවගේ අවශ්‍යතාවයන්ද නිසි පරිද්දෙන් ඉටු වන්නේ නාගරික සංවර්ධනයේ දියුණුවත් සමඟ නම් එම රටේ ප්‍රගමනය යාවත්කාලීන වනු ඇත.තිරසර නාගරික සංවර්ධනයක් උදෙසා මහින්ද චින්තන ඉදිරි දැක්ම අනුව ගාලු නගරය සංචාරක ආකර්ෂණය දිනාගත් නගරයක් ලෙස සංවර්ධනය කිරීමේ පුළුල් වැඩපිළිවෙළ අනුව ගාලු නගර සංවර්ධනයේ තවත් වැදගත් සංවර්ධන ව්‍යාපෘතියක් ලෙස ඉදිකිරීම් අවසන් කර ඇති ගාලු කොටුවේ ඉපැරැණි ලන්දේසි රෝහල සුපිරි වෙළෙඳ සංකීර්ණය අද දින ජනාධිපතිතුමාගේ ප්‍රධානත්වයෙන් ජනතා අයිතියට පත්කිරීමට නියමිතයි.ලෝක උරුමයක් බවට පත්වූ මෙම ගොඩනැඟිල්ලේ ඇති වාස්තු විද්‍යාත්මක ලක්ෂණ හා පෞරාණිකත්වයට කිසිදු හානියක් නොවන අයුරින් ජනතා ආකර්ෂණීය ස්ථානයක් ලෙස හරිත නගර සංකල්පය යටතේ පාරිසරික සමතුලිතතාවය උපරිම ලෙස ආරක්ෂා වන අයුරින් හරිත උද්‍යානයද සමඟින් ප්‍රතිසංස්කරණය කිරීමට නාගරික සංවර්ධන අධිකාරියට හැකි විය.මෙම නිර්මාණශීලී ව්‍යාපෘතිය ජනාධිපති මහින්ද රාජපක්ෂ මහතාගේ සංකල්පයක් අනුව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත හා එතුමාගේ පූර්ණ අධීක්ෂණය යටතේ නාගරික සංවර්ධන අධිකාරිය විසින් සුපිරි සාප්පු සංකීර්ණයක් බවට පත් කර ඇත.යුද්ධයෙන් පසු ඇතිවූ සාමකාමී වාතාවරණය තුළ මෙරට නාගරික සංවර්ධනයේ නව පරිච්ඡේදයක් ආරම්භ විය. ඒ අනුව ගාලු නගර සංවර්ධනයේ සියලු වගකීම් උරමතට ගත් නාගරික සංවර්ධන අධිකාරිය මේ වන විට විධිමත් සැලැස්මක් යටතේ සංවර්ධන කටයුතු ක්‍රියාත්මක කරයි.නාගරික සංවර්ධන අධිකාරියේ ව්‍යාපෘති කලමනාකරණ අංශයේ සැලසුම් හා උපදෙස් මත ශ්‍රී ලංකා යුද හමුදාවේ 10 වන ඉංජිනේරු සේවා බළකාය විසින් ශ්‍රම දායකත්වය ලබාදී මෙම ගොඩනැඟිල්ල විශිෂ්ට අයුරින් ප්‍රතිනිර්මාණය කර ඇත. ප්‍රතිසංස්කරණය කරන ලද මෙම ගොඩනැඟිල්ලේ පළමු මහල කඩ කාමර 08කින් හා දෙවන මහල කඩ කාමර 10කින් සමන්විත වේ. මෙම සුපිරි සාප්පු සංකීර්ණය ස්වර්ණාභරණ, රෙදිපිළි, සුපිරි ආපන ශාලා ආදියෙන් සමන්විත වන අතර එය දෙස් විදෙස් සංචාරකයන්ගේ ආකර්ෂණය දිනා ගන්නා ස්ථානයක් බවට පත් කර තිබේ.ගාල්ලේ 'ගාල්' තිබුණ නිසා ගාල්ල යන නම සෑදී ඇති බවට ඓතිහාසික සාධක ඇත. මෙහි ගව ගාල්, ඇත් ගාල්, අශ්ව ගාල් ආදිය තිබීම නිසා ගාල්ල යන නාමය ස්ථාවර වී ඇති බවට අතීත තොරතුරු අනාවරණය කරයි. තවද පුරාණයේ සිටම ගාල්ල වෙළෙඳ මධ්‍යස්ථානයක් විය. ස්ටෝරු හෙවත් වෙළෙඳ කොටු, දෙමළ බසින් 'කාල්' යන වචනයෙන් ගාල්ල ලෙසද පරිවර්තනය වී ඇති බවද ජනප්‍රවාදයේ ඇත. ගාල්ල දිස්ත්‍රික්කය ගාලු නගරය කේන්ද්‍ර කොට ගනිමින් සංචාරක පුරවරයක් ලෙස දිනෙන් දින දියුණු වෙමින් පවතී.බෙන්තර, හික්කඩුව, ගාල්ල, කොග්ගල ආදී ප්‍රදේශ මේ අතර වේ. ඉහළ පෙළේ සංචාරක හෝටල් හා නිවාඩු නිකේතන රැසක් මේ ප්‍රදේශය තුළ දක්නට ඇත.ඒ වගේම ඓතිහාසික වශයෙන් ප්‍රබල දෘශ්‍ය සාක්ෂ්‍ය ඇති මෙම නගරය සොඳුරු මුහුදු තීරයක් දායාද වූ දකුණු ලකේ ප්‍රධාන වාණිජ හා පරිපාලන නගරයයි. ස්වභාවිකව පිහිටි වරාය හා සොඳුරු පාරිසරික වටිනාකම් හේතුවෙන් අතීතයේ සිට ගාල්ල විදෙස් ආක්‍රමණිකයන්ගේ නිරන්තර ග්‍රහණයට නතු විය. එකල ගාලු කොටුව ඉදිවීමත් සමඟ ගාලු පුරවරය තවත් ශක්තිමත් නගරයක් බවට පත් විය.ලෝක උරුමයක් ලෙස නම් කර ඇති ගාලු කොටුව තුළ ලන්දේසි යුගයේදී ඉදි කරන ලද ලන්දේසි රෝහල මෑතක් වන තුරුම ගාල්ල කච්චේරිය පවත්වාගෙන යෑමට යොදා ගෙන තිබුණි. එදා සිට අද දක්වා ක්‍රම ක්‍රමයෙන් සංවර්ධනය වූ ගාලු නගරය සුනාමි ව්‍යසනයෙන් ද දැඩි හානියට පත්වූ නගර අතරින් එකකි.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් හා මග පෙන්වීම යටතේ නාගරික සංවර්ධන අධිකාරියේ මූල්‍ය හා වාස්තු විද්‍යාත්මක උපදේශනයන් ද සමඟින් අධිකාරියේ සභාපති නිමල් පෙරේරා, අධ්‍යක්ෂ ජනරාල් හර්ෂාන් ද සිල්වා, අතිරේක අධ්‍යක්ෂ ජනරාල් ‍බ්‍රිගේඩියර් සමන්ත ජයසුන්දර යන මහත්වරුන්ගේ නිරන්තර අධීක්ෂණයෙන් ව්‍යාපෘති නිලධාරී වාස්තු විද්‍යාඥ තුෂාරි තිලකරත්න මහත්මිය නිර්මාණ ව්‍යාපෘති කළමනාකරණ සහ උපදේශකත්වයෙන් ශ්‍රී ලංකා යුද හමුදාවේ දැඩි කැපවීමෙන් මෙම සංවර්ධන කාර්යය මල්ඵල ගැන්වීමට හැකියාව ලැබී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>20</day>
    </date>
    <link>http://www.dinamina.lk/2014/09/20/_art.asp?fn=f1409203</link>
    <topic>හෙළ සඟ සසුනේ කේසර නාදය මිගෙට්ටුවත්තේ ශ්‍රී ගුණානන්ද හිමි</topic>
    <author>වංශනාථ විජේසිංහ ජනාධිපති සම්බන්ධිකරණ ලේකම්</author>
    <content>2014 සැප්තැම්බර් 21 දිනට යෙදෙන 124වැනි ගුණ සමරුව නිමිත්තෙනිපිදිය යුත්තන් පිදීම ශ්‍රී ලාංකීය සෑම ජන කොටසකගේම පරම යුතුකමක් වන්නේ ය. සිංහලකම බෞද්ධකම ආරක්ෂාකර ගනු සඳහා දිවි පරදුවට තබා කටයුතු කළ ගිහි පැවිදි උතුමෝ මේ පුණ්‍ය භූමියේ පහළ වූහ. ඒ අතරින් ශ්‍රේෂ්ඨ අනභිභවනීය පැවිදි පඬිරුවනක් වූ බලපිටිය, මොහොට්ටිවත්තේ, ගුණානන්ද හිමි නාමය කිසිදා අමතක නොවන වීර නාමයකි. ශ්‍රී ලංකාව බ්‍රිතාන්‍යයන්ගේ යටත් විජිතයක්ව තිබූ සමයේ බුදු දහමට, සිංහල බෞද්ධයාට මාරාන්තික ප්‍රහාර එල්ලවන්න ට විය.විශේෂයෙන් කොළඹ හා තදාසන්න ප්‍රදේශවල බොදුනු ජනයාගේ වන්දනාමානයට ලක්වූ බෝරුක් කපා විනාශ කරන්න අධිරාජ්‍යවාදී සුදු පාලකයෝ පෙළඹුණහ. මේ කටයුතුවලදී අධිරාජ්‍යවාදීන්ගේ පදවි තනතුරු වරප්‍රසාද ලැබ බුදුදහම අතහැර ක්‍රිස්තියානි ආගම වැළඳගත් සිංහල අතලොස්සක් ද එක්වීම කනගාටුවට කරුණකි. සිදුවන්නට යන විනාශය දෙස හොඳින් බලා සිටි ගුණානන්ද හිමියෝ තමගම් ප්‍රදේශය වන බලපිටියේ සිට අගනුවර කොටහේන දීපදුත්තාරාම විහාරයට වැඩම කර සුදු ජාතික පාලකයින් කපාවිනාශ කළ බෝරුක් වෙනුවෙන් කොළඹ නගරය පුරා නැවත බෝරුක්සිටුවා ජාතික ආගමික ප්‍රබෝධය ඇති කරලීමට නාහිමියෝ පියවර ගත්හ.උපන් ගෙයිම තිබූ ධෛර්යයවන්ත බව, කිසිවකුට බිය නොවන ස්වභාවය හා එඩිතර වාග්මාලාව නිසා අසරණව සිටි බොදුනු ජනතාව ප්‍රීතිමෝදයෙන් නාහිමි වටා එක් රොක්වන්නට වූහ. විරාජමානව වැඩහිදිනා කොටුව බෝරුකද නාහිමිගේ සුරතින් සිටුවන ලද්දක් වීම මෙහිලා වෙසෙසින් සඳහන් කළ යුතුය.වර්ෂ 1823 පෙබරවාරි 09 වෙනි දින දකුණුලක බලපිටිපුරවරයේ මිගෙට්ටුවත්‍ත ග්‍රාමයේදී මේ පින්වත් වීර කුමරු ගිංගම ලද්ද මිගෙල් මෙන්ඩිස් නමින් උපත ලැබීය. ළමාවියේ පටන්ම අනෙක් දරුවනට වඩා මුහුකුරාගිය ස්වරූපයක් හා එඩිතර සටන්කාමී බවක් පෙන්නුම් කළේය. ඒ අතර තියුණු බුද්ධිය ස්ථානෝචිත ප්‍රඥාව කිසිවකුට යටත්නොවන වාග්මාලාව පෙර සසර පුරුද්දක් නිසාදෝ උපන් බලමහිමයෙන්ම පිහිටා තිබුණි.කලවයස පිරෙත්ම මවුපියන්ගේ රුචිකත්වය මත පැවිදි දිවියට ඇතුළත් වූයේ මිගෙට්ටුවත්තේ ගුණානන්ද හිමි නමිනි. පැවිදි දිවිය තුළදී භික්ෂුවකට ඇවසි ධර්ම කරුණු මනා ලෙස අවබෝධ කරගෙන කටයුතු කරගෙන යත් දී නොසිතූ ලෙස තම පියා හදිසියේ අභාවයට පත් වන්නේ ය.මේ නිසා පවුලේ වගකීම දැරීමටත් මවට සහයෝගය දීමටත් සිතාගෙන ගිහි පැවිදි සියල්ලටම කරුණු වටහා දී උපපැවිදි වූහ. මෙසේ කාලයක් පවුලේ ආර්ථිකය සවිමත් කරමින් ඉන්නා විට තම ඥාතිවරයකු වූද බලපිටිපුරවරයේ මුදලිදු කෙනෙකු වූ ඒබ්‍රහම් අල්විස් මැතිතුමාගේ ආධාර උපකාර ඇතිව කොළඹ වෙස්ලි විද්‍යාලයට ඇතුළත්ව මැනවින් ඉංග්‍රීසි භාෂාව ඇතුළු විවිධ බටහිර හා පෙරදිග විෂයන් හදාරමින් තමදැනුම පුළුල් කර ගත්තේය.ඒ අතරට ක්‍රිස්තියානි ආගම පිළිබඳව ද පුළුල් හැදෑරීමක් කරමින් ආගම් අතර තිබෙන සුවිශේෂී කරුණු අවබෝධ කර ගත්තේය. ගිහියකු වශයෙන් විවිධ හැදෑරීම් කළත් චීවරයේ සුවඳට නිරතුරුව ඇළුම් කළේය.දොඩන්දූව කුමාර විහාරයේ පැවති ත්‍රිපිටක ගන්ථාරූඪ කිරීමේ පු‍ණ්‍ය උත්සවය අවසානයේ දී මිගෙල් තරුණයා නැවත වතාවක් මිගෙට්ටුවත්තේ ගුණානන්ද හිමි ලෙසින්ම පැවිදි දිවියට එළඹුණහ. බලපිටිය සුභද්‍රාරාම විහාරයේ මෙසේ ටික කාලයක් වැඩ සිට කොළඹ කොටහේන දීපදුත්තාරාම විහාරයට වැඩම කරවා ජාති ආගමික ප්‍රබෝදය ඇති කරලමින් විප්ලවීය ආගමික මෙහෙවරකට පියවර තැබීය. මෙහිද වෙසෙසින් සඳහන් කළ යුතුවන්නේ වර්ෂ 1832 ඇරැඹි කොළඹ - කොටහේන දීපදුතතාරාම පුරාණ විහාරය කොළඹ නගරයේ ඇරැඹි ප්‍රථම විහාරයයි. මෙම ඓතිහාසික පින්බිමේ වැඩි සිටිමින් ගුණානන්ද හිමියෝ කළ ජාතික ආගමික මෙහෙවර මිල කළ නොහැකිය.මෙම සිදුවීම් යුග ගණනාවකට මතකයෙන් බැහැර නොවන්නේය. බොදුණුවන්ට එරෙහිව බුදු දහමත් ජාතක කථා ආදියත් උපහාසයට ලක් කරමින් ද භික්ෂූන් වහන්සේට තඩාන පීඩන කරමින් ද වෙහෙර විහාර විනාශ කරමින් ද ඉංග්‍රීසි පාලකයෝ කටයුතු කළහ. මෙයට නිසි පිළිතුරු දීම සඳහාත් බුදු දහමේ සත්‍ය වටහාදීමත් අරමුණු කරගෙන ලක්මිණි කිරුළ වැනි ධර්ම පත්‍රිකා පලකරමින් ද ගුණානන්ද හිමියෝ මිථ්‍යාදෘෂ්ටික මත බිඳ දැමීමට පියවර ගත්හ. ඒ අතරම බුදු දහමේ යථාර්ථය හඳුන්වා දෙමින් ප්‍රසිද්ධ වාද කිහිපයක් පැවැත්වීමට අප නාහිමියෝ පියවර ගත්තේ ශූර කථිකත්වය හා ක්‍රිස්තියානි ආගම පිළිබඳ තිබුණු දැනුම උපයෝගී කරගෙනය.ඒ අනුව වර්ෂ 1865 බද්දේගමදී ද 1860 කැලණිය වරාගොඩදී ද 1871 උදම්විටදී ද 1873 සුප්‍රසිද්ධ වාදය වූ පාණදුරාවාදය පුරා දෙදිනක් පුරා පැවැත්විනි. මෙම වාදවලින් පසු සිංහල බෞද්ධයින් හා ක්‍රිස්තියානි ලබ්ධිකයින් අතර පැවති මිථ්‍යාමත දුරලීමටත් ආගමික සහ සිංහල චාරිත්‍ර පිළිගැනීමවත් දැනුම වර්ධනය කිරීමත්, නව සංස්කෘතික හා ජාති අභිවෘද්ධියට හේතු විය.ගුණානන්ද හිමියන්ගේ වාද විවාද ජාත්‍යන්තරය ඔස්සේ පැතිර ගිය නිසා ඇමරිකාවේ හෙන්රි ඕල්කොට්තුමා හා රුසියාවේ බ්ලැවැට්ස්කි මැතිනිය වර්ෂ 1880 මැයි මස 16 ලංකාවට පැමිණ බුදු දහම් වැලදගත්හ. ඕල්කොට්තුමා විසින් අරඹන ලද බෞද්ධ අධ්‍යාපනයේ නියමු උපදේශකවරයා වූයේ ගුණානන්ද නාහිමියන්ය.මෙයට උපහාරය කෘතගුණ දැක්වීමක් ලෙසින් කොළඹ ප්‍රමුඛ බෞද්ධ විදුහලට ගුණානන්ද යයි නම තැබීමට ඕල්කොට්තුමා අදහස් කළ ද ගුණානන්ද හිමියෝ ආනන්ද විදුහල යැයි නම්කළේය.රට දැය බුදු සසුන වැනසීමට වෙරදරන සියලු බලමුළු හමුවේ එඩිතර බුදු පුත්‍රයෙකු ලෙසින් ජාතියේ පිනට පහළ වූ අතිශ්‍රේෂ්ඨ වාදිහසිංහ මිගෙට්ටුවත්තේ ගුණානන්ද හිමියෝ වර්ෂ 1890 සැප්තැම්බර් 21 දින මෙලොවින් සමුගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br9</link>
    <topic>අමෙරිකානුවන්ට ඉන්දියාවේ නිවාඩු ඉඩ</topic>
    <author>රේණුකා හේවාපතිරණ</author>
    <content>[2014-09-22 16:30]අමෙරිකන් සංචාරකයින් ඉන්දියාවට පැමිණිමෙන් පසු වීසා බලපත්‍රය ලබාදිමේ වැඩපිලිවෙලක් ක්‍රීයාත්මක කෙරේ.මේ අනුව ඇමෙරිකන් සංචාරකයින්ට ඉන්දියාවේ දින 30ක් ගත කිරිමේ අවසරය ඉන්දියාවට පැමිණ ලබා ගත හැකි වේ.මෙම පහසුකම ජපානය කාමිබෝඡය නවසිලන්තය, සිංගප්පුරුව, වියටිනාමය, පිලිපිනය හා දකුණු කොරියාව යනාදී රටවල සංචාරකයන්ට දැනට හිමි වි තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br8</link>
    <topic>හැඩිගල්ලට නව පාලමක්</topic>
    <author>උදයංගනී ලියනාරච්චී</author>
    <content>[2014-09-22 15:30]හැඩිගල්ල මෑල්ලගහවිල ඇල හරහා නව පාලමක් ඉදිකිරිමට ප්‍රතිපාදන වෙන් කෙරේ.වසර හැටක් පැරණි අබලන් පාලම වෙනුවට මෙම නව පාලම ඉදිකිරිමට තීරණය කර තිබේ.පළාත් මාර්ග සංවර්ධන අධිකාරිය මගින් මෙහි ඉදිකිරිම් සඳහා රුපියල් ලක්ෂ 70ක මුදලක් වෙන් කොට ඇත. මාස දෙකක කාලයක් තුළ මෙහි සියලු ඉදිකිරිම් කටයුතු අවසන් කිරිමට නියමිත බව පළාත් මාර්ග සංවර්ධන අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br7</link>
    <topic>මැලේසියානු කණ්ඩායම පරදා නේපාල පිළ ජය ගනි</topic>
    <author>බිනාලි රාජපක්ෂ</author>
    <content>[2014-09-22 14:30]ආසියානු ක්‍රීඩා පන්දුවාර 20යි 20 කාන්තා ක්‍රිකටි තරඟයේදි මැලේසියානු කණ්ඩායම පරදා ලකුණු 46ක ජයක් වාර්ථා කිරිමට නේපාල පිළ සමත් විය.අද පැවති මේ තරඟයේ පලමුව පන්දුවට පහර දුන් නේපාල කන්ඩායම නියමිත පන්දුවාර 20 අවසානයේදි කඩුලු 3ක් දැවි ලකුණු 88ක් රුස් කලේය.පිළිතුරු ඉනිම ක්‍රීඩා කළ මැලේසියානු පිළට සියල්ලන්ම දැවි ලබා ගත හැකිවුයේ ලකුණු 42ක් පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br6</link>
    <topic>මාවෙන් අහ්‍යවකාශ යානය අඟහරුට සමීප වෙයි</topic>
    <author>බිනාලි රාජපක්ෂ</author>
    <content>[2014-09-22 14:30]මාවෙන් අහ්‍යවකාශ යානය මේ වන විට අඟහරු ග්‍රහයා ආසන්නයට පැමිණ ඇත.නාසා ආයතනය මාවෙන් යානය අහ්‍යවකාශ ගත කළේ අඟහරු ග්‍රහයාගේ තොරතුරු සෙවිමටයි.මාස දහයක් තිස්සේ සැතපුමි මිලියන හාරසිය හතලිස් දෙකක් ගෙවා අඟහරුට ළං ව මාවෙන් යානය අඟහරුගේ වායුගෝලය පරික්ෂාවටත්, එහි දේශගුණික තත්වය හා ජලය පිළිබද තොරතුරු සෙවිමටත් කටයුතු කරන බව විදෙස් මාධ්‍ය වාර්තා කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br5</link>
    <topic>සංවර්ධන ව්‍යාපෘති දෙසිය විස්සක් ක්‍රියාත්මක කිරිමට යෝජනා කෙරේ</topic>
    <author>දිස්නා කුමාරි අල්විස්</author>
    <content>[2014-09-22 13:30]ජාතික සවිය ගම නැගුම වැඩසටහන යටතේ සංවර්ධන ව්‍යාපෘති දෙසිය විස්සක් ක්‍රියාත්මක කිරිමට යෝජනා කෙරේ.මෙම වසරේ හාරිස්පත්තුව ප්‍රාදේශිය ලේකම් කොට්ඨාශය තුල එය ක්‍රියාවට නැංවිමට සැලසුම් කෙරෙනු ඇත.රුපියල් අට කෝටි විසි ලක්ෂයක මුදලක් මෙම සංවර්ධන ව්‍යාපෘති සදහා වැය කෙරේ.දැනට ව්‍යාපෘති 108ක වැඩ ආරමිභ කර ඇති අතර ඉන් ව්‍යාපෘති 14ක් අවසන් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br4</link>
    <topic>දඹාන ආදිවාසීන්ගේ උරුමය ආරක්ෂා කෙරේ</topic>
    <author>දිස්නා කුමාරි අල්විස්</author>
    <content>[2014-09-22 11:30]දඹාන ආදිවාසී කෞතුකාගාරය ආදිවාසී ජන උරුම කෞතුකාගාරය නමින් ප්‍රතිසංස්කරණය කිරීමට ජාතික උරුමයන් පිළිබඳ අමාත්‍යාංශය පියවර ගෙන ඇත.ශ්‍රී ලංකාවේ ආදිවාසී ජන කොටස් ආරක්ෂා කර ගැනීම, ඔවුන්ගේ ආවේණික ලක්ෂණ රැක ගනිමින් එය ජීවන මාර්ගයක් ලෙස සකස්කර ගැනීමට ඉඩ සලසා එමගින් ඔවුන්ගේ ජීවන මට්ටම නංවාලීම සහ නරඹන්නන්ට දැනුම හා ආශ්වාදය ලබාදීම, මෙරට ආදිවාසීන් පිළිබඳ අධ්‍යයනය කිරීමට අවස්ථාව ලබාදීමේ අරමුණ ඇති ව ජන උරුම කේන්ද්‍රයට නව අරුතක් ලබාදීමට ජාතික උරුමයන් පිළිබඳ අමාත්‍යාංශය මගින් ජන උරුම කෞතුකාගාරය නවීකරණය කිරීමට පියවර ගෙන ඇත.මෙම කෞතුකාගාරය මැඳිරි හතකින් සමන්විත වේ. ලංකාවේ ප්‍රාග් ඓතිහාසික යුග මානවයාගේ සිට අද දක්වා මානව ක්‍රියාකාරකම්, පරිණාමය වූ ආකාරය, ඔවුන්ගේ විශ්වාස, ඇදහිලි, ජීවන රටාව, වාසස්ථාන හා ඇඳුම් පැලඳුම්, ආහාර සොයාගත් ආකාරය, ආයුධ තාක්ෂණය, මියගිය වැදි නායක තිසාහාමිගේ ජීවන තොරතුරු ඇතුළත් වෙනම මැඳිරියක් ද සමගින් මෙම මැඳිරි ඉදිකිරීමට නියමිත වේ.පියවර කිහිපයකින් සැකසීමට සැලසුම් කර ඇති මෙය මෙම වසරේ මුදල් ප්‍රතිපාදනවලින් අඩක් නිම කිරීමටත්, 2015 වසරේ සමස්ත කෞතුකාගාරයම නිම කිරීමටත් සැලසුම් කර ඇත.‍</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br3</link>
    <topic>දේශීය විශ්ව විද්‍යාලවලට විදෙස් සිසුන් 50,000ක් ඇතුළත් කර ගැනීමට පියවර</topic>
    <author>විජිත ජයසිංහ</author>
    <content>[2014-09-22 1030]2020 වන විට දේශීය විශ්ව විද්‍යාලවලට විදෙස් සිසුන් 50,000ක් ඇතුළත් කර ගැනීමට උසස් අධ්‍යාපන අමාත්‍යංශය අපේක්ෂා කරයි. ශ්‍රී ලංකාව උසස් අධ්‍යාපනයේ විශිෂ්ට කේන්ද්‍රස්ථානයක් බවට පත් කිරීමේ රජයේ දැක්ම යටතේ මෙම වැඩ සටහන ක්‍රියාත්මක කෙරේ.2010 දී විදෙස් සිසුන් 300ක් තරම් සුළු ප්‍රමාණයකට දේශීය විශ්ව විද්‍යාලවලට  ඇතුලත් වීමට අවස්ථාව හිමි විය.අද වන විට එම ප්‍රමාණය 3000ක් දක්වා වර්ධනය වී ඇත.2016 පමණ වන විට  විශ්ව විද්‍යාලවල සඳහා විදෙස් සිසුන් 10,000ක් ඇතුළත් කරගැනීමට කටයුතු කරන බව උසස් අධ්‍යාපන අමාත්‍යංශය පවසයි.  </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br2</link>
    <topic>දේශගුණ විපර්යාස හා කෘෂිකර්මාන්තය ගැන ජාත්‍යන්තර වැඩමුළුවක් අද සිට</topic>
    <author>විජිත ජයසිංහ</author>
    <content>[2014-09-22 9:30]දේශගුණ විපර්යාස හා කෘෂිකර්මාන්තය නමින් ජාත්‍යන්තර වැඩමුළුවක් අද සිට 26 දින දක්වා ගල්කිස්සේ දී පැවැත්වේ.ආසියා අප්‍ර‍්‍රිකා ග්‍රාමීය සංවර්ධන සංවිධානය, කෘෂිකර්ම අමාත්‍යංශය සමඟ එක් ව මෙය සංවිධානය කර ඇත.එම වැඩමුළුවේ ප්‍රධාන අරමුණ වන්නේ කරුණු කාරණා ඉදිරිපත් කිරීම්, සාකච්ඡා කිරීම් හා අනාවරණ චාරිකා තුළින් දේශගුණ විපර්යාස හා එහි බලපෑම් පිළිබඳ ව සාමාජිකයන්ගේ දැනුම හා අවබෝධය පුළුල් කිරීමයි.එහි සමාරම්භක උත්සවය කෘෂිකර්ම අමාත්යඳ මහින්ද යාපා අබේවර්ධන මහතාගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n140922_br1</link>
    <topic>ලංකාවේ අපනයන ආදායම ඉහලට</topic>
    <author>විජිත ජයසිංහ</author>
    <content>[2014-09-22 09:30]2014 ජූලි මාසයේ අපනයන ආදායම අමෙරිකානු ඩොලර් මිලියන 955ක් දක්වා සියයට 11.1කින් වර්ධනයවී ඇත.මෙම වසරේ පළමු මාස හත තුළ සමුච්චිත අපනයන ආදායම සියයට 15.9ක වර්ධනයක් වාර්තා කරන ලද බව ශ්‍රී ලංකා මහ බැංකුව සඳහන් කරයි.සියලුම පරහන්ධාන අපනයන කාණ්ඩයන් මෙම අපනයන ආදායමේ වර්ධනයට දායකත්වය සැපයූ අතර විශාලතම දායකත්වය කාර්මික අපනයනයන්ගෙන් ලැබී ඇත.කාලීන උච්චාවචනයන්ට අනුව වෙනස් වන ඉල්ලුම පිළිබිඹු කරමින් රෙදිපිළි හා ඇඟළුම් අපනයන ආදායම ද විශාල ලෙස වර්ධනයවී ඇතැයි ශ්‍රී ලංකා මහ බැංකුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409222</link>
    <topic>රජයේ සංවර්ධන වැඩපිළිවෙළ ඉදිරියට ගෙන යාමට ඌවෙන් ජනවරමක් ලැබුණා</topic>
    <author/>
    <content>මෙවර ඌව පළාත් සභා මැතිවරණයෙන් එක්සත් ජනතා නිදහස් සන්ධානයට හිමි වූ විශිෂ්ට ජයග්‍රහණය රජයේ සංවර්ධන වැඩපිළිවෙළ තව තවත් වේගවත්ව ඉදිරියට ගෙන යාමට ලබා දුන් ජනවරමක් බව  ජනාධිපති මහින්ද රාජපක්ෂ මහතා ප්‍රකාශ කරයි.මෙම ජයග්‍රහණය ඌව පළාතට සේම මුළු රටටම වැදගත් ජයග්‍රහණයක් බව පවසන ඒ මහතා එසේම වත්මන් රජය රටට ලබා දුන් නිදහස, සාමය මෙන්ම රටේ දුෂ්කර පළාත්වලට ගෙන ගිය මහා සංවර්ධන වැඩපිළිවෙළ ඉදිරියට ගෙන යාමට මෙම විජයග්‍රණයත් සමඟ ඌවේ ජනතාවට තම ආශිර්වාදය පළකර තිබෙන බවද කියාසිටී.රජයට එරෙහිව ගෙන ගිය ද්වේෂ සහගත හා අපහාසාත්මක චෝදනා ඌවේ ජනතාව තදින්ම ප්‍රතික්ෂේප කර ඇති බව පෙන්වාදෙන ජනාධිපති මහින්ද රාජපක්ෂ මහතා අපට අන් සියල්ලටම වඩා වැදගත් වන්නේ මේ රටේ ජනතාවගේ කැමැත්ත බවද දැඩිව අවධාරණය කරයි. රටේ ජනතාවගේ අවශ්‍යතාවන්, ජාතියේ අවශ්‍යතාවන් පරාජය කිරීමට කිසිවකුට ඉඩ නොතබන බවද හෙතෙම අවධාරණය කරයි.සියලු ජාතීන් ආගම් අදහන ජනතාව එක් වී සම්පූර්ණ කළ මෙම විජයග්‍රහණය ආරක්ෂා කර ගැනීම අප සැමගේ වගකීමක් බව සිහිපත් කරන මහින්ද රාජපක්ෂ මහතා කෙළෙහි ගුණයෙන් සපිරි ඌවේ ජනතාව එක්සත් ජනතා නිදහස් සන්ධානයට ලබාදුන් මෙම ජයග්‍රහණය රටේත් ජනතාවගේත් යහපතට හා දූ පුතුන්ගේ අනාගත අභිවෘද්ධියටම යොදවන බවද ප්‍රකාශ කරයි. ඌවේ ජනතාව හමුවට ගිය සෑම අවස්ථාවකම ජාති, ආගම් භේදයකින් තොරව දූ පුතුන් ද පිරිවරා එක්රොක් වෙමින් තමාහට දැක්වූ මිත්‍රශීලි බවද ආදරය ද සදා සිහිපත් කරන ජනාධිපතිවරයා මෙම මැතිවරණය සාමකාමී මැතිවරණයක් කර ගැනීමට කැප වූ සියලුදෙනා වෙත ප්‍රණාමය පුදකරන බවද සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409223</link>
    <topic>සන්ධානයට ලක්ෂ 50කට වැඩි ඡන්ද පදනමක් තිබෙනවා</topic>
    <author>ජයසිරි මුණසිංහ සහ රක්ෂණ ශ්‍රියන්ත</author>
    <content>නිමාවට පත්වූ ඌව පළාත් සභාව ඇතුළු පළාත් සභා අටක අති විශිෂ්ට ජයක් ලැබූ එක්සත් ජනතා නිදහස් සන්ධානයට ඡන්ද ලක්ෂ පනහකට අධික ඡන්ද පදනමක් ඇතැයි එජනිස මහා ලේකම් අමාත්‍ය සුසිල් ප්‍රේමජයන්ත මහතා පවසයි‍.එක්සත් ජනතා නිදහස් සන්ධානයට ඡන්ද ලක්ෂ පනහකට වඩා වැඩි ඡන්ද පදනමක් තිබෙන විට එජාප ඇතුළු පොදු විපක්ෂයට ඇත්තේ සියලු පළාත් සභාවලින් ඡන්ද ලක්ෂ විසිපහකට අඩු ප්‍රමාණයක් බව ද ඒ මහතා පෙන්වා දුන්නේය.ඌව පළාත් සභා මැතිවරණය ඡන්ද ප්‍රතිඵල පිළිබද එක්සත් ජනතා නිදහස් සන්ධානයේ අදහස පැහැදිලි කිරීමේ අරමුණින් ඊයේ(21) දහවල් ශ්‍රී ලංකා නිදහස් පක්ෂ මූලස්ථානයේ පැවැති විශේෂ මාධ්‍ය හමුවේදී ඒ මහතා මේ බව හෙළි කළේය.උතුරු පළාත් සභාව හැර අනිකුත් පළාත් සභාවල වැඩි ඡන්ද ලක්ෂ විසිපහකට වඩා වැඩියෙන් ලබා තිබෙන තම සන්ධානයට එළඹෙන ඕනෑම ජාතික මැතිවරණයක් ජයගැනීමට ශක්තියක් ඇති බවද මහලේකම් වරයා අවධාරණය කළේය.ඌව පළාත් සභාවට අයත් මොනරාගල දිස්ත්‍රික්කයෙන් 58‍.34%ක සාමාන්‍ය ඡන්ද ප්‍රතිශතයක් අප සන්ධානය ලබාගෙන තිබෙනවා. එක්සත් ජාතික පක්ෂයට හිමිවුනේ 31.92% ක ප්‍රතිශතයක්. ජනතා විමුක්ති පෙරමුණය සියයට හයකත්, ප්‍රජාතන්ත්‍රවාදි පක්ෂයට සියයට 1.9ක ප්‍රතිශතයකුත් හිමිවුණා. මෙයින් පැහැදිලියි පොදු විපක්ෂයටත් වඩා සන්ධානය ඉදිරියෙන් සිටින බව.බදුල්ල දිස්ත්‍රික්කයෙන් සන්ධානයට 47.37%ක ඡන්ද ප්‍රතිශතයක් ලැබී තිබෙනවා. යූඑන්පියට 44.79%කත්, ජවීපෙයට 4.67%, ප්‍රජාතන්ත්‍රවාදී පක්ෂයට 0.73%ක ප්‍රතිශතයකුත් ලැබී තිබෙනවා. මෙහිදී විශේෂයෙන් සඳහන් කරන්න ඕන බදුල්ල දිස්ත්‍රික්කය ජානිපෙ ඡන්ද 4875 කුත් , රිෂාද් බදියුද්දීන් ඇමැතිවරයාගේ පක්ෂයට ඡන්ද 4832කුත් ලැබී තිබෙනවා. ඔවුන් අපේ සන්ධානයට අයත් පක්ෂවල සාමාජිකයන්. මේ ඡන්ද ප්‍රමාණයත් එකතු කළ විට සන්ධානයට 49.6%ක ප්‍රතිශතයක් හිමිවෙනවා. මෙය විශ්ලේශනය කර බැලීමේදී බොහොම පැහැදිළිව සන්ධානය ජයග්‍රහණය කර තිබෙනවා. දිස්ත්‍රික්ක දෙකෙන්ම සියයට පනස් එකකට වඩා වැඩි ඡන්ද ප්‍රතිශතයක් රාජ්‍ය සේවකයින් විසින් සන්ධානයට ලබා දී තිබෙනවා.එජාපයේ හැමදාම ජයග්‍රහණය කරන තනි අලියා ලෙස සැලකෙන මහියංගනය ආසනය අපේ සන්ධානය ජයගත්තේ වැඩි ඡන්ද හත්දහකට කිට්ටු සංඛ්‍යාවකින්.එක්සත් ජාතික පක්ෂය මෙවර සම්මේලනය පැවැත්වූ පස්සර ආසනය අපි ජයග්‍රහණය කළා. පස්සර ප්‍රාදේශීය සභාව එක්සත් ජාතික පක්ෂයේ පාලනයේ තියෙන්නෙ. නමුත් අපි එය දිනුම්. මෙහි වතුකරයේ දෙමළ ඡන්ද ගොඩක් තිබෙනවා. මුස්ලිම් බහුතරයක් සිටින්නේ හපුතලේ වැලිමඩ වැනි ප්‍රදේශයි. ඒවත් අපි ජයග්‍රහණය කළා.සබරගමු පළාත් සභා මහ ඇමැති මහීපාල හේරත් මහතා., ජනාධිපති තුමා ගෙන යන රට නංවන සමාජ ආර්ථික වැඩපිළිවෙල පරාජයට පත් කරන්නට විවිධ දෙස් විදෙස් බලවේග කුමන්ත්‍රණ කළත් ඒවා සියල්ල පරාජයට පත් කිරීමට ඌවේ විරෝධාර ජනතාව ක්‍රියා කර තිබෙන බව මැතිවරණ ප්‍රතිළුල වලින් ලබාදී ඇති පණිවිඩය බව කීය.බහු ජාතික සමාගම් එක්සත් ජාතික පක්ෂයට හිතවත් රාජ්‍ය නොවන සංවිධාන ජාලයක් අති විශාල මුදල් කන්දරාවක් වියදම් කරමින් මැතිවරණ ප්‍රචාරක කටයුතු ගෙන ගියා. භීෂණයක් මවා පෑවා. නමුත් ඒ සියල්ල පරාජයට පත් කරමින් ඌවේ ජනතාව ආණ්ඩුවේ වැඩපිළිවෙල අනුමත කළා. මේක ජනතා ජයක්.විදුලි බිල, පෙට්‍රල්, ඩීසල්, භූමිතෙල් මිල අඩු කළේ ඡන්දය බලාගෙන නොවේ. ජනාධිපති තුමා ඒ තීන්දු ගත්තේ ජනතාවට දුන් මහින්ද චින්තන ප්‍රතිපත්තිය ඉටු කිරීමට මිසක් ඡන්දය බලාගෙන නොවෙයි. අපි සබරගමුව සහ උතුරු මැද පළාත් සභා මැතිවරණ වලට ගියේ තෙල් මිල සහ විදුලි බිල වැඩිකරගෙනයි. නමුත් අපේ රටේ ජනතාව ඒ ගැන නොසිතා රජයේ වැඩපිළිවෙල අනුමත කරමින් විශිෂ්ට ලෙස එදත් අපිත් එදා ජයග්‍රහණය කළා. මේ රටේ ජනතාව දේශපාලන තීන්දු ගන්නේ බුද්ධිමත්ව සිතා බලා බව ඉන් පැහැදිලියි.වයඹ පළාත් සභා මහ ඇමැති නීතිඥ දයාසිරි ජයසේකර මහතා, එක්සත් ජාතික පක්ෂයේ රනිල් වික්‍රමසිංහ, සජිත් ප්‍රේමදාස මහත්වරු එකමුතුවක් ගොඩනැගුවත් එහි අභ්‍යන්තරයේ පවතින්නේ අර්බුදයක්. මේ නිසා කවදාවත් එජාපයටවත් පාක්ෂිකයින්ටවත් ගොඩඒමක් නැහැ.ජනතා විමුක්ති පෙරමුණටත් බදුල්ලෙනුත් මොණරාගලිනුත් ‍ලැබුණු ජයක් නැහැ. සරත් ෆොන්සේකාගේ පක්ෂයට ඛෙද ජනක තත්වයක් උදාවෙලා. රටත් ජනතාවත් දිනවන දැක්මක් වැඩපිළිවෙලක් තිබෙන්නේ ජනාධිපති මහින්ද රාජපක්ෂ මැතිතුමාටයි. එබවින් ජනාධිපති තුමා සමඟ අත්වැල් බැදගෙන රට දිනවීමට එක්වන ලෙස එක්සත් ජාතික පාක්ෂිකයින්ගෙන් මා ඉල්ලා සිටිනවා.බස්නාහිර පළාතේ කොළඹ දිස්ත්‍රික්කයේ ආසනයක් කළුතරට ගෙන ගියා. එතකොට යූඑන්පිය උසාවි ගියේ නැහැ. දකුණු පළාතේ ආසන දෙකක් හම්බන්තොටට ගෙන ගියා. එතකොට උසාවි ගියෙත් නැහැ මානව හිමිකම් කොමිසමට ගියෙත් නැහැ. නමුත් බදු‍ල්ලෙන් ආසන තුනක් මොණරාගලට ගෙන ගියහම යූඑන්පිය උසාවි ගියා. ඔවුන් මේක දේශපාලන වාසි ලබාගන්න යොදා ගත්තා නමුත් ඒවා සාර්ථක වුනේ නැහැ‍.සරත් ෆොන්සේකා මහත්තයා තමන්ට වෙඩි වැදුන රථය පවා මැතිවරණ ප්‍රචාරක කටයුතු සිදු කරන ස්ථාන වලට ප්‍රදර්ශනයට ගෙන ගියා. අනුකම්පාව ගන්න බැලුවා. ජනතාව ඒවා පිළිගත්තේ නැහැ. නව නායකත්වයක් යටතේ ජනතා විමුක්ති පෙරමුණ දැවැන්ත ගමනක් යන්න හිතා හිටියත් ඔවුන්ටත් ජනතාවගේ කැමැත්ත නැති බව ජනතාව පෙන්නුම් කළා. එක්සත් ජනතා නිදහස් සන්ධානයට බුලත් කොළයට ඡන්දය දුන් සැමට ප්‍රණාමය පුද කරනවා. රාජ්‍ය සේවකයින්ටත් ස්තුතිවන්ත වනවා.මේ අවස්ථාවට බස්නාහිර පළාත් සභා ඇමැති නිමල් ලන්සා, රාජ්‍ය උකස් හා ආයෝජන බැංකුවේ සභාපති මහාචාර්ය ජගත් වැල්ලවත්ත යන මහත්වරුද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409224</link>
    <topic>එ.ජා. සමුළුව ඇමැතීමට ජනපති නිව්යෝර්ක් යයි</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>එක්සත් ජාතින්ගේ 69 වන මහා මණ්ඩල සැසිවාරයට සහභාගි වීම සඳහා ජනාධිපති මහින්ද රාජපක්ෂ මහතා ඊයේ (21) නිව්යෝර්ක් නුවර බලා පිටත්ව ගියේය.එළඹෙන 24 දා මෙම සමුළුව ආරම්භ වීමට නියමිත අතර ලොව කීර්තිමත් රාජ්‍ය නායකයෙකු මෙන්ම ලෝකයේම අවධානයට ලක්වූ රාජ්‍ය නායකයා වශයෙන් මේ මස 25 දා ජනාධිපති මහින්ද රාජපක්ෂ මහතා සමුළුව ඇමැතීමට නියමිත බවද ජනාධිපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා "දිනමිණ" ට පැවසීය.එක්සත් ජාතින්ගේ මහා මණ්ඩල සැසිවාරයට සහභාගි වන අතරතුර ජනාධිපති මහින්ද රාජපක්ෂ මහතා ලෝකයේ රටවල් රැසක රාජ්‍ය නායකයන් කිහිපදෙනකු සමඟ ද්වීපාර්ශ්වීය වශයෙන් සාකච්ඡා කරන අතර ඉන්දිය අගමැති නරේන්ද්‍ර මෝදි මහතා ඇතුළු රාජ්‍ය නායකයන් කිහිපදනකු ඊට අයත්වන බවද ඒ මහතා පෙන්වා දුන්නේය.ජනාධිපතිවරයා සමඟ මේ සංචාරය සඳහා විදේශ කටයුතු ඇමැති මහාචාර්ය ජී.එල්.පීරිස්, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරු සහ විදේශ කටයුතු අමාත්‍යාංශයේ ලේකම් ක්ෂෙනුකා සෙනෙවිරත්න මහත්මිය ඇතුළු පිරිසක් සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409225</link>
    <topic>ඌවේ දේශප්‍රේමී ජනතාවට අඛණ්ඩවම යුතුකම් ඉටුකරනවා</topic>
    <author>මහින්ද</author>
    <content>පළාත් සභා මැතිවරණය සාර්ථක ලෙස අවසන් වුවද ඌව පළාතේ දේශප්‍රේමී ජනතාව වෙනුවෙන් යුතුකම අඛණ්ඩව ඉටුකරන බව ශ්‍රී ලංකා නිදහස් පක්ෂයේ ජාතික සංවිධායක සහ ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.ජාති, ආගම් ආදී කිසිඳු භේදයකින් තොරව ඌව පළාත් සභා මැතිවරණයෙන් එක්සත් ජනතා නිදහස් සන්ධානය ජයග්‍රහණය කරවීමට මොණරාගල සහ බදුල්ල දිස්ත්‍රික්වාසීන් පියවර ගත් අතර එවුන් සියලු දෙනාටම තම කෘතවේදීත්වය සහ ගෞරවය පිරිනමන බවද ඒ මහතා ප්‍රකාශ කරයි."දිනමිණ" ට විශේෂ ප්‍රකාශයක් කරමින් ඇමැතිවරයා මේ බව සඳහන් කළේය.එහිදී වැඩිදුරටත් අඳහස් දක්වමින් බැසිල් රාජපක්ෂ මහතා පෙන්වා දුන්නේ ශ්‍රී ලංකා නිදහස් පක්ෂය ප්‍රමුඛ වත්මන් රජයට විවිධ අයුරින් සැළසුම් සහගත ලෙස මඩ ප්‍රචාර, විවේචන එල්ල කරන පරිසරයක දී මේ මැතිවරණ ජයග්‍රහණය ලබා ගැනීමට සමත්ව තිබෙන බවත් ජනාධිපති මහින්ද රාජපක්ෂ මහතාගේ නායකත්වය යටතේ එක් ගමකට එක් වැඩක් ක්‍රියාත්මක කරන විට විපක්ෂය එක් දිනෙකට එක් බොරුවක් බැඟින් ප්‍රචාරය කිරීමට කටයුතු කළ බවත්ය.ඌව පළාත් සභා මැතිවරණයෙන් වත්මන් රජය පරාජයට පත්කරවීම සඳහා විපක්ෂය විවිධ උත්සාහයන් ගත්බව සිහිපත් කළ බැසිල් රාජපක්ෂ මහතා ව පළාත් සභා මැතිවරණයට තරඟ කිරීම සඳහා හරීන් ප්‍රනාන්දු මහතා පාර්ලිමේන්තුවෙන් ඉවත් කොට බදුල්ල දිස්ත්‍රික්කය සඳහා යොමුකිරීමට එක්සත් ජාතික පක්ෂය කටයුතු කළ බවද මේ මැතිවරණයෙන් ජය ගැනීම සඳහා ඔවුන් නොගත් උත්සාහයක් නොමැති බවද පෙන්වා දුන්නේය.දැඩි නියං තත්ත්වය මැද විවිධ දුෂ්කරතා පැවැති කාලවකවානුවක වුවද මොණරාගල ජනතාව මේ මැතිවරණයෙන් එක්සත් ජනතා නිදහස් සන්ධානය දිනවීමට පියවර ගත් බව පැවසූ ආර්ථික සංවර්ධන ඇමැතිවරයා එම ප්‍රදේශයට වැසි නොලැබීම හේතුවෙන් කන්න දෙකක වගා අස්වනු විනාශයට පත්වූ බවද ජනාධිපති මහින්ද රාජපක්ෂ මහතාගේ උපදෙස් පරිදි කිසිඳු භේදයකින් තොරව එම ජනතාවට සහන ලබාදෙන්නට වත්මන් රජය පියවර ගත් බවද ප්‍රකාශ කළේය.මේ අතර ඇමැතිවරයා පෙන්වා දුන්නේ මෙලෙස සහන ලබාදීමේ වැඩපිළිවෙල ක්‍රියාත්මක කරන අතරතුර රාජ්‍ය නොවන සංවිධානයක් සහ ජනතා විමුක්ති පෙරමුණ එක්ව එම වැඩපිළිවෙල නවතා දැමීමට උත්සාහ කළ බවත් අධිකරණයෙන් මේ සම්බන්ධව යහපත් ප්‍රතිචාරයක් ලැබී තිබෙන බවත්ය. එයින් කිසිඳු දේශපාලන වාසියක් නොගෙන ප්‍රදේශයේ වෘත්තීය සමිති සහ රජයේ නිලධාරීන් සමඟ එක්ව මේ වැඩපිළිවෙල ක්‍රියාත්මක කරන බවද එවිට ද ඇතැමුන් මඩප්‍රචාර ගෙනයාම පුරුද්දක් කරගෙන තිබෙන බවද කීවේය.මේ වනවිට ශ්‍රී ලංකාවේ සියලු පළාත් සභාවන්හි මැතිවරණ පවත්වා අවසන් බව සිහිපත් කළ බැසිල් රාජපක්ෂ මහතා ඒවායේ සමස්ත ප්‍රතිඵලය දෙස බලන කළ වැඩි ඡන්ද ලක්ෂ 20 ට වැඩි ප්‍රමාණයක් ලබා ගැනීමට එක්සත් ජනතා නිදහස් සන්ධාන රජයට හැකිව තිබෙන බවද පෙන්වා දුන්නේය.මේ වනවිට ඌව පළාතේ අල ගොවීන්ගේ නිෂ්පාදන මිලදී ගැනීම සඳහා විධිමත් වැඩපිළිවෙලක් සකසා තිබෙන බවද සඳහන් කළ ආර්ථික සංවර්ධන ඇමැතිවරයා එය අද (22) සිට ක්‍රියාත්මක වන පරිදි ලක් සතොස සහ ගොවිජන සේවා මධ්‍යස්ථානවලින් මිලදී ගැනීමේ කටයුතු යළි ආරම්භ කරන බවද ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409226</link>
    <topic>තෙල් මිල අඩුකර ධීවර ජනතාවට ලබාදුන් සහනයට ජනපතිතුමාට තුති</topic>
    <author>ක්‍රිස්ටි මහේෂ් ද සිල්වා</author>
    <content>ඛනිජ තෙල් මිල පසුගිය දා පහළට දැමීම හේතු කොට ගෙන ධීවර ජනතාවට ලබාදුන් සහනය හේතුවෙන් ජනාධිපති මහින්ද රාජපක්ෂ මහතාට තමන් ස්තූතිය පළ කරන බව අගරදගුරු ආචාර්ය මැල්කම් කාදිනල් රංජිත් හිමිපාණන් පවසයි‍.ඛනිජ තෙල් මිල ඉහළ යෑම හේතුවෙන් ධීවර ජනතාව දැඩි ලෙස අපහසුතාවයට ලක්වූවත් පසුගිය දා රජය මඟින් ගත් සහනශීලී පියවර හේතුවෙන් එම අපහසුතාව යම් පමණකින් අඩු වී ඇතැයි ද හිමිපාණෝ සඳහන් කරති.රජය මඟින් භූමි‍තෙල් රුපියල් 20කින් ද, පෙට්‍රල් මිල රුපියල් 5කින් ද, ඩීසල් රුපියල් 3කින් ද, විදුලිය සියයට 25කින් ද පසුගිය දා අඩු කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409227</link>
    <topic>‘සිරි දළදා හරසරණිය’ ජගත් මට්ටමට ගෙන යාමෙන් අ‍ෙප් ජාතියේ ප්‍රෞඪත්වය ජාත්‍යන්තරය වටහා ගන්නවා</topic>
    <author>මහානාම ගලහිටියාව මහනුවර උතුර විශේෂ</author>
    <content>“සිරි දළදා හරසරණිය” ග්‍රන්ථය අන්තර්ජාතික මට්ටම දක්වා ගෙනයාමෙන් මෙම පර්යේෂණවල තිබෙන අපේකම, අපේ උරුමය පමණක් නොව, ලෝකයත් සමඟ ඉදිරියට යන අපේ ජාතියේ ප්‍රෞඪත්වය ජාත්‍යන්තරයට අවබෝධ වනු ඇතැයි පේරාදෙණිය විශ්වවිද්‍යාලයේ ඉතිහාස අධ්‍යයන අංශයේ ජ්‍යෙෂ්ඨ කථිකාචාර්ය සහ සිරි දළදා හරසරණිය කෘතියේ ප්‍රධාන සංස්කාරක මහාචාර්ය හඟුරන්කෙත ධීරානන්ද හිමියෝ පැවසූහ.අනාදිමත් කාලයක් තිස්සේ පැවැති සම්ප්‍රදායන් ඔස්සේ දළදා වහන්සේ හා සම්බන්ධිත වූ සියලු තොරතුරු එක්තැන් කරමින් මෙවැනි ග්‍රන්ථයක් එළිදැක්වීමට ලැබීම මහත් භාග්‍යයක් කොට සලකන බව ද උන්වහන්සේ සඳහන් කළහ. ජාතික සාහිත්‍ය කලා ප්‍රසාදිනි උළෙලට සමගාමීව සම්පාදනය වූ ‘සිරි දළදා හරසරණීය’ කෘතිය දොරට වැඩීමේ උත්සවයේ දී විශේෂ දේශනයක් කරමින් ධීරානන්ද හිමියෝ එම අදහස් පළ කළහ.මෙම කෘතිය දොරට වැඩීමේ උළෙල උසස් අධ්‍යාපන අමාත්‍ය එස්. බී. දිසානායක මහතාගේ ප්‍රධානත්වයෙන් ඉකුත් 10 වැනිදා මහනුවර ගැටඹේ මහානාම විදුහල් ක්‍රීඩාංගණයේ දී පැවැත්විණි.විශේෂයෙන් ශ්‍රී දළදා වහන්සේගේ ආභාෂයෙන් මේ රටේ ඇති වූ සංස්කෘතික පුනරුදය, මිනිසුන්ට ඇති වූ ශාන්තිය, ඒ වගේම මිනිසුන්ගේ ජන විඥාණ ගත වූ චින්තන ධාරාව කොයි තරම් දුරට විකාශනය වී ඇත්ද යන්න මෙම කෘතිය පරිශීලනය කිරීමෙන් අවබෝධ වනු ඇති බවත් උන්වහන්සේ පැවසූහ. මෙහිදී වැඩිදුරටත් අදහස් දැක් වූ මහාචාර්ය ධීරානන්ද හිමියෝ, සිරි දළදා හරසරණීය පර්යේෂණ ග්‍රන්ථයක්.විශ්වවිද්‍යාල මට්ටමෙන් අද මේ පර්යේෂණ කිරීම් එළියට ආ යුතුයි. මෙය අපේ රටට මෙන්ම ඉංග්‍රීසියට පරිවර්තනය කොට අන්තර්ජාතික මට්ටම දක්වා රැගෙන යන්නට ඕනෑ. මෙම කෘතිය තුළින් අපේ රට බෞද්ධ රටක් හැටියට, ශ්‍රී දළදා වහන්සේ වැඩ සිටින රටක් හැටියට, ජය ශ්‍රී මහා බෝධීන් වහන්සේ වැඩ සිටින රටක් හැටියට, සාමකාමී රටක් හැටියට දකින ‍ලෝකයාට නව ජීවයකින්, නව අරුතකින් අප දෙස බලන්නට පුරුදු වෙයි කියලා විශ්වාස කරනවා.ධාතු කථා වංශයේ සිට නූතනය දක්වා වූ ඉතිහාසය, දළදා සංස්කෘතිය, ඒ සංස්කෘතිය හා බැඳුණු විවිධ අංශ සියල්ල එක්තැන් කර වඩාත්ම ශාස්ත්‍රීය මට්ටමේ වෙනසක් සහ ශාස්ත්‍රීය කතිකාවතක් දළදා වහන්සේ වෙනුවෙන් ලබාදිය යුතුය යන අදිටනින් මෙම කෘතිය එළිදැක්වූවා යැයි ද සඳහන් කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409228</link>
    <topic>නියෝජ්‍ය ඇමැති සනත් ජයසූරියගේ මෙහෙයවීමෙන් ලෝක ළමා දින උළෙලක්</topic>
    <author>උපාලි කරුණාරත්න</author>
    <content>මෙවර පැවැත්වෙන ලෝක ළමා දිනය නිමිති කරගෙන තැපැල් සේවා නියෝජ්‍ය ඇමැති සනත් ජයසූරිය මහතාගේ මෙහෙයවීමෙන් ජනාධිපති මහින්ද රාජපක්ෂ මහතාගේ ප්‍රධානත්වයෙන් ලෝක ළමා දින උත්සවයක් මාතර සනත් ජයසූරිය ක්‍රීඩාංගනයේ දී ලබන මස 01 දින පැවැත් වේ.මාතර දිස්ත්‍රික්කයේ පිහිටි පාසල්, පෙර පාසල්, ජාත්‍යන්තර පාසල් හි සිසු සිසුවියන්, ගුරුවරුන්, මවුපියන් විසි දහසකගේ සහභාගිත්වයෙන් සංස්කෘතික, අධ්‍යාපනික, නර්ථන, ගායන, ප්‍රසාංගික අංගයන්ගෙන් මේ උළෙල විචිත්‍රවත් වෙයි.දඹාන ආදි වාසී දරුවන්ගේ කිරි කොරහ පූජාව, ගිනි නිවීමේ සංදර්ශන, බන්ධනාගාර රැඳවියන්ගේ නාට්‍ය, ආදි වාසීන් භාවිතා කළ ආයුධ සහ මෙවලම් ආදී විවිධ දේ මෙදින දරුවන්ට දැක බලා ගත හැකිවනු ඇත.දරුවන් උදෙසා විනෝදාත්මක ක්‍රීඩා රැසක්ද මෙහි සංවිධාන කර තිබේ. මෙම උත්සවයට පැමිණෙන සෑම දරුවෙකුටම ඇගැයීමේ සහතික පත්‍ර සහ තෑගි ලබා ගැනීමට අවස්ථාව උදාකර ඇති අතර තරග කිහිපයක්ද ළමුන් උදෙසා සංවිධාන කර තිබේ. පැමිණෙන ගුරු මවුපියන් වෙනුවෙන්ද මාහාචාර්යවරුන් සහභාගිවන දේශන ගණනාවක් සංවිධාන කෙරේ. පෙරවරු 8.00 ට ආරම්භ වන මෙම උත්සවය දවස පුරා පැවැත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n1409229</link>
    <topic>නියඟයෙන් පීඩා විඳින මොණරාගල ජනතාවට නියං සහන දිගටම</topic>
    <author>@ ලුණම සමූහ සනත් ගමගේ</author>
    <content>ඡන්දය ඉවර වුණාට නියඟයෙන් පීඩා විඳින මොණරාගල ජනතාවට නියං සහන ලබා දීම අඛණ්ඩව සිදුකරගෙන යන බව ආපදා කළමනාකරණ ඇමැති මහින්ද අමරවීර මහතා ප්‍රකාශ කළේය.ඌව රජය අති විශිෂ්ට ලෙස ජයග්‍රහණය කිරීම සිදුකෙරෙන බව කල් තියා දැනගෙන සිටියා. මාධ්‍ය සංදර්ශන කොතෙක් දැම්මත් ජනතාව ඒවාට රැවෙටෙන යුගය අවසන් වී ඇති බව ද අමරවීර මහතා කීය.නියඟයෙන් පීඩාවට පත් වී සිටින මොණරාගල ජනතාවට නියං සහන දෙන්න ගිය විට උසාවි යන්න පවා ජනතාවට සිදුවුණා.රජය හැමවිටම විපතට පත් වූ ජනතාවට සහන සැපයීම නතර කරන්නේ නැහැ.නියං සහනාධාර පමණක් නොව වැලිමඩ ගොවියාගෙන් රජය මිල දී ගන්නා අල ද මොණරාගල ජනතාවට නොමිලයේ ඉදිරියේ දී ලබා දෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092210</link>
    <topic>රාජ්‍ය ළමා නාට්‍ය උළෙල: අද නාට්‍ය හතරක්</topic>
    <author>සමදරා ජයසිංහ</author>
    <content>සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනු මණ්ඩලය එක්ව සංවිධානය කරනු ලබන 2014 රාජ්‍ය ළමා නාට්‍ය උළෙලේ හයවන දින වන අද (22) සවස 5ට කොළඹ නව නගර ශාලාවේදී වේදිකා ගත වන නාට්‍ය මෙසේය.රත්නපුර නර්ගසන් උසස් විද්‍යාලයේ “චූටි බබා අපේ විද්‍යාලයේ” කොළඹ රාජකීය විද්‍යාලයේ ‘පලි’ බටුවත්ත මහා විද්‍යාලයේ ‘වයිස් බෝයි’ එම්. වින්ධ්‍යා ප්‍රබා කුමාරිගේ “දෙයියන්ගේ බබා”සිංහල, දෙමළ හා ඉංග්‍රීසි ළමා නාට්‍ය එකම වේදිකාවේ දී පැවැත්වෙන මෙම නාට්‍ය උළෙල මේ මස 30 වැනිදා දක්වා පැවැත්වේ. මේ නාට්‍ය උළෙලේ සියලුම නාට්‍ය නොමි‍ෙල් නැරැඹීමට අවස්ථාව සලසා දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092211</link>
    <topic>ඌවේ ජනතාව රටට එරෙහි සියලු කුමන්ත්‍රණ පරාජය කළා</topic>
    <author/>
    <content>පළාත් සභා මැතිවරණයෙන් රජයට අතිවිශිෂ්ට ජයග්‍රහහණයක් ලබා දුන් ඌවේ ජනතාව රජයට එරෙහි සියලු කුමන්ත්‍රණ පරාජයට පත් කර ඇතැයි උතුරු මැද පළාත් ප්‍රධාන ඇමැති එස්.එම්. රංජිත් සමරකෝන් මහතා පවසයි.ඌව පළාත් සභා මැතිවරණයේ දී එ.ජා.ප. ය හා ජ.වි.පෙ. සතු සියලු ශක්තිය යොදවා අන්ත පරාජයක් ලබා ගෙන ඇතැයි ද විපක්ෂයේ ගමනක අවසානය සනිටුහන් කළ ඌවේ ජනතාවට මුළු මහත් ජාතියේම ප්‍රණාමය හිමි වෙන බව ද ප්‍රධාන ඇමැතිවරයා කියයි.ඌව පළාත් සභාව ඇතුළු පසුගිය කාලය තුළ පැවැති පළාත් සභා මැතිවරණ වලින් ආණ්ඩුව වැඩි ඡන්ද විසිපන්ලක්ෂයකින් ඉදිරියෙන් සිටින බව ද ප්‍රධාන ඇමැතිවරයා පවසයි.රනිල් වික්‍රමසිංහ මහතා පක්ෂ නායකත්වය ආරක්ෂාකර ගැනීමේ සටනක යෙදී සිටී. සජිත් ප්‍රේමදාස මහතා පක්ෂ නායකත්වය උදුරා ගැනීමේ සටනක යෙදී සිටින යුගයක එ.ජා.ප. පාක්ෂිකයන් පොකුරු පිටින් ජනාධිපතිතුමා සමඟ එක්වී රට ගොඩනගන බවත් මහින්ද රාජපක්ෂ ජනාධිපතිතුමා ජාතියේ අනාගතය සුරක්ෂිත කර ඇති බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092212</link>
    <topic>ජනාධිපතිතුමා ගේ නායකත්වය තවදුරටත් රටට අවශ්‍ය බව ඌව පළාතේ ජනතාව මුළු ලෝකයටම පෙන්නුම් කළා</topic>
    <author>@ හිදෝගම සමූහ චිත්‍රාරත්න කළුආරච්චි</author>
    <content>නායකයන් පවතින්නේ ජනතා කැමැත්ත පරිදියි කියලා ඔප්පු කරමින් මහින්ද රාජපක්ෂ මහතාගේ නායකත්වය රටට අවශ්‍යයි කියලා පෙන්නුම් කර දෙමින් ඌව පළාත් සභා සන්ධාන ජයග්‍රහණය ජනතාව විසින් ලබා දී තිබෙනවා යැයි අනුරාධපුර නැ‍ඟෙනහිර ආසන ශ්‍රී ලංකා නිදහස් පක්ෂ ප්‍රධාන සංවිධායක හා උතුරු මැද පළාත් සෞඛ්‍ය ඇමැති එච්.බී.සේමසිංහ මහතා පවසයි.2014 ඌව පළාත් සභා මැතිවරණය පිළිබඳ අදහස් දක්වමින් සේමසිංහ මහතා මෙසේද කීහ. බදුල්ල දිස්ත්‍රික්කයෙන් එක්සත් ජනතා නිදහස් සන්ධානය ඡන්ද 209056 ක්, එක්සත් ජාතික පක්ෂය ඡන්ද 197708ක් ජනතා විමුක්ති පෙරමුණ ඡන්ද 20625 ක් ලබාගෙන තිබෙනවා. මොනරාගල දිස්ත්‍රික්කයෙන් සන්ධානය ඡන්ද 140850 ක් , එක්සත් ජාතික පක්ෂය 77065 ක් , ජනතා විමුක්ති පෙරමුණ ඡන්ද 14960ලබා ගෙන තිබෙනවා.සමස්ත වශයෙන් ගත්තාම එක්සත් ජනතා නිදහස් සන්ධානය ඡන්ද 350906ක් ලබගෙන විශිෂ්ට ජයග්‍රහණයක් ලබාගෙන තිබෙනවා. එක්සත් ජාතික පක්ෂය ඡන්ද 274773 ක් ,ජනතා විමුක්ති පෙරමුණ 35585 ක් ලබා තිබෙනවා . එක්සත් ජාතික පක්ෂය ජනතා විමුක්ති පෙරමුණ ඡන්ද ලබා ගත් ප්‍රමාණය එකට එකතු කළත් 310356යි ඔවුන්ට ලැබෙන්නේ. මන්ත්‍රී ආසන වශයෙන් ගත්තත් සන්ධානය මන්ත්‍රී ධූර 17 ක් ලබා ගන්නවා. විපක්ෂයේ පක්ෂ දෙකම එකට එකතුවුණත් මන්ත්‍රී ධූර 15 ක් තමයි ලබාගෙන තිබෙන්නේ .මහින්ද රාජපක්ෂ ජනාධිපතිතුමා ගේ නායකත්වය තවදුරටත් රටට අවශ්‍ය බව ඌව පළාතේ ජනතාව මුළු ලෝකයටම කියා තිබෙනවා.මේ විශිෂ්ට ජයග්‍රහණය ලබා දුන් ආදරණීය ජනතාවට අප ගේ ප්‍රණාමය පුද කරනවා. කරට කර සටනක් සමඟ ජයග්‍රහණය පෙන්නුම් කර දී තිබෙනවා. එක්සත් ජාතික පක්ෂය මේ මැතිවරණයේ දී දැවැන්ත සටනක් කළා. ඔවුන්ගේ උපරිමය පාවිච්චි කර තිබුණා. මේ ඌව පළාත් සභා මැතිවරණයේ දී ජනතාව විසින් මුළු ලෝකයටම විශාල පණිවිඩයක් ලබා දී තිබෙනවා. බටහිර බලවේගවලට ගමේ ජනතාව නිසි පිළිතුරු ලබා දී තිබෙන බව ඉතා පැහැදිලියි. මෙවර මැතිවරණයේදී ඡන්ද ප්‍රකාශිත ප්‍රතිශතය ඉතා ඉහළයි. එක්සත් ජාතික පක්ෂය සාමාජිකයන්ට නොඉවසන ප්‍රතිඵලයක් ලැබුණා කියලා කියන්න පුලුවන්. එක්සත් ජාතික පක්ෂ නායකත්වය පිළිබඳ ඔවුන්ට තවදුරටත් විශ්වාසයක් නැතිව යාවි. එක්සත් ජනතා නිදහස් සන්ධානයේ නායකත්වය පිළිබඳ තවදුරටත් ජනතා විශ්වාසය වැඩිවේවි.අනුරාධපුර නැගෙනහිර ආසන ශ්‍රී ලංකා නිදහස් පක්ෂ ප්‍රධාන සංවිධායක එච්.බී.සේමසිංහ මහතා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092213</link>
    <topic>රබර් කර්මාන්තයට වැවිලි කර්මාන්ත අමාත්‍යාංශයෙන් අතහිත</topic>
    <author>@ කුරුවිට සමූහ රූපිකා කේ.බණ්ඩාර</author>
    <content>රබර් සඳහා සහතික මිල ක්‍රමයක් හඳුන්වාදීම හා සෙස් බද්ද සංශෝධනයට ලක්කොට කුඩා රබර් වතු හිමියාට යම් සහනයක් ලබාදීමට වැවිලි කර්මාන්ත අමාත්‍යාංශයේ මූලිකත්වයෙන් අවශ්‍ය කටයුතු සිදුකරමින් පවතින බව රබර් සංවර්ධන දෙපාර්තමේන්තුවේ අධ්‍යක්ෂ ජනරාල් ආර්.බී.ප්‍රේමදාස මහතා සඳහන් කරයි. කාර්මික අමුද්‍රව්‍යයක් වන රබර් සඳහා ඉල්ලුම, ජනගහන වර්ධනය හා අනෙක් හේතූන් මත ඉහළ යන බැවින් වඩාත් ලාබදායී ලෙස රබර් කර්මාන්තය පවත්වාගෙන යාමට ඒකක බිම් ප්‍රමාණයෙන් ඉහළ අස්වැන්නක් ලබාගැනීමට නිර්දේශ පිළිවෙත් අනුගමනය කළයුතු බවද හෙතෙම පෙන්වා දෙයි.දුම්ගැසූ රබර් ෂීට් මිල පහත වැටීම සම්බන්ධයෙන් , රබර් ගොවීන් විසින් ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා වෙත ලිඛිතව දන්වා සිටි විට එය රබර් සංවර්ධන දෙපාර්තමේන්තුවට යොමුකිරීමෙන් පසුව එම අධ්‍යක්ෂ ජනරාල්වරයා විසින් ඇමැතිවරයාටද පිටපත් සහිතව ලිපියක් එවමින් මෙම කරුණු දක්වා තිබේ. එහි වැඩිදුරටත් සඳහන් වන්නේ,ලෝක රබර් නිෂ්පාදනය හා සසඳනවිට මෙරට නිෂ්පාදනය 1.2%ක් පමණ වන බවත් ඒ අනුව ලෝක වෙළෙඳ පොළේ රබර් නිෂ්පාදනය සමඟ සසඳන කළ ශ්‍රීලංකාවේ රබර් මිලෙහි වෙනස්වීම ලෝක වෙළෙඳපොළේ රබර්වලට බලපැමක් කළ නොහැකි බවය.ටයර් නිෂ්පාදනය සඳහා රබර් යොදාගනු ලබන්නේ 40%ක් බැවින් ,රබර් මිල පහත වැටුණද යොදාගනු ලබන අනෙකුත් රසායන ද්‍රව්‍යවල මිල දිනෙන් දින ඉහළ යන බැවින් ටයර් වැනි රබර් ආශ්‍රිත නිෂ්පාදනවල මිල ඉහළ යන බවද එසේ හෙයින් රබර් මිල මත රබර් භාණ්ඩවල මිල තීරණය වේ යැයි අපේක්ෂා කළ නොහැකි බවද හෙතෙම සඳහන් කර තිබේ. දේශීය කර්මාන්තය සඳහා අවශ්‍ය අමු රබර් ප්‍රමාණය වසර පුරාම එක හා සමානව සැපයීමට රබර් වගාකරුවාට හැකියාවක් නැති බැවින් කිසියම් රබර් ප්‍රමාණයක් ආනයනය කිරීමට සිදු වේ. එහෙත් ඉකුත් වසර 10ක කාලය සැලකීමේ දී වසරකට ආනයනය කර ඇති රබර් ප්‍රමාණය මෙට්‍රික් ටොන් 10000කටත් අඩුය. එම ප්‍රමාණය දේශීය රබර් මිල පහත වැටීම කෙරෙහි කිසිසේත්ම බලපෑමක් කළ නොහැකිය. දේශීය කර්මාන්තකරුවාට අවශ්‍ය රබර් ප්‍රමාණය මෙරටෙහි ප්‍රමාණවත් තරම් නිෂ්පාදනය කරන්නේ නම් අමු රබර් ආනයනය කිසිසේත්ම අවශ්‍ය නැති බවද ඒ අනුව රබර් කිරි ආනයනය කිරීම නිසා දේශීය රබර් මිල පහත වැටීමක් සිදුවනවා යයි කීම අසත්‍යයක් බවද අධ්‍යක්ෂ ජනරාල්වරයා දන්වා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092214</link>
    <topic>ඌවෙන් ප්‍රජාතන්ත්‍රවාදී පක්‍ෂයට බරපතල පරාජයක්</topic>
    <author>#නුවන් කොඩිකාර</author>
    <content>මෙවර පැවැති ඌව පළාත් සභා මැතිවරණයේ දී ප්‍රජාතන්ත්‍රවා දී පක්‍ෂයට බරපතළ පරාජයක් අත්ව තිබේ.බදුල්ල දිස්ත්‍රික්කයේ දී එම පක්‍ෂය හය වන ස්ථානයට පත්වෙද්දී මොණරාගල දිස්ත්‍රික්කයේ දී ඔවුන්ට හතරවන ස්ථානයට පත්ව ඇති අතර එහිදී ස්වාධීන කණ්ඩායමක් පවා ප්‍රජාතන්ත්‍රවාදී පක්ෂයට වඩා ඡන්ද ලබාගැනීම සුවිශේෂත්වයකි.ඒ අනුව එම පක්ෂයට දිස්ත්‍රික්ක දෙකෙන්ම ඡන්ද 6076ක් ලබා සියයට 0.89ක ප්‍රතිශතයක් ලබාගත් නමුත් ඔවුන්ට එකදු ආසනයක් හෝ ලබා ගැනීමට නොහැකි වීම නිසා පක්ෂයේ පිරිස් අතර මතගැටුම් ඇතිව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092215</link>
    <topic>දරු දෙදෙනා මරු තු‍රුලේ මව අසාධ්‍යව රෝහලේ</topic>
    <author>@ ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ත්‍රිකුණාමලය, කෝනේෂ්වරම් ගල මුදුනේ සිට පහළ මුහුදේ ගල් කුලක් මතට පෙරේදා (20) වැටුණු දරු දෙදෙනෙකු මියගිය අතර මවක් බරපතළ තුවාල ලබා ත්‍රිකුණාමලය මහා රෝහලට ඇතුළත් කළ බව පොලිසිය කියයි.සිද්ධියත් සමඟ එම අවස්ථාවේ ක්‍රියාත්මක වු 221 බළසේනාවේ හා දෙවැනි ගජබා රෙජිමේන්තු භට පිරිස් කඹ ආධාරයෙන් පහළට බැස තුවාලකරුවන් බෝට්ටුවකට දමා රෝහල්ගත කරනවිටත් දරු දෙදෙනා මියගොස් තිබුණු අතර මව බරපතළ තුවාල ලබා සිහිසුන්ව සිටි බව රෝහල් ආරංචිමාර්ග කියයි.මෙසේ මියගියේ කන්තලේ අග්‍රබෝධි ජාතික පාසලේ හය වසරේ ඉගෙනුම ලැබු ඒ. ශලෝමි ප්‍රියමේරි ද සිල්වා (12) හා එක වසරේ ඉගෙනුම ලැබු ඒ. ආසල් ගයස් ද සිල්වා නැමැති අක්කා මලෝ දෙදෙනාය. තුවාල ලබා ඇත්තේ දරුවන්ගේ මව වන අනෝජා නෙරංජලා දමයන්ති (34) නැමැති අයයි. මව ඇතුළු දරු දෙදෙනා කන්තලේ බණ්ඩාරනායක මාවතේ පදිංචි කරුවෝ වෙති.තුවාල ලබා සිටින අනෝජා නෙරංජලා දමයන්ති නැමැති අයගේ ස්වාමී පුරුෂයා වන කන්තලේ ප්‍රාදේශීය සභාවේ සේවයේ නියුතු චානක හසන්ත ද සිල්වා මහතා මියගිය දරුදෙදෙනා ත්‍රිකුණාමලය රෝහලේ මෘතශරිරාගාරයේදි හඳනා ගන්නා ලදි. සිරුරු හඳනා ගනිමින් ඔහු පොලිසියට ප්‍රකාශයක් කරමින් පැවසුවේ තම බිරිද ආරවුලක් ඇති කරගෙන තමන්ට නොදන්වා දරු දෙදෙනා සමගින් නිවසින් පිටවී ගිය බවත් ඔවුන්ව සෑම තැනකම සොයා බැලු බවත්ය.කෝනේෂ්වරන් ගල මුදුනේ සිට අඩි 75කින් පහළ ගල්තලාවට මවක් හා දරු දෙදෙනෙකු වැටුණු බවට ආරංචි වු සැණින් ඒ අසල ව්‍යාපාරික කටයුතු කරණ චන්දන උදය කුමාර මහතා යාත්‍රාවක් රැගෙන මුහුදෙන් ඒ දෙසට එද්දී දෙවැනි ගජබාරෙජිමේන්තු අණදෙන නිලධාරි ලුතිනන් කර්නල් හරිස්චන්ද්‍ර ජයතිස්ස මහතා භට පිරිස් කඹ ආධාරයෙන් වැටුණු අයගේ ජීවිත බේරාගැනීමට පහළට යැවීය. පසුව නාවික හමුදා යාත්‍රා මගින් මළ සිරුරු හා තුවාලකාරිය ගොඩට රැගෙන විත් රෝහල් ගත කෙරිණි.තුවාලකාරියගේ හා මියගිය අයගේ තුවාලවල ස්වාභාවය මෙන්ම ස්වාමි පුරුෂයාගේ ප්‍රකාශය අනුව මව දරුදෙදෙනා තල්ලුකර මවද සියදිවි නසා ගන්නට උත්සහා කර ඇති බවට සැක කරන්නේ යැයි පොලිසිය කියන සිද්ධිය සම්බන්ධයෙන් ත්‍රිකුණාමලය මූලස්ථාන ප්‍රධාන පොලිස් පරික්ෂක එස්.එච්. ප්‍රභාත් දයානන්ද මහතාගේ ප්‍රධානත්වයෙන් වැඩිදුර පරික්ෂණ පැවැත්වේ. පශ්චාත් මරණ පරික්ෂණය ත්‍රිකුණාමලය මහා රෝහලේදි පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092216</link>
    <topic>ලේක්හවුස් ආරක්ෂක අංශයේ ජේ.ඒ.ජී. ජයකොඩිගේ අවසන් කටයුතු අද</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ ආරක්ෂක අංශයේ සේවය කළ ජේ.ඒ.ජී ජයකොඩි මහතා අභාවප්‍රාප්ත විය.ශ්‍රී ලංකා යුද හමුදාවේ තුන්වන පාබල රෙජිමේන්තුවේ කලක් සේවය කර තිබෙන ඒ මහතා දරුවන් දෙදෙනෙකුගේ පියෙකි.ඒ මහතාගේ දේහය මේ වනවිට පන්නල, කුලියාපිටිය පාරේ කැළණිමුල්ල නිවෙසේ තැන්පත් කර තිබෙන අතර ඒ පිළිබඳ අවසන් කටයුතු අද (22) සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092217</link>
    <topic>ශ්‍රි ලංකා මානව හිමිකම් කොමිසමේ අධ්‍යක්ෂවරිය වෑන් රථ අනතුරකින් මරුට</topic>
    <author/>
    <content>ඌව පළාත් සභා ඡන්ද විමසීමේ නිරීක්ෂණ කටයුතු සඳහා ගොස් නැවත පැමිණෙමින් සිටි ශ්‍රි ලංකා මානව හිමිකම් කොමිසන් සභාවේ නිලධාරින් පිරිසක් රැගත් වෑන් රථයක් අනතුරට ලක්වීමෙන් එහි අධ්‍යක්ෂවරියක් මිය ගියාය.මේ අනතුරින් මියගොස් ඇත්තේ කොළඹ පිහිටි ශ්‍රී ලංකා මානව හිමිකම් කොමිෂමේ අධ්‍යක්ෂවරියක් වශයෙන් සේවය කළ වැලිකලගේ තුෂිතා කුමාරි මහත්මිය (44) බවට පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කරයි.බලංගොඩ, බෙලිගල ප්‍රදේශයේ දි බදුල්ල සිට කොළඹ බලා පැමිණෙමින් තිබූ බස්රථයක පිටුපස අදාළ වෑන් රථය ගැටීමෙන් මෙම අනතුර සිදුව ඇති අතර තුවාල ලැබූවන් බලංගොඩ රෝහලට ඇතුළත් කළ බවද තුවාලකරුවන් තිදෙනාගේ තත්ත්වය බරපතල බවද ඒ මහතා පැවසුවේය.මියගිය අධ්‍යක්ෂවරියගේ මෘත දේහය බලංගොඩ රෝහල් මෘත ශරීරාගාරයේ තැන්පත් කැර තිබෙන අතර ඒ මහත්මිය හෝමාගම ප්‍රදේශයේ පදිංචිකාරියක් බවට අනාවරණය කරගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092218</link>
    <topic>රටේ සියලු ජනතාවගේ ආදායම් මාර්ග වැඩි කිරීමට ජනපති කටයුතු කළා</topic>
    <author> # චන්දිමා එදිරිමාන්න</author>
    <content>විදුලි බිල 25% කින්ද, භූමිතෙල් ලීටරයක මිල රුපියල් 20කින්ද, පෙට්‍රල් ලීටරයක මිල රුපියල් පහකින්ද, ඩීසල් ලීටරයක මිල රුපියල් තුනකින්ද පහත දමමින් ජනාධිපතිතුමන් රාජ්‍ය සේවකයන්ගේ පමණක් නොව රටේ සමස්ත ජනතාවගේම ආදායම් මාර්ග වැඩිකිරීමට කටයුතු කළ බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.ඇමැතිවරයා මේ අදහස් පළකළේ ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති “කොළඹ ළමයි 2014“ ළමා සිතුවම් නිර්මාණ තරගාවලයේ සමාරම්භක උත්සවට සහභාගී වෙමිණි. 2014 ඔක්තෝම්බර් 1 දිනට යෙදෙන ලෝක ළමා දිනය හා ඔක්තෝම්බර් 6 දිනට යෙදෙන ලෝක ජනාවාස දිනයට සමගාමීව නාගරික ජනතාවගේ “හැඩ වැඩ හඬ “තේමාව යටතේ කොළඹ විහාර මහාදේවී උද්‍යාන පරිශ්‍රයේදී (20) දින මේ උත්සවය පැවැත්විණි.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා මෙසේද කීය.ජනාධිපතිතුමන් කොළඹ ජනතාවට විතරක් නොවේ මුළු රටේම ජනතාවට පසුගිය දවස්වල විශාල වැටුප් වැඩිකිරීමක් කළා. වෙනදා ජනාධිපතිතුමා වැටුප් වැඩිකරන්නේ රාජ්‍ය සේවකයන්ට. නමුත් මේ වතාවේදී මුළු මහත් ජනතාවගේම වැටුප් වැඩි කළා. විදුලිබිල 25%කින් අඩුකිරීම කියන්නේ තමන්ගේ වියදම් සඳහා යන මුදලක් වැටුපට අලුතින් එකතු කළා කියන එක. ඒ වගේම ඉන්ධන මිල අඩුකළා කියන්නේ තමන්ගේ වැටුපෙන් වෙනදා වියදම් කළ මුදල අලුතින් ඉතුරු කරලා දුන්නා කියන එක. යම්කිසි අත්‍යවශ්‍ය ද්‍රව්‍යවල මිල පහත බහිනවා කියන්නේ සියලුම ප්‍රජාවට අලුතින් වැටුප් වැඩිකිරීමක් හා සමානයි. ඔබතුමා මුල සිටම කිව්වා මේ වසර අවසාන වන විට විදුලි බිල පහත හෙළලා රටේ ජනතාවට සහන ලබාදෙන්න අවශ්‍ය කටයුතු කරනවා කියලා. ඒ පොරොන්දුව ඒ අයුරින්ම ඉටුකළා.ත්‍රස්තවාදීන්ගෙන් නිදහස් කරගත්තු මේ රට ලෝකයෙන් කොන්වුණු රටක් හැටියට හංවඩු ගහන්න අද සමහරු හදනවා. විශේෂයෙන්ම එක්සත් ජාතික පක්ෂයේ කිරිඇල්ල මහත්තයාලා, මංගල සමරවිර මහත්තයලා මුස්පේන්තු කතා කිය කියා ශ්‍රී ලංකාව ලෝකයෙන් හුදෙකලා කරපු රටක් හැටියට හංවඩු ගහන්න හදනවා. නමුත් තමුන්නාන්සේලා දැක්කා ජපන් අග්‍රාමාත්‍යතුමා, චීන ජනාධිපතිතුමා, ආසියානු සංචාරය ආරම්භ කළේ ලංකාවෙන්. මේ රටට විශාල ව්‍යාපෘති සඳහා අවශ්‍ය සහයෝගය ඒ හරහා ලැබිලා තියෙනවා. ඒ අලුත් ජාත්‍යන්තරයේ නව ලෝක බලවතුන් කොළඹ ළමයි කියලා කියන්නේ අඩු පහසුකම් ජනාවාසවල ළමයි. මේ සිටින්නේ නොසලකා හැරදමා තිබුණු ළමයින්. අනෙකුත් සමාජයන් මේ අය දිහා බැලුවේ වපර ඇසින්. අද අපි ඒ ළමයි සියල්ලම එක තැනකට එකතු කරලා එක පැත්තකින් නාට්‍යකරණ තරග පවත්වනවා.සෞන්දර්ය විශ්ව විද්‍යාලයේ ගුරුවරු ඔවුන්ට නාට්‍ය කරණය උගන්වනවා. අනෙක් පැත්තෙන් මූර්තිකරණයේ තරග පැවැත්වෙනවා. චිත්‍රකරණය පිළිබඳ පුහුණුව ලබාදෙනවා. ළමයි 25000කගෙන් තෝරාගත් 5000ක් අද මෙතන චිත්‍ර නිර්මාණය කරනවා. එම 5000න් අපි තරඟාවලියේ ජයග්‍රාහකයෝ තෝරාගන්නවා. අවසාන හොඳ නිර්මාණ 100ක් පමණ අපි ප්‍රදර්ශනය කරනවා. ඒ වගේම දරුවන්ගේ හැකියාවන් බලන්න ගායනා තරඟ පවත්වනවා. ඒ ගායනා තරඟ වලින් ජයග්‍රහණය කළ දරුවෝ වෙනුවෙන් මේ වසරේ අවසානයට පෙර නෙළුම්පොකුණ රඟහලේ ප්‍රසංගයක් පවත්වලා එම දරුවන්ගේ ගීත අඩංගු සංයුක්ත තැටියක් නිතුත් කරන්න බලාපොරොත්තු වෙනවා. ඒ වගේම තෝරාගත් නාට්‍ය නෙළුම් පොකුණේ එළිමහන් රංගපීඨයේදී පෙන්වනවා.මේ දරුවන් සමාජයේ අනෙකුත් ජනාවාසවල දරුවන් වගේම විවිධ හැකියාවලින්, දක්ෂතාවලින්, පොහොසත් දරු පරපුරක් බවට පෙරළන්න මේ වැඩසටහන මඟින් විශාල කාර්යභාරයක් සිදුවන බව අපිට පෙනෙනවා. අතිගරු ජනාධිපතිතුමා කොළඹ නගරයේ අඩුපහසුකම් ජනාවාසවල ජිවත්වන පවුල් 60000කට අද කොළඹ නගරයේ විවිධ ස්ථානවල නව මහල් නිවාස ගොඩනඟනවා. එ මහල් නිවාස යෝජනාක්‍රමවලට යන්න ඉන්න දරුවෝ තමයි තමන්ගේ අනාගත සිහිනය ගැන අද චිත්‍ර අඳින්නේ. ජරාවාසවල ජිවත්වුණු මේ දරුවෝ අනාගත ජනාවාසයේ සිහිනය තමයි මේ සිත්තම් කර නිර්මාණයක් හැටියට ගෙනඑන්නේ. ඒ සිහිනය පළදරන සිහිනයක් බවට පත්කරන්න ජනාධිපතිතුමන්ට හැකියාව තිබෙන බව අපි ඉතා ඕනෑකමින් අවධාරණය කරන්න කැමතියි.ඒ තමයි අද ගොඩනැඟෙන දැවැන්ත මහල් නිවාස පද්ධතිය. ඔබේ දරුවන්ට ඔබ විඳි දුක ලබන්න ඉඩ නොදෙන නව ජනාවාස පද්ධතිය. මෙම සිතුවම් දැක්මට අමතරව මේ දරුවන් අතර ක්‍රීඩා තරඟ ඒ වගේම ක්‍රීඩා සංගම් 450ක් එකතුකරලා කාන්තා හා පිරිමි ක්‍රිකට් තරඟ, ඒ වගේම කාන්තා සවිය වැඩසටහන්, ස්වයං රැකියා වර්ධනය කිරීමට අවශ්‍යකරණ උපකරණ ලබාදීමට කටයුතු කරලා තියෙනවා. මේ විහාර මහාදේවී උද්‍යාන පරිශ්‍රයේදි තව නොබෝ දිනකින් වීදි ආහාර නිෂ්පාදන අලෙවිසැලක් පවත්වනවා. එදාට ඒ ස්ථානයට ඇවිල්ලා ආහාර නිෂ්පාදනය කරලා විකුණන්නේ මේ ජනාවාස වල දරැවන්ගේ දෙමව්පියන්.ඔවුන්ට තමයි අද ජනාධිපතිතුමා අතින් අවශ්‍යකරණ උපකරණ කට්ටල ප්‍රදානය කළේ. රටේ සිටින බහුවිධ ජනකණ්ඩායම් සියල්ලම ආවරණය වන පරිදි මෙම වැඩසටහන ක්‍රියාත්මක වෙනවා.කොළඹට වැඩ කරන්නේ යූ.එන්.පී. ආණ්ඩු කියලා සාමන්‍යයෙන් මතයක් තිබුණා. නමුත් දැන් නම් ඒ මතය නැහැ. හැමදාම කෙළඹ ගැන එහෙම හීනයක් තියාගෙන හිටියට එය යථාර්ථයක් වෙලා නැහැ. නමුත් අද කොළඹ දරුවන් නැගිට්ටවන්නේ, කොළඹ මවුපියන් නැගිට්ටවන්නේ, කොළඹට නව ජන ජීවිතයක් ලබාදෙන්නේ, අලුත් අභිමානවත් නගරයක් වගේම අභිමානවත් නගරයේ නිවසක හිමිකම කොළඹ නගරයේ ජනතාවට ලබාදෙන්නේ අන් කවුරුවත් නොව ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධාන ආණ්ඩුව බව අද සනාථවෙලා ඉවරයි. ඒ පරණ කතා අද යල්පැන ගිහිල්ලා ඉවරයි.කොළඹ නගරයේ අඩුපහසුකම් ජනාවාසවල ජිවත්වන දරු දැරියන් 25000 කගෙන් තෝරාගත් දරුදැරියන් 5000ක පිරිසක් සිතුවම් නිර්මාණය කළ ආකාරය ජනාධිපතිතුමන් හා විමල් වීරවංශ ඇමැතිවරයා නිරීක්ෂණය කළේය.විමල් වීරවංශ ඇමැතිවරයාගේ සංකල්පයක් අනුව නාගරික ජනාවාස සංවර්ධන අධිකාරිය විසින් ක්‍රියාත්මක කරන වීදි ආහාර ප්‍රවර්ධන වැඩසටහන යටතේ තෝරාගත් අඩු ආදායම්ලාභී පවුල් 135ක් සඳහා රුපියල් ලක්ෂ 14කට ආසන්න වටිනාකමකින් යුත් උපකරණ කට්ටල ප්‍රදානය කිරීම ජනාධිපති මහින්ද රාජපක්ෂ මහතා අතින් මෙහිදී සිදු කෙරි ණි.ජනසෙවණ ස්වශක්ති මානව සංවර්ධන වැඩසටහන මඟින් කුඩා පරිමාණ ආහාර නිෂ්පාදනයන්හි නිරත නාගරික ජනාවාසවල ආහාර නිෂ්පාදකයන් හදුනාගනිමින් ඔවුන්ට අවශ්‍ය දැනුම, පුහුණුව හා මඟපෙන්වීම ලබාදෙමින් පළමු අදියර යටතේ විදි අහාර නිෂ්පාදන හා අලෙවියේ යෙදන පවුල් 135ක් සඳහා ඔවුන් දිරිමත් කිරිමේ අරමුණින් ස්වයං රැකියා උපකරණ මෙහිදී ප්‍රදානය කෙරිණ.ලෝක ජනාවාස දිනය හා ලෝක ළමා දිනය තේමා කරගනිමින් කොළඹ අඩු පහසුකම් ජනාවාසවල ජීවත්වන දරුවන්ගේ කලා හැකියාවන් එළිදැක්වීම සඳහා 2011 වසරේ සිට මේ වැඩසටහන නාගරික ජනාවාස සංවර්ධන අධිකාරිය මඟින් ක්‍රියාත්මක කරනු ලබන්නේ විමල් වීරවංශ ඇමැතිවරයාගේ උපදෙස් පරිදිය.ඒ හා සමගාමීව “කොළඹ ළමයි ”ළමා නාට්‍ය තරඟාවලියේ නාට්‍ය 75ක් අතරින් 2 වන වටයට තෝරාගත් නාට්‍ය 27ක් මේ මස (සැප්තැම්බර් ) 27,28 යන දෙදින පුරා කොළඹ ග්‍රීන්පාත් නවනගර ශාලාවේදී වේදිකාගත කිරීමද සිදු වේ. තවද ජනසෙවණ සය සාමාජික සැහැල්ලු පන්දු ක්‍රිකට් තරඟාවලියේ (කාන්තා/පිරිමි) අවසන් වටයේ තරඟ ද ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් මේ මස ( සැප්තැම්බර්) 28 වෙනිදා රාජගිරිය බණ්ඩාරනායකපුර ක්‍රීඩා පිටියේදී පැවැත්වීමට කටයුතු සංවිධානය කර ඇත.කොළඹ නගරයේ ජීවත්වන නාගරික අඩු පහසුකම් ප්‍රජාවගේ සමාජීය ආර්ථික හා සංස්කෘතික ප්‍රවර්ධනය උදෙසා “ මහින්ද චින්තන ඉදිරි දැක්ම” අනුව නාගරික ජනාවාස සංවර්ධන අධිකාරිය හා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය මඟින් ක්‍රියාත්මක ජනසෙවණ ස්වශක්ති මානව සංවර්ධන වැඩසටහන සමඟ මේ වන විට කොළඹ අඩු පහසුකම් ජනාවාසවල පවුල් හතළිස් දහසකට ආසන්න සංඛ්‍යාවක් සම්බන්ධවී සිටිති.නාගරික කටයුතු පිළිබඳ ජ්‍යෙෂ්ඨ ඇමැති ඒ.එච්.එම්. ෆවුසි, කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල, කොළඹ නාගරික මන්ත්‍රි මොහොමඩ් මුසම්මිල්, මොරටුව නාගරික මන්ත්‍රී සුරේෂ් ඉන්දික, ඉදිකිරිම් ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් පී.එච්. එල්. විමලසිරි පෙරේරා, සෞන්දර්ය කලා විශ්වවිද්‍යාලයේ උප කුලපති ජ්‍යෙෂ්ඨ මහාචාර්ය ජේ. කෝට්ටේගොඩ, නාගරික ජනාවාස සංවර්ධන අධිකාරියේ සභාපති නීතීඥ පාලිත ගමගේ , ශ්‍රී ලංකා රාජ්‍ය ඉංජිනේරු සංස්ථාවේ සභාපති බි. කේ . ජගත් කුමාර පෙරේරා, ඉදිකිරිම් අභ්‍යාස හා සංවර්ධන ආයතනයේ සභාපති අනුර දසනායක, ජනසෙවණ නිවාස ලේකම් කාර්යාලයේ උපදේශක ලක්විජය සාගර පලංසූරිය යන මහත්වරු, නිලධාරිහු, මවුපියෝ හා දරු දැරියෝ ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092219</link>
    <topic>ප්‍රතිගාමීත්වයට එරෙහි තියුණු සටනක ජයක්</topic>
    <author/>
    <content>ජනතාව විසින් මෙවර එක්සත් ජනතා නිදහස් සන්ධානයට ජයග්‍රහණය ලබා දී ඇත්තේ ප්‍රතිගාමීත්වයට විරුද්ධව සිදු කළ තියුණු සටනකින් අනතුරුව බව ඌව පළාත් සභා ඡන්දය පිළිබඳව නිවේදනයක් නිකුත් කරමින් ප්‍රජාතන්ත්‍රවාදී වාමාංශික පෙරමුණේ නායක ඇමැති වාසුදේව නානායක්කාර මහතා දන්වා සිටී. ඒ මහතා නිකුත් කළ සම්පූර්ණ නිවේදනය මෙසේය.“පොදු ජනතාව තම ජීවන වියදම් ප්‍රශ්නය සමඟ බැඳුනු දුක්බර ජීවිතයද, නියඟය නිසා සිදුවූ ජන ජීවිත විනාශය ද දරිද්‍රතාවය ද නොතකා තමන්ගේ ද තම දරුවන්ගේ ද අනාගත ආරක්ෂාව පතා ප්‍රගතිශීලි ජනතා උරුමයේ ප්‍රකාශයක් ලෙස නිදහස් සන්ධානයේ ජයග්‍රහණය තීරණාත්මකව ආරක්ෂා කර දී තිබේ.එසේම සන්ධානයේ ඡන්ද පදනම හිනවී ඇති බව සැළකීමට ගත් කළ රජය විසින් මීට වඩා ආණ්ඩු පාලන ක්‍රමයේ හා ආර්ථික ප්‍රතිපත්තියේ යම් වෙනසක් සිදු කළ යුතු බව පිළිගත යුතු වේ.බොදුබල සේනා වැනි අන්තවාදී කල්ලි කණ්ඩායම්වල හැසිරීම් නිසා සුළු ජන කොටස්වල කළකිරීම ගමන් කර ඇත්තේ යූ. එන්. පී. යේ වාසියටය. එසේම නාගරික සංවර්ධනය විසින් නගරවල දුගීන් ඉවත් කරමින් ස්වයං රැකියාවෙන් ජීවත් වන නාගරිකයන්ගේ ජීවන මාර්ග විස්ථාපනය කිරීම නිසා සිදු වී ඇති විපතේ අදෝනාව ද විරෝධ ද යූ. එන්. පී. දෙසට ගොනු වී තිබේ. එනිසා 2009දී 22.32%ක් ප්‍රතිශතයක් හිමිකර ගත් යූ. එන්. පී. ය මෙවර 33.31%ක ඡන්ද ප්‍රතිශතයක් ලබාගෙන ඇත.විශේෂයෙන් රාජ්‍ය අංශයේ වැටුප් වැඩි නොවීම, ජීවන වියදමට සරිලන ලෙස ආදායම් උපයා ගත නොහැකිවීම යන කරුණු නිසා රාජ්‍ය සේවක ඡන්දයේ පහළ බැස්මක් පෙන්නුම් කරයි. 2009 පළාත් සභා මැතිවරණයේදී 80%න් නිදහස් සන්ධානයට ලබාදුන් තැපැල් ඡන්දය මෙවර 45% දක්වා පහත බැස තිබීම වැඩ කරන ජනතාව රජයේ පිළිවෙතට නොසතුට ප්‍රකාශ කිරීමක් ලෙස සැලකිය යුතුය.ජනතා විමුක්ති පෙරමුණ වෙත නිදහස් සන්ධානයේ කළ කලකිරුණු යම් ඡන්ද ප්‍රමාණයක් ද අළුත් ඡන්ද කොටසක් ද ඇදී ගොස් තිබේ. ජ. වි. පෙ. විසින් 2009 ලබාගත් 2.5% පමණ වූ ඡන්ද ප්‍රතිශතය දෙගුණයකින් වැඩිකර ගෙන තිබුණත් ඔවුන්ට හිමි 5% ප්‍රතිශතය ඉක්මවා යාමට නොහැකි වී තිබේ. එබැවින් එය නොසලකා හැරිය නොහැකි සංඥාවක් ලෙස නිදහස් සන්ධානය සැලකිය යුතු වේ. මේ ඡන්දයේ ප්‍රතිඵලය සමඟ ප්‍රජාතන්ත්‍රවාදී පක්ෂය ප්‍රධාන ධාරාවෙන් වියෝවන ආකාරයක් ද පෙනෙන්නට තිබේ.පොදුවේ ගත් කළ මෙවර ලියාපදිංචි ඡන්ද සංඛ්‍යාවෙන් ඡන්දය පාවිච්චි කිරීම 75%ක ප්‍රමාණයට වැඩි වී ඇති අතර එය 2009 70%ක් විය. එසේ වුවද නිදහස් සන්ධානයේ ඡන්ද ප්‍රතිශතය 2009දී 74% සිට මෙවර 55% දක්වා පහළ බැස තිබීම විශේෂයෙන් සැලකිල්ලට ගත යුතු කරුණකි.මෙවර ඡන්ද‍ෙය් ප්‍රතිපලය මඟින් නිදහස් සන්ධානයෙන් ජනතාව අපේක්ෂා කළේ නැවතත් ජාතික නිදහස තහවුරු කරමින් අධිරාජ්‍යවාදීන්ගේ මැදිහත්වීම් පරාජය කිරීමටත්, ඒ සඳහා ජාතීන් අතර සංහිඳියාව ඇති කර ගැනීමත්ය.එසේම ප්‍රජාතන්ත්‍රවාදයට ව්‍යසනයක් වී ඇති එකිනෙකා කා කොටා ගන්නා දිස්ත්‍රික් අනුපාත ඡන්ද ක්‍රමය අවසන් කර කොට්ඨාස ඡන්ද ක්‍රමයට පරිවර්තන වීමේ අවශ්‍යතාව පෙන්වා දී ඇත. ජනතාවගේ ජීවන දුෂ්කරතාවය මගහරවා ගැනීම සඳහා වඩාත් ජනතාවාදී රාජ්‍ය මැදිහත්වීම් සහිත දේශීය ආර්ථික ප්‍රතිපත්තියක් අනුගමනය කළ යුතු බව ද මේ ප්‍රතිඵලයෙන් පෙන්වන අනෙක් කාරණය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092220</link>
    <topic>එජාපයට ඡන්ද දිනන්න බැරි බව ඌව ප්‍රතිඵලයෙන් සනාථ වුණා</topic>
    <author>ඉන්දික පොල්කොටුව</author>
    <content>එක්සත් ජාතික පක්ෂයට තවදුරටත් මැතිවරණ ජයග්‍රහණයක් ලැබිය නොහැකි බව ඌව පළාත් සභා මැතිවරණ ප්‍රතිඵලයෙන් සනාථ වූ බව, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කෙළේය.රනිල්, සජිත්, කරු එක්ව මැතිවරණයට ඉදිරිපත් වුවද එජාපයට හිමිවූයේ පරාජයක් පමණක් බව පැහැදිලි කරන ඇමැතිවරයා, එජාපය ජනතාවට ඉදිරිපත් කරන වැඩපිළිවෙළ කිසිදු වැදගම්මකට නොමැති පුස්සක් බව ජනතාව තහවුරු කළේ යැයි ද කීය.රජයේ දැවැන්ත සංවර්ධන වැඩපිළිවෙළ අනුගමනය කරමින් ජනතාව එය තවදුරටත් ශක්තිමත් කළ බව කී හෙතෙම ඌව ජනතාව රජය කෙරෙහි තැබූ විශ්වාසයට කෘතවේදීත්වය ප්‍රකාශ කරන බව ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092221</link>
    <topic>බංකොළොත් ඡන්ද ව්‍යාපාරයක යෙදුණු විපක්ෂයට ඌවේ ජනතාව නිසි පාඩමක් උගන්වා තිබෙනවා</topic>
    <author>එස්. කේ. සමරනායක</author>
    <content>නියඟය වැනි ස්වභාවික සිද්ධීන් මැතිවරණයට ඈදා ගනිමින් බංකොළොත් මැතිවරණ ව්‍යාපාරයක යෙදුණු සමස්ත විපක්ෂයටම ඌව පළාතේ ජනතාව මෙවර නිසි පාඩමක් උගන්වා ඇතැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා කීය.ඌව පළාත් මැතිවරණ ප්‍රතිඵල පිළිබඳව අදහස් දැක් වූ කොබ්බෑකඩුව මහතා මෙසේ ද කීය. මේ ප්‍රතිඵලය තුළින් පෙනෙන්නේ නැවත වරක් ජනාධිපතිතුමා කෙරෙහි බහුතර ජනතාව විශ්වාසය තබා ඇති බවයි. කුමන මඩ ප්‍රචාර ගෙන ගියත් ජනාධිපතිතුමා කෙරෙහිත් රජය කෙරෙහිත් ජනතාව විශාල බලාපොරොත්තුවක් තබා තිබෙන බව මෙමගින් පෙනී යනවා.විපක්ෂය මේ මැතිවරණය රජය පෙරළා දැමීමේ පළමු පියවර කියා කෑ ගැසුවත් අද එය හීනයක් වී තිබෙනවා. මෙවැනි තීරණාත්මක අවස්ථාවක රජයත් ජනාධිපතිතුමාත් කෙරෙහි යළිත් වතාවක් විශ්වාසය තබමින් ක්‍රියා කළ ඌව ජනතාවට අපි සියලු දෙනා ස්තුතිවන්ත විය යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=n14092222</link>
    <topic>එජාප-ජවිපෙ චෝදනා ජනතාව පිළිගෙන නෑ</topic>
    <author>උපාලි කරුණාරත්න</author>
    <content>ඌව පළාත් සභා මැතිවරණයේදී එක්සත් ජනතා නිදහස් සන්ධානයට එරෙහිව එක්සත් ජාතික පක්ෂය සහ ජනතා විමුක්ති පෙරමුණ කළ අභූත චෝදනා ජනතාව ප්‍රතික්ෂේප කර ඇති බව මේ මැතිවරණ ප්‍රථිපළයෙන් සනාත වන්නේ යැයි ජාතික හෙළ උරුමයේ ජාතික සංවිධායක පළාත් සභා මන්ත්‍රී නිශාන්ත ශ්‍රි වර්ණසිංහ මහතා පැවසීය.මෙය ජාතික මැතිවරණයකට පෙර පැවැත්වූ මැතිවරණයක් බවත් එහෙයින් දෙස් විදෙස් අවධානයක් යොමූ වී ඇති බවත් කී ඒ මහතා එක්සත් ජනතා නිදහස් සන්ධානය පරාජය කිරීමට විපක්ෂ නායකවරයා සහ පාර්ලිමේන්තු මන්ත්‍රී සජිත් ප්‍රේමදාස මහතා දැඩි උත්සාහයක් ගත් බව කීය.මේ මැතිවරණයෙන් ආණ්ඩුපක්ෂය පරාජයට පත්කොට ඉදිරි ජාතික මැතිවරණයට සංඥාවක් ලබා දීමටද එජාපය උත්සාහ කළා. නමුත් ඔවුන් අපේක්ෂා කළ ආකාරයේ ජයග්‍රහණයක් ලබා ගැනීමට හැකි වුණේ නැහැ. එජාපය ආණ්ඩුවට විශාල චෝදනා එල්ල කළා.දරිද්‍රතාවයේ පතුලටම ජනතාව ඇද දමා ඇති බවට චෝදනා කළා. එජාපය සහ ජවිපෙ කළ චෝදනා ජනතාව පිළි ගෙන නැහැ. විපක්ෂයේ සියලු මත බිඳ දමමින් ජනතාව එජනිස ජයග්‍රහණය කරා ගෙන ගියා.මේ මැතිවරණය පැවැතුනේ නියඟය වැනි ස්භාවික උපද්‍රව පැවැති අවස්ථාවකයි. විපක්ෂය නියගයද රජයට එරහිව භාවිත කළා. විපක්ෂය එල්ල කළ එවන් ප්‍රහාර ජනතාව පිළිගෙන නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409221</link>
    <topic>ඉලුක්හේනේ දී දරුවෙක් පැහැර ගැනීමේ තවත් වෑයමක් කෙස් ගහින් වළකා ගනී</topic>
    <author>@ කොටදෙනියාව සමූහ</author>
    <content>නිවෙසේ මිදුලේ සෙල්ලම් කරමින් සිටි දැරියකට අතවනමින් ඇය පාරට කැඳවා ගැනීමට උත්සාහ කළ බව කියන පුද්ගලයකු ඉලුක්හේන ප්‍රදේශවාසීන් විසින් අල්ලා මීරිගම පොලිසියට බාර දී තිබේ.පෙරේදා 20 සවස ගස්පේ පන්සල පාරේ ගමන් කරමින් සිටිය දී මෙසේ අල්ලා ගෙන ඇත්තේ මීගමුව ප්‍රදේශයේ පුද්ගලයෙක් බව පොලිසිය කියයි.මේ අය ආධාර ටිකට් පත් විකිණීමේ යෙදී සිටි අයකු බව පොලිස් පරික්ෂණවල දී හෙළිවී ඇත.මොහු මේ ප්‍රදේශයට පැමිණ ඇත්තේ ආධාර ටිකට්පත් විකිණීමට ද එසේ නැතහොත් වෙනත් අරමුණකින්දැයි හෙළි කර ගැනීමට පොලිසිය පරික්ෂණ පවත්වයි.මීරිගම පොලිස් ස්ථානාධිපති ප්‍රධාන පොලිස් පරික්ෂක බී.එන්.ටී. බස්නායක මහතාගේ මෙහෙයවීම යටතේ පරික්ෂණ පැවැත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409222</link>
    <topic>විවාහක තරුණ කතකට කපුවා අතවරයක් කරලා</topic>
    <author>@ ඉංගිරිය මධ්‍යම සමූහ ප්‍රියදර්ශනී කහවල</author>
    <content>දරුඵල ලබාදීමට ශාන්ති කර්මයක් කරන බව පවසමින් මෑතක දී විවාහ වූ තරුණ කාන්තාවක් හට ලිංගික අතවරයක් සිදු කර, ප්‍රදේශයේ තවත් කාන්තාවක් සමඟ පැනගිය 30 හැවිරිදි කපුවෙක් සොයා ඉංගිරිය පොලිසිය පරීක්ෂණ අරඹා තිබේ. ඒ අනුව ඉංගිරිය පොලිස් වසමට අයත් කුරණ ප්‍රදේශයේ පිහිටි දේවාලයක දී මේ සිද්ධිය සිදුව ඇති අතර, කාන්තාව සමඟ ගිය පිරිමි පුද්ගලයන් සිවුදෙනා හට දෙහි ගෙඩි හතරක් දී ඇති මේ 'කපුමහතා' තමන් කතාකරනතුරු ඔවුන් හට අනෙක් පස හැරි දේවාලයෙන් පිටත රැඳී සිටන ලෙස දන්වා තිබේ.පසුව ශාන්තිකර්මය කරන මුවාවෙන් කාන්තාව හට අතවර කර ඇති මේ පුද්ගලයා ප්‍රදේශයෙන් පැන ගොස් ඇති අතර ඒ සමඟ ප්‍රදේශයේ තවත් කාන්තාවක් ද අතුරුදන්ව ඇත. මේ කාන්තාව කපුවා සමඟ පැනගොස් ඇතැයි පොලිසිය සැකකරන අතර, මේ පුද්ගලයා හැටන් ප්‍රදේශයේ සිට කුරණ ප්‍රදේශයට පැමිණි දෙදරු පියෙක් බව ද මේ වනවිට කරන ලද පරීක්ෂණවලින් අනාවරණය වී තිබේ.අතවරයට පත් තරුණිය බණ්ඩාරවෙල ප්‍රදේශයේ උසස් විදුහලක 10 වසර දක්වා ඉගෙනුම ලැබූ අයෙක් බව හෙළි වී ඇති අතර,මේ පුද්ගලයා විසින් ඇයට ඉතා අස්වාභාවික ආකාරයෙන් අතවර කර ඇතැයි ‍ඇය පොලිසියේ කරන ලද පැමිණිල්ලේ සඳහන්ව ඇත.මේ දේවාලය කරා දරුඵල නැති කාන්තාවන් නිතර යන එන බව ද වාර්තා වන අතර, අතවරයට පත් කාන්තාව වෛද්‍ය පරීක්ෂණයක් සඳහා පාණදුර කේතුමතී රෝහලට ඇතුළත් කර තිබේ.‍පැනගිය සැකකාර කපුවා සෙවීමට ඉංගිරිය පොලිසිය විසින් පරීක්ෂණ අරඹා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409223</link>
    <topic>Face book පෙම්වතිය අතහැරි දුකට වස බිව් ව්‍යාපාරික තරුණයා මියයයි</topic>
    <author>@ අනුරාධපුර මධ්‍යම විශේෂ</author>
    <content>මුහුණුපොත (ෆේස් බුක්) මඟින් හඳුනාගත් බැංකු නිලධාරිනියක් සමඟ වසර 06ක ආදර සම්බන්ධතායක් පැවැත්වූ මාතලේ ප්‍රදේශයේ ව්‍යාපාරික තරුණයකු සිත්තැවුලට පත්ව තරුණියගේ නිවෙසටම පැමිණ රසානායන ද්‍රව්‍යයක් පානය කර දිවි නසා ගැනීමේ සිද්ධියක් අනුරාධපුර ශික්ෂණ රෝහලෙන් වාර්තා විය.අංක 248 යසසිරිපුර අනුරාධපුර ලිපිනයේ පිහිටි තරුණියගේ නිවෙසට මේ තරුණයා ඉකුත් අගෝස්තු මස 29 වැනි දින පැමිණ එම නිවෙසේ නාන කාමරය තුළ දී රසායන මිලි ලීටර් 120ක් පානය කිරීමෙන් බරපතළ ලෙස රෝගාතූර වී දින 19ක කාලයක් අනුරාධපුර ශික්ෂණ රෝහලේ හිදිසි ප්‍රතිකාර ඒකකයේ සහ වාට්ටු අංක 17 ප්‍රතිකාර ලැබුවේය. ප්‍රතිකාර ලබමින් සිටිය දී ජීවිතක්ෂයට පත්වූයේ 71 කොටස, පොල්වත්ත, මැටියත්ත මාතලේ ලිපිනයේ පදිංචි ව්‍යාපාරිකයකු වූ විපුල කුමාර ඇල්විටගල (29) මහතායි.තරුණයාගේ මරණය සම්බන්ධයෙන් යසසිරපුර අනුරාධපුර ලිපිනයේ පදිංචි කැකිරාව නගරයේ ප්‍රසිද්ධ පෞද්ගලික බැංකුවක සේවයේ නියුතු බැංකු නිලධාරිනියක් වන හේමාගමගේ නිමානි හිරුණිකා (22) මෙනවිය අනුරාධපුර ශික්ෂණ රෝහලේ පැවැති හදිසි මරණ පරීක්ෂණයේ දී සාක්කි ලබාදුන් අතර ඇය මෙසේ සාක්කි ලබා දී තිබිණි.2009 වසරේ අන්තර් ජාලයෙන් (මුහුණු පොතින්) මා මියගිය අය හඳුනා ගත්තා. ඉන්පසු අප දෙදෙනාට දෙපාර්ශ්වයේම කැමැත්ත ද ලැබුණා. ඔහු මාස දෙකකට පමණ වරක් මාගේ නිවෙසට ආවා ගියා. මා බැංකු නිලධාරිනියක් වශයෙන් සේවය කරන නිසා සුහද හමුවලට සහ හිතමිතුරන්ගේ සාදවලට සහභාගී වීමට සිදුවුණා. ඔහු ඒ සඳහා මා හට විවිධ තහංචි පනවනු ලැබුවා. අපේ හඳහන් ද නොගැලපීම නිසා මා ආදර සම්බන්ධතාව නැවැත්වූවා.අගෝස්තු මස 29 වැනිදා 01.45 ට පමණ විපුල කුමාර පයින්ම අපගේ නිවෙසට පැමිණියා. පැමිණ මාත් අම්මාත් සමඟ කතා කළා. නැවත රණ්ඩු කිරීමට අවශ්‍ය නැහැ කියා කිවුවා. අපගේ සම්බන්ධය නොනවත්වන ලෙස ඉල්ලා සිටියා. ඉන්පසු ඔහු බීමට වතුර වීදුරුවක් ඉල්ලා ගෙන ඉන් භාගයක් පානය කර ඉතුරු වතුර ටික ඔලුවේ හලා ගත්තා.ඉන්පසු දිය නැම සඳහා තුවායක් ද ඉල්ලා ගෙන නාන කාමරයට ගොස් දොර වසා ගත්තා. ටික වේලාවකින් නාන කාමරයේ වීදුරුවක් කැඩෙන හඩ ඇහුනා. අපි කලබල වී නාන කාමරයේ දොර ඇර බලද්දී ඔහුගේ කට වටේ සුදුපාට පෙන වගේ තිබුණා.ඔහු මට කතා කර ඔයාගේ දෙපාමුල මැරෙන්න ඕනේ කියා කිවුවා. මම විපුල කුමාරව දෑතින් අල්ලා ගත්තා. අසැල්වැසි වෛද්‍යවරයකු සහ අසැල්වැසියන් සමඟ එක්වී ඔහු රෝහල් ගත කිරීමට කටයුතු කළා. මියගිය තරුණයා විසින් සිය ප්‍රේමවන්තියට ලියු පිටු 14 කින් යුතු සවිස්තරාත්මක ලිපියක් ද පොලීසිය මඟින් පොලිස් භාරයට ගෙන මරණ පරීක්ෂකවරයා වෙත ඉදිරිපත් කර තිබිණි.මේ මරණ පරීක්ෂයේ දී මියගිය තරුණයාගේ මව වන කොටුවේ ගෙදර සිරිමාවතී (60) සයදරු මවද සාක්කි ලබා දී තිබිණි. වස පානය කිරීමෙන් සිදුවු මරණයක් බවට අනුරාධපුර ශික්ෂණ රෝහලේ විශේෂඥ අධිකරණ වෛද්‍ය එස්.එම්.එච්.එම්.කේ සේනානායක මහතා විසින් තීන්දු කළේය. අනුරාධපුර නාගරික හසිදි මරණ පරීක්ෂක එච්.එම් කුලසේකර මහතා විසින් මරණ පරීක්ෂණය පැවැත් වූ අතර පොලිස් සැරයන් 46771 රත්නායක මහතා මරණ පරීක්ෂණ සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409224</link>
    <topic>කලක පටන් සංවර්ධනයක් නොදුටු මුලටියන-තිහගොඩ මාර්ගය අලුත් කිරීම ළඟදීම</topic>
    <author>@ බන්දුල ගුණසේකර සහ මාකඳුරේ ධර්මසිංහ</author>
    <content>වසර සිය ගණනක් තිස්සේ විධිමත් සංවර්ධනයකට ලක් නොවූ මාතර කොටපොළ ප්‍රධාන මාර්ගයේ මුලටියන සිට තිහගොඩ දක්වා වූ මාර්ගය පුලුල් කොට සංවර්ධනය කිරීමේ කටයුතු ළඟදීම ආරම්භ කෙරෙන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පවසයි.දිනෙන් දිනම මෙම මාර්ගයේ ධාවනයට එක් වන රථවාහන ප්‍රමාණය ඉහළ ගියද, ඊට සරිලන අයුරින් ප්‍රධාන මාර්ගය මේ වන තෙක් සංවර්ධනය නොවීම නිසා ගමනාගමනයේදී ජනතාවට දැඩි අපහසුතාවනට මුහුණදීමට සිදුවී ඇති අතර කෘෂිකාර්මික අමුද්‍රව්‍ය නිපදවන ප්‍රදේශ හරහා වැටී තිබෙන මෙම මාර්ගය පුළුල් නොවීම නිසා එම ක්ෂේත්‍රවල නියැලෙන පුද්ගලයන්ද මේ වන විට දැඩි අසීරුතා රැසකට මුහුණ පා සිටිති.මේ පිළිබඳව සිය විශේෂ අවධානය යොමු කළ ඇමැතිවරයා මුලටියන සිට තිහගොඩ දක්වා වූ ප්‍රධාන මාර්ගය සංවර්ධනය කිරීම සඳහා රුපියල් ලක්ෂ 3200 ක මූල්‍ය ප්‍රතිපාදන වෙන්කොටදී තිබෙන අතර ළඟදීම එහි වැඩ කටයුතු ආරම්භ කිරීමට නියමිතව ඇත.මෙම මාර්ගය පුළුල් කිරීමේ වැඩ අවසන්වීමත් සමගම මේ දක්වා මාතර සිට කොටපොළ දක්වා ගමන් ගැනීමට ගතවූ කාලය සැලකිය යුතු ප්‍රමාණයකින් අඩු වන අතර මෙය විශේෂයෙන්ම දකුණු ලක කඩිනම් සංවර්‍ධනයට සුවිශේෂී දායකත්වයක් ලබා දෙනු ඇතැයිද ඇමැති වරයා වැඩි දුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409225</link>
    <topic>ඉබ්බාගමුව සතිපොළ ඉඩකඩ ඇති තැනකට</topic>
    <author>@ චන්ද්‍රතිලක රත්නායක -ඉබ්බාගමුව විශේෂ</author>
    <content>ඉබ්බාගමුව සති පොළ දැනට පවත්වන ස්ථානයෙන් ඉවත්කොට තද බදයකින් තොර ජනතාවට වඩාත් ඉඩකඩ සහිත පහසු ස්ථානයක ඉදිකිරීමට පියවර ගෙන තිබේ.හිරියාල ශ්‍රී ලංකා නිදහස් පක්ෂ ප්‍රධාන සංවිධායක දේශීය වෛද්‍ය ඇමැති සාලින්ද දිසානායක මහතාගේ අදහසකට අනුව 2014 දැයට කිරුළ වැඩ සටහන යටතේ රුපියල් කෝටි පහක වියදමින් නව සතිපොළ ගොඩනැගිලි මේවනවිට ඉදිවෙමින් පවතී.ඒ අනුව ඉබ්බාගමුව නගරය ආසන්නයේ මඩගල්ල මාර්ගයට සහ කුරුණෑගල-දඹුල්ල මාර්ගයට ආසන්නව නව ගොඩනැගිලි ඉදිකෙරේ.අනාගත ඉබ්බාගමුව නගරය තදබදයෙන් තොර හා අලංකාර නගරයක් බවට පත් කිරීමේ අරමුණින් ඉදිවෙන සතිපොළලබන ඔක්තෝබර් මාසයේදී පමණ ජනතාවට පැවරීමට හැකිවෙනු ඇති බව ඉබ්බාගමුව ප්‍රාදේශීය සභාවේ උප සභාපති අජිත් වික්‍රමසිංහ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409226</link>
    <topic>සීතගල්ල වෙරළ තීරය සිත් ගත් තැනක් කරන්නයි මේ සූදානම</topic>
    <author>ඡායාරූප-@ ජී.සිරිසේන-දික්වැල්ල විශේෂ.</author>
    <content>දික්වැල්ල ප්‍රාදේශීය සභාවේ ඉල්ලිමක් මත, බෙලිවත්ත, සීතගල්ල වෙරළ තීරය වෙරළ උද්‍යානයක් හා මුහුදු නාන තටාකයක් ලෙස සංවර්ධනය කිරීමට ආරක්ෂක හා නාගරික සංවර්ධන අමාත්‍යාංශය පියවර ගෙන ඇත.වෙරළ සම්පත් කළමණාකරණ දෙපාර්තමේන්තුවේ උපදෙස් මත මෙම ව්‍යාපෘතිය වෙනුවෙන් වෙන්කර ඇති මුදල රුපියල්දසලක්ෂ 30ක් වන අතර සීතගල්ල වෙරළ තීරය දර්ශනීය ලෙස සංවර්ධන කටයුතු අරඹා ඇති අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=r1409227</link>
    <topic>බෞද්ධ සාහිත්‍ය උත්සවය අද බණ්ඩාරනායක ජාත්‍යන්තර සම්මන්ත්‍රණ ශාලාවේ දී</topic>
    <author>@ කොළඹ සංචාරක</author>
    <content>සමස්ත ලංකා බෞද්ධ මහා සම්මේලනය බුද්ධ ශාසන හා ආගමික කටයුතු අමාත්‍යාංශය සමග ඒකාබද්ධව පවත්වන බෞද්ධ සාහිත්‍ය උත්සවය අද (22) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වේ. මෙවර එය පැවැත්වෙන්නේ 8 වැනි වරටය.ශ්‍රීමත් අනගාරික ධර්මපාලතුමාගේ 150 වන ජන්ම සංවත්සරය වෙනුවෙන්ද මෙවර බෞද්ධ සාහිත්‍ය උත්සවයේ දී විශේෂ වැඩසටහන් කිහිපයක් සංවිධානය කර ඇත.සියම් මහා නිකායේ අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත මාහිමියන්ගේ මූලාසනත්වයෙන් අගමැති දි.මු. ජයරත්න මහතාගේ ප්‍රධානත්වයෙන් පැවැත්වෙන බෞද්ධ සාහිත්‍ය උත්සවයේ දී තෝරාගත් බෞද්ධ ග්‍රන්ථ කිහිපයක් ඇගයීමට පාත්‍ර කිරීමට ද නියමිතය.මහාචාර්ය බෙල්ලන්විල විමලරතන අනුනාහිමියන්ගේ බෞද්ධ පුද පූජා සාහිත්‍ය, මහාචාර්ය දේවා‍ලේගම මේධානන්ද හිමියන් විසින් රචිත බෞද්ධ අධ්‍යයන ලිපි, ශාස්ත්‍රවේදී පිට‍පොල ධම්මිස්සර හිමියන් විසින් රචිත විශ්වයේ ප්‍රභවය සහ පරිණාමය, අරුණ කේ. ගමගේ මහතා විසින් රචිත ථේරවාදී බෞද්ධ දර්ශනය ධර්මවාදී පරීක්ෂාව යන ශාස්ත්‍රීය පර්යේෂණ ග්‍රන්ථද අම්බලන්ගොඩ සුමේධානන්ද හිමියන් විසින් රචිත සවිස්තර ශ්‍රී ශාක්‍යමුනීන්ද්‍ර ගෞතම බුද්ධ චරිතය, ආර්.ජේ. ද සිල්වා විසින් රචිත ශ්‍රීමත් අනගාරික ධර්මපාල චරිතාපදානය , ඒ.ඩී.ටී.ඊ. පෙරේරා විසින් රචිත අරාබිය ඊශ්‍රායලය යන රාජ්‍යවල බෞද්ධ නටබුන් පිළිබඳ ග්‍රන්ථ ද මෙහි දී සම්මානයට පාත්‍රවීමට නියමිත බව බෞද්ධ මහා සම්මේලනයේ නියෝජ්‍ය සභාපති ආචාර්ය ප්‍රණීත් අබේසුන්දර මහතා පැවැසීය.බෞද්ධ සංස්කෘතික සිතුවම් කලාවෙන් පිළිබිඹු වන විශිෂ්ටතම සේවාව අභිනන්දනයට පාත්‍ර කරමින් සෝලියස් මැන්දිස් අනුස්මරණ සම්මානය ජයසිරි සේමගේ කලාකරුවා වෙත සහ මහාචාර්ය ජී.පී. මලලසේකර අනුස්මරණ සම්මානය මහාචාර්ය ඔලිවර් අබේනායක යන මහත්වරුන් වෙත මෙහිදී පිරිනැමීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=s1409221</link>
    <topic>ආසියානු ක්‍රීඩා උ‍ළෙලේදී ශ්‍රී ලංකාවට වසන්ත-මහේෂ්ගෙන් බීච් වොලිබෝල් ජයක්</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට...</author>
    <content>කොරියාවේ ඉංචියොන්හි පැවැත්වෙන ආසියානු ක්‍රීඩා උළෙලේ බීච් වොලිබෝල් මූලික වටයේ තරගයකදී වසන්ත රත්නපාල හා මහේෂ් පෙරේරා කාම්බෝජියාව පරාජය කරමින් පළමු ජය අත්කර ගත්හ.ඉංචියොන් සන්ග්ඩෝ විශ්වවිද්‍යාල බීච් වොලිබෝල් පිටියේ ඊයේ පැවැති මේ තරගයේදී කාම්බෝජියාවට එරෙහිව වට 2-1කින් වසන්ත-මහේෂ් යුගලය ජය අත්කර ගනිද්දී අසංක පෙරේරා හා පුබුදු රත්නායක ඉන්දුනිසියාවට තරග වට 2-1කින් පරාජයට පත් විය.ශ්‍රී ලංකාවට කාම්බෝජියා පිල වසර 2010දී හමුවී පරාජයවී තිබුණද ඊයේ තරගයේදී වසන්ත හා මහේෂ් විශිෂ්ට තරගයක් ලබාදී ජය ගැනීම කැපී පෙනුණි. තරගයේ පළමු වටයේදී ශ්‍රී ලංකා පිල 23-21ක් ලෙස ජය ගත්තද දෙවැනි වටය කාම්බෝජියානු ක්‍රීඩකයෝ 21-18ක් ලෙස ජය වාර්තා කළහ. අවසන් වටයේදී වසන්ත හා මහේෂ් 15-12ක් ලෙස ජය වාර්තා කර ශ්‍රී ලංකාවට ගෞරවය එක් කළහ. අවසන් වටයේ මුල් මිනිත්තු කිහිපයේදීම ශ්‍රී ලංකාව ඉදිරියෙන් සිටියද, කාම්බෝජියාව එක් අවස්ථාවකදී ලකුණු 7-7ක් ලෙස සම කළේය. එහෙත් වසන්ත රත්නපාල පිට පිට ලකුණු 4ක් ලබා ගැනීමත් සමග ශ්‍රී ලංකාවට පෙරට ඒමේ අවස්ථාව උදාවිය.මේ තරගයේදී ශ්‍රී ලංකා ක්‍රීඩකයෝ පන්දු පිරිනැමීමේ අවස්ථා 6ක් අසාර්ථක කරගත් අතර කාම්බෝජියාවෙන් එවැනි අවස්ථා 4ක් ඉවත ගියේය. වසන්ත හා මහේෂ් එල්ල කළ ඩෑෂ් ප්‍රහාර 38කින් ලකුණු වාර්තා වූ අතර ප්‍රතිවාදී ප්‍රහාර 2ක් සාර්ථකව ආවරණය කොට ලකුණු එක් කළහ. මේ ක්‍රීඩකයින් දෙදෙනාට අද කටාර් පිල හමුවීමට නියමිත අතර එම තරගය වඩාත් උණුසුම් මුහුණුවරක් ගනු ඇතැයි අපේක්ෂා කෙරේ.ඉන්දුනීසියා තරගයෙන් පරාජය වූ අසංක හා පුබුදු අද දිනයේ ඇෆ්ගනිස්තානය සමග තරගයට එක්වීමට සූදානමින් සිටිති. ඉන්දුනීසියා තරගයේදීද මේ දෙදෙනා ප්‍රබල දස්කම් දැක්වුවද අතපසුවීම් කිහිපයකින් තරගයේ වාසිය ඉන්දුනීසියාවට හිමි විය. එම තරගයේ ලකුණු තත්ත්වය වූයේ 14-21, 21-18 හා 15-10ක් ලෙසිනි.හොකී තරග පරදියිවසර 32කට පසුව ආසියානු ක්‍රීඩා උළෙලකට සුදුසුකම් ලැබූ ශ්‍රී ලංකා හොකී ක්‍රීඩකයෝ ඊයේ සහභාගීවූ ඉන්දියාව සමග තරගය ලකුණු 8-0ක් ලෙස හා පාකිස්තානය සමග තරගය 14-0ක් ලෙස පරාජය විය. ඉන්දියාව සමග තරගයේදී ශ්‍රී ලංකාවට දඩුවම් පහරක් පිරිනැමුණද එය සාර්ථක කර ගැනීමට නොහැකි විය. එමෙන්ම ලකුණු ලබා ගැනීමේ අවස්ථා හතරක් පමණ ශ්‍රී ලංකා ක්‍රීඩකයෝ අසාර්ථක කර ගැනීම පරාජයේ පරතරය වැඩිවීමට හේතු විය. ඉන්දියාව දඩුවම් පහර හතරකින් හා ගෝල් ලකුණු හතරකින් ජයග්‍රහණය උදා කරගත්තේය.පාකිස්තානය සමග තරගයේදී ශ්‍රී ලංකා ක්‍රීඩකයින්ගේ දස්කම් අවම මට්ටමකින් තිබූ අතර පාකිස්තානය දඩුවම් පහර 7කින් හා ගෝල් ලකුණු 7කින් ශ්‍රී ලංකාව පරාජය කළේය.චින්තන තරග බිමේආසියානු ක්‍රීඩා උළෙලේ ශ්‍රී ලංකා කන්ඩායම් නායක චන්තන ගීතාල් විදානගේ කිලෝග්‍රෑම්69 බර පන්තියෙන් අද තරග බිමට පිවිසීමට නියමිතය. පසුගිය පොදු රාජ්‍ය මණ්ඩලීය ක්‍රීඩා උළෙලේදී අසාර්ථකවූ චන්තන 2006 මෙල්බෝන් හා 2010 නවදිල්ලි පොදු රාජ්‍ය මණ්ඩලීය ක්‍රීඩා උළෙලවලදී රන් හා රිදී පදක්කම් දිනාගත් ක්‍රීඩකයෙකි. පළපුරුදු ක්‍රීඩකයකුවන චින්තනගෙන් අද දිනයේදී පදක්කමක් බලාපොරොත්තුවන බව කණ්ඩායම් ප්‍රධානී රියර් අද්මිරාල් ෂෙමාල් ප්‍රනාන්දු මහතා ‘දිනමිණ’ට පැවැසීය.ලෝක වාර්තා තුනක්මෙවර ආසියානු ක්‍රීඩා උළෙලේදී දැනට ලෝක වාර්තා තුනක් බිහිවී ඇත. එම වාර්තා තුනම බර ඉසිලීමෙන් බිහිවීම කැපී පෙනේ. පිරිමි කි.ග්‍රෑ.56 බර පන්තියේ ක්ලීන් ඇන්ඩ් ජර්ක් ක්‍රමයට පාකිස්තානයේ ඕම්.යුන්චොල් කි.ග්‍රෑ.170ක්, කාන්තා කි.ග්‍රෑ.53 බර පන්තියේ ක්ලීන් ඇන්ඩ් ජර්ක් ක්‍රමයට කසකස්තානයේ චින් සුල්ෆීයා කි.ග්‍රෑ.132ක් හා කාන්තා කි.ග්‍රෑ.53 බර පන්තියේ තායිපේ ක්‍රීඩිකා සූ චිංග් කි.ග්‍රෑ.233ක් ඔසවා මෙම ලෝක වාර්තා බිහි කළහ. මේ වන විට ආසියානු වාර්තා 5ක් බිහිවූ අතර ඒවාද බර ඉසිලීමේ ක්‍රීඩක ක්‍රීඩිකවෝ බිහි කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=s1409222</link>
    <topic>ආසියානු කනිෂ්ඨ රගර් තරගාවලිය: ජයග්‍රහණය පෙනි පෙනී ශ්‍රී ලංකාව පරදී</topic>
    <author>ෆවුස් මොහොමඩ්</author>
    <content>ආසියානු කනිෂ්ඨ රගර් තරගාවලියේ ඊයේ දකුණු කොරියාව සමග පැවැති තරගයේ දී ජයග්‍රහණය පෙනී පෙනී පරාජය අත්විඳීමට ශ්‍රී ලංකාවට සිදුවිය.කොළඹ තුරඟ තරග පිටි‍යේ පැවැති මේ තරගය නිමාවීමට මිනිත්තු දහයක් ඉතිරිව තිබියදී ලකුණු 28-24කින් පෙරමුණේ පසුවූ ශ්‍රී ලංකාවට දැඩි අභියෝගයක් එල්ල කළ දකුණු කොරියානු ක්‍රීඩකයන් අනගි උත්සාහක දිනුමක් වාර්තා කරමින් ලකුණු 31-28ක් ලෙස තරග‍යේ ජයග්‍රහණය උදුරා ගත්හ. දකුණු කොරියාව ලැබූ ලකුණු සංඛ්‍යාවට ගෝල 3ක් සහ උත්සාහක දිනුම් දෙකක් ඇතුලත් වූ අතර ශ්‍රී ලංකාව ගෝල 4ක් වාර්තා කළේය.තරගයෙන් පරාජයට පත්වූව ද තරින්ද රත්වත්ත‍ගේ නායකත්වයෙන් තරග වැදුණු ශ්‍රී ලංකාව ආරම්භයේ සිටම දැඩි ආක්‍රමණශීලී තරග රටාවක නිතරවෙමින් දකුණු කොරියාවට පීඩනයක් එල්ල කිරීම කැපී පෙනුණි.සුදම් සූරියආරච්චිගේ උත්සාහක දිනුමකින් ලකුණු රැස් කිරීම ආරම්භ කළ ශ්‍රී ලංකා පිලට පිළිතුරු වශයෙන් තරග‍යේ 5වැනි මිනිත්තුවේ දී රැස්කළ ගෝලයෙන් ලකුණු සංඛ්‍යාව 7-7ක් ලෙස සමකර ගත් දකුණු කොරියාව 14වැනි මිනිත්තුවේ දී තවත් උත්සාහක දිනුමක් වාර්තා කොට එය ගෝලයක් බවට පත්කරමින් ලකුණු 14-7කින් පෙරමුණ ගත්හ. එහෙත් 18වැනි මිනිත්තුවේ දී සංචන ෂේක් වාර්තා කළ විශිෂ්ට උත්සාහක දිනුමක් නායක රත්වත්ත ගෝලයක් බවට පත් කිරීමෙන් ලකුණු සංඛ්‍යාව 14-14ක් ලෙස සමකර ගැනීමට ශ්‍රී ලංකාව සමත්විය. අනතුරුව 23වැනි මිනිත්තුවේ දී තවත් උත්සාහක දිනුමක් වාර්තා කළ දකුණු කොරියාව ලකුණු 19-14කින් යළි පෙරමුණට පත්විය.ප්‍රතිවාදීන්ට තැන්පත්වීමට ඉඩ නොදුන් ශ්‍රී ලංකාව 25වැනි මිනිත්තුවේ දී නිම්ෂාන් ජයවර්ධන තැබූ අනර්ඝ උත්සාහක දිනුමක් නායක රත්වත්ත ගෝලයක් බවට පත්කිරීමෙන් ලකුණු 21-19ක් ලෙස පෙරමුණ ගැනීමට සමත්විය. ඊට මිනිත්තු පහකට පසුව නැවත උත්සාහක දිනුමක් රැස් කළ දකුණු කොරියාව ලකුණු 24-21කින් පෙරමුණ ගනිමින් තරග‍යේ පළමු භාගය නිමාකර ගත්තේය.උණුසුම් මුහුණුවරක් ගත් දෙවැනි භාගයේ දෙපිලම කරට කර සටනක නිරතවූහ. තරගය පුරා කැපී පෙනෙන ක්‍රීඩා රටාවක් පෙන්නුම් කළ නායක රත්වත්ත දෙවැනි භාගයේ 22දි මිනිත්තුවේ දී විශිෂ්ට උත්සාහක දිනුමක් වාර්තා කරමින් ශ්‍රී ලංකා පිලේ ලකුණු සංඛ්‍යාව 28 දක්වා ඉහළ දැමීමට සමත්විය. එම උත්සාහක දිනුම ගෝලයක් බවට පත්කරනු ලැබුවේ ද රත්වත්ත විසිනි. අනතුරුව තරගය නිමාවීමට මිනිත්තු දහයක් ආසන්න වනවිටත් දකුණු කොරියාව දැඩි පීඩනයකට ලක් කරමින් පෙරමුණේ පසුවීමට ශ්‍රී ලංකාව සමත්විය.එහෙත් තරගය නිමාවීමට මිනිත්තු 8ක් පමණ ඉතිරිව තිබියදී තීරණාත්මක ගෝලය වාර්තා කරමින් ලකුණු 31-28කින් පෙරමුණ ගත් දකුණු කොරියාව තරගය ජයගත්තේය.ඊයේ පැවැති තවත් තරගයකින් චීන තායිපේ පිල ලකුණු 44-5කින් පරාජයට පත්කිරීමට හොං‍කොං පිල සමත්විය.තරගයෙන් පරාජය වූණත් අපේ ක්‍රීඩකයන්ගේ දස්කම් ගැන සතුටුයි - පුහුණුකරු නිල්ෆර් ඉබ්‍රාහිම්දකුණු කොරියාව සමග පැවැති තරගයෙන් ශ්‍රී ලංකාව පරාජයට පත්වූවද තරගය පුරා ශ්‍රී ලංකා ක්‍රීඩකයන්ගේ දස්කම් ඉහළ මට්ටමක තිබූ බව ශ්‍රී ලංකා පිලේ පුහුණුකරු නිල්ෆර් ඉබ්‍රාහිම් 'දිනමිණ'ට ප්‍රකාශ කළේය. තරගාවලියට පෙර සිටම තම ක්‍රීඩකයන්ට බලධාරීන්ගෙන් කිසිදු සහයෝගයක් නොලැබුණු බව කී පුහුණුකරු නිල්ෆර්, එවැනි පසුබිමක වූව ද ක්‍රීඩකයන් මෙලෙස දස්කම් දැක්වීම පිළිබඳ ආඩම්බරයට පත්වන බව කියා සිටියේය.'මේ තරගාවලියේ සත්කාරකත්වය දරන නිසා අපට හොඳින් සූදානම් වීමට කදිම අවස්ථාවක් තිබුණා.නමුත් ඒ සඳහා කිසිම සහයක් අපට ලැබුණේ නෑ. එවැනි මොහොතක නාවික හමුදාව ඉදිරිපත්වෙලා වැලිසර නාවික හමුදා කඳවුරේ පුහුණු සැසියක් අපට ලබා දීම ගැන ඔවුන්ට ස්තූති කළ යුතුයි. අපිට පුහුණු තරගයක් පැවැත්වීමටවත් කාලය තිබුණේ නෑ. නමුත් ඒ සියල්ල අමතක කොට දකුණු කොරියාවට එරෙහිව අපේ ක්‍රීඩකයන් ‍මේ අයුරින් දස්කම් දැක්වීම විශාල ජයග්‍රහණයක්. කොහොමවුණත් අපට තවත් උත්සාහක දිනුම් කීපයක් රැස් කිරීමේ අවස්ථා මඟහැරුණා. ඒකත් පරාජයට හේතුවක් වුණා.' ඔහු කීවේය. මේ තරගාවලියේ ශ්‍රී ලංකාව මුහුණදෙන මීළඟ තරගය ලබන 24දා පස්වරු 4.30ට හොංකොං පිල සමග කොළඹ තුරඟ තරග පිටියේ දී පැවැත්වීමට නියමිතය. සැලසුම් සහගතව එම තරගයට මුහුණදීමට බලාපොරොත්තු වන බව නිල්ෆර් ඉබ්‍රාහිම් කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=s1409223</link>
    <topic>මාලිංගට නිවාඩුවක්</topic>
    <author/>
    <content>ශ්‍රී ලංකා ක්‍රිකට් කණ්ඩාය‍මේ සුපිරි වේග පන්දු යවන්නා වන ලසිත් මාලිංගගේ වම් පාදයේ වළලුකර ආශ්‍රිතව සැත්කමක් හේතුවෙන් සති 16ක් පිටියෙන් ඈත්වීමට සිදුව තිබේ.ඒ හේතුනේ ඉදිරියේදී සංචාරක එංගලන්තය කණ්ඩායම සමග තරගාවලිය හා නවසීලන්තය අතර තරගාවලිය මාලිංගට අහිමිවනු ඇත. තරග 7කින් සමන්විත එංගලන්ත එක්දින තරගාවලිය ලබන මස 26වැනිදා ආරම්භ වන අතර ජනවාරි මස 11වැනිදායින් නවසීලන්තය සමග එක්දින තරගාවලිය (තරග7) ආරම්භ වේ. මාලිංගගේ පාදයේ ආබාධය හේතුවෙන් 2010 වසරේ ටෙස්ට් පිටියෙන් ඉවත් වූ අතර ඒ වනවිට ටෙස්ට් තරග 30කදී ඉනිම 59ක් තුළ කඩුලු 101ක් බිඳ දමා තිබිණි.ඔහු අවසන් වරට 2010 අගෝස්තු මස ඉන්දියාවට එරෙහිව ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී ටෙස්ට් තරගයකට එක්විය. ඉන් අනතුරුව එක්දින හා විස්සයි 20 තරගවලට එක්වූ මාලිංග පාදයේ ආබාධයට ප්‍රතිජීවක ‍ඖෂධ ලබාගනිමින් ක්‍රීඩා කටයුතු ඉදිරියට කරගෙන ගොස් තිබිණි. එහෙත් පාදයේ ශල්‍යකර්මයක් සිදු කිරීමට අවශ්‍ය බවට වෛද්‍යවරුන් නි‍ර්දේශ කිරීම හේතුවෙන් මලිංග සැත්කම සඳහා පසුගියදා ඔස්ට්‍රේලියාව බලා පිටත්ව ගියේය.සැත්කමට ලක්වීමෙන් පසු ඔහුට ලබන ජනවාරි මස පුහුණුවීම් කටයුතු ආරම්භ කළ හැකිවන අතර ලබන වසරේ ඔස්ට්‍රේලියාවේ හා නවසීලන්තයේ පැවැත්වෙන එක්දින ලෝක කුසලාන තරගාවලියට සහභාගී වීමට හැකි වෙතැයි විශ්වාස කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=s1409224</link>
    <topic>ප්‍රීමා කුසලාන අවුරුදු 15න් පහළ ක්‍රිකට් බස්නාහිර උතුරට දැවැන්ත ජයක්</topic>
    <author>‍ෆවුස් මොහොමඩ්</author>
    <content>ජෙහාන් ඩැනියෙල්, දුෂාන් හෙට්ටිගේ හා සංජුල අබේවික්‍රමගේ විශිෂ්ට පිතිහරඹයත්, දමින්ද රේෂාන්ගේ සුපිරි පන්දු යැවීමත් මත ප්‍රීමා කුසලාන අන්තර් පළාත් ක්‍රිකට් තරගාවලියේ නැගෙනහිර පළාත් කණ්ඩායම සමග පැවැති තරගයෙන් ලකුණු 261ක දැවැන්ත ජයක් වාර්තා කිරීමට බස්නාහිර උතුර කණ්ඩායම සමත්විය. පළමුව පන්දුවට පහරදුන් බස්නාහිර උතුර පිල ඕවර 50 අවසානයේ කඩුලු 8ක් දැවී ලකුණු 364ක් ලබා ගත්තේය. ජෙහාන් ඩැනියෙල් ලකුණු 84ක් රැස් කළ අතර දුෂාන් හෙට්ටි‍‍ගේ ලකුණු 66ක් සහ සංජුල අබේවික්‍රම ලකුණු 61ක් ලබා ගැනීමට සමත්වූහ. පිළිතුරු ඉනිම ක්‍රීඩා කළ නැගෙනහිර පළාත් පිල ඕවර 41.4කදී ලකුණු 103කට දැවී ගියේය. දමින්ද රේෂාන් ලකුණු 14කට කඩුලු 5ක් දවාලීය.ඌවට ලකුණු 40ක ජයක්</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=s1409225</link>
    <topic>ගුවන් හමුදාව ගෝල් 2-1කින් පරදී</topic>
    <author>නිරෝෂාන් ප්‍රියංකර</author>
    <content>ආසියානු සභාපති කුසලාන පාපන්දු තරගාවලියේ අවසන් අදියර යටතේ නේපාලයේ මෂියන්ඩ් කණ්ඩායම සමග පැවැති තරගයෙන් ගෝල් 2-1ක පරාජයක් ගුවන් හමුදාවට අත්විය.කොළඹ සුගතදාස ක්‍රීඩාංගණයේ පැවැති තරගයේදී ගුවන් හමුදාවට ගෝල් දෙකක් වාර්තා කිරීමට තිබූ අවස්ථා ගිළිහී යෑමෙන් මේ පරාජය අත්විදීමට සිදුවිණි. තරගයේ 6වැනි මිනිත්තුවේදී ගුවන් හමුදාව ලබාගත් එකම ගෝලය වාර්තා කිරීමට සම්පත් පෙරේරා හා කවිඳු ඉෂාන් සමත්වූහ. එහෙත් 35වැනි මිනිත්තුවේදී පළමු ගෝලය වාර්තා කළ නේපාල ක්‍රීඩකයෝ දෙවැනි භාගයේදි හිමිවූ දඩුවම් පහරක් සාර්ථක කරගනිමින් තරගයේ ජය තහවුරු කරගත්තේය. තරගාවලිය ආරම්භ කරමින් මොංගෝලියාවේ අර්චිම් පිල සමග පැවැති තරගයෙන් ගෝල් 1-0ක ජයක් හිමිකර ගැනීමට බංග්ලාදේශයේ ශෙක් රසල් පිල සමත්විය. තරගයේ පළමු භාගයේ දෙපිලම ගෝල් ලබාගැනීමට අපොසහත් වූ අතර 65වැනි මිනිත්තුවේදී බංග්ලාදේශයේ කිංග්ලි චිගෝසි තරගයේ ජයග්‍රාහි ගෝලය වාර්තා කළේය.මේ තරගාවලිය 26වැනිදා දක්වා පැවැත‍්වෙන අතර අද රිමියොන්සු සමාජය (කොරියාව) හා අර්චිම් පාපන්දු සමාජය ‍(මොංගෝලියාව) ප.ව.1.00ටත්, හුටු පාපන්දු සමාජය (ටර්කිමෙනිස්තානය)-මෂියන්ඩ් (නේපාලය) අතර තරගය ප‍.ව.4.00ටත් පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=s1409226</link>
    <topic>ශ්‍රී ලංකා කැරම් පිලට පදක්කම් 5ක්</topic>
    <author>-නිරෝෂාන්</author>
    <content>මාලදිවයිනේ පැවැති ලෝක කුසලාන කැරම් තරගාවලියේදී පදක්කම් 5ක් දිනාගැනීමට ශ්‍රී ලංකා කණ්ඩායම සමත්විය.එහිදී චමිල් කුරේ රන් පදක්කමක් දිනාගත් අතර කාන්තා/පිරිමි කණ්ඩායම් රිදී පදක්කම් හා කාන්තා/පිරිමි යුගල තරගවල ලෝකඩ පදක්කම්ද ශ්‍රී ලංකා කණ්ඩායම දිනාගත්තේය.ස්විස් ලීග් තරගාවලියේ සහභාගිවූ තරග 7ම ජයගැනීමට චමිල් කුරේ සමත්විය. චමිල් කුරේ රන් පදක්කම හිමිකරගනිද්දී රිදී හා ලෝකඩ පදක්කම් ඉන්දියානු ක්‍රීඩකයන් සතුවිය. එම තරගාවලියේ 5වැනි ස්ථානය නිශාන්ත ප්‍රනාන්දුටත්, 6වැනි ස්ථානය මොහොමඩ් සහීඩ්ටත් හිමිවූහ.කාන්තා හා පිරිමි කණ්ඩායම් අවසන් තරගවලදී ශ්‍රී ලංකාව ඉන්දියාව හමුවේ පරාජය පත්විය. පිරිමි තරගයෙන් ඉන්දියාව ජයගත්තේ වට 3-0කිනි. එහි තෙවැනි ස්ථානය බංග්ලාදේශයට හිමිවිය. කාන්තා තරගයේ තෙවැනි ස්ථානයට මාලදිවයින සතුවිය.තෙවැනි ස්ථානය සඳහා පිරිමි තරගය චමිල් කුරේ/නිශාන්ත ප්‍රනාන්දු සහ මොහොමඩ් සහීඩ්/එම්.ටී.එම්.හිල්මි අතරේ පැවැත්විණි. ඉන් වට 2-1ක ජයක් හිමිකර ගැනීමට චමිල් හා නිශාන්ත සමත්විය. ලකුණු තත්ත්වය වූයේ 25/4, 23/25 හා 25/0කි.කාන්තා යුගල තෙවැනි ස්ථානය සඳහා වූ තරගයෙන් ජෝශප් රොසිටා හා චලනි ලක්මාලි 25/12 හා 25/23ක් ලෙස ඉන්දියානු ක්‍රීඩිකාවන් පරාජයට පත් කළහ. එහි රන් හා රිදී පදක්කම් ඉන්දියානු ක්‍රීඩිකාවෝ දිනාගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409221</link>
    <topic>විපක්ෂය උපරිමයෙන් කරලාත් ඌව දිනන්න බැරිවුණා</topic>
    <author>සාකච්ඡා කළේ ක්‍රිස්ටි මහේෂ් ද සිල්වා</author>
    <content>ඌව පළාත් සභා මැතිවරණයෙන් එක්සත් ජනතා නිදහස් සන්ධානය විශාල ජයග්‍රහණයක් ලබා ගැනීමට පෙරේදා (20දා) සමත්වුණි. බදුල්ල හා මොණරාගල දිස්ත්‍රික්ක දෙකෙන් සැදුම් ලත් ඌව පළාත් සභා මැතිවරණයේ දී මනාප සංඛ්‍යාව 96913කි. තම ජයග්‍රහණයෙන් අනතුරුව ‘දිනමිණ’ ඔහු සමඟ කළ විශේෂ සාකච්ඡාවක් මේ සමඟ පළ වේ.එක්සත් ජනතා නිදහස් සන්ධානය ලෙස අපි අනිවාර්යෙන් ම දිනන බව මා හැමවිටම ප්‍රකාශ කළා. ඒ ගැන කිසිම සැකයක් සංකාවක් මට තිබුණේ නැහැ. අපි මැතිවරණයක් ප්‍රකාශයට පත්කරන තෙක් ඉඳලා මැතිවරණයකට මුහුණ දෙන්න දඟලන අය නෙමෙයි.2009 අගෝස්තු 8 වෙනිදා තමයි මා මුහුණ දිපූ පළමුවන මැතිවරණය තිබුණේ. එදා ඉඳලා වසර 4යි මාස 10ක් ම මැතිවරණයක් ගැන හිතලා නෙමෙයි අපි වැඩ කරනු ලැබුවේ. ජනතාව වෙනුවෙන් කරන්න පුළුවන් හැමදෙයක් ම උපරිමයෙන් කරන්න කටයුතු කළා. ඒක මොනරාගල වගේම ඌව පළාතේ ජනතාවත් හොඳින් ම දන්නවා. ඒ නිසා තමයි මෙවරත් මාව මොනරාගල ජනතාව ඉහළින් ම ඔසවා තබනු ලැබුවේ. මම හැමදාමත් ජනතාව බුද්ධිමත් තීරණයක් ගනීවි කියලා හිතුවා.ඒ නිසා මෙවර මැතිවරණ ජයග්‍රහණය ඌව ජනතාව මට ලබා දුන්නේ විපක්ෂය විසින් නොයෙකුත් චෝදනා එල්ල කරද්දි බව මම දන්නවා. ඔවුන් ඒ කිසිවක් විශ්වාස කරලා නැති බව පැහැදිලි වෙනවා. මෙවර මා ලබා ගත් ජයග්‍රහණය ජනතාව දිනවන විජයග්‍රහණයක් බවට පත්කර ගන්න මම සූදානම් බව කිව යුතුයි.ඔය වගේ කීපාරක් විපක්ෂය ආරම්භයක් අරන් තියෙනවාද? අවසානයේ දී වුණේ මොකක්ද කියලා අමුතුවෙන් කියන්න ඕනේ නැහැනේ.දැන්වත් මේ කියන ආරම්භයට තිත කියලා අපිත් සමඟ ප්‍රායෝගිකව වැඩ ආරම්භ කළා නම් හොඳයි කියලා මම හිතනවා. හැමදාමත් මැතිවරණයක් එනවිට ආණ්ඩුවේ පරාජය ආරම්භ කරනවා කියලා කිව්වත් මැතිවරණය අවසන් වුණාම කියනවා අපට අමතක වුණා. ඊළඟ මැතිවරණයෙන් අරඹනවා කියලා. දැන් විපක්ෂය නොයෙකුත් කතා කියාවි. ඒකත් ඔවුන්ගේ දුර්වලකම් වහගන්න කියන කතා බව ජනතාව දන්නවා.පසුගිය මැතිවරණය සමඟ සැසදීමේ දී ඔය කියන ආකාරයේ දෙයක් තිබෙන්න පුළුවන්. 2009 හා 2010 පැවැතියේ අසාමාන්‍ය මැතිවරණ බව කිව යුතුයි. මන්ද ඒ වනවිට රජය කොටි සංවිධානය විනාශ කර මාස කීපයකින් තමයි මැතිවරණවලට එදා අපි මුහුණ දුන්නේ. ඒ නිසා මෙවර මැතිවරණ හා සැසඳීමේ දී තමයි ඔබ ඔය කියන තත්ත්වය පෙන්නුම් කරන්නේ.එදා උද්‍යෝගයෙන් පැමිණ රජයට ඡන්දය පාවිච්චි කළ අය අද ඒ වගේ ඡන්දය පාවිච්චි කරන්නේ නැහැ. ඒ විවිධ හේතු නිසයි. එදා ඡන්දය දෙන්න පිටරටවල සිටි අයත් පැමිණියා. ඔවුන් ඡන්දය පාවිච්චි කරලා ගියා. කොළඹ රැකියාව කරන කෙනෙක් ඡන්දය දෙන්න විතරක් ගමට යනවා අඩුයි. මිනිසුන්ගේ ආකල්ප අදහස් වෙනස් වෙනවා.විවිධ ආකාරයෙන් මානසික අල්ලස් ජනතාවට ලබා දෙමින් ප්‍රචණ්ඩ ක්‍රියා බහුල වූ මැතිවරණයකින් විපක්ෂයේ ජයග්‍රහණය උදුරා ගන්න ආණ්ඩුව කටයුතු කළා කියලා විපක්ෂය චෝදනා කර තිබෙනවා?එක්සත් ජනතා නිදහස් සන්ධානය හැටියට මේ ආණ්ඩුව ජනතාවගේ කැමැත්තෙන් වගේම ඡන්දයෙන් ද පත්කර ගත්තු ආණ්ඩුවක්. ජනතාවගේ ඒකමතික කැමැත්ත මේ ආණ්ඩුවට නැවතත් පළ කරලා තිබෙනවා. ජනතාව ආණ්ඩුව එක්ක මේ විදිහට ඉන්නවා නම් අපි මොකටද ඡන්දවලට බය වෙන්නේ? ඒ වගේම වැරදි ක්‍රියා කරන්නේ? ඡන්දවලට බය වැරදි ක්‍රියා කරන්නේ ජනතාව දුරස්වූ අය.කියන විදිහේ ප්‍රචණ්ඩ ක්‍රියා මොනරාගල සිදුවුණේ නැහැ. මේ අය මැතිවරණයෙන් පරාජයට පත්වන නිසා ඒ පරාජයේ දරුණුකම තුනීකර ගන්න තමයි ඔය විදිහට චෝදනා කළේ.අපි හැමදාමත් ඡන්දය කළේ ප්‍රජාතන්ත්‍රවාදිවයි. සර්ව සාධාරණවයි.ප්‍රචණ්ඩත්වයෙන් ඡන්දය කරලා හොඳ පුරුද්දක් තියෙන්නේ එක්සත් ජාතික පක්ෂයටයි.එජාපයේ වගේම ජනතා විමුක්ති පෙරමුණේ ඉතිහාසය පුරාම තියෙන්නේ මිනිසුන්ගේ අත් කපලා ඔළු කපලා වෙඩි තියලා ඡන්ද කරපු ඉතිහාසයක්.කොහොම වුණත් දේශපාලන ප්‍රතිපත්ති උඩ මේ පක්ෂ දෙක ම අභිභවා ඉදිරියට එන්න අපිට පුළුවන් වුණා.තමන්ට වූ පරාජය වහගන්න අද ඔවුන් නොයෙකුත් දේවල් කියනවා. ඒත් ජනතාව අපිත් සමඟ තවදුරටත් ඉන්නවා කියලා නැවත වරක් ඌව පළාත් සභා මැතිවරණ ජයග්‍රහණයෙන් තහවුරු කරලා තිබෙනවා.මුලින් ම කියන්න ඕනේ මොනරාගල දිස්ත්‍රික්කයට ලබා දුන් සුවිශේෂී වැඩසටහන් අතරින් දැයට කිරුළ ජාතික සංවර්ධන ප්‍රදර්ශනය මොනරාගල දිස්ත්‍රික්කයට ගෙන ඒමට අප කටයුතු කළා. කොළඹට පමණක් සීමාවී තිබූ ජාතික නිදහස් උත්සවය කතරගම පැවැත්වීම, ජාත්‍යන්තර කාන්තා දින උත්සවය මොනරාගල පැවැත්වීමට, ජාතික වෙසක් උත්සවය බුත්තල ප්‍රාදේශීය ලේකම් කොට්ඨාසයේ යුදඟනවා රජමහා විහාරය කේන්ද්‍ර කරගෙන පැවැත්වීම, දිස්ත්‍රික් ජනතාවගේ නොමද පැසසුමට ලක්වූ කාරණා වෙනවා.ඌව වෙල්ලස්ස ගොවි ජනතාවට ආලෝකයක් උදාකරමින් පළාත් සභාව තුළ වාරිමාර්ග දෙපාර්තමේන්තුවක් පිහිටුවා විනාශ වී ගිය ඌව වෙල්ලස්සේ වාරි කර්මාන්තය ගොඩ නැඟීමට පියවර ගත්තා. ඒ වෙනුවෙන් 2009 සිට‍ මේ දක්වා වැව් අමුණු හා ඇළ පද්ධති 222ක් නැවත ප්‍රතිසංස්කරණය කරලා අලුතින් ඉදිකිරීම මඟින් කෘෂිකර්මාන්තය නැවතත් ගොඩනැඟීමට කටයුතු කළා. ඒ අනුව අලුතින් අස්වැද්දවීමට හා වගා කරන කන්න සංඛ්‍යාව වැඩි කිරීමට පියවර ගත්තා.ඒ වගේම අධ්‍යාපනය කියන්නේ රටක අනාගතයයි. ඌව‍ වෙල්ලස්සේ අධ්‍යාපන සංවර්ධනය කිරීම සුවිශේෂී අවධානයක් යොමු කළ එක් අංශයක් ලෙස කියන්න පුළුවන්. අධ්‍යාපන විෂය භාර අමාත්‍යවරයා ලෙස ඌව වෙල්ලස්ස පාසල්වල පැවැති බොහෝ අඩුපාඩු මාගේ කාලයේ දී ඉටුකිරීමට හැකිවීම ගැන අද මම සතුටට පත්වෙනවා.මෙම දිස්ත්‍රික්කයේ පාසල්වල භෞතික වගේම මානව සම්පත් සංවර්ධනයට ද මුල්තැන දෙන්න අපිට හැකිවුණා. දිස්ත්‍රික්කයේ පැවැති ගුරු හිඟයට විසඳුමක් ලෙස ඌව පළාතේ උපාධිධාරින් පළාත් ගුරු සේවයට 2010 වර්ෂයේ දී පමණක් 732ක් ද, 2011 දී එම ප්‍රමාණය 307ක් ද, 2012 දී 1046ක් ද, 2013 දී 866ක් ලෙස බඳවා ගෙන පළාතේ උපාධිධාරි රැකියා විරහිත තරුණ පරපුරට නව රැකියා අවස්ථා උදාකරදීම තුළින් පාසැල්වල ගුරු හිඟය මඟහැරීමට කටයුතු කළා.ඒ වගේම පාසල්වල යටිතල පහසුකම් සංවර්ධනය ඉතාමත් අවම මට්ටමක තිබුණේ. එය වහාම සංවර්ධනය කිරීමට මා පියවර ගත්තා වගේම පාසල් ළමුන්ගේ විෂය බාහිර දැනුම ලබා ගැනීමට අවශ්‍ය පුස්තකාල පහසුකම් ලබා දුන්නා. නවීන ලෝකයට දොරගුලු විවර කරමින් පාසල් සඳහා පරිගණක මධ්‍යස්ථාන රැසක් ස්ථාපිත කිරීමට පියවර ගත්තා.එසේම 2009 සිට මේ දක්වා 5 ශ්‍රේණියේ ශිෂ්‍යත්ව විභාගයේ වැඩි ලකුණු ලබාගත් දරුවන්ගේ ප්‍රතිශතය 2013 දී ක්‍රමිකව වැඩි කිරීමට හැකිවුණා වගේම අපොස සාමාන්‍ය පෙළ සමත් ප්‍රතිශතය ක්‍රමිකව වැඩි කිරීමටත් අපිට හැකිවුණා. මාර්ග සංවර්ධනය සඳහා සුවිශේෂි පියවර රාශියක් ම අපි ගනු ලැබුවා. ඒවගේම ග්‍රාමීය ජනතාවගේ අවශ්‍යතාවලට මුල්තැන ලබා දෙමින් මානව සම්පත් හා භෞතික සම්පත් සංවර්ධනය යටතේ සිදුකරනු ලැබුවා. 2009 සිට මේ දක්වා පාසල්, ප්‍රජා ශාලා, පුස්තකාල, සාප්පු සංකීර්ණ, මාතෘ සායන මධ්‍යස්ථාන ඇතුළුව සංවර්ධන ව්‍යාපෘති 662ක් මොනරාගල දිස්ත්‍රික්කය තුළ පමණක් ඉදිකරනු ලැබුවා.මොනරාගල දිස්ත්‍රික්කයේ ග්‍රාමීය ජනතාවගේ පානීය ජල අවශ්‍යතා සපුරාලීම සඳහා ඌව පළාත් සභාවේ ප්‍රමුඛතාවය අපි ලබා දුන්නා. උෂ්ණ කලාපීය ප්‍රදේශයක් වුවත් එවැනි ජල ව්‍යාපෘති 175ක් මොනරාගල දිස්ත්‍රික්කය තුළ ක්‍රියාත්මක කරනු ලැබුවා.මාගේ දිස්ත්‍රික්කයේ විදුලිය නොමැති ජනතාව සඳහා විදුලිය ලබාදීමේ අරමුණ ඇතිව රුපියල් මිලියන 7000ක මුදලක් ඌව පළාත වෙනුවෙන් වෙන් කර දෙමින් ඌව උදාන විදුලි ව්‍යාපෘතිය මොණරාගල ජනතාවට ලබාදෙමින් ප්‍රදේශයේ සියලු විදුලි අවශ්‍යතා සපුරාලීමට පියවර ගනු ලැබුවා. මේ වනවිට විදුලි ව්‍යාපෘති හා දීර්ඝ කිරීම් 270කට වැඩි ප්‍රමාණයක් ලබා දෙමින් කටයුතු කරනු ලැබුවා. අඩු ආදායම්ලාභි පවුල් සඳහා 2009 සිට සියයට 60 පදනම මත පවුල් 933කට හා 2014 වර්ෂයේ දී පමණක් පවුල් 2199ක් සඳහා රුපියල් 42,224,932 මුදලක් වැය කරලා තිබෙනවා. පසුගිය ඡන්ද කාලයේ දී විපක්ෂය දිගින් දිගටම කිව්වේ මොණරාගලට අපි වැඩ කළේ නැහැ කියලා. අපි වැඩ මොනවාද කියලා වෙල්ලස්සේ ජනතාව මැනවින් දන්නවා.තිබුණු ඉල්ලීම් හැටියට අනෙක් පළාත් සියල්ලටම දෙන මුදල් නවත්වා ඒවා මට දුන්නත් කරන්න බැරි තරම් ඉල්ලීම් තිබුණා. මම පසුගිය වර වගේම ඉදිරියට කරන්න හදන්නේ පරම්පරා තුන හතරක ඉල්ලීම්.මැතිවරණයේ දී විපක්ෂය නොයෙකුත් චෝදනා මට එල්ල කළා. එහෙම කළේ ඒ සියල්ලේ ම වැඩ අවසන් වුණාම ඒගොල්ලන්ව ජනතාව ප්‍රතික්ෂේප කර බව දන්නා නිසයි. පසුගිය වරටත් වඩා වැඩි වේගයකින් මාගේ දෙවන ප්‍රධාන අමාත්‍ය ධුර කාලයේ දී කටයුතු කරන්න මම සූදානම්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409222</link>
    <topic>නිවන් මඟ වෙත 12 : පින්කමෙහි ආනිශංස</topic>
    <author>සටහන - උමේෂා සිරිවර්ධන</author>
    <content>12 වැනි කොටසබුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.ඔබ ජීවිත කාලය තුළ කොතරම් පින්කම් සිදු කර තිබෙනවාද? දෙනෙත් පියාගෙන මොහොතක් ඒ පිළිබඳ මෙනෙහි කරන්න. එවිට ඔබට සිතුවිල්ලක් පහළ වේවි ඔබ විසින් කළා වූ පින් අපමණ බව. ඔබ බොහෝ විචිත්‍ර වූත්, අලංකාර පින්කම් සිදු කර තිබෙනවා. ඒ පින්කම් හි අලංකාරභාවය, පවිත්‍රභාවය දකිද්දී පින්කම් සංවිධානය කළ පින්වතුන්ගේ සිත් සතන් ලොව්තුරා බුදු රජාණන් වහන්සේ උදෙසා, ධර්මරත්නය උදෙසා, සංඝරත්නය උදෙසා කොතරම් පැහැදීමක් තිබෙනවාද යන කරුණු ඔබටම පැහැදිලි වෙනවා නියතයි.එක් අවස්ථාවක දී ලොව්තුරා බුදු රජාණන් වහන්සේ දේශනා කරනවා උන්වහන්සේ වැඩ සිටි කාලවකවානුවේ දඹදිව තිබුණ “චරන” නම් චිත්‍රයක් පිළිබඳ. ඒ චරන නම් වූ චිත්‍රය එදා දඹදිව තිබුණා වූ විචිත්‍රවත්ම චිත්‍රය ලෙසයි සැලකුවේ. එය දුටු බුදු රජාණන් වහන්සේ දේශනා කරනවා මෙම චිත්‍රය කොයි තරම් නම් විචිත්‍ර ද, මේ චිත්‍රය බිහිකළා වූ ශිල්පියාගේ සිත ඊටත් වඩා විචිත්‍ර කියා. ඒ මක්නිසාදයත් සිත්තරාගෙ සිතුවිලි තුළ තිබෙන්නා වූ අලංකාරවත් බව නිසාම එම චිත්‍රය ද ඉතා විචිත්‍රවත් වූ බව බුදු රජාණන් වහන්සේ වැඩිදුරටත් පැහැදිලි කර දුන්නා.එසේම ඔබ විසින් සංවිධානය කළා වූ පින්කම් පිළිබඳ ඔබ නැවත සිතා බලන්න. ඒ මඟින් ඔබ වටහාගන්න ඔබගෙ සිත කොතරම් විචිත්‍ර ද යන්න.එමෙන්ම ලොව්තුරා බුදු රජාණන් වහන්සේ දේශනා කොට තිබෙනවා මේ ලෝකය සංස්කාරයන් මුල්කොට ගනිමින් පවතින ලෝකයක් බව. මම මේ මොහොත වන විට යම් දෙයක් අත්විඳිනවා නම්, ඔබ මේ මොහොතේ යම් දෙයක් අත්විඳිනවා නම් ඒ සියල්ල සිදුවන්නේ අප සංසාරය තුළ කරගත්තා වූ සංස්කාර ධර්මයන් තුළින්මයි.”යමෙකු විසින් ස්වාමීන් වහන්සේ නමක් උදෙසා මලින්, සුවඳින්, පාවඩ සහ මඟුල් බෙර නාදයෙන් ගෞරවනීය ආකාරයට පූජාවන් පවත්වනවා නම් ඒ ආකාරයෙන් පූජා ලබන්නේ ස්වාමීන් වහන්සේ සංසාරයේ කළා වූ කුසල් විපාකයට ආනිශංසයක් වශයෙනුයි. වෙන කිසිවකුත් කළා වූ දෙයක් නිසා නොවෙයි.සංසාරයක් පුරාවට සම්බුද්ධ ශාසනවල ඉපදී මහා සංඝරත්නය අරමුණු කොටගෙන කළා වූ විචිත්‍රමය පිංකම් හි සංස්කාරයයි ඒ ස්වාමීන් වහන්සේ විසින් දැන් ලබාගෙන ඇත්තේ.එම ස්වාමීන් වහන්සේ එසේ කුසල් විපාකය භුක්ති විඳින විට ස්වාමීන් වහන්සේට ඒ පින්කම් කළා වූ පින්වතුන් අනාගතයේ දී සම්මා සම්බුද්ධ ශාසනයේ පැවිදි උපසම්පදාව ලබා මේ ආකාරයේම විචිත්‍ර වූ ගෞරවයන්ට පාත්‍ර වීමට අවශ්‍ය කුසල් සංස්කාරයෙන් ජීවිතය තුළින් රැස්කර ගන්නවා.එසේ එක් පුද්ගලයකු කුසල් සංස්කාරයෙක් අත්විඳින විට තවත් අයකු අනාගතයේ විපාකය උදෙසා තවත් කුසල් සංස්කාරයන් රැස්කර ගන්නවා. එබැවින් ඔබ තෙරුවන් අරමුණු කොටගෙන, යම් පූජාවක් සිදු කළා ද ඒ සියලුම පූජාවන් අනාගතයේ විපාක පිණිස ඔබ විසින්ම රැස් කරගත්තා වූ කුසල් වන බව මතක තබා ගත යුතුයි.ඔබ ජීවිතයේ දී මලින්, සුවඳින්, ශබ්දයෙන් ස්වාමීන් වහන්සේ නමක් උදෙසා පූජාවක් සිදු කළාද ඒ කිසිදු පූජාවක් එම ස්වාමීන් වහන්සේ උදෙසා පූජා කළ බවට එම ස්වාමීන් වහන්සේ කිසි විට මතකයේ තබා නොගනී. ඒ මක්නිසාදයත් එම සියලු පූජා ඔබ විසින් සිදු කරන්නේ මහා සංඝරත්නය උදෙසා බැවිනි.ඔබ විසින් ස්වාමීන් වහන්සේ නමක් උදෙසා පූජාවන් සිදු කරන්නේ සංඝරත්නයේ කිසියම් වූ ගුණයක් උදෙසාය. ස්වාමීන් වහන්සේ නමකගේ යම් සීලයක්, සමාධියක්, ප්‍රඥාවක් උදෙසායි ඔබ පුද පූජාවන් පවත්වන්නේ. ස්වාමීන් වහන්සේලාට මඟපෙන්වූවේ බුදුරජාණන් වහන්සේ යි. විනය කරුණු 227 ක් ‍පනවා ඒ මහා සංඝරත්නය ආර්ය අෂ්ඨාංගික මාර්ගය තුළ ශක්තිමත් ආකාරයෙන් චතුරාර්ය සත්‍යය ධර්මයන් අවබෝධ කරගන්නා දිශාව පෙන්වූයේ බුදුරජාණන් වහන්සේ ම ය. භික්ෂුවකට යහපත්ය කියන ස්ථානයට පැමිණීමට පාර පෙන්වන්නට උන්වහන්සේ හතළිස් පස් වසක් මුළුල්ලේ අප්‍රමාණ වෙහෙසක් දැරුවා. එසේ නම් ස්වාමීන් වහන්සේලා තුළ ඔබ දකින කිසියම් ගුණධර්මයක් වඩවා ගන්නට මඟ සැලැස්සුවේ ලොව්තුරා බුදු රජාණන් වහන්සේ යි.ඔබ එක මලක් පූජා කළත්, මල් දහසක් පූජා කළත් ඒ එක මලත්, මල් දහසක් බුදු රජාණන් වහන්සේ උදෙසාමයි. ඒ බව නිතර සිහි කරන්න. එසේ නොවී මං මුළාවූවකු ලෙස තව තවත් සසර ගමන දිගු කර නොගන්න. ඒ ගැන සිතමින් නිවන් මඟ වෙත පියනඟන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409223</link>
    <topic>වැලපෙන මිහිතලය නොසලකා හරිමුද?</topic>
    <author>මදූෂා අයෂානි</author>
    <content>මිනිසා හා පරිසරය අතර සමතුලිතතාවය ශීඝ්‍රයෙන් බිඳවැටෙමින් පවතියි. එය සිදුවන්නේ කාටත් රහසින්ය. නමුත් එහි විපාකය එළිපිට පලදෙන්නට පටන්ගත් විට අප කිසිවෙකුටවත් එයින් පැන යා නොහැකිය. කුපිත වූ සොබාදම අපට දඬුවම් කරන විට ඉන් ගැලවීමට මඟක් නොමැත. අවදි වන්න. සිදුවෙමින් පවතින ව්‍යසනය කෙරෙහි අවධානය යොමු කරන්න. එය ඔබේ යුතුකමකි.මිනිසා සහ පරිසරය අතර සැබැඳියාව මානව පරිණාමයේ ඈතම කෙළවර තෙක් විහිදෙයි. මිනිසා යනු හුදෙක්ම පරිසරයට අයත් තවත් ජීවිතයකි. අනෙක් ජීවීන් පරිසරය සමඟ සහයෝගීතාවයෙන් හා සමතුලිතතාවය ආරක්ෂා කර ගනිමින් ජීවත් වන ආකාරයට මිනිසාද පරිසරය තුළ ජීවත් විය යුතුය. ඇතැම් මිනිස් ක්‍රියාකාරකම් හේතුවෙන් පරිසරයට පහසුවෙන් නැවත සකසාගත නොහැකි අන්දමේ ප්‍රබල හානි සිදු වන අවස්ථා පරිසර දූෂණය ලෙස අර්ථ දැක්විය හැකිය. තමා ජීවත්වන පරිසරයට සිදු කරනු ලබන හානි නැවතත් මිනිසා කරාම පැමිණ ඇති කරන්නේ අහිතකර බලපෑම් ය.වර්තමාන කෘෂිකාර්මික රටාව ගත් විට ප්‍රබලවම පරිසරයට හානි සිදු කරන හේතු ලෙස කෘෂි රසායන ද්‍රව්‍ය හා කෘතිම පොහොර භාවිත කිරීම දැක්විය හැකිය. මේවා පරිසරයට එක්වීමෙන් ඇතිවන හානිය දීර්ඝ කාලීනව ඉතා භයානක ප්‍රතිඵල උදා කරයි. මේ කෘෂි රසායන ද්‍රව්‍ය නිසා ප්‍රයෝජනවත් සත්ව / ශාක විශේෂ මෙන්ම ප්‍රයෝජනවත් ක්ෂුද්‍ර ජීවීන් හා පාංශු ජීවින් ද විනාශ වී යයි. එමෙන්ම ඩී‍.ඩී‍ ටී වැනි ඇතැම් පළිබෝධ නාශක පරිසරයට එක් කළ විට ඒවා පහසුවෙන් විනාශ නොවේ.ඒවා ‍ශේෂයන් ලෙස බොහෝ කාලයක් පරිසරයේ පැවතෙමින් ආහාර දාම හරහා මිනිස් සිරුර තුළට පැමිණඉතා දරුණු රෝගී තත්ත්ව ඇති කරයි. එවන් කෘමිනාශක ආහාර දාම තුළින්ගමන් කිරීමේදී ජෛව ගුණකරණයට භාජනය වේ. එනම් ජලයේ ඩී.ඩී.ටී. සාන්ද්‍රණය 0.000003 ppm ලෙස ඇත් නම් ජලයේ සත්ව ජලවාංග තුළ ඩී.ඩී.ටී 0.04ppm ඇති අතර කුඩා මසුන් තුළ ඩී‍.ඩී.ටී. 0.5ppm ලෙසත් කුඩා මසුන් ආහාරයට ගනුලබන විශාල මසුන් තුළ ඩී.ඩී.ටී. 2ppm ලෙසත් විශාල මසුන් ආහාරයට ගන්නා පක්ෂීන් තුළ ඩී.ඩී.ටී. 25ppm දක්වා ප්‍රමාණයක් ඇත.මීළඟ පරිසර දූෂණයට හේතු සාධකය වන්නේ පොසිල ඉන්ධන දහනයයි. කාර්මීකරණය වූ ලෝකයේ වාහන හා වෙනත් යන්ත්‍ර සූත්‍ර ක්‍රියාකාරිත්වයට ශක්ති ප්‍රභවයක් ලෙස භාවිතා වන පොසිල ඉන්ධන දහනය පරිසරයේ සමතුලිතතාව බිඳ හෙළන ප්‍රධාන සාධකයක් වී ඇත. මෙමඟින් පරිසරයට විශාල‍ ලෙස Co2, Co, So2, හයිඩ්‍රොකාබන, කාබන් අංශු, No, විකිරණශීලී ද්‍රව්‍ය pb විෂ As ආදිය මුදා හැරේ. මෙමගින් වාතය දූෂණය වේ. මෙයින් ඇතැම් වායු වර්ග ශ්වසන ආබාධ ඇති කරයි. ඝනත්වය අධික වායු මඟින් හරිතාගාර ආවරණය ඇති කරයි. එමඟින් මිහිතලයේ උෂ්ණත්වය අධික කිරීමත් අම්ල වැසි ඇති කිරීමටත් හේතු වෙයි. කාබන් මොනොක්සයිඩ් (Co) වැනි වායු ශ්වසන තුළින් රුධිරයට එක් වී හිමොග්ලොබින් සමඟ සංකීර්ණ හදමින් රුධිරයට O2 ලබා ගැනීමට අසීරු කරයි.කර්මාන්තශාලාවලින් වායු දූෂණයට සැලකිය යුතු දායකත්වයක් ලබා දේ. ඒවායින් වායුගෝලයට මුදා හැරෙන වායුමය අපද්‍රව්‍ය අතර ඉහත සඳහන් කළ වායු වර්ගත් NO2, අම්ලවාෂ්ප , විස සහිත රසායනික ද්‍රව්‍ය අංශු යන වෙනත් ද්‍රව්‍යයත් අඩංගු වෙයි. එපමණක් නොව ඇතැම් කර්මාන්තශාලා විසින් තම කාර්මික අපද්‍රව්‍ය ජලාශවලට මුදා හැරීම නිසා ජල දූෂණය සිදු වී මිනිසා ඇතුළු සතුන්ට පරිභෝජනයට ඇති සීමිත ජල සම්පත අපවිත්‍ර කරවයි. එමඟින් විවිධ රෝගාබාධ ඇතිවන අතර ජලයේ මත්ස්‍ය ගහණය අඩු වී යයි. ජල දූෂණයට එලෙසින් දායක වන මිනිස් වර්ගයා පතල් කැනීම වනාන්තර ගිනි තැබීම, කොරල්පර විනාශකිරීම හා පසේ ඛනිජ සම්පත් විශාල ලෙස ඉවත් කිරීම මඟින් පාංශු ඛාදනය, වෙරළ ඛාදනය ඇති කර අනාගතයේ ප්‍රබල සම්පත් හිඟයකට මඟ පාදා මිහිතලය විනාශ කර දමයි.මිනිසාට සතුන්ට, පැළෑටිවලට හෝ වෙනත්ද්‍රව්‍ය කෙරෙහි අනිසි බලපෑම් ඇති කිරීමට සමත් සාන්ද්‍රණයකින් යුතු ද්‍රව්‍යයක් වාත දූෂකයක් ලෙස හැඳින්වේ. යම් ප්‍රභවයකින් කෙළින්ම වායුගෝලයට එකතු වන ද්‍රව්‍ය ප්‍රාථමික වායු දූෂක ලෙස හැඳින්වේ. වායුගෝලයේ සිදු වන ප්‍රතික්‍රියා නිසා ඇතිවන වායු දූෂක ද්වීතීයික වායු දූෂකලෙස හැඳින්වේ. මේ අතරින්කාබන් ඩයොක්සයිඩ් ප්‍රධාන තැනක් ගන්නේ එය හරිතාගාර ආවරණයටදායක වන ප්‍රධාන වායුවක්වන බැවිනි. ඊට අමතරව කාබන් මොනොක්සයිඩ් සල්ෆර් ඩයොක්සයිඩ් හා හයිඩ්‍රොකාබන වායුදූෂක අතර ප්‍රධාන වෙයි. මේ හේතුව නිසා ඇතිවන ප්‍රධාන අහිතකර තත්ත්වය ලෙස හරිතාගාර ආවරණය දැක්වේ. පෘථිවි වායුගෝලය උණුසුම් වී පෘථිවියේ උෂ්ණත්වය ඉහළ යාම නිසා අනාගතයේ දී පෘථිවිය මිනිස් වාසයෙන් තොර හුදකලා ග්‍රහලොවක් බවට පත්වීම සිදුවන්නට ඉඩ තිබේ. පෘථිවිය උණුසුම් වීම දැනට අපගේ සිරුරට දැනෙන රස්නයකට සීමා වුවත් අනාගතයේ දී එය ඇතැම් බිම් පෙදෙස් මිනිසාට අහිමිකරලීමට සමත්විය හැකිය.හරිතාගාර ආවරණය යන මාතෘකාව කෙරෙහි වැඩි අවධානයක් යොමු කළ යුත්තේ පෘථිවිය උණුසුම් වීමනිසා විනාශයට පත් වනු ඇත්තේ ඇන්ටාක්ටිකාවේ පෙන්ගුයින් පමණක් නොවන නිසා මහද්වීප රැසක රටවල් විශාල ගණනක් ඉන් අනතුරට පත් වීමට ඉඩ ඇති හෙයිනි. කාලගුණ විචලන පිළිබඳ එක්සත් ජාතීන්ගේ අන්තර් රාජ්‍ය මණ්ඩලයට අනුව ලොව උණුසුම්ම දශකය වී ඇත්තේ 1990 දශකයයි. පසුගිය ශතවර්ෂය තුළ ලෝකයේ මධ්‍යතන උෂ්ණත්වය සෙල්සියස් අංශක 05කින් ඉහළ ගොස් තිබේ.1850 වසරට වඩා පෘථිවි උණුසුම සෙන්ටිග්‍රේඩ් අංශක 0.75කින් ඉහළ නැග ඇති අතර එය එතරම් විශාල අගයක් ලෙස නොපෙනුණ ද සාමාන්‍ය උෂ්ණත්වයේ සිදුවන සුළුවෙනසක් පවා විශාල දේශගුණික පෙරලියකට මඟ ‍ පාදයි. පෘථිවිය උණුසුම වීම හේතුවෙන් සතුන් සහ ගහකොළ වඩාත් සිසිල් වාසස්ථාන කරා යොමු වෙමින් පවතී. ඇන්ටාර්ටිකාව නිවහන කරගත් ඇඩෙලි පෙන්ගුයින් සතුන් සිටින හිම කඳු දැන් වේගයෙන් දියවෙන්නට පටන්ගෙන තිබේ. යෝධ කිලිමන්ජාරෝ හිම කන්දෙන් 75%ම දිය වී ගොසිනි. එහි ඇති හිම ඉදිරි වසර 10 තුළදී සම්පූර්ණයෙන්ම අතුරුදහන් වනු ඇත. වෙනිසියුලාවේ 1972 දී ග්ලැසියර 06ක් තිබුණ ද දැන් ඇත්තේ ඉන් දෙකක් පමණි. කොරල්පර රැසක්ද මේ නිසා විනාශවීමට පටන් ගෙන තිබේ. ආසියාවටත් අප්‍රිකාවටත් නියඟය සාමාන්‍ය දෙයක් බවට පත්ව තිබේ. ග්ලැසියර හා මුහුදු අයිස් දියවීම නිසා පෘථිවි පෘෂ්ඨය මඟින් පරාවර්තනය කිරීම ද අඩු වී පෘථිවිය වඩාත් උණුසුම් වේ. එවිට අයිස් දිය වීම තවත් වේගවත් වී පෘථිවියේ ‍ගෝලීය උණුසුමද තව තවත් ඉහළ යයි. මෙය දිනෙන් දින උග්‍ර වන බරපතළ ගැටලුවක් බවට පත්වෙමින් තිබේ. 2100 වන විට උෂ්ණත්වය ඉහළ යාම සෙන්ටිග්‍රේඩ් 5.8ක් තරම් ඉහළ අගයක්ගැනීමට ඉඩ තිබේ.මෙහි භයානකකම වන්නේ මේ හේතුව නිසා මුහුදු මට්ටම අඩි 1ක් ඉහළ ගිය හොත් මාලදිවයින බංගලාදේශය, ෆ්ලොරිඩාව, ලුසියානා ඇතුළු ප්‍රදේශ ගණනාවක් ජලයෙන් යටවීමට ඉඩ තිබීමයි. මුහුදු මට්ටම ඉහළ යාම නිසා ලවණ මිශ්‍ර මුහුදු ජලය මිරිදිය ජලාශවලට එක් වී මිනිසා ඇතුළු සතුන්ගේ පරිභෝජනයට තිබෙන මිරිදිය ජල ප්‍රමාණය දූෂණය වී ජල අර්බුදයකට මඟ පෑදීමයි.හරිතාගාර ආවරණයේ තවත් බලපෑමක් ලෙස ශ්වසන ආබාධ හෘදයාබාධ ඇති වීම රෝග පතුරුවන මීයන් වැනි සතුන්, කෘමීන්, මදුරුවන්ගේ වර්ධනය වැඩි විය හැකිය. මෙලෙස පෘථිවිය උණුසුම් වීම තවදුරටත් පැවැතුණහොත් තවත් වසර 1000කට පසු ග්‍රීන්ලන්තයේ හා ඇන්ටාක්ටිකාවේ හිම කඳු දිය වී ගොස් මුහුදු මටටම අඩි 09කට වැඩි ගණනකින් ඉහළ යනු ඇත. එවිට ලොවේ දැනට පවතින බොහෝ රටවල් ඉතිරි වනුයේ සිතියම්වල පමණක් වනු ඇත. මෙලෙස හිමකඳු දිය වී යාම නිසා මුහුදේ ලවණ සාන්ද්‍රණය අඩු වේ. එවිට සමුද්‍රික සුළං ප්‍රවාහ කෙරෙහි විශාල ලෙස බලපෑම් ඇති වෙයි. එවිට සූර්යාලෝකය පෘථිවියට ගලා ඒම වැළැක්වෙන අතර එහි ප්‍රතිඵලයක් ලෙස පෘථිවිය දැඩි ලෙස සිසිල් වන්නට පටන් ගැනීමෙන් යම් දිනයක දී යළි හිම යුගයක් කරා කැඳවාගෙන යාමට ඉඩ තිබෙයි.පෘථිවියේ ගෝලීය උණුසුම ඉහළ යාම නිසා ශාකවල වර්ධනයද හීන වී ගොස් රටවල් ශුෂ්ක ප්‍ර‍ෙද්ශ බහුලවන්නට පටන් ගනී. වර්ෂාවද ඇතැම් ප්‍රදේශවලට පමණක් සීමා වීමෙන් ජල උල්පත් සිඳී ඇළ දොළ ගංගා ආදියේ ජල ප්‍රමාණය අඩු වී ගොස් පානීය ජල ගැටලුව උග්‍ර වේ.Green House effect නම් වන හරිතාගාර ආවරණය නම් වූ සංසිද්ධියට ප්‍රධාන ලෙසම වගකිවයුත්තේ හරිතාගාර වායු වායුගෝලයට මුදා හරින ක්‍රියාකාරකම් හා ඒවා මහා පරිමාණයෙන් සිදු කරන රටවල්ය. ලෝකයේ හරිතාගාර වායු නිෂ්පාදනයෙන් 25%කටම වගකිවයුතු අමෙරිකාවේ ජනගහනය ලෝක ජනගහනයෙන් 4%ක් තරම් සුළු ප්‍රමාණයකි. ඉතිරි 96%ක ජනගහනයේ පැවැත්මට භයානක තර්ජන එල්ල කරන හරිතාගාර ආවරණයේ ප්‍රධාන කොටස්කරුවකු ලෙස අමෙරිකාව ඉදිරියෙන් සිටියි. ඇමරිකාව, කැනඩාව, ඉන්දියාව, ඕස්ට්‍රේලියාව, චීනය වැනි රටවල් හරිතාගාර ආවරණය කෙරෙහි සෘජුවම දායකත්වය සපයනු ලබයි. ප්‍රධාන හරිතාගාර වායු වන්නේ කාබන්ඩයොක්සයිඩ්, මීතේන්, නයිට්‍රස් ඔක්සයිඩ්, ක්ලෝරොෆ්ලුවොරොකාබන් හා ජල වාෂ්පයි.හරිතාගාර ආවරණය කෙරෙහි ප්‍රධාන හේතුව ලෙස මෙතෙක් විශ්වාස කළේ කම්හල් හා වාහනවල ඉන්ධන දහනයෙන් නිකුත්වන කාබන්ඩයොක්සයිඩ් වායුවයි. නමුත් නවීන විද්‍යාත්මක තොරතුරු අනුව පරිසරවේදීන් හඳුනාගෙන ඇත්තේ කාබන් ඩ‍යොක්සයිඩ්වලට වඩා සිය ගුණයකින් CFC වායුව තාපය උරාගන්නා හෙයින් වර්තමානයේ ගෝලීය උණුසුම්වීමේ ප්‍රබලකාරකය CFC වන බවයි. දැනටමත් ලෝකයේ අධික උණුසුමක් පවතින මැද පෙරදිග රටවල උෂ්ණත්වය සෙන්ටිග්‍රේඩ් අංශක 50 ඉක්මවුවහොත් එම රටවල් මිනිස් වාසයට අයෝග්‍ය වනු ඇත. එවිට ඇතිවන අර්බුදකාරී තත්ත්වය ලෝකය කවර මඟකට යොමු කරාවිදැයි සිතිය හැකිද?මේ තත්ත්වය වළක්වා ගැනීමට කළ හැකි දේ හා ගත හැකි ක්‍රියාමාර්ග පිළිබඳ ලෝකයේ අවධානය යොමු වී තිබීම තරමක සහනයක් ගෙන එයි. 2000 වසරේ ඔක්තෝබර් මාසයේදී බ්‍රිටිෂ් පෙට්‍රෝලියම් අල්කන් ඩුහෙන්ට් වැනි සමාගම් රැසක් කියෝතෝ ගිවිසුමට අනුකූලව හරිතාගාරවායු අවම කිරීමේ ප්‍රයත්නයක යෙදී සිටියි. ටොයෝටා හා හොන්ඩා සමාගම් ද හරිතාගාර වායු මුක්ත වීම 40% කින් අඩු කළ හැකි මුහුම්කරණ මෝටර්රථ වෙළෙඳපොළට හඳුන්වාදෙනු ලැබිණි. හරිතාගාර ආවරණයට විසඳුමක් ලෙස කාලගුණ විචලන පිළිබඳ එක්සත් ජාතීන්ගේ අන්තර් රාජ්‍ය මණ්ඩලය (IPCC) යෝජනා කරන්නේ සුළං බලයෙන් බල ශක්තිය උත්පාදන කිරීමට යොමු විය යුතු බවයි. සුළං බලයෙන් බලශක්ති නිෂ්පාදනයෙන් ලොව ඉදිරියෙන්ම සිටින්නේ යුරෝපයයි. එය 90%කි. නෙදර්ලන්තය, ජර්මනිය, ඩෙන්මාර්කය හා ස්පාඤ්ඤය යන රටවල් සුළං බලශක්තිය නිෂ්පාදනය ක්‍රියාවලි සඳහා යොදාගනු ලබයි. මෙක්සිකෝව භූතානය ක්‍රමයෙන් බල ශක්තිය නිපදවීම කෙරෙහි යොමුවී තිබේ.Ccl3f , ccl2f2 වැනි ද්‍රව්‍ය ශීතකරණ පද්ධති සඳහා බෙහෙවින් උපයෝගී කර ගෙන තිබුණත් දැන් මේවායේ භාවිතය අඩු කරගෙන යනු ලැබේ. පෘථිවි තලය වූ කලී මානව වර්ගයාගේත් අනෙක් සියලුම සත්වයන්ගෙත් වාසස්ථානයයි. එක්සත් ජාතීන්ගේ සංවිධානය විසින් පත්කරන ලද ලෝක කොමිසම පෙන්වාදෙන අන්දමට චිරස්ථායී සංවර්ධනයක් ඇති කළ යුතුය. එනම් සංවර්ධනය හා පරිසරය අතර තිබෙන අන්‍යෝන්‍ය බැඳීම තිර කිරීමයි.එහිදී ලෝකයේ සෑම සංවර්ධනාත්මක පියවරකදීම පරිසර හානියක් නොවන අයුරින් ඒවා දියත් කිරීම කළ යුතුය. කිසිදු නියමාකාර සැලසුමකින් තොරව පරිසරයට සිදුවන විපත පිළිබඳ නොසලකමින් කම්හල් ඉදිකිරීම, දිය බැස යන වගුරු ගොඩ කර ගොඩනැඟිලි ඉදි කිරීම, ගංඟාවල වැලි ගොඩ දැමීම, වනාන්තර එළිකිරීම යනාදී වශයෙන් හුදෙක්ම ආර්ථික වාසිය පමණක් මුල් තැනට ගෙන පරිසරයට හානි සිදු කරන මානවයන්ට සොබාදහමේ යුක්ති සාධාරණ නීතියෙන් දඬුවම් ලැබෙමින් පවතියි. ස්ථිරසාර සංවර්ධනය යන තේමාවට මුවා වෙමින් වර්තමානයේ සිදුකරන පරිසර හානි හේතුවෙන් දිනෙන් දින වැනසෙන මිහිතලය අනාගත පරපුරට‍ නිසරු භූමියක් වාසස්ථාන ලෙස උරුම කර දීමට හේතු වෙයි. එබැවින් තම තමන්ට කළ හැකි යුතුකම් හැකිපමණින් ඉටු කිරීමට අප සිතට ගත යුතුය.මන්ද යත් මිනිසා විසින් පරිසරයට සිදුකරන හානි මෙපමණක් නොවන බැවින් ඒවායේ අහිතකර බලපෑම් සියල්ලටම මුහුණදීමට මිනිසාට අනාගතයේදී සිදුවනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409224</link>
    <topic>තිරසාර සංවර්ධනයේ ජයග්‍රහණ ඉහළින්ම දිනාගත්තේ අපේ රටයි</topic>
    <author/>
    <content>බස්නාහිර පළාත් සභාවේ කෘෂිකර්ම, ගොවිජන සංවර්ධන, සුළු වාරිමාර්ග, කර්මාන්ත, පරිසර, සංස්කෘතික සහ කලා කටයුතු ඇමැති උදය ගම්මන්පිල මහතාට පසුගියදා අන්තර්ජාතික සංවිධානයක සම සභාපතිධුරයක් ලැබිණි. ‘තිරසර සංවර්ධනය සඳහා වූ ප්‍රාදේශීය ආණ්ඩු ජාලය’ නම් වූ එම සංවිධානයට නිතරඟයෙන් තේරී පත් වූ ගම්මන්පිල මහතා එම තනතුර හා එහි කාර්යභාරය ගැනත් සංවිධානයේ අරමුණු ගැනත් ඉන් ශ්‍රී ලංකාවට ඇති ප්‍රයෝජන ගැනත් දිනමිණ සමඟ කළ සාකච්ඡාවකි මේ.ලෝකයේ ජාතික මට්ටමේ ආණ්ඩු අතර ක්‍රියාවට නැගෙන අන්තර්ජාතික සංවිධාන තිබෙනවා. එලෙසම පළාත් ආණ්ඩු සම්බන්ධ වෙන අන්තර්ජාතික සංවිධානත් තිබෙනවා. එක්සත් ජාතීන්ගේ සංවිධානයේ පවා පිළිගැනීමට පාත්‍ර වූ එවැනි එක් අන්තර්ජාතික පළාත් ආණ්ඩු සම්බන්ධ වෙන සංවිධානයක් තමයි ‘තිරසර සංවර්ධනය සඳහා වූ ප්‍රාදේශීය ආණ්ඩු ජාලය’ යනුවෙන් හැඳින්වෙන්නේ.මෙහි සම සභාපතිධුර දෙකක් තිබෙනවා. ප්‍රථම වතාවටයි ආසියාවට මේ තනතුර ලැබුණේ. මා ඒ සඳහා නිතරඟයෙන් පත් වුණා.ලෝකයේ සියලුම ප්‍රාදේශීය ආණ්ඩු නියෝජනය කිරීමට මෙමඟින් හැකිවී තිබෙනවා.පසුගිය දිනෙක එ.ජා. සංවිධානයත් අපේ ආණ්ඩු ජාලයක් අතර ගිවිසුමක් අස්සන් කළා. එහිදී අපට නියම වුණා සියලුම ප්‍රාදේශීය ආණ්ඩු තම බල ප්‍රදේශවල කාබන් විමෝචනය මැන එ.ජා.සං.යට වාර්තා කිරීමට.එමෙන්ම තිරසර සංවර්ධනය ගැන වූ වැඩසටහන්, ව්‍යාපෘති යනාදිය මෙහෙයවන්නේ අපේ ආණ්ඩු ජාලයේ ලේකම් කාර්යාලයට අප දෙන උපදෙස් අනුවයි. අප ඒ කටයුතු අධීක්ෂණය ද කළ යුතුයි.තිරසර සංවර්ධනය සඳහා වූ සමුළුවලට සම්බන්ධවීමට අපට හැකියාව ලැබෙනවා. එහිදී මෙකී සංවර්ධන ක්‍රියාත්මක කිරීම සඳහා මූල්‍ය හා තාක්ෂණික ආධාර මේ සංවිධානය හරහා තවත් අන්තර්ජාතික ආයතනවලින් ලබා ගන්න පුළුවන්.මෙහි තවත් වැදගත් ප්‍රයෝජනයක් තිබෙනවා. එනම් දෙමළ බෙදුම්වාදීන් යුරෝපාකාරයේ නායකත්වයට ශ්‍රී ලංකාව ගැන මවා ඇත්තේ නරක ප්‍රතිරූපයක්. මෙහිදී ඒ ප්‍රතිරූපය ගැන සැබෑ තතු ලෝකයට ගෙන යාමට මේ තනතුර අපට වාහකයක් වෙනවා.ඉදිරි පරම්පරාවට මේ තිබෙන ස්වභාවික සම්පත් භාවිත කිරීමට ඉඩ තබමින් ඊට හානියක් නොවන ආකාරයට සංවර්ධන කටයුතු දියත් කිරීමයි තිරසර සංවර්ධනය කියන්නෙ. ඒ වෙනුවෙන් ප්‍රාදේශීය ආණ්ඩු හැටියට අපට හැකි උපරිම දේ අප කරනවා.මෙහිදී අපේ සංවිධානයේ ප්‍රධාන අරමුණ වන්නේ තිරසර සංවර්ධනය පිළිබඳ ප්‍රාදේශීය ආණ්ඩුවල මතය එ.ජා.ස. ය වැනි අන්තර්ජාතික සංවිධානවලට ඉදිරිපත් කිරීමයි. එමෙන්ම අපේ සාමාජික ආණ්ඩු තිරසර සංවර්ධනය සඳහා යොමු කිරීමයි.එහිදී අදාළ ආණ්ඩුවලට ඒ කටයුතු සඳහා අවශ්‍ය වෙන තාක්ෂණික ආධාර ලබාදීමත් අපේ සංවිධානයේ අරමුණක්.තිරසර සංවර්ධනය ගැන බොහෝ විට මේ දෙපිරිස දරන්නේ මත දෙකක්. මේ මත දෙක ගැටුමකින් තොරව යම් මධ්‍යස්ථ තැනකදී සංවිධානයේ අරමුණුවලට හානිකර නොවන අන්දමින් ක්‍රියාවට නැංවීම මෙහි අරමුණක්.පසුගිය අගෝස්තු 31දා කොළොම්බියාවේ කැටර්හේනා කියන නගරයේ පැවැති 12 වැනි වාර්ෂික සමුළුවේදී තමයි මා මේ ධුරයට පත් වුණේ. තවම මා ධුරයට පත්වූවා පමණයි. මෙහි කාලසීමාව වසර තුනයි. ඉන් පසුවද තවත් වසර තුනක් සඳහා කටයුතු කළ හැකියි. ඒ කාලයේදී කළ හැකි උපරිම දේ රට වෙනුවෙන් කිරීමට සූදානම්.දැනටමත් අප ඒ ගැන ලෝකයට ආදර්ශ වැඩපිළිවෙළක් දී හමාරයි. තිරසර සංවර්ධනයේ ජයග්‍රහණ ශ්‍රී ලංකාව තරම් දිනා ඇති වෙනත් කිසිදු රටක් නැහැ.ඒක පුද්ගල කාබන් විමෝචනය මෙට්‍රික් ටොන් එකකට වඩා අඩුවෙන් පවත්වා ගනිමින් ඒක පුද්ගල ආදායම ඩොලර් 3000 දක්වා ඉක්මවා ගිය ලොව එකම රට අපියි.ඒ වගේම ලොව කැලෑ ප්‍රතිශතය සියයට 10.1 වෙන විට ලංකාවේ එය සියයට 29ක්. ඉහළම ජන ගණත්වයක් තිබෙන රටක් හැටියට අප මේ කැලෑ ප්‍රතිශතය නඩත්තු කිරීම ලෝකයටම ආදර්ශයක්.පරිසර හානි සිදු නොවන ලොව කිසිම රටක් නෑ. මම කියන්නේ අපි අනෙක් රටවලට වඩා ඉහළින් සිටින බවයි.ඒ වගේම කෘමිනාශක ගැන හඬක් නැඟුවේ අපි. අපේ බලපෑම් හේතුවෙන් ඊට අදාළ ව්‍යාපෘති රැසක් නතර කර තිබෙනවා. මේ අනුව බලන විට සාපේක්ෂව අප සිටින්නේ ඉදිරියෙන්.සැබැවින්ම කෘෂි රසායන අපේ රටට අවශ්‍ය නෑ. 60 දශකයේ හරිත විප්ලවයෙන් පසු තමයි කෘමිනාශක ලංකාවට පැමිණියේ. ඒ යුගයේදී බටහිර රටවල් කෘමිනාශකවලින් වන හානිය දුටුවා. ඒ නිසා ඒ භාවිතය ඔවුන් අතැර සිටිද්දී කඩා වැටුණු වෙළෙඳපළ යළි නඟා සිටුවීමට තමයි කෘමිනාශක අපේ රටට එවන්නේ.මේ යුගයේදී අපේ බෝග වගාවන්වල අස්වැන්න අපට ප්‍රමාණවත් වුණේ නෑ. ඒ නිසා කෘමිනාශක භාවිතයට අප හුරු වුණා. දැන් හෝ මේ තත්ත්වයෙන් අප මිදිය යුතුයි.සැබැවින්ම නියඟයක් හෝ ගංවතුරක් නැත්නම් අපේ සහල් අස්වැන්නෙන් අපේ රට ස්වයංපෝෂිතයි.සහල් ආනයනය කරන්න සිදු වූයේ පැවති දැඩි නියඟය නිසයි. නියඟය නිසා අපි අපේක්ෂා කළ අස්වැන්න ලැබුණේ නැහැ. ඊට සාපේක්ෂව තොග වෙළෙන්දන් සහල් තොග සඟවා කෘත්‍රිමව මිල ඉහළ දැම්මා. මෙහිදී පාරිභෝගිකයාට සහනදීමටයි සහල් ආනයනය කළේ.මේ වන විට ලංකාවට අවශ්‍ය කරන සහල්වලින් කොපමණ ප්‍රතිශතයක්ද ආනයනය කරන්නේ?1948 වෙද්දී අපේ සහල් අවශ්‍යතාවෙන් සියයට 85ක් අප ආනයනය කළා. 2008 වෙන විට අප සහලින් ස්වයංපෝෂිතයි. මේ වන විට ආනයනය කරන්නේ සියයට 2ක සහල් ප්‍රමාණයක් පමණයි. ඒ ආනයනය කරන්නෙත් බාස්මතී වගේ සහල්වලට අපේ ඇතමෙකු ඇබ්බැහි වී සිටීම නිසා පමණයි.යටත්විජිතවාදීන් තමයි අපේ රටේ වැව් බහුතරයක් කඩා විනාශ කර දැම්මේ. ඩී.එස්. සේනානායක යුගයේ සිට ඒ වැව් නැවත ප්‍රතිසංස්කරණය කළා. 2008 වෙද්දී රට සහලින් ස්වයංපෝෂිත වීමට ඒ ප්‍රතිසංස්කරණ කටයුතුත් බලපෑවා.</content>
  </post></root>