<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_13</link>
    <topic>රෝයි ටයිගර් පරදයි</topic>
    <author>රුවන් කපිල</author>
    <content>අන්තර්ජාතික ගොල්ෆ් ශ්‍රේණිගත සටහනේ පෙරමුණ ගැනීමට උතුරු අයර්ලන්තයේ රෝයි මැකල්රෝයි සමත් වෙයි. බ්‍රිජ්ස්ටන් ආරාධිත ගොල්ෆ් තරඟාවලිය ජයගැනීමත් සමඟ රෝයි පෙරට ඒමට සමත්විය.මෙම ශ්‍රේණිගත කිරීම්වලට අනුව ඕස්ට්‍රේලියාවේ ඇඩම්ස් කෝට් හා ස්පාඤ්ඤයේ සර්ජියෝ ගාසියා පිළිවෙළින් දෙවැනි හා තෙවැනි ස්ථාන ලබාසිටී.මෙතෙක් ගොල්ෆ් ශ්‍රේණිගත කිරීම් හි අංක එකේ සිටි සුපිරි ක්‍රීඩක ටයිගර් වුඩ්ස්ට හිමිව ඇත්තේ දසවන ස්ථානයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_12</link>
    <topic>මුඛ පිළිකා ගැන ලොවම අවදියෙන්</topic>
    <author>රුවන් කපිල</author>
    <content>මුඛ පිළිකාවලට හේතුවන ප්‍රධාන කරුණු විමර්ෂණය කිරීමේ ප්‍රථම අන්තර්ජාතික සමුළුව මෙරට දී පැවැත්වේ.සෞඛ්‍ය අමාත්‍යාශය පවසන්නේ මෙම සමුළුව අගෝස්තු 08 සහ 09 යන දෙදින තුළ මහනුවර දී පැවැත්වෙන බවයි.දුම්වැටි සඳහා භාවිතයට නොගන්නා දුම්කොළ හා පුවක් පිළිබඳ මෙහිදී විශේෂ අවධානය යොමුකිරීමට නියමිතය.සෞඛ්‍ය අමාත්‍යාශයේ පූර්ණ සහයෝගයෙන් හා කොරියානු `යොන්සෙයි' විශ්ව විද්‍යාලයේ මුඛ පිළිකා පර්යේෂණ මධ්‍යස්ථානයේ සහභාගිත්වයෙන් මේ සමුළුව සංවිධාන කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_11</link>
    <topic>වල්ලාපට්ටා බෙදා ග්‍රාමනිලධාරී කූඩුවේ</topic>
    <author>ලලනි ජයවර්ධන</author>
    <content>අළෙවිය සඳහා වල්ලාපට්ටා ප්‍රවාහනය කළ ග්‍රාමනිලධාරියෙකු ඇතුළු තිදෙනෙකු කින්නියා පොලීසිය විසින් අත්අඩංගුවට ගෙන තිබේ.‍අදාළ ශාකයේ කොටස් ප්‍රවාහනය කර තිබෙන්නේ මෝටර් රථයකිනි.‍අත්අඩංගුවට ගන්නා විට ඔවුන් සතුව තිබී වල්ලාපට්ටා ‍කිලෝග්‍රෑම් 3ක් හමුවී ඇති අතර සැකකරුවන් කොබෙයිගනේ පදිංචිකරුවන් බව හෙළිවී තිබේ.‍කින්නියා පොලීසිය මේ පිළිබඳ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_10</link>
    <topic>චීනයේ අනතුරට පත් ජනතාවට වෛද්‍ය ප්‍රතිකාර ලබාදීමට පියවර</topic>
    <author>ලලනි ජයවර්ධන</author>
    <content>චීනයේ යුනෑන් පළාත විනාශ කරමින් ඊයේ සිදුවූ දරුණු භූමිකම්පාවෙන් පසු අනතුරට පත් ජනතාව වෙත වෛද්‍ය ප්‍රතිකාර ලබාදීමට ජනාධිපති මහින්ද රාජපක්ෂ මහතා තීරණය කර තිබේ.මෙම භූමිකම්පාවෙන් විශාල දේපළ හා ජීවිත හානි සිදුවූ බව විදෙස් මාධ්‍ය වාර්තා සඳහන් කරයි.ඒ පිළිබඳ සිය කණගාටුව හා හැකි අයුරින් අවශ්‍ය ආධාර ලබාදීමට තමන් සූදානම් බව චීන රාජ්‍යයට පණිවිඩයක් යවමින් ජනාධිපතිවරයා වැඩි දුරටත් පවසා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_9</link>
    <topic>අධික උෂ්ණත්වයෙන් බඹර කූඩු ඇවිස්සෙයි</topic>
    <author>ස්වර්ණා ආරියවංශ</author>
    <content>දිවයිනේ ඇතැම් ප්‍රදේශවල මේ දිනවල පවතින දැඩි වියළි කාලගුණික තත්ත්වය සීගිරි පව්වේ බඹර කූඩුවලට ද දැඩිව බලපා ඇත.අධික උෂ්ණත්වය නිසා බඹර කූඩු ඇවිස්සීමෙන් දෙස්, විදෙස් සංචාරකයින්ට ද පීඩාකාරී තත්ත්වයන්ට මුහුණපෑමට සිදුවී තිබේ.සිගිරි පව්ව මතට පිවිසෙන මාර්ගයේ පැවති බඹර කූඩු 16-19ත් අතර සංඛ්‍යාව මේ වනවිට 26ක් දක්වා ඉහළ ගොස් ඇත.පසුගිය මාසයේ දී සංචාරකයින් සියයකට ආසන්න සංඛ්‍යාවක් බඹර ප්‍රහාරවලට ලක්වී ඇති බව ද වැඩිදුරටත් වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_8</link>
    <topic>අවුරුදු 30 තට්ටු ගෙවල් නැවත හැදේ</topic>
    <author>ස්වර්ණා ආරියවංශ</author>
    <content>වසර 30කට වඩා පැරණි මහල් නිවාස ව්‍යාපෘති හා ඒවායේ යටිතල පහසුකම් `නගමු පුරවර' වැඩසටහන යටතේ නවීකරණය කෙරේ.‍නිවාස ව්‍යාපෘති 9ක් මේ යටතේ නවීකරණය කිරීමට අපේක්ෂිතය.මහ භාණ්ඩාගාරය මඟින් මෙම ව්‍යාපෘතිය සඳහා රුපියල් මිලියන 121ක ප්‍රතිපාදන වෙන්කොට ඇත.සහාධිපත්‍ය කලමණාකරණ අධිකාරිය මඟින් ව්‍යාපෘතිය ක්‍රියාවට නංවයි.‍</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_7</link>
    <topic>ක්‍රීඩා උළෙලේ මුදල් දරුවන්ට</topic>
    <author>රේණුකා හේවාපතිරණ</author>
    <content>රටවල් 71ක ක්‍රීඩක ක්‍රීඩිකාවන් 4947ක ගේ සහභාගිත්වයෙන් දින 10ක් පුරා පැවැති ග්ලාස්ගොව් පොදු රාජ්‍ය මණ්ඩලීය ක්‍රීඩා උළෙල අභිමානයෙන් ස්කොට්ලන්තයේදී නිමාවට පත්විය.මෙම ක්‍රීඩා උළෙලේ ආදායමින් රුපියල් මිලියන 1115ක් ලොව පුරා සිටින අසරණ දරු දැරියන් වෙනුවෙන් යුනිසෙෆ් සංවිධානයට භාර දී තිබේ.මේ බව දිනමිණ සිටි එෆ්.එම්. පුවත් සේවයට දිනමිණ ක්‍රීඩා වාර්තාකරු ප්‍රින්ස් ගුණසේකර ස්කොට්ලන්තයේ ග්ලාස්ගොව් සිට වාර්තා කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_6</link>
    <topic>අරුම පුදුම ලෝකේ අරුම පුදුම රෝග</topic>
    <author>රේණුකා හේවාපතිරණ</author>
    <content>`පිකා' නමැති රෝගයක් අමුතුම රෝග ලක්ෂණ පහළ කරමින් ගොඩනැඟී ඇති බව වාර්තා වී තිබේ.අනුභවයට නුසුදුසු අයිස්කැට, සබන්, බොත්තම්, මැටි, කෙස්, වැලි, සිගරට් කොට හා අසූචි අනුභවයට ගැනීම මේ පිකා රෝගයේ ලක්ෂණයයි.විශේෂයෙන් දරුවන්, ගැබිනි මව්වරුන් මෙන්ම ශරීර වර්ධනයට බාධාවන්, ආපදාවන් ඇති අය මෙම රෝගී තත්ත්වයට පත්විය හැකි බව සොයා ගෙන ඇත.මේ පිළිබඳ වැඩි විස්තර හෙට නිකුත් වන ආරෝග්‍යා පුවත්පතේ පළවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_5</link>
    <topic>ඉබෝලා වෛරසයට බෙහෙතක්</topic>
    <author>රේණුකා හේවාපතිරණ</author>
    <content>මාරාන්තික ඉබෝලා වෛරසයට ගොදුරු වූ ඇමරිකානු සහන සේවකයින් දෙදෙනෙකුට ලබාදුන් ඖෂධයක් මඟින් ඔවුන්ගේ තත්ත්වය යහපත් අතට හැරී ඇති බව වාර්තාවේ.අත්හදා බැලීමක් ලෙස ලබාදුන් මේ නව ඔසුව සේවකයින් දෙදෙනෙකුගේ සෞඛ්‍ය තත්ත්වයේ ප්‍රගතියක් ඇති කර ඇති බව වෛද්‍යවරුන් පවසයි.මේ අතර මෙම ඖෂධ මාත්‍රාව ලබා දුන් සවරිතානු ප්‍රදේශයේ තවත් ආසාදිත සහන සේවකයින් කිහිප දෙනෙකු ද යම් ප්‍රගතියක් පෙන්වා ඇතැයි වාර්තා වේ.කෙසේ වෙතත් මෙම ඖෂධය පිළිබඳව තවමත් පරීක්ෂණ කෙරෙමින් පවතියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_4</link>
    <topic>අධි සුඛෝපභෝගී බස් ධාවනයෙන් ලංගමයට රු. ලක්ෂ 30ක ආදායමක්</topic>
    <author>රේණුකා හේවාපතිරණ</author>
    <content>ශ්‍රී ලංකා ගමනාගමන මණ්ඩලය විසින් ක්‍රියාත්මක කරන අධි සුඛෝපභෝගී බස් ධාවනයෙන් දිනකට රු. ලක්ෂ 30ක පමණ ආදායමක් උපයන බව ශ්‍රී ලංගම අධි සුඛෝපභෝගී සංචාරක ප්‍රවාහන සේවය පවසයි.පසුගිය පොදු රාජ්‍ය මණ්ඩලීය සමුළුව සඳහා චීනයෙන් ආනයනය කළ අධි සුඛෝපභෝගී බස් රථ 68න් 58ක් ම රටපුරා දැනට විහිදී ඇති අධිවේගී මාර්ග ඔස්සේ මගී ප්‍රවාහනයට යොදවා තිබේ.ඉතිරි බස්රථ සංචාරක ප්‍රවාහන සේවයට යොදවා ඇති බවට ද සුඛෝපභෝගී සංචාරක සේවයේ ප්‍රකාශකයෙක් දිනමිණ සිටි එෆ්.එම්. පුවත් සේවයට ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_3</link>
    <topic>වේදනා නාශක නිසා අක්මාවට වේදනා</topic>
    <author>රේණුකා හේවාපතිරණ</author>
    <content>වේදනා නාශක ලෙස ලබාගන්නා පැරසිටමෝල් ඇතුළු අනෙකුත් ඖෂධ අධි මාත්‍රාවක් භාවිතා කිරීම අක්මාවට හානිදායක වන බව කොළඹ ජාතික රෝහලේ කායික රෝග පිළිබඳ විශේෂඥ වෛද්‍ය ප්‍රදීප් කුමාරසිංහ මහතා පවසයි.ආරෝග්‍යා පුවත්පත සමඟ කළ සාකච්ඡාවක් ඇසුරින් ඒ මහතා වැඩිදුරටත් සඳහන් කළේ උණ සඳහා ලබාදෙන ඖෂධ අතර පැරසිටමෝල් පෙති විවිධ වර්ණ හා හැඩයන්ගෙන් යුතු බැවින් ඖෂධ භාවිතා කිරීමේදී සෑමවිටම සුදුසුකම් ලත් වෛද්‍යවරයෙකුගේ උපදෙස් අනුව කටයුතු කළ යුතු බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_2</link>
    <topic>හිරුනොබසින රාජ්‍යයට පැයක් හිරු බසියි</topic>
    <author>රුවන් කපිල හෙට්ටිආරච්චි</author>
    <content>පළමු ලෝක යුද්ධයට වසර 100ක් පිරීමට ආසන්නවීම සනිටුහන් කිරීම සඳහා මුළු බ්‍රිතාන්‍ය පුරාම පැයක අඳුරක් ඊයේ පැවතිනි.1914 අගෝස්තු 4 වැනිදා බ්‍රිතාන්‍ය ජර්මනියට එරෙහිව යුධ ප්‍රකාශ කිරීම ස්මරණය කිරීම සඳහා පාර්ලිමේන්තුව, ටවර් පාලම, දේවස්ථානවල රාත්‍රී 10ට සියළුම විදුලි පහන් නිවා දමා තිබේ.සියළුම නිවෙස්වල පවතින විදුලි පහන් ද පැයක කාලයක් නිවා දමන ලෙස බ්‍රිතාන්‍ය අගමැති ඩේවිඩ් කැමරන් ජනතාවගෙන් ඉල්ලා සිටියේය."සියළුම යුද්ධ නතර කිරීම සඳහා කරනු ලැබූ යුද්ධය'' ලෙස හඳුන්වනු ලැබූ පළමු ලෝක යුද්ධයේදී මිලියන 17ක පමණ සිවිල් ජනතාව හා භට පිරිස් මියගිය බව ද වාර්තාවේ. ඔවුන් අතුරෙන් මිලියනයක් පමණ වූ භටයින් බ්‍රිතාන්‍ය ජාතිකයින් බව ද දැක්වේ.එදා පළමු ලෝක යුද්ධයට බ්‍රිතාන්‍ය සම්බන්ධ වූ රාත්‍රී 11ට මෙම අඳුරු කාලය ආරම්භ කරනු ලැබූ බව ද වාර්තාවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n140805_1</link>
    <topic>අක්තපත්‍ර බාරදෙයි</topic>
    <author>රුවන් කපිල හෙට්ටිආරච්චි</author>
    <content>ඉන්දියාවේ නව ශ්‍රී ලංකා මහකොමසාරිස් වශයෙන් පත්කළ මහාචාර්ය සුදර්ශන් සෙනෙවිරත්න මහතා අක්තපත්‍ර බාරදෙයි.එරට ජනාධිපති ප්‍රනාබ් මුකර්ජි මහතා හමුවේ අක්තපත්‍ර භාරදීම සිදුවිය.මෙම ධූරය දැරූ ප්‍රසාද් කාරිවයසම් මහතා ඇමරිකා එක්සත් ජනපදයේ ශ්‍රී ලංකා තානාපතිවරයා වශයෙන් පත්කිරීමත් සමඟ පුරප්පාඩු වූ තනතුර වෙනුවෙන් සුදර්ශන් මහතා පත්කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408051</link>
    <topic>ශ්‍රී ලංකාව ගැන තීරණ දෙන්නට බටහිර රටවලට අයිතියක් නැහැ</topic>
    <author/>
    <content>ශ්‍රී ලංකාවේ මානව හිමිකම් සම්බන්ධයෙන් බටහිර රටවල් විසින් කිසිඳු විනිශ්චයක් නොකළ යුතු බවත් එය අනවශ්‍ය දෙයක් බවත් 2013 මිස් අර්ත් එයාර් හෙවත් මිහිකත රූ රැජින ලෙස තේරුණු කර්ටියා වැග්නර් පවසයි. ශ්‍රී ලංකාවේ සංචාරය කළ අතරවාරයේදී මානව හිමිකම් කඩවීම් සම්බන්ධයෙන් කිසිඳු නරක සිදුවීමක් තමා නුදුටු බවත් ඇය පවසයි.ශ්‍රී ලංකාවේ මානව හිමිකම් සුරැකීම සම්බන්ධයෙන් යුරෝපා සහ බටහිර රටවල් විසින් සිදු කෙරෙන නිරතුරු විවේචන සම්බන්ධයෙන් විමසූ අවස්ථාවේදී ඊට පිළිතුරු වශයෙන් ඇය කියා ඇත්තේ මට කියන්නට ඇත්තේ ආසියානු රටවල් සම්බන්ධයෙන් විනිශ්චයක් දීම යු‍‍රෝපීය ජාතීන්ට අයිති කාර්යයක් නොවන බවයි. එමෙන්ම ශ්‍රී ලංකාවේ මානව හිමිකම් පිළිබඳව ද විනිශ්චයක් දීමට අපට හැකියාවක් නැති බවයි.“සෑම කෙනෙකුටම තමන්ගේම සංස්කෘතියක් තිබෙනවා. යුරෝපීයන්ට ද තමන්ට ආවේනික වූ සංස්කෘතියක් තියෙනවා. ඒ පිළිබඳව ශ්‍රී ලාංකිකයන්ට අවබෝධයක් නැති වෙන්නට පුළුවන්” යැයි ඇය දෙරණ රූපවාහිනී නාළිකාව සමඟ පැවති සම්මුඛ සාකච්ඡාවකදී පවසා තිබේ. “ශ්‍රී ලංකාව ඉතා සුහදශීලී ජනතාවක් සිටින ඉතා ලස්සන රටක්. ශ්‍රී ලංකාවේදී කිසිදු නරකක් මා නම් දැක්කේ නෑ.” තමා සහ ශ්‍රී ලංකාව අතර සදාකාලික බැඳීමක් ඇති වූ බවත් රූප සුන්දරිය තවදුරටත් පවසා තිබේ.2013 මිහිකත රැජින මෙහි පැමිණ සිටියේ 2014 මිහිකත රැජින සඳහා දෙරණ ශ්‍රී ලංකා රූප රැජින කිරුළ පැලඳවීමේ උත්සවයට සහභාගි වීමටයි. සෙනසුරාදා වස්කඩුවේදී පැවති මෙම උත්සවයට ඇය සහභාගිවූයේ දෙරණ නාළිකාවේ ඇරයුමක් මතයි. විසිපස් හැවිරිදි ඔස්ට්‍රියන් ජාතික ඇය 2013 මිහිකත රැජින වශයෙන් කිරුළු පැලඳියේ පිලිපීනයේදීයි.මෙම කිරුළ දිනාගැනීම, ලොව රූප රැජිණ තරගයකදී හිමිකරගත හැකි විශිෂ්ටතම ජයග්‍රහණයක් ලෙස සලකනු ලබනවා. බහුවිධ කුසලතාවන්ගෙන් හෙබි කර්ටියා ජර්මන්, ඉංග්‍රීසි, ප්‍රංශ, රුසියන්, ඉන්දුනීසියන් සහ ලතින් භාෂා පිළිබඳ හසළ දැනුමක් ඇත. මිහිකත රැජින තරග සංවිධානයේ උප සභාපති සහ ව්‍යාපෘති අධ්‍යක්ෂිකා ද මේ අවස්ථාවට සහභාගිවී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408052</link>
    <topic>කුඹුරු ඉඩම් අනවසරයෙන් ගොඩකිරීම  නැවැත්වීමට වහාම පියවර ගන්න</topic>
    <author>ධනුෂ්ක ගොඩකුඹුර කුරුණෑගල සිට...</author>
    <content>අනවසරයෙන් කුඹුරු ඉඩම් ගොඩකිරීම නැවැත්වීමට වහාම අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (04) නියෝග කළේය.එසේ කුඹුරු ගොඩකරන අයට එරෙහිව දැඩිව නීතිය ක්‍රියාත්මක කරන ලෙස උපදෙස් දුන් ජනාධිපතිවරයා පොලිස් දෙපාර්තමේන්තුවත් මෙවැනි ක්‍රියා වැළ­ැක්වීමට මැදිහත්ව කටයුතු කළ යුතු බවත් කුඹුරු ගොඩකරන අය වෙනුවෙන් කථා නොකර රටේ කුඹුරු ටික රැකදීමට කටයුතු කිරීම නිලධාරීන්ගේ වගකීම බවත් අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ කුරුණෑගල දිස්ත්‍රික් විශේෂ සංවර්ධන කමිටු රැස්වීමට කුරුණෑගල දී ඊයේ (04) එක්වෙමිනි.මහින්ද චින්තන ඉදිරි දැක්ම යටතේ කුරුණෑගල දිස්ත්‍රික්කයේ මෙතෙක් ක්‍රියාත්මක කර ඇති සංවර්ධන ව්‍යාපෘතිවල ප්‍රගිතයත් ඉදිරි සංවර්ධන සැලසුම් පිළිබඳවත් මෙහිදී සාකච්ඡා කෙරිණි.තමන් වෙත පැමිණෙන ගනුදෙනුකරුවන් දෙස සංවේදීව බලා ඔවුන් අධෛර්යමත් නොකර දිරිගැන්වීමට කටයුතු කිරීම සියලු බැංකු නිලධාරීන්ගේ වගකීම බවත් ජනාධිපතිවරයා මෙහිදී පෙන්වා දුන්නේය.කුරුණෑගල දිස්ත්‍රික්කයේ අලි මිනිස් ගැටුම පිළිබඳ මෙහිදී අවධානය යොමු කෙරුණු අතර රුපියල් මිලියන 65ක වියදමකින් අලි වැට ඉදිකිරීමට පියවර ගෙන තිබෙන බවත් ලබන වසරට ඉදිරිපත් කෙරෙන අයවැය යෝජනාවෙන් ඉතුරු ප්‍රතිපාදන වෙන් කරන බවත් ජනාධිපතිවරයා ප්‍රකාශ කළේය.දීර්ඝකාලීනව හේන් ගොවිතැන් කරන ගොවීන්ගේ ඉඩම් වන සංරක්ෂණ ඉඩම් ලෙස ලකුණු කිරීම සම්බන්ධයෙන් මෙහිදී කරුණු සාකච්ඡා කෙරුණු අතර එම ගොවීන්ට හේන් ගොවිතැනෙහි තවදුරටත් ඉඩ ලබා දිය යුතු බව ජනාධිපතිවරයා උපදෙස් දුන්නේය.එසේ වුවත් එම අවසරයෙන් ළඳු කැළෑ අනවසරයෙන් අල්ලා ගැනීමට ඉඩ තැබිය නොහැකි බව අවධාරණය කළ ජනාධිපතිවරයා එක් එක් අයට වුවමනා පරිදි ඉඩම් අල්ලා ගැනීමට ඉඩ තැබිය නොහැකි බව පැවසීය.කුරුණෑගල නගර සංවර්ධනය යටතේ ඉවත් කෙරුණු වෙළෙඳසැල් හිමියන්ට සහ පදික වෙළෙඳුන්ට සාධාරණයක් ඉෂ්ඨ කිරීම සම්බන්ධයෙන් ද ජනාධිපතිවරයා මෙහිදී අදාළ බලධාරීන්ගේ අවධානය යොමු කළේය.ජාතික මට්ටම හා සසඳා බැලීමේදී කුරුණෑගල දිස්ත්‍රික්කයේ අධ්‍යාපන, සෞඛ්‍ය වැනි සියලු අංශයල ප්‍රගතියක් දක්නට ඇති බව මෙහිදී සඳහන් කළ ජනාධිපතිවරයා ජනතාවගේ ජීවන තත්ත්වය නඟා සිටුවීමට යටිතල පහසුකම් සංවර්ධනය කරන අතරම ජනතාවගේ ජීවනෝපාය සංවර්ධනය කෙරහිද රජය විශේෂ අවධානයක් යොමු කර ඇති බව ප්‍රකාශ කළේය.දිස්ත්‍රික්කයේ ජනතාව වෙනුවෙන් දේශපාලන නියෝජිතයන් සහ රාජ්‍ය නිලධාරීන් දැඩි කැපවීමකින් යුක්තව සොයා බලා කටයුතු කිරීම ජනාධිපතිවරයාගේ විශේෂ අගය කිරීමට ලක් කෙරිණි.ජ්‍යෙෂ්ඨ ඇමැති එස්. බී. නාවින්න, ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, ජොන්ස්ටන් ප්‍රනාන්දු, ටී. බී. ඒකනායක, අනුර ප්‍රියදර්ශන යාපා, ජගත් පුෂ්පකුමාර, මහින්ද අමරවීර, මහින්ද සමරසිංහ, එස්. එම්. චන්ද්‍රසේන, ජයරත්න හේරත්, නියෝජය ඇමැති ඉන්දික බණ්ඩාරනායක, පාර්ලිමේන්තු මන්ත්‍රීවරුන් වන ශාන්ත බණ්ඩාර, නෙරංජන් වික්‍රමසිංහ, තාරනාත් බස්නානයක, නිල්වලා විජේසිංහ, වයඹ පළාත් ආණ්ඩුකාර තිස්ස. ආර්. බලල්ල, ප්‍රධාන ඇමැති දයාසිරි ජයසේකර, ජනාධිපති ලේකම් ලලිත් වීරතුංග, මුදල් හා ක්‍රමසම්පාදන අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408053</link>
    <topic>වවුනියාවේ පූන්තෝට්ටම් කඳවුරේ අවතැන් වැසියන් නැවත පදිංචි කළැයි TNA මන්ත්‍රී දිසාපතිට තර්ජනය කරයි</topic>
    <author>@ වවුනියාව උතුර සමුහ - බන්දුල සෙනෙවිරත්න</author>
    <content>වසර විසිපහකට ආසන්න කාලයක් වවුනියාව පූන්තෝට්ටම් අවතැන් කඳවුරේ රැඳි සිටින අහිංසක දමිළ ජනතාවට ස්ථිර නිවාස තනාදී නැවත පදිංචි කිරිමට රජය හා නිලධාරින් කටයුතු කරන අවස්ථාවේ දෙමිළ සන්ධාන වන්නි දිස්ත්‍රික් පාර්ලිමේන්තු මන්ත්‍රි සිවසක්ති ආනන්දන් මහතා ඊට එරෙහිව කටයුතු කරන බව වවුනියාව දිසාපති එම්.කේ.බන්දුල හරිශ්චන්ද්‍ර මහතා පවසයි.අසරණභාවයට පත් පවුල් 104ක් වවුනියාව උතුර ප්‍රාදේශීය ලේකම් කොට්ඨාසයේ නයිනමඩු ප්‍රදේශයේ රජයේ ඉඩම්වල පදිංචි කිරිමට කියාකරමින් සිටින මොහොතේ පසුගිය 24 දින ප.ව. 2.30 ට පමණ දිසාපති කාර්යලයට පැමිණ තමන් හමු වු මන්ත්‍රිවරයා ඊට විරෝධය පල කළ බවද පැවසිය. උතුරේ වැඩිම කලක් අවතැන් කඳවුරුවල සිටි පිරිස මොවුන් බව පවසන බන්දුල හරිශ්චන්ද්‍ර මහතා ඉඩම් හා නිවාස නොමැති දෙමිළ ජනතාව නැවත පදිංචි කිරිමේදි දෙමළ ජාතියයකුම වන ආනන්දන් මන්ත්‍රිවරයා ඊට එරෙහි වන්නේ කුමන අරමුණකින්ද යන්න තේරුම් ගත නොහැක බවද සඳහන් කරයි.නැවත පදිංචි කිරිමේ කටයුතු සඳහා රජයේ නියම නිති රෙගුලාසිවලට යටත්ව ඉඩම් අක්කර 100ක් පමණ ලබාගෙන ඇතැයිද සඳහන් කරන දිසාපතිවරයා ඉන් අක්කර 50 ක් පමණ භූමිය මේවන විටත් නියම ක්‍රමවේදයන් භාවිතකර එළිපෙහෙලි කර සැලසුම්කර ඇතැයිද සඳහන් කරයි.මෙවැනි තත්ත්වයක් තිබියදි දෙමළ භාෂා පුවත්පත් වන උදයන් හා තිනක්කුරල් පුවත්පත්වලට වැරැදි තොරතුරු ලබා දී ජනතාව නොමග යැවිමට හා ජනතාවාදි මෙම වැඩසටහන කඩාකප්පල් කිරීමට කියාකරමින් සිටින බව ද වවුනියාව දිසාපති එම්.කේ.බන්දුල හරිශ්චන්ද්‍ර මහතා වැඩි දුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408054</link>
    <topic>තංගල්ල ප්‍රා‍. ස. සභාපති ඇතුළු සිවුදෙනාට ලබා දුන් දඬුවම ප්‍රමාණවත් නෑ</topic>
    <author>රෝෂන් තුෂාර</author>
    <content>බ්‍රිතාන්‍ය ජාතිකයකු ඝාතනය කර ඔහුගේ පෙම්වතිය සමුහ දුෂණය කිරිමේ චෝදනා 17කට වරද කරුවන් වි වසර විස්සක බරපතළ වැඩ සහිත සිර දඬුවමකට ලක් වු තංගල්ල ප්‍රාදේශිය සභාවේ සභාපති සම්පත් චන්ද්‍ර පුෂ්ප විදාන පතිරණ ඇතුළු චුදිතයින් සිව් දෙනාට කොළඹ මහාධිකරණය ලබාදුන් සිර දඬුවම නීතිමය හා සිද්ධිමය කරුණු මත ප්‍රමාණවත් නොවන බව සඳහන් කරමින් එම දඬුවම වෙනස් කරන්නැයි ඉල්ලා ශ්‍රි ලංකා ප්‍රජාතාන්ත්‍රික සමාජවාදි ජනරජය මගින් අභියාචන පෙත්සමක් කොළඹ මහාධිකරණය ඊයේ (04)ඉදිරිපත් කළේය.රජය වෙනුවෙන් මෙම අභියාචනය නීතිපතිවරයා විසින් ඉදිරිපත් කර තිබිණි. සමස්ත නඩු තීන්දුව සළකා බැලීමේදි ලබා දී ඇති දඬුවම ඉදිරිපත් වු චෝදනා හා නීනිමය කරුණු අනුව වෙනස් විය යුතු හෙයින් හා නැවතත් සැළකිල්ලට ගතයුතු බැවින් මේ අභියාචනය කර ඇත.මහාධිකරණ තීන්දුව මගින් ගිනි අවි භාවිතය පිළිබඳ චෝදනාවට වසර දහයක සිර දඬුවමක් ලබා දී ඇති බව පෙන්වා දී ඇති අතර නීතිමය කරුණු මත එවන් චෝදනාවකට ලබා දිය හැකි එකම දඬුවම මරණ දඬුවම බව පෙන්වා දී ඇත. නැතහොත් ජිවිතාන්ත සිර දඬුවම ලබාදිය හැකි බව ද පෙන්වා දී ඇත .එහෙත් ‍කොළඹ මහාධිකරණය මගින් ඊට ලබා දී ඇත්තේ වසර දහයක සිර දඬුවමක් පමණක් බව පෙන්වා දී ඇති අතර නීති විරෝධි ගිනි අවි භාවිතය අයුතු ජන රාශිය යන නීතිමය සිද්ධාන්තය යටතේ සියළු විත්තිකරුවන්ට අදාල වන බවද සඳහන් කර ඇත.කොළඹ මහාධිකරණය පසුගිය 18 දින ලබාදුන් නඩු තීන්දුවට විරුද්ධව මේ අභියාචනය ඉදිරිපත් කර තිබිණි.නඩුවේ විත්තිකරුවන්වන තංගල්ල සභාපතිවරයා ඇතුළු චුදිතයින්ද තමන්ට ලබාදුන් වසර විස්සක සිර දඬුවමට එරෙහිව පසුගිය සතියේ අභියාචන පෙත්සම් හතරක් ගොනු කර තිබිණි.එම පෙත්සම් මගින් සඳහන් කර තිබුණේ මහාධිකරණ නඩු තීන්දුවේදි ඉදිරිපත් වු කරුණු සැලකිල්ලට ගෙන නොමැති බවය.පසුගිය 2014 ජුලි 18 දින ඉදිරිපත් කළ මහාධිකරණ නඩු තීන්දුව අනුව තංගල්ල සභාපතිවරයා ඇතුළු විත්තිකරුවන් සිව්දෙනකු නඩුවේ සියළු චෝදනාවන්ට වරද කරුවන් බව තීන්දු කළ අතර විත්තිකරුන් දෙදෙනකු ‍සියළු චෝදනාවන්ගෙන් ‍නිදොස් කොට නිදහස් කළේය.නීතිපතිවරයා ඉදිරිපත් කර තිබු චෝදනා 17 න් එක් එක් චෝදනාවට මාස හයේ සිට වසර 20 දක්වා බරපතල වැඩ සහිත සිර දඩුවම් නියම කළ මහාධිකරණ විනිසුරු රෝහිණි වල්ගම මහත්මිය දුෂණයට ලක්වු රුසියානු කාන්තාවට රුපියල් ලක්ෂ දෙක බැගින් වන්දි ගෙවන ලෙසට චූදිතයින්ට නියම කළ අතර රුපියල් විසි දහස බැගින් දඩයක්ද නියම කළාය.වන්දි මුදල නොගෙවන්නේ නම් වසර දෙකක සිර දඬුවම බැගින්ද නියම කළාය.ඕබඩ ආරච්චිගේ ළහිරු කැළුම් නොහොත් රවීන්ද්‍ර, උඩුවනගේ සමන් දේශප්‍රිය, සභාපති සම්පත් චන්ද්‍ර පුෂ්ප විදාන පතිරණ, හා වීරප්පුලිගේ ප්‍රනීත් චතුරංග යන චූදිතයින් සියළු චෝදනාවන්ට වරද කරුවන් කළ අතර මොහොට්ටිගේ සරත් නොහොත් සහන් හා සරණ ආරචිචි පටබැදිගේ චානුක චතුරංග විත්තිකරුවන් නිදොස් කර නිදහස් කළේය.2011 දෙසැම්බර් 25 දින හෝ ඊට ආසන්න දිනකදි තංගල්ල නේචර් හෝටලයේදි බ්‍රිතාන්‍ය ජාතික කුරාම් සමාන් ෂයික් මරණයට පත් කිරිම,ඔහුගේ පෙම්වතිය වු රුසියන් ජාතික ටිකෂේවා වික්ටෝරියා ඇලෙක්සැන්ඩ්‍රා ට පහරදි රංචු ගැසි දුෂණය කිරිම , රයන් අකලංක යන පුද්ගලයාට පහර දීම,හෝටලයේ දේපලවලට අලාභ හානි කිරිම හා ගිනි අවි භාවිතය ඇතුළු චෝදනා යටතේ නීතිපතිවරයා මේ නඩුව පවරා තිබිණි.මහාධිකරණ විනිසුරු රෝහිණි වල්ගම මහත්මිය තීන්දුව ප්‍රකාශයට පත් කිරිමට පෙර විශේෂ ප්‍රකාශයක් කළ අතර තම තීන්දුව දේවත්වයෙන් සළකන බව ප්‍රකාශ කළාය. විත්තිකරුවන් අමතාද විශේෂ ප්‍රකාශයක් කළ විනිසුරුවරිය නඩුව යළි අභියාචනය කරන්නේ නම් තම හෘද සාක්ෂියට එකඟව අධ්‍යාත්මයට කතාකර එය සිදු කරන ලෙසට පැවසුවාය.මේ නඩුව 2013 ඔක්තෝම්බර් 13 දින නීතිපතිවරයා විසින් තංගල්ල මහාධිකරණයේ පැවරූ අතර පසුව නීතිපතිවරයාට හිමි විශේෂ බලතල යටතේ කොළඹ මහාධිකරණය හමුවේ විභාග කිරිම ආරම්භ කරන ලදි .මහාධිකරණ විනිසුරු රෝහිණි වල්ගම මහත්මිය ඉදිරියේ මාස තුනහ මාරකට අධික කාළයක් නඩුව විභාග කෙරිණි.නීති විරෝධි කල්ලියක සාමාජිකයින් වී රයන් අකලංක නමැති අයට පහර දීමේ පළමු චෝදනාවට මාස හයක බරපතල වැඩ සහිත සිර දඬුවමක් නියම කළ මහාධිකරණ විනිසුරුවරිය සෙසු චෝදනාවන්ට පිළිවෙලීන් මෙසේ දඩුවම් නියම කළාය.රයන් අකලංක යන අයට බෝතල් , පුටු , සිමෙන්ති කැබලි, ගිනි අවියෙන් පහර දීම සිදුකර බරපතල තුවාල සිදු කිරිමට අවුරුදු දෙකක බරපතල වැඩ සහිත සිර දඬුවමක් ද ., කුරාම් යන අය චේතනාන්විත නොවන සාවද්‍ය මීනි මැරිමක් බවට තීරණය කර වසර 20 ක බරපතල වැඩ සහිත සිර දඬුවමක්ද, වික්ටෝරියා ඝාතනය කිරිමට තැත් කිරිම යන චෝදනාවට වසර දහයක බරපතල වැඩ සහිත සිර දඩුවවක්ද,රයන් අකලංකට පහර දීම, කුරාම්ට පහරදි ඝාතනය කිරිම.හා වික්ටෝරියා මැරීමට තැත්කිරම යන 5 ,6,7 යන චෝදනාවන්ට පිළිවෙලින් වසර 2 බැගින් හා වසර 20 බැගින් හා වසර 14 බැගින් බර පතල වැඩ සහිත සිර දඩුවම් නියම කළාය.වික්ටෝරියා කාන්තාව රංචු ගැසි දුෂණය කිරිමේ චෝදනාවට චූදිතයින් සිව් දෙනාට වසර 20 බැගින් බර පතල වැඩ සහිත සිර දඩුවම් නියම කළ අතර විසි දහසක දඩයක් බැගින් හා ලක්ෂ දෙකක වන්දියක්ද එය නොගෙවන්නේ නම් වසර දෙකක සිර දඬුවමක්ද නියම කෙරිණි.තංගල්ල නේචර් හෝටලයට රුපියල් 160255 ක අලාභයක් සිදු කිරිම යන චෝදනාවට වසර 1 ක බැගින් සිර දඬුවමක් ද,මත්පැන් බෝතල් කොල්ල කෑමේ චෝදනාවට වසර පහ බැගින් සිර දඩුවම් නියම කළාය.ගිනි අවියක් සන්තකයේ තබාගත් හතරවන චූදිතට අවුරුදු දහයක සිර දඬුවමක්ද නියම කෙරිණි.නියම කළ මේ දඩුවම් සියල්ලම එකවර ගෙවී යන බවද විනිසුරුවරිය තීන්දුව අවසානයේ ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408055</link>
    <topic>උතුරේ ප්‍රධාන ලේකම් පත්කිරීෙම් ඉවත් කිරී­ෙම් බලය ඇත්තේ ජනපතිටයි</topic>
    <author>ශිරෝමි අබයසිංහ</author>
    <content>උතුරු පළා‍ත් ප්‍රධාන ලේකම් විජයලක්ෂ්මි රමේෂ් මහත්මිය පත් කිරීම , මාරු කිරීම සහ ඉවත් කිරිමේ බලතල ඇත්තේ ජනාධිපතිවරයාට වන අතර පළාතේ යහ පාලනය සඳහා මහ ඇමැතිවරයා සහ ප්‍රධාන ලේකම්වරිය සහයෝගයෙන් සහ සමාදානයෙන් වැඩ කළ යුතු බව ශ්‍රේෂ්ඨාධිකරණය ඊයේ (04) තීන්දු කළේය. රජයේ සේවකයකු වශයෙන් රමේෂ් මහත්මිය රාජ්‍ය සේවා කොමිසමට යටත් වන බවත් ශ්‍රේෂ්ඨාධිකරණය වැඩි දුරටත් තහවුරු කළේය.මහ ඇමතිවරයා සිය රාජකාරිවලට ඇඟිලි ගසමින් තමා තනතුරින් ඉවත් කිරීමට උත්සහ දරණ බව සඳහන් කරමින් රමේෂ් මහත්මිය ඉදිරිපත් කර තිබූ මූලික අයිතිවාසිකම් පෙත්සම පිළිබඳව සළකා බැලූ අග විනිසුරු මොහාන් පීරිස් ,කේ.ශ්‍රීපවන් සහ රෝහිණි මාරසිංහ යන ශ්‍රේෂ්ඨාධිකරණ විනිශ්චය මණ්ඩලය මෙම තීන්දුව ප්‍රකාශයට පත් කළේය.ප්‍රධාන ලේකම්වරිය ඇතුළු පළාත් නිලධාරින්ගේ නිවාඩු ලබා ගැනීම, සහ පළාතෙන් පිටතට යෑම ඇතුළු කරුණු ගණනාවක් සඳහා මහ ඇමතිවරයාගෙන්අවසර ලබා ගැනීම කළ යුතු යැයි සඳහන් කරමින් මහ ඇමතිවරයා නිකුත් කළ චක්‍ර ලේඛයක් මගින් සිය මූලික අයිතිවාසිකම් උල්ලංඝණය වූ බව සඳහන් කරමින් රමේෂ් මහත්මිය සිය පෙත්සම ඉදිරිපත් කර තිබූ අතර කොන්දේසිවලින් තොරවම එම චක්‍ර ලේඛය ඉල්ලා අස් කර ගත් බවට මහ ඇමති සී.වී.විග්නේෂ්වරන් මහතා වෙනුවෙන් පෙනී සිටි ජනාධිපති නීතීඥ කනගඊෂ්වරන් සහ එම්.ඒ.සුමන්තිරන් මහත්වරුන් පසුගිය 28 දා අධිකරණයට දැනුම් දුන්හ.ඒ අනුව පෙත්සම පිළිබඳව වැඩිදුර විභාගයක් නොපවත්වා ඊයේ තීන්දුව ප්‍රකාශයට පත් කෙරිණි.මහ ඇමතිවරයා සහ ප්‍රධාන ලේකම්වරිය ජාතික සමගිය පවත්වා ගත යුතු බවත් 1987 දරණ පළාත් සභා පනත යටතේ සහයෝගයෙන් රාජකාරි කටයුතු ඉටු කළ යුතු බවත් ශ්‍රේෂ්ඨාධිකරණය වැඩිදුරටත් අවධාරණය කළේය.ප්‍රධාන ලේකම්වරිය ගොනු කර තිබූ පෙත්සම 2014 මාර්තු 24 දා මුලින්ම සළකා බැලූ අවස්ථාවේදී පෙත්සම විභාගයට ගැනීමට අවසර දී මහ ඇමතිවරයා නිකුත් කර තිබූ චක්‍ර ලේඛය පෙත්සම් විභාගය අවසන් වන තුරු අත් හිටුවා තිබිණි. ප්‍රධාන ලේකම්වරිය වෙනුවෙන් ජ්‍යෙෂ්ඨ නීතීඥ ගෝමින් දයාසිරි මහතාද නීතීපතිවරයා වෙනුවෙන් නියෝජ්‍ය සොලිසිටර් ජනරාල් නෙරීන් පුල්ලේ මහතාද පෙනී සිටියහ‍‍.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408056</link>
    <topic>පුත්තලම-ගාල්ල හම්බන්තොට-පොතුවිල් පැයට කිලෝමීටර් 60ක වේගයෙන් සුළං</topic>
    <author>උදුලා පීරිස්</author>
    <content>පුත්තලම සිට ගාල්ල හම්බන්තොට හා පොතුවිල් දක්වා වන ගැඹුරු හා නොගැඹුරු මුහුදු ප්‍රදේශවල අද (5) පැයට කිලෝමීටර් 60ක වේගයෙන් සුළං හමනු ඇතැයි කාලගුණ විද්‍යා දෙපාර්තමේන්තුව පවසයි.මේ මුහුදු ප්‍රදේශ විටක රළු හා අනතුරුදායක බවත් මේ නිසා ධීවර හා නාවික කටයුතුවලදී අවධානයෙන් කටයුතු කරන ලෙස එම දෙපාර්තමේන්තුව අනතුරු අඟවයි. මධ්‍යම කඳුකරයේ පැයට කිලෝමීටර් 60ක වේගයෙන් සුළං හමනු ඇතැයිද කියන කාලගුණ විද්‍යා දෙපාර්තමේන්තුව බස්නාහිර , සබරගමුව හා මධ්‍යම පළාත්වලත් ගාල්ල හා මාතර දිස්ත්‍රික්කවලත් විටින්විට වැසි ඇතිවන බව කියන එම දෙපාර්තමේන්තුව අපරභාගයේ නැ‍ඟෙනහිර හා ඌව ස්ථාන කිහිපයක වැසි ඇතිවන බවත් කාලගුණ විද්‍යා දෙපාර්තමේන්තුව අනාවරණය කර සිටී‍‍.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408057</link>
    <topic>මහනුවර අවසන් කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ අවසන් කුඹල් පෙරහර අද (05) වීදි සංචාරය කරයි.ශ්‍රී දළදා මාලිගාව අභියසින් දකුණු දිශාභිමුඛව රාත්‍රී 7.48ට පෙරහර පිටත්ව දළදා වීදිය, යටිනුවර වීදිය ඔස්සේ රජ වීදියෙන් ඉහළට විත් ගෙවදීමට නියමිතය. කුඹල් පෙරහරින් පසු හෙට (06) සිට ඇසළ පෙරහරේ විචිත්‍රවත්ම අංගය වන රන්දෝලි පෙරහර ආරම්භ වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408058</link>
    <topic>එන්.එස්.බී. දිවි සුරැකුම</topic>
    <author>ඡායාරූපය - තුෂාර ප්‍රනාන්දු</author>
    <content>නේවාසික හෝ නේවාසික නොවන ශ්‍රී ලාංකික පුරවැසියනට විශ්‍රාමික සුරක්ෂිතතාව තහවුරු කිරීමේ අටියෙන් ජාතික ඉතිරි කිරීමේ බැංකුව විසින් පෙරේදා 'එන්.එස්.බී. දිවි සුරැකුම' විශ්‍රාමික යෝජනා ක්‍රමය ආරම්භ කරන ලදී.ජා.ඉ.කි. බැංකුවේ සභාපතිනී ඩබ්.ඒ. නාලනී, අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ ඇමැති හා ක්‍රම සම්පාදන හා මුදල් පිළිබඳ නියෝජ්‍ය ඇමැති ආචාර්ය සරත් අමුණුගම, මහ බැංකු අධිපති අජිත් නිවාඩ් කබ්රාල් සමඟින් ජා.ඉ.කි. බැංකු ප්‍රධාන විධායක නිලධාරී හා සාමාන්‍යාධිකාරී ධම්මික පෙරේරා ඇතුළු සෙසු ජ්‍යෙෂ්ඨ නිලධාරීන් විසින් විශ්‍රාමලාභියකුට අදාළ සහතිකය පිරිනමන අයුරුයි මේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n1408059</link>
    <topic>දෙරණ වීට් ශ්‍රී ලංකා රූ රැජින ඉමායා</topic>
    <author>ඡායාරූපය - චින්තක කුමාරසිංහ</author>
    <content>2014 මිහිකත රූ රැජින තරඟය වෙනුවෙන් ඉදිරිපත් කෙරෙන දෙරණ වීට් ශ්‍රී ලංකා රූ රැජින ලෙස ඉමායා ලියනගේ (23) කිරුළ දිනාගත්තාය. මේ ජයග්‍රහණයට අතිරේකව ඇය ජනප්‍රියත්වය පදනම් කරගත් ඔබ්සර්වර් රූ රැජින ලෙසද තේරුණාය. දෙරණ වීට් ශ්‍රී ලංකා රූ රැජින තරඟයේ 9 වසරක ඉතිහාසයේ පළමුවරට මේ රූ රැජින කිරුළු දෙකම එකම තරඟකාරියක දිනාගත් පළමු අවස්ථාව මෙයයි.තරඟයේ දෙවන හා තෙවන ස්ථාන පිළිවෙලින් ෂානිකා චාමිනී (24) හා ටීනා ප්‍රනාන්දු (21) විසින් දිනාගන්නා ලදී. දෙරණ වීට් ශ්‍රී ලංකා රූ රැජින තරඟයේ මුද්‍රිත මාධ්‍ය අනුග්‍රහය සීමාසහිත එක්සත් ප්‍රවෘත්ති පත්‍ර සමාගමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080510</link>
    <topic>වගඋත්තරකරුවන්ට 25දා අධිකරණයේ පෙනී සිටින්නැයි නොතීසි</topic>
    <author>නෙල්කා මැදගෙදර</author>
    <content>කුරුණෑගල ඇත් කඳ විහාරයට ලබා දුන් ඇතකු සහ පන්නිපිටිය දෙව්රම් වෙහෙරට ලබා දුන් අලි පැටවකු නිසි රැකවරණය දිමකින් තොරව මීරිගම කණ්ඬලම වලව්වේ නීති විරෝධීව රඳවා සිටියදි වන ජීවි නිලධාරින් විසින් මුදවා ගත් බවට ගොනු කර ඇති පෙත්සම් දෙකක් සම්බන්ධයෙන් කරුණු දැක්වීමට ලබන සැප්තැම්බර් මස 25 වැනිදා අධිකරණය හමුවෙහි පෙනි සිටින ලෙස එම විහාරාධිපති ස්වාමින්වහන්සෙලාට සහ වනජීවි අධ්‍යක්ෂ ජෙනරාල්වරයා ඇතුළු වගඋත්තරකරුවන් කිහිපදෙනකුට නියෝග කරමින් අභියාචනාධිකරණය ඊයේ (04) නොතිසි නිකුත් කෙළේය.මීරිගම කණ්ඬලම වලව්වේ නීති විරෝධීව රඳවා සිටියදි වන ජීවි නිලධාරින් විසින් මුදවා ගෙන පින්නවල අලි අනාථාගාරයෙහි රඳවා සිටින ඇතා කුරුණෑගල ඇත්කඳ විහාරයටත් උඩවලව ඇත් අතුරු සෙවණ හි රඳවා සිටින අලි පැටවා පන්නිපිටිය දෙව්රම් වෙහෙරටත් දිම වළක්වන නියෝගයක් නිකුත් කරන ලෙස ඉල්ලා ගොනු කර ඇති මෙම පෙත්සම් සලකා බැලූ අභියාචනාධිකරණය මෙලෙස නොතිසි නිකුත් කෙළේය.අභියාචනාධිකරණ විනිසුරු උපාලි අබේරත්න මහතා ඉදිරියෙහි මෙම පෙත්සම් ඊයේ (04) කැඳවන ලදි.ජාත්‍යන්තර සත්ත්ව සුබසාධන භාරය, එහි භාණ්ඩාගාරික අයිරාංගනී සිල්වා වනජීවී සහ ස්වභාව ආරක්ෂණ සමාජය ඇතුළු තිදෙනකු විසින් මේ පෙත්සම ගොනු කර තිබේ. ‍‍වනජීවී සහ වන සම්පත් ඇමැති ගාමිණී විජිත් විජයමුණි සොයිසා වන සංරක්ෂණ අධ්‍යක්ෂ එච්.ඩී. රත්නායක, කුරුණෑගල ඇත්කඳ විහාරයේ තුඹුල්ලේ සීලක්ඛන්ද නා හිමි, පන්නිපිටිය දෙව්රම් වෙහෙරේ කොළොන්නාවේ ශ්‍රී සුමංගල හිමි මේ පෙත්සමේ වගඋත්තරකරුවන් වෙති.ඇත්පැටවෙකු සහ ඇතෙකු නීති විරෝධීව රඳවාගෙන සිටින බවට ලැබුණු තොරතුරකට අනුව ඉකුත් මාර්තු මස 27 වනදා වන රක්ෂණ නිලධාරියකු විසින් කල වැටලීමකදී මීරිගම කණ්ඩලම වලව්වේ සිටි ඇතුන් දෙදෙනකු අත්අඩංගුවට ගනු ලැබිණි.පසුව අධිකරණ නියෝගයකට අනුව එම ඇත් පැටවා උඩවලව ඇත් අතුරු සෙවණටද ඇතා පින්නවල අලි අනාථාගාරයටද භාරදෙනු ලැබිණ.පසුව මේ ඇත් පැටවා සහ ඇතා නීතියානුකූල භාරකරුවන්ට භාරදෙන ලෙස අත්තනගල්ල ‍මහේස්ත්‍රාත් අධිකරණය විසින් නියෝග කර තිබේ. ඒ සම්බන්ධයෙන් උපදෙස් දෙමින් වනජීවී අධ්‍යක්ෂවරයා විසින් ඉකුත් අප්‍රේල් මස 08වනදා ලිපි දෙකක් නිකුත් කර තිබේ.මේ අතර මේ සම්බන්ධයෙන් ගම්පහ සිවිලු අභියාචනාධිකරණයෙහි ද නඩුවක් විභාග වෙමින් පවතී . එබැවින් එම ලිපි සහ එම ඇතුන් කඳ විහාරයේ තුඹුල්ලේ සිලක්ඛන්ද නාහිමියන්ට සහ පන්නිපිටිය දෙව්රම් විහාරයේ කොළොන්නාවේ සුමංගල බාර දීම වළක්වන නියෝගයක් නිකුත් කරන මෙන් මේ පෙත්සමෙන් ඉල්ලා ඇත. එම ඇතා සහ ඇත් පැටවා ගේ නිත්‍යානුකූල භාරකාරත්වය එම හිමිවරුන්ට ලබා දීමේ බලපත්‍ර නිකුත් කිරීමෙන් බලධාරින් වළක්වන නියෝගයක් නිකුත් කරන ලෙසද පෙත්සම මගින් ඉල්ලා තිබේ.නිතිඥ ක්‍රිෂ්මාල් වර්ණසූරිය මහතා පෙත්සම්කරුවන් වෙනුවෙන් පෙනි සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080511</link>
    <topic>කුරුණෑගල රාජ්‍ය නිලධාරීන් 600කට යතුරු පැදි ප්‍රදානය ජනපති අතින්</topic>
    <author>ධනුෂ්ක ගොඩකුඹුර කුරුණෑගල සිට</author>
    <content>රාජ්‍ය සේවයේ ක්ෂේත්‍ර රාජකාරීවල නියුතු නිලධාරීන්ට යතුරු පැදි ලබා දීමේ වැඩපිළිවෙළේ දෙවැනි අදියර යටතේ කුරුණෑගල දිස්ත්‍රික්කයේ නිලධාරීන් 600කට යතුරු පැදි බෙදා දීමේ උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් කුරුණෑගල මාලිගා පිටියේ දී ඊයේ (04) පැවැත්විණි.2014 අයවැය යෝජනා යටතේ මෙම යතුරු පැදි බෙදා දීම සිදුකෙරෙන අතර ග්‍රාම නිලධාරීන්, පවුල් සෞඛ්‍ය සේවිකාවන්, සමෘද්ධි නිලධාරීන්, කෘෂි පර්යේෂණ නිලධාරීන්, දිස්ත්‍රික් ලේකම් හා ප්‍රාදේශීය ලේකම් කාර්යාලවල සමාජ සේවා සහ ක්‍රීඩා නිලධාරීන් ඇතුළු රාජ්‍ය සේවයේ සියලු ක්ෂේත්‍ර නිලධාරීන් වෙත මෙම යතුරු පැදි පිරිනැමේ.ක්ෂේත්‍ර රාජකාරීවල නියුතු රාජ්‍ය සේවකයන්ගේ සේවය තවදුරටත් කාර්යක්ෂම කිරීමේ අරමුණින් ජනාධිපතිවරයාගේ සංකල්පයක් මත යතුරු පැදි ලක්ෂයක් බෙදා දීමට නියමිත අතර එහි ප්‍රථම අදියර ජනාධිපතිවරයාගේ ප්‍රධානත්වයෙන් අනුරාධපුර දී ආරම්භ කෙරිණි.යතුරු පැදි පිරිනැමීම සංකේතවත් කරමින් ජනාධිපතිවරයාගේ අතින් රාජ්‍ය නිලධාරීන් පිරිසකට මෙහිදී යතුරු පැදි පිරිනමන ලදී.ඇමැතිවරුන් වන ජොන්ස්ටන් ප්‍රනාන්දු, ටී. බී. ඒකනායක, ජයරත්න හේරත්, කුරුණෑගල දිස්ත්‍රික් ලේකම් එච්. එම්. පී. හිටිසේකර මහත්වරුන් ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080512</link>
    <topic>නියඟයෙන් දැඩි සුළඟින් පීඩාවට පත් පවුල් 323476කට රජය රු.මිලියන 1900ක් වෙන්කරයි</topic>
    <author>උදුලා පීරිස්</author>
    <content>නියඟයෙන් හා දැඩි සුළඟින් පීඩාවට පත්ව ඇති පවුල් තුන් ලක්ෂ විසිතුන් දහස් හාරසිය හැත්තෑහයක (323476) පුද්ගලයන් එකළොස් ලක්ෂ පනස් දහස් නවසිය අනූ හතරක් (1150994) වෙන‍ුවෙන් රජය රුපියල් මිලියන 1900ක් දිස්ත්‍රික් ලේකම්වරු වෙත මුදාහැර ඇතැයි ආපදා කළමනාකරණ ඇමැති මහින්ද අමරවීර මහතා දිනමිණට පැවැසීය.ඒ අනුව ඌව පළාතේ මොනරාගල දිස්ත්‍රික්කයේ පවුල් 32039ක පුද්ගලයන් 128193ක් ද, උතුරු මැද පොළොන්නරුව දිස්ත්‍රික්කයේ පවුල් 45274ක පුද්ගලයන් 147439ක් ද නැගෙනහිර පළාතේ අම්පාර දිස්ත්‍රික්කයේ පවුල් 10180ක පුද්ගලයන් 31278ක් ද මඩකළපුව දිස්ත්‍රික්කයේ පවුල් 32733ක් පුද්ගලයන් 117540ක් ද ත්‍රිකුණාමලය දිස්ත්‍රික්කයේ පවුල් 20368ක පුද්ගලයන් 90264ක් ද වයඹ පළාතේ කුරුණෑගල දිස්ත්‍රික්කයේ පවුල් 139664ක පුද්ගලයන් 473125ක් ද දකුණු පළාතේ හම්බන්තොට දිස්ත්‍රික්කයේ පවුල් 26584ක පුද්ගලයන් 106420ක් ද, උතුරු පළාතේ මුලතිව් පවුල් 16576ක පුද්ගලයන් 56469ක් ද දැඩි සුළඟින් බස්නාහිර පළාතේ ගම්පහ දිස්ත්‍රික්කයේ පවුල් 53ක පුද්ගලයන් 245ක් ද කළුතර දිස්ත්‍රික්කයේ පවුල් 5ක පුද්ගලයන් 21දෙනකු පීඩාවට පත්ව ඇතැයි ආපදා කළමනාකරණ මධ්‍යස්ථානය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080513</link>
    <topic>බැංකු දත්ත පරික්ෂාවට ඉඩදෙන්නැයි නියෝගය ප්‍රතිශෝධනය කරන්නැයි කළ ඉල්ලීම ප්‍රතික්ෂේපයි</topic>
    <author>රෝෂන් තුෂාර</author>
    <content>හිටපු අගවිනිසුරු ආචාර්ය ශිරාණි බන්ඩාරනායක මහත්මියට ජාතික සංවර්ධන බැංකු පරිශ්‍රයට ඇතුළු වි බැංකු පරිගණක ප රිගණක දත්ත පරික්ෂාවට ඉඩදෙන්නැයි කොළඹ මහේස්ත්‍රාත් අධිකරණ නිකුත් කළ නියෝගය ප්‍රතිශෝධනය කරන්නැයි එම බැංකුව කළ ඉල්ලීම කොළඹ මහාධිකරණය ඊයේ(04) ප්‍රතික්ෂේප කෙළේය.කොළඹ මහාධිකරණ විනිසුරු එම් සි බි එස් මොරායස් මහතා මේ නියෝගය නිකුත්කෙළේය.ජාතික සංවර්ධන බැංකුව විසින් අස්ලස් හෝ දුෂණ විමර්ශන කොමිෂම , ආචාර්ය ශිරාණි බණ්ඩාරනායක මහත්මිය, හා නීතිපතිවරයා වගඋත්තරකරුවන් කරමින් පවරා තිබු ප්‍රතිශෝධන අයදුම් පත්‍රයක් සළකා බැලිමේන් පසුව මේ නියෝගය නිකුත් කෙරිණි.අදාළ ප්‍රතිශෝධන අයදුම් පත්‍රය‍ පසුගිය මැයි මස 23 දින මහාධිකරණයට ඉදිරිපත් කළ අතර එම අයදුම්පත සළකා බැලු මහාධිකරණ විනිසුරුවරයා මහේස්ත්‍රාත් අධිකරණයේ නියෝගය ඒ ආකාරයෙන්ම ක්‍රියාත්මක විය යුතු බවත් එහෙත් බැංකුවේ රහස්‍ය භාවය ට හානි නොවන පරිදි එය සිදුවිය යුතු බවත් සඳහන් කරමින් නියොගයක් නිකුත් කෙළේයඑම නියෝගය සම්බන්ධයෙන් අතුරු තහනමක් නිකුත් කිරිම පිළිබද නඩු විභාගය ඊයේ දිනට නියමිතව තිබිණි.එහෙත් පෙත්සම්කාර බැංකුව පිරිසිදු දෑතින් අධිකරණය ඉදිරියට පැමිණ නොමැති බව පෙන්වා දුන් මහාධිකරණ විනිසුරුවරයා පෙත්සමේ ඉල්ලා ඇති අතුරු තහනම නිශ්ප්‍රභා කෙළේය. මේ නියෝගය නිකුත් කිරිමෙන් අනතුරුව මේ නඩුව ඊයේ දින කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඉදිරියේ කැදවීය . මෙහිදි ආචාර්ය ශිරාණි බණ්ඩාරනායක මහත්මිය වෙනුවෙන් පෙනී සිට නීතිඥ නලින් ලද්දුව හෙට්ටි මහතා කරුණු ඉදිරිපත් කෙළේය. බැංකු පරිගණක දත්ත පරික්ෂා කිරිමට නීතිමය බාධාවක් නොමැති බැවින් අදාල පරික්ෂණයට පරිගණක විශේෂඥයින් සහභාගි වන බැවින් ඊට දින ලබාදෙන ලෙසට ඉල්ලා සිටියේය.මේ අනුව ලබන 25 දින නඩුව නැවත කැදවන ලෙසට ප්‍රධාන මහේස්ත්‍රාත් ගිහාන් පිලපිටිය මහතා නියෝග කෙළේය.ආචාර්ය ශිරාණි බණ්ඩාරනායක මහත්මිය අගවිනිසුරුවරියව සිට කාලයේදි වර්ෂ තුනකට අදාළව ජාතික සංවර්ධන බැංකුවේ පවත්වාගෙන ගිය බැංකු ගිණුම් විස්තර වත්කම් බැරකම් ප්‍රකාශයේ සටහන් නොකිරිමට විරුද්ධව අල්ලස්‍ හෝ දුෂණ විමර්ශන කොමිෂම මගින් මේනඩුව පවරා තිබිණි.අල්ලස් කොමිෂ‍මේ අධ්‍යක්ෂ ජනරාල් වරයා මේනඩුව පවරා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080514</link>
    <topic>ජලය නැතිකමින් දෙමටගොඩ ජනතාව පොළොන්නරුවේ ජනතාව වගේ දුක් විඳිනවා</topic>
    <author>මැද කොළඹ සමූහ - වයිමන් හෙට්ටිආරච්චි සහ නිරූෂි විමලවීර</author>
    <content>දෙමටගොඩ ප්‍රදේශය පිහිටා ඇත්තේ පොළොන්නරුව වැනි ඈත පළාතක නොව කොළඹ නගරයේයි. එහෙත් ජලය නැතිකමින් පොළොන්නරුව ජනතාව විඳින දුක කොළඹ දෙමටගොඩ ප්‍රදේශයේ ජනතාවටත් විඳින්නට සිදුවී තිබෙනවා. දෙමටගොඩ දියකඩිත්ත අවට ජනතාව තම ජල අවශ්‍යතාව දිගුකලක් තිස්සේ සපුරා ගත් පොදු ළිඳ වසා එම ඉඩම පුද්ගලයකුට විකිණීමට කටයුතු යොදා ඇතැයි කොළඹ මහ නගර සභා රැස්වීමේ දී නාගරික මන්ත්‍රී සමන් අබේගුණරත්න මහතා (එජනිස) ප්‍රකාශ කළේය.මන්ත්‍රීවරු වශයෙන් මේ සභාවේ දී අපි වගකීමෙන් යුතුව කියන දේවල් ගැන පෙන්වා දෙන කරුණු ගැන අදාළ නිලධාරින් නිසි සැලකිල්ලක් නොදැක්වීමේ ප්‍රතිඵලය කෙසේ දැයි අප නගර සභාව පිළිබඳ එළිදක්වා ඇති වාර්තාවලින් හෙළිවී ඇතැයි නාගරික මන්ත්‍රී මහේන්ද්‍ර දර්ශන ද සිල්වා මහතා (එජාප) කීය.විගණන වාර්තාවලින් හෙළිකරන දූෂණ වංචා ආදියට මන්ත්‍රීවරුන් ගාවා ගැනීම මේ නිලධාරින්ගේ උපාය මාර්ගයයි. යම් ලෙසකින් අක්‍රමිකතාවන් සඳහා අධිභාර (සර්චාජ්) පැණවුවහොත් අපට සිදුවන්නේ අමාරුවෙන් හදාගත් ගේදොර පවා විකුණා දමන්නට යැයි මොහමඩ් ටෝනි රම්සි මහතා (එජනිස) පැවැසීය. කොළඹ මහ නගර සභාව නගරාධිපති ඒ. ජේ. එම්. මුසම්මිල් මහතාගේ ප්‍රධානත්වයෙන් රැස්විය. නගර සභා මුදල් පිළිබඳ ස්ථාවර කමිටු වාර්තා නිර්දේශ පිළිබඳ සාකච්ඡාව ඇරඹිණි.රෝයි බෝගහවත්ත මහතා (එක්සත් ප්‍රජාතන්ත්‍රවාදී සන්ධානය) - විස්වයිඩ් ක්‍රීඩාපිටිය සංවර්ධනය කිරීමේ මුව‍ාවෙන් එහි තිබූ වටිනා ගස් ටික කපා කුට්ටි කර පිටකර තිබෙනවා. සොයා බලන විට මස්මඩුව වත්තේ ඇති බව සොයා ගත්තා. ඒවා මොනවා කරන්න තබාගෙන ඉන්නවා දැයි කියන්න බැහැ. ක්‍රීඩාපිටිය සංවර්ධනය සඳහා රුපියල් මිලියන 34ක් වෙන් කර තිබෙනවා. ඇතැම් පිරිසක් ක්‍රීඩාපිටිය ඉදිරිපිට උද්ඝෝෂණයක් කළා. එය කළේ මන්ත්‍රීවරු අපහසුතාවයට පත් කරන්නයි. අපි සෙලවෙන්නේ නැහැ. ක්‍රීඩාපිටියෙන් එක අඩියක් යාරයක් අඩුවෙන්න ඉඩ දෙන්නේ නැහැ. තිබුණාට වඩා එය කීප ගුණයකින් උසස් මට්ටමට ගෙන එනවා. එය අසාර්ථක වුවහොත් මම මින්පසු දේශපාලනය කරන්නේ නැහැ.නගරාධිපති මුසම්මිල් මහතා - නාගරික කොමසාරිස්වරිය පිළිබඳව වැරැදි තොරතුරු අඩංගු වාර්තා කීපයක් පුවත්පත් කීපයක පළවී තිබුණා. ඇයට විරුද්ධව විශ්වාසභංග යෝජනාවක් මන්ත්‍රීවරු පිරිසක් ඉදිරිපත් කර ඇති බව ඒවායේ සඳහන් වුණා. එය මුළුමනින්ම වැරැදියි. එහෙම යෝජනාවක් භා‍රදෙනවා නම් දිය යුත්තේ මටයි. අද වනතුරුත් එවැන්නක් මා වෙත ඉදිරිපත් කර නැහැ. එම වැරදි නිවැරදි කර පළ කරන ලෙස අදාළ මාධ්‍යවේදීන්ගෙන් මම ඉල්ලා සිටිනවා.මොහොමඩ් ටෝනි රම්සි මහතා (එජනිස) - කොමසාරිස් කියන්නේ නගර සභාවේ ප්‍රධාන නිලධාරිනියක්. නිලධාරියෙකුට විරුද්ධව විශ්වාසභංග යෝජනා ගෙන එන්න නගර සභා ආඥා පනත අනුව පුළුවන්කමක් නැහැ. වරදක් තිබේ නම් පරීක්ෂණයක් පවත්වන්න පුළුවනි. ඒ ගැන සොයා බලන්න කමිටුවක් පත් කරන්න පුලුවනි.නගරාධිපති - ඔව්. අවශ්‍ය වුණොත් අපි එහෙම බලමු. නමුත් එබඳු අසාධාරණයක් නිලධාරියකුට සිදුවිය යුතු නැහැ.රෝයි බෝගහවත්ත මහතා - නගර සභාවට අවුරුදු 150ක් ගතවීම නිමිතිකර ඒ පිළිබඳ ඉතිහාස පොතක් මුද්‍රණය කරන්න යනවා. නගර සභාවේ වටිනා ලිපිගොනු රැසක් කිසිම අවසරයක් සටහනක් නොමැතිව කොළඹ තැනකට ගෙන ගොස් පිළිස්සීමේ සිද්ධියටත් විශේෂ තැනක් දී එය පොතට ඇතුළත් කරන්නැයි මම ඉල්ලා සිටිනවා.රෝයි බෝගහවත්ත මහතා - සිනමාහල්වලින් ප්‍රදර්ශනවලින් විනෝද බදු අය කිරීම නගර සභාව සතු කාර්යයක්. එසේ අය කරන මුදල් පිළිබඳව නිසිලෙස සටහන් තැබීමත් වාර්තා ඉදිරිපත් කිරීමත් කළ යුතුයි. නමුත් එම කටයුතු හරිහැටි සිදුවී නැති බව විගණන වාර්තාවලින් හෙළි වනවා. එමෙන්ම රුපියල් කෝටි 428ක් වැය කර නගර සභාවෙන් සිදුකර ඇති යම් යම් වැඩ ගැන විගණකාධිපතිවරයා ද ප්‍රශ්නවලට උත්තර දී නැහැ. ඇයි මේ තොරතුරු හංගන්නේ? හරියට වැඩ කළා නම් නිලධාරින් ඇයි බය වෙන්නේ?හේමන්ත වීරකෝන් මහතා (ජවිපෙ) - බදු වශයෙන් ලැබුණු මුදල් අයථා ලෙස පරිහරණය කර ඇති බව විගණක වාර්තාවලින් පෙන්වා දී තිබෙනවා. ඒ මදිවාට බදු වැඩි කරන්නත් යනවා.නගරාධිපති - ඒ වැඩි කරන්න යන්නේ 2015 වර්ෂයේ සිටයි.‍ෙමාහොමඩ් ටෝනි රම්සි මහතා (එජනිස) – “සතුටු උයන” ගණන් හිලවු ගැන එමට චෝදනා තිබෙනවා. ඒ ගනුදෙනු වෙනම පවත්වාගෙන යනවලු. එක නගර සභාවේ ඇයි ගනුදෙනු දෙපළක.නගරාධිපති - ඒ පිළිබඳ සම්පූර්ණ වාර්තාවක් ලබන සභාවට හෝ ඉදිරිපත් කරන්නැයි මම නිලධාරින්ට දන්වනවා.කේ. ටී. කුරුසාමි මහතා - වැරැදි අඩුපාඩු පිළිබඳව මන්ත්‍රීවරු කරන ප්‍රකාශවලට විසඳුම් නැහැ. පාලන කටයුතු විධිමත් නැහැ.නගරාධිපති - පාලනය ගැන මට උගන්වන්න එන්න එපා. නගර සභාවේ අමතර ගිණුම් තියෙනවද? යන කරුණු පිළිබඳව භාණ්ඩාගාරිකවරයා පිළිතුරු සපයාවි.ප්‍රේමජයන්ත කස්තුරිආරච්චි මහතා (එජාප) - ඩෙංගු රෝග නිවාරණ කාර්ය සඳහා යොදවා තියෙන අය වැඩි දෙ‍ෙනක් “ආමිනේවි” ඒ කියන්නේ වැඩට නෑවිත් පඩි ලබන අය.නගරාධිපති - සෞඛ්‍ය සේවක පිරිස්වලට ගෙවිය යුතු දීමනා සඳහා මුදල් ලබා දී තිබියදීත් ගෙවා නොතිබීම ගැන මුදල් පිළිබඳ කාරක සභාවට වාර්තා ඉදිරිපත් කරන ලෙස අදාළ නිලධාරින්ට මම නියම කරනවා.හේමන්ත වීරකෝන් මහතා (ජවිපෙ) - කොළඹ මහ නගර සභාව, පොලිස් පාලනයට යටපත් කරන්න හදනවා දැයි මම දැන ගන්න කැමැතියි. හෙන්රි පේද්‍රිස් ක්‍රීඩාංගණයේ කටයුතු වෙනත් ක්‍රීඩා සමාජයකට භාරදෙන්න යාම ගැන අපේ විරෝධය ප්‍රකාශ කරනවා. මේ පිළිබඳව අපි නාගරික කොමසාරිස්වරයාගෙන් යම් යම් ප්‍රශ්න ඇසුවාම ඇය එකවරටම අමතන්නේ නියෝජ්‍ය පොලිස්පතිගේ අය. ඔබතුමා නගරාධිපති වුණාට ඇය ඔබේ අදහස් උපදෙස් අනුව වැඩ කරන බවක් පේන්නේ නැහැ. කාගේවත් බලයට නගර සභාව යට කරන්න එපා.නගරාධිපති - මේ ක්‍රීඩාංගණය අන්තර්ජාතික මට්ටමට ගෙන ඒමෙන් නගර වැසියනට යහපතක්ම හොඳක්ම වෙනවා මිස මොනම අන්දමකවත් අයහපතක් වෙන්නෙ නැහැ. තවම අදාළ ගිවිසුම අස්සන් කර නැහැ. අස්සන් කළත් එහි පාලනය නගර සභාව සතුයි.මහින්ද කහඳගමගේ මහතා (එජනිස) - ලොකු අන්තර් ජාතික ක්‍රීඩාංගණ ගැනයි කතා කරන්නේ. කුඩා ක්‍රීඩාංගණ කීපයක්ම අපට අහිමි වෙමින් යනවා. මුත්තයියා ක්‍රීඩාපිටිය අඩුපාඩු සපයන්න අපි කොතෙකුත් ඉල්ලුවා. ඒ ගැන කිසි අවධානයක් ගන්නේ නැහැ. එහි එක තණකොළ ගහක් පැළ කරන්න උත්සාහ ගන්නේ නැහැ.මහේන්ද්‍ර දර්ශන ද සිල්වා මහතා (එජාප) - නගර සභාව මඟින් ඉදිකරවා ජනතාවට කුලී පදනම මත ලබාදී ඇති සියලුම නිවාස ගරා වැටෙන ඇදහැලෙන තත්ත්වයට පත්වී ඇති හෙයින් ඒවායේ පදිංචිකරුවන් විශාල බියකින් පසුවන අන්දම සලකා නගර සභා මුදලින් වහාම ඒවා පිළිසකර කර නැවත ඒවා එම අයටම ලබා දෙන ලෙස ඉල්ලා සිටීමේ යෝජනාව ඉදිරිපත් කළේය. මෙම නිවාසවල පදිංචිවීම ඉතා අනතුරුදායක බව තහවුරු කර තිබෙනවා. ඇතැම් නිවාස ජීවත්වීමට කිසිසේත් සුදුසු නැති මට්ටමකට පැමිණ තිබෙනවා.රෝයි බෝගහවත්ත මහතා - දිවංගත රණසිංහ ප්‍රේමදාස මහතා ජීවත්වීමට සුදුසු ගෙවල් ජනතාවට තනවා දුන්නා. ඒවා දැන් අබලන් වී තිබෙනවා. ඇතැම් අය ඒවාට හුණු ටිකක් ගා තම නමට උප්පැන්න ලියා ගැනීමට කටයුතු කරනවා.ප්‍රේමජයන්ත කස්තුරිආරච්චි මහතා (එජාප) - මෑතදී ඉදිවු වනාතමුල්ල ප්‍රදේශයේ දොළොස් මහල් නිවාස යෝජනා ක්‍රමවල පදිංචිකරුවන්ට තම නිවාසවල එකතු වන කුණු ටික දමන්න තට්ටු දොළහම බැස බිම් මහලට එන්න වෙලයි තියෙන්නේ. නිසි අනුමැතියක් නොමැතිව ඉදිකළ නිසයි එම තත්ත්වය ඇතිවී තිබෙන්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080515</link>
    <topic>රාජ්‍ය විශ්‍රාමිකයන්ට “බුහුමන් රක්ෂණාවරණයක්”‍</topic>
    <author/>
    <content>රජයේ විශ්‍රාමික වැටුප් දෙපාර්තමේන්තුව, ඒෂියන් එලයන්ස් ඉන්ෂුවරන්ස් සමාගම හා සාලම්බුරේ ඉන්ෂුවරන්ස් බ්‍රෝකර්ස් හා එක්ව පසුගියදා “බුහුමන් රක්ෂණාවරණය” නමින් සුවිශේෂිත සෞඛ්‍ය රක්ෂණාවරණයක් එළි දක්වනු ලැබීය. මෙමඟින් 530,000ක් පමණ වන රජයේ විශ්‍රාමිකයන් හට පහසුකම් සැලසෙනු ඇත.බුහුමන් රක්ෂණ‍ාවරණය මඟින් පෞද්ගලික අනතුරු ආවරණය, රෝහල් ආවරණය, අවමංගල වියදම් ආවරණය සහ අසාධ්‍ය ලෙඩ රෝග ආවරණය යනාදී ආවරණ සඳහා පහසුකම් සැලසෙන අතර එමඟින් වර්තමානයේ පවතින රක්ෂණාවරණ මඟින් නොලැබෙන බො‍හෝ ආවරණ ලැබෙන ඇත.මේ පළමු බුහුමන් රක්ෂණාවරණය රාජ්‍ය පරිපාලන සහ ස්වදේශ කටයුතු ඇමැති ජෝන් සෙනෙවිරත්න මහතා විසින් හිටපු නාවික හමුදාපති අද්මිරාල් ජයන්ත කොලඹගේ මහතාට පසුගියදා පැවති උත්සවයක දී පිළිගන්වන ලදී. බුහුමන් රක්ෂණාවරණය රුපියල් 125,000 සිට රුපියල් 500,000 දක්වා රක්ෂණ සැලසුම් 3ක් යටතේ ක්‍රියාත්මක වන අතර විශ්‍රාමිකයන් හට තමන්ගේ මූල්‍ය තත්ත්වය අනුව මෙම සැලසුම් තුනෙන් එකක් තෝරා‍ ගත හැක. එමෙන්ම මාසිකව ගෙවිය යුතු මුදල රුපියල් 200 සිට රුපියල් 400 දක්වා අවම මට්ටමක පවතී.මෙහි ඇති විශේෂ ලක්ෂණයක් නම් වාර්ෂික වාරිකයක් වෙනුවට මාසික වාරිකයක් හදුන්වා දී තිබීමයි. එමෙන්ම වයස සීමාව සාමාන්‍යයෙන් පවතින අවුරුදු 65 සීමාව වෙනුවට වයස අවුරුදු 75 දක්වා වැඩිකර ඇත. රෝහල් ගාස්තු සඳහා මුදල් ලබාදීම මෙම රක්ෂණාවරණයෙන් ලැබෙන තවත් වාසියකි.මෙම රක්ෂණාවරණය නිර්මාණය කළ කලම්බුරේ ඉන්ෂුවරන්ස් බ්‍රෝකර්ස්හි ව්‍යාපාර සංවර්ධන කළමනාකාරිනී රෝෂිණී පෝෂිතා මිය පවසනු ලැබුවේ සමාජයට ප්‍රයෝජනවත් දෙයක් කිරීමට නම් රක්ෂණ සමාගම් සාම්ප්‍රදායික ක්‍රමවලින් ඔබ්බට ගොස් නව රක්ෂණාවරණ ඉදිරිපත් කළ යුතු බවය. රජයේ විශ්‍රාමිකයින් හට බුහුමන් රක්ෂණාවරණය නිර්මාණය කරනු ලැබුවේ රක්ෂණ සමාගම් 6ක් සමඟ සාකච්ඡා කිරීමෙන් පසු බවද ඇය වැඩි දුරටත් පවසන ලදී.රජයේ විශ්‍රා‍මික වැටුප් දෙපාර්තමේන්තුවේ අධ්‍යක්ෂ ජනරාල් සුනිල් හෙට්ටිආරච්චි මහතා පවසනු ලැබුවේ වර්තමානයේ රජයේ විශ්‍රාමිකයන් 530,000ක් පමණ සිටින බවත් සෑම වසරකට ම 25,000ක් පමණ අලුතින් විශ්‍රාම ගන්නා බවත් ය. මෙම විශ්‍රාමිකයන් රැකබලා ගැනීම දෙපාර්තමේන්තුවේ වගකීමක් බවත් ඔවුන් රටට විශාල සේවයක් සිදුකර ඇති බවත් ඔහු වැඩිදුරටත් පවසන ලදී. මහින්ද චින්තනයෙහි මෙය ඉතා පැහැදිලිව සඳහන් වන බවත් පසුගිය අය වැය කිහිපය මඟින්ද විශ්‍රාමිකයන් වෙනුවෙන් රක්ෂණාවරණයක අවශ්‍යතාව සඳහන් කර ඇති බවත් බුහුමන් රක්ෂණාවරණය වැනි දෑ වර්තමානයේ ඉතා ප්‍රයෝජනවත් වන බවත් අධ්‍යක්ෂ ජනරාල්වරයා පවසන ලදී.ඒෂියන් එලයන්ස් සමාගමේ ප්‍රධාන විධායක නිලධාරී රමල් ජයසිංහ මහතා පවසනු ලැබුවේ වර්තමානයේ රටේ වැඩිහිටි පරම්පරාව වැඩි වෙමින් පවතින බවත් ඔවුන් රැකබලා ගැනීමට රක්ෂණාවරණ පැවතිය යුතු බවත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=n14080516</link>
    <topic>කොළඹ අපද්‍රව්‍ය දුම්රියෙන් වනාතවිල්ලුවට ගෙනගොස් ප්‍රතිචක්‍රීය කිරීමේ ව්‍යාපෘතියක්</topic>
    <author>ක්‍රිස්ටි මහේෂ් ද සිල්වා</author>
    <content>අගනගරය වූ ‍ෙකාළඹ ආශ්‍රිතව ඝන අපද්‍රව්‍ය කළමනාකරණ ව්‍යාපෘතියක් 2015 දී රජය මඟින් ආරම්භ කිරීමට නියමිතය.පුත්තලම වනාතවිල්ලුව අරුවක්කලු ප්‍රදේශයේ අත්හැර දමන ලද හුණුගල් වලවල් ආශ්‍රිතව මෙම සනීපාරක්ෂක කසළ රදවනය ඉදිකිරීමට නියමිත අතර මීතොටමුල්ල ප්‍රදේශයේ සංක්‍රමණ මධ්‍යස්ථානයක් ඉදිකර ජනනය වන ඝණ අපද්‍රව්‍ය දුම්රිය මඟින් පරිසර හිතකාමීව වනාතවිල්ලුව ප්‍රදේශයට ප්‍රවාහනය කර බැහැර කිරීම මෙහි අරමුණ වෙයි.දිනකට කොළඹ නගරයේ අපද්‍රව්‍ය මෙට්‍රික් ටොන් 700ක් එකතු වන අතර අගනගරය ආශ්‍රිත කලාපයේ අනෙකුත් නාගරීකරණය වූ පළාත් පාලන ප්‍රදේශයන් තුළ ජනනය වන නාගරික ඝණ අපද්‍රව්‍ය ප්‍රමාණය දිනකට මෙට්‍රික් ටොන් 1200ක් පමණ වෙතැයි ගණන් බලා තිබේ.ඒ අනුව මේ පරිසර හිතකාමී ව්‍යාපෘතිය සඳහා මුළු ඇස්තමේන්තු වියදම ඇමරිකානු ඩොලර් මිලියන 107 ක් වන අතර (රුපියල් මිලියන 14017) 2015 දී මේ ව්‍යාපෘතිය ආරම්භ කර 2016 දී අවසන් කිරීමට රජය අපේක්ෂා කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=r1408051</link>
    <topic>නව සභාපති ඇතුළු රෝහල් කමිටු සාමාජිකයෝකළුතර රෝහලේ අඩුපාඩු සොයා බලති</topic>
    <author>නාගොඩ විශේෂ එස්. විජේරත්න, දොඩන්ගොඩ විශේෂ දයා විජේරත්න</author>
    <content>කළුතර මහ රෝහලේ රෝහල් කමිටුවේ නව සභාපතිවරයා ලෙස පත්වූ වරාය, මහාමාර්ග හා නාවුක කටයුතු පිළිබඳ ඇමැති රෝහිත අබේගුණවර්ධන මහතාගේ පෞද්ගලික ලේකම් ඒ. ඒ. සරත් කුමාර මහතා ඇතුළු ‍එම රෝහල් කමිටුවේ සාමාජික සාමාජිකාවන් කළුතර මහ රෝහලේ පවතින අඩුපාඩු සොයා බැලීමේ නිරීක්ෂණ චාරිකාවකට සහභාගි වූහ.මෙම නිරීක්ෂණ චාරිකාවට එක්වූ කළුතර මහ රෝහලේ නියෝජ්‍ය අධ්‍යක්ෂිකා වෛද්‍ය කේ. කේ. අබේවීර, රෝහල් කමිටුවේ ලේකම් - පරිපාලන නිලධාරි යූ. එස්. සිල්වා මහත්වරුන් ඇතුළු කළුතර මහ රෝහලේ රෝහල් කමිටුවේ සාමාජික සාමාජිකාවන් විසින් දැනට නවීකරණය වෙමින් පවතින හදිසි ප්‍රතිකාර ඒකකය, සතියේ දින පහ තුළ සායන පැවැත්වෙන ‍ස්ථානය හා රෝගීන් සිටින ස්ථාන ඇතුළු කළුතර මහ රෝහලේ දැනට ගැටලු පවතින ස්ථාන රාශියක් සිය නිරීක්ෂණයට ලක්කරනු ලැබිණි.ඒ අනුව කළුතර මහ රෝහලේ රෝහල් කමිටුවේ සභාපති ඒ. ඒ. සරත් කුමාර මහතා විසින් අඩුපාඩු රාශියක් සපුරාලීම සඳහා ද ඉක්මන් පියවර රාශියක් ගනු ලැබූ අතර ඒ සඳහා පෞද්ගලික ආයතන හා ව්‍යාපාරික ප්‍රජාවගේද දායකත්වය ලබාගැනීමටද අවශ්‍ය පියවර ගන්නා ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=r1408052</link>
    <topic>හෝමාගම යටිතල පහසුකම් සංවර්ධනයටමේ වසරේ රුපියල් ලක්ෂ 570ක්</topic>
    <author>මහරගම විශේෂවේහැල්ලේ පියතිලක</author>
    <content>2005ට පෙර පැවැති රජයන් නිතරම කළේ නගර සුරවිමන් කිරීමත් ගම කැලෑ බවට පත් කිරීමත් බවත් මහින්ද චින්තනය යටතේ මෙයට තිත තැබුණු අතර ගමටත් නගරයටත් එකම හැන්දෙන් බෙදීමේ ප්‍රතිපත්තිය නිසා නගරත් ගමත් එකට හිනාවෙන බව හෝමාගම ප්‍රාදේශීය සභාවේ සභාපති රුවන් ප්‍රබෝධ පීරිස් මහතා පැවසීය.ඒ මහතා එසේ පැවසුවේ හෝමාගම, හිරිපිටිය කලාපයට වෙන්වූ අරමුදල් පිළිබඳව ප්‍රදේශයේ ජනතාව දැනුවත් කිරීමේ ජන හමුවකදීය.තවදුරටත් අදහස් දැක්වූ සභාපතිවරයා මෙසේද පැවසීය.රජයක් ගම නැඟුම සඳහා මෙතෙක් වෙන්කළ මුදල් ප්‍රතිපාදන වෙන්කළේ මේ රජයයි. හෝමාගම මැතිවරණ කොට්ඨාසයේ යටිතල පහසුකම් සඳහා 2014 වසරට ආර්ථික සංවර්ධන අමාත්‍යාංශය මඟින් වෙන්කර දී ඇති මුදල රුපියල් ලක්ෂ 570කි.එය ක්‍රියාත්මක කිරීමේ වගකීම හෝමාගම ප්‍රාදේශීය ලේකම් කාර්යාලය ප්‍රාදේශීය සභාවට පවරා තියෙනවා. එයින් හිරිපිටිය සේවා පියසට රුපියල් ලක්ෂ 35ක්, මාඹුල්ගොඩ බහුකාර්ය සංවිධානයට රුපියල් ලක්ෂ 30ක්, බ්‍රාක්මනගම සේවා පියසට රුපියල් ලක්ෂ 35ක් සහ දිවි නැඟුම සඳහා රුපියල් ලක්ෂ 2ක් සහ එක ගමකට එක වැඩක් යටතේ හිරිපිටිය, මාඹුල්ගොඩ හා බ්‍රාක්මනගම යන ගම් තුනට රුපියල් ලක්ෂ 30ක් වෙන්කර තියෙනවා. හිරිපිටිය කලාපයට වෙන්කර ඇති මුදල රුපියල් ලක්ෂ 150කි.ග්‍රාම නිලධාරී කාර්යාලය, සමෘද්ධි සංවර්ධන කාර්යාලය, ළමා හා මාතෘ සායනය ඇතුළු සියලුම රාජ්‍ය මධ්‍යස්ථාන එක වහලක් යටතට ගෙන ඒම සේවා පියසේ අපේක්ෂාවයි.මෙම සියලුම ව්‍යාපෘතීන් 2014 වසරේ දෙසැම්බර් මස 31 වන දිනට අවසන් කිරීම විශේෂයකි.මාබුල්ගොඩ සිවිල් ආරක්ෂක කමිටුව, හිරිපිටිය, මාබුල්ගොඩ හා බ්‍රාහ්මණගම ඒකාබද්ධ ප්‍රජා සංවර්ධන සමිතිය, හිරිපිටිය ග්‍රාම සංවර්ධන සමිතිය ඇතුළු ප්‍රජා සංවිධානවල නිලධාරීහු මෙම ජන හමුවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=r1408053</link>
    <topic>මතකයේ රැඳුණුගී රසික සංසදය පිහිටුවීම 16වැනිදා</topic>
    <author>වාද්දුව සමූහ - එස්. ආර්. පියදාස</author>
    <content>1940, 50, 60 සහ 1970 යන දශකවල ගීත යළි සමාජගත කිරීමේ අරමුණ මූලික කරගෙන ‘මතකයේ රැඳුණ ගී’ ගුවන් විදුලි රසික සංසදය පිහිටුවීමේ ආරම්භක රැස්වීම 2014 අගෝස්තු 16 වැනිදා පෙරවරු 9.00ට පාණදුර ප්‍රාදේශීය ලේකම් කාර්යාලයීය ශ්‍රවණාගාරයේ දී පැවැත් වේ.එම සංවිධානයේ දිස්ත්‍රික් සංවිධායිකා ජයන්ති කරුණාරත්න මහත්මිය කැදවා ඇති මේ රැස්වීම පානදුර ප්‍ර‍ාදේශීය ලේකම් කේ. ජී. විජේසිරි මහත්මියගේ ප්‍රධානත්වයෙන් පැවැත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=r1408054</link>
    <topic>ශිෂ්‍යත්වය සමත් වූවන්ට උසස් අධ්‍යාපනය දක්වා දීමනා</topic>
    <author>කැස්බෑව සංචාරකධර්මසිරි සුරවීර</author>
    <content>පළාතක් දියුණු වන්නේ ඒ පළාතේ දුවා දරුවන් හොඳ අධ්‍යාපනයක් ලබා සමාජයට හොඳ දුවා දරුවන් පිරිසක් හැටියට බිහිවුවහොත් පමණකැයි කම්කරු හා කම්කරු සබඳතා ඇමැති ගාමිණී ලොකුගේ මහතා පැවසීය. ඇමැතිවරයා එසේ පැවසුවේ පසුගියදා කැස්බෑව නගර සභා රංග ශාලාවේදී පැවැති කැස්බෑව ප්‍රාදේශීය ලේකම් කොට්ඨාසයේ 2013 වසරේ 5 වසර ශිෂ්‍යත්ව විභාගය සමත් සිසු සිසුවියන්ට උසස් අධ්‍යාපනය දක්වා මාසික ශිෂ්‍යත්ව දීමනාවක් ලබාදීමේ උත්සවයට ප්‍රධාන ආරාධිත අමුත්තා ලෙස එක්වෙමිනි.කැස්බෑව සංවර්ධන පදනමේ නිර්මාතෘ ඇමැති ගාමිණී ලොකුගේ මහතාගේ සංකල්පයක් හා යෝජනාවක් පරිදි තිආනි චැරිටබල් ට්‍රස්ට් ජැෆ්නා ආයතනය ජාතික සංවර්ධන බැංකුවේ අනුග්‍රහයෙන් මෙම මාසික ශිෂ්‍යත්ව දීමනාව ලබාදීම සිදුකෙරේ.මෙම උත්සවය කැස්බෑව සංවර්ධන පදනම විසින් සංවිධානය කර තිබුණි.මෙහිදී උත්සව සභාව ඇමැතූ ඇමැතිවරයා මෙසේ ද කීය.කැස්බෑව සංවර්ධන පදනම ආරම්භ කර වසර 20 ක් පමණ වෙනවා. එදා සිට මේ දක්වා මෙම පදනම පාසල් හැර යන දුවා දරුවන්ට පරිගණක අධ්‍යාපන ලබාගන්නට ඉතා අඩු මුදලට අවස්ථාව ලබා දී තිබෙනවා. ඒ පරිගණක දැනුම ලබා මේ ආයතනයෙන් පිටවූ බොහෝ පිරිසක් අද ඉතා ඉහළම වැටුප් ලබමින් දේශීය හා විදේශීය රැකියාවල නිරත වී සිටිනවා.අද මේ ලබාදෙන මාසික ශිෂ්‍යත්ව දීමනාව ආර්ථික අපහසුතා ඇති නැති සියලු දෙනාටම ශක්තියක් වෙනවා. එනිසා අද දින ශිෂ්‍යත්ව දීමනාව ලබන දරුවන් සාර්ථකව තමන්ගේ අධ්‍යාපන කටයුතු අවසන් කර රටට හොඳ පුරවැසියන් හැටියට බිහිවුවහොත් කැස්බෑව කොට්ඨාසයේ සියලුම දෙනා සතුටට පත්වෙනවා.කැස්බෑව ප්‍රාදේශීය ලේකම් එල්. ඒ. කලුකපුඅරච්චි මහතා - අද සැම දෙයක්ම රජයෙන් ඉටුකරන තුරු බලා සිටින යුගයක මේ අයුරින් ‍තමන්ට ලැබෙන විවිධ අවස්ථා ප්‍රයෝජනයට ගනිමින් ගාමිණී ලොකුගේ අමාත්‍යතුමා මේ කැස්බෑව සංවර්ධන පදනම හරහා මෙම ප්‍රදේශයේ අනාගතය බාරගැනීමට සිටින දරුවන්ට අතහිත දීම සඳහා ලබාදෙන මෙම මාසික ශිෂ්‍යත්ව දීමනාව මා විශ්වාස කරන්නේ දරුවන්ගේ වාසනාවට ලැබුණ දෙයක් හැටියටයි.බස්නාහිර පළාත් සභා මන්ත්‍රී සුනිල් ජයමිණි - කැස්බෑව නගර සභාවේ සභාපති සුමන රණවීර, බොරලැස්ගමුව නගර සභාවේ සභාපති අරුණ ප්‍රියශාන්ත, චමින්ද පුෂ්පකුමාර අතපත්තු යන මහත්වරු සහ ඉෂාරා සෙව්වන්දි සිසුවිය ද කතා කළහ.ශ්‍රී ජයවර්ධනපුර කෝට්ටේ නාගරික මන්ත්‍රී ප්‍රේමලාල් අතුකෝරළ, බස්නාහිර පළාත් සභාවේ හිටපු මන්ත්‍රී කේ. ගාමිණී ද සිල්වා, පිළියන්දල කලාප අධ්‍යාපන කාර්යාලයේ සහකාර අධ්‍යාපන අධ්‍යක්ෂ එච්. එස්. සිරිවර්ධන, කැස්බෑව සංවර්ධන පදනමේ අධ්‍යක්ෂ ධම්මික ගමගේ, කම්කරු අමාත්‍ය මාධ්‍ය ලේකම් කපිල බමුණුආරච්චි යන මහත්වරුන් ඇතුළු විදුහල්පතිවරුන්, ගුරුවරුන් සහ සිසු දෙමාපියන් මෙම උත්සවයට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=r1408055</link>
    <topic>පොල් ගස් නගින්නන්වෙනුවෙන් රක්ෂණයක්</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>පොල් ගස ආශ්‍රිත කොටස්වලින් නිෂ්පාදන කරන සුළු පරිමාණ රැකියාවල නිරතවන්නන් සහ පොල් ගස ආශ්‍රිත රැකියාවල නිරතවන්නන් (පොල් ගස් නඟින්නන්) වෙනුවෙන් රක්ෂණ වැඩසටහනක් ආරම්භ කර ඇති බව වාර්තා වේ.පොල් සංවර්ධන හා ජනතා වතු සංවර්ධන අමාත්‍යාංශයේ මෙහෙයවීමෙන් පොල් වගා කිරීමේ මණ්ඩලය මගින් ක්‍රියාත්මක ‘කප්රුක පුරවර’ සංවර්ධන වැඩසටහනට සමගාමීව මෙම රක්ෂණ වැඩසටහන අරඹා ඇති අතර, එය ක්‍රියාත්මක වන්නේ ශ්‍රී ලංකා රක්ෂණ සමාගමේ ද එකමුතුවෙනි.ඒ අනුව ගිණුම් හිමියා විසින් මාසිකව ගිණුමට බැරකරනු ලබන මුදලට සමගාමීව ඔහුට ප්‍රතිලාභ හිමිවන අතර, ගිණුම් හිමියකු රෝහල්ගත වීමේදී ඔහුට දිනපතා මුදලින් ප්‍රතිලාභ හිමි වේ. කුඩා ප්‍රමාණයක ගිණුම් තැන්පතුවක් හිමි පුද්ගලයකු රෝහල්ගතවීමක දී ඔහුට දිනකට රුපියල් 500ක මුදලක් ද, වැඩි තැන්පතු මුදල් ප්‍රමාණයක් ඇති ගිණුම් හිමියකු රෝහල්ගතවීමක දී ඔහුට දිනකට රුපියල් 900ක මුදලක් ද ලැබෙන බවත්, ගිණුම කල් පිරෙද්දී විශ්‍රාම වැටුපක් ලෙස එය ආයෝජනය කළ හැකි බවත් පොල් සංවර්ධන හා ජනතා වතු සංවර්ධන අමාත්‍යාංශයේ අතිරේක ලේකම් ඩී. එම්. එල්. බණ්ඩාරනායක මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=s1408051</link>
    <topic>පොදු රද මඩුලු ක්‍රීඩා උළෙලේ ආදායමින් ලොව ළමා සුබසාධනයට මිලියන 1115ක්</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ ආදායමින් රුපියල් මිලියන 1115ක් ලොව වටා අසරණභාවයට පත්ව සිටින දරු දැරියන්ගේ සුභ සාධනය වෙනුවෙන් යුනිසෙෆ් සංවිධානයට පිරිනමයි. මෙය මිත්‍රත්වයේ ක්‍රීඩා උළෙලක් බවත්, අරමුණු ඉටුවූ ක්‍රීඩා උළෙලක නිමාව සටහන් කරන බවත් පොදු රාජ්‍ය මණ්ඩලීය ක්‍රීඩා සභාපති මලයාසියානු ජාතික ඉම්රාන් කුමරු සමාප්ති උළෙලේදී පැවැසීය.රටවල් 71ක ක්‍රීඩක ක්‍රීඩිකාවෝ 4947ක සහභාගීත්වයෙන් දින 10ක් පුරා පැවැති ග්ලාස්ගෝව් පොදුරාජ්‍ය මණ්ඩලීය ක්‍රීඩා උළෙල ඊයේ ස්කොට්ලන්තයේදී නිමාවට පත්වූයේ ග්ලාස්ගෝව් හැම්ඩන් ක්‍රීඩාංගණයට රැස්වූ 65000 ක පමණ ප්‍රේක්ෂක පිරිසක් ඉදිරියේය. වර්ණවත් සමාප්ති උළෙලක් අපේක්ෂා කළද වියදම් අවම කොට පැවැත්වූ අවසන් රංගනය ගාම්භීර එකක් නොවීය. මීළඟ පොදු රාජ්‍ය මණ්ඩලීය ක්‍රීඩා උළෙළ පැවැත්වෙන ගෝල්ඩ් කෝස්ට් නර්තනයට හා සංගීතයේ ග්‍රහණයට ලක්වූ සමාප්ති උළෙල විනාඩි 90කදී නිමාවට පත්විය. ක්‍රීඩා උළෙලේ සමාරම්භය අති උත්කර්ශවත් වුවද සමාප්තිය සාර්ථක නොවීම පිළිබඳ බොහෝ දෙනාගේ කතාබහට ලක්විය.මෙම ක්‍රීඩා උළෙලේදී රිද්මයානුකූල ජිම්නාස්ටික් ඉසව්වලින් පදක්කම් 6ක් දිනාගත් වේල්සයේ ෆ්රුන්කි ජොනීස්ට විශිෂ්ටතම ක්‍රීඩිකාවට හිමි ඩේවිඩ් ඩික්සන් සම්මානය හිමි වූවාය.ශ්‍රී ලංකාවෙන් මේ ක්‍රීඩා උළෙලට ක්‍රීඩක ක්‍රීඩිකාවන් 104ක් සහභාගීවූ අතර එක් රිදී පදක්කමක් සමග 29වැනි ස්ථානයට පත් විය. එම එකම රිදී පදක්කම බර ඉසිලීමේ ක්‍රීඩක සුදේශ් පීරිස් දිනාගත් අතර ඔහු ශ්‍රී ලංකා කණ්ඩායමේ නායකත්වයද ඉසිලීය. අවසන් වරට 2010දී පැවැති නවදිල්ලි ක්‍රීඩා උළෙලේදී ශ්‍රී ලංකාව 28වැනි ස්ථානයට පත්වූයේ බර ඉසිලීමෙන් රිදී හා ලෝකඩ පදක්කම් 2ක් දිනා ගැනීමෙනි.විසිවැනි වරට පැවැති මෙවර ක්‍රීඩා උළෙලේ රන් පදක්ම් 56ක් රිදී පදක්කම් 55ක් හා ලෝකඩ පදක්කම් 54ක් දිනූ එංගලන්තය පළමු තැනට පත්වූ අතර, ඕස්ට්‍රේලියාව රන් 45ක් රිදී 42ක් හා ලෝකඩ 45ක් දිනා දෙවැනි තැනට, කැනඩාව රන් 31ක් රිදී 16ක් හා ලෝකඩ 34ක් දිනා තෙවැනි තැනට පත්විය.සත්කාරක ස්කොට්ලන්තය රන් 19ක් රිදී 14ක් හා ලෝකඩ පදක්කම් 19ක් දිනා සිවුවැනි ස්ථානයේ පසු වේ. දකුණු ආසියානු රටවල් අතුරින් ඉන්දියාව රන් පදකක්කම් 14ක් රිදී පදක්කම් 28ක් හා ලෝකඩ පදක්කම් 19ක් දිනා පස්වැනි ස්ථානය දිනූ අතර පාකිස්තානය රිදී 3ක් හා ලෝකඩ 1ක් දිනා 23වැනි ස්ථානයට පත් විය. බංග්ලාදේශය රන් පදක්කමක් දිනූ හෙයින් ශ්‍රී ලංකාවට වඩා පදක්කම් වටිනාකමින් පමණක් ඉදිරියට ගියේය.ග්ලාස්ගෝව් ක්‍රීඩා උළෙලේදී ක්‍රීඩා 17කින් නව තරග වාර්තා 142ක් බිහිවූ අතර ලෝක වාර්තා 9ක් බිහිවීම කැපී පෙණුනි.තහනම් උත්තේජන භාවිතා කොට තරග වැදුනු ක්‍රීඩිකාවන් දෙදෙනකු වාර්තාවූ බැවින් නයිජීරියාවේ 16 හැවිරිදි බර ඉසිලීමේ ක්‍රීඩිකා චිකා අම්ලාට රන් පදක්කම හා බොට්ස්වානා හී ඇමෙන්ට්ලී මොන්ටාෂෝට මීටර් 400 සිවුවැනි ස්ථානය අහිමි වී ගියහ. මොන්ටාෂෝ ඩේගු මොස්කව් ලෝක ශූරතාවලියේදී හා නවදිල්ලි උළෙලේදී රන් පදක්කම් දිනූ ක්‍රීඩිකාව වේ.මේ අතර පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාව පදක්කම් දිනා ගැනීමට නම් වසර හතරක දිගුකාලීන සැලසුමක් ආරම්භ කළ යුතු බව ඔලිම්පික් කමිටු සභාපති හේමසිරි ප්‍රනාන්දු මහතා පවසයි. පදක්කම් දිනාගත හැකි ක්‍රීඩා පමණක් තෝරාගෙන ඒවාට උපරිම පහසුකම්දී ජාත්‍යන්තර ක්‍රීඩා තරගාවලිවලට යොමු කිරීම ප්‍රමාණවත් බව හේමසිරි ප්‍රනාන්දු මහතාගේ අදහස වී තිබේ.ජාතික ඔලිම්පික් කමිටු සභාපතිවරයා මේ දිනවල ස්කොට්ලන්තයේ ග්ලාස්ගෝව් නුවර රැදී සිටින අතර ක්‍රීඩා උළෙලේ ජයග්‍රහණ පිළිබඳව අප කළ විමසුමකදී පැවැසූවේ පදක්කම් දිනාගත හැකි ක්‍රීඩා නම් කිරීමට ක්‍රීඩා ඇමැතිවරයා විසින් ස්වාධීන කමිටුවක් නම් කළ යුතු බවයි.“මේක අපි හැමදාම කියන දෙයක්. සැලසුමක් අනුව නොගියොත් මුදල් අපතේ යෑම පමණයි සිදුවන්නේ. පොදු රාජ්‍ය මණ්ඩලීය ක්‍රීඩා උළෙලට නොව අපගේ ඉලක්කය විය යුත්තේ ආසියානු මට්ටමයි. ආසියානු ක්‍රීඩා උළෙලේ පදක්කම් වැඩි වශයෙන් ඉලක්ක කළොත් පොදු රාජ්‍ය මණ්ඩලීය ක්‍රීඩා පදක්කම් අපට ලැබෙනවා.මෙයට වසර කිහිපයකට කලින් සුනිල් ගුණවර්ධන මහතා ඉලක්කගත වැඩ පිළිවෙලකට ගිහින් හොඳ ප්‍රථිපලයක් ගෙනාවා. ඒ කාලයේ මෙපමණ පහසුකම් අපට නෑ. දැන් පහසුකම්, තාක්ෂනය සමග ජනාධිපතිතුමා මුදල් ලබා දෙද්දීත් ප්‍රථිපල අඩුවීම ප්‍රශ්නයක්“ ප්‍රනාන්දු මහතා පැවැසීය. මල්ලවපොර, බරඉසිලීම හා බොක්සිං වැනි ක්‍රීඩා සදහා දැනට වඩා අවධානය යොමු කළ යුතුව ඇතැයිද හේමසිරි ප්‍රනාන්දු මහතා පැවැසීය.මේ අතර ක්‍රීඩා ගම්මානය තුලදී ඕස්ට්‍රෙලියානු හා වේල්ස් ක්‍රීඩකයින් අතර ඇතිවූ ගුටි බැට හුවමාරුවකින් පසු ඕස්ට්‍රෙලියානු බර ඉසිලීමේ ක්‍රීඩක ෆ්රුන්සිස්කෝ  එටුවන්ඩී අත්අඩංගුවට ගෙන ස්කොට්ලන්ත අධිකරණය පවුම් 400ක දඩයක් නියම කළේය.ක්‍රීඩකයාගේ පෙම්වතියට විහිලු කිරීමේ ප්‍රථිපලයක් ලෙස මේ ගැටුම ඇතිවූ වේයැයි පැවැසේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>05</day>
    </date>
    <link>http://www.dinamina.lk/2014/08/05/_art.asp?fn=f1408051</link>
    <topic>සුළු ජාතික පක්ෂවල විශ්වාසය තවමත් ආණ්ඩුව කෙරෙහි යි</topic>
    <author>සාකච්ඡා කළේ චන්දන ජයවීර ඡායාරූප -ගයාන් පුෂ්පික</author>
    <content>අපේ පක්ෂයේ අපේක්ෂකයෙක් මොණරාගල දිස්ත්‍රික්කයට සන්ධාන ලැයිස්තුවෙන් තරග කරනවා.ජාතික නිදහස් පෙරමුණ හා මුස්ලිම් කොංග්‍රසය වෙනම තරග කරන බව ප්‍රකාශ කර තිබෙනවා. මුස්ලිම් කොංග්‍රසය පසුගිය වතාවෙත් ඌවට තරග කළේ වෙනම. සන්ධානයේ සාමාජික පක්ෂ වෙනම තරග කිරීම ජයග්‍රහණයට හෝ ආණ්ඩුවේ පැවැත්මට බලපෑමක් වෙන්නේ නැහැ. පසුගිය වතාවේ වගේම මෙවරත් ඌව අපි ජයග්‍රහණය කරනවා.ඔව්. අපිටත් එවැනි ගැටලු මතුව තිබෙනවා. නමුත් මම හිතන්නේ මේ අවස්ථාවේ ජ.නි.පෙ. සන්ධානය සමඟ එකට සිටිය යුතු පාර්ශ්වකරුවෙක්. රටට විදේශ බලවේග එල්ල කරන අභියෝගයන්ට මුහුණදීමට ආණ්ඩුවේ කොටස්කරුවන් එකට සිටිය යුතුයි. මේ අවස්ථාව රජයේ ශක්තිය පෙන්නුම් කළ යුතු අවස්ථාවක්.වතුකරය නියෝජනය කරන ප්‍රබල දේශපාලන පක්ෂ තුනක් වන තොණ්ඩමන් මහතා නියෝජනය කරන කම්කරු කොංග්‍රසයේත්, දිගම්බරම් මහතාගේ පක්ෂයේත්, කඳුරට ජනතා පෙරමුණෙත් සහය සන්ධානයට ලැබී තිබෙනවා.වතු කම්කරු ජනතාවගේ ලොකු සහයක් ආණ්ඩුවට තිබෙන බව මෙයින් පෙනෙනවා. මේ සමහර පක්ෂ පසුගිය වතාවේ තරග කළේ වෙනම. සමහර කණ්ඩායම් පසුගිය කාලේ ආණ්ඩුවෙන් ඈත්ව සිටියා. නමුත් සුළු ජාතික පක්ෂ තවදුරටත් විශ්වාස තබන්නේ ආණ්ඩුව කෙරෙහි බව මේ සන්ධාන ගතවීමෙන් පෙනෙනවා. එය ආණ්ඩුවේ ජයග්‍රහණයටත් ප්‍රතිරූපයටත් හොඳයි.ඒක නිෂ්ඵල වැඩක්. පළාත් සභාවේ ආසන සංඛ්‍යාව තීරණය කළ යුත්තේ 1987 අංක 02 දරන පළාත් සභා පනත අනුවයි. මේක එජාපය ගෙනා පනතක්. ඒ පන‍ෙත් පවරා ඇති පරිදි මැතිවරණ කොමසාරිස්වරයා ඒ ඒ දිස්ත්‍රික්කයට අදාළ මන්ත්‍රීන් සංඛ්‍යාව තීරණය කළ යුතුයි.මන්ත්‍රී ආසන සංඛ්‍යාව වෙනස් වුණේ මේ වතාවේ පමණක් නොවෙයි. අනිත් හැම පළාතක ම වගේ මන්ත්‍රීන් සංඛ්‍යාව වෙනස්ව තිබෙනවා. පසුගිය වතාවේ සබරගමුව පළාත් ඡන්දයේ දී කෑගල්ලේ මන්ත්‍රී ධුරයක් අඩුව එය රත්නපුරට ලැබුණා. මෙයින් පෙනෙන්නේ පළාත් සභාවේ බලය ගන්න උත්සාහ කරන එජාපයට ඒ පනත පිළිබඳවත් හරිහමන් අවබෝධයක් නැති බවයි.එජාපයට මහපොළොවේ තිබෙන යථාර්ථය නොපෙනෙන ප්‍රශ්නයක් තිබෙනවා. ඔවුන් 94 සිට විපක්ෂයේ ඉන්නේ ඒ නිසයි. ආණ්ඩුව විශාල වශයෙන් මේ දිස්ත්‍රික්ක දෙකේ යටිතල පහසුකම් සංවර්ධනය කර තිබෙනවා. ඒවා එජාපයට පෙනෙන්නේ නැහැ. දැයට කිරුළ නිසා ග්‍රාමීය මාර්ග පද්ධතිය නවීකරණය වුණා. පසුගිය දිනවල ආදිවාසීන් ජීවත්වන රතුගලටත් විදුලිය දුන්නා.ලංකාවේ අඩු දියුණුම දිස්ත්‍රික්කය හැටියට හැමදාම කිව්වේ මොණරාගල ගැනයි. අධ්‍යාපනය, අනෙකුත් යටිතල පහසුකම් බැලුවත් හැම පැත්තෙන් ම මොණරාගල හිටියේ අවම මට්ටමක. නමුත් අද මොණරාගල විශාල දියුණුවක් ලබා තිබෙනවා. මොණරාගල දිස්ත්‍රික්කය යටතේ ප්‍රාදේශීය ලේකම් කොට්ඨාස 11ක් තිබෙනවා. පාසල් දහසේ මහින්දෝදය විද්‍යාගාර සහිත පාසල් 3ක්, බැගින් කොට්ඨාස 11ට විද්‍යාගාර 33ක් ලැබී තිබෙනවා. අධ්‍යාපන ප්‍රතිඵල අනුව බැලුවත් මොණරාගල ඉදිරියට ඇවිත් තිබෙනවා.ඔව්. මොණරාගල හැම පැත්තකින්ම දුෂ්කරතාවන්ට මුහුණ දුන් පළාතක් බව මම පිළිගන්නවා. ඒ තත්ත්වය වෙනස් කළ යුතු බව ආණ්ඩුව හඳුනාගෙන තිබෙනවා. ඒ සඳහා අවශ්‍ය පියවරක් අරන් තිබෙනවා. දිස්ත්‍රික්කයේ ජල ප්‍රශ්නයට විසඳුමක් ලබාදීමට ජල යෝජනා ක්‍රම කිහිපයක් ක්‍රියාත්මක කර තිබෙනවා. කුඹුක්කන් ඔය ව්‍යාපෘතිය, වෙහෙරගල ව්‍යාපෘතිය මේ දිස්ත්‍රික්කයේ ජල ගැටලුව විසඳීමට ආරම්භ කළ ව්‍යාපෘති දෙකක්.සමහර ප්‍රදේශවලට අතීතයේ ගොවිතැන් කිරීමේ දී භාවිතා කළ “පතහ ක්‍රමය” ගැළපෙන බව පෙනී ගොස් තිබෙනවා. එයට වර්ෂා කාලයේ ජලය එකතු වෙනවා. ගොවි සංවිධානවලින් ලැබුණු ඉල්ලීම් අනුව අපි ඒ ක්‍රමය ක්‍රියාත්මක කිරීම පිළිබඳ සලකා බැලුවා. සියඹලාණ්ඩුව ආදර්ශ ගොවිපළේ කළ අත්හදා බැලීම සාර්ථකයි. වගා ළිඳක් හදන්න ලක්ෂ 3ක් පමණ යනවා.දැන් අපේ භාවිතයක් නැතිව ගොස් තිබෙන අනෝදා, වැලි ආතා, ලාවලු, ජම්බු , කටුලොවි, උගුරැස්ස, පේර වගේ පලතුරු වර්ග ඌන භාවිත පලතුරු හැටියට සැලකෙනවා. ගස්වලින් මේව කඩාගෙන කමින් විනෝදයෙන් පාසල් ගිය කාලයක් අපිට තිබුණා. නමුත් අද ජන භාවිතයෙන් ඈත් වෙලා. මේ පලතුරු වර්ග ව්‍යාප්ත කිරීමේ වැඩසටහනක් අපි ආරම්භ කර තිබෙනවා. එය දිවි නැඟුම වැඩසටහනට සමඟ සමඟාමීව ක්‍රියාත්මක කරනවා‍.පළිබෝධනාශක හා වල්නාශක භාවිතය පිළිබඳ කිසිම පිළිවෙළක් නැහැ. සමහර ගොවීන් වගාවට යෙදිය යුතු වල්නාශක ගැන උපදෙස් ගන්නේ හන්දියෙ කඩේ මුදලාලිගෙන්. ඒ නිසා වතුර සමඟ කලවම් කළ යුතු පළිබෝධනාශක ප්‍රමාණය ග්‍රෑම් 100ක් නම් ඒ වෙනුවට ගෑම් 500ක් යොදන අවස්ථාත් තිබෙනවා.මෙයින් චක්‍රව ජීවිතවලට සත්ව ජීවිතවලට වගේම පො‍ෙළාවට හා පරිසරයටත් විශාල හානියක් සිදුවෙනවා. මේක හරිත විප්ලවයක් එක්ක ආපු වැරැදි ගමනක ප්‍රථිඵලයක්. මෙකෙන් ගැලවෙන එක එකවර කළ හැකි දෙයක් නෙවෙයි. මේ ගැන ගොවීන්ට බල කිරීමක් කරන්න බැහැ. 2020 වනවට රසායනික ද්‍රව්‍ය භාවිතා කිරීම අවම තත්ත්වයකට ගෙන ඒම අපේ අරමුණයි.මෙච්චර කල් පළිබෝධනාශක ආනයනයකරුවන් ලියාපදිංචි කිරීමේ දී ඔවුන්ගේ ගබඩා තියෙන ස්ථාන සොයා බැලුවෙ නැහැ. ඒ ගබඩා කරන තැනෙන් අවට පරිසරයට බලපෑමක් වෙනවද? ප්‍රවාහනය කරන්නේ කෙසේද? ඒවා බැලුවෙ නැහැ. දැන් මේ හැම දෙයක් ම බලලා පරිසර වාර්තාවක් ගන්නවා.බලපත්‍රය දෙන්නේ එයින් පසුවයි. ඊට අමතරව වසර 6කට වරක් බලපත්‍රය අලුත් කළ යුතුයි. එහිදී මුලින් කියූ සුදුසුකම් නැවතත් බලනවා. මේ විදිහට පාලනයක් ඇති කර ති‍බෙනවා.අපිට බෙහෙතක් වෛද්‍යවරයකුගේ නිර්දේශයක් නැතිව හිතු හිතු හැටියට මිලදී ගන්න බැහැනේ. මේකටත් ඒ ව‍ගේ ක්‍රමයක් අවශ්‍යයි. විෂය භාර නිලධාරියෙක්ගේ අනුමැතියකින් තොරව කෘෂිරසායනික භාවිතා කළ නොහැකි වටාපිටාවක් ඇති කිරීම ජනතාවගේ පැත්තෙන් වගේම ගොවි ජනතාවගේ පැත්තෙනුත් යහපත් දෙයක්. ආහාර නිෂ්පාදනයේ දී කෘෂි රසායනික භාවිතය අවම කිරීමේ උත්සහයට හොඳ ප්‍රතිචාරයක් තිබෙනවා. ‘දිවි නැඟුම’ වැඩසටහන යටතේ වගා කරන බොහෝ ගොවීන් කොම්පොස්ට් පො‍හොර භාවිතා කිරීමට පෙළඹීම එවැනි තවත් උත්සාහයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_9</link>
    <topic>ගුවන්යානා පාලනයට මීයෝ</topic>
    <author>රේණුකා හේවාපතිරණ</author>
    <content>නවදිල්ලියේ සිට කල්කටාව දක්වා ගමන් කරමින් තිබූ එයාර් ඉන්දියා සමාගමට අයත් ගුවන් යානයක් මීයන් රංචුවක් නිසා හදිසියේ ගුවන් තොටුපලට ගොඩ බස්සවා තිබේ.මීයන් විදුලි පරිපථයට හානියක් සිදුකළහොත්, භයානක අනතුරක් සිදුවිය හැකි නිසා යානය ගොඩ බැස්සවූ බව ටයිම්ස් ඉන්දියා පුවත්පත වාර්තා කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_8</link>
    <topic>ලෝක වෙළඳ පොළේ රබර් මිල පහලට</topic>
    <author>රේණුකා හේවාපතිරණ</author>
    <content>ලෝක වෙළඳ පොළේ රබර් මිල පහත වැටීම නිසා ශ්‍රී ලංකාවේ රබර් මිල යම් තරමකට පහත වැටී තිබේ.දේශිය රබර් මිල ගණන් මේ වන විට රුපියල් 269 ක් 244 ක් වැනි සාමාන්‍ය මට්ටමක පවතී.මෙය සාමාන්‍ය තත්වයක් බවද එය දිගුකාලීන පහළ යාමකට කරුණක් නොවන බවද රබර් සංවර්ධන දෙපාර්තමේන්තුව පවසයි.තායිලන්තය වැනි රටවල් ගබඩා ගත රබර් තොග වෙළඳ පොළට මුදා හැරීම නිසා මිල ගණන් පහත වැටීමක් සිදුවී තිබේ.මේ නිසා රබර් වලට සහතික මිලක් නියම කිරීම කෙරෙහි රජයේ අවධානය යොමුවී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_7</link>
    <topic>ඌව පළාත් සභා මැතිවරණය සැප්තැම්බර් විසිවැනිදා</topic>
    <author>ඉඳුනිල් වීරරත්න</author>
    <content>ඌව පළාත් සභා මැතිවරණය සැප්තැම්බර් 20 වැනිදා පැවැත්වෙන බව නියෝජ්‍ය මැතිවරණ කොමසාරිස් එච්. එම්. මොහොමඩ් මහතා දිණමින සිටි එෆ්. එම් ප්‍රවෘත්ති සේවයට පැවසීය.ඒ සඳහා අවශ්‍ය ක්‍රියාමාර්ග ගන්නා ලෙස දිස්ත්‍රික් තේරීම් භාර නිලධාරීන්ට මැතිවරණ කොමසාරිස් මහින්ද දේශප්‍රිය මහතා උපදෙස් දී තිබේ.මේ වන විට පිලිගත් දේශපාලන පක්ෂ 64ක් නාමයෝජනා භාරදී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_6</link>
    <topic>රජයෙන් ජාතික නිවාස ප්‍රතිපත්තියක්</topic>
    <author>ස්වර්ණා ආරියවංශ</author>
    <content>ජාතික නිවාස ප්‍රතිපත්තියක් ක්‍රියාත්මක කිරීමට රජය තීරණය කරයි.ශ්‍රී ලංකාවේ සෑම පවුලකටම තිරසාර නිවසක හිමිකම ලබාදීමේ අරමුණින් මෙම වැඩපිළිවෙල ක්‍රියාවට නැඟේ.ජනතාව පරිසර හිතකාමී, සුරක්ෂිත නිවසක ජීවත්වීමේ අයිතිය තහවුරු කරමින් නිවාස ඉදිකිරීම සඳහා මූල්‍ය හා තාක්ෂණ දායකත්වය ලබාදීමද මේ යටතේ සිදු කෙරේ.එක ගමකට එක වැඩක් සංවර්ධන වැඩසටහනට අනුව ගම්පහ ප්‍රාදේශීය ලේකම් කොට්ඨාශයට මේ වසර සඳහා රුපියල් කෝටි දස ලක්ෂයක මුදලක් වෙන්කර ඇත.මෙම මුදල් ග්‍රාමසේවා වසම් 101 ක ව්‍යාපෘති 101 ක් සඳහා යෙදවීමට අපේක්ෂිතයි.මේ යටතේ ගම්පහ දිස්ත්‍රික්කයේ සේවා පියස මධ්‍යස්ථාන ග්‍රාමීය මාර්ග හා ප්‍රජාශාලා අලුත්වැඩියාව වාරිමාර්ග හා ඇළ අමුණු ප්‍රතිසංස්කරණය යන ව්‍යාපෘති රැසක් ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_5</link>
    <topic>විදේශිකයන්ගේ වැඩි කැමත්ත ශ්‍රී ලංකාවට</topic>
    <author>ඉඳුනිල් වීරරත්න</author>
    <content>පසුගිය ජූලි මාසයේදී මෙරටට පැමිණි විදෙස් සංචාරකයින් සංඛ්‍යාව 2012 වසරේ ජූලි මාසයේ පැමිණි සංඛ්‍යාවට වඩා 25.2% කින් වර්ධනය වී තිබේ.ඒ අනූව 2012 වසරේ ජූලි මාසයේදී එක්ලක්ෂ හත් දහස් දහසය දෙනෙකු හ්‍රී ලංකාවට පැමිණ ඇති අතර, මෙම වසරේ ජූලි මාසය තුළදී එම සංඛයාව  එක්ලක්ෂ තිස් දහස් නවසිය හැත්තෑ එක් දෙනකු බව ශ්‍රී ලංකා සංචාරක අධිකාරිය පවසයි.සංචාරකයින් පැමිණීම මෙලෙස වර්ධනය වීමට හේතුව ශ්‍රී ලංකාව ආකර්ශණීය රටක් බවට විදේශයන්හී ජනප්‍රිය වීම නිසා බව අධිකාරිය වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_4</link>
    <topic>මැදිරිගිරියේ වැසි පිරිත්</topic>
    <author>දිස්නා කුමාරි අල්විස්</author>
    <content>රජරට පවතින දැඩි නියඟය අවසන්වේවා යන බලාපොරොත්තුවෙන් පිරිත් පිංකමක් සංවිධානය කර ඇත.ජනතාව සතා සිවුපාවුන් සහ ගහ කොළ පීඩාවෙන් මුදා ගැනීමේ අරමුණින් පැය 72ක් පුරා මහා සංඝරත්නය පිරිත් සජ්ජායනා කරති.මැදිරිගිරිය මහින්ද මහා විදුහල් ශාලාවේදී අද මෙම පිරිත් පිංකම පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_3</link>
    <topic>අවිස්සාවේල්ල උද්භිත උද්‍යානයේ සංවර්ධනයට මිලියන 65ක්</topic>
    <author>දිස්නා කුමාරි අල්විස්</author>
    <content>අවිස්සාවේල්ල නව තෙත් කලාපීය උද්භිත උද්‍යානයේ ප්‍රධාන පිවිසුම, ආරක්ෂිත වැට හා රථගාල සංවර්ධනය කිරීම සඳහා රුපියල් මිලියන 65ක් වෙන් කිරීමට රජය තීරණය කොට ඇතැයි වාර්තාවේ.මෙම උද්භිත උද්‍යානයේ මේ වසරේ සැප්තැම්බර් මාසයේ දී මහජනතාවට විවෘත කිරීමට සැලසුම් කර ඇත.පසුගිය වසර කිහිපය තුළ රුපියල් මිලියන 117ක් පමණ ආයෝජනය කර උද්‍යානය ඇතුළත මුලික සංවර්ධන වැඩකටයුතු ආරම්භ කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_2</link>
    <topic>සහන්මා නීති ආධාර සේවාව යළිත්</topic>
    <author/>
    <content>සර්වෝදය නීති සේවා සංසදය ක්‍රියාත්මක කළ සහන්මා නීති ආධාර සේවාව ‍අගෝස්තු මස සිට නැවත සිය සේවා කටයුතු ආරම්භ කිරීමට පියවර ගෙන ඇත.මෙම සංසදය සර්වෝදය ජාතික ශ්‍රමදාන ව්‍යාපාරයට අනුබද්ධ ආයතනයකි.මූල්‍ය දුෂ්කරතා ඇති පොදු ජනතාව වෙනුවෙන් නොමිලේ නීති උපදෙස් ලබාදීමට ක්‍රියා කිරීම මෙහි මූලික අරමුණ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n140806_1</link>
    <topic>නීතිවිරෝධී පෙළපාළි ඌවේ තහනම්</topic>
    <author>විජිත ජයසිංහ</author>
    <content>ඌව පළාත් සභා මැතිවරණයට නාම යෝජනා භාර ගැනීම අදින් අවසන් වේ.අද දින නීතිවිරෝධී ලෙස පෙළපාළි සංවිධානය කරනු ලබන පක්ෂ හා ස්‌වාධීන කණ්‌ඩායම්වලට එරෙහි ව දැඩි ක්‍රියාමාර්ග ගන්නා බව ද මැතිවරණ මහලේකම් කාර්යාලය සඳහන් කරයි.ඒ අනුව නීතිවිරෝධී ක්‍රියාවන් සම්බන්ධයෙන් අධීක්ෂණය කිරීම සඳහා නිලධාරීන් 50දෙනෙකු යොදවා ඇත.ඒ බදුල්ලට නිලධාරීන් 30ක් හා මොනරාගලට නිලධාරීන් 20ක් වශයෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408062</link>
    <topic>දකුණු ආසියාවේ නීතියේ ආධිපත්‍යය දැඩි ලෙස ක්‍රියාත්මක රට ශ්‍රී ලංකාවයි</topic>
    <author>මහින්ද අලුත්ගෙදර</author>
    <content>දකුණු ආසියානු කලාපය තුළ නීතියේ ආධිපත්‍යය දැඩි ලෙස ක්‍රියාත්මක රට ශ්‍රී ලංකාව බව ලෝක යුක්තිධර්ම ව්‍යාපෘතියට (The World Justice Project) අයත් නීතියේ ආධිපත්‍යය පිළිබඳ දර්ශකය - 2014 (Rule of Law Index 2014) මඟින් පෙන්වා දෙයි. එම දර්ශකයට අනුව ලෝකයේ රටවල් 99 ක් අතරින් ශ්‍රී ලංකාව 48 වැනි ස්ථානයට පැමිණ තිබෙන අතර දකුණු ආසියානු කලාපයට අයත් රටවල් අතර පෙරමුණේ පසුවෙයි.නීතියේ ආධිපත්‍ය මෙන්ම ඒ වෙනුවෙන් ඒ ඒ රටවල් ගෙන තිබෙන ක්‍රියාමාර්ග ආදිය සම්බන්ධයෙන් විශේෂ අවධානය යොමු කරමින් නීතියේ ආධිපත්‍යය පිළිබඳ දර්ශකය වාර්ෂිකව ප්‍රකාශයට පත්කරන අතර එම දර්ශකය සඳහා ප්‍රධාන වශයෙන් කරුණු නවයක් පාදකකර ගනී. රාජ්‍ය බලයේ සීමාවන්, දූෂණය තුරන් කිරීම, රජයේ විවෘත භාවය, මූලික අයිතිවාසිකම්, ප්‍රතිපත්ති හා සුරක්ෂිතභාවය, නියාමන බලය, සිවිල් නීතිය, අපරාධ නීතිය හා අවිධිමත් නීතිය ඒ සඳහා යොදා ගනී.ඊට අමතරව මේ සම්බන්ධයෙන් රටේ ජනතාවගෙන් මෙන්ම විශේෂඥයන්ගෙන් කරුණු විමසීමක් ද සිදුකරන අතර රජයේ වගවීමේ ක්‍රියාවලිය, මූලික අයිතීන් සුරැකීම, විවෘත භාවය මෙන්ම අධිකරණ ප්‍රවේශයට ඇති ඉඩකඩ ආදී කරුණු සම්බන්ධයෙන් එහිදී අවධානය යොමු කෙරේ.නීතියේ ආධිපත්‍යය සම්බන්ධයෙන් ගත්කළ දකුණු ආසියානු කලාපයේ සෙසු රටවලට සාපේක්ෂව ශ්‍රී ලංකාව කැපී පෙනෙන තත්ත්වයක් පෙන්නුම්කර තිබෙන අතර ඇතැම් ක්ෂේත්‍රයන් හි අඩු මධ්‍යම ආදායම් ලබන රටවල් ඉකමවා ගොස් තිබෙන බවද එම දර්ශකය පෙන්වා දෙයි.මේ දර්ශකයට අනුව දකුණු ආසියානු කලාපයට අයත් නේපාලය 57, ඉන්දියාව 66, බංග්ලාදේශය 92, පාකිස්තානය 96 වැනි ස්ථානයේ සහ ඇෆ්ගනිස්ථානය 98 වැනි ස්ථානයේ පසුවෙයි. නීතියේ ආධිපත්‍යය පිළිබඳ දර්ශකයට අනුව ඩෙන්මාර්කය පළමුවැනි ස්ථානයේ ද නෝර්වේ රාජ්‍යය දෙවැනි ස්ථානයේ ද පසුවන අතර ස්වීඩනය තෙවැනි ස්ථානයේ පසුවෙයි. මේ දර්ශකයට අනුව බ්‍රිතාන්‍යය 13 වැනි ස්ථානයට සහ අමෙරිකා එක්සත් ජනපදය 19 වැනි ස්ථානයට පත්ව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408063</link>
    <topic>විදේශයට වැරදි අවබෝධයක් ලබාදීමට</topic>
    <author>විජයානි එදිරිසිංහ</author>
    <content>අතුරුදන් වූවන්ගේ පවුල් එකමුතු සංවිධානය පෙරේදා (04) මරදාන ප්‍රදේශයේදී රැස්වූයේ මෙරට ගැන ජාත්‍යන්තරයට වැරදි අවබෝධයක් ලබාදීමටත්, ජාතිවාදය අවුස්සා ජිනීවා ජගත් මානව හිමිකම් කොමිසම ඉදිරියේ මෙරටට එරෙහිව චෝදනා නැගීමේ කුමන්ත්‍රණයකටත් බව අනාවරණය වී තිබේ. අතුරුදන් වූවන්ගේ පවුල් එකමුතු සංවිධානය කොටි සංවිධානයේ අනුප්‍රාප්තිකයන් සමඟ එක්වී මේ රැස්වීම පැවැත්වීමට උත්සාහ කර තිබිණි.ඒ සඳහා එම සංවිධානයේ ප්‍රධාන සංවිධායක බ්‍රිටෝ ප්‍රනාන්දු සමඟ අමෙරිකානු නියෝජ්‍ය තානාපතිවරයෙක්ද සහභාගී වී තිබිණ. අතුරුදන් වූවන්ගේ පවුල්වල සාමාජිකයන් බව පවසා උතුරු නැගෙනහිර දිස්ත්‍රික්ක පහකින් තෝරාගත් පවුල් කිහිපයක් පමණක් ඊට සහභාගී කරවාගෙන සිටියහ. මොවුන් අතුරුදන් වූ පවුල්වල අය ලෙස තෝරාගෙන ඇතත් එසේ නම් කොටි සංවිධානය විසින් ද්‍රවිඩ බාලවයස්කාර දරුවන් පවා පැහැරගෙන ගොස් යුද්ධයට දමා අතුරුදන් කළ බවත් පවුල් විශාල ප්‍රමාණයක් ඇති බැවින් මේ සංවිධානයට පවුල් කිහිපයක් පමණක් තෝරා ගෙන තිබීම කුමන්ත්‍රණයේ කොටසක් වෙයි.පෙරේදා (04) පස්වරු 3.30ට පමණ අතුරුදන් වූවන්ගේ පවුල් එකමුතු සංවිධානයේ රැස්වීම කොළඹ ඩීන්ස් පාරේ පාතිමා දේවස්ථානය තුළ පැවැත්වෙන අවස්ථාවේ මෙම කුමන්ත්‍රණයට විරෝධය දක්වමින් අගුලගල්ලේ ශ්‍රී ජිනානන්ද හිමි ඇතුළු පිරිසක් එම ස්ථානයට පැමිණ එම රැස්වීම ජාතිවාදය අවුස්සා රටට එරෙහිව ජාත්‍යන්තරය හරහා ගෙනයාමට කරන කුමන්ත්‍රණයක් බව පවසා එය පැවැත්වීමට ඉඩ නොදී වි‍රෝධතාවය දක්වා තිබේ.මේ සම්බන්ධව අගුලගල්ලේ ශ්‍රී ජිනානන්ද හිමි මරදාන පොලිසියට පැමිණිල්ලක්ද කර ඇත. මරදාන පොලිසිය රැස්වීම පැවැත්වීමට සූදානම් කර තිබූ ස්ථානයට ගොස් දෙපාර්ශ්වයම සමථයට පත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408064</link>
    <topic>මොනරාගල හා බුත්තල පවුල් 50000කට පානීය ජලය දෙන්න රු.මිලියන 5506ක්</topic>
    <author>නුවන් කොඩිකාර සහ මොනරාගල දිස්ත්‍රික් සමූහ විජිත රත්නායක</author>
    <content>පවුල් පනස් දහසකට පිරිසිදු පානීය ජලය සපයන මොනරාගල, බුත්තල ඒකාබද්ධ ජලසම්පාදන ව්‍යාපෘතිය සඳහා රුපියල් මිලියන 5506 ක මුදලක් රජය වෙන්කෙරේ.මොනරාගල, බුත්තල හා මඩුල්ල ප්‍රාදේශීය ලේකම් කොට්ඨාස තුන ආවරණය වීමත් මොනරාගල,බුත්තල, ඔක්කම්පිටිය ජල යෝජනා ක්‍රමය වැඩිදියුණු කිරීම හා මඩුල්ල නව ජල යෝජනා ක්‍රමයක් ආරම්භ කිරීමත් නව ව්‍යාපෘතිය මඟින් සිදුකරන බව ජල සම්පාදන හා ජලප්‍රවාහන අමාත්‍යාංශය පවසයි.කුඹක්කන් ඔය, මැණික් ගඟ සහ සුමේධා වැවෙන් මෙහි ජල මුලාශ්‍ර ලෙස යොදාගන්නා අතර මාස 30කින් අවසන් කිරීමට කටයුතු යොදා තිබේ.කතානායක චමල් රාජපක්ෂ, ජල සම්පාදන හා ජලප්‍රවාහන ඇමැති දිනේෂ් ගුණවර්ධන, පාර්ලිමේන්තු කටයුතු ඇමැති සුමේධා ජී ජයසේන, පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, පාර්ලිමේන්තු මන්ත්‍රී විජිත බේරුගොඩ, ඌව පළාත් හිටපු මහ ඇමැති ශෂීන්ද්‍ර රාජපක්ෂ මහත්ම මහත්මීන් අතීන් නව ව්‍යාපෘතිය සඳහා මුල්ගල තැබීම මොනරාගල කුඹුකන නගරයේදි ඉකුත් (02) දා සිදුකෙරුණි.දැනට පවතින ජල සම්බන්ධතා 10500 ක සේවා සැපයුම වැඩි දියුණු කිරීමත් අලුතින් ජල සම්බන්ධතා 6000 ක් ලබාදීමත් සිදු කරනු ලබන අතර මේ සඳහා කේ.බි.සී බැංකුව, බෙල්ජියම සහ හැටන් නැෂනල් බැංකුව විසින් මූල්‍ය ප්‍රතිපාදන ලබාදෙන බව අමාත්‍යාංශය කියයි.බුත්තල ක්‍රමයේ දැනට පවතින තුළුමඟ පුනුරුත්ථාපනය කිරිම, බුත්තල ජල පිරිපහදු මධ්‍යස්ථානයේ ඝන මීටර් 450 ක ජල තටාකයක් ඉදිකිරිම, කුඹුක්කන් ඔය දිනකය ඝන මීටර් 6600 ක ජල තුළුමඟක් ඉදි කිරීම, වියළි කාලයේදි ප්‍රයෝජනයට ගැනීම සඳහා සුමේධා වැවේහි ජල තුළුමඟක් ඉදිකිරිම, දිනකට ඝණ මීටර් 6000 ක ධාරිතාවකින් යුතු ජල පිරිපහදුවක් අලුතින් ඉදිකරීම, හොරොම්බුව අසළ ඝන මීටර් 650 ක ජල ගබඩා ටැංකියක් ඉදිකිරීම, වැලියාය මයුරගිරි පාසල් භුමීයෙහි ඝන මීටර් 225 ක ජල ටැංකිය හා පොම්පාගාරය ඉදිකිරීම, මඩුල්ල ප්‍රදේශයේ ඝන මීටර් 225 ක ධාරිතාවකින් යුතු ටැංකියක් ඉදිකිරීම, කිලෝ මීටර් 27 ක් දුරට සම්ප්‍රේෂණ ජල නළ පද්ධතියක් එලීම, කිලෝ මීටර් 110 ක බෙදා හැරීමේ ජල නල පද්ධතියක් එලීම, කාර්යාලක්, නිල නිවාස හා ගබඩා පහසුකම් සැපයීම, යාන්ත්‍රික හා විදුලි උපකරණ සවිකිරීම, ග්‍රාමීය ජල සැපයුම් පද්ධති වැඩි දියුණු කිරීම මේ මඟින් සිදුකරන බව ජල සම්පාදන හා ජලප්‍රවාහන අමාත්‍යාංශය පවසයි.දීර්ඝ කාලයක සිට මොනරාගල දිස්ත්‍රික් ජනතාවට පැවැති පානීය ජල ගැටළුවට මින් සහනධායි විසදුමක් ලැබෙන බවත් එම ව්‍යාපෘතිය ලබාදුන් රජයට මොනරාගල ජනතාවගේ ගෞරවය පුද කර සිටින බවත් පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408066</link>
    <topic>මහනුවර විචිත්‍රවත් රන්දෝලි පෙරහර අද ආරම්භ වේ</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ විචිත්‍රවත් රන්දෝලි පෙරහර අද (06) ආරම්භ වෙයි.රන්දෝලි පෙරහර අද (06) සිට 10 දා තෙක් වීදී සංචාරය කරයි.ශ්‍රී දළදා මාලිගාව අභියසින් රාත්‍රි 7.10 ට දකුණු දිශාභිමුඛව පෙරහර පිටත්ව දළදා වීදිය,ඩී.එස් සේනානායක වීදිය,පන්සල පාර,දේව වීදිය,කොළඹ වීදිය,ඊ.එල් සේනානායක වීදිය,හරස් වීදිය,ඩී.එස් සේනානායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීම‍ට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408065</link>
    <topic>දෙවිනුවර පෙරහර රුහුණු සේවයෙන්</topic>
    <author/>
    <content>දෙවිනුවර ශ්‍රී විෂ්ණු දේවාලයේ වාර්ෂික ඇසළ පෙරහර මංගල්‍යය පෙරේදා (04) ආරම්භ වූ අතර අවසන් රන්දෝලි පෙරහර අගෝස්තු 10 වැනිදා වීථි සංචාරය කෙරේ.එම පේළි පෙරහර සජීව තොරතුරු වරින්වර සහ මහ පෙරහර සජීවී තොරතුරු ශ්‍රී ලංකා ගුවන් විදුලි සංස්ථාවේ රුහුණු සේවය ඔස්සේ විසුරුවා හැරීමට කටයුතු යොදා ඇත.ප්‍රාදේශීය සංවර්ධන බැංකුවේ සහ ව්‍යාපාරික ප්‍රජාවගේ දායකත්වය මත මේ සජීව විස්තර ප්‍රචාරය සිදු කෙරෙන අතර රුහුණු සේවා පාලක සෝමසිරි වික්‍රමසිංහ හා ව්‍යාපාර කළමනාකාර උපුල් කොඩිප්පිලි මහත්වරුන්ගේ සම්බන්ධීකරණය යටතේ අමිත් කරුණාරත්න මහතා නිෂ්පාදනය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408067</link>
    <topic>ජාතික නිවාස ප්‍රතිපත්තියක්‍රියාත්මක කිරීමට රජයේ තීරණයක්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකාවේ සෑම පවුලකටම තිරසාර නිවසක හිමිකම ලබා දීම අරමුණු කොට ජාතික නිවාස ප්‍රතිපත්තියක් ක්‍රියාත්මක කිරීමට රජය තීරණය කර තිබේ.ජනතාවට කාලීන අවශ්‍යතාවයන් මත උසස් ජීවන තත්ත්වයක් ඇති කරලීම උදෙසා ප්‍රමාණවත් ස්ථායී පහසුකම් සහිත ගුණාත්මක දැරිය හැකි පරිසර හිතකාමී සුරක්ෂිත නිවසක ජීවත්වීමේ අයිතිය තහවුරු කිරීම මෙහි අරමුණ වෙයි.මෙම ජාතික නිවාස ප්‍රතිපත්තියට අනුව මූල්‍ය හා තාක්ෂණ දායකත්වය ලබාදීම අවිධිමත් ආදායම්ලාභීන්ට නව නිවාස ඉදිකිරීම හා පවත්නා නිවාස දියුණු කර ගැනීමේදී ඔවුනගේ ආර්ථික හා සමාජීය හැකියාවන් සැලකිල්ලට ලක් කරමින් අවශ්‍ය මූල්‍ය හා තාක්ෂණ සහාය ලබාදීම ද මෙම වැඩපිළිවෙළට අයත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408068</link>
    <topic>කෝප් කමිටුවේ අතුරු වාර්තාවක් පාර්ලිමේන්තුවට</topic>
    <author/>
    <content>පොදු ව්‍යාපාර ගිණුම් පිළිබඳ තේරීම් කාරක සභාවේ අතුරු වාර්තාවක් ඊයේ (05) පාර්ලිමේන්තුවට ඉදිරිපත් කළ එහි සභාපති ජ්‍යෙෂ්ඨ ඇමැති ඩිව් ගුණසේකර මහතා මහජන ව්‍යාපාර 47ක ගිණුම් පරීක්ෂා කළ බව කීය.මෙම කමිටුවේ අවසන් වාර්තා 2ක් හා අතුරු වාර්තාවක් මේ වන විට පාර්ලිමේන්තුවට ඉදිරිපත් කර ඇති බව කී ගුණසේකර මහතා සමහර රාජ්‍ය ආයතන වසර 10කින් සිය ගිණුම් වාර්තා ඉදිරිපත් කර නොමැති බව සිය විමර්ශනයේ දී තහවුරු වූ බව පෙන්වා දුන්නේය.විමර්ෂනයට ලක් කළ ව්‍යාපාර ආයතන 47න් 29ක් ලාභ නොලබන ඒවා බව කී ගුණසේකර මහතා විවිධ තත්ත්වයන් නිසා ඇතැම් ආයතන කාරක සභාව හමුවට කිහිප වරක් කැඳවීමට සිදුවූ බවත් එම නිසා වැඩ රාජකාරි අධික වූ නිසා සුදුසු නිර්දේශ කිරීමට ප්‍රමාණවත් කාලයක් අවශ්‍ය බව අවධාරණය කළේය.විගණකාධිපතිවරයාට මූල්‍ය ප්‍රකාශ ඉදිරිපත් නොකළ ආයතන තිබූ හෙයින් එම ආයතන පැහැදිලි කිරීම් ලබා ගැනීමට සිදුවූ බවත් පෞද්ගලික විගණන සමාගම් විගණනය කළ ආයතනද තම කමිටුවේ විමර්ශනයට ලක් කළ බව කී ගුණසේකර මහතා මේ කටයුතුවලට සහාය ලබා ගැනීම සඳහා අනුකමිටු 3ක්ද මහින්ද අමරවීර මහතාගේ සහභාගිත්වයෙන් පසු විපරම් කමිටුවක්ද පත් කළ බවත් රජිව විජේසිංහ හා ඉරාන් වික්‍රමරත්න යන මහත්වරු අනෙක් සාමාජිකයින් ලෙස කටයුතු කරන බව කීය.තම කමිටුවේ කටයුතු රාජ්‍ය මූල්‍ය පාලනයට බලපෑමක් ඇති කරලීමට සමත් වූ බව පෙන්වා දුන් ගුණසේකර මහතා මේ කටයුතුවලට ආධාර උපකාර කළ සියලු දෙනාට ස්තුතිය පළ කළේය.ගුණසේකර මහතා ඉදිරිපත් කළ වාර්තාව මුද්‍රණය කළ යුතු බවට ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා කළ යෝජනාවට සභාවේ අනුමැතිය ලැබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n1408069</link>
    <topic>කලාපීය රටවලට සාපේක්ෂවශ්‍රී ලංකාවේ ආර්ථිකය යහපත්</topic>
    <author>මහින්ද අලුත්ගෙදර</author>
    <content>කලාපීය වශයෙන් සෙසු රටවලට සාපේක්ෂව ශ්‍රී ලංකාවේ ආර්ථිකය යහපත් වීමත් සමඟ විදේශ අංශයේ ක්‍රියාකාරිත්වය තවදුරටත් වර්ධනය වී තිබෙන බව මුදල් හා ක්‍රමසම්පාදන අමංත්‍යංශය පෙන්වා දෙයි.මේ වසරේ මුල් මාස හතරක කාලයේ දී ශ්‍රී ලංකාවේ අපනයන ආදායම සියයට 16.9ක වර්ධනයක් පෙන්නුම් කරමින් අමෙරිකානු ඩොලර් මිලියන 3,571ක දක්වා ඉහළ නැඟ තිබෙන අතර ඊට සාපේක්ෂව ආනයන වියදම අමෙරිකානු ඩොලර් මිලියන 6,192.3 දක්වා සියයට 2.6ක අවම වේගයකින් වර්ධනය වී තිබෙන බවද පෙන්වා දෙන එම අමාත්‍යංශය මෙය ඉහළ වර්ධනයක් බවද කියා සිටී.පසුගිය 2013 වසරේ අදාළ කාලයේ වාර්තා වූ අමෙරිකානු ඩොලර් මිලියන 2,981ක වෙළෙඳ හිඟයට සාපේක්ෂව මේ වසරේ පළමු මාස 04 රේදී වෙළෙඳ හිඟය අමෙරිකානු ඩොලර් මිලියන 2621.2ක් දක්වා සියයට 12.1කින් පහත වැටී තිබේ.විදේශ රැකියා සඳහා පුහුණු ශ්‍රමිකයන් විදේශගත වීම දිරිගැන්වීම සහ නිල මාර්ග ඔස්සේ ප්‍රේෂණ ලැබීම් ඉහළ යාම හේතුවෙන් සේවක ප්‍රේෂණ ලැබීම් අමෙරිකානු ඩොලර් මිලියන 2,109.3 ක් දක්වා සියයට 11කින් ඉහළයාම සිදුව තිබේ.මේ අතර සංචාරක අංශයේ ඉපැයීම් අමෙරිකානු ඩොලර් මිලියන 771.7ක් දක්වා සියයට 37කින් ඉහළ යාම ද විදේශ අංශයේ ක්‍රියාකාරිත්වය ශක්තිමත් කිරීමට හේතු වී ඇත.2014 වසරේ අප්‍රේල් අවසානය වනවිට රටෙහි දළ නිල සංචිත ප්‍රමාණය අමෙරිකානු ඩොලර් බිලියන 8.9ක් (මාස 5.9ක ආනයන) වූ අතර මුළු සංචිත ප්‍රමාණය අමෙරිකානු ඩොලර් බිලියන 10.2ක් (මාස 6.8ක ආනයන) වී ඇතැයි ද මුදල් හා ක්‍රමසම්පාදන අමාත්‍යංශය සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080610</link>
    <topic>‘මුඛ පිළිකා, නොබොන දුම්කොළ සහ පුවක්’ප්‍රථම අන්තර්ජාතික සමුළුව මෙරට දී</topic>
    <author>සන්ධ්‍යා කරුණාරත්න</author>
    <content>මුඛ පිළිකා, නොබොන දුම්කොළ සහ පුවක් පිළිබඳ පවත්වන ප්‍රථම අන්තර්ජාතික සමුළුව මෙරටදී පැවැත්වේ.සමුළුව අවසානයේ දී 'මුඛ පිළිකා, නොබොන දුම්කොළ සහ පුවක් පිළිබඳ අන්තර්ජාතික ප්‍රඥප්තිය' එළිදැක්වීම සිදු කරන බව සෞඛ්‍ය අමාත්‍යංශයේ නියෝජ්‍ය අධ්‍යක්ෂ ජනරාල් (දන්ත සේවා) විශේෂඥ ‍වෛද්‍ය ජයසුන්දර බණ්ඩාර මහතා පවසයි.සමුළුව පැවැත්වීම සඳහා ජාත්‍යන්තරයේ සහයෝගය ලැබී ඇති අතර අනිද්දා (08) සහ 09 වැනිදා දෙදිනදී මහනුවර අර්ල්ස් රීජන්ට් හෝටලයේ දී එය පැවැත්වෙන බව සෞඛ්‍ය අමාත්‍යංශය පවසයි. සෞඛ්‍ය අමාත්‍යංශයේ පූර්ණ සහයෝගයෙන් සහ කොරියානු යොන්සෙයි විශ්ව විද්‍යාලයේ මුඛ පිළිකා පිළිබඳ පර්යේෂණ මධ්‍යස්ථානයේ සහභාගිත්වයෙන් මේ සමුළුව පැවැත්වේ.සියලුම පිළිකා අභිබවමින් මුඛ පිළිකා ව්‍යාප්තිය වසරින් වසර ඉහළ යමින් පවතින බවත්, 2007 වසරේ ජාතික පිළිකා දත්තවලට අනුව නව මුඛ පිළිකා රෝගීන් 1813 ක් වාර්තා වී ඇති බවත් අමාත්‍යංශය ප්‍රකාශ කරයි. මුඛ පිළිකා හේතුවෙන් දිනකට පුද්ගලයන් තිදෙනකු මරණයට පත් වන අතර මේ රෝගය වළක්වා ගත හැකි රෝගයක් වන්නේ යැයි ද අමාත්‍යංශය පවසයි.ශ්‍රී ලංකාව ඇතුළු දකුණු ආසියාතික රටවල වසංගතයක් ලෙස මේ රෝගය පැතිර යාමට ප්‍රධාන හේතුව වන්නේ මෙම රටවල ගතානුගතික පුරුද්දක් ලෙස සැපීමට භාවිතා කරන බුලත්විටෙහි අඩංගු දුම්කොළ සහ පුවක් බව වෛද්‍යවරු අවධාරණය කරති.මුඛ පිළිකාව වැළැක්වීමට නම් ප්‍රථමයෙන්ම මුඛ පිළිකාව, දුම්කොළ සහ පුවක් පිළිබඳ නවීනතම දැනුමෙන් සන්නද්ධ විය යුතු අතර දෙවනුව මෙරටෙහි නීතී සම්බන්ධව ක්‍රියාකරන නිලධාරින් සහ බලධාරින් මෙන්ම ජනතාව ද, දැනුම්වත් කළ යුතු බව අමාත්‍යංශය ප්‍රකාශ කරයි.ඒ සඳහා මූලික පියවරක් ලෙස සෞඛ්‍ය අමාත්‍යංශයේ පුර්ණ සහයෝගයෙන් සහ කොරියානු යොන්සෙයි විශ්ව විද්‍යාලයේ මුඛ පිළිකා පිළිබඳ පර්යේෂණ මධ්‍යස්ථානයේ සහභාගීත්වයෙන්, පේරාදෙණිය මුඛ පිළිකා පිළිබඳ පර්යේෂණ මධ්‍යස්ථානය, දන්ත වෛද්‍ය පීඨය හා ජාතික පිළිකා මර්දන වැඩසටහන විසින් මෙම අන්තර්ජාතික සමුළුව ශ්‍රී ලංකාවේදී පැවැත්වේ. මේ සමුළුව ශ්‍රී ලංකාවේ පවත්වන්නට ලැබීම ශ්‍රී ලංකාව ලද භාග්‍යයක් බව සෞඛ්‍ය අමාත්‍යංශය පවසයි.මේ විෂයන් සම්බන්ධව පරිණත දැනුමක් ඇති විදේශීය විද්‍යාඥයන් විශාල පිරිසකගේ ද සහභාගීත්වයෙන් මේ සමුළුව පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080611</link>
    <topic>ඌව පළාත් සභා මැතිවරණයට දේශපාලන පක්ෂ සහ ස්වාධීන කණ්ඩායම් 15ක්</topic>
    <author>නිරුෂි විමලවීර සහ අනුර ප්‍රේමලාල්</author>
    <content>ඌව පළාත් සභා මැතිවරණය සඳහා දේශපාලන පක්ෂ සහ ස්වාධීන කණ්ඩායම් 15 ක් ඊයේ (05)වන විට නාමයෝජනා භාර තිබු බව නියෝජ්‍ය මැතිවරණ කොමසාරිස් එම් .එම් මො‍හමඩ් මහතා ප්‍රකාශ කරයි.ඌව පළාත් සභා මැතිවරණයේ නාම යෝජනා භාර ගැනීම අද (6) මධ්‍යහ්න 12 ට අවසන් බවත් , ඇප මුදල් භාර ගැනීම ඊයේ අවසන් වූ බවත් හෙතෙම සඳහන් කරයි.පක්ෂ එකොළහක් සහ ස්වාධීන කණ්ඩායම් හතරක් නාමයෝජනා භාර දී තිබු බව කී නියෝජ්‍ය මැතිවරණ කොමසාරිස්වරයා ස්වාධීන කණ්ඩායම් එකොළහක් දිස්ත්‍රික් දෙක සඳහා ඇප මුදල් තැන්පත් කොට තිබු බව අවධාරණය කරයි.මොනරාගල දිස්ත්‍රිකය සඳහා දේශපාලන පක්ෂ හතක් සහ ස්වාධීන කණ්ඩායම් තුනක්ද බදුල්ල දිස්ත්‍රික්කය සඳහා දේශපාලන පක්ෂ පහක් සහ ස්වාධීන කණ්ඩායමක්ද නාමයෝජනා භාර දී තිබු බව ඒ මහතා කියයි.මොනරාගල දිස්ත්‍රික්කය සඳහා එක්සත් සමාජවාදි පක්ෂය , ලිබරල් පක්ෂය ,ප්‍රජාතන්ත්‍රවාදි පක්ෂය, ජනතා විමුක්ති පෙරමුණ, ජනසෙත පෙරමුණ ,අපේ ජාතික පෙරමුණ ආදි පක්ෂ ‍මෙවර තරග කරන බවද බදුල්ල දිස්ත්‍රිකය සඳහා ජාතික නිදහස් පෙරමුණ , මව්බිම ජනතා පක්ෂය ,ජනසෙත පෙරමුණ ,ප්‍රජාතන්ත්‍රවාදි පක්ෂය හා ජනතා විමුක්ති පෙරමුණ යන පක්ෂ නාම යෝජනා භාර දි තිබු බව හෙතෙම සඳහන් කරයි.අපේක්ෂකයන් 34දෙනෙක් තෝරා පත් කෙරෙන ඌව පළාත් මැතිවරණයේ ඡන්දය භාවිතා කිරීම සඳහා බදුල්ල සහ මොනරාගල දිස්ත්‍රික්ක නියෝජනය කරමින් ඡන්දදායකයන් 9,42,730දෙනෙක් සුදුසුකම් ලබා ඇතැයි ද හෙතෙම පවසයි.නාමයෝජනා භාර ගැනීම අවසන් වීමෙන් පසු සිදු කෙරෙන විරෝධතා දැක්වීමේදි නාමයෝජනා ප්‍රතික්ෂේප වීම අවම කිරීම සඳහා ගත හැකි සියලු ක්‍රියා මාර්ග ගැනීමට මැතිවරණ කාර්යාලය කටයුතු යොදා ඇතැයි ද නාම යෝජනා ලැයිස්තු භාර දීමට ප්‍රථම සපුරාලිය යුතු කොන්දේසි කවරේ ද යන්න සඳහන් පුවරු නාමයෝජනා භාර ගන්නා ශාලාවේ පිටත ප්‍රදර්ශනය කර තිබු බවද එහි ‍මූලික තොරතුරු භාෂා තුනෙන්ම සඳහන්ව තිබු බවද නියෝජ්‍ය මැතිවරණ කොමසාරිස්වරයා ප්‍රකාශ කරයි.1988 අංක 02 දරණ පළාත් සභා පනත යටතේ නාමයෝජනා ලැයිස්තුව ඉදිරිපත් කිරීමේ දී සපුරාලිය යුතු මුලික කරුණු පිළිබඳ සඳහන් බවත් ඒ යටතේ නියමිත අපේක්ෂකයන් ප්‍රමාණයත් , ඔවුන් සියලු දෙනා ලැයිස්තුවට අස්සන් කර තිබීමත් , පක්ෂ ලේකම්වරයා අස්සන් තබා තිබීමත් සහ ලැයිස්තුව සහතික කොට තිබීමත් ආදි මූලික කරුණු සපුරාලිය යුතු බවද ඒ මහතා අවධාරණය කරයි.අ.පො.ස. (උසස් පෙළ) විභාගයේ ප්‍රධාන විෂය දෙකක් හෙට පැවැත්වෙන බැවින් නාම යෝජනා භාර දීමෙන් අනතුරුව පෙළපාළි යෑම ශබ්ද විකාශ යන්ත්‍ර භාවිතය සපුරා තහනම් බවත් එසේ හැසිරෙන අයට එරෙහිව නීතිමය පියවර ගන්නා බවත් නියෝජ්‍ය මැතිවරණ කොමසාරිස්වරයා අවධාරණය කරයි . දිස්ත්‍රික් කාර්යාල අසල ආරක්ෂාව තර කර ඇති බව කී ඒ මහතා විශේෂ පොලිස් සහ හමුදා භට පිරිස් මේ සදහා යොදවා ඇතැයි පවසයි.මෙවර බදුල්ල දිස්ත්‍රික්කය නියෝජනය කරමින් ඡන්ද දායකයන් 6,09,966ක්ද මොණරාගල දිස්ත්‍රික්කය නියෝජනය කරමින් ඡන්ද දායකයන් 3,32,764ක්ද ඡන්දය භාවිතා කිරීමට සුදුසු කම් ලබා ඇතැයි ද ඒ අනුව මෙවර ඌව පළාත් සභා මැතිවරණයේදි ඡන්ද දායකයන් 9,42,730 දෙනෙක් ඡන්දය භාවිතා කිරීම සඳහා සුදුසුකම් ලබා ඇතැයි ද ඒ මහතා සදහන් කරයි.බදුල්ල දිස්ත්‍රිකයේ ඡන්ද මධ්‍යස්ථාන 516ක්ද මොණරාගල දිස්ත්‍රික්කයේ ඡන්ද මධ්‍යස්ථාන 318ක්ද ක්‍රියාත්මක බවද හෙතෙම පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080612</link>
    <topic>සහන්මා නීති ආධාරසේවාව යළි ක්‍රියාවට</topic>
    <author/>
    <content>සර්වෝදය ජාතික ශ්‍රමදාන ව්‍යාපාරයට අනුබද්ධ සර්වෝදය නීති සේවා සංසදය ක්‍රියාත්මක කළ සහන්මා නීති ආධාර සේවාව ‍අගෝස්තු මස සිට නැවත සිය සේවා කටයුතු ආරම්භ කිරීමට පියවර ගෙන ඇත.නීති උපදෙස් සහ මඟපෙන්වීම් ලබා ගැනීමට මූල්‍ය දුෂ්කරතා ඇති පොදු ජනතාව වෙනුවෙන් නොමිලේ නීති උපදෙස් ලබාදීමට ක්‍රියාත්මක වන මේ සේවාව මගින් පහත සඳහන් අංශ සඳහා නොමිලේ නීති උපදෙස් සහ මඟපෙන්වීම් ලබාදීමට නියමිතය.ඉඩම්, වන්දි, දික්කසාද, ගෘහස්ත හිංසනය, ළමා අපචාර (අගතියට පත් පාර්ශ්වය සඳහා පමණි) මානව හිමිකම්, කම්කරු, දේපොළ උරුමය සහ සුළු ව්‍යාපාරික නීති උපදෙස්. අංක 98 රාවතාවත්ත මොරටුව යන ලිපිනයේ පිහිටි සර්වෝදය නීති සේවා සංසද ප්‍රධාන කාර්යාලයේ දී සඳුදා හැර සතියේ රාජකාරි දිනවල පස්වරු 4 සිට පස්වරු 5 දක්වා අදාළ සේවා ලබාගත හැකිය.මෙම සේවාව සම්බන්ධ වැඩි විස්තර සහ වේලාව වෙන් කරවා ගැනීම් 0112 656490, 077 2674120, 077 3963197 යන දුරකථන අංක මගින් හෝ “සහන්මා නීති සහන සේවය” සර්වෝදය නීති සේවා සංසදය, අංක 98, සර්වෝදය මූලස්ථානය, රාවතාවත්ත පාර, මොරටුව යන ලිපිනයට පැමිණීමෙන් හෝ ලිපි මගින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080613</link>
    <topic>බැංකු පොලිය වැඩි කරන්න</topic>
    <author/>
    <content>බැංකු පොලිය වැඩි කිරීමට වහාම පියවර ගන්නා ලෙස සමස්ත ලංකා ඉංග්‍රීසි ගුරුවරුන්ගේ සංගමය මහ බැංකු අධිපතිගෙන් ඉල්ලා සිටී.මෙසේ බැංකු පොලිය වැඩි කිරීමේදී පහත සඳහන් කරුණු සැලකිල්ලට ගන්නා ලෙස සංගමයේ ලේකම් එම්. ඒ. ස්ටැන්ලි පෙරේරා මහතා ඉල්ලීමක් කරයි.ලක්ෂ පහක් පමණ වන විශ්‍රාමිකයන් තමන්ගේ සම්පූර්ණ විශ්‍රාම වැටුප බැංකුවේ තැන්පත් කරන බවත් ඔවුන්ගේ දෛනික කාර්යයන් ඉටුකර ගැනීමට සැලකිය යුතු ආදායමක් ලබාගත ‍හැකිය. එතෙර රැකියාවල යෙදෙන අය සිය වැටුප බැංකුවල තැන්පත් කරන්නේ එදිනෙදා ජීවිතය ගෙන යෑමට අවශ්‍ය ආදායමක් ලබා ගැනීමට බව ද ස්ටැන්ලි පෙරේරා කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080614</link>
    <topic>අල්ලස් දැලට පැටලුණුසුරාබදු ලොක්කෙක්ලබන 12දා තෙක් රිමාන්ඩ්</topic>
    <author>රෝෂන් තුෂාර</author>
    <content>අල්ලසක් ලබා ගැනීමේ චෝදනාවට පෙරේදා (4) අත් අඩංගුවට පත් සුරාබදු දෙපාර්තුමේන්තුවේ විශේෂ මෙහෙයුම් ස්ථානාධිපති හා ප්‍රධාන සුරාබදු නිලධාරි රොස්මන් ප්‍රනාන්දු නැමැති සැකකරු ලබන 12 දින දක්වා රක්ෂිත බන්ධනාගාර ගත කිරීමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (5) නියෝග කළේය.හිනටියංගල දකුණු කළුතර විනාකිරි නිෂ්පාදනය කරන පුද්ගලයකු කළ පැමිණිල්ලක් අනුව සැකකරු අත් අඩංගුවට පත් වු බව අල්ලස් කොමිෂමේ නිලධාරීන් අධිකරණයට කරුණු ඉදිරිපත් කළේය.නිත්‍යනුකූල අවසරය මත විනාකිරි නිෂ්පාදනය කරන අතර වාරයේ නීති විරෝධිව රා නිෂ්පාදනය කළ පැමිණිලි කරුගෙන් නීති විරෝධි ක්‍රියාවන්ට නීතිය ක්‍රියාත්මක නොකර සිටීමට රුපියල් ලක්ෂ පහක මුදලක් ඉල්ලා පසුගිය ජුනි මාසයට අදාළ රුපියල් පනස් දහසක මුදල ලබා ගැනීමේ දී අත්අඩංගුවට පත් වු බව අධිකරණයට කරුණු ඉදිරිපත් කෙරිණි.පැමිණිලිකාර දමිත් දනංජය හාරලක්ෂ පනස් දහසක මුදලක් සැකකරුට ලබා දී ඇති බවද කරුණු ඉදිරිපත් කෙරිණි.නඩු විභාගය ලබන 12දින සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080615</link>
    <topic>සැප්තැම්බර් මැද දී වියලි කලාපයට වැසි</topic>
    <author>උදුලා පීරිස්</author>
    <content>මේ දිනවල නැඟෙනහිර පළාතේ පවතින නිරිත දිග මෝසම් සුළං තත්ත්වය සක්‍රිය වී ඇති නිසා නැඟෙනහිර ඇතුළු රටේ වියළි කලාපයට වැසි නොලැබී ඇතැයි කාලගුණ විද්‍යා අධ්‍යක්ෂ ජනරාල් ලලිත් චන්ද්‍රපාල මහතා දිනමිණට පැවසීය.ලබන සැප්තැම්බර් මස මැද වනවිට එම ප්‍රදේශවල සුළං තත්ත්වය අඩු වී නැඟෙනහිර පළාත හා මොනරාගල අම්පාර ඇතුළු වියළි කලාපයට වැසි ඇද හැලෙනු ඇති බවත් ඒ මහතා අවධාරණය කළේය.මෝසම් තත්ත්වය අඩුවීමත් සමඟ මධ්‍යම කදුකරයේ නැඟෙනහිර පළාතට වර්ෂාව ඇද හැලෙනු ඇති බවත් මේ වන විට එම ප්‍රදේශ වල ඇතැම් ස්ථානවල සුළු වැසි පතිතවීම් ඇතිවන බවත් චන්ද්‍රපාල මහතා කියයි.මේ දිනවල බස්නාහිර , සබරගමුව පළාත්වලත් ගාල්ල මාතර දිස්ත්‍රික්කවලත් වැසි ඇද හැලෙන අතර නැඟෙනහිර අතුළු වියළි කලාපයට සැප්තැම්බර් සිට ඹක්තෝම්බර් දක්වාත් පෙබරවාරි සිට මාර්තු දක්වාත් වැසි හට ගන්නා බව චන්ද්‍රපාල මහතා අනාවරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=n14080616</link>
    <topic>දුම්රිය පරිපාලනය විධිමත්කිරීමට කැබිනට් පත්‍රිකාවක් ඉදිරිපත් කළා</topic>
    <author>ශීලා උඩුවර</author>
    <content>දුම්රිය සේවාවේ දිගින් දිගටම සිදුවන අනතුරු හා එම අනතුරු වළක්වා ගැනීම සඳහා පරිපාලනය විධිමත්කිරීම සම්බන්ධයෙන් පැහැදිලි විසඳුමක් ලබාදීම සඳහා කැබිනට් පත්‍රිකාවක් ඉදිරිපත් කළ බව ප්‍රවාහන ඇමැති කුමාර වෙල්ගම මහතා පැවසීය.ඉදිරිපත් කළ පත්‍රිකාව සම්බන්ධයෙන් කැබිනට් අනුකාරක සභාවක් පත්කර අවශ්‍ය විසඳුම ලබා දෙනු ඇති බවට තමා විශ්වාස කරන බවත් ඇමැතිවරයා කීය.ඇමැතිවරයා මේ අදහස් පළ කළේ දිගින් දිගටම සිදුවන දුම්රිය අනතුරු සම්බන්ධයෙන් කරුණු පැහැදිළි කිරීමට ප්‍රවාහන අමාත්‍යාංශයේ ඊයේ (5) පැවැති මාධ්‍ය සාකච්ඡාවක දීය.එහිදී වැඩි දුරටත් අදහස් දැක් වූ අමාත්‍යවරයා - ඉකුත් අප්‍රේල් 30 දා පොතුහැර දී දැයට කිරුළ දුම්රිය අනතුරට ලක්වීමෙන් පසු මේ වනතුරු දුම්රිය අනතුරු අටක් පමණ සිදුවෙලා. එහිදී මගීන් මියයාම, තුවාල ලැබීම හා දුම්රිය දේපළ හානිවීම ඇතුළු විශාල හානි සිදුවී තිබෙනවා. එබැවින් ඇමැතිවරයා ලෙස මේ සඳහා වගකිවයුතු බැවින් ඉහත පියවර ගත්තා.දුම්රිය සාමාන්‍යාධිකාරී , දුම්රිය ගමනාගමන අධිකාරී ඇතුළු ප්‍රධාන පරිපාලන තනතුරු පහක් පමණ තවමත් ආවරණය සිදුකරන්නේ වැඩ බලන තනතුරු ලෙස බැවින් මෙවැනි හදිසි අවස්ථාවක දී නිසි තීරණයක් ගැනීමට ඔවුන් අපොහොසත් වන බැවින් පරිපාලනය විධිමත් කිරීමට මේ තනතුරු සක්‍රිය කිරීමට තීරණය කළා.දුම්රිය අනතුරුවලට මාර්ග දුර්වලතාව හා සංඥා පද්ධතියේ දෝෂ ආදිය බලපානවා. එහෙත් ඒවා නිසි පරිපාලනයෙන් වළක්වා ගත හැකියි. එදා දෙලක්ෂ විසිදහසක්ව පැවැති දුම්රිය මගී සංඛ්‍යාව ශීඝ්‍රයෙන් ඉහළ ගොස් ලක්ෂ හතර දක්වා ඉහළ ගොස් තිබේ. කෙසේවෙතත් මගී අවශ්‍යතාවට මුල් තැන දී කටයුතු කරනවා.දුම්රිය සේවාව දියුණු කිරීමට නව දුම්රිය මාර්ග දීර්ඝ කිරීම, මාතර කළුතර දුම්රිය මාර්ගය හා උතුරු දුම්රිය රැසක් අළුත්වැඩියා කර තිබෙනවා.තමා හැමැවිටම දුම්රිය මගියාගේ පාර්ශවය ගැන සිතා ඔවුන්ට ප්‍රමුඛත්වය දෙන බවත් කිසියම් අනතුරක් සිදුවන අවස්ථාවේදී ඒ ගැන පැහැදිලි තීරණයක් ගැනීම සිදුකරන්නේ නිසි විමර්ශනයකින් බවත් මෙහිදී ඇමැතිවරයා කීය.ප්‍රවාහන අමාත්‍යාංශයේ ලේකම් ධම්මික පෙරේරා, දුම්රිය සාමාන්‍යාධිකාරී බී.ඒ.පී.ආරියරත්න යන මහතත්වරු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408061</link>
    <topic>හෙලකිතල්ඇල්ල රක්ෂිතයේ ගින්නෙන්අක්කර 300ක් විනාශයි</topic>
    <author>සොරණාතොට සමූහ සී. ගමගේ</author>
    <content>හෙලකිතල්ඇල්ල වන රක්ෂිතයේ ඇතිවු ගින්නකින් අක්කර 300කට අධික භූමි ප්‍රමාණයක් විනාශ වී ගොස් තිබේ.පෙරේදා (4) රාත්‍රි මේ ගින්න හටගෙන ඇති අතර, එය ඊයේ (5) දහවල් වනතෙක් පැතිර යමින් තිබු බවත් යුද හමුදා නිලධාරින්ගේ සහාය මත ගින්න නිවා දැමීමට කටයුතු කරන බවද ආපදා කළමනාකරණ මධ්‍යස්ථානයේ බදුල්ල සහකාර අධ්‍යක්ෂ ඊ. එම්. එල් උදයකුමාර මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408069</link>
    <topic>අනුරාධපුර රෝහලේ ප්‍රධාන ආපන ශාලාවට සීල්</topic>
    <author>අනුරාධපුර මධ්‍යම විශේෂ</author>
    <content>පාරිභෝගික ජනතාවගේ රෝගීන්ගේ හා රෝහල් කාර්ය මණ්ඩලයේ සෞඛ්‍යයට හිතකර නොවන අන්දමින් අනුරාධපුර ශික්ෂණ රෝහලේ පවත්වාගෙන ගිය ප්‍රධාන ආපන ශාලාව අනුරාධපුර මහනගර සභාවේ මහජන සෞඛ්‍ය පරික්ෂකවරු පිරිසක් විසින් ඊයේ 05 උදෑසන පරික්ෂාවට ලක්කර මුද්‍රා තැබීය. අනුරාධපුර මහනගර සභාවේ නාගරික කොමසාරිස් රෝහණ සම්පත් ධර්මදාස මහතා ඇතුළු නිලධාරීන් පිරිසක් ඊයේ උදෑසන එහි ගොස් ආපන ශාලාව දැඩි පරික්ෂාවට ලක් කරනු ලැබීය.නාගරික කොමසාරිස්වරයා විසින් අදාළ ආපන ශාලාව පවත්වාගෙන යන පුද්ගලයාගෙන් ආපනශාලාව පවත්වාගෙන යාම සඳහා මහනගර සභාව මගින් නිකුත් කෙරන මුළුතැන්‍ගෙයි බලපත්‍රය, ව්‍යාපාර ලියාපදිංචිය, වෙළෙඳ බලපත්‍රය, ඉල්ලා සිටි අතර එම කිසිදු ලියවිල්ලක් ආපනශාලා හිමිකරු සතු නොවීය.ආපන ශාලාවෙන් ආහාර පාන ලබාගන්නන් හට පානය කිරීම සඳහා ලීටර් 20 බැගින් වූ පානීය ජල බෝතල් තබා තිබූ අතර ඒවා සෞඛ්‍යාරක්ෂිත පානීය ජලය නොවන බවට මහජන සෞඛ්‍ය පරික්ෂකවරුන් තීරණය කළ අතර එම ජල බෝතල් 02ක් මුද්‍රා තබා පරික්ෂණ කටයුතු සඳහා නිලධාරීන් භාරයට ගනු ලැබීය.වැටලීම සිදුකළ නාගරික කොමසාරිස්වරයා ඇතුළු මහජන සෞඛ්‍ය පරික්ෂකවරු ආපන ශාලාව දැඩි සෝදිසියට ලක්කළ අතර තේ සාදන ස්ථානය වීදුරු කැඩී බිඳී ගොස් දැඩි ලෙස අපවිත්‍රව තිබීම හේතුවෙන් එම ස්ථානයද මුද්‍රා තැබීය.යම් ආයතනයක් පවත්වාගෙන යන විට අවශ්‍ය මූලික අවශ්‍යතා වන ජලය සහ විදුලියද මේ ස්ථානයේ විසන්ධිකර තිබූ බව වැටලීම සිදුකළ නිලධාරීන් පැවැසූහ. පිරිසිදු පානිය ජලය යැයි පවසා පාරිභෝගිකයන්ට ජලය රැගෙන ආ ස්ථානයත්, ආහාර පිසින නව බස්නැවතුම්පොළේ මුළුතැන් ගෙයත් ඉදිරියේදී දැඩි පරික්ෂාවට ලක්කරන බද මහජන සෞඛ්‍ය පරික්ෂකවරු පැවැසූහ.වැටලීම සිදුකරන අවස්ථාවේ අනුරාධපුර ශික්ෂණ රෝහලේ අධ්‍යක්ෂ වෛද්‍ය විජේදාස අතපත්තු මහතාද පැමිණ සිටි අතර ඔහු කියා සිටියේ ආපන ශාලාව පවත්වාගෙන යන්නන් රෝහලට ලබා දිය යුතු කුලී මුදල්ද නොගෙවමින් බලහත්කාරයෙන් ආපනශාලාව පවත්වාගෙන ගිය බවයි. ඔවුන් විසින් රෝහලට රුපියල් කොටි 03කට වැඩි කුලී මුදලක්ද ගෙවීමට ඇති බව රෝහල් පරිපාලනය සඳහන් කළේය.රෝහලේ ආපනශාලාව පරික්ෂා කිරීමෙන් අනතුරුව වෛද්‍යවරුන්ට වෙන් කර ඇති ආපන ශාලාවද පරික්ෂාවට ලක්කළ අතර එහි තිබී පරිභෝජනයට නුසුදුසු බවට සැකකෙරෙන ලේබල් නීතිය උල්ලංඝණය කළ යෝගට් තොගයක් ද මහජන සෞඛ්‍ය පරික්ෂකවරු අත්අඩංගුවට ගනු ලැබීය. එම ස්ථානයද පවත්වාගෙන යාමට අවශ්‍ය බලපත්‍ර ලබාගෙන නොතිබුණු අතර ඒවා කඩිනමින් ලබා ගන්නා ලෙස කොමසාරිස්වරයා උපදෙස් දුන්නේය.අනුරාධපුර මහනගර සභාවේ නාගරික කොමසාරිස් රෝහණ සම්පත් ධර්මදාස මහතාගේ උපදෙස් මත ජ්‍යොෂ්ඨ මහජන සෞඛ්‍ය පරික්ෂකවරුන් වන ඩී.එස්.කෙක්. අබේවික්‍රම, එච්.එම්.ආරියසේන, මහජන සෞඛ්‍ය පරික්ෂකවරුන් වන ඩබ්.රුවන් කුලතුංග, එස්.එම්.ජේ.ජේ. ජයසිංහ අනුරාධපුර ශික්ෂණ රෝහලේ මහජන සෞඛ්‍ය පරික්ෂක කේ.සී.ඒ.ආර්.බී. ජයවර්ධන යන නිලධාරීහු වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408062</link>
    <topic>වල්ලපට්ටා සාම්පල් ගෙනා ග්‍රාම නිලධාරි කොටු</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>වල්ලාපට්ටා ජාවාරමක් සදහා ගැනුම්කරුවන්ට පෙන්වීමට කොබෙයිගනේ සිට මෝටර් රථයකින් සාම්පල් රැගෙන ආ ග්‍රාම නිලධාරියකු ඇතුළු තිදෙනෙකු ඊයේ (05) අළුයම කච්චකොටි තිව් ප්‍රදේශයේදි අත්අඩංගුවට ගත් බව කින්නියා පොලිසිය කියයි.අත්අඩංගුවට ගත් වල්ලාපට්ටා සාම්පල්වල බර ග්රෑම් තුනක් වේ.සැකකරුවන් සිවු දෙනාගෙන් තිදෙනකු කොබෙයිගනේ පදිංචිකරුවන් වන අතර අනෙක් සැකකරු බිංගිරිය ප්‍රදේශයේ පදිංචිකරුවෙකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408063</link>
    <topic>බලපත්‍ර නැතිතුවක්කුවක් සොයාගනී</topic>
    <author>ඇල්පිටිය සමුහ</author>
    <content>පිටිගල පොලිස් වසමට අයත් පොද්දීවෙල ප්‍රදේශයේ නිවසක සඟවා තිබියදී බලපත්‍ර රහිත පතරොම් තුවක්කුවක් ඊයේ අත් අඩංගුවට ගත් බව පිටිගල පොලිසිය කියයි.සැකකරු වන සතුන් දඩයම් කිරීමට මේ තුවක්කුව භාවිත කරන්නට ඇතැයි පොලිසිය සැකකරයි. අත් අඩංගුවට ගත් ගිනි අවිය සහ සැකකරු ඇල්පිටිය මහේස්ත්‍රාත් අධිකරණයට ඉදිරිපත් කිරීමට නියමිතය. ඇල්පිටිය පොලිස් අධිකාරී අතුල වීරසිංහ මහතාගේ උපදෙස් පරිදි පිටිගල පොලිස් ස්ථානාධිපති ප්‍රධාන පොලිස් පරීක්ෂක උදයකුමාර මහතා ඇතුළු පොලිස් කණඩායමක් වැඩි දුර පරීක්ෂණ පවත් වති</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408064</link>
    <topic>ඉබි මස් ළඟ: දසදහසක් දඩ</topic>
    <author>බළපිටිය සමූහ</author>
    <content>ඉබ්බෙකු මරා මස් ග්‍රෑම් 650ක් ලඟ තබා ගෙන සිටි පුද්ගලයෙකු අම්බලන්ගොඩ පොලීසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව සැකකරු චෝදනාවට වරද පිලිගැනීම නිසා රුපියල් දස දහසක දඩයක් නියම කර එය නොගෙවන්නේ නම් මාස දෙකක සිර දඩුවමක් (01) නියම කළේය.එසේ දඩ නියම කරන ලද්දේ අම්බලන්ගොඩ කුලීගොඩ පදිංචි අයකුටය.සැකකරු ඉබි මස් ලඟ තබාගෙන සිටින බවට අම්බලන්ගොඩ පොලීසියට ලැබුණු තොරතුරක් මත නිවස පරික්ෂා කිරීමෙන් පසු මේ ඉබි මස් තොගය සොයා ගත් බව පොලීසිය අධිකරණයට දන්වා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408065</link>
    <topic>කඩා වැටුණු විදුලි රැහැනකතකට මරු කැඳවයි</topic>
    <author>ලංකින්ද නානායක්කාර ඉමදුව සමුහ</author>
    <content>සුළගින් කඩා වැටුණු විදුලි රැහැනක් ඇල්ලූ කාන්තාවක මිය ගොස් ඇති බව අක්මිමන පොලීසිය පවසයි. මේ දිනවල අධික වර්ෂාව හා සුළං තත්ත්වය නිසා මේ විදුලි රැහැන් කඩා වැටී තිබේ.තල්ගම්පල උඩු බැද්දාව ප්‍රදේශයේ නිවසක් අසලින් දිවෙන විදුලි මාර්ගයේ විදුලි රැහැන ඊයේ (05) දහවල් 11 ට පමණ කඩා වැටී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408066</link>
    <topic>බස්-යතුරු පැදි අනතුරින්අඹුසැමි යුවළක් මරුට</topic>
    <author>ලුණම සමූහ</author>
    <content>හුංගම බටඅත වංගුව ප්‍රදේශයේ දී ලංගම බස් රථයක් හා යතුරු පැදියක් ගැටීමෙන් යතුරුපැදියේ ගමන් ගත් යුවළක් මිය ගිය බව හුංගම පොලීසිය කියයි.කතරගම ඩිපෝවට අයත් බස් රථය කොළඹ සිට කතරගම බලා ධාවනය වූ අතර යතුරු පැදිය තංගල්ල දෙසට ධාවනය වෙමින් සිටිය දී මුහුණට මුහුණ ලා මේ අනතුරසිදුව තිබේ. අනතුරින් තිස්සමහාරාමයේ පදිංචි කෝදාගොඩ හෙටිටිගේආරියවංශ 54 සහ බිරිය වන කල්‍යානී කුමරප්පෙරුම 56 මෙසේ මිය ගොස් ඇත. බස් රථයේ රියැදුරු පොලීස් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408067</link>
    <topic>නිධානයක් ගනිද්දීඅත්අඩංගුවට</topic>
    <author>හබරණ සමූහ</author>
    <content>පලුගස්වැව, ගල්කඩවල ගම්මානයේ ගෙවත්තක නිවසක් අසල නිධානයක් ගැනීමට උත්සාහ කළ සැකකරුවන් දෙදෙනෙක් සමඟ උපකරණ රැසක් හබරණ පොලීසියට ලැබුණු තොරතුරක් අනුව අත්අඩංගුවට ගෙන ඇත.එක් සැකකරුවෙක් යුද හමුදාවේ සේවය කරන්නෙක් වන අතර එම නිවසෙහි පදිංචිකරුවෙක් වන අතර අනෙක් සැකකරු ගිරිතලේ ප්‍රදේශයේ පදිංචිකරුවෙකි. අත් අඩංගුවටගත් උපකරණ අතර අලවංගුවක්, බෝර කටු තුනක්, කුළුගෙඩි දෙකක්, කඩුවක්, පළතුරු වර්ග තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r1408068</link>
    <topic>පදියතලාවට නියඟය දරුණුයි</topic>
    <author>පදියතලාව සමූහ</author>
    <content>මාස ගණනාවක් තිස්සේ පවතින දැඩි නියඟය හේතුවෙන් පදියතලාව ප්‍රාදේශීය ලේකම් කොට්ඨාසයේ ගම්මාන රැසක ජනතාව උග්‍ර පානීය ජල හිඟයෙන් පීඩා විඳිති. හාගම්වෙල ගම්මානයේ විශාල පිරිසකට මේ ජල හිඟය උග්‍රව බලපා ඇත.පදියතලාව ජල යෝජනා ක්‍රමය දීර්ඝ කිරීමෙන් මේ ජල ප්‍රශ්නයට තරමක හෝ සහනයක් ලබා දීමට හැකියාව ඇති බව පවසන ප්‍රදේශවාසීහු ඒ පිළිබඳව වගකිවයුත්තන්ගේ අවධානය කඩිනමින් යොමු කරවන මෙන් අම්පාර දේශපාලන අධිකාරියෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r14080610</link>
    <topic>සමයන්ගල ඇල්ලේ අසිරිය මෙන්න බලන්</topic>
    <author>අයි.එම්.වී.සී.ගුණසේකර.ඇල්පිටිය සමුහ</author>
    <content>මේ දිනවල ගාල්ල ප්‍රදේශයට පවතින වැසි සහිත කාලගුණයත් සමගම මේ ප්‍රදේශයේ තිබෙන දිය ඇලි ඉතා මනස්කාන්ත අයුරින් ගලා යන අයුරු දැකිය හැකිය.පිටිගල බොරලුහෙන පිහිටි සමයන්ගල දිය ඇල්ල අඩි සිය ගණනක පමණ උස සිට ගලා හැලෙන අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r14080611</link>
    <topic>දේවාරූඩයෙන් කියූ සාස්තරයපියවි සිහියෙන් ඔප්පු කරලා</topic>
    <author>අනුරාධපුර මධ්‍යම විශේෂ</author>
    <content>තොග වෙළෙඳසලක සේවයේ නියුතුව සිටි දේවාරූඩයෙන් සාස්තර කියන පුද්ගලයකු වෙළෙඳසලක අලෙවියට තබා තිබු බිත්තර පෙට්ටියක් සොරාගෙන යද්දී එම වෙළෙඳසලේ හිමිකරුට අසුවීමේ පුවතක් අනුරාධපුර නගරයෙන් වාර්ථා විය.සිද්ධිය මෙසේය.අනුරාධපුර නගරයේ පිහිටි මේ තොග වෙළෙඳසලේ සේවකයන් කිහිපදෙනෙකු සේවය කර ඇති අතර එහි සේවය කළ එක් අයකු සේවය අවසන් වී යන විට යම් භාණ්ඩයක් සොරකම් කරගෙන ගොස් වෙනත් වෙළෙඳසල්වලට අඩු මුදලට විකිණීම පුරුද්දක් කරගෙන තිබුණි.මේ වෙළෙඳසලේ හිමිකරුට එහි ඇති යම් යම් භාණ්ඩ අඩුවන බව ඉවෙන් මෙන් දැනී ඇති අතර කොයි මොහොතකදී හෝ සොරා අල්ලා ගැනීමට ඔහු මාන බලමින් සිට ඇත.වෙළෙඳසලේ සේවය කරන සේවකයා දේවාරූඩයෙන් හොදින් සාස්තර කියන බවත් සාස්තර ඇසීම සදහා විශාල පිරිසක් ඔහුගේ දේවාලයට යන බවටත් ව්‍යාපාරිකයාට දැන ගන්නා ලැබී ඇත. ඒ අනුව ව්‍යාපාරිකයා තවත් හිතවත් ව්‍යාපාරකයකු සමග ගොස් සේවකයාගේ දේවාලයේදී සාස්තරයක් ඇසීමට සිතීය.ඒ අනුව එක් දිනක් සවස්වරුවේ ඔවුන් දෙපළ සාස්තර ඇසීම සදහා වෙළෙඳසලේ සේවය කරන පුද්ගලයාගේ දේවාලයට ගොස් ඇති අතර රුපියල් 500 ක පඩුරුද තබා සාස්තරය අසා තිබේ. එහිදී සාස්තරකරු පවසා ඇත්තේ තෙදිනක් ගතවිමට පෙර භාණ්ඩ සොරකම් කරන පුද්ගලයා අතටමට අල්ලා ගත හැකි බවයි.සාස්තරය පිළිබදවව්‍යාපාරිකයාට එතරම් විශ්වාසයක් නොතැබුවත් හරියටම ඊට දිනකට පසු ඔහුට දේවාරූඩයෙන් සාත්සතරය කියු සේවකයාම පිටුපස දොරින් රුපියල් 2000 කට වඩා වැඩි වටිනාකමින් යුතු බිත්තර පෙට්ටියක් සොරාගෙන යද්දී අල්ලා ගැනිමට හැකි වී තිබේ.ඒ අනුව සේවකයා දේවාරූඩයෙන් කියු සාස්තරය සියයට සියයක් සථල වී ඇති අතර වෙළෙඳසල්හිමියා විසින් ඔහු සේවයෙන් ඉවත් කිරීමට කටයුතු කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r14080612</link>
    <topic>ගම්පහ වසම් 101ක සංවර්ධනයටරුපියල් දස කෝටි දස ලක්ෂයක්</topic>
    <author>ගම්පහ මධ්‍යම සමූහ පි. ඒ. ඔලිවර් පෙරේරා</author>
    <content>රජයේ එක ගමකට එක වැඩක් සංවර්ධන වැඩසටහනට අනුව ගම්පහ ප්‍රාදේශීය ලේකම් කොට්ඨාසයට මේ වසර සඳහා රුපියල් දස කෝටි දස ලක්ෂයක මුදලක් වෙන්කර ඇත.ගම්පහ ප්‍රාදේශීය කොට්ඨාස ග්‍රාමසේවා වසම් 101ක ව්‍යාපෘති 101ක් සඳහා මේ මුදල් යෙදවීමට කටයුතු කර ඇත.ගම්පහ සහකාර ප්‍රාදේශීය ලේකම් අංජන ඕවිටිගල මහතා පැවැසුවේ කොට්ඨාස, ගමින් ගමට ගොස් ජනතාවගේ ස්වේඡා සංවිධානවල හා ජන සංවිධානවල යෝජනා අනුව තෝරාගත් ව්‍යාපෘති මේ යටතේ ක්‍රියාත්මක කරන බවය.මේ යටතේ සේවා පියස මධ්‍යස්ථාන ග්‍රාමිය මාර්ග අලුත්වැඩියාව, ප්‍රජා ශාලා අලුත්වැඩියාව, වාරිමාර්ග ප්‍රතිසංස්කරණය, ඇළමාර්ග සංවර්ධනය, අමුණු ප්‍රතිසංස්කරණය, ගව පැන්නුම, ට්‍රැක්ටර් පැන්නුම යන ආදි ව්‍යාපෘති රාශියක් ක්‍රියාත්මක කිරීමට නියමිත බව ඒ මහතා පැවැසිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r14080613</link>
    <topic>හොරණ සහනාධාර ද්‍රව්‍යඔබත් ලබා දෙන්න</topic>
    <author>පද්ම ශ්‍රී දසනායක - ගෝනපොල සමූහ</author>
    <content>නියඟයෙන් පීඩාවට පත් කතරගම, මොනරාගල ප්‍රදේශයන්හී ජනතාවට ආහාරපාන ද්‍රව්‍ය මඟින් සහනාධාර ලබාදීමේ වැඩසටහනක් ක්‍රියාත්මක කිරීමට හොරණ සමගි මිතුරු සංසදය මඟින් කටයුතු යොදා ඇති අතර එම සහනාධාර ද්‍රව්‍යයන් මේ මස 10 වැනිදා හොරණ සිට කතරගම, මොනරාගල ප්‍රදේශයන් වෙත බස් රථ මඟින් ගෙන ගොස් එම ප්‍රදේශයන්හි ජනතාව අතර බෙදාදීම සිදුකෙරේ.එම ද්‍රව්‍යයන් එම ජනතාව වෙනුවෙන් පරිත්‍යාග කිරීමට අදහස් කරන අයට අගෝස්තු 10ට පෙර හොරණ ප්‍රධාන බස් නැවතුම්පොළේ පුද්ගලික බස් රථ කාර්යාලයට බාරදීමට හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=r14080614</link>
    <topic>පසුගිය වසරේ වැඩ අවසන් නොකළව්‍යාපෘති 60න් 34ක වැඩ අවසන් අදියරේ</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>ගම නැඟුම, එක් ගමකට එක් වැඩක් වැඩසටහන යටතේ 2013 ජූනි වන විට අවසන් කර ගත නොහැකිව තිබූ ව්‍යාපෘති 60 න් 34 ක වැඩ මේ වන විට සම්පූර්ණයෙන් අවසන් කර තිබෙන බවත්, ඉතිරි ඒවායේ වැඩ අවසන් වන මට්ටමේ පවතින බව ද කොළඹ දිස්ත්‍රික් ලේකම් කාර්යාලයේ ක්‍රමසම්පාදන අධ්‍යක්ෂවරිය එම සම්බන්ධීකරණ කමිටුව වෙත වාර්තා කරයි.ඒ සඳහා ලැබුණු රුපියල් දසලක්ෂ 50 න් දසලක්ෂ 17 ක් වැය වී ඇති බව ද ඇය කියා සිටී. කොළඹ නගරයේ ක්‍රියාත්මක කළ යුතුව ඇති ව්‍යාපෘති කීපයක්ම පදික වේදිකා පළුදු වේ යැයි බියෙන් නගර සභාව අවසර නොදීමේ හේතුවෙන් ඒවායේ වැඩ නතර වී ඇති බව පාර්ලිමේන්තු මන්ත්‍රී තිලංග සුමතිපාල මහතා දන්වා සිටියේය.ජලසම්පාදන හා ජලාපවාහන ඇමැති දිනේෂ් ගුණවර්ධන මහතා ද මෙම ගැටලුව තම අමාත්‍යාංශයට ද බෙහෙවින් බලපාන බව ද, මාර්ගවල සිදුවන හදිසි ජල කාන්දුවීමකදී අලුත්වැඩියා කටයුතු සඳහා අවසර ලබාගැනීමේදී සිදුවන ප්‍රමාදයන්ට ඉහත තත්ත්වය අදාළ වන බවත්, මේ නිසා ජලය විශාල ප්‍රමාණයක් අපතේ යන බවත් සඳහන් කළේය.මෙයට විසඳුමක් ලබාගැනීම සඳහා මුලසුනේ සිටි සම්බන්ධීකරණ කමිටු සමසභාපති පුනර්ජනනීය බලශක්ති ඇමැති සුසිල් ප්‍රේමජයන්ත මහතා පොලිසියෙන් විමසූ අතර පොලිස් නිලධාරීහු ප්‍රකාශ කළේ මෙය නාගරික සංවර්ධන අධිකාරියට අයත් ගැටලුවක් බවය. රාජ්‍ය ආරක්ෂක හා නාගරික සංවර්ධන අමාත්‍යාංශයේ අනුමැතිය ලබාගත යුතු බව ද ඔවුහු දන්වා සිටි‍යහ.මෙහිදී කොළඹ මහ නගර සභාව නියෝජනය කරමින් පැමිණ සිටි ඉංජිනේරුවරයා, ඉදිරියේදී ‍මෙම ගැටලු විසඳීමට පියවර ගන්නා බව දැන්වීය. ලෝක බැංකු ව්‍යාපෘතියෙන් සංවර්ධනය කරන මාර්ගවල අලුත්වැඩියා කිරීම සඳහා අදාළ සේවා ආයතනවලට දැනුම් දී ඇති අතර සංවර්ධනයෙන් පසු ‍එම මාර්ග අලුත්වැඩියා කිරීමට ඉඩ නොලැබෙන බව ද ඔහු පැහැදිලි කළේය.දැනට සංවර්ධනය නොවූ මාර්ග සඳහා මෙම ක්‍රියාමාර්ගය යොදා නොගන්නා ලෙස පාර්ලිමේන්තු මන්ත්‍රී තිලංග සුමතිපාල මහතා ඉල්ලීමක් කළේය.ආර්ථික සංවර්ධන අමාත්‍යාංශයේ අනුමැතිය ‍ලද සියලු ව්‍යාපෘති මේ වන විට කොට්ඨාසවලට දන්වා යවා ඇති බව ද දැනුම් දෙන ලදී.මෙහිදී අදහස් දැක්වූ සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන මහතා, මලගල පාර, පාදුක්ක දක්වා මාර්ගය හා වග ඉරිදා පොළ සිට පිටුම්පේ ඉදිරියට මාර්ගය ඉතා අබලන් තත්ත්වයේ පවතින බව ද, මේ දක්වා සංවර්ධන කටයුතු සිදු වී නැති බව කියා සිටියේය.මෙහිදී පළාත් මාර්ග සංවර්ධන අධිකාරියේ ප්‍රධාන ඉංජිනේරුවරයා මෙම මාර්ග දෙක සඳහා රුපියල් දසලක්ෂ 200 ක් පමණ වැය වන බවත්, පළාත් මාර්ග සංවර්ධන වැඩසටහනේ 11 වෙනි අදියර යටතේ ප්‍රතිපාදන ලැබෙනු ඇතැයි අපේක්ෂා කරන බවත් කීවේය.2013 විමධ්‍යගත අයවැය වැඩසටහන යටතේ මේ දක්වා ලැබී ඇති ව්‍යාපෘති යෝජනා සංඛ්‍යාව 873 ක් බවත්, ඒ සඳහා රුපියල් දසලක්ෂ 109.64 ක මුදලක් වෙන් වී ඇති බවත් හෙළි කැරිණි.පළාත් මාර්ග කාපට් කිරීමේ වැඩසටහන යටතේ ව්‍යාපෘති 103 ක් ක්‍රියාත්මක වූ අතර ඒ සඳහා රුපියල් දසලක්ෂ 1717.1 ක මුදලක් මේ වන විට වැය කර ඇති බව ද දැනුම් දෙනු ලැබීය. මේ පිළිබඳව අදහස් දැක්වූ පළාත් මාර්ග සංවර්ධන අධිකාරියේ ප්‍රධාන ඉංජිනේරුවරයා විසින් බස්නාහිර රන් අරුණ වැඩසටහනේ 11 අදියර යටතේ මාර්ග සංවර්ධනය සඳහා රුපියල් දසලක්ෂ 5000 ක් ලැබුණු බවත්, මාර්ග සංවර්ධනයේදී එම මුදල ඉක්මවා යාමේදී ආරම්භ කළ සියලු ව්‍යාපෘති අතරමඟ නැවැත්වීමට සිදුවූ බව දන්වා සිටින ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408061</link>
    <topic>රිදී පදක්කමක් දිනූ ශ්‍රී ලංකා පිල අද මවුබිමට</topic>
    <author>ප්‍රින්ස් ගුණසේකර</author>
    <content>විසිවැනි පොදු රාජ්‍ය මණ්ඩලීය ක්‍රීඩා උළෙලට සහභාගිවූ ශ්‍රී ලංකා ක්‍රීඩක ක්‍රීඩිකාවෝ අද මවුබිමට පා තබති. 104කගෙන් යුත් ක්‍රීඩක පිරිස රිදී පදක්කමක් අතැතිව පැමිණෙන අතර එය ඇත්තේ බර ඉසිලීමේ ශූර සුදේශ් පීරිස් සතුවය. 2010දී හා 2014දී පොදු රාජ්‍ය මණ්ඩලීය ක්‍රීඩා උළෙල දෙකේදීම ශ්‍රී ලංකා ගෞරවය ආරක්ෂා කළේ බර ඉසිලීමේ ක්‍රීඩාවෙන්වීම විශේෂත්වයකි.ක්‍රීඩා සමහරකට විශාල ධනයක් වැය කර පෝෂණය කළද ඒවා ජාත්‍යන්තර පදක්කම් නොලබා පසුබසිමින් සිටින විට බර ඉසිලීමේ ක්‍රීඩකයන් දැක්වු දක්ෂතා සුළුපටු නොවේ.කෙසේ වුවද රිදී පදක්කම දිනා රටට ගෞරවය ගෙනදුන් සුදේශ් පීරිස්ට රුපියල් ලක්ෂ 30ක මුදලක් රජයෙන් ප්‍රදානය කිරීමට නියමිතය.ක්‍රීඩා අමාත්‍යාංශය ජාත්‍යන්තර ක්‍රීඩා තරගවලදී ජය ලබන ක්‍රීඩකයන්ට මුදල් තිළිණ ප්‍රදානය කරන හෙයින් පොදු රාජ්‍ය මණ්ඩලීය ක්‍රීඩා රිදී පදක්කමක් වෙනුවෙන් රුපියල් ලක්ෂ 30ක් හිමිවීම සිදුවනු ඇත. මේ රිදී පදක්කම්ලාභියා අද පෙරවරු 8.30ට කටුනායක බණ්ඩාරනායක ගුවන් තොටුපොලෙන් පැමිණෙද්දී විශේෂ පිළිගැනීමක්ද සුදානම් කොට ඇත.ගුවන් තොටුපොල විශේෂ අමුත්තන්ගේ පර්ජයන්තයේදී සුදේශ් පීරිස් පිළිගැනීමට ශ්‍රී ලංකා බර ඉසිලීමේ සංගමය හා ක්‍රීඩා සංවර්ධන දෙපාර්තමේන්තුව කටයුතු යොදා ඇත.මෙවර ක්‍රීඩා උළෙලේ පදක්කම් දිනාගැනීම අතින් ඉන්දියාව, මලයාසියාව හා සිංගප්පූරුව යන ආසියානු රටවල් පසුබසිද්දී නයිජිරියාව ඉදිරියට පැමිණීම විශේෂත්වයකි.මෙවර පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබා ගැනීමට ග්ලාස්ගෝව් සමග 2007දී නයිජීරියාවේ අම්බුජා නගරය තරග කර පරාජය වුවද ඔවුන්ගේ සැලසුම් ඇත්නොහැර ඉදිරියට යෑම දියුණුවේ ප්‍රතිඵලය වී තිබේ. නයිජීරියාව රන් පදක්කම් 11ක් සමග පදක්කම් 36ක් ගෙන 8වැනි තැනට පත්වෙද්දී ගියවර දෙවැනි ස්ථානයේ සිටි ඉන්දියාව මෙවර 5වැනි ස්ථානයට, 7වැනි ස්ථානයේ සිටි මලයාසියාව 12වැනි තැනට හා 8වැනි ස්ථානයේ සිටි සිංගප්පූරුව 11වැනි ස්ථානයට ඇද වැටුණි.මේ අතර බීමතින් රිය පැදවීමේ චෝදනාමත ඉන්දීය ඔලිම්පික් කමිටු ලේකම්වරයා හා මල්ලවපොර විනිසුරුවරයකු ග්ලාස්ගෝව් පොලිසිය මගින් අත්අඩංගුවට ගෙන තිබේ. ඒ දෙදෙනා අධිකරණය හමුවට ගෙන එන බව ස්කොට්ලන්ත පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408067</link>
    <topic>මහේලගේ අවසන් ටෙස්ට් තරගමාලාවේපළමු තරගය අද ගාල්ලේ දී ඇරැඹේ</topic>
    <author>ෆවුස් මොහොමඩ් ගාල්ල සිට...</author>
    <content>සුපිරි පිතිකරු මහේල ජයවර්ධනගේ ටෙස්ට් තරග දිවියේ අවසන් ටෙස්ට් තරගමාලාවේ පළමු තරගය අද (6) පාකිස්තානය සමග ගාල්ල ජාත්‍යන්තර ක්‍රිකට් ක්‍රීඩාංගණයේ දී ඇරැඹේ. එතෙක් මෙතෙක් ලෝක ක්‍රිකට් පිටියේ බිහිවූ විශිෂ්ටතම පිතිකරුවකු ලෙස ජාත්‍යන්තර විචාරකයන්ගේ පැසසුමට ලක්වූ මහේල අද ගාල්ලේ දී ටෙස්ට් තරගයකට සහභාගි වන්නේ ද අවසන්වරටය. එබැවින් අද තරගයේ වැඩිම අවධානයකට ලක්වන ක්‍රීඩකයා බවට මහේල නිතැතින්ම පත්වෙයි.ශ්‍රී ලංකාව අද තරගයට එක්වන්නේ දකුණු අප්‍රිකාව හමුවේ ටෙස්ට් තරග 1-0ක පරාජයකින් පසුවය. දකුණු අප්‍රිකානුවන්ට පරාජය වීමේ කනගාටුව මැකීයාමටත් පෙර නායක ඇන්ජෙලෝ මැතිව්ස් ඇතුලු ශ්‍රී ලංකා ක්‍රීඩකයන්ට යළි ජයග්‍රහණයේ මාවතට පිවිසීමේ අවස්ථාව උදාවී තිබේ.අනිත් අතට පාකිස්තානය ටෙස්ට් තරගයකට මේ සහභාගිවන්නේ මාස 6ක විරාමයකට පසුවය. ඔවුන් අවසන් වරට ටෙස්ට් තරගමාලාවකට සහභාගිවූයේ ද ශ්‍රී ලංකාව සමග වීම විශේෂත්වයකි. ඒ පසුගිය ජනවාරියේ එමිරේට්ස් හී පැවැති තරග තුනකින් යුත් ටෙස්ට් තරගමාලාවටය. එය නිමාවට පත්වූයේ 1-1ක් ලෙස ජයපරාජයෙන් තොරවය.එබැවින් ඔවුන්ගේ ටෙස්ට් තරග ඉඩෝරයට නැවතීමේ තිත තබා අද තරග බිමට පිවිසෙන මිස්බා උල් හක්ගේ නායකත්වයෙන් යුතු පාකිස්තාන පිලේ එකම අරමුණ වී ඇත්තේ මේ වසරේ ඔවුන්ගේ පළමු ටෙස්ට් තරග ජයග්‍රහණය ශ්‍රී ලංකාවේ දී අත්කර ගැනීමය. අනිත් අතට පාකිස්තානය ශ්‍රී ලංකා භූමියේ දී වසර 8කින් ටෙස්ට් තරගයක් දිනා නැත.ඔවුන් අවසන් වරට මෙරටදී ටෙස්ට් තරගයක් ජයගත්තේ 2006දීය. එහිදී අස්ගිරියේ පැවැති තරගය කඩුලු 8ක ජය ගැනීමට ඔවුන් සමත්විය. එබැවින් අද තරගය තියුණු මුහුණුවරක් ගනු ඇත. දෙපිල අවසන් වරට ගාල්ලේ දී තරග වැදුණේ 2012වසරේදීය. එහි දී පැවැති තරග තුනේ ටෙස්ට් තරගමාලාව නිමාවට පත්වූයේ 1-0ක ජයක් ශ්‍රී ලංකාවට හිමිකර දෙමිනි.එම ගෞරවය ශ්‍රී ලංකාවට හිමිවූයේ ගාල්ල පැවැති ටෙස්ට් තරගය ලකුණු 209කින් ජය ගැනීමෙනි. එම තරගයේ දී පාකිස්තානය පළමු ඉනිමේ දී ලකුණු 100කට දැවී ගිය අතර පාකිස්තානයට අමිහිරි මතක සටහන් කීපයක් එක්විය. එබැවින් අද තරගයේ වැඩි වාසිය නිතැතින්ම හිමිවී ඇත්තේ ශ්‍රී ලංකාවටය.දඟපන්දු යවන්නන්ට වැඩි වාසිය සලසා දෙන ගාල්ල තණතීරුවේ රංගන හේරත්ගේ හා දිල්රුවන් පෙරේරාගේ සංයෝගය පාකිස්තානුවන්ට දැඩි අභියෝගයක් වනු ඇත. දකුණු අප්‍රිකාව සමග පසුගියදා නිමාවට පත්වූ තරගමාලාවේ දී රංගන හා දිල්රුවන් ශ්‍රී ලංකා පිලේ වඩාත් අවිවේකී පන්දු යවන්නන් දෙපළ බවට පත්වූහ. අනිත් අතර රංගන හේරත් පාකිස්තානය සමග ටෙස්ට් තරග 15කට සහභාගී වී ඇති අතර එහි දී බිඳ දැමූ කඩුලු සංඛ්‍යාව 65කි.මුත්තයියා මුරලිදරන්ගෙන් පසුව (තරග 16යි : කඩුලු 80යි ) පාකිස්තානයට එරෙහිව වැඩිම ටෙස්ට් කඩුලු සංඛ්‍යාවක් දවාලීමේ ගෞරවය ඔහුට හිමිය. කෙසේවෙතත් පාකිස්තානයේ සයීඩ් අජ්මාල්ගේ දස්කම් ද බැහැර කිරීමට නොහැකිය. ජාත්‍යන්තර ක්‍රිකට් පිටියේ ප්‍රබලතම දඟපන්දු යවන්නකු ලෙස නමක් දිනා සිටින අජ්මාල් වෙතින් ශ්‍රී ලංකා පිලේ පිතිකරුවන්ට වැඩි තර්ජනයක් එල්ල වනු ඇත. ඔහු 2012 දී ගාල්ලේ පැවැති ටෙස්ට් තරගයේ කඩුලු 7ක් දවාලීමට සමත්විය.ඉන් 5ක්ම ඔහු දවාගත්තේ ශ්‍රී ලංකා පළමු ඉනිමේදීය. ඔහු ශ්‍රී ලංකාව සමග ටෙස්ට් තරග 12කට සහභාගී වී ඇති අතර කඩුලු 57ක් බිඳ දමා තිබේ.වසීම් අක්රාම්ගෙන් පසුව (තරග 19යි : කඩුලු 63යි ) ශ්‍රී ලංකාවට එරෙහිව වැඩිම ටෙස්ට් කඩුලු සංඛ්‍යාවක් ලැබූ පාකිස්තාන පන්දු යවන්නා ඔහුය. දෙපිල අතර මෙතෙක් පැවැති ටෙස්ට් තරග 46න් තරග 17ක ජය පාකිස්තානයට හිමිවී ඇති අතර ශ්‍රී ලංකා තරග 11ක ජය ලබා සිටියි. ඉතිරි තරග 18ම නිමාවට පත්වූයේ ජයපරාජයෙන් තොරවය.ශ්‍රී ලංකා සංචිතය - ඇන්ජෙලෝ මැතිව්ස් (නායක), ළහිරු තිරිමාන්න (උපනායක), උපුල් තරංග, කෞෂාල් සිල්වා, කුමාර් සංගක්කාර, මහේල ජයවර්ධන, කිත්රුවන් විතානගේ, නිරෝෂන් දික්වැල්ල, දිල්රුවන් පෙරේරා, රංගන හේරත්, ෂාමින්ද එරංග, සුරංග ලක්මාල්, චානක වෙලගෙදර, ධම්මික ප්‍රසාද්, නුවන් ප්‍රදීප්.පාකිස්තාන සංචිතය - මිස්බා උල් හක් (නායක), අහමඩ් ශෙහ්සාඩ්, අසාර් අලි, රහාත් අලි, සෆ්රාස් අහමඩ්, උමර් අක්මාල්, යූනිස් ඛාන්, අබ්දූර් රෙහ්මාන්, අසාඩ් ශෆීක්, ජුනෙයිඩ් ඛාන්, මොහම්මඩ් තල්හා, සයීඩ් අජ්මල්, ශාන් මසූඩ්, වහාඩ් රියාස්</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408066</link>
    <topic>ඉසිපතනයට තවත් රගර් කිරුළක්</topic>
    <author>ෆවුස් මොහොමඩ්</author>
    <content>විද්‍යා විද්‍යාලයීය කණ්ඩායමට එරෙහිව ලකුණු 21-15ක විශිෂ්ට ජයක් වාර්තා කළ ඉසිපතන විදුහල් කණ්ඩායම අවුරුදු 14න් පහළ මයිලෝ අන්තර් පාසල් පළමු කොටසේ රගර් ශූරතාව දිනා ගැනීමට සමත්විය. ඉසිපතනය රැස් කළ ලකුණු සංඛ්‍යාවට ගෝල් තුනක් එක්වූ අතර විද්‍යා විද්‍යාලයීය පිල ගෝලයක්, උත්සාහක දිනුමක් සහ දඬුවම් පහරක් මගින් සිය ලකුණු සංඛ්‍යාව වාර්තා කළේය.මෙවර පාසල් රගර් තරගවාරය පුරා අද්විතීය වාර්තා රැසකට හිමිකම් කියමින් ශූරතා පිට ශූරතා දිනූ ඉසිපතනය අවුරුදු 14න් පහළ පළමු කොටසේ ශූරතාවත් සමග පාසල් තරගවාරයේ දිනාගත් ශූරතා ප්‍රමාණය 4කි. මීට‍ පෙර ඔවුන් අවුරුදු 20න් පහළ සත් සාමාජික, ලීග් සහ පිළිමලුන් පිටුදැකීමේ ශූරතා අත්කර ගත්තේය.රාජකීය විදුහල් ක්‍රීඩා සංකීර්ණයේ පසුගියදා පැවැති මේ තරගාවලියේ 'බී' කාණ්ඩය නියෝජනය කළ ඉසිපතනය කුසලාන වටයේ අවසන් මහා තරගයට සුදුසුකම් ලැබුවේ ධර්මරාජ විදුහල් පිල සහ පානදුර රාජකීය විදුහල් පිල පරාජයට පත්කරමිනි. 'එච්' කාණ්ඩය යටතේ තරග වැදුණු විද්‍යා විද්‍යාලයීය පිල සී.ඩබ්.ඩබ්.කන්නන්ගර හා තර්ස්ටන් විදුහල් පරදවා අවසන් තරගයට සුදුසුකම් ලැබීය.මේ අතර වෙස්ලි විදුහල් පිල ලකුණු 12-7කින් පරාජය කළ ත්‍රිත්ව විදුහල් කණ්ඩායම පළඟ ශූරතාව දිනාගැනීමට සමත්විය.තරගාවලියේ බඳුන ශූරතාව හිමිවූයේ ලකුණු 25-5කින් විද්‍යාර්ථ විදුහල් පිල පරාජය කළ ගල්කිස්ස සාන්ත තෝමස් විදුහල් කණ්ඩායමටය. නාලන්දා විදුහලට එරෙහිව ලකුණු 19-5ක ජයක් වාර්තා කළ සහිරා විදුහල් කණ්ඩායම තරගාවලියේ පළිහ ශූරතාව අත්කර ගත්තේය. නෙස්ලේ ලංකා සමාගමේ පූර්ණ අනුග්‍රාහකත්වය යටතේශ්‍රී ලංකා පාසල් රගර් සංගමයේ මෙහෙයවීමෙන් 12 සාමාජික තරගාවලියක් ලෙස මෙය පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408062</link>
    <topic>ජාතික ක්‍රීඩා කෞතුකාගාරයේ ඉදිකිරීම් කඩිනම් කරන්න අමාත්‍ය මණ්ඩල අනුමැතියට</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකික ක්‍රීඩාවේ ඓතිහාසික වැදගත්මක අනාගත පරපුරට උරුම කරදීම සඳහා ක්‍රීඩා අමාත්‍යාංශයේ මුලිකත්වයෙන් ජාත්‍යන්තර මට්ටමේ ක්‍රීඩා කෞතුකාගාරයක් ඉදිකිරිමේ කටයුතු මේ දිනවල සිදුවෙමින් පවතී. නිදහස් චතුරශ්‍රයේ පර්චස් 40ක භූමි භාගයක පිහිටි ජාතික සටනේ පොරොගාමී නායකයෙකු වූ එෆ්.ආර්.සේනානායක මහතාගේ පාරම්පරික නිවස මේ සඳහා යොදා ගෙන ඇත.මව්බිමට ජාත්‍යන්තර කීර්තියක් ගෙනදුන් ඔලිම්පික් ක්‍රීඩකයාගේ සිට ලෝක ක්‍රිකට් ශූරතාවලිය දක්වා මෙරටට වැදගත්වන ක්‍රීඩා ජයග්‍රහණයන් පිළිබඳව හා ක්‍රීඩාවේ වැදගත් අවස්ථාවන් හී සිහිවටන, කුසලාන, පදක්කම් හා ඡායාරූප ඇතුලුව මතු පරපුර සඳහා ප්‍රදර්ශනය කිරීමට ඉදිවන මේ කෞතුකාගාරයේ කටයුතු ලබන වසරේ නිම වීමට තිබිණි.ජනාධිපතිතුමාගේ උපදෙස් පරිදි ජාතික ‍ක්‍රීඩා කෞතුකාගාරයේ ඉදිකිරීම් කටයුතු කඩිනම් කිරීම සඳහා ඉදිරියේදී අමාත්‍ය මණ්ඩල අනුමැතිය ලබාගැනීමට අපේක්ෂා කරයි. ක්‍රීඩා ඇමැති මහින්දානන්ද අලුත්ගමගේ මහතාද අදාළ කටයුතු මේ වසර අවසන් වීමට ප්‍රථම නිම කරන්නැයි ක්‍රීඩා බලධාරීන්ට උපදෙස් දී තිබේ.ක්‍රීඩා ඇමැතිවරයාගේ උපදෙස් පරිදි මේ පිළිබඳව විශේෂ කළමනාකරණ කටමිටුවක්ද පත්කර ඇත. ප්‍රධාන කමිටුවේ සභාපති ලෙස ක්‍රීඩා අමාත්‍යාංශයේ ජාතික ක්‍රීඩා සභාවේ හිටපු සභාපති සමන් අමරසිංහ මහතා කටයුතු කරන අතර කමිටුවේ ලේකම් ලෙස ක්‍රීඩා අමාත්‍යාංශයේ මාධ්‍ය ලේකම් හර්ෂ බී.අබේකෝන් මහතාද අමාත්‍යාංශයේ අතිරේක ලෙකම් සමන් බණ්ඩාර මහතා ප්‍රධාන මෙහෙයුම් කමිටුවේ අධීක්ෂණ කටයුතු භාරවද කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408063</link>
    <topic>ස්පෝටෙක් ක්‍රීඩා සමාජයට ජය</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මාතර දිස්ත්‍රික් ක්‍රිකට් සංගමය සංවිධාන කරන අන්තර් සමාජ තෙවැනි පෙළ ක්‍රිකට් තරගාවලියේ රාහුල ක්‍රීඩා සමාජය සමග පැවැති තරගයෙන් කඩුලු 9ක ජයක් වාර්තා කිරීමට ස්පෝටෙක් ක්‍රීඩා සමාජය සමත්විය.වැලිගම සේනානායක පිටියේ පැවැති තරගයේදී පළමුව පන්දුවට පහරදුන් රාහුල පිල ලකුණු 76කට දැවී ගිය අතර ජයග්‍රාහී ඉලක්කය ඕවර 14කදී සපුරාගත් සේපෝටෙක් පිලට අහිමිවූයේ එක් කඩුල්ලක් පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408064</link>
    <topic>අන්තර් සමාජ කාන්තා ක්‍රිකට් ගුවන්-නාවික අවසන් සටන අද</topic>
    <author>ෆවුස් මොහොමඩ්</author>
    <content>අන්තර් සමාජ කාන්තා පළමු කොටසේ එක්දින තරගාවලියේ අවසන් මහා තරගයට සුදුසුකම් ලබා ගැනීමට ගුවන් හමුදාව සහ නාවික හමුදාව සමත්විය. දෙපිල අතර අවසන් මහා තරගය අද (6) කෝල්ට්ස් පිටියේ දී පැවැත්වේ. ගුවන් හමුදා පිල අවසන් තරගයට සුදුසුකම් ලැබුවේ පෙරේදා කෝල්ට්ස් පිටි‍යේ දී ලකුණු 125කින් කෝල්ට්ස් ක්‍රීඩා සමාජය පරාජය කරමිනි.වෙළෙඳසේවා ක්‍රීඩා පිටියේ පැවැති දෙවැනි අවසන් පූර්ව තරග‍යෙන් යුද හමුදාවට එරෙහිව කඩුලු 7ක ජයක් ලබා ගනිමින් නාවික හමුදාව අවසන් මහා තරගයට එක්විය.ගුවන් - කෝල්ට්ස් අවසන් පූර්ව තරගයේ දී පළමුව පන්දුවට පහරදුන් ගුවන් හමුදා පිල ඕවර 50 අවසානයේ කඩුලු 7කට ලකුණු 233ක් රැස් කිරීමට සමත්විය.ගුවන් හමුදා පිලේ පළමු කඩුලු දෙක ලකුණු 40කදී බිඳ දැමීමට නෝබට් අයිඩා සමත්වූවද චමරි අතපත්තු සහ චමරි පොල්ගම්පොල එක්ව තුන්වැනි කඩුල්ලට ලකුණු 76ක අනගි සම්බන්ධතාවක් ගොඩනැගීමට සමත්වීම කැපී පෙනුනි. චමරි අතපත්තු ලකුණු 79ක් රැස් කළ අතර චමරී පොල්ගම්පොල ලැබූ ලකුණු සංඛ්‍යාව 54කි. මීට අමතරව දිලානී මනෝදරා ලකුණු 31ක් ද, ඕෂධී රණසිංහ ලකුණු 29ක්ද රැස් කළහ.පන්දු යැවීමේ දී අයිඩා ලකුණු 30කට කඩුලු 2ක් දවාලීය. පිළිතුරු ඉනිම ක්‍රීඩා කළ කෝල්ට්ස් පිල ඕවර 50 අවසානයේ රැස් කළේ කඩුලු 9කට ලකුණු 108ක් පමණි. හංසිමා කරුණාරත්න ලකුණු 30ක් ලබා ගත්තාය. පන්දු යැවීමේ දී ශ්‍රීපාලී වීරක්කොඩි, චමරි පොල්ගම්පොළ හා ඕෂධී රණසිංහ අතර කඩුලු 2 බැගින් බෙදී ගියේය.නාවික – යුද හමුදා අතර තරගයේ පළමුව පන්දුවට පහරදුන් යුද හමුදාව ඕවර 34.1කදී ලකුණු 82කට දවාලීමට නාවික හමුදාව සමත්විය. විශිෂ්ට පන්දු යැවීමක නිරතවූ උදේශිකා ප්‍රබෝධනී ලකුණු 13කට කඩුලු3ක් දවාලූ අතර චන්දි වික්‍රමසිංහ, ශෂිකලා සිරිවර්ධන හා මධුරී සමුද්‍රිකා කඩුලු 2බැගින් දවාලූහ. පිළිතුරු ඉනිම ක්‍රීඩා කළ නාවික හමුදා පිල ඕවර 19.5කදී කඩුලු 3ක් පමණක් දැවී නියමිත ඉලක්කය සපුරා ගත්තේය. ප්‍රසාදිනී වීරක්කොඩි ලකුණු 26ක් රැස් කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=s1408065</link>
    <topic>රත්තනපිටිය ක්‍රීඩා සමාජයට ක්‍රිකට් ශූරතාවක්</topic>
    <author>විනීතා මානෙල් ගමගේ-හල්තොට සමූහ</author>
    <content>රයිගම් එක්සත් ක්‍රීඩා සමාජය වාර්ෂිකව සංවිධාන කරණ සය සාමාජික සැහැල්ලු පන්දු ක්‍රිකට් තරගාවලියේ ශූරතාව දිනාගැනීමට රත්තනපිටිය ක්‍රීඩා සමාජය සමත්විය.පොකුණුවිට ජනසෙත ක්‍රීඩාංගණයේදී පැවැති අවසන් තරගයේදී රත්තනපිටිය කණ්ඩායම හමුවේ ඉංගිරිය එක්සත් ක්‍රීඩා සමාජය පරාජයට පත්විය.කණ්ඩායම් 32ක් එක්වූ තරගාවලියේ ශූරයන්ට රුපියල් හතලිස් දාහක් සමග ශූරතා කුසලානයත්, අනුශූරතාවට කුසලානය සමගින් රුපියල් විසිදාහක් පිරිනැමු අතර තරගාවලියේ වීරයා බවට රත්තනපිටිය එක්සත් ක්‍රීඩා සමාජයේ රාජා හේමන්ත, දක්ෂතම පන්දු යවන්නා රත්තනපිටිය එක්සත් ක්‍රීඩා සමාජයේ බුද්ධික සංජීව හා දක්ෂතම පිතිකරු ඉංගිරිය එක්සත් ක්‍රීඩා සමාජයේ විපුල නන්දසිරි සම්මාන හිමි කර ගත්හ .රයිගම් එක්සත් ක්‍රීඩා සමාජයේ නායක සංජීව යටවර මහතා ඇතුළු සාමාජිකයින් විසින් මේ තරගාවලිය සංවිධානය කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=f1408061</link>
    <topic>ධුරය අහෝසි කරන්න ගිවිසුම් ගහපු චන්ද්‍රිකාඅදත් කරන්නේ ප්‍රෝඩාව</topic>
    <author>සාකච්ඡා ‍කෙළේ උදිත ගුණවර්ධන</author>
    <content>විධායක ජනාධිපති ධුරය අහෝසි කළ යුතු බවට එල්ල වන බලපෑම්, ඒ සටන් පාඨය මූලික කරගෙන විපක්ෂය නඟන හඬ කෙතෙක් දුරට සාර්ථක ද, පොදු අපේක්ෂකයන් පිළිබඳ කතාබහ හා තවත් කාලීන කරුණු පිළිබඳ ධීවර හා ජලජ සම්පත් සංවර්ධන ඇමැති රාජිත සේනාරත්න මහතා සමඟ සිදුකළ සාකච්ඡාවකි මේ.* විධායක ජනාධිපති ධුරය අහෝසි කළ යුතු බවට වූ විපක්ෂයේ සටන් පාඨය සමඟ හිටපු ජනාධිපතිනිය එකතු වී කටයුතු කරන බවක් දක්නට ලැබෙනවා. මේ ප්‍රවණතාව පිළිබඳ ඔබේ මතය පැහැදිලි කළ හැකිද?හිටපු ජනාධිපතිනි චන්ද්‍රිකා මැතිනිය 1994 සිට 2005 දක්වා අවුරුදු එකො‍ළහක් එක දිගටම විධායක ජනාධිපති ධුරය දැරුවා. ඒත් අවුරුදු එකොළහ ඇතුළත එතුමියට නොහැකි වුණා විධායක ජනාධිපති ධුරය අහෝසි කිරීමට තබා ඒ පිළිබඳව යෝජනාවක් හෝ ඉදිරිපත් කිරීමට. එවැනි අඳුරු අතීතයක් හා ක්‍රියාකාරීත්වයක් ඇති කෙනෙක් තමයි අද විධායක ජනාධිපති ධුරය අහෝසි කළ යුතු යැයි කියන්නේ.මේවා සමාජය හිනස්සන විහිළු මිසක් දේශපාලන යථාර්ථයක් ඇති ක්‍රියා විදිහට හඳුන්වන්න පුළුවන්කමක් නැහැ.ඒ විතරක් නොවෙයි, චන්ද්‍රිකා කුමාරතුංග මහත්මිය 1994 දී ජනාධිපතිවරණයට තරග කරද්දීත් ඉදිරියට ගෙන ආ සටන් පාඨය වුණේ විධායක ජනාධිපති ධුරය අහෝසි කළ යුතු බවයි. ඒ ගැන එදා ජවිපෙ සමඟ පවා චන්ද්‍රිකා මැතිනිය අවබෝධතාවකට ආවා.ඒ අනුව ජවිපෙ අපේක්ෂකයා වූ නිහාල් ගලප්පත්ති මහතා ජනාධිපති සටනින් ඉවත් වුණා. ඒත් මේ සියලු පොරොන්දු කඩකරමින් චන්ද්‍රිකා අවුරුදු එකොළහක් විධායක ජනාධිපති ධුරය දැරුවා. මේ විදිහට වැඩ කළ කෙනා තමයි අද විධායක ජනාධිපති ධුරය අහෝසි කළ යුතුයි කියන සටන් පාඨය යළිත් ප්‍රකාශ කරන්නේ. මෙතැන තිබෙන්නේ සම්පූර්ණයෙන්ම දේශපාලන වංචාවක් හා ප්‍රෝඩාවක් පමණයි. ඒ නිසා මේ ගැන වැඩිදුර කතාබහ කිරීමෙන් ප්‍රතිඵලයක් නැහැ.* මේ දිනවල මතුවන තවත් අදහසක් බවට පත්වෙලා තිබෙන්නේ චන්ද්‍රිකා මැතිනිය ඉදිරි ජනාධිපතිවරණයට පොදු අපේක්ෂකයා විදිහට තරග කිරීමට නියමිත බවයි. මේ තීරණය කෙතරම් දුරට යථාර්ථවාදී දේශපාලන තීරණයක් ද?මේ උත්සාහය සම්පූර්ණයෙන්ම අසාර්ථක හා කිසිදු ප්‍රතිඵලයක් අත්පත් කර ගැනීමට නොහැකි දෙයක් විදිහටයි හඳුන්වන්න පුළුවන්. මෙරට ජනතාව මැරිලා ඉපදිලා නැහැ. චන්ද්‍රිකා යුගය මෙරට ආර්ථික, සමාජීය ඇතුළු සියලු අංශවලින් අසාර්ථකම යුගය විදිහට හඳුන්වන්න පුළුවන්. මේ විදිහේ තත්ත්වයක් තුළ ජනතාව ආයේ වැරදිලාවත් චන්ද්‍රිකා දිහා බලන එකක් නැහැ.අනෙක චන්ද්‍රිකා වැරැදිලා හරි ජනාධිපතිවරණ සටනට පිවිසුණා කියලා හිතමු, ඒත් ඇයට සාර්ථක මැතිවරණ ව්‍යාපාරයක් පවත්වාගෙන යෑමට පුළුවන්කමක් ලැබෙන්නේ නැහැ. ඇයට සිදුවන්නේ තමන්ගේ පෙර පාලන කාලයේ සිදුකළ වැරැදි ගැන එල්ල වන චෝදනාවලට උත්තර දීමට තමන්ගේ මැතිවරණ ප්‍රචාරක කාලය ගත කිරීමටයි.* චන්ද්‍රිකා මැතිනියගේ පාලනය තුළ සිදු වූ ඔබ කියන ඔතරම් ප්‍රබල වැරැදි මොනවාද, ඒ ගැන පැහැදිලි කිරීමක් කරන්න පුළුවන්ද?චන්ද්‍රිකා ද වැරැදි නොකළේ? එතුමියගේ කාලය ඇතුළත දූෂණ, වංචා ඉහළින්ම සිදුවුණා. වැරැදි කළ අයට දඬුවම් කිරීමක් සිදුවුණේ නැහැ. වයඹ මැතිවරණයේදී අන්තර්ජාතිකව පවා ආන්දෝලනයට ලක්වූ මැතිවරණ කොල්ලයක් සිදු වුණා. ආර්ථිකය ඍණ අගය දක්වා පහළ යාමට මේ වැරැදි සියල්ල ප්‍රබල ලෙස බලපෑවා. එවැනි වැරැදි කළ කෙනෙක් තමයි අද අතීතය අමතක කළ සුද්දවන්තියක් විදිහට කටයුතු කරන්නේ.මේ විදියට තමන්ගේ පාලන කාලයේදී වැරැදි කප්පරක් කළ කෙනෙක් තමයි අද යහපාලනය ගැන කතා කරන්නේ.* එතකොට රනිල් වික්‍රමසිංහ මහතා ඉදිරි ජනාධිපතිවරණයේදී මහින්ද රාජපක්ෂ මහතා සමඟ තරග බිමට පැමිණියොත් ප්‍රතිඵලය කුමන ආකාරයකට විස‍ඳෙයිද?එහෙනම් ජනාධිපතිවරණයක් පවත්වන්න කලින්ම ප්‍රතිඵලය නිකුත් වුණා කියලා හිතාගන්න. රනිල් වික්‍රමසිංහ මහතා තරග කරනවා කියන්නෙම මහින්ද රාජපක්ෂ මහතාගේ ජයග්‍රහණය ස්ථිරයි කියන එක. රනිල්, මහින්ද තරගයකින් විශාල පරතරයක් ඇතිව මහින්ද රාජපක්ෂ මහතා නැවත ජයග්‍රහණය කරනවා කියන එක ස්ථිරයි.රනිල් වික්‍රමසිංහ මහතාට කිසිසේත්ම මහින්ද රාජපක්ෂ මහතාට තරගයක් දෙන්න බැහැ. ඒක කියන්න මහා විශාල දේශපාලන දැනුමක් අවශ්‍ය වෙන්නේ නැහැ. සාමාන්‍ය කෙනෙකුට වුණත් තේරෙනවා එවැනි තරගයකදී දිනන්නේ කවුද කියලා.ඒත් එක්සත් ජාතික පක්ෂය අපේක්ෂා කරන මූලික ඉලක්කයක් බවට පත්ව තිබෙන්නේ සිංහල ඡන්ද 35% වැනි සුළුතරයක් හා දෙමළ මුස්ලිම් ඡන්ද අතිබහුතරයක් ලබාගෙන ජනාධිපතිවරණයේදී 50% ප්‍රතිශතය ඉක්මවා යාමයි. මේ ඉලක්කය සපුරා ගැනීමට එජාපයට පුළුවන්කමක් තිබෙනවාද?මේකත් එක්සත් ජාතික පක්ෂය දකින තවත් දවල් හීනයක් විතරයි. රනිල් වික්‍රමසිංහ මහතාට කිසිසේත්ම සිංහල ඡන්ද ආකර්ෂණය කර ගැනීමට බැහැ. ගම්බද ඡන්ද ලබාගැනීමට ගැමි ජනතාවගේ හදවත් තේරුම් ගැනීමටවත්, ගැමි ජනතා ආකර්ෂණය දිනා ගැනීමටවත් රනිල් වික්‍රමසිංහ මහතාට බැහැ. මේ තත්ත්වය තුළ එජාපය මොන විදිහේ බලාපොරොත්තු තිබ්බත් ඔවුන්ට මේ ඉලක්කයට යාමට පුළුවන්කමක් නැහැ.* ඌව පළාත් මැතිවරණයට නාමයෝජනා කැඳවා ඇති මොහොතක හරින් ප්‍රනාන්දු මහතා එජාපයෙන් ඌවට තරග කිරීමට නියමිතව තිබෙනවා. මෙය එජාපයේ වාසියට බලපාන කරුණක් ද?හරින් ප්‍රනාන්දු මහතාට ඌව පළාත් සභා මැතිවරණයේදී එක්සත් ජාතික පක්ෂය ජයග්‍රහණය වෙත රැගෙන යෑමට කිසිදු හැකියාවක් ලැබෙන්නේ නැහැ. හරින් තරග කිරීම තුළ එක්සත් ජාතික පාක්ෂිකයන් තුළ මානසික ප්‍රබෝධයක් ඇති වී ඔවුන් ඡන්ද පොළට යන්න ඉඩ තිබෙනවා. ඒත් එක්සත් ජාතික පාක්ෂිකයන්ගේ ඡන්දවලින් පමණක් එක්සත් ජාතික පක්ෂයට ඌව පළාත ජයග්‍රහණය කිරීමට බැහැ.ඌව පළාත තුළ එජාපයට අද පදනමක් නැහැ. එක්සත් ජනතා නිදහස් සන්ධානය ඌව පළාතේ ජයග්‍රහණය ලබාගැනීම ස්ථිරයි.* විධායක ජනාධිපති ධුරය අහෝසි කිරීම පිළිබඳව ඔබේ මතය කුමක්ද?මම 1978 දී මේ ධුරය අ‍හෝසි කළ යුතු බවට වූ සටන ආරම්භ කළා. එදා විධායක ජනාධිපති ධුරය ඇතිකිරීමට විරුද්ධව එස්. ඒ. වික්‍රමසිංහ, ඇන්. ඇම්. පෙරේරා වැනි වමේ නායකයන් සමඟ මහ පාරේ ඉඳගත්තා. අදත් මම විධායක ජනාධිපති ධුරයට විරුද්ධයි.මේ ධුරයේ සංශෝධනයක් ඇතිවිය යුතුය යන ස්ථාවරයේයි මම ඉන්නේ. විධායක ජනාධිපති ධුරයත්, මැතිවරණ ක්‍රමයත් වෙනස් විය යුතුයි. මගේ මතයේ හැටියට මේ දෙකම සංශෝධනය විය යුතුයි.වගකීම් සහිත අගමැති ධුරය වැනි ධුරයක් ස්ථාපිත වීම තමයි වඩාත් සුදුසු වන්නේ. ඒ වගේම මේ මැතිවරණ ක්‍රමය ද සපුරා වෙනසකට භාජනය විය යුතුයි. විධායක ජනාධිපති ධුරය අහෝසි කළ යුතුය යන සටන් පාඨය ඕපපාතිකව පැමිණි දෙයක් නොවෙයි, සමාජ අවශ්‍යතාවක්. ඒ හින්දා තමයි සමාජය තුළ දීර්ඝ කාලීනව මේ කතිකාව අරගෙන යෑමට පුළුවන්කම ලැබුණේ.* විධායක ක්‍රමය මේ ආණ්ඩුවම වෙනස් කරයි කියලා ඔබ හිතනවාද?ජනාධිපතිතුමා කියන්නේ ජනතාවගේ නාඩි වැටෙන විදිහ හොඳාකාරව දන්න දේශපාලනඥයෙක්. ජනාධිපතිතුමා සුදුසු මොහොතේදී මේ ක්‍රමයට අවශ්‍ය සංශෝධන හා වෙනස්කම් එකතු කරන එක ස්ථිරයි. විධායක ජනාධිපති ධුරයට අවශ්‍ය වෙනස්කම් කිරීමේ හැකියාව තිබෙන්නේත් ජනාධිපතිතුමාටමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=f1408062</link>
    <topic/>
    <author>සංවාද සටහන - නුවන් කොඩිකාර</author>
    <content>සමන්තා විජේසිංහ නම් වු ඇය, අංකුර ලේඛිකාවකි. ඇගේ මුල්ම කෘතිය “සජ්ඣායනා“ ලෙස නම් කර තිබේ. ඒ තුළින් ඇය හොඳ හා නරක අතර ඇති හේතු ඵලවාදය හැකි පමණින් සරල ලෙස විග්‍රහ කරමින් සමාජ විවරණයක් කරයි.එම විවරණය ඇතුළත් ඇගේ කෘතිය මේ මස 09 වැනිදා පෙරවරු 9.00 ට කොළඹ කලා භවනේදි එළි දැක්වේ. ඒ නිමිත්තෙන් ලේඛිකාව සමඟ කළ සාකච්ඡාවකි මේ.* සජ්ඣායනා කුමන ආකාරයේ කෘතියක්ද ?වර්තමානයේ පුවත්පතක් අතට ගත්තොත් රූපවාහිනියේ ප්‍රවෘත්ති බැලුවොත් වෙබ් අඩවියක පුවතක් බැලුවත්, පුද්ගලයන් එකට එක්කාසු වී කතාබහක යෙදුනත් අපට අහන්න ලැබෙන්නෙ ශ්‍රී ලංකාව පුරා දරුණු ලෙස ව්‍යාප්ත වී ගිය ඒකාකාරී වූ අපරාධ රැල්ලක් මත පිහිටි විවිධ පැතිකඩ. උදාහරණ හැටියට දැක්වුව හොත් ළමා අපචාර, ස්ත්‍රී දූෂණ, ඉවක් බවක් නැති මිනිස් ඝාතන, පැහැරගැනීම්, අතුරුදහන් වීම්,වේගයෙන් පැතිරී ගණිකා වෙළදාම ,ඒ වගේම මත්ද්‍රව්‍ය ආනයනය වැනි මෙකී නොකී කාරණා රාශියක් පෙන්වා දෙන්න පුළුවන්.බුද්ධ භාෂිතයට අනුව සෑම ඵලයකටම හේතුවක් තියෙනවා.මම කලින් සඳහන් කළේ ඵල කීපයක්. කොටින්ම කියතොත් අනිටු ඵල කීපයක්. මේ සෑම අනිටු ඵලයකටම විවිධාකාර වූ සංකීර්ණ හේතු ගොන්නක් තිබෙනවා. “සජ්ඣායනා“යනු මෙකී හොඳ හා නරක අතර ඇති හේතු ඵල වාදය හැකි පමණින් සරල ලෙස විග්‍රහ කෙරෙන සමාජ විවරණයක් ලෙස මට හදුන්වා දෙන්න පුළුවන්.* මේ කෘතිය පුරා දිවෙන චරිත ඔබේ මනඃකල්පිත චරිත ද ඒසේ නොමැති නම් සමාජයේ ඔබ අත්විඳි චරිත ස්වාභාවයන්ද?මෙම කෘතිය තුළ චරිත හැටකටත් අධික ප්‍රමාණයක් වත්මන් සමාජය නියෝජනය කරනවා. මේ සෑම චරිතයක්ම සමාජය තුළ දක්නට ලැබෙන චරිත. මේ සියලු චරිත මා පමණක් නොවයි, ඔබත් මේ ලොව වසනා සියල්ලන්ම වාගේ පුද්ගලිකව හෝ පොදුවේ අත් දැක ඇති සැබෑ චරිතයි. මෙවැනි චරිත වත්මන් සමාජයේ ඒ තරමටම සුලබයි. මේ චරිත බිහි වුණේ මගේ මනඃකල්පිත ලොව තුළයි. ඒ බව මම වගකීමෙන් ප්‍රකාශ කරනේ. ඒ අතරම මම එහෙම කිව්වත්, එසේ ප්‍රකාශ කළත් ,මගේ මනඃකල්පිත ලෝකය බිහිකළේ පවතින සමාජයයි.* අද බොළඳ හා කාම ගණයේ නවකතා රැල්ලක් බිහි වී තිබෙනවා. ඔබේ ප්‍රථම නවකතාවත් ඒ රැල්ලටම අයිති නවකතාවක් වෙයිද? එසේ නැතිනම් ඔබගේ නවකතාව ඒ රැල්ලෙන් වෙනස් වෙන්නේ කොහොමද ?යම් කිසි කෘතියක් ‘නව කතාවක්‘ ලෙස ශ්‍රේණිගත වුවහොත් එය ශාස්ත්‍රීය අධ්‍යයන සංග්‍රහයක් නොවිය යුතුයි.කතාවේ මූලික තේමාවට හානියක් නොවන ආකාරයෙන් ආදරය, බොළද පෙම් වදන් පමණක් නෙවෙයි කාමයද යම් ප්‍රමාණයකින් අන්තර්ගත විය යුතුයි.සාර්ථක නව කතාවක් තුළ පමණක් නොවෙයි, සිනමා පටයක් තුළදී වුවත්, මෙකී අංගලක්ෂණ උචිත ලෙස යොදා ගැනීමේ වරදක් දැකිය නොහැකියි.සියලු රස කලතා කරන කලා නිර්මාණ පුන පුනා රසවිදීමට අකමැති පුද්ගලයෙක් නොමැති තරම්.“සජ්ඣායනා“ කෘතිය තුළත් පවතින්නේ මෙකී රසයන්හි මනා සමබරතාවක් බව මා ඉතා වගකීමෙන් කියනවා. මෙහි එන සෑම සිද්ධියක්ම යථාර්ථවාදීව විස්තර කිරීමට යාමේදී එහිදී ඉස්මතු වන අති ස්වාභාවික මිනිස් හැගීම් නවතාලිමට තරම් ඉන්ද්‍රජාලික හැකියාවක් මට නැහැ.ඔබ පැවසු ආකාරයට අද දක්නට ලැබෙන ‘බොළඳ හා කාම ගණයේ නවකතා‘ ලෙස මා දකින්නේ පෙම් යුවලක් සිටීම,දුෂ්ඨයෙක් සිටීම හා බාධක අභිබවා ගොස් සොදුරු විවාහයකින් කෙලවර වන සුඛාන්ත නවකතා කරණයයි. අද පවතින ටෙලිනාට්‍ය සංස්කෘතික සමාජයේ සිටිනේ බහුතරයක් එවැනි නවකතා රසවිදින්නන් බව පිළිගත යුතුම සත්‍යක්.අතිශයින් ප්‍රබුද්ධ නවකතාවක් ඉතාමත් සංයමයෙන් කියවීමට මෙම රසිකයින් නිතරම අපොහොසත් වන බව මා පුද්ගලිකව නිරීක්ෂණය කර තිබෙනවා. සම්මාන දිනූ මයිකල් ඔන්ඩාචි ගේ ‘ආගන්තුක රෝගියා‘ ,බොරිස් පැස්ටනැක් ගේ ‘දොස්තර ෂිවාගෝ‘, ඊ.එල්.වොයිනිච්ගේ ‘ඇටමැස්සා‘ කියවීමට කම්මැලි මෙවන් රසිකයන් අපහසුවෙන් හෝ පිටු 500 ටත් අධිකව ඇති ටස්ලිමා නස්රින්ගේ ‘ප්‍රංශ පෙම්වතා‘ හෝ ගී ද මෝපසාං ගේ ‘පෙම්බර මිතුරා‘ කියවනු නොඅනුමානයි. ඊට හේතුව ලෙස මා දකින්නේ මෙම කෘතිවල ආදරය, මෙන්ම රාගයද සූක්ෂම ලෙස කැටි කළ සරල සුන්දරත්වයක් පැවතීමයි.නවකයෙකු ලෙස මා උත්සාහ කළේ මෙකී සුන්දරත්වය කරා යෑමටයි. “සජ්ඣායනා“ සෙනෙහසින් ආමන්ත්‍රණය කරන්නේ ප්‍රබුද්ධ සමාජයට පමණක් නොව මුලූ මහත් සමාජයටමය. එහෙයින් මල් පොත් සංස්කෘතියෙන් එහෙම්පිටින්ම පරිබාහිරව සරල හා සුන්දර ලෙස සංකීර්ණ සමාජ ව්‍යසනයක් කියාපාන කෘතියක් ලෙස මගේ කෘතිය හැඳින්වීමට මා සතුටුයි.* අතීතයේ බොහෝමයක් නව කතා, කෙටි කතා බිහිවුයේ සමාජයට යම් පණිවුඩයක් ලබාදිමට වුවත් අද එවැනි පොතක් කියවන්න ලැබෙන්නේ කලාතුරකින්.ඊට හේතුව ලෙස ඔබ හිතන්නේ කුමක්ද ?ඊට හේතු කිපයක්ම තියෙනවා.ප්‍රධානම හේතුව ලෙස මම දකින්නේ අතීත සිද්ධි මත එල්ලී සිටීමට දක්වන රුචිකත්වයයි. මෙරට තුළ එක්තරා කාලයකදී ඇතිවූ ‘නව සමාජවාදී‘ අරගලයන් වටා ගෙතුන, ‘වාර්ගික‘ අරගලය වටා ගොඩනැගුන,එවගේම ඉතිහාසයෙදී ඇත්තටම සිදු වූවාදැයි සැක සිතෙන ආකාරයේ සිද්ධීන් ගැනද, ඔබ කලින් සඳහන් කළ පරිදි බොළඳ ප්‍රේමය ගැන කියවෙන කතාද අද බහුල වශයෙන් ලියැවෙනවා. ඒ කතා වල ඇති ඒකාකාරී භාවය විටෙක මනසට වෙහෙසක් ගෙන දෙනවා.මේ සෑම කතාවක්ම අවසානයේ ‘අනේ අප්පේ එහෙමත් කාලයක් මේ රටේ තිබුණනේ?‘කියල හැගීමක් පමණයි ඇතිවන්නේ. පොත පැත්තකින් තිබ්බ ගමන් කතාව අමතකයි. මොකද ඒ කතාවල අලුතින් හිතන්න දෙයක් දීල නැහැ. පරණ සිද්ධි ගොඩක් විතරයි.සමාජයේ දැවෙන ප්‍රශ්නවලට අත ගහන්න ලේඛකයන් තුළ උදාසීනත්වයක් පැවතීමත් තවත් කාරණයක්. ඊට හේතුව ලෙස මම දකින්නේ ‘අලුතෙන් හිතලා ලියලා නැති ලෙඩ දාගන්නවට වඩා වෙච්ච දෙයක් ලියල පාඩුවේ ඉන්නවා‘කියන වැරදී ආකල්පය අති දක්ෂ ලේඛකයන් තුළ පවා පැවතීමයි. මෙම ආකල්පය වැරදියි.ලේඛකයකු හෝ වේවා, ගීත රචකයකු හෝ වේවා, තිර රචකයකු හෝ වේවා මාධ්‍යවේදියකු හෝ වේවා මේ සියල්ලෝ තේරුම් ගත යුතු සුපැහැදිලි සත්‍යය වන්නේ, පවතින සමාජයට යහපත් මෙහෙවරක් කළ හැකි ප්‍රබලම පිරිස තුළ තමන් සිටිනා බව අවබෝධ කර ගැනීම හා එය ක්‍රියාවට නැංවීමයි. ඒ තුළින් සුවපත් වූ සමාජයක් බිහි කිරීමට ඔවුනට හැකිවේවි.මාර්ටින් වික්‍රමසිංහයන්ගේ ගම්පෙරලිය, කළියුගය,යුගාන්තය තවමත් සිත සිතා හිදීමට දෙයක් සමාජයට ඉතිරි කර දී තිබෙනවා.ඊට ප්‍රධානම හේතුව ඒ සෑම කතාවකම, පවතින සමාජය හා මුහු වී ගලායන ස්වභාවයක් පැවතීමයි.ඒ කතා පාඨකයාගේ සිත අභ්‍යන්තරයේ ලැගුම් ගත්තේ එතුළ තිබූ චරිත ඔවුන්ගේ පෞද්ගලිකත්වයට කිට්ටු වූ නිසයි.එම චරිත හා තමාව සන්සන්දනය කොට අඩුපාඩු හදාගැනීමට අවස්ථාවක් පාඨකයාට එමගින් සපයා දී තිබුණ නිසයි.ආදර්ශයක් සපයාදී තිබුණ නිසයි.අවාසනාවකට අද එවැනි කාලෝචිත කතාන්දර බිහි වීම විරලයි.මෙවන් වටපිටාවක් තුළ මාගේ කුළුඳුල් කෘතිය තුළින් දුකට පත් සමාජය සුවපත් කිරීමට මා ගත් උත්සහාය ගැන මට අවංකවම සතුටු වන්න පුළුවන්.* අද ලියැවෙන බොහොමයක් නව කතා කාමය උලුප්පා පෙන්වා සමාජයට හානිදායක තත්ත්වයක් ඇති කරන බව පෙනෙන්නට තිබෙනවා. ඒ සම්බන්ධව ඔබේ අදහස ගැන සදහන් කළොත්?එම තත්ත්වය නවකතාවල පමණක් නොව සෑම ක්ෂේත්‍රයක් තුළම දක්නට ලැබෙනවා. කලා කෘතියේ අන්තර්ගත දැවෙන කාම පිපාසය ‘නම‘ තුළින්ම හුවාදැක්වීමත් මෙම පොත් තුළ දක්නට ලැබෙන විශේෂත්වයක්. එවැනි පොත් තුළ කියවෙන ප්‍රධාන තේමාව යට ගොස් කාමය වැඩියෙන් ඉලිප්පීම හිතා මතා සිදු කිරීමක්ද දක්නට ලැබෙනවා. එහෙත් කතාවේ තේමාවට අනුකූලව කාමුකත්වය මතුවීම නොවැලැක්වියහැකි අවස්ථාද තිබෙනවා.එහෙත් ඒ සෑම සිද්ධියකම සැර අඩු වැඩි කිරීම ලේඛකයා සතු කාර්යයභාරයක්. කතාව තුළ කීමට තරම් වැදගත් පණිවිඩයක් නොමැති විට කාමය හෝ උලුප්පා පොත් ලිවීම සාහිත්‍යකරණයට ඇතුල් වීමක් ලෙස මා පිළිගන්නේ නැහැ.එය මුදල් සෙවීමේ ව්‍යාපාරයකට අතගැසීමක් පමණක් ලෙසයි මා දකින්නේ. අමතර යමක් පැවසුවහොත් “සජ්ඣායනා“ කෘතිය මෙම චෝදනාවෙන් නිදහස් වන බවටද මා තුළ විශාල විශ්වාසයක් තිබෙනවා.* වත්මන් සාහිත්‍ය කලාව හා විචාර කලාව සම්බන්ධයෙන් ඔබ දරන්නේ කුමන ආකල්පයක්ද?සාහිත්‍ය කලාව ගැන යමක් පැවසුවහොත්,අති දක්ෂ ලේඛක ලේඛිකාවන් බිහිවුණ යුගයක් ලෙස මෙම යුගය හඳුන්වන්නට පුළුවන්.* බොහෝ දෙනා අද නවකතා කෙටිකතා රචනා කරන්නේ සම්මාන බලාගෙන. ඔබගේ නවකතාවටත් එවැනි චෝදනාවක් අපි ඉදිරිපත් කළොත්?චෝදනාව උපේක්ෂාවෙන් භාර අරන් සාපේක්ෂව බැහැර කරනවා.ඊට ප්‍රධානම හේතුව “සජ්ඣායනා“ බිහිවීමට වසර කීපයක් ගත වීමයි.එවගේම සංශෝධන රාශියකට ලක් වීමයි.මෙම කතාවේ මූලික අකුරු ඇමිණුම කළ පසුත් මා විසින් “සජ්ඣායනා“ සංශෝධනය රැසකට ලක් කළා. මාගේ සිතට සීයට සීයක් පෑහුණ පසුවයි මුද්‍රණය සඳහා යොමු කළේ.ඔබ සඳහන් කරන ‘බොහෝ දෙනා‘ අතරට මා ‘තවම‘ ඇතුළත් නොවන බවත් අවංකව ප්‍රකාශ කර සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=f1408063</link>
    <topic/>
    <author>චින්තා රණසිංහ ජායාරුපය - ලලිත් සී. ගමගේ</author>
    <content>ලෝකයේ වන්දනාවට පාත්‍රවන ගැහැනියම ඇතැම් විටෙක විවිධාකාර හිංසනයන්ට පීඩනයන්ට ලක්වනු දැකිය හැකි ය. සුදු කපුරු, ලාබයි ඇපල්, ස්නේහයේ දාසි, සිහින දූවිලි නමැති ප්‍රකට කෘති රැසක් ලියා පළ කළ තුෂාරි අබේසේකර කතුවරිය ‘ගංගාතොමෝ‘ නමින් කාන්තාවගේ නවකතාවක් පාඨකයා අතට පත් කර තිබේ. “මේ දුර්ග මාර්ගය අතිශය කටුක ය. ගැහැටකාරී ය. නොසැලී සිටින්නේමැයි සිතුව ද විටින් විට සසැලී යමි.......“ ඒ තුෂාරි ලේඛිකාව අපට තිළින කරන ගංගාතොමෝ ගේ ස්වභාවය යි. මේ ඇය සමග කළ සාකච්ඡාවකි.*ඔබේ නවතම කෘතිය ‘ගංගාතොමෝ‘. එය ප්‍රථමයෙන් ඔබේ හිතට ගලාගෙන ආවේ කොහොමද?මෙය මගේ දහවැනි නව කතාවයි. මගේ අනෙකුත් නිර්මාණ කෘතිවල බොහෝ විට දේශපාලන කැවීමක් තිබුණා. ‍‘ගංගාතොමෝ‘ නිර්මාණය වන්නේ සමාජයේ බොහෝසෙයින් දුක් විඳින කාන්තාව සමාජයේ විවිධ අභියෝගවලට මුහුණ දෙන ආකාරය පිළිබඳ ලිවිය යුතු බව මට හිතුණ නිසයි. එවැනි අභියෝගවලට මුහුණ දෙන ‘ලියන්නියකගේ‘ ජීවිත විවරණයක් මෙහි අන්තර්ගත ‍ෙවනවා. විශේෂයෙන්ම මෙය රචනා වන්නේ නිදහස්, හු‍ෙදකලා සිතිවිල්ලෙන්. ‘ගංගාතොමෝ‘ ලස්සනට ගලාගෙන යනවා.*පාඨක ප්‍රතිචාර දිනූ ‘සුදු කපුරු පෙති‘ නවකතාව ටෙලි නාට්‍යකට නැගුණා. ඔබේ තවත් කෘති කිහිපයක් ටෙලි නිර්මාණ බවට පත් වුණා නේද?‘සුදු කපුරු පෙති‘ කියන්නේ මගේ ජීවිතය වෙනස් කළ කතාවක්. එය රාජ්‍ය සම්මානයට ළංවුණු ඉහළ ප්‍රතිචාර දිනූ නවකතාවක්. තරගයට තිබුණු බය පවා මේ පොත නිසා නැතිව ගියා. ‘සුදු කපුරු පෙති‘ නිවුණු සිතින් ලියූ නවකතාවක් නිසා එය ලියූ සමය මතකයට නැගෙද්දී අදටත් නිවුණු සිතුවිල්ලක් ඇති වෙනවා. ඒ සිතුවිල්ලම ‘ගංගාතොමෝ‘ ලියද්දී මට දැණුනා. සුදු කපුරුපෙති කෙතරම් පාඨක ප්‍රතිචාර දිනුවාද යත් එය ටෙලි නාට්‍යකට ද නැගුණා.‘ස්නේහයේ දාසි‘, ‘ලාබයි ඇපල්‘, ‘සිහින දූවිලි‘ වගේ නවකතා ටෙලි නාට්‍ය ලෙසින් නිර්මාණය වුණා. මීට අමතරව ‘වීදි පහන්‘, ‘සත් රළ පෙළ‘, ‘ස්නේහයේ දාසි‘, ‘තිසර තොටුපළ‘, ‘මේ සුරම්‍ය පාරාදීසේ‘, ‘ස්වේත ගංතීර‘, ‘සැළමුතු වෙහෙර‘, ‘ඉසිර භවය‘ යන තිර රචනාත් ‘යුද්ධෙ කොළා‘ සහ ‘ශෘංගාර නගරේ‘ යන වේදිකා නාට්‍යත් මගේ නිර්මාණයි.*ඔබේ බොහෝ කතා තුළ ගැබ් වන්නේ ස්ත්‍රිත්වය සහ එය මුහුණ දෙන අභියෝග පිළිබඳයි. එයට හේතුවක් තිබෙනවද?ගැහැනු අප ගැවසෙන්නේ පිරිමින්ගේ ක්‍රියාකාරකම් වැඩි වශයෙන් පිළිබිඹු වන සමාජයක් තුළයි. ඒ අතරේ ජීවත් වන කාන්තාව මැසිවිලි නගනවා. නි‍ෙවසේ, කාර්යාලයේ, මහපාරේ මෙන්ම මාධ්‍යයේ පවා අපේ ස්ත්‍රීන් මොනතරම් අභියෝගයට ලක් වනවාද? මමත් කාන්තාවක් ලෙස මෙවැනි ගමනක් ආවේ අභියෝග මැද්දේ. මගේ ශරීරය තුළ සැඟවී තිබෙන නිර්භය ගතිය පිළිබඳ මටම හිතාගන්න බැහැ.කෙසේ වුවත් මම මගේ වර්ගයා ගැන කතා කළ යුතුයි. එය මගේ යුතුකමක් වගේම මගේ වර්ගයාට මා කළගුණ සැළකීමක් කරන බව මම හිතනවා. ගැහැනුන් ප්‍රාර්ථනා කරන පිරිමියා මෙවැන්නෙක් යැයි මගේ කතාවල කියැවෙනවා. ඒ වගේම මගේ කතාවල පිරිමියාව ගෞරවයෙන් දකින බව ඕනෑම කෙනෙකුට වැටහෙනවා ඇති.*ඔබේ පාඨකයන් වෙනුවෙන් ඉදිරියේ දී වෙනස් අන්දමේ කෘති රචනා කරන්න අදහසක් තිබෙනවද?කුමන කලා කටයුත්තක නියැළුනත් පොතක් ලිවීමෙන් ලැබෙන තරම් තෘප්තියක් ලැබෙන්නේ නැහැ. පෑනෙන් කරන චාරිකාවෙන් මා ඉහළ රසයක් විඳනවා. ඒ නිසා පාඨකයන් අමතක කරන්නේ නැහැ. පර්යේෂණාත්මක කෘතියක් ලිවීමටත් මා තුළ කැමැත්තක් තිබෙනවා. මේ වසරේ තවත් පොත් කිහිපයක් එළි දක්වන්න සූදානමක් තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>06</day>
    </date>
    <link>http://www.dinamina.lk/2014/08/06/_art.asp?fn=f1408064</link>
    <topic>වලව්කතාවලට අලුත් තියරියක් !</topic>
    <author>රන්ජන් අමරරත්න</author>
    <content>මහා මන්දිර, මාලිගා, වලව්, බංගලා හා මහ ගෙදරවල් මූලික කොට වෘත්තාන්ත ගෙතීම දැන් එක්තරා මෝස්තරයක් වී තිබේ. මේ මෝස්තරය නරක නැත. සමාජ - ක්‍රම විකාශය, පන්ති පරතරය, මා-පිය-දූ දරු සබඳතා, ප්‍රභූ ජීවිතයේ රහස් හා තවත් බොහෝ දේ උක්ත සාධකයත් සමඟ එළියට එයි. සිංහලයේ මහා ලේඛකයා වන මාර්ටින් වික්‍රමසිංහ මහතා “ගම්පෙරළිය” බඳු විශිෂ්ට නවකතාවක් රචනා කරන්නේ ද මහ ගෙදරක් පසුබිම් කරගෙන ය.එය කයිසාරුවත්තේ මුහන්දිරම්ගේ මුල් ගෙදර ලෙස දක්වා ඇත.ගිය වසරේ සිංහල නවකතා ගොන්නට පොත් එකසිය ගණනක් එකතු වී ඇත. එයින් කිහිපයකට ම මුල් වී ඇත්තේ වලව්, බංගලා හා මහගෙදරවල් ය. “මඩුවන්වල පියමං”, “චූටි බාප්පා”, “ගිනි ‍කිකිළි”, “පිංහේනේ ගුරුගෙදර රංසො”, “කෙලෙස් කුළ පාමුල” ඉන් මතකයට නැඟෙන පොත් කිහිපයෙකි. ඒ අතර “සෝන්දර බංගලාව” නම් සුවිශේෂී නවකතාවක් ද වෙයි. එහි කර්තෘවරිය ශාරිකා කරුණාතිලක ය.ශ්‍රී ලංකාව මුළුමනින් ම යටත් කරගෙන පසුව මෙහි වතු වගා ආරම්භ කළ ඉංග්‍රීසිකාරයා රටේ සුන්දරත්වයෙන් මෙන් ම දේශගුණයෙන් ද උපරිම වින්දනයක් ලැබීමට උත්සුක විය. එහි ප්‍රතිඵලයක් ලෙස මුහුදට සමීප වෙරළබඩ බිම් තීරුවල ද, කන්ද උඩරට මනරම් කඳු මුදුන්වල ද සුවිශාල නිවාස ඉදිකිරීම සිදු විය. සෝන්දර බංගලාව යනු ද ඉන් එක් නිවාසයකි. එය දකුණේ වෙරළබඩ බිම් තීරුවක පිහිටියේ ය. කතුවරිය කියන ලෙස නෝන්ඩාර්ස් නම් පුද්ගලයාගේ බරපතළ නිවස සිංහල කටට හුරු ලෙස සෝන්දර බංගලාව වී තිබේ.“සෝන්දර බංගලාව” කතාවට පසුබිම් වන්නේ යටත්විජිත සමය නො වේ. සුද්දාගේ ආණ්ඩු කාලය ද නො වේ. එහි මූලික සිදුවීම් පෙළ ගැසෙන්නේ සුනාමි කාලය තුළ ය. වරෙක විසිවන සියවසේ මුලට යමින් ද තව වරෙක වර්තමානයට එමින් ද කතා විකාශය සිදු වේ. කතාවෙන් කියැවෙන්නේ වත්මන් සමාජ වෙනස්වීම් හමුවේ ප්‍රභූ පවුලක් විසිරී යන ආකාරය ගැන ය. සමාජ - ආර්ථික හා දේශපාලන සාධක ගැඹුරින් විශ්ලේෂණය නො කරන්නේ නමුදු කාලයත් සමඟ සිදුවන වෙනස්කම් කතුවරියගේ සැලැකිල්ලට ලක් වී තිබේ.ඉංග්‍රීසි අධිරාජ්‍යය හෙවත් හිරු නොබසින අධිරාජ්‍යය කෙමෙන් පි‍රිහෙන්නට වීමත් සමඟ යටත්විජිතවලට දේශපාලන නිදහස ලැබෙන්නට පටන් ගත්තේ ය. ඒ සමඟ ඇති වූ තවත් විපර්යාස දෙකක් නම්; වතු වගාවල ආදායම හීන වීම හා ඉංග්‍රීසි ව්‍යාපාරිකයන් පෙරළා එංගලන්තය බලා යෑම ය. ඉක්බිති යටත්විජිතවල පැවැති වතු මෙන් ම බංගලා ද ස්වදේශික ධනවත්තු මිලට ගත්හ. මේ සිද්ධිය කේන්ද්‍ර කොට අලුත් ප්‍රභූ සමාජයක් ද ඇති විය. එහි කැපී පෙනෙන අවස්ථාවක් වන්නේ උඩරට සාම්ප්‍රදායික රදල සමාජයට සමාන සමාජ පන්තියක් දකුණේ බිහිවීම ය. වෙනසකට වූයේ දකුණේ නව රදලයන් අත උඩරට රදලයන්ට වඩා මුදල් ගැවසීම ය. ඔව්හු වෙළෙඳාමෙහි සූරයෝ වූහ.මේ නවකතාවේ එන පැරෑලියේ මහත්තයා මෙන් ම කළුතර හාමිනේ ද ඉහත කී දකුණේ නව රදල පන්තියට අයත් වූහ. පැරෑලියේ මහත්තයා හෙවත් පැරෑලියේ රාලහාමි හොඳ හැටි කමින් බොමින් සුද්දකු මෙන් ජීවත්වීමට උත්සාහ කළ තැනැත්තෙකි. කළුතර හාමිනේ යනු තම අභිමානය රැකගනමින් දූ - දරුවන් වෙත ද එම අභිමානය රැගෙන යෑමට වෑයම් කළ සාම්ප්‍රදායික ගැහැනියකි. ඇගේ විශේෂත්වය වන්නේ මනුෂ්‍යත්වය ඉහවහ ගිය අහංකාරකමයි. එහෙත් පැරෑලියේ මහත්තයාගේ ඇදවැටීමත් සමඟ සියල්ල විනාශ වෙයි.නවකතාව ආරම්භ වන්නේ කළුතර හාමිනේ සිය වැඩිමහල් දියණිය මුණගැසීම සඳහා ඇගේ නි‍ෙවසට ගොස් ආපසු එන සිද්ධි නිරූපණයකින් ය. ඇගේ ගමනෙහි ඉලක්කය වන්නේ සෝන්දර බංගලාව හා මහවත්ත උගසෙන් බේරාගැනීම ය. එහෙත් එය අසාර්ථක ගමනකි. ඒ හැරෙන්නට කළුතර හාමිනේට ගමන සඳහා යොදාගැනීමට සිදුවන්නේ පොදු බස් රථයයි. වෙනදා ඔව්හු පෞද්ගලික මෝටෝ රිය ගමන් සඳහා යොදා ගත්හ. මේ වන විට ඒ සියල්ල ම ඔවුනට අහිමි ය.“මොනවා කරන්න ද ගුණවතී! බස් නැතිව පැයක් විතර රස්තියාදු වුණා! යි කළුතර හාමිනේ කීවේ බිඳුණු ස්වරයකිනි. ගුණවතී කිසිවක් ම නො කියා ආපසු හැරී ගියේ මේ නිවැසියන්ගේ ඉසුරුමත් අතීතය ගැන සිතමින් ය.”(එක පරිච්ඡේදය - පිටුව 11)“කළුතර හාමිනේලා කවදා බස්වලින් ගිය උදවිය ද? ඒ කාලෙ බස් අයිතිකාරයෝ දැන් පාරෙ බස්වල කෙකර ගානවා”(එක පරිච්ඡේදය - පිටුව 11)දකුණේ නව රදලයන්ගේ බිඳ වැටීම වරෙක සියුම් උපහාසයෙන් යුතුව ද තව වරෙක ගැඹුරු අනුකම්පාවක් සහිතව ද කතුවරිය විසින් නිරූපණය කරනු ලැබේ. මේ සිදුවීම් මාලාව තුළ දක්නට ලැබෙන බලවත් ඛේදවාචකය වන්නේ මාපිය - දූ දරු සබඳතා මුළුමනින් ම බිඳවැටීම ය. කළුතර හාමිනේගේ කිසිදු දරුවෙක් ඇයට කීකරු නැත. ඔව්හු අම්මාගේ මතය තුට්ටුවකට නො සලකති. දෙදෙනෙක් රට හැර යති. ඔව්හු පියාගේ මරණයටවත් පෙරළා ශ්‍රී ලංකාවට නො එති. මේ කම්පනය කළුතර හාමිනේගේ ජීවිතය පුරාවට ම පවතී.සෝන්දර බංගලාවේ තවත් විශේෂයක් වන්නේ එම මන්දිරය හා සුනාමි ව්‍යසනය සමාජ පෙරැළියක සාධක දෙකක් ලෙස දැක්වීම ය. සෝන්දර බංගලාවේ බිඳවැටීම පවුලක, ගමක හා පරපුරක වෙනසකට මඟ පෑදීය. සුනාමිය කඩාවැදීම ඊටත් වඩා බරපතළ ලෙස සමාජ පෙරැළියකට බලපෑවේ ය.ගංවතුර, නියඟය, ගිනි කඳු විදාරණය, සුනාමි, කුණාටු වැනි ස්වාභාවික විපත් විෂය කොට ලියැවුණු ප්‍රබන්ධ කථා විශාල ප්‍රමාණයක් ලෝක සාහිත්‍යයෙහි තිබේ. ඒ ආශ්‍රයෙන් තැනුණු සාර්ථක සිනමා කෘති රාශියක් ද තිබේ. ස්වාභාවික ව්‍යසනයක් ඉදිරියේ මිනිස් හැසිරීම් විග්‍රහ කිරීමෙන් මනුෂ්‍යත්වය සැබෑ ලෙස නිරූපණය කළ හැකි යැයි මතයක් තිබේ. අපට හුරුපුරුදු කතාවක් වන “ද ලාස්ට් ඩේස් ඔෆ් පොම්පියා” ඊට කදිම නිදසුනෙකි. “සෝන්දර බංගලාව” නම් ප්‍රබන්ධය ගොතන ශාරිකා කරුණාතිලක ද මේ උපාය මාර්ගය භාවිත කරයි. කළුතර හාමිනේගේ කුල ගර්වය හා මහන්තත්ත්වය ද මල්ලිකාගේ හීනමානය හා වෛරය ද සුනාමිය ඉදිරියේ පරාජයට පත් වෙයි.සුනාමියෙන් සියල්ල ගසාගෙන ගිය පසු අප හමුවට එන්නේ තැන්පත් හා පරිණත කළුතර හාමිනේ කෙනෙකි. සුනාමියෙන් සියල්ල ගසාගෙන ගිය පසු අප හමුවට එන්නේ අහිංසක හා සාමකාමී මල්ලිකා කෙනෙකි. පසුව මේ දෙදෙනා ම එකට හිඳ අනාගතය ගැන කල්පනා කරති.සෝන්දර බංගලාව නවකතාව ඔස්සේ අපගේ අවධානයට යොමු කැරෙන ප්‍රධාන සංවාද කිහිපයක් තිබේ.(i) මාපිය - දූ දරු දුරස්ථවීම(පාරම්පරික ගැටුම)(ii) හාම්පුතුන් හා සේවක පවුල් අතර ගැටුම(iii) දකුණේ ප්‍රභූ පවුල්වල බිඳවැටීම(iv) සාම්ප්‍රදායික මවකගේ වර්තමාන ඛේදවාචකයසෝන්දර බංගලාව හිමි පැරෑලියේ මහත්තයාට දරුවෝ විශාල ප්‍රමාණයක් සිටිති. සෑම දරුවෙක් ම විවිධාකාර ගති - සිරිත්වලින් යුතුය. සන්හිඳ එක විදිහකි. උපේක්ෂා තව විදිහකි. චාන්දනී තවත් විදිහකි. සරෝජිනී ඒ සියල්ලට වඩා වෙනස් ය. මේ එකිනෙකා සිටිනුයේ තම - තමන්ගේ ලෝකවල මිස පොදුවේ පවුල සමග නො වේ. පැරෑලියේ රාලහාමි සියලු දරුවන්ට එක සේ ආදරය කරන’මුත් ඔවුන්ගේ ජීවිත සැලැසුම් කරන්නේ නැත. එහෙත් කළුතර හාමිනේ එසේ නො වේ. ඈ සියලු දෙනා ගැන ම වෙන - වෙන ම සොයයි. බලපෑම් කරයි. මෙබඳු සංකීර්ණ පවුලක දක්නට ලැබෙන ගැටුම් හා විරසක කතුවරිය හොඳින් වටහාගෙන තිබේ.සෝන්දර බංගලාවේ ඇත්තන් සරුසාර ජීවිතයක් ගත කරන සමයේ මල්ලිකාගේ පවුල රැකෙන්නේ ඔවුන්ගේ අතවැස්සන් ලෙස ය. එහෙත් සමාජ හා ආර්ථික පරිවර්තනයත් සමඟ මල්ලිකාගේ පවුල මුදල් අතින් ශක්තිමත් වෙයි. ඊළඟට ඔව්හු කළුතර හාමිනේ සමඟ තරගයට පිවිසෙති. එය එක් අතෙකින් පන්ති - වෛරයක් ලෙස නිරූපණය කෙරේ. මල්ලිකා හැම විට ම උත්සාහ කරනුයේ කළුතර හාමිනේගේ කුල ගර්වයට පිට - පිට පහරදීමට ය. එය සාමාන්‍ය මිනිස් ජීවිතයේ පොදු දුර්වලතාවක් ලෙස හැඳින්විය හැකි ය.කතුවරිය වඩාත් හොඳින් නිරූපණය කරනුයේ ප්‍රභූ පවුලක බිඳවැටීම ය. නවකතාව ආරම්භයේ සිට අග දක්වා ම එය රිද්මයානුකූල ලෙස ගලා යයි. පාඨකයා ඉන් කම්පනයට පත් වෙයි. සාම්ප්‍රදායික සිංහල මවකගේ වත්මන් ඛේදවාචකය මේ පොතෙන් වඩාත් හොඳට නිරූපණය වෙයි. ඇතැම් විට එය නිරූපණය කෙරෙන්නේ සංකේත ආශ්‍රයෙන් ය.“මේ කළුගලත් හරියට අපේ අම්මා වගෙයි. මොන තරම් රළ පහර ආවත් හෙළවෙන්නේ නෑ. අපි පොඩි කාලේ දැක්කදා ඉඳල තාමත් ඒ වගෙයි. අම්මාත් ජීවිතයේ දුක් කරදර විඳගෙන, කිසි අ‍ඳෝනාවක් නැතිව ඉන්නේ මේ කළුගල වගෙයි.” ඇය සිතන්නට වූයේ සිය මව කෙරෙහි උපන් කිසියම් අභිමානයක් ද සමඟින් ය.”(එක පරිච්ඡේදය පිටුව 54)“ප්‍රතාපවත්භාවයේ හා අභිමානයේ ද ඓශ්චර්යයේ හා ගාම්භීරත්වයේ ද, මහාර්ඝ සම්පන්නභාවයේ හා ශක්තිමත්භාවයේ ද සංකේතයක් සේ ඉන්ද්‍රඛීලයක් ලෙසින් විරාජමානව, පරිපූර්ණ ව තිබූ සෝන්දර බංගලාව සත් සමුදුර මැද ගිලී ගොසිනි. අභිමානවත් පරපුරකට සෙවණ දුන් මේ සෝබමාන මාලිගය මෙලෙස මුළුමනින් ම විනාශ වී ගියේ සොබාදහමේ නියමයකින් ද? නො එසේ නම් වෙනත් හේතුවකින් ද”(නමය පරිච්ඡේදය - පිටුව 34)බුදු දහමේ එන අනිත්‍යය පිළිබඳ පණිවිඩය කතුවරිය විසින් සංකේතානුසාරයේන දක්වනු ලැබේ. එය අපේ ජීවිත පිළිබඳ නැවත කියැවීමක් ලෙස ද ගත හැකි ය. නවකතාවේ එක් අර්ථයක් වන්නේ ජීවිතය මේ යැයි විග්‍රහ කොට දැක්වීම ය. ඒ සඳහා යොදාගත හැකි හොඳ ම ශිල්පීය මාර්ගය ගැඹුරු හා සං‍කීර්ණ චරිත නිරූපණය යි. කතුවරියට චරිත නිරූපණය පිළිබඳ පුළුල් වැටහීමක් නැත. ඒ නිසා ම අප හමුවේ දිග හැරෙන්නේ රසවත් හා හැඟුම්බර කතාන්දරයකි. නවකතාව හා කතාන්දරය යනු එකක් නො ව දෙකකි.“සෝන්දර බංගලාවේ” එන තවත් දුර්වලතාවක් වන්නේ අනවශ්‍ය විස්තර, වර්ණනා හා කතාවට ඒකාබද්ධ නො වන සිදුවීම්වලින් මේ කෘතිය පුරවා තිබීම ය. එහෙත් අප දන්නා තරමට මේ කතුවරියගේ ප්‍රථම නවකතාවයි. ඒ අතින් බලන විට ශාරිකා කරුණාතිලක සිය ප්‍රථම උත්සාහයෙන් ම යම් සාර්ථකත්වයක් ලබා තිබේ. “සෝන්දර බංගලාව” හැඟුම්බර ය. රසවත් ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_11</link>
    <topic>වවුනියාවට සහන</topic>
    <author>ස්වර්ණා ආරියවංශ</author>
    <content>නියඟයෙන් පීඩාවට පත් වවුනියාව දිස්ත්‍රික්කයේ පවුල් 11,000 දහසක් සඳහා සහන සැලසීම මේ වනවිටත් ක්‍රීයාත්මකවේ.මුල් අදියර යටතේ ප්‍රාදේශිය ලේකම් කොට්ඨාශ හතරක් සඳහා රුපියල් මිලියන 52ක් ලබාදී ඇතැයි ද වාර්තා වේ.දිස්ත්‍රික්කයේ ජනතාව වෙනුවෙන් සහන සැලසීම සඳහා රුපියල් මිලියන 200ක මුදලක් රජය මඟින් ජනතාවට ලබා දී තිබේ.වවුනියාව දිසාපති එම්.කේ බන්දුල හරිශ්චන්ද්‍ර මහතා වවුනියාව උතුර දිනමිණ සිටි එෆ්.එම් වාර්තාකරු බන්දුල සෙනෙවිරත්නට මේ බව පවසා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_10</link>
    <topic>ඌව පළාතට ජලය සහ විදුලිය</topic>
    <author>චන්ද්‍ර ශ්‍රී සෝමසිරි</author>
    <content>ඌව පළාතේ පානීය ජලය සහ විදුලි බල අවශ්‍යතාව සැපයීම සඳහා පමණක් රජය රුපියල් කෝටි 4184ක මුදලක් වැයකර තිබේ.පානීය ජලය සැපයීම සඳහා වැයකර ඇති මුදල රුපියල් කෝටි තුන්දහසක්.ඌව පළාත් සියලුම ප්‍රදේශ ආවරණය වන පරිදි මෙම ජල ව්‍යාපෘතිය ක්‍රීයාත්මක කර ඇත. එමෙන්ම එහි ජනතාවට විදුලි බලය සැපයීම සඳහාද සැලසුම් සකස් කර තිබේ.රැහැන් භාවිතාකළ නොහැකි ප්‍රදේශ සඳහා කුඩා ජල විදුලි බලාගාර මඟින් සහ සූර්ය බලය සැපයීමට පළාත් සභාව පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_9</link>
    <topic>ආසියානුවන් ප්‍රබලයින් බවට පත්වන ලකුණු</topic>
    <author>චන්ද්‍ර ශ්‍රී සෝමසිරි</author>
    <content>තව වසර විස්සක් ගතවීමට මත්තෙන් ලෝක ආර්ථිකයේ දියුණුවට වැඩිම දායකත්වයක් ලබාදෙන කලාපය බවට ආසියාවපත්වන බව ආසියානු සංවර්ධන බැංකුව අනාවැකි පළකොට තිබේ.වසර 2030 වනවිට ලෝක ආර්ථිකයේ සියයට 50ක් ඉක්මවන තරමේ දායකත්වයක් සපයන භූගෝලිය කලාපය ආසියානු රටවල් බවට පත්වනු ඇතැයි විශ්වාසය පළකර ඇත.ආසියාව එලෙස ලෝකයේ ආර්ථික දියුණුවේ වැඩි දායකත්වයක් ලබා දෙන්නා බවට පත්වන විට ශ්‍රී ලංකාවද ඒ රටවල් අතුරින් ප්‍රමුඛ ආර්ථිකයක් හිමිකර ගන්නා බවට පැවසේ.ශ්‍රී ලංකා මහා බැංකුවේ අධිපති අජිත් නිවාඩ් කබ්රාල් මහතා ඒ බව පවසා සිටියේ ශ්‍රී ලංකා වියට්නාම ව්‍යාපාරික මධ්‍යස්ථානය විවෘත කිරීමේ උත්සවයට සහභාගීවෙමිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_8</link>
    <topic>සරුංගලයෙන් උඩුගුවනට හෙට ගාලු මුවදොර දී</topic>
    <author/>
    <content>රාවණා ඇවේෂන් සරුංගල් තරගාවලිය (Ravana Aviation Kite Festival) හෙට (8) පෙරවරු 8.00 සිට දවස පුරා කොළඹ ගාලු මුවදොර පිටියේ දී පැවැත්වේ. ප්‍රථමවරට සංවිධාන කැරෙන මේ තරගාවලිය ‘සරුංගලයෙන් උඩුගුවනට’ තේමාව පෙරදැරි කොට ගෙන මෙවර පවත්වන බව රාවණා ඇවේෂන් ප්‍රධානී ගුවන් නියමු, කපිතාන් හර්ෂ ගෝවින්ද කෝරළේ ආරච්චි මහතා පවසයි. ගුවන් නියමු හා ගුවන් යානා තාක්ෂණය කෙරෙහි කුඩා දරුවන්ගේ අවධානය යොමු කරවී‍ම තම මූලික ඉලක්කය බව ද ඔහු කීය.අවුරුදු 15 හා ඉන් පහළ දරුවන් සඳහා පමණක් විවෘත මේ තරගාවලිය තරග කාණ්ඩ 4ක් යටතේ පැවැත්වේ. හොඳම නව නිර්මාණාත්මක සරුංගලය, හොඳම නිර්මාණාත්මක කඩදාසි ගුවන් යානය, හොඳම සංස්කෘතික සරුංගලය සහ හොඳම ස්වභාවික සරුංගලය යන අංශ යටතේ මුදල් ත්‍යාග පිරිනැමේ. තරගකරුවන් තමන් කැමති තරග කාණ්ඩයන්ට අදාළව සරුංගල සාදා එදිනට රැගෙන ආ යුතුය. වැඩිහිටියන් තරගකරුවන්ට ලබා දිය යුත්තේ සීමිත උපකාරයක් පමණි. සියලු සරුංගල අතින් කළ නිර්මාණ විය යුතුය.දුරකථන අංක 0712501063 (ක්‍රිෂාන්), 0778027998 (ප්‍රසාද්), 0775436176 (අනුරාධ) අමතා මේ පිළිබඳ වැඩි විස්තර ලබා ගත හැකිය.කොළඹ සංචාරක වාර්තාකරු</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_7</link>
    <topic>ලක්ෂ ගණන් වස්තු ලැබෙන අතුරුපසක්</topic>
    <author>ස්වර්ණා ආරියවංශ</author>
    <content>රුපියල් ලක්ෂ දහ අටක වටිනාකමකින් යුත් අතුරුපසක් නිර්මාණය කිරීමට ගාල්ල ප්‍රදේශයේ සංචාරක අවන්හලකට හැකියාව ලැබී තිබේ.චොකලට්, ඉතාලි කැසෙටා රස සහිත අයිරිෂ් අයිස්ක්‍රීම් සහ අඹ සහිතව මෙම අතුරුපස පිළියෙල කර ඇත්තේ ගාල්ල ෆෝටුස් රෙසෝට් ආයතනයයි.රිටිපනින ධිවරයෙකුගේ හැඩයෙන් නිර්මාණය කර ඇති මෙම අතුරුපස ලෝකයේ වඩාත් මිල අධිකම අතුරුපස තරඟයට ඉදිරිපත් කර ඇති බව වාර්තා වේ.ලෝ ප්‍රකට Fox සඟරාව ද මෙය ඉතා අනර්ඝ නිරිමාණයක් ලෙස තොරාගෙන තිබේ.මෙරටට සංචාරක ව්‍යාපාරය ලෝකයේ අනෙකුත් රටවලට වඩා ඉදිරියෙන් සිටින බව ඉස්මතු කිරීමට මෙම අතුරුපස නිර්මාණය කර ඇති අතර එය මිල දී ගන්නා කෙනෙකුට අනර්ඝ නිල් මැණිකක් ද පිරිනැමෙන බව වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_6</link>
    <topic>යාල දොරටුවට අඟුළු වැටේ</topic>
    <author>ස්වර්ණා ආරියවංශ</author>
    <content>ලබන සැප්තැම්බර් පළමුවැනිදා සිට තිස් වැනිදා දක්වා යාල ජාතික වනෝද්‍යානය වසා තැබෙන බව දිනමිණ සිටි එෆ්. එම් පුවත් සේවයට වාර්තා වේ.මේ දිනවල ප්‍රදේශයේ පවතින දැඩි නියං තත්ත්වය හේතුවෙන් උද්‍යානය මෙසේ වසා තැබීමට තිරණය වී ඇත.වනෝද්‍යානයේ වාසය කරන සතුන්ට අවශ්‍ය ජලය බවුසර් මඟින් මේ වනවිට ලබා දෙන බවත් මැණික් ගඟෙන් ජලය මෝටර් කර ලබාගන්නා බවත් වනජීවී අධ්‍යක්ෂක ජනරාල් ජී. එච්. රත්නායක මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_5</link>
    <topic>පැමිණිලි විමර්ශනයට ජන හමුව අද</topic>
    <author>රොෂාන් ප්‍රනාන්දු‍ෙ</author>
    <content>අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාවේ හයවැනි මහජන හමුව මන්නාරම දිස්ත්‍රික්කයේදී අද ආරම්භ වේ.එම දිස්ත්‍රික්කයේ ස්ථාන කිහිපයකදී අතුරුදන් වූවන් සම්බන්ධයෙන් පැමිණිලි විමර්ශනය සහ පැමිණිලි බාරගැනීම් සිදුකෙරේ. එම ජන හමුව එළැඹෙන 11 වැනි දා දක්වා පැවැත්වෙන බව අතුරුදන් වූවන් පිළිබඳ පැමිණිලි විමර්ශනය කිරිමේ ජනාධිපති කොමිසන් සභාව පවසයි.අද සහ හෙට මන්නාරම බස්නාහිර ප්‍රදේශිය ලේකම් කාර්යාලයේද, 10 දා මන්නාරම  ප්‍රදේශිය ලේකම් කාර්යාලයේද මෙම ජනහමු පැවැත්වේ. 11 දින මඩු ප්‍රදේශිය ලේකම් කාර්යාලයේද මහජන හමු පැවැත්වෙන බව එම කොමිසම පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_4</link>
    <topic>චීනයේ දිග රැවුල් තහනමක්</topic>
    <author>චන්ද්‍ර ශ්‍රී සෝමසිරි</author>
    <content>ඉස්ලාමීය සංස්කෘතියට අයත් සම්ප්‍රදායික ඇඳුම් ආයිත්තම් හැඳ පැළඳ පොදු මඟී ප්‍රවාහන සේවාවල ගමන්කිරීමට චීනය තාවකාලික වාරණයක් පනවා තිබේ.එරට කමිනිස්ට් පුවත්පතක් මේ බව වාර්තා කළේය.නිරිත දිග චීනයේ ක්ෂින්ජියාන් පාළාතේ මේ වනවිට මලළ ක්‍රීඩා උළෙලක් පැවැත්වේ. එය නිමා වන්නේ අගෝස්තු විසි වැනිදාය. ඒ දක්වා වූ කාලය තුළ අදාළ වාරණය බල පැවැත්වේ.ඒ අනුව ඉස්ලාමීය ඇඳුම් සඳහා, විශාල දිග රැවුල්වලට ක්ෂින්ජියාන් පළාතේ ඉඩ නොලැබේ.මේ පිළිබඳ පරීක්ෂා කිරීමට සෑම බස් නැවතුම්පළක් පාසා ආරක්ෂක නිලධාරීන් යොදවා තිබේ.චීනයේ මධ්‍යස්ථ කොටස් පවසන්නේ මෙය ජාතිවාදයට තැබු පියවරක් ලෙසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_3</link>
    <topic>මන්නාරමට ඇගළුම් කර්මාන්ත ශාලාවක්</topic>
    <author>චන්ද්‍ර ශ්‍රී සෝමසිරි</author>
    <content>ඇගළුම් පුහුණුව සඳහා රුපියල් මිලියන 03 වියදමින් මන්නාරම ප්‍රදේශයේ ඇගළුම් කර්මාන්ත ශාලාවක් විවෘත කිරීමට රජය පියවර ගෙන තිබේ.කොරියානු ජාත්‍යන්තර සහයෝගීතා ඒජන්සිය හරහා පිරිනැමු ඇමරිකානු ඩොලර් විසිදහසක මූල්‍යාධාර යටතේ මෙම මධ්‍යස්ථාන ආරම්භ කොට තිබේ.සීඝ්‍රයෙන් දියුණුවන ඇගළුම් කර්මාන්ත කේෂත්‍රයට අවශ්‍ය ශ්‍රම බලකාය පුහුණු කිරීම ව්‍යාපෘතියේ අරමුණ වන අතර මෙහි පළමු පාඨමාලාව යටතේ උතුරු පළාත සඳහා පුහුණුකරුවන් විසිදෙනෙකු පුහුණු කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_2</link>
    <topic>රුසියානු හොර කල්ලිය වැඩ අල්ලයි</topic>
    <author>ස්වර්ණා ආරියවංශ</author>
    <content>රුසියානු කල්ලියක් ලොව දැවැන්තම දත්ත සොරකම සිදුකොට ඇතැයි ඇමෙරිකානු සමාගමක් හෙළි කර සිටියි.එම සොරකම සිදු කර ඇත්තේ විද්‍යුත් තැපැල් ලිපිනයන් මිලියන පන්සීයකට අධික සංඛ්‍යාවකට අයත් රහස්‍ය අංකයන් සොරා ගනිමිනි.මෙය එතෙක් මෙතෙක් වාර්තා වු දැවැන්තම දත්ත සොරකම ලෙස එම සමාගම වාර්තා කරයි.මෙබඳු අනවසර දත්ත ලබා ගැනීම හෙළිකර ගැනීමේ නිරතව සිටින සමාගමක් වන ගෝල්ඩ් සෙකියුරිටි ආයතනය මේ බව හෙළිකරමින් කියා සිටින්නේ වෙබ් අඩවි 420, 000 දත්ත මෙලෙස සොරා ගැනීමට ලක්ව ඇති බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n140807_1</link>
    <topic>ඒක පුද්ගල ආදායම ඩොලර් හත්දහසක ඉලක්කයට</topic>
    <author>ස්වර්ණා ආරියවංශ</author>
    <content>වසර 2020 වනවිට ශ්‍රී ලංකාවේ ඒක පුද්ගල ආදායම ඇමෙරිකානු ඩොලරි 7000 පසුකර ඇතැයි මුදල් අමාත්‍යාංශ ලේකම් ආචාර්ය පී.බී. ජයසුන්දර මහතා පුරෝකථනය කරයි.ලංකා වාණිජ මණ්ඩලයේ 175 වැනි සාංවත්සරික වාර්ෂික සමුළුවට සහභාගීවෙමින් හෙතෙම ඒ බව පැවසීය.එම ඉලක්කය කරා යාමේදී තේ, ඇඟළුම්, තොරතුරු තාක්ෂණය සහ සංචාරක ව්‍යාපාර යන ක්ෂේත්‍ර කෙරෙහි මූලික අවධානය යොමු කෙරේ.තේ සහ ඇඟළුම් නිපැයුම් සමඟ ලෝකයේ ප්‍රධානම සැපයුම්කරුවන් අතරට එක්වන්නට ශ්‍රී ලංකාවට හැකිවී තිබේ.ලබන වසර වන විට තොරතුරු තාක්ෂණ ක්ෂේත්‍රයෙහි සේවක සංඛ්‍යාව ලක්ෂය ඉක්මවා යනු ඇතැයි අපේඛ්ෂා කෙරේ.වසර 2020 දී සංචාරක ක්ෂේත්‍රයෙන් උපයන ආදායම ඩොලර් බිලියන පහක් වේ යැයිද මෙහිදී පුරෝකථනය කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408071</link>
    <topic>කොළඹ මුඩුක්කු නැති නගරයක්</topic>
    <author>විජයානි එදිරිසිංහ</author>
    <content>2020 වර්ෂය වන විට කොළඹ නගරය හා ඒ අවට ප්‍රදේශය සම්පූර්ණයෙන් පැල්පත්වලින් තොර දැවැන්ත සංවර්ධන ව්‍යාපෘතියක් බවට පත් කෙරෙන අතර ඊට සමගාමීව රටේ සෙසු නගර විස්සක්ද සම්පූර්ණ සංවර්ධනයකට ලක් කෙරේ.මෙරට දැනට ඇති දැවැන්තම සංවර්ධන ව්‍යාපෘතිය වූ මහවැලි සංවර්ධන ව්‍යාපෘතියට වඩා පස් ගුණයකටත් වඩා වැඩි මෙරට සිදු කෙරෙන විශාලම ව්‍යාපෘතිය මෙය බව නාගරික සංවර්ධන අධිකාරියේ ඒකක ප්‍රධානී ඊ.ඒ.සී. ප්‍රියශාන්ත මහතා පවසයි.කොළඹ නගරය වාණිජ නගරයක් මෙන්ම ශ්‍රී ජයවර්ධනපුර කෝට්ටේ පරිපාලන නගරයක් ලෙස 2020 වන විට පරිවර්තනය වෙයි. සෙසු නගර වාණිජ මෙන්ම සංචාරකයන්ගේ ආකර්ෂණීය නගර බවට පත් වෙයි.කොළඹ හා ඒ අවට ප්‍රදේශවල අක්කර දහසක් පුරා ඇති පැල්පත් නිවාස හැටඅටදහස වෙනුවට සුඛෝපභෝගී නිවාස ඉදිකිරීම මේ වන විටත් ආරම්භ කර ඇත.මුහුද ගොඩකර අක්කර 500ක් පුරා කොළඹ නගරයට සමගාමීව ‍තවත් නගරයක් ඉදි කෙරේ. කොළඹ මැනිං වෙළෙඳ පොළ පෑලියගොඩට ගෙන යන අතර එම ස්ථානයේ දුම්රිය හා බස් රථ ප්‍රධාන ප්‍රවාහන අංගය බවට පත් කෙරේ. ශාන්ත ජෝන් මාළු වෙළෙඳ පොළ තිබූ ස්ථානය රත්තරන් අලෙවි ප්‍රධාන වෙළෙඳ පොළක් බවට පත් වෙයි.කොළඹ නගරය තුළ ඇති පෞරාණික ගොඩනැඟිලි ඒ ආකාරයෙන්ම වැඩි දියුණු කර වාණිජ ව්‍යාපෘති බවට පත් කෙරෙන අතර දේශීය හා ජාත්‍යන්තර ආයෝජකයන්ගේ ආකර්ෂණය ඇද ගන්නා තත්ත්වයට ගෙන එනු ලබයි.කොළඹ නගරය හා ඒ අවට ඇති සියලුම ජලපවාහන පද්ධති ශීඝ්‍රයෙන් ගලා බසින ආකාරයෙන් මෙන්ම සුන්දර පරිසර බවට පත් වෙයි. කැලණි පාලම මහා නගරයකට ඇතුළුවන ආකාරයේ පෙනුම ගෙන එන ආකාරයට නවීකරණය වෙයි. කොළඹ අලුතින් ඉදි කෙරෙන සියලුම වාණිජ ගොඩනැඟිලි මහල් 60 ඉක්මවන ආකාරයට ඉදි කරනු ලබයි. කොම්පඤ්ඤවීදිය ප්‍රදේශය තුළ එවැනි ගොඩනැගිලි ගණනාවක් ඉදි වෙයි.කොළඹ නගරය හා ඒ අවට පදිංචි සියයට 50ට වඩා වැඩි අඩු ආදායම්ලාභී පවුල් සඳහා ඉදි වෙන නිවාස මිලියන 7 ඉක්මවන ඒවා වෙයි. මේ වන විට එවැනි නිවාස පහළොස්දහසක් ඉදිවී අවසන්ව ඇත.මේ යටතේ කිසිදු පුද්ගලයෙක් කොළඹ අවට ප්‍රදේශයකින් ඉවත් නොකෙරේ. කොළඹ නගරය තුළින් කිලෝමීටර් එකක් දෙකක් දුරට පමණක් පදිංචි කෙරේ.නිදන කාමර 2, නාන කාමර පද්ධතිය, බැල්කනිය, ඉස්තෝප්පුව සහිත අංග සම්පූර්ණ නිවසක් ඔවුන්ට හිමිවෙයි.එම නිවාස පද්ධති වනාතමුල්ල, 54 වත්ත, 66 වත්ත, මයුර පෙදෙස, සාලමුල්ල, සිරිල් සී පෙරේරා මාවත, හේනමුල්ල, එදිරිසිංහ වත්ත, තොටලඟ, ෆර්ගියුෂන් පාර, ප්‍රදීපා මාවත, අහුගොඩ, මට්ටක්කුලිය, ඇපල්වත්ත, ආරාමය පෙදෙස යන ප්‍රදේශවලත් කොළඹ 07 ප්‍රදේශය තුළ පිහිටි පැල්පත් නිවාස 125 එම ස්ථානය තුළමත් නවීකරණය කර ඉදි වෙයි.මෙම නව නගර සැලසුම 1977 ‍යෝජනාවක් වූ අතර යුද්ධය නිසා එය ක්‍රියාත්මක කිරීමට බාධා සිදු විය.අනතුරුව යුද්ධය නිම කළ වර්තමාන රජය මහින්ද චින්තන ඉදිරි දැක්ම හරහා කොළඹ හා ඊට සමගාමීව තවත් නගර 20ක් ශීඝ්‍ර සංවර්ධනයක් කරා ගෙන යන සැලසුම සකස් කර ක්‍රියාත්මක කිරීම ආරම්භ කෙළේය.ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ අධීක්ෂණය යටතේ 2020 වන විට එම සම්පූර්ණ සංවර්ධන ව්‍යාපෘතිය නිම කර කොළඹ නගරය වාණිජ නගරයක් බවටත් දිවයිනේ සෙසු නගර සංචාරකයන්ගේ සහ ආයෝජකයන්ගේ ආකර්ෂණීය නගර බවටත් පත් කිරීමට ඉලක්ක කර ඇත.මේ යටතේ මෙරට විදේශීය ආයෝජකයන්ගේ ආයෝජන මෙන්ම දේශීය ව්‍යාපාරිකයන්ගේ ව්‍යාපාරවලටද අවස්ථාව සලසාදීම තුළින් මෙරටට විශාල ආදායමක් ඇදී එන බව නාගරික සංවර්ධන අධිකාරිය පවසයි.කොළඹ නගරය මෙන්ම සෙසු නගර සංවර්ධන කටයුතු දේශීය කොන්ත්‍රාත්කරුවන්ටම ලබාදීම සිදු වෙයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408072</link>
    <topic>ඌව ඡන්දයසැප්තැම්බර් 20</topic>
    <author>ඌව පළාත් සමූහ ප්‍රසන්න බණ්ඩාර, දෙමෝදර සමූහ ආර්.එම්.සෝමරත්නෙ, බණ්ඩාරවෙල සමූහ ආනන්ද හපුගොඩ, පස්සර සමූහ උභයරත්න වනසිංහ</author>
    <content>ඌව පළාත් සභා මැතිවරණය සැප්තැම්බර් මස 20 වැනි (සෙනසුරාදා) දිනයේ පැවැත්වීමට මැතිවරණ මහලේකම් කාර්යාලය තීරණය කර තිබේ.ඒ අනුව ඌව පළාත් සභා මැතිවරණය සඳහා මොණරාගල දිස්ත්‍රික්කයෙන් පිළිගත් දේශපාලන පක්ෂ 12 ක් හා ස්වාධීන කණ්ඩායම් 7 ක්ද බදුල්ල දිස්‍ත්‍රික්කයෙන් පිළිගත් දේශපාලන පක්ෂ 10 ක් හා ස්වාධීන කණ්ඩායම් 04 ක් මොණරාගල හා බදුල්ල දිස්ත්‍රික් ලේකම් කාර්යාලවලදී ඊයේ (06) නාමයෝජනා බාරදෙනු ලැබිණි.මොණරාගල දිස්ත්‍රික්කය වෙනුවෙන් එක්සත් ජනතා නිදහස් සන්ධානයේ කණ්ඩායම් නායක හා හිටපු ප්‍රධාන ඇමැති ශෂීන්ද්‍ර රාජපක්ෂ, එක්සත් ජාතික පක්ෂය වෙනුවෙන් එහි කණ්ඩායම් නායක ආනන්ද කුමාරසිරි මහත්වරුන් මොණරාගල දිස්ත්‍රික් ලේකම් කාර්යාලයේ දී දිස්ත්‍රික් ලේකම් ඒ. පතිනාදන් මහතාටත්, බදුල්ල දිස්ත්‍රික්කය වෙනුවෙන් එක්සත් ජනතා නිදහස් සන්ධානයේ කණ්ඩායම් නායක ඒ. එම් බුද්ධදාස, එක්සත් ජාතික පක්ෂය වෙනුවෙන් එහි කණ්ඩායම් නායක හරීන් ප්‍රනාන්දු මහත්වරුන් බදුල්ල දිස්ත්‍රික් ලේකම් කාර්යාලයේදි දිස්ත්‍රික් ලේකම් රෝහණ කීර්ති දිසානායක මහත්වරුන් වෙත ඊයේ (06) නාමයෝජනා පත්‍ර බාරදුන්හ.මොණරාලග දිස්ත්‍රික්කය සඳහා ජනතා විමුක්ති පෙරමුණ වෙනුවෙන් එහි කණ්ඩායම් නායක ආර්. එම් ජයවර්ධන, බදුල්ල දිස්ත්‍රික්කය සඳහා ජනතා විමුක්ති පෙරමුණ වෙනුවෙන් එහි කණ්ඩායම් නායක සමන්ත විද්‍යාරත්න මහත්වරුන් එම දිස්ත්‍රික්කවලදී පෙරේදා (05) නාමයෝජනා පත්‍ර බාරදුන්හ. ඌව පළාත් සභා මැතිවරණය වෙනුවෙන් මොණරාගල හා බදුල්ල දිස්ත්‍රික් දෙකට බාරදී තිබූ කිසිදු නාමයෝජනා පත්‍රයක් ප්‍රථික්ෂේප නොවූ බව එම දිස්ත්‍රික් ලේකම්වරුන් පැවැසුහ.මොණරාගල දිස්ත්‍රික්කයට ආසන 03 ක් හා බදුල්ල දිස්ත්‍රික්යට ආසන 09 කි. ඉකුත් ජූලි මස 11 වන දින මධ්‍යම රාත්‍රීයේ සිට බලපැවැත්වෙන පරිදි විසුරුවා ඇති ඌව පළාත් සභාවට ජනතා නියෝජිතයින් තෝරා ගැනීමට අදාළව නාමයෝජනා බාරගැනීම ඊයේ (06) දහවල් 12.00 න් අවසන් විය. අපේක්ෂකයින් වෙත මනාප අංක ලබාදීම එළඹෙන සඳුදා දින සිට දිස්ත්‍රික් ලේකම් කාර්යාල හරහා සිදුකිරීමට නියමිතය මැතිවරණ මහලේකම් කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408073</link>
    <topic>බෞද්ධ සිද්ධස්ථාන රජයට පවරා ගැනීමේ කතාව අසත්‍යයක්</topic>
    <author>නුවන් කොඩිකාර</author>
    <content>බෞද්ධ සිද්ධස්ථානයක යම් ඉදිකිරීමක් කිරීමේදී එය රජයට පවරා ගන්නා බවට පළවන ප්‍රචාරයේ කිසිදු සත්‍යතාවයක් නොමැති බව අගමැති, බුද්ධශාසන හා ආගමික කටයුතු ඇමැති ආචාර්ය දි. මු ජයරත්න මහතා පැවැසීය.එවැනි පවරා ගැනීමක් සිදුකරන බවට කිසිදු ස්ථානයකට ලියවිල්ලක් හෝ චක්‍රලේඛයක් නිකුත් කර නොමැති බවද හෙතෙම කීවේය. අගමැති කාර්යාලයේ ඊයේ (06) පැවැති මාධ්‍ය සාකච්ඡාවේදී අගමැතිවරයා එසේ ප්‍රකාශ කෙළේය.ඇතැම් පිරිසක් චීවරය දමාගෙන බුද්ධශාසනය විනාශ කිරීමේ කුමන්ත්‍රණයක නියලී සිටින බව පැවැසු ඒ මහතා පසුගිය කාලයේදි විවිධ ස්ථානවලින් එවැනි පිරිස් අත්අඩංගුවට ගෙන නීතිය ක්‍රියාත්මක කර ඇති බව කියා සිටියේය.මෙරට විහාරස්ථාන 10920 ක් තිබෙන බවත් ඒ විහාරස්ථාන සියල්ලම බෞද්ධ කටයුතු දෙපාර්තමේන්තුවේ ලියාපදිංචි වී ඇති හෙයින් ඊට ප්‍රතිපාදන ලබාදීමේදි කිසිඳු ගැටලුවක් පැන නොනගින බවත් ජයරත්න මහතා පැවැසීය.ශාසනයේ උන්නතිය උදෙසා කිසිම වැඩක් බුද්ධශාසන අමාත්‍යාංශයෙන් නොකළ බවට ඇතැම් මාධ්‍ය කරන ප්‍රකාශ සම්බන්ධයෙන් තමන් පුදුමයට පත්වන බවත් නමුත් නිහඬව සම්බුද්ධ ශාසනය වෙනුවෙන් විශාල වැඩකොටසක් කර ඇති බවත් අගමැතිවරයා කීවේය. මේ අවස්ථාවට බුද්ධශාසන හා ආගමික කටයුතු අමාත්‍යාංශයේ ලේකම් එම්. කේ. බී දිසානායක. බෞද්ධ කටයුතු කොමසාරිස් ජනරාල් චනද්‍රප්‍රේම ගමගේ ඇතුලු නිලධාරීන් රැසක් සහභාගවී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408074</link>
    <topic>යුද හමුදාවෙන් ඉවත්වීමටසෙබළුන්ට නීතිමය ඉඩ</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදාවෙන් ඉවත්වීමට කැමැති හමුදා සෙබළුන්ට හිතාමතා සේවයට වාර්තා නොකර නොසිට හමුදා ප්‍රතිපත්තිමය වැඩපිළිවෙළ ඔස්සේ හමුදාවට දැනුම් දී ඉවත් වීමට අවස්ථාව සලසා දී තිබේ.හමුදාවට වාර්තා නොකර සේවය අතහැර ගොස් විනය විරෝධී වැඩ නොකර ඇති සෙබළුන්ට එම අවස්ථාව හිමිවෙයි. විනය විරෝධී වැඩවල යෙදුණු අයට ඊට අදාළ දඬුවම්වලට මුහුණදීමෙන් පසු ඒ ආකාරයට ඉවත්වීමට අවස්ථාව සලසා දී ඇති බව යුද්ධ හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා කීය.මේ පිළිබඳ සියලුම රෙජිමේන්තු මූලස්ථාන ද දැනුවත් කර ඇත.මේ වන විටත් නිත්‍යානුකූල ආකාරයෙන් තිස්දහසක පමණ පිරිසක් හමුදාවෙන් ඉවත් වී ඇති බව ද බ්‍රිගේඩියර් මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408075</link>
    <topic>දෙවන රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ දෙවන රන්දෝලි පෙරහර අද (07) වීදී සංචාරය කරයි.ශ්‍රී දළදා මාලිගාව අභියසින් රාත්‍රි 6.56 ට වයඹ දිශාභිමුඛව පෙරහර පිටත්ව දළදා වීදිය,ඩී.එස් සේනානායක වීදිය,කොළඹ වීදිය,යටිනුවර වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408076</link>
    <topic>අතුරුදන්වීම් ගැන විමර්ශන කොමිසමේ කාලය දීර්ඝ කෙරේ</topic>
    <author>ධනුෂ්ක ගොඩකුඹුර</author>
    <content>උතුරු සහ නැ‍ඟෙනහිර පළාත්වල සිදුවූ බව කියන පුද්ගල අතුරුදන්වීම් පිළිබඳව විමර්ශනය කරනු පිණිස පත් කර ඇති ජනාධිපති කොමිසමේ කාලය 2015 වසරේ පෙබරවාරි මස 15 වැනි දා දක්වා දීර්ඝ කර තිබේ.මැක්ස්වෙල් පරාක්‍රම පරණගම මහතාගේ සභාපතිත්වයෙන් හා සුරන්ජනා විද්‍යාරත්න, මනෝ රාමනාදන් මහත්මීන්ගේ සාමාජිකත්වයෙන් සමන්විත මෙම කොමිසම ජනාධිපති මහින්ද රාජපක්ෂ මහතා විසින් 2013 අගෝස්තු මස පත් කරන ලදී‍‍ . අතුරුදන් වූවන් පිළිබඳ විමර්ශනය කර සොයා බලා ජනාධිපතිතුමාට වාර්තාවක් ඉදිරිපත් කිරීමේ බලය මෙම ත්‍රිපුද්ගල කමිටුවට පවරා ඇති අතර මෙම වසරේ ජූලි මාසයේදී ජනාධිපතිවරයා ජනාධිපති කොමිසමෙහි කාර්යභාරය තවදුරටත් පුළුල් කරමින් අතර කොමිසමට උපදෙස් ලබා දීම සඳහා ත්‍රිපුද්ගල උපදේශක සභාවක් ද පත් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408077</link>
    <topic>අනාගත‍ ලෝක ආර්ථිකයේ වැඩිම දායකත්වය ආසියාවෙන්</topic>
    <author>ජයසිරි මුණසිංහ, මහින්ද අලුත්ගෙදර</author>
    <content>ලෝක ආර්ථිකයේ දියුණුවට වැඩිම දායකත්වයක් ලබාදෙන කලාපය බවට තව වසර විස්සක් ගතවීමට මත්තෙන් ආසියාව පත්වන බවට ආසියානු සංවර්ධන බැංකුව අනාවැකි පළකොට තිබේ.ආසියානු සංවර්ධන බැංකුවේ ඉහළ පෙළේ ආර්ථික විද්‍යාඥයන්ගේ සමීක්ෂණයකට අනුව වසර 2030 වනවිට ලෝක ආර්ථිකයේ සියයට 50ක් ඉක්මවන තරමේ දායකත්වයක් සපයන භූගෝලීය කලාපය ආසියානු රටවල් බවට පත්වනු ඇතැයි විශ්වාසය පළකර ඇත.ආසියානු සංවර්ධන බැංකුවේ නවතම ආර්ථීක විශ්ලේෂණයේ මේ තොරතුරු අන්තර්ගත බවට ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා අනාවරණය කළේ ඊයේ (6) පැවැති උත්සවයකට සහභාගි වෙමිනි.අංක 05, නුවර පාර කැලණිය යන ස්ථානයේ පිහිටි ශ්‍රී ලංකා වියට්නාම ව්‍යාපාරික මධ්‍යස්ථානය විවෘත කිරීම නිමිත්තෙන් මෙය සංවිධාන කෙරිණි.ක්‍රිස්තු වර්ෂ එකේ සිට වසර 1800 දක්වා ලෝකයේ ආර්ථීක දියුණුවට වැඩිම දායකත්වය සැපයූ කලාපය වූයේ ආසියාවයි. එනමුත් ගතවූ වසර 200 ක් තරම් කෙටි කාලය තුළ එහි වැඩිම දායකත්වය ඇමෙරිකාව සහ යුරෝපීය රටවල් විසින් අත්පත් කරගත්හ. එසේ වුවද තවත් වසර විස්සකට අඩු කාල පරිච්ඡේදයක දී ආසියාව ලෝක ආර්ථිකයේ ප්‍රමුඛ දායකත්වය ලබාදෙන කලාපය බවට පත්වනු ඇතැයි දැනටමත් අනාවැකි පළවී තිබෙන බවද අධිපතිවරයා පෙන්වා දුන්නේය.ආසියාව එලෙස ලෝකයේ ආර්ථික දියුණුවේ වැඩි දායකත්වය ලබාදෙන්නා බවට පත්වන විට ශ්‍රී ලංකාව ද ඒ රටවල් අතුරින් ප්‍රමුඛ ආර්ථිකයක් හිමිකර ගන්නා බවද ශ්‍රී ලංකා මහ බැංකුවේ අධිපතිවරයා සඳහන් කළේය. ආසියාවට අහිමිවී තිබූ අවස්ථාව නැවත දිනා ගන්නා ඉතා සුවිශේෂී කාලපරිච්චේදයේ ඒ කටයුතු මෙහෙයවීමේ වගකීම ඉතිහාසය විසින් අප වෙත බාරකර ඇතැයිද හෙතෙම සිහිපත් කළේය.ශ්‍රී ලංකාවේ වියට්නාම තානාපති ටොම් සිං ටැන්, ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, පාර්ලිමේන්තු කටයුතු පිළිබඳ ජනාධීපති සම්බන්ධීකරණ ලේකම් කුමාරසිරි හෙට්ටිගේ, ඒ.පී.එල් සමූහයේ සභාපති අරුණ ලේකම්ගේ මහත්වරුන් ඇතුළු පිරිසක් මේ අවස්ථාවට එක්ව සිටියහ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408078</link>
    <topic>රාජ්‍ය සේවයේ ක්ෂේත්‍ර නිලධාරින්ට යතුරුපැදි ලබා දීමට තීරණය කළේ ඔවුන්ගේ සේවය වඩාත් කාර්යක්ෂම කිරීමටයි</topic>
    <author>ධනුෂ්ක ගොඩකුඹුර.</author>
    <content>රාජ්‍ය සේවයේ ක්ෂේත්‍ර නිලධාරින්ට යතුරුපැදි ලබා දීමට තීරණය කළේ ජනතාව අසලටම ගොස් ඔවුන්ගේ ප්‍රශ්න විසඳීමට පුළුවන්කම තිබෙන එම නිලධාරින්ගේ සේවය වඩාත් කාර්යක්ෂම කිරීම උදෙසා බව ජනාධිපති මහින්ද රාජපක්ෂ මහතා ප්‍රකාශ කළේය .ක්ෂේත්‍ර නිලධාරින් ලක්ෂයකට යතුරු පැදි බෙදා දීමට ආරම්භ කළ මෙම වැඩසටහන තවදුරටත් පුළුල් කර ඉදිරියේ දී එක්ලක්ෂ පනස්දහසකටම යතුරු පැදි බෙදා දීමට කටයුතු කරන බව පැවසූ ජනාධිපතිවරයා මෙම යතුරු පැදි බෙදාදීමෙන් රජය බලාපොරොත්තු වන සේවය අකුරටම ඉටු කිරීමට කැප වන ලෙස ඉල්ලා සිටියේය .ජනාධිපති මහින්ද රාජපක්ෂ මහතා මෙසේ ප්‍රකාශ කළේ රාජ්‍ය සේවකයන් සඳහා යතුරුපැදි බෙදා දීමේ උත්සවයට කුරුණෑගල, මාලිගාපිටිය ක්‍රීඩාංගනයේ දී පසුගිය (04 ) දා එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය. එදා රාජ්‍ය සේවය ලක්ෂ හතක් තිබුණ කාලෙ එය ලක්ෂ තුන දක්වා අඩු කරන්න ඕනෙ කියපු යුගයක් තිබුණා. ඒ යුගයේ අවසානයේදී රාජ්‍ය සේවය නැවත ශක්තිමත් කරන්න අපි 2005 දී බලයට ආවට පස්සේ තීන්දු කළා.අපි තීරණය කළා මෙය වඩාත් ශක්තිමත් කරලා ඉදිරියට ගෙන යනව කියලා. මෙකද අපි විශ්වාස කළා හැම වෙලාවෙම රාජ්‍ය සේවය කාර්යක්ෂම බව. පෞද්ගලික අංශය වගේම රටේ ආර්ථිකයට, සංවර්ධනයට රාජ්‍ය සේවය ඉතා වැදගත් සහ කාර්යක්ෂම සේවයක් ඉටු කරන බව අපි දැනගෙන හිටියා. එහි වටිනාකම අපි දැක්කා.ඒ රාජ්‍ය සේවයේ ඔබ කටයුතු කරන්නේ ක්ෂේත්‍ර බාර නිලධාරින් වශයෙන්. ජනතාවට වඩා සමීපයෙන් සේවය කරන පිරිස ඔබයි. ඔබට තමයි ජනතාවගේ ප්‍රශ්න ජනතාව ළඟට ගිහින් විසඳන්න පුළුවන්කම තියෙන්නේ. ඔබට ජනතාවගේ ප්‍රශ්න හැම අංශයකින්ම පෙනෙනවා.ගොවිජන සේවා, ග්‍රාම නිලධාරී, සෞඛ්‍ය සේවා අනෙකුත් සෑම ක්ෂේත්‍රයකටම අයිති ජනතාවගේ ප්‍රශ්න තමයි ඔවුන් ක්ෂේත‍්‍රයට ගිහින් විසඳන්නේ. ඒ නිසා ඔවුන් කෙරෙහි විශේෂ අවධානයක් යොමු කරමින් ඔවුන්ට වඩාත් කාර්යක්ෂම සේවයක් ජනතාවට ලබා දෙන්න පුලූවන් කියන බලාපොරොත්තුවෙන් තමයි අපි මේ කාර්යභාරය කළේ.මං හිතන්නේ මුලින්ම මේ බයිසිකල් ඉල්ලුවේ කාන්තාවන් . කාන්තාවන්ට දෙන බයිසිකලයට සමහරු එක් එක් නම් කියනවා. දැන් අනුරාධපුරයේ මේ බයිසිකල් බෙදුවට පස්සේ අපට කියනවා එක් කොටසකට දීල අනිත් අයට දුන්නේ නෑ කියල . අපි මේ බයිසිකල් සෑම අයකුටම ලබා දෙන්න පියවර ගන්නවා. ඒ නිසා කවුරුවත් කලබල වෙන්න ඕනෙ නෑ. අපි මේ ක්ෂේත්‍රයට අයිති වෙන සියලු දෙනාට බයිසිකල් ලබාදෙනවා. එක්ලක්ෂ පනස්දහසකට. දැනට අපි බයිසිකල් ලක්ෂයක් ගෙනත් තියෙනවා. එය බෙදල අවසන් වුණාට පස්සේ අපි අනිත් පිරිසටත් මෙය ලබාදෙන්න පියවර ගන්නවා.මොකද මේ කටයුත්ත එක තැනකින් නතර වෙන එකක් නෙමෙයි. මේ වාහනය දීල අපි ඔබෙන් බලාපොරොත්තු වෙන්නේ ජනතාවට වඩාත් සමීප වෙලා ජනතාවට වඩාත් කාර්යක්ෂම සේවයක් ඔබෙන් ලබාදීමයි. එයයි අපේ බලාපොරොත්තුව. ඒ නිසා මම සුභපතනවා.මම ඉතිහාසය කියන්න යන්නේ නෑ. අද රටේ තියෙන සංවර්ධනය ඔබ දන්නවා. මම උදේ මෙහෙට ආවේ මේ දිස්ත්‍රික්කයේ සංවර්ධනය ගැන සොයාබලන්න. මේ සංවර්ධනයේ ප්‍රතිඵල අපට අද පේනවා.වසර තිහක් තිබුණු යුද්ධයක් අවසන් කරලා ත්‍රස්තවාදයෙන් නිදහස ලබාදීලා එදා අපි සංවර්ධනයේ අඩිතාලම දැම්මා . අද මේ සංවර්ධනයේ ඉහළ ප‍්‍රතිඵල මම දැක්කා. අද කාපට් පාරවල් 1500 කට වැඩි ප්‍රමාණයක් හදල දීල තිබෙනවා.මේ ඔබේ බයිසිකලයට වේගයක් තිබෙනවා. වැඩි වේගෙන් යන්න බෑ. එයට යම් කිසි ප්‍රමාණවත් වේගයක් තිබෙනවා. කාපට් කරා කියල අවශ්‍ය තරමට වඩා වේගයෙන් යනවද බලන්න පොලිසියෙන් ඉන්නවා. මෙයටත් අවසානයේ බැනුම් අහන්න වෙන්නේ අපට . ඔබට මම සුභපතනවා. මේ සංවර්ධනයත් සමග ජනතාවට ඔබෙන් විය යුතු සේවය ඔබ හොඳින් ලබා දෙයි කියන විශ්වාසය අපි තියනවා..ඇමැතිවරුන් වන ජොන්ස්ටන් ප්‍රනාන්දු , ජයරත්න හේරත්, කුරුණෑගල දිස්ත්‍රික් ලේකම් එච් . එම්. පී. හිටිසේකර මහත්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n1408079</link>
    <topic>සංචාරකයන්ගේ පැමිණීම සියයට 25.2 දක්වා ඉහළට</topic>
    <author>මහින්ද අලුත්ගෙදර</author>
    <content>සංචාරක ආකර්ෂණීය රටක් බවට ශ්‍රී ලංකාව පත්කරමින් විදේශීය සංචාරකයන්ගේ පැමිණීම සියයට 25.2 දක්වා ඉහළ ගොස් තිබේ.පසුගිය 2013 වසරේ ජූලි මාසයේ දී ශ්‍රී ලංකාවට පැමිණි විදේශීය සංචාරකයන්ගේ සංඛ්‍යාවට සාපෙක්ෂව මේ වසරේ ජූලි මාසයේ දී එම වර්ධනය පෙන්නුම් කර තිබේ. ඒ අනුව පසුගිය වසරේ ජූලි මාසයේ දී විදේශීය සංචාරකයන් 107,016 දෙනකු මෙරටට පැමිණ තිබෙන බවද ඊට සාපේක්ෂව මේ වසරේ එම මාසයේ දී විදේශීය සංචාරකයන් 133,971 දෙනෙකු මෙරටට පැමිණ තිබෙන බවද ශ්‍රී ලංකා සංචාරක සංවර්ධන අධිකාරිය පෙන්වා දෙයි.මේ වසරේ ජූලි මාසය අවසන් වනවිට විදේශීය සංචාරකයන් 861,324 දෙනකු ශ්‍රී ලංකාවට පැමිණ තිබෙන බව පෙන්වාදෙන ශ්‍රී ලංකා සංචාරක සංවර්ධන අධිකාරිය එය පසුගිය 2013 වසරේ මුල් මාස 7 දී ශ්‍රී ලංකාවට පැමිණි විදේශී සංචාරකයන් 690,589 ට සාපෙක්ෂව සියයට 24.7 ක වර්ධනයක් බවද ප්‍රකාශ කරයි.එළැඹෙන 2016 වනවිට ශ්‍රී ලංකාවට විදේශීය සංචාරකයන් ලක්ෂ 25ක් ගෙන්වා ගැනීම රජයේ අරමුණ වී තිබේ. ඒ වෙනුවෙන් අවශ්‍ය යටිතල පහසුකම් සංවර්ධනය සහ මඟ පෙන්වීම දැනටමත් සිදුකරගෙන යන බවද අවශ්‍ය ඉලක්කය කරා ළඟාවීමට හැකියාව ලැබෙනු ඇතැයි ද ශ්‍රී ලංකා සංචාරක ප්‍රවර්ධන කාර්යාංශය විශ්වාසය පළකරයි.මේ වසරේ ගතවූ සෑම මාසයකදීම පෙර වසරේ අදාළ මාසයට සාපෙක්ෂව විදේශීය සංචාරකයන්ගේ පැමිණීමේ වර්ධනයක් පෙන්නුම් කර තිබෙන අතර 2013 වසරේ දී මෙරටට පැමිණ තිබෙන විදේශීය සංචාරකයන්ගේ සමස්ත සංඛ්‍යාව 1,274,593 ක් බවද එම කාර්යාංශය පෙන්වා දෙයි.ඒ අනුව මේ වසරේ ගත වූ මුල්මාස හතක කාලයේ දී බටහිර යුරෝපීය රටවලින් සංචාරකයන් වැඩි වශයෙන් මෙරටට පැමිණ තිබේ. එය පසුගිය 2013 වර්ෂයට සාපේක්ෂව සියයට 18ක වර්ධනයක් බවද ප්‍රංශය, ජර්මනිය, එක්සත් රාජධානිය වැනි රටවලින් කැපී පෙනෙන සංචාරකයන් ප්‍රමාණයක් පැමිණ තිබෙන බවද කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080710</link>
    <topic>සෑම සේවාවක්ම අද සමුපකාර ව්‍යාපාරයෙන් ලබාගැනීමට හැකි වෙලා</topic>
    <author>නුවන් කොඩිකාර</author>
    <content>උපතේ සිට මරණය දක්වා සෑම සේවාවකක්ම අද සමූපකාර ව්‍යාපාරයෙන් ලබාගැනීමට හැකිව ඇති බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.මේ වෙනස ඇති කරන්න දිගු කාලීන පළපුරුද්දත්, නායකත්වයත් අවශ්‍ය වෙන බවත් ඒ සඳහා අවශ්‍ය නායකත්වය තෝරාගැනීමට සමුපකාර ව්‍යාපාරයේ සාමාජිකයන් දක්ෂ විය යුතු බවත් හෙතෙම කීවේය.පන්නල විවිධ සේවා සමූපකාර සමිති විසින් මහජනයා වෙත සිය සේවා පුළුල් කරමින් වෛද්‍ය සේවා ලබාදීම පසුගිය දා සිදු කෙරුනු අතර එහිදි රැස්ව සිටී පිරිස අමතමින් ඇමැතිවරයා එසේ ප්‍රකාශ කෙළේය.සමුපකාර ව්‍යාපාරයක් ගෙනියන්න නම්, සමූපකාර ව්‍යාපාරයේ අය සමඟි විය යතු බවත් සේවක සේවිකාවන් අතර අන්‍යෝන්‍ය සම්බන්ධයක් පැවතින්නේ නම් සමුපකාරයේ දියුණුව දැකගත හැකි බවත් ඒ මහතා කියා සිටියේය..ඇමැතිවරයා මෙසේද පැවැසීය.අද සමූපාකාර ව්‍යාපාරයෙන් මේ සියලු පහසුකම් ලැබී තිබෙනවා. 'සැමා එකටත් සැම එකාටත්' කියන තේමා පාඨයෙන් කියැවෙන ආකාරයටම සමුපකාරය විවිධ සේවා සපයන මධ්‍යස්ථානයක් බවට පත් වී තිබෙනවා. එවිට සමූපකාර ව්‍යාපාරය තවදුරටත් ශක්තිමත්ව ඉදිරියට ගමන් කරනවා.අපි සාමකාමිව තෝරා පත්කර ගන්නවා නම්, සාමකාමීව විසිරෙනවා. ඒකත් සමුපකාරයකට ඉතා වැදගත් දෙයක්. මේ ක්‍රමවේදය වෘත්තීය සමිති ව්‍යාපාරවලටත් හඳුන්වා දෙන්න අවශ්‍ය යැ'යි මා හිතනවා. බුදුහිමි පෙන්වා දුන් සප්ත අපරිහානී ධර්මයෙන් ආයතන කළමනාකරණය කරන්නේ නම් කිසි කරදරයක් නැහැ. කාගෙවත් හිත් තැලෙන්නේ නැහැ. හැමෝම නියම තීන්දුව පිළිගන්නවා.ගෙදර තාත්තා බීමට ඇබ්බැහි වෙලා ඉන්නවා නම්, කවදාවත් ඒ ගෙදර කළමනාකාරිත්වයෙන් යුතු වෙන්නේ නැහැ. මව්පියන්ගේ ගුණ ගරුක භාවය තමයි දරුවන්ටත් පිහිටන්නේ . ආයතනයක වැඩ කරනවා නම්, ඒ ආයතනයේ දියුණුව වෙනුවෙන් වැඩ කරනවා නම්, ඒ ආයතනය දියුණු වෙනවා. ඕනෑම සේවා ස්ථානයක වැදගත්ම කාරණය තමයි කළමනාකරණය. ගෙදරක වෙන්න පුළුවන්, සිල්ලර බඩු කඩයක වෙන්න පුළුවන්, දෙපාර්තුමේන්තුවක වෙන්න පුළුවන් මේ හැම තැනකම කළමනාකාරිත්වය කියන වචනය අවශ්‍යයි.කළමනාකාරීත්වයක් නැත්නම්, කිසිම දෙයක් කරන්න බැහැ.අද නගරය ඒදා තිබුණ නගරය නෙවේ. ඔබ දන්නවා ප්‍රධාන මාර්ග සංවර්ධනය නිසා විශාල ප්‍රමාණයක් ප්‍රාදේශීය සේවා මධ්‍යස්ථාන වශයෙන් කටයුතු කරන , ප්‍රාදේශීය නගර වෙත තව අවුරුදු 10ක් යද්දී සියලු ප්‍රාදේශීය සේවා මධ්‍යස්ථාන හිතාගන්න බැරි නගර බවටම පත් වෙනවා. එතකොට ඒ නගරයේ අවශ්‍යතා සම්පූර්ණ කරන්න ඕනා . ඉන්ධන හල්, සුපිරි වෙළෙඳ සල් වගේම අපිට අවශ්‍ය කරන අත්‍යාවශ්‍ය දෙයක් තමයි සෞඛ්‍ය සේවා සැපයීම, රසායනාගාර පහසුකම්, මම හිතන්නේ වෙනදා මේ අය දුරුකතර ගෙවාගෙන කොළඹ යන්න ඕනා මේවා කරගන්න.සමුපාකාරය ව්‍යාපාරයේ විවිධ අංශ දියුණු වී තිබෙනවා. අද සමුපාකාර ව්‍යාපාරයේ පෞද්ගලික සමාගම් සමඟ කෝප් සිටි. මේක තරගකාරීව සිය මෙහෙයුම් කටයුතු සිදුකර කරනවා. මේ අතරම සිල්ලර වෙළෙඳාම කරන තවත් අය ඉන්නවා. මේ තරගකාරිත්වය සමඟ සමුපකාරය ඉදිරයට යාමට නිසි කළමනාකාරීත්වය සහ සාමාජිකයන්ගේ කැපවීම මත සිදුවෙන බවත් ඒ සඳහා රජයේ පුර්ණ සහයෝගය ලැබෙනවා.පන්නල ප්‍රාදේශීය සභා සභාපති රංජිත් ලන්සකාර , පන්නල සමුපකාර සංගමයේ සභාපති එස්.ඒ කුලසිංහ මහත්වරු අධ්‍යක්ෂ මණ්ඩලය ඇතුළු පිරිසක් මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080711</link>
    <topic>ශ්‍රී දළඳා වහන්සේට පවත්වනු ලබන මී පැණි පූජාව අඛණ්ඩව</topic>
    <author>අසේල කුරුළුවංශ හා ඉන්දික පොල්කොටුව</author>
    <content>පාරම්පරිකව තම වරිගයා විසින් ශ්‍රී දළඳා වහන්සේ විෂයෙහි පවත්වාගෙන එනු ලබන මී පැණි පූජාව අඛණ්ඩව සිදුකරගෙන යෑම සඳහා පැවති සියලු බාධා ජනපතිතුමන් මැදිහත්ව ඉවත්කර දුන් බව ආදිවාසි නායක ඌරුවරිගේ වන්නියලෑ ඇත්තෝ පැවසීය..වනගතව මී පැණි සේවීමේ කටයුත්තේ දී වන ජීවි නිලධාරින් විවිධ බාධා ඇති කළ බවත් ජනපති මැදිහත්ව ඊට විසඳුම් ලබා දීම නිසා මෙවර මී පැණි පූජාව කිසිදු බාධාවකින් තොරව සිදු කිරීමට හැකිවූ බවත් වැදි නායක යා කීය.ආදීවාසීන් විසින් වාර්ෂිකව ශ්‍රී දළඳා සමිඳුන් උදෙසා සිදුකරන්නාවූ මී පැණි පූජාව සඳහා ඊයේ (06) ශ්‍රී දළඳා මැදුරට පැමිණි වන්නියලෑ ඇත්තෝ මී පැණි පූජාවෙන් පසු මාධ්‍ය හමුවේ අදහස් දක්වමින් මේ බව ප්‍රකාශ කළේය.ආදි වාසීන් විසින් දළඳා සමිඳුන් උදෙසා අතීතයේ සිට පවත්වාගෙන ආ මී පැණි පූජාව තම පියා අසනීප වීමෙන් පසු ටික කලක් නතර වී තිබුණු බවත් තමන් නායකත්වයට පත් වීමෙන් පසු මේ වන විට අඛණ්ඩව වසර 15 ක් මී පැණි පූජාව පවත්වා තිබෙන බවත් පැවසූ වන්නියලෑ ඇත්තෝ තමාගෙන් පසුව ද මෙම උතුම් පූජාව මේ ආකාරයෙන් සිදු කිරීමට තම රැහේ ඉදිරි නායකයන් ක්‍රියා කරනු ඇති බවද වන්නියලෑ ඇත්තෝ කීය.ආදිවාසි නායකයා සමඟ 92 ක ගෙන් සමන්විත ආදි වාසී කණ්ඩායමක් මී පැණි පූජාව සඳහා පැමිණි අතර දියවඩන නිළමේ ප්‍රදීප් නිලංග දෑල මහතා විසින් ඔවුන් පිළිගනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080712</link>
    <topic>NAITA පුහුණුවෙන් වසරකට වෘත්තිකයෝ 26,000ක්</topic>
    <author>චමීර ඇල්ලදෙණිය</author>
    <content>ජාතික ආධුනිකත්ව කාර්මික පුහුණු කිරීමේ ආයතනයෙන් (NAITA) වසරකට පුහුණු වෘත්තිකයන් 26,000ක් බිහිකිරීමට කටයුතු කර ඇති බව එම ආයතනයේ සභාපති චන්දන අරුණදේව මහතා කියයි..ශ්‍රී ලාංකේය වෘත්තිකයා ජාත්‍යන්තරයට ගෙනයාට හැකිවන පරිදි හා ඔවුන්ගේ වටිනාකම වැඩි කිරීමට ජාතික ආධුනිකත්ව කාර්මික පුහුණු කිරීමේ අධිකාරිය පියවර ගෙන ඇති බවද අරුණදේව මහතා පෙන්වා දුන්නේය..මෙම ආයතනයෙන් බිහිවන සියලුම වෘත්තිකයන්ට වෘත්තීය පුහුණුව ප්‍රායෝගිකව ලබාදෙන බවද එම ඔවුන් අදාළ ක්ෂේත්‍රයේ වැඩබිම්වලට යොමු කරමින් දැනුම වර්ධනය කිරීමට අවස්ථාව සලසා දෙන බවද ඒ මහතා කීය. ජාතික ආධුනිකත්ව කාර්මික පුහුණු කිරීමේ ආයතනයේ පැවැති පෙරේදා (05)මාධ්‍ය හමුවකදී සභාපතිවරයා මේ බව සඳහන් කළේය.මහින්ද චින්තන ඉදිරි දැක්මට අනුව තාක්ෂණික ශ්‍රී ලාංකිකයා බිහිකිරීමට විධිමත් පියවර ගෙන ඇති බවත් ඒ සඳහා ජාතික ආධුනිකත්ව කාර්මික පුහුණු කිරීමේ ආයතනය වැඩි දායකත්වය ලබාදෙමින් සිටින බවද හෙතෙම කීය .</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080713</link>
    <topic>මහනුවර ලෝක උරුමයක් වූයේ දළදා වහන්සේ නිසයි</topic>
    <author/>
    <content>හෙළ සංස්කෘතියේ මහා මංගල්‍යය වන අසිරිමත් ඇසළ පෙරහර නිමිති කර ගනිමින් දිනමිණ පුවත්පත විශේෂ අතිරේකයක් නිකුත් කිරීමට බලාපොරොත්තු වන බව අප වෙත දන්වා ඇත. එබැවින් ඒ පිළිබඳ සුභාශිංසන පණිවුඩයක් ලබා දෙන්නේ ඉමහත් සතුටිනි.මහනුවර නගරය ලෝක උරුම නගරයක් බවට පත්ව ඇත්තේ වෙන කිසිවක් නිසා නොව ජීවමාන බුදුරජාණන් වහන්සේ මෙන් වැඩසිටින අසහාය දංෂ්ට්‍රා ධාතූන් වහන්සේ නිසාමය. ශ්‍රී දළදා ගමනයත් සමඟ අප සංස්කෘතියට එක් වූ වැදගත්ම අංගයකි. පෙරහර මංගල්‍යය. ඇසළ පෙරහර නමින් ලොව පුරා ප්‍රසිද්ධත්වයක් දරන ශ්‍රීමත් දංෂ්ට්‍රා ධාතූන් වහන්සේ මුල්කරගෙන සිදුකරන එම පෙරහර මංගල්‍යය මෙවරද අතීත සම්ප්‍රදායානුකූල හෙළ සිරිත් විරිත් වලට මුල් තැනක් දෙමින් පැවැත්වීමට සියලු කටයුතු සූදානම් කොට ඇත.මෙම දළදා පෙරහර සංස්කෘතිය මුල් කරගනිමින්, ඒ හා බැඳුනු සිරිත් විරිත් පහදා දෙමින් දිනමිණ පුවත් පත අතිරේකය වෙන් කිරීම පිළිබඳ අපගේ ප්‍රසාදය හිමිවෙයි. අප සංස්කෘතියේ වැදගත්කමක් ඇති සෑම අවස්ථාවක ඒ වැදගත්කම බොහෝ දෙනාට නිවැරදි ලෙස අවබෝධ කර දීමෙහිලා ‘දිනමිණ’ පුවත්පත මුල් තැනක් ගෙන ක්‍රියා කරයි. එය අප කාගේත් ප්‍රශංසාවට පාත්‍ර විය යුතු කරුණකි.මෙහිලා දිනමිණ පුවත්ප‍ෙතහි වර්තමාන කර්‍තෘත්වය දරන ගාමිණී ජයලත් මහත්මා ඇතුළු කර්තෘ හා සංස්කාරක මණ්ඩලයේ කැපවීම අගය කරන අතර ඒ සියලු දෙනාටත් දැනුම ප්‍රදානය කිරීමෙහිලා දායකත්වය දරන සියලු දෙනාටත් මේ යහපත් කටයුතු චිරාත් කාලයක් සිදුකරගෙන යෑමට උතුම් දළදා වහන්සේගේ ආශිර්වාදය ලැබේවායි ප්‍රාර්ථනා කරම්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080714</link>
    <topic>පෙරහර ජාතික ප්‍රෞඪත්වයේ සංකේතයක්</topic>
    <author/>
    <content>භූගෝලීය වශයෙන් භාරතයට සමීපව ශ්‍රී ලංකාව පිහිටීමෙන් අප ලද විශිෂ්ටතම දායාදය වනුයේ අනුබුදු මිහිඳු මහරහතන් මෙසිරිලකට ලබා දුන් නිර්මල බුදු දහමේ පණිවිඩයයි. කල්ගත වන විට බුදු පියාණන් වහන්සේගේ ශාරීරික හා පාරිභෝගික ධාතූන් වහන්සේලා ද අප රටට වැඩම වූ අතර එයින් පූජනීය වස්තුවක් වූයේ ශ්‍රීමත් දළදා වහන්සේයි.ඓතිහාසික මූලාශ්‍රවලට අනුව මෙරටෙහි රාජධානි අනුක්‍රමයෙන් වෙනස් වීමත් සමඟම ශ්‍රීමත් දළදා වහන්සේ ද ඒ ඒ රාජධානි කරා වැඩම කළ අතරම ලක් රජදරුවන් විසින් උන්වහන්සේ පූජනීයත්වයේ ද රාජ්‍යත්වයේ ද විශිෂ්ටතම සංකේතය ලෙස සලකා කටයුතු කළ ආකාරය ද ප්‍රකට කරුණකි.රාජරාජ මහාමාත්‍යාදීන්ගේ අප්‍රමාණ ගෞරවාදරයට පාත්‍ර වූ ශ්‍රීමත් දළදා වහන්සේට වාර්ෂිකව පවත්වන ඇසළ පෙරහැර මංගල්‍ය වූ කලී දළදා මැදුරෙහි පැවැත්වෙන සතර මංගල්‍යයන් අතුරින් සුවිශේෂී ස්ථානයක් ගන්නා සම්බුද්ධ පූජා චාරිත්‍රයකි.ආරම්භයේදී සෙංකඩගලපුර දේවපූජා චාරිත්‍රයක් වශයෙන් පැවැති මෙම පෙරහැර පසුකාලය වන විට දළදා වහන්සේට ද පවත්වන සම්බුද්ධ පූජා චාරිත්‍රයක් බවට ද පත්වී දේවාල පෙරහැරවල් ද සමඟ ඒකාබද්ධ වී ඇසළ පෙරහැර හෙවත් සිරි දළදා පෙරහැර ලෙසින් ද, ව්‍යවහාරයට පැමිණ තිබේ.අද්‍යතන යුගයේදී එය ශ්‍රී ලාංකික හෙළ සංස්කෘතියේ පෞඪත්වයට මෙන්ම අභිමානයට ද ඉවහල් වී ඇති අතරම එය අප රටෙහි එදා මෙදාතුර සිදුකරනු ලබන උසස්ම හෙළ සංස්කෘතික කලා මංගල්‍යය බවට ද පත් වී ඇත.ඉපැරණි චාරිත්‍ර වාරිත්‍ර අද දක්වාම ආරක්ෂා කර ගනිමින් පවත්වාගෙන එන හෙළයේ මහා සංස්කෘතික මංගල්‍යය වන මෙම සිරි දළදා පෙරහැර දෙස් විදෙස් බොහෝ දෙනකුගේ ඇගැයීමට ලක්වී ඇති අතර එය මතු පරපුරට සුරක්ෂිත කොට තැබීම ද අප කාගේත් වගකීමකි. 2014 වසරේ පැවැත්වෙන මෙම ඇසළ පෙරහැර මංගල්‍යය ඉතා සාර්ථකව සිදුකර ගැනීමට ඒ හා සම්බන්ධ සැම දෙනාටම හැකි වේවායි ප්‍රාර්ථනා කරම්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080715</link>
    <topic>නොලේජ් පාර්ක් සංකීර්ණයජනාධිපතිගේ නිරීක්ෂණයට</topic>
    <author>ධනුෂ්ක ගොඩකුඹුර</author>
    <content>දැනුම පදනම් කරගත් කර්මාන්ත සිදු කිරීමේ මධ්‍යස්ථානයක් ලෙස ඉදිකෙරෙන පිටකොටුව, නොලේජ් පාර්ක් සංකීර්ණය ජනාධිපති මහින්ද රාජපක්ෂ මහතාගේ නිරීක්ෂණයට ඊයේ (06) ලක් කෙරිණි.මරදාන ආසන්නයේ පිහිටා ඇති අක්කර 25කින් සමන්විත ට්‍රිපෝලි මාර්කට් නැමැති පැරණි ගොඩනැඟිල්ල පිහිටි ස්ථානයේ මෙහි ඉදිකිරීම් කටයුතු සිදු කෙරෙන අතර එහි පළමු අදියර යටතේ මේ වන විට අක්කර 12ක ඉදිකිරීම් සිදු කර ඇත.රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මඟ පෙන්වීමෙන් නාගරික සංවර්ධන අධිකාරිය විසින් ඉදිකිරීම් කටයුතු සිදු කරයි. ව්‍යාපෘතිය සඳහා වැය කෙරෙන මුදල රුපියල් ඩොලර් මිලියන 7කි.මහින්ද චින්තන ඉදිරි දැක්මට අනුව ශ්‍රී ලංකාව ආසියාවේ දැනුමේ කේන්ද්‍රස්ථානය බවට පත් කිරීමට සැලසුම් කර තිබෙන අතර වර්ෂ 2016 වන විට තොරතුරු තාක්ෂණ කර්මාන්තයෙන් ඩොලර් බිලියනයක අපනයන ආදායමක් ලබාගැනීමට බලාපොරොත්තු වේ.ඒ යටතේ නවීන පන්නයේ අපනයන පහසුකම් සහිත ව්‍යාපාර පර්යේෂණ ආයතන සහිත නගරයක් ලෙස මෙය සංවර්ධනය කෙරේ. විෂයානුබද්ධ ඉහළ අධ්‍යාපනය ලැබූවන් සඳහා රැකියා අවස්ථා පුළුල් කිරීම ඉන් අපේක්ෂා කෙරේ. දැනුම පදනම් කරගත් ව්‍යාපාරික ස්ථාන පිහිටුවීම සඳහා ලාබ ලැබීමේ චේතනාවකින් තොරව සමාගම් කිහිපයක්ද එක්ව කටයුතු කරන අතර එම සමාගම් සන්ධානය ට්‍රේස් යන නමින් හඳුන්වයි.ජාත්‍යන්තර සංචාරක කර්මාන්ත මෘදුකාංග විසැඳුම් වෙළෙඳ පොළට සේවා සපයන නව්‍යකරණ තොරතුරු තාක්ෂණ සමාගමක් වන කොඩිජෙන් ඉන්ටර්නැෂනල් පෞද්ගලික සමාගම තම නවතම මාදිලියේ කාර්යාලය පසුගියදා මෙහිදී විවෘත කරන ලදී.එයද මෙහිදී ජනාධිපතිතුමාගේ නිරීක්ෂණයට ලක් විය. ව්‍යාපෘති නිලධාරින් සමඟ සාකච්ඡා කළ ජනාධිපතිතුමා ඉදිරි සැලසුම් ද පරීක්ෂා කර බැලීය.ව්‍යාපාරික ප්‍රජාව සමඟ සුහද කථා බහක නිරත වූ ජනාධිපතිතුමා ඔවුන්ගේ තොරතුරු විමසීය.ජනාධිපති ලේකම් ලලිත් වීරතුංග, රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ප්‍රවාහන අමාත්‍යාංශයේ ලේකම් ධම්මික පෙරේරා, නාගරික සංවර්ධන අධිකාරියේ සභාපති නිමල් පෙරේරා යන මහත්වරුන් ඇතුළු පිරිසක්ද මීට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080716</link>
    <topic>ලංකා සතොසේ ආදායම රුපියල් කෝටි 1528ක්</topic>
    <author>විජයානි එදිරිසිංහ</author>
    <content>සතොස විකුණුම් ආදායම පසුගිය මාස හය අවසන් වන විට රුපියල් කෝටි 1528 වෙයි. පසුගිය වසරේ (2013) මුල් මාස හයට වඩා මේ වසරේ ආදායම කෝටි සියයකින් වැඩිවී ඇතිබව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.එක්සත් ජාතික පක්ෂ පාලන සමයේදී විකුණා දැමීමට තීරණය කර බංකොලොත් වී තිබූ සතොස මෙන්ම අනතුරුව ලංකා සතොස බිහිකිරීමෙන් පසු අද මේ රජය යටතේ ලක් සතොස මෙතරම් විශාල ආදායම් උපයන ආයතනයක් බවට පත්ව තිබේ.සහල්, පරිප්පු, පාන්පිටි, සීනි , කවුපි, මුංඇට, කිරිපිටි, හැල්මැස්සන්, ටින්මාලු, අර්තාපල්, කඩල, වියලි මිරිස්, වැනි අත්‍යාවශ්‍ය භාණ්ඩවල මිල පෞද්ගලික වෙළෙඳපොළේ හිතූ මිලගනන්වලට අලෙවි කරද්දී ලංකා සතොස පාරිභෝගිකයාට සහන මිලට මේවා අලෙවි කරයි. ලක්. සතොස වෙත පාරිභෝගිකයන් එක්රැස්වීම ශීඝ්‍රයෙන් ඉහළ ගොස් තිබේ. රටපුරා ලක් සතොස වෙළෙඳ සැල් විශාල ප්‍රමාණයක් බිහිවී ඇති අතර ඒවා කුඩා නගරවලටද ගෙන යාම සිදුවෙමින් පවතී.කිසිම අවස්ථාවක පාරිභෝගිකයාට හිඟයකින් තොරව අත්‍යාවශ්‍ය ආහාර ද්‍රව්‍ය ආනයනය කර දීම පවා සිදුකරයි. උත්සව සමයේ දී සතොස වෙළෙඳපොළ භාණ්ඩ මිල තීරකයා ලෙස කටයුතු කරන බැවින් පෞද්ගලික වෙළෙඳුන්ට හිතුමතේ මිලගණන් නියම කිරීම පාරිභෝගිකයා ගසාකෑමට නොහැකි වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080717</link>
    <topic>ශ්‍රී ලංකා රූපවාහිනී අභ්‍යාස ආයතනයජනමාධ්‍ය අභ්‍යාස ආයතනය වෙයි</topic>
    <author>චන්ද්‍රා අත්තනගොඩ</author>
    <content>ජනමාධ්‍ය ක්ෂේත්‍රයේම නිපුණතාවෙන් යුත් වෘත්තිකයන් බිහි කිරීම උදෙසා ශ්‍රී ලංකා රූපවාහිනී අභ්‍යාස ආයතනය ලබන වසරේ සිට ජනමාධ්‍ය අභ්‍යාස ආයතනය ලෙස බලගන්වා ක්‍රියාත්මක කිරීමට අවශ්‍ය කටයුතු සම්පාදනය කර ඇතැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ඇමැතිවරයා එසේ පැවසුවේ ශ්‍රී ලංකා රූපවාහිනී අභ්‍යාස ආයතනයේ රූපවාහිනී සිනමා හා මාධ්‍ය ක්ෂේත්‍රයට අදාළව සහතික පත්‍ර හා ඩිප්ලෝමා පාඨමාලා හැදෑරූ සිසු සිසුවියනට සහතික පත්‍ර ප්‍රදානය කිරීමට පෙරේදා (05) එම ආයතනය පරිශ්‍රයේ පැවැති උත්සවයේ දීය.තවදුරටත් අදහස් දැක් වූ රඹුක්වැල්ල මහතා මෙසේ ද කීය. දිනෙන් දින මොහොතින් මොහොත දියුණුවන මාධ්‍ය සංනිවේදන ක්ෂේත්‍රයට වෘත්තිකයන් ලෙස පියනැගීමට හැකි මූලික දැක්ම මෙවැනි පාඨමාලාවලින් ඇතිකළ හැකිය.එම මූලික යතුර නිවැරැදි ව පරිහරණය කළහොත් ලෝකය ජය ගැනීමට හැකි වෙනවා. ලොව උපදින සෑම අයකුම නළුවකු වුවත් වේදිකාවේ රඟන්න අවස්ථාව උදාවන්නේ අතළොස්සකට පමණක් යැයි විලියම් ෂේක්ෂ්පියර් මහා නාට්‍යකරු කියා තිබෙනවා. මෙවැනි පාඨමාලා හැදෑරීමේ අවස්ථාව උදා කරගත් ඔබ සියලු දෙනා වාසනාවන්ත කණ්ඩායමක් ලෙස ඵලදායී ජනමාධ්‍ය මෙහෙවරක් වෙනුවෙන් කටයුතු කරනු ඇතැයි මා බලාපොරොත්තු වෙනවා.එසේම මෙවැනි කුඩා හෝ අවස්ථාවක් නොලැබූ දහස් සංඛ්‍යාත පිරිසක් මේ රටේ ජීවත් වන බවත් අමතක නොකළ යුතුයි.එවන් කැලේ උපන් මල් කැලේම පරවී යාමට ඉඩ නොදී සහජ දක්ෂ කුසලතාවන්ගෙන් යුතු පිරිස් මාධ්‍ය ක්ෂේත්‍රයට ඒකරාශීකර ගැනීම වැදගත්.ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් රූපවාහිනී අභ්‍යාස ආයතනයේ විධායක නිලධාරී දේවප්‍රිය අබේසිංහ මහත්වරු අැතුළු සිනමා හා ජනමාධ්‍ය ක්ෂේත්‍රයේ ප්‍රවීණයන් රැසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080718</link>
    <topic> ප්‍රබල රටවල් හමුවේ දණ නැමීමට අප සූදානම් නැහැ</topic>
    <author> රන්ජිත් පදිමසිරි, චමීර ඇල්දෙණිය සහ සුභාෂිණී සේනානායක</author>
    <content>ශ්‍රී ලංකාවේ ප්‍රශ්න විසඳන්න කියා ප්‍රබල රටවල් හමුවේ දණ නැමීමට අප සූදානම් නැති බව විදේශ කටයුතු ඇමැති මහාචාර්ය ජී එල් පීරිස් මහතා පාර්ලිමේන්තුවේ දී ඊයේ (6) ප්‍රකාශ කෙළේය.පාර්ලි‍මේන්තුව ඊ‍යේ (06) දහවල් 1.00ට නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් රැස්විය.නිවේදන හා වාර්තා ඉදිරිපත් කිරීමෙන් සහ මහජන පෙත්සම් පිළිගැන්වීමෙන් පසු වාචික පිළිතුරු අපේක්ෂාවෙන් මන්ත්‍රිවරුන් විසින් අසන ලද ප්‍රශ්නවලට අදාළ ඇමැතිවරු පිළිතුරු සැපයුහ.සභාව කල් තැබිණි.සභාව කල් තැබූ අවස්ථාවේ විවාදය සඳහා යෝජනාව ඉදිරිපත් කළ පත් කළ මන්ත්‍රි අනුර කුමාර දිසානායක මහතා මෙසේ කීය.විදේශ අමාත්‍යාංශයේ කාර්යභාරය පිළිබඳ අපිට සෑහිමකට පත් වීමට බැහැ. සන්නිවේදනයෙන් ගමනාගමනයෙන් ලෝකය කුඩා වෙමින් පවතිනවා. තාක්ෂනය විද්‍යාව ප්‍රතිඵල ලෝකය එක තැනකට ගෙනවිත් තිබෙනවා. සමීප වෙමින් තිබෙන ලෝකය හා සම්බන්ධවීමට විදේශ කටයුතු අමාත්‍යාංශයට විශාල වගකීමක් පැවරෙනවා.එක්සත් ජනපදය ලෝකය පුරා යුධමය ආර්ථිකමය මෙහෙයුමක් ක්‍රියාත්මක කරමින් සිටිනවා. විදෙස් බළකායට නායකත්වය දෙන්නේ විදෙස් කටයුතු ඇමැතිවරයායී.පක් කළ මන්ත්‍රී ජානක බණ්ඩාර මහතා මුලසුනට පැමිණියේය:-දිසානායක මහතා:-ජී එල් පීරිස් මහතා ඉතා නම්‍යශීලි පුද්ගලයෙක්.ඒත් විදෙස් කටයුතු අමාත්‍යාංශය අද අයාලේ යනවා. මේ අමාත්‍යාංශය මෙහෙයවන්නේ අදිසි හස්තයක්. රේගුවට විගණන දෙපාර්තමේන්තුවට කළෙත් මේ දේමයි. ඉතාමත් කණගාටුදායක තත්ත්වයකට අමාත්‍යාංශය පත් වී තිබෙනවා.විදෙස් සේවයේ සිටින්නේ ජනාධිපතිවරයාට සමීපතමයන්.විදෙස් සේවය විනාශ කරලා. තානාපතිවරුන් 44 දෙනෙකුගෙන් 14 දෙනයි විදෙස් සේවයේ යෙදුණු අය සිටින්නේ. හසල දැනුමක් තිබෙන විදෙස් නිලධාරීන් අමාත්‍යංශයට ගෙන්වා තිබෙනවා.මහනුවර දිස්ත්‍රික් මන්ත්‍රි ලක්ෂ්මන් කිරිඇල්ල මහතා (එජාප):-ජිනීවා මානව හිමිකම් සංවිධානය 2011 වසරේදී ඉල්ලා සිටියේ ශ්‍රී ලංකාවේ නීතිය තුළ අභ්‍යන්තර පරීක්ෂනයක් සිදු කරන්න කියලයී. නමුත් එය කෙළේ නැහැ. ඔවුන් ජාත්‍යන්තර පරීක්ෂණයක් ඉල්ලා සිටියේ ඒ නිසයි. මේවාට විදේශ ඇමැතිවරයා මට දැන් පිළිතුරු ලබා දිය යුතුයි.මහාචාර්ය ජී ඒල් පීරිස් මහතා:-මේ පාර්ලිමේන්තුවේ සම්ප්‍රදායන් තිබෙනවා.කිරිඇල්ල මන්ත්‍රීතුමා අසන ප්‍රශ්න මා සටහන් කර ගත්තා. මාගේ කතාවේදී මා පිළිතුරු ලබා දෙන්නම්.කිරිඇල්ල මහතා:-දැන් අභ්‍යන්තර පරීක්ෂණයක් සිදු කරන්නේ ඇයී.නුවරඑළිය දිස්ත්‍රික් මන්ත්‍රී පී රාජදොරෙයි මහතා මුලසුනට පැමිණියේය:-කිරිඇල්ල මහතා:-සාක්කිකාරයන් ආරක්ෂා කිරීමේ පනත කෝ?. වසර හතක් ගතවෙලත් එම පනත නැහැ. විදේශ ඇමැතිවරයා හම්බන්තොට ජනතාවට විදේශ සේවය ගැන කතා කරනවාත අපේ විදේහ සේවය ගැන අපිට කණගාටුයී. ඇමරිකාවට බැන බැන ඒ අයගේ සමාගම් ගන්නවා.රනිල් වික්‍රමසිංහ මහතා කීවේ ලංකාවට වැදගත්ම තමිල්නාඩුව කියලයී.48න් පසු අපේ රටට විරුද්ධව කිසිම යෝජනාවක් සම්මත වුණාද?.විදේශ කටයුතු නියෝජ්‍ය ඇමති නියෝමාල් පෙරේරා මහතා:-යුද්ධය පැවැති කාලයේ හමුදාව, රට අපකීර්තියට ලක්කළ අය මේ යෝජනාව ගෙනවිත් තියෙනවා. අපේ විදේශ සේවයට කරන චෝදනා පිළිගන්න බැහැ. ඒවා ස්වේශ සහගත කථායි. විදේශ සේවය ඉතා හොඳින් ක්‍රියාත්මක වෙනවා.කාරක සභා නියෝජ්‍ය සභාපති මුරුගේසු චන්ද්‍රකුමාර් මහතා මූලාසනයට පැමිණියේය.පෙරේරා මහතා:-දේශපාලන පත්විම් අද නොවේ හැමදාම විදේශ සේවයේ තිබුණා. නමුත් මේ පත්වීම් විපක්ෂයේ නියෝජනය සහිත උසස් නිලතල කොමිටිය අනුමත කර ඇත. එසේම මේ නිලධාරීන් විශාල සේවයක් විදේශ සේවයට සිදු කර තියෙනවා. වෙනත් රටවල් තම දූත සේවා අකුලන තත්ත්වයකදී අප අපේ දූත සේවා ව්‍යාප්ත කළා.පත්කළ මන්ත්‍රී එම්.ඒ. සුමන්දිරන් මහතා(ද්‍ර.ජා.ස.)යුද්ධය අවසන් කිරීම ගැන එක්සත් ජාතීන්ගේ සංවිධානය රටට සුබ පැතුවා. යුද්ධය අවසන් කිරීම නිසා පරීක්ෂණ පවත්වනවා යැයි කියන ප්‍රකාශය පිළිගන්න බැහැ. පලස්තීනයේ සිදු කරන අමානුෂික ඝාතන පිළිබඳ ව රජයේ මතය ප්‍රකාශ කරන්න.උසස් අධ්‍යාපන ඇමැති එස් බී දිසානයක මහතා:-සුමන්තිරන් මහත්තයා ගාසා තීරය ගැන කතා කළා. නමුත් ඒ සම්බන්ධයෙන් අමෙරිකාව හා එක්සත් ජාතීන්ගේ සංවිධානය ගෙන යන ප්‍රතිපත්තියේ ඈලි මෑලි ගතිය ගැන කතා කෙළේ නැහැ. ගාසා තීරය ගැන එකසත් ජාතීන්ගේ සංවිධානය කරගෙන යන වැඩපිළිවෙළ හරිද? අනුර දිසානායක මහත්තයා මේ යෝජනාව ගෙනාවේ රාජ්‍ය තන්ත්‍රික සේවය බිඳ වැටිලා ඒ නිසයි මානව හිමිකම් යෝජනාව ශ්‍රී ලංකාව පරාජය වුණේ කියලා.අපේ විදේශ ප්‍රතිපත්තිය හා තානාපති සේවය බොහොම ශක්තිමත්. රාජ්‍ය තාන්ත්‍රික සේවයට යොමු කිරීමට පෙර මේ සභාවෙන් ඒ සඳහා අනුමැතිය ලබා ගන්නවා. ඒ සඳහා ජනතා විමුක්ති පෙරමුණත් සහාය පළ කර තිබෙනවා. එහෙම තිබියදී ඔවුන් කියනවා තානාපති සේවයේ ඉන්න අය හොඳ නැහැ කියා. රාජ්‍ය නායකයාගේ ඥාතීන් තානාපති සේවයට යොදා ගන්නවා කියා. නමුත් ජේ ආර් යුගයේදීත්, ප්‍රේමදාස යුගයේදීත් තමන්ගේ ඥාතීන් තමයි තානාපති සේවයේ පිහිටවුයේ. ‍අනුර දිසානයක මහත්තයා පොඩි කාලයකට ඇමැති තනතුරක් දැරුවා.එම අමාත්‍යාංශයට ඔහු ගෙන ආවේ ජවිපේ අය පමණයි. එතකොට එය හරිද? කිරිඇල්ල මන්ත්‍රීතුමා කිව්වා දකුණු ඉන්දියාව දිනා ගැනීමට රජය සමත් වෙලා නැහැ කියලා. ජේ ආර් යුගයේදී ප්‍රේමදාස යුගයේදී තමිල්නාඩුවේ තමයි කොටින් පුහුණු කදවුරු පවත්වාගෙන ගියේ.එතකොට එජාපය දකුණු ඉන්දියාව දිනලද?චන්ද්‍රිකා යුගය, රනිල් යුගය කඩා වැටෙන හැටි අපි දැක්කා. නමුත් මහින්ද රාජපක්ෂ මහතා දක්ෂ විදේශ තානාපති පිරිසක් යොදවා රාජ්‍ය ත්‍රින්ත්‍රික් සේවය ශක්තිමත් කර තිබෙනවා වගේම විදෙස් සබඳතා වර්ධනය කර ගෙන තිබෙනවා. මහාචාර්ය ජී එල් පීරිස් මහතා දකුණු ආසියාවෙන් ඉහළ තැන ඉන්න බුද්ධිමතෙක් එතුමා විදේශ ඇමැතිවරයා ලෙස පත් කරලා ජනාධිපතිතුමා නිවැරැදි තීරණයක් ගෙන තිබෙන්නේ.අද වන විට ආසායවට ළඟින්ම සිටින අප්‍රිකානු රටවල් සමඟ දැඩි සබඳතාවයන් ගොඩ නගා ගැනීමට අපිට හැකි වුණා. ඔස්ට්‍රේලියාව, ජපානය, කොරියාව, ඉන්දුනීසියාව වැනි රටවල් සමඟ සබඳතා වර්ධනය වෙලා.ජපානය නිදහස් වෙළඳ ගිවිසුමකට එන්න කියා කියා තිබෙනවා. මේ තත්ත්වයට ර‍ට ගෙනාවේ ආප් විදේශ ප්‍රතිපත්තියේ ගුණාත්මකභාවය නිසයි. වසර තිහක් තිස්සේ ශ්‍රී ලංකාව දිහා නොබැලු එක්සත් ජාතීන්ගේ සංවිධානය 2009 පසුව අපේ රටේ මානව හිමිකම් ගැන සොයා බැලීමට එන්නේ ඇයි? අපේ රටේ නිදහස් රටක් ලෙස ඉදිරියට එනවාට ඔවුන් අකමැතියි. ඒ නිසයි මේ වගේ බලපෑම් කරන්නේ. 2009 පසු‍ව අපේ රටේ එක බෝම්බයක් පිපිරුණේ නැහැ. ඒ නිසා අපි අපේ විදේශ ප්‍රතිපත්තිය හා තානාපති සේවය ශක්තිමත් කරමින් එක්සත් ජාතීන්ගේ යෝජනාවට නිවැරැදි පිළිතුරු ලබාදෙනවා.මාතර දිස්ත්‍රික් මන්ත්‍රී මංගල සමරවීර මහතා (එජාප):-ජාත්‍යන්තර පරීක්ෂණ නවත්වන්න පුළුවන් වෙන්නේ දේශීය පරීක්ෂණයක් පැවැත්වීමෙන් පමණයි.මහාමාර්ග, වරාය හා නාවික කටයුතු පිළිබඳ ව්‍යාපෘති ඇමැති රෝහිත අබේගුණවර්ධන මහතා:-අපේ විදේශ ප්‍රතිපත්තිය වන්නේ අපේ ස්වාධීනත්වය ආරක්ෂා කර ගනිමින් ,ඔවුන්ට ගෞරව කරමින් අනෙකුත් රටවල් සමඟ හිතවත්කම වර්ධනය කරගත්තා. මානව හිමිකම් කවුන්සිලය අපට විරුද්ධව ඡන්දය ප්‍රකාශ කරනවා කියන කාරණය නිර්මාණය වූයේ කෙසේද යන්න අප සිතිය යුතුයි. එජාපය මේ ගැන කථා කරන විට මහින්ද රාජපක්ෂ ජනාධිපතිවරයා, අපේ රජය හා රණවිරුවන් වසර 30ක යුද්ධය හා අනෙකුත් කාරණා අවසන් කර ඇත. විදේශ ප්‍රතිපත්තිය හොඳ නෑ කියන කාරණය කියන්න හැකි සියලු දේ කළේ විපක්ෂයයි.එදා එක්සත් ජාතික පක්ෂය යුද්ධය කරන විට ඉන්දියාවේ බලපෑමට යුද්ධය අකුලා ගත්තා. ඒ නිසා අපේ රණ විරුවන් මැරුණා. එකම රටක්වත් තරහ කර ගන්නේ නැතුව යුද්ධය අවසන් කළ එකම නායකයා ජනාධිපතිවරයා කියන්න පුළුවනි. මානව හිමිකම් ගැන අපට උගන්වන අයම මිනිස් ඝාතන කරනවා. මේ ආණ්ඩුව කොන්ද පණ තියෙන ආණ්ඩුවක්. ජාත්‍යන්තරය ජයගන්න හැකි ආණ්ඩුවක්.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා (එජාප):-2012 සිට එක්සත් ජාතීන්ගේ මානව හිමිකම් කමිටුව ශ්‍රි ලංකාවට එරෙහිව ගෙනා යෝජනා අප පරාජයට පත්වුණා. ඒ පිළිබඳව විදේශ ඇමැතිවරයා කියන්නේ අමෙරිකාව ප්‍රමුඛ බලවත් රටවල් ගෙනා නිසා පරාජය වුණා කියලා. නමුත් ඇත්තමට අපේ රාජ්‍ය තාන්ත්‍රික දුර්වලතා නිසයි මේ යෝජනාව ජය ගැනීමට නොහැකි වුණේ.සමාජ සේවා ඇමැති ෆීලික් පෙරේරා මහතා:-විදේශ රටවල් සමඟ ඇති සබඳතා විශාල වශයෙන් දියුණු කර ගැනීමට රජයට හැකිවී තිබෙනවා. අපේ විදේශ ප්‍රතිපත්තිය පැහැදිළියි. ලෝකයේ බොහෝ දෙනාගේ පිළිගැනීමට ලක්වෙලා තිබෙනවා.විදේශ ප්‍රතිපත්තිය හොඳ නිසා කොරියාවේ රැකියා අපට ලැබෙනවා. කාටවත් යටත් නොවී නිවැරැදි තීන්දු තීරණ ගත් නිසා සියළුදෙනා හොඳින් ජීවත් වෙනවා.කොළඹ දිස්ත්‍රික් මන්ත්‍රී විජයදාස රාජපක්ෂ මහතා (එජාප):-මේ රටේ හිටපු රාජ්‍ය නායකයන් විදේශ ප්‍රතප්තිය ඉහළින් තියා කටයුතු කළ රටක්.නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය.රාජපක්ෂ මහතා:-අපේ විදේශ සේවාව පිරිහීම සිදුවී තිබෙනවා. විධායක ජනාධිපති ක්‍රමය මේ පිරිහීමට ප්‍රධානම හේතුවයි. අපේ රටේ ප්‍රශ්නයවිසඳා ගැනීමට රටවල් පස්සේ ගොස් වැඩක් නැහැ. මිත්‍රත්වය මත කටයුතු කළ යුතුයි.පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා (එජනිස):-රනිල් වික්‍රමසිංහ මහත්තයා අගමැති ධුරය දැරූ කාලයේ ක්‍රියාත්මක කළ විදේශ ප්‍රතිපත්තිය අද වනතුරු පැවතියා නම් මේ රටට මොකද වෙන්නේ.යුද්ධය අවසන් කරන අවස්ථාවේ විධායක ජනාධිපති ක්‍රමය විශාල පිටුවහලක් වුණා. ජපානයේ හිරෝෂිමාවට බෝම්බ දාපු වෙලාවේ කෝ මානව හිමිකම් ගැන කතා කළාද?කොළඹ දිස්ත්‍රික් මන්ත්‍රී සුජීව සේනසිංහ මහතා (එජාප):-ජී එල් පීරිස් ඇමැතිවරයාගේ දැනුම, සිදුකරන දේ සම්බන්ධයෙන් ප්‍රශ්නයක් නැහැ. පි‍ටරටවල් සමඟ ගනුදෙනු කළ යුතු ආකාරය හදාරා අපේ විදේශ ප්‍රතිප්තිය සකස් කළ යුතුයි. යුද්ධය සම්බන්ධයෙන් ත්‍රිවිධ හමුදාව සිදු කළ ආකාරය පිළිබඳ සියයට සියයක්ම අපි එකඟ වෙනවා. යුද්ධයකදී සාමාන්‍ය වැසියන් ඝාතනය විය හැකි අවස්ථා තිබෙනවා. අවම ජීවිත විනාශයකින් කළ යුද්ධයක් බව අප මෙන්ම ලෝකයත් පිළිගන්නවා. එහෙත් ලෝකය සම්බන්ධයෙන් ගනුදෙනු කරන ආකාරය සහ විදේශ ප්‍රතිප්තියේ ප්‍රශන් තිබෙනවා.කොළඹ දිස්ත්‍රික් මන්ත්‍රී තිලංග සුමතිපාල මහතා (එජනිස):-විදේශ කටයුතු අමාත්‍යාංශය හෑල්ලුවෙලා කියලා කියන්න විපක්ෂය උත්සාහ කරනවා. ඉන්දියාව තමයි ආසියාවේ ප්‍රබලයා. නරේන්ද්‍ර මෝදි අගමැතිවරයා ලංකාව දෙස බලන්නේ සුබවාදීවයි. චෝගම් එකට රටවල් 54ක් පැමිණියා. මේ අය සුබවාදීව කතා කළා. ජාත්‍යන්තර සබඳතාව මෙන්ම නියෝජනය වැඩිවී තිබෙනවා.විදේශ කටයුතු ඇමැති මහාචාර්ය ජී එල් පීරිස් මහතා:-යම් කිසි හරයක් තිබෙන තර්ක කිහිපයක් මෙන්ම මඩ ප්‍රහාරයක් එල්ල වුණා. අනුර දිසානයක මන්ත්‍රීවරයා යෝජනාව ඉදිරිපත් කරමින් අමාත්‍යාංශ ලේකමවරියට මෙන්ම නිලධාරීන්ට මඩ ප්‍රහාර එල්ල කළා. මම දේශපාලනඥයෙක්. මේ සභාවේ ඒවාට පිළිතුරු දිය හැකියි. ලේකම්තුමියට පිළිතුරු දෙන්න බැහැ. සදාචාර විරෝධි ප්‍රහාරයක්. විවේචනය සම්පූර්ණයෙන්ම පදනම් විරහිතයි. මම විශ්ව විද්‍යාලයේ වසර 20ක් ඉගැන්වුවා.මගෙන් ඉගන ගත් දරුවන් ග්‍රාමීය ප්‍රදේශවල යහපත් ලෙස කටයුතු කරනවා. අපේ ආමාත්‍යාංශයට බඳවා ගන්නේ තරඟ විභාග තියලයි. අපේ රටේ විදේශ ප්‍රතිපත්තිය ජනතාවට පහදා දීමට මම ගම් දනව් වලට යනවා. විදේශ ප්‍රතිපත්තිය ගැන ජනතාවට අවබෝධයක් තිබිය යුතුයි.අවමනා සහිතව අ‍ප්‍රිකානු රටවල් ගැන කතා කළා. එය යටත් විජිත ආකල්පයක්. ටැන්සානියාවට ගිය විට අපට විවේචන එල්ල වුණා. ජනාධිපති ලංකාවට පැමිණි පසු ඔබාමා මමහතා එහි ගියා. එවිට විවේචන නතර වුණා. කිරිඇල්ල මහතා විවිධ ප්‍රශ්න ඇසුවා. වසර 30ක යුද්දයක් තිබුණා. ඒ කාලයේ කිසිම දිනයකවත් ජිනීවා වල කිසිම යෝජනාවක් ඉදිරිපත් වුණේ නැහැ. යුද්ධය අවසාන අවධියේ ප්‍රංශයේ, බ්‍රිතාන්‍යයේ විදේශ ඇමතිවරු පැමිණ යුද්ධය නතර කරන්න කිව්වා. ජනාධිපතිතුමා ඔවුන්ව මුණ ගැසුණේ ඇඹිලිපිටියේදීයි. එහිදී ජනාධිපතිතුමා මිලිබෑන් මහතාට කිව්වා මෙය ඔබේ යටත් විජිතයක් නොවේ කියලා.එදා එකඟ වුනා නම් මේ යෝජනා කිසිවක් නැහැ. මේ ප්‍රශ්න විසඳීමේදී විවිධ ආකල්ප තිබෙනවා. 2010 සැප්තැම්බර් 4 දින රනිල් වික්‍රමසිංහ මහතා චෙන්නයි නගරයේදී කිව්වේ මොකක්ද? හින්දු පත්‍රයේත් පළ වුණා. හැමදේම ජාත්‍යන්තරයට භාරදෙමු කියා කිව්වා. අප බෙලහීනද? එහෙම කළා නම් කවුද යෝජනා ගේන්නේ. අපගේ එම ස්ථාවරය තරයේ ප්‍රතික්ෂේප කරනවා. යෝජනා වසර 30ක් ගෙනාවත් අප පිළිගන්නේ නැහැ. අප රටේ ප්‍රශ්න විසඳන්න කියා ප්‍රබල රටවල් හමුවේ අප දණ නමන්නේ නැහැ. සම්මේලනයේදී ඡන්දය ගත්තේ කොහොමද? තර්ජනය කරලයි. සත්‍ය පදනම් කර ගෙන අප ලෝකයට කරුණු ගෙනවා. චිනය, රුසියාව හා ඉන්දියාව නැති ලෝක මතය කුමක්ද?අද චීනය සමඟ ඇති සබඳතාවය නිසා වෙළඳ ගිවිසුමක් ළඟදිම ඇති කර ගන්නවා. ජපානය අපට පක්ෂව සිටිනවා. ලංකාව ලුහුබැඳ ගොස් ප්‍රහාරාත්මක ප්‍රහාර දීම අනුමත කරන්නේ නැති බව ඉන්දියාව කිව්වා. සිරිල් රම්පෝසා ජුනි 23 දින ලංකා සංචාරය ගැන කීවේ කුමක්ද? ඔහු ලංකාවේ සංචාරයේ වැදගත්කම කිව්වා. ජිනීවා සම්මත යෝජනාවේ ඇත්තේ දේශීය යාන්ත්‍රණයයි. නමුත් 10 වන ඡේදයේ ජාත්‍යන්තර පරීක්ෂණයක් ගැන කියනවා. අප එයට විරුද්ධයි. මෙය විදේශීය විමර්හනයක් නොවයි. ඔවුන් උපදේශන මණ්ඩලයක් ලෙස පත්කීරීම අපේ ස්ථාවරය වෙනස් වී නැහැ. ජාත්‍යන්තර නීතිය අනුව මැදහත්වීමට හැක්කේ අපේ රටේ නීතියේ හිඩසක් ඇතිනම් පමණයිත ‍අපගේ යාන්ත්‍රණය ‍හොඳින් සිදු වෙනවා. මේ විදේශීය විද්වතුන් අවශ්‍ය උපදෙස් දීමට පමණයි. 2012දී උගත් පාඩම් ‍කොමිසම පැවැත්වුණා.එහි නිර්දේශ අනුව කටයුතු කරන අපිට තර්ජනයක් නැහැ. තර්ජනයක් නිසා මේ උපදේශකවරු පත් කළා කියන කතාව අසත්‍යයක්. ජනාධිපතිතුමා පොදු රාජ්‍ය මණ්ඩලයේ සභාපතිවීම කාට ඉරිසියව තිබුණත් අපේ රටට අභිමානයක්. මඩ ගැසුවත් පිළිතුරු දෙනවිට බාධා කරනවා. අපනයන භාණ්ඩවල වටිනාකම ඉහළ යාම විදේශ ප්‍රතිපත්තියේ එක් අංගයක්. ඕස්ට්‍රේලියාව හා නවසීලන්තය සමඟ හොඳ සබඳතාවයක් තිබුණේ නැහැ. ඒ සම්බන්ධව අද තත්ත්වය ඉතා හොඳයි. පලස්තීනයට ලංකාවේ සහාය ලැබෙනවා. හැමදාම අපේ එකම ස්ථාවරයයි. එහි වෙනසක් නැහැ. අවුල් ඇති කිරීමට විවිධ ප්‍රකාශ කළා. පස්තීනයට අපගේ ප්‍රතිපත්තිය ගැන ප්‍රශ්නයක් නැහැ. ඉන්දියාව සමඟ අපේ සබඳතාව ඉතා හොඳයි. වරදක් සිදු වූවාම එය නිවැරැදි කර තිබෙනවා. එසේ වූවා කියා සබඳතාවය කඩා වැටෙන්නේ නැහැ.විග්ගේෂ්වරන් මහතා සමඟ අපේ ගැටුමක් නැහැ. ප්‍රශ්නයක් විසඳීමට ක්‍රම දෙකක් තිබෙනවා. එකක් නැති දේ පුන පුනා කීමයි. අනෙක ති‍යනදේ හොඳින් ක්‍රියාත්මක කිරීමයි. උතුරු පළාතේ ජනතාවට හොඳින් සේවය කිරීමට අවශ්‍ය බලය දී තිබෙනවා. නැති දේ ඉල්ලීම වෙනුවට තියන බලය හොඳින් ක්‍රියාත්මක කිරීම සුදුසුයි. තේරීම් කාරක සභාවට එන්න. තවත් උත්සාහයක් දරන්න. අපට සහාය තිබෙනවා. ග්ලාස්ගෝ ක්‍රීඩා උළෙලට ජනාධිපතිතුමා සහභාගී නොවීම ගැන සිතා බලන්න. අදහස් ප්‍රකාශ කි‍රීමේ නිදහස ගැන කතා කරන අය ජනාධිපතිතුමා රැස්වීමක කතා කිරීමට ගිය විට අවස්ථාව ලබා දුන්නේ නැහැ.විවාදය නිමාවිය.පාර්ලිමේන්තුව අද (07) පස්වරු 1.00 යළි රැස්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080719</link>
    <topic>උත්තරීතර</topic>
    <author>- රන්ජිත් පද්මසිරි</author>
    <content> සභාව කල් තැබුවේ පස්වරු 1.30ටය. ඒ කල් තැබූ අවස්ථාවේ විවාදයක් සඳහාය. විදේශ කටයුතු අමාත්‍යාංශයේ කාර්ය භාරය හා විදේශ ප්‍රතිපත්තිය පිළිබඳව යෝජනාව ඉදිරිපත් කළේ අනුර කුමාර දිසානායක මහතාය. ඔහු යෝජනාව ඉදිරිපත් කළේය.විදේශ ඇමැති මහාචාර්ය ජී.එල්. පීරිස් මහතා සිය අසුනේ සිටියේ පිළිතුරු දීමට ය. දිසානායක මහතා කතාව පටන් ගත්තේය. ඔහු සිය චතුරත්වය උපරිමයට යොදා ගෙන කතාව ආරම්භ කළේය. එය ජ‍.වි.පේ 71 වැල්ලවාය පොලිසියට ගැසූ සිද්ධියට සමාන කිරීමට නොහැකිය. ඒ තරම්ම වේගවත්ය. හරියට කොටි චාවාකච්චේරිය පොලිසියට ගැසුවා මෙනි.ප්‍රහාරයෙන් විදේශ අමාත්‍යාංශය කුඩේ කුඩු වන්න දුන්නේ මඩත් සමඟය. දිසානායක මහතා පුළුල් විමර්ශනයක් කර එකතු කර ගත් කරුණු කීවේ අහගෙන සිටින අයට හීන් දහඩිය දමන්නටය. මඩ දෙස් දෙවොල් සමඟ හතර වටේට පහර දුන් දිසානායක මහතා විද්වතකු ලෙස මහාචාර්ය පීරිස් මහතාගේ උගත්කමට සැළකිල්ලක් දැක්වීය.තානාපති නිලධාරීන්ලෙස නම් කළ අයගේ නාම ලේඛනයක් ඉදිරිපත් කරමින් මෙයා අරයාගේ ඥාතියා කියමින් සබඳතාවයද හෙළි කළේය.ස්ථාවර නියෝගවලට පටහැනිව දිසානායක මහතා කතා කරන බව කියමින් ඒ.එච්.එම්. අස්වර් මහතා පළමු විරෝධය මතු කළත් සභාවේ සිටි බොහෝ රජ‍ෙය් මැති ඇමැතිවරු නිහඩ ව අසා ගෙන සිටියහ.මන්ත්‍රීවරයකුගේ පැවැත්ම ගැනකතා කරන්න බැහැයි කියා ස්ථාවර නියෝග 78 සභාවේ අවධානයට යොමු කළ අස්වර් මහතා, පුද්ගලයින්ගේ චර්යාව ගැනකතා කළ නොහැකි බව කීවේ දිසානායක මහතා විදේශ අමාත්‍යාංශයේ ඉහළ පෙළේ නිලධාරීන් පිළිබඳව කතා කිරීම නිසාය.ස්ථාවර නියෝගවලට අනුගතව කතා කරනලෙස දිසානායක මහතාට උපදෙස් දුන් මුලසුනේ සිටි ජානක බණ්ඩාර මහතා ස්ථාවර නියෝගවලට පටහැනි දේ කපා හරින බව දන්වා සිටියේය.දිසානායක මහතා කියන පරිදි තානාපති සේවයට පුද්ගලයින් නම් කිරීමට පියවර ගැනීම මේ රටට අළුත් දෙයක් නොවේ. එජාප රජය කාලයේ මස්සිනාල ගැන වාර්තාවක් ඉදිරිපත් කළේ නියොමාල් පෙරේරා මහතාය.ලක්ෂ්මන් කිරිඇල්ල මහතා සිය කතාවේදී ප්‍රශ්න ඇසුවේ මහාචාර්ය පීරිස් මහතාගෙනි. ඇමැති තුමා මට පිළිතුරක් දෙන්න කියා කී විට මා සටහන් කර ගත්තා පිළිතුරු කතාවේදී ප්‍රශ්නයට පිළිතුරු දෙන්නම් කියා මහාචාර්ය ජී.එල්. පීරිස් මහතා කීවේ මන්ත්‍රීතුමා කතාව කරන්න හරස් ප්‍රශ්න අසන්න එපා යැයි උපහාසයක් ද සමගිනි.ඇමැතිතුමා පිළිතුරු කතාවේදී මේවාට පිළිතුරු දෙන්නේ නැහැ කියා කිරිඇල්ල මහතා කීවේ නෝක්කාඩුවකිනි. අමාත්‍යාංශයේ කාර්ය භාරය ගැන නි‍ෙයාමාල් පෙරේරා මහතා දීර්ඝ විස්තරයක් කළ අතර මංගල සමරවීර මහතාගේ කතාව ද්වේශසහගත එකක් ලෙස රෝහිත අබේගුණවර්ධන මහතා හැදින්වූයේ හිතේ වෛරය තියෙන කොට මුහුණ කළු වෙනවා, රැළි වැටෙනවා. ඔළුවේ කෙස් යනවා යැයි ශරීර ලක්ෂණ ගැන විස්තරයක් සමගිනි.මේ යෝජනාව ගෙනාවේ ජිනීවාවලට තොරතුරු දෙන්න කියා අබේගුණවර්ධන මහතා කීය. ඔහු විපක්ෂයට හොඳ පිළිතුරක් දුන්නේය. එජාපය දිගට හරහට පහර දුන්නත් ආණ්ඩුව පැත්තෙන් ඒවාට පිළිතුරු ලැබුණි. විදේශ අමාත්‍යාංශය දුර්වල වීම රටට හානියක් කියා පෙන්වීමට ගත් උත්සාහය අසාර්ථක වූ බව පෙන්වා දුන්නේ තිලංග සුමතිපාල මහතාය. ඔහු සාධාරණ කරුණු දැක්වීමක් කළේය.එම්.ඒ. සුමන්දිරන් මහතා බොරදියේ මාළු බෑමකටද සූදානම් විය. ගාසා තීරයේ ඊශ්‍රායල් ප්‍රහාරය ගැන රජයේ අදහස විමසා ප්‍රශ්නය උතුරට බද්ද කිරීමට උත්සාහ කළත් එය සාර්ථක වූයේ නැත.එල්ල වුනු සියලු චෝදනාවලට මහාචාර්ය ජී.එල්. පීරිස් මහතා හොඳින් පිළිතුරු දුන්නේය. ඔහු සිය අමාත්‍යාංශයේ නිලධාරීන් ආරක්ෂා කර ගත්ත්ය. ඔවුන් වෙනුවෙන් පෙනී සිටියේය. එම ක්‍රියාව අගය කළ යුතුය. පිළිතුරු දීමට නොහැකි නිලධාරීන් වෙනුවෙන් මහාචාර්ය පීරිස් මහතා කතා කළේය. දේශපාලනය කරන විට මඩවලට මුහුණ දෙන්න වෙනවා. එහෙත් නිලධාරීන්ට මඩ ගැසීම සුදුසු නැහැ. පිළිතුරු දීමට නොහැකි නිලධාරීන්ට මඩ ගැසීම අසාධාරණයි කියා පීරිස් මහතා කීය.විපක්ෂයේ ප්‍රහාරය ප්‍රබල වුවද ඒවාට නොදැවී මහාචාර්ය පීරිස් මහතා පිළිතුරු දෙන විට විපක්ෂය නලියන්නට විය. රවි කරුණානායක මහතා සභාව තුළ එහාට මෙහාට දුව ගොස් කසු කුසු ගෑවේය. පසුව සභාවේ ගණපූර්ණය නොමැති බව කියා පිළිතුරු කතාව නතර කිරීමට උත්සාහ කළේය.ඒ අතරේ මහාචාර්ය පීරිස් මහතා කඩිනමින් අවශ්‍ය පිළිතුරු දෙමින් සිය කතාව අවසන් කෙළේ කරුණානායක මහතාගේ විරෝධය පුස්සක් කරමිනි.විපක්ෂය පුරුද්දක් මෙන් විවිධ යෝජනා ගෙන එයි. චෝදනා මඩ එල්ල කරති. පිළිතුරු දෙනවිට කිසිවකු සභාවේ සිටින්නේ නැත. ඔවුන්ට පිළිතුරු අවශ්‍ය නැත. එහෙත් පීරිස් මහතා සිය දැනුම හැකියාව යොදාගෙන දුන් පිළිතුර විපක්ෂයට දිරවූයේනැත. එහෙත් එය කඩාකප්පල් කිරීමට උත්සාහ කිරීම සාර්ථක නොවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080720</link>
    <topic>සාගර විශ්වවිද්‍යාලය පිහිටුවීමේ පනත් කෙටුම්පත පාර්ලිමේන්තුවට</topic>
    <author>රන්ජිත් පද්මසිරි,චමීර ඇල්ලදෙණිය සහ සුභාෂිණී සේනානායක</author>
    <content>ශ්‍රී ලංකා සාගර විශ්ව විද්‍යාලය පිහිටුවීම සඳහා වූ පනත් කෙටුම්පත ඊයේ (06) පාර්ලිමේන්තුවට ඉදිරිපත් කෙරිණි.දැනට ක්‍රියාත්මක වන ජාතික ධීවර හා නාවුක ඉංජිනේරු ආයතනය විශ්ව විද්‍යාල මට්ටමට උසස් කර පවත්වාගෙන යෑම හා පරිපාලනය කිරීමද එහි උසස් අධ්‍යාපනය සඳහා සකස් කරන පාඨමාලා සඳහා පහසුකම් සැලසීමේදී අවශ්‍ය නෛතික පහසුකම් සැලැසීම මේ පනත් කෙටුම්පතෙන් සිදු කෙරේ.යෞවන කටයුතු හා නිපුණතා සංවර්ධන ඇමැතිවරයා වෙනුවෙන් ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා මේ පනත් කෙටුම්පත ඊයේ පාර්ලිමේන්තුවට ඉදිරිපත්කෙළේය.සාගර විශ්ව විද්‍යාලය පිහිටුවීමෙන් පසු දැනට ක්‍රියාත්මක ජාතික ධීවර හා නාවුක ඉංජිනේරු ආයතනය ස්ථාපිත කළ ඊට අදාළ 1999 අංක 36 දරණ පනත ඉවත් කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080721</link>
    <topic>නීති විරෝධීව පුද්ගලයන් ඕස්ට්‍රේලියා යැවූ සරණාගතයන් 2ක් ඉන්දියාවේ දී දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස පුද්ගලයන් ඕස්ට්‍රේලියාවට පිටත් කිරීමේ ජාවාරමක් මෙහෙය වු බවට සැකපිට ශ්‍රී ලාංකික සරණාගතයන් දෙදෙනකු ඉන්දියාවේ දී අත්අඩංගුවට ගෙන ඇත.එරට කියු බ්‍රාන්ච් පොලීසිය විසින් මේ ශ්‍රී ලාංකිකයන් දෙදෙනා අත්අඩංගුවට ගෙන තිබෙන අතර අත්අඩංගුවට ගත් දෙදෙනා අතර කාන්තාවක් ද වන බව වාර්තා වෙයි.චෙන්නායි හි තිසායියන්විලායි (Thisaiyanvilai) දිස්ත්‍රික්කයේ කමරාජර් බස් නැවතුම ආසන්නයේ පිහිටි ලැඟුම්හලක රැදී සිටියදී කාන්තාවක් සහ පුද්ගයකු මෙලෙස අත්අඩංගුවට ගෙන ඇති බව සඳහන්ය.මොවුන් ඉන්දියාවේ, ගුම්මිඩ්පුන් දී ප්‍රදේශයේ ලාංකික සරණාගතයන් රැඳී සිටින කඳවුරකින් පලා ආ දෙදෙනකු බවට පොලීසිය සිදුකළ මූලික පරික්ෂණවලදී අනාවරණය කරගෙන තිබෙන අතර ඔවුන් මහේන්ද්‍රන් ඇලියස් ඩැනියෙල් සහ විජය යනුවෙන් හඳුනාගෙන තිබෙන බවද වාර්තා වෙයි.අත්අඩංගුවට ගත් සැකකරුවන් තිරුනෙල්වෙලි හි රඳවා තබාගැනීමෙන් අනතුරුව නාගර් කෝවිල් වෙත රැගෙන ගොස් ඇති අතර ඔවුන් සම්බන්ධයෙන් එරට පොලීසිය වැඩිදුර ප්‍රශ්න කිරීම් සිදුකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080722</link>
    <topic>ඛනිජ තෙල් - ගල් අඟුරු ක්ෂයවීම ගැන අවබෝධයෙන්මේ රටේ සංවර්ධන කටයුතු සැලැසුම් කළ යුතුයි</topic>
    <author>උපාලි කරුණාරත්න</author>
    <content>ඛනිජ තෙල්, ගල් අඟුරු සම්පත් ක්ෂය වීම පිළිබඳව අවබෝධයෙන් රටේ සංවර්ධන කටයුතු සැලැසුම් කළ යුතු බව තාක්ෂණ හා පර්යේෂණ ඇමැති පාඨලී චම්පික රණවක මහතා ප්‍රකාශ කළේය.දරුණු ලෙස රට විනාශ කරන පිරිස් හඳුනා ගනිමින් රටේ අනාගතය පිළිබඳ නිවැරැදි තීරණ ගත යුතු යයිද ඒ මහතා පැවසීය.ඇමැතිවරයා මේ අදහස් පළ කළේ ඒ මහතා විසින් රචිත ‘ බලය හා බලය ‘ සිංහල හා ඉංශ්‍රීසි කෘති එළිදැක්වීමේ උත්සවය අමතමිනි. මෙය ඊයේ (6 ) කොළඹ පදනම් ආයතනයේ දී පැවැත්විණි.මට බල ශක්ති විෂය ඉගැන්වූ ගුරුවරුන් මෙන්ම මගේ ශිෂ්‍යයන්ද අද මෙහි සිටිනවා. එමෙන්ම බල ශක්ති විෂය පිළිබඳව කළමනාකරණය හා දේශපාලන වගකීම් දැරූ කණ්ඩායමක්ද සිටිනවා. බලය හා බලයෙහි එක් බලයක් ඉන්දන හා විදුලිය ආදියෙන් සමන්විත බල ශක්ති ලෝකයයි.අනෙක් බලය වනුයේ වෙළඳපොළ නීති රීති ආදියෙන් සමන්විත දේශපාලන ලෝකයයි. මේ ලෝක දෙකෙහිම ජීවත් වූ උගත් වැදගත් පිරිසක් ඉදිරියේ බල ශක්ති ලෝකය හා එහි සමාජ දේශපාලන ලෝකයේ සබැඳියාව පිළිබඳව කතා කිරීමට ලැබීම මා භාග්‍යයක් කොට සලකනවා.මගේ මේ කෘතිය බල ශක්ති විෂය ක්ෂේත්‍රය ගැන හදාරන්නන්ට වැදගත් කෘතියක් වනවායයි මා සිතනවා. බල ශක්තිය මඟින් නිර්මාණය කරන මානව සමාජය පිළිබඳව මෙහි කතා කරන නිසා මානව විද්‍යාඥයන්ට හා සමාජ විද්‍යාඥයන්ට මෙය ප්‍රයෝජනවත් වනු ඇති. මෙරට බල ශක්ති ක්ෂේත්‍රය සම්බන්ධව විචාරාත්මක ගවේශණයක් කර ඇති නිසා දේශපාලනඥයන්ට මාධ්‍යවේදීන්ට ද මෙය වැදගත් වනවා.බල ශක්ති ක්ෂේත්‍රයේ ජනප්‍රිය මිථ්‍යාවන් කිහිපයක් පිළිබඳවද මා සාකච්ඡා කර තිබෙනවා. ඉදිරියේ දී ඛනිජ තෙල් සම්පත සහ ගල් අවසන් වේ නම් අපි කුමක් කළ යුතුද. දේශගුණික විපර්යාස මඟින් මුහුදු ජල මට්ටම ඉහළ යැවීම පිළිබඳව අවධානය යොමු කළ යුතුයි. ලේ වලට වඩ ා ඛනිජ තෙල් ඝනකම් බව මා පවසනවා.තාක්ෂණික දූෂිතයන් සහ සුදු කරපටි අපරාධකරුවන් ගෙන් අනාගත පරපුර බේරා ගත යුතු බවද ඇමැතිවරයා මෙහිදී පැවසීය.ජ්‍යෙෂ්ඨ මහාචාර්ය ගුණපාල නානායක්කාර මහතා - මෙවැනි ග්‍රන්ථයක් නිකුත් කිරීම ඉතා වැදගත්.ඒ වගේම කාලෝචිතයි. ග්‍රන්ථ සම්පාදනය වටිනා කාර්යයක්. මෙහි විවිධ මාතෘකා පිළිබඳව කතා කරනවා. බලශක්ති ක්ෂේත්‍රය තුළ දෘෂ්‍යමාන මෙන්ම අදෘෂ්‍යමාන හස්තයන් තිබෙන බව මේ පොත තුළින් පෙනෙනවා.නායක හිමිවරුන් ඇතුළු මහා සංඝරත්නය, පක්ෂ - විපක්ෂ මැති ඇමැතිවරුන්, දේපාලනඥයන්, විද්වතුන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080723</link>
    <topic>දකුණු ආසියා ගුරු ‍මධ්‍යස්ථානය ශ්‍රී ලංකාවේ ස්ථාපිත කෙරේ</topic>
    <author>ක්‍රිස්ටි මහේෂ් ද සිල්වා</author>
    <content>දකුණු ආසියානු කලාපීය ගුරු සංවර්ධන මධ්‍යස්ථානය ශ්‍රී ලංකාවේ ස්ථාපිත කර ඒ සඳහා රුපියල් මිලියන 34ක ප්‍රතිපාදන වෙන් කිරීමට රජය තීරණය කරයි.යුනෙස්කෝ ආයතනය සමඟ ඒකාබද්ධ වෙමින් ජාත්‍යන්තර ප්‍රමිතිවල පිහිටා කටයුතු කිරීමට නියමිත මෙම ගුරු පුහුණු මධ්‍යස්ථානයේ මේ වනවිට මාලදිවයිනේ ගුරුවරුන් පුහුණු කෙරේ. ඉදිරියේ දී පරිගණක 100කින් යුක්ත පරිගණක මධ්‍යස්ථානයක් ද පරිපාලන සංකීර්ණයක්ද පිහිටුවීමට අවශ්‍ය මූලික කටයුතු මේ වනවිටත් රජය ක්‍රියාත්මක කරමින් තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080724</link>
    <topic>මිලි මීටර් 100ට වැඩි වර්ෂාපතනයක් අද</topic>
    <author> උදුලා පීරිස්</author>
    <content>දිවයිනේ නිරිත දිග කොටසට අද (06) මිලි මීටර් 100ට වැඩි වර්ෂාපතනයක් ඇතිවිය හැකි බවත් මේ වැසි වයඹ දක්වා පැතිර යාහැකි යැයිද කාලගුණ විද්‍යා දෙපාර්තමේන්තුව පවසයි. දිවයින අවට පහළ වායු ගෝලයේ සුළං අභිසාරීවීම හේතුවෙන් නිරිත දිග කොටසේ වැහිබර කාලගුණ තත්ත්වයක් පවතිනු ඇතැයි කියන එම ‍දෙපාර්තමේන්තුව බස්නාහිර , සබරගමුව , මධ්‍යම පළාත්වලත් ගාල්ල ,මාතර දිස්ත්‍රික්ක වලත් විටින් විට තද වැසි හෝ ගිගුරුම් සහිත වැසි හටගනු ඇති බවත් පැවසේඌව, උතුරුමැද හා නැගෙනහිර ස්ථාන කිහිපයක වැසි වර්ධනය විය හැකි බවත් කියන එම දෙපාර්තමේන්තුව මධ්‍යම කඳුකරයේ පැයට කිලෝමීටර් 60ක වේගයකින් තද සුළං පවතිනු ඇති බවත් අනාවරණ කරයි. පුත්තලම සිට කොළඹ හා ගාල්ල හරහා ත්‍රිකුණාමලය දක්වා වන මුහුදු ප්‍රදේශ විටින් විට වැසි හෝ ගිගුරුම් සහිත වැසි ඇති විය හැකි බවත් නිරිත දෙසින් හමන සුළගේ වේගය පැයට කිලෝමීටර් 50 දක්වා වන බවත් ඇතැම් අවස්ථාවල එම වේගය පැයට කිලෝමීටර් 60 දක්වා වැඩිවිය හැකි බවත් කාර්යයේ නියුතු කාලගුණ විද්‍යාඥ ආනන්ද පෙරේරා මහතා දන්වා සිටී.පුත්තලම සිට ගාල්ල සහ හම්බන්තො‍ට හරහා පොතුවිල් දක්වා ගැඹුරු හා නොගැඹුරු මුහුදු ප්‍රදේශවල පැයට කිලෝමීටර් 60ක වේගයෙන් සුළං හමනු ඇති බවත් කියන කාලගුණ විද්‍යා දෙපාර්තමේන්තුව මේ මුහුදු ප්‍රදේශ හා සෙසු මුහුදු ප්‍රදේශ විටින් විට රළු හා අනතුරුදායක බැවින් නාවික හා ධීවර කටයුතු වලදී අවධානයෙන් කටයුතු කරන ලෙස ද එම දෙපාර්තමේන්තුව දන්වා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=n14080725</link>
    <topic>ආචාර්ය සරත් අමුණුගම ‘යු‍නෙස්කැප්’ සැසියට</topic>
    <author>කොළඹ සංචාරක</author>
    <content>ජ්‍යෙෂ්ඨ අමාත්‍ය ආචාර්ය සරත් අමුණුගම මහතා බැංකොක් නුවර පැවැත්වෙන ආසියා ෆැසිපික් තිරසාර සංවර්ධන හා මූල්‍ය සංවර්ධන පිළිබඳ එක්සත් ජාතින්ගේ ආසියා ෆැසිපින් සමාජ ආර්ථික කොමිෂමේ 70 වෙනි (යු‍නෙස්කැප්) සැසියට සහභාගිවීම සඳහා අගොස්තු 06 ශ්‍රී ලංකාවෙන් පිටත්වෙයි.මෙම සමුළුව අගොස්තු 7, 8, 9 තෙදින බැංකොක් නුවර එක්සත් ජාතින්ගේ සම්මන්ත්‍රණ මධ්‍යස්ථානයේ දී පැවැත්වේ.මෙම සමුළුවේදි ශ්‍රී ලංකාව නියෝජනය කරමින් ආචාර්ය අමුණුගම මහතා දේශනයක් පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408071</link>
    <topic>සමාජ ආරක්ෂණ මණ්ඩලයට20,000ක් බඳවා ගැනේ</topic>
    <author>මතුගම සංචාරක</author>
    <content>සමාජ ආරක්ෂණ මණ්ඩලයෙන් දිවයිනේ තිබෙන පෞද්ගලික ආයතන සියයක සේවය කරන සේවක සේවිකාවන් මුල්කරගෙන සමාජ ආරක්ෂණ මණ්ඩලයට මේ මාස තුන තුළදී විසිදාහක් බඳවා ගැනීමට කටයුතු යොදා ඇතැයි ශ්‍රී ලංකා සමාජ ආරක්ෂණ මණ්ඩලයේ සභාපති නීතිඥ සුමනා ආරියදාස මහත්මිය කීවාය.දින 101 වැඩ සටහනකින් මෙය ක්‍රියාත්මක කෙරේ. මේ ඔක්තෝබර් මාසය සමාජ ආරක්ෂණ මාසය ලෙස නම්කොට ඇත.විශ්‍රාම වැටුපට දායක කර ගැනීමේ දීප ව්‍යාප්ත වැඩ පිළිවෙළක්ද ක්‍රියාත්මක කෙරේ.මේ සමාජ ආරක්ෂණ මණ්ඩලයට තේමා ගීතයක් එළි දැක්වීම දිවයින පුරා පාසල් සිසුන් අතරේ අන්තර් පාඨශාලීය තරගාවලියක් පැවැත්වීම, පෙර පාසල් සිසුන් සඳහා චිත්‍ර තරගාවලියක් එළිදැක්වීම ජාතික මට්ටමේ සමාජ ආරක්ෂක ඇගයීමේ උත්සව පැවැත්වීම, සමාජ ආරක්ෂක සමරු කලාපයක් එළිදැක්වීම පෞද්ගලික ආයතන සියයක විශේෂ ප්‍රවර්ධන වැඩසටහන් ක්‍රියාත්මක කිරීම, දිවයින පුරා වීථි නාට්‍ය සංදර්ශන පැවැත්වීම, මාධ්‍ය හමු පවත්වා ජනතාව දැනුවත් කිරීමට ඉදිරියේදී කටයුතු කෙරේ.මේ සියලුම ප්‍රවර්ධන ක්‍රියාවලිය සමාජ ආරක්ෂක විශ්‍රාම වැටුප් යෝජනා ක්‍රම මූලික කරගෙන ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408072</link>
    <topic>ගම්පහ සංවර්ධනයට රුපියල් කෝටි 600ක්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13හි සංවර්ධනය සඳහා රුපියල් කෝටි 600ක මුදලක් මේ වසරට ලැබී ඇති බව ගම්පහ දිස්ත්‍රික් ලේකම් ජේ. ජේ. රත්නසිරි මහතා පැවැසීය.මේ අනුව අත්තනගල්ල ප්‍රාදේශීය ලේකම් කොට්ඨාසය සඳහා රුපියල් කෝටි 51ක් ද මහර ප්‍රාදේශීය ලේකම් කොට්ඨාස 48ක් ද, බියගම, කටාන, ජාඇළ, ගම්පහ, කැලණිය, මිනුවන්ගොඩ, මීරිගම, දිවුලපිටිය, මීගමුව යන ප්‍රදේශවලට කෝටි ගණනක මුදල් වෙන්කර තිබේ.ආර්ථික සංවර්ධන අමාත්‍යාංශය විසින් මේ මුදල් වෙන්කර ඇති බව දිස්ත්‍රික් ලේකම්වරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408073</link>
    <topic>කෑගල්ල පෙර පාසල්වලට ලක්ෂ 20ක උපකරණ</topic>
    <author>කෑගල්ල සමුහ - පී. එම්. පී. පොල්වත්ත</author>
    <content>සබරගමුව පළාත් සභා අරමුදලින් කෑගල්ල දිස්ත්‍රික්කයේ පෙර පාසල්වලට අවශ්‍ය පාසල් උපකරණ ලබාදීමට සබරගමුව පළාත් සභා මන්ත්‍රී ඉමිටියාස් කාදර් මහතා පියවර ගෙන ඇත.මේ මන්ත්‍රීවරයාට පළාත් සභාවෙන් ලැබෙන ප්‍රතිපාදන රුපියල් ලක්ෂ 20ක පමණ මුදලින් මේ වැඩපිළිවෙළ ක්‍රියාත්මක කර ඇත.මේ වනවිට පළාත් සභාවේ ලියාපදිංචි වී ඇති පෙර පාසල්වලට මේ පාසල් උපකරණ බෙදාදීම කරගෙන යයි.මේ වනවිට මේ දිස්ත්‍රික්කයේ පෙර පාසල් ගණනාවකට පාසල් උපකරණ බෙදාදී ඇති බව මන්ත්‍රීවරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408074</link>
    <topic>පැරණි ගාලු පාරේ 7න් පසු බස් නෑ</topic>
    <author>වාද්දුව සමූහ එස්. ආර්. පියදාස</author>
    <content>පානදුර පැරණි ගාළු පාරේ රාත්‍රී 7න් පසුව බස් ධාවනය වන්නේ නැති බව බස්නාහිර පළාත් සභා මන්ත්‍රී සුනේත්‍රලාල් ප්‍රනාන්දු මහතා කළුතර දිස්ත්‍රික් සම්බන්ධිකරණ කමිටු රැස්වීමේදී කීවේය.මේ නිසා කිලෝමීටර් පහක් පමණ දුරට වැටී ඇති එම මාර්ගයට අදාළ ප්‍රදේශවල ජනතාව දැඩි ගමනා ගමන දුෂ්කරතාවකට මුහුණ පෑමට සිදුවී ඇති බව පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408075</link>
    <topic>වල්ලපට්ටා සහ වෙනිවැල් ශාක කැපීම ජයටම</topic>
    <author>මතුගම සංචාරක</author>
    <content>පාලින්දනුවර හා වලල්ලාවිට ප්‍රාදේශීය ලේකම් බල ප්‍රදේශවල ඇති රක්ෂිත වනාන්තරවලින් වල්ලපට්ට හා වෙනිවැල් ශාඛය හොර රහසේ කපා ප්‍රවාහනය කිරීම ශීඝ්‍රයෙන් වර්ධනය වී ඇතැයි දිසා වන නිලධාරී එච්.ජී. කුමාරසිරි මහතා පවසයි.හොර රහසේ රක්ෂිත වනාන්තර වලට ඇතුල්වන දැව සොරුන් මේ වටිනා ශාඛ කුඩා කොටස්වලට කපා ගෝනි හා පෙට්ටිවල බහා ප්‍රවාහනය කිරීමට පුරුදුව සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408076</link>
    <topic>කෘෂිකර්ම අමාත්‍යාංශයේ අනුග්‍රහයෙන් මහනුවර කිරි අල වගාව ව්‍යාප්ත කරයි</topic>
    <author>මහනුවර උතුර විශේෂ මහානාම ගලහටියාව</author>
    <content>කෘෂිකර්ම අමාත්‍යාංශයේ මුල්‍ය අනුග්‍රහය යටතේ මහනුවර දිස්ත්‍රික්කයේ ගොවිබිම්වල අපනයනය සඳහා කිරි අල (ඉසුරු ප්‍රභේදය) වගාව ව්‍යාප්ත කොට නිෂ්පාදනය කරගෙන යාමේ ව්‍යාපෘතියක් ආරම්භ කොට ඇත.ඊට අදාළ වැඩසටහන මහනුවර දිස්ත්‍රික් ලේකම් කාර්යාලය, දිස්ත්‍රික්කයේ ප්‍රාදේශීය ලේකම් කාර්යාල සහ කෘෂිකර්ම දෙපාර්තමේන්තුවේ ව්‍යාප්ත අංශය යන ආයතනවල නිලධාරීන්ගේ මැදිහත් වීමෙන් ක්‍රියාත්මක කරමින් පවතීමේ යටතේ කිරි අල වගා කිරීමට කැමති ග්‍රාමීය මට්ටමේ ගොවි ජනතාව ලියාපදිංචි වීමට ඉඩ සලසා ඇත.මේ ව්‍යාපෘතිය මඟින් කිරි අල වගාකරුවන්ට අවශ්‍ය පුහුණුව සහ තාක්ෂණික දැනුම ලබාදීමටත් වගා භුමි සඳහා අවශ්‍ය කිරි අල පැළ මිලදී ගැනීම සඳහා 50%ක මුල්‍යමය දායකත්වය ලබාදීමටත් කටයුතු කෙරේ.එමෙන්ම කිරි අල වගා භූමිය අක්කර ¼ක් හෝ ඊට වඩා විශාල නම් ඌරන්, ඉත්තෑවන් වැනි වන සතුන්ගෙන් වගාව ආරක්ෂා කර ගැනීම සඳහා කටුකම්බි වැටක් ඉදිකර ගැනීමට දිරි දීමනාවක්ද ගෙවීමට කටයුතු යොදා ඇත.මේ යටතේ කම්බි වැටක් ඉදිකර ගැනීම සඳහා අක්.1/4ක වගාවකට රුපියල් 11,000ක් ද, අක්.1/2ක වලාවකට රුපියල් 15,000ක් ද, අක්. ¾ක වගාවකට රුපියල් 18,000ක්ද, අක්කරයක වගාවකට රුපියල් 21,000ක්ද ගෙවීමට පියවර ගෙන තිබේ.මේ ව්‍යාපෘතිය ය‍ටතේ මේ වැඩසටහනට සම්බන්ධ වී කිරි අල නිෂ්පදානය කිරීමට කැමති ගොවීන්ගේ තොරතුරු (නම, ලිපිනය, දු.ක, අකංය හා වගා කිරීමට බලාපොරොත්තු වන භූමි ප්‍රමාණය) කඩිනමින් ලබාදෙන ලෙස මහනුවර දිස්ත්‍රික් කෘෂිකර්ම අධ්‍යක්ෂ ආචාර්ය වයි. කැටිපේ ආරච්චි මහතා ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408077</link>
    <topic>‘පන්හිඳක අසිරියට’ අයදුම්පත් භාර ගැනීම අගෝස්තු 15 දක්වා</topic>
    <author>ඉංගිරිය සමූහ කුමාරි ගමගේ</author>
    <content>කළුතර දිස්ත්‍රික් ලේකම් යූ.ඩී. සී. ජයලාල් මහතාගේ උපදෙස් මත, කළුතර දිස්ත්‍රික් ලේකම් කාර්යාලයීය සංස්කෘතික අංශයේ මග පෙන්වීම මත කළුතර දිස්ත්‍රික් ලේඛක සංවිධානය මඟින් තෙවන වරටත් පවත්වන “පන්හිඳක අසිරිය” කළුතොට ලේඛක සම්මාන උළෙල සඳහා අයදුම්පත් භාර ගැනීම මේ වනවිට ආරම්භ කර ඇත.කළුතර දිස්ත්‍රික්කයේ ස්ථිර පදිංචිය හිමි ලේඛක ලේඛිකාවන් විසින් 2013 ජනවාරි 01 දින සිට දෙසැම්බර් 31 දක්වා ලියාපළ කරන ලද නවකතා, කෙටිකතා, කාව්‍ය, ළමා සාහිත්‍ය හා වෙනත් කෘති මේ සඳහා ඉදිරිපත් කළ හැකි වන අතර තෝරා ගන්නා හොඳම නිර්මාණ සඳහා මුදල් ත්‍යාග හා “පන්හිඳක අසිරිය” සම්මානය පිරිනමනු ලැබේ.ඊට අමතරව එම කාල සීමාව ඇතුළත (2013) උත්තරීතර මනුෂ්‍යත්වය රෝපණය කිරීම සඳහා ලියාපළ කරන ලද විශිෂ්ථතම කෘතිය සඳහා “සත්ජන සම්මානය” පිරිනමනු ලබන බවත් තවද ලේඛක කලාවට අනුපමේය මෙහෙයක් සිදුකළ, කළුතර දිස්ත්‍රික්කයේ ජ්‍යෙෂ්ඨතම ලේඛකයාට ජීවිතයේ එක් වරක් පමණක් ලබා ගත හැකි “ස්වර්ණ පන්හිඳ සම්මානය” පිරිනමන බවත් කළුතර දිස්ත්‍රික් ලේඛක සංවිධානයේ සංවිධායක ඉන්දික සංජීව විතාන මහතා පැවැසීය.මේ සඳහා ඉදිරිපත් වීමට කැමති ලේඛක ලේඛිකාවන් හට විස්තර පත්‍රිකාව හා අයදුම්පත්‍රය, ප්‍රධාන ලේකම්, දයාරත්න දළවැල්ල, කළුතර දිස්ත්‍රික් ලේඛක සංවිධානය, සේරුපිට, බොලොස්සගම ලිපිනයෙන් ලබා ගත හැකිය. කෘති භාර ගැනීම 2014 ජූලි 15 සිට අගෝස්තු 15 දක්වා සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408078</link>
    <topic>සමස්ත ලංකා සිසු නිපුණතා ඇගයීම දෙසැම්බර්වලදී</topic>
    <author>වාද්දූව සමූහ එස්. ආර්. පියදාස</author>
    <content>වසරේ සමස්ත ලංකා දහම් පාසල් සිසු නිපුණතා ඇගයීමේ වැඩසටහන ලබන දෙසැම්බරයේ කළුතර දී පැවැත්වෙන බව කළුතර ප්‍රාදේශීය බෞද්ධ කටයුතු සමායෝජක සමන් අතුකෝරල මහතා පවසයි.දිවයි‍නේ තිබෙන ප්‍රාදේශීය හා ශාසනාරක්ෂක මණ්ඩල තුන්සිය එකොළහක දහම් පාසල් එක් දහසකට වැඩි ප්‍රමාණයක සිසු සිසුවියන් පන් දහස ඉක්ම වූ පිරිසක් මෙවර සමස්ත ලංකා දහම් පාසල් සිසු නිපුණතා ඇගයී‍ම්වලට සහභාගී වන බවද ඒ මහතා කීවේය.එම වැඩසටහන පිළිබඳව මූලික සාකච්ඡාවක් කළුතර දිසා ලේකම් යූ. ඩී. සී. ජයලාල් මහතාගේ ප්‍රධානත්වයෙන් බෞද්ධ කටයුතු කොමසාරිස් චන්ද්‍රප්‍රේම ගමගේ සහ කළුතර ප්‍රාදේශීය ලේකම් විමල් ගුණතුංග යන මහත්වරුන්ගේ සහභාගීත්වයෙන් කළුතර දිසා ලේකම් කාර්යාලීය රැස්වීම් ශාලාවේ දී පැවැත්වුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=r1408079</link>
    <topic>‘සිරි පැරකුම්’ චිත්‍රපටය හොර කොපි විකිණූවට දඩ</topic>
    <author/>
    <content>“සිරි පැරකුම් චිත්‍රපටිය” අනවසරයෙන් සංයුක්ත තැටිවලට උපුටාගෙන සකස් කැර එය අලෙවි කළ බවට චෝදනා නඟා පොලිස් අත්අඩංගුවට ගෙන අධිකරණයට ඉදිරිපත් කළ සැකකරුවන් හයදෙනාට රුපියල් ලක්ෂ 12 ක ඇප නියම කැර අධිකරණය විසින් මුදාහැර ඉදිරි කාලයේදී ඔවුන් සියලු දෙනාටම විරුද්ධව අධිකරණය හමුවේ වංචනික චෝදනා යටතේ නඩු පවරන්නට පොලිසිය පියවර ගන්නා බව ‍ඒ පිළිබඳව පරීක්ෂණ කරන කෑගල්ල පොලිසිය දැන්වීය.සිද්ධියට සම්බන්ධ සැකකරුවන් අධිකරණය වෙත ඉදිරිපත් කළ පසුව එසේ ඇප මත මුදාහැර එම පිරිස්වලට විරුද්ධව නීතිමය චෝදනා නඟන ලෙසට කෑගල්ල පොලිස් විශේෂ අපරාධ විමර්ශන ඒකකය වෙත නියෝග ලබා දෙන ලද්දේ වරකාපොළ මහේස්ත්‍රාත් ජනක කැකිරිදෙණිය මහතා විසිනි.තෝලංගමුව බෙලිගල අලව්ව නාරම්මල ආදී ප්‍රදේශවල පදිංචිකරුවන් හයදෙනෙකු සැකකරුවන් ලෙසට අධිකරණය හමුවට ඊළඟ දින චෝදනා නඟා ඉදිරිපත් කරන බව පොලිසිය කීය.නැවත සැකකරුවන්ට ලබන ‍සැප්තැම්බර් මස 29 වන දින අධිකරණය හමුවේ පෙනී සිටින ලෙසට නියෝග කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408071</link>
    <topic>යූනිස් ඛාන්ගේ ශතකයෙන් පාකිස්තාන ඉනිම ගොඩ නැ‍ෙඟයි</topic>
    <author>ෆවුස් මොහොමඩ්ගාල්ලේ සිට...</author>
    <content>කාසියේ වාසිය දිනා පළමුව පන්දුවට පහරදුන් පාකිස්තාන ඉනිමේ මුල් පිතිකරුවන් තිදෙනා දිවා ආහාරයටත් පෙර වේලාසනින්ම ආපසු හරවා යැවීමට ශ්‍රී ලංකා පිල සමත්වූවත් යූනිස් ඛාන්ගේ සටන්කාමී පිතිහරඹය මත දෙපිල අතර ඊයේ ගාල්ල ජාත්‍යන්තර ක්‍රිකට් ක්‍රීඩාංගණයේ දී ආරම්භ වූ පළමු ටෙස්ට් තරගයේ පළමු දිනය නිමාවන විට කඩුලු 4ක් දැවී ලකුණු 261ක් රැස් කිරීමට පාකිස්තානය සමත්විය.විශිෂ්ට පිතිහරඹයක නිතරවූ යූනිස් ඛාන් ඊයේ රැස් කළේ ඔහුගේ ටෙස්ට් තරග දිවියේ 24 වැනි ශතකයයි. මිනිත්තු 278ක් කඩුල්ලේ රැඳී සිටිමින් පන්දු 181කට මුහුණදුන් යූනිස් සිය ශතකයට හතරේ පහර 8ක් සහ හයේ පහරක් ඇතුළත් කරගත්තේය.දිනය නිමාවනවිට යූනිස් ඛාන් ලකුණු 133ක් ද, අසාඩ් ශෆික් ලකුණු 55ක්ද ලබා නොදැවී කඩුල්ලේ රැඳී සිටියේය. දෙදෙනා අතර පස්වැනි කඩුල්ලේ නොබිඳුණු සම්බන්ධතාව ලකුණු 105ක් විය.කෙසේවෙතත් පිටියේ විනිසුරුවරුන් යූනිස් ඛාන්ට එරෙහිව ලබාදුන් දැවීයාමේ තීරණ කීපයකින්ම සිය කඩුල්ල ආරක්ෂා කරගැනීමට රෙෆරල් විනිසුරු ක්‍රමවේදය ඔහුට පිහිටවීම කැපී පෙනුණි.ශ්‍රී ලංකා පිලේ පන්දු යවන්නන් පාකිස්තාන පිතිකරුවන්ට උදෑසන කාලය පුරා ප්‍රබල තර්ජනයක් එල්ල කළ අතර ධමමික ප්‍රසාද් සිය පළමු ඕවරයේ තුන්වැනි පන්දුවෙන්ම (තරගයේ දෙවැනි ඕවරයේ) අහමඩ් ශෙහ්සාඩ්ගේ කඩුල්ල බිඳ දැමුවේය.ඊට මිනිත්තු 27කට පසුව ඔහු දෙවැනි කඩුල්ල ද බිඳ දමිමින් පාකිස්තානය පත් කළේ දැඩි අසීරුතාවයටය. පළමු කඩුල්ල ලෙස ශෙහ්සාඩ් දැවී ගියේ පිට ඉන්නට පිටින් වැටුණු ප්‍රසාද්ගේ පන්දුවක් ඔහුගේ පිත්තේ අග වැදී කෙළින්ම කඩුල්ල තුළට ඇදීයාමෙනි.දෙවැනි කඩුල්ල ලෙස කුරාම් මන්සූර් දැවීගියේ කඩුල්ල මුවාකිරීමේ වරදට හසුවීමෙනි. මන්සූර්ගේ දැවීයාම රෙෆරල් විනිසුරු ක්‍රමවේදයට යොමුකළ ද තීරණයේ වෙනසක් නොවීය. පන්දු 19කට මුහුණදුන් මන්සූර් රැස් කළේ ලකුණු 3ක් පමණි.අනතුරුව අසාර් අලි සමග එක්වූ යූනිස් ඛාන් පාකිස්තාන ඉනිම ගොඩගැනීමේ සටන ඇරැඹුවේය. එහෙත් දිවා ආහාරයට පෙර දෙදෙනාගේ සම්බන්ධතාව බිඳ දැමීමට රංගන හේරත් සමත්විය.සාර්ථක පිතිහරඹයක නිරතව සිටි අසාර් අලි දැවීගියේ හේරත්ගේ පන්දුවක් කෙළින්ම කඩුල්ලේ වැදීමෙනි. මිනිත්තු 87ක් කඩුල්ලේ රැඳී සිටි ඔහු රැස් කළ ලකුණු සංඛ්‍යාව 30කි. දිවා ආහාරයට තරගය නතර කරන විට පාකිස්තානය සිය පළමු ඉනිමට කඩුලු 3ක් දැවී ලබා සිටි ලකුණු සංඛ්‍යාව 59කි.යූනිස් ඛාන් ලකුණු 21ක් ලබා නොදැවී කඩුල්ලේ රැඳී සිටි අතර නායක මිස්බා ලකුණු ලබාගැනීම ආරම්භ කර තිබුණේ නැත.පිටියේ තෙත සහිත ස්වභාවය මත තරගය ආරම්භ වූයේ පැය භාගයක ප්‍රමාදයකින් පසුව බැවින් දෙපිලම දිවා ආහාරයට ගියේ මධ්‍යහ්න 12.30ටය. දිවා ආහාරයෙන් පසුව තේ පානය වනතුරු සිය කඩුලු ආරක්ෂා කරගත් යූනිස් සහ මිස්බා තේ පානය සඳහා තරගය නතරකරන විට පාකිස්තාන පළමු ඉනිම ලකුණු 140ක් දක්වා ඉහළ නැංවූහ.නායක මිස්බා උල් හක් දැවී ගියේ තේ පානයෙන් පසුව රංගන හේරත් විසින් යවනු ලැබූ තරගයේ 58වැනි ඕවරයේදීය. කඩුලු රකින නිරෝෂන් දික්වැල්ල අතට උඩපන්දුවක් ලබා දී ඔහු දැවී යනවිට මිනිත්තු 155ක් කඩුල්ලේ රැඳී සිටිමින් ලකුණු 31ක් රැස් කොට තිබිණි.දෙදෙනා අතර සිවුවැනි කඩුල්ලට ලකුණු 100ක සම්බන්ධතාවක් ගොඩ නැගිණි. ඒ වනවිට පාකිස්තාන ඉනිමේ මුලු ලකුණු සංඛ්‍යාව 156ක් විය.ඊයේ උදෑසන ගාල්ල නගරයට වර්ෂාව පතිතවීම නිසා තරගය ආරම්භ වූයේ පෙරවරු 10.30ටය. මේ තරගයේ ශ්‍රී ලංකා කණ්ඩායමේ වෙනස්කම් දෙකක් සිදුකොට තිබිණි. දකුණු අප්‍රිකාව සමග එස්.එස්.සී.පිටියේ දෙවැනි ටෙස්ට් තරගයට එක්ව සිටි අජන්ත මෙන්ඩිස් වෙනුවට ධම්මික ප්‍රසාද් කණ්ඩායමට එක්වූ ෂාමින්ද එරංග ද යළි කණ්ඩායමට කැඳවා තිබිණි.මීට මාස 6කට පෙර එමිරේට්ස් හී සාජා නුවර ශ්‍රී ලංකාව සමග පැවැති පාකිස්තානුවන්ගේ අවසන් ටෙස්ට් තරගයට ක්‍රීඩා කළ ක්‍රීඩකයින්ම මේ තරගයේදී පාකිස්තාන පිල නියෝජනය කිරීම විශේෂත්වයකි.මහේල ජයවර්ධන ගාල්ල ජාත්‍යන්තර ක්‍රීඩාංගණයේ දී සහභාගීවන අවසන් ටෙස්ට් තරගය බැවින් ඔහුට සුබපතා ක්‍රීඩාංගණය වටා ඔහුගේ ඡායාරූප ඇතුළත් විශාල ප්‍රමාණයේ ‘කටවුට්’ රැසක් ඉදිකොට තිබිණි. ඔහු පිටියට පිවිසියේ පාසල් දරුවන්ගේ පිති සමාචාරය හා ක්‍රීඩාලෝලීන්ගේ ජයඝෝෂා මැදය. අද තරගයේ දෙවැනි දිනයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408072</link>
    <topic>අන්තර් සමාජ කාන්තා ක්‍රිකට් ශූරතාව නාවික හමුදාවට</topic>
    <author>නිරෝෂාන් ප්‍රියංකර</author>
    <content>අන්තර් සමාජ කාන්තා පළමු කොටසේ එක්දින තරගාවලියේ අවසන් මහා තරගයෙන් එක් ලකුණක තියුණු ජයක් සමගින් ශූරතාව හිමිකර ගැනීමට ශෂිකලා සිරිවර්ධනගේ නායකත්වයෙන් යුත් ශ්‍රී ලංකා නාවික හමුදා ක්‍රීඩිකාවෝ සමත්වූහ.කෝල්ට්ස් පිටියේදී ඊයේ පැවැති තරගයේදී නාවික හමුදාව ලබාදුන් ලකුණු 127 ඉලක්කය හඹාගිය ගුවන් හමුදා පිලට සියල්ලන් දැවී ලබාගත හැකිවුයේ ලකුණු 125ක් පමණි. කාසියේ වාසිය දිනාගත් ගුවන් හමුදා පිලේ ආරාධනයෙන් පළමුව පන්දුවට පහරදුන් නාවික පිල ඕවර 49.5කදී ලකුණු 126කට දැවී ගියේය. සුවිනි ද අල්විස් පන්දු 58කට මුහුණ දෙමින් හතරේ පහරක් සමගින් ලකුණු 24ක් රැස්කරමින් ඉනිමේ වැඩිම ලකුණුලාභිනිය වූ අතර මධුරි සමුදිකා ලකුණු 22ක් රැස් කළාය. නාවික හමුදා ඉනිම බිඳ දැමූ චාමිලා පීරිස් ලකුණු 23කට කඩුලු 4ක් දවාගත්තාය.පිළිතුරු ඉනිමේදී ගුවන් හමුදා පිලට යශෝධා මෙන්ඩිස් ලකුණු 26ක් රැස් කරමින් සාර්ථක ආරම්භයක් ලබාදුන් අතර නායිකා චමනි සෙනෙවිරත්න ලකුණු 24ක් එක් කළාය. නාවික හමුදා පන්දු යවන්නියන් හමුවේ තියුණු සටනකින් අනතුරුව එක් ලකුණකින් පරාජය අත්කර ගැනීමට ගුවන් හමුදා පිලට සිදුවිය. ශෂිකලා සිරිවර්ධන ගුවන් හමුදා ඉනිමේ කඩුලු 3ක් බිඳ දැමූ අතර උදේශිකා ප්‍රබෝධිනි හා ‍ඉනෝකා රණවීර කඩුලු 2ක බැගින් දවාගත්හ.නාවික හමුදා පිල-126 (ඕවර 49.5) සුවිනි ද අල්විස් 24, මධුරි සමුදිකා 22 (චාමිලා පීරිස් 23/4)-ගුවන් හමුදා පිල-125 (ඕවර 49.2) යශෝධා මෙන්ඩිස් 26, චමනි සෙනෙවිරත්න 24 (ශෂිකලා සිරිවර්ධන 25/3)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408073</link>
    <topic>වොලිබෝල් තරගාවලිය අත්තනගල්ලේ දී</topic>
    <author/>
    <content>නිට්ටඹුව නම්බදළුව යුනයිටඩ් ක්‍රීඩා සමාජය සංවිධාන කරන වොලිබෝල් තරගාවලිය මේ මස 23-24 දෙදින යුනයිටඩ් ක්‍රීඩා පිටියේදී පැවැත්වේ. අත්නගල්ල ආසනයට පමණක් සීමාවූ තරගාවලිය ආධුනික කණ්ඩායම් හා අවුරුදු 40න් ඉහළ ලෙසින් පැවැත්වෙන බව සංවිධායකයෝ පවසති.තරගාවලිය පිළිබඳ වැඩි විස්තර දු.ක 0778737517 (ෂාන්) මගින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408074</link>
    <topic>ජගත් ක්‍රීඩා තරගවලට මින් මතු යවන්නේ ලෝක මට්ටමේ 6වැනි ස්ථානයෙන් උඩ අයයි</topic>
    <author/>
    <content>ජාත්‍යන්තර ක්‍රීඩා තරගවලට සහභාගිවීමට නම් ක්‍රීඩක ක්‍රීඩිකාවන් ලෝක මට්ටමේ හයවැනි ස්ථානයේ සිටිය යුතු යැයි ක්‍රීඩා ඇමැති මහින්දානන්ද අලුත්ගමගේ මහතා පවසයි. ක්‍රීඩා සංගම් හරහා කෝටි ගණනක මුදල් ක්‍රීඩාවට යොමු කළද ජාත්‍යන්තර තරගවලදී පදක්කම් නොමැතිනම් මේ ක්‍රමවේදය පිළිබඳ නැවැත කල්පනා කළයුතු බව ක්‍රීඩා ඇමැතිවරයා සඳහන් කරයි.පොදු රාජ්‍ය මණ්ඩලීය ක්‍රීඩා උළෙලේ දී රිදී පදක්කමක් දිනා ශ්‍රී ලංකාවට ගෞරවය ගෙනදුන් බර ඉසිලීමේ ක්‍රීඩක සුදේශ් පීරිස් පිළිගනිමින් ඇමැතිවරයා මේ බව පැවැසීය. කටුනායක ගුවන්තොටුපොලේ දී සුදේශ් පීරිස් ඇතුලු ක්‍රීඩක පිරිස නිලධාරීහු පිරිසක් පිළිගෙන ක්‍රීඩා අමාත්‍යාංශය වෙත රිය පෙරහැරකින් කැඳවාගෙන එන ලදි. අනතුරුව ක්‍රීඩා ඇමැතිවරයාගේ ප්‍රධානත්වයෙන් පිළිගැනීමේ උළෙල පැවැත්විණි.රිදී පදක්කම දිනාගත් සුදේශ් පීරිස්ට ක්‍රීඩා අමාත්‍යාංශයෙන් රුපියල් ලක්ෂ 30ක්ද, ඔහුගේ පුහුණුකරුට රුපියල් ලක්ෂ හතහමාරක මුදලක්ද පිරිනැමීමට කටයුතු කරන බව ක්‍රීඩා ඇමැතිවරයා මෙහිදී පැවැසීය.“නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී කඩා වැටුණු ශ්‍රී ලංකාවේ ක්‍රීඩාව 2010 සිට ගොඩනඟන්න විශාල උනන්දුවකින් කටයුතු කළා. මා සියලු ක්‍රීඩා සංගම් සමග කතා කොට ඔවුන්ට අවශ්‍ය සියලු පහසුකම් ලබාදුන්නා.ඔවුන්ට උපරිම සම්පත් ලබාදෙනවාට අමතරව ඇතැම් ජාතික සංචිතවල ක්‍රීඩක ක්‍රීඩිකාවන්ට මාසිකව මුදල්දී දිරිමත් කළා. මේ සියල්ල දුන්නත් රටට ලැබුණේ එක පදක්කමයි. ලෝකයේ අනෙක් රටවල් වසරින් වසර දක්ෂතා වැඩිකොට පදක්කම් දිනීම ඉහළ නංවා ගන්නවා” යැයි ඇමැතිවරයා පැවැසීය.වසර 1948දී ඩන්කට් වයිට් ඔලිම්පික් පදක්කමක් දිනාගත් පසුව සුසන්තිකා ජයසිංහ 2000දී පදක්කමක් දිනාගත්තේ වසර 52කට පසුව වුවද වර්තමානයේ ඇති පහසුකම් අනුව එලෙස නොවිය යුතු බවද ඇමැතිවරයා පෙන්වා දුන්නේය.බර ඉසිලීමේ ක්‍රීඩාවෙන් පදක්කම් 3ක් අපේක්ෂා කළද එය පදක්කමකට සීමාවීම පුදුම සහගත එකක් වු බව මෙහිදී පැවැසිණි. එහෙයින් එම පදක්කම් අහිමිවීම පිළිබඳව සොයා බලන බවද ඇමැතිවරයා පැවැසීය. එම පදක්කම් දෙක ගිලිහී ගියේ තාක්ෂණික දෝෂ හේතුවෙන් බව පෙන්වා දෙන ක්‍රීඩා ඇමැතිවරයා මෙවැනි දුර්වලතා අවම කර ගැනීමට විධිමත් පරීක්ෂණයක් අවශ්‍ය බව අවධාරණය කළේය.“අපි දුටුවා බොහෝ රටවල ක්‍රීඩකයන් තුළ තිබුණු ඉලක්ක පිළිබඳව. ඔවුන්ට ජයග්‍රහණයට විශේෂ උනන්දුවක් තිබුණා. අපේ ඇතැම් ක්‍රීඩකයන්ට එවැනි අවබෝධයක් තිබුණේ නැ. ක්‍රීඩා තරගවලට විශාල ප්‍රමාණයක් සහභාගී කොට කෝටි ගණන් මුදල් නාස්ති කරන්න බලා‍පොරොත්තුවක් නැ. ජයගත හැකි ක්‍රීඩක ක්‍රීඩිකාවන් පමණක් අපේ ඉලක්කය විය යුතුයි” මහින්දානන්ද අලුත්ගමගේ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408075</link>
    <topic>ස්පෝටෙක් පිල ජයගනී</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මාතර දිස්ත්‍රික් ක්‍රිකට් සංගමය සංවිධාන කරන අන්තර් සමාජ තෙවැනි පෙළ ක්‍රිකට් තරගාවලියේ පළමු තරගයෙන් ආදි තෝමසු ක්‍රීඩා සමාජයට එරෙහිව ලකුණු 252ක විශිෂ්ට ජයක් හිමිකර ගැනීමට ස්පෝටෙක් ක්‍රීඩා සමාජය සමත්විය. ස්පෝටෙක් පිල පළමුව පන්දුවට පහරදෙමින් ලකුණු 287ක් රැස් කළ අතර පිළිතුරු ලෙස ආදි තෝමසු ක්‍රීඩා සමාජයට සියල්ලන් දැවී ලබාගත හැකිවූයේ ලකුණු 35ක් පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408076</link>
    <topic>අන්තර් බැංකු ක්‍රිකට් තරගාවලියක් 9දා</topic>
    <author/>
    <content>ලංකා බැංකු 75වැනි සංවත්සරයට සමගාමීව සංවිධානය කරන අන්තර් බැංකු සය සාමාජික සැහැල්ලු පන්දු ක්‍රිකට් තරගාවලිය මේ මස 9දා පෙ.ව.9.00 සිට කොළඹ 07 එන්.සී.සී ක්‍රීඩාංගණයේදී පැවැත්වේ.ලංකා බැංකුවේ ජාත්‍යණ්තර භාණ්ඩාගාර සහ ආයෝජන අංශයේ ජ්‍යෙෂ්ඨ නියෝජ්‍ය මහා කළමනාකාර පී.ඒ.ලයනල් මහතාගේ මූලිකත්වයෙන් සංවිධාන වන තරගාවලියට දිවයිනේ සියලුම බැංකුවල ක්‍රිකට් කණ්ඩායම් එක්වීමට නියමිතය.මේ සඳහා ලංකා බැංකුවේ සභාපතිතුමන්, මහා කළමනාකාරතුමන් ඇතුලු බැංකුවේ ආයතනික හා විධායක කළමනාකාරිත්වයේ සියලු නිලධාරීන් සහභාගී වෙති. තරගාවලියේ ජයග්‍රාහී කණ්ඩායමට, අනුශූරයන්ට මෙන්ම හොඳම පිතිකරුවා, පන්දු යවන්නා, පන්දු රකින්නා හා තරගාවලියේ වීරයාද වටිනා ත්‍යාග හා කුසලාන පිරිනැමෙන බව සංවිධායකයෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408077</link>
    <topic>ගජබා සුපර්ක්‍රොස් 31දා සාලියපුර දී</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා යුද හමුදා ගජබා රෙජිමේන්තුව, ශ්‍රී ලංකා මෝටර් රථ ධාවකයන්ගේ සංගමය සමග එක්ව 13වැනි වරට සංවිධාන කරන 'ගජබා සුපර්ක්‍රොස් 2014' මෝටර් රථ හා යතුරුපැදි ධාවන තරගාවලිය මේ මස 31වැනිදා අනුරාධපුර සාලියපුර ගජබා රෙජිමේන්තු මධ්‍යස්ථාන ධාවන පථයේදී පැවැත්වේ.දේශීය තරගකරුවන් හා ඉන්දීය තරගකරුවන්ද සමගින් දෙස් විදෙස් ක්‍රීඩකයන් 200කට අධික පිරිසක් මෝටර් රථ ධාවන ඉසව් 13ක් හා යතුරුපැදි ධාවන ඉසව් 13ක් සඳහා මෙහිදී තරග වැදීමට නියමිතය.අවුරුදු 10, 13 හා 16න් පහළ වයස් කාණ්ඩයන්හි තරගකරුවන්ට යතුරුපැදි ධාවන ඉසව් 4ක් මේ සඳහා ඇතුළත් වන බව නෙළුම් පොකුණ මහින්ද රාජපක්ෂ රගහලේ පසුගියදා පැවැති තරගාවලිය පිළිබඳ මාධ්‍ය දැනුවත් කිරීමේ හමුවකදී ගජබා රෙජිමේන්තු අධිපති හා ස්වේච්ඡා බලසේනා මූලස්ථාන අධිපති මේජර් ජෙනරාල් ලලිත් දවුලගල මහතා පැවැසීය.යුද්ධයේදී දිවිපිදු හා අතුරුදන් වු ගජබා රෙජිමේන්තු සෙබළුන්ගේ පවුල්වල සාමාජික සාමාජිකාවන්ගේ හා ආබාධිත රණවිරුවන්ගේ සුභ සාධන කටයුතු වෙනුවෙන් අරමුදල් රැස් කිරීම තරගාවලිය සංවිධානය කිරීමේ මූලික අරමුණ වේ.එමෙන්ම අරමුදල් මගින් රෙජිමේන්තු මධ්‍යස්ථානයේ යටිතල පහසුකම් සංවර්ධනය කිරීමද අරමුණකි. පසුගිය වස‍රවල පැවැති තරගාවලියන්ගෙන් ලද අරමුදල් මගින් ආබාධිත හා සියළුම නිලයන්ට අදාළව අංග සම්පූර්ණ ගෘහස්ත ක්‍රීඩාගාරයක් ඇතුලු සුභ සාධන කටයුතු රැසක් ඉටු කර ඇති බව සංවිධායකයෝ පැවසුහ.උතුරුමැද පළාත හා ඒ අවට ප්‍රදේශයන්හි ජනතාවට තරග නැරඹීමේ අවස්ථාව උදාකිරීමටත්, නවක ක්‍රීඩකයන්ට ධාවන තරග සඳහා නැඹුරුතාවක් ඇති කිරීමට මෙන්ම ඔවුන් සඳහා අවස්ථාවක් ලබාදීමත් ‍ගජබා රෙජිමේන්තු මධ්‍යස්ථාන ධාවන පථයේදී තරගාවලිය පැවැත්වීමෙන් සංවිධායකයෝ බලාපොරොත්තුව වේ.ශ්‍රී ලංකා රක්ෂණ සංස්ථාව තරගාවලියේ ප්‍රධාන අනුග්‍රාහකයා ලෙස කටයුතු කරන අතර සියැට් කැලණි හෝල්ඩින්ග් සමාගම සහ ආසියා පැසිපික් බේවරි ලංකා සමාගම සම අනුග්‍රහකයන් ලෙස කටයුතු කරයි.ශ්‍රී ලංකා මෝටර් රථ ධාවකයන්ගේ සංගමයේ සභාපති යෝගා පෙරේරා, ශ්‍රී ලංකා රක්ෂණ සංස්ථාවේ ප්‍රධාන විධායක නිලධාරී දීප්ති ලොකුආරච්චි, හිටපු ගජබා රෙජිමේන්තු අධිපති චාගි ගාල්ලගේ මහත්වරුන් ඇතුළු පිරිසක්ද මාධ්‍ය හමුවේ දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408078</link>
    <topic>යුද හමුදා ආබාධිතවුවන්ගේ පිහිනුම් තරගාවලිය</topic>
    <author/>
    <content>යුද හමුදා පාබල රෙජිමේන්තුව සංවිධාන කළ යුද හමුදා ආබාධිතවුවන්ගේ පිහිනුම් තරගාවලියේ ශූරතාව දිනාගැනීමට ගජබා රෙජිමේන්තුව සමත්විය. පනාගොඩ පිහිනුම් තටාක පරිශ්‍රයේ දී පැවැති තරගාවලියේ අනුශූරතාව ගැමුණු හේවා බලකායට හිමිවිය. තරගාවලියේ ප්‍රධාන ආරාධිතයා වූ යුද හමුදා ස්වේච්ඡා බලසේනාවේ නියෝජ්‍ය සේනාවිධායක ජ්‍යෙෂ්ඨ නිලධාරී මේජර් ජෙනරාල් ඩබ්.ඩී.එල්.පී.වික්‍රමසිංහ මහතා අතින් ගජබා කණ්ඩායමේ කෝප්‍රල් තිලකරත්න වෙත ශූරතා කුසලානය පිරිනැමූ අයුරු. ජ්‍යෙෂ්ඨ නිලධාරී ලුතිනන් කර්නල් එම්.ඒ.ආර්.ගුණසේකර මහතාද මෙහි සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=s1408079</link>
    <topic>දකුණු ආසියාතික මලල ක්‍රීඩා තරගාවලියට . . .</topic>
    <author>ඡායාරූපය- කොළඹ සංචාරක</author>
    <content>දකුණු ආසියාතික මලල ක්‍රීඩා තරගාවලියට ශ්‍රී ලංකා නියෝජන කරමින් සහභාගිවීමේ අවස්ථාව උදාකර ගැනීමට ඩී.කේ.ඒ.ප්‍රියදර්ශන සුදුසුකම් ලබා ඇත. මහජන බැංකුවේ පිළියන්දල ශාඛාවේ සේවය කරන ප්‍රියදර්ශන මහජන බැංකු ක්‍රීඩා සමාජය නියෝජනය කරයි. එහි වර්ණලාභියකු ද වන ඔහු ජනසතු සේවා, යෞවන සමාජ ක්‍රීඩා හා ශ්‍රී ලංකා ප්‍රවීණයන්ගේ මලල ක්‍රීඩා නියෝජනය කරමින් ජයග්‍රහණය අත්කරගෙන ඇත. එමෙන්ම විදෙශ රටවල පැවැති තරගාවලි රැසකට සහභාගිවී අත්දැකීම් ලැබුවෙකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=f1408071</link>
    <topic>මූල්‍ය පාලනය හා කෝප් වාර්තාව</topic>
    <author>-රාමන්</author>
    <content>නිදහසට පෙර රජය පැවතියේ ජනතාවට සේවය කරන ආයතනයක් ලෙස. රජය මඟින් ව්‍යාපාර පවත්වාගෙන යෑමට එතරම් උනන්දුවක් දක්වා තිබුණේ නැහැ. ව්‍යාපාර කටයුතු පැවතියේ පෞද්ගලික අංශය සතුව. එහෙත් නිදහසත් සමඟ මේ තත්ත්වය වෙනස් වුණා. රජය ද ව්‍යාපාර කටයුතුවලට යොමු වුණා. එය යොමු වීමකටත් වඩා ජනතාව වෙනුවෙන් අනිවාර්යයෙන් ම වාගේ කළ යුතු කාර්යක් වී තිබුණා.ඊට හේතුව අධිරාජ්‍යවාදී යුගයේ ශ්‍රී ලංකාව සංවර්ධිත රටක් නොවීමයි. ඒ නිසාම දැවැන්ත බැර කර්මාන්තවල හා ව්‍යාපාරික කටයුතුවල නිරත වූ පෞද්ගලික අංශයක් අප රටේ දක්නට ලැබුණේ නැහැ.රටේ ක්‍රියාත්මක වූ මහා පරිමාණ ව්‍යාපාර පවා යොමු වී තිබුණේ අමුද්‍රව්‍ය ආනයනයට. මේ නිසා ජනතා අවශ්‍යතාවයන් හා රටේ සංවර්ධනයට රාජ්‍ය අංශයට ඍජුවම මැදිහත් වීමට සිදු වුණා. මේ අනුව 1950 දී අණපනත් මඟින් රාජ්‍ය ව්‍යාපාර කිරීමේ බලය ලබා ගන්නවා. එසේ ම ආණ්ඩුව කර්මාන්ත සංස්ථා පනත සම්මත කර ගන්නේ 1957 දී යි.පසු කලෙක ජනසතු කිරීම මඟින් ද රජය ව්‍යාපාර කටයුතුවලට යොමු වූ බව පැහැදිලියි. 1956න් පසු බස් කොම්පැනි හා වරාය ජන සතු කිරීම මේ සඳහා ගනු ලැබු එක් වැදගත් පියවරක්. මේ නිසා රජය ව්‍යාපාර පටන් ගැනීමත් පෞද්ගලික අංශයේ ව්‍යාපාර පවරා ගැනීමත් යන දෙකම නිදහසින් පසු සිදු වුණා. ව්‍යාපාර පවරා ගැනීම වැඩි වශයෙන් සිදු වුයේ එක්සත් ජාතික පක්ෂ විරෝධී ආණ්ඩු මඟින්.ෂෙල් සමාගම ජනසතු කිරීම මඟින් ඛනිජ තෙල් බෙදා හැරීමේ ඒකාධිකාරය රජය සතු කර ගැනීම මෙහි දී වැදගත්. එය වැදගත් වන්නේ ෂෙල් සමාගම ජාත්‍යන්තර වශයෙන් පිළිගත් බහු ජාතික සමාගමක් වීම නිසයි. මෙහි දී එවකට පැවැති සිරිමාවෝ බණ්ඩාරනායක රජය කෙළින්ම පැටළුනේ බටහිර රටවල් සමඟ.මෙහි මුලික පරමාර්ථය ශ්‍රී ලංකාව සංවර්ධනය වන්නා වූ රටක් ලෙස ආර්ථිකයේ මර්මස්ථාන රජය සතුව සතුව තබා ගෙන රටේ සංවර්ධනය වේගවත් කිරීමයි.සාමාන්‍යයෙන් එදා ශ්‍රී ලංකාව වැනි තුන්වැනි ලෝකයේ බොහෝ රටවල දක්නට ලැබුණේ හැකිලූණු නැත්නම් විශාල ප්‍රාග්ධනයක් රටේ මුලික අවශ්‍යතා වෙනුවෙන් වැය කිරීමට සූදානම් නැති ධනපති පන්තියක්.නැතිනම් ආයෝජන පන්තියක්. ඒ නිසා එම අඩුව සම්පූර්ණ කිරීමට සිදු වූයේ ආණ්ඩුවට. මේ සඳහා මුලික ආයෝජනය නැතිනම් ප්‍රාග්ධනය යෙදවීමට සිදු වූයේ රජයට.රජය එම විවිධ කාර්යයන් ඉටු කරන්නේ හෝ ඉටු කිරීමට අත ගසා තිබෙන්නේ ජනතාව වෙනුවෙන්. එසේ ම මේ සඳහා උපයෝගී වන්නේ ජනතාවගෙන් බදු අය කර ලබා ගන්නා මුදල්. විශේෂයෙන් ම සංවර්ධනය වන්නා වූ ශ්‍රී ලංකාව වැනි රටවල යටිතල පහසුකම් දියුණු කිරීම කෙළින් ම රජයේ වගකීමක්. විදුලිය, ජලය, මහාමාර්ග හා විදුලි සංදේශ සේවා මෙම යටිතල පහසුකම් වැඩි දියුණු කිරීමට අයත්.පෞද්ගලික අංශයට පවතින ව්‍යාපාර දියුණු කර ගනිමින් ඉදිරියට ගෙන යාමට හෝ නවක ව්‍යාපාර ආරම්භ කිරීමට යටිතල පහසුකම් අත්‍යවශ්‍යයි. මේ නිසා යටිතල පහසුකම් සලසා දීමේ වගකීම රජය සතුයි. එය අපේ රටේ ස්ථිර පිළිවෙතක්.මීට අමතරව ආර්ථිකයට අදාළ මර්මස්ථාන පාලනය කිරීම හා පවත්වා ගෙන යෑමේ වගකීම හා ඒකාධිකාරය රජය සතු කර ගත්තා. ඊට හේතුව ඒ පිළිබඳ වගකීම තවම පෞද්ගලික අංශයට නොදිය යුතුය යන පිළිවෙතේ පිහිටලයි. නිදහස ලැබු දා සිට 1977 වන තුරුම පැවැති සියලූම ආණ්ඩු සාමාන්‍යයෙන් අනුගමනය කළේ මේ ප්‍රතිපත්තියයි.මේ තත්ත්වය වෙනස් වුයේ 1977න් පසු සමහර රාජ්‍ය ආයතන පෞද්ගලික අංශය සතු කළ අතර සමහර ඒවාට පෞද්ගලික අංශය සම්බන්ධ කර ගත්තා. හොඳම උදාහරණය ගමනාගමන ක්ෂෙත්‍රයයි. පෞද්ගලික බස් සේවා සඳහා ඉඩ පහසුකම් සලසා දෙන්නේ මෙහි ප්‍රතිඵලයක් වශයෙන්. සේවා සපයන ආයතන පමණක් නොව සමහර වානිජමය ආයතන රජය සතුව තබා ගැනීමෙන් අදහස් කළේ ජනතා සේවය උපරිම අයුරින් ඉටු කිරීමේ අරමුණයි. එසේ ම ශ්‍රී ලංකාව වැනි සංවර්ධනය වන්නා වූ රටවල් වේගයෙන් සංවර්ධිත මට්ටමට ගෙන යාමට රාජ්‍ය අංශයේ දායකත්වය වැඩ කරලීම මෙහි එක් අරමුණක්.එහෙත් මේ කිසිදු රාජ්‍ය සේවාවක් මහා භණ්ඩාගාරයට බරක් ලෙස නැත්නම් අලාභ ලෙස පවත්වා ගෙන යාමක් සිදු වුවහොත් වක්‍ර ලෙස එම අලාභය දැරීමට සිදු වන්නේ මහජනතාවටයි. එම අලාභය පියවීමට සිදු වන්නේ ජනතාව බදු ගෙවන මුදලින්. මේ නිසා ආණ්ඩු බලාපොරොත්තු වන දේ ඉටු වන්නේ නෑ.අවසානේ රජයට සිදුවන්නේ මහජන සේවාවන්, රාජ්‍ය ආයෝජන හා සහනාධාර වෙනුවෙන් වෙන කරන මුදල් පාඩු ලබන ආයතනවල පාඩුව පියවා ගැනීමට යෙදවීමටයි. රාජ්‍ය බැංකු දෙකට පවා බොල් ණය කපා හැරීමට අවසර දීමෙන් දීමෙන් සිදු වන්නේ ඒ බැංකුවල ලාභය අඩුවීමයි. එම මුදල එම බැංකු මඟින් හෝ රජයට රැගෙන හෝ ජනතා සේවයට යෙදවීමට තිබූ මුදලක් සේ කල්පනා කරන විට එතැන සිදු වන්නේ ද අලාභයක්.මේ නිසා ජනතාවට සේවා සපයන රාජ්‍ය ආයතන වුවද ලාභ ලැබීම කෙසේ වෙතත් පාඩුවක් නොවන ආකාරයෙන් පවත්වා ගෙන යෑමට කළමනාකරණය ශක්තිමත් කිරීම රාජ්‍ය ප්‍රතිපත්තියයි. එසේ ම අලාභ ලබන වානිජ ආයතනවලට රාජ්‍ය භාණ්ඩගාරයෙන් මුදල් යෙදවීම නතර කරන තැනට ලාභ තැනක් ඒවා පවත්වා ගෙන යෑමට හැකි සොයා බැලීමක් කළ යුතු වෙනවා. සාමාන්‍යයෙන් රටක රාජ්‍ය මුදල් පාලනයේ වගකීම පැවරෙන්නේ පාර්ලිමේන්තුවට.ආණ්ඩු මේ හැම සත්‍යක්ම වැය කිරීම පිළිබඳව අදාළ බලධාරීන් පාර්ලිමේන්තුවට වගකිව යුතු වෙනවා. ඒ පිළිබඳව සොයා බැලීම කරනු ලබන්නේ පොදු ව්‍යාපාර පිළිබඳ කාරක සභාව මඟින්. එය හැඳින්වෙන්නේ ‘කෝප්’ කමිටුව නමින්.‘කෝප්’කමිටුව වත්මන් රජය මඟින් වෙනත් යුගවලට වඩා සක්‍රීය කර තිබෙනවා. මේ වන විට ජ්‍යෙෂ්ඨ ඇමැති ඩි.යු. ගුණසේකර මහතාගේ සභාපතිත්වයෙන් යුත් කෝප් කමිටුව රාජ්‍ය ආයතන සම්බන්ධයෙන් වඩා ක්‍රියාශිලී ව කටයුතු කරන බව අවිවාදයෙන් තොරව කවුරුත් පිළිගන්නා සත්‍යයක්. පසුගිය වසර කීපය තුළම මේ සක්‍රීය තත්ත්වය, රාජ්‍ය ආයතන ප්‍රධානීන් හඳුනාගෙන තිබෙනවා. වෙන ලෙසකින් සඳහන් කරන්නේ නම් පාර්ලිමේන්තුවේ කෝප් කමිටුවට රාජ්‍ය ආයතන යම් බියක් සේ ම දැඩි පක්ෂපාතීත්වයක් දක්වනු ලබනවා.කෝප් කමිටුව තම වාර්තා මඟින් හා ගනු ලබන තීන්දු තීරණ මඟින් මෙතරම් ඉදිරියට ගිය යුගයක් නොමැති තරම්. පසුගිය දිනවල කෝප් කමිටුව මඟින් එක් රාජ්‍ය ආයතන ප්‍රධානියෙක් අස් කරනු ලැබුවා. සමහරු ඉල්ලා අස්වන තැනට කටයුතු යොදා තිබෙනවා. එසේ ම රාජ්‍ය ආයතනවල අකටයුතුකම් කෙළින් ම මාධ්‍ය මඟින් හෙළිදරව් කරන තැනට පත් වෙලා. මේ නිසා සමහරු කෝප් කමිටුව ඉදිරියට යෑමේ බියක් දක්වනවා.විශේෂයෙන් ම අතීතයේ සිට ම දේශපාලන සම්බන්ධකම් ඇතිව රාජ්‍ය ආයතනවලට පත් වන සමහරු ඒවා පරිහරණය කිරීමට පටන් ගෙන තිබුණේ පෞද්ගලික ව්‍යාපාර ආයතන ලෙසයි. පෞද්ගලික ආයතන හිමිකරුවන්වත් තම ආයතන අකාර්යක්ෂම ආකාරයෙන් පවත්වා ගෙන යන්නේ නැහැ. එසේ වුවහොත් ඒවා බංකොලොත් වන බව ඔවුන් දන්නවා. එහෙත් රාජ්‍ය ආයතනවලට බංකොලොත් කතාවක් නෑ. අලාභය පියවා ගෙන ආයතන පවත්වා ගෙන යෑමට ආණ්ඩුවෙන් මුදල් ලැබෙන බව ඔවුන් දන්නවා.මේ නිසා ම සුවිශේෂ අධීක්ෂණයක් අවශ්‍යයි. මේ අධීක්ෂණය එදා මෙතරම් සක්‍රීයව හා දැඩිසේ පැවතුණේ නැහැ. ඒ නිසා සමහර රාජ්‍ය ආයතන වසර අටක් දහයක් යන තුරුම අදාළ වර්ෂවල ගිණුම් වාර්තා පවා කෝප් කමිටුවට ඉදිරිපත් කර තිබුණේ නැහැ. මේ තත්ත්වය අද වෙනස් වෙලා. සියලූම රාජ්‍ය ආයතන ප්‍රමාදයකින් තොරව තම ආයතනවල ගිණුම් වාර්තා ඉදිරිපත් කරනු ලබන බවයි. කෝප් කමිටුව සඳහන් කරන්නේ.සාමාන්‍යයෙන් රාජ්‍ය ආයතන 244ක් කෝප් කමිටුවේ අධීක්ෂණයට ලක් වෙනවා. මේ ආයතන 244ම කෝප් කමිටුව ඉදිරියේ තම පැටිකිරිය සමාලෝචනයට ලක් කළ යුතුයි. පසුගිය වසරට අදාළව ආයතන 47ක අතුරු වාර්තාවක් කෝප් කමිටුව මඟින් ඉදිරිපත් කරනු ලැබුවා. ඉන් ආයතන 18ක් වාණිජ ආයතන ලෙසටයි සැලකෙන්නේ. මින් 16ක් ම ගිය වර අලාභයට පවත්වාගෙන යමින් තිබුණා. මෙවර ඉන් අලාභ ලබා තිබුණේ ආයතන 3ක් පමණයි.ඒවා නම් විදුලිබල මණ්ඩලය, ඛනිජතෙල් නීතිගත සංස්ථාව, ලංකා ධීවර සංස්ථාව හා මිහින් ලංකා ආයතනයයි. මින් ඛනිජ තෙල් නීතිගත සංස්ථාව තම අලාභයේ ප්‍රතිශතය ගියවරට වඩා අඩු කර ගෙන තිබූ අතර මිහින් ලංකා ආයතනය පමණක් වැඩි කර ගෙන තිබුණ බවයි ‘කෝප්’ අතුරු වාර්තාව එළි දක්වමින් එහි සභාපතිවරයා සඳහන් කරන්නේ.සමස්තයක් වශයෙන් ගත් කළ මේ ආයතන 47 තුළ දක්නට ලැබෙන්නේ ගියවරට වඩා වර්ධනීය තත්ත්වයක්. නැත්නම් කළමනාකාරිත්වයේ වර්ධනයක් රාජ්‍ය මුදල් පරිහරණය කිරීමේ යහපත් වාතාවරණයක්. එය ආණ්ඩු වශයෙන් පමණක් නොව රට වශයෙන් ද ජයග්‍රාහී තත්ත්වයක් ඊට කෝප් කමිටුවේ සක්‍රීය මැදිහත්වීම හේතු වී තිබෙනවා.සමහර තැනක දේශපාලන හස්තයන් මගින් පාලනය කරනු ලැබුව ද මහජන මුදල් පාලනයේ වගකීම් සහගත බව මේ වන විට අදාළ ආයතන ප්‍රධානීන් අවබෝධ කරගෙන තිබීම ද වැදගත්. ඒ පිළිබඳ ප්‍රණා‍මය කෝප් සභාපතිවරයා ඇතුළු එම කමිටුවට හිමි විය යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=f1408072</link>
    <topic>අලුත් සිනමා සංස්කෘතියක දොරටුවක්</topic>
    <author>සටහන සමදරා ජයසිංහ</author>
    <content>ශ්‍රී ලාංකේය සිනමා ක්ෂේත්‍ර‍ෙය් සුවිශේෂී කඩඉමක් සටහන් කරමින් ලෝක සිනමාව අප වෙත කැන්දා ගන්නා 2014 කොළඹ ජාත්‍යන්තර චිත්‍රපටි උ‍ෙළල සැප්තැම්බර් 2 සිට 7 වැනිදා දක්වා රීගල්, එම්පයර්, මැජස්ටික් හා තරංගනී යන සිනමාහල්වල දී පැවැත්වීමට සූදානම්. මෙරට සිනමා ඉතිහාස කතාවේ මෙතෙක් සිදුනොවුණ මේ අලුත් අත්දැකීම පිළිබඳ කතා කිරීමට මේ උළෙලේ අධ්‍යක්ෂ අශෝක හඳගම අප සමඟ මෙසේ එක්විය.ජාත්‍යන්තර සිනමා උළෙලක අවශ්‍යතාවය දැනුණේ කොහොමද?මේ අවශ්‍යතාවය 70 දශකයේ ඉඳන්ම තිබූ දෙයක්. විවිධ කණ්ඩායම් වරින්වර ඒ සඳහා උත්සාහ ගත්තා. නමුත් සාර්ථක වුණේ නැහැ. අපි සිනමා අධ්‍යක්ෂවරුන්ගේ සංසදය ලෙස ගිය වසරේ ඉඳන්ම චිත්‍රපටි උළෙලක් පැවැත්වීම ගැන සාකච්ඡා කළත් එය ප්‍රායෝගිකව ක්‍රියාත්මක කිරීමේ ගැටලු තිබුණා.අපි ජපානයේ පැවැති ඔකිනාවා උළෙලට ගිය අවස්ථාවේ අපේ අදහස පැවැසුවා. පසුව ඒ චිත්‍රපටි උළෙලේ අධ්‍යක්ෂවරු ලංකාවට ඇවිත් ඒ ගැන සාකච්ඡා කරලා ඔවුන් පොරොන්දු වුණා මේ සඳහා අපට සහයෝගය ලබා දෙන්න. ඒ අනුව අපට ලැබෙන මුදලින් යම් චිත්‍රපටි ප්‍රමාණයක් ලංකාවට ගෙනත් විශාල ලෙස නොවුණත් ආරම්භයක් ලෙස චිත්‍රපට උළෙලක් පවත්වන්න අවස්ථාව උදාවුණා.මෙවැනි උළෙලක් පැවැත්වීමේ ප්‍රධාන අරමුණ කුමක් ද?ලෙස්ටර් මහත්තයාගේ රේඛාව කෑන්ස් චිත්‍රපටි උළෙලට ඉදිරිපත් වූ තැන් සිට මේ දක්වාම අපේ චිත්‍රපටි ජාත්‍යන්තර සිනමා උළෙලවලට යනවා. ඒත් මේ වෙනකම් ශ්‍රී ලාංකික සිනමා ප්‍රේක්ෂකයාට ලෝක සිනමාවේ ප්‍රවණතා ගැන දැනගන්න හෝ චිත්‍රපට උළෙලක් එක්ක බැඳුණු අත්දැකීම් විඳගන්න අවස්ථාව ලැබුණේ නැහැ.අපේ සිනමා කර්මාන්තයේ පැවැත්මක් ඇතිවන්නේ මිනිසුන් කොයිතරම් දුරට සිනමාව සමඟ බැඳීමකින් සිටිනවාද කියන එක මත. අද සිනමා ශාලාවකට ගිහින් චිත්‍රපටියක් රසවිඳින එක මිනිස්සුන්ගෙන් ඈත් වෙලා. රූපවාහිනිය නිසා හෝ අවසරයෙන් හෝ අනවසරයෙන් එළියට දාන ඩී.වී.ඩී. නිසා මේ තත්ත්වය උදාවෙලා තියෙනවා.මෙය සිනමාවේ පැවැත්මට විශාල තර්ජනයක්. මේ ක්‍රමයෙන් රසිකයා මුදාගන්න අපි තවමත් පරක්කු නැහැ. මේ චිත්‍රපටි උ‍ෙළලේ එක් අරමුණක් වන්නේ ඈත්වෙන රසවින්දනය නැවත ප්‍රේක්ෂකයාට සමීප කරවීම.ඒ වගේම අපේ රටේ ඉන්න අංකුර සිනමාකරුවන්ට ඔවුන්ගේ චිත්‍රපට එළිදක්වන්න අවස්ථාවක් උදාකරදීම. මේ උළෙල හරහා සිනමාව ගැන ඇතිවන උනන්දුව හා උද්‍යෝගය අලුත් සිනමාකරුවන් බිහිවීමට උදව්වක් වෙනවා. තරුණ සිනමාකරුවන්ට තමන්ගේ චිත්‍රපටය පෙන්වන්න අවුරුදු ගණනක් කල්ගත කරන්න එවිට අවශ්‍ය වෙන්නේ නැහැ.ලෝකයේ අනෙක් සිනමා උළෙල සමඟ බැලීමේ දී මෙය අපට විශාල අභියෝගයක් නොවේ ද?අපට තිබෙන ලොකුම අභියෝගය තමයි ජාත්‍යන්තර සිනමා උළෙලක ඇති වැදගත්කම පිළිබඳ අවබෝධයක් තාම ලංකාවට නොමැතිවීම. ලෝකයේ සිනමාවේ දියුණුව සමඟ බලන විට අපි තාම ඉන්නේ හරි පුංචි තැනක. ලෝකයේ ඇතැම් කුඩා රටවල් සිනමාව නිසා තමන්ට විශාල ප්‍රතිරූපයක් ගොඩනගාගෙන තිබෙනවා. උදාහරණ ලෙස ගත්තොත් ඔකිනාවා කියන ජපානයේ නගරය ලෝකයට ගියේ ඔකිනාවා චිත්‍රපටි උළෙල නිසා. කොරියානු සිනමාව ජාත්‍යන්තරයට ගියේ බුසාන් සිනමා උළෙල නිසා.ටොරොන්ටෝ චිත්‍රපටි උළෙල නිසා ආයතනයක් ලෙස එය දියුණුවී තිබෙනවා. ඔවුන්ටම සිනමාහල් පවා තිබෙනවා. මෙවැනි මට්ටමකට අපටත් යන්න පුළුවන්. මේ උළෙල හරහා අපේ රට තවදුරටත් ‍ලෝකයට ළං කරන්න පුළුවන් විතරක් නොවෙයි. මෙහි ඇති ව්‍යාපාරික වැදගත්කමත් ඉතා ඉහළයි. සංචාරක ව්‍යාපාරයටත් මෙවැනි උළෙලකින් ලැබෙන්නේ හොඳ වටිනාකමක්.චිත්‍රපටි උළෙලකදී ප්‍රේක්ෂකයා බලාපොරොත්තු වන්නේ අලුත්ම චිත්‍රපටි රසවිඳින්න...ඒ සඳහා අපි නොමිලයේම අවස්ථාව දෙනවා. සාමාන්‍යයෙන් ජාත්‍යන්තර චිත්‍රපටි උළෙලක චිත්‍රපටි 300ක් පමණ ප්‍රදර්ශනය කරනවා. නමුත් අපට තවම පෙන්වන්න පුළුවන් වෙන්නේ චිත්‍රපටි 80ක පමණ ප්‍රමාණයක්. ඒ අතරට අප එක්කර ගන්නේ 2013 වසරේ නිර්මාණය කළ හොඳම චිත්‍රපටි. ‍ෙම් වසරේ කෑන්ස් චිත්‍රපටි උළෙලේ පෙන්වූ චිත්‍රපටි පළමුවැනි වතාවට කොළඹ චිත්‍රපටි උළෙලේ දී පෙන්වනවා.ලොකාර්නෝ චිත්‍රපටි උළෙලේ දී පළමුවරට පෙන්වන චිත්‍රපටත් මෙහිදී පෙන්වනවා. දිනකට චිත්‍රපටි 16ක් සිනමාශාලා හතරක පෙන්වන්න නියමිතයි. පසුගිය වසරවලදී නෙට්පැක් සම්මානය දිනා ගත් චිත්‍රපටි නවයක් පෙන්වනවා. බර්ලින්වල පෙන්වූ අලුත් සිනමාපට සහ ජුලියට් බිනෝෂ් නම් ප්‍රංශ නිළියගේ චිත්‍රපටයක් සහ මයිකලාන්ජලෝ නමැති ඉතාලි සිනමාවේදියාගේ චිත්‍රපටියක් ඇතුළත් කර ප්‍රත්‍යාවලෝකන දැක්මක් පවත්වනවා.චිත්‍රපට උළෙලක් කියන්නේ ක්‍රියාකාරකම් රාශියක එකතුවක්. මේ උළෙලටත් ඒ සියල්ල ඇතුළත්ද?අර්ථයෙන් අංගසම්පූර්ණ චිත්‍රපට උළෙලක වැඩමුළු, සංදර්ශන, සංවාද, සම්මන්ත්‍රණ, ප්‍රදර්ශන සියල්ල තිබිය යුතුයි. ආරම්භය වූවත් මේ අංශ මෙම උළෙලට එකතු කරන්න අපි උත්සාහ ගත්තා. කාලෝස් රෙගදාස් කියන මෙක්සිකානු විශිෂ්ට සිනමාවේදියා මෙම උළෙලට සහභාගි වනවා. ඔහු මෙහිදී දින දෙකක වැඩමුළුවක් පැවැත්වීමට සූදානම්. ඒ වගේම ඉන්දියානු කැමරාකරු රාජිව් රවි කැමරාකරණය පිළිබඳ වැඩමුළුවක් පවත්වනවා.සිනමා නිර්මාණයකට තිර පිටපතක් සකස් කරගෙන එය චිත්‍රපටයක් ලෙස තිරගත කරන තෙක් සියලු අංශ පිළිබඳ කියා දෙන වැඩමුළුවක් තියෙනවා. ඒ වගේම කෙටි චිත්‍රපට හා වර්ණ චිත්‍රපටත් ළමා චිත්‍රපට පෙළක් ප්‍රදර්ශනය කරනවා.දැනට අපට තිබෙන සිනමාශාලා පහසුකම් මේ සඳහා ප්‍රමාණවත් වේ යැයි ඔබ සිතනවාද?එය තරමක ගැටලුවක්. චිත්‍රපට සීමාසහිත ප්‍රමාණයක් පෙන්වන්න හේතුවත් නව තාක්ෂණය සහිත සිනමාහල්වල අඩුපාඩුව. ඒත් තිබෙන ටිකෙන් හරි ප්‍රයෝජන ගන්න උත්සාහ ගන්නවා. තරංගනී ශාලාව ඩිජිටල් ප්‍රක්ෂේපණ පද්ධිතියක් සවි කරනවා. කොළඹ රීගල් සිනමා ශාලාවත් මෙයට ගැළපෙන ලෙස නවීකරණය වනවා.රතු පලසත් එයට ඇතුළත් ද?ජාත්‍යන්තර සිනමා උළෙලක තිබෙන සුවිශේෂී අංගයක් වන රතු පලස මෙහිදීත් දැක ගන්න පුළුවන්. ලංකා‍ෙව් සහ ජාත්‍යන්තර සිනමාවට සම්බන්ධ සියලුදෙනාට මේ රතු පලස මගින් ගමන් කළ හැකියි.මේ දැවැන්ත වැඩසටහනේ කොටස්කරුවන් ගැන කතා කරමු.සිනමා අධ්‍යක්ෂවරුන්ගේ සංසදය, ජනමාධ්‍ය අමාත්‍යාංශය, ජාතික චිත්‍රපට සංස්ථාව, රැඟුම් පාලක මණ්ඩලය මේ සියලු දෙනාගේ සහයෝගයෙන් තමයි මේ උළෙල පැවැත්වෙන්නේ. ඒ වගේම සියලු ජනමාධ්‍යවලින් ලැබෙන සහයත් අපව තව ඉදිරියට ගෙන යාවි.ලෝක සිනමාවට අලුත් නොවුණත් මෙය අපේ රටට අලුත්. මේ අලුත් වෙනස මෙරට සිනමාවට කෙසේ බලපාවිද?හොඳක් මිසක් නරකක් නැහැ. මෙය පටන් ගැන්මක් විතරයි. නමුත් ආරම්භයේ සිටම යම් විධිමත් සැලසුමක් ඇතුවයි මෙය කරන්නේ. පටන් ගැන්මේදීම ප්‍රේක්ෂක ආකර්ෂණය දිනා ගැනීම මත මෙය සෑම වසරකම පවත්වන්න අපට හැකියාව ලැබේවි.අලුත් සිනමා සංස්කෘතියක් බිහිවේවි. අවශ්‍ය වන්නේ ඒ සඳහා පහසුකම් ප්‍රේක්ෂකයන්ට ලබාදීමයි. රෑ එළිවෙනකම් සිනමා ශාලාවල චිත්‍රපට බලපු යුගයක් තිබුණා. ඒ යුගය නැවත ඇති කරන්න කොළඹ ජාත්‍යන්තර චිත්‍රපට උළෙල කේන්ද්‍ර කරගෙන හැකි වේවි. ලබන වසරේ දී චිත්‍රපට තරගයක් පවත්වන්නත් බලාපොරොත්තුවක් තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=f1408073</link>
    <topic>මම ගීත මංකොල්ල කන්නේ නැහැ</topic>
    <author>සටහන ප්‍රසාද් සමරතුංග සේයාරූ මාලන් කරුණාරත්න</author>
    <content>එච්. ආර්. ජෝතිපාල කියන්නෙ මෙරට බිහිවූ අසහායම ගායකයා. සදහටම සමුගෙන වසර විසිහතක් ගතවුණත් ‍ජෝතිගේ ගීත ගුවනින් අදද අපට ඇ‍හෙන්නේ ඒ හින්දාමයි. තම සංගීත දිවිය ආලෝකවත් කරගන්න ‍ජෝති ගීත ගයන නව පරපුරේ ගායකයෝ අනන්තයි. අප්‍රමාණයි. ඒ අතරින් ජෝතිගේ ගීත රී-මේක් කරන්නෝ නැතුවාම නොවෙයි.උදිත සංජය අන්න ඒවගේ කෙනෙක්. ඔහු ජෝතිගේ ජනප්‍රියම ගීත ද්විත්වයක් වන රෑ, දවල් මල් හැඟුම් සහ ආදරේ හිතෙනවා දැක්කම නව ආරකින් ගැයුවා. මේවනවිට ඒ ගීත යුවළ නිතර දෙවේලේ ප්‍රචාරය වනු අපට දැකිය හැකියි. උදිතට අප ඇමතුවේ ඒවා ගැන අහනගමං ඔහුගේ සංගීත දිවියෙහි අලුත් විස්තර පිළිබඳ අසා දැනගන්න.උදිත, පැරැණි ගීත යළි නිර්මාණය කරන්න හිතුණේ ඇයි?ඇත්තම කිව්වොත් අලුත් ගීතවලට වඩා පැරැණි ගීත මිනිස්සුන්ට මතකයි. නමුත් අලුත් පරපුරේ අය මෙවන්වූ ගීත තිබුණද කියලාවත් දන්නෙ නැහැ. අඩුමගානේ රීමේක් කරපු සිංදු දෙක අහලවත් ඔවුන් ඒවා දැනගනීවි. කාලයක් ජනප්‍රියත්වයේ තිබුණු ගීත දෙකකට යළි ඊටත් වඩා ජනප්‍රියත්වයක් හිමිකර දුන්නා කියලා නිහතමානී සතුටක් මගෙ හිතේ තියනවා.ඔබට අවසර ලැබුණද මෙම ගීත යුගළ රී-මේක් කරන්න?ඔව්. මං ඔය අනිත් අය වගේ අයිතිකාරයින්ට හොරෙන් පැරැණි ගීත ගයන ගායකයෙක් නොවෙයි. එහෙම කරලා මට පුරුදු නැහැ. මෙම ගීතවලින් ආදරේ හිතෙනවා දැක්කම ගීතයයි පළමුව මා රීමේක් කළේ. එහි වර්තමාන හිමිකාරීත්වය තිබෙන්නේ නීල් රූපසිංහ මහතා යටතේ. ඉතිං මං ඔහුව හමුවෙලා මේ ගීය ඉල්ලා සිටියා. වාසනාවට ඔහු මං ගැන දැනගෙන හිටියා.ඒ කොහොමද?සිරස සුපර් ස්ටාර් හතරවැනි අදි‍යරේ අනුසූරතාවය දිනාගත්තෙ මමනෙ. ඔහු එහි මං ගායනා ඉදිරිපත් කරන අයුරු දැකලා තියනවා. ආයෙ අමුතුවෙන් ඔහුට මා ගැන හඳුන්වලා දෙන්න වුවමනා වුණේ නැහැ. ඒ පැහැදීම නිසාම ඔහු මට දෙවතාවක් නොසිතා ගීතය දුන්නා.උදිත ගැයූ නව නිර්මාණ තිබෙනවා. ඒත් ඒවා වැඩිය ජනප්‍රිය වුණේ නැහැ. මොකද ඒ?අලුතින් සිංදුවක් හදලා මාකට් කරගන්න හරිම අමාරුයි. ඇතැම් මාධ්‍යයන් වෙන වෙන උපක්‍රම භාවිත කරමිනුයි අලුත් ගීත ප්‍රචාරය කරන්නෙ. මං මගේම ගීත ජනප්‍රිය කරගන්න පුදුම වෙහෙසක් ගත්තා. ඒත් හරිගියේ නැහැ.ඒත් රී-මේක් කරපු සිංදු දෙක ඉතාම ඉක්මනින් මිනිසුන් අතරට ගියා.ඇතැම් අය කියනවා නව පරපුරේ අය පැරැණි ගීත රී-මේක් කරන්නෙ සිංදු කියන්න බැරි හින්දා කියලා?ඔබ ඔය අහන්නෙ තාක්ෂණය මගින් ඕනම කෙනෙකුට ගායකයකු වන්න පුළුවන් කියන කාරණයනේ.‍තාක්ෂණයත් එක්ක ගොළුවකුට වුණත් අද සිංදු කියන්න පුළුවන්. හැබැයි පැවැත්මක් නැහැ. සිංදු කියන්න බැරි අය රී-‍මේක් කරනවා කියන්නෙ මුල් ගීතය මරලා දානවා වගේ වැඩක්. මුල් ගීතය මිනිස්සුන්ගේ කනට හුරුයි. සිංදු කියන්න බැරිකෙනෙක් කිව්වොත් මිනිස්සුන්ට ඒක හොඳට තේරෙනවා.නියම ගායකයකුට ලයිව් සිං කරන්න පුළුවන් වෙන්න ඕන. බොරුවට කට හොලවන අය ගායකයො නෙවෙයි. තාක්ෂණයත් එක්ක ගී ගයපු අය ලයිව් ස්ටේජ් එකේදි අපහසුතාවයන්ට පත් වන්නෙ ඒකයි.රෑ දවල් සහ ආදරේ හිතෙනවා දැක්කම ගීත යුගල ඔබ විසින් මරලා දාලා කියලා කවුරුවත් පවසලා නැද්ද?මොකද නැත්තෙ. ටිකදෙනෙක් එහෙම කියනවලු. හැබැයි කවුරුවත් මගෙ මූණට බනින්න බයයි.අද වනවිට ගීතයක් ජනප්‍රිය කරගන්න මියුසික් වීඩියෝවක් අත්‍යවශ්‍යමද?අනිවාර්යයෙන්ම ඕන. අපේ රසික රසිකාවියො වීඩියෝවලට හුරුවෙලා සිංදුවක් කරලා වීඩියෝවක් නොකළොත් වැඩක් නැහැ.රෑ දවල් ගීතයේ මියුසික් වීඩියෝව ගැන කතාකළොත්?එය අධ්‍යක්ෂණය කළේ දුමින්ද අලහේන්ද්‍ර. මෝෂන් කන්ට්‍රෝල් කියන තාක්ෂණය මුල්වරට අපි ලංකාවට මෙමගින් හඳුන්වා දුන්නා. මම වගේ දහදෙනෙක් වීඩියෝව තුළ මැවෙන්නෙ ඒ තාක්ෂණය හින්දා.උදිතගේ පවුලේ විස්තරත් කියමු?මගෙ තාත්තා බිස්නස් කරන්නෙ. අම්මයි තාත්තයි මල්ලිලා දෙන්නයි පවුලෙ ඉන්නෙ, ගම මොරටුව.ඔබේ ඊළඟ නිර්මාණයත් රී-මේක් එකක් කියලා මට දැනගන්නට ලැබුණා.හරියට හරි. නමුත් මට ඒ ගීත මොනවාද කියලා දැන්මම කියන්න බැහැ.දිගින් දිගටම රී-මේක් කළොත් ඔබේ අනන්‍යතාවය ඔබටම අහිමිවේවිනෙ?මං හිතන්නෙ නැහැ එහෙම වෙයි කියලා. මොකද මං ජෝති‍පාල මහත්මයාගෙ ගීත ගැයුවෙ ඔහු විදිහට නෙවෙයි. මගෙම ශෛලියටයි ඒවා කිව්වෙ. අනෙක් ගීතත් එහෙමයි. මං මගේ විදිහටයි රී-මේක් කරන්නෙ.අනුන්ගේ ගීත ගයලා පැවැත්මක් හදාගන්න පුළුවන්ද?අනුන්ගේ ගීත නෙවෙයි තමන්ගේම ගීත ගයලා පැවැත්මක් හදාගන්න බැරි ගායකයෝ ඕනතරම් ඉන්නවා. මේ හැම දෙයක්ම තීරණය වෙන්නෙ හැකියාව රසික ආදරය සහ වාසනා ගුණය මත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=f1408074</link>
    <topic>ලෝක සිතියමේ ලොකුවට පෙනෙන</topic>
    <author> </author>
    <content>ලෝක සිතියම මත ලංකාව ඉතාම කුඩා තිතක් ලෙස පෙනෙන විටම ඒ තිතෙන් මතුව බොහෝ දස්කම් පෙන්වන කෙනෙකි ඈ. අමෙරිකාවේ උතුරු නිව් ජර්සියේ ජීවත් වන ඈ සම්නර් පෙරේරාය. 17 හැවිරිදි ඈ සංගීතයටත්,වේදිකා නාට්‍ය රංගනයටත් දක්වන්නේ බුහුටිකමකි.අවුරුදු 09න් ඇ‍රැඹි ඇගේ රංගන ජීවිතය ගැරේජ් තියටර් කණ්ඩායමේ තරුණ කණ්ඩායමට ඇතුළත් වුණ සම්නර් ‘ද හොන්ක්’ සහ ‘ලිට්ල් ප්‍රින්සස්’ යන නාට්‍ය ද්විත්වයේ කළ රංගනය කැපී පෙනෙන්නකි.2010 වසරේදී ‘ටීන් අයිඩල් 2010’ තරඟයෙන් ප්‍රාදේශීය මට්ටමින් ජයග්‍රහණය කළ අතර ඉන් පසුව ජාතික තලයේ උසස් පාසල් අතර පැවැති ‘ටීන් අයිඩල් 2010’ තරඟයට සහභාගී විය.එමෙන්ම නිව් ජර්සිහි රංග කලා මධ්‍යස්ථානයේ තරුණ කලාකරුවන්ගේ ආයතනයට ඇතුළත් වී වැඩි දුරටත් වේදිකා රංගනය පිළිබඳ හදාරන්නට විය. කටහඬ පාලනය මෙන්ම රංගනය පිළිබද වැඩි දුර ඈ උගත්තේ එයිනි.බර්ගන් කන්ට්‍රි මියුසික් ඇකඩමියෙන් තව දුරටත් නර්තනය,රංගනය,ගායනය පිළිබද වඩා ගැඹුරින් හැදෑරීම හේතුවෙන් සම්නර් වෘත්තීයමය වේදිකා නාට්‍ය ශිල්පිණියක වීමට පුහුණු වීම අරඹා ඇත.2013 වර්ෂයේදී ඇගේ පාසලේ රඟදැක්වූ නාට්‍යයක් වූ බ්‍රිහඩූන් හි මෙග් බ්‍රොකී චරිතය රඟපා පෙප්මිල් ප්ලේහවුස් රයිසින්ග් ස්ටාර් සම්මාන උළෙලේ හොඳම සහාය නිළිය සඳහා නිර්දේශ විය.අංශ කිහිපයක් යටතේම දක්ෂතා පෙන්වන සම්නර් තම පාසලේ ජෑස් සංගීත කණ්ඩායමේ නිත්‍ය ගායිකාවක ලෙස කටයුතු කර ඇත. පුණ්‍ය කටයුතු වෙනුවෙන් තම කටහඬ ස්වේච්ඡාවෙන් ලබා දෙන සම්නර් ඔවුන්ට සත්කාර පිණිස පැවැත්වූ ‘කීප් ද ස්පිරිට් 45 ලයිව්’ සංගීත ප්‍රසංගයට සහභාගී විය. දෙවැනි ලෝක යුද වීරයන්ගේ සේවය අගය කරමින් පැවැත්වූ මේ ප්‍රසංගයේදී 40 සහ 50 දශකවල ප්‍රකට ජෑස් ගීත ගායනා කෙරුණි.ලෝක සිතියමේ ලංකාවේ තැන ලකුණු කරන්නට තැත් කරන සම්නර් අනාගතයේ දිනෙක දක්ෂ වේදිකා නාට්‍ය ශිල්පිණියක වන බවට නම් සැකයක් නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=f1408075</link>
    <topic>එදා රෙකෝඩින් කියන්නෙ යුද්ධයක්</topic>
    <author>සටහන - ඉරෝෂිණී දීපිකා ඡායා - සරත් පීරිස්</author>
    <content>දැඩි හිරු රශ්මියෙන් කොළොම්පුරය කැකෑරෙනවා. කොළඹ මංමාවත් ජනතාවගෙන් පිරී ඉතිරිලා. මේ අතර මරදානෙ සංඝරාජ මාවතේ පිහිටි වෙළෙඳ මණ්ඩලයේ පරීක්ෂකවරයකු වුණ ජී. එෆ්. ද සිල්වාගේ නිවෙසේ වෙසෙන්නන් සතුටින් උද්දාමයට පත්වෙලා. වරෙක උස් පහත් හඬින් දෙබස් හඬ නැංවෙනවා. තවත් වරෙක නාට්‍ය ගීත ගැයෙනවා. සියලු දසුන් ඉමහත් ඕනෑකමකින් බලා සිටින මේ නිවෙසේ වෙසෙන දැරියක වන විවියන්, සුමිහිරි හඬින් ගීයක් මුමුණනවා. ඇගේ හඬින් සැවොම කුල්මත් වෙනවා.“දක්ෂ දරුවෙක්” හැමෝම එකිනෙකාට මුමුණන්න වුණා.“දරුවට හොඳ අනාගතයක් තියෙනවා මිස්ටර් සිල්වා, මෙයාට කලාව හොඳට පිහිටලයි තියෙන්නෙ. මෙයාට මඟපෙන්වන්න” එදා ඇගේ කුසලතා දුටු ප්‍රවීණයො, විවියන්ගෙ පියාට කිව්වෙ එහෙමයි.“අපේ ගෙදරට නිතරම ඒ කාලෙ කලා ක්ෂේත්‍රයේ ප්‍රවීණයන් වුණ බොහෝ දෙනෙක් රැස්වෙනවා. මගේ පියා වෙළෙඳ සමාගමේ පරීක්ෂකවරයෙක් විදිහට සේවය කරන අතරෙම ඩිසොයිසා රක්ෂණ සමාගමේ කළමනාකාරවරයෙක් විදිහටත් සේවය කළා.ඒ වගේ ම තමයි ඒ කාලෙ ප්‍රකට බස් කම්පණි එකක් වුණ “සේෆ්ටි ටුවර්” කියන සමාගමත් මගේ පියාට අයත් එකක්. මේ සියලු කටයුතු අතරෙ මගේ පියා කලා කටයුතුවලටත් බෙහෙවින් ම ඇල්මක් දැක්වූවා. නාට්‍ය රචනයට වගේ ම නාට්‍ය නිෂ්පාදනයටත් ඔහු කටයුතු කළ නිසා රසකාමීන්ගෙන් අපේ නිවෙස පිරී ඉතිරිලා ගියා.ලක්ෂ්මි බායි, ඇනී බොතේජු, විමලා කාන්තා, සුසිලා ජයසිංහ, රොම්ලස් ද සිල්වා වගේ අය නිතරම පාහේ අපේ නිවෙසට ඇවිත් නාට්‍ය පුහුණුවීම් කටයුතුවල නිරත වුණා. සංගීතය සැපැයුවෙ එඩී මාස්ටර්, රූපසිංහ මාස්ටර් වගේ අය. මේ සුප්‍රකට සංගීතඥයන් ක්‍රියා කරන ආකාරය පුංචි කාලෙ ඉඳන්ම මං බලාගෙන හිටියෙ හරිම උනන්දුවෙන්.මේ නිසාම කුඩාම සන්ධියේ සිටි මගේ හිතත් කලාව කෙරෙහි ඇදිලා ගියා. යන්තම් වචන ගැටගහගෙන කවි පදයක් මුමුණන්න අරඅඳින පුංචි ම වියේ ඉඳන් ගීත ගායනා කළා.ඊට පස්සෙ තාත්තගෙ නාට්‍යවල පොතේගුරාගෙ ගායනය කළා. ඒ කාලෙ ජනප්‍රිය ගායකයකු වුණ ජී. ආර්. එඩ්වඩ් කියන්නෙ මගේ මාමා කෙනෙක්. එතුමා අධ්‍යාපන දෙපාර්තමේන්තුවේ සංගීත අධ්‍යක්ෂවරයෙක්. ඔහුගේ ආභාසයත් කලා දිවිය කෙරෙහි මගේ සිත ඇදී යන්න ප්‍රධාන වශයෙන් ම බලපෑවා කිව්වොත් එය නිවැරැදියි.”1930 නොවැම්බර් 24 වැනිදා කොළඹ දී උපන් විවියන් ද සිල්වා කියන්නෙ, සිල්වා පවුලෙ එකම දරුවා. මේ නිසා ඇයට හැමෝගෙම ආදරය, කරුණාව, දයාව නොඅඩුව ලැබුණා. කෙමෙන් කෙමෙන් බහ තෝරන අවදියට පත්වුණ විවියන් මරදාන මහ විදුහලට ඇතුළත් වුණා. එම පාසලෙන් එස්. එස්. සී. විභාගය දක්වා ඉගෙන ගත් ඇය, පාසලේ කා අතරත් ජනප්‍රිය චරිතයක් වුණා. ඒකට හේතුව වුණේ ඇයට හොඳට ගීත, කවි ගායනය කරන්න පුළුවන් වුණ නිසයි.පාසලේ සෑම කටයුත්තකදී ම ඇයට ගීත, කවි ගායනයට ඉඩකඩ විවර වුණා. හැමෝම පුල පුලා බලා සිටියේ විවියන් ඉස්සරහට ඇවිත් ගීතයක් ගායනා කරනකනුයි. පාසලේ සාහිත්‍ය සමිතියේදී කාටත් කලින් ඉදිරියට ආව විවියන්, ගී ගායනයට ඉදිරියට එන විටත්, ගීත ගයා නිමවෙලා යන විටත් දසතින් ම ඔල්වරසන් හඬ නැඟෙන්න වුණා.“මට ගීත ගායනයට හොඳින් ම හැකියාව තිබුණ නිසා මේ ක්ෂේත්‍රය තුළින් ඉදිරියට යාමට මාපියන් මට උදව් කළා. මට සාමාන්‍යයෙන් අවුරුදු අටක් නවයක් වගේ වෙනකොට මාමත් එක්ක ගුවන් විදුලියේ ගීත ගායනයට ගියා.මං ගෙදරදී ගීත ගායනා කරනවා දැකලා තමා මගේ මාමා මාව ගුවන් විදුලියට එක්කගෙන ගියේ. මගේ දක්ෂතා දැකලා ගුවන් විදුලියෙන් කිව්වා සරල ගී පරීක්ෂණයකට මා යොමු කරන්න කියලා.ඒ අනුව මං ඒ පරීක්ෂණයට පෙනී සිටියා. එදා මාව පරීක්ෂා කළ අය අතර ගුණපාල මලලසේකර, එස්. එල්. බී. කපුකොටුව, බී. එස්. විජේරත්න වගේ අය ඉදිරියේ තමයි මට දක්ෂ අයුරින් ගායනා කරලා මේ පරීක්ෂණයට ‍භාජනය වෙන්න සිදුවුණේ.මං මගේ පරීක්ෂණයෙන් පළමුවැනියාට තේරී පත් වුණා. ඒ පරීක්ෂණයට පරීක්ෂකයන්ගෙන් ලැබෙන තීන්දුව වගේ ම අසන්නන්ගෙන් ලැබෙන මනාපයත් වැදගත් වුණා.මේ දෙකෙන් ම පළමු තැන දිනාගන්න මට හැකියාවක් වගේ ම වාසනාවත් තිබුණා. මේ පරීක්ෂණයට ඉදිරිපත් වෙද්දී මගේ වයස අවුරුදු දහයයි. මට මතක විදිහට මං එදා මුලින්ම ගායනා කළේ “චන්ද්‍රා දේය ප්‍රියා කාන්ති” කියන ගීතයයි.”මේ පරීක්ෂණ‍ෙයන් සමත්වුණ නිසා විවියන් හට දිගටම විනාඩි 15 ක සරල ගී වැඩසටහනක් ලැබුණා. ඒ වැඩසටහන කරන්න සංගීතඥයන් සොයා ගන්න සිදුවුණේ ද ඇයටමයි. මේ වැඩසටහනට සහභාගි වීමට පෙර ඇය දින තුනක් පමණ නිවෙසේ රැ‍ඳෙමින් පුහුණුවීම් කටයුතු කළා.මේ සිදුවීමෙන් වසර හතරකට හෝ පහකට පමණ පසු ඇයට තවත් විශිෂ්ට ජයක් හිමිවෙනවා. රතන ජංකර් පඬිතුමා ඉන්දියාවෙ ඉඳන් මෙරටට ඇවිත් මෙරට ශිල්පීන් ශ්‍රේණිගත කිරීම එම සුවිශේෂී අවස්ථාවයි. එතුමා විශිෂ්ට ශ්‍රේණියේ ගායිකාවක් විදිහට විවියන් තෝරාගත්තෙ මේ වෙලාවෙදියි. රතනජංකර් පඬිතුමා වැනි අයකු පැමිණ ශ්‍රේණිගත කිරීමකදී ඇය විශිෂ්ට ශ්‍රේණියේ ගායිකාවක ‍බවට පත්වීම මොන තරම් ආශ්චර්යයක් ද? අපූර්වත්වයක් ද?“මේ කාලෙදී මට මෙතෙක් තිබුණ සරල ගී වැඩසටහනට අමතරව සති තුනකට වරක් අඩ පැයක සංගීත වැඩසටහනක් කිරීමට අවස්ථාව ලැබුණා. සෑම සංගීත වැඩසටහනකම මං මුලින්ම ගායනා කළේ බෞද්ධ ගීතයක්.”විවියන් එදා මෙදාතුර සදාකාලිකවම පෙම් බැන්දේ බෞද්ධ ගීතයටයි. ඒ නිසා ඇය නිරතුරුවම අලුතින් ගීත ගායනා ඉදිරිපත් කරන විටෙකදී බෞද්ධ ගීයක් කීමට අමතක කළේ නෑ.“මං බෞද්ධ කෙනෙක්. ඒ නිසා මං බෞද්ධ ගීතයට බෙහෙවින් ම ලැදියි. මං පොඩි කාලෙ ඉඳලම දවස පටන් ගත්තෙ බුදුන් වැඳලයි. දැනුත් එහෙමම තමයි. උදේට, සවසට බුදුන් වඳිනවා. ඒ නිසා ම මට ඒ පිහිට ලැබෙනවා. ආගම දහමට යොමු වුණහම හිතට හරිම සහනයක් ලැබෙන්නෙ.මට වෛර කරන, ඊර්ෂ්‍යා කරන මිනිසුන්ට වගේ ම මට බැන්න කිසිම කෙනෙක්ට මම කවදාකවත් බනින්න, ගහන්න ගියෙ නෑ. මං ඒ හැම දෙයක් ම නෑසුණා වගේ හිටියා. ඒ අයට මාත් ප්‍රතිචාර දක්වන්න ගියා නම් මගේ හිත කිළිටි වෙනවා. මං එහෙම වෙනවට කැමැති කෙනෙක් නෙමෙයි. හොඳින් ඉඳලා මැරිලා යන එක තමයි මගේ අරමුණ.”ආලෝකය මේ යැයි පවසන දිනයයි සම්බුදු ‍මංගල්ලේ, බුදු මඟුල ළඟයි, දුර පේන තැනිතලා, නවතින්න තිස්ස ඇයි මේ, නංගී නංගී රූපිකා, සිසිලස, සැඳෑ වලාවෝ, මා සංඝබෝධි, කාලෙට වැහි, නුවන් සඳැල්ලේ, ශාන්ත සැපා, නිදි යහනේ, සැරදේ, පැරකුම් සමුදුර, දිලෙනා සමනල, සිංහ කොඩිය වැනි බොහෝ ගීතවලින් රසික සිත් අමන්දානන්දයට පත්කළ විවියන් නැමැති දක්ෂ ගායිකාව එදා ගැයූ අයුරින් ම ඒ කටහඬෙහි කිසිදු වෙනසක් නැතිව අදටත් සිය ගීත ගායනා කරන අයුරු හරිම අපූරුයි.මෙලෙස ගී ගයන විට විවියන් රටේ ජනප්‍රියත්වයට පත් වුණා. එහි ප්‍රතිඵලයක් විදිහට ඇයට එච්. එම්. වී. තැටි කිරීමට ඉඩකඩ විවර වෙනවා. ඒ ඉඩකඩ සැකසුණේ කාගිල්ස් සමාගමෙන්. එවකට කාගිල්ස් සමාගමේ හිටපු මැනේජර්වරයා විවියන්ගෙ ගෙදරට ඇවිත් ඇගේ තාත්තා හමුවෙනවා. ඔහු සමඟ කතා කරන මැනේජර්වරයා විවියන්ගේ ගීත එච්. එම්. වී. තැටිවලට ගායනා කරවමු යැයි යෝජනා කළා.පියාගේත් එකඟතාව ඇතිව මේ තැටි වෙනුවෙන් ඇය ගැයුවා. ඒ කාලෙ ඇගේ ගී තැටි හරියට අලෙවි වුණා. ඒකට හේතුවෙලා තිබුණෙ ඔය කාලෙදි විවියන්ගේ ගීත ලංකාවේ අතිශයින්ම ජනප්‍රිය වෙලා තිබීමයි. කොහොම හරි කාගිල්ස් සමාගමටත් මේ නිසා හොඳක් සිදුවුණා. ඒ අයත් හරියට සතුටු වුණා. මේ නිසාම ඒ අය විවියන්ට තැටි දොළහක් දැමිය හැකි රේඩියෝ රැම් එකක් තෑගි කළා. එදා වන විට එහි මිල රු. 3500 ක් තරම්, වර්තමානයේ නම් එය ලක්ෂයකටත් වඩා මිල අධිකයි.එදා ගුවන් විදුලියේ පටිගත කිරීමේ වැඩසටහන් සහ සෑම වැඩසටහනක්ම කිරීමට සිදුව තිබුණේ අඩු පහසුකම් මැදයි. ‍සීමිත පහසුකම් මධ්‍යයේ සිදුකෙරුණු මේ කාර්යයන් අතිශයින්ම බැරෑරුම් සහගත වුණා.“එදා වැඩසටහන් කෙරුණේ එකම මයික්‍රෆෝනයකින් ගායක ගායිකාවන්ට වගේම වාදක මණ්ඩලයටත් තිබුණේ එකම මයික්‍රෆෝනයක්. මේ නිසා එදා රෙකෝඩින් එකක් කියන්නෙ පණ යන වැඩක්. ඒත් කවුරුවත් වරද්දන්නෙ නැතිව තමන්ට අදාළ කාර්යය ඉටු කළා. එදා අපි කරපු ඒ වගේ පටිගත කිරීම් ගැන දැන් දියුණු තාක්ෂණයත් සමඟ සසඳා කතා කළොත් අපි එදා කරලා තියෙන්නෙ යුද්ධයක්.”මරදාන මධ්‍ය මහා විද්‍යාලයේ ඉගෙන ගන්නා අතරතුර ඈ ගුවන් විදුලි වැඩසටහන්, ගීත වැඩසටහන් වැනි බොහෝ කාර්යයන්හි නිරත වුණා. ඇය පවුලේ එකම දරුවා වූ නිසා මාපියන් දැඩි ලෙස ඇය සුරක්ෂිත කළා. මේ නිසා ම ඇයට කලා කටයුතුවල නිරත වීමට පවා සිදුවුණේ දැඩි නීති රීති මැදයි. සෑම සරල ගී වැඩසටහනක් ම කරන විට මවත්, පියාත් ඇය සමඟ ආවා. පියා මේ සෑම කාර්යයකටම ආවේ තමන්ගේ රාජකාරි කටයුතු වගේ ම ව්‍යාපාරික වැඩ පාඩු කරගෙනයි.“එදා අපි වැඩසටහනක් කරන්න හරියට මහන්සි වුණා. ඒ සඳහා අවශ්‍ය කරන වාදක මණ්ඩලයත් අප ම හොයාගන්න ඕනෑ. සින්දුවක් කිව්වහම ඒක එදාම ඉවරයි. ඒකට හේතුව ඒවා පටිගත නොකර වැඩසටහනට විතරක් ගායනා කළ නිසයි.එදා ගුවන් විදුලියට ගීතයක් කියන්න යනවා නම්, ඊට කලින් ඒ සින්දුවෙ වචන ටික ගුවන් විදුලියට යවන්න ඕනෑ. ඒ කාර්ය අනිවාර්යයෙන් ම කළ යුතු වුණා. ඒ විදිහට කළොත් විතරයි සින්දුවක් කියන්න අවසර දෙන්නෙ. මේ වචන බලන්න වෙනමම මණ්ඩලයක් හිටියා. ඒ අයගෙ නිර්දේශය ඇතිව තමයි අප ගීත ගැයුවේ.එදා මාගේ බොහෝ ගීත නිර්මාණවලට නිව්ටන් පෙරේරා කියන ශිල්පියා තමයි සංගීතය සැපයුවෙ. සරල ගී ගායනය කරන්න වුණහම එතුමා වාදක මණ්ඩල පවා හොයාගෙන ඇවිදින් මට උදව් කළා. ඒ වගේ ම සනත් නන්දසිරි, ප්‍රේමසිරි කේමදාස, බී. වික්ටර් පෙරේරා වගේ අයත් එදා මගේ ගීතවලට ගී තනු නිර්මාණය කළා.”වසන්තා සන්දනායක, ග්‍රේ සහබන්දු, කාන්ති වක්වැල්ල, සුසිලා ඕපාත, ශීලා පීරිස්, සී. ටී. ප්‍රනාන්දු, සුසිල් ප්‍රේමරත්න වැන්නන්ගේ සමකාලීන ශිල්පිනියක වුණ විවියන් ගුවන් විදුලියේ ඒ ශ්‍රේණියේ ගායිකාවක් ලෙස ක්ෂේත්‍රය වෙනුවෙන් බෙහෙවින් ම ඇප කැපවී ක්‍රියා කළා. අරුත්බර ගී පදවැලකින් නිරතුරුවම රසිකයා පිනවීමට සිතූ ඇය රසිකයන් හට සුමියුරු හඬින් ගී ගයමින් ලබා දුන් මිහිරියාව එදාටත් අදටත් එක සේ ම විඳගන්න පුළුවන්.“ඒ කාලෙ ඒ ශ්‍රේණියේ කලාකරුවකුට ගෙව්වෙ රුපියල් අනූවයි. පැය භාගයකට සින්දු පහක්, හයක් ගායනා කරන්න ඕනෑ. අපි එදා මහන්සි වෙලා අපට ලැබුණු කාර්යය හරියාකාරව ඉටු කළා. මේ නිසා අපි තෘප්තියක් ලැබුවා. ඒ වගේම තමයි රසිකයන්ගෙන් පවා අපට හොඳ ප්‍රතිචාර ලැබුණා. හොඳ‍ දෙයක් කළොත් ජනතාව අතර පවතිනවා. මං හිතන්නෙ අදටත් මගේ ගීත නොනැසී වත්මන් පරපුරට පවා මිහිරක් ගෙන දෙන්නෙ මං කළ ගීත නිර්මාණ හොඳ ගීත නිර්මාණ වුණ නිසයි.”එදා ඇය සිය කාලය කැප කරනු ලැබුවේ අරුත්බර ගී පාඨක දන වෙත ගෙන ඒමට ය. තාක්ෂණයෙන් දියුණුවක් නොවූ එම යුගයේ දී ඔවුන්ට විවිධ ගැහැටවලට ලක්වීමට ද සිදු විය.“දුර පේන තැනිතලා” ගීතය ගායනා කරද්දී ඒක පටිගත කිරීම් කළේ එච්. එම්. වී. පටිගත කිරීම් කළ ස්ටූඩියෝ එකේ. ස්ටූඩියෝ එක හදලා තිබුණෙ වහලට තහඩු හෙවිලි කරලා පොඩි තහඩු මඩුවක් වගේ. මගේ මේ ගීතය පටිගත කරන වෙලාවේ මහා ධාරාණිපාත වර්ෂාවක් ඇදහැළුණා. පටිගත කරනකොට වහලයේ තහඩුවලට සට සට ගාලා වැහි පොද වැටෙන හඬ ඇහෙනවා. මොනව කරන්නද ඉතිං ඒ වෙලාවෙ ඒ පටිගත කිරීම් කටයුතු කරන්නත් එපායෑ. අවසානයේදී ඒ කරදර බාධක මැද්දෙ මගේ රෙකෝඩිං කෙරුවා.”ඇය ගායන ලොවට පිවිසෙන විට මෙරට සංගීත ක්ෂේත්‍රයේ දැවැන්තයකු වූ සුනිල් ශාන්තයන් වරෙක ඇයට යුග ගීයක් ගායනය කිරීම සඳහා ආරාධනා කරනවා. මාපියන්ගේ අවසරය ඇතිව ඇය එම ගීතය ගයනු ලැබුවා. “රැල්ල නැඟෙන්නේ වැල්ල බලා ඇදෙන්නේ” කියන්නෙ එම යුග ගීතයයි. එය එවකට ඉතාමත්ම ජනප්‍රිය ගීතයක් වුණා.එදා මේ ගීතය ගයද්දී එහි අත්වැල් ගායනය සඳහා එක්වූයේ ද පසුකාලීනව සංගීත ලොව මහා දැවැන්තයන් බවට පත්වූ ඩබ්ලිව්. ඩී. අමරදේව, කාන්ති වක්වැල්ල, සී. ටී. ප්‍රනාන්දු, පර්සි විජේවර්ධන වැනි අයයි. එවැනි ගීයකට දායකත්වය ලබා දීමට හැකිවීම මේ කලා ශිල්පිනියට සොඳුරුතම අවස්ථාවක් වුණා.එය ඇගේ කලා දිවියේ සංධිස්ථානයක්. මිහිරි අමිහිරි අත්දැකීම් අතර සැරිසරමින් දිවි ගෙවූ ‍ඇය 1953 සැප්තැම්බර් 24 වැනිදා තනිකඩ දිවියට තිත තබමින් විවාහ දිවියට ඇතුළු වුණා. ඒ වන විට ඇයට අවුරුදු 22 ක්. ඇය සමඟ අතගත් ඔහු ඩී. ඩී. එස්. බොරලැස්සයි. ඔහු වැවිලිකරුවෙක්. පසුව ඈ දරුවන් සයදෙනෙකුගේ මවක් බවට පත් වුණා.“මට මගේ දරුවන් වෙනුවෙන්, ඔවුන්ගේ අනාගතය වෙනුවෙන් මවක ලෙස විය යුතු යුතුකම් ඉටුකිරීමට අවශ්‍ය වුණ නිසා කාලයක් මා නිහඬව සිටියා. මං මගේ දරුවන්ගෙ ජීවිත ගොඩනඟන්න මහන්සි වුණා. ඒත් මං කවදාකවත් කලාවට සමුදීලා නෑ. මට රසික රසිකාවියො දුරකථනයෙන් කතා කරමින්, ලිපි එවමින් මා දිරිමත් කරනවා. අදටත් ඔවුන් මගේ නිර්මාණ අගයනවා. පසුගියදා ලංකා බැංකුව මඟින් හරුන් ලන්ත්‍රා සහ මා ඇගැයීමට ලක්කරමින් උපහාර උළෙලක් පැවැත්වූවා.එවැනි අවස්ථා අප වගේ අයගෙ ජීවිතයට හරිම ශක්තියක්. ගුවන් විදුලියේ මහගෙදර අපගේ ගීතවලට යම් සාධාරණයක් ඉෂ්ට කළත්, අනෙක් ආයතන අප වගේ අය හඳුනන්නේ පවා නෑ. මං වයසට ගියාට මගේ කටහඬ තාමත් එදා වගේමයි. මට හොඳට ගීත ගයන්න පුළුවන්. අප ජීවත්ව සිටියදීම සමාජයේ මේ වගේ තත්ත්වයක් උදා වී තිබීම කනගාටුවට කරුණක්. අපට ඇත්තටම කිව්වොත් මේ වෙනකොට නිසි ඇගැයීමක් නෑ, ජනාධිපතිතුමාගේ මැදිහත්වීම ඇතිව හෝ අපට සාධාරණයක් ඉෂ්ට කිරීමට මැදිහත් වෙනවා නම්, එය අප වගේ අයට හයියක්.මැරුණට පස්සේ අපේ ගුණ ගී ගායනා කරලා වැඩක් නෑ. අපට සළකන්න ඕනෙ ජීවත්වෙලා හිටිද්දීයි. මේ රටේ ජනතාවගේ සිතට සැනසීම ගෙන එන්න අපි කොපමණ කැපවීමෙන් කටයුතු කළාද? ඒ ගැන දන්නෙ කීයෙන් කී දෙනාද?”ඇය සිය හඬ අවදි කරන්නෙ ඒ විදිහටයි. අද ඇයට ලැබෙන සැලකිල්ල කෙබඳු ද යන්න 2600 වැනි සම්බුද්ධත්ව ජයන්තිය වෙනුවෙන් නිර්මාණය කෙරුණු “මේ පින්බිමේ” නමැති ගීයෙන් වුණත් වටහා ගන්න පුළුවන්.“මේ ගීතය රචනා කළේ පල්ලේගම හේමරතන හිමියන්. සංගීතය සැපයූවෙ නවරත්න ගමගේ. ඒ ගීතය පටිගත කරලා විවිධ නාලිකාවලට දුන්නා. ඒත් මං තාම ඒ නාලිකාවලින් මේ ගීතය අහලා නෑ.”විවියන් ද සිල්වා බොරලැස්ස ප්‍රවීණ ගායන ශිල්පිනියගේ බලාපොරොත්තුවක් වෙලා තිබුණෙ සංගත තැටියක් එළිදැක්වීමයි. “සම්බුදු මංගල්ලේ” ලෙසින් එය නම් කරලා තිබුණා. ඒත් දහසක් බලාපොරොත්තු තබාගෙන ඇය නිර්මාණය කළ ඒ ගීත තැටිය එළිදැක්වීමට තිබුණේ රණවිරු උපහාර උළෙලක් පැවැත්වෙන දිනකයි. ඒ නිසා එම උත්සවය පැවැත්වීම රණවිරුවන්ට දක්වන උපහාරයක් විදිහට හිතලා නැවැත්තුවා. ඒ සී. ඩී. එක දොරට වැඩීම ඇගේ හිතේ තිබුණු ලොකුම බලාපොරොත්තුවක්. ඒත් එය අද වන තෙක් ඉටුවුණේ නෑ.“අද වන විට මං සතුටින් ජීවත්වෙනවා. මා කළ මෙහෙවර ගැන මං අතිශයින්ම සතුටක් ලබනවා.”</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>07</day>
    </date>
    <link>http://www.dinamina.lk/2014/08/07/_art.asp?fn=f1408076</link>
    <topic>මොළයේ කොටසක් අඩු මිනිසා ඡන්ද රැස්වීමක</topic>
    <author>බන්දුල ආර්. ගුලවත්ත</author>
    <content>ශ්‍රී ලංකාවේ වමේ ව්‍යාපාරයේ ඉදිරි පෙළ සටන් නියමුවකු වු බර්නාඩ් සොයිසා 1956 මහා මැතිවරණයෙන් දකුණු කොළඹ අසුන විජයග්‍රහණය කළේ ජනතාවගේත් පක්ෂයේත් අභිමතාර්ථ උදෙසා නොසැලී, නොතැවී අධිෂ්ඨාන පූර්වකව, නිවැරැදිව, එඩිතරව පෙරමුණට ම ‍ගමන් ගත් හෙයිනි.ඔහු 1947 මහ මැතිවරණයට බොල්ෂෙවික් ලෙනිස්ට් පක්ෂයෙන් තරග කළේය. යළිත් 1952 දී ඉතා තියුණු සටනක් කර අසාර්ථකත්වයට පත්වූයේය. කොළඹ නාගරික මන්ත්‍රීවරයකු වශයෙන් බර්නාඩ් සොයිසා පුළුල් ජන මෙහෙවරක නියුක්තව සිටියේය. එකල නාගරික මන්ත්‍රීවරුන්ට ද මාසික දීමනාවක් නොලැබුණි. එහෙත් ඔව්හු ජන මෙහෙවරෙහි ඉතා අවංකව නියුක්ත වුහ. 1956 මහා මැතිවරණයෙන් බර්නාඩ් දකුණු කොළඹ අසුනෙන් ඉතා විශිෂ්ට ජයග්‍රහණයක් හිමිකර ගත්තේය.1977 දක්වාම බර්නාඩ් දකුණු කොළඹ මහජන මන්ත්‍රී ධුරය හෙබවීය. බර්නාඩ් සොයිසා ද අයත් වුයේ ශ්‍රී ලංකාවේ පොදුජන මෙහෙවරෙහි අභීතව අවංකව පෙරමුණ ගත් පරපුරටය. සිංහල - ඉංග්‍රීසි දෙබසෙහිම මනා අවබෝධයකින් දේශනයෙහිත්, ලේඛනයෙහිත් නියුක්ත වූ බර්නාඩ් සොයිසා ව්‍යක්ත චතුර කථිකයකු විය. පාර්ලිමේන්තු සභා ගර්භයේ දී ඔහුගේ කතාවකට කිසියම් රීති ප්‍රශ්නයක් ඇති වුවහොත් ඔහු අසුන් ගනී.ඔහු රීති ප්‍රශ්න මතු කරනවිට සභාව නිහඬ ය. කතානායක තීන්දුව දෙන තුරු නිහඬය. ඒ 1965 – 70 පාලන යුගයයි. බර්නාඩ් සොයිසා පාර්ලිමේන්තු සභා ගර්භයේ කතා කරන කළ එජාපයේ මන්ත්‍රීවරයෙක් සමසමාජකාරයන්ට මොළය වැඩි යැයි උපහාසාත්මකව පැවැසීය. බර්නාඩ් කතාව වෙනත් පැත්තකට යොමු කළේය.ඔව්, කථානායකතුමනි, සමසමාජකාරයන්ට අනෙක් අයට වඩා මොළය වැඩි තමයි. මට බාධා කළ මන්ත්‍රීතුමාට මොළය කොහෙත්ම නෑ. මම හොඳ කතාවක් කියන්නම්. මට ඒකට අවසර දෙන්න.කථානායකතුමනි, එක් පුද්ගලයකුට මොළයේ සැත්කමක් කළා. ඔහු දින දෙකකට පසු සුවවෙලා ගෙදර ගියා. පහුවදා ඔපරේෂන් වාට්ටුවට ගිය වෛද්‍යවරයාට තරු පෙණුනා. අද වගේ නෙවෙයි, ඒ කාලයේ වෛද්‍යවරු හරියට ගෞරව කරනවා රෝගී ජනතාවට. අර ලෙඩාගේ මොළයේ හිතන්න පුළුවන් කොටස ඔපරේෂන් වාට්ටුවේ මේසය උඩ. මේ දොස්තර මහත්තයට කාර් එකකුත් නෑ. අර ලෙඩාගේ ලිපිනය ලියාගෙන ටැක්සියක් අරගෙන ගියා ගෙදරට. ගෙදර නෑ. සොයන කොට අර මනුස්සයා යූ.ඇන්.පී. රැස්වීමක ඇමැති කෙනෙකුගේ කතාවට උඩ පැන පැන අත්පොළසන් දෙනවා.ලෙඩාව ටැක්සි‍ෙය් දාගෙන ඔපරේෂන් වාට්ටුවට ගෙනත් ශල්‍යකර්මයක් කරලා අර අවශ්‍ය කොටස බද්ධ කළා. පැය දෙකක් විතර ගතවුණා. සිහිය ආවා. මෙන්න බොලේ ඔපරේෂන් වාට්ටුව ඇතුළේ ඉඳන්ම අර ඇමැතිවරයාට තිත්ත කුණුහරුපෙන් බනිනවා.මුළු සභාවම පමණක් නොව, කතානායකතුමාටද සිනහව නතර කර ගැනීමට නොහැකි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n140808_6</link>
    <topic>නව ක්‍රීඩා කෞතුකාගාරයක්</topic>
    <author>ඉඳුනිල් වීරරත්න</author>
    <content>[2014-08-08 ප.ව 14.30]කොළඹ නිදහස් චතුරස්‍රය ආශ්‍රීතව ජාතික ක්‍රීඩා කෞතුකාගාරයක් ස්ථාපිත කිරීමට කැබිනට් අනුමැතිය හිමිවී තිබේ.ඒ අනුව දිවංගත එෆ්. ආර්. සේනානායක මහාතාගේ පාරම්පරික නිවසේ මෙය පිහිටුවීමට නියමිතයි.ක්‍රීඩාවේ ඵෙතිහාසික වැදගත්කම අනාගත පරපුරට උරුමකර දීමට සහ මානව විද්‍යාත්මක වැදගත්කමකින් යුතු ක්‍රීඩා සංරක්ෂණය කිරීම සඳහා මෙය සිදු කෙරෙන බව ක්‍රීඩා අමාත්‍ය මහින්දානන්ද අලුත්ගමගේ මහතා පවසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n140808_5</link>
    <topic>සිනෙස්ටාර් පදනමෙන් ප්‍රතිලාභ රැසක්</topic>
    <author>රෝහණ ආර්යරත්න</author>
    <content>[2014-08-08 ප.ව 13.30]සිනෙස්ටාර් පදනමේ හා ඔස්කාර් ක්ෂේත්‍රයේ සාමාජික කලා ශිල්පීන්ට හා ශිල්පිනියන්ට ප්‍රතිලාභ රැසක් හිමිවන ව්‍යාපෘතියක් ආරම්භ කෙරේ.මේ අනුව සේවා නියුක්තිකයන්ගේ භාරකාර අරමුදලේ සාමාජිකත්වය ද නවලෝක රෝහලෙන් ප්‍රතිකාර ලබාගැනීමට සහනදායි පැකේජයක් ද හඳුන්වා දී ඇත.ඊට අමතරව කාගීල්ස් ෆුඩ් සිටි මඟින් භාණ්ඩ මිලදී ගැනීමේදී විශේෂ වට්ටම් සහිත `ගරු සරු' නමින් කාඩ්පතක් ද විෂන් කෙයා ආයතනය `තරු බුහුමන්' නමින් සහන කාඩ්පතක් ද ලබාදීමට තීරණය කොට ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n140808_4</link>
    <topic>ලක්ෂ 600ක හිඟ වැටුප් ගෙවීමට පියවර</topic>
    <author>රේණුකා හේවාපතිරණ</author>
    <content>[2014-08-08 පෙ.ව 11.30]සීමාසහිත සී-නෝර් පදනමේ සේවක සේවිකාවන්ගේ හිඟ වැටුප් ලෙස රුපියල් ලක්ෂ 600ක මුදලක් ගෙවීමට පියවර ගෙන ඇත.1998 වසරේ සිට අයවැය යෝජනාවන්ගෙන් වැඩි කළ රාජ්‍ය සේවක වැටුප් මෙතෙක් ඔවුන්ට ලබා නොදීම එයට හේතුව වී තිබේ.මෙම හිඟ වැටුප් නිල වශයෙන් බෙදා දීම ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාගේ ප්‍රධානත්වයෙන් සිදු කෙරිණි.   </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n140808_3</link>
    <topic>මාතරට එන ජීව වායු එකතුව</topic>
    <author>රේණුකා හේවාපතිරණ</author>
    <content>[2014-08-08 පෙ.ව 10.30]ජීව වායු නිෂ්පාදනාගාරයක් මාතර කොටවිල ප්‍රදේශයේ දි ආරම්භ කෙරේ.රුපියල් ලක්ෂ 330ක වියදමින් ඉදිකිරීමට නියමිත මෙම ජීව වායු නිෂ්පාදනාගාරය මාතර මහ නගර සභාව, මධ්‍යම පරිසර අධිකාරිය, මොරටුව විශ්ව විද්‍යාලය හා තවත් පෞද්ගලික සමාගමක් සමඟ එක්ව ක්‍රියාත්මක කෙරේ.නගර සභාවට අයත් කොටවිල කොම්පෝස්ට අංගනයේදී ඇරැඹෙන මෙම ව්‍යාපෘතියේ රුපියල් දස ලක්ෂ තිස්පහක වියදමින් ආරක්ෂිත බිම් පිරවුම් අංගනයක් ද ස්ථාපිත කිරීමට නියමිතය.   </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n140808_2</link>
    <topic>ළමා රෝහලේ  නේවාසික දරුවන්ටත් අධ්‍යාපනය </topic>
    <author>දිනේෂ් හේවාවිතාරණ</author>
    <content>[2014-08-08 පෙ.ව 09.30]ළමා රෝහලේ නේවාසිකව ප්‍රතිකාර ලබන දරුවන් රෝහල්ගතව සිටින කාලය තුළ පාසල් විෂයමාලාව ආවරණය කිරීමට ගුරුවරු පස්දෙනෙක් ඉදිරිපත් වෙති.පාසල් කාලවේලාවේ නේවාසිකව ප්‍රතිකාර ලබන දරුවන් වෙනුවෙන් මේ සේවාව ක්‍රියාත්මක වේ.මේ පිළිබඳ සවිස්තරාත්මක පුවත ඉරිදා සිළුමිණ පුවත්පතේ පළවේ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n140808_1</link>
    <topic>``කන්ස්ට්‍රක් 2014" අද ඇරඹේ</topic>
    <author>දිනේෂ් හේවාවිතාරණ</author>
    <content>[2014-08-08 පෙ.ව 09.30]ශ්‍රී ලංකා ජාතික ඉදිකිරීම් සංගමය සංවිධානය කරන ``කන්ස්ට්‍රක් 2014"  ප්‍රදර්ශනය අද ආරම්භ වේ.මෙම ප්‍රදර්ශනය අද සිට ලබන 10 වැනිදා දක්වා කොළඹ බණ්ඩාරණායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.14 වැනි වරට පැවැත්වෙන මෙම ප්‍රදර්ශනයේ මෙවර තේමාව ``මුළු රටම වැඩබිමක්" යන්නයි. මේ සඳහා දෙස් විදෙස් ව්‍යාපාරික ආයතන රැසක් සහ 350කට ආසන්න ප්‍රදර්ශන කුටි සංඛ්‍යාවක් එක්කර තිබීම විශේෂත්වයකි.ප්‍රදර්ශනය තව නොබෝ වේලාවකින් ජනාධිපති මහින්ද රාජපක්ෂ මහතා අතින් විවෘතවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408082</link>
    <topic>කොබ්බෑකඩුව-විජය විමලරත්න ඇතුළු පිරිස රට වෙනුවෙන් දිවි පුදා</topic>
    <author>රත්නසිරි පතිරණ</author>
    <content>ලුතිනන් ජනරාල් ඩෙන්සිල් කොබ්බෑකඩුව ඇතුළු රණවිරුවන් දස දෙනකු මවුබිම වෙනුවෙන් දිවි පුදා අද (8) දාට වසර 22ක් සපිරෙයි. 1992 අගෝස්තු 8 දා යාපනය ආරාලි තුඩුවේදී සිදු වූ පීඩන බෝම්බ ප්‍රහාරයෙන් ඩෙන්සිල් කොබ්බෑකඩුව මහතා සමඟ බ්‍රිගේඩියර් විජයවිමල රත්න, නාවික කොමදෝරු මොහාන් ජයමහ, ලුතිනන් කර්නල් ස්ටීවන්, මේජර් අල්විස්, ලුතිනන් කර්නල් යශෝධ පලිපාන, ලුතිනන් කර්නල් ආරියරත්න, ලුතිනන් අසංග ලංකාතිලක, ලුතිනන් චන්දම විජයපුර හා කෝප්‍රල් ජගත් වික්‍රමරත්න රණවිරුවන් ජීවිතක්ෂයට පත් වූහ. මෙම ප්‍රහාරයට ලක්වූ ජීප් රථයේ ගමන්ගත් සෙබළ උපාලි පමණක් ජීවිතය බේරී තිබිණි.කොබ්බෑකඩුව සෙන්පතිතුමා ඇතුළු රණවිරුවන් සිහිකර අද රට පුරා ආගමික වතාවත් රැසක් පැවැත්වීමට කොබ්බෑකඩුව ගුණ සමරු කමිටුව කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408083</link>
    <topic>අධ්‍යාපන - සෞඛ්‍ය - රාජ්‍ය සේවය - තාක්ෂණය කෙරෙහි මෙවර අය-වැයේ වැඩි අවධානය</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා විසින් 2015 වසර සඳහා ඉදිරිපත් කරනු ලබන අය-වැය යෝජනාවලින් අධ්‍යාපනය, සෞඛ්‍ය, රාජ්‍ය සේවය, තාක්ෂණය යන අංශ කෙරෙහි වැඩි අවධානයක් යොමු කෙරෙන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කළේය.අය-වැය යෝජනා සැකසීමේ දී සියලු කණ්ඩායම්වල අදහස් හා යෝජනා ලබා ගැනීමට ජනාධිපතිවරයා මුදල් ඇමැතිවරයා වශයෙන් ආරම්භ කළ වැඩපිළිවෙළ මේ වසරේ තවත් ඉදිරියට ගෙන යමින් රාජ්‍ය සේවකයන්, දිළිඳු පවුල් හා රණවිරු පවුල්වල යෝජනා අයවැයට ඇතුළු කිරීමට මෙවර කටයුතු කරනු ඇති බවත් ඇමැතිවරයා ප්‍රකාශ කළේය.අය-වැය සම්බන්ධ අදහස් ඇතුළත් වාර්තාවක් සියලු ඇමැතිවරුන්ට මෙවර කැබිනට් රැස්වීමේ දී ලබා දුන් අතර ඒ පිළිබඳ තම තමන්ගේ අදහස් ලබන වර කැබිනට් රැස්වීමට ඉදිරිපත් කරන ලෙස දැනුම් දී තිබෙන බවත් ඇමැතිවරයා මෙහිදී ප්‍රකාශ කළේය.ඇමැතිවරයා මෙසේ ප්‍රකාශ කළේ ඇමැති මණ්ඩල තීරණ දැනුම් දීමේ මාධ්‍ය හමුවට ජනමාධ්‍ය අමාත්‍යාංශ ශ්‍රවණාගාරයේ දී ඊයේ (7) එක්වෙමිනි.සමාජ සංවර්ධනය, මූලික යටිතල පහසුකම් හා ආර්ථික දර්ශක අතින් ජාතික සාමාන්‍ය අගයට වඩා පහළින් සිටින දිස්ත්‍රික්කවල සෞඛ්‍ය, අධ්‍යාපන, මාර්ග, පානීය ජලය වැනි මූලික යටිතල පහසුකම් සඳහා ප්‍රවේශය ඉහළ නැංවීම කෙරෙහි ප්‍රමුඛතාව ලබා දෙමින් 2015-2017 මධ්‍යම කාලීන අය-වැය රාමුව තුළ 2015 අය-වැය සැකසීමට යෝජනා වී ඇති බවත් ඇමැතිවරයා පැවසීය.අඩු ආදායම්ලාභී සහ දිළිඳු පවුල් පිළිබඳ විශේෂ අවධානය යොමු කරමින් වැඩි ජීවනෝපාය හා රැකියා අවස්ථා, ආහාර ආරක්ෂණය, බලශක්ති ආරක්ෂණය, පාරිසරික ආරක්ෂණය ඇති කිරීම තුළින් සංවර්ධනය තහවුරු කිරීම සඳහා 2015-2017 මධ්‍යම කාලීන අය-වැය රාමුව කෙරෙහි රජයේ අවධානය යොමුකර ඇති බවත් ඇමැතිවරයා කීවේය.අය-වැය සැකසීමේ දී විවිධ කණ්ඩායම්වල අදහස් ලබා ගැනීමේ වැදගත්කම පැහැදිලි කළ ඇමැතිවරයා පසුගිය වර අයවැයෙන් යෝජනා වූ කාන්තාවන් සඳහා ඇප රහිතව රුපියල් 250,000ක් ලබා දීමේ වැඩපිළිවෙළ ඇරැඹුණේත් වාණිජ මණ්ඩල නියෝජිතයන් දැක් වූ අදහසක් මත බව පෙන්වා දුන්නේය. රාජ්‍ය සේවකයන්ගේ වැටුප් මෙවර අයවැයෙන් වැඩි වනු ඇතිදැයි නැඟුණු පැනයකට පිළිතුරු වශයෙන් ඇමැතිවරයා ප්‍රකාශ කළේ මෙවරත් එසේ වීමට ඉඩ තිබෙන බවය.ආරක්ෂාව උදෙසා විශාල මුදල් ප්‍රමාණයක් වැය කිරීම සම්බන්ධයෙන් මතු වූ පැනයකට පිළිතුරු දෙමින් ඇමැතිවරයා පැවසුවේ එය පදනම් විරහිත චෝදනාවක් බවයි. එම චෝදනාව ප්‍රතිපත්තිමය වශයෙන් ප්‍රතික්ෂේප කරන බවත් ඇමැතිවරයා පැවසුවේය.‍ආරක්ෂාවට වැඩි මුදලක් වැය කරන බව කියන්නේ ඒ පිළිබඳ වැටහීමකින් තොරව බව පෙන්වා දුන් ඇමැතිවරයා පසුගිය කාලයේ ආයුධ මිලදී ගැනීම වැනි දේට කෙටිකාලීන, මධ්‍යකාලීන හා දීර්ඝකාලීනව ලබා ගත් මුදල් ගෙවන්නට සිදුව ඇත්තේත් මෙසේ වෙන් කරන මුදලින් බව ප්‍රකාශ කළේය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල මහතා ද මෙම මාධ්‍ය හමුවට එක් ව සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080827</link>
    <topic>ආනන්ද බෝඩිමේ රස කතාකෘතිය හෙට දොරට වඩී</topic>
    <author>- ආචාර්ය නලින් අබේසේකර</author>
    <content>‘ආනන්ද බෝඩිමේ රස කතා’ කෘතිය හෙට 9 වැනිදා සවස 4ට කොළඹ ආනන්ද විදුහලේ කුලරත්න ශාලාවේ දී දොරට වඩී.මේ කෘතියේ කතුවරයා වන්නේ ආනන්ද විදුහලේ ආදි සිසුවකු වන ඉංජිනේරු උපදේශකවරයකු වන දේවසිරි පී. හේවාවිදාන මහතායි. ඒ මහතා සතිඅන්ත පුවත්පතකට ලියු ලිපිපෙළක් පදනම් කර මේ කෘතිය රචිතය.මේ කෘතිය ළමයින් සමාජගත වීම හරහා සිය රටට ඇලුම් කරන සොයා බලන පුරවැසියන් බවට පත්වීම ගැන පෙන්වන අපූරු ආදර්ශයකි. මෙහි එන චරිත කියාපාන්නේ අද දක්නට නැති සිය පාසල් අවදියේ සොඳුරුතම අත්දැකීම්, නිදහස, කණ්ඩායම් හැඟීම් හා සිය පාසල් මාතාවට ඇති දැඩි සෙනෙහසයි. මෙහිදී වඩාත් වැදගත් වන්නේ සංවර්ධනය කරා පියනගන මේ ගමනේ දී මෙවැනි හැඟුම් සමුදායකින් පිරිපුන් වීම අත්‍යවශ්‍ය වන බැවිනි. කතුවරයා විසින් හාස්‍යයත් නිර්මාණයත් කැටිකර ගනිමින් මෙහි ඉදිරිපත් කරන චරිත අවසානයේ රටට සෑම ක්ෂේත්‍රයකින්ම දායක වූ සත්‍යවාදී ශ්‍රී ලාංකිකයෝ වෙති.මේ කෘතිය එළිදක්වන උළලේ ප්‍රධාන ආරාධිතයා වන්නේ කතානායක චමල් රාජපක්ෂ මහතායි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408084</link>
    <topic>ශ්‍රීලනිප 63වැනි සංවත්සරය සැප්තැම්බර් 2දා බදුල්ලේදී</topic>
    <author>සිතාරා සේනානි සහ ස්වර්ණා විජේකෝන්</author>
    <content>ශ්‍රී ලංකා නිදහස් පක්ෂයේ 63වැනි සංවත්සරය ඌව පළාත් සභා මැතිවරණ ප්‍රචාරක ව්‍යාපාරය හා සමගාමීව බදුල්ල නගරයේදී ලබන සැප්තැම්බර් 02වැනිදා අති උත්කර්ෂවත් ලෙස පැවැත්වීමට සියලු කටයුතු යොදා තිබෙන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි. එක්සත් ජනතා නිදහස් සන්ධානයේ ඌව පළාත් සභා මැතිවරණ ජයග්‍රහණයට අවශ්‍ය උපදෙස් ලබාදීම සඳහා පක්ෂයේ ජාතික මැතිවරණ කමිටුව බදුල්ල සහ මොනරාගල දිස්ත්‍රික්කවල ශ්‍රී ලංකා නිදහස් පක්ෂ ප්‍රාදේශීය නායකයන් ද සහභාගී කරවාගෙන බදුල්ලේදී අනිද්දා (10) රැස්වීමට නියමිත බවද මහ ලේකම්වරයා පැවැසීය.ශ්‍රී ලංකා නිදහස් පක්ෂ මහ ලේකම්, ඇමැති මෛත්‍රීපාල සිරිසේන මහතා මේ බව පැවැසුවේ එම පක්ෂ මූලස්ථානයේ ඊයේ (7) පැවැති විශේෂ මාධ්‍ය හමුවේදී ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408085</link>
    <topic>බොදු බල සේනා සංවිධානයෙන් රු. බිලියනයක් ඉල්ලා නඩු දානවා</topic>
    <author>බුද්ධිකා ඉඹුලාන</author>
    <content>අසත්‍ය චෝදනා නගමින් තමාගේ සහ තම පවුලේ අයගේ කීර්තිනාමයට හානි කළ බොදුබල සේනා සංවිධානයට එරෙහිව රුපියල් බිලියනයක් (මිලියන 1000ක්) ඉල්ලා නඩු පවරන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය. මෙම නඩුවෙන් ජයගෙන ලබා ගන්නා වන්දි මුදල ජාතික ධීවර සම්මේලනයට ලබාදී ධීවර ජනතාවගේ සංවර්ධනය වෙනුවෙන් යොදවන බවද ඇමැතිවරයා කීය.බොදුබල සේනා සංවිධානයේ මහ ලේකම් ගලගොඩඅත්තේ ඤාණසාර හිමියන් තමන්වෙත එල්ල කරන මෙම අසත්‍ය චෝදනා පිළිබඳවත්, එයින් තම කීර්තිනාමයට වූ හානිය පිළිබඳවත් ඊයේ (07) දිනයේදී තමා ජනාධිපති මහින්ද රාජපක්ෂ මහතා සමඟ සාකච්ඡා කළ බවත් මේ සම්බන්ධයෙන් තමා අධිකරණමය ක්‍රියාමාර්ගයක් ගැනීමට තීරණය කිරීම ජනාධිපතිතුමන්ද අනුමත කළ බවත් ඇමැතිවරයා කීය.ඊයේ (07) ධීවර හා ජලජ සම්පත් සංවර්ධන අමාත්‍යාංශ ශ්‍රවණාගාරයේදී පැවති විශේෂ මාධ්‍ය හමුවකදී ඇමැතිවරයා මෙම කරුණු අනාවරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408086</link>
    <topic>සැප්තැම්බර් මාසය ම යාල වසා දමයි</topic>
    <author>නුවන් කොඩිකාර</author>
    <content>පවතින නියං තත්ත්වය හමුවේ සැප්තැම්බර් 01 වැනිදා සිට සැත්තැම්බර් 30 වැනිදා දක්‌වා යාල ජාතික වනෝද්‍යානය වසා දැමීමට වනජීවි සංරක්ෂණ දෙපාර්තුමේන්තුව තීරණය කර තිබේ.උද්ගතව ඇති දැඩි නියං තත්ත්වය හමුවේ වනජීවීන්ට විඳින්නට සිදුව ඇති දුෂ්කරතාව සලකා මේ තීරණය ගත් බව වනජිවි අධ්‍යක්ෂ ජනරාල් එච්. ජී. රත්නායක මහතා පැවැසීය.වනජිවීන්ගේ ආරක්ෂාව සඳහා යාල වනෝද්‍යානය සංචාරකයන්ට වසා දමන ලෙස පරිසරවේදීහු වනජීවී සංරක්ෂණ දෙපාර්තමේන්තුවෙන් ඉල්ලා සිටි බවත් එම ඉල්ලීම කෙරෙහිද අවධානය යොමු කළ බවත් හෙතෙම කිවේය.පසුගිය දෙසැම්බර් මාසයේ සිට වියළි කලාපයට වැසි නොලැබීම හේතුවෙන් යාල වනෝද්‍යානයේ සමස්‌ත ජල මූලාශ්‍ර දැඩි වියළීමකට ලක්‌ව ඇති බවත් තැන්තැන්හි ඇති කුඩා දිය වළවල් වෙත ඇඳී එන වනසතුන්ට සංචාරක ජීප්රථ මගින් සිදුවන බාධාකිරීම් අවම කිරීම සඳහා මේ පියවර ගන්නා ලෙසත් පරිසරවේදීහු වනජිවි අධ්‍යක්ෂ ජනරාල් ඉල්ලා සිටියහ.වනෝද්‍යානයේ වාසය කරන සතුන්ට අවශ්‍ය ජලය බවුසර් මඟින් ලබා දෙන බවත් මැණික් ඟගෙන් ජලය මෝටර් කර ලබා ගන්නා බවත් වනජිවි අධ්‍යක්ෂ ජනරාල් එච්. ජී රත්නායක මහතා කියා සිටියේය.එමෙන්ම සතුන් වෙනුවෙන් වනෝද්‍යානය තුළ ජල තටාක ඉදි කර ඇති බවද රත්නායක මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408087</link>
    <topic>මුඛ පිළිකා-දුම්කොළ-පුවක් ජගත් සමුළුව මහනුවර දී</topic>
    <author>නිහාල් ජයවර්ධන</author>
    <content>මුඛ පිළිකාව, දුම්කොළ සහ පුවක් පිළිබඳ ජාත්‍යන්තර දෙදින සමුළුව අද (08) සහ හෙට (09) මහනුවරදී මුළුදෙයි.පෙරවරු 08.30ට මහනුවර “ඔක්රේ” සංචාරක නිකේතනයේදී මෙම දෙදින ජාත්‍යන්තර සමුළුව ආරම්භ කෙරෙනුයේ සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙනි.පේරාදෙණිය විශ්වවිද්‍යාලයේ දන්ත වෛද්‍ය පීඨ‍ෙය් මූලිකත්වයෙන් සංවිධානය කොට ඇති මෙම ජාත්‍යන්තර සමුළුව සඳහා ශ්‍රී ලංකාව, ඉන්දියාව, ඕස්ට්‍රේලියාව, කොරියාව, ඇමරිකා එක්සත් ජනපදය, එක්සත් රාජධානිය යන රටවල් ගණනාවක නියෝජිතයෝ එක්වෙති.විශ්වවිද්‍යාලයේ උපකුලපති මහාචාර්ය අතුල සේනාරත්න මහතා ප්‍රමුඛ ආචාර්ය, මහාචාර්යවරුන් රැසක් මේ සඳහා සහභාගිවන බව සමුළු සභාපති මුඛ පිළිකා පර්යේෂණ මධ්‍යස්ථානයේ අධ්‍යක්ෂ මහාචාර්ය ඩබ්.එම්. තිලකරත්න මතහා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408088</link>
    <topic>ප්‍රදේශ රැසකට අද තද වැසි</topic>
    <author>උදුලා පීරිස්</author>
    <content>දිවයිනේ බස්නාහිර, සබරගමුව, හා මධ්‍යම පළාත්වලත් ගාල්ල හා මාතර දිස්ත්‍රික්කවලත් අද (08) වැසි වාර කීපයක් ඇතිවිය හැකි බවත් ඇතැම් අවස්ථාවල ඇතිවන ගිගුරුම් සහිත වැසි සමඟ ඇති වන තද සුළං සමඟ ඇති වන අකුණු අනතුරු සම්බන්ධයෙන් ආරක්ෂාකාරී පියවර අනුගමනය කරන ලෙස කාලගුණ විද්‍යා දෙපාර්තමේන්තුව දන්වා සි‍ටී.දිවයින වටා මුහුදු ප්‍රදේශයේ තැනින් තැන වැසි වාර කිහිපයක් ඇති විය හැකි බවත් ‍මේ වැසි පැයට කිලෝමීටර් 20-30 දක්වා වන බවත් ඇතැම් අවස්ථාවල පැයට කිලෝමීටර් 50 දක්වා වැඩිවිය හැකි බවත් එම දෙපාර්තමේන්තුව කියයි.පුත්තලම , ගාල්ල හරහා හම්බන්තොට හා පොතුවිල් දක්වා ගැඹුරු හා නොගැඹුරු මුහුදු ප්‍රදේශවල විටක පැයට කිලෝමීටර් 60ක වේගයෙන් සුළං හමනු ඇති බවත් සෙසු මුහුදු ප්‍රදේශ විටක රළු හා අනතුරුදායක වෙනු ඇතැයිද මේ නිසා ධීවර හා නාවික කටයුතුවලදී අවදානමෙන් පසුවෙන ලෙසත් කාර්යයේ නියුතු කාලගුණ විද්‍යාඥ ආනන්ද පෙරේරා මහතා අනතුරු අඟවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n1408089</link>
    <topic>මහනුවර ඇසළ පෙරහරේ අලියකු කුලප්පුවී 12ක් රෝහලේ</topic>
    <author>අසේල කුරුළුවංශ</author>
    <content>මහනුවර ඇසළ පෙරහරේ දෙවන රන්දෝලි පෙරහර ඊයේ වීදි සංචාරය කරමින් තිබිය දී අලියකු කුලප්පුවී දොලොස් දෙනකු පමණ තුවාල ලබා මහනුවර මහ රෝහලට ඇතුළත් කර ඇත. පෙරහර ගෙවැදීම සඳහා මහනුවර රජවීදියේ ගමන්කරමින් තිබිය දී මෙම අලියා කුලප්පු වී ඇති අතර තුවාලකරුවන් අතර ගැබිනි මාතාවක් ද සිටින බව රෝහල් ආරංචි මාර්ග පවසයි. පෙරහරේ ගමන්ගත් නර්තන ශිල්පීන් කිහිප දෙනකු ද තුවාල ලබා ඇත.පේරාදෙණිය විශ්වවිද්‍යාලයේ පශු වෛද්‍ය කණ්ඩායමක් මහත් පරිශ්‍රමයක් දරා අලියා මෙල්ල කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080810</link>
    <topic>අතුරුදන් වූවන් පිළිබඳ පැමිණිලි විමර්ශන ජනාධිපති කොමිසම අද මන්නාරමේ දී</topic>
    <author> මහින්ද අලුත්ගෙදර</author>
    <content>අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාවේ හයවැනි මහජන හමුව මන්නාරම දිස්ත්‍රික්කයේ දී අද (8) ආරම්භ වෙයි.එම දිස්ත්‍රික්කයේ ස්ථාන කිහිපයක දී අතුරුදන් වූවන් සම්බන්ධයෙන් පැමිණිලි විමර්ශනය සහ පැමිණිලි බාරගැනීම සිදුකෙරෙන අතර එම ජනහමුව එළඹෙන 11 වැනිදා දක්වා පැවැත්වෙන බව අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව පවසයි. ඒ අනුව අද (8) සහ හෙට (9) මාන්නායි බස්නාහිර ප්‍රාදේශීය ලේකම් කාර්යාලයේ ද මේ මස 10 වැනිදා මන්නාරම ප්‍රාදේශීය ලේකම් කාර්යාලයේ දී මෙම ජනහමු පැවැත්වීමට සැළසුම් කැර තිබෙන අතර මේ මස 11 වැනි දා මඩු ප්‍රාදේශීය ලේකම් කාර්යාලයේ ද මෙම මහජන හමු පැවැත්වෙන බව එම කොමිෂම සඳහන් කරයි.මීට පෙර උතුරු හා නැඟෙනහිර පළාත් හි මඩකළපුව දිස්ත්‍රික්කය මෙන්ම උතුරු පළාතේ මුලතිවු, යාපනය හා කිළිනොච්චි දිස්ත්‍රික්ක ආවරණය වන පරිදි කොමිෂම මහජන හමු පවත්වනු ලැබ තිබෙන අතර අවසන් වරට මේ වසරේ 2014 ජුලි මස 05වැනි දා 8 දා තෙක් මුලතිවු දිස්ත්‍රික්කයේ පැවැති පස්වැනි වටයේ සාක්ෂි විමසීමේ දී පැමිණිලි රැසකට අදාළව කරුණු විමසීම සිදුකළ බවද අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව කියයි.මෙම ජනහමුව මන්නාරම දිස්ත්‍රික්කයේ ග්‍රාම නිලධාරී වසම් 47ක් ආවරණය කෙරෙන අතර මාන්නායි බස්නාහිර ප්‍රාදේශීය ලේකම් කොට්ඨාශයේ ග්‍රම නිලධාරී වසම් 18 ක්ද මන්නාරම ප්‍රාදේශීය ලේකම් කොට්ඨාශයේ ග්‍රාම නිලධාරී වසම් 22ක් සහ මඩු ප්‍රාදේශීය ලේකම් කොට්ඨාශයේ ග්‍රාම නිලධාරී වසම් 7ක් ඊට අයත් වෙයි.අතුරුදන් වීම් හා පැහැර ගැනීම්වලට ලක්වූ පුද්ගලයන් සම්බන්ධයෙන් සොයා බලා සත්‍ය තහවුරු කිරීම වෙනුවෙන් ජනාධිපති මහින්ද රාජපක්ෂ මහතා මෙම කොමිෂම පත්කර තිබෙන අතර මේ වනවිට ඒ සඳහා පැමිණිලි 19,284ක් ලැබී තිබේ. එයින් පැමිණිලි 14,284ක් මහජනතාවගෙන් ලැබුණු ඒවා වන අතර සෙසු පැමිණිලි 5,000 ආරක්ෂක අංශවලින් ලැබුණු ඒවා වෙයි. මේ අතර කොමිෂන් සභාව මේ වනවිට පුද්ගලයන් 786 දෙනෙකුගෙන් සාක්ෂි ලබාගෙන තිබේ.ජනතාවගේ සුබසෙත සඳහා මෙම කොමිෂම පත් කිරීමට තීරණය කැර ඇති අතර මෙවැනි සිදුවීම් ඉදිරියට නොවන ලෙස කටයුතු කිරීම සඳහා අවශ්‍ය පියවර පිළිබඳ නිර්දේශයන් ඉදිරිපත් කරන ලෙස ද ජනාධිපති මහින්ද රාජපක්ෂ මහතා මේ කොමිෂන් සභාව වෙත නියෝග කැර ඇත.විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතාගේ සභාපතිත්වයෙන් යුතු අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවේ කොමසාරිස්වරුන් වශයෙන් අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ, නියෝජ්‍ය නීති කෙටුම්පත් සම්පාදක මනෝහාරි රාමනාදන් සහ ශ්‍රී ලංකා ජනලේඛන හා සංඛ්‍යා ලේඛන දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීය කටයුතු කරයි.. ඊට අමතරව ශ්‍රී ලංකා පරිපාලන සේවයේ (විශේෂ ශ්‍රේණිය) විශ්‍රාමලත් නිලධාරියකු වන හේවා වාසලගේ ගුණදාස මහතා ලේකම්වරයා වශයෙන් කටයුතු කරයි .</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080811</link>
    <topic>නියඟයෙන් පීඩා විඳින ජනතාවගේ සුබසාධනයට වැඩසටහන් ක්‍රියාත්මකයි</topic>
    <author>සිතාරා සේනානි සහ ස්වර්ණා විජේකෝන්</author>
    <content>උතුරු මැද පළාතේ මෙන්ම ඌව පළාතේ මොනරාගල සහ බදුල්ල දිස්ත්‍රික්වල නියඟයෙන් පීඩාවට පත්ව සිටින ජනතාවට අවශ්‍ය පානීය ජලය ලබාදීම ඇතුළු සියලු සුබසාධන වැඩසටහන් මේ වනවිටත් රජය ක්‍රියාත්මක කර තිබෙන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.එළැඹෙන ඌව පළාත් මැතිවරණ‍යේ දී රජයට මුහුණ දීමට සිදුව තිබෙන ප්‍රධානතම අභියෝගය වන්නේ නියඟය බව කී ඒ මහතා පාරිසරිකව හා ස්වාභාවිකව එල්ලවී තිබෙන එකී අභියෝගයට සාර්ථකව මුහුණ දෙමින් එක්සත් ජනතා නිදහස් සන්ධානය ඌව පළාත් සභාව අතිවිශිෂ්ට අන්දමින් ජයග්‍රහණය කරන බව ද හෙතෙම පෙන්වා දෙයි. ස්වභාව ධර්මය විසින් එල්ල කරන අභියෝගවලට මුහුණ දීමට තිබෙන එකම ක්‍රමවේදය ඊට මුහුණ දී සිටින ජනතාවට අවශ්‍ය සහන සැලසීම පමණක් බවත් හෙතෙම පෙන්වා දුන්නේය. ඒ මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (7) පැවැති විශේෂ මාධ්‍ය හමුවේ දී ය.එසේම දැඩි නියඟයකට මුහුණ දී සිටිය දී එක්සත් ජනතා නිදහස් සන්ධානය උතුරු මැද පළාත් සභා මැතිවරණය ද අති විශිෂ්ට අන්දමින් ජයග්‍රහණය කළ බව ද ඒ මහතා මෙහිදී පෙන්වා දුන්නේය.ග්‍රාමීය ආර්ථිකය ශක්තිමත් කිරීම, යටිතල පහසුකම් සංවර්ධනය අතින් මහින්ද රාජපක්ෂ යුගය අනෙකුත් සියලු රජයන්ට වඩා ඉදිරියෙන් සිටින බවත් කීය.වත්මන් රජය මේ රටට සාමය උදාකර දී තිබෙන බවත්, දේශපාලන වශයෙන් ස්ථාවරභාවයක් ඇතිකර තිබෙන බවත් කී මහ ලේකම්වරයා, ඉදිරි මැතිවරණයේ දී ජනතාවට නිදහසේ ඡන්දය පාවිච්චි කිරීමේ අයිතිය ලබා දී තිබෙන බවත්, නිදහස් හා සාමකාමී මැතිවරණයක් වෙනුවෙන් රජය මුළුමනින් ම කැපවී කටයුතු කරන බවත් පැවැසීය.මෙහිදී මාධ්‍යවේදියකු මතුකළ ප්‍රශ්නයකට පිළිතුරු දුන් ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති ඇමැති නිමල් සිරිපාල ද සිල්වා මහතා පැවැසුවේ නියඟයකට මුහුණ දීමට ඇතැමුන් පවසන පරිදි සෑම තැනකම ජලාශ ඉදිකිරීම කළ නොහැකි දෙයක් බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080812</link>
    <topic>ඉඩම් ඔප්පු නැති වයඹ ජනතාවට අලුතින් ඔප්පු</topic>
    <author>ගුණරත්න ලියනආරච්චිකුරුණෑගල දිස්ත්‍රික් සංචාරක</author>
    <content>වයඹ පළාතේ සියලුම ප්‍රාදේශීය ලේකම් කොට්ඨාසවල පදිංචි ඔප්පු නැති අයට ඔක්තෝබර් මාසයට පෙර ඉඩම් ඔප්පු 50000ක් කුරුණෑගල සහ පුත්තලම් දිස්ත්‍රික්ක දෙකට ලබා දීම කටයුතු කරනවා. මෙහි පළමු අදියර ලෙස පළවෙනි ඉඩම් ඔප්පු ටික ජනාධිපතිතුමා අතින් බෙදා දීමට කටයුතු කරන බව වයඹ ප්‍රධාන අමාත්‍ය නීතිඥ දයාසිරි ජයසේකර මහතා පැවසීය.වයඹ පළාත් සභාවේ පළාත් ඉඩම් අමාත්‍යාංශය මඟින් ඉඩම් නොමැති අයට ඔප්පු පිරිනැමීම පිළිබඳව (7) පැවති සාකච්ඡාවේ දී ප්‍රධාන අමාත්‍යවරයා මෙසේ ද පැවැසීය.ඉඩම් අමාත්‍යාංශ ලේකම්, මැනුම්පතිතුමා, ඒ වගේම ඉඩම් කොමිෂන් සභාවේ විධායක අධ්‍යක්ෂතුමා දෙන සහයෝගයට අපි ස්තුතිවන්ත වෙනවා. පළාත් සභා ඉතිහාසයේ පළමු වතාවට තමයි අද අපි මේ වගේ සාකච්ඡාවක් පටන් ගත්තේ. ඉඩම් ඔප්පු 50000ක් කුරුණෑගල සහ පුත්තලම් දිස්ත්‍රික්ක දෙකට ලබා දීමට තියනවා. අතිගරු ජනාධිපතිතුමා ඉඩම් ප්‍රශ්න පිළිබඳව ජනතාවාදී ලෙස බලනවා.ඒ වගේම එතුමා ජනතාවට ඉඩම් ලබාදීමට කඩිනම් පියවර අරගෙන තියෙනවා. එදා වගේ නෙමෙයි මේ යුගය නිලධාරීන් ශක්තිමත්ව වැඩකරන යුගයක් බවට පත්වෙලා තියෙන්නේ.මම ප්‍රධාන අමාත්‍යවරයා විදියටත් ඉඩම් අමාත්‍යවරයා විදියටත් වයඹ පළාතේ කටයුතු කරගෙන යනවා. අපේ ප්‍රධාන ලේකම්තුමා එක්ක මේ සම්බන්ධව කමිටුවක් පත්කරලා තියනවා. සියලුම ප්‍රාදේශීය ලේකම් කොට්ඨාසවලට සැප්තැම්බර් වන විට කටයුතු සම්පූර්ණ කරලා ඔක්තෝබර් මාසයට පෙර පළවෙනි ඔප්පු ටික අතිගරු ජනාධිපතිතුමා අතින් බෙදා දීමට කටයුතු කරනවා. මෙම අවස්ථාවට ඉඩම් අමාත්‍යාංශයේ ලේකම්වරු, ඉඩම් කොමසාරිස්වරු, මැනුම්පති, විධායක අධ්‍යක්ෂකවරුන්, ප්‍රාදේශීය ලේකම්වරුන්, සහකාර ලේකම්වරුන් ඇතුළු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080813</link>
    <topic>යුක්තිගරුක මැතිවරණයක් වෙනුවෙන් ශ්‍රී ලංකා නිදහස් පක්ෂය පෙනී සිටිනවා</topic>
    <author>සිතාරා සේනානි සහ ස්වර්ණා විජේකෝන්</author>
    <content>එළැඹෙන ඌව පළාත් සභා මැතිවරණයේ දී ශ්‍රී ලංකා නිදහස් පක්ෂය රජයේ පාර්ශ්වය ලෙස සාධාරණ හා යුක්තිගරුක මැතිවරණයක් වෙනුවෙන් පෙනී සිටින බව එම පක්ෂයේ නායකයෝ පවසති.ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (7) පැවැති විශේෂ මාධ්‍ය හමුවේ දී ඔවුහු මේ බව පැවසූහ. ජනාධිපති මහින්ද රාජපක්ෂ මහතාගේ නායකත්වයෙන් යුත් එක්සත් ජනතා නිදහස් සන්ධානය පසුගිය වසර කිහිපයේ පැවැති මැතිවරණ සියල්ල ජයග්‍රහණය කරමින් ඵෙතිහාසික වාර්තාවක් තබා තිබෙන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා මෙහිදී පැවැසීය.රජය රටේ සංවර්ධන කටයුතු මෙන්ම දේශපාලනික වශයෙන් ද ඉදිරියට පැමිණ තිබෙන්නා සේම තවදුරටත් ඉදිරියට ගමන් කරන බවද හෙතෙම පෙන්වා දුන්නේය. මෙහිදී අදහස් දැක්වූ ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා- ඌ පළාත් සභා මැතිවරණය සඳහා නාම යෝජනා භාර දීමේදී සෑම ජන කොටසක් කෙරෙහි ම අවධානය යොමු කළා. ඌව පළාත නියෝජනය කරන සියයට 27ක් පමණ වන දෙමළ ජනතාව වෙනුවෙන් ද නාම යෝජනා භාර දීමේදී ප්‍රමුඛතාව ලබාදී තිබෙනවා.කඳුකරය නියෝජනය කරන කඳුරට ජනතා පෙරමුණ, ලංකා කම්කරු කොංග්‍රසය, ජාතික කම්කරු කොංග්‍රසය යන පක්ෂවල අපේක්ෂකයන් පස්දෙනකු හා එක්සත් ජනතා නිදහස් සන්ධානය නියෝජනය කරන එක් දෙමළ අපේක්ෂකයකු ද ඇතුළුව දෙමළ අපේක්ෂකයන් හයදෙනකු මෙවර තරග කරනවා. ගියවර අප සමඟ තරග නොකළ දෙමළ දේශපාලන පක්ෂ පවා මෙවර අප සමඟ එක්ව ඌව පළාත් සභාවට තරග කරනවා. ඒ නිසා ගියවර අපට නොලැබුණු ඡන්දත් මෙවර අපට ලැබෙනවා. ඒ අනුව මෙවර නව ඡන්ද පදනමක් අපට සැකසෙනවා.බදුල්ල දිස්ත්‍රික්කය සඳහා ආසන තුනක් අඩුවීම නිසා අපට නව ඡන්ද අපෙක්ෂකයන් ඇතුළු කිරීමේ ගැටලුවක් ඇති වුණා. නව අපෙක්ෂකයන් දෙදෙනකු පමණයි මෙවර ඉදිරිපත් කළේ. ඒ වගේම රජයට සම්බන්ධ මුස්ලිම් පක්ෂ ද ඌව පළාත් සභාවට මෙවර තරග කරනවා. ඒ මඟින් මුස්ලිම් ජනතාවට ද සාධාරණයක් ඉටු වෙනවා.විමල් වීරවංශ මහතාගේ ජාතික නිදහස් පෙරමුණ බදුල්ල දිස්ත්‍රික්කයට තනිව තරග කරන අතර මොනරාගල දිස්ත්‍රික්කයට ආණ්ඩුව සමඟ තරග කරනවා. නැඟෙනහිර පළතේ දී ජාතික නිදහස් පෙරමුණ මේ ආකාරයට තරග කර තිබෙනවා. ඒ නිසා මෙහි ගැටලුවක් නැහැ. මෙවර ඌව පළාත් සභා මැතිවරණය අපි විශිෂ්ට ලෙස ජයග්‍රහණය කරනවා.ශ්‍රී ලංකා නිදහස් පක්ෂයේ භාණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා- ඌව පළාත් සභා මැතිවරණය සඳහා එක්සත් ජාතික පක්ෂය අවතීර්ණ වූ ආකාරය ම වැරදියි. අපි ඒ ගැන කනගාටු වෙනවා.ඔවුන් මේ මැතිවරණයට අවතීර්ණ වූයේ මැතිවරණ ක්‍රමය අභියෝගයට ලක් කරමින්. එක්සත් ජාතික පක්ෂය යනු මැතිවරණ දේහයට බරපතළ තුවාල සිදුකළ පක්ෂයක්. මහර අතුරු මැතිවරණය ඒ සඳහා උදාහරණයක්‍. ජනතා විමුක්ති පෙරමුණත් යම් යම් වැරදි කර තිබෙනවා. නමුත් ශ්‍රී ලංකා නිදහස් පක්ෂයේ අපි කිසිදු මොහොතක මැතිවරණ ක්‍රමය අභියෝගයට ලක් කර නැහැ. එක්සත් ජාතික පක්ෂය කර ඇති මේ අභියෝගයට ලක්කිරීම දේශපාලනික වශයෙන් සිදුකළ ආනන්තරීය පාපකර්මයක්.එක්සත් ජනතා නිදහස් සන්ධානයේ මහලේකම්, ශ්‍රී ලංකා නිදහස් පක්ෂයේ ජ්‍යෙෂ්ට ‍උප සභාපති ඇමැති සුසිල් ප්‍රෙමජයන්ත මහතා- හිටපු මන්ත්‍රීවරුන් බහුතරය සහ නවක මන්ත්‍රීවරුන් දෙදෙනකු මෙවර ඌව පළාත් සභා මැතිවරණය සඳහා අප ඉදිරිපත් කර තිබෙනවා. අපි ඌවට විශාල වැඩ කොටසක් සිදුකර තිබෙනවා.බදුල්ල මොනරාගල දිස්ත්‍රික්කවල පහසුකම් පසුගිය වසර පහ ඇතුළත සංවර්ධනය කර තිබෙනවා. ජලය, විදුලිය, මාර්ග, වාරිමාර්ග ඒ සියලු පහසුකම් ඊට ඇතුළත්. ඒ සංවර්ධන ක්‍රියාදාමය සිදුකළේ රජයත් පළාත් සභාවත් එක්වයි. වතු සඳහා නව නිවාස, පසුගිය කාලයේ අපි ලබා දුන්නා. මැතිවරණ බල ප්‍රදේශ සීමා නිර්ණය මැතිවරණ කොමසාරිස්වරයාට අභිමත පරිදි සිදුකිරීමට අපි ඉඩ ලබා දුන්නා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080814</link>
    <topic>බඳගිරිය රෝහලේ වෛද්‍යවරිය මැරූ විත්තිකරුගේ මරණ දඩුවම තහවුරුයි</topic>
    <author>නෙල්කා මැදගෙදර</author>
    <content>හම්බන්තොට බඳගිරිය රජයේ රෝහලේ වෛද්‍යවරිය වෙඩි තබා ඝාතනය කිරීමේ සිද්ධියෙහි විත්තිකාර යුද හමුදා සෙබළාට හම්බන්තොට මහාධිකරණය විසින් නියම කළ මරණ දඩුවම තව දුරටත් තහවුරු කළ අභියාචනාධිකරණය එම දඩුවම ඉවත් කරන ලෙස ඉල්ලා ගොනු කර තිබූ අභියාචන පෙත්සමක් ඊයේ (7) නිෂ්ප්‍රභ කෙළේය.විත්තිකරුට එල්ල වී තිබෙන මිනී මැරුම් චෝදනා සාධාරණ සැකයෙන් තොරව ඔප්පු වී ඇති බවට අභියාචනාධිකරණය විසින් තීරණය කර තිබේ.විත්තිකරු විසින් ගොනු කළ මෙම අභියාචන පෙත්සම විභාග කළ අනිල් ගුණරත්න සහ මාලනී ගුණරත්න යන අභියාචනාධිකරණ විනිසුරු මඩුල්ල විසින් පෙත්සම පිළිබඳ සිය තීන්දුව ප්‍රකාශ කරමින් මේ බව සඳහන් කරන ලදී.මෙලෙස මරණ දඩුවම නියමවී ඇත්තේ පී. නිහාල් කුමාර හෙවත් නීල් කුමාර නමැත්තකුටය. බඳගිරිය රජයේ රෝහල් වෛද්‍යවරිය ලෙස සේවය කළ වැලිවිටගේ දෝන ලක්ෂ්මි ඉඳුනිල් මෙනෙවිය සිය මව සහ අසූ වියැති සය පියා සමඟ රෝහල් වෛද්‍ය නිලනිවසේ වාසය කර ඇත. ඊට යාබදව දිස්පැන්සරියක් ද ඇය විසින් පවත්වාගෙන ගිය බව ද සඳහන් වේ. සිය බිරියට ප්‍රතිකාර ලබා නොදීම සම්බන්ධයෙන් වෛද්‍යවරිය සහ එහි සේවය කළ හෙද නිලධාරිනිය සමඟ 2008 සැප්තැම්බර් 29 දින විත්තිකරු බහින් බස්වීමක් ඇති කර ගෙන තිබේ.පසුව එදින සවස ගල් කටස් වර්ගයේ තුවක්කුවක් රැගෙන වෛද්‍යවරිය රැඳී සිටි දිස්පැන්සරියට පැමිණ ඇති විත්තිකරු ඇයට වෙඩි තබා ඇත.එම අවස්ථාවේ දී වෛද්‍යවරියගේ පියා සිය දියනිය බේරා ගැනීම සඳහා විත්තිකරු සමඟ පොර බැදු බව ද සඳහන් විය. මෙම ඝාතනය සම්බන්ධයෙන් නඩුව විභාග කළ හම්බන්තොට මහාධිකරණය විසින් විත්තිකරුට මරණ දඩුවම නියම කර ඇත්තේ 2009 වසරේ දී ය.තමන්ට මරණ දඩුවම නියම කළ එම නඩු තීන්දුව අහෝසි කර තමන් නිදහස් කරන ලෙස ඉල්ලා විත්තිකරු විසින් මෙම පෙත්සම ඉදිරිපත් කර තිබිණි. පෙත්සමෙහි වගඋත්තරකරු ලෙස නම් කර සිටියේ නීතිපතිවරයාය.නීතිඥ අමිල පල්ලියගේ මහතා විත්තිකාර අභියාචක වෙනුවෙන් පෙනී සිටි අතර නියෝජ්‍ය සොලිසිටර් ජෙනරාල් සරත් ජයමාන්න මහතා නීතිපතිවරයා වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080815</link>
    <topic>විභාගයට බාධාවන මැතිවරණ රැස්වීම් අනුමත කරන්නේ නෑ</topic>
    <author>සිතාරා සේනානි සහ ස්වර්ණා විජේකෝන්</author>
    <content>මැතිවරණයට වඩා වැදගත් වන්නේ දරුවන්ගේ උසස් පෙළ විභාගය බැවින් එයට බාධාවන සේ මැතිවරණ රැස්වීම් පෙළපාලි පැවැත්වීම ශ්‍රී ලංකා නිදහස් පක්ෂය කිසිසේත් අනුමත නොකරන බව එම පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ඇමැතිවරයා මේ බව පැවැසුවේ උසස් පෙළ විභාගයට පෙනී සිටින දරුවන්ට බාධා එල්ල වන පරිදි රථ පෙළපාලි යමින් ශබ්ද විකාශන යන්ත්‍ර භාවිත නොකරන ලෙස මැතිවරණ කොමසාරිස්වරයා දී තිබූ නියෝගයට පටහැනිව ඌව පළාතේ ශ්‍රී ලංකා නිදහස් පක්ෂ අපේක්ෂකයකු කටයුතු කර ඇති බවට ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (7) පැවැති විශේෂ මාධ්‍ය හමුවේ දී මාධ්‍යවේදියකු මතුකළ ප්‍රශ්නයකට පිළිතුරු දෙමිනි.මෙවැනි සිදුවීමක් මඟින් යම් අපේක්ෂකයකු මැතිවරණ නීති කඩකර ඇති නම් ඒ සම්බන්ධයෙන් පක්ෂය වශයෙන් සොයා බලා අවශ්‍ය පියවර ගන්නා බවත්, ශ්‍රී ලංකා නිදහස් පක්ෂය මැතිවරණ කොමසාරිස්වරයාගේ නියෝග සහ උපදෙස් අනුව කටයුතු කිරීමට සෑම විටම බැඳී සිටින බවත් වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080816</link>
    <topic>අදහස් ප්‍රකාශ කිරීමේ නිදහස රැකීමට රජය ක්‍රියා කර තිබෙනවා</topic>
    <author> ධනුෂ්ක ගොඩකුඹුර</author>
    <content>අදහස් ප්‍රකාශ කිරීමේ නිදහස සුරැකීමට රජය සෑමවිටම කටයුතු කර තිබෙන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කළේය.කථා කිරීමේ හෝ රැස්වීමේ නිදහසට රජය කිසිවිටෙක බාධා කර නොමැති බව අවධාරණය කළ ජනාධිපතිවරයා අපේ රටේ නිදහස පිළිබඳ කථා කරන කිසිවකුත් එදා ජනාධිපති මහින්ද රාජපක්ෂ මහතාට බ්‍රිතාන්‍යයේ දී කොටි හිතවාදීන් දැක් වූ විරෝධතාව පිළිබඳ කථා නොකරන බව පැවසීය. තරු පහේ ප්‍රජාතන්ත්‍රවාදයක් ඇතැයි කියන බ්‍රිතාන්‍ය, එරට තහනම් සංවිධානයක් වන කොටි සංවිධානයේ ධජ රැගත් උද්ඝෝෂකයන්ගේ විරෝධතාව ඒ අයගේ නිදහස යැයි හඳුන්වමින් නිහඬව සිටි බවත් ඇමැතිවරයා සිහිපත් කළේය.ඇමැතිවරයා මෙසේ ප්‍රකාශ කළේ ඇමැති මණ්ඩල තීරණ දැනුම් දීමේ මාධ්‍ය හමුවට ජනමාධ්‍ය අමාත්‍යාංශ ශ්‍රවණාගාරයේ දී ඊයේ (7) එක්වෙමිනි.ජාතික නිදහස් පෙරමුණේ යෝජනා පිළිගැනීමට ශ්‍රී ලංකා නිදහස් පක්ෂය තීරණය කිරීම පිළිබඳ මෙහිදී මාධ්‍යවේදීන් නැඟූ ප්‍රශ්නයකට පිළිතුරු දෙමින් ඇමැතිවරයා ප්‍රකාශ කළේ ආණ්ඩු ක්‍රම ව්‍යවස්ථාව කොටස් වශයෙන් නොව සම්පූර්ණයෙන් සංශෝධනය කළ යුතු යැයි එම පෙරමුණ දක්වන මතය පිළිබඳ සාකච්ඡා කිරීමට එකඟ වී ඇති බවයි.ප්‍රජාතන්ත්‍රවාදයට ගරු කරන ශ්‍රී ලංකා නිදහස් පක්ෂයේ ප්‍රතිපත්තිය වන්නේ සැමගේ අදහස්වලට ගරු කිරීම බව පෙන්වා දුන් ඇමැතිවරයා අනෙකුත් පක්ෂවලින් මෙවන් අදහසක් ‍යෝජනාවක් වශයෙන් ඉදිරිපත් නොවූ අතර එසේ ඉදිරිපත් වන්නේ නම් ඒ පිළිබඳත් සාකච්ඡා කිරීමට පක්ෂය සූදානම් බවත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080817</link>
    <topic>සපිරිගම ආදර්ශ ගම්මාන වැඩ සටහන යටතේ</topic>
    <author/>
    <content>වයඹ පළාත් ග්‍රාම සංවර්ධන දෙපාර්තමේන්තුව මගින් ක්‍රියාත්මක කරනු ලබන සපිරිගම ආදර්ශ ගම්මාන වැඩ සටහන යටතේ ඉදිරි වසර පහ තුළ වයඹ පළාතේ ගම්මාන 690 ක් සංවර්ධනය කිරීමට පියවර ගෙන ඇතැයි වයඹ ග්‍රාම සංවර්ධන දෙපාර්තමේන්තුවේ අධ්‍යක්ෂිකා එම්. ආර්. එම්. එස්. මල්ලව මහත්මිය පැවසීය. අධ්‍යක්ෂතුමිය මේ බව ප්‍රකාශ කෙළේ කුරුණෑගල වැව රවුමේ පිහිටි වයඹ මහගෙදර ශ්‍රවණාගාරයේ පැවති මාධ්‍ය හමුවේදීය.වයඹ පළාත් සමාජ සුබ සාධක, පරිවාස හා ළමාරක්ෂක, වනිතා කටයුතු, ග්‍රාමීය කර්මාන්ත හා ග්‍රාම සංවර්ධන අමැති සන්ධ්‍ය එස්. කුමාර රාජපක්ෂ මහතාගේ ප්‍රධානත්වයෙන් පසුගිය දා මෙම මාධ්‍ය හමුව පැවැත්විණ .</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080818</link>
    <topic>සම්බුද්ධ ශාසනයේ චිර පැවැත්ම උදෙසා රු. කෝටි 245කට වැඩි මුදලක් වැය කළා</topic>
    <author># නුවන් කොඩිකාර</author>
    <content>සම්බුද්ධ ශාසනයේ උන්නතිය සඳහා බුද්ධශාසන හා ආගමික කටයුතු අමාත්‍යාංශයෙන් රුපියල් දෙසිය හතළිස් පන්කෝටි හතලිස් තුන්ලක්ෂ තිස්දහස් හයසිය හැට දෙකක මුදලක් වැය කර තිබේ.සිංහල රජ දවසින් පසු සම්බුද්ධ ශාසනය දියුණු කිරීමට රජයක් වියදම් කළ වැඩිම මුදල මෙය බව අගමැති, බුද්ධශාසන හා ආගමික කටයුතු ඇමැති ආචාර්ය දි. මු ජයරත්න මහතා පැවැසීය.විශේෂයෙන්ම ත්‍රෛනිකායික මහනායක මාහිමිවරුන්ගේ ඉල්ලීම පරිදි එම විහාරස්ථානයන්හි යටිතල පහසුකම් දියුණු කිරීමට මූල්‍ය ආධාර අතුරින් අස්ගිරි මහා විහාරය සඳහා මිලියන සියයක්, මල්වතු මහා විහාරය සඳහා මිලියන 63 ක්, රාමඤ්ඤ නිකාය සඳහා මිලියන 7ක් ද, අමරපුර නිකාය සඳහා මිලියන 10ක් ද ලබාදී ඇති බව හෙතෙම කීවේය.අගමැති කාර්යාලයේ පෙරේදා (6) පැවැති මාධ්‍ය හමුවේ දි අගමැතිවරයා එසේ ප්‍රකාශ කෙළේය.මීට අමතරව දහම් පාසල් සඳහා මිලියන 815ක් ද එම දහම් පාසල් සඳහා උපකරණ මිල දී ගැනීමට මිලියන 158ක මුදලක් ද වරින් වර ලබා දී ඇති බවද ජයරත්න මහතා කියා සිටියේය.පූජා භූමි සංරක්ෂණ කටයුතු බුද්ධශාසන කටයුතු අමාත්‍යාංශයට අමතරව සිවිල් ආරක්ෂක බලකායේ හා ත්‍රිවිද හමුදාවේ සහයෝගය මත ක්‍රියාත්මක කරන බවද ඒ මහතා පැවැසීය.අගමැති ආචාර්ය දි මු ජයරත්න මහතා මාධ්‍ය හමුවේදී අදහස් දැක් වු අයුරු. බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතාද මෙහි සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080819</link>
    <topic>අත්අඩංගුවට ගන්නා මත් කුඩු ප්‍රසිද්ධියේ විනාශ කරන්න</topic>
    <author># උපාලි කරුණාරත්න</author>
    <content>මත් ද්‍රව්‍ය විශාල ලෙස අත්අඩංගුවට ගැනීමට කටයුතු කිරීම පිළිබඳව රජයට ස්තුතිවන්ත වන බව ජාතික සංඝ සම්මේලනය ප්‍රකාශ කරයි.අත්අඩංගුවට ගන්නා මත් කුඩු ප්‍රසිද්ධියේ විනාශ කිරීමට කටයුතු කරන ලෙසද එම සංවිධානය ඉල්ලා සිටී.එසේම කුමන පුද්ගලයකු , සංවිධානයක් මත් පැන් සිගරට් සමාජයේ ප්‍රචලිත කිරීම සඳහා කටයුතු කරන්නේ නම් තම සංවිධානය ඒවාට එරෙහිව ක්‍රියා කරන බව එහි සභාපති රජවත්තේ වප්ප හිමියෝ පැවසූහ.මේ තොරතුරු අනාවරණය වූයේ පසුගිය දා එම සංවිධානය කෙළඹ දී පැවැත් වූ මාධ්‍ය හමුවක දීය.මත් පැන් පානය කරන්නන්ගේ සංඛ්‍යාව වැඩි වුවහොත් රටේ දියුණුවට එය අනිසි ලෙස බලපානවා. ඉදිරියේ දී පැවැත්වීමට නියමිත බව පැවසෙන මත් පැන් ප්‍රචාරක වැඩ සටහනකට එරෙහිව තම සංවිධානය පොලීසියට පැමිණිලි කර ඇති බවද උන්වහන්සේ කීය.ජාතික සංඝ සම්මේලනයේ ප්‍රධාන සංවිධායක පාහියන්ගල ආනන්ද සාගර හිමිද කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080820</link>
    <topic>රුපියල් කෝටි 6ක හිඟ වැටුප් සී-නෝර් සේවකයන්ට ගෙවයි</topic>
    <author># බුද්ධිකා ඉඹුලාන</author>
    <content>ධීවර හා ජලජ සම්පත් සංවර්ධන අමාත්‍යාංශයට අනුබද්ධ සීමාසහිත සී-නෝර් පදනමේ සේවක සේවිකාවන්ගේ හිඟ වැටුප් ලෙස රුපියල් ලක්ෂ 600ක මුදලක් ගෙවීමට පියවරගෙන ඇත.වසර 1998 සිට අය-වැය යෝජනාවන්ගෙන් වැඩි කල රාජ්‍ය සේවක වැටුප් මෙතෙක් ඔවුන්ට නිසි ලෙස හිමි වී නොතිබුණු අතර එම හිඟ වැටුප් මුදල නිල වශයෙන් සී - නෝර් සේවක සේවිකාවන්ට පිරි නැමීම ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් එම නියෝජ්‍ය ඇමැති සරත් කුමාර ගුණරත්න මහතගේ සහභාගීත්වයෙන් සිදු කෙරිණි.ගෙවී ගිය වසර 16ක පමණ කාලක් මෙම ආයතනයේ සේවක සේවිකාවන්ට නිසි ලෙස වැටුප් ගෙවීම හෝ අර්ථ සාධක මුදල් ගෙවීම ද සිදු කර නොතිබුණු අතර ඇතැම් වසරවල මිලියන 30 ද ඉක්ම වු අලාභයක් වාර්තා වී තිබුණි.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ධීවර අමාත්‍ය ධුරයේ කටයුතු ඇරැඹීමෙන් පසු කුමාර් ද සිල්වා මහතාගේ සහභාගීත්වයෙන් හා එහි ප්‍රධානීන්ගේ කැපවීමෙන් ක්‍රම ක්‍රමයෙන් පාඩුව අවම කර ගැනීමට හැකි වු අතර නව සංවර්ධන ව්‍යාපෘති රැසකගේ සාර්ථකත්වයෙන් පසුගිය වසරේ දී ලාභ ලැබීමට ඇරැඹීම සිදුවී තිබේ. බැංකු පොළිය ලෙස පමණක් පසුගිය වසරේ දී සී-නෝර් ආයතනය ගෙවා ඇති මුදල රුපියල් මිලියන 7.6කි. 1998 වසරේ සිට මේ දක්වා සේවක හිඟ වැටුප් ගෙවීමේ දී එම කාල වකවානුවේ සේවය කර ආයතනයෙන් ඉවත් වී ගිය සේවක සේවිකාවන්ට ද අදාළ හිඟ වැටුප් ගෙවන ලෙස ඇමැති වෛද්‍ය රාජිත සේනාරත්න මහතා උපදෙස් ලබා දී ඇත.මෙම හිඟ වැටුප් ලබාදීමේ උත්සවයේ දී අදහස් දැක්වූ ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාමා ධීවර ඇමැතිවරයා වශයෙන් පත්වන විට සී-නෝර් ආයතනය අගාදයට වැටී තිබුණා. එදා අගාදයට වැටී තිබුණ ඉංජිනේරු සංස්ථාව ගොඩගත්ත මට මේ ආයතනය එතරම් අභියෝගයක් වුණේ නෑ. ඉංජිනේරු සංස්ථාවේ සේවකයන් එදා මට කිව්වේ හිඟ වැටුප් දීමනා ලබා දෙන්න කියලා නොවෙයි අපේ රැකියා සුරක්ෂිත කර දෙන්න කියලයි. මේ ආයතනයට ලැබුණු ඉදිකිරීම් මා නිසි කලට නිම කළා. ජනාධිපතිතුමන් පවා මේ ගැන කතා කළේ රාජිත පොරොන්දු ඉටු කරන කෙනෙක් කියායි.සී-නෝර් ආයතනය මා ගොඩගත්තේ පුද්ගලික අංශයට දීමට තිබූ ඇනවුම් එම ආයතනයට ලබාදීමෙන් මුදල් උඵයා ගැනීමෙනුයි. පුවත්පත්වල ටෙන්ඩර් දැමීමට තිබූ ඒවා අවලංගු කර ඒ නිෂ්පාදන හා ඉදිකිරීම් සියල්ල මා නිර්භීතව සී-නෝර් ආයතනයට ලබා දුන්නා. වැටුපට පමණක් ‍වැඩකරන සභාපතිවරයකු අධ්‍යක්ෂ මණ්ඩලයක් නිලධාරීන් හා සේවකයන් මෙම ආයතනයේ නොසිටි නිසා අද මට සී-නෝර් ආයතනය ගොඩගන්නට හැකි වුණා.රාජකාරිය දේවකාරියක් ලෙස සලකා වැඩ කිරීමෙන් ආයතනයට පමණක් නොව තමන්ටත් සෙත සැලසෙනවා.ලෝකය දිනෙන් දින ඉදිරියට යනවා. ඒ ගමනට අපිත් එක් නොවුණොත් අපට දියුණුවක් නෑ. අද සී-‍නෝර් ආයතනය ද අති නවීන ධීවර යාත්‍රා, ෆයිබර් නිෂ්පාදන ඇතුළු ආම්පන්න නිපදවමින් නවීන ලෝකයට එක් වී තිබෙනවා. මේ ආයතනය සතු මට්ටක්කුලිය යාත්‍රාංගණයේ දී අපනයනය සඳහා ද යාත්‍රා නිපදවනවා. මේ ආයතනය රැක ගැනීම සේවක ඔබේ පරම යුතුකමයි.ධීවර හා ජලජ සම්පත් සංවර්ධන නියෝජ්‍ය ඇමැති සරත් කුමාර ගුණරත්න මහතා-වසර ගණනක් හිඟ වැටුප් නොලැබුණත් උද්ඝෝෂණය නොකර සිටීම ගැන මේ සේවක සේවිකාවන්ට මගේ ස්තූතිය හිමි වනවා. මේ මුදල් කෙදිනක හෝ ලබාදෙනු ඇතැයි අප කෙරෙහි තැබූ විශ්වාසයට සේවක ඔබට තුති පුදනවා.මේ ආයතනය ලාභ ලැබීම පිළිබඳව මා අතිශය සතුටු වනවා. සී-නෝර් ආයතනයට ලැබිය යුතු අයිතීන් ලබා ගන්න කියා මෙහි පාලනාධිකාරියට මා නිතරම කියනවා. මෙහි නිපැයුම් සඳහා ඉල්ලුම පිළිබඳ සැකයක් නැහැ. අප එයට සරිලන සැපයුම අප පිළියෙළ කරගත යුතුයි.සී-නෝර් ආයතනයේ සභාපති කුමාර් ද සිල්වා මහතාඅප ආයතනය පසුගිය කාලයේ දිගින් දිගටම පාඩු ලැබුවත් අප අනුගමනය කළ සැලසුම් සාර්ථක වූ නිසා පසුගිය වසරේ ඉතා සුළු ලාභයක් ඉපැයීමට අපට හැකි වුණා. එය අප ශක්තියක් කරගෙන මෙම වසරේ සිට තව තවත් ලාභ ලබන්නට ව්‍යාපෘති ක්‍රියාත්මක කර තිබෙනවා.වසර ගණනාවක් පුරා අයවැය යෝජනා මඟින් වැඩි වූ සේවක වැටුප් මේ අයට ලැබුණේ නැහැ. ඒ දිගින් දිගටම පාඩු ලැබූ නිසා විය හැකියි. නමුත් ධීවර ඇමැති රාජිත සේනාරත්න මහතාගේ උපදේශකත්වයෙන් අප ආයතනය පසුගිය කාලයේ ක්‍රියාත්මක කළ ආදායම් උත්පාදක ව්‍යාපෘති නිසා දැන් අප ලාභ ලබන ආයතනයක් බවට පත්වෙමින් තිබෙනවා.අපගේ සී-නෝර් යාත්‍රාංගණය උසස්ම තත්ත්වයෙන් දැන් පවත්වාගෙන යනවා. එහි සේවකයන් 20ක් සිටිනවා. ඔවුන් මේ ක්ෂේත්‍රයේ නිපුණයන්. ඉදිරියේ දීත් නවීන යාත්‍රා නිෂ්පාදනය කර අපනයනය කිරීමට අප සැලසුම් කර තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080821</link>
    <topic>සුළු-මධ්‍ය-මහා පරිමාණ කර්මාන්තවලට අතිරේක විදුලිය දෙන්න අවශ්‍ය පියවර ගන්න</topic>
    <author># චමීර ඇල්ල‍දෙණිය</author>
    <content>රට පුරා ආරම්භ වී ඇති සුළු හා මධ්‍ය පරිමාණ මෙන්ම මහා පරිමාණ කර්මාන්ත ශාලා සඳහා අතිරේක විදුලිය සැපයුම වෙනුවෙන් අවශ්‍ය ක්‍රියාමාර්ග ගන්නා ලෙස විදුලිබල හා බලශක්ති ඇමැති පවිත්‍රා වන්නිආරච්චි මහත්මිය විදුලිබල මණ්ඩලයේ නිලධාරීන්ට උපදෙස් දුන්නාය.පාර්ලි‍මේන්තු සංකීර්ණයේ ‍පෙ‍රේදා (6) පැවති විදුලිබල අමාත්‍යාංශයේ උපදේශක කාරක සභා රැස්වීමේ දී ඇමැතිවරිය මෙම උපදෙස් ලබා දුන්නාය.විදුලිබල අමාත්‍යාංශ උපදේශක කාරකසභාවේ දී, පාර්ලිමේන්තු මන්ත්‍රීවරු ඉදිරිපත් කළ විදුලි ගැටලු පිළිබඳව විශේෂ අවධානය යොමු කෙරිණි. මෙහිදී විශේෂයෙන් සාකච්ඡාවට ගැනුනේ, ඇතැම් ප්‍රදේශවල නිරන්තරයෙන් සිදුවන්නා වූ අඩු වෝල්ටීයතා ගැටලුවයි. එසේ අඩු වෝල්ටීයතාවට විසඳුමක් ලෙස විදුලි ට්‍රාන්ස්ෆෝමර් යොදා, අවශ්‍ය විදුලිය සැපයුම ඉහළ දැමීම කෙරෙහි අවධානය යොමු කෙරිණ.එමෙන්ම ගත වූ වසර කිහිපයේ කුඩා හා මධ්‍ය පරිමාණ මෙන්ම මහා පරිමාණ කර්මාන්ත අංශයේ වර්ධනයක් සිදු වි ඇති බැවින් විදුලිය ඉල්ලුම ද ඉහළ ගොස් ඇති බව අනාවරණය විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080822</link>
    <topic>ඛෙත්තාරාම මහල් නිවාස සංකීර්ණයේ සනීපාරක්ෂක පහසුකම් වැඩිදියුණු කෙ‍රේ</topic>
    <author> # චන්දිමා එදිරිමාන්න</author>
    <content>ඩෙංගු රෝගය ඇතුළු සෞඛ්‍ය ගැටලු රැසකට විසඳුම් ලබාදෙමින් වසර 36කට පසුව කොළඹ, ඛෙත්තාරාම මහල් නිවාස සංකීර්ණයේ මළ නාලිකා පද්ධතිය, අප ජල නල පද්ධතිය ඇතුළු සනීපාරක්ෂක පහසුකම් රැසක් පූර්ණ ප්‍රතිසංස්කරණයට ලක්කෙරේ.1978 වර්ෂයේ දී ආරම්භකර ඇති කොළඹ, ඛෙත්තාරාම මහල් නිවාස සංකීර්ණය නිවාස 60කින් සමන්විත නිවාස ව්‍යාපෘතියකි. මෙම නිවාස සංකීර්ණයේ මළ නාලිකා පද්ධතිය, අප ජල නළ පද්ධතිය ඇතුළු සනීපාරක්ෂක පහසුකම් රැසක පැවති අවහිරතා හේතුවෙන් සෞඛ්‍ය ගැටලු ගණනාවකට මුහුණ දීමට නිවාසවාසීන්ට සිදුවිය.නිවාසවාසීන් පත්ව ඇති මෙම දුෂ්කරතාව පිළිබඳව අවධානය යොමු කළ විමල් වීරවංශ අමාත්‍යවරයා රුපියල් ලක්ෂ 10ක මුදලක් වැයකරමින් මෙම නිවාස සංකීර්ණයේ සනීපාරක්ෂක පහසුකම් රැසක ප්‍රතිසංස්කරණ කටයුතු ආරම්භ කෙරිණි. මේ යටතේ මළ නාලිකා පද්ධතිය, අප ජල නල පද්ධතිය, අප ජල පොම්පාගාරය ඇතුළු පහසුකම් රැසක ප්‍රතිසංස්කරණ කටයුතු මේ වන විට සිදුකරනු ලබන්නේ ජාතික නිවාස සංවර්ධන අධිකාරියේ පූර්ණ අධීක්ෂණය යටතේය.ඛෙත්තාරාම මහල් නිවාස සංකීර්ණයේ සිදුකෙරෙන මෙම සංවර්ධන කටයුතුවල ප්‍රගතිය සොයාබැලීම සඳහා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පසුගිය දා එම මහල් නිවාස සංකීර්ණයේ විශේෂ නිරීක්ෂණ අවස්ථාවකට ද සහභාගී විය.මෙම නිරීක්ෂණ අවස්ථාවට ජාතික නිවාස සංවර්ධන අධිකාරියේ ජ්‍යෙෂ්ඨ නියෝජ්‍ය සාමාන්‍යාධිකාරී ගාමිණී පන්නිල විතාන මහතා ඇතුළු නිලධාරීන් සහ ප්‍රදේශවාසීහු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080826</link>
    <topic>මහනුවර තුන්වන රන්දෝලි පෙරහර අද</topic>
    <author/>
    <content>මහනුවර ඇසළ පෙරහර මංගල්‍යයේ තුන්වන රන්දෝලි පෙරහර අද (8) වීදී සංචාරය කරයි.ශ්‍රී දළදා මාලිගාව අභියසින් රාත්‍රි 7.50 ට වයඹ දිශාභිමුඛව පෙරහරිටත්ව දළදා වීදිය, ඊ.එල් සේනානායක වීදිය, කොළඹ වීදිය, යටිනුවර වීදිය, කුමාර වීදිය, ඊ.එල් සේනානායක වීදිය, හරස් වීදිය, ඩී.එස් සේනනායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080823</link>
    <topic>පොලිස් ලොක්කන් දෙදෙනෙක් මාධ්‍යවේදී හැඳුනුම්පත දන්නෑලු</topic>
    <author>@ ඉන්දික පොල්කොටුව</author>
    <content>මාධ්‍යවේදීන්ට රජයේ ප්‍රවෘත්ති දෙපාර්තුමේන්තුව මගින් නිකුත් කර තිබෙන හැඳුනුම්පත නොහඳුනන ප්‍රධාන පොලිස් පරීක්ෂකවරුන් දෙදනකු මහනුවර ඇසළ පෙරහර රාජකාරී සඳහා යොදවා තිබීම පිළිබඳව මාධ්‍යවේදීහු අප්‍රසාදය පළ කරති.මාධ්‍ය හැඳුනුම්පත ඉදිරිපත් කිරීමේ දී එය පිළිගැනීමට අකමැති මෙම පොලිස් නිලධාරීන් දෙදනා මහනුවර තරුණ ක්‍රිස්තියානි සංගම් මූලස්ථානය ඉදිරිපිට රාජකාරි කරමින් ඉකුත් 6 දා රාත්‍රි 7ට පමණ මාධ්‍යවේදීන්ගේ රාජකාරියට බාධා එල්ලකර ඇත. සිද්ධියට මුහුණ පෑ ලේක්හවුස් මහනුවර ප්‍රාදේශීය කර්තෘ අසේල කුරුළුවංශ මහතා මේ පිළිබඳව මහනුවර ජ්‍යෙෂ්ට පොලිස් අධිකාරීවරයාට පැමිණිලි කර තිබේ.රජයේ ප්‍රවෘත්ති දෙපාර්තුමේන්තුවේ හැඳුනුම්පත පිළිනොගන්නා විට මහනුවර ජ්‍යෙෂ්ට පොලිස් අධිකාරීවරයා පෙරහර වෙනුවෙන් මාධ්‍යයට ලබා දී තිබෙන අවසර පත්‍රය පෙන්වීමේ දී මෙම නිලධාරීන් දෙදෙනා එය ද පිළිනොගෙන මාධ්‍යයට ගොරවා ඇත්තේ පොලිස් නිල සුනඛයන්ගේ තරම්වත් මොළයක් ඔවුන්ට නොමැති බව පසක් කරමිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080824</link>
    <topic>දිවියට සරණක් ප්‍රජා සත්කාර අංගොඩ දී</topic>
    <author/>
    <content>දිවියට සරණක් පදනමේ 14වන වාර්ෂික ප්‍රජා සත්කාරක වැඩසටහන හිඹුටාන, අංගොඩ දී හෙට (09) ආරම්භ වෙයි.දෙදිනක් පුරා පැවැත්වෙන මෙම සමාජ සත්කාරක වැඩසටහන ජාතික හෙළ උරුමය පක්ෂයේ පාර්ලිමේන්තු මන්ත්‍රී අතුරලියේ රතන හිමියන් හෙට (9) රාත්‍රියේ පවත්වන ධර්ම දේශනාවෙන් ආරම්භ වේ.රටට සාමය උදා වුවා සේම රටට සෞභාග්‍යය උදාවේවා, සමාජය යහගුණ දහමින් සපිරේවා යන්න මෙවර පින්කමේ ප්‍රාර්ථනය බව දිවියට සරණක් පදනමේ නිර්මාතෘ වෛද්‍යාචාර්ය කැලුම් වීරසිංහ මහතා පවසයි.මල්වතු පාර්ශවයේ අනුනායක නියංගොඩ විජිතසිරි, සිතුල්පව්ව රජමහා විහාරාධිපති ආචාර්ය මැටරඹ හේමරතන නාහිමිවරු ඇතුලු මහ සඟරුවන ද මෙම අවස්ථාවට සහභාගිවීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=n14080825</link>
    <topic>රෝහල් සේවාවේ දී තනතුරේ වගකීමට වැඩ කිරීම රටටත් ජනතාවටත් යහපතක්</topic>
    <author># සන්ධ්‍යා කරුණාරත්න</author>
    <content>තමා දරණ තනතුරට අනුව ඒ තනතුරට ඇති වගකීම් හා යුතුකම් සමඟත් අපේ ඇවතුම් පැවැතුම් සියල්ල සමඟත් රාජකාරි කටයුතු සිදු කරන්නේ කෙසේද යන්න නුවණින් විමසා ඉටු කළ යුතු බව සෞඛ්‍ය ඇමැති මෛත්‍රීපාල සිරිසේන මහතා පවසයි.රෝහල් සේවාවේ දී තමා දරණ තනතුරෙහි වැදගත්කම තේරුම් ගෙන එහි ගරුත්වය ආරක්ෂා කර ගනිමින් රෝගී සත්කාර සේවාවන් ඉටු කිරීමෙන් රටටත් ජනතාවටත් යහපතක් වන්නේ යැයි ද ඇමැතිවරයා කීය.සෞඛ්‍ය අමාත්‍යාංශයෙන් පැවැත් වූ ලිඛිත හා ප්‍රායෝගික විභාගයෙන් සමත්ව මාස තුනක පුහුණුවක් ලැබූ උපස්ථායක, උපස්ථායිකාවන් 854 දෙනකුට පත්වීම් ලිපි ප්‍රදානය බත්තරමුල්ල “අපේ ගම“ සංස්කෘතික මධ්‍යස්ථානයේ දී ඉකුත දා (4) සිදුකෙරිණි. එම අවස්ථාවට සහභාගි වෙමින් ඇමැතිවරයා මේ බව ප්‍රකාශ කළේය.ඇමැතිවරයා මෙසේ ද පැවැසුවේය. මෙරට නිදහස් සෞඛ්‍ය සේවාව ශක්තිමත් කිරීමේ බලකායක් ලෙස ඔබ අද දිනයේ දී අලුත් පත්වීම් රැසක් ලබනවා. එම පත්වීම්වලට අනුව ඔබ තම සේවාව ඉතා කාරුණිකව රෝගියාට ලබා දීමට අද දිනයේදීම හිතට ගත යුතුයි. රෝහල්වල සේවය කරන විට ඔබ තුළ තිබෙන සාමූහිකත්වය, සහෝදරත්වය, බැඳීම, එකමුතුව නැති කිරීමට බොහෝ අවස්ථාවලදී ඇතැම් වෘත්තීය සමිති නායකයන් කටයුතු කරනවා. ඒවාට නොරැවටී බුද්ධියෙන් විමසා බලා කටයුතු කිරීමට ඔබ තරයේ සිතට ගත යුතුයි.මෙරට නිදහස් සෞඛ්‍ය සේවාව පිළිබඳ කථා කරන කොට සෞඛ්‍ය සේවකයන් ලෙස ඔබගේ වගකීම තිබෙන්නේ බටහිර වෛද්‍ය ක්‍රමයත් එක්ක. බටහිර වෛද්‍ය ක්‍රමය තුළ නව තාක්ෂණය දිනෙන් දින අලුත් වෙනවා. සේවාවේ ඇතිවන තාක්ෂණික ගුණාත්මකභාවය, තාක්ෂණික ප්‍රමිතිය එන්න එන්න ඉහළ යනවා. එහෙම වෙන විට සේවාවන් වල තිබිය යුතු අධ්‍යාත්මිකභාවය, මානුෂීයභාවය, ආදරය, කරුණාව, දයාව, සෙනෙහස, මිනිස්කම යනාදිය ගුණාත්මකභාවයෙන් හා ප්‍රමිතියෙන් ඉහළ ගිහිල්ල ද, පහළ ගිහිල්ල ද, මඟ හිටල ද තියෙන්නේ කියන කාරණාව අපි අපේ හෘද සාක්ෂියට එකඟව තීරණය කළ යුතුයි.පසුගිය කාලයේ සූතිකාගාරවල ගැටලුව යුද්ධයක් වගේ තිබුණා. සූතිකාගාරවල රණ්ඩුව යනකොට ඒකෙන් අප්‍රසාදයට පත් වුණේ කවුද කියලා ඔබ දන්නවා. ඉන් අප්‍රසාදයට පත්වුණේ මේ කථා කරන මම ද, අධ්‍යක්ෂ ජනරාල්වරයා ද කියලා ඔබ දන්නවා. උගත්, බුද්ධිමත්, නැණවත් දොස්තර මහත්වරු ගහගත්තා. රටේ මහජනයා මොකද කීවේ, මට බැන්න ද, මේ ඉන්න අපේ ලොකු මහත්වරුන්ට බැන්න ද, නැහැ. ඇතැම් වෘත්තීය සමිති නායකයන්ගේ ක්‍රියාකාරකම් නිසා රෝහල් සේවාව අවුල් වෙනවා. වෘත්තීය අයිතිවාසිකම් වෙනුවෙන් සටන් කළ යුතුයි. එහෙත් අනවශ්‍ය විදියට සටන් කිරීමෙන් රෝහල් සේවා පද්ධතියට හානි වෙනවා. රෝගීන්ට අසාධාරණයක් වෙනවා. බෞද්ධයෙක් විදිහට මං එය දකින්නේ මහා පාප කර්මයක් විදියට.මේ අවස්ථාවට සෞඛ්‍ය නියෝජ්‍ය අමාත්‍ය ලලිත් දිසානයක, සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, අතිරේක ලේකම් (සංවර්ධන) කේ.ඒ.එස් කීරගල මහත්වරු ඇතුළු නිලධාරීහු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408081</link>
    <topic>බයෝ ගෑස් නිෂ්පාදනාගාරයක් ප්‍රථම වරට මාතර කොටවිල ඉදි කරන්න සැලසුම්</topic>
    <author>ජයසිරි පේදුරුආරච්චි - ගන්දර සමූහ</author>
    <content>ලංකාවේ ප්‍රථම බයෝ ගෑස් නිෂ්පාදනාගාරය මාතර කොටවිලදී ආරම්භ කිරීමට පියවර ගෙන ඇත. ඒ සඳහා වියදම් වෙතැයි අපේක්ෂිත මුදල රුපියල් ලක්ෂ තුන්සිය තිහකි.මින් සියයට හතලිහක් රජයෙන්ද ඉතිරි සියයට හැට බයෝග්‍රීන් සයිකල් පුද්ගලික සමාගමෙන්ද වැය කිරීමට අපේක්ෂා කරන බව මාතර ජ්‍යෙෂ්ඨ නාගරික මන්ත්‍රී හා කාර්මික සේවා කමිටුවේ සභාපති චතුර කරුණාරත්න මහතා පවසයි.මාතර මහ නගර සභාව, මධයම පරිසර අධිකාරිය, මොරටුව විශ්ව විද්‍යාලය හා බයෝග්‍රීන් සයිකල් පුද්ගලික සමාගම එක්ව මෙම ව්‍යාපෘතිය ක්‍රියාත්මක කෙරේ.මාතර මහ නගර සභාවට අයත් කොටවිල කොම්පෝස්ට් අංගනයේදී ආරම්භ කෙරෙන මෙම ජීවවායු නිෂ්පාදනාගාරයේ සියලු තාක්ෂණික කටයුතු මොරටුව විශ්වවිද්‍යාලය මගින් සිදුකරන බවද චතුර කරුණාරත්න මහතා පවසයි. රුපියල් දසලක්ෂ තිස් පහක (35) වියදමින් ආරක්ෂිත බිම් පිරවුම් අංගනයක්ද ස්ථාපිත කිරීමට නියමිතය.මේමස 11 දින මුල්ගල් තැබීමට නියමිත මෙම ව්‍යාපෘතියෙන් මෙතෙක් මාතර ජනතාව මුහුණදුන් කුණු ප්‍රශ්නයට ප්‍රායෝගික විසඳුමක් ලැබෙනු ඇතැයි යන්න විශ්වාසයයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408082</link>
    <topic>වන ජිවී නිලධාරින්ගේ සේවයට බාධා කළ අයට වැඩ වරදී</topic>
    <author>අමිල ප්‍රභාත් වනසිංහ</author>
    <content>විල්පත්තු ජාතික වන උද්‍යානයේ වන ජිවි නිලධාරින් පිරිසකගේ රාජකාරි කටයුතු වලට බාධා කිරිම,පහරදිම හා පොදු දේපළ වලට හානි කිරිම යන චෝදනාවන් සම්බන්ධව සිලා වතුර පොලිසිය මගින් අත්අඩංගුවට ගත් පුද්ගලයන් තිදෙනකු අධිකරණයට ඉදිරිපත් කිරිමෙන් පසු මේ මස දහනව වැනි දින දක්වා රක්ෂිත බන්ධනාගාර ගත කරන ලෙස මන්නාරම මහේස්ත්‍රාත් ආනන්දි කනගරත්නම් මෙනවිය නියෝග කළාය.මෙලෙස රක්ෂිත බන්ධනාගාර ගත කෙරුනේ මොල්ලි කුලම,මරිච්චිකුලම ප්‍රදේශයේ පදිංචි දමිළ ජාතික පුද්ගලයන් තිදෙනෙකි.විල්පත්තු ජාතික වන උද්‍යානයේ ,උතුරු අභය භුමියේ පළු ගසක් කපා එහි දැව තොගයක් රැගෙන යන ලද පුද්ගලයකු අත්අඩංගුවට ගැනිමට වනජිවි නිලධාරින් එකොළොස් දෙනකුගෙන් පමණ යුත් නිලධාරින් පිරිසක් ඉකුත් දින රාත්‍රි සිලා වතුර පොලිස් වසමට අයත් මොල්ලි කුලම ප්‍රදේශයේ සිද්ධියට සම්බන්ධ සැකකරුගේ නිවසට ගොස් තිබේ. එහිදි සිද්ධිය සම්බන්ධ සැකකරු හා අඩි දෙසිය පනහක පමණ දිගින් යුත් පළු දැව කැබලි හතළිස් දෙකක් ද නිලධාරින් විසින් අත්අඩංගුවට ගෙන ලොරි රථයක පටවාගෙන එම නිවසින් පිටවන අවස්ථාවේදි පැමිණි නාදුනන පිරිසක් ලොරි රථයට ද හානිකරමින් යාමට නොදි කොට දමා මාර්ගය හරස් කර ඇති අතර එහිදි එක් වනජිවි නිලධාරියෙකුට පහරදි ඇතැයි පවසයි.පසුව මේ පිළිබදව සිලා වතුර පොලිසියට පැමිණිලි කර ඇත.ඒ අනුව පොලිසිය විසින් සිදු කළ පරික්ෂණ වලින් පසුව සැකකරුවන් තිදෙනකු අත්අඩංගුවට ගෙන අධිකරණයට ඉදිරිපත් කළේය.මෙම සිද්ධියක් සම්බන්ධව වැඩිදුර පරික්ෂණ සිලා වතුර පොලිසිය මගින් සිදුකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408083</link>
    <topic>වැලිගම ඊයම් බරු ජාවාරම ජයටම: ධීවර රැකියා නිරතුරු අනතුරේ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>වැලිගම ප්‍රදේශයේ දැල්වල ඇති ඊයම්බරු සොරකම් කරන සොර කල්ලියක් නිසා ධීවර කර්මාන්තයේ යෙදෙන ධීවරයන්ගේ රැකියාවන්ට ගැටලු මතු වී ඇත.මෙම සොර කල්ලිය වැලිගම ප්‍රදේශයේ ධීවර තොටුපළවල් වල නතර කර ඇති ඔරුවල ඇති දැල්වල ගැටගසා ඇති ඔරුවල ඇති දැල්වල ගැටගසා ඇති ඊයම්බරු දිගින් දිගටම සොරකම් කිරීම නිසා ඔවුන්ට ධීවර කර්මාන්තයේ යෙදිමට නොහැකි වී ඇත.පසුගිය මාස 24 වැනිදින සිට මේ මස 07 වැනි දින දක්වා ධිවර යාත්‍රාවලින් රුපියල් අසුහයදහස් දෙසිය තිහක් වටිනා ඊයම්බරු 236ක් සොරාගෙන ඇති බවට වැලිගම පොලිසිය පැමිණිලි 04ක් ඉදිරිපත් වී ඇත. මෙසේ මහ වීදියේ ඇති ධීවර තොටුපළෙන් නවතා තිබු බෝට්ටු රැසක මෙසේ ඊයම්බරු සොයාගෙන ඇත.රාත්‍රි කාලයේ ඔරුවේ තිබෙන දැල් බිමට ඇඳ දමා ඊයම් බරු ගලවා‍ෙගන ගොස් ඇත. මේ නිසා මෙම ධිවරයන්ට සති කිහිපයකට ධිවර කර්මාන්තයේ යෙදිමට නොහැකි වි ඇත. මෙම සොරකල්ලිය අල්ලාගැනීමට වැලිගම පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408084</link>
    <topic>උතුරු මැද ගුරු හිඟ වැටුප් ගෙවන්න රුපියල් දස ලක්ෂ 250ක්</topic>
    <author>අමිල ප්‍රභාත් වනසිංහ</author>
    <content>උතුරුමැද පළාතේ ගුරුවරුන්ගේ හිග වැටුප් ගෙවිම සදහා රුපියල් දස ලක්ෂ 250ක් වෙන් කරයි. උතුරුමැද පළාත් අධ්‍යාපන තොරතුරු තාක්ෂණ හා සංස්කෘතික කටයුතු පිළිබද ඇමැති කේ. එච්. නන්දසේන මහතා ජනාධිපතිතුමාගෙන් කළ ඉල්ලීමකට මේ සදහා අවශ්‍ය මුදල් ලබා දී තිබේ.විශේෂ අධ්‍යාපන ගුරු හිඟ දිමනා, ගුරු සහයක හිඟ වැටුප් හා උසස් වීම් ලැබු ගුරුවරුන් 2000කට ආසන්න පිරිසකට මෙලෙස ඉදිරියේදි හිඟ වැටුප් ගෙවිමට නියමිතය.වසර ගණනාවක සිට උතුරුමැද පළාතේ පාසල්වල සේවය කරන ගුරු වරුන්ගේ හිඟ වැටුප් ප්‍රමාද විම හේතුවෙන් ගුරු වරුන්ට සිදුවු අසීරුතාව නිසා කඩිනමින් මේ පියවර ගත් බව පළාත් අධ්‍යාපන ඇමැති කේ. එච්. නන්දසේන මහතා සදහන් කරයි.ඒ අනුව ‍මේ හිඟ වැටුප් ඉතා කඩිනමින් එම ගුරුවරුන්ට ලබා දිම සදහා කටයුතු කරන්නැයි අධ්‍යාපන ඇමැතිවරයා අදාළ නිලධාරින්ට උපදෙස් ලබා දි තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408085</link>
    <topic>කරවනැල්ලේ ලොකුම ‍කුඩු තොගය සැකකරුත් එක්ක පොලිස් අත්අඩංගුවට</topic>
    <author>රුවන්වැල්ල සමූහ කේ. පී. රංජනී</author>
    <content>රුවන්වැල්ල, අගුරුවැල්ල, කරවනැල්ල හා අවට නගර කිහිපයකට හෙරොයින් බෙදා හැරිමේ නිරතව සිටි බව කියන ප්‍රධාන පෙලේ ජාවාරම් කරුවකු රුවන්වැල්ල පොලිසිය මගින් කරවනැල්ල නගරයේ දී අත්අඩංගුවට ගෙන ඇත.සැකපිට අත්අඩංගුවට ගත් අයගේ නිවස වටලා පරික්ෂා කිරිමේ දී එහි තිබු කුඩු පැකට් 100ක් පමණ සොයාගත් බව පොලිසිය කියයි. කුඩු මේ තරම් ප්‍රමාණයක් කරවනැල්ල ප්‍රදේශයෙන් සොයා ගත් ප්‍රථම අවස්ථාවද මෙයවේ. සැකකරුට එරෙහිව හෙරොයින් ජාවරම් නඩු දෙකක් අධිකරණයේ තවමත් විභාග වෙමින් පවතින අතර අධිකරනයෙන් ඇප ලබා පැමිණිමෙන් පසුවද මොහු හෙරොයින් ජාවාරම්වල නිරතව සිට ඇතැයිද පොලිසිය කියයි.ඔහුගේ මවද හෙරොයින් නඩු තුනක් සම්බන්ධයෙන් අධිකරණයෙන් දඩුවම් ලබා පැමිණ සිටින තැණැත්තියකි. ප්‍රදේශයේ සීඝ්‍රයෙන්පැතිර යන කුඩු වසංගතය මැඩලිම සදහා යොදා ඇති වැඩ පිළි‍වෙළකට අනුව කළ විශේෂ පරික්ෂණයේදී කුඩු තොගය සොයා ගත් බව පොලීසිය ප්‍රකාශ කරයි.රුවන්වැල්ල පොලිස් ස්ථානාධිපති. පොලිස් පරීක්ෂක ඩී. එස්. බී. පෙරේරා, උප පොලිස් පරීක්ෂක ඒ. එල්. අමල් අතුළු පොලිස් නිලධාරින් කණ්ඩායමක් විසින් සැකකරු රැදවුම් නියෝගයක් යටතේ රදවාගෙන වැඩිදුර පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408086</link>
    <topic>ගතෙහි සවි නැතත් සිතේ සවියෙන් නැඟී සිටින්න සුමිත් කුමාර පිහිට පතයි</topic>
    <author>බන්ධුල ගුණසේකර සහ මාකඳුරේ ධර්මසිංහ</author>
    <content>ඇඹිලිපිටිය, මොරකැටිය, අරවින්ද මාවතේ, අංක: 2963හි තාවකාලිකව පදිංචිව සිටින සුමිත් කුමාර ජයවර්ධන ඉපදී සය මසක් තරම්වූ කෙටි කාලයකදී ඔහුගේ උරහිසෙහි හටගත් කිසියම් රෝගී තත්ත්වයකට අවශ්‍ය වෛද්‍ය ප්‍රතිකාර ලබා දීමේදී එන්නතක් ශරීරගතවීමෙන් පසු ඔහුගේ ඉඟටියෙන් පහළ කොටස සහමුලින්ම අප්‍රානික තත්ත්වයට පත්ව තිබේ.පුංචි සන්දියේදීම මවිපිය සෙනෙහස අහිමිවී ගිය සුමිත් කුමාර හැදුනේ වැඩුනේ සිය ආච්චී සහ සීයාගේ ආදරය සහ සෙනෙහස ලබමිනි.අප්‍රාණික වූ දෙපා වලට දෑතෙහි ශක්තිය ලබා දෙමින් දැඩි වෙහෙසක් දරා දුර බැහැර ප්‍රදේශවල ගොස් එදා වේල හරි හම්බ කර ගැනීමට පදික වේදිකාවේ සුළු පලතුරු වෙළෙඳාමක් කරගෙන සිට තිබේ. නමුත් පානදුර නගරය ආශ්‍රිත ප්‍රදේශයේ පදිකයන් සතු වේදිකාව උරුම කරගත් බලවතුන් කිහිප දෙනෙකුගේ තාඩන පීඩන මධ්‍යයේ එම ජීවිකා වෘත්තියද මොහුට මේ වන විට අහිමි වී ඇත.කුලී වැඩක් හෝ වෙනත් රැකියාවක් කිරීමට තරම් හැකියාවක් නොමැති මොහුට අද ජීවත්වීමට කිසිදු මාර්ගයක් නැත. නිදහසේ වැටී සිටින්නට පුංචියට හෝ නිවහනක්ද නැත. එදා වේල සලසා ගන්නේ පරිත්‍යාගශීලීන්ගේ ආධාරවලිනි. ජීවත්වීමට කිසියම් ව්‍යාපාරයක් වෙනුවෙන් අත හිතදී ජීවත් වීමට සෙවනක් තනා දීමට හෝ උදව් උපකාර කළ හැකි අයෙක් ගැන ඔහු බලාපොරොත්තු වෙයි.ඔබටද සුමිත් කුමාරට පිහිට විය හැකි නම් 071-8246970 අංකයෙන් ඔහුට සම්බන්ධ විය හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408087</link>
    <topic>කොළඹ මහ නගර සභාවට තාවකාලික පදනම යටතේ සේවකයන් බඳවා ගනී</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ මහ නගර සභාවේ රාජකාරි කටයුතු හා පර්යේෂණ කටයුතු සඳහා තාවකාලික පදනම මත උපාධිධාරීන් උපාධි අපේක්ෂකයන්, ඩිප්ලෝමාධාරීන් හා විශ්වවිද්‍යාල සිසුන්ද පාසල් හැරගිය වෙනත් පිරිස්ද බඳවා ගැනීමට යයි.මෙසේ බඳවා ගැනීමට යන උපාධිධාරීන්ගේ සංඛ්‍යාව 98කි. උපාධි අපේක්ෂක සිසුන් 29කි. ඩිප්ලෝමාධාරීන් 104කි. සහතික පත්‍ර පාඨමාලාධාරීන් 37ක් හා පාසල් හැරගිය සිසුන් 106 දෙනකු බඳවා ගැනේ.මේ සඳහා නාගරික කොමසාරිස්වරිය විසින් කරන ලද ඉල්ලීමක් නාගරික භාණ්ඩාගාරිකවරයාද අනුමත කර ඔහු ඉදිරිපත් කළ නිර්දේශ මුදල් පිළිබඳ ස්ථාවර කමිටුව පිළිගෙන ඇත.නගර සැලසුම් අංශයේ ගොඩනැගිලි සැලසුම් අනුමත කිරීම් කඩිනම් කිරීම ආදායම් වියදම් කාර්යක්ෂමතාව වැඩිදියුණු කිරීම ඉංජිනේරු සහාය ලබා ගැනීමෙන් ව්‍යාපාර කාර්යාල වෙත අධ්‍යක්ෂක ඉංජිනේරුවරුන් අනුයුක්ත කිරීමද මෙසේ බඳවා ගැනෙන පිරිසකගෙන් අපේක්ෂිත කාර්යයන් වෙයි.වෙළෙඳපොළ සමීක්ෂණ කටයුතු ආදායම් වැඩිදියුණු කිරීමද වියදම් අවම කිරීම, ප්‍රගති සමාලෝචන කාර්යයන්, නාගරික සැලසුම් කාර්යයන්, සමාජ සංවර්ධන කාර්යයන්, සංචාරක හා නගරයේ ආර්ථික ශක්තිය වැඩිදියුණු කිරීම් ආදී වර්තමාන හා අනාගත අවශ්‍යතා සඳහා ඔවුන් දායක කර ගැනේ.උපාධිධාරීන්ගේ පත්කිරීම් කරන්නේ පළාත් රාජ්‍ය සේවා කොමිෂන් සභාව සහ මධ්‍යම රජයේ අමාත්‍යාංශය මඟිනි. ඒ අනුව ඇතිවන පුරප්පාඩු පුරවා දෙන ලෙස ඉල්ලීම් කිරීම හැරුණු විට බඳවා ගැනීමේ බලය නාගරික කොමසාරිස් වෙත නොමැති නිසාත් උපාධිධාරීන් සේවයේ යෙදවීමෙන් නගර සංවර්ධනයට ප්‍රතිඵල දායක වන නිසාත් ස්ථිර පත්වීම් කරනතුරු එකී තනතුරු සඳහා උපාධිධාරීන්ගේ සේවය ලබාගැන්ම නිර්දේශ කරන බව නාගරික භාණ්ඩාගාරිකවරයා තම වාර්තාවේ සඳහන් කරයි.ඉංජිනේරු උපාධිධාරියෙකු සඳහා රුපියල් 30,000ක්ද අනෙකුත් විශේෂ උපාධිධාරියෙකුට රුපියල් 20,000ක්ද මාසිකව ගෙවනු ඇත. රජය මඟින් ලබාදී ඇති රුපියල් 10,000ක දීමනාවක් ලබා ගන්නා උපාධිධාරි අභ්‍යාස ලාභීන් ක්ෂේත්‍ර රාජකාරිවල යෙදෙන්නේනම් දිනකට රුපියල් 200ක ආහාර දීමනාවක් ලබාදේ. මසකට දින 10ක උපරිම කාලයකට සීමා කෙරෙන අතර ඒ අනුව මසකට ලබාගත හැකි සංයුක්ත දීමනාව රුපියල් 2000කි.විශ්වවිද්‍යාල සිසුන් 10 දෙනෙකුට හෝ ඊට වැඩි කණ්ඩායමක් යොදවා පර්යේෂණ හෝ ව්‍යාපෘති කාර්යයන් සිදුකර සභාවේ ඉදිරි දියුණුව ලබාදීම වෙනුවෙන් ඔවුන් මෙහෙයවනු ලබන විශ්වවිද්‍යාල ආචාර්යවරයා සඳහා සමස්ත කාර්යය වෙනුවෙන් රුපියල් 50,000ක් ලබා දෙනු ඇත.ඩිප්ලෝමාධාරියකු හෝ සහතික පත්‍ර ධාරියෙකු වෙත පිළිවෙළින් මසකට රුපියල් 12000ක් රුපියල් 10,000ක් ලබා දීම සිදුවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408088</link>
    <topic>යුද හමුදාපති අලුත්ගම නිරීක්ෂණ චාරිකාවකට එක්වෙයි</topic>
    <author>කළුතර මධ්‍යම විශේෂ</author>
    <content>ක්‍රියාන්විත යුද හමුදා කඳවුරු සෑම දිස්ත්‍රික්කයකම ස්ථාපනය කිරීමට තීරණය කර ඇතැයි යුද හමුදාපති දයා රත්නායක මහතා කළුතර දී පැවැසීය. ප්‍රදේශවල පැන නගින ගැටලුවලට කඩිනමින් විසඳුම් ලබාදීමට මෙම කඳවුරු ආරම්භ කරන අතර කළුතර දිස්ත්‍රික්කයේ ක්‍රියාන්විත යුද හමුදා කඳවුරක් ලඟදීම පිහිටුවන බවද හෙතෙම කීවේය.අලුත්ගම දර්ගා නගරයේ හා වැලිපැන්න යන ප්‍රදේශවල හානියට පත් වූ නිවාස හා දේපළ ප්‍රතිසංස්කරණය කිරීම පිළිබඳ යුද හමුදාව විසින් මේ දිනවල සිදුකරමින් පවතින ඉදිකිරීම් හා අලුත්වැඩියා කටයුතුවල ප්‍රගතිය හා කාර්යක්ෂමතාව පිළිබඳව නිරීක්ෂණ චාරිකාවක යෙදෙමින් ඒ මහතා මේ බව කීය. යුද හමුදාපති දයා රත්නායක මහතා මෙසේද පැවැසීය.යළි කිසිදිනක මෙවැනි අවාසනාවන්ත සිදුවීම් සිදු නොවීමට මේ රටේ සිංහල, මුස්ලිම්, දෙමළ, බර්ගර් යන සියලුම ජාතීන් කවුරු කවුරුත් සිතාගත යුතුයි. සෑම කෙනෙකුටම එකාවන්ව අන්‍යෝන්‍ය සමගියෙන් හා සහජීවනයෙන් යුක්තව සතුටින් හා කිසිදු බාධකයකින් තොරව ජීවත් වීමට අවශ්‍ය කරන සාමකාමී ක්‍රමවේදයක් මේ රටේ ස්ථාපනය කිරීමට අතිගරු ජනාධිපති මහින්ද රාජපක්ෂ මහතාට උවමනා වී තිබෙනවා. එදා එම අවාසනාවන්ත තත්ත්වය පිළිබඳ එතුමා ඉතාම කනගාටුවට පත්වෙනවා.තව සති 2ක පමණ කාලයකට පසුව සියලු ඉදිකිරීම් හා අලුත්වැඩියා කටයුතු නිම කොට ඒ ඒ නිවෙස් හා ගොඩනැගිලි අදාළ පුද්ගලයන්ට භාරදීමට බලාපොරොත්තු වනවා.දර්ගා නගරයේ හා අලුත්ගම යන ප්‍රදේශවල සිදු වූ අවාසනාවන්ත තත්ත්වයෙන් පසුව, යුද හමුදාපතිවරයා විසින් සිදුකළ මේ පළමු නිරීක්ෂණ චාරිකාව සඳහා යුද හමුදාවේ බටහිර ආඥාපති බ්‍රිගේඩියර් රසික් ප්‍රනාන්දු, ඉදිකිරීම් කටයුතු භාරව සම්බන්ධීකරණ කටයුතුවල යෙදී සිටින මේජර් ජෙනරාල් උභය මැදවෙල, ආරක්ෂක සේනාවේ 14වෙනි සේනාධිපති බ්‍රිගේඩියර් ශාන්ත දිසානායක, 14 වැනි බලසේනාධිපති බ්‍රිගේඩියර් ප්‍රසාද් පතිරණ යන උසස් නිලධාරීහුද එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r1408089</link>
    <topic>මාතර කෘෂි අපනයන බෝග ව්‍යාප්ත කිරීමේ නව වැඩපිළිවෙළක්</topic>
    <author/>
    <content>මාතර දිස්ත්‍රික්කයේ අපනයන කෘෂි බෝග වගා ව්‍යාපෘති ප්‍රවර්ධනය කිරිමේ නව වැඩපිළිවෙළක් අපනයන කෘෂිකර්ම දෙපාර්තමේන්තුවේ මාතර දිස්ත්‍රික්කාර්යාලය දියත් කරයි.එම වගා වැඩසටහන් දැනටමත් මාතර දිස්ත්‍රික්කයේ අපනයන කෘෂිකර්ම කොට්ඨාස මට්ටමින් ආරම්භකර තිබෙන බව මාතර දිස්ත්‍රික් සහකාර අධ්‍යක්ෂ නිරෝෂන් විජේසිංහ මහතා සඳහන් කරයි.එම වැඩසටහන්වලදී කුරුඳු, ගම්මිරිස්, කරාබු නැටි, සාදික්කා, පුවක්, එන්සාල් සහ කරඳමුංගු ආදි කෘෂිබෝග වගාවන්වලට ඉහල ප්‍රමුඛත්වය ලබාදි තිබේ. මාතර, කඹුරුපිටිය, අකුරැස්ස, වැලිගම, පස්ගොඩ සහ හක්මන ප්‍රාදේශිය මහ ලේකම් කොට්ඨාසවල සහ දෙනියාය හා දෙයියන්දර යන අපනයන කෘෂිකර්ම භෝග වගා කොට්ඨාසවල මේ බෝග වගා වැඩසටහන් දැනටමත් සාර්ථකව ක්‍රියාත්මකයි. මාතර දිස්ත්‍රික්කයේ පිහිටුවා තිබෙන පොකුරු ගම්මාන ආශ්‍රිතව පලදායිතාවය ප්‍රවර්ධන නව බෝ වගා කිරිමේ වැඩසටහන්ද මේවනවිට ආරම්භකර තිබේ. අපනයන කෘෂිබෝග අතුරින් වැඩි බිම් ප්‍රමාණයක කුරුඳු වගාකර ඇති අතර එය අක්කර 7000ක් ඉක්මවන බව අපනයන කෘෂිකර්ම දෙපාර්තමේන්තුවේ මාතර දිස්ත්‍රික් කාර්යාලය සඳහන් කරයි.වගාකරුවන් දිරිගැන්විම පිණිස අවශ්‍ය මුල්‍යාධාර, වගා උපදෙස් හා ගුණාත්මක රෝපන ද්‍රව්‍ය අපනයන කෘෂිකර්ම දෙපාර්තමේන්තුව මගින් නොමිලයේ සපයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=r14080810</link>
    <topic>හස්ත කර්මාන්යට උපන් හපන් කලේගාන හීන්පැන්දල ශිල්පීන්ගේ විශ්මිත නිමැවුම් බලන්</topic>
    <author>ඡායාරූප - ඉමදූව සමූහ</author>
    <content>කලේගාන හීන්පැන්දල ශිල්ප ගම්මාන හස්ත කර්මාන්ත ශිල්පීන් විශාල පිරිසක් ජීවත් වන ගම්මාන දෙකකි. ලී කැටයම්, ප්‍රධාන වශයෙන් එම ගම්මාන වල හස්ත කර්මාන්තකරුවන්ගේ නිමැවුම් අතරට එක්ව තිබේ.මේ අලි නිපැයුම්වලට මේ ගම්මානවල පාරම්පරික කලාකරුවනගේ දක්ෂතාවය එක්වු තැන මේ ගමේ මිනිසුනගේ දෑතින් සකස් කරන අලියන්ට නැත්තේ ජීවය පමණි. කලේගාන ශිල්ප ගම්මානයේ වැඩි දෙනෙකු දැවමය හස්ත නිර්මාණ නිමවයි. බුදු පිළිම, දේව රූප මෙන්ම විවිධ අලි, අලි පාලම් ඇතුළු නිර්මාණ රැසක් ඒ අතර වේ.කලේගාන ගම්මානයේ හස්ත කර්මාන්ත නිර්මාණ ශිල්පියෙකු වන අමිල මධුෂංක දැවමය අලි නිර්මාණකරුවෙකි. ඔහුගේ නිර්මාණ අතර සුවිශේෂි ස්ථානයක් හිමිකර ගෙන සිටින්නේ බතික් අලින්ය.කේ.ටී. දමිත් හස්ත කර්මාන්ත නිර්මාණ ශිල්පියෙකි. මහෝගනී ලීයෙන් බුදුගුණය ලීයට සතපවා බුදු පිළිම මතු කර ගන්නා අයුරු අපට දැක ගැනීමට හැකි විය.පාරම්පරිකව කළාත්මක දැව නිර්මාණයේ හා බතික් කර්මාන්තයේ යෙදුණු ලලිත් දේශප්‍රිය වසර 20ක පමණ කාලයක සිට දැවමය බුදු පිළිම හා අලි නිර්මාණය කරනු ලබන්නෙකි.පාසල් අධ්‍යාපනය තුළදී කළ දැවමය නිර්මාණයකට ලැබුණු සම්මානයක් හේතුවෙන් නිර්මාණ කළාව වෙත යොමු වූ ගාමිණී සිසිර කුමාර දිවුල්ගහ ප්‍රදේශයේ සිට පැමිණි අයෙකි.ගුවන් හමුදාවේ වසර 5ක සේවා කාලයෙන් පසු විශ්‍රාමලත් 28 හැවිරිදි උදය කුමාර හීන්පැන්දල සිය නිවසේ සිටම කළුවර අලි හා අලි පාලම් නිර්මාණකරණයේ යෙදේ. පාරම්පරිකව දැව මූර්ති නිර්මාණ ශිල්පයේ නියැලූණු යෙදෙන ජී. පියසේන මහතා අපේ කාලයේ කර්මාන්ත කරුවෙකි.මෙරට බිහි වූ විශාලතම දැවමය හස්ති රාජයාද හීන්පැන්දල ගම්මානයේ දී අපට දැක ගන්නට ලැබිණි. අඩි 8ක් උස එම හස්ති රාජයා නිර්මාණය සදහා මුලිකත්වය ගෙන කටයුතු කර තිබුණේ මංජු මේනක මහතායි. මාර ලී යොදා ගනිමින් ඔහු නිර්මාණය කළ එම හස්ති රාජයාගේ බර ටොන් 8කට අධිකය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408081</link>
    <topic>දිල්රුවන්ගේ කඩුලු පහෙන් පාකිස්තාන පළමු ඉනිම 451දී නවතී</topic>
    <author>ෆවුස් මොහොමඩ් ගාල්ලේ සිට...</author>
    <content>සංචාරක පාකිස්තාන කණ්ඩායම හා ශ්‍රී ලංකාව අතර ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ දෙවැනි දිනය වූ ඊයේ තරගය නතර කරන විට පාකිස්තානය පළමු ඉනිමට ලැබූ ලකුණු 451කට පිළිතුරු වශයෙන් සිය පළමු ඉනිම ක්‍රීඩා කරන ශ්‍රී ලංකාව එක් කඩුල්ලක් දැවී ලකුණු 99ක් රැස්කරගෙන සිටියේය.කෞෂාල් සිල්වා ලකුණු 38ක් ද, කුමාර් සංගක්කාර ලකුණු 36ක් ද ලබා නොදැවී කඩුල්ලේ රැඳී සිටිති.දෙදෙනා අතර දෙවැනි කඩුල්ලේ නොබිඳුණු සම්බන්ධතාව ලකුණු 75කි. ඒ අනුව ශ්‍රී ලංකාව කඩුලු 9ක් අතැතිව පාකිස්තානයට වඩා තවත් ලකුණු 352ක් පසුපසින් සිටී. ඊයේ පස්වරු තේ පානයෙන් පසුව ඇරැඹුණු ශ්‍රී ලංකා කණ්ඩායමේ පළමු ඉනිමට සාර්ථක ආරම්භයක් ලැබුණේ නැත. ආරම්භයේ සිටම වේගවත් පිතිහරඹයක යෙදුණු උපුල් තරංග ලකුණු 19ක් ලබා සිටියදී ජුනෙයිඩ් ඛාන්ගේ පන්දුවකට කඩුල්ල මුවා කිරීමේ වරදට හසුවිය. ඒ වනවිට ශ්‍රී ලංකා පිල රැස් කර තිබුණේ ලකුණු 24ක් පමණි.සිය දැවීයාමට රෙෆරල් ක්‍රමවේදයේ පිහිට පැතුවත් උපුල් තරගංගේ දැවීයාම එහිදී ද තහවුරු කෙරිණි.පාකිස්තානයේ පළමු ඉනිම නිමාවට පත්වූයේ ඊයේ පස්වරු තේ පානයට මොහොතකට පෙරය. ඊයේ දිවා ආහාරය වනවිට කඩුලු 5කට ලකුණු 319ක් ලබා ප්‍රබල තත්ත්වයක සිටි පාකිස්තාන ඉනිම නිමාවූයේ ලකුණු 451කටය.දිවා ආහාරයෙන් පසුව සාර්ථක ඵල නෙලාගත් පන්දු යවන්නා බවට පත්වූයේ පිටදඟපන්දු යවන දිල්රුවන් පෙරේරාය. පාකිස්තාන ඉනිමේ බිඳ වැටුණු අවසන් කඩුලු පහම දවාගත්තේ ඔහුය. එය ඔහුගේ ටෙස්ට් තරග දිවියේ ඉනිමක කඩුලු 5ක් බිඳ දැමූ 3වැනි අවස්ථාව විය.දිවා ආහාරයෙන් පසුව පළමුව දැවී ගියේ යූනිස් ඛාන්ය. ලකුණු 177ක් ලබා සිටියදී ඔහුගේ සුපිරි ඉනිම නිමාවට පත්වූයේ මිඩ්විකට් කලාපයේ සිටි කිත්රුවන් විතානගේ රැකගත් අගනා උඩපන්දුවකින්ය.ඒ වනවිට මිනිත්තු 496ක් කඩුල්ලේ රැඳී සිටි යූනිස් සිය ඉනිමට හතරේ පහර 15ක් සහ හයේ පහරක් එක් කරගත්තේය. යූනිස් සහ සර්ෆ්‍රාස් අහමඩ් 6වැනි කඩුල්ලේ සම්බන්ධතාව ලකුණු 66කි.පාකිස්තාන ඉනිමේ මුලු ලකුණු සංඛ්‍යාව 388ක්ව තිබියදී යළි ක්‍රියාත්මක වූ දිල්රුවන් ලකුණු 55ක් ලබා සිටි සර්ෆ්‍රාස් අහමඩ් දවාගත්තේය.අහමඩ් දැවීගියේ නායක ඇන්ජෙලෝ මැතිව්ස් වෙත උඩපන්දුවක් ලබා දීමෙනි. අනතුරුව ලකුණු 12ක් ලබා සිටි සයීඩ් අජ්මාල් මහේල ජයවර්ධනට උඩපන්දුවක් ලබාදි ලකුණු 12කට දැවීගියේ පාකිස්තාන ඉනිමේ 8වැනි කඩුල්ල ලෙසය.පාකිස්තාන ඉනිමේ මුලු ලකුණු සංඛ්‍යාව 451ක් වෙද්දී දිල්රුවන්ගේ සිවුවැනි කඩුල්ල ලෙස ලකුණු 50ක් ලබා සිටි අබ්දූර් රෙහ්මාන් දැවීගියේ කුමාර් සංගක්කාර වෙත උඩපන්දුවක් ලබා දීමෙනි. එම ඕවරයේදීම පස්වැනි කඩුල්ල ලෙස ජුනෙයිඩ් ඛාන් දවාලමින් පාකිස්තාන පළමු ඉනිම නිමා කිරීමට දිල්රුවන් සමත්විය.ජුනෙයිඩ් ඛාන් දැවී ගියේ මහේල ජයවර්ධන වෙත උඩපන්දුවක් ලබා දිමෙනි. මහේල රැකගත්තේ ඔහුගේ ටෙස්ට් තරග දිවියේ 202 වැනි උඩපන්දුවය. ඒ සමගම තේ පානයට කාලයට එළැඹිණි.පෙරේදා තරගය නතරකරන විට කඩුලු 4කට ලකුණු 261ක් වූ පාකිස්තාන පළමු ඉනිමට ඊයේ උදෑසන පැයක පමණ කාලයක් තුල තවත් ලකුණු 32ක් එක්වන විට එතෙක් ශ්‍රී ලංකා පිලේ පන්දු යවන්නන්ට දැඩි හිසරදයක් වූ යූනිස්-ශෆීක් සම්බන්ධතාව බිඳ දැමීමට රංගන හේරත් සමත්විය. සාර්ථක පිතිහරඹයක් පෙන්නුම් කරමින් සිටි ශෆීක් ලකුණු 75කට දැවී ගියේ කඩුල්ල මුවාකිරීමේ වරදට හසුවීමෙනි.තරග විනිසුරු දුන් එම දැවීයාමේ තීරණයට එරෙහිව ඔහු රෙෆරල් ක්‍රමවේදය ඉල්ලා සිටි අතර එහිදී ද එම තීරණය තහවුරු කෙරිණි.ඔහු දැවී යනවිට යූනිස් ඛාන් සමග එක්ව පස්වැනි කඩුල්ලට ලකුණු 137ක සම්බන්ධතාවක් ගොඩනගා තිබිණි. දිවා ආහාරයට පෙර ශ්‍රී ලංකාව බිද දැමූ එකම කඩුල්ල එය විය.අද තරගයේ තුන්වැනි දිනයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408082</link>
    <topic>එංගලන්ත ලයන්ස් ජයගනී</topic>
    <author/>
    <content>සංචාරක ශ්‍රී ලංකා ‘ඒ’ කණ්ඩායම සමග පැවැති එක්දින ක්‍රිකට් තරගයෙන් ලකුණු 51ක ජයක් හිමිකර ගැනීමට එංගලන්ත ලයන්ස් කණ්ඩායම සමත්විය.එංගලන්තයේ පැවැත්වෙන තුන්කොන් ක්‍රිකට් තරගාවලියේ පෙරේදා පැවැති තරගයේදී ලයන්ස් පිල ලබාගත් ලකුණු 339ක ඉලක්කය හඹාගිය ශ්‍රී ලංකා කණ්ඩායමට සියල්ලන් දැවී ලබාගත හැකිවූයේ ලකුණු 288ක් පමණි.ශ්‍රී ලංකා පිළිතුරු ඉනිමේ පළමු කඩුල්ල එක් ලකුණක් තුළදී බිඳ වැටුණු අතර දෙවැනි කඩුල්ලට ලකුණු 133ක සබඳතාවක් ගොඩනැගීමට ධනුෂ්ක ගුණතිලක හා දිනේෂ් චන්දිමාල් සමත්විය. ධනුෂ්ක ගුණතිලක පන්දු 74කින් හතරේ පහර 8ක් හා හයේ පහරක් සමගින් ලකුණු 57ක් රැස්කළ අතර ඉනිමේ වැඩිම ලකුණුලාභියා වූ චන්දිමාල් ලකුණු 73ක් වාර්තා කළේය.ඊට හතරේ පහර 5ක් හා හයේ පහර 3ක් ඇතුළත් වූ අතර පන්දු 82කට මුහුණදී තිබිණි. භානුක රාජපක්ෂ (33) හා නායක අශාන් ප්‍රියංජන (33) හැරෙන්න සෙසු පිතිකරුවන් ලකුණු අතරට නොපැමිණිමෙන් ශ්‍රී ලංකා ‘ඒ’ ජයග්‍රහණය ගිලිහී ගියේය. රවී පටෙල් කඩුලු 3ක් දවාගත් අතර රවී බොපාරා, හැරී ගාර්නි හා බොයිඩ් රැන්කින් කඩුලු 2බැගින් දවාගත්හ.ඇලෙක්ස් හොල්ස් වාර්තා කළ ශතකය හේතුවෙන් කාසියේ වාසිය දිනා පළමුව පන්දුවට පහරදුන් ලයන්ස් පිල ඕවර 50තුළදී ලකුණු 339ක් රැස් කළේය. හොල්ස් පන්දු 105කදී හතරේ පහර 13ක් සමගින් ලකුණු 101ක් වාර්තා කළ අතර රවී බොපාරා පන්දු 99කින් ලකුණු 74ක් වාර්තා කළේය.වේගවත් ඉනිමක් දියත් කළ ජේසන් රෝයි හතරේ පහර 2ක් හා හයේ පහර 6ක් සමගින් පන්දු 25කින් ලකුණු 51ක් ද, ජොනී බොයර්ස්ටොව් පන්දු 30කින් නොදැවී ලකුණු 50ක් වාර්තා ක‍ළහ. පන්දු යැවීමේදී ළහිරු ගමගේ කඩුලු 3ක් දවාගත්හ. මේ තරගාවලියේ ශ්‍රී ලංකා ‘ඒ’ හා නවසීලන්ත ‘ඒ’ අතර පැවැති තරගය විසඳුමකින් තොරව අවසන් වූ අතර කණ්ඩායම් දෙක අතර දෙවැනි තරගය හෙට (9) පැවැත්වේ. එංගලන්ත ලයන්ස් - 339/5යි. (ඕවර 50) ඇලෙක්ස් හොල්ස් 101, රවි බෝපාරා 74, ජේසන් රෝයි 51, ජොනී බෙයාර්ස්ටෝව් 50 (ළහිරු ගමගේ 59/3)ශ්‍රී ලංකා ‘ඒ’- 288 (ඕවර 49) දිනේෂ් චන්දිමාල් 73, ධනුෂ්ක ගුණතිලක 57 (රවී පටේල 71/3)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408083</link>
    <topic>කාල්ටන් සුපර් සෙවන්ස් ජාත්‍යන්තර රගර් තරගාවලිය අද කොග්ගල දී ඇරැඹේ</topic>
    <author>වර්නන් ගුණසේකර</author>
    <content>දිවයිනේ ප්‍රධානතම රගර් ඉසව්ව වන ‘කාල්ටන් සුපර් සෙවන්ස්’ ජාත්‍යන්තර තරගාවලිය අද කොග්ගලදී ඇරැඹේ. ‘තාරුණ්‍යයට හෙටක්’ සංවිධානය හා සිලෝන් ප්‍රිමියර් ස්පෝට්ස් ආයතනය, ශ්‍රී ලංකා රගර් සංගමය සමග එක්ව පවත්වන මේ තරගාවලිය මෙවර පැවැත්වෙන්නේ සිවුවැනි වතාවටය.තරගාවලියේ පළමු අදියර අද සහ හෙට කොග්ගල නිදහස් වෙළඳ කලාප ක්‍රීඩාංගණයේදී පැවැත්වේ. දෙවැනි හා අවසාන අදියර අගෝස්තු 15 හා 16 දිනවල කොළඹ තුරඟ තරග පිටියේදී පැවැත්වීමට නියමිතය.සෙවන්ස් රගර් පිටියේ ලොව සිටින දක්ෂතම ක්‍රීඩකයන් සමග උරෙන් උර ගැටී ක්‍රීඩා කිරීමට ශ්‍රී ලාංකික ක්‍රීඩකයන් අවස්ථාව ලැබෙන මේ සුපිරි තරගාවලිය දැන් ඉතාමත්ම ජනප්‍රිය වී තිබෙන අතර එය දැන් ජාත්‍යන්තර රගර් කැලැන්ඩරයේ ඉසව්වක් බවටද පත්ව තිබේ.2014 තරගාවලිය සඳහා විදෙස් ක්‍රීඩකයන් 50 දෙනෙකුට වැඩි පිරිසක් සහභාගි වෙති. ලෝක රගර් සෙවන්ස් කුසලාන ශූරයන් වන නවසිලන්ත කණ්ඩායමේ නායක ඩී.ජේ.ෆෝබ්ස් හා ඔහුගේ කණ්ඩායමේ සගයන් වන ටිම් මික්ලසන්, ටොමාසි කමා, ගිලීස් කකා හා ලොටෙ රයිකඹුල්ලා ද, නවසිලන්ත ‘ඕල් බ්ලැක්ස්’ ක්‍රීඩකයන් වන ෆ්‍රෑන්ක් හලායි, චාල්ස් පියාටඋ හා මෑතකදී එම කණ්ඩායමට ඇතුළත් වූ මලාකායි ෆෙකිටොආ ද, රගර් ලොවේ ජනප්‍රියව සිටින සෙටෆනො කවුකවු, ඔසියා කිලිනිසවු හා ජොයෙලි ලුයිටමාලන්ගි වැන්නවුන්ද මෙවර තරගාවලියට ක්‍රීඩා කරති.කාල්ටන් සුපර් සෙවන්ස් ජාත්‍යන්තර රගර් තරගාවලිය පිළිබඳ මාධ්‍ය හමුවක් පෙරේදා කොළඹ ගලදාරි හෝටලයේදී පැවැති අවස්ථාවේදී මෙරට රගර් ක්‍රීඩා සමාජයන්හි ක්‍රීඩකයන්, විදෙස් ක්‍රීඩකයන් හා අවුරුදු 21න් පහළ ක්‍රීඩකයන්ගෙන් මිශ්‍ර වෙමින් මෙවර තරග වදින කණ්ඩායම් 10 හා එහි නායකයන් ප්‍රකාශයට පත් කෙරිණි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408084</link>
    <topic>කාල්ටන් සුපර් සෙවන්ස් තරගාවලියට  සමගාමීව පාසල් සෙවන්ස් තරගාවලියක්</topic>
    <author>වර්නන් ගුණසේකර</author>
    <content>කාල්ටන් සුපර් සෙවන්ස් ජාත්‍යන්තර රගර් තරගාවලියට චමත්කාරයක් එක් කරමින් පාසල් සෙවන්ස් රගර් තරගාවලියක්ද එක්කර තිබේ.ජාත්‍යන්තර තරගාවලියට සමගාමීව ප්‍රථම වතාවට පැවැත්වෙන මේ පාසල් අවුරුදු 19න් පහළ තරගාවලිය සඳහා අනුග්‍රහය දක්වන්නේ ඩයලොග් ආයතනයයි. වර්තමාන පාසල් රගර් සෙවන්ස් පිටියේ සුපිරි දක්ෂතා ප්‍රදර්ශනය කර ඇති පාසල් 8ක් සහභාගි වන තරගාවලිය පැවැත්වෙන්නේ ‘ඩයලොග් – කාල්ටන් පාසල් සෙවන්ස්’ අභියෝග ශූරතාව වෙනුවෙනි.අද කොග්ගලදී ආරම්භ වී ලබන සති අන්තයේ කොළඹ තුරඟ තරග පිටියේදී අවසන් වන කාල්ටන් සුපර් සෙවන්ස් ජාත්‍යන්තර රගර් තරගාවලියට සමගාමීව පැවැත්වෙන පාසල් සෙවන්ස් තරගාවලියට ඉසිපතන, ත්‍රිත්ව, කිංස්වුඩ්, රාජකීය, සාන්ත ජෝසප්, විද්‍යා, වෙස්ලි හා සී.ඩබ්ලිව්.ඩබ්ලිව්.කන්නන්ගර යන විදුහල් කණ්ඩායම් සහභාගි වෙති. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408085</link>
    <topic>පොදුරද මඩුලු ක්‍රීඩා පරාජය ගැන අමාත්‍යාංශයෙන් පුළුල් විමර්ශනයක්</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලේ පදක්කම් අහිමිවීම පිළිබඳව විමර්ශනයක් කිරීමට ක්‍රීඩා අමාත්‍යාංශය තීරණය කරයි. ඒ අනුව සියලුම ක්‍රීඩා සංගම්වලින් පරාජය පිළිබඳ හේතු සඳහන් වාර්තාවක් ලබන සතියේ ගෙන්වා ගැනීමට ක්‍රීඩා සංවර්ධන දෙපාර්තමේන්තුව තීරණය කොට ඇත.මේ පිළිබඳව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගෙන් කළ විමසීමකදී පැවැසුවේ පොදු රාජ්‍ය මණ්ඩලීය ක්‍රීඩා උළෙලේදී ලද පසුබැසීම ඉදිරියේදී නොවීමේ අරමුණින් මේ විමර්ශනය කිරීමට තීරණය කළ බවයි. ක්‍රීඩා ඇමැති මහින්දානන්ද අලුත්ගමගේ මහතා ක්‍රීඩා සංවර්ධනයට කෝටි ගණනක මුදල් වියදම් කොට ඉලක්ක ලබාදී තිබියදී මෙලෙස දරුණු පසුබැසීමක් සිදුවීම ගැන කරුණු සෙවිම අත්‍යාවශ්‍ය කරුණක් බව ක්‍රීඩා අධ්‍යක්ෂ ජෙනරාල්වරිය පෙන්වා දෙයි.මේ අතර ග්ලාස්ගෝව්හිදී ශ්‍රී ලංකා පිලට ලැබුණු පහසුකම් පිළිබඳ වෙනම වාර්තාවක් කණ්ඩායම් ප්‍රධානී නිශාන්ත පියසේන මහතාගෙන් ලබා ගැනීමටද තීරණයවී තිබේ. ශ්‍රී ලංකා ක්‍රීඩක ක්‍රීඩිකාවන්ට නවීන තාක්ෂණය සමග ලැබුණු ක්‍රීඩාංගණ අත්දැකීම් පිළිබඳ වැටහීමක් ලබා ගැනීම මෙමගින් අරමුණවී තිබේ. එම පහසුකම් ශ්‍රී ලංකාවේ ක්‍රීඩාංගණවලට ආදේශ කිරීමේ හැකියාව සොයා බලා විසඳුම් ලබාදීමට බලාපොරොත්තුවන බවද ක්‍රීඩා අධ්‍යක්ෂ ජෙනරාල්වරිය පැවැසීය.“ක්‍රීඩා සංගම්වලින් පරාජයට හේතු විමසීම මේ සතියේදී කරනවා. ඔවුන් දින කිහිපයක් ඇතුළත වාර්තාව දුන් පසු වෙන වෙනම ක්‍රීඩා ප්‍රධානීන් අමාත්‍යාංශයට කැඳවා විමර්ශනය සිදු කරනවා. ඔවුන් හඳුනාගත් ගැටලු මොනවාද යන්න අප ගැඹුරින් විමර්ශනය කරනවා.ඒවා සාකච්ඡා කොට මීලග ආසියානු ක්‍රීඩා උළෙලට යන ක්‍රීඩක පිරිසගේ සාර්ථකත්වයට කටයුතු සලසනවා” අධ්‍යක්ෂ ජෙනරාල්වරිය පැවැසීය.ක්‍රීඩා අධ්‍යක්ෂ ජෙනරාල්වරිය පොදු රාජ්‍ය මණ්ඩලීය ක්‍රීඩා උළෙල පැවැති දිනවල ග්ලාස්ගෝව්හි රැදී සිටිමින් ක්‍රීඩක ක්‍රීඩිකාවන් දිරිමත් කළ අතර මාධ්‍යවේදීන් කළ විමසීමකදී පැවැසුවේ ජගත් ක්‍රීඩා තරගවලට අවශ්‍ය විද්‍යාත්මක ක්‍රමවේද ශ්‍රී ලංකා ක්‍රීඩක ක්‍රීඩිකාවන්ට අවම බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408086</link>
    <topic>දොන් ‍බොස්කොට නැවියන්ගෙන් ප්‍රහාරයක්</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා පාපන්දු සම්මේලනය ඩයලොග් සමාගම හා එක්ව සංවිධාන කරන ඩයලොග් චැම්පියන් ලීග් පාපන්දු තරගාවලියේ දෙවැනි අදියරේ පැවැති තරගයකින් දොන් බොස්කෝ ක්‍රීඩා සමාජය එරෙහිව ගෝල් 5-0ක විශිෂ්ට ජයක් වාර්තා කිරීමට නාවික හමුදාව සමත්විය.මීගමුවේ පැවැති තරගයේදී එන්.එච්.පී.පී.සී.පෙරේරා 15, එම්.සී.චමීර 21 හා ඒ.ඩබ්.ඒ.ටී.එරංග 34වැනි මිනිත්තුවලදී වාර්තා කළ ගෝල් හේතුවෙන් පළමු භාගය නිමාවනවිට 3-0ක් ලෙස ඉදිරියෙන් සිටීමට නාවික හමුදාව සමත්විය. තරගයේ දෙවැනි භාගයේදී ඊ.ඒ.සී.සංජීව 34 හා 83වැනි මිනිත්තුවලදී ගෝල් ද්විත්වයක් වාර්තා කරමින් නාවික හමුදා පිලට විශිෂ්ට ජයග්‍රහණයක් ගෙන දුන්නේය.නිගම්බු යූත් කණ්ඩායම මීගමුවේදී පෙලිකන්ස් පිලට 2-1කින් පරාජයවූ අතර ‍සොලීඩ් පිල හමුවේ නන්දමිත්‍ර පිල ගෝල් 2-1කින් පරාජයට පත්විය.පෙලිකන්ස් ජයග්‍රහණයේදී එන්.ඒකනායක හා ටී.ග්‍රගර් ගෝල් වාර්තා කළ අතර නිගම්බු යූත් පිල ලබාගත් එකම ගෝලය එච්.පෙරේරා විසිනි වාර්තා කරන ලදි.කැලණිය පාපන්දු පිටියේ පැවැති සොලීඩ් නන්දමිත්‍ර තරගයේදී අ‍‍‍ෆීස් ඔලයාමි හා එච්.එම්.අමිත් කුමාර සොලීඩ් පිලටද, ටොන් ටෝනී නන්දමිත්‍ර පිල වෙනුවෙන්ද ‍ගෝල් වාර්තා කළහ.දෙවැනි අදියරේදී තිහාරිය යූත් හා මාතර සිටි පිල අතර ගම්පහදී පැවැත් තරගය ගෝල් 2-2ක් ලෙස සමව නිමාවට පත්විය.තරගාවලියේ තෙවැනි අදියරට අදාළව පැවැත්වෙන තරග:හෙට-බ්ලූස්ටාර්-මීගමුව යූත් (වර්නන් ප්‍රනාන්දු), නිව් යංග්ස්-අප්කන්ට්‍රි ලයන්ස් (ඇල්බට් එෆ් පීරිස්), කොළඹ පාපන්දු සමාජය-තිහාරිය (සිටි පාපන්දු සංකීර්ණය), සොලීඩ්-සුපර් සන් (අනුරාධපුර), රිනවුන්-නන්දිමිත්‍ර (කැලණිය), නාවික-සොන්ඩර්ස් (වැලිසර)අනිද්දා-ජාවාලේන්-කළුතර පාර්ක් (සිටි පාපන්දු ස.), පොලිස්-මාතර සිටි (පොලිස් පිටිය), ගුවන් හමුදා-දොන් බොස්කෝ (බැද්දගාන), යුද හමුදා-පෙලිකන්ස් (හෝමාගම)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=s1408087</link>
    <topic>වයඹ-දකුණ පළාත් සභා ක්‍රිකට් 14දා</topic>
    <author>ගුණරත්න ලියනආරච්චි</author>
    <content>වයඹ පළාත් සභා සහ දකුණු පළාත් සභා රාජ්‍ය සේවා ක්‍රිකට් කණ්ඩායම් දෙක අතර තෙවැනි වරට පැවැත්වෙන සුහද ක්‍රිකට් තරගය මේ මස 14වැනිදා පෙ.ව.10.00 සිට කුරුණෑගල වෙ‍ලගෙදර ක්‍රීඩාංගණයේදී පැවැත්වේ.තරගය වයඹ පළාත් මහ ඇමැති නීතිඥ දයාසිරි ජයසේකර අභියෝගතා කුසලානය සඳහා පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=f1408081</link>
    <topic>ඌවට මහ ඇමැතිවරු පස්දෙනෙක්</topic>
    <author>අන් දොස් හොයන්නේ</author>
    <content>පැහැර ගැනීමකට ලක් වූ ධනිඳු යශේන් දරුවා සිය මවුපියන් සමඟ පසුගිය ඉරිදා අරලියගහ මන්දිරයට පැමිණියේ ජනාධිපති මහින්ද රාජපක්ෂ මහතා හමුවීම සඳහාය. යෂේන්ගේ මවුපියන් සමඟ ජනාධිපතිවරයා සුහද කතාබහකට එක් විය.සුරතල් බස් දොඩමින් සිටි පුංචි යශේන් පුතු සිය උකුළට ගත් ජනාධිපතිවරයා දරුවාගේ හිස පිරිමදිමින් “පුතාගෙ නම මොකක්දැයි” ඇසීය. “ධනිඳු යෂේන් යැයි වචන කඩමින් දරුවා පිළිවදන් දුනි.“බබාට මොනවද ඕනෑ යැයි” ජනාධිපතිවරයා දරුවාගෙන් ඇසීය. කල්පනා බරව සිටි පුංචි යශේන් හිස වනමින් සිටියා මිස ඊට පිළිතුරු නොදුන්නේය. අනතුරුව ශිරන්ති රාජපක්ෂ ආර්යාවගේ ඇකයට ගිය පුංචි යශේන් ඉතා කුලුපග අයුරින් ආර්යාවගේ දෑත අල්ලමින් ඇගේ උණුසුමේ තුරුලු විය. අප්‍රමාණ පිය සෙනෙහස දෝරේ ගලා යද්දී ජනාධිපතිවරයාගේ දෙනෙත කඳුළින් තෙත් විය. යශේන්ගේ පියා දෙස බැලූ ජනාධිපතිවරයා “මොනවද අපෙන් වෙන්න ඕනෑ යැයි” ඇසීය.“සර් අපිට තියෙන ලොකුම ගැටලුව අපේ ඉදිරි ආරක්ෂාව යැයි” යෂේන්ගේ පියා කීය. දැනටමත් ඒ පිළිබඳ ආරක්ෂක අංශ දැනුවත් කරලා තියෙන්නේ. නැවත මෙවැනි සිදුවීමක් ශ්‍රී ලංකා‍වේ සිදුවෙන්න දෙන්නේ නැතැයි” ජනාධිපතිතුමා කීවේය.පුංචි යශේන්ගේ හිස පිරිමදිමින් සිටි ආර්යාව “මොනවද මේ බබාගේ ඔළුවෙ ගැටිති ගැටිති අහුවෙන්නේ යැයි දරුවාගේ පියා දෙස බලමින් ඇසීය. “අපි ගාව ඉන්නකොට නීරෝගි සුවෙන් හිටපු දරුවෙක් මැඩම්. එහේදී වෙච්ච දෙයක් වෙන්න ඇති යැයි යශේන්ගේ පියා කීවේය. දරුවාට වෛද්‍ය ප්‍රතිකාර කිරීමේ වගකීම අර්යාව භාර ගත්තාය.පසුගිය සඳුදා පැවැති කුරුණෑගල දිස්ත්‍රික් සම්බන්ධීකරණ කමිටු රැස්වීම ජනාධිපතිවරයා‍ගේ ප්‍රධානත්වයෙන් පැවැත්විණි. අනුර ප්‍රියදර්ශන යාපා සහ ජොන්ස්ටන් ප්‍රනාන්දු ඇමැතිවරු මෙන්ම වයඹ මහ ඇමැති දයාසිරි ජයසේකර මහතා ද ඊට එක් වී සිටියහ. රැස්වීම අවසානයේ කුරූණෑගල මාළිගාපිටියේ දී ක්ෂේත්‍ර නිලධාරීන් 600ක් සඳහා යතුරුපැදි පිරිනැමීමට ජනාධිපතිවරයා ද එක් විය.යතුරු පැදි බෙදා දෙන අතරතුරදී ජනාධිපතිවරයා සමීපයට ළං වූ දයාසිරි ජයසේකර මහතා සර් බයිසිකල්වලට ගම්වල මිනිස්සු අමුතු නම් දාලා යැයි සින‍ාසෙමින් කීය. දයාසිරි ඒ මොනවාදැයි ජනාධිපතිතුමා කුතුහලයෙන් ඇසීය. සර් සමහරු බයිසිකල්වලට “ඩිවෝස්” කියනවා.සමහරු “පවුල් අවුල්” කියනවා. තව සමහරු “නෝ මෑන්” කියනවා යැයි මහ ඇමැතිවරයා සිනාසෙමින් කීවේ ජනාධිපතිවරයා ද සිනහගන්වමින්ය. “මිනිස්සු ඇයි ඔය විදිහට නම් දාන්නේ යැයි” ජනාධිපතිවරයා සිනා සෙමින් ඇසීය. සර් සමහරු අරුම පුදුම වැඩ කරන්නේ ඔය බයික්වලින් ගිහින්නේ මහ ඇමැතිවරයා පැහැදිලි ක‍ෙළ්ය.අනතුරුව මහ ඇමැතිවරයා සහ අනුර යාපා ඇමැතිවරයා දෙස බැලූ ජනාධිපතිවරයා “අනුර, දයාසිරි දුම්මලසූරියේ බාලදක්ෂ ජම්බෝරියට යන්න ඔය දෙන්නත් මාත් එක්ක එන්න යැයි කීවේය. හෙලිකොප්ටරයට නැඟි ජනාධිපතිතුමා අසලින් අසුන්ගත් මහ ඇමැතිවරයා සර් අපේ ප්‍රාදේශීය සභා මන්ත්‍රීවරුන්ට යතුරුපැදි ලබාදෙන වැඩපිළිවෙළක් හැදුවොත් නරක දැයි ඇසීය.“ඒක නම් හොඳ අදහසක් දයාසිරි ඒත් ඒක කොහොමද කරන්නේ යැයි ජනාධිපතිවරයා ප්‍රශ්න ක‍ෙළ්ය.සර් අපි ඒකට හොඳ ක්‍රමයක් හදමු. යූ.එන්. පී. කාරයන්ට බයික් දුන්නම විපක්ෂයට කරන්න දෙයක් නැති වෙනවා යැයි මහ ඇමැතිවරයා කීය. ඒ අදහස නරක නැහැ. එතකොට ඊළඟ ජනාධිපතිවරණයේ දී යූ එන් පී මන්ත්‍රීවරු මට වැඩ කරනවා යැයි ජනාධිපතිතුමා සිනා සෙමින් කීවේය‍.බාලදක්ෂ ජම්බෝරියට සහභාගී වූ රාජපක්ෂ මහතා පසුව එජාප පළාත් සභා මන්ත්‍රී කපිල වෙල්ලප්පුලි මහතාගේ දේහයට අවසන් ‍ගෞරව දැක්වීමට ද එක්විය. විපක්ෂ නායක රනිල් වික්‍රමසිංහ මහතා අවසන් ගෞරව දක්වා නික්ම ගොස් හෝරාවක් ගතවීමට මත්තෙන් ජනාධිපතිවරයාගේ සපැමිණීම දුටු එජාප මන්ත්‍රීවරු මුහුණට මුහුණ බලාගත්හ. එතුමා ඔවුන් සමඟද සුහදව කතා බස් ක‍ළේය.මැදිරිගිරිය සහ අම්පාර ශ්‍රීලනිප ආසන බල මණ්ඩල රැස්වීම් පසුගිය සති අන්තයේ පැවැතියේ ශ්‍රීලනිප නියෝජ්‍ය මහ ලේකම් සබරගමුව මහ ඇමැති මහීපාල හේරත් මහතාගේ ප්‍රධානත්වයෙනි. උදෑසනම අම්පාර නගරයට පැමිණි මහ ඇමැතිවරයා අම්පාර නගරාධිපති නලින්ද ජයවික්‍රම මහතා විසින් මහත් උණුසුම් අයුරින් පිළිගත්තේය.“ මහ ඇමැතිතුමා අපි අලුයම නගර සිරි නරඹමු යැයි” නගරාධිපතිවරයා යෝජනා කළේය. නෙත් සිත් ඇදී යන ආකාරයට නවීකරණය කර තිබූ අම්පාර නගරය දුටු මහ ඇමැතිවරයා ප්‍රීතියට පත්විය. “නගරය” හරිම අපූරුයි මනස්කාන්තයි කියූ මහ ඇමැතිවරයා එසැණින් ජනාධිපතිවරයාට දුරකථන ඇමතුමක් ලබා ගත්තේය.සර් අපේ තරුණ නගරාධිපතිවරයා අම්පාර නගරය දර්ශනීය අයුරින් නවීකරණය කර තිබෙනවා යැයි කීවේය. “අපේ ජනාධිපතිතුමාගේ දුරකථනය හරියට 119 වගේ” එදා අපේ සමහර නායකයෝ හම්බවෙනව තියා දුරකථනයට සම්බන්ධ කර ගන්න තිබුණෙ දැඩි අසීරුතාවක්. ඒත් අපේ ජනාධිපතිතුමා ඊට වෙනස් යැයි කීය.ජාතික සමඟිය යන තේමාව මූලික කර ගනිමින් පසුගියදා සාම පාද චාරිකාවක් සංවිධානය කර තිබුණේ ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතාගේ ප්‍රධානත්වයෙන්ය. එය පානදුර සුමංගල බාලිකා විදුහල අසලින් ඇරැඹුණේ පාසල් දරුවන් මවුපියන්, ගුරුභවතුන් සිවිල් සමාජය ඒකාබද්ධ කරගනිමින්ය.සාර්ථකව ආරම්භ කළ මෙම චාරිකාව පානදුර පිරිමි විදුහල දක්වා ගමන් ගනිද්දී පොලිසිය පැමිණි එයට බාධා කළේය. “මේ වැඩේ නිසා ජාතික සමඟියට බාධා ඇති වෙන්න පුළුවන්. මෙය පවත්වන්නට ඉඩ දෙන්න බැහැ. පාසල් දරුවන්ගේ ආරක්ෂාව පිළිබඳ ගැටලු තිබෙනවා. කරුණාකර මෙය නතර කරන්න” යැයි පොලිස් නිලධාරියෙක් ඇමැතිවරයාට කීය.“එක එක අන්තවාදීන්ට ඕන විදිහට මම වැඩ කරන්න සූදානම් නැහැ. දරුවන්ගේ ආරක්ෂාවට ප්‍රශ්නයක් නම් දරුවන්ව ඉවත් කරන්නම්. හැබැයි මගේ ගමන නතර කරන්න කාටවත් බැහැ” කියමින් වාසු ඇමැතිවරයා සිවිල් ක්‍රියාකාරීන් සමඟ පාද චාරිකාවේ ඉදිරියට ගමන් කළේය.පා ගමන අතරතුරදී ඇමැතිවරයා කියා සිටියේ “මේ වගේ කඩාකප්පල්කාරී වැඩ නිසා මම මගේ වැඩ පිළිවෙළ නතර කරන්නේ නැහැ. ජාතික සමඟිය ගොඩනැඟීම රජය අකමැති වැඩපිළිවෙළක් නොවෙයි. මම රජයේ වැඩපිළිවෙළ අනුමත කරන ඇමැතිවරයෙක්. රජයේ වැඩපිළිවෙළ යටපත් කරන්න ඉඩ දෙන්නේ නැතැයි” කියාය.මහින්දෝදය විද්‍යාගාරය වැඩසටහනේ නව විද්‍යාගාරයක් පසුගිය දා ගාල්ල සිද්ධාර්ථ විදුහලේ දී ජනාධිපතිවරයාගේ ප්‍රධානත්වයෙන් විවෘත කෙරිණ. ඊට අධ්‍යාපන ඇමැති බන්දුල ගුණවර්ධන, විදුලිබල ඇමැතිනී පවිත්‍රා වන්නිආරච්චි, දකුණු මහ ඇමැති ශාන් විජේලාල් ද සිල්වා මහත්වරු ද එක්වූහ.පාසල් ගුරු භවතුන් අසලට පැමිණි ජනපතිවරයා පාසලේ ගැටලු පිළිබඳව විමසමින් සුහද කථා බහකට එක්විය. ඒ අවස්ථාවක් කර ගත් ගුරු භවතුන් “සර් ඔබතුමාගේ කථාව අහන්න අපි කවුරුත් කැමතියි. අද කතා නොකර නම් යන්න එපා යැයි පෙරැත්ත ක‍ළේය. සරදම් සිනාවක් මුවේ රඳවා ගත් ජනපතිවරයා “ඔයාලගෙ අධ්‍යාපන ඇමැතිවරයා දැන් කතා කළානේ එයා මට කතා කරන්න දෙයක් ඉතිරි කරලා නැහැනේ යැයි” කීවේ පිරිස සිනහ සාගරයක ගිල්වමින්ය.ඌව පළාත් සභාවට තරග කිරීම සඳහා හරීන් ප්‍රනාන්දු මහතා පසුගිය අඟරුවාදා පාර්ලිමේන්තුවෙන් ඉල්ලා අස්වූයේ විශේෂ ප්‍රකාශයක් කරමින්ය. මෙම අවස්ථාවේ දී පක්ෂ විපක්ෂ බොහෝ දෙනා පැමිණ ඔහුට සුබ පැතූහ. පාර්ලිමේන්තුවෙන් සමුගන්නා සිය සගයා සමඟ ඡායාරූපයක් ගැනීමට කවුරුත් උත්සුක වූහ.එජාප මන්ත්‍රීවරු පිරිසට සමූහ ඡායාරූපයක් ගැනීමට සහයදෙමින් සුදර්ශනී ප්‍රනාන්දු පුල්ලේ මහත්මිය රෝසි සේනානායක මහත්මියගේ සුරතේ වූ අයිපෑඩ් එක ඉල්ලා ගත්තාය. “කෝ දෙන්න රෝසි ඔයාලගේ ගෘප් ෆෝටෝ එක මම අරන් දෙන්නම් යැයි” සුදර්ශනී සුහදීශීලීව කීවාය.පළපුරුදු ඡායාරූප ශිල්‍පියෙක් අයුරින් ඡායාරූප ගන්නා සුදර්ශනී දෙස බලා සිටි සේනානායක මහත්මිය “ආ සුදර්ශනී ඔයා ෆොටෝග්‍රැෆි කෝස් එකක් කරලා තියෙනවා දැයි” ඇසුවාය. “මේවාට කෝස් කරන්න ඕන නැහැ. මේවා සාමාන්‍ය දැනීමෙන් කරන ‍ඒවා යැයි” සුදර්ශනී කීවාය. හරීන්ට සුබ පැතීමට අමතක නොකළ ඇය “මල්ලී ඔයා පාර්ලිමේන්තුව නියෝජනය කරන්න ඕනෑ හොඳ කථිකයෙක්. ඔයාව අපිට වටිනවා.ඒත් ඔයා මේ වගේ ග‍ැටේකට අහුවෙන එකට මට දුක යැයි” පැවසුවාය.එක්සත් ජාතික පක්ෂ පාර්ලිමේන්තු කණ්ඩායම් රැස්වීම පසුගිය අඟහරුවාදා පාර්ලිමේන්තුවේ දී පැවැතියේ විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන්ය. එදින පාර්ලිමේන්තුවෙන් සමුගන්නා හරීන් ප්‍රනාන්දු මහතා නැඟී සිටියේ සියලු දෙනා අත‍්පොළසන් ‍දෙද්දීය.“මේ අවස්ථාවේ ඌවට නායකත්වයක් දෙන්න ඕනෑ. එම නිසා මම ඌවට ඉදිරිපත් වුණා. හැමෝම ඇවිත් මට උදව් කරන්න යැයි” හරීන් ප්‍රනාන්දු මහතා සිය කථාව නිමා කළේ හිස පහත් කරමින් ආචාරපූර්වකවය. “අපට මෙය හොඳ අවස්ථාවක්.අපට හරීන් වෙනුවෙන් එක හඬින් එක හිතින් වැඩ කරන්න ඕනෑ. මෙතැනදි කිසිම වාද භේදයක් නැතැයි රෝසි සේනානායක මහත්මිය කීවාය. “හරීන්ගේ කැපවීම අගය කළ යුතුයි. පක්ෂය වෙනුවෙන් ඔහු තම මන්ත්‍රී ධුරය අතහැරියා. හැමෝම දැන් එකතු වෙන්න. ඌව ඡන්ද සටන තමන්ගේ ඡන්දයක් කරගන්න විපක්ෂ නායකවරයා කීවේ මන්ත්‍රීවරුන්ගේ අත්පොළසන් මධ්‍යයේය.එජාප ගාල්ල දිස්ත්‍රික් යොවුන් පෙරමුණ රැස්වීම පසුගියදා වජිර අබේවර්ධන මහතාගේ ප්‍රධානත්වයෙන් පැවැත්විණි‍. ඊට ගයන්ත කරුණාතිලක මහතා මෙන්ම ප්‍රාදේශීය දේශපානඥයන් රැසක් එක්වූහ. හේමකුමාර නානායක්කාර මහතාගේ පුත්‍රයා ගාල්ල යොවුන් පෙරමුණ ලේකම් ලෙස පත්කිරීම සම්බන්ධයෙන් එජාප ජ්‍යෙෂ්ඨයෝ පිරිසක් එහිදී දැඩි ලෙස විරෝධය දැක්වූහ.“පක්ෂයේ පරණ අයට මෙහෙමද සලකන්නේ කියමින්” ඔහු කෑ ගැසූහ. අබේවර්ධන මහතා තත්ත්වය සමථයකට පත්කිරීමට දැඩි ප්‍රයත්නයක් දැරීය. අනතුරුව හිටපු ජනාධිපතිවරු වන ජේ. ආර්. ජයවර්ධන, ආර්. ප්‍රේමදාස මහත්වරුන් සමඟ සුහදව කටයුතු කළ අකාරය හෝරාවක් පුරා වජිර අබේවර්ධන මහතා ප්‍රකාශ කළේය.මේ කතාව නොරිස්සූ කොළඹ සිට උත්සවයට සහභාගී වූ තරුණයන් පිරිසක් “ජේ. ආර්. මැරිලා, ප්‍රේමදාසත් මැරිලා මෙයාගේ බයිලා අපිට දැන් මොකටද” කියමින් එම ස්ථානයෙන් නික්ම ගියහ.රිය අනතුරකින් සුවය ලැබූ ජවිපෙ නායක අනුර කුමාර දිසානායක මහතා ඌව පළාත් සභා ඡන්ද සටන සඳහා පසුගියදා අවතීර්ණ වූයේ පස්සර පැවැති ව්‍යාපාරික ප්‍රජා හමුවකට එක්වෙමින්ය. එයට ලාල් කාන්ත මහතා ද එක් වී සිටියේය. මෙම හමුවට විවිධ මට්ටමේ ව්‍යාපාරිකයන් විශාල සංඛ්‍යාවක් එක්වී සිටියහ.ඌව ඡන්දය මදකට අමතක කළ ව්‍යාපාරිකයන් ඉදිරියේ පැවැත්වෙන ජනපතිවරණය පිළිබඳ කථිකාවකට අවතීර්ණ වූහ. “එජාපයෙන් විපක්ෂ නායකතුමා ඉදිරිපත්වන බව කියනවා. එතුමා ඉදිරිපත් නොවී පොදු අපේක්ෂකයා‍ ලෙස අනුර කුමාර සහෝදරයා ඉදිරිපත් කළොත් නරකදැයි” ව්‍යාපාරිකයෙක් ප්‍රශ්න කළේය.ඌව පළාත් සභා හිටපු මහ ඇමැති ශෂීන්ද්‍ර රාජපක්ෂ මහතාගේ නිවසට ප්‍රසන්න රණතුංග හා සරත් ඒකනායක මහ ඇමැතිවරුන් පැමිණියේ පසුගිය බදාදා අලුයම ය. මෙම ගමන යොදාගෙන තිබුණේ එදින නාම යෝජනා භාරදෙන අවස්ථාවට සහයෝගය දැක්වීමේ අරමුණෙන්ය. “මහ ඇමැතිවරු පස් දෙනා එක්වෙලා ඌවට ක්‍රියාකාරී වැඩපිළිවෙළක් ක්‍රියාත්මක කරන්න අදහස් කරනවා යැයි” ප්‍රසන්න රණතුංග මහ ඇමැතිවරයා කීවේය.සරත් ඒකනායක මහතා හිස වනමින් එය අනුමත කළේය. එම අවස්ථාවට පැමිණ සිටි බැසිල් රාජපක්ෂ මහතා “ඔයා ගම්පහ ස්ටේජ් එකට මහ ඇමැතිවරු පස් දෙනාම ගෙන්න ගත්තා. ඒකමද මේ කරන්න හදන්නේ යැයි” අසමින් මහ ඇමැතිවරයා‍‍ගේ උරහිසට තට්ටු කළේය. ශෂීන්ද්‍ර රාජපක්ෂ මහතාගේ කාර්යාලයේ තිබූ මොනරාගල දිස්ත්‍රික් සිතියම ඇස ගැටුණු ප්‍රසන්න රණතුංග මහතා “මේ මොනවාද ලකුණු කරලා තියෙන්නේ යැයි” සිතියම පෙන්නමින් ඇසුවේය.“මේ තියෙන්නේ මම ගෙවල්වල කැන්වසින් ගිය වාර ගණන යැයි” ශෂීන්ද්‍ර මහතා පැහැදිලි කළේය. “සිතියම අනුව ඔබතුමා සමහර ගෙවල්වලට පස් පාරක් ගිහිල්ලා තියෙනවා. ඔයාට ගෙවල්වලට යනවාට වඩා වෙන වැඩක් කරන්න වෙලාවක් තිබුණා දැයි” රණතුංග මහතා ඇසු‍වේ විමතියට පත්වය.“ජනතාව එක්ක ළග ඇසුරුකම තියෙන්න ඕනෑ. මම කරන්නේ එවැනි දේශපාලනයක් යැයි” ‍ශෂේන්ද්‍ර මහතා සිනා සෙමින් කීය. සුබ හෝරාව ළගා වෙද්දිම ශෂීන්ද්‍ර මහතා සිය මවුපියන්ට පාද නමස්කාර කරමින් ඔවුන්ගේ ආශිර්වාදය ලබා ගත්තේය. එම මොහොත් ධාරක සෙනෙහසින් පිරී ගිය චමල් රාජපක්ෂ මහතා සිය පුතු වැලද ගත්තේ උණුසුම් අයුරිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=f1408082</link>
    <topic>සැබෑ කපිලවස්තුව ඇත්තේ නේපාලයේ</topic>
    <author/>
    <content>කපිලවස්තු පුරයේ පිහිටීම පිළිබඳ ව අද මත දෙකක් පවතී. ඒ අනුව ඉන්දියාවේ කපිලවස්තු පුරය බුදුන්වහන්සේගේ ජීවිතයට සම්බන්ධ බවට ඇතැමෙක් විශ්වාස කරන අතර, නේපාලයේ කපිලවස්තු පුරය සැබෑ කපිලවස්තු පුරය ලෙස ඇතැම්හු හඳුන්වති. බෞද්ධ වන්දනාකරුවන්ගෙන් සියයට අනූපහක් ම කපිලවස්තු වන්දනාව සඳහා සම්ප්‍රාප්ත වන්නේ ඉන්දියාවට යි.නේපාලයේ ද කපිලවස්තු පුරය නමින් ප්‍රදේශයක් ඇති අතර, එය නව කපිලවස්තු පුරය ලෙස හැඳින්වේ. ඉන්දියානු රජය කියා සිටින්නේ තම දේශ සීමාවේ ඇති කපිලවස්තුව සැබෑ කපිලවස්තුව බව යි. අනෙක් අතට නේපාල රජය ද සිය බල ප්‍රදේශයේ ඇති කපිලවස්තුව බුදුන්වහන්සේගේ ජීවිතයට සම්බන්ධ සැබෑ කපිලවස්තුව බවට කරුණු දක්වයි.එක්සත් ජාතීන්ගේ අධ්‍යාපනික විද්‍යාත්මක හා සංස්කෘතික සංවිධානය (UNESCO) සැබෑ කපිලවස්තුව ලෙස පිළිගන්නේ නේපාල දේශ සීමාවේ ඇති කපිලවස්තු පුරය යි.එහෙත් සර්වඥ ධාතූන් වහන්සේලා ලැබී ඇත්තේ ඉන්දියාවේ කපිලවස්තු පුරයෙනි. ඉන්දියාවේ කපිලවස්තු පුරය යයි හැඳින්වෙන සාවියේ දැනට ශුද්ධෝදන රජුගේ මාලිගාව පැවති ප්‍රදේශය වශයෙන් හඳුනාගෙන ඇති භූමිභාගයට ඉතා ම ආසන්නයේ නිග්‍රෝධාරාමය පිහිටා ඇති බවට පිළිගැනේ.අප බුද්ධිමත් ව විමසා බැලුවහොත්, රජ මාලිගයකට ඉතා ම ආසන්න භූමි ප්‍රදේශයක විහාරයක් ඉදිකිරීමට රජ කෙනෙකු කෙසේවත් කැමතිවන්නේ නැති බැව් සිතාගත හැක.එමෙන් ම භික්ෂූන් වහන්සේලා ද එවන් පරිසරයක විහාරස්ථානයක් ඉදිකරනවාට මනාප වන්නේ නැත. එය රජුටත් භික්ෂූන් වහන්සේලාටත් යන උභය පාර්ශ්වයට ම හිරිහැරයකි, කරදරයකි.නේපාලයේ කපිලවස්තුව නමින් හඳුනාගෙන ඇති භූමි භාගය අද තිලෝරාකෝඩ් යනුවෙන් හැඳින්වේ. නේපාලයේ පුරාවිද්‍යා දෙපාර්තමේන්තුව විසින් අක්කර 15ක භූමි ප්‍රදේශයක් ශුද්ධෝදන රජුගේ මාලිගාව පිහිටා තිබූ ප්‍රදේශය වශයෙන් නිර්ණය කර වෙන් කර ඇත.මෙම රජ මාලිගය පිහිටි ප්‍රදේශය සාමාන්‍ය පොළෝ මට්ටමට වඩා උස් වූ බිම් පෙදෙසක පිහිටා ඇත. සුදොවුන් රජුගේ මාලිගයේ දොරටු වශයෙන් පුරාවිද්‍යා දෙපාර්තමේන්තුව මගින් දැනට දොරටු 4ක් සොයාගෙන ඇත. නැඟෙනහිර හා බස්නාහිර දොරටු දෙක අසල කැණීම් කටයුතු දැනට අවසන් කර ඇත.ඇමෙරිකා එක්සත් ජනපදයේ සිට ගෙන එන ලද අතිනවීන තාක්ෂණික උපකරණ මගින් ඉහත සඳහන් කළ අක්කර 15ක භූමි ප්‍රදේශයේ පොළව යට පරීක්ෂා කිරීමේදී, තවමත් පොළව යට විශාල ගොඩනැගිලි පවතින බැව් හෙළිවී ඇත.මේ අනුව සිදුහත් කුමරුට සුඛෝපභෝගී අයුරින් දිවි ගෙවීම පිණිස සුදොවුන් රජු විසින් සාදා දෙන ලද රම්‍ය, සුරම්‍ය හා සුභ යන මාලිගා ද මතුවිය හැක. 1989දී සිදුකරන ලද කැණීම් කටයුතුවලදී මාලිගාවේ මැද කොටසක් සොයාගෙන ඇත. අදටත් බටහිර දොරටුවේ සිට නැ‍ඟෙනහිර දොරටුව දක්වා ප්‍රදේශයේ, බිම විසිරී ඇති පැරණි ‍ගඩොල් දක්නට ලැබේ.කැණීම් කටයුතු මගින් තව තවත් සාධක සොයාගත හැකි වුවද නේපාල රජයට ඇති සීමිත වත්කම් අනුව කැණීම් කටයුතු සිදුකෙරෙනුයේ ඉතා මන්දගාමී අයුරිනි. මේ අනුව අනාගතයේදී පුරාවිද්‍යාත්මක වශයෙන් බොහෝ වැදගත් සොයාගැනීම් ලැබෙනු ඇත.පුරාවිද්‍යා දෙපාර්තමේන්තුව විසින් වසර කීපයකට පෙර සිදුකරන ලද කැණීම්වලදී මාලිගාව වටා පැවති පවුර හමුවී ඇත. එම අවස්ථාවේදී හමුවූ භාජන ආදිය, ඊට නුදුරින් ඇති පුරාවිද්‍යා කෞතුකාගාරයේ දැනට තැන්පත් කර ඇත. සිදුහත් කුමරුගේ උපතින් පසු එකුන්තිස්වැනි විය දක්වා සිදු වූ සියලු සිදුවීම් මෙම මාලිගාව තුළ සිදුවී ඇති බැව් නිගමනය කළ හැක.න‍ැඟෙනහිර දොරටුව සිදුහත් කුමරුන් ගිහිගෙයින් නික්මුණු දොරටුව වශයෙන් හඳුනාගෙන ඇති පුරාවිද්‍යා දෙපාර්තමේන්තුව, එය තහවුරු කරමින් ඉංග්‍රීසි සහ හින්දි භාෂාවන්ගෙන් දැන්වීම් පුවරුවක් ද සවි කර ඇත. නැඟෙනහිර දොරටුවේ සිට කිලෝමීටර් කාලක පමණ ඈතින් ගරාවැටුණු ස්ථූපය කන්ථක අසු ආදාහනය කළ ස්ථානය වශයෙන් හඳුනාගෙන තිබේ. නැඟෙනහිර දොරටුවට වම්පසින් කිලෝමීටර් 2ක් පමණ ඈතින් ස්ථූප දෙකකි. එකක් විශාල ය.අනෙක් ස්ථූපය තරමක් කුඩා ය. විශාල ස්ථූපය ඇති ස්ථානය සුදොවුන් රජු ආදාහනය කළ ස්ථානය වශයෙන් ද අනෙක් ස්ථූපය මහමායා දේවිය ආදාහනය කර ඇති ස්ථානයේ ගොඩනැගූවක් වශයෙන් ද පිළිගැනේ. මාලිගාව අසළින් ගලා යන ගඟ පෙර භාගිරතී යනුවෙන් හැඳින්වුණු අතර, දැන් හැඳින්වෙන්නේ භාණු ගංගාව නමිනි.බුදුරජාණන් වහන්සේ තමන් වහන්සේ ඉපදුණු ග්‍රාමය පිහිටා ඇත්තේ හිමාලය කඳු පාමුල යයි දක්වා ඇත (සූත්‍ර නිපාතය 422 ගාථාවේ සිට 426 තෙක් ගාථා බලන්න). උන්වහන්සේ ලුම්බිණියේ උපත ලැබුවද උන්වහන්සේගේ මවුපියන් ජීවත්වූ බිම් පෙදෙස වූ කපිලවස්තුව ගම වශයෙන් හැඳින්වීම සාධාරණ ය.එහෙයින් එය ඉන්දියාවේ නොව නේපාලයේ පිහිටි බැව් උපකල්පනය කළ හැක. එසේ ම කපිලවස්තුව, ලුම්බිණිය, දෙව්දහනුවර යන බුද්ධ චරිතයට සම්බන්ධ ස්ථාන තුන ම එකිනෙකට ආසන්න ව එක ම දේශයක් තුළ පැවතිය යුතු ය. +දැනට ලුම්බිණිය හා දෙව්දහ නුවර නේපාලයේ ඇති බැව් තහවුරු වී ඇති හෙයිනුත්, ඉන්දියාවේ ලුම්බිණියක් හෝ දෙව්දහ නුවරක් නොමැති හෙයිනුත්, බුද්ධ චරිතයට විශේෂයෙන් ම සිදුහත් කුමාර චරිතයට සම්බන්ධ කපිලවස්තුව ද නේපාලයේ පිහිටි බැව් උපකල්පනය කළ හැක.දැනට නේපාලයේ කපිලවස්තු පුරය පිහිටි ස්ථානයේ සිට ගම මැදින් ඉන්දියාවේ කපිලවස්තු පුරය යනුවෙන් හැඳින්වෙන ස්ථානයට යා හැක. මේ ස්ථාන දෙක අතර දුර කිලෝමීටර් 3කට වඩා නැත. මේ අනුව මේ කපිලවස්තු දෙක ම එකක් මිස දෙකක් නොවන බැව් උපකල්පනය කළ හැක.මහා බ්‍රිතාන්‍යය මගින් දේශසීමා නිර්ණය කර වෙන්කිරීමේදී මෙම වරද සිදුවී ඇති බැව් පෙනේ. එනම් නේපාල කපිලවස්තුවේ කොටසක් ඉන්දියාවට අයත් බිම් පෙදෙසක් වශයෙන් දේශසීමා නිර්ණය කිරීම හේතුකොට ගෙන මෙම අවුල පැනනැගී ඇත.පුරාවිද්‍යාඥ ඇලෙක්සැන්ඩර් කනිංග්හැම් විසින් ඉන්දියාවේ කපිලවස්තුව සොයාගන්නා යුගයේදී නේපාලයේ පාලකයා වූයේ කඩක් සම්සේර් නම් නරපතියා ය. ඔහු ස්වකීය පාලන ප්‍රදේශයට කිසිදු විදේශිකයකු ඇතුළු වෙනවාට විරුද්ධ විය.එම පදනම මත කනින්හැම්ට ද නේපාලයට පැමිණීමට නොහැකි විය. එහෙත් ඔහුගේ ශිෂ්‍යයින් විසින් හියුංසාන්ග්, ෆාහියන් ආදීන්ගේ දේශාටන වාර්තා අනුව යමින්, නිගිලිහවා හි කෝණාගම බුදුන්වහන්සේ උපන් භූමිය, කකුසඳ බුදුන් වහන්සේ උපන් ස්ථානය (ගොටීහවා) හා විඩූඪභයන් විසින් ශාක්‍යයන් සමූල ඝාතනය කළ ස්ථානය (සගරහවා) ද හඳුනාගන්නා ලදී.එසේම නවීන බුදාන් ප්‍රදේශයේ පිහිටි නිග්‍රෝධාරාම‍යත්, තිලෝරාකෝට්හි සුද්ධෝදන රජුගේ මාලිගාවත්, සුද්ධෝදන රජු හා මහමායා දේවිය ආදාහනය කළ ස්ථානය (ධම්මිහවා) ත් සොයාගන්නා ලදී. සුදොවුන් රජුගේ මාලිගය පිහිටියා යයි පිළිගන්නා බිම්පෙදෙස වටේට ම වෙල්යායවල් සමූහයක් පිහිටා ඇත. සුදොවුන් රජු විසින් වප්මඟුල් උත්සවය පවත්වන ලද්දේ මෙම වෙල්යාය ඇසුරු කරගෙන බැව් උපකල්පනය කළ හැක.සරකූප ළිඳ නමින් සොයාගන්නා ලද ස්ථානය මාලිගාව පිහිටි ප්‍රදේශයේ සිට ලුම්බිණිය දක්වා එන අතරමගදී හමුවේ. ක්ෂත්‍රිය යුද ශිල්ප නොදන්නා අයෙකුට යශෝදරාවන් විවාහ කර දීම සම්බන්ධයෙන් නැගුණු අභියෝග හමුවේ සිදුහත් කුමරු විසින් ශිල්ප දැක්වීමේදී, ඔහු විසින් විදින ලද හීයක් පොළව පළාගෙන ගොස් රැඳුණු තැන මෙය යි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=f1408083</link>
    <topic>සංඝරත්නය බුදුදහම ඇදහීමට බෞද්ධයන්ට අනුබල දෙන්නේ ද?</topic>
    <author/>
    <content>ධර්මධර, ශික්ෂාකාමී ස්වරූපයක් වත්මන් භික්ෂුව තුළ නැත්තේ ඇයිද යන්න ‘බුද්ධාගම, භික්ෂු සමාජය සහ සිවිල් සමාජය’ යන කෘතියෙන් එච්. එල්. සෙනෙවිරත්නයන් එය මෙසේ විස්තර කරයි.“ශ්‍රී ලංකාව තුළ දක්නට ලැබෙන බුද්ධාගමේ ග්‍රහණය තල දෙකකින් විස්තර කළ හැකිය. සාර්ව වශයෙන් ගත් කළ ‘බෞද්ධ රාජ්‍ය’ යන්නෙන් අර්ථවත් වන්නේ රාජ්‍යත්වය සහ මහජනයා සමඟ බුද්ධාගම අනන්‍යවීමේ ඓතිහාසික ප්‍රවණතාවයි. අධ්‍යාපනයේ හා සංස්කෘතියේ මධ්‍යස්ථානයක් වශයෙන් ‘බෞද්ධ ආශ්‍රමය’ ඉටු කළේ දෛනික ජීවිතය තුළට සමාජීය හා සංස්කෘතික වශයෙන් සිදුකරන ආශ්‍රමික බලපෑමයි. බුද්ධාගම හා සමාන්තරව දිවයන පූජක තන්ත්‍රයක් හින්දු ආගමේ නැතුවා පමණක් නොව හින්දු ආශ්‍රමය ඉහත කී ආකාරයෙන් තුලනාත්මක භූමිකාවක් ගම තුළ රඟපාන්නේ නැත.භික්ෂුව / ගම යන පුරුක යටත්විජිත යුගයේ සිට ගම්දනව් පුරා දක්නට ලැබුණත්, සුපිරි භික්ෂු සමාජයක් දක්නට ලැබෙනුයේ යටත්විජිත පාලනයේ වර්ධනයන් සමඟය. යටත්විජිත තාක්ෂණය, ‘විශේෂයෙන් මුද්‍රිත මාධ්‍යය එවන් සුපිරි භික්ෂු සමාජයක් බිහිකිරීම සඳහා මහෝපකාරි විය. මෙයින් අදහස් වන්නේ පූර්ව යටත්විජිත යුගය තුළ යම් යම් සුපිරි භික්ෂු සමාජ නොතිබුණු බව නොවේ.”1. පිරිවෙන් තුළින් පිටවන්නේ බොහෝ විට දැනුම සහිත පැවිද්දන් පමණක් වන අතර, විනය අතින් දුප්පත් කොටසක් බව හැඳින ගැනීමට හැකිය.2. විහාරස්ථානයේදී ආචාර්ය උපාධ්‍යායන් වහන්සේ කෙනෙකුන් යටතේ සිටින පොඩි හාමුදුරුවන්ට එකී ආචාර්ය උපාධ්‍යයන් වහන්සේ වෙනුවට ‘ කැම්පස්’ ගොස් දැනුම ගබඩාකර ගැනීමටත්, උපාධිය සමත්වීමටත් සිදුවී තිබෙනු හැරුණු කොට ආර්ය මාර්ගයේ ගමනක් දක්නට නොලැබේ.3. පන්සල බොහෝ විට ආශ්‍රමයක් හෝ ධර්මායතනයක් හෝ නොව භෞතික සම්පත්වලට පමණක් වැඳුම් පිදුම් කිරීමටත් භික්ෂුන් යැයි සිවුරු දරා සිටින පිරිස සතරපේරුවේ දායක දායිකාවනගේ දහසකුත් එකක් ‘ ඇනැවුම් ‘ භාර ගැනීමත් හැරෙන්නට තමන්ගේ යා යුතු මාර්ය පහදා ගැනීමක් දක්නට නොලැබේ. මෝඩ ශ්‍රද්ධාවෙන් යුත්තෝ ආරංචි කරමින් හා සොයමින් ‘ ජනප්‍රිය රහතන් වහන්සේලා’ සොයති.4. රාජ්‍යත්වය සමඟ බද්ධවීමක් දක්නට නොලැබෙන අතර ‘ආණ්ඩුබද්ධ’ වීමක් භික්ෂුන් වහන්සේ තුළින් දක්නට ලැබේ.ලෝකයේ නොයෙක් ආගම් දක්නට ලැබේ‍. නමුත් බුදුදහම තරම් අවසානයට පිළිතුරක් ඇති දහමක් ලොව කොහේවත් නැත. බුදුදහම ආගමක් වන්නේ බුද්ධදර්ශනයට ආගමික ලක්ෂණ ඇතුළත්වීම නිසාය. ආගමික ලක්ෂණවලට හින්දු සංස්කෘතිය ඈඳාගෙන ඇත. බුද්ධියට අමතන දහමක් වන්නේ බුද්ධාගම පමණකි. එය මුළුමනින්ම ප්‍රජාතන්ත්‍රවාදීය.අද අපේ පන්සල තුළ ආගමික ලක්ෂණ වැපිරෙනු මිස දහම කෙරෙහි කිසිදු ‘හුවමාරුවක්’ දක්නට නොලැබේ. මීට බුදුදහම අදහන බෞද්ධයන් පමණක් වගකිව යුත්තන් ලෙස සැලකීමට නොහැකිය. ‘ ඓතිහාසික නරක චිත්‍ර අකාමාකා’ වර්තමාන ව්‍යසනය දෙස බුද්ධිමත්ව බලන බෞද්ධයන් පිරිසක් අපට අවශ්‍යය.ඒ බෞද්ධයා අන්‍යාගමිකයන්ට ගරහන්නේ නැත. ඒ බෞද්ධයන් ‘දේශපාලන අතකොළු’ බවට පත්වන චීවරධාරීන් වටා රොක්වන්නේද නැත. හිංසාව පිටුදකින අතර, අර්ථ, ධර්ම, නිරුක්ති, ප්‍රඨිභාණ යන සිවුපිළිසිඹියා පත් යතිවරයන් වහන්සේට පමණක් ගරු බුහුමන් දක්වා දෙපා මුල වැඳ වැටෙති. යදින්නෝ නොවෙති. අදහන්නෝම වෙති. එවැනි භික්ෂූන් වහන්සේ කෙනෙකු නැති නම් බුදුන් වහන්සේ දෙසා වදාළ පරිදි බුද්ධිය පාවිච්චි කරමින් ධර්ම ගවේෂණය කරන්න. ඒ සඳහා දැන් පහසුකම් ඕනෑවටත් වඩා තිබේ. රජයෙන් ඊට විශාල වශයෙන් මුදල් ප්‍රතිපාදන වෙන්කරයි. මේ බුදුවදන අවසානයට සිහිතබා ගත මැනවි.“දඹදිව මිනිස්සු එක කුලයකට අයත් පිරිසකට “බ්‍රාහ්මණ’ යැයි කියති. ඔවුන් මොන විදිහේ දරුණු නීච වැඩ කළත්, ඔවුන්ගේ වංශවත්කමට හානියක් නැතිලු. එහෙත් බ්‍රාහ්මණ යන වචනයේ නියම තේරුම අනුවත්, පැරණි උතුම් බමුණන්ගේ ආචාරධර්ම අනුවත් මෙකල සිටින බොහෝ දෙනා බමුණෝ නොවෙති. මා බ්‍රාහ්මණ යයි කියන්නේ මේ අයටයි.න ජටාහින යොත්තෙන නජච්චා භෝති බ්‍රාහ්මණො යම්හි සච්චංව ධම්මොච සො සුචි සොච බ්‍රාහ්මණො“හිසේ බැඳ තිබෙන ජටාවලින් හෝ ගෝත්‍රයෙන් හෝ , ජාතියෙන් හෝ බමුණෙක් නොවේ. යමෙකු තුළ සත්‍යයත්, ධර්මයත් පවතී නම් ඔහු පිරිසිදු කෙනෙකි. ඔහු බ්‍රාහ්මණයෙකි. (ධම්මපදය බ්‍රාහ්මණ වග්ගය)ඉහත බමුණා යන්නට ‘භික්ෂුව’ ආදේශකර බලනු මැනවි.අප වහාම කළ යුත්තේ ලොව ඉදිරියේ ඇති කිලිටි ආගමික චිත්‍රය අර්ථයෙන්, ධර්මයෙන් පොහොසත්වී පිරිසිදු කිරීම නොවේද? </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=f1408084</link>
    <topic>සාදුකාර ලබන රාජු</topic>
    <author>සටහන හා ඡායාරූප - සුසන්ත විජේගුණසේකර</author>
    <content>එවකට මඩකළපුව එරාවුර් ප්‍රදේශයේ පදිංචිව සිටි “උම්මාරු ලෙබ්බේ” අලි ඇල්ලීම තම ජීවන වෘත්තිය වශයෙන් තෝරාගෙන තිබුණි. එකල අලි ඇල්ලීමට රජයෙන් නිකුත් කරනු ලැබූ අංක 1318 දරන බලපත්‍රයට අනුව අල්ලා ගත් අඩි හතරහමාරක් පමණ උසැති අලි පුංචා යටිනුවර ගිරාගම වලව්වේ විශ්‍රාම සේවයෙන් සිටි රටේ මහත්මයෙකු වන ටිකිරි බණ්ඩාර මාපිටිය දිශාව 1925 දී රුපියල් 3500කට මිලදී ගෙන හදා වඩා ගත් අතර කාලයාගේ ඇවෑමෙන් වියපත් වු මාපිටිය දිශාව තම ඇතා සැලකීමට අයෙකු නැතිවෙයි යන සැකය නිසා ශ්‍රී දළදා මැදුරට පූජා කිරීමට තීරණය කළේය.1937 ජූලි 31 වනදා ශ්‍රී දළදා මන්දිරයට පූජා කළ හස්තිරාජයා කුලවත් ඇතෙක් වූ බැවින් ශ්‍රී ධන්ත ධාතුන් වහන්සේ වැඩම කරවීමට සුදුසුකම් ලත් මංගල හස්ති රාජයෙක් ම විය.මෙලෙස වසර 50කට වැඩි කාලයක් තම උත්තුංග රාජකාරියේ නියැළුණු හස්ති රාජායාගේ තේජාන්විත බවත් පෙරහරේ ගමන් කරන කාලය තුළ ඇති වූ සිදුවීම් කීපයකි.දිනක් පෙරහරේ දළදා වහන්සේ තැන්පත් ධාතු කරඬුව වැඩම කරමින් සිටි අතර රාජා හස්තියා එක්වරම තම ගමන් කිරීම නතර කර නොසෙල්වී සිටගත් විලාශයෙන්ම නතර වී ඇත.කීපවිටක්ම හස්තියා ගමන් කිරීමට උත්සාහ ගත්තත් එය අපහසු කරුණක් වූ බැවින් එවකට සිටි දියව‍ඩන නිලමේ පැමිණ සොයා බැලීමෙන් අනතුරුව ධාතු කරඬුව තැන්පත් කර ඇති කුටිය ගැට ගසා ඇති බැමි අතර එක් බැම්මක් කැඩී ඇති බවත් එය යථා තත්ත්වයට පත්කළ පසු හස්තිරාජයා තම සුපුරුදු ගමනින් පෙරහරේ ගමන් කළ බවත් පැවසේ.තවද 1959 දී පෙරහරේ ඇතුන් කුලප්පු වී මිනිස් ජීවිත අහිමි කරමින් ඇතිවූ සිද්ධියේ දී ධාතු කරඬුව රැගත් රාජා ඉතා සංසුන් ලීලාවෙන් තම රාජකාරිය අකුරටම ඉටුකළ අයුරු පෙරහරේ සිටි කාගේත් සිත් මවිතයට පත් කළහ.තවත් දිනක දී නිදැල්ලේ වූ රාජා ලොරියකට හා රා තැබෑරුමකට පහර දී මහවැලි ග‍‍ඟේ දිය අගල වෙත ගොස් සන්සුන් විය. මෙසේ උතුම් ගති පැවතුම් ඇති අපූරු හස්තිරාජයා රෝගාතුර වී 1988 ජුලි 16 වන දින මිය යෑම ලක්වැසි අප සැමට දුක්මුසු පුවතක් ම විය.1986 අගෝස්තු මස 26 වන දින මේ දැවැන්තයා අපගේ ජාතික උරුමයක් ලෙස අභිෂේක ලැබූ අතර ලෝකයේ පූජනීයත්වයට පත් සත්වයන් අතර දෙවන තැන හිමි විය. පළමු තැන කෙන්යාවේ “අහමඩ්” නැමැති හස්තියාට හිමිවී ඇති අතර එහි ජනාධිපතිව සිටි ජොමෝ මහතා විසින් නම්කරන ලදී. ශ්‍රී දළදා මාලිගාවේ රාජා මිය යෑමෙන් අනතුරුව මාලිගා‍ෙව් ශ්‍රී ධන්ත ධාතුන් වහන්සේ වැඩම කරවීම ඇතුන් කීපදෙනකු අත බෙදී ගියත් දැන් දැන් අපට ඉදිරි අනාගතයේ දී මේ උතුම් කටයුත්ත සඳහා සුදුස්සකු පහළවීමේ පෙරනිමිති දකින්නට වාසනාවන්ත වී ඇත.2006 පෙබරවාරි තුන් වෙනි දින පින්නවල ඇත් අතුරු සෙවනට තවත් එක් විශේෂ දිනයක් විය. “නීලගිරි” හස්තියාට දාව “පුංචි” නම් ඇතින්න තවත් අලි බ‍ෙබකු අතුරු සෙවනට එක් කළාය. ඔහුට “රාජු” යන සුරතල් නමින් ආමන්ත්‍රණය කිරීමට නම් යෙදුන අතර උපත අතුරු සෙවනේ පොත් පත්වල සටහන් විය.“පුංචි” ඇතින්නගේ පාදවල දැවටෙමින් කිරි උරාබී වැඩෙන රාජු ටික දිනකින් අතුරු සෙවණේ සුරතලුන් අතර දඟකාරයකු වීමට වැඩි කලක් ගත නොවීය. තම සම වයසේ සිටි “සිංදු රාජා” අලි පැටවා රාජුගේ හොඳම මිතුරා විය.මෙසේ කාලය ගෙවී ගිය අතර දිනක් මාලිගාවේ නිලධාරින් සමඟ දියවඩන නිලමේ මහතා නිලංග දෑල මහතා අතුරු සෙවණට පැමිණියේ මාලිගාවේ ඇත්පන්තිය සඳහා සුදුස්සන් තෝරා ගැනීමටය.ඔහුගේ තේරීමට අනුව ඉදිරි අනාගතයේ දී රටේ උත්තරිතරම ස්ථානයේ මංගල හස්තියා වීමට අවශ්‍ය සුදුසුකම් ලැබීමේ වාසනාව මේ පැටවුන් දෙදෙනාගෙන් එක් අයකුට වාසනාව ලැබෙන්න පුළුවනිය යන විශ්වාසය මත මල්වතු හා අස්ගිරි දෙපාර්ශ්වයට 2009-7-27 වන දින පූජා කරන ලදි.කාලයාගේ ඇවෑමෙන් වසර 8ක් සම්පූර්ණ කරන මේ ගජ ඉලන්ධාරින් දෙදෙනා අතරින් “රාජු” ක්‍රමයෙන් තම පරිණතභාවය ඔප්පු කිරීමට පටන්ගෙන ඇත.තවමත් ඇත්පන්තියේ දඟකාරයා වූ රාජු අඩි අටක් පමණ උසින් ද මනාව වැඩෙන දළ යුගලකින් ද තම දේහයට අභිමානය රැගෙන මංගල හස්ති රාජයකුට අවශ්‍ය වන ප්‍රධාන සුදුසුකම් වන ශරීරයේ ස්ථාන හතරක් බිම ස්පර්ශවීම එනම් හොඬවැල, පාද හතර, ලිංගේන්ද්‍රිය සහ වලිගය වන අතර දළ යුගල, පළල් වට, පළල කුඹතල හා උදාර ලීලාව මේ යන සුදුසුකම්වලින් පෝෂණය වන හස්තියා මංගල හස්තිරාජයෙකු ලෙසත් ශ්‍රී දළදා වහන්සේ වැඩම කරවීමට සුදුසුකම් ඇති අයෙකු ලෙස සැලකේ.රාජු ඉලන්දාරි ඇතා ඉහත සුදුසුකම් සපුරාලමින් තම හැකියාව ප්‍රදර්ශනය කිරීමට පටන්ගෙන ඇත. තාමත් පරිණත වයසේ පසු නොවුණත් පෙරහරේ යනවිට ඉතාම උදාර ලීලාවෙන් තම අභිමානය පෙන්වමින් වැඩිහිටි ඇත් රජකු සේ ගමන් කරන ලීලාව තතුදන්නා අය ආදරණීය හසරැල් ගන්වයි.මෙසේ කාලයාගේ ඇවෑමෙන් අප අතරින් සමුගෙන ගිය මාලිගාවේ රාජා නැවත සිහි ගන්වන්නට මේ පුංචි ඉලන්දාරියා සමත්වී ඇත. රාජා ඇතාගේ ගති ලක්ෂණ රැසක් රැගෙන අනාගතයේ පෙරහර වර්ණවත් කරන්නට මේ පුංචා දැන් සුදුසුකම් ලබා තම පුහුණුවීම් කටයුතු අරඹා ඇත.තව වසර 10ක් ඇවෑමෙන් මාලිගාවේ රාජා නැති අඩුව සපුරාලන්නට මෑතකදී ඇත්පන්තියට එක් වූ මේ ඉළන්දාරි ඇත් පැටවාට හැකියාව ලැබේ. එවිට මාලිගාවේ රාජා පිළිබඳ මතකයේ ඇති අය අතර ඇස්වල සතුටු කඳුළු ගලා යනු නොඅනුමානය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>08</day>
    </date>
    <link>http://www.dinamina.lk/2014/08/08/_art.asp?fn=f1408085</link>
    <topic>'ශිල්ප උදාන' පළාත් හස්ත කර්මාන්ත ප්‍රදර්ශනය හා තරඟය - 2014</topic>
    <author>‍චන්දිමා එදිරිමාන්න</author>
    <content>සාම්ප්‍රදායික වටිනාකමකින් යුත් හස්ත කර්මාන්ත රැකගැනීමේ අරමුණින් 2014 'ශිල්ප උදාන' ජාතික හස්ත කර්මාන්ත ප්‍රදර්ශනය හා අලෙවිපොළට සමගාමීව පැවැත්වෙන පළාත් හස්ත කර්මාන්ත ප්‍රදර්ශනය හා තරඟය ශ්‍රී ලංකාවේ පළාත් නවයම ආවරණය වන පරිදි පැවැත්වීමට ජාතික ශිල්ප සභාව විසින් කටයුතු යොදා ඇත.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය යටතේ ක්‍රියාත්මක ජාතික ශිල්ප සභාව ශ්‍රී ලංකාවේ හස්ත කර්මාන්ත රැක ගැනීමට පත් කර ඇති ජාතික ආයතනය වන අතර වත්මන් සභාපති බුද්ධි කීර්තිසේන මහතාගේ නායකත්වයෙන් මෙම 'ශිල්ප උදාන' ජාතික ප්‍රදර්ශනය හා අලෙවි පොළ අගෝස්තු මස 28 වන දින සිට 31 දින දක්වා සිරිමාවෝ බණ්ඩාරනායක ජාත්‍යන්තර ප්‍රදර්ශන මධ්‍යස්ථානයේදී අති උත්කර්ෂවත් අන්දමින් පැවැත්වීමට කටයුතු සංවිධානය කර ඇත. ඊට සමගාමීව පැවැත්වෙන පළාත් හස්ත කර්මාන්ත ප්‍රදර්ශනය හා තරඟ මෙම දිනයන්හි පැවැත්වේ.ඌව පළාත් ප්‍රදර්ශනය ජුලි 30 දින සිට 31 දින දක්වා බදුල්ල පුස්තකාල ශ්‍රවණාගාරයේදී පැවැත්විණි. ශිල්පීන් 150 කු පමණ ඒ සඳහා නිර්මාණ ඉදිරිපත් කළ අතර කලා නිර්මාණ 602ක් මෙම ප්‍රදර්ශනය වෙනුවෙන් ඉදිරිපත් කර තිබිණි. බස්නාහිර පළාත් ප්‍රදර්ශනය අගෝස්තු 1, 2, 3 දිනයන්හි කොළඹ කලාභවනේදී පැවැත්විණ.මධ්‍යම පළාත් ප්‍රදර්ශනය නුවර නගර ශාලාවේදී (කැන්ඩි සිටි සෙන්ටර්) අගෝස්තු 15 හා 16 දිනයන්හි පැවැත්වීමට කටයුතු යොදා ඇත. දකුණු පළාතේ අගෝස්තු 5, 6, 7 දිනයන්හි පැවැත්වෙන අතර එය ගාල්ල නගර ශාලාවේදී පැවැත්වේ. සබරගමුව පළාත් ප්‍රදර්ශනය කුරුවිට කනිෂ්ඨ විද්‍යාලයේදී අගෝස්තු 14, 15 දිනයන්හි පැවැත්වීමට කටයුතු යොදා ඇත.වයඹ පළාතේ අගෝස්තු 20, 21 දිනයන්හි වාරියපොළ නගර ශාලාවේදී පැවැත්වේ. උතුරු පළාත් ප්‍රදර්ශනය ජුලි 31 දින හා අගෝස්තු 01 වන දින දෙක තුළ යාපනය මධ්‍ය මහ විද්‍යාලයීය පරිශ්‍රයේදී පැවැත්විණ.උතුරු නැඟෙනහිර පළාත් නියෝජනය කරන ශිල්පීන් පැවති යුදමය වාතාවරණය නිසා මෙම ප්‍රදර්ශනය හා තරඟ වලට මුහුණ දීමට එවක අවකාශය නොතිබූ හෙයින් පසුගිය 2012, 2013 වර්ෂ වලට වඩා 2014 'ශිල්ප උදාන' ජාතික හස්ත කර්මාන්ත ප්‍රදර්ශනය හා තරඟයට නව නිර්මාණ මෙන්ම ශිල්පීන්ගේ වැඩි සහභාගීත්වයක් මෙවර අපේක්ෂා කරන බව ජාතික ශිල්ප සභාවේ යාපනය දිස්ත්‍රික් නිලධාරී නවදර්ශන් මහතා අදහස් පළ කළේය. නැඟෙනහිර හා උතුරුමැද පළාත් ප්‍රදර්ශන පැවැත්වෙන දිනයන් පසුව දැනුම් දෙනු ඇත. මෙම සෑම ප්‍රදර්ශනයක්මද නියමිත දින පෙ.ව. 10.00ට ආරම්භ වේ.ඉහත තරඟ සියල්ල හස්ත කර්මාන්ත පිළිබඳ හසල දැනුමක් ඇති අත්දැකීම් බහුල විනිසුරු මඬුල්ලක් විසින් සිදු කරන අතර ප්‍රධාන අංශ 20ක් නියෝජනය කරන මෙම ප්‍රදර්ශනය තුළින් අනු අංශ 54කින් සමන්විත වේ. ‍එම සෑම අංශයකින්ම පළමු, දෙවන, තෙවන ස්ථාන වලට අමතරව කුසලතා 5ක් පිරිනැමෙනු ඇත.මෙම තරඟ සියල්ල පළාත් මට්ටමින් ප්‍රදර්ශනය පැවැත්වෙන දිනයන්ට ප්‍රථමව තරඟ විනිශ්චය සිදු කෙරේ. එම ජයග්‍රහණ වලින් පළමු, දෙවන හා තෙවන ස්ථාන පමණක් ජාතික තරඟයට ඉදිරිපත් කරන අතර කුසලතා ප්‍රදර්ශනයට පමණක් ඉදිරිපත් කෙරේ.ජාතික තරඟයට ඉදිරිපත් කරන එම කලා කෘති වලින් පළමු දෙවන හා තෙවන වශයෙන් ද පළමු ස්ථාන වලින් රජත සම්මානයද රජත සම්මාන ජයග්‍රහණ තුළින් ස්වර්ණ සම්මාන දෙකක්ද පිරිනැමේ. තවද පළාත් මට්ටමෙන් ලබාදෙන කුසලතා මෙම ජාතික තරඟයේදී ද කුසලතා 5ක් හෝ ඊට වැඩි ප්‍රමාණයක් නියෝජනය වන අංශ අනුව ලබාදීමට නියමිතය.'‍ශිල්ප උදාන' හස්ත කර්මාන්ත ප්‍රදර්ශනය හා අලෙවි පොළට සමගාමීව නව නිර්මාණ එළිදැක්මක් ද මෙම ජාතික ප්‍රදර්ශනය පැවැත්වෙන දිනයන්හි මහජනතාවට දැක බලා ගැනීමට අවකාශ සැලසෙනු ඇත.'ශිල්ප උදාන' පළාත් හස්ත කර්මාන්ත ප්‍රදර්ශනය හා තරඟ සංවිධානය පළාත් කුඩා කර්මාන්ත දෙපාර්තමේන්තුව හා ජාතික ශිල්ප සභාව එක්ව සංවිධානය කරන අතර ඒ සඳහා ජාතික ශිල්ප සභාව විසින් එක් පළාතකට ලක්ෂ 2 1/2ක මුදලක් ලබාදීමට කටයුතු යොදා ඇත.ජාතික තරඟය සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ සහයෝගය ඇතිව ජාතික ශිල්ප සභාව විසින් සියලු සංවිධාන කටයුතු සිදු කරන අතර ජාතික ශිල්ප සභාවේ සභාපති බුද්ධි කීර්තිසේන මහතාගේ පූර්ණ අධීක්ෂණයෙන් යුතුව සිදු කෙරේ.ශ්‍රී ලංකාවේ ග්‍රාමීය ආර්ථිකය සවිබල ගන්වන වැඩි පිරිසක් සාම්ප්‍රදායික හස්ත කර්මාන්තයේ නිරත වූවන් වන අතර එම පිරිස දෙවැනි වන්නේ මෙරට ග්‍රාමීය ආර්ථිකයේ පළමු තැන තහවුරු කර ගත් කෘෂිකර්මාන්තයට පමණක් බවද කියැවේ.ග්‍රාමීය ආර්ථිකය නඟා සිටුවීමට පමණක් නොව සමස්ත රටේ ආර්ථිකයම නඟා සිටුවීමට අවශ්‍ය ජවය හා සවිබලය ලබා දෙන හස්ත කර්මාන්ත හිල්පීන්ව රැක ගැනීමත්, ඔවුන්ව දිරි ගැන්වීඹත් වර්තමාන රජයේ ප්‍රමුඛතා ලැයිස්තුවට ඇතුළත්ව ඇති අතර එම කටයුතු සාර්ථක කර ගැනීම සඳහා කැබිනට් අමාත්‍යාංශයක් පිහිටුවා තිබීමද පැසසිය යුතු වේ. එම අමාත්‍යාංශය ඩග්ලස් දේවානන්දා මහතා අමාත්‍ය ධුරය හොබවන සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයයි.හස්ත කර්මාන්ත ක්ෂේත්‍රයේ නවෝදයක් උදා කිරීම සඳහා අමාත්‍යාංශය යටතේ ක්‍රියාත්මක ප්‍රදානතම ආයතනයක් වන ජාතික ශිල්ප සභාව මාහැඟි මෙහෙවරක් ඉටු කරයි. කර්මාන්තකරුවන්ට අවශ්‍ය පුහුණුව, විශ්ෂඥ දැනුම, ඔවුන්ගේ නිෂ්පාදන සඳහා දේශීය හා විදේශීය වෙළෙඳපොළ සොයාදීම වැනි කාර්යයන් සියල්ල ඉටු කරන යාන්ත්‍රණය මෙම ජාතික ශිල්ප සභාවයි. එහි ‍සභාපතිවරයා ලෙස ප්‍රවීණ කලාකරු බුද්ධි කීර්තිසේන මහතාද මාහැඟි මෙහෙවරක් ඉටු කරයි.හස්ත කර්මාන්ත ක්ෂේත්‍රයේ ස්වර්ණමය යුගයක් උදා වී ඇති මොහොතක ජාතික ශිල්ප සභාව මඟින් ලංකාවේ සියලුම ප්‍රදේශවල පාරම්පරික හස්ත කර්මාන්ත හඳුනාගෙන එම කර්මාන්ත වල නියැලී සිටින දක්ෂ හා සම්මානලාභී ශිල්පීන්ගේ අලංකාර නිර්මාණයන් ඇතුළත් සුවිශේෂ ප්‍රදර්ශනයක් සංවිධානය කර ඇත.අගෝස්තු මස 28 වැනි දින සිට 31 වැනි දින දක්වා කොළඹ බණ්ඩාරනායක ජාත්‍යන්තර සම්මන්ත්‍රණ හාලා පරිශ්‍රයේදී පැවැත්වීමට නියමිත මෙම ප්‍රදර්ශනය 'ශිල්ප උදාන 2014' ලෙස නම් කර ඇති අතර එහිදී ප්‍රදර්ශන කුටි 130කට වැඩි ප්‍රමාණයක් තුළින් හස්ත කර්මාන්තයන් හි නියුතු ශිල්පීන්ගේ අලංකාර නිර්මාණ හා ඔවුන්ගේ දක්ෂතා ප්‍රදර්ශනය කිරීමට නියමිතය.'ශිල්ප උදාන 2014' ප්‍රදර්ශනයට සමගාමීව දිවයිනේ සියලු පළාත් නියෝජනය වන පරිදි හොඳම හස්ත කර්මාන්ත නිර්මාණ සඳහා සම්මාන ලබාදීමේ වැඩසටහනක්ද ක්‍රියාත්මක වේ.ඒ අනුව පළාත් නවයෙන් හොඳම නිර්මාණ තෝරා ගෙන පළමු, දෙවන හා තෙවන ස්ථාන සඳහා සම්මාන ත්‍යාග හා සහතික ලබාදීමටත් අනෙක් විශිෂ්ඨ නිර්මාණ සඳහා කුසලතා ලබාදීමටත් නියමිතය. එපමණක් නොව ජාතික මට්ටමින් ස්වර්ණ සම්මාන දෙකක් පිරිනැමීමටත් සෙසු සම්මාන 400ක් ලබාදීමටත් සංවිධායකයින් බලාපොරොත්තු වේ.ප්‍රදර්ශනය පැවැත්වෙන කාලසීමාව තුළ හස්ත කර්මාන්ත ශිල්පීන් සඳහා වෙන්වූ සම්මන්ත්‍රණ හා පුහුණු වැඩමුළුද පැවැත්වෙන අතර හස්ත කර්මාන්ත නව විලාසිතා සඳහා යොදා ගැනීමට ජාත්‍යන්තර සුපතල 'Colombo Fashion Week' සමඟ සම්බන්ධීමටද කටයුතු කර ඇත. 'Creat Alive' නම් වූ මෙම විලාසිතා දැක්මට හස්ත කර්මාන්ත ආයිත්තම්ද උපයෝගී කර ගන්නා අතර මේ සඳහා මෙරට සුප්‍රසිද්ධ ඇඳුම් මෝස්තර නිර්මාණකරුවන් වන රමෝනා ඕෂිනී, දර්ශි කීර්තිසේන, ඉන්දීවරී යාපා අබේවර්ධන, ෂාර්විලා හා උපේක්ෂා යන මෝස්තර ශිල්පීන් සහභාගී වන බව Colombo Fashion Week නිර්මාණකරු අජේ වීරසිංහ මහතා සඳහන් කළේය.'ශිල්ප උදාන 2014' හස්ත කර්මාන්තකරුවන් දිරිගන්වන තරඟයක් ලෙස මෙන්ම වෙළෙඳ ප්‍රදර්ශනයක් ලෙස අභිමානවත් ලෙස පැවැත්වෙන අතර ඉදිරියේදී එය ජාත්‍යන්තර කීර්තියට පත් ඉන්දියාවේ හර්යානා නගරයේ පැවැත්වූ 'සුරාජ්කුන්ඩ්' හස්ත කර්මාන්ත උළෙල වැනි උසස් මට්ටමකින් පැවැත්වීමට සංවිධායකයින් බලාපොරොත්තු වේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය හා අමාත්‍යාංශය යටතේ ඇති ජාතික ශිල්ප සභාව මඟින් සංවිධානය කරන 'ශිල්ප උදාන 2014' ප්‍රදර්ශනය දේශීය හස්ත කර්මාන්තකරුවන් පුබුදුවන හා දිරිගන්වන වේදිකාවක් වනු ඇතැයි මා විශ්වාස කරනවා.'මහින්ද චින්තන ඉදිරි දැක්ම' ට අනුව සාම්ප්‍රදායික කර්මාන්ත ක්ෂේත්‍රය පියවරෙන් පියවර ඉහළ තැනකට ගෙනඒමට අපි බලාපොරොත්තු වෙනවා. ඒ සඳහා වන වැඩසටහන් රාශියක් ක්‍රියාත්මක වන අතර 'ශිල්ප උදාන 2014' ත් එයින් ප්‍රධාන වැඩසටහනක්.අපගේ ඉලක්කය වන්නේ සෑම වසරකදීම කුඩා කර්මාන්තකරුවන් 5000ක් මධ්‍ය පරිමාණ කර්මාන්තකරුවන් බවට පත් කිරිමයි. එසේම මධ්‍ය පරිමාණ කර්මාන්තකරුවන් 200ක් මහා පරිමාණ කර්මාන්තකරුවන් බවට උසස් කිරීමටත් අවශ්‍ය සහයෝගය අපි ලබා දෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_7</link>
    <topic>ජල හිඟයට තවත් පිළියමක්</topic>
    <author>උමේෂා සිරිවර්ධන</author>
    <content>[2014-08-09 ප.ව 02.30]දිවයිනේ ජලාශවල රොන්මඩ ඉවත් කිරීමේ වැඩ පිළිවෙලක් රජය වහා අරඹා තිබේ.මේ යටතේ ජලාශ 1331 ක් පිළිසකර කිරීමට නියමිතය. එමඟින් අක්කර අඩි 14605 ක අමතර ජල ධාරිතාවයක් අපේක්ෂා කෙරේ.පදවිය, මහකනදරාව, මින්නේරිය, ගිරිතලේ, යොධ වැව, පරාක්‍රම සමුද්‍රය, කවුඩුල්ල, දෙබර වැව යන ප්‍රධාන වැව්ද මේ යටතේ සංවර්ධනය කෙරේ.දැනට පවතින දැඩි නියං සමය හේතුවෙන් ජල ගැටළුවට මුහුණ පා සිටින ග්‍රාමීය ජනතාවට විසඳුම් ලබා දීම මෙම වැඩපිළිවෙලේ අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_6</link>
    <topic>බුද්ධිමතුන්ට මානසික රෝග වැළදීමේ වැඩි අවධානමක්</topic>
    <author>දිනේෂ් හේවාවිතාරණ</author>
    <content>[2014-08-09 ප.ව 01.30]බුද්ධිමතුන්ට මානසික රෝග වැළදීමේ වැඩි අවධානමක් ඇති බව විශේෂඥ වෛද්‍ය සමන් වීරවර්ධන මහතා පවසා සිටියි.දවස පුරාම ආතතියෙන් වැඩ කිරීම මෙයට ප්‍රධාන හේතුවයි.මානසික රෝග පිළිබඳ දැනුවත් නොවීම මෙම තත්වය වර්ධනවීමට ප්‍රධාන හේතුව බව ඔහු තවදුරටත් දන්වා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_5</link>
    <topic>රක්ෂණ කර්මාන්ත විධිමත් කීරීමට නව වැඩ පිළිවෙලක්</topic>
    <author>දිනේෂ් හේවාවිතාරණ</author>
    <content>[2014-08-09 ප.ව 01.30]රක්ෂණ කර්මාන්ත විධිමත් කිරීමේ සංශෝධිත පනත් කෙටුම්පත සඳහා අමාත්‍ය මණ්ඩලයේ අනුමැතිය ලැබී තිබේ.මෙම පනත් මඟින් ශ්‍රී ලංකා රක්ෂණ මණ්ඩලය යන නාමය රක්ෂණ නියාමක කොමිෂන් සභාව යනුවෙන් මින් ඉදිරියට භාවිතාවනු ඇත.මෙමඟින් සාමාන්‍ය රක්ෂණ ව්‍යාපාරයක් ලියාපදිංචි කිරීම සඳහා සැලසුම් නිශ්චය කිරීම සිදු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_4</link>
    <topic>තරුණයන් පිළිබඳ ශ්‍රී ලංකා මානව සංවර්ධන වාර්තාව එළි දක්වයි</topic>
    <author>දිනේෂ් හේවාවිතාරණ</author>
    <content>[2014-08-09 පෙ.ව  11.30]අන්තර්ජාතික තරුණ දිනයට සමඟාමීව තරුණයන් පිළිබඳ ශ්‍රී ලංකා මානව සංවර්ධන වාර්තාව එළි දක්වයි.තරුණයන් සහ සංවර්ධනය වඩාත් සංයුක්ත අනාගතයක් කරා යනන් මෙවර මෙම සංවර්ධන වාර්තාවේ තේමාවයි.අමාත්‍ය ඩලස් අලහප්පෙරුම මහතාගේ ප්‍රධානත්වයෙන් ලබන අඟහරුවාදා (12) පෙරවරු 8.45 ට කොළඹ බණ්ඩාරනායක අනුස්මරණ ජ්‍යාත්යන්තර සම්මන්ත්‍රණ ශාලාවේදී මෙම වාර්තාව එළි දැක්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_3</link>
    <topic>සිරිධම්ම මාවතේ මහල් නිවාස අද ජනතා අයිතියට</topic>
    <author>දිනේෂ් හේවාවිතාරණ</author>
    <content>[2014-08-09 පෙ.ව  11.30]දෙමටගොඩ සිරිධම්ම මාවතේ පිහිටි මහල් නිවාස සංකීර්ණය ප්‍රතිසංස්කරණයට ලක් කිරීමෙන් පසු අද යළි ජනතා අයිතියට පැවරේ.මෙහි ප්‍රතිසංස්කරණ සිදුවූයේ වසර 27 කට පසුවය. ඒ සඳහා දරණ ලද පිරිවැය රුපියල් මිලියන 14කට ආසන්නවේ.නිවාස 72 කින් සමන්විත මෙම නිවාස සංකීර්ණය අළුත්වැඩියා කටයුතු සිදුවූයේ රාජ්‍ය ඉංජිනේරු සංස්ථාවේ මෙහෙයවීමෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_2</link>
    <topic>පිළිකා රෝගීන් අතරින් 13% ක්ම මුඛ පිළිකා රෝගීන්</topic>
    <author>රේණුකා හේවාපතිරණ</author>
    <content>[2014-08-09 පෙ.ව 10.30]මුඛ පිළිකා රෝගය නිසා ශ්‍රී ලංකාව තුළ එක් දිනකදී පුද්ගලයින් තුන් දෙනෙකු මිය යන බව ජාතික පිළිකා මර්දන වැඩසටහනක නිකුත් කළ නවතම වාර්තාවක සඳහන්වේ.ශ්‍රී ලංකාවෙන් වාර්තා වන සමස්ත පිළිකා රෝගීන් අතරින් 13% ක්ම මුඛ පිළිකා රෝගීන් බවද ඒ සඳහා බලපා ඇති ප්‍රධානනතම සාධකය බුලත්විට සැපීම බවද එම වාර්තාවේ වැඩි දුරටත් සඳහන් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n140809_1</link>
    <topic>අද සුළං සමඟ වැසි</topic>
    <author>ගාමිණී ජයලත් තල්දෙන</author>
    <content>[2014-08-09 පෙ.ව 09.30]අද දිවයින වටා මුහුදු ප්‍රදේශයන්හි තැනින් තැන වැසි හෝ ගිගිරුම් සහිත වැසි ඇතිවන බව කාලගුණ විද්‍යා දෙපාර්තමේන්තුව පවසයි.අද උදෑසන 5.30 ට මුහුදු ප්‍රදේශ සඳහා නිකුත් කරන ලද කාලගුණ අනාවැකියට අනුව සුළං නිරිත දෙසින් හමන අතර එහි වේගය පැයට කිලෝමීටර 20 ත් 40 ත් පමණ වන බව පැවසීය.ගාල්ල සිට පොතුවිල් දක්වා වෙරළට ඔබ්බෙන් වන මුහුදු ප්‍රදේශ විටින් විට තරමක් රළු විය හැකියි. එමෙන්ම අද දිනය තුළදී මිලි මීටර් 150ක වර්ෂාපතනයක්ද අපේක්ෂා කෙරේ.ඌව උතුරුමැද සහ නැඟෙනහිර පළාත් සඳහා ගිගිරුම් සහිත වැසි බලාපොරොත්තු විය හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408092</link>
    <topic>අපොස (උසස් පෙළ) විභාගයේ ආර්ථික විද්‍යාව 1 හා 2 පත්‍ර නිවැරැදියි</topic>
    <author/>
    <content>2014 අ. පො. ස. (උ/පෙළ) විභාගයේ ආර්ථික විද්‍යා I හා II පත්‍ර ඉතාමත් නිවැරදි බව විභාග කොමසාරිස් ඩබ්ලිව්. එම්. එන්. ජේ. පුෂ්පකුමාර මහතා පවසයි.ප්‍රශ්න පත්‍රය සකස් කරන ලද පාලක මණ්ඩලය ඒ බව තමන්ට දන්වා ඇතැයි ද පුෂ්පකුමාර මහතා කියයි. එම පාලක මණ්ඩලය ප්‍රශ්න පත්‍ර සම්බන්ධයෙන් විභාග කොමසාරිස්වරයා වෙත එවා ඇති සම්පූර්ණ ලිපියේ මෙසේ දැක්වේ.2014 අ. පො. ස. (උ/පෙළ) විභාගය ආර්ථික විද්‍යාව I පත්‍රය හා II පත්‍රයේ පහත ප්‍රශ්න නිවැරදි නොවන බවට කර ඇති ප්‍රකාශ සත්‍ය නොවන අතර I පත්‍රයේ 23, 25, 28, 29, 33, 38, 46 ප්‍රශ්න ඉතාමත් නිවැරදි වන අතර II පත්‍රයේ 5 (1) හා 6 (II) යන ප්‍රශ්න ද ඉතා නිවැරදි බව වගකීමෙන් යුතුව ප්‍රකාශ කරමු.2014 ආර්ථික විද්‍යාව ප්‍රශ්න පත්‍රයේ ප්‍රශ්න සම්බන්ධයෙන් ලංකා ගුරු සේවා සංගමය හා රුහුණු විශ්වවිද්‍යාලයේ ජ්‍යෙෂ්ඨ කථිකාචාර්ය නන්දසිරි කීඹියහෙට්ටි මහතාගේ ප්‍රකාශ සම්පූර්ණයෙන් සාවද්‍ය බවත්, පදනම් විරහිත බවත්, එම ප්‍රකාශ ප්‍රතික්ෂේප කරන බවත් සඳහන් කරමු.අ. පො. ස. (උ/පෙළ) විභාගයට මුහුණ දෙමින් සිටින දරුවන්ගේ මානසික තත්ත්වය පිළිබඳ දෙවරක් සිතා බලා මෙවැනි සාවද්‍ය ප්‍රකාශ නිකුත් නොකරන ලෙස අදාළ මාධ්‍ය ආයතන දැනුවත් කරන මෙන් ද කාරුණිකව ඉල්ලමි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408093</link>
    <topic>මහනුවර ඇසළ මංගල්‍යයේරන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ සිවුවන රන්දෝලි පෙරහර අද (9) වීදී සංචාරය කරයි. ශ්‍රී දළදා මාලිගාව අභියසින් රාත්‍රි 6.54 ට දකුණු දිශාභිමුඛව පෙරහර පිටත්ව දළදා වීදය, යටිනුවර වීදිය, හරස් වීදිය, ඊ.එල් සේනානායක වීදිය, කන්දේ වීදිය, ඩී.එස් සේනානායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408094</link>
    <topic>ශ්‍රී ලංකා යුද හමුදාව එජා සාම සාධක කටයුතුවල නව පිටුවක් පෙරළයි</topic>
    <author/>
    <content>ශ්‍රී ලංකා යුද හමුදාව එක්සත් ජාතීන්ගේ සාම සාධක රාජකාරි කටයුතුවල නව පිටුවක් පෙරලමින් දකුණු සුඩානයේ නව රෝහලක් ආරම්භ කරයි.එක්සත් ජාතීන්ගේ ඇරැයුමකට අනුව ශ්‍රී ලංකා යුද්ධ හමුදාව සිය පරිනත සහ වෘත්තිය භාවය එතෙරට ගෙන යමින් දකුණු සුඩානයේ බොර්හි, නව හා ප්‍රථම සීමේඩ් (SRIMED) දෙවැනි මට්ටමේ රෝහලක් දකුණු සුඩානයේ සේවය කරනු ලබන එක්සත් ජාතින්ගේ කාර්ය මණ්ඩලය වෙනුවෙන් විවෘත කරනු ලැබීය‍.පසුගිය ජනවාරි මාසයේ දකුණු සුඩානයේ සිටින එක්සත් ජාතීන්ගේ නියෝජ්‍ය නිත්‍ය දුත මණ්ඩලයේ පස් දෙනකුගෙන් සමන්විත පිරිසක් මෙරටට පැමිණ මෙම රෝහල එහි පිහිටුවිමේ ඵලදායි සාකච්ජා ආරක්ෂක හා නාගරික සංවර්ධන අමාත්‍යංශ ලේකම් ගෝඨාභය රාජපක්ෂ මහතා හා යුද හමුදාපති ලුතිතන් ජෙනරාල් දයා රත්නායක සමඟ පැවැත් වූ අතර, එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා සහ එක්සත් ජාතීන්ගේ ශ්‍රී ලංකා නියෝජ්‍ය නිත්‍ය නියෝජිත මේජර් ජෙනරාල් ශවේන්ද්‍ර සිල්වා යන දෙපොළ මෙම කටයුතු සඳහා රාජ්‍යත්‍රාන්තික මෙහෙයක් ඉටු කලහ. මෙවැනි රෝහලක් පවත්වාගෙන යාම පිළිබඳ ශ්‍රී ලංකා යුද හමුදා වෛද්‍ය බලකාය සමඟ සාකච්ජාවට කිහිපයක් යුද හමුදාපති ලුතිතන් ජෙනරාල් දයා රත්නායක පවත්වා මෙම ව්‍යාපෘතිය වහා ක්‍රියාත්මක කැර දියත් කිරීමට කටයුතු කළ අතර, හමුදාපතිවරයාගේ කඩිනම් පියවර සහ කැපවුණු නායකත්වය මෙම කර්තව්‍ය සාර්ථක කැර ගැනීමට මහත් සේ පිටුවහල් විය .ශ්‍රී ලංකා යුද්ධ හමුදා වෛද්‍ය බලකායේ සමාජිකයන් කළමණාකරනය කරනු ලබන මෙම නව රෝහල පසුගිය ජුලි මස 25 වැනි දින දකුණු සුඩාන ක්ෂේත්‍ර අණදෙන නිලධාරි ලුතිතන් ජෙනරාල් ජොහැනස් ටේස්ෆාමරියම් සහභාගීත්වයෙන් පැවති උත්සවයකදී එම දුත සහයෝග කාර්යාලයේ අධ්‍යක්ෂිකා ස්ටේපානි ෂියර් මහත්මියගේ ප්‍රධානත්වයෙන් විවෘත කෙරිණි.. ශ්‍රී ලංකා යුද්ධ හමුදාව සපයා එහි පිහිටුවා ඇති නවීනතම වෛද්‍ය උපකරණ සහ පහසුකම් පිළිබඳව ඉමහත් සතුටට පත් වූ අධ්‍යක්ෂවරිය සිය එක්සත් ජාතින්ගේ රාජකාරි වෘත්තියේදී දකිනු ලැබූ මනාව සැලසුම් කරන ලද හා වේගයෙන් නිමාව දකිනු ලැබු ව්‍යාපෘතිවලින් එකක් බව ප්‍රකාශ කැර ඇත.ශ්‍රී ලංකා යුද්ධ හමුදාවේ සමාජිකයින් 66 දෙනකුගෙන් සමන්විත මෙම රෝහලෙහි අණදෙන නිලධාරියා ලුතිතන් කර්නල් සවීන් සේමගේ වන අතර, වෛද්‍ය විශේෂඥයින් ලෙස ලුතිතන් කර්නල් ෂර්මන් ප්‍රනාන්දු, ලුතිතන් කර්නල් පර්සි ඩයස්, ලුතිතන් කර්නල් චෙවින්ද්‍ර බෝපිටිය, ලුතිතන් කර්නල් අරුල් මුරලි කටයුතු කරනු ලැබේ .මෙම නව රෝහලේ ද්විතීය ප්‍රතිකාර සඳහා සකස් කර ඇති අතර, ශල්‍යාගාර, ප්‍රසුතිකාගාර, දැඩිසත්කාර අංශය, හදිසි අනතුරු අංශය, බාහිර ප්‍රතිකාර අංශය, දන්ත වෛද්‍ය අංශය, ඔසුසල්, වෛද්‍ය ගබඩා, විකිරණ අංශ, විද්‍යාගාර, නිර්වින්දන කාමර, ඊසීජී කාමර, ජීව වෛද්‍ය ඉංජීනේරු අංශය, මෘත ශරීරාගාර, වාට්ටු ආදියෙන් සමන්විත වන අතරම, ගුවන් මඟින් රෝගීන් ගෙනයාමේ පහසුව ද එහි වේ.ශ්‍රී ලංකා යුද හමුදා වෛද්‍ය බලකායේ කර්නල් සේනාවිධායක මේජර් ජෙනරාල් සංජීව මුණසිංහ සහභාගී වන මෙම සීමේඩ් (SRIMED) එක්සත් ජාතින්ගේ සාමසාධක හමුදාවේ වර්ණ ප්‍රදානෝත්සවය දකුණු සුඩානයේදී අගෝස්තු 25 දින පැවැත්වේ. මෙම රෝහල විවෘත කිරීමේ උත්සවයේ ප්‍රධාන ආරාධිත අමුත්තා ලෙස දුත සහයෝග කාර්යාලයේ අධ්‍යක්ෂිකා ස්ටේපානි ෂියර් මහත්මිය පැමිණි අතර, ඒ වෙනුවෙන් හමුදා චාරිත්‍රාණුකුලව සම්මාන මුරයක් ද පැවැත්විණි.ශ්‍රී ලංකා ජාතික කෝඩිය, යුද හමුදා වෛද්‍ය බලකා කෝඩිය සහ දකුණු සුඩාන කෝඩිය ඔසවා, පැළ සිටවා, චාරිත්‍රානුකුලව පොල්තෙල් පහන දැල්විමෙන් අනතුරුව විශේෂ පලකය නිරාවරනය කෙරිණි . ඉන්පසු ස්ටේපානි ෂියර් මහත්මිය සහ ලුතිතන් කර්නල් සවීන් සේමගේ උත්සව සභාව අමතනු ලැබූහ.සාමසාධක පවුලට එකතු වූ අලුත්ම සමාජිකයා ශ්‍රී ලංකා යුද හමුදාව වන අතර, එය ‍ඓතිහාසික සන්ධිස්ථානයක් වනුයේ එක්සත් ජාතීන්ගේ ව්‍යුහය තුළ ශ්‍රී ලංකා යුද හමුදාව මනාව ඇගයීමකට ලක් වී ඇති බැවිනි.මේ වනවිට ශ්‍රී ලංකා යුද හමුදා සමාජිකයන් එක්සත් ජාතීන්ගේ ප්‍රධාන මුලස්ථානය, හයිටි, කොංගෝ, බටහිර සහාරා ලේබනන් ආදි ස්ථාන සහ රටවල එක්සත් ජාතීන්ගේ නිරීක්ෂකයන්, මාණ්ඩලීක නිලධාරීන් සහ සාමසාධක බළඇණි ලෙස කටයුතු කරනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408095</link>
    <topic>කාබනික පොහොර භාවිතයටගොවීන් යොමු කරන්නරු. මිලියන 270ක්</topic>
    <author>සමන්මලී ප්‍රියශාන්ති</author>
    <content>කාබනික පොහොර භාවිතය කෙරෙහි ගොවීන් යොමු කරවීමේ වැඩපිළිවෙළ සඳහා ආණ්ඩුව රුපියල් මිලියන 270 ක් මුදලක් මේ වසරේ දී වෙන් කැර තිබේ.මේ වන විට කාබනික පොහොර නිෂ්පාදනය හා භාවිතය දිරි ගැන්වීමේ වැඩසටහන් දිස්ත්‍රික්ක 25 තුළම ක්‍රියාත්මක කිරීමට කෘෂිකර්ම අමාත්‍යාංශය කටයුතු ‍කැර ඇත.ඒ යටතේ දැනට වී, බී ළුණු, එළවළු ආදියේ ආදර්ශන 13000 ක් පමණ මේ දිස්ත්‍රික්කවල පවත්වා ගෙන යනු ලැබේ‍. මේ ආදර්ශන සියල්ල ඒ ඒ දිස්ත්‍රික්කවලට ආවේණික වගාවන් වශයෙන් සකස් කැර ඇත.රසායනික පොහොරවලට අමතරව කාබනික පොහොර යොදා ගනිමින් මේ ආදර්ශන පවත්වා ගෙන යන බව කෘෂිකර්ම අමාත්‍යාංශයේ අධ්‍යක්ෂ ( කාබනික පොහොර) හේමන්ත විජේවර්ධන මහතා පැවසීය.මෙහිදී අදාළ වගාවට නිර්දේශ කැර ඇති රසායනික පොහොර ප්‍රමාණයෙන් සියයට 5 ක් අඩු කැර කාබනික පොහොරද එක් කැර ආදර්ශන පවත්වා ගෙන යන බවත් ඒ මහතා කීවේය. රසායනික පොහොර භාවිතයෙන් වැඩි අස්වැන්නක් ලබා ගැනීමට හැකි වෙතැයි යන මතය ගොවීන් වෙතින් තුරන් කැර කාබනික පොහොර වලින්ද වැඩි අස්වැන්නක් ලබා ගත හැකිය යන මතය ගොවීන්ට දැනුම් දීම වෙනුවෙන් ද මේ වැඩසටහන වැදගත් වන බවත් විජේවර්ධන මහතා ප්‍රකාශ කෙළේය.මීට අමතරව ගොවීන් වගා කරන ප්‍රදේශවල පස් වර්ග පරීක්ෂා කැර රසායනික හා කාබනික පොහොර යෙදිය යුතු ප්‍රමාණයන් නිර්දේශ කිරීමේ වැඩපිළිවෙළක් ද ආරම්භ කැර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408096</link>
    <topic>ජාත්‍යන්තර සංචාරක සමුළුව-2014  ඇමැති බැසිල්ගේ ප්‍රධානත්වයෙන්</topic>
    <author>මහින්ද අලුත්ගෙදර</author>
    <content>නිවර්ථන කලාපීය සංචාරක ව්‍යාපාරයට නව දැක්මක් එක්කරන ජාත්‍යන්තර සංචාරක සමුළුව - 2014 ((Tropical Outlook Conference Sri Lanka - 2014) ආර්ථික සංවර්ධන ඇමැති බැසිල් රාජපක්ෂ මහතාගේ ජාත්‍යන්තර සංචාරක සමුළුව - 2014 ප්‍රධානත්වයෙන් දඹුල්ල කණ්ඩලම හෝටලයේ දී ඊයේ (8) ආරම්භ විය.දින තුනක කාලයක් පැවැත්වෙන මේ ජාත්‍යන්තර සංචාරක සමුළුව සබරගමුව විශ්ව විද්‍යාලයීය සංචාරක කළමනාකරණ අධ්‍යයන අංශය සංවිධානය කරන අතර රටවල් 20 කට ආසන්න නියෝජිතයින් 100කට අධික පිරිසක් ඊට සහභාගී වෙති.සත්වැනි සංචාරක දැකුම් සම්මේලනය හා තෙවන නිවර්තන වෙරළාශ්‍රිත දුපත් කලාපීය සංචාරක සම්මේලනය එක්ව “සොබාදහම, සංස්කෘතිය හරහා තිරසාර සංචාරක කර්මාන්තයක් උදෙසා” යන්න තේමාව කැරගනිමින් පැවැත්වෙන නිවර්තන කලාපීය සංචාරක දැකුම් සම්මේලනය මැලේසියාවෙන් පිටත පවත්වන ප්‍රථම අවස්ථාව මෙය වෙයි.මේ සම්මේලනය තිරසාර සංචාරක ක්ෂේත්‍රයක් බිහිකරනු වස් නිර්මාණශීලීව, ඵලදායීව දේශිය සංචාරක කර්මාන්තයේ පැන නඟින අභියෝග ජය ගනිමින් සොබාදහම හා සංස්කෘතිය පදනම් කොට මෙවර ක්‍රියාත්මක වන අතර ජාත්‍යන්තර සංචාරක ක්ෂේත්‍රයේ ද ඇස ගැටුණු ශ්‍රි ලංකාව විදෙස් රටවල විශේෂ අවධානය තවදුරටත් යොමුවීමෙහිලා සුවිශේෂී අවස්ථාවක් වනු ඇත .පාරිසරික හා සංස්කෘතික අභියෝගතා මඟින් දූපත් රාජ්‍යයන් හි එකමුතුව හරහා අර්ථාන්විත තිරසාර සංචාරක ක්‍රියාදාමයන් ගොඩනැංවීම මෙහි අරමුණ වන අතර ඇති වන්නා වූ සංචාරක ක්ෂේත්‍රයේ ගැටලුකාරී තත්ත්වයන් පිණිස අන්තර් කලාපීය මිත්‍ර රටවල් හා එකමුතුවෙන් වඩාත් අර්ථාන්විත ක්‍රමෝපායන් හඳූනා ගැනීම මෙහිලා වඩාත් සුවිශේෂි වෙයි .අධ්‍යාපන ක්ෂේත්‍රයේ විශේෂඥයින්, ආගන්තුක හා සංචාරක කළමනාකරණ ක්ෂේත්‍රයේ ප්‍රමුඛයින්, ශ්‍රී ලාංකීය ශිෂ්‍ය ප්‍රජාව, විදේශිය අධ්‍යාපන විශේෂඥයින්, රාජ්‍ය සංචාරක නියෝජන කාර්යාංශ දායකයින් හා මෙකී ක්ෂේත්‍ර ගැටලු උදෙසා ඇලුම් කරන බාහිර ප්‍රජාවගේ ද මැදිහත්වීම ඵලදායි සංස්කෘතික වටිනාකමක් මෙයට එක් කරන අතර මෙවැනි අන්තර් සබඳතා නව්‍ය දෘෂ්ටි නිමැවුම් කෙරේ. අදහස් හා ආකල්ප, යෝජනා, නවම දැනුම් හුවමාරුව තවදුරටත් පොදු ගැටලු විසදා ගැනීම සඳහා ද සංචාරක අභිවෘද්ධිය තිරසාරව ඇති කිරීම උදෙසා ද මං හෙළි පෙහෙළි කරන්නන් වග මෙම මිත්‍ර රාජ්‍යයන්හි සංචාරක දැකුම් සම්මේලනය මඟින් ප්‍රත්‍යක්‍ෂ වනු ඇත.මෙම සමුළුව සඳහා ඔස්ට්‍රේලියාව, නවසීලන්තය, තායිලන්තය, චීනය, සිංගප්පූරුව, ඉරානය, ටැන්සානියාව, බ්‍රිතාන්‍යය, ඇමෙරිකාව, කාම්බෝජය ඇතුළු රටවල් 20ක සංචාරක කේෂේත්‍රයේ විශේෂඥයින්, පර්යේෂකයින් සහ විශ්ව විද්‍යාල මහචාර්යවරුන් රැසක් එක්ව සිටිති. සබරගමු සරසවියේ සංචාරක අධ්‍යනය අංශය 1996 වසරේ දී ආරම්භ කළ අතර එය ශ්‍රී ලංකාවේ විශ්ව විද්‍යාලයක ප්‍රථම සංචාරක අධ්‍යයන අංශය ද වෙයි. දැනට එම අධ්‍යයන අංශය යටතේ උපාධි පාඨමාලා 03ක් පවත්වාගෙන යනු ලබයි.ඔස්ට්‍රේලියාවේ ගෝල්ඩ් තෝස්ට් සරසවියේ ආචාර්ය සුසෑන් බේකන්, ඔස්ට්‍රේලියාවේ සදර්න් ක්‍රොස් විශ්වවිද්‍යාලයේ ආචාර්ය ජෙරම් බුල්ට්ජන්ස්, නවසිලන්තයේ ඕක්ලන්ඩ් තාක්ෂණ විශ්වවිද්‍යාලයේ ආචාර්ය මයිකල් ලුසුකි, මැලේසියාවේ තකේෂණ විශ්ව විද්‍යාලයේ ආචාර්ය නොයින් බින්ටි හි ඔත්මන්, බ්‍රිතාන්‍යයේ එක්සර්ට විශ්ව විද්‍යාලයේ ආචාර්ය ටිම් කොල්ස් සහ මහා බ්‍රිතාන්‍යයේ බ්‍රයිට්න් විශ්වවිද්‍යාලයේ ආචාර්ය ඇන්ඩෘ චර්ව් මහත්ම මහත්මීන් මෙහිදී විශේෂ දේශන පවත්වති.ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් පැවති මෙම සමුළුවේ සමාරම්භක උත්සවය අමතා උසස් අධ්‍යාපන ඇමැති එස්.බී දිසානායක, මධ්‍යම පළාත් ප්‍රධාන ඇමැති සරත් ඒකනායක, නැඟෙනහිර පළාත් සභාවේ සංචාරක සහ කෘෂිකර්ම ඇමැති නසීර් අහමඩ්, සබරගමු සරසවියේ උපකුලපති මහාචාර්ය චන්දන උඩවත්ත, සංවිධායක කමිටුවේ සභාපති ආචාර්ය ඉරාජ් රත්නායක, පීඨාධිපති වසන්ත රත්නායක, මහාචාර්ය ඇන්රු චර්ච් මහත්වරුද අඳහස් පළ කළහ. සංචාරක සංවර්ධන අධිකාරියේ සභාපති භාෂ්වර සේනාංක ගුණරත්න මහතා ඇතුළු ආරාධිතයින් විශාල පිරිසක් මේ අවස්ථාවට එක්ව සිටියහ .</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408097</link>
    <topic>රක්ෂිතය ගිනි තැබූපුද්ගලයකුට රුපියල්85000ක දඩයක්</topic>
    <author>කන්තලේ සමූහ</author>
    <content>රක්ෂිතයක අක්කර 30 ක පමණ භූමි භාගයක් ගින්නට හසු කිරීම සම්බන්ධයෙන් අධිකරණය හමුවට පමුණුවා සිටි පුද්ගලයකුට දැඩිලෙස අවවාද කළ කන්තලේ මහේස්ත්‍රාත් හා දිසාවිනිසුරු ජයරුවන් දිසානායක මහතා රක්ෂිතය ගිනිතැබීමට රුපියල් 75000 ක් හා දඩය ලෙස රුපියල් 10000 ක් සමඟින් රු. 85000 ක මුදලක් ගෙවීමට නියෝග කෙළේය.දඩ ගෙවීමට සිදුවූයේ කන්තලේ සූරියපුර ප්‍රදේශයේ පදිංචි 40 හැවිරිදි තිදරු පියකු වන කැටවල ගෙදර ප්‍රියන්ත දීපන් කුමාර නමැත්තකුටය.කන්තලේ සූරියපුර 9 වැනිප කණුව ප්‍රදේශයේ දේවාලය අසල අලුතින් ඉදිකරගෙන යනු ලබන විහාරස්ථානයක් අසල චුන්නක්කාඩු රක්ෂිතයට ගිණිතැබීම සම්බන්ධයෙන් සැකකරු අත් අඩංගුවට ගෙන අධිකරනය හමුවට පමුනුවා තිබුණි.මෙතරම් දැඩි ඉඩෝරයක් පවතිද්දී සැකකරු තම නිවස වටා ශුද්ධ කොට එම කොළ රොඩ් වලට ගිණි තැබීමෙන් දැඩි සුළඟට ගිණි දැල් විසිර ගොස් මෙම ගින්න පැතිරී ඇත.කන්තලේ ස.පො.අධිකාරි සංජීව බණ්ඩාර මහතා ගේ නියෝග පිට පො.කො. වරුන් වන විජේතුංග (35070) බණ්ඩාර (57439) යන නිලධාරිහු සැකකරු අධිකරණය හමුවට පමුණුවා තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408098</link>
    <topic>‘විදුනැණ’ ආශිර්වාද අධිෂ්ඨාන පූජාව අද</topic>
    <author/>
    <content>මෙවර ශිෂ්‍යත්ව විභාගයට පෙනී සිටින්නට සූදානම් වන දූ දරුවන් වෙනුවෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) විදුනැණ පුවත්පත සංවිධාන කරන ආශිර්වාද අධිෂ්ඨාන ආලෝක පූජාව අද (9)සවස 3.30ට කැලණිය රජමහා විහාරයේ දී පැවැත්වේ.පින්කම‍ මෙහෙය‍වන්නේ කාව්‍ය විශාරද කළුවාමෝදර සීලතිලක හිමිපාණන්ය. සුදු ඇඳුමින් සැරසී පින්කම‍ සඳහා සහභාගී වන ලෙස මෙවර ශිෂ්‍යත්ව විභාගයට පෙනී සිටින්නට සූදානම් වන සිසු සිසුවියන්ගෙන් ලේක්හවුස් ආයතනය ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n1408099</link>
    <topic>බීමතින් රාජකාරියේ යෙදුණුදුම්රිය සේවකයන්ට වැඩ වරදී</topic>
    <author>නිමල් රාජපක්ෂ</author>
    <content>බීමතින් අතිකාල රාජකාරියේ යෙදුණු දුම්රිය සේවක‍යන් පස්දෙනකුගේ සේවය වහාම ක්‍රියාත්මක වන පරිදි දුම්රිය සාමාන්‍යාධිකාරී බී.ඒ.පී ආරියරත්න මහතා විසින් අත්හිටුවන ලදී.මෙසේ වැඩ තහනමට ලක්වූයේ දුම්රිය මුලස්ථානයේ සේවය කළ ලිපිකරුවන් තිදෙනකු, කාර්යාල කාර්ය සහායකවරයකු හා රියදුරකුගේ බව ද ආරියරත්න මහතා පැවසීය.අදාළ සේවකයන් පස්දෙනා පසුගිය ජුලි මස 24 වැනි දින අතිකාල රාජකාරියේ නිරත වී ඇත්තේ පදමට රත්වීගෙනය. ඔවුන් ‍බමන මතින් සිටින බවට රාත්‍රී දහටට පමණ දුම්රිය ආරක්ෂක සේවයට තොරතුරක් ලැබී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080910</link>
    <topic>ඩෙන්සිල් කොබ්බෑකඩුව රටේ ඒකීයභාවය වෙනුවෙන් ජීවිතය පූජා කළ අභීත රණවිරුවෙක්</topic>
    <author>අනුරාධපුර මධ්‍යම විශේෂ</author>
    <content>ශ්‍රී ලංකාවේ ඒකීයභාවය හා භෞමික අඛණ්ඩතාවය වෙනුවෙන් ජීවිත පරදුවට තබා කොටි ත්‍රස්තවාදීන් සමඟ අභීත ලෙස සටන් කර දේශය වෙනුවෙන් සිය ජීවිතය කැප කළ වීරෝධාර සෙන්පතියකු වු ශ්‍රී ලංකා යුධ හමුදාවේ සන්න හා සන්නද්ධ බළකායේ ලුතිනන් ජෙනරාල් ඩෙන්සිල් කොබ්බෑකඩුව මහතාගේ 22 වෙනි ගුණ සමරුව 08 (ඊයේ) දා යෙදී තිබුනි.මීට වසර 22කට පෙර එනම් වර්ෂ 1992 වසරේ අගෝස්තු මස 08 වන දින යාපනය අරාලිතුඩුව ප්‍රදේශයේදී ඒ මහතා ඇතුළු රණවිරුවන් 11 දෙනකු ගමන් ගත් ජීප් රථය ත්‍රස්තවාදීන් විසින් ඇටවු පීඩන බෝම්බයකට හසුවීමෙන් විනාශයට පත්වී එහි ගමන් ගත් රණවිරුවන් දස දෙනෙක් බරපතල තුවාල ලබා ජීවිතක්ෂයට පත්වූහ.ඩෙන්සිල් කොබ්බෑකඩුව විරුවා සිහිකරමින් වර්ෂයක් පාසා පැවැත්වෙන් ගුණ සමරු උත්සවය ඒ මහතාගේ පවුලේ සාමාජික සාමාජිකාවන්ගේ ,දරු මුණුබුරන්ගේ ,යුධ හමුදා උසස් නිලධාරීන් හා සෙසු නිලයන්ගේ සහභාගිත්වයෙන් අනුරාධපුර කඩ 50 වටරවුමේ පිහිටි වීර ඩෙන්සිල් කොබ්බෑකඩුව පිළිරුව අභියසදී පැවැත්වුනි .කළුතර දෙදියවල ශ්‍රී ධර්මාරාමයේ පරිවේණාධිපති ශාස්ත්‍රපති කදුරු දූවේ සුගත වංශ හිමිපාණන් ප්‍රමුඛ මහා සංඝරත්නය විසින් දේශය වෙනුවෙන් අභීතව සිය ජීවිතය පුජා කළ ලුතිනන් ජෙනරාල් ඩෙන්සිල් කොබ්බෑකඩුව රණවිරුවා සිහිකර පිරිත් සජ්ජායනා කොට පිං අනුමෝදන් කළහ.ඒ මහතාගේ ආදරණීය බිරිය වු ලලී කොබ්බෑකඩුව , දරු මුණුබුරන් හා එදින අරඅලිතුඩුවේදී ජීවිතක්ෂයට පත්වූ ලුතිනන් කර්නල් එච්.ආර්.ස්ටීවන් මහතාගේ බිරිය හා දරුවන් අනුරාධපුර කලත්තෑවේ පිහිටි ශ්‍රී ලංකා යුධ හමුදා සන්නහා සන්නද්ධ පුහුණු මධ්‍යස්ථානයේ සේනා විධායක ලුතිනන් කර්නල් පි..ඒ.එම්.පීරිස් , ලුතිනන් කර්නල් අනුර තෝරදෙණිය මහතා ඇතුළු යුධ හමුදා උසස් නිලධාරීහු කොබ්බෑකඩුව රණවිරුවාගේ පිළිරුවට පුෂ්පෝපහාර දැක්වුහ.පැමිණ සිටි පිරිස පුෂ්පෝපහාර දැක්වීමෙන් අනතුරව විනාඩි 02 ක නිශ්ශබ්දතාවයකින් ඒ මහතාට ගරු බුහුමන් දැක්වීය. 1992 වර්ෂයේ අගෝස්තු මස 08 වෙනිදා යාපනය අර්ධද්වීපයේ ආරාලිතුඩුවේදී උදෑසන 10.08 ට පමණ මෙම ඛේදවාචකය සිදුවු අතර එහිදී අභීත සෙන්පතියන් වු ශ්‍රී ලංකා යුධ හමුදාවේ මේජර් ජෙනරාල් විජය විමලරත්න , ශ්‍රී ලංකා නාවික හමුදාවේ රියඅද්මිරාල් මොහාන් ජයමහ, ශ්‍රී ලංකා යුධ හමුදාවේ ලුතිනන් කර්නල් එච්..ආර්.ස්ටීවන්, ලුතිනන් කර්නල් එච්.පි .ආරියරත්න, ලුතිනන් කර්නල් වයි.ඒ. පලිපාන, ශ්‍රී ලංකා නාවික හමුදාවේ ලුතිනන් කමාන්ඩර්වරුන් වන බී..විජයපුර, අසංක ලංකාතිලක, ශ්‍රී ලංකා යුධ හමුදාවේ මේජර් නලින්ද අල්විස් හා ශ්‍රී ලංකා යුධ හමුදාවේ සාමාන්‍ය සෙබළ ඩබ්.ජේ වික්‍රමසිංහ යන නිලධාරීහු ජීවිතක්ෂයට පත්වුහ.මෙම බෝම්බ ප්‍රහාරයට ලක්වීමෙන් ජීවිතය බේරාගත් එකම යුධ හමුදා සෙබලා වුයේ වර්තමාන උතුරුමැද පළාත් සභාවේ එක්සත් ජනතා නිදහස් සන්ධානයේ මන්ත්‍රීවරයකු හා ශ්‍රී ලංකා යුධ හමුදාවේ විශ්‍රාමික බලලත් නිලධාරියෙකු වන උපාලි විජේකොන් මහතා පමණි. එහෙත් ඒ මහතාගේ දෙපා බෝම්බ ප්‍රහාරයට ලක්විමෙන් සදහටම අහිමි විය.මෙම විරෝධාර රණවිරුවන් මියගොස් අදට වසර 22 ක් ගතවුවත් තවමත් ඔවුන් ජනතාවගේ හදවත්වල ජීවමානව සිටින බව නොරහසකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080911</link>
    <topic>රක්ෂණ කර්මාන්ත විධිමත් කිරීමට අනුමැතිය</topic>
    <author/>
    <content>රක්ෂණ කර්මාන්ත විධිමත් කිරීමේ සංශෝධිත පනත් කෙටුම්පත සඳහා ඇමැති මණ්ඩල අනුමැතිය ලැබී ඇත‍. . ජනාධිපති මහින්ද රාජපක්ෂ මහතා මුදල් හා ක්‍රමසම්පාදන ඇමැතිවරයා වශයෙන් මෙම සංශෝධිත පනත් කෙටුම්පත ඇමැති මණ්ඩලයට ඉදිරිපත් කර තිබේ.මෙම සංශෝධිත පනත මඟින් ශ්‍රී ලංකා රක්ෂණ මණ්ඩලය යන නාමය රක්ෂණ නියාමන කොමිසම් සභාව යනුවෙන් වෙනස් කිරීමට නියමිතය. සාමාන්‍ය රක්ෂණ ව්‍යාපාරයක් හෝ දීර්ඝ කාලීන රක්ෂණ ව්‍යාපාරයක් ලියාපදිංචි කිරීම සඳහා සැලසුම් නිශ්චය කිරීමද කෙරේ.දේශීය පාලිත රක්ෂණ සමාගමේ කොටස්වලින් අවම වශයෙන් සියයට 85ක් ශ්‍රී ලංකාවෙන් පිටත පිහිටි ව්‍යාපාර වස්තු, විනිමය ස්ථානයක ලැයිස්තුගත කර ඇති හා එම ව්‍යාපාර වස්තු විනිමය ස්ථානවල ව්‍යාපාර වස්තු විනිමය ස්ථාන පිළිබඳ ලෝක සම්මේලනයේ සාමාජිකයකු වූ ද විදේශීය පාලක රක්ෂණ සමාගමක් විසින් දරනු ලබන්නේ නම් එම දේශීය පාලිත රක්ෂණ සමාගම 1987 අංක 36 දරන ශ්‍රී ලංකා සුරැකුම්පත් සහ විනිමය කොමිසම් සභා පනත යටතේ බලපත්‍ර ලබාදෙන ලද ව්‍යාපාර වස්තු විනිමය ස්ථානයක ලැයිස්තු ගත කිරීමෙන් නිදහස් කිරීමට මෙ'මඟින් යෝජනා කර තිබේ.යම් රක්ෂිත නියෝජිතයකුට එක් සාමාන්‍ය රක්ෂණ ව්‍යාපාරයක් හා එක් දීර්ඝ කාලීන රක්ෂණ ව්‍යාපාරයක් සඳහා සේවය කිරීමට ඉඩ සැලසීමටත් මෙම පනත් කෙටුම්පත මඟින් යෝජනා කර තිබේ. දැනට පවතින පරමාණුක ශක්ති අධිකාරිය වෙනුවට ශ්‍රී ලංකා පරමාණුක ශක්ති මණ්ඩලය සහ ශ්‍රී ලංකා පරමාණුක නියාමන සභාව නමින් ආයතන දෙකක් ස්ථාපනය කිරීමට රජය තීරණය කරයි.පරමාණුක ශක්ති අධිකාරිය ස්ථාපනය සඳහා සහ අදාළ බලතල සහ කාර්යයන් පවරාදීම සඳහා දැනට විධිවිධාන සපයා ඇත්තේ 1969 අංක 16 දරන පරමාණුක ශක්ති අධිකාරි පනත මඟිනි. 1969 වසරේ සිට මේ දක්වා පරමාණුක ශක්ති භාවිතය පිළිබඳ පනවා ඇති නීතිරීතීවල සැළකිය යුතු අන්දමේ වෙනස්කම් සිදුව ඇති අතර එම පනත සඳහා නව විධිවිධාන කිහිපයක් ඇතුළත් කිරීමේ අවශ්‍යතාව පැන නැගී ඇත. උපදේශ සහ ප්‍රවර්ධන කාර්යවලින් නියාමක කාර්යයන් වෙනස් කිරීමේ අවශ්‍යතාව වැදගත් වන බැවින් පරමාණුක බලශක්ති සාමකාමි භාවිතය පිළිබඳ සියලු අවශ්‍යතා මෙන්ම පරමාණුක බලශක්ති භාවිතයට ගැනීම නියාමනය කිරීම සඳහා ප්‍රමාණවත් විධිවිධාන ද ඇතුළත් කරමින් නව ව්‍යවස්ථාවක් පැනවීම අවශ්‍යව තිබේ.මෙම නව පනත් කෙටුම්පත මඟින් ශ්‍රී ලංකා පරමාණුක ශක්ති මණ්ඩලය සහ ශ්‍රී ලංකා පරමාණුක නියාමන සභාව නමින් ආයතන 02ක් ස්ථාපනය කිරීම සඳහා විධිවිධාන සැලසේ. දැනට පවතින පරමාණුක ශක්ති අධිකාරිය වෙනුවට මෙම ආයතන දෙක පිහිටුවනු ලැබේ. මේ සම්බන්ධයෙන් තාක්ෂණ හා පර්යේෂණ ඇමැති පාඨලී චම්පික රණවක මහතා විසින් ඉදිරිපත් කරන ලද යෝජනාවට කැබිනට් අනුමැතිය ලැබී තිබේ.කටාන ජලසම්පාදන යෝජනා ක්‍රමයේ පළමු අදියර ක්‍රියාත්මක කිරීම සඳහා ජල සම්පාදන හා ජලාපවහන ඇමැති දිනේෂ් ගුණවර්ධන මහතා ඉදිරිපත් කළ ඇමැති මණ්ඩල පත්‍රිකාවකට ඇමැති මණ්ඩල අනුමැතිය හිමි වී තිබේ. පළමු වන අදියර යටතේ කටාන ප්‍රාදේශීය ලේකම් කොට්ඨාසයේ ග්‍රාම නිලධාරී වසම් 45ක ජනගහනයෙන් 50‍ක් ආවරණය කරනු ලැබේ. මෙම ව්‍යාපෘතිය සඳහා රුපියල් මිලියන 4,065ක් වැය කෙරේ. මෙම මුදලින් රුපියල් මිලියන 2,031ක් ශ්‍රී ලංකා රජය මඟින් වැය කරයි.ලංකා විදුලි පුද්ගලික සමාගම මඟින් නඩත්තු කරනු ලබන බෙදාහැරීම් ජාලයේ ධාරිතාව වැඩිදියුණු කිරීම සඳහා විදුලි බල හා බලශක්ති ඇමැතිනි පවිත්‍රා වන්නිආරච්චි මහත්මිය ඉදිරිපත් කරන ලද යෝජනාවකට ඇමැති මණ්ඩල අනුමැතිය හිමි ව තිබේ. .මීගමුවේ සිට ගාල්ල දක්වා වන බටහිර වෙරළ තීරයේ විදුලි බෙදා හැරීමේ ජාලය ලංකා විදුලි පුද්ගලික සමාගම මඟින් ක්‍රියාත්මක කෙරේ. මේ සඳහා මුළු ප්‍රාථමික උප පොළ 31ක් උපරිම ස්ථාවර ධාරිතාවන්ට බලගන්වා ඇත. මෙකී ප්‍රාථමික උප පොළ ආසියානු සංවර්ධන බැංකුවේ මූල්‍යාධාර මත පවිත්‍ර බලශක්ති හා ප්‍රවේශ වැඩිදියුණු කිරීමේ ව්‍යාපෘතිය යටතේ කටුනායක, කොටිකාවත්ත, කිරිබත්ගොඩ, නාවල හා හික්කඩුව ප්‍රදේශවල ලෙකෝ සමාගම විසින් ක්‍රියාත්මක කෙරෙමින් පවතී. බෙදා හැරීමේ ජාලයේ ධාරිතාව සංවර්ධනය කිරීම සඳහා රුපියල් මිලියන 2164.3ක වියදමින් මෙම කටයුතු සම්පූර්ණ කරනු ලැබේ. මේ සම්බන්ධයෙන් විදුලිබල හා බලශක්ති අමාත්‍ය පවිත්‍රා වන්නිආරච්චි මහත්මිය විසින් ඉදිරිපත් කරන ලද යෝජනාවට කැබිනට් අනුමැතිය ලැබිණි.ක්‍රීඩාවේ ඓතිහාසික වැදගත්කම අනාගත පරපුරට උරුමකර දීමට මානව විද්‍යාත්මක වැදගත්කමකින් යුතු ක්‍රීඩාව හා බැඳි දෑ සංරක්ෂණය කිරීම සඳහා කෞතුකාගාරයක් ස්ථාපිත කිරීමට ක්‍රීඩා අමාත්‍ය මහින්දානන්ද අලුත්ගමගේ මහතා ඉදිරිපත් කළ යෝජනාවට කැබිනට් අනුමැතිය ලැබිණි. නිදහස් චතුරස්‍රය ආශ්‍රිතව පිහිටි දිවංගත එෆ්. ආර්. සේනානායක මහතාගේ පාරම්පරික නිවසේ මෙකී කෞතුකාගාරය ස්ථාපිත කිරීමට යෝජිත ය.දැයට කිරුළ වැඩසටහනට අදාළ කටයුතු ඉදිරියට කර ගෙන යාම සඳහා මුදල් හා ක‍්‍රමසම්පාදන ඇමැතිවරයා වශයෙන් ජනාධිපතිතුමා විසින් ඉදිරිපත් කරන ලද යෝජනාවට ඇමැති මණ්ඩල අනුමැතිය ලැබිණ.රජය විසින් උපාය මාර්ගිකව හා ඉලක්කගත සැලසුම් යටතේ ප‍්‍රාදේශීය මට්ටමින් ක‍්‍රියාත්මක කරනු ලබන සංවර්ධන කාර්යයන් ජනතාවට සමීප කිරීම සඳහා ජාතික නිදහස් උත්සවයට සමගාමීව දිවයිනේ දිස්ත‍්‍රික්ක කිහිපයක දැයට කිරුළ වැඩසටහන ක‍්‍රියාත්මක කර තිබේ. එ'මඟින් ප‍්‍රධාන සංවර්ධන වැඩසටහන් මඟින් ආවරණය නොවූ ජනතාවගේ සංවර්ධන අවශ්‍යතා මෙන් ම ඔවුන් එදිනෙදා මුහුණ දෙන ආයතනික ගැටලු සඳහා කඩිනම් විසඳුම් ලබාදීම ද සිදු වේ.2015 දැයට කිරුළ වැඩසටහන ගාල්ල, මාතර, හම්බන්තොට හා රත්නපුර දිස්ත‍්‍රික්කවල ක‍්‍රියාත්මක කෙරේ. මෙම සංවර්ධන වැඩසටහනට හා 2015 නිදහස් දින සැමරුමට සමගාමී ව දැයට කිරුළ ප‍්‍රදර්ශනය කඹුරුපිටිය , කොටවිල වත්ත භූමියේදී හා මාතර මහින්ද රාජපක්ෂ විද්‍යාලයේ පැවැත්වේ .අඩු ආදායම්ලාභී හා දිළිඳු පවුල් කෙරෙහි විශේෂ අවධානය යොමු කරමින් වැඩි ජීවනෝපාය හා රැකියා අවස්ථා, ආහාර ආරක්ෂණය, බලශක්ති ආරක්ෂණය හා පාරිසරික ආරක්ෂණය ඇති කිරීම මඟින් සංවර්ධනය තහවුරු කිරීම අරමුණු කොටගත් 2015 -2017 මධ්‍යම කාලීන අය වැය රාමුව සැකසේ.සංවර්ධනය මූලික යටිතල පහසුකම් හා ආර්ථික දර්ශක අතින් ජාතික සාමාන්‍ය අගයට වඩා පහළින් සිටින දිස්ත‍්‍රික්කවල සෞඛ්‍ය, අධ්‍යාපනය, මාර්ග හා ආරක්ෂිත පානීය ජලය වැනි මූලික යටිතල පහසුකම් සඳහා ප‍්‍රවේශය ඉහළ නැංවීම කෙරෙහි ප‍්‍රමුඛත්වය ලබාදෙමින් 2015 - 2017 මධ්‍යම කාලීන අය වැය රාමුවේ සිටිමින් 2015 අය වැය සකස් කිරීමට යෝජනා වී ඇත. අදාළ කටයුතු ඉදිරියට කර ගෙන යාම සඳහා මුදල් හා ක‍්‍රමසම්පාදන ඇමැතිවරයා වශයෙන් ජනාධිපතිතුමා විසින් ඉදිරිපත් කරන ලද යෝජනාවට ඇමැති මණ්ඩල අනුමැතිය ලැබිණ. පේරාදෙණිය-බදුල්ල-චෙන්කලාඩි මාර්ගය නැඟෙනහිර පළාත මධ්‍යම පළාත සමඟ සම්බන්ධ කරන ප‍්‍රධාන මහා මාර්ගයකි. පේරාදෙණිය සිට බදුල්ල දක්වා මාර්ග කොටස මේ වන විටත් පිළිසකර කර ඇත. බදුල්ල සිට චෙන්කලාඩි දක්වා වූ කිලෝමීටර් 151.3ක් වන ඉතිරි කොටස ඇ.ඩො. මිලියන 140ක ඇස්තමේන්තුගත වියදමකින් සංවර්ධනය කෙරේ.‍ව්‍යාපෘතිය සඳහා වන අරමුදල් ජාත්‍යන්තර සංවර්ධනය සඳහා වන ඔපෙක් අරමුදල හා සෞදි සංවර්ධන අරමුදල විසින් ලබා දෙනු ලැබේ. ශේෂය ශ‍්‍රී ලංකා රජය විසින් දරනු ලැබේ. මේ සඳහා පළමු ව ජාත්‍යන්තර සංවර්ධනය සඳහා වන ඔපෙක් අරමුදල සමඟ ණය ගිවිසුමකට එළඹීම සඳහා මුදල් හා ක‍්‍රමසම්පාදන ඇමැතිවරයා වශයෙන් ජනාධිපතිතුමා ඉදිරිපත් කළ යෝජනාවට ඇමැති මණ්ඩල අනුමැතිය ලැබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080912</link>
    <topic>‘චෝගම් බස්’ පැදවූ හොඳම රියදුරන්ටචීනයේ යූ ටෝන් සමාගමෙන් තෑගි</topic>
    <author>ශීලා උඩුවර</author>
    <content>ශ්‍රි ලංකා ගමනා ගමන මණ්ඩලයේ අධිසුඛෝපභෝගි සංචාරක ප්‍රවාහන සේවාව යටතේ ධාවනයේ යෙදූ චෝගම් බස් රියදුරන් අතරින් හොඳම රියදුරන් සඳහා එම බස් රථ ශ්‍රි ලංකාවට සැපයූ චීනයේ යූ ටෝන් සමාගම ත්‍යාග පිරිනමයි.මේ සඳහා එම සමාගම ශ්‍රි ලංකාවේ රියදුරන් පිළිබඳව පරීක්ෂණයක් පවත්වා දක්ෂ කාර්යක්ෂම රියැදුරන් තෝරාගෙන ඇති අතර විනයගරුක භාවය, බස්රථයේ ඩීසල් අරපරිස්සම් ලෙස පාවිච්චි කිරිම , තාක්ෂණික තත්ත්වයන් ඇතුළු විවිධ කරුණු මෙහිදි සැලකිල්ලට ගැනිණි.ශ්‍රි ලංකාවේ පැවැත්වුණු පොදු රාජ්‍ය මණඩලීය සමුළුවට සහභාගිවීමට පැමිණි රාජ්‍ය අමුත්තන් ප්‍රවාහනය සඳහා මෙම අධිසුඛෝපභොගි බස් රථ චිනයෙන් මෙරටට ගෙන්වුණු අතර , සමුළුයෙන් පසු එම බස්රථ මගි ප්‍රවාහන කටයුතු සඳහා ශ්‍රි ලංගම යටතේ ධාවනයට යොදවනු ලැබීය.මෙහිදී බස් රියැදුරන් හත් දෙනෙකු ට මුදල් ත්‍යාග පිරිනැමෙන අතර ප්‍රථමයාට රුපියල් 40 000 ක පමණ ත්‍යාගයක් පිරිනැමෙන බව ලංගම නිලධාරියෙක් පැවසීය.රියැදුරන්ට ත්‍යාග ප්‍රදානය කිරිම ප්‍රවාහන ඇමති කුමාර වෙල්ගම මහතාගේ ප්‍රධානත්වයෙන් අද ( 8 ) මොරටුව රියැදුරු අභ්‍යාස විදුහල අසල පාක් ඇන්ඩ් රයිට් හිදි සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080913</link>
    <topic>ශ්‍රී ලංකා ගුවන් හමුදාපති අලුත්ගම ප්‍රදේශයේ නිරීක්‍ෂණ චාරිකාවක</topic>
    <author/>
    <content>ශ්‍රී ලංකා ගුවන් හමුදාපති එයාර් මාර්ෂල් කෝලිත ගුණතිලක අලුත්ගම ප්‍රදේශයේ නිරීක්‍ෂණ චාරිකාවක නිරත වූ අතර එතුමා ප්‍රදේශවාසීන් සමග ඔවුන්ගේ සුවදුක් විමසමින් එම ප්‍රදේශය නිරීක්‍ෂණය කළේය.එම ප්‍රදේශයේ විනාශයට පත්වු ව්‍යාපාරික ගොඩනැගිලි 35 ක් යථා තත්වයට පත්කිරීම සඳහා ගුවන් හමුදාවේ සහයෝගය ලබාදීමට කටයුතු කරන ලද අතර ඒ සඳහා ගුවන් හමුදා සාමාජිකයන් 110 දෙනකු යොදවා ඇත.ගුවන් හමුදාව කටුකුරුන්ද කඳවුරේ සාමාජිකයන් විසින් අලුත්ගම බෙල්ලන විහාරස්ථානයේ සංඝාවාසය සහ ධර්මපාල පිරිවෙනේ ඉදිකිරීම් කටයුතු සඳහා ශ්‍රම දායක්තවය සපයන අතර ඒ සඳහා ගුවන් හමුදා සාමාජිකයන් පිරිසක් යොමුකොට ඇත.එහි ඉදිකිරීම් කටයුතු නිරීක්‍ෂණය කිරීම සඳහා ද ගුවන් හමුදාපති එයාර් මාර්ෂල් කෝලිත ගුණතිලක, ගුවන් හමුදා සිවිල් ඉංජිනේරු අධ්‍යක්‍ෂ එයාර් වයිෂ් මාර්ෂල් සී ආර් ගුරුසිංහ සහ කටුකුරුන්ද අණදෙන නිලධාරි විංග් කමාන්ඩර් එම්. බාලසූරිය මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080914</link>
    <topic>විපක්ෂයට පොදු අපේක්ෂයකු සෙවීමපිදුරු ගොඩේ ඉඳිකටුව හොයනවා වගෙයි</topic>
    <author/>
    <content>විපක්ෂයට පොදු අපේක්ෂයකු සෙවීම පිදුරු ගොඩේ ඉඳිකටුව හොයනවා වගේ යැයි කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.විපක්ෂය මෙන් රජය මැතිවරණ භීතිකාවකන් පෙළෙන්නේ නැතැයි පැවසු ඇමැතිවරයා වත්මන් රජයට මැතිවරණ ජයග්‍රහණය පිළිබඳව කිසිදු ගැටලුවක් ‍නැති බවත් අවධාරණය කළේය.වැලිගම, කෝවිලකන්ද පුරාණ විහාරස්ථානයේ පැවැති පලතුරු පැළ බෙදාදීමේ වැඩසටහනට සහභාගී වෙමින් ඇමැතිවරයා මේ බව කීවේය.කෘෂිකර්ම අමාත්‍යාංශයේ මෙහෙයවීමෙන් පවත්වන ගොවිසතිය හා කෘෂිකාර්මික ප්‍රදර්ශනයට සමගාමීව රන් අස්වනු පූදින නිල්වලා අරුණෝදය වැඩසටහන යටතේ මාතර දිස්ත්‍රික්කයේ සෑම ගෘහ ඒකකයක් සඳහාම පළතුරු පැළ බෙදාදිමේ වැඩසහන ද මෙදින ක්‍රියාත්මක කෙරේ. ලබන වසරේ දැයට කිරුළ ප්‍රදර්ශනය පැවැත්වීමට මාතර දිස්ත්‍රික්කය තෝරා ගෙන ඇති අතර ඊට සමගාමීව දැවැන්ත සංවර්ධන ව්‍යාපෘති දිස්ත්‍රික්කයතුළ ක්‍රියාත්මක කිරීමට නියමිතය‍.මෙම වසරේ සැප්තැම්බර් මාස පැවැත්වීමට නියමිත මෙමඟින් මාතර දිස්ත්‍රික්කයේ විශේෂ වැඩසටහන් ක්‍රියාවට නැංවීමට කෘෂිකර්ම අමාත්‍යාංශය බලා පොරොත්ත් වේ.එහිදී ඇමැතිවරයා මෙසේද පැවසීය. රටේ සංවර්ධනය වෙනුවෙන් රජය ගෙන යන වැඩපිළිවෙළ කිසිදු හේතුවක් නිසා නවතා දමන්නේ නැහැ. රජය ජනතා සුබසිද්ධිය වෙනුවෙන් දියත් කරන වැඩසටහන්වලින් ජනතාව උපරිම ඵල නෙළා ගත යුතුයි. ජනාධිපති මහින්ද රාජපක්ෂ මහතා මාතර දිස්ත්‍රික්ය ඉලක්ක කර ගත් සංවර්ධන වැඩසටහන් රැසක් ක්‍රියාත්මක කිරීමට අනුමැතිය ලබා දී තිබෙනවා. වත්මන් රජය වෙනත් කිසිදු රජයකට ඉටු කළ නොහැකි මෙහෙවරක් කෘෂිකර්මාන්තය වෙනුවෙන් සිදු කර තිබෙනවා.දේශීය ආහාර නිෂ්පාදනය ඉහළ නැංවමින් පිටරටින් ආහාර ආනයනය කිරීම සීමා කළා. ගොවියාට ගොවිතැන් කටයුතුවල නිරතවීමේ පහසුකම් සලසා දෙමින් දේශීය කෘෂිකර්මාන්තය දියුණු කළා. මේ අයුරින් කෘෂි ක්ෂේත්‍රය තුළ සිදුවන සංවර්ධනය විරුද්ධ පාක්ෂිකයන්ට දරා ගත නොහැකි තැන ඔවුන් රජයට අභූත චෝදනා එල්ල කරනවා. ඵල ඇති රැකට ගල් ගසන බව සනාථ කරමින් විපක්ෂය රජයේ වැඩපිළිවෙළ විවේචනය කරනවා. නමුත් ගොවිතැන වෙනුවෙන් රජය ලබා දුන් දායකත්වය ඉදිරියටත් තමන් වෙත ලැබෙන බව ගොවීන් දැඩිව විශ්වාස කරනවා‍.කෘෂිකර්ම අමාත්‍යාංශය උත්සහ කරන්නේ සියලුම ගොවිබිම් වල කුමන් හෝ වගාවක් සිදු කිරීම සඳහා ගොවීන් උනන්දු කරවීමටයි‍. සෑම ගෘහ ඒකකයකටම කුමන් හෝ පළතුරු පැළයක් සිටවීමට ජනතාව යොමු කරවීම පළතුරු පැළ බෙදා දීමේ වැඩසටහනේ අරමුණයි. මේ සඳහා ජනතාවගේ පුර්ණ දායකත්වය අවශ්‍යයි. උත්සවාකාරයෙන්, විශාල මුදලක් වියදම් කරමින් වැඩටහන් ආරම්භ කළත් ඒ සඳහා ජනතා සහයෝගය නොමැති නම් එහි කිසිදු ප්‍රතිඵලයක් නැහැ. එම නිසා රජයේ වැඩපිළිවෙළ සාර්ථක කර ගැනීමට සහයෝගය ලබා දිම ජනතාවගේ වගකීමක් වෙනවා. පසුගිය දිනවල පළතුරු සතිය සමරමින් පැවැත්වු පලතුරු සැණකෙළිය තුළින්ද අප අපේක්ෂා කළේ ජනතාවගේ පළතරු පරිභෝජනය ඉහල නැංවමින් පලතුර වගාව ව්‍යාප්ත කිරීමයි. එහිදී පළතුරුවල වටිනාකම පිළිබඳව ජනතාව දැනුවත් කරමින් රටපුරා පළතුරු පරිභෝජනය සම්බන්ධයෙන් විශාල පිබිදීමක් ඇති කිරීමට කෘෂිකර්ම අමාත්‍යාංශය කටයුතු කළා.ර‍ටේ පැවැති යුද්ධය අවසාන නිසා දැන් ලේ වැගිරීම් ද අවසානයි. දැන් කාලය එළැඹ තිබෙන්නේ දහඩිය වගුරා රට දියුණු කිරිමටයි. ඒ බව සිහි තබා ගනිමින් රටේ බුද්ධිමත් ජනතාව රජය සමඟ එක්ව රටේ දියුණුව වෙනුවෙන් කැප විය යුතු බවත් ඇමැතිවරයා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080915</link>
    <topic>පරමාණුක බලශක්ති අධිකාරි පනතසංශෝධනය කර නව ආයතන 2ක් පිහිටුවයි</topic>
    <author>ක්‍රිස්ටි මහේෂ් ද සිල්වා</author>
    <content>පරමාණුක බලශක්ති අධිකාරි පනත සංශෝධනයට ලක්කර නව ආයතන දෙකක් ස්ථාපිත කිරීමට රජයේ අවධානය යොමු වී තිබේ. ඒ අනුව 1969 අංක 16 දරන පරමාණුක ශක්ති අධිකාරි පනත සංශෝධනය කර ශ්‍රී ලංකා පරමාණුක ශක්ති මණ්ඩලය සහ ශ්‍රී ලංකා පරමාණුක නියාමන සභාව පිහිටුවීමට නියමිතය.පරමාණුක බලශක්ති අධිකාරි පනත ක්‍රියාත්මක වූ 1969 සිට අද දක්වා පරමාණුක ශක්ති භාවිතයන් පිළිබඳ පනවා ඇති නීතිරීතිවල සැලකිය යුතු අන්දමේ වෙනස්කම් සිදුව ඇති අතර එම පනත සඳහා නව විධිවිධාන කීපයක් ඇතුළත් කිරීම මෙහි අරමුණය.අයනිකාරක විකිරණ සහ විකිරණශීලී ප්‍රභවයන්ගේ හානිකර බලපෑම්වලින් පුද්ගලයින්, සමාජය හා පරිසරය ආරක්ෂා කර ගැනීම මෙන්ම සෞඛ්‍ය, කර්මාන්ත, පරිසරය, කෘෂිකර්මය වැනි අංශවල න්‍යෂ්ටික හා තාක්ෂණික ඵලදායිතා කාර්යයන් සඳහා යොදාගැනීමට නව සංශෝධනයෙන් විධිවිධාන සපයා දෙනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080916</link>
    <topic>ගලකින් ගසා යාචකයකු මැරූ සැක දෙකක් අත්අඩංගුවට</topic>
    <author>පමුණුගම සමූහ - ඩී. එන්. බී. කිරිහෙට්ටි</author>
    <content>පමුණුගම පොලිස් වසමේ පුබුදුගම 34 වැනි පටුමගේ දී යාචකයකුගේ හිසට බ්ලොක් ගලකින් ගසා ඝාතනය කළැයි සැකපිට දෙදෙනකු පමුණුගම පොලිසිය අත්අඩංගුවට ගෙන ඇත.පෙරේදා (7) රාත්‍රී 11.30 ට පමණ මේ පහරදීම සිදුවී ඇත.මියගිය පුද්ගලයාව හඳුනාගැනීමට කිසිවෙක් ඉදිරිපත් වී නැත. දැනට එම මෘත ශරීරය රාගම රෝහලේ තැන්පත් කර ඇති බව පමුණුගම පොලිසිය කියයි.වයස 52 ක් පමණ වෙන මේ පුද්ගලයා ප්‍රදේශයේ යාචකයකු බවත්, මොහුගේ මුදල් පැහැරගන්නා අටියෙන් මේ අපරාධය කර ඇති බවට පොලිසිය සැක කරයි. පමුණුගම පොලිස් ස්ථානාධිපති පොලිස් පරීක්ෂක සුරේෂ් ද සිල්වා මහතාගේ උපදෙස් පරිදි අපරාධ අංශය මේ පිළිබඳව වැඩිදුර පරීක්ෂණ අරඹා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080917</link>
    <topic>බේරුවල කසළ ගැටලුවට කඩිනම් පියවර</topic>
    <author>බුද්ධිකා ඉඹුලාන</author>
    <content>දැනට මතු වී ඇති පාරසරික ගැටලුවලට කඩිනම් විසඳුම් ලබා දෙමින් බේරුවල කසළ අපද්‍රව්‍ය කළමනාකරණය සඳහා පිළියම් යොදන බව ධිවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.දැනට මෙම කසළ බැහැර කරන බේරුවල පාදාගොඩ ප්‍රදේශයේ මතු වී ඇති ගැටලු සඳහා විසඳුම් ලබා දෙන ලෙස ද ඇමැතිවරයා බේරුවල ප්‍රාදේශීය සභාවේ සභාපති කුෂ්මන් ද සිල්වා මහතාට උපදෙස් ලබා දුන්නේය.පාදාගොඩ ප්‍රදේශයේ ජනතාව පසුගිය දා ධීවර ඇමැතිවරයා හමුවේ මෙම ගැටලු කාරී තත්ත්වය ගැන දැනුවත් කළ අවස්ථාවේ ඇමැති වෛද්‍ය රාජිත සේනාරත්න මහතා මේ උපදෙස් ලබා දුන්නේය.කැළි කසළ අපද්‍රව්‍ය මනා කළමනාකරණයකින් යුතුව බැහැර කළ යුතුයි. මේ සඳහා දිගුකාලීන සැලැස්මක් කඩිනමින් සකස් කළ යුතු වෙනවා. ඒ සඳහා බේරුවල ප්‍රාදේශීය සභාව පෙරමුණ ගත යුතුයි. ජනතාවගේ සෞඛ්‍ය හා පාරිසරික ආරක්ෂාව පිළිබඳව පළමුව අවධානය යොමු විය යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=n14080918</link>
    <topic>නිධානයකින් ගොඩ ගත් කඩුවක්කොපුවක් අලෙවි කරන්න යද්දීහැටන් පොළිසියෙන් අල්ලා ගනී</topic>
    <author>සමන්ති වීරසේකර</author>
    <content>නිධානයකින් ගොඩ ගත් බවට සැක කෙරෙන පිත්තල සහ රිදී මිශ්‍ර කඩුවක් හා කොපුවක් අලෙවි කිරීමට සූදානම්ව සිටිය දී හැටන් පොළිසියේ විශේෂ මෙහෙයුම් ඒකකය මගින් ඊයේ (8) සොයාගෙන තිබේ.පොළිසිය සිද්ධියට සම්බන්ධ සැකකරුවන් දෙ‍දෙනකු ද අත්අඩංගුවට ගෙන තිබේ.පෞරාණික වටිනාකමින් යුත් අගල් 23ක් දිග මේ කඩුව සහ කඩුකොපුව රුපියල් ලක්ෂ තිස්හයකට විකිණීමට සූදානම් කර තිබූ බව පොලිසිය පවසයි.සැකකරුවන් දික්ඔය ප්‍ර දේශයේ පදිංචිකරුවන් වන අතර හැටන් ලැගුම්හලක දී මෙම භාණ්ඩ විකිණීමට සූදානම් කර තිබිණි. අත්අඩංගුවට ගත් කඩුව සහ කොපුව පුරා විද්‍යා කොමසාරිස්වරයා වෙත යවා සහතිකයක් ලබා ගන්නා බවත් සැකකරුවන් හැටන් මහේස්ත්‍රාත්වරයා වෙත ඉදිරිපත් කරන බව හැටන් පොළිසිය පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408091</link>
    <topic>නියඟයෙන් බැට කන හම්බන්තොට පවුල් 30,000කට දස ලක්ෂ 300ක සහනාධාර</topic>
    <author>බන්ධුල ‍ගුණසේකර සහ මාකඳුරේ ධර්මසිංහ</author>
    <content>නියඟයෙන් පීඩාවට පත් හම්බන්තොට දිස්ත්‍රික්කයේ පවුල් 30,000ක් සඳහා සහනාධාර සැපයීමට කඩිනම් පියවර ගෙන ඇති බව හම්බන්තොට දිස්ත්‍රික් ලේකම් ආර්. සී. ද සොයිසා මහතා කියයි.මේ සඳහා දැනටමත් රුපියල් දස ලක්ෂ 300ක මුදලක් වෙන්කර ඇති අතර ඉඩෝරයට සිඳී ගොස් ඇති දිස්ත්‍රික්කයේ වැව් අමුණුවල පිරී තිබෙන රොන්මඩ ඉවත් කිරීම ද මේ දිනවල සිදුවෙමින් පවතී.රොන්මඩ ඉවත් කිරීමේ කටයුතු සඳහා ගොවි සංවිධාන හරහා ගොවි පවුල්වල සාමාජිකයින් යොදවාගෙන ඇති අතර එක් ගොවි පවුලකට රුපියල් තුන්දහසක් වටිනා ආහාර මලු දෙකක් ප්‍රදානය කිරීමට ද කටයුතු යොදා ඇත.පවතින නියඟයෙන් සූරියවැව, ලුණුගම්වෙහෙර, තිස්සමහාරාමය, කටුවන ඇතුළු ප්‍රාදේශීය ලේකම් බල ප්‍රදේශ ගණනාවක ගොවි පවුල් දහස් ගණනකට දැඩි බලපෑම් එල්ල වී ඇති බව ද දිස්ත්‍රික් ලේකම්වරයා වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408092</link>
    <topic>ආහාර කම්හලේපුස් ඉරිඟු කිලෝ 600ක්</topic>
    <author>හල්තොට සමූහ විනීතා මානෙල් ගමගේ</author>
    <content>පුස්කා දිරා ගිය ගුල්ලන් සහිත බඩ ඉරිඟු ගබඩා කිරීමේ චෝදනාවට වරදකරු වූ බණ්ඩාරගම කර්මාන්තශාලා කළමනාකරුවකුට රුපියල් 5,000ක දඩමුදලක් ගෙවන ලෙස බණ්ඩාරගම සංචාරක මහේස්ත්‍රාත් ජගත් කහදගම මහතා නියෝග කළේය.ඉරිඟු ඇට ආශ්‍රිතව ආහාර නිෂ්පාදනය කරන මේ ආයතනය මහජන සෞඛ්‍ය පරීක්ෂක එස්. කේ. රුවන් පතිරණ මහතා ඇතුළු තරංග පෙරේරා, ඩී. පී. අබේවික්‍රම, ඩී. වී. විදර්ශන යන නිලධාරින් වටලන අවස්ථාවේ පරිභෝජනයට නුසුදුසු ඉරිගු ඇට කිලෝ 600ක් ගබඩා කර තිබී ඇත . බණ්ඩාරගම සෞඛ්‍ය වෛද්‍ය නිලධාරි නිශ්ශංක ද සිල්වා මහතාගේ උපදෙස් මත මේ වැටලිම සිදු කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408093</link>
    <topic>කොත්තුවක් ඉල්ලුවේ.. ලැබුණේ පොලු පහර</topic>
    <author>මාතර සමූහ ඩබ්ලිව්. පී. ධර්මසේන</author>
    <content>කොත්තුවක් ඉල්ලාගෙන හොටලයට ගිය පුද්ගලයකුට කඩහිමියා විසින් යකඩ පොල්ලකින් පහර දී තුවාල කිරීමේ සිද්ධියක් මාතර පොල්හේන ප්‍රදේශයෙන් වාර්තා වේ. සිද්ධියෙන් තුවාල ලබා මාතර රෝහලට ඇතුළත් වී ප්‍රතිකාර ලැබුවේ වල්ගම ප්‍රදේශයේ පදිංචි අයෙකි.පෙරේදා (07) දින රාත්‍රී 9.40ට පමණ සිදුවු මේ සිද්ධිය සම්බන්ධයෙන් මාතර පොලිසියට පැමිණිල්ලක් කර ඇත.පැමිණිලි කර රාත්‍රියේ කොත්තු රෝටියක් ඉල්ලා කඩයට පැමිණ ඇත. කොත්තු රෝටිය ලබාදිම ප්‍රමාදවීම නිසා ඇති වූ කථාබහක් දුර දිග ගොස් කඩහිමියා ඔහුට යකඩ පොල්ලකින් පහර දී ඇත.උදරයට වැදී ඇති යකඩ පොලු පහරවල් නිසා රෝහල් ගතවීමෙන් පසු පැමිණිලිකරුගේ පිත්තාශය ශෛල්‍යකර්මයකින් ඉවත් කිරීමට සිදු වී ඇත. මෙම ශෛල්‍යකර්මයෙන් පසු පැමිණිලිකරු රෝහලින් පැමිණ මාතර පොලිසියට පැමිණිල්ල ඉදිරිපත් කිරීමෙන් පසු පොලිස් පරීක්ෂණ ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408094</link>
    <topic>රිය ගැටුමෙන්හතරකට තුවාල</topic>
    <author>මාතර දිසා විශේෂ</author>
    <content>පෙරේදා (07) රාත්‍රී 10.30ට පමණ දෙවිනුවර මහජන බැංකුව අසලදී ගන්දර පොලිසියේ ජීප් රථයක් හා ත්‍රිරෝදරියක් ගැටීමෙන් ත්‍රිරෝද රියේ ගමන් ගත් සිවු‍ දෙනෙකු තුවාල ලබා රෝහල් ගත කර ඇත.ත්‍රිරෝද රියේ ගමන් ගෙන තුවාල ලැබූ සිවු දෙනාගෙන් තිදෙනෙකු ගන්දර හා එක් අයකු මාතර පදිංචිකරුවෙකි. එක් අයකුගේ තත්ත්වය බරපතළ බවද වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408095</link>
    <topic>මහ මඟ සෙල්ලම් දැමූමාරක ළිඳේ යතුරුපැදි ධාවකයා අමාරුවේ</topic>
    <author>නාගොඩ සමූහ ටී. එල්. ඒ. පී. හේමපාල</author>
    <content>මාපලගම සිට නාගොඩ දක්වා අධික වේගයෙන් යතුරු පැදියක් ධාවනය කළ අයකු නතර වන්නැයි පොලීස් නියෝගය නොතකා පලා යද්දී ලුහුබැඳ ඔහු අත්අඩංගුවට ගෙන තිබේ.සැකකරු බලපත්‍රයක් නොමැතිව අධික ලෙස බීමත්ව රිය පැදවීම යන චෝදනාවට අත්අඩංගුවට ගෙන අධිකරණයට ඉදිරිපත් කළ විට බද්දේගම මහේස්ත්‍රාත් චන්දිම එදිරිමාන්න මහතා රුපියල් 20,000ක දඩයක් නියම කළ අතර මාරක ළිඳේ යතුරු පැදි ධානය කරන ආකාරයට මහා මාර්ගයේ ධාවනය කිරිම තුළින් තමාගේ මාර්ගයේ ගමන්ගන්නා අහිංසක ජනතාවගේ ජීවිතත් අනතුරේ වැටියහැකි බැවින් මින් ඉදිරියට මෙවන් වැරදි නොකරන ලෙසටත් සැකකරුට අවවාද කළේය.මෙසේ දඩ මුදල් නියමවූයේ පොලොනරුවේ පදිංචි පුද්ගලයකුටය. ඔහු නාගොඩ පැවැති ඇසළ සැණකෙළියේ මාරක ළිඳේ යතුරු පැදි ධාවනයට පැමිණ සිටි අයෙකි. නාගොඩ පොලිස් ස්ථානයේ ස්ථානාධිපති පොලිස් පරීක්ෂක සුමේධ විමලගුණරත්න මහතා විසින් විත්තිකරු අධිකරණයට ඉදිරිපත් කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408096</link>
    <topic>ගෑනු දෙන්නකුගේ රණඩුවෙන්නව දෙනකුට තුවාල</topic>
    <author>අක්කරයිපත්තු විශේෂ</author>
    <content>අක්ක්කරයිපත්තු පොලිස් බල ප්‍රදේශයේ ඇතුළු ආලයඩිවෙම්බු ගම්මානයේදී ගැහැණු දෙදෙ‍නකු අතර ඇති වූ රණ්ඩුවේදී පිරිමි හය දෙනකුට සහ ගැහැණු තිදෙනකුටද තුවාල සිදු වී ඇත.ඔවුහු අක්කරයිපත්තු මූලික ‍රෝහලේ ප්‍රතිකාර ලබති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408097</link>
    <topic>රන් කැබලි සපත්තුවේ සඟවා පනින්න සැදූ ගුවන් මගියා මාට්ටු</topic>
    <author>කුමාරසිරි ප්‍රසාද් ගුවන් තොටුපොළ</author>
    <content>රන් කැබලි හතරක් සපත්තු තුළ සගවාගෙන රටින් පිටවීමට තැත් කළ ගුවන් මගීන් දෙදෙනෙකු ගුවන් තොටුපොළ ආරක්ෂක නිලධාරීහු ඊයේ අත්අඩංගුවට ගෙන රේගුවට බාරදී ඇත.එහි වටිනාකම රුපියල් 34,10,000කි. බර ග්‍රෑම් 682කි. රන් තොගය රාජසන්තක කළ රේගුව සැකකරුවන්ට රුපියල් 50,000ක දඩ නියම කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408098</link>
    <topic>පානදුර ගමන් අපහසුවට දැන් හරි පිළියම්</topic>
    <author>වාද්දුව සමූහ - එස්. ආර්. පියදාස</author>
    <content>පානදුර පැරණි ගාලු පාරේ රාත්‍රී කාලයේ බස් ධාවනයක් නොමැති වීම නිසා ගම්වල ජනතාවට ඇතිව තැබූ ගමනා ගමන අපහසුව නිමාවට පත් කරමින් පානදුර ලංගම ඩිපෝව මගින් රාත්‍රී 7 සිට 11.00 දක්වා ධාවනය කරවීමට බස් රථයක් 5 වැනිදා සිට යොදා ඇතැයි බස්නාහිර පළාත් සභා මන්ත්‍රී සුනේත්‍රලාල් ප්‍රනාන්දු මහතා කීවේය.මේ බස් රථය පානදුර ලංගම බස් නැවතුමේ සිට මොරටුව ලංගම ඩිපෝව දක්වා රාත්‍රී 7.00 සිට 11.00 දක්වා පැරණි ගාලු පාර ඔස්සේ ගමන් වාර හතරක් ධාවනය කරවන බව ද ඒ මහතා කීවේය.මේ බස් රථයේ අඩුව කළුතර දිස්ත්‍රික් සම්බන්ධීකරණ කමිටුවේ ජූලි මස රැස්වීම් වාරයට සුනේත්‍රලාල් ප්‍රනාන්දු මහතා විසින් පෙන්වා දී තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r1408099</link>
    <topic>දේශීය කිරි නිෂ්පාදනය ඉහළ නංවන්නණය යෝජනා ක්‍රමයක් ක්‍රියාත්මකයි</topic>
    <author>මහානාම ගලහිටියාව - මහනුවර උතුර විශේෂ</author>
    <content>ශ්‍රී ලංකාව දේශීය කිරි නිෂ්පාදනයෙන් ස්වයංපෝෂිත කිරීමේ පරමාර්ථයෙන් මහා පරිමාණ කිරි නිෂ්පාදන සංවර්ධන ණය යෝජනා ක්‍රමයක් ප්‍රාදේශීය සංවර්ධන දෙපාර්තමේන්තුව විසින් ක්‍රියාත්මක කර ඇත. රුපියල් දසලක්ෂ 25ක උපරිම ණය සීමාවකට යටත්ව සියයට අටක වාර්ෂික පොලී අනුපාතයක් යටතේ මෙම ණය මුදල් ලබාගත හැකි බව මහනුවර දිස්ත්‍රික් කෘෂිකර්ම අධ්‍යක්ෂ ආචාර්ය වයි.කැටිපේ ආරච්චි මහතා පවසයි. ශ්‍රී ලංකාවේ රාජ්‍ය බැංකු ඇතුළු බැංකු 13ක් හරහා දේශීය කිරි ගොවීන්ට මෙම ණය මුදල් ලබාගැනීමට හැකිවන අතර, ප්‍රදේශයන්හි දේශීය කිරි නිෂ්පාදනය ප්‍රචලිත කිරීම සඳහාත් අඩු ආදායම්ලාභී ප්‍රතිලාභීන්ට නව ජීවනෝපාය මාර්ග හඳුන්වාදීම, පවත්නා ජීවනෝපාය මාර්ග වැඩි දියුණු කිරීම යන අරමුණු ඔස්සේ කිරි ගව ව්‍යාපෘති ක්‍රියාත්මක කොට කිරි නිෂ්පාදනය උසස් තත්වයකට පත්කිරීම මෙම ණය යෝජනා ක්‍රමයෙන් අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=r14080910</link>
    <topic>කැස්බෑව සුසාන බිම්කඩ බලෙන් අත්පත් කරගෙන</topic>
    <author>කැස්බෑව සංචාරක - ධර්මසිරි සුරවීර</author>
    <content>කැස්බෑව නගර සභාවට අයත් බටකැත්තර සුසාන භූමිය සතු ඉඩම විවිධ පාර්ශ්වයන් විසින් අනවසරයෙන් අත්පත් කරගෙන ඇති බවට ප්‍රදේශවාසී ජනතාව මැසිවිලි නගති. කැස්බෑව නගර සභාව සතු සුසාන භූමි සඳහා වෙන් වූ ඉඩම් ‍ෙපාදු යහපත උදෙසා රැකදීම කැස්බෑව නගර සභාව සතු මුලික වගකීමක් බව නාගරික මන්ත්‍රීවරු පවසති.එනිසා මෙම ගැටලුව විසඳීම සඳහා මිනින්දෝරු දෙපාර්තමේන්තුවේ ද සහය ඇතිව බටකැත්තර සුසාන භූමිය සඳහා වෙන් කරන ලද ඉඩම මැනුම් කටයුතු සිදුකර එකී ඉඩම කවර පාර්ශ්වයන් විසින් හෝ අනවසරයෙන් අත්පත් කරගෙන ඇත්නම් එකී භූමිය නැවත සුසාන භූමිය වෙනුවෙන් ලබා ගැනීමට නගර සභාව පියවර ගත යුතු බව පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=s1408091</link>
    <topic>වර්ෂාවේ බාධක මැද සංගක්කාර 37වැනි ටෙස්ට් ශතකය වාර්තා කරයි</topic>
    <author>ෆවුස් මොහොමඩ් ගාල්ලේ සිට...</author>
    <content>ගාල්ල නගරයට ඊයේ පස්වරුවේ ඇද හැලුණු ධාරානිපාත වර්ෂාව හේතුවෙන් සංචාරක පාකිස්තාන කණ්ඩායම සහ ශ්‍රී ලංකාව අතර ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ තුන්වැනි දිනයවූ ඊයේ (8) තරගය වේලසනින් නැවත්වීමට විනිසුරුවන්ට සිදුවිය. ඊයේ පස්වරු 3.04ට වර්ෂාව ඇද හැලීමට පටන් ගත් අතර පස්වරු 4.32ට තරගය අත්හිටුවීමට විනිසුරුවන් තීරණය කරනවිටත් මඳ වැසි පොද පතිතවෙමින් තිබිණි.ඒ වනවිට සිය පළමු ඉනිම ක්‍රීඩා කරමින් සිටින ශ්‍රී ලංකා පිල කඩුලු 2ක් දැවී ලකුණු 252ක් ලබා සිටියේය. කඩුලු අතර වාර්තාගත සම්බන්ධතා ගොඩනැගීමෙන් ජාත්‍යන්තර කීර්තියට පත් මහේල -සංගක්කාර යුගලය පාකිස්තාන පන්දු යවන්නන් වෙහෙසට පත්කරවමින් තුන්වැනි කඩුල්ලට ලකුණු 108ක සම්බන්ධතාවක් ගොඩනැගීමට ඊයේ සමත්විය. තරගය නතරවූයේ සංගක්කාර ලකුණු 102ක් සහ මහේල ලකුණු 55ක් ලබා සිටියදීය. ඒ අනුව ශ්‍රී ලංකාව තවත් ලකුණු 199ක් පාකිස්තානයට වඩා පසුපසින් සිටී.ශ්‍රී ලංකා පිලේ ප්‍රවීණතම පිතිකරු යුගලය වන සංගක්කාරගේ හා මහේලගේ සුපුරුදු ක්‍රීඩා රටාවෙන් වර්ණවත් වූ ශ්‍රී ලංකා පළමු ඉනිමේ ඊයේ දිනයේ වීරයා බවට පත්වූ සංගක්කාර වර්ෂාව ඇද හැලීමට මොහොතකට පෙර ඔහුගේ ටෙස්ට් තරග දිවියේ 37 වැනි ශතකය වාර්තා කළේය. අබ්දූර් රෙහ්මාන්ගේ පන්දුවකට හතරේ පහරක් එල්ල කරමින් සංගක්කාර සිය ශතකය වාර්තා කරනවිට ශ්‍රී ලංකා පිලේ මුලු ලකුණු සංඛ්‍යාව 252ක් විය.මිනිත්තු 324ක් කඩුල්ලේ රැඳී සිටිමින් හතරේ පහර 13ක් එල්ල කළ සංගක්කාර පාකිස්තානයට එරෙහිව රැස් කළ 10 වැනි ශතකය මෙය විය. මහේලගේ 49 වැනි ටෙස්ට් අර්ධ ශතකය වාර්තා වූයේ ඊට පෙරය.ඊයේ දිනයේ ශ්‍රී ලංකා ඉනිමේ දැවීගිය එකම පිතිකරු වූයේ කෞෂාල් සිල්වා පමණි. මනා සංයමයකින් යුතුව පන්දුවට පහරදුන් කෞෂාල් දැවී ගියේ මොහොමඩ් තල්හාගේ පන්දුවකට කඩුලු රකින සර්ෆ්‍රාස් අහමඩ් රැකගත් විශිෂ්ට උඩපන්දුවකින්ය.ලකුණු 64ක් ලබා සිටි කෞෂාල් දැවීගියේ ශ්‍රී ලංකා ඉනිමේ මුලු ලකුණු සංඛ්‍යාව 144ක්ව තිබියදීය. මිනිත්තු 209ක් කඩුල්ලේ රැඳී සිටි කෞෂාල් සිය ටෙස්ට් දිවියේ 6වැනි අර්ධ ශතකය හතරේ පහර 11කින් වර්ණවත් කළේය. කෞෂාල් හා සංගක්කාර අතර දෙවැනි කඩුල්ලට අගනා ලකුණු 120ක සම්බන්ධතාවක් ගොඩනැගිණි.අනතුරුව සංගක්කාර සමග එක්වූ මහේල ජයවර්ධන දිවා ආහාරය සඳහා තරගය නතරකරන විට ශ්‍රී ලංකා පළමු ඉනිම ලකුණු 174 දක්වා ඉහළ දැමීමට සමත්විය. මහේල ගාල්ලේ ක්‍රීඩා කරන අවසන් තරගය බැවින් ඔහු පිතිහරඹයට පැමිණෙන විට ගාල්ල ජාත්‍යන්තර ක්‍රීඩංගණය පුරා රතිඤ්ඤා ගිනිකෙළි හඬ පැතිර යන්නට විය. පිතිහරඹයට පිටියට පිවිසියේ ක්‍රිකට් පිති ඉහළට ඔසවාගත් පාසල් දරුවන්ගේ සමාචරය අතරින්ය. දිවා ආහාරයට තරගය නතරකරන විට සංගක්කාර ලකුණු 63ක් සහ මහේල ලකුණු 18ක් ලබා සිටියහ.පළමුවරට වර්ෂාව ඇදහැලුණේ දිවා ආහාරය අතරතුරය. අනතුරුව තරගය ආරම්භ කළේ නියමිත වේලාවට වඩා මිනිත්තු 35ක ප්‍රමාදයකිනි. කෙසේවෙතත් පස්වරු 1.15ට ආරම්භ වූ තරගය නැවත වර්ෂාව පතිතවීම නිසා මිනිත්තු 20කට පසුව (පස්වරු 1.35ට) යළි නතර කෙරිණි. ඒ අතරතුර කාලයේ ඕවර 4කුත් පන්දු 3කට මුහුණදුන් ශ්‍රී ලංකා පිලේ ඉනිමට තවත් ලකුණු 21ක් එක්විය. නැවත තරගය ආරම්භ වූයේ පස්වරු 1.59ටය.අද තරගයේ සිවුවැනි දිනයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=s1408092</link>
    <topic>මහේලට ගාල්ලෙන් හරසර</topic>
    <author>ෆවුස් මොහොමඩ් ගාල්ලේ සිට...</author>
    <content>ඊයේ උදෑසන කෞෂාල් සිල්වා දැවීයාමෙන් අනතුරුව පිටියට පිවිසි මහේල ජයවර්ධනට ක්‍රීඩාලෝලීන්ගෙන් ලැබුණේ ඉතා උණුසුම් ප්‍රතිචාරයකි. ඔහු පිටියට පිවිසියේ රතිඤ්ඤා වෙඩිහඬ මැද ය. මෙය ඔහුගේ ගාල්ල ජාත්‍යන්තර ක්‍රිකට් පිටියේ අවසන් ටෙස්ට් ඉනිම වීමට ද ඉඩ ඇති බැවින් සිය ක්‍රිකට් දිවියේ තවත් අමතක නොවන ඉනිමක් ක්‍රීඩා කිරීමේ අවස්ථාව ඔහුට උදාවී ඇත.මහේල ඔහුගේ ටෙස්ට් තරග දිවියේ මංගල ශතකය වාර්තා කළේ ද ගාල්ල ජාත්‍යන්තර ක්‍රීඩාංගණයේදීමය. 1998 වසරේ නවසීලන්තයට එරෙහිව ලකුණු 167ක් රැස් කරමින් ඔහු සිය කුළුඳුල් ටෙස්ට් ශතකය වාර්තා කළේය. එය ඔහු ගාල්ල ජාත්‍යන්තර ක්‍රිඩාංගණයේ සහභාගී වූ මුල්ම තරගය ද විය.ගාල්ල ජාත්‍යන්තර ක්‍රිකට් ක්‍රීඩාංගණය මහේලගේ ටෙස්ට් තරග දිවියේ අමරණීය ක්‍රීඩා පිටියක් බවට පත්වීමට තවත් කරුණු දෙකක් බලපෑවේය. ඉන් පළමුවැන්න වන්නේ ඔහුගේ හොඳම ටෙස්ට් ඉනිම මේ ක්‍රීඩාංගණයේ දී වාර්තාවීමය. 2004දී දකුණු අප්‍රිකාවට එරෙහිව ලකුණු 237ක් රැස් කරමින් ඔහු මේ වාර්තාව පිහිටුවීය.මේ වනවිට ගාල්ල ජාත්‍යන්තර ක්‍රිකට් පිටියේ වැඩිම ටෙස්ට් ලකුණු ලාභියා වන්නේ ද මහේලය. ඔහු ඊයේ දිනය නිමාවනවිට තරග 23කදී ලකුණු 2352ක් ලබා සිටියේය. ඊට ශතක 7ක් සහ අර්ධ ශතක12ක් ඇතුලත්වන අතර එහි සාමාන්‍යය 75.50කි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=s1408093</link>
    <topic>පොදුරද මඩුලු ක්‍රීඩා උළෙලට ක්‍රිකට් එක්කිරීමේ උත්සහය වරදී</topic>
    <author/>
    <content>ඕස්ට්‍රේලියාවේ ගෝල්ඩ් කෝස්ට් හී තවත් වසර 4කින් පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙලට ක්‍රිකට් ක්‍රීඩාව ඇතුළත් කිරීමේ උත්සහය නැවැත වරක් අසාර්ථකවී ඇත. පොදු රාජ්‍ය මණ්ඩලීය ක්‍රීඩා සම්මේලනය මගින් ජාත්‍යන්තර ක්‍රිකට් කවුන්සිලයෙන් අවස්ථා කිහිපයකදීම මේ ඉල්ලීම කර ඇතත් එයට යහපත් ප්‍රතිචාර නොලැඹුණි.මෙයට ප්‍රධානතම හේතුවවී ඇත්තේ ජගත් ක්‍රිකට් කවුන්සිලය වසර දෙකින් දෙකට ලෝක කුසලාන විස්සයි 20 ක්‍රිකට් තරගාවලිය සංවිධානය කිරීමත් ගෝල්ඩ් කොස්ට් ක්‍රීඩා උළෙල පැවැත්වෙන අප්‍රේල් මාසයේදී ඉන්දීය ප්‍රීමියර් ලීග් ක්‍රිකට් තරගාවලිය පැවැත්වීමත් යන කරුණු දෙක වේ.දැනට 2023 දක්වා ජගත් ක්‍රිකට් කැලැන්ඩරය සකසා ඇති හෙයින් 2018 අලුත් තරගාවලියක් ගැන සිතීමට කිසිසේත් ඉඩක් නැතැයි අයි.සී.සිය පෙන්වා දී තිබේ. එහෙත් ක්‍රිකට් ක්‍රීඩාවට විශාල ආකර්ශනයක් ඇති හෙයින් පොදු රාජ්‍ය මණ්ඩලීය ක්‍රීඩා උළෙලට එය ලබා ගැනීමේ උත්සහයේ සංවිධායකයෝ දිගින් දිගටම නිරතව සිටී.1998දී මලයාසියාවේ පැවැති පොදු රාජ්‍ය මණ්ඩලීය ක්‍රීඩා උළෙලේදී අවසන් වරට ක්‍රිකට් තරග ඇතුළත්වූ අතර එහිදී දකුණු අප්‍රිකාව රන් පදක්කම, ඕස්ට්‍රේලියාව රිදී පදක්කම හා නවසීලන්තය ලෝකඩ පදක්කම දිනා ගත්හ.එතැන් පටන් මේ දක්වා පොදු රාජ්‍ය මණ්ඩලීය ක්‍රීඩා උළෙල හතරකදීම ක්‍රිකට් ක්‍රීඩාව ඇතුළත් කිරීමට ගත් උත්සහයන් අසාර්ථක විය.එහෙත් වසර 2017දී සාන්ත ලුසියා හී පැවැත්වෙන පොදු රාජ්‍ය මණ්ඩලීය යොවුන් ක්‍රීඩා උළෙලේදී ක්‍රිකට් ක්‍රීඩාව ඇතුළත් කිරීමට ජගත් ක්‍රිකට් කවුන්සිලය එකඟතාව පළ කොට ඇතැයි වාර්තා වේ. ලබන මාසයේ කොරියාවේ ඉචියොන් හී පැවැත්වෙන් ආසියානු ක්‍රීඩා උළෙලේදී විස්සයි 20 ක්‍රිකට් තරගාවලියක් ඇතුළත්වන නමුදු පාකිස්ථානය හා ඉන්දියාව එයට සහභාගී නොවීමට තීරණය කොට ඇත. ශ්‍රී ලංකාවද එම ක්‍රීඩා උළෙලට දෙවැනි පෙළ ක්‍රිකට් කණ්ඩායමක් යැවීමට දැනටමත් සූදානම්ව සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=s1408094</link>
    <topic>වලව සුපර්ක්‍රොස් 17දා</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා යුද හමුදාවේ විදුලි හා යාන්ත්‍රික ඉන්ජිනේරු බලකා රෙජිමේන්තුව සංවිධාන කරන වලව සුපර්ක්‍රොස් මෝටර් රථ හා යතුරු පැදි ධාවන තරගාවලිය මේ මස 17වැනිදා උඩවලව සෙවණගල ධාවන පථයේදී පැවැත්වේ.රෙජිමේන්තුවේ සුභසාධන කටයුතු සඳහා මූල්‍ය අරමුදල් රැස්කිරීමේ අරමුණින් ශ්‍රී ලංකා යතුරු පැදි සංගමයේ සහහෝගය ඇතිව සිවුවැනි වරට සංවිධාන කරන මෙවර තරගාවලියට මොටර් රථ තරග ඉසව් 8ක් හා යතුරු පැදි ධාවන තරග ඉසව් 10ක් ඇතුළත් වෙති.තරගාවලිය පිළිබඳ මාධ්‍ය හමුවක් පසුගියදා රෙජිමේන්තු අධිපති මේජර් ජෙනරාල් රවී මායාදුන්නේ මහතාගේ ප්‍රධානත්වයෙන් විදුලි හා යාන්ත්‍රික ඉන්ජිනේරු මූලස්ථානයේ දී පැවැත්විණි.මෙවර තරගාවලිය නව මුහුණුවරකින් පැවැත්වීමට කටයුතු යොදා තිබෙන බව පැවැසු මායාදුන්නේ මහතා තරගාවලියට එක්වන තරගකරුවන්ට සියලු පහසුකම් ලබාදෙන බවත්, මේ පථයේ යතුරු පැදි තරගකරුවන් වැඩි වශයෙන් තරග කරන බැවින් ධාවන පථය පුළුල් කර තිබෙන බවත් සඳහන් කළේය.ශ්‍රී ලංකා මෝටර් රථ ධාවන ක්‍රීඩාව ජාත්‍යන්තර පිළිගැනීමකට ලක්කිරීමේ අරමුණින් මෙවර තරගාවලිය නිරීක්ෂණයට ජාත්‍යන්තර මෝටර් රථ ධාවන සම්මේලනයේ නියෝජිතයන් කැඳවා ඇති බවද මයාදුන්නේ මහතා කියා සිටියේය. තරගකරුවන්ට තරග නැරඹීම සඳහා විශේෂ නිරීක්ෂණ කුටියක්ද සකස්කර තිබේ.මෙවර තරගාවලියේ ප්‍රධාන අනුග්‍රාහකයා ලෙස කොස්වේ පේන්ට් ආයතනය කටයුතු කරන අතර එහි සාමාන්‍යාධිකාරී වී.කරිදරන්, ශ්‍රී ලංකා යතුරු පැදි සංගමයේ සභාපති ආනන්ද ජයසේකර මහත්වරුන්ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=s1408095</link>
    <topic>ඉසිපතන විදුහල් රගර් හෙට</topic>
    <author/>
    <content>ඉසිපතන විදුහලේ රගර් ක්‍රීඩාව දියුණු කිරීමේ අරමුණින් සංවිධාන කරන ප්‍රාථමික ශ්‍රේණි අතර සත් සාමාජික රගර් සැණකෙළිය හෙට (10) පෙ.ව.ක7.00 සිට හැව්ලොක් පිටියේදී පැවැත්වේ.තරගාවලියේ ප්‍රධාන අමුත්තා ලෙස ශ්‍රී ලංකා රගර් සංගමයේ ලේකම් නලීන් ද සිල්වා මහතා සහභාගී වන අතර මැක්සි ඩයස් මහතා ප්‍රධාන ආරාධිතයා ලෙසින් සහභාගී වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=s1408096</link>
    <topic>මාරිස්ටෙලා-කොළඹ සහිරා අවසන් පූර්ව ගැටුම අනිද්දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සංගමය හා පාසල් පාපන්දු සංගමය එක්ව සංවිධානය කරන කොත්මලේ චොක්ස් 19න් පහල පාපන්දු තරගාවලියේ අවසන් පූර්ව වටයේ පළමු තරගය ලබන සදුදා (11) පස්වරු 3.00ට කොළඹ සුගතදාස ක්‍රීඩාංගණයේදී පැවැත්වේ. තරගාවලියේ අපරාජිත මෙන්ම ගෝල් රැස් කිරීමේ ඉදිරියෙන් සිටින මීගමුව මාරිස්ටෙලා විදුහල හා පාසල් පාපන්දු ක්ෂේත්‍රයේ නමක් දිනා සිටින සහිරා විදුහල මේ තීරණාත්මක ගැටුමේදී හමුවේ.මීගමුව මාරිස්ටෙලා අර්ධ අවසන් පූර්ව වටයේදී සාන්ත බෙනඩික්ට් විදුහල ගෝල් 3-1ක් ලෙස පරාජය කළ අතර සහිරා විදුහල 1-0කින් වෙන්නප්පුව ජෝෂප් වාස් පරාජය කළේය.මාරිස්ටෙලා ප්‍රහාරක බළඇණියේ ක්‍රීඩා කරන දුලාජ් පීරිස් කොත්මලේ චොක්ස් පාසල් පාපන්දු තරගාවලියේ තරුවක් බවට පත්වෙමින් මෙතෙක් ගෝල් 11ක් ලබා සිටින අතර එංගලන්තයේ මැන්චෙස්ටර් ක්‍රීඩා සමාජයේ පුහුණුව ලද අශේන් ජීවන්ත හා සමිත සුලක්ෂන එම පිලට ශක්තියක්වී ඇත. පාසල් පාපන්දු පිලේ ක්‍රීඩකයින් තිදෙනකුගෙන් සමන්විත මාරිස්ටෙලා පිලට ඇන්ටන් නදීෂාන් නායකත්වය දෙන අතර පුහුණුකරු ලෙස නිශාන්ත පෙරේරා මහතා කටයුතු කරයි.සහිරා පිල යොවුන් ක්‍රීඩකයින්ගෙන් සමන්විත වන අතර 17න් පහළ වයසේ ක්‍රීඩකයින් 7ක් ක්‍රීඩා කරති. එම්.උස්මාන් හා එම්.හූමෙයිඩ් ශ්‍රී ලංකා පාසල් පාපන්දු පිලට ක්‍රීඩා කරන දක්ෂයින් දෙදෙනෙකි. සහිරා පුහුණුකරු ලෙස මොහොමඩ් රූමී මහතා කටයුතු කරන අතර මාරිස්ටෙලා පිලට එරෙහිව හොඳ තරගයක් දීමේ අපේක්ෂාවෙන් පසුවේ.කොත්මලේ චොක්ස් පාසල් පාපන්දු තරගාවලියට කණ්ඩායම් 20ක් තරග කළ අතර ජාත්‍යන්තර පාසල් 4ක් එක්වීමද විශේෂත්වයකි. මෙහි දෙවැනි අර්ධ අවසන් පූර්ව තරගය 15දා සාන්ත පීතර් හා ද මැසිනොද් අතර පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>09</day>
    </date>
    <link>http://www.dinamina.lk/2014/08/09/_art.asp?fn=f1408091</link>
    <topic>පරිසරය - සංවර්ධනය සමබර කරන්න නීතියට පුළුවන්</topic>
    <author>සාකච්ඡා කළේ චන්දන ජයවීර ඡායාරූප සුසන්ත විජේගුණසේකර</author>
    <content>පාරිසරික සාධාරණත්වය පිළිබඳ දකුණු ආසියානු කලාපීය අග්‍රවිනිශ්චයකාරවරුන්ගේ තුන්වැනි වටමේස සාකච්ඡාව මේ දිනවල කොළඹදී පැවැත් වෙයි. දකුණු ආසියානු රටවල අගවිනිසුරුවරුන්, විනිශ්චයකාරවරුන් හා කීර්තිමත් නීතිවේදීන් සහ බටහිර රටවල අගවිනිසුරුවරුන් සහභාගී වන මෙම සමුළුවේ අරමුණු ගැන අග්‍රවිනිශ්චයකාර මොහාන් පීරිස් දැක්වූ අදහස් මෙසේය.මිහිකතගේ පැවැත්ම සම්බන්ධයෙන් ජගත් ප්‍රජාව විදිහට අප අභියෝගයකට මුහුණ දී සිටිනවා. ඒ අතරම පරිසරය ආරක්ෂා කිරීමට විශාල ගොනුවීමක් දකුණු ආසියාවෙන් මතුව තිබෙනවා. ඒ සඳහා මෙම රටවල අගවිනිසුරුවරු මඟ පෙන්වීමක් ලබාදීමට අදහස් කළේ ඇයි?පරිසරය රැකීමට දායකත්-වයක් අධිකරණ නියෝග මඟින් ලබාදිය හැකියි. ඒ නිසා පරිසරය රැකීමේ ව්‍යාපෘතිය ක්‍රියාත්මක කිරීමේ දී කේන්ද්‍රීය දායකත්වයක් අගවිනිසුරුවරුන්ට ලබාදිය හැකි බව දකුණු ආසියානු කලාපීය අගවිනිසුරුවරුන් විශ්වාස කරනවා‍. පාරිසරික සාධාරණත්වය පිළිබඳ අග්‍රවිනිශ්චයකාරවරුන‍්ගේ වට‍‍මේස සාකච්ඡාව ආරම්භ වූයේ එම අරමුණ මතයි.පාරිසරික සාධාරණත්වය පිළිබඳ දකුණු ආසියානු කලාපීය අගවිනිසුරුවරුන්ගේ වටමේස සාකච්ඡාව කලාපීය අගවිනිසුරුවරුන්ගේ සමුළුවේ උප කමිටුවක්ද?දකුණු ආසියානු කලාපීය (සාර්ක්) ර‍-ටවල නීතිමය වශයෙන් පොදු බවක් ඇති විය යුතු බවට විශ්වාසයක් පවතිනවා. එය “සාර්ක් රටවල නීතිය” විදිහට හඳුන්වන්න පුළුවන්. පාරිසරික සාධාරණත්වය පිළිබඳ මේ ගොනුවීම “සාර්ක් නීතිය” කියන සංකල්ප තුළින් මතුවූ කුඩා ඒකරාශිවීමක්. අගවිනිසුරුවරුන් සක්‍රීය වී මෙම නීති පද්ධතිය ක්‍රියාත්මක ක‍‍ළහොත් මහජනයා අතරට පරිසරය සුරක්ෂිත කිරීමේ සංකල්ප පහසුවෙන් ගෙන යා හැකියි.පාරිසරික සාධාරණත්වය පිළිබඳ මෙම සංවාදය ඉදිරියට ගෙන යාම සඳහා ශ්‍රී ලංකාව තෝරා ගැනීම කෙරෙහි බලපෑ විශේෂ හේතුවක් තිබෙනවාද?පරිසරය ආරක්ෂා කිරීම වෙතට නැඹුරු වූ ඉතාම හොඳ නීති පද්ධතියක් අපට තිබෙනවා. එය ප්‍රායෝගිකව ක්‍රියාත්මක කිරීමට අපි විශාල දායකත්වයක් දක්වා තිබෙනවා. ඒ නිසා ශ්‍රී ලංකාව ජීවත්වීමට ඉතාම හිතකර පරිසරයක් තිබෙන රටක් විදිහට පිළිගැනීම් ලබා තිබෙනවා. මෙම සමුළුව ශ්‍රී ලංකාවේ පැවැත්වීමට එම අවබෝධය නිසැකවම බලපාන්න ඇති.ශ්‍රී ලංකාවේ ඉතාම ශක්තිමත් පාරිසරික නීති පද්ධතියක් පවතින බව ඔබ පැවසුවා. මෑත කාලීනව එහි සිදු වූ වර්ධනයන් දැක්විය හැකිද?අද රටේ පාරිසරික ප්‍රශ්න පිළිබඳ තියුණු සංවේදී බවක් තිබෙන බව පෙනෙනවා. මෙයට දශකයකට පෙර දුම්පානය කරන්නන් ඕනෑ තරම් මහ මඟ දකින්න ලැබෙනවා. සිගරට් කොටවලින් හා කැළි කසළවලින් පිරුණු පදිකවේදිකා දකින්න ලැබුණා. නමුත් අද ඒ පදික වේදිකාවල දකින්න ලැබෙන්නේ ගහකොළ, විශාල පරිවර්තනයක් ඇතිව තිබෙනවා. මේ නිසා සිගරට් කොට විසි කරන්නන් දකින්න නැහැ.ඒ වා‍ෙග්ම මෝටර් රථවල දුම් පරීක්ෂා කිරීම අනිවාර්ය කර තිබෙනවා. මෙයට අවුරුදු 10කට කළින් දුම් කෝච්චි වගේ දුම් පිටකරගෙන යන බස් රථ නිතර මහමඟදී දකින්න ලැබුණ‍ා. එවැනි දර්ශන අද අපිට දකින්න නැහැ. ඒ නිසා පරිසරය ආරක්ෂා කිරීම පැත්තෙන් අපි ප්‍රගතියක් ලබා දී තිබෙනවා.ඉන්දියාවේ කූඩම්කුලම් න්‍යෂ්ථික බලාගාර හා සේතු සමුද්‍ර ව්‍යාපෘති නිසා ලංකාවට මතුවිය හැකි ගැටලු මෙම පාරිසරික සමුළුව තුළ සාකච්ඡාවට ගෙන තිබේද?පාරිසරික ගැටලු නිශ්චිත ප්‍රදේශයකට සීමා කළ නොහැකියි. මෙවැනි මැදිහත් වීමක් අවශ්‍ය ඒනිසාමයි. මේ සමුළුව නිසා ඇතිවන සංවාදය හෙටින් අවසන් වන දෙයක් නොවෙයි. මේ සාකච්ඡාව අපි ඉදිරියටත් ගෙන යා යුතුයි.සේතු සමුද්‍ර ව්‍යාපෘතිය නවතා දැමීමට ඔවුන් තීරණය කර තිබෙනවා. කූඩම්කුලම් න්‍යෂ්ථික බලාගාරය පිහිටි දකුණු ඉන්දියාවේ සිට ශ්‍රී ලංකාවේ උතුරු පළාතට ඇත්තේ සැතපුම් 26ක දුරක් පමණයි. එය කොළඹ සිට මීගමුවට ඇති දුරට සමාන දුරක්. කොළඹ සිදු වන දෙයක් මීගමුවේ පරිසරයට බලපෑමක් ඇති කරනවා. නමුත් මේ ගැටලුවේදී කිසිම සිවිල් සංවිධානයක් ඒ වෙනුවෙන් හඬක් නැඟුවේ නැහැ.පාරිසරික ගැටලු විසඳා ගැනීම සඳහා අධිකරණය වෙත යොමුවීමේ වැදගත්කම ජනතාව වටහාගෙන තිබේද?වර්තමානය වන විට හැමදාම වාගේ විවිධ අධිකරණවල පරිසරය හා සම්බන්ධ නඩු විභාග වෙනවා. ඒවා පරිසරයට අපිරිසිදු වාතය, දුගන්ධය පිට කිරීම සම්බන්ධව වෙන්න පුළුවන්. එහෙම නැත්නම් අපිරිසිදු තරලය පිට කිරීම, විලම්භිත ද්‍රව්‍යය පරිසරයට මුසු කිරීම සම්බන්ධව වෙන්න පුළුවන්. මේ විදිහට පුළුල් ක්ෂේත්‍රයක් හා සම්බන්ධ නඩු අධිකරණය ඉදිරියේ විභාග වෙනවා. අධිකරණය නඩු තීන්දු මඟින් විශාල වශයෙන් පරිසර දූෂණය පාලනය කිරීමට සම්බන්ධ වෙනවා.ධරණීය සංවර්ධනය හා පරිසරය සුරක්ෂිත කිරීම පිළිබඳ ගැටලුවේ දී අධිකරණයේ මඟ පෙන්වීම කුමක්ද?දක්ෂිණ අධිවේගී මාර්ගය ඉදිකිරීමේ දී හා බේස්ලයින් මාර්ගය පුළුල් කරන විට නඩු ගණනාවක් ඉදිරිපත් වුණා. ඒවා ඇත්ත වශයෙන්ම ද්වේශයෙන් යොමු කළ නඩු නෙවෙයි. ඔවුන් ඉතාමත් ධනාත්මක විවේචන ඉදිරිපත් කළා. කුමන දිශාවක් ඔස්සේ, කුමන ප්‍රදේශ හරහා අධිවේගී මාර්ගය ගමන් කළ යුතුද?යන තීරණය අධිකරණය ගත්තේ ඒ සියලුම මතයන්ට අවධානය යොමු කරමින්.අද අපි පාරිසරික නීතිය අධ්‍යයනය කරන්නේ ඉතාමත් සක්‍රීය නීති පද්ධතියක් තුළයි. පාරිසරික නීතිය මැනවින් ක්‍රියාත්මක වීමට අපේ නීති පද්ධතියේ සක්‍රීයභාවය බලපා තිබෙනවා.ඔබ පවසන්නේ පාරිසරික නීතිය නිරපේක්ෂක නොමැති බවද?එක පැත්තකින් අපිට සංවර්ධනය පිළිබඳ අභියෝගය තිබෙනවා. ඒ වගේම අපි පරිසරය ආරක්ෂා කළ යුතුයි. ඒ නිසා ගැටලු සහගත අවස්ථා මතුවෙනවා. මේ ගැටලුවේ දී අපි 100%ක් නිවැරැදි යයි පෙන්වා දීමට මම උත්සාහ කරන්නේ නැහැ.හැකියි. එහිදී එය පරිසරයට අවම වශයෙන් බලපාන ආකාරයට කටයුතු කළයුතු බවට අධිකරණය මඟ පෙන්වා තිබෙනවා.කෙටියෙන්ම කිව්වොත් පරිසර දූෂණය මුළුමණින්ම නැවැත්විය යුතුය කියලා නීතියේ කොතනකවත් නැහැ. නමුත් එවැනි දෙයකට ඉඩදිය හැක්කේ සීමිත පරාසයන් ඔස්සේයි. තාක්ෂණයෙන් නියම කරන යම් යම් ප්‍රමිතින් අපිට වැදගත් වෙන්නේ මෙහිදී. නීතියේ උත්සාහය සංවර්ධනය හා පරිසරය පිළිබඳ තුලිතතාවයක් ඇති කිරීමයි.බටහිර රටවල් පරිසරය ආරක්ෂා කිරීමේ වැදගත්කම නිරන්තරයෙන්ම පුනරුච්චාරණය කළත් වායුගෝලයට වැඩි වශයෙන්ම දූෂණය කරන්නේ ඔවුන්නේද?ශ්‍රී ලාංකිකයන් හැටියට පරිසරය ආරක්ෂා කිරීමේ වැදගත්කම අපි දුරාතීතයේ සිටම දැනගෙන සිටියා. මිනිසා පරිසරයේ කොටසක් බැවින් එය විනාශ කිරීමට මිනිසාට හැකියාවක් නොමැති බව ඔවුන් විශ්වාස කළා. මානව අයිතිවාසිකම් ආරක්ෂා කිරීමේ වැදගත්කම පිළිබඳවත් හොඳ අවබෝධයක් අපිට දීර්ඝ කාලයක සිටම තිබෙනවා.බටහිර රටවල් මානව හිමිකම් කතා කරන්න පටන් ගත්තේ දෙවන ලෝක යුද්ධයෙන් පස්සෙ. ආසියාතික රටවල බුදු දහම ඇතුළු අනෙකුත් ආගම්වලින් මානව හිමිකම් ගැන කතා කළේ මෙයට වසර 2500කට පෙර. පරිසරය ආරක්ෂා කිරීම ගැන අදහස වුණත් එහෙමයි. මේ සමුළුවෙන් අපි බලාපොරොත්තු වෙන්නේ කලාපයක් හැටියට මේ ගැන අපේ ස්ථාවරය ලෝක ප්‍රජාවට ඉදිරිපත් කරන්නයි.ඒක මේ විදිහට කියන්න පුළුවන්. ‘ධරණීය සංවර්ධනය හා පාරිසරික සුරක්ෂිතතාව’ පිළිබඳ අදහසට අපි විතර්කයෙන්ම එකඟයි. නමුත් ඒ අතරම බටහිර රටවලින් ‍අප වැනි දියුණු වෙමින් පවතින රටවලට ඉටු විය යුතු සාධාරණයක් ද තිබෙනවා.එය නම් බටහිර රටවල් බුක්ති විඳින මේ සම්පත් කන්දරාව ගොඩනගා ගත්තේ අප සියලු දෙනාටම අයත් මිහිකතට නොයෙකුත් ආකාරයෙන් හානි කිරීමෙන්. දකුණු ආසියානු රටවල් වායුගෝලයට හානි කර නැහැ. එය ආරක්ෂා කිරීමට කටයුතු කර තිබෙනවා. ඒ නිසා ඔවුන් මේ රටවලට තාක්ෂණික වශයෙන් සංවර්ධන අභියෝගය ජය ගැනීම සහය දිය යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n140811_7</link>
    <topic>බටහිර වෙරළ තීරයේ විදුලි ජාලයට නව විදුලි ව්‍යාපෘති</topic>
    <author/>
    <content>[2014-08-11 ප.ව 02.30]මීගමුව සිට ගාල්ල දක්වා ‍බටහිර වෙරළ තීරයේ විදුලි ජාලයට නව ව්‍යාපෘති හයක් එක්කිරීමට යෝජනා කෙරේ.ලංකා විදුලි පුද්ගලික සමාගම මඟින් මෙය ක්‍රියාත්මක කිරීමට නියමිතය.කිලෝවොට් 33 ක රැහැන් මාර්ගයක් කිලෝමීටර් 16 ක් දක්වා ඉදිකිරීම එක් ව්‍යාපෘතියකට ඇතුළත් වෙයි.මෙම ව්‍යාපෘති හය සඳහා අපේක්ෂිත මුළු වියදම රුපියල් මිලියන හැට අටක් පමණ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n140811_6</link>
    <topic>දළ ඇතා මැරූ සැකකරු වහ කයි</topic>
    <author/>
    <content>[2014-08-11 ප.ව 01.30]හම්බන්තොට වනයේ සිටි එකම දළ ඇතාට වෙඩි තබා මැරූ පුද්ගලයා අදාල ගිනි අවිය පෙන්වීමට යන අතර වස පානය කොට ‍තිබේ.පොලිසිය පැවසවේ සැකකු හම්බන්තොට මහ රෝහලයට ඇතැළත් කළ බවයි.දළ ඇතු වෙඩි තබා මරා දැමීම සම්බන්ධයෙන් මෙම පුද්ගලයා අත්අඩංගුවට ගෙන තිබෙන්නේ ඊයේ දිනයේ දීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n140811_5</link>
    <topic>කොරියානු භාෂා ප්‍රවීනතා විභාග ප්‍රවේශ පත්‍ර අද සිට ‍</topic>
    <author/>
    <content>[2014-08-11 පෙ.ව 11.30]12 වන කොරියානු භාෂා ප්‍රවීණතා විභාගය සඳහා ප්‍රවේශපත්‍ර නිකුත් කිරීම අද සිට 14 දා දක්වා සිදුකෙරේ. ප්‍රවේශපත්‍ර නිකුත් කිරීම කොළඹ මධ්‍යස්ථාන 2 කදී හා දිවයින පුරා මධස්ථාන 12 කදී සිදු කෙරේ.අතුරුගිරිය ජාතික වැවැලි කළමනාකරණ ආයතනය හා රත්මලාන ශ්‍රී ලංකා විදේශ සේවා නියුක්ති කාර්යාංශයේ පුහුණු මධ්‍යස්ථානය කොළඹ පිහිටි මධ්‍යස්ථාන දෙකයි.කොරියානු රජය හා ඇති කරගත් අවබෝධතා ගිවිසුමට අනුව කොරියානු භාෂා ප්‍රවීණතා විභාගය පවත්වනු ලැබේ.මෙවර විභාගය ඔක්තෝබර් 11 හා 12 දෙදින පැවැත්වීමට නියමිතය.ධීවර හා ඉදිකිරීම් ක්ෂේත්‍රයේ රැකියා සඳහා පමණක් එය පවත්වනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n140811_4</link>
    <topic>පුර නැඟුමෙන් උතුරු නැගෙනහිර සංවර්ධනය කෙරේ</topic>
    <author/>
    <content>[2014-08-11 පෙ.ව 10.30]යුධ ගැටුම් හේතුවෙන් විනශයට පත්වූ උතුරු නැගෙනහිර පළාත් පාලන ආයතන 29 ක් සඳහා රුපියල් මිලියන දහ දහස් හත්සිය පනහන් වෙන්කිරීමට රජය තීරණය කර තිබේ. ඒ අනුව පුර නැගුම ව්‍යාපෘතිය යටතේ මෙම සංවර්ධන නටයුතු ක්‍රියාත්මක වේ.මේ සඳහා අමෙරිකානු ඩොලර් මිලියන අසූ හයක් වැයවන බව පැවසේ.ඩොලර් මිලියන පනහක් අන්තර්ජාතික සංවර්ධන ඒජන්සියේ ණය ආධාරයක් ලෙස ලැබෙන අතර ඕස්ට්‍රේලියානු රජයෙන් අමෙරිකානු ඩොලර් මිලියවන 18.8 ක් ලබාදීමට නියමිතය.ඉතිරි මුදල ශ්‍රී ලංකා රජය මඟින් ලබාදෙන බව ආර්ථික සංවර්ධන අමාත්‍ය බැසිල් රාපක්ෂ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n140811_1</link>
    <topic>ජාත්‍යන්තර කෘෂිකාර්මික පර්යේෂණ විද්වත් සම්මන්ත‍්‍රණය අද</topic>
    <author>විජිත ජයසිංහ</author>
    <content>ජාත්‍යන්තර කෘෂිකාර්මික පර්යේෂණ විද්වත් සමුළුව අද කොළඔ දී ආරම්භ වෙයි.ශී‍්‍ර ලංකා පදනම් ආයතනයේ අද සහ හෙට පැවැත්වීමට නියමිත මෙම සමුළුව සංවිධානය කරනු ලබන්නේ ශී‍්‍ර ලංකා කෘෂිකාර්මික පර්යේෂණ ප්‍රතිපත්ති සභාව මඟිනි.ජාත්‍යන්තර කෘෂිකාර්මික පර්යේෂණ ආයතන 200ක් පමණ නියෝජනය කරමින් නියෝජන කරමින් නියෝජිතයන් මෙයට සගභාගී වෙයි.සංවර්ධිත රටවල් රැසක සහයෝගය ලබා ගනිමින් විද්‍යාත්මක දැනුම සහ දක්ෂතා හුවමාරුව තුළින් කෘෂිකාර්මික ගැටලු විසඳා ගැනීම කෙරෙහි මෙහිදී අවධානය යොමු කෙරේ.ආර්ථික සංවර්ධන අමාත්‍ය බැසිල් රාජපක්ෂ මහතා සහ  කෘෂිකර්ම අමාත්‍ය මහින්ද යාපා අබේවර්ධන යන අමාත්‍යවරුගේ ප්‍රධානත්වයෙන් මෙහි.  මහතාගේ සමාරම්භක උත්සවය අද පෙරවරුවේ දී ආරම්භ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408112</link>
    <topic>ජනපති පෙරහර නැරඹීමට ආ සැදැහැවතුන්ගේ සුව දුක් විමසයි...</topic>
    <author>ඡායාරූප - සුදත් සිල්වා</author>
    <content>මහනුවර ඓතිහාසික ඇසළ පෙරහරට සහභාගීවීමට ගොස් සිටින ජනාධිපති මහින්ද රාජපක්ෂ මැතිතුමා පෙරේදා (9) පස්වරුවේ මහනුවර නගරයේ සංචාරය කරමින් පෙරහර නැරඹීමට පැමිණි සැදැහැවතුන්ගේ සුවදුක් විමසීය. එම සැදැහැවතුන්ට ආහාර පාන බෙදාදීම සඳහා මහනුවර නගර සභාව විසින් ක්‍රියාත්මක කර ඇති වැඩසටහනට ද එක් වූ ජනාධිපතිතුමා මහනුවර සේනානායක වීදියේ දී සැදැහැවත් ජනතාව සඳහා ආහාරපානවලින් සංග්‍රහ කළේය. මධ්‍යම පළාත් ප්‍රධාන අමාත්‍ය සරත් ඒකනායක, මහනුවර නගරාධිපති මහේන්ද්‍ර රත්වත්තේ මහත්වරු අතුළු පිරිසක් ද මීට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408113</link>
    <topic>නුවර පෙරහර සාර්ථකව නිම කළ බවට සංදේශය අද ජනපතිට පිළිගන්වයි</topic>
    <author>@ අසේල කුරුළුවංශ</author>
    <content>පෞරානික චාරිත්‍ර ආරක්ෂා කර ගනිමින් වඩා විචිත්‍රවත්ව මහනුවර ඇසළ පෙරහර මංගල්‍යය සාර්ථකව පැවත් වූ බව දැක්වෙන පෙරහර සංදේශය දියවඩන නිළමේ ප්‍රදීප් නිලංග දෑල මහතා විසින් ජනපති මහින්ද රාජපක්ෂ මහතා වෙත අද (11) මහනුවර ජනපති මැදුරේ දී පිළිගැන්වීමෙන් පසු මෙවර පෙරහර මංගග්‍යය නිමාවට පත්වෙයි.දවල් පෙරහර වීදී සංචාරය කිරීමෙන් පසු දියවඩන නිළමේ තුමන් සිවු මහා දේවාළ බස්නායක නිළමේවරු සමඟ පෙරහරින් ජනපති මැදුර වෙත ගොස් පෙරහර සංදේශය ජනපති වෙත බාරදෙයි.දවල් පෙරහර අද (11) දහවල් 12.54 ට උතරු දිශාභිමුඛව ගණදෙවි කෝවිළ අභියසින් පිටත්ව කටුකැලේ වීදිය, දළදා වීදිය, ඊ.එල් සේනානායක වීදිය, කන්දේ වීදිය ඔස්සේ ඩී.එස් සේනානායක වීදයේ මංසන්ධියට පැමිණ සවස 3.15 ට උතුරු දිශාභිමුඛව ගෙඩිගේ විහාරයෙන් පිටත්වන ශ්‍රී දළදා මාලිගාවේ පෙරහර හා එක්ව ඩී.එස් සේනානායක වීදිය, පන්සල පාර ඔස්සේ දේව වීදියෙන් රජ වීදියට හැරී මාලිගා චතුරස්‍රයේ තෙවරක් ප්‍රදක්ෂින කොට සවස 5.12 ට ගෙවදීමට නියමිතය.පෙරහර ගෙවදීමෙන් පසු මෙවර පෙරහරට සහභාගි වී දක්ෂතා දැක්වූ කලාකරුවන්ට ත්‍යාග හා සහතිකපත් ලබාදීම ද ජනාධිපති මහින්ද රාජපක්ෂ මහතා අතින් සිදුකෙරෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408114</link>
    <topic>ඌව පළාත් සභා අපේක්ෂකයන්ට මනාප අංක ලබා දීම අදත් හෙටත්</topic>
    <author>නිරුෂි විමලවීර</author>
    <content>ඌව පළාත් සභා මැතිවරණයට තරග කරන අපේක්ෂකයන්ට මනාප අංක ලබා දීම අද (11) සහ හෙට (12) සිදු ‍කරන බව නියෝජ්‍ය මැතිවරණ කොමසාරිස් එම් .එම්. මොහමඩ් මහතා පවසයි.සිංහල අකාරාධි පිළිවෙළට ලබා දෙන මනාප අංක සියල්ල අද ලබා දීමට උපරිම අයුරින් උත්සාහ ගන්නා බව නියෝජ්‍ය මැතිවරණ කොමසාරිස්වරයා අනාවරණය කරයි. මොනරාගල දිස්ත්‍රික්කයේ අපේක්ෂක මනාප අංක සකස් කොට අවසන් බවත් බදුල්ල දිස්ත්‍රිකයේ අපේක්ෂකයන් වැඩි පිරිසකගේ මනාප අංක මේ වන විට සකස් කර ඇති බවත් ඒ මහතා සඳහන් කරයි.පළාත් දෙකට ඡන්දයෙන් තෝරා පත්කෙරෙන්නේ මන්ත්‍රිවරු තිස්දෙදෙනෙක් බවත් දිස්ත්‍රික් දෙකේ වැඩිම මන්ත්‍රි ධුර සංඛ්‍යාවක් දිනා ගන්නා පක්ෂයට ප්‍රසාද මන්ත්‍රි ධුර දෙකක් හිමිවන බව කී හෙතෙම ඒ අනුව ඌව පළාත මන්ත්‍රි ධුර 34 කින් සමන්විත බව කියයි.ඌව පළාතේ මන්ත්‍රි ආසන 34 සඳහා මෙවර අපේක්ෂකයන් 617 දෙනෙක් තරඟ කරන බවද ඉන් බදුල්ල දිස්ත්‍රිකයේ මන්ත්‍රි ධුර 18 සදහා අපේක්ෂකයන් 294 දෙනෙක්ද ,මෙනරාගල දිස්ත්‍රිකයේ මන්ත්‍රි ධුර 14 සඳහා අපේක්ෂකයන් 323 දෙනෙක්ද තරඟ කරන බව අවධාරණය කරයි.සැප්තැම්බර් 20දා පැවැත්වෙන ඌව පළාත් සභා මැතිවරණය සදහා මෙවර බදුල්ල දිස්ත්‍රික්කය නියෝජනය කරමින් ඡන්ද දායකයන් 6,09,966ක් ද මොණරාගල දිස්ත්‍රික්කය නියෝජනය කරමින් ඡන්ද දායකයන් 3,32,764ක් ද ඡන්දය භාවිතා කිරීමට සුදුසු කම් ලබා ඇතැයි කී ඒ මහතා මෙවර ඌව පළාත් මැතිවරණයේදි ඡන්ද දායකයන් 9,42,730 දෙනෙක් ඡන්දය භාවිතා කිරීම සඳහා සුදුසුකම් ලබා ඇතැයි ද සදහන් කරයි.බදුල්ල දිස්ත්‍රිකයේ ඡන්ද මධ්‍යස්ථාන 516ක්ද මොණරාගල දිස්ත්‍රික්කයේ ඡන්ද මධ්‍යස්ථාන 318ක්ද ඡන්දය පැවැත්නෙ බව හෙතෙම වැඩි දුරටත් පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408115</link>
    <topic>ලෝක තරුණ සමුළු මහලේකම් කාර්යාලය ජනපති හෙට විවෘත කරයි</topic>
    <author>ජයසිරි මුණසිංහ සහ චමීර ඇල්ලදෙණිය</author>
    <content>පොදුරාජ්‍ය මණ්ඩලයීය සමුළුවේ සභාපති ධුරය දරන ජනාධිපති මහින්ද රාජපක්ෂ මහතා විසින් හෙට (12) හම්බන්තොට පරිපාලන සංකීර්ණ භූමියේ ස්ථාපිත ‘ලෝක තරුණ සමුළු මහලේකම් කාර්යාලය” විවෘත කරනු ලබන්නේය.පොදුරාජ්‍ය මණ්ඩලයීය සමුළුවට සමගාමීව 9 වැනි ලෝක තරුණ සමුළුව මේ වසරේ මැයි මස 06 සිට 10 වැනිදා දක්වා ශ්‍රී ලංකාවේ දී පැවැත්විණි. එහිදී ලෝක තරුණ සමුළු මහලේකම් කාර්යාලයක් මෙරට ස්ථාපිත කරන්නැයි යෝජනා විය.එම යෝජනාව පිළිගත් ශ්‍රී ලංකාව ඉතා ඉක්මනින් මේ ලේකම් කාර්යාලය ස්ථාපිත කිරීම ජගත් තරුණ ප්‍රජාවගේ ඇගැයීමට ලක්වී තිබේ.යෞවන කටයුතු හා නිපුණතා සංවර්ධන ඇමැති හා පොදුරාජ්‍ය මණ්ඩලයීය තරුණ කටයුතු අමාත්‍යවරුන්ගේ සංවිධානයේ සභාපති ඩලස් අලහප්පෙරුම, විදේශ කටයුතු ඇමැති මහාචාර්ය ජී. එල්. පීරිස්, හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ යන මහත්වරු ප්‍රධාන තරුණ සමුළුවේ විධායක සාමාජිකයින් නවදෙනා, එක්සත් ජාතීන්ගේ සංවිධානයේ මේ පිළිබඳ ව්‍යාපෘති කළමනාකරු ද මේ අවස්ථාවට එක්වීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408116</link>
    <topic>පහ වසර ශිෂ්‍යත්ව විභාගයට ඊයේ සිට උපකාරක පන්ති බෑ</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගයට පෙනි සිටින සිසුන් සඳහා ඊයේ (10) මධ්‍යම රාත්‍රී 12.00න් පසුව විභාගය අවසන් වන තෙක් උපකාරක පන්ති පැවැත්වීම සපුරා තහනම් බව විභාග දෙපාර්තමෙන්තුව කියා සිටී. විභාග නීති කඩ කරන්නන්ට 1968 අංක 25 දරණ ප්‍රසිද්ධ විභාග පනත යටතේ දැඩි නීතිමය පියවර ගන්නා බව විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා අවධාරණය කරයි.පහ වසර ශිෂ්‍යත්ව විභාගය මේ මස 17 වනදා ආරම්භ කෙරෙන අතර එම විභාගයට අදාළ උපකාරක පන්ති පැවැත්වීම ඊයේ (10) මධ්‍යම රාත්‍රි 12.00න් පසුව විභාගය අවසන් වන තෙක්සපුරා තහනම් වේ.විභාගය පැවැත්වෙන සම්පූර්ණ කාලය තුළ උපකාරක පන්ති පැවැත්වීම මෙන්ම සංවිධාන කිරීම,පන්ති මෙහෙයවීම,විෂයානුබද්ධ දේශන,සම්මන්ත්‍රණ වැඩමුළු පැවැත්වීම, එම විභාග සඳහා අනුමාන ප්‍රශ්න ඇතුළත් ප්‍රශ්න පත්‍ර මුද්‍රණය කිරීම, ඒවා බෙදා හැරීම, විභාග ප්‍රශ්න පත්‍රවල ප්‍රශ්න ලබා දෙන බවට හෝ ඒ හා සමාන ප්‍රශ්න ලබා දෙන බවට පෝස්ටර් බැනර් කටවුට් අත් පත්‍රිකා විද්‍යුත් හෝ මුද්‍රිත මාධ්‍ය මගින් ප්‍රසිද්ධ කිරීම හෝ එවැනි දෑ ළග තබා ගැනීම සපුරා තහනම් වේ.මේ නියෝග නොසලකා හරින යම් පුද්ග‍ලයෙක් හෝ ආයතනයක් ‍ක්‍රියා කරන්නේ නම් විභාග පනත කඩ කරන අයෙක් බව පෙන්වා දෙන විභාග කොමසාරිස් ජනරාල්වරයා මේ අයට එරෙහිව නීතිමය පියවර ගන්නා බව කියා සිටි.මේ කරුණු කඩකරමින් විභාග නීති රීති උල්ලංඝනය කරන අයකු හෝ ආයතනයක් වෙත් නම් ළඟම ඇති පොලිස් ස්ථානයට හෝ විභාග දෙපාර්තමේන්තුවට දැනුම් දෙන ලෙස ද විභාග කොමසාරිස් ජනරාල්වරයා ඉල්ලා සිටී.විභාග නීති උල්ලංඝනය කරන්නන් පිළිබඳ විභාග දෙපාර්තමේන්තුවේ දුරකතන අංක 0112784208, 0112784537 හෝ විභාග දෙපාර්තමේන්තුවේ හදිසි ඇමතුම් අංක 1911 ට හෝ පොලිස් මුලස්ථානය 0112421111 හෝ 1911 දුරකතන අංකවලට දැනුම් දිය හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408117</link>
    <topic>යුද ගැටුම්වලින් වැනසුණු උතුරු-නැ‍ඟෙනහිර සංවර්ධනය වේගවත් කිරීමට මිලියන 10750ක්</topic>
    <author>මහින්ද අලුත්ගෙදර</author>
    <content>යුද ගැටුම් හේතුවෙන් විනාශයට පත් උතුර සහ නැඟෙනහිර පළාත්වල සංවර්ධන කටයුතු වේගවත් කරමින් පළාත් පාලන ආයතන 79 ක් සඳහා රුපියල් මිලියන 10,750ක් වෙන් කිරීමට රජය තීරණය කරයි.ඒ අනුව පුර නැඟුම ව්‍යාපෘතිය යටතේ මේ සංවර්ධන කටයුතු ක්‍රියාත්මක කරන අතර ගම සංවර්ධනය කර රට සංවර්ධනය කිරීම සඳහා සියලු දෙනාම එක්විය යුතු බව ආර්ථීක සංවර්ධන ඇමැති බැසිල් රාජපක‍්ෂ මහතා ප්‍රකාශ කරයි.උතුර සහ නැඟෙනහිර පළාත් පාලන ආයතන 79 ක පුර නැගුම ව්‍යාපෘතියේ දෙවන අදියර යටතේ ප්‍රතිපාදන වෙන්කිරීම සහ දෙවන අදියර කටයුතු ආරම්භ කිරීම වෙනුවෙන් ආර්ථික සංවර්ධන අමාත්‍යංශයේ පැවති උත්සවයක දී ඇමැතිවරයා මේ බව සඳහන් කළේය.මේ සඳහා ඇමෙරිකානු ඩොලර් මිලියන 86ක් වැයවන අතර ඉන් ඇමෙරිකානු ඩොලර් මිලියන 50ක් අන්තර් ජාතික සංවර්ධන ඒජන්සියේ ණය ආධාරයක් ලෙස ලෝක බැංකුව හරහා ලබාදෙන බවද ඇමෙරිකානු ඩොලර් මිලියන 18.8 ක් ඔස්ට්‍රේලියානු රජයේ ආධාරයක් ලෙස ලබාදෙන බවද සඳහන් කළ බැසිල් රාජපක්ෂ මහතා ඉතිරි මුදල ශ්‍රී ලංකා රජය මඟින් ලබාදෙන බවද ප්‍රකාශ කළේය.ආර්ථීක සංවර්ධන අමාත්‍යාංශය මඟින් ක්‍රියාත්මක වන පුර නැගුම ව්‍යාපෘතිය උතුරු නැඟෙනහිර පළාත් පාලන සේවා වැඩිදියුණු කිරීමේ ව්‍යාපෘතිය ලෙස පෙර හදුන්වන ලද අතර එම ව්‍යාපෘතිය යටතේ උතුරු පළාතට අයත් යාපනය, කිළනොච්චිය, මුලතිව්, වවුනියාව හා මන්නාරම යන දිස්ත්‍රික්කයන් ද නැඟෙනහිර පළාතට අයත් අම්පාර, මඩකලපුව සහ ත්‍රිකුණාමලය යන දිස්ත්‍රික්ක තුළ පිහිටි පලාත් පාලන ආයතන 79ක් සඳහා ප්‍රතිපාදන ලබාදීම 2010 වර්ෂයේ සිට ආර්ථීක සංවර්ධන අමාත්‍යාංශය මඟින් සිදු කරයි.ප්‍රාදේශීය හා ග්‍රාමීය මට්ටමින් සම්බන්ධීකරණය කිරීම සඳහා පළාත් පාලන ආයතනවල පරිපාලනය ශක්තිමත් කිරිම තුළින් එම ආයතනවල ධාරිතා වර්ධනය කර වඩා යහපත් හා කාර්යක‍්ෂම පළාත් පාලන සේවාවක් මහජනතාවට ලබාදීම මෙහි අරමුණ බව ආර්ථීක සංවර්ධන අමාත්‍යාංශය පවසයි.මීට අමතරව අනුරාධපුරය, පොළොන්නරුව, පුත්තලම සහ මොනරාගල දිස්ත්‍රික්ක හතරට අයත් පළාත් පාලන ආයතන 22ක් පුර නැගුම ව්‍යාපෘතිය යටතේ සංවර්ධනය කිරීමට ද තෝරාගෙන ඇතැයි එම අමාත්‍යාංශය කියයි.මෙම මුදල් ආයෝජනය කිරීමේ දී මූලික සංරචක කිහිපයකට අවධානය යොමු කරන බව පෙන්වා දුන් බැසිල් රාජපක්ෂ මහතා යටිතල පහසුකම් සංවර්ධනය, වගවීම් ආයතනගත කිරීම, ධාරිතා වර්ධනය, ඇගයීම් හා තක්ෂේරුකරණය යන අංශද මේ යටතේ සිදුකිරීමට නියමිතයි.මෙම අවස්ථාවට සහභාගි වූ උතුරු සහ නැඟෙනහිර පළාත්වල පළාත් පාලන ආයතන ප්‍රධානින් බැසිල් රාජපක්ෂ අමාත්‍යවරයා ගෙනයන සංවර්ධන වැඩපිලිවෙල ඇගයීම ලක් කළහ.ඇමැතිවරුන් වන ඩග්ලස් දේවානන්දා, රිෂාඩ් බදියුදින්, එම්.එල්.ඒ.එම් අතාවුල්ලා, නැඟෙනහිර පළාත් ප්‍රධාන ඇමැති නජිඩ් අබ්දුල් මජිඩ්, ඒ ඒ දිස්ත්‍රික්කයන්හි දිස්ත්‍රික් ලේකම්වරු ඇතුළු පිරිසක් මේ අවස්ථාවට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408118</link>
    <topic>ලයිබීරියාවේ සිටින ශ්‍රී ලාංකික 200ක් මෙරටට ගෙන්වන තීරණ</topic>
    <author/>
    <content>අප්‍රිකානු කලාපය පුරා ශීඝ්‍රයෙන් පැතිර යන එබෝලා වෛරසය හේතුවෙන් ලයිබීරියාවේ සිටින ශ්‍රී ලාංකිකයන් 200 ක් මෙරටට ගෙන්වා ගැනීමට රජය තීරණය කරයි.ඔවුන් කඩිනමින් ශ්‍රී ලංකාවට ගෙන්වා ගැනීම සඳහා අවශ්‍ය පියවර ගෙන තිබෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි.ලයිබීරියාවේ ඇති වී තිබෙන අයහපත් සෞඛ්‍යමය වාතාවරණය මත එරට සිටින ශ්‍රී ලාංකික ශ්‍රමිකයන්ගේ ජීවිතවලට තර්ජනයක් ඇති වියහැකි බැවින් මේ තීරණය ගනු ලැබූ බවද නැවතත් ලයිබීරියාවට ශ්‍රමිකයන් යැවීම අත්හිටුවන බවද ඇමැතිවරයා අවධාරණය කරයි.එසේම ලයිබීරියාවේ සිටින ශ්‍රී ලාංකික ශ්‍රමිකයන්ගේ ඥාතීන්ට, තමන්ගේ හිතවතුන් මේ සම්බන්ධයෙන් දැනුවත් කර වහාම මෙරටට ගෙන්වා ගැනීමට කටයුතු කරන ලෙසද ඇමැතිවරයා ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n1408119</link>
    <topic>රට සංවර්ධනය කළ හැකි එකම නායකයා ජනපති මහින්දයි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>රට සංවර්ධනය කැර සාරධර්මවලින් පිරි සමාජයක් ගොඩනැගීමට හැකි මෑත භාගයේ පහළ වූ එකම නායකයා ජනපති මහින්ද රාජපක්ෂ මහතා බව අස්ගිරි පාර්ශ්වයේ මහනායක අතිපූජ්‍ය උඩුගම ශ්‍රී බුද්ධරක්ඛිත මහනාහිමියෝ පැවැසූහ.ජනපති එවැනි නායකයකු නොවන බව කීමට කිසිවකුට නොහැකි බවද උන්වහන්සේ කීහ.මධ්‍යම සංස්කෘතික අරමුදල මගින් ජනපති උපදෙස් මත රුපියල් ලක්ෂ 70ක මුදලක් වැයකර ප්‍රතිසංස්කරණය කරන ලද මහනුවර පැරණිතම විහාරය වන උඩවත්තේකැලේ රාම විහාරයේ සංඝාවාසය හා විහාර ගෙය සඝසතු කොට පූජා කිරීමේ උත්සවයේ දී අස්ගිරි මහනාහිමියෝ මේ බව ප්‍රකාශ කළහ.ජනපති මහින්ද රාජපක්ෂ මහතා විසින් විහාර මන්දිරය සහ සංඝාවාසය සඝසතු කොට පූජා කරනු ලැබීය.මෙහිදී අස්ගිරි මහනාහිමියෝ වැඩිදුරටත් කතා කරමින් රට සංවර්ධනය කැර ගොඩනැගීමේ උනන්දුව හා කැපවීම ජනපතිතුමා තුළ තිබුණත් මැති ඇමැතිවරුන්ගේ හා රාජ්‍ය නිලධාරීන්ගේ සහය නොමැතිව තනිව එය එතුමාට කළ නොහැකි බවත් පැවසූහ.ජනපති පවරන වැඩකොටස් වගකිවයුත්තන් නිසි පරිදි ඉටු නොකළහොත් එය රටටත් ජනතාවටත් සිදුකරන හානියක් බවත් තනතුරු දරමින් වැඩ නොකර වැටුප් ගන්නා උදවිය තමන් මේ බුක්ති විඳින්නේ මහජන මුදල් බව සිහියේ තබා ගත යුතු බවත් මහනාහිමියෝ කීහ.තමන් ගන්නා වැටුපට ණයකාරයින් වෙන්න එපා කියා මා ඔවුනට පවසනවා යැයිද උන්වහන්සේ පැවසූහ.අද ඇතැම් නිලධාරින් තම වගකීම් පැහැර හැර ක්‍රියා කිරීම නිසා අගෞරවයට ලක්වන්නේ රාජ්‍ය නායකයා බවත් ගන්නා වැටුපට වැඩක් නොකරන උදවියට මෙළොවදී පමණක් නොව පරළොවදී ද විපාක විඳින්නට සිදුවන බවත් මහනාහිමියෝ අවධාරණය කළහ.ස්වාභාවික විපත් පාලනය කිරීමේ හැකියාවක් රජයට නොමැති බවත් නියඟයෙන් පීඩා විඳින ප්‍රදේශවල ජනතාවට සහන සැලසීමට අප හැමෝම එක්විය යුතු බවත් මෙහිදී මහනාහිමියෝ ප්‍රකාශ කළහ.මෙහිදී රාම විහාරයේ විහාරාධිපති අම්පිටියේ ධම්මසිද්ධි හිමියෝ පිළිගැනීමේ කතාව සිදුකළ අතර සංස්කෘතික හා කලා කටයුතු ඇමැති ටී. බී. ඒකනායක, මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමති සරත් ඒකනායක, මධ්‍යම පළාත් සභාවේ සභාපති මහින්ද අබේකෝන් යන මහත්වරු මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081110</link>
    <topic>ශ්‍රීලනිපයේ ඉදිරි ගමන් මඟ පිළිබඳ ලක්ෂ 4ක ජනතාවක් දැනුවත් කළා</topic>
    <author>නිරුෂි විමලවීර</author>
    <content>‘රට රකින නිල් රැල්ල -සුරකිමු මවුබිම’ තේමාව යටතේ ශ්‍රී ලංකා නිදහස් පක්ෂයේ ඉදිරි ගමන් මඟ පිළිබඳ හාර ලක්ෂයක ජනතාවක් දැනුවත් කොට අවසන් යැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.ඒ යටතේ පක්ෂ සම්මේලන, තරුණ සහ කාන්තා සමුළු රට පුරා පවත්වමින් සැප්තැම්බර් 6දාට පෙර හය ලක්ෂයක ජනතාවක් පක්ෂ ඉදිරිගමන් මඟ පිළිබඳ දැනුවත් කිරීමට නියමිත යැයිද ඇමතිවරයා අනාවරණය කළේය.පසුගියදා ඇරැඹි මෙම වැඩපිළිවෙළ යටතේ ද පක්ෂ සම්මේලන අනූ හතරක් කාන්තා සමුළු අසු එකක් සහ තරුණ සමුළු එකසිය එකක් පැවැත්වූ බව ද පසුගිය සති අන්තය වන විට තුන් ලක්ෂ අසු පන් දහසක පිරිසක් දැනුවත් කර අවසන් බව ද හෙතෙම සඳහන් කළේය.ඊයේ(10) පැවැති මිනුවන්ගොඩ ශ්‍රී ලංකා නිදහස් පක්ෂ ආසන බල මණ්ඩල සමුළුවට එක් වෙමින් රාජපක්ෂ ඇමැතිවරයා එසේ පැවැසීය. රට රැකීම ශ්‍රී ලංකා නිදහස් පක්ෂයට අලුත් දෙයක් නොවන බව කී ඒ මහතා මේ රටේ ප්‍රගතිශීලි ජනතාව ශ්‍රීලනිපය වටා ඒකරාශිවන බව අනාවරණය කළේය.පක්ෂයේ සභාපතිවරයා මෙන්ම මේ රටේ ජනාධිපතිවරයා රටට නිදහස ලබා දුන් බව කී ඇමැතිවරයා ජනතාව ඒ පිළිබඳ දක්වන්නේ කෘතවේදිත්වයක් යැයි ද වැඩි දුරටත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081111</link>
    <topic>මහනුවර ඇසළ පෙරහරේ ශිල්පීන්ට සම්මාන</topic>
    <author>මහනුවර උතුර විශේෂ මහානාම ගලහිටියාව</author>
    <content>මහනුවර ඇසළ පෙරහරේ විශිෂ්ට රංගන කුසලතා එළිදැක්වූ කලා ශිල්පීන් රැසක් තෝරාගෙන ඔවුනට ජනාධිපතිවරයාගේ ප්‍රධානත්වයෙන් සම්මාන ප්‍රදානය කිරීමට මහනුවර ඇසළ පෙරහර භාරය කටයුතු යොදා ඇත.මෙම සම්මාන ප්‍රදානය කිරීමේ උළෙල අද (11) පස්වරුවේ දවල් පෙරහර ගෙවැදීමෙන් පසු මහනුවර ජනපති මැදුරේ දී සිදුකෙරේ. අවසන් කුඹල් පෙරහර දින සිට අවසන් රන්දෝලි මහ පෙරහර දින දක්වා මෙම කලා ශිල්පීන් තෝරා ගැනීමේ කාර්යය විශේෂ විනිශ්චය මණ්ඩලයක් මගින් තෝරා ගැනුණු අතර, මෙහිදී කලා ශිල්පීන් සහ කලා ශිල්පිනියන් 160 දෙනකුට ආසන්න සංඛ්‍යාවක් තෝරාගෙන ඇතැයි ඇසළ පෙරහර භාරය පවසයි.මහනුවර ඇසළ පෙරහරේ විශිෂ්ට කලාකරුවන්ට සම්මාන ප්‍රදානය කිරීමේ වැඩපිළිවෙළ ඇසළ පෙරහර භාරය මගින් වසර ගණනාවක සිට පවත්වාගෙන යන අතර, මෙහිදී ලේක්හවුස් ආයතනය විසින් ශ්‍රී දළදා මාළිගාවේ පෙරහරින් පමණක් තෝරාගනු ලබන කලාකරුවන් 25 දෙනකුට අනුග්‍රහය දැක්වීමට අපේක්ෂා කෙරේ. සමස්ත පෙරහරේ ඉදිරිපත් කෙරෙන වෙස් නැටුම්, උඩැක්කි, පන්තේරු, ගිනිකෙළි, දවුල්, බෙර, තම්මැට්ටම්, හේවිසි, හොරණෑ වාදන යනාදි අංග රැසකින් අතිවිශිෂ්ට ශිල්පීන් 05 දෙනකු ද, වයෝවෘද්ධ විශිෂ්ට ශිල්පීන් 10 දෙනකු ද, විශිෂ්ට සහ කුසලතා පූර්ණ යන අංශවලින් 50 දෙනකු බැගින් ද, විශිෂ්ට කණ්ඩායම් 20ක් ද සම්මාන ලැබීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081112</link>
    <topic>තල්ලියවත්තේ පාළු ඉඩමක අඩි පනහක උමගක්</topic>
    <author>අම්බලන්ගොඩ සමූහ ආර්. ඤාණදාස</author>
    <content>මීටියාගොඩ පොලිස් බල ප්‍රදේශයට අයත් තල්ලියවත්ත නමැති ගමෙහි පාලු ඉඩමක සිට වෙනත් ඉඩමකට පොළව යටින් අඩි පනහක් දිගට කපන ලද උමගක් පෙරේදා (9) සවස මීටියාගොඩ පොලීසියට ලැබුණු තොරතුරක් මත සොයා ගනු ලැබීය.පාලු නිවසේ වැසිකිළි වළේ කොන්ක්‍රීටි ලෑල්ල අසලින් මෙම උමග පටන් ගෙන ඊට ආසන්නයේ පිහිටි ඉඩමෙහි පොළව යට තිබෙන බව කියන කලු ගල දක්වා කපා තිබුණි.එහි පස් කඩා වැටීම වැළැක්වීමට ලෑලි තබා මුක්කු ගසා තිබුණි. ඒ තුළට විදුලි බලය ද ලබාගෙන තිබුණි.මෙම ස්ථානය පරීක්ෂා කිරීමට පැමිණි පොලිස් නිලධාරීන් විසින් එහි තිබී මුක්කු තද කරන උපකරණයක්, පුද පූජා පවත්වනු ලැබූ භාණ්ඩ කිහිපයක් සොයා ගෙන තිබේ.මීටියාගොඩ පොලිස් ස්ථානාධිපති පොලිස් පරීක්ෂක චන්දන ගමගේ මහතාගෙන් කළ විමසුමේ දී ඒ මහතා කියා සිටියේ මේ සම්බන්ධයෙන් අපි පුරාවිද්‍යා දෙපාර්තමේන්තුවට දන්වා ඇති බවත් ඒ මහත්වරු පැමිණ මෙම ස්ථානය අධීක්ෂණය කිරීමෙන් පසු සොයා ගන්නා කරුණු මත ඉදිරි පොලිස් පරීක්ෂණ කටයුතු ආරම්භ කරන බවත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081113</link>
    <topic>රැකියා ලබා දෙන බව පවසා ඊසි කෑෂ් ක්‍රමයට මුදල් ගරලා</topic>
    <author>#රක්ෂණ ශ්‍රීයන්ත</author>
    <content>වහාම රැකියා ලබාදෙන බව පවසමින් සති අන්ත පුවත්පත්වල දැන්වීම් පළ කරමින් එම රැකියා සඳහා අයදුම්කරන්නන්ගේ මුදල් ඊසි කෑෂ් ක්‍රමයට වංචා කරන පුද්ගලයන් පිළිබඳ පොලිසියට තොරතුරු ලැබී ඇති බවත් ඒ සම්බන්ධයෙන් අවධානයෙන් පසුවන ලෙසත් පොලිසිය මහජනතාව දැනුවත් කරයි.බර වාහන රියදුරන් බඳවාගන්නා බවට සති අන්ත පුවත්පත්වල දැන්වීම් පළ කර රියදුරකුට දිනකට රුපියල් 3000 ත් 4000 ත් අතර වැටුපක් ලබාදෙන බව පවසමින් එම අදාළ දුරකථන අංකයට අමතූ පසු ලියාපදිංචිය හා හැදුනුම් පතක් සකස් කිරීම සඳහා රුපියල් 2500ක පමණ මුදලක් ඊසි කෑෂ් ක්‍රමයට තැන්පත් කරන බව පවසා පසුව දුරකථනය විසන්ධිකර ‍එම මුදල් වංචා කරන ජාවාරමක් ගැන තොරතුරු හෙළිවී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081114</link>
    <topic>කොරියාවේ දී මිය ගිය අරුණින්දගේ රත්‍රන් භාණ්ඩ සොරාගත්තැයි කාර්යාල කාර්ය සහයකයා දැලේ</topic>
    <author>#රක්ෂණ ශ්‍රීයන්ත</author>
    <content>දකුණු කොරියාවේ සේවයේ නිරතව සිට මිය ගිය අනුරාධපුර ශ්‍රාවස්තිපුර අරුණින්ද ප්‍රභාකර විමලසිරි මහතාට අයත් මෙරටට එවන ලද රත්‍රන් භාණ්ඩ සහ මුදල් ඇතුළු පාර්සලය සොරාගත් සැකකරු කොළඹ අපරාධ කොට්ඨාසය විසින් පෙරේදා (9) අත්අඩංගුවට ගෙන තිබේ.විදේශ කටයුතු පිළිබඳ අමාත්‍යංශයේ කන්සියුලර් අංශයේ අධ්‍යක්ෂවරිය විසින් කොටුව පොලිසියට කරන ලද පැමිණිල්ලකට අනුව පරීක්ෂණ පැවැත්වු කොළඹ අපරාධ කොට්ඨාසය මෙම සැකකරු අත්අඩංගුවට ගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා පවසයි.මෙම පාර්සලය අරුණින්ද ප්‍රභාකර විමලසිරි මහතා මියයාමෙන් පසු කොරියාවේ ශ්‍රී ලංකා තානාපති කාර්යාලය විසින් ඒ මහතාට අයිති ග්‍රෑම් 37ක රත්ත්‍රන් මාලයක් මුද්දක් හා කොරියානු මුදල් බෝන් 3000ක් හා ඒටීඑම් කාඩ් දෙකක් ඇතුළු භාණ්ඩ සහිතව පසුගිය ජූලි 2 වෙනිදා මෙරට විදේශ කටයුතු අමාත්‍යංශයේ කොන්සියුලර් අංශය වෙත එවා ඇති අතර එය ජූලි 7 වෙනිදා එම අංශයට ලැබී තිබේ.අනතුරුව මෙම පාර්සලය ජූලි 9 වෙනිදා එහි තැපැල් අංශයෙන් බෙදාහැරීමේ අංශයට භාරදී තිබේ.පසුව එම පාර්සලය ඒ මහතාගේ බිරියට ලබාදුන් බව පවසා අදාළ ලියකියවිලිවල අත්සන් යොදා තිබුන ද තමාට ලැබී නැති බව අරුණින්ද ප්‍රභාකර විමලසිරි මහතාගේ බිරිය 17වෙනිදින විදේශ කටයුතු අමාත්‍යංශයට පැමිණිලි කර තිබුනි.ඒ අනුව පරීක්ෂණ පැවැත්වු පොලිසිය අදාළ ලියවිලි රජයේ රස පරික්ෂකවරයාවෙත යොමුකර මෙම අත්සන් ව්‍යාජ බව අනාවරණය කර ගැනීමෙන් අනතුරුව ඒ සම්බන්ධයෙන් කටයුතු කළ කාර්යාල කාර්ය සහයකයා අත්අඩංගුවට ගෙන තිබේ.ඔහුගෙන් කරන ලද ප්‍රශ්න කිරීම්වලින් අනතුරුව සොරාගන්නා ලද රන් මාලය හෙට්ටිවීදියේ ස්වර්ණාභරණ අලෙවි හලකට විකුණා එය උණුකර තිබිය දී සොයාගෙන ඇත. මෙම සැකකරු වංචාකරන ලද මුදල්වලින් රුපියල් එක්ලක්ෂ හැත්තෑ එක්දහසක් තම ගිණුමක තැන්පත් කර ඇති බවට ද සොයාගෙන තිබේ.සැකකරු මෙම පාර්සලය භාරනොදුන් බවටත් ව්‍යාජ අත්සන් යොදා තමා වංචාකරන ලද බවටත් පාපොච්චාරණය කර ඇත.සැකකරු රාගම ප්‍රදේශයේ පදිංචි 40 හැවිරිදි කාර්යාල කාර්ය සහයකවරයෙකි. සැකකරු කොටුව මහේස්ත්‍රාත්වරයා වෙත ඉදිරිපත් කිරීමෙන් අනතුරුව මෙම 22 දක්වා රක්ෂිත බන්ධනාගාර ගත කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081115</link>
    <topic>ශ්‍රී ලංකා-කොරියා ජනරජ සංගමයේ විධායක කමිටුව</topic>
    <author/>
    <content>ශ්‍රී ලංකා-කොරියා ජනරජ සංගමයේ විධායක කමිටුව පසුගියදා තේරීපත්විය. ඔවුහු සමූහ ඡායාරූපයකට ෙපනී සිටි අයුරු. (වමේ සිට) උපාලි එස්. ජයසේකර, මහාචාර්ය දයා එදිරිසිංහ, චැන්ග් වොන්-චෑන්ග්, කොරියා ජනරජයේ තානාපති කෑන්ස් හුන්ග්-උන් මිය, සරත් ජයසුන්දර සිටගෙන-දේශබන්ධු කේ. ජයකුමාර්, කේ. වී.ඩී. ඩබ්ලිව්. විජේගුණරත්න, ඩඩ්ලි එදිරිසිංහ, බී. එච්. පස්සපෙරුම, සුමන ලියනගේ, අශෝක වීරසේකර, ප්‍රියනාත් ඩබ්ලිව්. පීරිස්, කලැරන්ස් වැලිකල, ටී. එම් ජයසේකර, ඩබ්ලිව්, වීරරත්න අසෝකා වීරසේන.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081116</link>
    <topic>ගෝනකැලේ කෝවිලේ ගැටුමෙන් පොලිසියේ 3ක් ඇතුළු 4කට තුවාල</topic>
    <author>#රක්ෂණ ශ්‍රීයන්ත</author>
    <content>පස්සර, ගෝනකැලේ ප්‍රදේශයේ පෙරේදා(9) කෝවිලක උත්සවයක් අතරතුර දෙපිරිසක් අතර ඇති වූ ගැටුමක් මැඩපැවැත්වීමට ගිය පොලිස් නිලධාරීන් තිදෙනකු හා තවත් අයකු තුවාල ලබා තිබේ.පෙරේදා (9) පස්වරුවේ මෙම කෝවිලේ උත්සවයක් අතරතුර එම කෝවිලේම භාරකාරී පාර්ශ්වයන් දෙකක් අතර ගැටුම්කාරී තත්ත්වයක් හටගත් අතර එය පාලනය කිරීමට පොලීසිය දැඩි උත්සාහයක් දරා ඇත. එහිදී පොලිසියට එම ගැටුම්කාරී පුද්ගලයන් පහරදී ඇත.එම අවස්ථාවේ පොලිසිය තැබූ වෙඩි පහරකින් තිස් හැවිරිදි සිවිල් පුද්ගලයකුගේ උරහිසට තුවාල සිදු වී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා පවසයි. එහිදී තුවාල ලැබූ පොලිස් නිලධාරීන් තිදෙනකු සහ අදාළ ගැටුමට සම්බන්ධ වෙඩි වැදී ඇති පුද්ගලයා පස්සර මූලික රෝහලට ඇතුළත් කර තිබේ. සිද්ධිය සම්බන්ධ එක් සැකකාරියක් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081117</link>
    <topic>රියැදුරන්ටත් යතුරු පැදි දෙන්න</topic>
    <author>අනුර ප්‍රේමලාල්</author>
    <content>මේ වසරේ අයවැය යෝජනා ක්‍රියාත්මක කරමින් ක්ෂේත්‍ර නිලධාරීන්ට සහන මිලට යතුරු පැදි ලබාදීමට රජය ගෙන ඇති පියවර අගය කරන අතර ඒ ක්‍රමයම අනුගමනය කොට රියැදුරුන්ටද යතුරු පැදි ලබාදෙන්නැයි සමස්ත ලංකා රජයේ රියැදුරු සංගමය ජනාධිපති මහින්ද රාජපක්ෂ මහතා වෙත ලිපියක් යවමින් ඉල්ලා සිටියි.මෙම සංගමයේ ප්‍රධාන ලේකම් ජයතිලක පතිරණ මහතා-රියැදුරු මහතුන්ට පැවරෙන රාජකාරි අනුව අලුයම සේවයට වාර්තා කිරීමටත් මධ්‍යම රාත්‍රියේදී සේවය අවසන් කිරීටත් සිදුවන බොහෝ අවස්ථාවලදි පොදු ප්‍රවහන පහසුකම් නොමැති බැවින් රියැදුරු මහතුන් දැඩි අපහසුතාවයන්ට පත්වු අවස්ථා තිබේ. ඇතැම් අවස්ථාවලදි පසුදා රාජකාරි සඳහා කලින් දිනයේදී රාජකාරි ස්ථානයට පැමිණ නැවතී සිටින්න රියැදුරු මහතුන්ට සිදුවෙන බව ප්‍රකාශ කරයි.එම තත්ත්වය අනුව ඔවුන්ට ආහාරපාන සඳහා අමතර මුදලක් ද වැයවන අතර අතිකාල දීමනා සීමාකර ඇති බැවින් තම වැටුපෙන් ඒ සඳහා වියදම් කිරීමට සිදුවි තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=n14081118</link>
    <topic>කෝටි දෙකක විශ්‍රාම වැටුප් හොරා කෑවැයි 8ක් අත්අඩංගුවට</topic>
    <author>#රක්ෂණ ශ්‍රීයන්ත</author>
    <content>දිගින් දිගටම සිදුවන විශ්‍රාම වැටුප් සම්බන්ධයෙන් සිදුවන වංචා පිළිබඳ සිදුකරන ලද පරීක්ෂණවලින් ‍රුපියල් කොටි දෙකකට ආසන්න ප්‍රමාණයක වංචා සම්බන්ධව කරුණු අනාවරණය කරගත් අපරාධ පරීක්ෂණ දෙපාර්තමේන්තුව ඒ සම්බන්ධයෙන් සැකකරුවන් අට දෙනකු අත්අඩංගුවට ගෙන තිබෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා පවසයි.2009 වසරේ සිට 2013 වසර දක්වා පොලිසිය විසින් සිදුකරන විමර්ශනවලට අනුව වරකාපොල ප්‍රාදේශීය ලේකම් කාර්යාලයේ විශ්‍රාම වැටුප් අංශය භාර ලිපිකාරිණිය විසින් විශ්‍රාමිකයන්ගේ හිග විශ්‍රාම වැටුප් රුපියල් එක්කෝටි දසලක්ෂ හැට හත්දහසකට අධික මුදලක් වරින් වර ඇ‍යගේ පෞද්ගලික ගිණුම්වලට බැරකරගෙන ඇති බව අනාවරණය කරගෙන ඇත. මේ සම්බන්ධව එම ලිපිකාරිණිය හා ඇගේ සැමියා ද අත්අඩංගුවට ගෙන ඇත.නාච්චදූව ප්‍රදේශීය ලේකම් කාර්යාලයේ නිළධාරියකු විසින් විශ්‍රාමිකයකු තම විශ්‍රාම වැටුප අත්තනගල්ල ප්‍රාදේශීය ලේකම් කාර්යාලයට හරවා ගැනීමෙන් අනතුරුව එම ලිපි ලේඛන අදාළ ප්‍රාදේශීය ලේකම් කාර්යාලයට යවා මෙම නාච්චදූව ප්‍රාදේශීය‍ ලේකම් කාර්යාලයේ නිළධාරීයා විසින් එම විශ්‍රාම වැටුප නාච්චදූව ‍ප්‍රදේශීය ලේකම් කාර්යාලයෙන් දිගටම ලබාගෙන තිබේ. ඒ අනුව ඔහු වංචා කර ඇති මුදල රුපියල් එකොළොස් ලක්ෂ හතලිස් අටදහස් තිස් අටකි.ගම්පොළ උඩපළාත ප්‍රාදේශීය ලේකම් කාර්යාලයේ ගණකාධිකාරී ව‍රයෙකු විසින් විශ්‍රාමිකයන්ගේ හිග විශ්‍රාම වැටුප් රුපියල් 598538ක් වංචා කර ඇති බවට ද අපාරාධ පරීක්ෂණ දෙපාර්ත‍මේන්තුව සොයාගෙන තිබේ.ගල්නෑව පලාවල ප්‍රදේශීය ලේකම් කාර්යා‍ලයේ ලිපිකරුවකු ද හිග විශ්‍රාම වැටුප් රුපියල් 1415653 ක් තම පෞද්ගලික ගිණුම්වලට බැර කරගැනීමක් ද අනාවරණය කරගෙන ඇත.දකුණු පළාත් සභාවේ හිටපු ලේකම්වරයකු තම විශ්‍රාම වැටුප බණ්ඩාරගම සහ පොල්ගහවෙල යන ස්ථාන දෙකකින් ලබාගෙන කරන ලද වංචාව රුපියල් 5049661කි.මේ වංචාකීරීම්වලට අදාළ සැකකරුවන්ගෙන් බොහෝ දෙනකු මේ වනවිට අත්අඩංගුවට ගෙන ඇති අතර තව කිහිප දෙනකු අත්අඩංගුවට ගැනීමට පොලිසිය පරීක්ෂණ පවත්වයි. රජයේ සේවකයන්ගේ විශ්‍රාම වැටුප් මෙලෙස වංචාකරන වංචනිකයන් පිළිබඳ පොලිසිය දිගින් දිගටම පරීක්ෂණ සිදුකරන බවත් මේ සම්බන්ධ පැමිණිලි ඇතොත් අපරාධ පරීක්ෂණ දෙපාර්තමේන්තුවට යොමුකරන ලෙසත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408111</link>
    <topic>TOM EJC අඹ ළඟදීම මෙරටින් එතෙරට</topic>
    <author/>
    <content>පලතුරු හා එළවළු නිෂ්පාදනය වැඩි කිරීම තුළින් 2020දී ස්වයංපෝෂිත මට්ටම කරා ළඟාවීම මහින්ද චින්තන ඉදිරි දැක්මේ එක් අරමුණකි. ඒ යටතේ මොනරාගල, හම්බන්තොට, මාතලේ, කුරුණෑගල හා පුත්තලම යන දිස්ත්‍රිකක්වල වාරිමාර්ග පහසුකම් පුළුල් කරමින් හා වෙළෙඳ පොළ ජාලය දියුණු කරමින් එම ප්‍රදේශවල ගොවීන් පලතුරු හා එළවළු වගාවට සම්බන්ධ කිරීමට සැලසුම් කර ඇත.අඹ එලෙස වගා කිරීමට හා අපනයනය කිරීමට සැලසුම් කරන ලද එක් බෝගයකි. ඒ අනුව ඉහත අරමුණු ළඟාකර ගැනීමට හම්බන්තොට දිස්ත්‍රික්කයේ සංවර්ධිත යටිතල පහසුකම් උපයෝගී කරගනිමින් ආරම්භ පියවරක් වශයෙන් වාරිමාර්ග හා ජල සම්පත් කළමනාකරණ අමාත්‍යාංශයේ වාරිමාර්ග කළමනාකරණ අංශයේ සම්බන්ධීකරණ හා මැදිහත් වීම යටතේ හම්බන්තොට දිස්ත්‍රික්කයේ කිරිඳිඔය ව්‍යාපාරයේ TOM EJC වගා කිරීමට වැඩ සටහනක් ආරම්භ කර ඇත.එල්ලාවල හෝර්ටිකල්චර් ප්‍රයිවට් ලිමිටඩ් විසින් හඳුන්වා දෙන ලද මෙම අඹ වර්ගය විදේශීය වෙළෙඳපොළ ඉලක්ක කරගෙන වගා කරනු ලබන අතර වසරේ මාස 9ක් පමණ අස්වැන්න ලබාගැනීමට හැකි වීම මෙම අඹ වර්ගයේ විශේෂිත වැදගත්කමකි. සීමාසහිත එල්ලාවල හෝර්ටිකල්චර් ආයතනය සහන මිලට රෝපණ ද්‍රව්‍ය ලබාදීම හා අවශ්‍ය අවස්ථාවලදී ක්ෂේත්‍ර අධීක්ෂණයේ යෙදීම මෙන්ම ගොවීන්ගේ නිෂ්පාදන ආපනයනය සඳහා තරගකාරී මිලකට මිලදී ගැනීමට අවශ්‍ය දායකත්වය ලබා දේ. වාරිමාර්ග කළමනාකරණ අංශය මෙම වැඩසටහන නිරන්තර අධීක්ෂණය හා පසුවිපරම් කරන අතර අවශ්‍ය සෑම අවස්ථාවකදීම අදාළ පාර්ශ්වයන්ගේ සහාය ගොවීන් වෙත ලබාදීමට කටයුතු කරයි.සුදුසු ගොවීන් හදුනා ගැනීම, ඔවුන් නැවත කණ්ඩායම් ගත කිරීම හා ක්ෂේත්‍ර මට්ටමේ සම්බන්ධීකරණ කටයුතු ගොවි සංවිධාන විසින් ඉටු කරනු ලබන අතර කොළඹ විශ්ව විද්‍යාලයේ කෘෂි තාක්ෂණික සහ ග්‍රාමීය විද්‍යා ආයනය විසින් අවශ්‍ය තාක්ෂණික සහාය ලබා දෙනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408112</link>
    <topic>උසස් පෙළ සිංහල ලියා ගෙදර යද්දී මහ මඟදී සිසුවකුට පිහියෙන් ඇනලා</topic>
    <author>@දිලීප් නිශ්ශංක බළපිටිය සමූහ</author>
    <content>අම්බලන්ගොඩ දේවානන්ද විදුහලෙන් උසස් විභාගයට පෙනී සිට නිවසට යමින් සිටි පාසල් සිසුවෙකු අම්බලන්ගොඩ දුම්රිය ස්ථානය අසලදී පෙරේදා සවස 3.00ට පමණ පිහි පහරකට ලක්ව බරපතල තුවාල ලබා බළපිටිය මූලික රෝහලට ඇතුලත් කළ බව අම්බලන්ගොඩ පොලීසිය පවසයි.මෙසේ බරපතල තුවාල ලබා බළපිටිය මූලික රෝහලේ ප්‍රතිකාර ලබමින් සිටින්නේ අම්බලන්ගොඩ තල්ගස්ගොඩ පදිංචි ඊ.පී. මලීෂ සිල්වා (අවුරුදු 18) නමැති උසස් පෙළ පාසල් සිසුවෙකි.විදුහලෙන් සිංහල විෂයට පිළිතුරු ලියා ඥාති සහෝදරයෙකු සමඟ නිවසට යාමට අම්බලන්ගොඩ දුම්රිය පොළ අසල නතර කර තිබූ යතුරු පැදියට ගොඩ වීමට උත්සාහ ගන්නා අවස්ථාවේ පිටුපසින් පැමිණි තරුණයන් දෙදෙනාගෙන් එක් අයෙකු මලීෂ ශිෂ්‍යයා අල්ලාගෙන සිටියදී අනෙක් තරුණයා පපුවට සහ පිහියෙන් ඇන පලා ගොස් ඇති බව පොලීසිය පවසයි.මෙම සිද්ධියට සම්බන්ධ සැකකරුවන් දෙදෙනාගෙන් පිහියෙන් ඇනීමේදී අල්ලාගෙන සිටි සැකකරු පෙරේදා රාත්‍රීයේම අත්අඩංගුවට ගත් බව පොලීසිය පවසයි. මෙසේ අත්අඩංගුවට ගෙන ඇත්තේ අම්බලන්ගොඩ දේවගොඩ පන්සල අසල පදිංචි මුත්තා මෙරෙඤ්ඤ අජිත් (වයස 23) නැමැති සැකකරුවෙකි.අත්අඩංගුවට ගත් සැකකරු ඊයේ (10) බළපිටිය මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.පාසල් ශිෂ්‍යයාට පිහියෙන් ඇන පලාගිය කිරිපැන්ටා නැමැති සැකකරු අත්අඩංගුවට ගැනීමට පොලිස් කණ්ඩායම් දෙකක් යොදවා ඇති බව අම්බලන්ගොඩ මූලස්ථාන වැඩ බලන පොලිස් පරික්ෂක දමිත් ජයතිලක මහතා පවසයි.අම්බලන්ගොඩ වැඩබලන මූලස්ථාන පොලිස් පරික්ෂක දමිත් ජයතිලක මහතා ඇතුළු නිලධාරිහූ සැකකරු අත්අඩංගුවට ගැනීමට පරික්ෂන පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408113</link>
    <topic>සැමියාට හිරේදී කුඩු දුන් බිරිය හිරේ</topic>
    <author>@අනුරාධපුර මධ්‍යම විශේෂ</author>
    <content>හෙරොයින්ළග තබා ගැනීමේ චෝදනාවක් මත දැනට බන්ධනාගාර ගතව සිටින සැමියාට බත් පාර්සලයක් තුල සගවා හෙරොයින් රැගෙන ගිය රූමත් තරුණ කාන්තාවක් බන්ධනාගාර නිළධාරීන් විසින් අත්අඩංගුවට ගෙන වැඩිදුර පරීක්ෂණ සදහා අනුරාධපුර මුලස්ථාන පොලීසියේ දුෂණ මර්ධන අංශය වෙත භාරදෙනු ලැබීය.සැකකාරියගේ සැමියා මීට සති කිහිපයකට ඉහතදී හෙරොයින් සන්තකයේ තබා ගෙන සිටියදී පොලිස් අත්අඩංගුවට පත් වී ඇති අතර අධිකරණය හමුවේ වරද පිළිගත් පසු ඔහුට රුපියල් දස දහසක දඩ මුදලක් නියම කර තිබේ.එම දඩ මුදල ගෙවා ගැනීමට නොහැකි නිසා ඔහු දඩ මුදල ගෙවන තෙක් බන්ධනාගාර ගත කර ඇති අතර බන්ධනාගාරය තුල හෙරොයින් අලෙවි කලහොත් එම මුදල උපයා ගැනීමට හැකි බව ඔහු නිගමනය කර තිබේ. ඒ අනුව බිරිද ඔහු බැලීමට බන්ධනාගාරයට ආ අවස්ථාවේ හෙරොයින් ස්වල්පයක් බන්ධනාගාරය තුලට රුගෙන ආවහොත් දඩ ගෙවා දැමීමට මුදල් උපයා ගැනීමට හැකි බව ඔහු ඇයට පවසා තිබේ.විවාහ විමට පෙර කොළඹ ප්‍රදේශයේ පදිංචිවි සිට ඇති ඇය කිසියම් පුද්ගලයෙකුගෙන් හෙරොයින් මිලි ග්‍රෑම් 300 ක ප්‍රමාණයක් ලබාගෙන 09 වනදා දිනයේ උදෑසන තම සැමියාට රැගෙන යාමට සකස් කල බත් පාර්සලයේ මස් කටුවක් තුලට හෙරොයින් සහිත කුඩා පැකට්ටුවබහා ඇත. ඇය විසින් රැගෙන ආ බත් පාර්සලය බන්ධනාගාර නිළධාරින් විසින් පරීක්ෂාවට ලක් කරද්දී එහි මස් කටුවක් තුල සගවා ගෙන ආ හෙරොයින් මිලි ග්‍රෑම් 300 ක පැකට්ටුව සොයා ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408114</link>
    <topic>හරක් පට්ටිය විකුණා දියණිය බන්දන්න ගිය තඹලගමුවේ ගොවි රාළගේ සිහිනය බොඳවේ</topic>
    <author>කන්තලේ සමූහ</author>
    <content>තම බාල දියණියගේ විවාහ ගිවිසගැනීමේ කටයුතු සඳහා මිලදීගත් රන්භාණ්ඩ හා ඇයට නිවසක් ඉදිකිරීම සඳහාද තම හරක් රංචුවක් විකුණා මිලදීගෙන තිබූ රන් ආභරණ හා මුදල්ද ඉකුත් දිනක කිසිවෙකු හෝ හොරුන් කණ්ඩායමක් විසින් සොරාගෙන ගොස් ඇති බවට මොල්ලිපතාන ප්‍රදේශයේ පුද්ගලයෙකු තඹලගමුව පොලිසියට 7දා පැමිණිලිකොට ඇත.පැහැරගෙන ගොස් ඇති රන්බඩුවල හා මුදල්වල වටිනාකම දෙලක්ෂ හතළිස් අටදහස් පන්සියයකි.තඹලගමුව මොල්ලිපතාන යුනිට් 7 ප්‍රදේශයේ පදිංචි මොහොමදු හනීපා අබ්දුල් කපූර් යන අය කළ පැමිණිල්ල මෙසේය.ඉකුත් උදේ දා තමන් පවුලේ අය සමඟ තම වැඩිමහල් දියණියගේ නිවසට ගොස් යළි හවස 4.30ට පමණ නිවසට පැමිණ බැලීමේදී පිටුපස දොර කඩා ඇතුල්වී ඇති කිසිවකු නිවසේ තිබූ තම බාල දියණියගේ විවාහ කටයුතු සඳහා තම හරක් රංචුව විකුණාගත් ලක්ෂ 4ක මුදලින් රුපියල් ලක්ෂයක මුදල්පවුම් 2 ½ක ලක්ෂයක් වටිනා මාලයක්, 30000ක් වටිනා රත්‍රං කොණ්ඩ කටුවක්, 9000ක මුද්දක්, 6000ක මුද්දක්, 3500ක් වටිනා විදුලි පන්දමක්ද රැගෙන ගොස් ඇති බවකි.කන්තලේ කොට්ඨාස භාර පොලිස් අධිකාරි චන්දන අතුකෝරල මහතාගේ නියෝග මත පොලිස් අධිකාරී ඒ.ජී. ආරියරත්න මහතාගේ උපදෙස් මත තඹලගමුව පොලිසිය සිද්ධිය සම්බන්ධයෙන් පරීක්ෂණ කටයුතු ආරම්භ කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408115</link>
    <topic>අහංගම දී අතුරුදහන් වු හිමිනමගේ මළ සිරුර චෛත්‍යය අසලින් සොයාගනී</topic>
    <author>@ රවිදු ලසිත දීයගහගේ අහංගම සමූහ</author>
    <content>දින හයක් තිස්සේ අතුරුදහන්ව සිටි අහංගම තිත්තගල්ල උක්ගල්වල පුරාණ විහාරස්ථානයේ වැඩසිටි හිමිනමකගේ මළසිරුර එම විහාරස්ථානයේ චෛත්‍යය අසළ ගොඩපර ගසක එල්ලෙමින් තිබියදී ඊයේ (10) උදේ සොයාගත් බව අහංගම පොලිසිය පවසයි.මෙම මළසිරුර සොයාගන්නා විට දැඩි ලෙස නරක්වී තිබූ අතර අත් පා සතුන් විසින් කාදමා තිබූ බවද වාර්තා වේ.මෙසේ මියගොස් ඇත්තේ මාවැල්ලේ පත්මජෝති නැමති හතලිස් හත් හැවිරිදි හිමිනමකි.මෙම හිමියන් කලක් තිස්සේ කිසියම් රෝගයකින් පෙලෙමින් සිටි බවද මූලික පොලිස් පරීක්ෂණවලදී අනාවරණය වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408116</link>
    <topic>කොර ගගහා අරක්කු විකූණලා</topic>
    <author>@ දිලීප් නිශ්ශංක බළපිටිය සමූහ</author>
    <content>ආබාධිත පුද්ගලයන්ට ලබාදෙන විශේෂ පාදයකින් ගොස් අරක්කු විකිණීමේ යෙදී සිටි ආබාධිත පුද්ගලයෙකු (7) දා කරන්දෙණිය පොලීසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ කරන්දෙණිය දංගහවිල පදිංචි මහදුරගේ පත්මකුමාර (25) නැමැති අයෙකි.සැකකරු කාලයක් තිස්සේ ආබාධිත පුද්ගලයන්ට ලබාදෙන විශේෂ ට්‍රයිසිකලයෙන් අරක්කු විකිණීමේ යෙදී සිටි සිටින බවට ලැබුණු තොරතුරකට අනුව පරික්ෂා කිරීමේදී අරක්කු ග්‍රෑම්ස් 2ක් සොයා ගත් බව පොලීසිය පවසයි.අත්අඩංගුවට ගත් සැකකරු පොලීස් ඇප මත මුදා හැර ඇති අතර 11 වන දා බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=r1408117</link>
    <topic>මාතර මහ රෝහලේ C T ස්කෑනරය කැඩිලා</topic>
    <author>@ බන්ධුල ගුණසේකර සහ මාකඳුරේ ධර්මසිංහ</author>
    <content>මාතර මහ රෝහලේ සී.ටී. ස්කෑනර් යන්ත්‍රය අක්‍රීය තත්ත්වයට පත්වීම නිසා රෝගීන් රැසකට රෝග නිර්ණය කටයුතු සඳහා ප්‍රදේශයේ පෞද්ගලික රෝහල් කරා යෑමට සිදුවී ඇති බව රෝහල් ආරංචි මාර්ග කියයි.උදාවී ඇති තත්ත්වය මත සාමාන්‍ය රෝග පරීක්ෂණ කටයුතු සඳහා ස්කෑනර් පරීක්ෂණය නියම වීමේදී ඔවුන් ගාල්ල කරාපිටිය රෝහල කරා යොමු කිරීමටද රෝහල් කාර්යාංශය කටයුතු කර තිබේ.මේ අනුව මාතර දිස්ත්‍රික්කයේ වෙනත් රෝහල්වලින් දිනපතා මාතර රෝහලට යොමු කෙරෙන පරීක්ෂණ අවශ්‍යතා ඇති රෝගීන් මෙසේ වෛද්‍ය නිර්දේශ මත පෞද්ගලික පරීක්ෂණාගාර සහ කරාපිටිය රෝහල වෙත යොමු කිරීම සිදු වේ.මාතර මහ රෝහලෙන් දැනට පෞද්ගලික පරීක්ෂණාගාර සඳහා යොමු කරන රෝගීන් සඳහා ගිලන් රථ පහසුකම් සහ සේවා වියදම් රෝහල මඟින් දරනු ලබන බවද අදාළ අංශ පෙන්වාදෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=s1408111</link>
    <topic>පාකිස්තානය කඩුලු 7කින් පරදවා ශ්‍රී ලංකාව ටෙස්ට් තරගමාලාවේ පෙරමුණ ගනී</topic>
    <author>ෆවුස් මොහොමඩ් ගාල්ලේ සිට...</author>
    <content>කුමාර් සංගක්කාරගේ සුපිරි ද්විත්ව ශතකයත්, රංගන හේරත්ගේ විශිෂ්ට පන්දු යැවීමත් හමුවේ ගාල්ල ජාත්‍යන්තර ක්‍රිකට් ක්‍රීඩාංගණයේ දී සංචාරක පාකිස්තානය සමග පැවැති පළමු ටෙස්ට් තරගයෙන් කඩුලු 7ක අමතක නොවන ජයග්‍රහණයක් අත්කර ගැනීමට ශ්‍රී ලංකාව ඊයේ සමත්විය.මහේල ජයවර්ධන ගාල්ල ක්‍රීඩාංගණයේ සහභාගි වූ අවසන් ටෙස්ට් තරගය ජයග්‍රහණයෙන් නිමාවට පත්වීම විශේෂත්වයකි.ශ්‍රී ලංකාවට ජයග්‍රහණය සඳහා ඕවර 21කදී ලකුණු 99ක ඉලක්කයක් ලබාදෙමින් පාකිස්තාන දෙවැනි ඉනිම ඊයේ පස්වරු තේ පානයෙන් පසුව ලකුණු 180කදී නිමාවට පත්කිරීමට ඉවහල් වූයේ රංගන හේරත්ගේ විස්මිත පන්දු යැවීමය. ඔහු පාකිස්තාන දෙවැනි ඉනිමේ කඩුලු 6ක් දවාලීමට සමත්වූ අතර එය ඔහුගේ ටෙස්ට් තරග දිවියේ කඩුලු 5 සීමාව පසුකළ 19වැනි අවස්ථාව ලෙස වාර්තාපොතට එක්විය. ඔහුගේ මේ විශිෂ්ට දස්කම් හේතුවෙන් තරගයේ වීරයා සම්මානයෙන් ඔහු පිදුම් ලැබුවේය.තම 148ක ටෙස්ට් තරග දිවියේ පළමුවරට ආරම්භක පිතිකරුවකු ලෙස ශ්‍රී ලංකා ඉනිම ආරම්භ කිරිමට මහේල ජයවර්ධන, උපුල් තරංග සමග පිටියට පිවිසීම කැපී පෙනුණි.ශ්‍රී ලංකාවේ ජයග්‍රහණය දැකබලා ගැනීමට අතිවිශාල ක්‍රීඩාලෝලීන් පිරිසක් ගාල්ල ජාත්‍යන්තර ක්‍රිකට් ක්‍රීඩාංගණයට එක්රොක්වූ අතර ශ්‍රී ලංකා ඉනිම ආරම්භ වී ඕවර 13ක් ගෙවුණු මොහොතේදී වැසි වලාකුලෙන් ක්‍රීඩාපිටියට ඉහළ අහස අඳුරෙන් පිරෙන්නට පටන්ගත්තේය.උපුල් තරංගගේ දැවීයාමෙන් පසුව මහේලට එක්වූ කුමාර් සංගක්කාර වර්ෂාවට පෙර ජයග්‍රහණය බලාපොරොත්තුවෙන් ලකුණු ලබාගැනීමේ වේගය වැඩි කිරීමට පටන්ගත්තේය. මහේල ලකුණු 26කට දැවී ගියේ ජයග්‍රහණයට ලකුණු 40ක් අවශ්‍යව තිබූ මොහොතේදීය. අනතුරුව පිටියට පැමිණියේ නායක ඇන්ජෙලෝ මැතිව්ස්ය. මේ අසහාය පිතිකරුවන් දෙදෙනා ජයග්‍රහණයට පෙර නතරකිරීමට නොහැකි බව වටහාගත් පාකිස්තානුවෝ වර්ෂාවේ පිහිට පතමින් සිතාමතාම කාලය කාදැමීමට පටන්ගත්හ.කෙසේවෙතත් වේගවත් පිතිහරඹයක නිතරවූ සංගක්කාර පන්දු 22කදි හතරේ පහර 3ක් සමග ලකුණු 21ක් ලබා සිටියදි දැවී ගිය අතර අනතුරුව මැතිව්ස් සමග එක්වූ කිත්රුවන් විතානගේ තරගය ජයග්‍රහණය කරා රැගෙන යාමට දායකත්වය සැපයීය. තරගය ජයග්‍රහණය කරා මෙහෙයවූ නායක මැතිව්ස් මොහොමඩ් තල්හාගේ පන්දුවකට ජයග්‍රාහී ලකුණ වාර්තා කරන විට පන්දු 13කට මුහුණ දී හතරේ පහර 2ක් සහ හයේ පහර 2ක් සමග නොදැවී ලකුණු 25ක් ලබා සිටි අතර විතානගේ පන්දු 8කදී හතරේ පහරක් සහ හයේ පහරක් සමග නොදැවී ලකුණු 11ක් ලබා සිටියේය.පෙරේදා තරගය නතරකරන විට එක් කඩුල්ලකට ලකුණු 4ක් ලබා සිටි පාකිස්තානයේ මුල් පෙළ කඩුලු 3ක්ම ඊයේ දිවා ආහාරයට පෙර දවාලීමට ශ්‍රී ලංකාව සමත්විය. ධම්මික ප්‍රසාද් යැවූ ඊයේ දිනයේ 6 වැනි ඕවරයේ දී සයීඩ් අජ්මාල් කඩුලු රකින දික්වැල්ල අතට උඩපන්දුවක් ලබාදී ලකුණු 4කට දැවී ගිය අතර අහමඩ් ශෙහ්සාඩ් ලකුණු 16ක් ලබා සිටියදී කඩුල්ල මුවා කිරීමේ වරදට හසුකර ගැනීමට දිල්රුවන් පෙරේරා සමත්විය. පාකිස්තාන ඉනිමේ මුලු ලකුණු සංඛ්‍යාව 55 වනවිට පළමු ඉනිමේ ශතකලාභී ප්‍රබල පිතිකරු යූනිස් ඛාන් දවාලීමට හේරත් සමත්විය. ඔහු ලකුණු 13කට දැවී ගියේ හේරත්ගේ පන්දුව කෙළින්ම කඩුල්ලේ වැදීමෙනි. ජයග්‍රහණයේ බලාපොරොත්තු ඉහළ නංවාලමින් ශ්‍රී ලංකා පිල දිවා ආහාරයට ගියේ පාකිස්තාන ඉනිම කඩුලු 4කට ලකුණු 66ක්ව තිබියදීය.දිවා ආහාරයෙන් පසුව සාර්ථක ඵල නෙලාගත් ශ්‍රී ලංකාව පස්වරු තේ පානයට පෙර පාකිස්තාන ඉනිමේ තවත් කඩුලු 4ක් දවාලීමට සමත්විය. මුලින්ම දැවී ගියේ ලකුණු 41ක් ලබා ගනිමින් පාකිස්තාන ඉනිම ගොඩනගමින් සිටි අසාර් අලිය. හේරත්ගේ පන්දුවකට නිරෝෂන් දික්වැල්ලට උඩපන්දුවක් ලබා දී ඔහු දැවීයනවිට පාකිස්තාන ඉනිම දිස්වූයේ ලකුණු 111ක් ලෙසය. ඊළඟ ඕවරයේ දිල්රුවන් පෙරේරා යැවූ පළමු පන්දුවෙන්ම ලකුණු 28ක් ලබා සිටි නායක මිස්බා කඩුල්ල මුවා කිරීමේ වරදට හසුවිය. පාකිස්තාන දෙවැනි ඉනිමේ 7 වැනි කඩුල්ල ලෙස දැවී ගියේ අසාඩ් ශෆීක්ය. හේරත්ගේ පන්දුවකට කඩුල්ල මුවාකිරීමේ වරදට හසුවනවිට ඔහු ලබා සිටියේ ලකුණු 8ක් පමණි. පාකිස්තාන ඉනිමේ 8වැනි කඩුල්ල බිඳ වැටුණේ තේ පානයට පෙර ෂාමින්ද එරංග යැවූ අවසන් ඕවරයේදිය. එය මේ තරගයේ දී එරංග ලබාගත් පළමු කඩුල්ල ද විය. එමෙන්ම තරග 15ක ෂාමින්දගේ ටෙස්ට් තරග දිවියේ දවාගත් 50වැනි කඩුල්ල ලෙස එය වාර්තාපොතට එක්විය. දැවී ගිය පිතිකරු වූයේ අබ්දූර් රෙහ්මාන්ය. කඩුලු රකින දික්වැල්ල වෙත උඩපන්දුවක් ලබාදී රෙහ්මාන් එක් ලකුණකට දැවීයනවාත් සමග තේ පානයට තරගය නතරකෙරිණි.කඩුලු 8ක්ම බිඳවැටී තිබුණත් ඊයේ සවස තේ පානයට පසුව ලකුණු ලබාගැනීමේ වේගය වැඩි කළ පාකිස්තානය ශ්‍රී ලංකාවේ ඉලක්කය වැඩි කිරීමේ අවදානමක නිරතවූ අතර සර්ෆ්‍රාස් අහමඩ් සහ මොහොමඩ් තල්හා එක්ව 9 වැනි කඩුල්ලට ඉක්මනින් ලකුණු 25ක් එක් කළහ. එම සම්බන්ධතාවය බිඳ දැමුවේ හේරත්ය. කඩුලු රකින දික්වැල්ලට උඩපන්දුවක් දී තල්හා ලකුණු 4කට දැවීයනවිට පාකිස්තානය ලකුණු 178ක් ලබා සිටි අතර ශ්‍රී ලංකාවට වඩා ලකුණු 96ක් ඉදිරියෙන් සිටියේය. එම කඩුල්ලත් සමග හේරත් සිය කඩුලු 5 සම්පූර්ණ කළ අතර එය ඔහු ටෙස්ට් ඉනිමක කඩුලු 5 සීමාවට අවතීර්ණ වූ 19වැනි අවස්ථාව ලෙස වාර්තාපොතට එක්විය. අනතුරුව හේරත්ගේ ඊළඟ ඕවරයේ දී පාකිස්තාන දෙවැනි ඉනිම ලකුණු 180කින් නිමාවට පත්වූයේ ජුනෙයිඩ් ඛාන් කඩුල්ල මුවා කිරීමේ වරදට හසුවීම නිසාය.මේ තරගයේ විනිසුරුවන් ලෙස කටයුතු කළ එංගලන්තයේ ඉයන් ගූල්ඩ් සහ ඔස්ට්‍රේලියාවේ බෘස් ඔක්සන්ෆෝර්ඩ් ලබාදුන් බොහෝ තීරණ මතභේදාත්මක විය. ඔවුන්ගේ දුර්වල තරග විනිශ්වය තරගය පුරාම කැපී පෙනුණු අතර ඉන් දෙපිලටම බලපෑම් එල්ලවිය.පාකිස්තාන දෙවැනි ඉනිමේ නායක මිස්බා හා අසාඩ් ශෆීක් කඩුල්ල මුවාකිරීමේ වරදට හසුකොට දවාලිමට ශ්‍රී ලංකාව කළ ඉල්ලිම් දෙකම පිළිවෙළින් ගූල්ඩ් හා ඔක්සන්ෆෝර්ඩ් නිෂ්ප්‍රභා කළ අතර ඒ අවස්ථා දෙකම ශ්‍රී ලංකාව සාර්ථක කරගත්තේ විනිසුරු රෙෆරල් ක්‍රමවේදයේ පිහිටෙනි. පාකිස්තාන දෙවැනි ඉනිමේ සාර්ථක පන්දු යැවීමක නිරතවූ රංගන හේරත් ලකුණු 48කට කඩුලු 6ක් දවාගත් අතර දිල්රුවන් පෙරේරා ලකුණු 68කට කඩුලු 2ක් දවාලීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=s1408112</link>
    <topic>පොදුරද මඩුලු ක්‍රීඩා නිමාවත් සමග ශ්‍රී ලංකා යොවුන් පිල ඔලිම්පික් උළෙලට</topic>
    <author>ප්‍රින්ස් ගුණසේකර</author>
    <content>චීනයේ නැංජින් නුවර පැවැත්වෙන යොවුන් ඔලිම්පික් ක්‍රීඩා උළෙලට සහභාගීවන ශ්‍රී ලංකා පිල හෙට පිටත් වෙයි. ලොව රටවල් 204ක ක්‍රීඩක ක්‍රීඩිකාවෝ 3600ක් සහභාගීවන දැවැන්ත ක්‍රීඩා උළෙල මේ 16වැනිදා සිට 28වැනිදා දක්වා නැංජින් නගරය කේන්ද්‍රකොට ගෙන ස්ථාන 13කදී පැවැත්වේ.ස්කොට්ලන්තයේ ග්ලාස්ගොව් පෙදු රාජ්‍ය මණ්ඩලීය ක්‍රීඩා උළෙල නිමාවීමත් සමග ඇරැඹෙන මේ තරගාවලිය ශ්‍රී ලංකා ක්‍රීඩක ක්‍රීඩිකාවන්ට ඉතා වැදගත් එකකි. වයස අවුරුදු 18ට අඩු ලොව දක්ෂතම ක්‍රීඩක ක්‍රීඩිකාවන්ගේ හමුවක් වන මෙය අනාගත තරු බිහිකරන තෝතැන්නක් බවට පත්වේ.පොදු රාජ්‍ය මණ්ඩලීය ක්‍රීඩා උළෙලට ගොස් අත්දැකීම් ලැබු බැඩ්මින්ටන් ක්‍රීඩක සචින් ඩයස් හා තිළිණි හෙන්දහේවා යොවුන් ඔලිම්පික් වරම් දිනා සිටිති. මෙවර යොවුන් ඔලිම්පික් ක්‍රීඩා උළෙලට ක්‍රීඩා 28ක් ඇතුළත් වන අතර ශ්‍රී ලංකාව ක්‍රීඩා 6ක් නියෝජනය කරයි. මලල ක්‍රීඩා, පිහිනුම්, බැඩ්මින්ටන්, බීච් වොලිබෝල්, ඔරු පැදීම හා ටෙනිස් ක්‍රීඩා වෙනුවෙන් ක්‍රීඩක ක්‍රීඩිකාවන් 9ක් හා නිලධාරීන් 8ක් යොවුන් ඔලිම්පික් ක්‍රීඩා උළෙලට එක්වෙති.අනුරාධ විදුසංඛ (මලල ක්‍රීඩා-මී.400 කඩුලු), මිචිකෝ රහීම්, මැතිව් අබේසිංහ (පිහිනුම්), තිළිණි හෙන්දහේවා, සචින් ඩයස් (බැඩ්මින්ටන්), චාමික සඳරුවන්, ඉසුරු මධුෂාන් (බීච් වොලි‍බෝල්), විෂාන් මරියෝ (ඔරු පැදීම) හා ෂාමල් දිසානායක (ටෙනිස්) ශ්‍රී ලංකාව නියෝජනය කිරීමේ අවස්ථාව හිමිකර ගෙන ඇත.පසුගිය වසරේ චීනයේ නැංජින්හී පැවැති යොවුන් ආසියානු ක්‍රීඩා උළෙලේදී ලෝකඩ පදක්කම් දිනූ අනුරාධ විදුසංඛ හා මැතිව් අබේසිංහ මෙවර සුපුරුදු ක්‍රීඩාංගණවලදීම තරග වැදීමේ අවස්ථාව හිමිකර ගැනීම විශේෂ වාසියක්ව තිබේ.යොවුන් ඔලිම්පික් ක්‍රීඩා උළෙල දෙවැනි වරට පැවැත්වෙන අතර මෙතෙක් ශ්‍රී ලංකාව පදක්කම් දිනා ගැනීමේ අවස්ථාව උදාකරගෙන නොමැත.අවසන්වරට 2010දී සිංගප්පූරුවේ පැවැති යොවුන් ඔලිම්පික් උළෙලට ක්‍රීඩා 4ක් යටතේ ශ්‍රී ලංකාවෙන් ක්‍රීඩක ක්‍රීඩිකාවන් 7ක් සහභාගී විය.මේ අතර ක්‍රීඩා ‍උළෙල පැවැත්වෙන කාලය අතරතුර නැංජින් නුවරදී ෆේස් බුක් හා ටුවිටර් සමාජ වෙබ් අඩවි ක්‍රියාත්මක කිරීමට චීන රජය අවසරදී ඇතැයි වාර්තා වේ.චීන ජාතිකයන්ට එම සමාජ වෙබ් අඩවිවලට පිවිසීමට අවසරයක් නොමැති අතර අන්තර්ජාතික ඔලිම්පික් කමිටුවේ ඉල්ලීමක් අනුව තාවකාලිකව විවෘතවන බව එරට රජය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=s1408113</link>
    <topic>සෑම් චන්ද්‍රසිංහ පාපන්දු තරගාවලියේ ශූරතාව යාපනය සාන්ත හෙන්රිස් විද්‍යාලයට</topic>
    <author/>
    <content>ආදි ආනන්දීය පාපන්දු සංගමය 12වැනි වරට සංවිධාන කළ 17න් පහළ සත් සාමාජික සෑම් චන්ද්‍රසිංහ පාපන්දු තරගාවලියේ ශූරතාව දිනාගැනීමට යාපනය සාන්ත හෙන්රිස් විද්‍යාලය සමත්විය. තරගාවලියේ පූර්ණ අනුග්‍රාහය දැක්වු සෑම් චන්ද්‍රසිංහ මහතා අතින් ජයග්‍රාහී කණ්ඩායම් නායක සුහන්දන් හට ශූරතා කුසලානය පිරිනැමූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=s1408114</link>
    <topic>ශාරීරික අධ්‍යාපන ගුරුවරුන්ගේ ඇතැම් ක්‍රියාවන් දේශීය මලල ක්‍රීඩා දියුණුවට බාධාවක්</topic>
    <author>ප්‍රින්ස් ගුණසේකර</author>
    <content>කොරියාවේ ඉන්ඩියොන්හිදී ලබන මාසයේ ආරම්භවන ආසියානු ක්‍රීඩා උළෙලට සහභාගීවන මලල ක්‍රීඩා කණ්ඩායම තේරීමේ තරග කොළඹ සුගතදාස ක්‍රීඩාංගණයේදී හෙට සිට 14වැනිදා දක්වා පැවැත‍්වෙයි.ජාතික සංචිතයේ සිටින සියලුම මලල ක්‍රීඩක ක්‍රීඩිකාවන්ට මේ තේරීම් තරග අනිවාර්ය වන අතර සහභාගී නොවන ක්‍රීඩක ක්‍රීඩිකාවන්ට ආසියානු ක්‍රීඩා උළෙල නියෝජනය කිරීමේ අවස්ථාව අහිමිවී යනු ඇත.පසුගියදා නිමාවූ පොදු රාජ්‍ය මණ්ඩලීය ක්‍රීඩා උළෙලේදී ආසියානු ක්‍රීඩා පරිසාධන මට්ටමට ලඟා නොවූ මීටර් 400 සහාය දිවීමේ ක්‍රීඩකයන්ට අවශ්‍ය සුදුසුකම් සම්පූර්ණ කිරීමට ලැබෙන අවසන් අවස්ථාව මෙය වේ. මීටර් 400 තරග නියෝජනය ‍කොට තත්පර 46ට අඩුවෙන් නිමකරන ක්‍රීඩක පිරිසගෙන් හොඳම අය තෝරා සහාය දිවීමේ කණ්ඩායම නම් කිරීමට ශ්‍රී ලංකා මලල ක්‍රීඩා සංගමය බලාපොරොත්තු වේ. මේ පිළිබඳව කොළඹදී පැවැති ප්‍රවෘත්ති සාකච්ඡාවකදී ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසුවේ පොදු රාජ්‍ය මණ්ඩලීය ක්‍රීඩා උළෙලේදී පදක්කම් අහිමි වුණද ආසියාතික ක්‍රීඩා උළෙලේදී පදක්කම් කිහිපයක් දිනාගත හැකි බවයි. “පොදු රාජ්‍ය මණ්ඩලීය ක්‍රීඩා උළෙලට ලෝකයේ ‍දක්ෂතම තෙවැනි පෙළ ක්‍රීඩක ක්‍රීඩිකාවන් පැමිණෙනවා. තරගාවලියට ‍යන්න පෙර මේ ප්‍රතිඵලය මා කිව්වා. නදීකාගෙන් පමණයි යම් ප්‍රතිඵලයක් ලැබෙනවානම් ලැබෙන්නේ කියලත් කිව්වා.ඇය 6වැනි තැනට ආවා. අපේ ක්‍රීඩක ක්‍රීඩිකාවන්ගේ මෑත කාලීනව හොඳ දියුණුවක් තිබෙනවා. අලුතෙන් දක්ෂ ක්‍රීඩක ක්‍රීඩිකාවන් බිහි නොවන්නේ ඇයි කියන ප්‍රශ්නයට දීර්ඝ පිළිතුරක් තියෙනවා. මලල ක්‍රීඩාවේ දියුණුවට ප්‍රධානතම බාධකයවී තිබෙන්නේ ක්‍රීඩා හා ශාරීරික අධ්‍යාපන ගුරුවරුන්ගේ (P.T.I) පටු ආකල්පයයි” ප්‍රනාන්දු මහතා පැවැසීය. ක්‍රීඩා හා ශාරීරික අධ්‍යාපන ගුරුවරු පාසල් කාලයේ හඳුනාගන්නා දක්ෂ ක්‍රීඩක ක්‍රීඩිකාවන් ශ්‍රී ලංකාවේ සිටින දක්ෂ ජ්‍යෙෂ්ඨ පුහුණුකරුවන්ට භාර නොදීම බලවත් වරදක් බව මලල ක්‍රීඩා සභාපතිවරයා පෙන්වා දුන්නේය.ක්‍රීඩා හා ශාරීරික අධ්‍යාපන ගුරුවන්රු සතු දැනුමට වඩා යමක් දක්ෂ ක්‍රීඩක ක්‍රීඩිකාවන්ට ලබාදී ඔවුන් ජාත්‍යන්තර තලයට රැගෙන යෑම අත්‍යාවශ්‍ය බව ඒ මහතාගේ අදහස විය. එහෙත් දැන් සිදුවන්නේ එම ක්‍රීඩක ක්‍රීඩිකාවන් දිගින් දිගටම ක්‍රීඩා හා ශාරීරික අධ්‍යාපන ගුරුවරු යටතේ පුහුණුව ලබාදීමෙන් කලක් යද්දී ශ්‍රී ලංකාවට දක්ෂයකු අහිමි වීමේ කනගාටුදායක තත්ත්වයක් බව මලල ක්‍රීඩා සභාපතිවරයා අවධාරණය කළේය. “අද අපේ ක්‍රීඩකයන් ඔලිම්පික් යනවා නම් ඒ දක්වාම පාසල් පුහුණුකරුවන් යටතේ තියා ගන්නවා. අපේ දක්ෂ ප්‍රවීණ පුහුණුකරුවන්ට හොඳ ළමයි යොමු කරන්න ඒ අය කැමති නැ. ක්‍රීඩා හා ශාරීරික අධ්‍යාපන ගුරුවරුන්ට කළ හැක්කේ එක්තරා සීමාවක උපරිමයක් පමණයි. පාලිත ප්‍රනාන්දු මහතා පැවැසීය. මලල ක්‍රීඩා තේරීම් තරගවලින් තෝරා ගන්නා ක්‍රීඩක ක්‍රීඩිකාවන් සංචිතගත කොට කෙටිකාලීන පුහුණුවක් ලබාදීමටද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=s1408115</link>
    <topic>මහේලගේ අඩුව පුරවන්න තවත් කාලයක් ගතවේවි</topic>
    <author>ෆවුස් මොහොමඩ් ගාල්ලේ සිට...</author>
    <content>වසර 17ක් ශ්‍රී ලංකා ක්‍රිකට් පිටියට විශිෂ්ට දායකත්වයක් ලබාදුන් ප්‍රවීණ පිතිකරු මහේල ජයවර්ධන ටෙස්ට් පිටියෙන් සමුගැනීමෙන් හිස්වන තැන පිරවීමට තවත් කාලයක් ගතවනු ඇතැයි කුමාර් සංගක්කාර ප්‍රකාශ කරයි.පාකිස්තානය සමග ගාල්ල ජාත්‍යන්තර ක්‍රිකට් ක්‍රීඩාංගණයේ දී ඊයේ නිමාවට පත්වූ පළමු ටෙස්ට් තරගයේ සිවුවැනි දිනයේ දී අමතක නොවන ඉනිමක් ක්‍රීඩා කරමින් ද්විත්ව ශතකයක් වාර්තා කිරීමෙන් පසුව පැවැති මාධ්‍ය හමුවේදී ඔහු මේ බව කියා සිටියේය.‘මට විතරක් නෙවෙයි. මහේලගේ සමුගැනීම පොදුවේ අපේ සියලුම ක්‍රීඩකයන්ටත්, ක්‍රීඩාලෝලින්ටත් විශාල කනගාටුවක් වේවි. ඔහු අපේ රටේ ක්‍රිකට් ක්‍රීඩාවට කළ සේවය අගය කළ යුතුයි. ඔහු අපට පමණක් නෙවෙයි ජාත්‍යන්තර ටෙස්ට් පිටියටත් අමතක කරන්න බැරි ක්‍රීඩකයෙක්’ සංගක්කාර එසේ පැවැසීය.පෙරේදා තරගයේ දී සංගක්කාර රැස් කළ ද්විත්ව ශතකය ඔහුගේ ටෙස්ට් පිටියේ ද්විත්ව ශතක ප්‍රමාණය 10 දක්වා ඉහළ දැමුවේය. මෙ වනවිට ලෝක ටෙස්ට් පිටියේ වැඩිම ද්විත්ව ශතක ප්‍රමාණයකට හිමිකම් කියනු ලබන්නේ ඔස්ට්‍රේලියාවෙන් බිහිවූ ශ්‍රේෂ්ට ක්‍රීඩක ශ්‍රීමත් ඩොනල්ඩ් බ්‍රැඩ්මන් විසිනි. ඔහුගේ වාර්තාව පසු කිරීමට සංගක්කාරට තවත් අවශ්‍ය වන්නේ ද්විත්ව ශතක 3ක් පමණි.‘සර් ඩොනල්ඩ් බ්‍රැඩ්මන් පසුකර යනවාට වඩා ඔහු හමුවේ ටෙස්ට් ද්විත්ව ශතක දෙකක් පසුපසින් සිටීම ගැන මම සතුටුවෙනවා. මම හිතන්නේ බ්‍රැඩ්මන්ගේ දස්කම් ඉදිරියේ හැමෝම දෙවැනි වෙනවා’ ඔහු කීවේය.සංගක්කාර සිය වාර්තාගත ද්විත්ව ශතකය කරා ගිය ගමනේදී පළමුව ඔහුගේ සමීපතම සගයා වන මහේල ජයවර්ධන සමග ද, පසුව නායක ඇන්ජෙලෝ මැතිව්ස් සමග ද ශතක සම්බන්ධතා ගොඩනැගීමට සමත්විය. මහේල ලකුණු 59කට දැවී ගිය අතර මැතිව්ස් දැවී ගියේ ශතකයට ලකුණු 9ක් අඩුවෙන් තිබියදීය.‘මැතිව්ස් හරි මහේල හරි ශතකයක් ලබා ගත්තා නම් මම තවත් සතුටුයි. ඔවුන් දෙදෙනාම විශ්වාසනියත්වයකින් යුතුව පන්දුවට පහරදුන්නා. නමුත් අවාසනාවට ඔවුන්ගේ ඉනිම ශතකයට පෙර නිමාවුණා’ සංගක්කාර පැවැසීය.සයීඩ් අජ්මාල් ඇතුලු පාකිස්තාන දඟපන්දු යවන්නන්ට සාර්ථක මුහුණදීමට තමාට පහසුවූයේ ශ්‍රී ලංකාවෙන් බිහිවූ ලෝක පූජිත දඟපන්දු යවන්නා වන මුත්තයියා මුරලිදරන්ගේ පන්දු හමුවේ වසර ගණනාවක් පුරා කඩුලු රකින්නකු ලෙස කටයුතු කිරීමෙන් ලැබූ අත්දැකීම් නිසා බව ද සංගක්කාර කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=s1408116</link>
    <topic>වෙස්ටර්න් වොරියර්ස් පළමු වටයේ ජය ලබයි</topic>
    <author>ප්‍රියාන් ද සිල්වාමාතර ක්‍රීඩා</author>
    <content>කොග්ගල පැවති කාල්ටන් සුපර් සෙවන්ස් තරගාවලියේ පළමු වටය ජය ගැනිමට යෝෂිත රාජපක්ෂ නායකත්වය දුන් වෙස්ටර්න් වොරියර්ස් පිල සමත් වූහ. දින දෙකක් පුරා පැවැති මූලික වටයේ තරග හතරම ජය ගනිමින් 'බී' කාණ්ඩයේ ශූරයන් වීමට වොරියර්ස් පිල සමත් වූයේ නොදර්න් ග්ලැඩියේටරස් පිල ලකුණු 19-12ක්, ජැප්නා චැලෙන්ජර්ස් පිල ලකුණු 35 - 7 ක්, සදර්න් ෂාක්ස් පිල ලකුණු 26-කින් හා නෝර්ත් වෙස්ටර්න් බ්ලැක්ස් පිල ලකුණු 31 -15 කින් පරාජය කරමිනි.අර්ධ අවසන් පුර්ව තරගයේ දී ඔවුන් හමුවේ ලකුණු 19 -12 ක් ලෙස පරාජය වූයේ ඊස්ර්න් ඊගල්ස් කණ්ඩායමයි. අවසන් පූර්ව තරගයේදී වෙසටර්න් වොරියර්ස් හමුවේ උව වයිපර්ස් 36 -ක් ලෙස පරාජය විය. අවසන් තරගයට සුදුසුකම් ලැබූ සදර්න් ෂාක්ස් පිල නැවත වරක් ලකුණු 14 -12 ක් ලෙස පරාජය කිරීමට වොරියර්ස් පිල සමත්වූහ.සෙන්ට්‍රල් කිංග්ස් කණ්ඩායමේ අනුරුද්ධ විල්වර උත්සාහක දිනුම් 11ක් වාර්තා කරමින් තරගාවලියේ වැඩිම උත්සාහක දිනුම් වාර්තා කළ ක්‍රීඩකයා විය. යෝෂිත රාජපක්ෂ ගේ නායකත්වයෙන් බිලාල් හසන්, ලී කීගල්, ජෝසප් ඩුන් නෑග්, දනුශ්ක පෙරේරා, සුරංග පුශ්පකුමාර, කාන්චන රාමනායක, කනිල් සෙනෙවිරත්න, ඉමෝරි වකාවුලාගි, රාදිත ව්ණපුර දේශීය ක්‍රීකයින් ලෙසද පිජියන් ජාතික රගර් තරු වන ස්ටෙපානෝ චකානිවාලු, ජොයෙලි ලුටුමයිලගි, වයිසි නුගු සහ අපාසි නකාලෙවු ගෙන්ද නවසිලන්ත ජාතික ලොටේ රයිබුලා ගෙන් ද වෙස්ටර්න් වොරියර්ස් පිල ශක්තිමත් විණි.පළමු වටයේ ප්‍රතිඵල මෙසේය-1.වෙස්ටර්න් වොරියර්ස්, 2.සදර්න් ෂාක්ස්, 3.සෙන්ට්‍රල් කිංග්ස්, 4‍.උව වයිපර්ස්, 5.නොදර්න් ග්ලැඩියේටර්ස්, 6.නෝර්ත් සෙන්‍ට්‍රල් ටයිපූන්ස්, 7.ජැෆ්නා චැලෙන්ජර්ස්, 8.සබරගමුව ස්ටැලියන්ස්, 9.ඊස්ටර්න් ඊගල්ස්, 10.නෝර්ත් වෙස්ටර්න් බ්ලැක්ස්</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408111</link>
    <topic>මානව සංවර්ධනය අතින් ආසියාවේ හොඳම රට ශ්‍රී ලංකාවයි</topic>
    <author/>
    <content>ශ්‍රී ලංකාවේ ආර්ථිකය පිළිබඳ මධ්‍ය වාර්ෂික වාර්තාව නිකුත්වීම නිමිතිකොට ගනිමින් ආර්ථිකයේ වර්තමාන ප්‍රවණතා සහ ඉදිරි ගමන්මඟ ගැන කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේ මහාචාර්ය රංජිත් බණ්ඩාර සමඟ කළ සාකච්ඡාවකි.ලංකාවේ ආර්ථිකය මාස හයෙන් හයට විවරණය කරනවාට වඩා ඉදිරි කාල සීමාව තුළ ශ්‍රී ලංකා ආර්ථිකයේ ගමන් මඟ කෙසේ වේද යන්න විවරණය කිරීම වඩාත් වැදගත්. දිගුකාලීන ඉලක්ක කරා යා හැකි අත්තිවාරම අප යොදාගත්තේද යන්න අවබෝධ කරගත හැක්කේ එවිටයි. කෙටිකාලීන ප්‍රගති සමාලෝචන හරහා අද අප දකින්නේ ශ්‍රී ලංකාවේ නැඟී එන ආර්ථිකයක් ලෙස 2020 වසරේදී සිටිය යුතු තැනයි.එහිදී ආර්ථිකයේ පරිමාව දළ දේශීය නිෂ්පාදනය මඟින් මැන බැලුවොත් එය ඇ. ඩො. බිලියන 185ක් දක්වා ඉහළට ගැනීමටත්, ඒකපුද්ගල ජාතික නිෂ්පාදනය ඇ. ඩො. 8500 සීමාවට ඉහළ නැංවීමටත්, අපනයන සඳහා ඇ. ඩො. බිලියන 20 දක්වා ඉපැයීමටත්, සංචාරක ව්‍යාපාරය සහ විදේශගත ශ්‍රී ලාංකිකයන් ගෙන් කෙරෙන ඉපැයීම් ඇ. ඩො. බිලියන 18 දක්වා ඉහළට ගැනීමටත්, උද්ධමනය හා සේවා වියුක්තිය 3% මට්ටමක පවත්වා ගැනීමටත්, රටේ විදේශ සංචිත ප්‍රමාණය ඇ. ඩො. බිලියන 15 මට්ටමට එනම් වසරකට පමණ අවශ්‍ය කරන අත්‍යවශ්‍ය ආනයන ගෙනඒමට ප්‍රමාණවත් පරිදි නැංවීමටත් හැකිවුණා.එසේ කිරීමට පුළුවන් වුණේ ශ්‍රී ලංකාව අවදානමකින් තොර ආර්ථිකයක් ගොඩනඟා ගැනීමට මේ වනවිට සමත්වී ඇති නිසයි. කාරණා ගණනාවක් ඔස්සේ එය පිළිබිඹු කෙරෙනවා. 7% කට වැඩි තිරසාර ආර්ථික වර්ධනය, 5%ක මධ්‍ය අගයක උද්ධමනය පවත්වා ගැනීම, නම්‍යශීලී නමුත් තිරසාර මට්ටමක විදේශ විනිමය අනුපාතිකයක් පවත්වා ගැනීම, බැංකු පද්ධතිය තිරසාර හා ශක්තිමත් පදනමක පවත්වා ගැනීමට අවශ්‍ය පියවර තැබීම, ජංගම ගිණුමේ හිඟය 2008දී පැවැති 9.5% සිට 2013දී දළ දේශීය නිෂ්පාදනයෙන් 3.9%ක් දක්වා අවම කර ගැනීම, 2013 දී සංචාරකයන් මිලියන 1.4ක් පැමිණීම හා එම ආදායම ඇ. ඩො. මිලියන 1700 දක්වා වැඩිවීම ඉන් සමහරක්.මේ සියලු සංවර්ධන ක්‍රියාදාමයන් සියලු දෙනාගේ සහභාගිත්වය සහිත සංවර්ධනය (Inc*usive Deve*opment) ලෙස ක්‍රියාවට නැංවෙමින් තිබෙනවා. මෙහිදී එක් පැත්තකින් පහළ ආදායම් ස්ථරවල සිටින පුද්ගලයන්ගේ ආදායම් මට්ටම් ඉහළ නැංවීමටත්, ඔවුන්ගේ ජීවන මට්ටම හා ජීවන තත්ත්වය ඉහළට ගැනීමටත් හැකිවන ආකාරයේ වැඩසටහන් වෙත ඔවුන් යොමු කෙරෙනවා. දිළිඳුකම තිරසාර ලෙස තුරන්කිරීම එහි අපේක්ෂාවයි.එහි ප්‍රතිඵලයක් හැටියට 2006 වර්ෂයේ අන්ත දුගී බවෙන් පෙළෙන ජනගහනය 15.9%ක් වුණත් 2013 වනවිට එය 6.7% දක්වා අඩුකර ගැනීමට හැකිවී තියෙනවා. වෙනත් ලෙසකින් කිව්වොත් 2002 වනවිට ඇ. ඩො. 2ක දෛනික ආදායමක් ලැබූ අය 46%ක් වුණත් 2012 – 2013 වනවිට එය 18% දක්වා පහත වැටී තියෙනවා.අනෙක් අතින්, මැද ආදායම් ‍ලබන පිරිස්වල ආදායම් මට්ටම් තිරසාර ලෙස ඉහළ නැංවීමට අවශ්‍ය වැඩපිළිවෙළ ක්‍රියාවට නංවා තියෙනවා.රාජ්‍ය හා පෞද්ගලික ව්‍යවසායන් තිරසාර තරගකාරිත්වයක් සහිතව වැඩිදියුණු කිරීමට අවශ්‍ය වැඩපිළිවෙළ පසුගිය වසර 9ක කාලසීමාව තුළ ඉදිරිපත් වූ අය-වැය යෝජනා හරහා ඉටුකරගන්න පුළුවන් වුණා.අත්‍යවශ්‍ය යටිතල පහසුකම් නැංවීම යටතේ ග්‍රාමීය මාර්ග පද්ධතිය සංවර්ධනය, ජලය, විදුලිය අවශ්‍යතා සපුරාලීම, කෘෂිකාර්මික ප්‍රදේශවල වාරිමාර්ග හා කෘෂි ව්‍යාප්ති සේවා පුළුල් කිරීම, පොහොර සහනාධාරය, කෘෂිකාර්මික භාණ්ඩ මිලදීගැනීම සඳහා වන ක්‍රමවත් වැඩපිළිවෙළ හා වෙළෙඳ පොළ පුළුල් කිරීම, සතිපොළ සංවර්ධනය, මහාමාර්ග හා අධිවේගී මාර්ග පද්ධතිය පුළුල් කිරීම, උතුර සහ නැ‍ඟෙනහිර ප්‍රදේශවලට අත්‍යවශ්‍ය පහසුකම් සපයමින් ජන ජීවිතය යළි ගොඩනැඟීම වැනි දෑ විශේෂයෙන් දැක්විය යුතුයි.එසේම රාජ්‍ය අංශයේ රැකියා අවස්ථා පුළුල් කරමින් සියලුම උපාධිධාරීන්ට රැකියා අවස්ථා ලබාදීමටත්, පෞද්ගලික අංශයේ රැකියා සඳහා ඇති එළැඹුම වැඩිකිරීම සඳහා වෘත්තීය හා තාක්ෂණික අධ්‍යාපන පහසුකම් යෞවන කටයුතු හා නිපුණතා සංවර්ධන අමාත්‍යාංශය යටතේ ඉහළ නැංවීමටත් ක්‍රියාකර තියෙනවා.මේ සියල්ලට අතිරේකව දිවි නැඟුම වැඩපිළිවෙළ පහළ ආදායම් ලබන ප්‍රජාව මූලික කරගෙන රටේ සමස්තය ආවරණය වන පරිදි අංශ 5ක් ඔස්සේ ආදායම් උත්පාදන මාර්ග වෙත ජනතාව කේන්ද්‍රගත කරන වැඩපිළිවෙළක් ක්‍රියාත්මකයි.ඒ හැරුණුවිට, නිදහස් අධ්‍යාපනය, නිදහස් සෞඛ්‍ය හා වෙනත් ප්‍රජා සුබසාධන වැඩපිළිවෙළත් අඛණ්ඩව රාජ්‍ය අනුග්‍රහය ය‍ටතේ පෝෂණය කෙරෙනවා. මෙය සෑම පුද්ගලයකුටම අතිරේක ආදායමක් හා සමානයි.එය කොයිතරම් ප්‍රබලයිද කියන එක අපට තහවුරුකරගත හැකි හොඳම මාර්ගය නම් රජයේ වාර්ෂික ආදායම මුළුමනින්ම පුනරාවර්තන වියදම් ලෙස රජය සපයන මේ සුබසාධන සේවා වෙනුවෙන් වියදම් කිරීමයි. මේ අනුව බලනවිට ශ්‍රී ලංකාව අපේ කලාපයේ සහ ජාත්‍යන්තරය තුළත් සුබසාධන රාජ්‍යයක් ලෙස අර්ථ දැක්වීම වඩාත් යෝග්‍යයයි.නොයෙක් දර්ශක ඔස්සේ එය හරියටම පැහැදිලි කරගන්න පුළුවන්. උදාහරණ කිහිපයක් දක්වනවා නම්, එක්සත් ජාතීන්ගේ මානව සංවර්ධන දර්ශකය අනුව ශ්‍රී ලංකාව සාර්ක් රටවල් අතරින් මානව සම්පත් සංවර්ධනයේ ඉදිරියෙන්ම සිටින රටයි. ජපානය, කොරියාව, සිංගප්පූරුව, මැලේසියාව ඇතුළත්ව ඉන් ආසියාවේ ඉහළම රටවල් 5 අතරත් අප සිටිනවා. ලෝකයේ රටවල් 180 අතරින් අප 92 වැනි තැනයි. ආසියානු සංවර්ධන බැංකු සාමාජික රටවල් අතරින් 16 වන තැනයි. යටිතල පහසුකම් දර්ශකය තුළ ආසියානු සංවර්ධන බැංකු සාමාජික රටවල් අතුරින් ද 16 වන ස්ථානයේ අප සිටිනවා. රටවල් 185ක් අතුරින් ආර්ථික නිදහස් දර්ශකය තුළ ආසියානු සංවර්ධන බැංකු රටවල් අතුරින් 15 වන ස්ථානයත් අපයි. එම ව්‍යාපාර කටයුතු කරගෙන යාමේ දර්ශකය අනුව 20 වන තැනයි. ගෝලීය තරගකාරී දර්ශකය තුළ ආසියානු සංවර්ධන බැංකු සාමාජික රටවල් අතුරින් 14 වන ස්ථානයයි. ආකර්ෂණීය සංචාරක මධ්‍යස්ථානයක් හැටියටත් අප ඉදිරියෙන් දැනුම මූලික ආර්ථික කටයුතු අතුරින් ගෝලීය සේවා මධ්‍යස්ථාන දර්ශකයේ ඉහළම රටවල් 50 තුළ 21 වන ස්ථානයේ ද ආසියානු සංවර්ධන බැංකු සාමාජික රටවල් අතර 8 වැනි ස්ථානයේද සිටින්නේ අපි.2005න් පසු කාලසීමාව තුළ 7% ආර්ථික වර්ධනයක් තහවුරු කර ගැනීමට ශ්‍රී ලංකාව සමත් වුණා. 2005ට පෙර එය 4.5%. ඉදිරියේදී මෙය 8% මට්ටමට ළඟා වෙයි. මූලික ආර්ථික කටයුතුවල කැපීපෙනෙන වර්ධනයක් තියෙනවා. මිල මට්ටම්, විනිමය අනුපාත, පොලී අනුපාත, රැකියා නියුක්තිය, තිරසාර ලෙස ස්ථාවරයි. මූල්‍ය ආර්ථිකය හොඳින් කළමනාකරණය වී තියෙනවා. අය-වැය හිඟය අඩුවෙලා. වසර 5ක් තුළ උද්ධමනය තනි ඉලක්කමක පවත්වා ගැනීමට හැකි වුණා. මානව සංවර්ධනය අතින් ආසියාවේ හොඳම ස්ථානයටත් ආසියාවේ අඩුම දරිද්‍රතා අනුපාතය ඇති රට බවටත් පත්වී තියෙනවා. දිස්ත්‍රික්ක අතර විෂමතා අවම කරමින් සංවර්ධනයේ සමාන බෙදීයාමක් දැකිය හැකියි. රාජ්‍ය ණය/ ද. දේ. නිෂ්පාදනයේ අනුපාතය ක්‍රමානුකූලව 102 සිට 75 ආසන්නයට පහත වැටී තියෙනවා. මෙවැනි තවත් කාරණා ගණනාවක්ම තියෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408112</link>
    <topic>ඉන්දු - ශ්‍රී ලංකා ශක්තිමත් සබඳතා සමඟ වීසා නැතිවන අයගේ බංකොලොත් දේශපාලනය</topic>
    <author>ජනතා මිත්‍ර</author>
    <content>“නරේන්ද්‍ර ‍මෝදි ඉන්දියාවේ නව අග්‍රාමාත්‍යවරයා මහින්ද රාජපක්ෂ ජනාධිපතිවරයාට හොඳ පාඩමක් උගන්වයි” යනුවෙන් කල්පනා කරමින් ඇඟිලි ගනිමින් සිටි විරුද්ධ පක්ෂයට දැන් සිදු වී තිබෙන්නේ තවදුරටත් ඇඟිලි ගනිමින්ම සිටීමටය. ඉන්දියානු මහ මැතිවරණයෙන් ඉන්දිරා කොංග්‍රසය පරාජයට පත් කරමින් භාරතීය ජනතා පක්ෂයේ නායක නරේන්ද්‍ර මෝදි මහතා ජයග්‍රහණය ක‍ෙළ්ය. මේ පිළිබඳ දැඩි අවධානයකින් සිටියේ මෙරට විපක්ෂය පමණක් නොවේ. දෙමළ ජාතික සන්ධානය ඇතුළු කොටි සංවිධානයට කඩේ යන සියලුම දෙනා ද මේ ගැන සිටියේ දැඩි අවධානයකිනි. මහින්ද රාජපක්ෂ ජනාධිපතිවරයා හා නරේන්ද්‍ර මෝදි අග්‍රාමාත්‍යවරයා අතර සබඳතා තවත් ශක්තිමත් වන අවස්ථා කිහිපයක් පසුගිය දිනවල දැකගත හැකි වීම නිසා විරුද්ධ පක්ෂයට හා දෙමළ ජාතික සංධානය ඇතුළු කොටි සංවිධානය වෙනුවෙන් කඩේ ගිය අයට උණ හැදෙන්නට පටන්ගෙන ඇත. තමිල්නාඩුවේ පදවලට නැටීමට නරේන්ද්‍ර මෝදි අග්‍රාමාත්‍යවරයා අකමැති වීම නිසා මෙම උණ, සන්නිපාතයක් දක්වා වර්ධනය වී ඇත. මහින්ද - මෝදි සබඳතා තවත් ශක්තිමත් වීමෙන් ශ්‍රී ලංකාව හා ඉන්දියාව අතර පවතින දැඩි මිත්‍රත්වය තව දුරටත් වර්ධනය වන අතර එය එක් පැත්තකින් කොටින්ට කඩේ යන පාර්ශ්වවලට එල්ල කරන ලද කදිම කනේ පහරක් වන අතර එක් පැත්තකින් වත්මන් ආණ්ඩුවේ විදේශ ප්‍රතිපත්තියේ සුවිශේෂී ජයග්‍රහණයක් වශයෙන් හැඳින්වීමට ද පුළුවනි.තමිල්නාඩුවට වුවමනා ආකාරයට හිටපු අග්‍රාමාත්‍ය මන්මෝහන් සිං මහතා ඇතැම් අවස්ථාවල දී කටයුතු කළ ආකාරයෙන් ක්‍රියා කිරීමට ඉන්දියාවේ නව අග්‍රාමාත්‍ය නරේන්ද්‍ර මෝදි මහතා සූදානම් නැත. මෝදි මහතා බලයට පත්වන විට ඉන්දියාව අසල්වැසි රටවල් බොහොමයක් සමඟ එතරම් සුහද සබඳතා වර්ධනය කරගෙන නොසිටියේය. තිබුණු සබඳතා වර්ධනය කිරීම වෙනුවට ඒවා ටිකෙන් ටික බිඳ වැටෙන තත්ත්වයන් දක්නට ලැබුණු අතර නරේන්ද්‍ර මෝදි අග්‍රාමාත්‍යවරයාට අවශ්‍ය වී ඇත්තේ එම සබඳතා තව දුරටත් වර්ධනය කරගෙන මීට කාලයකට පෙර තිබුණු ආකාරයෙන් එම සුහදතාවයන් තවදුරටත් ශක්තිමත් කර ගැනීමටය. තමිල්නාඩු මහ ඇමැතිනියගේ හා තමිල්නාඩු ප්‍රාන්ත ආණ්ඩුවේ දැඩි බලපෑම් මත ඉන්දීය හිටපු අග්‍රාමාත්‍යවරයා පසුගිය ජිනීවා මානව හිමිකම් සමුළුවේ දී ශ්‍රී ලංකාවට අහිතකර වන ආකාරයෙන් කටයුතු කළ ද නව අග්‍රාමාත්‍ය නරේන්ද්‍ර මෝදි මහතා බලයට පත් වීමෙන් පසු එම තත්ත්වය වෙනස් විය. නරේන්ද්‍ර මෝදි අග්‍රාමාත්‍යවරයා ශ්‍රී ලංකාවට අත හිත දෙමින් කටයුතු කිරීමට පටන් ගැනීමත් සමඟ මේ නව ප්‍රවණතාව ඇති විය. එය දරාගැනීමට නොහැකි වී සිටින්නේ මෙරට විරුද්ධ පක්ෂයට හා කොටි සංවිධානයට කඩේ යන පිරිසට පමණි.ත්‍රස්තවාදය මුළුමනින්ම පරාජය කිරීමේ මෙහෙයුම් ක්‍රියාත්මක වුණු අවසාන කාලයේ දී මෙරට සිදුවූවා යැයි කියන ඇතැම් සිද්ධි පිළිබඳ පරීක්ෂා කර බැලීම සඳහා ජගත් මානව හිමිකම් පරීක්ෂණ කණ්ඩායමට මෙරටට පැමිණීමට අවසර ලබාදිය නොහැකි බව ශ්‍රී ලංකා රජයේ ස්ථාවරය විය. සිදු වී නොමැති දේවල් සිදු වූ බව පෙන්වීම සඳහා කොටි හිතවාදීන්ගේ වුවමනාවලට අසත්‍ය චෝදනා එල්ල කරමින් මේ පරීක්ෂණ සිදුකරනවාට ශ්‍රී ලංකා රජය සිය විරෝධය පළකර ඇත. එමනිසා දකුණු ආසියාතික රටවලට ගොස් මෙම පරීක්ෂණ සිදු කිරීමට පරීක්ෂණ කණ්ඩායම ඉල්ලා සිටියද ඊට ද එම රටවල් අකමැත්ත ප්‍රකාශ කර තිබේ. ඉන්දියාව, පකිස්ථානය වැනි රටවල් එම පරීක්ෂණ කණ්ඩායමට වීසා නිකුත් කිරීම දැනටමත් ප්‍රතික්ෂේප කර ඇත. ඉන්දියාව ප්‍රමුඛ දකුණු ආසියාතික රටවල් ශ්‍රී ලංකාව සමඟ එකට සිටින බව ඉන් මනාව පැහැදිලි වේ.ඉන්දියාවේ පාලක පක්ෂයේ උපදේශකවරයෙකු වූ ආචාර්ය සුබ්‍රමනියම් ස්වාමි මහතා පසුගියදා ශ්‍රී ලංකාවට පැමිණ කරන ලද ප්‍රකාශවලින් මේ තත්ත්වය වඩාත් පැහැදිලි වේ. “ඉන්දියාවටත් බලවත්ම තර්ජනයක්ව පැවති කොටි සංවිධානය මර්ධනය කිරීම ගැන ඉන්දියාව හා ඉන්දියානු පොදු මහජනතාව සතුටට පත්වනවා” යනුවෙන් සුබ්‍රමනියම් ස්වාමි මහතා ප්‍රකාශ කළේය.ඉන්දීය නව අග්‍රාමාත්‍යවරයාගේ රජය ජයලලිතා මහ ඇමැතිනියට අවශ්‍ය ආකාරයෙන් ක්‍රියා නොකරන නිසා ජයලලිතා ද දැන් තමන්ගේ පදය ක්‍රම ක්‍රමයෙන් මාරු කිරීමට පටන්ගෙන තිබේ. තමිල්නාඩුවේ සිට ශ්‍රී ලංකාව පිළිබඳ පරීක්ෂණයක් සිදු කිරීමට ඉඩ නොදෙන බව ජයලලිතා මහත්මිය ප්‍රකාශ කළේ දින දෙක තුනකට පෙරදීය. ජයලලිතාගේ මෙම ප්‍රකාශය දෙමළ ඩයස්පෝරාවට හා කොටි හිතවාදීන්ට දෙබරයකට ගල් ගැසුවාක් වැනිය. ශ්‍රී ලංකාව දෙකඩ කර උතුරු - නැ‍ඟෙනහිර වෙනම ඊළාම් රාජ්‍යයක් පිහිටුවා ගැනීමට තැත දැරූ කොටි සංවිධානය වෙනුවෙන් කඩේ ගිය තමිල්නාඩුවේ කරුණානිධිලාට, ජයලලිතලාට පන්දම ඇල්ලූ ද්‍රවිඩ ජාතික සන්ධානය ද මේ නිසා බරපතළ අර්බුද රැසකට මුහුණ පා සිටී.නරේන්ද්‍ර මෝදි ඉන්දීය අග්‍රාමාත්‍යවරයා හරහා ශ්‍රී ලංකාවට කනේ පහරක් වදිනු ඇති බවට එක්සත් ජාතික පක්ෂය, ජනතා විමුක්ති පෙරමුණ දැඩි ලෙස කල්පනා කළේය. මෝදි අග්‍රාමාත්‍යවරයා දිවුරුම් දෙන උත්සවයට ශ්‍රී ලංකා ජනාධිපතිවරයාට ආරාධනා ලැබ යන විට ද එක්සත් ජාතික පක්ෂය හා ජනතා විමුක්ති පෙරමුණ එය උපහාසයට ද ලක් කළේය. දිවුරුම් දීමේ උත්සවවලට හැමෝටම ආරාධනා කරනවා, ඒවාට ගිය පළියට හිත මිතුරුකම් මිතුදම් වර්ධනය වෙන්නේ නැත. ඊට වඩා විදෙස් ප්‍රතිපත්ති ගැන සැලකිළිමත් විය යුතු බව එක්සත් ජාතික පක්ෂයත්, ජනතා විමුක්ති පෙරමුණත් ඒ අවස්ථාවේදී කියා සිටියේය.දේශපාලනමය වශයෙන් එක්සත් ජාතික පක්ෂයත්, ජනතා විමුක්ති පෙරමුණත් ඉතා බරපතළ අර්බුද ගණනාවකට මුහුණ දී සිටින බව රහසක් නොවේ. ඔවුන්ට අවශ්‍ය වී තිබුණේ 2015 ජාතික මැතිවරණවලදී ඉන්දියාවේ බලපෑම්වලින් වත්මන් ආණ්ඩුව අසරණ වනවා දැකීමටය. එම පක්ෂ දෙකට අමතරව එම පක්ෂ වෙනුවෙන් පෙනී සිටින ඇතැම් බක පණ්ඩිත දේශපාලන විචාරකයින් ද කියා සිටියේ මෝදිගෙන් ශ්‍රී ලංකා ආණ්ඩුවට ඉතා ඉක්මනින් හොඳවයින් ‍කනේ පහරක් වදින බවය. මෙම කනේ ප්‍රහාරය වදිනතුරු ඔවුන් බලා සිටියද ඇඟිලි ගනිමින් සිටියද එවැනි තත්ත්වයක් සිදු වූයේ නැත. ඊට හේතු කිහිපයක්ම ඇත. මහින්ද රාජපක්ෂ ජනාධිපතිවරයාගේ විදෙස් ප්‍රතිපත්ති ඊට ප්‍රධානතම හේතුවයි. ඉන්දියාවට පමණක් නොව මුළු ලෝකයටම බරපතළ අර්බුදයක් වූ කොටි ත්‍රස්තවාදය මුළුමනින්ම පරාජය කිරීමට ශ්‍රී ලංකා ජනාධිපති මහින්ද රාජපක්ෂ මහතා සහයෝගය ලබා දීමයි. මේ තත්ත්වය තේරුම් ගැනීමට නොහැකි වූ විරුද්ධ පක්ෂය තව දුරටත් දේශපාලනමය වශයෙන් බංකොලොත් වී සිටී.මෙරට විරුද්ධ පක්ෂයට අවශ්‍ය වී තිබෙන්නේ රටට හා පොදු මහජනතාවට ප්‍රතිලාභ ලබා දීම නොව කෙසේ හෝ වත්මන් ආණ්ඩුව පෙරළා බලය ලබා ගැනීමය. නරේන්ද්‍ර මෝදි ඉන්දීය අග්‍රාමාත්‍යවරයා බලයට පත් වීමෙන් අනතුරුව ඔවුන් සිතුවේද ඉන්දියාවේ දැඩි බලපෑම් මත වත්මන් ආණ්ඩුව අසරණ තත්ත්වයකට පත්වෙනු ඇති කියාය. ඉන්දියාවෙන් හොඳවයින් කනේ පහරවල් එල්ල වනු ඇත කියා ඔවුන් මුලින්ම පාරම් බෑවේ ඒ හේතුවෙනි. නමුත් එවැනි දෙයක් සිදු නොවූ තැන රනිල් වික්‍රමසිංහ, අනුර කුමාර දිසානායක යන මහත්වරුන්ගේ දත කට පූට්ටු විය. ඔවුන්ට දැන් යන එන මං නැත.විරුද්ධ පක්ෂය තවත් අසරණ වී තිබෙන්නේ පොදු අපේක්ෂක කතාවෙන්ය. ජනාධිපතිවරණය සඳහා පොදු අපේක්ෂකයෙකු ගැන අවුරුදු ගණනාවක් තිස්සේ කතා කළද ඉන් ඵලක් වී නැත. පොදු අපේක්ෂක කතාවෙන් බංකොලොත් වී ඇත්තේ විරුද්ධ පක්ෂයයි. රනිල් වික්‍රමසිංහ මහතා එක්සත් ජාතික පක්ෂයේ ජනාධිපති අපේක්ෂක ධුරයට පත් වීමත් සමඟ ජනතා විමුක්ති පෙරමුණ නන්නත්තාර විය. මාදුළුවාවේ සෝභිත නාහිමියන් ද පොදු අපේක්ෂකයෙකු ගැන කතා කළත් පොදු වැඩපිළිවෙළකට දේශපාලන පක්ෂ එක්කර ගැනීමේ අර්බුදයකට මුහුණ දී සිටී. එමනිසා මහින්ද රාජපක්ෂ මහතා 2015 ජනාධිපතිවරණයෙන් පරාජය කිරීම අතිවිශාල අභියෝගයක් බව විරුද්ධ පක්ෂයට ඉතා හොඳින් වැටහෙමින් පවතී. ඒ නිසා ඔවුන්ට අවශ්‍ය වී ඇත්තේ එම කරුණු සම්බන්ධයෙන් පවතින සෑම තුරුම්පුවක්ම භාවිත කිරීමටය. ඒ සඳහා ඉන්දියාවේ සහයෝගය මෝදි අග්‍රාමාත්‍යවරයාගේ සහයෝගය බලාපොරොත්තුවෙන් සිටියද එය සාර්ථක නොවීම නිසා විරුද්ධ පක්ෂය තවදුරටත් බංකොලොත් වී ඇත. මෝදි අග්‍රාමාත්‍යවරයාගේ සහයෝගය නොලැබුණ තැන විරුද්ධ පක්ෂය සිටින්නේ ඇටිකෙහෙල් ගිලපු උගුඩුවන් මෙනි.ඉන්දීය රජය ශ්‍රී ලංකාව සම්බන්ධයෙන් අනුගමනය කරනු ලබන වත්මන් විදෙස් ප්‍රතිපත්තිය නිසා අර්බුදයකට පත්ව සිටින තවත් පිරිසක් සිටිති. ඒ දෙමළ ජාතික සන්ධානය, දෙමළ ඩයස්පෝරාව ප්‍රමුඛ කොටි හිතවාදී බලවේගයි. එම බලවේග බලාගෙන සිටියේ ද නරේන්ද්‍ර ‍මෝදි නව අග්‍රාමාත්‍යවරයාගෙන් ශ්‍රී ලංකාවට ප්‍රබල බලපෑමක් එල්ල වනු ඇති කියාය. ජාත්‍යන්තර පරීක්ෂණ කණ්ඩායමට වීසා නොදීමෙන් වීසා කැන්සල් වූයේ කොටි හිතවාදීන්ගේය. ඉන්දියාව මේ ආකාරයෙන් ක්‍රියා කරනු ඇතැයි මෙරට විරුද්ධ පක්ෂයවත්, කොටි හිතවාදීන්වත් කිසි ලෙසකින් සිතුවේ නැත. ඉන්දියාව මේ ආකාරයෙන් ක්‍රියා කරාවි කියා අමෙරිකාව ඇතුළු බටහිර රටවල්වත්, ජගත් මානව හිමිකම් කවුන්සිලයවත් සිතුවේ නැත. නමුත් ඉන්දියාව තම අසල්වැසි රට සමඟ නියමාකාරයෙන් රාජ්‍ය තාන්ත්‍රික සබඳතා ගෙන යාම ආසියානු කලාපයටම විශාල ශක්තියකි.කොටි ත්‍රස්තවාදයෙන් ශ්‍රී ලංකාවට තරම්ම ඉන්දියාවට ද බරපතළ හානි සිදු වූ බව රහසක් නොවේ. එය නරේන්ද්‍ර මෝදි අග්‍රාමාත්‍යවරයා ඉතා හොඳින් තේරුම් ගෙන ඇත. බලයට පත්වීමට පෙර සිටි නරේන්ද්‍ර මෝදි මහතා බලයට පත්වීමෙන් අනතුරුව ඔහුගේ දේශපාලන පරිණතභාවය අනුව තීන්දු ගන්නේ මෝඩ චූන් දේශපාලනය අනුව නොවන බව මෙරට විරුද්ධ පක්ෂයත්, කොටි හිතවාදීනුත් දැන්වත් තේරුම් ගත යුතුය. එසේ තේරුම් ගන්නාතුරු මෙරට විරුද්ධ පක්ෂයට සිදුවන්නේ නරේන්ද්‍ර මෝදි අග්‍රාමාත්‍යවරයා ශ්‍රී ලංකාවට එරෙහි වනතුරු ඇඟිලි ගනිමින් සිටීමටය.ශ්‍රී ලංකාව හා ඉන්දියාව අතර රාජ්‍ය තාන්ත්‍රික සබඳතා තවදුරටත් වර්ධනය වනවාට මෙරට විරුද්ධ පක්ෂ කිසිසේත්ම අකමැතිය. එමනිසා මෙරට විදේශ ප්‍රතිපත්තිය බිඳ වැටී ඇති බව පෙන්වීමේ අසාර්ථක උත්සාහයක එක්සත් ජාතික පක්ෂයත්, ජනතා විමුක්ති පෙරමුණත් නිරතව සිටී. පසුගියදා පාර්ලිමේන්තුවේදී කල්තැබීමේ අවස්ථාවේ යෝජනාවක් ඉදිරිපත් කරමින් ජනතා විමුක්ති පෙරමුණ කියා සිටියේ වත්මන් ආණ්ඩුවේ විදේශ වැඩපිළිවෙළ අසාර්ථක වී ඇති බවය. නමුත් එම යෝජනාවට කතා කිරීමටවත් විරුද්ධ පක්ෂයට මන්ත්‍රීවරුන් නොමැතිවීමෙන් පෙන්නුම් කරනුයේ ආණ්ඩුවට එරෙහි විවාදයකදී අදහස් ප්‍රකාශ කිරීමට තරම්වත් මන්ත්‍රීවරුන් විරුද්ධ පක්ෂයට නොමැති බව නොවේද? මේ යෝජනාව ඉදිරිපත් කරමින් අනුර කුමාර දිසානායක මන්ත්‍රීවරයා කියා සිටියේ විදේශ ප්‍රතිපත්තිය ශ්‍රී ලංකා නිදහස් පක්ෂයේ ශාඛා සමිතියක් බවට පත් වී ඇති බවයි. එම චෝදනාව ඔහු කරනුයේ ඒවා ඔප්පු නොකරය. අනුර කුමාර දිසානායක මන්ත්‍රීවරයාට අවශ්‍ය වී ඇත්තේ විදේශ රටවලට ශ්‍රී ලංකාවේ විදේශ ප්‍රතිපත්තිය නිසියාකාරයෙන් ක්‍රියාත්මක නොවන බව පෙන්වීමටය. ජිනීවා මානව හිමිකම් පරීක්ෂණ කණ්ඩායම ශ්‍රී ලංකාවට පැමිණීමට සූදානම් වන අවස්ථාවේදී ශ්‍රී ලංකාවේ විදේශ ප්‍රතිපත්තියට චෝදනා එල්ල කරමින් මෙවැනි යෝජනාවක් අනුර කුමාර දිසානායක මන්ත්‍රීවරයා ගෙන එන්නේ කුමකටද? යන්න තේරුම් ගැනීම අපහසු නොවේ.එක්සත් ජාතික පක්ෂයත්, ජනතා විමුක්ති පෙරමුණත් එළිපිටම කොටි සංවිධානය වෙනුවෙන් කඩේ යන තත්ත්වයකට පත් වීම එතරම් සතුටුදායක නොවේ. දෙමළ ජාතික සන්ධානයේ යෝජනා එක්සත් ජාතික පක්ෂය හා ජනතා විමුක්ති පෙරමුණ ගෙන ඒම ගැටලු සහගතය. ආණ්ඩුවේ විදේශ ප්‍රතිපත්තිය ගැන ගැටලු තිබෙන්නේ දෙමළ ඩයස්පෝරාවට හා කොටි හිතවාදී බලවේගවලටය. එවැනි තත්ත්වයක් තුළ දී එක්සත් ජාතික පක්ෂයට හා ජනතා විමුක්ති පෙරමුණට ඒ ආකාරයෙන් ප්‍රශ්න තිබීම මේ රටේ පොදු මහජනතාවට වශාල ගැටලුවකි.කොටි ත්‍රස්තවාදය මුළුමනින්ම පරාජය කිරීමට තීරණය කරන ලද අවස්ථාවේ සිට කොටි හිතවාදී දෙස් විදෙස් බලවේගවලට අවශ්‍ය වූයේ කෙසේ හෝ බලපෑම් කර ත්‍රස්තවාදයට එරෙහි යුද්ධය පරාජය කිරීමටය. ඒ සඳහා කොතෙකුත් බලපෑම් කළ බව රහසක් නොවේ. ප්‍රභාකරන් බේරාගැනීම සඳහා යුද්ධයේ අවසන් දින කිහිපය තුළ නොකරන ලද බලපෑමක් නැත. බ්‍රිතාන්‍යයේ හා ප්‍රංශයේ විදේශ අමාත්‍යවරු ඒ වෙනුවෙන්ම ජනාධිපතිතුමා හමුවීමට පැමිණියහ. ඒ කිසිදු බලපෑමකට යටත් වූයේ මහින්ද රාජපක්ෂ ජනාධිපතිතුමා නොවේ. ඉතා විශිෂ්ට විදේශ ප්‍රතිපත්තියක් ගෙන යන ශ්‍රී ලංකාව ලොව බලගතු රාජ්‍යයන් ඉදිරියේ දණින් වැටී සිටියේ නැත. එසේ වූවා නම් අද ප්‍රභාකරන් ඇතුළු කොටි සංවිධානය යහතින් සිටින බව අමතක ‍නොකළ යුතුය. ඒ බව එක්සත් ජාතික පක්ෂයට, ජනතා විමුක්ති පෙරමුණට අමතක වුණාට මෙරට ජනතාවට නම් අමතක නැත.කොටි ත්‍රස්තවාදය මුළුමනින්ම පරාජය කිරීම සඳහා ශ්‍රී ලංකා ආණ්ඩුව ගෙන ගිය නිවැරදි විදේශ ප්‍රතිපත්තිය එක්සත් ජාතික පක්ෂය, ජනතා විමුක්ති පෙරමුණ අගය නොකිරීම කනගාටුවට කරුණකි. රනිල් වික්‍රමසිංහ මහතා බලයේ සිටියේ නම් මෙරට විදේශ ප්‍රතිපත්තිය ගැන අනුර කුමාර දිසානායක මන්ත්‍රීවරයා කියන්නේ කුමක්ද? ඉන්දියාව ගැන එදා එක එක කතා කියපු අනුර දිසානායකලා අද ඉන්දියාවේ විදේශ ප්‍රතිපත්තිය ගැන කියන්නේ මොනවාද? එමනිසා ඉන්දියාවේ විදේශ සබඳතා සමඟ වීසා නැති වූ මෙරට විපක්ෂය දැන්වත් දේශපාලන යථාර්ථය තේරුම් ගත යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408113</link>
    <topic>නිවන් මඟ වෙත 07 :: කරුණා ගුණය</topic>
    <author>සටහන - උමේෂා සිරිවර්ධන</author>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.ලොව්තුරා බුදු රජාණන් වහන්සේ ලෝක සත්වයින්ට “භව නිරෝධයං” යන මාවත කියා දුන් සේක. උන්වහන්සේ පිරිනිවන් මංචකයේ හිඳිමින් දේශනා කළේ සියලු සංස්කාරයෝ අනිත්‍ය බව ය. සංස්කාරයෝ යනු කුමක් ද? කුසල් සංස්කාරයන් ද අනිත්‍යය. අකුසල් සංස්කාරයන් ද අනිත්‍ය ය. එබැවින් මේ සංසාරයට නොබැඳෙන්න යනුවෙන් දේශනා කොට තිබේ.හිස ගිනිගත්තකු ඒ ගිනි නිවන්නේ යම් සේද, ඒ අයුරින් භව නිරෝධයට මාවත සකස් කර ගන්න. බුදු රජාණන් වහන්සේ කිසිදු අවස්ථාවක විවිධ බ්‍රහ්ම තලවල දිව්‍ය ලෝකයෙහි සැප තිබෙන බව දේශනා කොට නොමැත. බුදු රජාණන් වහන්සේ එසේ දේශනා නොකළේ, ඒ සැපත තුළ අපගේ සිත පිහිටීම නිසා කුසල් රැස්කරගනිමින් එවැනි දිව්‍ය, බ්‍රහ්ම ලෝකයන්හි අප නැවත උත්පත්තිය ලබන නිසාය.එවිට අප නැවතත් අති දීර්ඝ අබුද්ධෝත්පාද කාලයන් හි උපත ලබයි. අප නැවතත් දුකට වැටෙයි. නැවත, නැවතත් අප දුකට වැටෙනවාට බුදු රජාණන් වහන්සේ අකමැති විය. ඒ... උන්වහන්සේ තුළ වූ මහා කරුණාව නිසාවෙනි.ලෝක සත්වයා දුකට පත්වීම නොරිසි වූ බුදු රජාණන් වහන්සේ පන්සාලිස් වසක් මුළුල්ලේ ගම් නියම්ගම් සිසාරා දිය පට්ටා එනතුරුම පාගමනින් වැඩම කරමින් තමන් වහන්සේ අවබෝධ කරගත් සත්‍ය ලෝක සත්වයින්ට දේශනා කිරීමට වෙහෙස වූයේ ලෝක සත්වයා කෙරෙහි වූ අප්‍රමාණ කරුණා ගුණය හේතුවෙනි.මව, පියා ඔබට පාර කියා දුන්නෙ දුක වැඩෙන දිසාවටමය. එය මෙසේ පැහැදිලි කළ හැකිය. ඔබට මව, පියා නිතර නිතර අවවාද ලබාදෙන්නෙ හොඳින් ඉගෙන ගන්න, හොඳ රැකියාවක් ලබන්න, හොඳ විවාහයක් කරගන්න යනුවෙනි. එහෙත්... අප ඒ තුළින් ද ලබන්නේ දුකක්ම නොවේද? එයින් අප තව තවත් බැඳීම් ඇති කරගන්නවා නොවේ ද?එහෙත් බුදු රජාණන් වහන්සේ ලොවට කියා දුන් මඟ යන භික්ෂූන් වහන්සේ ගමන් කරන්නේ සැපයට මිස දුකට නොවේ. බුදුරජාණන් වහන්සේ මේ සියලු කරුණු පහදා දුන්නේ උන්වහන්සේ තුළ වූ මහා කරුණාව නිසාය.බුදුරජාණන් වහන්සේගේ මහා කරුණාව දෙස බලන විට උන්වහන්සේ කෙරෙහි ඇතිවන්නේ ශ්‍රද්ධාවකි. එහෙත්, මෙසේ සකස් වන ශ්‍රද්ධාව ‍සතර අපායෙන් මිදීමට ප්‍රමාණවත් නොවේ. ශ්‍රද්ධාව අචල විය යුතුය. ශ්‍රද්ධාව පිළිබඳ පැහැදිලි කිරීමේදී අමූලිකා ශ්‍රද්ධාව යනුවෙන් ද කරුණක් ‍තිබේ. අප එය වටහා ගත යුතු වේ.වරක් බුදු රජාණන් වහන්සේ පස් මිටක් අතට ගෙන ලෝක සත්වයින්ගෙන් ශ්‍රද්ධාව සකස් වී තිබෙන්නේ මෙපමණකට යැයි පෙන්වා තිබේ. එසේ නම් ශ්‍රද්ධාව යනු ඉතා දුර්ලභ දෙයකි. මෙලොවෙහි තිබෙන ශ්‍රේෂ්ඨතම ධනය “ශ්‍රද්ධාව” යි යනුවෙන් බුදු රජාණන් වහන්සේ දේශනා කර තිබේ.යමෙකුට සක්විති රජකම ලැබෙන්නට පුළුවනි. එහෙත් ඒ සක්විති රජකමට වඩා ශ්‍රද්ධාව ශ්‍රේෂ්ඨ වන බව බුදු රජාණන් වහන්සේ දේශනා කර තිබේ. ශ්‍රද්ධාව යනු එතරම්ම වටිනා උසස් ගුණ ධර්මයකි.ශ්‍රද්ධාව සකස් වූ සිතක් සහිත පුද්ගලයා මරණයට බිය නැත. ඔහුට මරණාසන්න මොහොතේ බුදු රජාණන් වහන්සේ පෙනේ. මල් ගොමු, දෙවියන් පාවඩ එළනු ඔහුට පෙනේ. මරණාසන්න මොහොතේ ඔහුට ඒ පෙනෙන්නේ සුගතිය යි. ශ්‍රද්ධාවේ අසිරිය එයයි.අමූලිකා ශ්‍රද්ධාවෙන් මිදුන තැන සිත සකස් කරගත යුත්තේ “ශ්‍රද්ධාව” යන තැනටය. නමුත් සතර අපායෙන් මිදීමට “ශ්‍රද්ධාව” ප්‍රමාණවත් නොවේ. සතර අපායෙන් මිදෙන පුද්ගලයා තුළ ඉන්ද්‍රිය ධර්මයන් සමව වැඩිය යුතුය. ශ්‍රද්ධා, වීර්ය, සති, සමාධි යනු එම ඉන්ද්‍රිය ධර්මයන් ය. එම ඉන්ද්‍රිය ධර්මයන් වඩවා ගන්නා පුද්ගලයා තුළ ශ්‍රද්ධාව වැඩිය යුත්තේ ප්‍රඥාව මෝදු කරගනිමිනි. ප්‍රඥාව මෝදු කරන්නේ සතිය, නැත්නම් සිහිය විසිනි. ශ්‍රද්ධා වීර්ය, සති, සමාධි ප්‍රඥා සිහියෙන් යුතු සමබර කරගත යුතු ය. එය සමබර කරගත යුත්තේ සද්ධර්ම ශ්‍රවණය, කල්‍යාණ මිත්‍ර ඇසුර, නුවණින් මෙනෙහි කිරීම යන කරුණු මඟිනි.ශ්‍රද්ධාව සකස් වූ විට එම ශ්‍රද්ධාව අචල ශ්‍රද්ධාවක් බවට ආකාරවතී ශ්‍රද්ධාවක් බවට පත්කර ගන්නට නම්, ශ්‍රද්ධාවත් අපි විදර්ශනා නුවණින් දැකිය යුතු වේ.තවමත් ධර්මය සන්දිට්ඨිකව පවතී. එහෙත්, ධර්මයෙහි සන්දිට්ඨික භාවය නැති වූ පසු ධර්මය අතුරුදන් වේ. නැවතත් මෛත්‍රී බුදු රජාණන් වහන්සේ විසින් ආර්ය අෂ්ඨාංගික මාර්ගය මතුකර ගනී.ඇස් ගලවා දන් දී, මහ මුහුද පරයන තරමට රුධිරය දන් දී, බිරිඳ, දරුවන් දන් දී සය අවුරුද්දක් පුරා අප්‍රමාණ දුක් විඳිමින් අවබෝධ කරගත්තා වූ, දස පාරමී ධර්මයන් පුරා සකස් කොට ගත්තා වූ, දෙතිස් මහා පුරුෂ ලක්ෂණයන්ගෙන් යුත් ඒ බුද්ධ කය ද අනිත්‍ය වේ.බුදු රජාණන් වහන්සේ වැන්නකුගේත් සිරුර අනිත්‍ය නම් ඔබ, මමය, මාගේ දරුවන්ය කියා සිතා ඉන්නා පුද්ගලයන්ගේ නිත්‍යතාවය පිළිබඳ කතා කිරීමෙන් ඵලක් නැත.අනිත්‍යතාව පිළිබඳ එසේ සිතමින් විදර්ශනා නුවණ සකස් කරගත යුතු වේ. එහිදී ශ්‍රද්ධාව සකස් වේ. එය සිදුවන්නේ ප්‍රඥාව මෝදු කරගනිමිනි. එවිට ඉන්ද්‍රිය ධර්මයන් සම වේ. ‍එලෙස ශ්‍රද්ධාව විදර්ශනා නුවණින් දැකිය යුතු වේ. එහිදී ආකාරවතී ශ්‍රද්ධාව, අචල ශ්‍රද්ධාව සකස් වේ.එලෙස ශ්‍රද්ධාව සකස් කොට ගෙන යද්දී අප දක්ෂ විය යුතුය. එහිදී අප බුදු රජාණන් වහන්සේ කල්‍යාණ මිත්‍රයා බවට පත්කරගත යුතුය. ස්වාමීන් වහන්සේලා එක් එක් සූත්‍රයන්හි සඳහන් ධර්ම කරුණු එක් එක් අයුරින් විග්‍රහ කරයි. යමෙක් යම් දෙයක් විග්‍රහ කරනුයේ තමාගේ ඉන්ද්‍රීය ධර්මයන් වැඩී තිබෙන ප්‍රමාණය අනුවය. එසේ ධර්මය විග්‍රහ කරන යම් ස්වාමීන් වහන්සේ නමකගේ ප්‍රඥාව වැඩි වශයෙන් වැඩී තිබේ නම්, හැම විටම එම ස්වාමීන් වහන්සේ නිවනට බරව ධර්මය දේශනා කරයි. යම් ස්වාමීන් වහන්සේ නමකගේ ප්‍රඥාව වැඩීම අඩු නම් එම ස්වාමීන් වහන්සේ සෑම අවස්ථාවකම ධර්මය දේශනා කරනුයේ භවයට බරවය. මේ ස්වාමීන් වහන්සේලා දෙනමම නිර්දෝෂී ය. ඒ මක්නිසාද යත් එම ස්වාමීන් වහන්සේලා දෙනමගේ ඉන්ද්‍රියයන්ට ගෝචර වන තරමට ඔවුන් එසේ ධර්ම කරුණු විග්‍රහ කිරීම නිසාය.නමුත් මේ මොහොතේ අප කළ යුත්තේ තව තවත් සංසාර භවයේ නොපැටලී සිහි නුවණින් යුතුව මේ සියලු කරුණු අවබෝධ කරගැනීමයි.1 වැනි කොටස : පින හා ආනිශංස2 වැනි කොටස : විදර්ශනා නුවණ3 වැනි කොටස : සතර අපාය4 වැනි කොටස : ශ්‍රද්ධාව5 වැනි කොටස : පරමාදර්ශ6 වැනි කොටස : අධිෂ්ඨානය </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408114</link>
    <topic>බුදු දහමේ ත්‍රිවිධ ලකුණු</topic>
    <author/>
    <content>බුදු දහමේ ත්‍රිත්වය දැක්වෙන පදරුත් රාශියක් ඇත. ඒවා සමහර බොදුනුවන් දන්නා අතර බොහෝ බෞද්ධයන් නොදන්නවා විය හැකිය. නොදන්න අයගේ දැනගැනීම පිණිසත්, දන්නා අයගේ දැනීම වැඩිදියුණුව පිණිසත් මෙම උතුම් ත්‍රිත්වයන් මෙහිලා දක්වමි.ත්‍රිවිධරත්නය යනු බුද්ධ රත්නය, ධම්ම රත්නය, සංඝ රත්නයයි.තිසරණ යනු මේ උතුම් ත්‍රිවිධ රත්නය සරණ යෑමය.අනිත්‍යය, දුක්ඛය, අනාත්මය හැඳින්වීමට ත්‍රි ලක්ෂණය නාමය යොදා ගනී.බුදු රජාණන් වහන්සේ ශ්‍රී මුඛයෙන් අනිත්‍ය පහදා දුන් අයුරු මෙලෙසය.“සබ්බේ සංඛාරා භික්ඛවේ අනිච්චා” යනුවෙනි “යදනිච්චං තං දුක්ඛං” යමක් අනිත්‍යය නම් එය දුකකි.තුන් සිත යනු පූර්ව චේතනා මුඤ්චන චේතනා අපර චේතනා යනු සිතේ හටගන්න නිවී සැනහී ගිය චේතනා ත්‍රිත්වයයි. දානයක් දීමට ප්‍රථමයෙන් සිතේ ඇති වන චේතනා, පූර්ව චේතන නම් එම දානය පිරිනමන අවස්ථාවේ ඇතිවන පවිත්‍ර වූ සිතුවිලි මුඤ්චන චේතනා වේ. සිත පහදා දුන් දෙය සිහිපත් කර ජීවත් වන තුරුම උපදනා මිහිරි සන්සුන් සිතුවිල්ල අපර චේතන වේ.තුන් ‍ලෝකය යනු බුදු දහමේ ඉගැන්වෙන ලෝක ත්‍රිත්වයයි.කාම ලෝකය, අරූප ලෝකය, රූප ලෝකය මේ ලෝක ත්‍රිත්වයයි. අප ජීවත්වන මේ ලෝකය පංචකාමයෙන් පිරුණා වූ බැවින් ඊට කාම ලෝකය ලෙස හඳුන්වා ඇත.තුන් වැදෑරුම් තෘෂ්ණාව යනු කාම තෘෂ්ණාව භව තෘෂ්ණාව හා විභව තණ්හාවයි.තිදොර ලෙස අප විසින් කරන, කියන, සිතන අකුසල් රාශියකි. කයින් - වචනයෙන් - සිතින් කරන අකුසල් ප්‍රධාන වශයෙන් තුන් ආකාරය.කයින් කරන අකුසල් - සතුන් මැරීම, සොරකම් කිරීම, කාමයේ වරදවා හැසිරීම ආදිය වේ.වචනයෙන් කරන අකුසල් - බොරු කීම, කේලාම් කීම, පරුෂ වචන කීම, හිස් වචන කීම ආදියයි.සිතින් කරන අකුසල් - දැඩි ලෝභය, වැරදි දැකීම, වෛර කිරීම යන ආදියයි.සමථ භාවනාව වඩන ක්‍රමය අනුව එය තුන් වැදෑරුම් වේ. පරිකර්ම භාවනා - උපචාර භාවනා අර්පණ භාවනා යනු මේ ත්‍රිවිධ භාවනායි.අනුපස්සනා යනු නැවත නැවත මෙනෙහි කිරීම වේ. දුක්ඛානු පස්සනා අනත්තානු පස්සනා - අනිච්චානු පස්සනා යන ත්‍රිවිධ අනුපස්සනාවයි.පිරිත් සජ්ඣායනා කරන විට පිරිතේ ආරම්භය සිදුකරන්නේ මහ පිරිතෙන්ය. මහ පිරිතට අයත් වන තුන් සූත්‍රය වන්නේ මහා මංගල සූත්‍රය, රතන සූත්‍රය හා කරණීය මෙත්ත සූත්‍රයයි.එය තුන් සූත්‍රය න‍මින් ‍හ‍ඳුන්ව‍යි.ත්‍රිපිටකය බුදු දහමේ ශ්‍රේෂ්ඨතම පුස්තකය වන්නේය. ත්‍රිපිටකය ලෙස කොටස් තුන හැඳින්වෙන්නේ සූත්‍ර පිටකය. විනය පිටකය හා අභිධර්ම පිටකය යි. සියලුම දහම් කරුණු ත්‍රිපිටකයට අන්තර්ගතය.බුද්ධ ප්‍රතිමා නෙළීම ආරම්භ වූයේ බුද්ධ පරිනිර්වාණයෙන් සියවස් තුනක් ගෙවුණු පසුවය. ප්‍රතිමා කලාවේ කොටස් තුනකින් බුද්ධ ප්‍රතිමා දැක්වේ. සතර ඉරියව්වන්, තුන් ඉරියව්වන් විදහා දැක්වෙන ප්‍රතිමා ත්‍රිත්වය වන්නේ හිඳි පිළිම, හිටි පිළිම හා සැතපෙන පිළිමයි. ලොව සතර දෙසම නිර්මාණය වී ඇති පිළිම මෙම තුන් විධි පිළිම වේ.ලංකාවේ තුන් නිකාය යනු සියම් නිකාය, අමරපුර නිකාය සහ රාමඤ්ඤ නිකායයි. ක්‍රි. ව. 1700 වන විට රට තුළ අභ්‍යන්තර අවුල් වියවුල් ඇති වූ බැවින් බුදු සසුන් උන්නතිය වෙනුවෙන් පාලකයන් දැක් වූ දුර්වල බව නිසා ශාසනය පිරිහීමට පත් විය. කීර්ති ශ්‍රී රාජසිංහ රාජ්‍ය පාලන සමයේ සියම හෙවත් තායිලන්තයට භික්ෂූන් සමග ගිහි දූත පිරිස් පැමිණ කළ ආරාධනාව පරිදි 1753 වසරේ දී උපාලි නායක ස්වාමීන් වහන්සේ ප්‍රමුඛ මහා සංඝරත්නය මෙහි වැඩම කර උපසම්පදා විනය කර්මය එදා සිදු කිරීමෙන් ලංකාවේ සියම් නිකාය ආරම්භ විය.ඉන් අනතුරුව වසර කීපයකට ‍පසුව මියන්මාර් හෙවත් බුරුමයට සංඝරත්නය වැඩම කර පවත්වනු ලැබූ උපසම්පදාවෙන් අමරපුර නිකාය ආරම්භ විය. ඉනුත් වසර ගණනාවකට පසු ඉන්දියාවටත්, බුරුම දේශයටත් අතර පිහිටි රාමඤ්ඤ දේශයෙන් භික්ෂූන් වහන්සේලා වඩම්මා උපසම්පදා විනය කර්ම සිදුකර ඇති කරගත් තුන් වැනි නිකාය රාමඤ්ඤ නිකාය නම් වේ. මේ නිකාය තුනම ථෙරවාදිය, සමඟි සම්මත යථාර්වාදීය.තුන් බෑ ජටිලයෝ යනු බුදුරජාණන් වහන්සේ ජීවමාන කල උරුවෙල සිටි උරුවෙල් කස්සප, ගයා කස්සප, නදී කස්සප යන සෝයුරන් ය. ඔවුන්ද 600 පිරිවරද සසුනේ පැවිදි කර විමුක්තිය ලබා දුන් සේක.තුන්කල් - අතීත කාලය, වර්තමාන කාලය සහ අනාගත කාලයයි. සම්මා සම්බුදු මාහිමි තුන්කල් දක්නා නුවණින් ලෝ වැසියන් හට මහා ක‍රුණාව දැක්වූ සේක.තෙමඟුල හෙවත් ත්‍රෛමංගල්‍යය යනු සිදුහත් කුමරු ලෙස ඉපදීම, සිදුහත් තවුසා බුදුවීම, බුදුරජාණන් වහන්සේ පරිනිර්වාණය වීම යන තෙමඟුලයි.ත්‍රිශික්ෂාව - ශීල, සමාධි, ප්‍රඥා යන ත්‍රි ශික්ෂාව ආර්යසටාංගයට ඇතුළත්ව ඇත.ශීලය - සම්මා වාචා, සම්මා කම්මන්ත, සම්මා අජීවසමාධිය - සම්මා වායාම, සම්මා සති, සම්මා සමාධිප්‍රඥා - සම්මා දිට්ඨි, සම්මා සංකප්ප යනුවෙන් බෙදා ඇත.මෙසේ විමසා බලන විට බුදු දහමෙහි දැක්වෙන ත්‍රිත්වයන් අපගේ පරම සුව මෙන්ම ප්‍රඥාව මෙහෙයවා කටයුතු කිරීමට උදව් කරන මෙන්ම අපගේ ජීවිත සුගතිගාමී වීමට ඇවැසි සත්‍ය වූ ධර්මතාවයන්ය.චන්ද්‍රසිරි ගෝමිස්</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408115</link>
    <topic>ලොව පළමු බන්ධනාගාර පාසල ආරම්භ කළේ අපි</topic>
    <author/>
    <content>‘සිරකරුවෝ ද මනුෂ්‍යයෝය’ යන යහ සංකල්පය පෙරදැරි කරගෙන බන්ධනාගාර රැඳවියන්ට යහපත් හෙට දිනක් උදාකරන්නටත්, බන්ධනාගාර නිලධාරීන් දිරිමත් කර ඔවුනගේ සේවය වඩා ඵලදායි කිරීමටත් ගෙන ඇති පියවර ගැන බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා සමඟ කළ සාකච්ඡාවකි මේ.අධිකරණය විසින් වරදකරුවකු කරනු ලැබූ පුද්ගලයකු ආරක්ෂා සහිතව රඳවා තැබීම, ඔවුන් රැකබලා ගැනීම සහ පුනරුත්ථාපනය කිරීම බන්ධනාගාර දෙපාර්තමේන්තුවේ මූලික කාර්යභාරය වෙනවා.සිරකරුවකු රඳවා ගැනීමට සිර මැදිරි හෝ වාට්ටු ඇතුළුව ආහාර පාන සහ වෛද්‍යවරුන් නිර්දේශ කර ඇති කෑම වට්ටෝරු, සෞඛ්‍ය පහසුකම් ඇතුළු දෑ සැපයීමත් මේ දෙපාර්තමේන්තුවේ කටයුතු අතර වෙනවා.සිරකරුවන්, පුනරුත්ථාපන ක්‍රියාවලියකට යොමු කිරීම, ඔවුන් බන්ධනාගාරයෙන් පිටත රාජකාරිවලටත් ඇතුළත රාජකාරිවලට යොමු කිරීමත් මේ දෙපාර්තමේන්තුවේ කාර්යභාරයක්. බන්ධනාගාරය තුළ වැඩ කණ්ඩායම් (පාටි) මුද්‍රණ, කොහු, බේකරි, රෙදි සේදීම, මැහුම්, වගාවන්, වඩුවැඩ, රෙදි විවීම ඇතුළු අංශ රැසකට බෙදා තිබෙනවා. මේ පාඨමාලා නිසි ලෙස හදාරා, ඉතා විනයානුකූලව බන්ධනාගාර තුළ යහපත් කල්ක්‍රියාවෙන් ගත කරන රැඳවියන් නිවාස නිවාඩු යැවීම සිදු කරනවා.අධිකරණය වෙත ගෙන යා යුතු රැඳවියන් අදාළ අධිකරණයන් වෙත යොමු කිරීම, බලපත්‍ර මත රැඳවියන් නිදහස් කිරීමේ මූලික කටයුතු සිදු කිරීම ආදී කාර්යභාරයන් රැසක් මේ දෙපාර්තමේන්තුව මගින් සිදු කරනවා.සිවිල් සමාජයේ වැරැදි කරන ලද අයකු බන්ධනාගාරය වෙත යොමු කළ පසු ඔහු‍ හෝ ඇය නිවැරදි පුද්ගලයකු බවට පත් කර සමාජගත කිරීම බන්ධනාගාර නිලධාරියකුගේ ප්‍රධාන කාර්යයන් අතර වනවා. බන්ධනාගාර නිලධාරියා විටෙක උපදේශකයකු, මාර්ගෝපදේශකයකු, ආරක්ෂකයකු වනවා. බොහෝවිට රැඳවියකුට මවක පියකු ‍හෝ ආරවුල් නිරාකරණය කරන්නකු වන්නේ බන්ධනාගාර නිලධාරියායි.මේ රැඳවියන් යහපත් පුරවැසියන් බවට පත් කරන්න බන්ධනාගාර නිලධාරියාගේ භූමිකාව ඉතා විශිෂ්ට විය යුතුයි. වරදට යොමුවූ අයකු සුමගට යවන සංයමයක් බන්ධනාගාර නිලධාරිවරයාට තිබිය යුතුයි. එසේ නැති වුණොත් දඩබ්බර පුද්ගලයකු රැඳවියා තුළින් බිහිවනවා.එහි යම් ඇත්තක් තිබෙනවා. වර්තමානයේ බන්ධනාගාර නිලධාරින්ගෙන් සියයට 5ක් තරම් දෙනා බන්ධනාගාර දෙපාර්ත්මේන්තුවට කළු පැල්ලම් එක්කර තිබෙනවා. ඇතැම් අයට මත්ද්‍රව්‍ය ළඟ තබා ගැනීමේ චෝදනා, අල්ලස් චෝදනා ආදිය තිබෙනවා. මේ ළඟදී රාගම රෝහලෙන් පැනගිය මහර බන්ධනාගාරයේ රැඳවියකුව සිටි කුඩු නිලාන් නැමැත්තාගේ සිද්ධියත් බන්ධනාගාර නිලධාරියාගේ අපරික්ෂාකාරී බව මෙන්ම යම් දූෂිත සිදුවීමක් අරමුණු කරගත් එකක්. ඒවාවලින් බන්ධනාගාර නිලධාරින්ට කළු පැල්ලම් එක් කරනවා.වත්මන් රජය බන්ධනාගාර නිලධාරින්ට විශාල පහසුකම් ලබා දී තිබෙනවා. එම නිලධාරීන්ට දීමනා වර්ග 08ක් ලබා දුන්නා. එම දීමනාවන්හි එකතුව රුපියල් 12,500 ඉක්මවනවා. එයට අමතරව ඔවුනට සැලකිය යුතු තරම් අතිකාල දීමනා ද ලැබෙනවා. අවදානම් දීමනා, සිර මැදිරි රාත්‍රී දීමනා, ආරක්ෂක රාජකාරි දීමනා, යහපත් කල්ක්‍රියා දීමනා මෙයට ඇතුළත් වෙනවා.මෙයට අමතරව සුබසාධක වැඩසටහන්, ක්‍රීඩා කුසලතා ඔප් නැංවීමේ වැඩසටහන් රැසක් බන්ධනාගාර නිලධාරින් වෙනුවෙන් ක්‍රියාත්මක ‍ෙවනවා. මෙතරම් දේ ලබා දීලත් දූෂිත ක්‍රියාවලට සම්බන්ධ වන, බන්ධනාගාර දෙපාර්තමේන්තුව අපකීර්තියට පත්වන දේ කරන නිලධාරින් ඉන්නවා. ඒ අයට උපරිම දඬුවම් දෙන්නට මා පසුබට වන්නේ නැහැ. තමන්ට මෙතරම් ‍හොඳ ආර්ථික හා සමාජීය තත්ත්වයක් තිබිලත් ඇතැම් බන්ධනාගාර නිලධාරීන් සිරකරුවන්ගෙන් යැපෙන්නට උත්සහ දැරීම ඉතාම අවාසනාවන්තයි.බන්ධනාගාර තුළට පැමිණෙන නිලධාරින් මෙන්ම පිටතින් පැමිණෙන පුද්ගලයන් පරීක්ෂා කිරීමේ යන්ත්‍ර දැන් බන්ධනාගාර වෙත ලැබී තිබෙනවා. පිටතින් පැමිණෙන අය පමණක් නොවෙයි බන්ධනාගාර නිලධාරින් ද පිටත වැඩ සඳහා යවන රැඳවියන් ද ශරීරයේ රහස් තැන්වල සඟවාගෙන මත්ද්‍රව්‍ය ඇතුළු තහනම් දේ ‍රැගෙන එනවා.සිරකරුවන් අධිකරණ වෙත ප්‍රවාහනයේ දී ප්‍රමාණවත් බස් රථ නොමැති නිසා අප අපහසුතාවලට මුහුණ දුන්නා. මේ අවස්ථාවල දී පිටතින් බස් රථවලට තහනම් ද්‍රව්‍ය පාර්සල් ලැබුණා. දැන් අපට බස් රථ 50ක් ලැබී තිබෙනවා. එය පහසුවක්.එසේම අපේ බුද්ධි අංශය දැන් ශක්තිමත්. වැලිකඩ, මැගසින්, කොළඹ රිමාන්ඩ්, මහර බන්ධනාගාරවල මේ නිලධාරින් යොදා තිබෙන්නේ දූෂණ මැඩලන්න. ඒ නිලධාරින් ඍජුව ම බන්ධනාගාර කොමසාරිස් ජනරාල්වරයාට වග කියනවා.ඇත්තවශයෙන්ම දැන් බන්ධනාගාරවල සිදු කරන නිරන්තර පරීක්ෂාව නිසා තහනම් දේ අඩුයි.පුනරුත්ථාපන වැඩසටහන් මෙයින් මුල් තැන ගන්නවා. මේසන් වැඩ, වඩු වැඩ, මුද්‍රණ ශිල්පය, කෘෂිකර්මය, පෑස්සුම් ශිල්පය, කොහු කර්මාන්තය, රෙදි විවීම, මැසීම, කරණවෑමි, බේකරි, රූපලාවණ්‍ය ඇතුළු අංශ රැසකින් මේ පුනරුත්ථාපන වැඩසටහන් ක්‍රියාත්මක වෙනවා.මෙයට අමතරව මීගමුව පල්ලන්සේන වෘත්තීය පුහුණු මධ්‍යස්ථානය තුළ, යෞවන කටයුතු හා නිපුණතා සංවර්ධන අමාත්‍යංශය සමඟ එක්ව තරුණ සිරකරුවන්ට වෘත්තීය පුහුණුව ලබා දෙනවා. ඔවුන් සිර මැදිරියකට වී හුදකලාව සිටීම නොවිය යුතු දෙයක්. අධිකරණය ඉදිරියේ වරදකරුවන් වූ ඔවුන් තුළ තිබෙන දක්ෂතා සිරමැදිරි තුළ ම වැළලී යන්නට ඉඩ දිය යුතු නෑ.අනෙක් අතට ඔවුන් ලබන මේ වෘත්තිය පුහුණුව මේ අය නිදහස ලබා සමාජයට ගිය විට ආර්ථික ස්ථාවරත්වයක් ගොඩනගා ගන්න ඉවහල් වනවා. මේ අය සමාජගත වන විට ඇතැම් වෘත්තිකයන්ට අදාළ උපකරණ කට්ටල ලබා දීමත්, එම උපකරණ කට්ටල ලබා ගැනීමට ණය පහසුකම් ලබා දීමටත් කටයුතු යොදා තිබෙනවා.මව හෝ පියා බන්ධනාගාරගතව ඇති පවුලක සාමාජිකයන්ගේ සුබසාධනය අප නිරතුරුව සලසනවා. එම පවුල සාමාජීය ආර්ථික වශයෙන් ශක්තිමත් කිරීම දූ දරුවන්ගේ අධ්‍යාපනය පවත්වාගෙන යන්නට වැඩපිළිවෙළක් අප යොදා තිබෙනවා. ‘සිරකරුවාගේ ළමයා’ කියන සමාජයේ හංවඩු ගැසීම ප්‍රතික්ෂේප වන අන්දමේ වැඩපිළිවෙළක් දැන් ක්‍රියාත්මකයි.මෙයට අමතරව සිරගත වීම නිසා පාසල් අධ්‍යාපනය අතරමග නවතා දමන්නට සිදුවූ තරුණ සිරකරුවන්ට ඉගෙන ගැනීමට වටරැක සුනීත පාසල අප ආරම්භ කළා. මෙය ලොව පළමු බන්ධනාගාර පාසලයි. භාෂාගාරයක්, පරිගණක මධ්‍යස්ථානයක්, පන්ති කාමර පහසුකම් මෙහි සමන්විතයි.මෙහි නිලධාරින්ගේ දීමනා, බඳවා ගැනීමේ පටිපාටි, උසස්වීම් නිසි ක්‍රමවේදයකට ලබා දුන්නා. බන්ධනාගාර සහකාර අධිකාරිවරුන් 40 දෙනකු දැන් සිටිනවා. මේ රැකියාවට අදාළ විභාග ක්‍රමය යහ මගට ගත්තා. මෙයට පෙර තිබුණේ බන්ධනාගාර උසස් නිලධාරීන්ම අභ්‍යන්තරයේ විභාග පවත්වන ක්‍රමයක්. දැන් එය විභාග දෙපාර්තමේන්තුව යටතේ සිදු කරනවා. එදා ජ්‍යෙෂ්ඨත්වය නොසලකා උසස්වීම් ලබා දී තිබුණා. දැන් එසේ නැහැ. නිලධාරින්ට අවශ්‍ය දීමනා ලබාදීමට ඇමැතිතුමන් හා අමාත්‍යංශ ලේකම්තුමන් මැදිහත්ව අවශ්‍ය ප්‍රතිපාදන ලබා දුන්නා. ඒ නිසා දැන් බන්ධනාගාර නිලධාරින්ගේ පැමිණීම ඉතා ඉහළයි. ඔවුන් තෘප්තිමත්ව සේවය කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408116</link>
    <topic>විඩා සිතක - ගිමන නිවන විහාරමහාදේවි උද්‍යානය</topic>
    <author>කවිමල් සූරියආරච්චි</author>
    <content>සතුටු උයනෙන් නැ‍ඟෙන ප්‍රීතිඝෝෂාවල නිමක් නැත. තැනෙක සිසිල් තණබිස්ස මත ගිමන් නිවන්නෝය. තවත් තැනෙක සුව පහසු ඉරියව්වෙන් පොතපත කියවන, අධ්‍යයන කටයුතුවල නියැළෙන තරුණ, තරුණියෝය. අගනුවර දැකබලාගැනීමට පැමිණි පිරිස මෙන්ම විවේකීව සිටින පෙම්වතුන්ගෙන් කොළඹ විහාරමහාදේවී උද්‍යානයට අඩුවක් නම් නැත. මෙය නාගරීකරණය අතින් ඉහළ, කාර්යබහුල ජීවිත ගෙවන කොළඹ නගරවාසීන්ට ගහකොළ පිරුණු පරිසරයක් තුළ, පිරිසිදු සුසුමක පහස ලබමින් විවේකීව දවස ගෙවන්නට ඇති සුන්දරම ස්ථානයකි. බැලූ සැම තැන අහස උසට ඉදිවුණු ගොඩනැඟිලිවලින් පිරුණු කොළඹ වැනි ජනාකීර්ණ නගරයක් මැද මෙවන් සොඳුරු උද්‍යානයක් සැදුණේ කෙසේදැයි කෙනෙකු තුළ කුතුහලයක් ඇතිවීම ස්වභාවිකය. විහාරමහාදේවී උයනේ ඉතිහාස කථාව ඈත අතීතය තෙක් දිවයන්නකි.කොළඹ කුරුඳුවත්ත ප්‍රදේශයට අයත් අක්කර සියයක් වූ මේ භූමිභාගය 1866 දී කොළඹ නගර සභාව විසින් එවක යටත්විජිත භාර ලේකම්වරයාගෙන් ලබාගන්නා ලද්දක් බවත්, පසු කාලීනව එය නගරවාසීන්ට විවේකය හා විනෝදය ගෙන දෙන උද්‍යානයක් ලෙස ඉඳි වූ බවත් කියැවේ. කොළඹ ධර්මපාල මාවත, ශ්‍රීමත් මාකස් ප්‍රනාන්දු මාවත, ඇල්බට් චන්ද්‍රවංකය, ආචාර්ය සී. ඩබ්ලිව්. ඩබ්ලිව්. කන්නන්ගර මාවත යනාදියට මායිම්ව පිහිටි මේ උද්‍යානය එවකට ‘සර්කියුලර් ගාර්ඩ්න්’ ලෙස හඳුන්වා තිබේ. මේ ඉඩම් කට්ටිය එදා කොළඹ නගර සභාව විසින් නගරාධිපති සර්කියුලස් වෙතින් ලබා ගැනීම නිසා මෙනමින් හැඳින්වූ බව පෙනේ. ඉන් කලකට පසුව එනම් 1887 දී බ්‍රිතානයේ වික්ටෝරියා රැජිනගේ “ස්වර්ණ ජයන්තිය” නිමිත්තෙන් මේ උද්‍යානය වික්ටෝරියා උද්‍යානය (Victoria park) ලෙසින් නම් කරන ලදී.මේ අතර දෙවැනි ලෝක යුද්ධ සංග්‍රාමය පැවති සමයේ ආරක්ෂක රෙගුලාසි හේතුකොට ගෙන මේ උද්‍යානය යුද කටයුතු දෙපාර්තමේන්තුව විසින් පවරා ගෙන ඇත. අනතුරුව යුද්ධයේ නිමාවත් සමඟ ඉන් ලැබුණු යුද වන්දි මුදල ද යොදා ගනිමින් උද්‍යානය මුළුමනින්ම ප්‍රතිසංස්කරණය කොට යළිත් එය ජනතාවට විවෘත කර දෙන ලදී. 1951 දී එවක කොළඹ නගරාධිපතිව සිටි සෙල්ලමුත්තු මහතා විසින් මෙය ජනතාවට විවෘත කොට දී ඇතැයි කියැවෙයි. මේ අතර 1956 දී මෙහි “වික්ටෝරියා උද්‍යානය” යන නම ඉවත් කොට, හෙළ ඉතිහාසය ඔපවත් කළ වීර මාතාවක් වූ ‘විහාර මහාදේවිය’ ගේ නමින් එය හැඳින්වීමට පියවර ගැනීම තවත් සුවිශේෂි සිද්ධියකි. මෙය සිදු වූයේ 1956 බුද්ධ ජයන්ති උළෙලට සමගාමීවය. එදා මෙදාතුර මෙම උද්‍යානය “විහාර මහාදේවී උද්‍යානය” නමින් ප්‍රකට විය.විහාරමහාදේවි උද්‍යානය චිත්තාකර්ෂණීය ලෙස පවත්වාගෙන යෑම විෂයෙහි නිරන්තරයෙන් අවධානය යොමු කළ කොළඹ නගර සභාව 1939 වසරේදී මීට එළිමහන් රංග පීඨයක් ද එක්කර තිබේ. රැස්වීම් හා විවිධ සංදර්ශන පැවැත්විය හැකි අයුරින් ඉතා අලංකාර ලෙසත්, නිර්මාණාත්මක ලෙසත් ගොඩනඟා අති මෙහි එකවර විශාල පිරිසකට රැස් විය හැකිය. අදටත් විහාරමහාදේවී උයනේ එළිමහන් රංගපීඨය එවැනි උත්සව, රැස්වීම්, සංදර්ශන සඳහා ඉතා ජනප්‍රිය මෙන්ම ජනතා ආකර්ෂණය දිනාගත් ස්ථානයක් යැයි කීම අතිශයෝක්තියක් නොවේ. සිසිල් සුළං රැල්ලක පහස විඳිමින්, තුරු වදුල පාමුලක අසුන්ගෙන එහි සිසිලස අත්විඳ එවන් විශේෂ උත්සව අවස්ථාවක් රසවිඳින්නට ලැබීම කෙතරම් නම් සුවදායී අත්දැකීමක් දැයි ඔබට අමුතුවෙන් කිව යුතු නැත. විහාරමහාදේවි උද්‍යානයට පිවිසෙන ඔබට දක්නට ලැබෙන සමාධි සුවයෙන් වැඩිහිඳිනා බුද්ධ ප්‍රතිමා වහන්සේ ඕනෑම කෙනෙකු තුළ ආධ්‍යාත්මික සුවයක් දනවනු නොඅනුමානය. මේ බුදුරුව කොළඹ මහ නගර සභාවේ ශත සංවත්සරය වෙනුවෙන් නිරාවරණය කරන ලද්දකි.1980 වසරේදී කුඩා දරුවන්ගේ විනෝදාස්වාදය වෙනුවෙන් විහාරමහාදේවි උද්‍යානයට “සතුටු උයන” එක්වීම තවත් සුවිශේෂී සිද්ධියකි. කුඩා දරුවන්ගේ දඟකාරකම්වලට, කෙළිසෙල්ලම්වලට ඔබින පරිදි සැකසී ඇති සතුටු උයන ඔවුන්ට රිසි සේ කෙළි දෙළෙන් පසුවන්නට අපූරු තැනකි. සීසෝ, මෙරිගෝ රවුන්ඩ්, ඔන්චිල්ලා ආදි සියල්ලෙන් සපිරි සතුටු උයන මෙහි එන දූදරුවන්ට සතුට ගෙනෙන බව නම් නිසැකය. අදටත් අධ්‍යාපන චාරිකා සඳහා අගනුවරට ඇදී එන සුවහසක් පාසල් දරුවන්ගේ ගිමන් නිවන, සතුට කැන්දන විහාරමහාදේවි උද්‍යානයේ “සතුටු උයන” ඔවුන්ග් ජනප්‍රිය ස්ථානයකි. 70 දශකයේ අගභාගයේ විහාරමහාදේවි උද්‍යානයට ආ දරු සිඟිත්තන් සතුටු කළ පුංචි කෝච්චිය මෙදා දක්නට නොමැති වුව ද කෙළිදෙළෙන් සිටිනා දරුවන්ගේ සතුටෙහි නම් අඩුවක් නොපෙනේ.වසර 134ක් වැනි දීර්ඝ ඉතිහාසයකට උරුමකම් කියන විහාර මහාදේවි උද්‍යානය අගනුවර සරසන මනස්කාන්ත ස්ථාන අතර එකකි. විවිධ නගර සංවර්ධන කටයුතු සඳහා යොදාගැනීම හේතුවෙන් අද උද්‍යාන භූමියෙන් ඉතිරිව ඇත්තේ අක්කර 40ක් පමණි. දීර්ඝ කාලයක් ජනතාවගේ විඩාව නිවූ විහාර මහාදේවි උද්‍යානයද මෑතකදී කොළඹ සංවර්ධන ව්‍යාපෘතියේ පහස ලැබීය. රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ මඟ පෙන්වීමෙන් ඇරැඹි කොළඹ සංවර්ධන වැඩපිළිවෙළ යටතේ විහාර මහාදේවී උද්‍යානයද අදට ගැළපෙන ලෙසින් නවීකරණය විය. ඒ අනුව උද්‍යානය වටා තිබුණු යකඩ වැට ඉවත්ව ගොස් ඒ වෙනුවට මී, පළු, බුරුත වැනි ශාක අලුතින් එක්කොට නව සැලැස්මකට අනුව ප්‍රතිසංස්කරණය විය. විශේෂ වීදි අලංකරණ ලාම්පු මෙහි අලංකරණය වෙනුවෙන් යොදාගෙන තිබේ.නාගරික උද්‍යානයක් ලෙස විහාර මහාදේවි උද්‍යානය අදට ගැළපෙන ලෙස ප්‍රතිසංස්කරණය කොට නවීකරණය කළද, එහි පෙර තිබූ ස්වභාව සෞන්දර්ය ද අදටද එසේමය. ගහකොළවලින් සුසැදි නිල්ල පිරුණු මේ සොඳුරු උද්‍යානය ගිනියම් වූ කොළොම්තොට ගිමන නිවන සිසිල් දිය බිදක් වැන්න, පාරිසරික සුන්දරත්වයෙන් අනූන මෙම පරිසර පද්ධතිය අප සතු මහඟු සම්පතකි. දිරා නොයන පොලිතීන්, ප්ලාස්ටික් වැනි අපවිත්‍ර දෑවලින් තොර පිරිසිදු වටපිටාවක් එහි පවත්වා ගෙන යෑම අද දවසේ ඔබේත්, මගේත් යුතුකමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>11</day>
    </date>
    <link>http://www.dinamina.lk/2014/08/11/_art.asp?fn=f1408117</link>
    <topic>කුඩු</topic>
    <author>ඩී. එෆ්. කාරියකරවන</author>
    <content>කුඩාදා සිට මා ආසා කළ දෙයකි කුඩු. හැබැයි ඒ අද පත්තරවල ඕඩිහෙළේ දකින්නට ලැබෙන කුඩු නම් නොවේ. ඉඟුරු, විස්කෝතු හපන්නට බැරිව ළපටි මා හඬන විට අත්තම්මා ඒවා මට දුන්නේ කුඩු කරලා ය.කාලාන්තරයක් තිස්සේ අප අසා ඇති කුඩු වර්ග රාශියෙකි. තේ කුඩු, කෝපි කුඩු, මිරිස් කුඩු, තුනපහ කුඩු යන ආදි වශයෙනි.අපේ අත්තම්මා බුලත් කෑවේ ද කුඩු කරලාය. බුලත්විට හදා කුඩා වංගෙඩි පොඩ්ඩක දමා කොටා කුඩු කැර ගත්තේ ඇයට දත් නැති නිසාය. එසේ කොටා ගන්නා බුලත් විටකින් ඩිංගක් මටත් ලැබුණේ ලොකු ළමයකු වූවාට පසුව ය.අත්තම්මාගේ සැමියා වූ අපේ සීයා ද කුඩු කැමැත්තෙක් වූයේ ය. ඒ බුලත් කුඩුවලට නොවේ. දුම් කුඩුවලට ය. ඔහු සතුව දුම් කුඩු කුප්පියක් විය. එය ඉන්දියාවෙන් ගෙන්වන ලද්දකි. ඒ දුම්කුඩු පාවිච්චි කරන ලද්දේ නාහෙන් උරා කිඹුහුන් අරින්නට ය.එය ඒ කාලේ නරක දෙයක් වශයෙන් නම් හඳුන්වනු නො ලැබිණි. මා එකල ගිය බෝලවලාන පාසලේ ප්‍රධානියා වූ අල්පොන්සෝ සහෝදරතුමාගේ ලෝගු සාක්කුවක ද නිතර දුම්කුඩු කුප්පියක් විය. එතුමා විටින් විට එයින් ඩිංග ඩිංග උරමින් කිඹුහුම් ඇරියේ හිස බර වන විටය.කුඩු නරක දෙයක් යන්න මට වැටහුණේ යමකු පිස්සු වැඩක් කරනු දකින්න ඇතැමුන් “මූට කුඩු කැවිලා වගේ යැ”යි කියන කතා ඇසීමෙනි. එසේ ඇසුවාට ඒ කියන ‘කුඩු’ ගැන මට කිසිම අව‍බෝධයක් නොතිබිණි. ඒ කුඩුය කීවේ අබිං, ගංජා වැනි නරක දේකට විය හැකි යැයි මට සිතිණි.ගංජා යනු මිනිසුන් මත් කරවන්නකැයි අසා තිබුණ ද ‘රස බලන්නට’ නම් ලැබී නැත. දැක ඇත. ගංජා සුරුට්ටු දැක ඇත. ගංජා යනු කංසා නම් වූ පැළය එහැම පිටින්ම වේලා කුඩුකැරගන්නා දෙයකි.සමහරුන් ගංජා හඳුන්වන්නේ ද කංසා යනුවෙනි. එය වැරැදි ය. කංසා යනු ඒ පැළයේ නම ය. ඒවා වේලා කුඩුකැරගෙන සුරුට්ටු හදන අවස්ථා‍ව වන විට ය ගංජා නම් වන්නේ.අද පුවත්පත්වල තොරතෝන්චියක් නැතිව පළවන්නේ කුඩු ගැනය. ගංජා යට ගිය දවසට අයත් වේ. අද මාෆියාව කුඩු ය. පත්තර පුරා දකින්නට ලැබෙන්නේ කුඩු කතා ය.අරහෙන් කෝටි ගණනක කුඩු ගෙනාවා, අලගෝනි අස්සේ තිබිලා ලක්ෂ ගණනක කුඩු ඇල්ලුවා යන ආදි වශයෙන් වූ ඇල්ලූ පුවත් පමණක් නොවේ. අතැන හැංගුවා මෙතැන හැංගුවා, කෙල්ලකගේ යට ගවුමෙත් කුඩු, බිරිඳ සිය සැමියාට හිර ගෙදරට ගෙන යන බත්මුලෙත් කුඩු යනාදී වශයෙන් වන පුවත්වලින් පත්තර පිරී ඉතිරී යයි.මේ කුඩු ජාවාරමේ ඉන්නේ ජාවාරම් කාරයන් පමණක් නොවේලු. හොඳ හොඳ ‘මහත්වරුන්’ මෙන්ම සමහර දේශපාලකයන් ද දැන් කුඩු ජාවාරමට සම්බන්ධ බව කියනු ලැබේ. අප්‍රිකාව, ඇෆ්ගනිස්ථානය, පාකිස්තානය යන රටවල් ද මේ කුඩු ජාවාරමට හවුල් යැයි කියති.ඇතැම් පිට රැටියන් කරගෙන යන කුඩු ජාවාරමට ශ්‍රී ලංකාව මධ්‍යස්ථානයක් වී ඇතැයි ද කියති.කුඩු ජාවාරමට සම්බන්ධ ඇතැම් දේශපාලකයන් ආණ්ඩු පක්ෂයේ යැයි ද කියති.තව පත්තරයක් කියන්නේ මේ කුඩු ජාවාරම නිසා ආණ්ඩුවද කුඩු විය හැකි බව ය. ආණ්ඩුව කුඩු කරනවා යැයි කීවාම ඒ කියන්නේ කුමක්දැයි කියා අමුතුවෙන් තේරුම් කළ යුතු ද?කුඩු යන්නෙන් ඇරැඹෙන තව වදනක් ඇත. ඒ වූ කලී කුඩුකේඩු යන්න ය. කුඩුවලින් ආණ්ඩුව කුඩුවේ යැයි කීම ද කුඩුකේඩු කතාවක් විය නොහැකි ද?</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_10</link>
    <topic>වැලිමැස්සා නැවතත් හලාවතින් මතුවේ</topic>
    <author>දිස්නා කුමාරි අල්විස්</author>
    <content>[2014-08-12 ප.ව 15.30]වැලිමැස්සා නැමැති කෘමියා දෂ්ඨ කිරීමෙන් හලාවත ප්‍රදේශයේ චර්ම රෝගයක් පැතිරෙමින් තිබේ.ගෙමැස්සාට වඩා මදක් විශාල වැලිමැස්සා දෂ්ඨ කිරීමෙන් සිරුරේ විශාල තුවාල ඇතිවේ.මුල්වරට වැලිමැස්සකු දෂ්ඨ කළ රෝගියෙකු වාර්තා වන්නේ 1992 වසරේදීය. නැවතත් 1995 වසරේ ද, 2011 වසරේ ද මේ පිළිබඳ වාර්තා වී තිබේ.මෙවර හම්බන්තොට, අනුරාධපුරය, පොළොන්නරුව, මහියංගනය වැනි ප්‍රදේශවලින් රෝගීන් වාර්තා වේ.වියළි කාලගුණයක් පවතින ප්‍රදේශවල මේ කෘමියා ජීවත්වන බවට හඳුනාගෙන ඇත.වැලිමැස්සා දෂ්ඨකර දින 2ත් මාස 6ත් අතර කාලයන් තුළ රෝග ලක්ෂණ මතුවන බව සෞඛ්‍ය බලධාරීන් පවසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_9</link>
    <topic>මොණරාගලට විදුලිය</topic>
    <author>දිස්නා කුමාරි අල්විස්</author>
    <content>[2014-08-12 ප.ව 15.30]ඉදිරි මාස හය අවසන්වීමට පෙර මොණරාගල දිස්ත්‍රික්කයේ විදුලිය නොමැති සෑම නිවසකටම විදුලිය ලබාදෙන බව පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතා පවසයි.මේ වනවිටත් ඒ සඳහා අවශ්‍ය ප්‍රතිසම්පාදන පැබී ඇති බව ද අමාත්‍යවරයා සඳහන් කළේය.විදුලිය නොමැතිව අපහසුතාවට පත්ව ඇති ජනතාවට මෙය ශක්තියක් බව හෙතෙම තවදුරටත් පැවසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_8</link>
    <topic>උතුරුමැද ගුවනේ අද්භූත ශබ්දය උල්කාවක්</topic>
    <author>දිනේෂ් හේවාවිතාරණ</author>
    <content>[2014-08-12 ප.ව 14.30]ඉහළ අහසේදී පුපුරා ගිය උල්කා කැබැල්ලක් හේතුවෙන් විශාල පිපුරුම් හඬක් මතුවිය හැකි බව තාරකා විද්‍යා ගවේෂක කීර්ති වික්‍රමරත්න මහතා පවසයි.ඔහු මේ බව සඳහන් කරන්නේ එංලන්තයේ බර්මිංහැම් විශ්වවිද්‍යාලයේ තාරකා විද්‍යා අංශයේ මහාචාර්ය චන්ද්‍රා වික්‍රමසිංහ උපුටා දක්වමිනි.උතුරුමැද පළාතේ ප්‍රදේශ කීපයක පෙරේදා රාත්‍රියේ පිපුරුම් හඬක් ඇසී තිබේ. එයට හේතු දක්වමින් කීර්ති වික්‍රමරත්න මහතා මෙම කරුණු සඳහන් කළේය.ඔහු තවදුරටත් පැවසුවේ මේ දිනවල සර්පිඩ් උල්කා වර්ෂා ඇදහැලෙන අතර එයින් කැබැල්ලක් පිපිරීමෙන් අදාළ හඬ මතුවන්නට ඇති බවයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_7</link>
    <topic>කොළොන්නාවෙන් කසල තේ</topic>
    <author>ලලනි ජයවර්ධන</author>
    <content>[2014-08-12 ප.ව 13.30]කොළොන්නාව හා කැළණිමුල්ල ප්‍රදේශවල අපනයනය සඳහා සූදානම් කර තිබූ කසල තේ කුඩු කිලෝග්‍රෑම් පනස්හත්දහස් පන්සීයක් සොයා‍ගෙන තිබේ.ඒ සමඟ සැකකරුවන් පස්දෙනෙකු අත්අඩංගුවට ගෙන තිබෙන බව පොලිස් විශේෂ කාර්ය බලකා ආරංචි මාර්ග පවසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_6</link>
    <topic>රාජ්‍ය සේවාවට උත්තම ශ්‍රම පූජා </topic>
    <author>ලලනි ජයවර්ධන</author>
    <content>[2014-08-12 ප.ව 13.30]කාර්යක්ෂම හා ඵලදායි රාජ්‍ය සේවාවක් ස්ථාපිත කිරීමේ අරමුණින් `උත්තම ශ්‍රම පූජා' වැඩසටහන මේ මස 21 දින ළමා සංවර්ධන හා කාන්තා කටයුතු අමාත්‍යාංශයේදී පැවැත්වේ.මෙම වැඩසටහන ජනාධිපති කාර්යාලයේ ජාතික පෝෂණ ලේකම් කාර්යාලය හරහා ක්‍රියාත්මක වේ.්‍රාජ්‍ය සේවයෙහි නියුතු පිරිසගේ සෞඛ්‍ය හා පෝෂණ තත්ත්වය වර්ධනය කිරීම, සෞඛ්‍ය සම්පන්න තෘප්තිමත් සේවක පිරිසක් බිහිකිරීම මෙහි අරමුණ වේ.උත්තම ශ්‍රම පූජා වැඩසටහන සියළු අමාත්‍යාශවල ක්‍රියාත්මක කිරීමට නියමිත අතර එමඟින් සෞඛ්‍ය සායන, වෛද්‍ය උපදෙස් ලබාදීම, දැනුම කුසලතා වර්ධනය හුවමාරු කරගැනීම සිදුවේ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_5</link>
    <topic>අඩු ආදායම්ලාභීන්ට සහන </topic>
    <author>දිස්නා කුමාරි අල්විස්</author>
    <content>[2014-08-12 පෙ.ව 11.30]යාපනය ආරක්ෂක සේනා මූලස්ථානයෙන් අඩු ආදායම්ලාභී පවුල් සඳහා බයිසිකල් බෙදාදීමේ වැඩසටහනක් සිදුකෙරිණ‍.ආරක්ෂක සේනා මූලස්ථානය විසින් ක්‍රියාත්මක කරනු ලබන කාන්තාවන් සවිබල ගැන්වීමේ ව්‍යාපෘතිය යටතේ 552 බලසේනා ප්‍රදේශයේ අඩු ආදායම්ලාභී පවුල් 25ක කාන්තාවන්ට මෙම බයිසිකල් බෙදා දෙන ලදී.`ගුණජය සතුට' පදනමේ ව්‍යාපෘති කළමනාකාර ෆෂානා ඊබ්‍රාහිම්, 552 බල සේනාධිපති කර්නල් ප්‍රසන්න රණවක, කලෙයිඅඩි විදුහලේ විදුහල්පතිතුමා ඇතුළු ප්‍රදේශවාසීහු මෙම අවස්ථාවට සහභාගි වූහ.‍ </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_4</link>
    <topic>කුරුණෑගල දිස්ත්‍රික්කයටත් පලතුරු ගම්මාන </topic>
    <author>රෝහණ ආර්යරත්න</author>
    <content>[2014-08-12 පෙ.ව 10.30]කුරුණෑගල දිස්ත්‍රික්කය තුළ පලතුරු ගම්මාන වැඩසටහනක් ක්‍රියාත්මක කිරීමට පියවර ගෙන තිබෙන බව කෘෂිකර්ම දෙපාර්තමේන්තුවේ දිස්ත්‍රික් කෘෂිකර්ම අංශය සඳහන් කරයි.මේ යටතේ මහව අක්කර 10ක පැණිදොඩම් ද අඹන්පොළ ප්‍රදේශයේ අක්කර 50ක කටු අනෝදා ද ගල්ගමුව ප්‍රදේශයේ අක්කර 20ක දෙළුම් ද පඬුවස්නුවර අක්කර 30ක අන්නාසි සහ මාවතගම අක්කර 40ක රඹුටන් ද වගාකිරීමට සැලසුම් කර තිබේ.මෙම පැල වර්ග සියල්ලම ගොවීන්ට නොමිලේ නිකුත්කර ඇති බව කුරුණෑගල සහකාර කෘෂිකර්ම අධ්‍යක්ෂ ඇලිවලතැන්න මහතා දිනමිණ සිටි එෆ්.එම් පුවත් සේවයට පැවසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_3</link>
    <topic>පහළ කඩුගන්නාව සංවර්ධනයට සැලසුම්</topic>
    <author>රෝහණ ආර්යරත්න</author>
    <content>[2014-08-12 පෙ.ව 10.30]කොළඹ නුවර ප්‍රධාන මාර්ගයේ පහළ කඩුගන්නාව ප්‍රදේශය අලංකාර ලෙස සකස්කිරීමට සැලසුම් කොට තිබේ.මාර්ගය අවට රක්ෂිතය සුරැකෙන අයුරින් මෙය සිදුකිරීමට නියමිතය.ඊට සමගාමීව ආහාරපාන හා පොදු පහසුකම් සහිත සංචාරක නිකේතනයක් ගලවිදපු වංගුව ස්ථානයේදී ඉදිකිරීමට සැලසුම් කොට තිබේ.නාගරික සංවර්ධන අධිකාරියේ නගර නිර්මාණ වැඩපිළිවෙල යටතේ මෙය ක්‍රියාත්මක කරනු ලබයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_2</link>
    <topic>කියවීමේ දුර්වලතා ඇති දරුවන්ට සංගීතය</topic>
    <author>දිස්නා කුමාරි අල්විස්</author>
    <content>[2014-08-12 පෙ.ව 09.30]කියවීමේ දුර්වලතා ඇති දරුවන්ගේ එම දුර්වලතාව නැතිකිරීම සඳහා සංගීතය යොදා ගතහැකි බව පර්යේෂණයකින් අනාවරණය වී තිබේ.එම පර්යේෂකයන් පෙන්වා දෙන්නේ ගායනය හෝ වාදනය ප්‍රගුණ කරවීමෙන් දරුවන්ට කියවීමේ රුචිය වැඩි කළ හැකි බවයි.වසරක සංගීත පුහුණුවක් ලබාදීමෙන් පසු කියවීමේ හැකියාව වර්ධනය වූ දරුවන් එසේ පුහුණුව නොලද දරුවන්ට වඩා ඉදිරියෙන් සිටින බව අමෙරිකානු මනෝවිද්‍යා සංගමය ප්‍රකාශයට පත් කළේය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n140812_1</link>
    <topic>අධිවේගයේ පෞද්ගලික බස්රථ නියාමනයට ක්‍රමවේදයක්</topic>
    <author>දිස්නා කුමාරි අල්විස්</author>
    <content>[2014-08-12 පෙ.ව 09.30]මෙරට අධිවේගී මාර්ගවල ධාවනය කෙරෙන පෞද්ගලික බස්රථ නියාමනය කිරීමේ ක්‍රමවේදයක් සකස් කරන බව පෞද්ගලික ප්‍රවාහන සේවා ආමාත්‍ය සී.බී. රත්නායක මහතා දිනමිණ සිටි එෆ්.එම්. සේවයට පැවසීය.පෞද්ගලික බස්රථ නියාමනය කිරීමේ ක්‍රමවේදය සැකසීමට යෝජනා ඉදිරිපත් කිරීම සඳහා භාණ්ඩාගාර නියෝජ්‍ය ලේකම්වරයාගේ සභාපතිත්වයෙන් හා පෞද්ගලික ප්‍රවාහන සේවා අමාත්‍යාංශය, ප්‍රවාහන අමාත්‍යාංශය, දකුණු පළාත් හා බස්නාහිර පළාත් ලේකම්වරුන්ගේ සාමාජිකත්වයෙන් කමිටුවක් පත්කර තිබේ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408122</link>
    <topic>මහනුවර ඇසළ පෙරහර සාර්ථකව නිම කළ වගයි...</topic>
    <author>ඡායාරූපය - සුදත් සිල්වා</author>
    <content>මහනුවර ඓතිහාසික ඇසළ පෙරහර සාර්ථකව අවසන් කළ බව සඳහන් සන්නස් පත්‍රය දළදා මාළිගාවේ දියවඩන නිලමේ ප්‍රදීප් නිලංග දෑල මහතා විසින් ජනාධිපති මහින්ද රාජපක්ෂ මහතා වෙත ඊයේ (11) පිළිගැන්වූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408123</link>
    <topic>ජාත්‍යන්තරය ජය ගත හැකි තරුණ සමාජයක් ගොඩනැඟිය යුතුයි</topic>
    <author/>
    <content>නවීන තාක්ෂණයෙන් යුතු ජාත්‍යන්තරයේ තරඟකාරීත්වයට මුහුණ දිය හැකි යහපත් තරුණ සමාජයක් ගොඩනැඟිය යුතුව ඇතැයි තාරුණ්‍යයට හෙටක් සභාපති පාර්ලිමේන්තු මන්ත්‍රී නාමල් රාජපක්ෂ මහතා පවසයි.වසරින් වසර සමරන ජාත්‍යන්තර තරුණ දිනය තුළින් වැඩි අවධානයක් යොමු විය යුත්තේද තරුණයාගේ හෙට දිනයත්, රටක අනාගතයත් උදෙසා ගොඩනැඟෙන සුබවාදී සාධනීය සංකල්ප තාරුණ්‍ය තුළ ගොඩනැගීම බවද ඒ මහතා පවසයි. මානව ලෝකයේ සජීවී බව නිර්මාණය වන්නේ තාරුණ්‍යයෙනි. ලොව වැඩිම ඉල්ලුම ලැබෙන්නේත් ඉහළම ආකර්ෂණය දිනාගන්නේත් තරුණ ප්‍රජාවයි.රටක තාරුණ්‍යය ගමන්කරවන දිශාව අනුව එහි අනාගතයේ යහපත් බව සහ අයහපත් බව තීරණය වෙයි. මේ ජවසම්පන්න තාරුණ්‍යය ඵලදායි ලෙස යොදා ගැනීමට හැකි වන පරිදි තරුණයාට නිදහසත් ඒ තුළින් යහපත් හැඩගැස්වීමත් ගොඩනැඟීම සමස්ත ප්‍රජාවගේම වගකීමක් බවට පත්ව තිබේ.දවසින් දවස මොහොතින් මොහොත තරුණ ප්‍රජාව ඉලක්ක කර ගනිමින් විවිධ හැඩතල ක්‍රමෝපායන් නිර්මාණය කරමින් තරුණ ප්‍රජාව ඇද ගැනීමට නවීන තාක්ෂණයත් වෙළඳ ලෝකයත් කටයුතු කරන මෙවන් යුගයක තරුණයා එහි අතරමං කරනු වෙනුවට යහපත් මිනිසකු ලෙස සමාජයට අවතීර්ණ වීමට හැකි මානසික ශක්තිය ගොඩනැගිය යුතුව ඇත.හිතුවක්කාරී මෙන්ම තනි තීරණ ගැනීමට පොළඹවන මෙම ශක්ති සම්පන්න යුගය අයාලයේ යාමට නොදී ස්වශක්තිය හා හොඳ නරක පිළිබඳ මනා අවබෝධයක් ලබා දෙන්නට ජවසම්පන්න ශරීරය තුළට යහපත් මානසික ශක්තිය ලබාදීම යුගයේ වගකීමයි. එහි ප්‍රතිඵලය වන්නේ හෙට ලොව තුළ සමාජයට ඵලදායි නව පරපුරක් දායාද වීමයි.තරුණයා අත්දැකීම් අඩු හිතුවක්කාරී තීරණ ගන්නා අයකු ලෙස සිතන වැඩිහිටි සමාජය යල්පැනගිය ආකල්ප වලින් බැහැර වී තරුණ සිතුම් පැතුම් වල නිදහස් බව සුරකිමින් ඔවුන්ගේ හෙට ලොව ජය ගැනීමට හැකි සාධනීය මංපෙත් විවර කරදීම සමාජ අවශ්‍යතාවයකි. එසේ නොවන්නේ නම් අයාලයේ යන්නේ තරුණයා නොව රටක අනාගතය බව සැවොම අවබෝධ කොට ගත යුත්තකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408124</link>
    <topic>මහජන බැංකුවෙන් රට පුරා ව්‍යාපාර මධ්‍යස්ථාන 17ක්</topic>
    <author>ජයසිරි මුණසිංහ</author>
    <content>සෑම දිස්ත්‍රික්කයකම එක බැගින් සුළු හා මධ්‍ය පරිමාණ ව්‍යාපාර මධ්‍යස්ථාන ආරම්භ කරන්නැයි ජනාධිපති මහින්ද රාජපක්ෂ මහතා කළ අය වැය යෝජනාව ක්‍රියාත්මක කරමින් මහජන බැංකුව මේ වන විට ව්‍යාපාර මධ්‍යස්ථාන 17ක් ආරම්භ කොට තිබේ.සුළු හා මධ්‍ය පරිමාණ අංශය රටේ ආර්ථිකයේ කොඳු නාරටිය යැයි හැඳින් වූ ජනාධිපතිතුමා, ඒ අයගේ දියුණුවට දිරිය, මූල්‍ය ප්‍රතිපාදන ලබාදීමේ අරමුණින් මේ මධ්‍යස්ථාන පිහිටුවීමට යෝජනා කොට තිබුණි.ඒ අනුව තම බැංකුව මධ්‍යස්ථාන 17ක් ආරම්භ කළ බවත්, තව 6ක් ඉතා ඉක්මනින් ආරම්භ කරන බවත් බැංකුවේ නියෝජ්‍ය සාමාන්‍යාධිකාරී (සමුපකාර හා සංවර්ධන බැංකු කටයුතු) ටී.ඒ. ආරියපාල මහතා 'දිනමිණ' ට ප්‍රකාශ කළේය.අඩු පොළී අනුපාත යටතේ ණය මුදල් ලබාදීම, ණය ආපසු ගෙවීමේ කාලය වැඩි ණය ලබාදීම ඉතා කඩිනමින් මේ මධ්‍යස්ථාන හරහා සිදු කරන බවද ආරියපාල මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081219</link>
    <topic>කොළඹ ඩෝසන් පෙදෙසේ ගින්නක් මැඬපවත්වයි</topic>
    <author/>
    <content>කොම්පඤ්ඤවීදියේ ඩෝසන් පෙදෙසේ ගොඩනැඟිල්ලක ඊයේ (11) සවස ගින්නක් හටගෙන තිබේ.ගිනි නිවීමේ ඒකකය වහාම ක්‍රියාත්මක වී එම ගින්න ඊයේ (11) රාත්‍රිය වන විට මැඬපවත්වා ඇති අතර, ගින්න නිසා සිදුව තිබෙන අලාභය මේ වන විට ගණන් බලා නොමැති බව කොම්පඤ්ඤවීදිය පොලිසිය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408125</link>
    <topic>ජගත් කවුන්සල ජාත්‍යන්තර විමර්ශන කමිටුව දැඩි පසුබෑමක</topic>
    <author>මහින්ද අලුත්ගෙදර</author>
    <content>යුද සමයේ දී උතුරු හා නැ‍ඟෙනහිර පළාත්වල සිදුවූවා යැයි පවසන සිදුවීම් සම්බන්ධයෙන් සාක්ෂි ලබා නොදීම හමුවේ ජගත් මානව හිමිකම් කවුන්සල ජාත්‍යන්තර විමර්ශන කමිටුව දැඩි පසුබෑමකට ලක්ව තිබේ. මෙම විමර්ශන කමිටුව ඉදිරියේ සාක්ෂි ලබාදෙන පුද්ගලයින්ගේ ‍නම් හෙළි නොකරන බවට සහතික වෙමින් සාක්ෂිකරුවන්ට ඉදිරිපත් වන ලෙස ඉල්ලා තිබෙන අතර මේ දක්වා උතුරු නැ‍ඟෙනහිර පළාතේ වෙසෙන කිසිඳු සාක්ෂිකරුවකු සාක්ෂිදීම සඳහා කැමැත්ත පළකර නොමැති බව වාර්තා වෙයි.මෙවන් තත්ත්වයක් හමුවේ විමර්ශන කමිටුව තැපැල් හා විද්‍යුත් තැපෑල මඟින් සාක්ෂි ලබාදෙන ලෙස ජනතාවගෙන් ඉල්ලීමක් කර ඇති අතර සාක්ෂි දීමට වුවද උතුරේ ජනතාව ඉදිරිපත් වී නොමැත.එක්සත් ජාතීන්ගේ මානව හිමිකම් පිළිබඳ මහකොමසාරිස් නවනීදන් පිල්ලේ විසින් පත්කරන ලද ශ්‍රී ලංකාවට ‍එරෙහි ජත්‍යන්තර විමර්ශන කමිටුව සඳහා එක්සත් ජාතීන්ගේ මානව හිමිකම් කවුන්සිලය නියෝජනය කරන රටවල් 47 න් 24 ක් ම එකඟතාව පළකර නොතිබූ අතර එම විමර්ශන කමිටුවට රටවල් 12 ක් ඍජුවම විරෝධතාව පළකර තිබේ. තවත් රටවල් 12 ක් එකඟතාව පළකර නොමැත.එහෙත් බ්‍රිතාන්‍ය, කැනඩාව, ඇමෙරිකාව ඇතුළු කොටි හිතවාදී රටවල් කීපයක අවශ්‍යතාව මත නවනීදන් පිල්ලේ විසින් පත්කරන ලද මේ කමිටුවට ආසියානු රටවල සහාය නොලැබීමෙන් කමිටුවේ කටයුතු අතරමඟ නවතින තත්ත්වයක් ද උද්ගත වී තිබේ.මෙම අන්තර්ජාතික විමර්ශන කමිටුව ඉදිරියේ සාක්ෂිදීම සඳහා ශ්‍රී ලංකාවේ යුද්ධයට මුහුණදුන් උතුරු හා නැගෙනහිර අහිංසක දෙමළ ජාතිකයන් ඉදිරිපත් නොවීම කමිටුවේ ක්‍රියාදාමය අසාර්ථකවීමට ප්‍රධාන වශයෙන් බලපා ඇත.ශ්‍රී ලංකාවේ සිදුවූ බව පවසන මානව හිමිකම් උල්ලංඝනය වීම් සම්බන්ධයෙන් පරීක්ෂණ පැවැත්වීමට පත්කළ එක්සත් ජාතීන්ගේ මානව හිමිකම් කවුන්සිල කමිටුවට උපදෙස් ලබාදීම සඳහා විශේෂඥයින් තිදෙනෙකු නම්කර තිබෙන අතර නොබෙල් සාම ත්‍යාගලාභී සහ පින්ලන්තයේ හිටපු ජනාධිපති මාර්ටි අතිසාරි, නවසීලන්ත හිටපු මහාධිකරණ විනිසුරු සිල්වියා කාට්රයිට් සහ පාකිස්ථාන ශ්‍රේෂ්ඨාධිකරණ නීතීඥ සංගමයේ හිටපු සභාපති හා එරට හිටපු මානව හිමිකම් පිළිබඳ කොමසාරිස් අස්මා ජහන්ගීර් ඔවුන් අතර වෙති. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408126</link>
    <topic>කොරියා භාෂා විභාගය: අතරමැදියන්ට හසුවන්න එපා</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය සඳහා අයැදුම්පත් ලබා ගැනීමේ දී කිසිඳු අතරමැදියෙකුට හසු නොවන ලෙස රජය මහජනතාවගෙන් ඉල්ලීමක් කරයි. දකුණු කොරියාවේ රැකියා සඳහා ශ්‍රී ලාංකික තරුණ තරුණියන්ට අවස්ථාව උදා කරන 12වන කොරියානු භාෂා ප්‍රවීණතා විභාග සඳහා ප්‍රවේශ පත්‍ර නිකුත් කිරීම ඊයේ (11) ආරම්භ කෙරුණු අතර එය එළැඹෙන 14 දා දක්වා පැවැත්වෙන බව ශ්‍රී ලංකා විදේශ සේවා නියුක්ති කාර්යාංශය පවසයි.අයදුම්පත්‍ර නිකුත් කිරීමේ දී විභාග අපේක්‍ෂකයන්ට කිසිඳූ බාධාවකින් තොරව අයැදුම්පත් නිකුත් කිරීම සඳහා සියලු පහසුකම් සැලසීමට හා කඩිනමින් මෙන්ම කාර්යක්‍ෂමව එම කටයුතු සිදුකිරීමට විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් පරිදි කටයුතු යොදා ඇති බවද කාර්යාංශය සඳහන් කරයි.පෙරවරු 9.00 සිට පස්වරු 4.00 දක්වා රටපුරා පිහිටි මධ්‍යස්ථාන 14කදී අයැදුම්පත් නිකුත් කිරීමේ කටයුතු සිදුවෙයි.මෙවර විභාගය ඔක්තෝම්බර් 11හා 12දෙදින පැවැත්වීමට නියමිත අතර ධීවර හා ඉදිකිරීම් ක්ෂේත්‍රයේ රැකියා සඳහා මෙවර විභාගයේ දී තෝරාගනු ලබන බවද එම පරීක‍්ෂණයේ වේලාවන් හා පරීක‍්ෂණ ස්ථාන විදේශ සේවා නියුක්ති කාර්යාංශයේ නිල වෙබ් අඩවිය වන www.slbfe.lk මගින් සහ ප්‍රධාන කාර්යාලයේ හා අනෙකුත් කාර්යාංශ ශාඛාවල දැන්වීම් පුවරුවල පළ කිරීමට ද පියවර ගෙන ඇත.අයැදුම්පත් ලබාගැනීම සඳහා අදාළ අයැදුම්කරු පැමිණිය යුතු අතර අයැදුම්පත්‍රය ලබාගැනීම සඳහා සිය විදේශ ගමන් බලපත්‍රය ඉදිරිපත් කිරීම අනිවාර්ය බවද විදේශ ගමන් බලපත්‍රයේ ඡායාරූපය සහිත පිටුවේ පිටපතක් (එය සාමාන්‍ය ප්‍රමාණයේ සිට 84% ප්‍රමාණයට කුඩාකර ලබාගත යුතුය) සහ මාස 3ක් ඇතුළත ලබාගත් 3.5 - 4.5 ප්‍රමාණයේ පැහැදිලි වර්ණ ඡායාරූප 2ක් ද අයැදුම්පත්‍රය සමඟ ඉදිරිපත් කළ බවද විදේශ සේවා නියුක්ති කාර්යාංශය කියයි.කොරියානු රජයේ රැකියා හා කම්කරු අමාත්‍යංශය සහ විදේශ රැකියා ප්‍රවර්ධන හා සුබසාධන අමාත්‍යංශය අතර ඇති කරගත් අවබෝධතා ගිවිසුමට අනුව කොරියානු භාෂා ප්‍රවීණතා විභාගය පවත්වනු ලබන අතර රැකියා බලපත්‍ර ක්‍රමය යටතේ අදාළ අයැදුම්පත්‍රය ලියාපදිංචි කිරීම සඳහා රුපියල් 3,200ක් පමණක් ලියාපදිංචි වන අවස්ථාවේ දී අයැදුම්කරු විසින් ගෙවිය යුතු වෙයි.ඒ සම්බන්ධයෙන් වෙනත් කිසිදු පාර්ශ්වයකට කිසිදු මුදලක් නොගෙවන ලෙසද කොරියානු රැකියා සම්බන්ධයෙන් කිසිදු වංචනික පාර්ශ්වයකට හසුනොවන ලෙස ද විදේශ සේවා නියුක්ති කාර්යාංශය ඉල්ලීමක් කරයි.අයැදුම්පත් ලියාපදිංචිය සිදුකරන මධ්‍යස්ථාන වන්නේ, අතුරුගිරිය ජාතික වැවිලි ආයතනය, රත්මලාන ශ්‍රී ලංකා වි.සේ.නි.කා පුහුණු මධ්‍යස්ථානය, අනුරාධපුරය ශ්‍රී.ල.වි.සේ.නි.කා පළාත් කාර්යාලය, බදුල්ල ශ්‍රී.ල.වි.සේ.නි.කා පළාත් කාර්යාලය, ගාල්ල ශ්‍රී.ල.වි.සේ.නි.කා පුහුණු මධ්‍යස්ථානය, ගම්පහ ශ්‍රී.ල.වි.සේ.නි.කා පුහුණු මධ්‍යස්ථානය, තංගල්ල ශ්‍රී.ල.වි.සේ.නි.කා පළාත් විගමණික සම්පත් මධ්‍යස්ථානය, මහනුවර ශ්‍රී.ල.වි.සේ.නි.කා පළාත් කාර්යාලය, කෑගල්ල ශ්‍රී.ල.වි.සේ.නි.කා පුහුණු මධ්‍යස්ථානය, කුරුණෑගල ශ්‍රී.ල.වි.සේ.නි.කා පුහුණු මධ්‍යස්ථානය, මාතර ශ්‍රී.ල.වි.සේ.නි.කා පළාත් කාර්යාලය, රත්නපුරය ශ්‍රී.ල.වි.සේ.නි.කා පළාත් කාර්යාලය, ත්‍රීකුණාමලය ශ්‍රී.ල.වි.සේ.නි.කා පුහුණු මධ්‍යස්ථානය සහ වව්නියාව ශ්‍රී.ල.වි.සේ.නි.කා පුහුණු මධ්‍යස්ථානය යි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408127</link>
    <topic>ආනයනික අර්තාපල් සහ ලොකු ලූනු විශේෂ වෙළෙඳ භාණ්ඩ බද්ද සංශෝධනයට පියවර</topic>
    <author>මහින්ද අලුත්ගෙදර</author>
    <content>ආනයනික අර්තාපල් සහ ලොකු ලූනු සඳහා අයකරන විශේෂ වෙළෙඳ භාණ්ඩ බද්ද වහාම ක්‍රියාත්මක වන පරිදි සංශෝධනය කිරීමට රජය තීරණය කරයි. යල කන්නයේ දේශීය අර්තාපල් සහ ලොකු ලූනු අස්වැන්න ඉදිරි සතිය වනවිට වෙළෙඳපොලට පැමිණීමට නියමිත බැවින් අර්තාපල් සහ ලොකු ලූනු නිෂ්පාදනයේ නිරත ගොවියාට තම නිෂ්පාදන සඳහා සාධාරණ මිලක් සහතික කිරීම වෙනුවෙන් මේ තීරණය ගත් බව මුදල් හා ක්‍රමසම්පාදන අමාත්‍යාංශය පවසයි.ඒ අනුව දැනට අයකරන විශේෂ වෙළෙඳ භාණ්ඩ බද්ද අර්තාපල් ආනයනයේ දී මේ මස 15 දා සිට සහ ලොකු ලූනු ආනයනයේ දී අද (12) සිට ක්‍රියාත්මක වන පරිදි බදු අගය ඉහළ දැමීමට තීරණය කර ඇත.ඒ අනුව අර්තාපල් ආනයනයේ දී කිලෝ ග්රෑමයක් සඳහා රුපියල් 5ක්ව පැවැති බද්ද රුපියල් 15 දක්වා ද ආනයනික ලොකු ලූනු කිලෝ ග්රෑමයක් සඳහා රුපියල් 10ක්ව පැවැති බද්ද රුපියල් 25 දක්වා ද ඉහළ නැංවීමට තීරණය කර තිබෙන අතර දේශීය අර්තාපල් හා ලොකු ලූනු ගොවියාට තම නිෂ්පාදන සඳහා සාධාරණ මිලක් සහතික කරන බවද පාරිභෝගික ජනතාවට අවම බලපෑමක් සිදුවන පරිදි මේ සංශෝධන සිදුකර තිබෙන බවද මුදල් හා ක්‍රමසම්පාදන අමාත්‍යාංශය කියයි.රට තුළ ප්‍රමාණවත් ආහාර තොග පවත්වා ගනිමින් ආහාර සුරක්ෂිතතාව ඇති කිරීමත්, දේශීය සැපයුමේ ඌණතාවන් හේතුවෙන් කෘෂි නිෂ්පාදනවල මිල ඉහළයාම පාලනය කිරීම සඳහා එම නිෂ්පාදනවල දේශීය සැපයුම අඩු කාලවල අදාළ බදු අඩු කිරීමත්, දේශීය සැපයුම ප්‍රමාණවත් පරිදි වෙළෙඳ පොලට ලැබෙන විට ගොවියා ආරක්ෂා කරමින් කෘෂි නිෂ්පාදන සඳහා බදු ඉහළ මට්ටමක පවත්වා ගැනීමත් මඟින් පාරිභෝගිකයා සහ නිෂ්පාදකයා ආරක්ෂා වන පරිදි මේ බදු ක්‍රමය ක්‍රියාත්මක කිරීම අරමුණ වේ.මේ අතර අයවැය මඟින් අර්තාපල් කිලෝ ග්රෑමයක් සඳහා රුපියල් 80 හා ලොකු ලූනු කිලෝ ග්රෑමයක් සඳහා රුපියල් 60 වශයෙන් හඳුන්වාදුන් සහතික මිල ගොවියාට ලබාදීම තහවුරු කිරීමත් මේ විශේෂි වෙළෙඳ භාණ්ඩ බද්ද අවස්ථානුකූලව ඉහළ දැමීම මඟින් සිදුවන බවද මුදල් හා ක්‍රමසම්පාදන අමාත්‍යාංශය පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408128</link>
    <topic>ලිබියාවේ සිටින ශ්‍රී ලාංකිකයන් මෙරටට ගෙන්වීමට පහසුකම්</topic>
    <author>මහින්ද අලුත්ගෙදර</author>
    <content>පවතින අනාරක්ෂිත තත්ත්වය හේතුවෙන් ලිබියාවේ සිටින ශ්‍රි ලාංකිකයින් මෙරටට ගෙන්වා ගැනීම සඳහා අවශ්‍ය සියලු පහසුකම් ලබාදීමට සූදානම් බව රජය අවධාරණය කරයි.එරට සේවය කරන ශ්‍රී ලාංකිකයන් ශ්‍රී ලංකාවට යළි පැමිණීමේ බලාපොරොත්තුවෙන් පසුවන්නේ නම් එවැනි පිරිස් කඩිනමින් ගෙන්වා ගැනීමට පියවර ගන්නා බවද ඔවුන්ව කඩිනමින් මෙරටට ගෙන්වා ගැනීම වෙනුවෙන් කටයුතු කරන ලෙස එම පවුල්වල ඥාතින්ගෙන් ඉල්ලීමක් කරන බවද විදේශ කටයුතු අමාත්‍යාංශ්‍ය පවසයි.එරට සේවය කළ ශ්‍රී ලාංකිකයන් 17 දෙනෙකුගෙන් යුත් කණ්ඩායමක් පසුගියදා ශ්‍රී ලංකාවට ගෙන්වා ගැනීමට පියවර ගෙන තිබෙන අතර තවත් ශ්‍රි ලාංකික ශ්‍රමිකයින් 200 දෙනෙකු පමණ එරට රැඳී සිටින බවද එම අමාත්‍යාංශය පෙන්වා දෙයි.මේ වනවිට ලිබියාව තුළ ගැටුම් හටගෙන තිබෙන අතර එම ගැටුම් ඉදිරියේ දී උග්‍ර වීමට ඉඩකඩ පවතින හෙයින් එරට සේවය කරන ශ්‍රී ලාංකිකයන් කඩිනමින් ගෙන්වා ගැනීමට අවශ්‍ය බවද විදේශ කටයුතු අමාත්‍යාංශය කියාසිටී.ඒ අනුව ලිබියාවේ ශ්‍රි ලංකා තානාපති කාර්යාලය හරහා එරට සිටින ශ්‍රි ලාංකිකයින්ට අදාළ දැනුම් දිම් සිදුකර ඇති බව පවසන විදේශ කටයුතු අමාත්‍යංශය කෙසේ වුවද ලිබියාවේ සිටින ඇතැම් ශ්‍රි ලාංකිකයින් තවදුරටත් රැදී සිටීමට උත්සාහ ගන්නා බව ප්‍රකාශ කරයි.මේ අතර ලිබියාවේ පවතින යුදමය වාතාවරණයෙන් හේතුවෙන් පීඩාවට පත්ව සිටින ශ්‍රී ලාංකික ශ්‍රමිකයන් ගෙන්වා ගැනීමේ කටයුතු වෙනුවෙන් ඇමෙරිකානු ඩොලර් ලක්ෂයක් (රුපියල් ලක්ෂ 130) වෙන් කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n1408129</link>
    <topic>බොන්න වතුර නැති ගම්මාන රැසක ජනතාවට පානීය ජල බෝතල්</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර දිස්ත්‍රික්කයේ , කැබිතිගොල්ලෑව ප්‍රාදේශීය ලේකම් කොට්ඨාශයේ උග්‍ර පානීය ජල හිගයෙන් පීඩාවට පත්ව සිටින ගම්මාන රැසක ජනතාව පානීය ජල බෝතල් බෙදා දීම අධ්‍යාපන සේවා අමාත්‍යය දුමින්ද දිසානායක මැතිතුමන්ගේ සංකල්පයකට අනුව සිදු කෙරුණී. පිපාසයට දියබිදක් සංකල්පය මත බර්ටි දිසානායක පදනම හා නුගේගොඩ තලපත්පිටිය දානපති පිරිසකගේ මැදිහත් වීමෙන් ජල බෝතල් තොගය ඊයේ (11) බෙදා දීම සිදු කෙරිණි.පානීය ජල හිඟයට මුහුණ දී සිටින කැබිතිගොල්ලෑව කහටගොල්ලෑව, බෙල්ලන්කඩවල, පුංචිමුදාගම, යන ගම්මානයන්හී පවුල් 649 ක් සඳහා පිරිසිදු පානීය ජලය ලීටර් 20000 කට ආසන්න ඇසුරුම් කරන ලද පිරිසිදු ජල බෝතල් බෙදාදීම මෙහිදී සිදු කෙරුණි. එක් පවුලකට ලීටර් 27ක පමණ පිරිසිදු ජලය ලබා දීම සිදු කෙරුණී.එහිදී අදහස් දැක්වූ කැබිතිගොල්ලෑව ප්‍රාදේශීය සභාවේ උප සභාපති ඩබ්ලිව් සනත් බස්නායක මහතා අනුරාධපුර දිස්ත්‍රික්කයේ අහිංසක දුප්පත් ජනතාවගේ මනාපයෙන් පත්වූ නායකයකු වන දුමින්ද දිසානායක මහතා එතුමාගේ පියා මෙන්ම රජරට ජනතාවගේ දුක හදුනාගත් නායකයෙක්. එතුමාට මම මේ කැබිතිගොල්ලෑව ප්‍රදේශයේ ජනතාවට පානීය ජල හිඟයක් පවතින බව දැන්වූ වහාම එතුමා නුගේගොඩ ධානපති ව්‍යපාරිකයින් පිරිසක් සම්බන්ධ කර ගනිමින් ජල බෝතල් විශාල ප්‍රමාණයක් කැබිතිගොල්ලෑවට එවා තිබෙනවා. අද එතුමා කාර්ය බහුල වීම නිසා මේ ජල බෝතල් බෙදා දීමේ අවස්ථාවට සම්බන්ධ වීමට නොහැකි වුණා.එක් දිනක් හෝ මේ පානීය ජලය ලබා දීමට ප්‍රමාද කළහොත් මේ ජනතාවට පිපාසයේන් සිටිමට සිදුවිම නිසා අපට ඒවා බෙදා දෙන්න කියලා එතුමා උපදෙස් ලබා දුන්නා. ඒ තමයි උත්තුංග දේශපාලන නායකයෙකුගේ ගුණාංගය. ඉදිරියේදීත් දුමින්ද දිසානයක මැතිතුමන් කැබිතිගොල්ලෑව, පදවිය, කහටගස්දිගිලය ගම්මාන වල පානීය ජල හිගයට මුහුණ දී සිටින ජනතාව වෙනුවෙන් පානීය ජලය මෙන්ම වියළි ආහාර ලබා දීමටද බලාපොරොත්තුවෙන් සිටිනවා කියා මා දැනුවත් කළා.මෙම අවස්ථාවට බර්ටි දිසානායක පදනමේ උප ලේකම්,අධ්‍යාපන සේවා අමත්‍ය සම්බන්ධීකරණ ලේකම් පී.ඩබ්ලිව්.ඩී වැලිකල, නුගේගොඩ තලපත්පිටිය පී.කේ උදයසිරි මහතා ඇතුළු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081210</link>
    <topic>බුදු දහ‍ෙම් ආරක්ෂාවට චිරස්ථිතියට කැපවෙනවා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>වත්මන් රජය බුදු දහමේ ආරක්ෂාව හා චිරස්ථිතිය වෙනුවෙන් කැපවන බව ජනපති මහින්ද රාජපක්ෂ මහතා පැවැසීය. රජය බුදු දහමට එරෙහිව ක්‍රියාකරන බවට නොයෙක් දුර්මත පළවන බවත් ඒ සියල්ල ප්‍රතික්ෂේප කරන බවත් මෙහිදී ජනපතිවරයා කීය.මහනුවර ඇසළ පෙරහර මංගල්‍යය පෞරාණික චාරිත්‍ර ආරක්ෂා කරගනිමින් සාර්ථකව පවත්වා අවසන් කළ බව දැක්වෙන පෙරහර සංදේශය දියවඩන නිලමේ ප්‍රදීප් නිලංග දෑල මහතා විසින් ඊයේ (11) මහනුවර ජනපති මැදුරේ දී ජනපති මහින්ද රාජපක්ෂ මහතාට පිළිගැන්වීමෙන් අනතුරුව පැවැති උත්සව සභාව අමතමින් ජනපතිවරයා මේ බව ප්‍රකාශ කළේය.පෙරහර මංගල්‍යයට ශ්‍රී දළදා මාලිගාව හා නාථ, විෂ්ණු, කතරගම හා පත්තිනි දේවාල නියෝජනය කරමින් විශිෂ්ට දක්ෂතා දැක්වු කලාකරුවන් 133කු සඳහා සම්මාන හා සහතික ප්‍රදානය කිරීම මෙහි දී ජනපතිවරයා අතින් සිදුකෙරුණි. පනතක් ගැන හරිහැටි නොදන්නේ නම් ඒ පිළිබඳ කතා නොකර සිටීම වැදගත් බවත් එසේ නොවුණහොත් සිදුවන්නේ වැරදි මතයක් රටට ඉදිරිපත් වීම බවත් පැවසු ජනපතිවරයා එමඟින් ඇතිවන වැරදි චිත්‍රය රටට අහිතකර ලෙස බලපාන බවත් අවධාරණය කළේය.බුදු දහම නඟාසිටවූ යුගය මෙය බවත් බුදු දහම වඩා ශක්තිමත් වැඩපිළිවෙළක් ඔස්සේ ලෝකයට ගෙනයෑම රජයේ අරමුණ බවත් ජනපතිවරයා කීය.ආගමික සංහිඳියාව වගේම ආගමික දියුණුව වෙනුවෙන් වත්මන් රජය සුවිශාල වැඩ කොටසක් කළ බවත් දළදා මාලිගාවේ ආරක්ෂාවත් තහවුරු කැර ගැනීමට නොහැකි යුගයක් මෙරට තිබූ බව අමතක නොකළ යුතු බවත් ජනපති මහින්ද රාජපක්ෂ මහතා පැවැසුවේය.බුදු දහමට වගේම කෝවිලට දේවස්ථානයට නිදහසේ වටිනාකම අද ලැබී තිබෙන බව ද ඒ මහතා කීවේය. මධ්‍යම පළාත් ආණ්ඩුකාර ටිකිරි කොබ්බෑකඩුව, අමාත්‍යවරුන් වන ටී. බී. ඒකනායක, සී. බී. රත්නායක, මධ්‍යම පළාත් ප්‍රධාන ඇමැති සරත් ඒකනායක යන මහත්වරු ඇතුළු දේශපාලනඥයින් හා රජයේ නිලධාරින් රැසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081211</link>
    <topic>තරුණ මානසික ආතතිය නැවැත්වීමට ක්‍රියා කළ යුතුයි</topic>
    <author/>
    <content>ලෝකයේ තරුණ පිරිස මුහුණදෙන මානසික ආතතියෙන් අත්මිදීම සඳහා අත්වැලක් වීමට සමස්ත ලෝකයේම අවධානය යොමු වියයුතු බව එක්සත් ජාතීන්ගේ සංවිධානය පවසයි.එවැන්නකින් ගැලවීම සඳහා නිසි මාර්ගෝපදේශනයක් මෙන්ම සහයෝගයක් නොලැබීම හේතුවෙන් මෙවැනි තත්ත්වයක් දක්නට ලැබෙන අතර ලෝකයේ තරුණ ජනගහනයෙන් සියයට 20ක් පමණ මානසික ආතතියෙන් පෙළෙන බව එක්සත් ජාතීන්ගේ මහ ලේකම් බෑන් කී මූන් මහතා ප්‍රකාශ කරයි.අද (12) ට යෙදෙන ලෝක තරුණ දිනය නිමිත්තෙන් පණිවුඩයක් නිකුත් කරමින් එක්සත් ජාතීන්ගේ මහලේකම්වරයා මේ බව කියා සිටී.විශේෂයෙන්ම ලෝකයේ තරුණයන් මානසික ආතතියට මුහුණ දෙන්නේ ළමා වියෙන් තරුණ වියට එළඹීමත් සමඟ බව පෙන්වාදෙන මහලේකම්වරයා ලජ්ජාවට පත්කිරීම, සමාජයෙන් කොන් කිරීම, පහත්කොට සැළකීම ආදී සිදුවීම් හේතුවෙන් මෙවැන්නක් ඇතිවිය හැකි බවද පෙන්වා දෙයි.එවැනි අවස්ථාවක ඔවුනට උපකාරයක්, සහයෝගයක් නොලැබීමේ තත්ත්වය මත සහාය, අත්වැලක් ලබා දීමේ අරමුණින් ජාත්‍යන්තර වශයෙන් මෙවැනි දිනයක් සමරන බවද එහිදී ඔවුනට ආධාර කිරීම ප්‍රධාන පරමාර්ථය බවද බෑන් කී මූන් මහතා කියා සිටී.නිවාස නොමැතිකම, අවතැන්වීම, අභ්‍යන්තර හෝ භාහිර ගැටුම්වලට මැදිහත්වීම, අවධානමට පාත්‍රවීම ආදී සිදුවීම්වලට මුහුණ දෙන තරුණයන් කෙරෙහි විශේෂ අවධානය යොමු කළයුතු බවද සහශ්‍රක සංවර්ධන අරමුණු සාක්ෂාත් කර ගැනීම වෙනුවෙවන් තරුණ පිරිසට ආධාර කළයුතු බවද හෙතෙම පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081212</link>
    <topic>වගකීම් පැහැර හරිමින් සිටින ඇතැම් ජනමාධ්‍ය ජනතාව නොමඟ යැවීමේ උත්සාහයක යෙදෙනවා</topic>
    <author>සමදරා ජයසිංහ යාපනයේ සිට</author>
    <content>වර්තමානයේ ඇතැම් ජනමාධ්‍ය සිය වගකීම් පැහැර හරිමින් ජනතාව නොමඟ යැවීමට උත්සාහ ගන්නා බවත්, සත්‍ය හෙළි කිරීමට වඩා සෑම දෙයක්ම විවේචනය කිරීමට උත්සාහ ගන්නා බවත් යාපනය දිස්ත්‍රික් සංවර්ධන කමිටුවේ සම සභාපති කර්මාන්ත හා කුඩා ව්‍යවසාය අමාත්‍ය ඩග්ලස් දේවානන්දා මහතා පැවැසීය.ඊයේ (11) පෙරවරුවේ යාපනය දිස්ත්‍රික් ලේකම් කාර්යාලයේ පැවැති මාධ්‍ය සම්මන්ත්‍රණය අමතමින් ඒ මහතා එසේ පැවැසීය.එහිදී වැඩිදුරටත් කරුණු සඳහන් කළ දේවානන්දා මහතා සිංහල හා ඉංග්‍රීසි මාධ්‍යයන්ට වඩා දෙමළ මාධ්‍ය වැරදි මාර්ගයේ ගමන් කරන බවත් ඇතැම් දෙමළ මාධ්‍ය රජයෙන් විශාල ලෙස දුරස් වී කටයුතු කරන බවත් සඳහන් කළේය.පසුගියදා යාපනයේ පැවැත්වූ විශේෂ රාජ්‍ය උත්සවයක් ආවරණය කිරීමට කිසිදු දෙමළ මාධ්‍යයකින් නොපැමිණි බව පැවැසූ ඒ මහතා චෝදනා පිළිගත හැකි වන පරිදි වි‍වේචනය කිරීමත්, නිරතුරුවම සත්‍ය හා හිතට එකඟව තමන් වාර්තා කරන ප්‍රවෘත්තිය සැපයීම ජනමාධ්‍යවේදියා සතු වගකීම බවත් කීය.යාපනය දිස්ත්‍රික්කයේ වත්මන් සංවර්ධන ක්‍රියාදාමය හා මාධ්‍යවේදීන්ගේ කාර්යභාරය යන මැයෙන් රජයේ ප්‍රවෘත්ති දෙපාර්තමේන්තුව විසින් සංවිධානය කරන ලද මෙම සම්මන්ත්‍රණය ඇමැතූ රජයේ ප්‍රවෘත්ති අධ්‍යක්ෂ ජනරාල් ‍මහාචාර්ය ආරියරත්න ඇතුගල මහතාඅද යාපනයේ ඇති වී තිබෙන සංවර්ධනය කොළඹට සමානයි. මේ සංවර්ධනය දැකල අපි හැමටම අද සතුටුවිය හැකියි. රට තුළ සිදු කරන සංවර්ධන ක්‍රියාවලිය සමානව ගලා යන බවට යාපනයේ ඇති වී තිබෙන දියුණුව කදිම සාක්ෂියක්. මේ වටිනාකම් රටට හෙළි කිරීම ජනමාධ්‍යවේදියා සතු වගකීමක් මෙන්ම යුතුකමක්. යහපත් ජනමාධ්‍යවේදීන් තමයි හෙට රටට අවශ්‍ය වන්නේ. දූෂණ කිරීම්, මිනීමැරීම් ආකර්ෂණීය ලෙස වාර්තා කිරීම නොවෙයි ජනමාධ්‍ය මගින් විය යුත්තේ.මානුෂීය බැදීම් හා සංස්කෘතික වටිනාකම් ඇති කිරීම සඳහා සිය මනස මෙහෙයවීමයි. අද යාපනයේ සිය දිවි නසා ගැනීම් වැඩිවී තිබෙනවා. එයට හේතුව මෙම ප්‍රදේශයේ ජනතාව වැඩි වශයෙන් ඉන්දියානු නාළිකා නැරැඹීම බව දෙමළ හිතවතකු මා සමඟ පැවසුවා. යාපනය කියන්නේ දැවැන්ත සංස්කෘතියක් ඇති ප්‍රදේශ‍යක්. ශ්‍රී ලාංකේය පුරවැසියන් ලෙස සංස්කෘතික වටිනාකම් හුවමාරු විය යුතුයි. මේ සඳහා ජනමාධ්‍යයේ සහයෝගය නිරතුරුවම අවශ්‍ය වනවා. නූතන මාධ්‍ය හරහා ප්‍රවෘත්ති ගලා ගියත් සංස්කෘතික වටිනාකම් ගලා යාම අඩුවී තිබෙනවා.මේ පිළිබඳ වැඩි වශයෙන් සිතිය යුතු කාලයක් මේ උදා වී තිබෙන්නේ.මෙහිදී යාපනය දිස්ත්‍රික් සංවර්ධන ව්‍යාපෘති පිළිබඳ පැහැදිලි කිරීම යාපනය දිස්ත්‍රික් ලේකම් සුන්දරම් අරුමෙයිනායගම් මහතා විසින් සිදු කරන ලද අතර පාර්ලිමේන්තු මන්ත්‍රී ඒ.එච්.එම්. අස්වර්, උතුරු පළාත් ආණ්ඩුකාර මේජර් ජනරාල් ජී.ඒ. චන්ද්‍රසිරි, ප්‍රවෘත්ති දෙපාර්තමේන්තුවේ නියෝජ්‍ය ප්‍රවෘත්ති අධ්‍යක්ෂ හිල්මි මොහමඩ්, රජයේ ප්‍රවෘත්ති අධ්‍යක්ෂ වසන්තප්‍රිය රාමනායක යන මහත්වරුන් ඇතුළු ජනමාධ්‍යවේදීහු විශාල පිරිසක් මේ සඳහා සහභාගී වූහ. යාපනය දිස්ත්‍රික්කයේ වත්මන් සංවර්ධන ක්‍රියාදාමය පිළිබඳ මාධ්‍යවේදීන් දැනුවත් කිරීමේ දෙදින මාධ්‍ය නිරීක්ෂණ චාරිකාවක් ද මෙම වැඩසටහනට සමගාමීව සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081213</link>
    <topic>ජ්‍යෙෂ්ඨ කථිකාචාර්ය මංගල සේනානායක සෞන්දර්ය කලා විශ්වවිද්‍යාලයේ පීඨාධිපතිවරයකු ලෙස පත් වෙයි</topic>
    <author/>
    <content> සෞන්දර්ය කලා විශ්වවිද්‍යාලයේ නාට්‍ය මුද්‍රා නාට්‍ය හා නව නර්තන අධ්‍යයනාංශයේ අංශාධිපති වශයෙන් කටයුතු කළ ජ්‍යෙෂ්ඨ කථිකාචාර්ය මංගල සේනානායක මහතා එම විශ්වවිද්‍යාලයේ නර්තන හා නාට්‍ය කලා පීඨයේ පීඨාධිපතිවරයා වශයෙන් තේරී පත්වී ඇත.80 දශකයේ බිහි වූ ශ්‍රී ලංකාවේ ප්‍රමුඛ පෙළේ නාට්‍ය කරුවකු ලෙස පිළිගැනෙන ඒ මහතා නාට්‍ය රචකයකු, අධ්‍යක්‍ෂවරයෙකු, රූපණ ශිල්පියකු, නාට්‍ය ඉගැන්වීම පිළිබඳ ගුරුවරයකු මෙන්ම නාට්‍ය ඇගයීම් මණ්ඩලවල ප්‍රධාන පෙළේ සාමාජිකයකු ලෙස ද දීර්ඝ කාලයක් කටයුතු කර ඇත. තවද ඔහු නිෂ්පාදනය කළ නාට්‍ය නිර්මාණ සඳහා රාජ්‍ය සම්මාන, යෞවන සම්මාන සහ ජපානයෙන් පිරිනැමෙන බුන්කා සම්මානය ද හිමිව තිබේ.කොළඹ විශ්වවිද්‍යාලයෙන් ප්‍රථම උපාධිය සහ නාට්‍ය හා රංග කලාව ඉගැන්වීම පිළිබඳ පශ්චාද් උපාධි ඩිප්ලෝමාව ද, ශ්‍රී ජයවර්ධනපුර විශ්වවිද්‍යාලයෙන් ලේඛකත්ව හා ජන සංන්නිවේදන පශ්චාද් උපාධි ඩිප්ලෝමාව ද, මැලේසියාවේ පුත්‍රා විශ්වවිද්‍යාලයෙන් විද්‍යාපති උපාධියද, කැලණිය විශ්වවිද්‍යාලයෙන් දර්ශනපති උපාධිය ද හිමිකර ගෙන ඇති ඒ මහතා විශ්වවිද්‍යාල සේවයට සම්බන්ධවීමට පෙර ජාතික තරුණ සේවා සභාව, ජාතික අධ්‍යාපන ආයතනය යන ආයතනවල වසර ගණනාවක් සේවය කළ ඇති අතර, රාජ්‍ය නාට්‍ය අනුමණ්ඩලයේ සාමාජිකයකු ලෙස ද දීර්ඝ කාලයක සිට කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081214</link>
    <topic>නාවික පවුල්වලට නොමිලේ පරිගණක පුහුණු ආයතනයක්</topic>
    <author/>
    <content>ශ්‍රී ලංකා නාවික හමුදා සේවා වනිතා ඒකකය මඟින් නාවික පුද්ගලයින්ගේ පාසල් යන දූ දරුවන් හා ඔවුන්ගේ භාර්යාවන් හට නොමිලේ පරිගණක පාඨමාලාවක් හඳුන්වාදීම නිමිත්තෙන් ඉදිකළ පරිගණක මධ්‍යස්ථානය නාවික හමුදාධිපති වයිස් අද්මිරාල් ජයන්ත පෙරේරා මහතා ඊයේ විවෘත කළ අවස්ථාව. නාවික හමුදා සේවා වනිතා ඒකකයේ සභාපතිනී ශාලිකා පෙරේරා මහත්මිය නාවික හමුදා ජ්‍යෙෂ්ඨ නිලධාරීන්, නාවික හමුදා සේවා වනිතා ඒකකයේ සාමාජිකාවන් ඇතුළු නාවික පුද්ගලයන් විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081215</link>
    <topic>අධිකරණ තීන්දුවට අනුව හජ් කෝටා ලැබිය යුතුයි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>හජ් වන්දනා සඳහා ලබා දෙන කෝටා අධිකරණ තීන්දුව අනුව සාධාරණව ක්‍රියාත්මක විය යුතු යැයි හජ් කමිටු සම සභාපති පරිසර නියෝජ්‍ය ඇමැති ඒ.ආර්.එම්. අබ්දුල් කාදර් මහතා පවසයි.ඒ අනුව ලකුණු ලබාදීම මත ඉතාමත් සාධාරණව එම කෝටා ලබාදීම සුදුසුයැයි කාදර් මහතා කීය.ගම්පොළ අඹගමුව පාරේ පිහිටි කාර්යාලයේ පැවැති මාධ්‍ය හමුවකදී හෙතෙම මේ බව පැවසීය.සෞදි රජයෙන් ලබා දී ඇති හජ් කෝටාව අනුව වන්දනාකරුවන් 2240 දෙනෙකුට මෙවර හජ් වන්දනාවට මක්කම යාමට හැකිවේ.අධිකරණ තීන්දුවට පටහැනිව හජ් වන්දනා සඳහා ඇතැමුන් එරටට යැවීමට ඇතැම් පිරිස් සූදානම් වන බව එලෙස අධිකරණ තීන්දුවට පිටු පෑමට කිසිවකුට නොහැකි බවත් කාදර් මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081216</link>
    <topic>ජනපති මහින්ද නිසා ජූලි වර්ජකයන්ගේ ආත්මගරුත්වය රැකගැනීමට හැකි වුණා</topic>
    <author>ක්‍රිස්ටි මහේෂ් ද සිල්වා</author>
    <content>ගමේ උපත ලබා කම්කරු ‍ක්ෂේත්‍රය හරහා විධායක ජනාධිපතිත්වය දක්වා පැමිණි මානව හිතවාදී ජනාධිපති මහින්ද රාජපක්ෂ මහතා නිසා ජුලි වර්ජකයන්ගේ ආත්මගරුත්වය ගෞරවාන්විතව රැකගැනීමට හැකිවු බව ජූලි වර්ජකයන්ගේ ඒකාබද්ධ සංවිධානයේ ප්‍රධාන ලේකම් පී. අමරදිවාකර මහතා පැවැසීය. ජුලි වර්ජකයන්ගේ ජීවත්වීමේ අයිතිය රැකගැනීමට ජූලි වර්ජකයන්ගේ ඒකාබද්ධ සංවිධානයට 85දී පැමිණි මහින්ද රාජපක්ෂ මහතා එදා රුපියල් 500ක මුදල් පරිත්‍යාගයක් කර වර්ජකයන්ට ජයග්‍රහණය ප්‍රාර්ථනා කළා.අද වනවිට තමන්ගේ පාලන කාලයේ දී මාසයකට රුපියල් 5000ක් බැගින් වු සහනයක් වර්ජකයන්ට තම ජීවිත කාලය දක්වා ගෙවීමට පියවර ගෙන තිබෙනවා. ඒ අනුව වර්ෂ දෙකකට ආසන්න කාලයක් එක් අයෙකුට රුපියල් ලක්ෂයක් ලැබී තිබෙනවා. මේ වගේ පියවරක් ගත යුතුව තිබුණේ එජාපය පෙරළා 94 දී පිහිටුවා ගත් චන්ද්‍රිකා ආණ්ඩුවෙන් වුවත් ඇය පෞද්ගලික අංශයේ වර්ජකයන්ට මේ ආණ්ඩුවෙන් ශත පහක් හෝ ලබා ගතහොත් තමන්ගේ කන කපා ගන්නා බව පවසා තිබෙනවා.ජුලි වර්ජකයන් සම්බන්ධයෙන් විවාදයක් පාර්ලිමේන්තුවේ පැවැති අවස්ථාවේ දී ගණපූර්ණයක් නොමැති අවස්ථාවක වුවත් විධායක ජනාධිපති ලෙස මුල අමතක නැතිව එම ධුරයේම කටයුතු කරමින් සිටීම ජූලි වර්ජකයන් දකින්නේ ඉමහත් වාසනාවක් ලෙසයි.ජනාධිපති රට ත්‍රස්තවාදයෙන් මුදාගෙන ජූලි වර්ජකයන්ට ද සෙසු පාර්ශ්වවලට ද යුක්තිය ඉෂ්ට කරන්න පියවර නොගත්තේ නම් ජූලි වර්ජකයන් සදහටම කපෝති බව සඳහන් කළ යුතුව තිබේ යැයි අමරදිවාකර මහතා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081217</link>
    <topic>ආදී වාසි නම විකුණමින් සමහරු ආධාර මංකොල්ල කෑවා</topic>
    <author>ගිරාදුරුකෝට්ටේ සමූහ මාපාකඩවැව සමූහ</author>
    <content>ආදිවාසී දිනයක් ආරම්භ කිරීමත් සමඟම ආදිවාසීන්ගේ සැප දුක් සොයා බලා ඔවුන්ව නගා සිටුවීමට යැයි කියමින් හතු පිපෙන්නා වාගේ විවිධ සංවිධාන රැසක්ම බිහිවුණා.ආදිවාසී නම විකුණමින් එම බඩගෝස්තර වාදීන් අපට හිමි ආධාර මංකොල්ල කෑවා.අපට තඹ දොයිතුවක්වත් ලැබෙන්නේ නැහැ.ලෝක ආදිවාසී දිනය වෙනුවෙන් අගෝ.09 දා දඹාන කොටබකිනියේ පැවති උත්සවයේදී එසේ පැවසුවේ ආදිවාසී නායක වනස්පති ඌරුවරිගෙ වන්නියල ඇත්තෝය. කොටබකිණියේ වනගත භූමියක මෙම උත්සවය සංවිධානය කොට තිබුනි.දේශපාලනිකහෝ වෙනත් ප්‍රභූන්යැයි හදුන්වන කිසිවෙකුටවත් ආරාධනා කර නොතිබීම මෙදින විශේෂයෙන්ම කැපී පෙනුනි.මෙම උත්සවය සැමරීම සදහානිල්ගල, රතුගල,පොල්ලෙබැද්ද, දළුකාන, හෙනානිගල,වාකරේ, උඩත්තව,යහන්ගල වැනි ප්‍රදේශවලින්ආදිවාසී කණ්ඩායම් පැමිණ සිටියහ.පෙර දින රාත්‍රී ඔවුන්ගේ වරිග සභාව පැවැත්වූ අතර වැදි චාරිත්‍ර අනුව පිටස්තර අයට ඊට සහභාගිවීමටද අවසර නොමැත. උත්සවය අමතමින් වන්නියල ඇත්තෝ මෙසේද පැවසූහ.ආදිවාසීන් වෙනුවෙන් යැයි පිහිටුවාගත් සංවිධාන ගැන අපි මොකුත් දන්නෙත් නැහැ.එකෙක්වත් මේ පළාතකවත් ආවෙත් නැහැ. හැබැයි දේශීය මෙන්ම විදේශීය වශයෙන් ලැබෙන ද්‍රව්‍ය හා මූල්‍ය ආධාර මෙන්ම වෙනත් වරප්‍රසාදත් ඔවුන්ව භුක්ති විදිනවා.වරිග සභාවලදී අපේ යෝජනා එකතුකොට රටේ නායකයන්ට ඉදිරිපත් කරනවා.ඒවා ගැන සැලකිලිමත් වන බවක් පෙනෙන්නට නැහැ. මේ රටේ අයට අපේ රට ගැන අපේ ඉතිහාසය ගැන කථා කිරීමේදී දෙන්න තියෙන එකම උදාහරණය තමයි ආදිවාසී පරපුර.පැවති කිසිම රජයක් මේගැන හිතුවේ නැහැ.අපට පිළිගැනීමක් අරන් දෙන්නේ නැහැ.ඒනිසා අපේ පරපුර දිනෙන් දින අඩුවෙවී යනවා.අප ජීවත් වන්නේ කැලෑව සමගයි.අපේ පාසැල,රෝහල,පුදබිම,කම්හල,ආහාර ගබඩාව,උත්සව ශාලාව මේ ඔක්කොම කැලය තමයි.අද අපට කැලෑවත් සීමා කරලා.අපි කවදාවත් ඝණ කැලය විනාශ කරන්නේ නැහැ.හේනක් කොටන්නෙත් ලඳු බිමකයි.කැලෑව අපේ නෑදෑයෝ.ලොකු අය පොඩි අයට උගන්වන්නේ කැලයට එක්ක ගොහින් ප්‍රායෝගික කටයුතු වල යෙදෙමිනුයි. දැන් එහෙම කැලයේ ඇවිදීමටත් සීමා පනවලා.මැති ඇමතිවරු ඇවිත් පොරොන්දු දීලා අපව රවටනවා.වාකරේ අපේ ඇත්තන්ට ධීවර කටයුතු සදහා බෝට්ටු පවා දෙන බවට එදා පොරොන්දු වෙලා සංකේතවත් කරනවා කියලා දැල් කිහිපයක් දුන්නා.එච්චරම තමයි.ලෝකයේ රටවල් 156ක අද දින මෙම උත්සව පවත්වනවා.අපි දඹානෙදි පවත්වනවා.රජය මේකට සම්බන්ධකර ගත්තානම් මේවනවිට සාකච්ඡා 30ක් විතර කරනවා.ලක්ෂ ගණනක් මුදල් අපරාදෙ වියදම් කරනවා.දැන් ඒ මුදල් රටේ දරුවන් වෙනුවෙන්වත් යොදන්නට ඉතුරුවේවි. ආදිවාසීන් පිළිබදව ගවේෂණවල යෙදෙන මාධ්‍යෙව්දී කමලා අතරගල්ල මහත්මිය මෙසේද පැවසුවාය.ඉහත රටවල් 156න් 155කම ආදිවාසී ජනයා කථාබහ කරන්නේ ඒරටේ භාෂාවෙන් වුවත් ලංකාවේ ආදිවාසීන් කතා බහ කරන්නේ ඔවුන්ටම විශේෂවූ භාෂාවකින්.මේරටේ ආදිවාසී ජනතාව ලක්ෂ පහක් පමණ සිටින නමුත් දිනෙන් දින එම ප්‍රමාණය අඩුවෙමින් පවතිනවා.අඩුවශයෙන් ආදිවාසී දරුවන් ඉගෙන ගන්නා පාසැල්වල වත් විෂයයක් ලෙස ආදිවාසී භාෂාව උගන්වන්නටඕනෑ.ඔවුන් ස්වභාෂාවෙන් ඉවත්වීමත් වරිගයා වඳවී යාමට බලපානවා.නැගෙනහිර පළාත්වනජීවී සහකාර අධ්‍යක්ෂ වීරසිංහ මහතා-ආදිවාසීන් සමග අප කටයුතු කරන්නේ සහයෝගයෙන්. ඔවුන්ට සුවිශේෂී හැඳුනුම් පත් ලබාදී තිබෙනවා. අනවසරයෙන් කැලය තුලට බාහිරින් රිංගා ගන්නා අය පිළිබදව අපට ‍තොරතුරු ලැබෙන්නේ මේ අයගෙන්.ආදිවාසී පවුල් වලින් 16 දෙනෙකුට වනජීවී අංශයේ රැකියා ලබාදී තිබෙනවා.ඔවුන්ගේ පාරම්පරික ක්‍රියාවන් කරගෙන යාමට වනජීවී අංශයෙන් කිසිම බාධාවක් නැහැ. විවිධ ප්‍ර දේශ නියෝජනය කරමින් පැමිණි ආදිවාසීහු තම තමන්ට ආවෙනිකවූ සංස්කෘතික අංග ඉදිරිපත් කරමින් උත්සවය විචිත්‍රවත් කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=n14081218</link>
    <topic>එජාප ශාඛා සමිති රැසක සාමාජිකයෝ ශ්‍රීලනිපයට එක්වෙති</topic>
    <author># නුවන් කොඩිකාර බුත්තල සිට</author>
    <content>ඉදිරි මාස හය අවසන් වීමට පෙර මොනරාගල දිස්ත්‍රික්කයේ විදුලිය නොමැති සෑම නිවසකටම විදුලිය ලබාදෙන බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා පැවැසීය.මේ වන විටත් ඒ සඳහා අවශ්‍ය ප්‍රතිපාදන ලැබී ඇති බවත් එය මොණරාගල දිස්ත්‍රික් ජනතාව වත්මන් රජයට ලබාදුන් ශක්තියේ ප්‍රතිඵලයක් බවත් හෙතෙම කීවේය.බුත්තල ප්‍රදේශයේ ශ්‍රී ලංකා නිදහස් පක්ෂ ක්‍රියාකාරීන්ගේ හමුවක් බුත්තල නගරයේ පෙරේදා (10) පැවැති අතර එම ක්‍රියාකාරීන් අමතමින් ඇමැතිවරයා එසේ ප්‍රකාශ කෙළේය.එක්සත් ජාතික පක්ෂයේ ශාඛා සමිති සභාපතිවරුන්, නිලධාරීන් ඇතුලු ජ්‍යෙෂ්ඨ ක්‍රියාකාරීන් විශාල පිරිසක් පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා අතින් ශ්‍රී ලංකා නිදහස් පක්ෂයේ සමාජිකත්වය ලබාගත්හ.තමන් කුඩා කල සිට එක්සත් ජාතික පක්ෂය වෙනුවෙන් දැඩි කැපකිරීම් කළද ඒ කිසිඳු අවස්ථාවක නොලැබු සංවර්ධනයක් වත්මන් රජය විසින් මේ වන විට සිදුකර ඇති බවත් ඉදිරියේදි වුවද එවැනි සංවර්ධනයක් දැකිය හැක්කේ මේ රජයෙන් බවත් ශ්‍රී ලංකා නිදහස් පක්ෂය හා එක් වු එක්සත් ජාතික පක්ෂ ක්‍රියාකාරීහු පැවසුහ.මැතිවරණ සමයේදි පැමිණ විවිධ දේ බෙදා යළිත් මැතිවරණයකදි පැමිණ දේශපාලනයේ යෙදෙන ක්‍රමවේදය මොනරාගල දිස්ත්‍රික්කයේ මෙවර අතුගා දමන බව ඇමැතිවරයා කියා සිටියේය.බත් පැකට් එකට හෝ වතුර බෝතලයට මොනරාගල ජනතාව රැවටිය නොහැකි බවත් එවැනි සිතින් දේශපාලනයේ යෙදෙන පිරිස්හට මෙවර මැතිවරණයෙන් පිළිතුරු ලැබෙන බවත් පුෂ්පකුමාර මහතා කීවේය.ඇමැතිවරයා මෙසේද කීවේය.එක්සත් ජාතික පක්ෂයේ 17 අවුරුදු පාලන සමයේ අපිට පාරක බැහැල යන්න ඉඩ දුන්නේ නැහැ. කාර්යාලයක් කරගෙන යන්න ඉඩ දුන්නේ නැහැ.අපිට වැඩකරපු මිනිස්සු ඝාතනය කළා. එවැනි භිෂණ කාරී යුගයක් පහුකරලා තමයි අද අපි මේ තැනට ඇවිත් ඉන්නේ. සමහරු හිතනව ඇති අපි රෝස මල් යහනාවල ඉදලා ඇවිත් දේශපාලනය කරනව කියාලා. ඒත් මොනරාගල ජනතාව දන්නවා පුෂ්පකුමාරලා ඡන්දේ කරේ කොහොමද කියළා.මට මොනරාගල දිස්ත්‍රික්කයේ සෑම අස්සක් මුල්ලක් නෑර ගිහින් තිබෙනවා. ඒ නිසයි මොනරාගල ජනතාව ජගත් පුෂ්පකුමාරට ආදරේ.එළඹෙන 16 වැනිදට මම පාර්ලිමේන්තුට ගිහින් වසර 20 ක් පිරෙනවා. ඒ වෙනුවෙන් මම සෑම ග්‍රාමසේවා වසමකටම යනවා. මොකඳ මාව මේ තැනට පත්කරන්න වැඩකරපු මගේ ජනතාවට උපහාර පුදන්න. සමහරු කිය කියා යනවා ඌව පළාත් සභා මැතිවරනයෙදි රජයේ තටු බිදිනව කියළා. මම එක් දෙයක් කියනවා මේ ඡන්දයෙන් පස්සේ එක්සත් ජාතික පක්ෂයට, ජනතා විමුක්ති පෙරමුණට වෙන්නේ හැමදාම මාධ්‍ය සාකච්ඡා තියන දේශපාලනයක් විතරයි කරන්න වෙන්නේ කියන එක. බුත්තල ප්‍රාදේශිය සභාපති දමයන්ත දොලේවත්ත මහතා.අද ඌව පළාත් සභාවේ මැතිවරණය නිසා කිසිදාක නොදැක්ක බොහෝ පිරිසක් මේ පැත්තට ඇවිත් ඉන්නවා. බඩු බෙදනවා. මේ අය හිතාගෙන ඉන්නේ මේ වගේ සොච්චම් දේවල්වලට අපේ ජනතාව රවට්ටන්න පුළුවන් කියළා. මම එක්සත් ජාතික පක්ෂයේ අයට කියනවා ඔබතුමන්ලා මොන දේ බෙදුවත් අපේ ජනතාව රවට්ටන්න බැහැ කියළා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408126</link>
    <topic>කිරුලපන පොලිසියේ කොස්තාපල්වරයෙක් අධිවේගී මාර්ගයේ යකඩ බට හොරකමක</topic>
    <author>මල්වාන සමූහ - මහානාම විතානගේ</author>
    <content>බියගම ප්‍රදේශය හරහා ඉදිවන අධිවේගී මාර්ගයේ ඉදිකිරීම් කටයුතුවලට ගෙන එනු ලැබූ රුපියල් එක්ලක්ෂ අනූහතර දහසක් පමණ වටිනා යකඩ පයිප්ප සොරාගන්නා ලද පොලිස් කොස්තාපල්වරයකු ඇතුළු අටදෙනෙක් සපුගස්කන්ද පොලිසිය මඟින් පසුගියදා අත්අඩංගුවට ‍ගන්නා ලදී.මේ පොලිස් කොස්තාපල්වරයා ඇතුළු පස්දෙනකු අත්අඩංගුවට ගැනීමට හැකිවූයේ රුපියල් හැත්තෑපන්දහසක් පමණ වටිනා යකඩ පයිප්ප තොගයක් දෙනිමුල්ල ප‍්‍රදේශයේ වෙළෙඳ සලකට අලෙවි කර තිබියදී වන අතර සෙසු තිදෙනා අත්අඩංගුවට ගත්තේ රුපියල් එක්ලක්ෂ දහනව දහසක් පමණ වටිනා යකඩ පයිප්ප වගයක් ලොරි රථයකින් ප්‍රවාහනය කරමින් සිටියදී බව ද කියවේ.මේ පොලිස් කොස්තාපල්වරයා කිරුලපන පොලිසියේ සේවය කරන අතර සෙසු හත්දෙනා හෙයියන්තුඩුව, වරකාපොළ හා අම්බලන්ගොඩ යන ප්‍රදේශවල පදිංචිකරුවෝ වෙති.මොවුන් මහර අතිරේක මහේස්ත්‍රාත් මහින්ද ප්‍රභාත් රණසිංහ මහතා වෙත ඉදිරිපත් කිරීමෙන් අනතුරුව ඔවුන් වරද පිළිගත් අතර ඒ අනුව ඔවුන්ට රුපියල් දස දහස බැගින් ද මුදල් ඇප හා රුපියල් ලක්ෂය බැගින් වූ ශරීර ඇප දෙක බැගින් මුදාහැරීමට නියම කෙරිණි.තවද ඔවුන්ට දඬුවම් නියම කිරීම පසුවට කල් තබන ලදී.මේ වැටලීමට සපුගස්කන්ද පොලිස් ස්ථානාධිපති පොලිස් පරීක්ෂක පී. ජී. එස්. ආර්. සංජීව, අපරාධ විමර්ශන අංශයේ ස්ථානාධිපති පොලිස් පරීක්ෂක ඒ. ඒ. පී. එම්. අදිකාරී, පො. කො. තිලකරත්න, එදිරිමාන්න, ජයවර්ධන, දසනායක, අබේරත්න යන නිලධාරීහු සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408121</link>
    <topic>රිය අනතුරින් ආබාධිත තත්ත්වයට පත් වූ තිදරු පියාට ඔ‍බේ ආධාර උපකාර ඕනෑ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කෑගල්ල මූලික රෝහලේ වෛද්‍ය සායනයකට ‍ගොස් ආපසු එමින් සිටියදී රඹුක්කන බතඹුරය ක්‍රීඩා පිටිය අසල වංගුවේදී බස් රථ වෑන් රථ අනතුරෙන් අතෙහි ඇඟිලි හතරකට බරපතළ තුවාල සිදුවීම නිසා තමන්ට කිසිඳු වැඩක් පලක් කර ගැනීමට නොහැකිවීම නිසා තම දූ දරුවන්ගේ අධ්‍යාපන කටයුතු නතර කිරීමට සිදුවේදැයි භීතියෙන් පසුවන පවුලක් පිළිබඳව රඹුක්කන යටගම මීල්ටන්ඩේ ජනපදයෙන් වාර්තා‍ වේ.මෙසේ අනතුරට භාජනය වූයේ වයි. එම්. නවරත්න යාපා නමැති තිදරු පියෙකි. 55 හැවිරිදි වියේ පසුවන යාපා මහතා රැකියාව ලෙස පෙදරේරු කර්මාන්තයේ නියැළී සිටි අයෙකි.මම දරු තිදෙනෙක් පාසල් යවමින් ගෙදර නඩත්තු කටයුතු සිදුකළේ පෙදරේරු කර්මාන්තයෙනි. එදා මම උදේ වරුව වැඩ ඇරිලා හවස කෑගල්ලේ පැවැති සායනයකට සහභාගි වුණා. එදා ඒ කටයුතු අවසන් වෙලා කෑගල්ල ටවුන් එකෙන් පිටත් වූ බස් රථයකට ගොඩවුණා. බස් එක කොට කොටා තමයි ආවේ. හිරිවඩුන්නට ආපු බස් රථය එතැනින් ඉතා අධික වේගයෙන් ආපු නිසා තමයි බතඹුරය වංගුව අසලදී ඉදිරියෙන් ආ ලංගම බස් රථයක වැදුණේ.මම හිටියේ බස් එකේ මැද යකඩ බටය මම අල්ලාගෙන. හැප්පුණු වේගයට මගේ අතේ ඇඟිලි කැඩුනාවාගේ මට දැනුණා. මම ආ බස් එ‍කේ රියදුරුද කොන්දොස්තර ද දන්නේ නෑ මාව ඇදලා අරන් වාහනයක දමාගෙන රඹුක්කන රෝහලට අරන් ආවා. එතැනින් කෑගල්ල රෝහලට මාරු කළා. අතේ ඇඟිලි හතරක් කැඩිලා කම්බි කූරු යොදා මැහුම් 30ක් දැම්මා. දින අටක් නේවාසිකව ප්‍රතිකාර ගත්තා. දින තුනකින් පස්සේ නැවත රෝහලට එන්න කීවා. දැන් මේසන් හැන්ද අල්ලන්න අමාරුයි. ඒ නිසා මට රැකියාව කරගන්න අපහසුයි‍.කෑගල්ලේ ක්ලීනික් යන්නවත් මට අතේ මුදල් නෑ. රිය අනතුර වෙලා දැන් මාස තුනක් වෙනවා. මට බය මගේ දරුවන්ට ඉගැන්වීමට ප්‍රමාණවත් මුදල් හොයාගන්න විදිහක් නෑ. අදටත් මට ගේදොර අඩුපාඩු ගමේ අය විසින් සපුරනවා. එය මට ලොකු ශක්තියක් වෙනවා. මගේ ලොකු දුව රඹුක්කන පරාක්‍රම විද්‍යාලයේ උසස් පෙළට පෙනී සිටිනවා. දරුවා විභාගයට කෑගල්ලේ උපකාරක පන්ති ගියා.මගේ අනතුරත් එක්ක පන්ති ගමන නතර කරන්න වුනා.දෙවැනි දුව පුවක්කොටේ මහ විද්‍යාලයේ 7 ශ්‍රේණියේ ඉගෙනුම ලබනවා. තුන්වැනි දුව උඩුගම ප්‍රාථමික විද්‍යාලයේ 2 ශ්‍රේණියේ ඉගෙන ගන්නවා. අපිට සමෘද්ධියෙන් රුපියල් 1200ක් ලැබෙනවා. ඒ ඇරෙන්න ආදායම් මාර්ගයක් නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408122</link>
    <topic>රුපියල් දසලක්ෂ 1900ක් වැය කර මහනුවර දිස්ත්‍රික්කයට ජල ව්‍යාපෘති 5ක්</topic>
    <author>මහානාම ගලහිටියාව මහනුවර උතුර විශේෂ</author>
    <content>මහනුවර දිස්ත්‍රික්කයේ ක්‍රියාත්මක වන ජල සම්පාදන ව්‍යාපෘති 5ක් සඳහා රුපියල් දසලක්ෂ 1900ක මුදලක් ජලසම්පාදන හා ජලාපවහන මණ්ඩලය මගින් වෙන්කර ඇත.මේ යටතේ මහනුවර හා තදාසන්න ජලසම්පාදන ව්‍යාපෘතිය සඳහා රුපියල් දසලක්ෂ 400ක් ද, මහනුවර දකුණ ජලසම්පාදන ව්‍යාපෘතිය සඳහා රුපියල් දසලක්ෂ 50ක් ද, මහනුවර නාගරික අපජල ව්‍යාපෘතිය සඳහා රුපියල් දසලක්ෂ 1300ක් ද, කුණ්ඩසාලේ ජල සම්පාදන ව්‍යාපෘතිය සඳහා රුපියල් දසලක්ෂ 120ක් ද, මාරස්සන ජල සම්පාදන ව්‍යාපෘතිය සඳහා රුපියල් දසලක්ෂ 30ක් ද වෙන්කර ඇතැයි ජාතික ජලසම්පාදන හා ජලාපවහන මණ්ඩලය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408123</link>
    <topic>නල්ලුරුව අශෝක උද්‍යාන පිවිසුම් මඟ සංවර්ධනයට</topic>
    <author>වාද්දුව සමූහ</author>
    <content>පානදුර මැතිවරණ කොට්ඨාසයේ මාර්ග සංවර්ධන අවශ්‍යතාවලින් සියයට අසුවකට වඩා මේ වන විට සංවර්ධනය කොට අවසන් කර තිබෙනවා. ග්‍රාමීය ප්‍රදේශවල හා නාගරික ප්‍රදේශවල ජනතාවගේ යටිතල පහසුකම් සංවර්ධන කිරීම තුළින් ඔවුන්ගේ ජීවන තත්ත්වය ඉහළ නැංවීමට රජය ගෙන ඇති වැඩසටහන් මේ වන විට මල්පල ගැන් වී තිබෙනවා.එම සංවර්ධනයේ ප්‍රතිඵල සමාප්ත ජනතාවට ලැබෙද්දී සමහර පිරිස් මෙම ව්‍යාපෘති විවේචනයට ලක් කරන්නේ ඔවුන්ගේ පටු දේශපාලන අරමුණු ඉටු කර ගන්නයි. ව්‍යාපෘතිවල දී ආර්ථික සංවර්ධන ඇමැති බැසිල් රාජපක්ෂ මැතිතුමාට විශේෂ ස්තූතියක් පුද කළ යුතු බව හිටපු පළාත් සභා මන්ත්‍රී රණවිරු විකුම් ගුණසේකර මහතා පැවැසීය.ඒ මහතා එසේ පැවැසුවේ පසුගියදා පානදුර නල්ලුරුව අශෝක උද්‍යානයට පිවිසෙන මාර්ගය බස්නාහිර “රන් අරුණ” සංවර්ධන වැඩපිළවෙළ යටතේ රුපියල් ලක්ෂ දහයක වියදමින් සංවර්ධන කොට ජනතා අයිතියට පත් කිරීමේ උත්සවයට සහභාගි වෙමිනි.පානදුර නගරාධිපති නන්දන ගුණතිලක මහතාගේ ඉල්ලීමකට අනුව මේ මාර්ගය සංවර්ධනය කරන ලදී. මේ අවස්ථාවට පානදුර නාගරික මන්ත්‍රි ජානක සොයිසා මහතා‍ සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408124</link>
    <topic>පානදුර ශ්‍රී බෝධිරාජ ධර්මායතනයේ චෛත්‍යයේ කොත නිරාවරණය කිරීම උත්සවාකා‍රයෙන්</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>පානදුර, වීරමන් පාරේ ශ්‍රී බෝධිරාජ ධර්මායතනයේ ධර්ම මන්දිරය මත අභිනවයෙන් ඉදිකරන ලද චෛත්‍ය රාජයාගේ කොත් කැරැල්ල නිරාවරණය කිරීමේ උත්සවය පසුගිය දා එම විහාර පරිශ්‍රයේ දී පැවැත්විණි.විහාරාධිපති මාතලේ සාරද හිමියන්ගේ අනුශාසකත්වයෙන් සහ ව්‍යාපාරික ප්‍රජාවගේ, විහාරස්ථ දායක දායිකාවන්ගේත්, ප්‍රදේශවාසීන්ගේත් දායකත්වයෙන් ඉදිකරන ලද මේ චෛත්‍යය කොත් කැරැල්ල නිරාවරණය කිරීම ප්‍රදේශයේ ව්‍යාපාරික අර්ජුන කුරේ මහතා‍ෙග් ප්‍රධානත්වයෙන් සිදු වූ අතර මේ අවස්ථාව සඳහා ප්‍රදේශවාසීන් ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408125</link>
    <topic>සිරිදම් කලා කවයේ කුසලතා එළි දැක්වූ දා</topic>
    <author>කෝට්ටේ මධ්‍යම සමූහනන්ද.ඒකනායක</author>
    <content>නුගේ‍ගොඩ සිරිධම්මාරාම විහාරස්ථ සිරිදම් කලාකවය මඟින් සංවිධානය කළ කලා කුසලතා එළි දැක්වීමේ උත්සවයක් පසුගියදා නුගේගොඩ ලයිසියම් ජාත්‍යන්තර විදුහල් ශාලාවේ දී පවත්වනු ලැබීය.මේ අවස්ථාවට ප්‍රවීණ සංගීතවේදී නවරත්න ගමගේ හා ප්‍රවීණ රංග ශිල්පී ජයලත් මනෝරත්න යන මහත්වරු ද සහභාගී වූහ.විහාරාධිපති බෝගම්බර රතනජෝති හිමියන් මෙහිදී කථාකරමින් සිරිදම් කලා කවය මඟින් වසර ගණනාවක කාලයක් තුළ දහම් පාසලේ සිසු සිසුවියන්ගේ කලා කුසලතාවයන් නැංවීමට විවිධ වැඩසහන් ක්‍රියාත්මක කළ බව පැවැසීය.මෙහිදී කතා කළ ප්‍රවීණ සංගීතවේදී නවරත්න ගමගේ මහතා ස්වභාවධර්මයාගෙන් ඈත් වූ වර්තමාන සමාජ රටාවට හසුවී ඇති දරුවන්ට කලා කටයුතුවලට සම්බන්ධ වීමට අවස්ථාවක් ලබාදීම ඉතාමත් වැදගත් කාර්යයක් ලෙස සලකන බව කීය.ළමයකුගේ ජීවිතය හරි මඟකට යොමු කරවන්න ඉගෙනීමට අමතරව ඔවුන් කලා කටයුතු සඳහා යොමුකර තිබීම නිසා ඉදිරි ජීවිතය සාර්ථක කර ගැනීමට පිටිවුහලක් වන බව, රංගන ශිල්පී ජයලත් මනෝරත්න මහතා කීය. කලා කවයේ දරුවන්ගේ රැඟුම් කිහිපයක් ද එළි දැක්වූ අතර, දහම් පාස‍ලේ ගුරුභවතුන් කිහිපදෙනෙකුට සම්මාන පිරිනැමීම ද මෙහිදී සිදුකෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408127</link>
    <topic>මාතර මුහුදු තීරයේ දී බහු දින යාත්‍රාවක් අනතුරට ලක්වෙයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>දෙවිනුවර ධීවර වරාය බලා ගමන් කළ දෙවිනුවර ප්‍රදේශයේ බහුදින යාත්‍රාවක් පසුගිය දා අලුයම් කාලයේ දී මාතර වෙරළපාර මුහුදු තීරයේ දී අනතුරට ලක් වී ඇත. මේ යාත්‍රාව පදවාගෙන පැමිණි “ස්කීපර්” (නියමුවාට) නින්ද යෑම නිසා යාත්‍රාව ගොඩබිමේ ඇති හිරිගල් පර වල වැදී වැලි තට්ටුවේ හිර වී තිබුණි.යාත්‍රාවේ පැමිණි ධිවරයන් පස් දෙනා ගොඩට පිහිනා ජීවිතය බේරාගෙන ඇත. ඡායාරූප මාතර සමූහ ඩබ්ලිව්. පී. ධර්මසේන</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408128</link>
    <topic>රට රැකියා පෙන්වා මුදල් ගරා මීගමුවේ කතක් සුර සැප විඳලා</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>විදේශ රටවලට රැකියා සඳහා යවන බව පවසා ලක්ෂ ගණන් මුදල් වංචා සහගතව හා බලහත්කාරයෙන් ලබාගන්නා කල්ලියක නායිකාවක් බව කියන තැනැත්තියක් මීගමුවේ සුඛෝපභෝගී දෙමහල් නිවෙසක සුරසැප විඳිමින් සිටියදී කටුනායක පොලිසිය විසින් සැකපිට අත්අඩංගුවට ගෙන ඇත.යාපනය චුන්නායගම් ප්‍රදේශයේ පදිංචි තංගරාසා කගශක (25) නැමැති තරුණයකු ඉතාලි යවන බව පවසා මේ තැනැත්තිය ඇතුළු කණ්ඩායම විසින් කටුනායකට ගෙන්වා ගෙන ඇත. මේ තරුණයාව කෝවින්න ප්‍රදේශයේ හෝටලයකට ගෙන ගොස් හිරකර තබා තරුණයා ලවා දුරකතනයෙන් නිවැසියන් අමතා පළමුව ලක්ෂ 11ක් ගෙන්වා ගෙන ඇත. පසුව ඉතාලියේ සිට කථා කරන ලෙස තරුණයාට මරණ තර්ජන කොට නිවැසියන් ‍අමතා ඉතිරි මුදලද ගෙන්වා ගෙන තිබේ.සිද්ධියට සම්බන්ධ සැකකරුවන් හතර දෙනෙක් ද මීට පෙර කටුනායක පොලිසිය මගින් අධිකරණයට ඉදිරිපත් කර රක්ෂිත බන්ධනාගාර ගත කර තිබුණි. කටුනායක පොලිසිය විසින් විශේෂ වැටලීම් කණ්ඩායමක් යොදවා මීගමුවේ දෙමහල් නිවෙසක සැකකාරිය සමාජයේ උසස් කාන්තාවක් ලෙස සිටියදී අත්අඩංගුවට ගත් බව කියයි.කටුනායක පොලිසියේ ස්ථානාධිපති ප්‍රධාන‍ පොලිස් පරීක්ෂක ප්‍රියන්ත ඒකනායක මහතාගේ උපදෙස් පිට අපරාධ අංශයේ ස්ථානාධිපති පොලිස් පරීක්ෂක සමන් ප්‍රියංක, පොලිස් සැරයන්වරුන් වන සුගත්, රවුෆ්, පොලිස් කොස්තාපල්වරුන් වන දුමින්ද, බණ්ඩාර, කාන්තා පොලිස් කොස්තාපල් ශානිකා යන කණ්ඩායම මෙම වැටලීම කර සැකකාරිය අත්අඩංගුවට ගෙන තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=r1408129</link>
    <topic>දළ ඇතකුට වෙඩි තැබූ පුද්ගලයකු ගිනි අවි සමඟ කොටු</topic>
    <author>@ ලුණම සමූහ සනත් ගමගේ</author>
    <content>හම්බන්තොට එකම දළ ඇතාට වෙඩි තැබූ සැකකරු ගිනි අවි සමඟ හම්බන්තොට ඉලුක්පැලැස්ස ප්‍රදේශයේ දී පෙරේදා (10) සවස අත්අඩංගුවට ගත් බව තංගල්ල කොට්ඨාස අපරාධ අංශයේ ස්ථානාධිපති පොලිස් පරීක්ෂක වසන්ත කුමාර මහතා කීය.වයස අවුරුදු 70ක් වන සැකකරු එම ප්‍රදේශයේම අනවසර කෙසෙල් වගාවක් පවත්වාගෙන යන අතර වගාවට වන අලින් හානි කරන නිසා මේ වෙඩි තැබීම සිදු කර ඇති බව පොලීසියට පවසා තිබේ. ඇතාට වෙඩි තැබූ ගිනි අවිය සඟවා ඇති ස්ථානය පොලිසියට පෙන්වීමට ගිය අවස්ථාවේදී වගා බිමේ වාඩියේ තිබූ වස බෝතලයක් කඩා සැකකරු එක්වරම කටට හලාගත් බව පරීක්ෂණ පැවැත්වූ පොලිස් කණ්ඩායම පවසයි. වස පානය කළ සැකකරු හම්බන්තොට මහ රෝහලට ඇතුළත් කර ඇති අතර ඔහුගේ තත්ත්වය බරපතළ නොවන බව රෝහල් ආරංචි මාර්ග පවසයි.සැකකරු සතුව තිබී ගස් බඳින තුවක්කුවක්,පතොරම් තුවක්කු දෙකක්, ජීව උණ්ඩ 6ක් ද පොලීසිය සොයාගෙන තිබේ. සිද්ධිය සම්බන්ධව තංගල්ල කොටඨාස අපරාධ අංශය පරීක්ෂණ පවත්වති. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408121</link>
    <topic>මාරිස්ටෙලා පැරදවූ සහිරා අවසන් සටනට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය, පාසල් පාපන්දු සංගමය හා එක්ව සංවිධානය කරන කොත්මලේ චොක්ස් 19න් පහළ පාසල් පාපන්දු තරගාවලියේ අවසන් පූර්ව වටයේ පළමු තරග‍යෙන් මීගමුව මාරිස්ටෙලා විදුහල පරදවා කොළඹ සහිරා විදුහල ගෝල් 3-1ක ජයක් වාර්තා කළේය.කොළඹ සුගතදාස ක්‍රීඩාංගණයේ ඊයේ පැවැති මේ තරගයේ පළමු භාගය නිමාවෙද්දී සහිරා විදුහල ගෝල් 3ක් හා මාරිස්ටෙලා විදුහල ගෝලයක් ලබා තිබූ අතර දෙවැනි භාගයේ දී දෙපිලම ගෝල් වාර්තා නොකළහ.සහිරා විදුහල වෙනුවෙන් එම්.ඒ.එම්. ශාහිල් 14වැනි හා 18වැනි මිනිත්තුවලදී ද, එම්.ශකීර් 20වැනි මිනිත්තුවේ දී ද ගෝල් වාර්තා කළහ. මාරිස්ටෙලා විදුහලට එකම සැනසිල්ල වූයේ 36වැනි මිනිත්තුවේ දී දිලිප් එස්.පීරිස් වාර්තා කළ ගෝලය පමණි.ජයග්‍රාහී සහිරා විදුහලට මීගමුව මාරිස්ටෙලා විදුහල හොඳ තරගයක් ලබාදුන් අතර ‍ගෝල් ලබා ගැනීමේ අවස්ථා 7ක් පමණ ගිලිහී ගියේය. සහිරා විදුහලේ සහීඩ් හුසේන් හා ඒ.අස්මි යන දෙදෙනාට නීතිවිරෝධි ක්‍රීඩා විලාශය හේතුවෙන් කහ කාඩ් පත් අවවාද හිමිවිණි.සහිරා කණ්ඩායමට 17න් පහළ වයසේ යොවුන් ක්‍රීඩකයන් 7ක් ක්‍රීඩා කළ අතර ශ්‍රී ලංකා පාසල් පාපන්දු පිලට ක්‍රීඩා කරන ක්‍රීඩකයන් දෙදෙනකු ද එක්ව සිටියහ. එම කණ්ඩායම මොහොමඩ් රූමි මහතා විසින් පුහුණු කර තිබේ.ජයග්‍රාහී සහිරා විදුහල ලබන 15වැනිදා සාන්ත පීතර හා දි මැසිනද් විදුහල අතර තරගයේ ජයග්‍රාහකයන් සමග අවසන් මහා සටනට පිවිසෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408122</link>
    <topic>සයීඩ් අජ්මාල්ගේ පන්දු යැවීම සැක සහිත බවට වාර්තාවක්</topic>
    <author/>
    <content>ගාල්ල ජාත්‍යන්තර ක්‍රීඩාංගණයේ දී පෙරේදා ශ්‍රී ලංකා කණ්ඩායම හමුවේ කඩුලු 7ක ටෙස්ට් තරග පරාජයක් ලැබූ සංචාරයක පාකිස්තාන ක්‍රිකට් පිලේ ප්‍රබලතම දඟපන්දු යවන්නා වන සයීඩ් අජ්මාල්ගේ පන්දු යැවීම සැක සහිත බවට වාර්තා වී ති‍‍බේ. අයි.සී‍.සී.යේ නීතිරීති අනුව දින 21ක් ඇතුලත ඔහු සිය නිර්දෝෂිභාවය තහවුරු කිරීමේ පරීක්ෂණයකට පෙනී සිටිය යුතු වන අතර ඒ පරීක්ෂණ වාර්තාව නිකුත්වනතුරු ඔහුට ජාත්‍යන්තර ක්‍රිකට් පිටියේ ක්‍රීඩා කිරීමේ අවසරය හිමිවේ. ඒ අනුව ශ්‍රී ලංකාව සමග ලබන 14වැනිදා එස්.එස්.සී.පිටියේ ආරම්භ වන දෙවැනි ටෙස්ට් තරගයට ඔහු ක්‍රීඩා කරනු ඇත.ගාල්ල ටෙස්ට් තරගයේ බලධාරීන් සිය වාර්තාව පාකිස්තාන කණ්ඩායමේ කළමනාකරු වන මොයින් ඛාන්ට බාර දී ඇති අතර එහි සඳහන් වන්නේ ටෙස්ට් තරගය අතරතුර අජ්මාල් විසින් යවනු ලැබූ පන්දු කීපයක් සැකසහිත බවය. එබැවින් ඔහු පරීක්ෂණයකට පෙනී සිටිය යුතු බව ද එම වාර්තාවේ පෙන්වා දී තිබේ.'අපිට අයි.සී.සී.යෙන් මේ බව දැන්වූ විට අප පුදුමයට පත්වුණා. නමුත් ඉදිරියේදී ඔහු පරීක්ෂණයකට ඉදිරිපත් වී ඔහුගේ නිර්දෝෂිභාවය තහවුරු කරන බව අපට විශ්වාසයි. කොහොමවුණත් අජ්මාල් ශ්‍රී ලංකාව සමග පැවැත්වෙන දෙවැනි ටෙස්ට් තරගයට ක්‍රීඩා කරාවි.' පාකිස්තාන කණ්ඩායමේ කළමනාකරු මොයින් ඛාන් පැවැසීය.සයීඩ් අජ්මාල්ට මීට පෙර 2009දී මෙවැනි චෝදනාවක් ඉදිරිපත් වී තිබූ අතර එහිදී පන්දු යැවීමේ සැක සහිත ඉරියව් සම්බන්ධව පරීක්ෂණයකට පෙනී සිට තම නිර්දෝෂිභාවය තහවුරු කර තිබිණි. එවර සැකයට භාජනය වී තිබුණේ ඔහු යැවූ ඇතැම් 'දූස්රා' පන්දු සම්බන්ධවය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408123</link>
    <topic>ටෙස්ට් පිතිකරු ලැයිස්තුවේ සංගක්කාර මුල් තැනට</topic>
    <author>- ප්‍රින්ස්</author>
    <content>ලෝක ටෙස්ට් පිතිකරුවන් අතරින් අංක එකට පැමිණීමට කුමාර් සංගක්කාර සමත්වෙයි. ගාල්ලේ දී නිමාවූ ජයග්‍රාහී ටෙස්ට් ක්‍රිකට් තරගයේදී සංගක්කාර පළමු ඉනිමේ දී ලකුණු 221ක් ලබා ගැනීමත් සමග ටෙස්ට් පිතිකරුවන් අතර ඉහළටම පැමිණීමේ අවස්ථාව උදාවිය.සංගක්කාර මේ වසරේ දී මේ වනවිට ත්‍රිත්ව ශතකයක්, ද්විත්ව ශතකයක් හා ශතක දෙකක් ලබා සිටී. එයට අමතරව ටෙස්ට් ක්‍රිකට් තරගවලදී මේ වසරේ අර්ධ ශතක 7ක් ලබා ඇත. කුමාර් සංගක්කාරගේ ක්‍රිකට් දිවියෙහි වසරකදී වැඩිම ටෙස්ට් ලකුණු එකතුව වාර්තා කරමින් ඔහු මේ වනවිට තරග 9කදී ලකුණු 1350ක් ලබා තිබීම ද විශේෂත්වයකි. ඔහු ඉනිම 17කදී පන්දුවට පහරදී ලකුණු සාමාන්‍ය 84.37ක් රඳවාගෙන සිටී.වසර 2000දී ටෙස්ට් ක්‍රිකට් පිටියට අවතීර්ණ වූ සංගක්කාර 2008දී ලොව අංක එක පිතිකරු බවට පත්විය. එදා මෙදා තුර ලොව හොඳම ටෙස්ට් පිතිකරුවන් පස්දෙනා අතර රැඳී සිටි සංගක්කාර අවසන් වරට දකුණු අප්‍රිකාවේ ඒ.බී.ඩිවිලියර්ස්ට දෙවැනිවී සිටියේය.සංගක්කාර දැනට ටෙස්ට් තරග 127කදී ලකුණු 11907ක් ලබා සිටින අතර ටෙස්ට් ද්විත්ව ශතක 10ක් ලබා සර් ඩොනල්ඩ් බ්‍රැඩ්මන් (ද්විත්ව ශතක 12) පසුකර යෑමට ආසන්නව සිටී.ටෙස්ට් පිතිකරුවන් අතර ඉදිරියට පැමිණීමට නායක ඇන්ජෙලෝ මැතිව්ස් සමත්ව සිටින අතර ඔහු 5වැනි ස්ථානයේ පසුවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408124</link>
    <topic>දිස්ත්‍රික් කොට්ඨාස ක්‍රීඩා ශූරතාව මතුගමට</topic>
    <author>පද්ම ශ්‍රී දසනායක ‍ගෝනපොල සමූහ</author>
    <content>කළුතර දිස්ත්‍රික් ලේකම් කාර්යාලය බස්නාහිර පළාත් ක්‍රීඩා අමාත්‍යාංශය අනුග්‍රහයෙන් සංවිධාන කළ දිස්ත්‍රික් ප්‍රාදේශීය ලේකම් කොට්ඨාස ක්‍රීඩා උළෙලේ සමස්ත ශූරතාව දිනාගැනීමට මතුගම ප්‍රාදේශීය ලේකම් කොට්ඨාසය සමත්විය.හොරණ තක්ෂිලා මධ්‍ය විද්‍යාලයීය ක්‍රීඩාංගණයේදී පැවැති තරගාවලියේ අනුශූරතාව බේරුවල ප්‍රාදේශීය ලේකම් කොට්ඨාසයට හිමිවිය.කොට්ඨාස 14ක ක්‍රීඩක ක්‍රීඩිකාවන් එක්වූ තරගාවලියේ දක්ෂතම ක්‍රීඩකයා ලෙස මදුරාවල ප්‍රාදේශීය ලේකම් කොට්ඨාසයේ ටී.ජී.එස්.ප්‍රනාන්දු හා දක්ෂතම ක්‍රීඩිකාව ලෙස බේරුවල ප්‍රා.දේ.ලේකම් කොට්ඨාසයේ ඩබ්ලිව්.එච්.ටී.කුමාරි සම්මාන දිනාගත්හ. තරගාවලියේ මලල ක්‍රීඩා ශූරතාව බේරුවලටත් අනුශූරතාව මතුගමටත් හිමිවිය. තරගාවලියට සමගාමීව පැවැති පාසල් මලල ක්‍රීඩා ශූරතාව හොරණ තක්ෂිලා මධ්‍ය මහා විද්‍යාලය දිනාගත් අතර අනුශූරතාව බණ්ඩාරගම මධ්‍ය මහා විද්‍යාලය සතුවිය. තරගාවලියේ සමස්ත ප්‍රතිඵල මෙසේය. පාපන්දු පිරිමි-1.කළුතර, 2.බේරුවල, කාන්තා-1.කළුතරකබඩි පිරිමි-1.දොඩංගොඩ, 2.හොරණ, කාන්තා-1.හොරණ, 2.පාලින්ද නුවරවොලිබෝල් පිරිමි-1.කළුතර, 2.මතුගම, කාන්තා-1.පානදුර, 2.මතුගමඑල්ලේ පිරිමි-1.පානදුර, 2.කළුතර, කාන්තා-1.පාලින්දනුවර, 2.කළුතරනෙට්බෝල්-1.කළුතර, 2.මතුගමක්‍රිකට් පිරිමි-1.මතුගම, 2.හොරණ, කාන්තා-1.වලල්ලාවිට, 2.කළුතරකණ්ඩායම් තරග-1.කළුතර, 2.මතුගමමලල ක්‍රීඩා-1.බේරුවල, 2.මතුගමපාසල් මලල ක්‍රීඩා-1.හොරණ තක්ෂිලා, 2.බණ්ඩාරගම ම.ම.වි</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408125</link>
    <topic>එල්ලේ සම්මේලනයට වැඩ ගොඩක්</topic>
    <author>ප්‍රින්ස් ගුණසේකර</author>
    <content>එල්ලේ ක්‍රීඩාවේ ප්‍රබෝධයක් ඇති කිරීම උදෙසා ශ්‍රී ලංකා එල්ලේ සම්මේලනය මේ මාසයේ දී විශේෂ වැඩ සටහන් කිහිපයක් දියත්කොට ඇතැයි වාර්තාවේ.රටපුරා විසිරී සිටින එල්ලේ ක්‍රීඩා සමාජ ලියාපදිංචිය හා සියලුම එල්ලේ ක්‍රීඩකයන්ට හැඳුනුම්පතක් නිකුත් කිරීම, ඉතිහාසයේ පළමුවරට මහනුවර දිස්ත්‍රික් එල්ලේ සංගමය පිහිටුවීම හා වයඹ පළාත් එල්ලේ සංගමය ආරම්භ කිරීම ප්‍රධාන තැනක් ගනී.ඒ අනුව ශ්‍රී ලංකා එල්ලේ සම්මේලනයේ මෙහෙයවීමෙන් මහනුවර දිස්ත්‍රික් එල්ලේ සංගමයේ මහ සභාව අද පෙරවරු 10.00ට මහනුවර දිස්ත්‍රික් ශ්‍රවණාගාරයේදී පැවැත්වේ.ප්‍රාදේශීය ලේකම් කොට්ඨාස20කින් හා අනුබද්ධ ක්‍රීඩා සමාජ 5කින් සමන්විතව මහනුවර දිස්ත්‍රික් එල්ලේ සංගමය පිහිටුවීමට කටයුතු යොදා තිබේ. මහනුවර ප්‍රදේශයෙන් දක්ෂ එල්ලේ ක්‍රීඩා සමාජ වරින් වර බිහිවී ඇති අතර ජාතික මහා ක්‍රීඩා උළෙලේ දී ‍ලෝකඩ පදක්කම දිනා ගැනීමට දොලුව ක්‍රීඩා සමාජය සමත්විය. මෙවර දිස්ත්‍රික් එල්ලේ සංගමය පිහිටුවීමෙන් අනතුරුව ප්‍රදේශය පුරා ක්‍රීඩාවේ දියුණුවක් අපේක්ෂා කෙරෙන අතර ක්‍රීඩා සමාජවලට පහසුකම් ලබාදීමට ද පියවර ගැනෙයි.මේ අතර එල්ලේ සම්මේලනයේ සභාපති ලුතිනන් යෝෂිත රාජපක්ෂ මහතාගේ අදහසක් අනුව පිහිටුවන වයඹ පළාත් එල්ලේ සංගමය මේ මස 25වැනිදා ආරම්භ කිරීමට කටයුතු යොදා තිබේ. පළාත් එල්ලේ සංගම් අලුතින් පිහිටුවීමේ වැඩ පිළිවෙළ අනුව මෙය සංවිධානය කෙරේ.රටපුරා විසිරී ඇති එල්ලේ ක්‍රීඩා සමාජ ලියාපදිංචි කිරීමේ වැඩ පිළිවෙළ මේ මාසයේ අවසන් කිරීමට කටයුතු යොදා ඇත. ඒ සඳහා දැනටමත් එල්ලේ ක්‍රීඩා සමාජ විශාල ප්‍රමාණයක් අයැදුම්පත් යොමු කර ඇතැයි වාර්තාවේ. එල්ලේ සාමාජිකත්වය සමග අදාල ක්‍රීඩා සමාජවල ක්‍රීඩක ක්‍රීඩිකාවන් ලියාපදිංචි කොට හැඳුනුම්පතක් නිකුත් කිරීමේ කටයුතු ඉක්මනින් අවසන් කිරීමට ද බලාපොරොත්තු වේ.ජාතික එල්ලේ ශූරතාවලිය පැවැත්වෙන අතර එය නව මුහුණුවරකින් පැවැත්වීමට ශ්‍රී ලංකා එල්ලේ සම්මේලනය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408126</link>
    <topic>ගාලු ටෙස්ට් තරගයේ ජයග්‍රහණය මහේලට ගෞරවය හිමිකර දුන්නා</topic>
    <author>ෆවුස් මොහොමඩ්</author>
    <content>සංචාරක පාකිස්තාන කණ්ඩායම කඩුලු 7කින් පරාජය කොට ගාල්ල ටෙස්ට් තරගය ජයගැනීමෙන් එම ක්‍රීඩාංගණයේ අවසන් වරට ටෙස්ට් තරගයකට ක්‍රීඩා කළ ලෝක පූජිත පිතිකරු මහේල ජයවර්ධනට ඉහළම ගෞරවය අත්කරදුන් බව ශ්‍රී ලංකා ක්‍රිකට් නායක ඇන්ජෙලෝ මැතිව්ස් ප්‍රකාශ කළේය.'මේ ජයග්‍රහණය මහේලට ගෞරවයක්. ඔහු කොයිතරම් විශිෂ්ට ක්‍රීඩකයෙක් ද ? මහේලත්, සංගක්කාරත් විස්සයි20 තරගබිමෙන් සමුගත්තෙත් ඉතා ශ්‍රේෂ්ඨ විදිහටයි. ඔවුන් එම ක්‍රීඩාවෙන් සමුගත්තේ විස්සයි20 ලෝක කුසලානය ශ්‍රී ලංකාවට හිමිකරදෙමින්. ශ්‍රේෂ්ඨ ක්‍රීඩකයන් සමුගන්නේ ඒ ආකාරයෙන් තමයි. මේ ටෙස්ට් තරගමාලාවත් ජයග්‍රහණය කරලා ඒ වගේම සමුගැනීමක් අපි මහේල වෙනුවෙන් ඉටු කරන්න බලාපොරොත්තුවෙනවා. ශ්‍රී ලංකා ක්‍රිකට්වලට මහේලගේ දායකත්වය අතිවිශාලයි. කණ්ඩායම වෙනුවෙන් ඔහු කළ කාර්යභාරය ගැන මම ඔහුට ස්තූතිය පිරිනමනවා.' මැතිව්ස් කීවේය.ශ්‍රී ලංකා ක්‍රිකට් නායකයා මේ බව සඳහන් කළේ පාකිස්තානයට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේදී පෙරේදා නිමාව දුටු පළමු ටෙස්ට් තරගයේ ජයග්‍රහණයෙන් අනතුරුව පැවැති මාධ්‍ය හමු‍වේදීය. ඔහු සමග පාකිස්තාන දෙවැනි ඉනිමේ කඩුලු 6ක් දවාලමින් ජයග්‍රහණයට මං විවර කළ රංගන හේරත් ද මේ මාධ්‍ය හමුවට එක්වී සිටියේය.ජයග්‍රහණය සඳහා පෙරේදා අවසන් භාගයේ ශ්‍රී ලංකාවට ලකුණු 99ක් ගතයුතුව තිබූ අතර ඉතිරිව තිබුණේ ඕවර 21ක් පමණි. එහෙත් ඕවර 15ක් නිමාවනවිට වැසිවලාකුලු ගාල්ල නගරය මුළුමනින්ම ආක්‍රමණය කොට තිබිණි. පිටියේ රැඳී සිටියේ නායක මැතිව්ස් සහ කිත්රුවන් විතානගේය. ජයග්‍රාහී ඉලක්කය හඹායාමට අවශ්‍ය පසුබිම සකස් කරමින් ශ්‍රී ලංකා දෙවැනි ඉනිමේ පිතිකරන රටාව එහෙම පිටින්ම‍ වෙනස්කොට තිබිණි. ඉනිම ආරම්භ කළේ උපුල් තරංග සහ මහේල ජයවර්ධනය. අනතුරුව කුමාර් සංගක්කාර පැමිණි අතර ඊට පසුව නායක මැතිව්ස්‍‍ගේ වාරය එළැඹිණි. කිත්රුවන් පිටියට පැමිණියේ සංගක්කාරගේ දැවීයාමෙන් පසුවය.පිටියට අඳුර ගලනවිට පන්දුවට පහරදෙමින් සිටි‍යේ මැතිව්ස්ය. ඔහු ඊට පෙර ඕවරයේ දි කිත්රුවන් විතානගේ සමග එක්ව වේගපන්දු යවන ජුනෙයිඩ් ඛාන්ගෙන් ලකුණු 17ක් උදුරාගෙන තිබිණි. ඒ වනවිට ජයග්‍රහණයට අවශ්‍යව තිබුණේ ඕවර 6කදී තවත් ලකුණු 7ක් පමණි. පන්දු යැවීමට නියමිතව සිටි‍යේ මොහොමඩ් තල්හාය.'ක්‍රීඩාංගණය වැසි අඳුරින් පිරුණු නිසා විනිසුරුවරුන් මට කියා සිටියේ මේ ඕවරය අන්තිම එක විය හැකියි කියලයි.' මැතිව්ස් කීවේය. 'ඉතින් මම දෙවියන්ට කන්නලව් කළේ අපිට කොහොමහරි මේ ලකුණු හත ගහලා තරගය ජයගන්න හැකිවේවා කියලයි. විනිසුරුවරුන් තරගය නතර කරන්න කළින් ජයග්‍රහණයට සේන්දුවීමයි අ‍පේ එකම අරමුණ වුණේ. වාසනාව අපිත් එක්ක හිටියා.' ඔහු පැවැසීය.තල්හා යැවූ එම තීරණාත්මක ඕවරයේ පළමු පන්දුවට දැවැන්ත හයේ පහරක් ගසා ලකුණු සංඛ්‍යාව සමකරගත් මැතිව්ස් ඊළඟ පන්දුව මිඩ් විකට් කලාපයට තල්ලු කොට ජයග්‍රාහී ලකුණ වාර්තා කළේය. 'අන්තිම ලකුණ ගහපු ගමන්ම වහින්න ගත්තා. දෙවියන්ට ස්තූතිවන්ත වෙන්න හැමදෙයක්ම අපිට ඕන විදිහට සිද්ධවුණා. ' මැතිව්ස් කියා සිටියේය. 'අපිට අපි ගැන පූර්ණ විශ්වාසය තිබුණා. අපි සෙල්ලම් කළ පසුගිය ටෙස්ට් තරග කීපයේදීම අන්තිම පන්දුව වනතුරු තරග කළා '. පාකිස්තාන දෙවැනි ඉනිම සුණුවිසුණු කළ පන්දු යවන්නා බවට පත්වූ රංගන හේරත් පිළිබඳව ද නායක මැතිව්ස් ප්‍රශංසාවෙන් යුතුව සිහිපත් කළේය.ගාලු ටෙස්ට් තරගයේ පළමු ඉනිමේ දී ලකුණු 451ක් රැස් කිරීමට සමත්වුණත් පාකිස්තාන දෙවැනි ඉනිම අඩු ලකුණු ගණනකට බිඳ වැටුණේ රංගන හේරත්ගේ සුපිරි පන්දු යැවීම නිසා බව පාකිස්තාන ක්‍රිකට් නායක මිස්බා උල් හක් තරගයෙන් පසුව කියා සිටි‍යේය.'අපේ දෙවැනි ඉනිමේ දී ශ්‍රී ලංකා පන්දු යවන්නන් හමුවේ අපේ පිතිකරුවන් පීඩනයකට ලක්ව සිටියා. විශේෂයෙන් රංගන හේරත්ගේ පන්දු යැවීම හමුවේ අපේ පිතිකරුවන්ට සාර්ථක වෙන්න පුළුවන් කමක් ලැබුණේ නෑ.' ඔහු කීවේය. තරගය ජයපරාජයෙන් තොරව නිමාකරගැනීමේ කදිම අවස්ථාවක් පෙනෙන්නට තිබුණත්, අවසන් දිනයේ තරගය ශ්‍රී ලංකාවේ ග්‍රහණයට නතුවූ බව කී පාකිස්තාන ක්‍රිකට් නායකයා, 'ඔවුන් මේ ජයග්‍රහණයට හැම අතින්ම සුදුසුකම් ලබා සිටියා.' යැයි ද පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408127</link>
    <topic>ඉන්දියා ඔලිම්පික් කමිටු ලේකම්ට එරෙහිව පරික්ෂණයක්</topic>
    <author/>
    <content>ස්කොට්ලන්තයේ ග්ලාස්ගොව් නුවර දී පසුගියදා නිමාවට පත්වූ පොදුරාජ්‍ය මණ්ඩලයීය ක්‍රීඩා උළෙල අතරතුර දී සිය ඔලිම්පික් සංගමයේ ලේකම් රජීව් මෙහ්තා අශෝබන ලෙස හැසිරීම සම්බන්ධව පරීක්ෂණයක් පැවැත්වීමට ඉන්දියා ඔලිම්පික් සංගමය තීරණය කරයි.පොදුරාජ්‍ය මණ්ඩලයීය ක්‍රීඩා උළෙලේ සමාප්තියට දිනකට පෙර ඔහු බලපත්‍ර රහිතව රිය ධාවනය කිරීම‍ හේතුවෙන් එරට පොලිසිය මගින් අත්අඩංගුවට ගෙන තිබිණි. එහි දී ඔහු බීමතින් සිටි බව ද අනාවරණය විය. එහෙත් ප්‍රමාණවත් සාක්ෂි නොමැති බව පවසා ඔහු දින දෙකකට පසුව නිදහස් කෙරිණි.මේ අතර ඉන්දියාව නියෝජනය කරමින් මල්ලවපොර තරග තීරකවරයකු ලෙස පොදු රාජ්‍ය මණ්ඩලයීය ක්‍රීඩා උළෙලට සහභාගි වූ විරෙන්දර් මලික් ද ලිංගික අතවරයක් සම්බන්ධව එදිනම රාත්‍රියේ ස්කොට්ලන්ත පොලිසිය මගින් අත්අඩංගුවට‍ ගෙන තිබේ. මේ සම්බන්ධව ද ඉන්දියා ඔලිම්පික් සංගමය පරික්ෂණයක් සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=s1408128</link>
    <topic>රාජකීයයන් පැරදවූ ආනන්දය 15න් පහළ අවසන් වටයට</topic>
    <author/>
    <content>කොළඹ රාජකීය විදුහල ලකුණු 43කින් පැරදවූ ආනන්ද විදුහල 15න් පහළ දෙවැනි කොට‍‍සේ අවසන් පූර්ව තරගයට සුදුසුකම් ලබයි.මේ තරගාවලියේ පසුගිය වසරේ අනුශූරතාව දිනූ ආනන්ද විදුහල මෙවර ද ඉදිරියට පැමිණීමට සමත්ව සිටීම විශේෂත්වයකි. රාජකීය සමග අර්ධ අවසන් පූර්ව වටයේ තරගයේ දී මුලින් පන්දුවට පහරදුන් ආනන්ද විදුහල ඕවර 48.4කදී ලකුණු 180ක් ලැබූ අතර රාජකීය විදුහල ඕවර 37.1කදී කඩුලු 7කට ලකුණු 108ක් ලබා ගත්තේය. අයහපත් ආලෝක තත්ත්වයෙන් තරගය නතර කරද්දී ඩක්වර්ත් ලුවිස් න්‍යාය අනුව ආනන්දය ජය ලැබීය.ආනන්ද විදුහල -188 ( 48.4)අවීන් උමේෂ් 30, ඉහරු දිනේෂ් 20, ගිෂාන් විශ්වජිත් 32 (හංසක රණවීර 25/4, රයිසුල් හක් 32/2)රාජකීය විදුහල -108/7 (37.1)යුක්ති නාපාගොඩ 24 (ගිෂාන් විශ්වජිත් 24/3) </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>12</day>
    </date>
    <link>http://www.dinamina.lk/2014/08/12/_art.asp?fn=f1408121</link>
    <topic>ජනතාවට නියං සහනාධාර නොලැබුණොත් අපි මැදිහත් වෙනවා</topic>
    <author>සාකච්ඡා කළේඋමේෂා සිරිවර්ධන</author>
    <content>දිවයිනේ පළාත් කීපයක ධාරාණිපාත වර්ෂාවය. තවත් දිස්ත්‍රික්ක දාහතරකටම දැඩි නියඟය බලපා තිබේ. පානීය ජලය හිඟය. බව‍ භෝග විනාශය යනුවෙන් අඳෝනා නැ‍ඟේ.රජය මේ ජනතාව වෙනුවෙන් ගත් ක්‍රියාමාර්ග හා නියඟයට නොපරදින්නට අනුගමනය කරන දීර්ඝකාලීන ක්‍රියාමාර්ග කවරේද? ආපදා කළමනාකරණ අමාත්‍ය මහින්ද අමරවීර මහතා සමඟ දිනමිණ කළ කෙටි සංවාදයක සටහනයි මේ.මේ වන විට නියඟයෙන් දිස්ත්‍රික්ක දාහතරක ජනතාව පීඩා විඳිනවා. මූලික අවශ්‍යතාවය වූ පානීය ජල ගැටලුවට අපි කඩිනමින් විසඳුම් ලබා දුන්නා. ජනාධිපතිතුමාගේ උපදෙස් අනුව මුදල් අමාත්‍යාංශය, ආපදා කළමනාකරණ අමාත්‍යාංශය, ජල සම්පාදන, පළාත් පාලන හා පළාත් සභා අමාත්‍යාංශය, යුද හමුදාව යන ආයතන කිහිපයක් එකතුවෙලා ජනතාවට බවුසර් මඟින් පානීය ජලය ලබාදීමේ කටයුත්ත දිගින් දිගටම සිදු කරනවා. ඊට අමතරව රුපියල් හයදහසක් වටිනා වියළි ආහාර මල්ලක් ලබා දෙන්නටත් මේ වන විට කටයුතු කරමින් සිටිනවා. ඊටත් අමතරව ලෝක ආහාර වැඩසටහන යටතේ තෝරාගත් නිර්නායක අනුව තවත් වියළි ආහාර මල්ලක් ලබාදීමට කටයුතු කරනවා.’‘වැඩ සඳහා මුදල් කියන පදනම’ යටතේ තමයි මේ සහනාධාරය ලබා දෙන්නේ. එයින් සිදු වෙන්නේ අදාළ ගමක කුමන හෝ වැඩකටයුත්තක්... උදාහරණයක් වශයෙන් කිව්වොත් ගමේ වැව්කණ්ඩිය සකස් කිරීම, ගම පුරා ශ්‍රමදාන කටයුත්තක් සිදු කිරීම වැනි දේ හඳුන්වා දෙන්න පුළුවන්. කිසියම් කුලී වැඩක නිරත වන පුද්ගලයන්ට එයට සරිලන මුදලක් ලබා දෙනවා. එය තමයි මෙහිදී සිදු වන්නේ. නියං ආධාර ලබා ගැනීමට අමතරව නොදැනීම ගමේ සංවර්ධනයක් මේ මඟින් සිදු වන බව කියන්නට පුළුවන්.‘වැඩ සඳහා මුදල්’ පදනමෙන් සහනාධාර ලබා දෙන්නේ අපේ කැමැත්ත අනුව නොවෙයි. එය ජනතාවගේ ඉල්ලීමක්. ජනතාවගේ ඉල්ලීමක් අනුව තමයි මුදල් වෙනුවට රුපියල් හයදහසක් වටිනා බඩු මල්ලක් ලබා දෙන්නේ. එක් අතකින් මෙය මුළු මහත් රටටම ආදර්ශයක්. ග්‍රාම නිලධාරී මඟින් ජනතාවට මේ සහනාධාර ලබා දෙන්නට අප කටයුතු කරනවා.‘සහනාධාර ලබාදීමේදී යම් යම් අක්‍රමිකතා වන්නට පුළුවන්. එහෙත් අප නිලධාරීන්ට උපදෙස් දීලා තිබෙනවා ජනතාව තවත් අසරණ වන ආකාරයට කටයුතු නොකරන්න කියලා. 95% නිලධාරින් විනිවිදභාවයෙන් වැඩ කරනවා. ඒ අතර කඩාකප්පල්කාරීනුත් සිටිනවා. කිසියම් අයකුට එවැනි අසාධාරණයක් වුණොත් ප්‍රාදේශීය ලේකම්, දිසාපති හරහා ලිඛිතව පැමිණිල්ලක් කරන්න පුළුවන්. නැතිනම් විද්‍යා මාවත, කොළඹ 07 යන ලිපිනයට ලිඛිතව එවන්න පුළුවන්. ඇතැම් අවස්ථාවල යම් ගැටලුකාරී තත්ත්වයන්ට මුහුණ දුන් පුද්ගලයන් පෞද්ගලිකව මගේ ජංගම දුරකථනයට කතා කරනවා. ඒ මොන අයුරකින් හෝ ජනතාවට යම් අසාධාරණයක් වුවහොත් ඒ සඳහා අප මැදිහත් වී කටයුතු කරනවා.’‘රජයෙන් පොහොර සහනාධාරය ලබාගත් සියලු ගොවීන් අපි රක්ෂණය කළා. ඒ කටයුත්ත සිදු කරද්දීත් විරුද්ධ පක්ෂය අපට විවිධ චෝදනා එල්ල කළා. ඒත් එදා සිදු කළ ඒ ක්‍රියාව අද ප්‍රායෝගිකව ඉතා වැදගත් වී තිබෙනවා. රක්ෂණයට බැඳී සිටින පොහොර සහනාධාරය ලබාගත් කෘෂි අස්වනු හානිවූ සියලු ගොවීන් වෙනුවෙන් අප අනිවාර්යයෙන්ම සහනාධාර ලබා දෙනවා. ඒ සඳහා මේ වන විටත් වැඩපිළිවෙළක් ක්‍රියාත්මක වෙනවා.‘අපි දැනටමත් ඒ සඳහා පුළුල් වැඩපිළිවෙළක් ආරම්භ කරලා තියෙන්නේ. වැව්වල තිබෙන ‍රොන් මඩ ඉවත් කරන්නටත් වැව් අමුණු ප්‍රතිසංස්කරණය කරන්නටත් මේ වන විටත් ජනාධිපතිතුමාගෙන් උපදෙස් ලැබිලා තියෙනවා. ඒ අනුව දැනට රට පුරා තිබෙන වැව් වලින් දැනටමත් වැව් 1871ක් සකස් කරලා අවසන්. හම්බන්තොට ජනතාවට සහන සලසන්න දැනටමත් රුපියල් දස ලක්ෂ 300ක් වෙන් කර තිබෙනවා. අපේ අරමුණ තමයි 2017 වසර වන විට රට පුරාම තිබෙන සියලු වැව් අමුණු ප්‍රතිසංස්කරණය කිරීම. මේ වන විටත් එයට අවශ්‍ය කැබිනට් අනුමැතිය හිමි වී තිබෙනවා. ඊට අමතරව රුපියල් මිලියන 2100ක වියදමින් තංගල්ල, අම්පාර වැනි ප්‍රදේශවල වැව් අමුණු ප්‍රතිසංස්කරණය කරලා තිබෙනවා.ඒ සියලු කර්තව්‍යයන්ගෙන් අප බලාපොරොත්තු වන්නේ ඉදිරියේදීත් රට තුළ ඇතිවිය හැකි නියඟයට ඔරොත්තු දීම සඳහා ජලය වැව් තුළ එක්රැස්කර තබා ගැනීමයි.‘නැහැ. කිසිසේත්ම එවැනි තත්ත්වයක් රට තුළ ඇති වන්නේ නැහැ. රට තුළ සහල් අතිරික්තයක් තිබෙනවා. ඒ නිසා කිසිදු අයුරකින් ආහාර හිඟයක් ඇතිවන්නේ නැහැ.‘මුදල් අමාත්‍යාංශයෙන් සහ ආපදා කළමනාකරණ අමාත්‍යාංශයෙන් රුපියල් මිලියන142ක මුදලක් වෙන් කළා පානීය ජලය එක්රැස් කර තබාගන්නට ජනතාවට අවශ්‍ය බූලි මිලදී ගෙන දෙන්නට. ඒ අනුව අපි බූලි ලක්ෂ දෙකක් මිලදී ගන්නට කටයුතු කරනවා. ඊට අමතරව පැන නැඟුණ තවත් ගැටලුවක් තමයි ජලය අවශ්‍ය ප්‍රදේශ සඳහා ප්‍රවාහනය කිරීමට ප්‍රමාණවත් බවුසර් සංඛ්‍යාවක් නොමැතිවීම.මේ වෙන කොට රටේ සිදුවන දැවැන්ත සංවර්ධනය නිසා එවැනි වැඩබිම් සඳහා බවුසර් යොදාගෙන තිබෙනවා. ඒ නිසා බවුසර්වල හිඟයක්ද මේ වන විට පැන නැඟී තිබෙනවා. ශ්‍රී ලංකාව තුළදීම බවුසර් නිෂ්පාදනය කිරීමටත් මේ වන විට කටයුතු සිදු කරමින් පවතිනවා. මේ වන විට රාජ්‍ය අංශයේ සහ පෞද්ගලික අංශයේ තිබෙන සියලු බවුසර් ජනතාවට සහන සැලසීම උදෙසා යොදවා තිබෙනවා. මෙවැනි හදිසි අවස්ථාවලදී පැන නඟින ගැටලු රැසකට විසඳුම් ලබා ගන්නට බවුසර් අප රට තුලදීම නිෂ්පාදනය කිරීම මඟින් හැකියාව ලැබෙනවා.‘මේ විෂය මට අයත් එකක් නොවෙයි කියල මම ඇඟ බේරගන්නෙ නැහැ. වන සතුන්ටත් බොන්න වතුර ටිකක් දෙන්න අපි සැලැස්මක් මේ වන විටත් සකස් කරලා තියෙන්නේ. සිතුල්පව්ව සහ තිස්සමහාරාම නායක ස්වාමීන් වහන්සේලාත් ඒ පිළිබඳ අප දැනුවත් කළා. සතුන්ට උද්ඝෝෂණය කරන්න බැහැ වතුර ඉල්ලලා. අප ඒ ගැන සැලකිලිමත් විය යුතුමයි.‘මේ වැඩපිළිවෙළ සඳහා මුදල් වෙන්කර ගැනීමට තරමක කාලයක් ගත වනවා. නමුත් මේ වන විටත් යාල වැනි වනෝද්‍යානවල වතුර බවුසර් කිහිපයක් පිටත්කර තිබෙනවා. නමුත් මේ කටයුත්ත මගේ පෞද්ගලික මුදල්වලින් හෝ සිදු කරනවා. ඒ සඳහා වනජීවී දෙපාර්තමේන්තුවත් යුහුසුලුව කටයුතු කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_10</link>
    <topic>රේල්ලුව මත් විරෝධී සටනේ</topic>
    <author> චන්ද්‍ර ශ්‍රී සෝමසිරි</author>
    <content>[2014-08-13 ප.ව 03.30]මත්ද්‍රව්‍ය නිවාරණ පණිවිඩ ඇතුළත් මංගල දුම්රිය මැදිරිය හෙට සවස 3.30 ට කොටුව දුම්රිය අංගණයේදී විවෘත කෙරේ.රටේ ජනතාව මත්ද්‍රව්‍යවලින් මුදවා ගැනීමේ අරමුණින් මෙම මත්ද්‍රව්‍ය නිවාරණ පණිවිඩ පින්තාරු කිරීමේ ව්‍යාපෘතිය ක්‍රියාත්මක කෙරේ.අන්තරායකර එෟෂධ පාලක ජාතික මණ්ඩලය සමඟ දුම්රිය දෙපාර්තමේන්තුව මෙය සංවිධානය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_8</link>
    <topic>උතුරට හමුදාවෙන් පානීය ජලය</topic>
    <author>රෝහණ ආරියරත්න</author>
    <content>[2014-08-13 ප.ව 02.30]දැඩි නියඟය හේතුවෙන් පීඩාවට පත්ව ඇති යාපනය ප්‍රදේශයේ ජනතාවට අවශය පානීය ජලය ලබාදීමට යුධ හමුදාව පියවර ගෙන ඇත.එම ප්‍රදේශයේ ජනතාවට පානීය ජලය සැපයීම සඳහා ප්‍රසිද්ධ ස්ථාන වල ජල ටැංකි ස්ථාපිත කර ඇති අතර බවුර් මඟින්ද ජලය බෙදා දේ.නියඟයෙන් පීඩාවටපත් අනෙකුත් ප්‍රදේශවල ජනතිවටද පානීය ජලය ලබාදීමට කටයුතු යොදන බව යුධ හමුදා ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_7</link>
    <topic>යාපහුවට අංගම්පොර ශිල්ප කලා ගම්මානයක්</topic>
    <author>විජිත ජයසිංහ</author>
    <content>[2014-08-13 ප.ව 01.30]යාපහුව මැතිවරණ කොට්ඨාශයේ අංගම්පොර ශිල්ප කලා ගම්මානයක් ඉදිකිරීමට පියවර ගෙන තිබේ.දේශීය ආත්මාරක්ෂක සටන් කලාව පිළිබඳ කැමැත්තක් දක්වන තරුණ පරපුරක් සහ පෞරුෂයෙන් පිරිසක් බිහි කිරීම මෙහි අරමුණයි.අක්කර පහලොවක බිම් ප්‍රදේශයක ඉදිකිරීමට නියමිත මෙම ශිල්ප කලා ගම්මානය වෙනුවෙන් ලබන අයවැයෙන් රුපියල් මිලියන හතලිස්හතක් වෙන්කරන බව සංස්කෘතික හා කලා කටයුතු අමාත්‍ය ටී.බී. ඒකනායක් මහතා දිනමිණ සිටි එෆ්. එම් ප්‍රවෘත්ති සේවයට පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_6</link>
    <topic>සුදුසු නැති ආහාර අලෙවිකරන නුසුදුස්සන් සොයයි</topic>
    <author>විජිත ජයසිංහ</author>
    <content>[2014-08-13 ප.ව 01.30]මිනිස් පරිභෝජනයට සුදුසු නැති ආහාර අලෙවි කළ පුද්ගලයින් තුන්දහස් දෙසිය තිස්හයක් අත්අඩංගුවට ගත් බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි.රටපුරා ආහාර අලෙවිකරන ස්ථාන විසිහත්දහස් හත්සිය දහනවයක් පරීක්ෂා කිරීමෙන් අනතුරුව මේ පිරිස අත්අඩංගුවට ගෙන තිබේ.මිනිස් පරිභෝජනයට සුදුසු නැති ආහාරවලින් ජනතාව මුදා ගැනීම සඳහා මෙම වැඩපිළිවෙල ක්‍රියාත්මක කළ බව මහජන සෞඛ්‍ය පරීක්ෂකවරුන්ගේ සංගමය තව දුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_5</link>
    <topic>දකුණු පළාත එළිය වෙයි</topic>
    <author>වසන්ත ජයසිංහආරච්චි</author>
    <content>[2014-08-13 පෙ.ව 11.30]දකුණු පළාතේ සියලුම විදුලි ව්‍යාපෘති මේ වන විට අවසන්ව ඇති බව ලංකා විදුලිබල මණ්ඩලයේ දකුණු පළාත්භාර නියොජ්‍ය සාමාන්‍යාධිකාරී පුෂ්පකුමාර මහතා ප්‍රකාශ කරයි.මීට සමගාමීව දකුණු පළාතේ සියලුම ප්‍රධාන හා අතුරු මාර්ගවල විදුලි රුහැන් ඉදිකිරීම් කටයුතුද නිම කොට ඇත.දැනට ඉතිරිව ඇත්තේ අලුතින් ඉදිකරනු ලබන නිවාස සඳහා විදුලිය ලබාදීම පමණක් බව සාමාන්‍යාධිකාරිවරයා වැඩිදුරටත් ප්‍රකාශ කර සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_4</link>
    <topic>ලොකුළූණුවලින් ලොකු ආදායමක්</topic>
    <author>දිස්නා කුමාරි අල්විස්</author>
    <content>[2014-08-13 පෙ.ව 10.30]පසුගිය වසරට සාපේක්ෂ 25% කින් පමණ ලොකුළූණු වගාව වර්ධනය වී ඇති බව වාර්තාවේ. මාතලේ දිස්ත්‍රික්කයේ ලොකුළූණු අස්වනු නෙලීම මේ දිනවල සිදුවේ.දිනපතා දේශිය ලොකුළූණු කිලෝග්‍රෑම් පන්දහසකට ආසන්න ප්‍රමාණයක් ලැබෙන බව ව්‍යාපාරිකයෝ පවසති.රජය විසින් ලොකුළූණු සඳහා රුපියල් 65 ක ස්ථාවර මිලක් නියම කර ඇති නිසා ගොවීන්ට ඉහළ ආදායමක් මෙවර ලැබී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_3</link>
    <topic>අධිකරණ විනිසුරුවන්ට මහල් නිවාස සංකීර්ණයක්</topic>
    <author>දිස්නා කුමාරි අල්විස්</author>
    <content>[2014-08-13 පෙ.ව 10.30]අධිකරණ සේවා සංගමයේ සාමාජික විනිසුරුවන්ගේ නිවාස ගැටළුවට විසඳුමක් ලෙස මහල් නිවාස සංකීරිණයක් ගල්කිස්ස උසාවියට සමීපව ඉදිකිරීමට රජය තීරණය කර තිබේ.මහල් දොලහකින් සමන්විත මෙම මහල් නිවාස සංකීර්ණය ගල්කිස්ස උසාවි සංකීර්ණයට යාබද පිහිටි පර්චස් 87 ක බිම් කොටසක ඉදි කෙරේ.වර්ග අඩි 750කින් යුත් නිවාස ඒකක 50ක් හෝ 60ක් නිම කිරීමට යෝජිතය. ඒ සඳහා වැය කරන මුදල රුපියල් මිලියන 500කි.රාජ්‍ය ආරක්ෂක හා නාගරික සංවර්ධන අමාත්‍යාංශය මෙම යොජනාව රජය වෙත ඉදිරිපත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_2</link>
    <topic>වෙද හාමිනේ දිවියෙන් සමුගනී</topic>
    <author>විජිත ජයසිංහ</author>
    <content>[2014-08-13 පෙ.ව 09.30]ජනප්‍රිය සම්මානනීය රංගන ශිල්පිණී රෙබෙකා නිර්මලී අද අලුයම මහරගම පිළිකා රෝහලේදී අභාවප්‍රාප්ත විය.මිය යන විට 49 හැවිරිදි වියේ පසුවිය.ජයන්ත චන්ද්‍රසිරිගේවෙද හාමිනේ ටෙලිනාට්‍යයෙන් ජනාදරයට පත්වූ රෙබෙකා කප්සුවහස්කල්, ගිනිපුර හටන, නිසල දිය, ස්වයංජාත, සොහොයුරෝ වැනි ටෙලිනාට්‍ය ගණනාවකට චරිත නිරූපනයෙන් දායක වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n140813_1</link>
    <topic>ඌව සහ නැගෙනහිර පළාත් වලට ගිගුරුම් සහිත වැසි</topic>
    <author>විජිත ජයසිංහ</author>
    <content>[2014-08-13 පෙ.ව 09.30]දිවයිනේ බස්නාහිර, සබරගමුව සහ මධ්‍යම පළාත්වල සහ ගාල්ල, මාතර දිස්ත්‍රික්කවල වැසි ඇති වීමට ඉඩ ඇත.මෙම වැසි වයඹ පළාතට පැතිර යාමට ඉඩ ඇති බව ද කාලගුණවිද්‍යා දෙපාර්තමේන්තුව පවසයි.අපරභාගයේදී හෝ සන්ධ්‍යා කාලයේ දී ඌව සහ නැගෙනහිර පළාත් වල ස්ථාන ස්වල්පයක ගිගුරුම් සහිත වැසි වර්ධනය වීමට ඉඩ ඇත.ගිගුරුම් සහිත වැසි ඇති වන විට එම ප්‍රදේශ වල තාවකාලිකව තද සුළං ද ඇති විය හැක. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408131</link>
    <topic>සියඹලාණ්ඩුවේ විපක්ෂයේ1000ක් සන්ධානයට</topic>
    <author>භක්ති ධර්මප්‍රිය මෙන්ඩිස්</author>
    <content>ඌව පළාත් මැතිවරණයේ දී එක්සත් ජනතා නිදහස් සන්ධාන‍යේ ජයග්‍රහණය තහවුරු කිරීම සඳහා විපක්ෂයේ සාමාජිකයන් දහසකට ආසන්න පිරිසක් පෙරේදා (11) රාත්‍රියේ දී සන්ධානයට එක්වුහ.සියඹලාණ්ඩුව නගරයේ පැවැති එක්සත් ජනතා නිදහස් සන්ධාන රැළියක දී හිටපු මහ ඇමැති ශෂීන්ද්‍ර රාජපක්ෂ මහතා අතින් මොවුහු සන්ධානයේ සාමාජිකත්වය ලබා ගත්හ.එක්සත් ජාතික පක්ෂයේ නායකත්ව හා වර්තමානයේ ඇති ගැටලු රැසක් හේතු කර ගෙන තමන් එම පක්ෂයෙන් ඉවත් වු බව මෙසේ සන්ධානයට සහාය දීමට එක් වු පිරිසෙන් වැඩි දෙනකු සඳහන් කර තිබේ.ජනාධිපති මහින්ද රාජපක්ෂ මහතා‍ගේ සංවර්ධන වැඩපිළිවෙළ හා රටේ අනාගත දැක්ම පිළිබඳ තමන් දැඩි සේ පැහැදුණු බව ද සන්ධානයට ඌව පළාතේ මැතිවරණයෙන් විශිෂ්ට ජයක් ලබාදීම තම පිරිසේ අරමුණ බව ද මේ පිරිස ප්‍රකාශ කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408132</link>
    <topic>ජනපතිගේ ආරාධනයඅව්ධාශ් කෞශාල් පිළිගනී</topic>
    <author>මහින්ද අලුත්ගෙදර</author>
    <content>අතුරුදන්වූවන් පිළිබඳ ජනාධිපති කොමිසමේ ජාත්‍යන්තර උපදේශක මණ්ඩලය සඳහා සහභාගි වන ලෙස ජනාධිපති මහින්ද රාජපක්ෂ මහතා කළ ආරාධනය ඉන්දීය මානව හිමිකම් ක්‍රියාකාරිකයෙකු වන අව්ධාශ් කෞශාල් (Avdhash Kaushal) මහතා පිළිගෙන ඇත.තමා එම උපදේශක මණ්ඩලය සඳහා සතුටින් එක්වන බව ද මේ සඳහා වූ කොන්දේසි සම්බන්ධයෙන් සෑහීමකට පත්වීමත් සමඟ ඒ වෙනුවෙන් සහභාගි වීමට තීරණය කළ බව ද ඒ මහතා ඉන්දීය මාධ්‍ය හමුවේ ප්‍රකාශකර තිබේ. ශ්‍රී ලංකා ජනාධිපති මහින්ද රාජපක්ෂ මහතා පෞද්ගලිකව තමාට කළ මේ ආරාධනාව පිළිබඳ ප්‍රසාදය පළකර තිබෙන අව්ධාශ් කෞෂාල් මහතා 1999 වසරේ සිට තමා හොදින් හඳුනන බවද පෙන්වාදී ඇත.අව්ධාශ් කෞෂාල් ඉන්දීය ග‍්‍රාමීය නීති ආධාර කේන්ද්‍රය නමැති රාජ්‍ය නොවන සංවිධානයේ ප්‍රධානියා වන අතර ඒ මහතා උතුරු ඉන්දියාවේ හිමාල කඳුකරය පාමුල ස්වදේශික ගෝත්‍රික කණ්ඩායම් වල අයිතීන් උදෙසා කටයුතු කරන ක්‍රියාකාරිකයෙක් ද වෙයි.අතුරුදන්වූවන් පිළිබඳ ජනාධිපති කොමිසමේ ජාත්‍යන්තර උපදේශක මණ්ඩලය තවදුරටත් පුළුල් කෙරෙන බවට ජනාධිපති මහින්ද රාජපක්ෂ මහතා ප්‍රකාශකර තිබෙන අතර ඒ අනුව ජාත්‍යන්තර උපදේශකයන් තුන් දෙනෙකු නම් කිරීමට ද නියමිතව තිබේ. ශ්‍රීමත් ඩෙස්මන් ද සිල්වා, ශ්‍රීමත් ජෙෆ්රි නයිස් සහ මහාචාර්ය ඬේවිඞ් ක්‍රේන් දැනට මෙම උපදේශක මණ්ඩලය නියෝජනය කරති.අතුරුදන් වීම් හා පැහැර ගැනීම්වලට ලක්වූ පුද්ගලයන් සම්බන්ධයෙන් සොයා බලා සත්‍ය තහවුරු කිරීම වෙනුවෙන් ජනාධිපති මහින්ද රාජපක්ෂ මහතා විසින් මෙම කොමිෂම පත්කර තිබෙන අතර මේ වනවිට ඒ සඳහා පැමිණිලි 19,284ක් ලැබී තිබේ. එයින් පැමිණිලි 14,284ක් මහජනතාවගෙන් ලැබුණු ඒවා වන අතර සෙසු පැමිණිලි 5,000 ආරක්ෂක අංශවලින් ලැබුණු ඒවා වෙයි.මේ අතර කොමිෂන් සභාව විසින් මේ වනවිට පුද්ගලයන් 786 දෙනෙකුගෙන් සාක්ෂි ලබාගෙන තිබේ. ජනතාවගේ සුබසෙත සඳහා මෙම කොමිෂම පත් කිරීමට තීරණය කර ඇති අතර මෙවැනි සිදුවීම් ඉදිරියට නොවන ලෙස කටයුතු කිරීම සඳහා අවශ්‍ය පියවර පිළිබඳ නිර්දේශයන් ඉදිරිපත් කරන ලෙස ද ජනාධිපති මහින්ද රාජපක්ෂ මහතා මේ කොමිෂන් සභාව වෙත නියෝගකර ඇත.විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතාගේ සභාපතිත්වයෙන් යුතු අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවේ කොමසාරිස්වරුන් වශයෙන් අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ, නියෝජ්‍ය නීති කෙටුම්පත් සම්පාදක මනෝහාරි රාමනාදන් සහ ශ්‍රී ලංකා ජනලේඛන හා සංඛ්‍යා ලේඛණ දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීය කටයුතු කරයි. ඊට අමතරව ශ්‍රී ලංකා පරිපාලන සේවයේ (විශේෂ ශ්‍රේණිය) විශ්‍රාමලත් නිලධාරියෙකු වන හේවා වාසලගේ ගුණදාස මහතා ලේකම්වරයා වශයෙන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408133</link>
    <topic>පාසල් නොඑන සිසුන් පාසල් ගෙන්වා ගැනීමට පොලිසියේ සහායෙන් වැඩපිළිවෙළක්</topic>
    <author>ධනුෂ්ක ගොඩකුඹුර මාතලේ සිට</author>
    <content>පාසල් නොපැමිණෙන දරුවන් පිළිබඳ සොයා බලා ඔවුන් පාසල් ගෙන්වා ගැනීමට පොලිසිය සමඟ එක්ව විශේෂ වැඩපිළිවෙළක් සකසන ලෙස ජනාධිපතිවරයා මාතලේ දිස්ත්‍රික් ලේකම්වරයාට හා ප්‍රාදේශීය ලේකම්වරුන්ට නියෝග කළේය.මාතලේ දිස්ත්‍රික්කයේ අධ්‍යාපන හා තොරතුරු තාක්ෂණ සාක්ෂරතාව ඉහළ නැංවීම සඳහා විශේෂ වැඩපිළිවෙළක් සකසන ලෙස ජනාධිපතිවරයා අදාළ නිලධාරීන්ට ඊයේ (12) උපදෙස් දුන්නේය.දිස්ත්‍රික්කයේ සාක්ෂරතාව පහළ ගොස් තිබීම සම්බන්ධයෙන් මාතලේ දිස්ත්‍රික් සංවර්ධන කමිටු රැස්වීමේ දී ඉදිරිපත් වූ වාර්තා සැළකිල්ලට ගනිමින් ජනාධිපතිවරයා අවධාරණය කෙළේ රටේම සාක්ෂරතාව ඉහළ මට්ටමක පවතින විට මාතලේ දිස්ත්‍රික්කයේ පමණක් මන්දගාමී තත්ත්වයක් තිබිය නොහැකි බවයි.තොරතුරු තාක්ෂණ සාක්ෂරතාව වර්ෂ 2016 වන විට සියයට 75 දක්වා ඉහළ දැමීම රජයේ අරමුණ වන අතර මාතලේ පමණක් පසුගාමී වුවහොත් රටක් වශයෙන් එම ඉලක්කයට යාමට නොහැකි වනු ඇති බවත් ජනාධිපතිවරයා පෙන්වා දුන්නේය.සාක්ෂරතාව අඩුවීමට ප්‍රධාන හේතුවක් වී ඇත්තේ පාසල් ළමයින් පාසල් නොපැමිණීම බව මධ්‍යම පළාත් ප්‍රධාන ඇමැති සරත් ඒකානායක මහතා පෙන්වා දුන් අතර පක්ෂ භේදයකින් තොරව සියලුදෙනාට එකතු වී මාතලේ දිස්ත්‍රික්කයේ අධ්‍යාපනය නඟා සිටුවීමට සූදානම් වන්නැයි ජනාධිපතිවරයා උපදෙස් දුන්නේය. ජනාධිපති මහින්ද රාජපක්ෂ මහතා මෙසේ ප්‍රකාශ කෙළේ මාතලේ දිස්ත්‍රික් විශේෂ සංවර්ධන කමිටු රැස්වීමට මාතලේ මහා නගර සභා ශාලවේ දී ඊයේ (12) එක්වෙමිනි.මහින්ද චින්තන ඉදිරි දැක්ම යටතේ මාතලේ දිස්ත්‍රික්කයේ දැනට ක්‍රියාත්මක සංවර්ධන ව්‍යාපෘතිවල ප්‍රගිතය විමසා බැලීමත් ඉදිරි සංවර්ධන කටයුතු සැලසුම් කිරීමත් අරමුණු කරගෙන මේ විශේෂ සංවර්ධන කමිටු රැස්වීම පැවැත්විණ. නියඟය පවතින ප්‍රදේශවල වන සතුන්ට ජලය සැපයීම සඳහා විශේෂ වැඩපිළිවෙළක් සකසන ලෙස අදාළ නිලධාරීන්ට උපදෙස් දුන් ජනාධිපතිවරයා මිනිසුන්ට පැමිණ තමන්ගේ දුක පැවසිය හැකි වුවත් සතුන්ට එසේ පැවසීමට නොහැකි නිසා ඒ පිළිබඳ විශේෂ අවධානය යොමු කරන ලෙස නියෝග කළේය.යාල, විල්පත්තුව වැනි අභය භූමිවල සිටින සතුන් රැකගැනීමේ වැදගත්කම පැහැදිලි කළ ජනාධිපතිවරයා රට පුරාම සතුන් පිළිබඳ සොයා බලා අවශ්‍ය පියවර ගන්නා ලෙස උපදෙස් දුන්නේය.තමන්ගේ දිස්ත්‍රික්කය පමණක් නොව මුළු රටට සේවය කිරීමේ වගකීම මධ්‍යම ආණ්ඩුවේ ඇමැතිවරුන්ට පැවරී තිබෙන බව මෙහිදී පෙන්වා දුන් ජනාධිපතිවරයා දිස්ත්‍රික්කයකට සීමා නොවී රටටම වැඩ කිරීම ඔවුන්ගේ වගකීම බවත් ප්‍රකාශ කළේය.වත්මන් රජය තිබෙන දේ විකුණන රජයක් නොව විකුණා තිබූ දෙයත් ආපසු පවරා ගන්නා රජයක් බවත් රජයේ ඉඩම් කිසිවකුටත් විකිණීමට වර්තමාන රජය කටයුතු කර නොමැති බවත් ජනාධිපතිවරයා පැවසීය.දිවිනැගුම වැඩපිළිවෙළ යටතේ ලියාපදිංචි කළ කුඩා කර්මාන්තකරුවන්ට රාජ්‍ය දැව සංස්ථාවෙන් සහන මිලට දැව ලබා නොදීම සම්බන්ධයෙන් මෙහිදී කරුණු අනාවරණය වූ අතර එවන් සහනයක් ලැබෙන්නේ මොරටුවේ ව්‍යාපාරිකයන්ට පමණක් බව දැව සංස්ථා නිලධාරීහූ පෙන්වා දුන්හ.මොරටුවේ පමණක් නොව රට පුරා සෑම ප්‍රදේශයකම කර්මාන්තකරුවන්ට සහන මිලට ලී සැපයීමට කටයුතු කරන ලෙස ජනාධිපතිවරයා මෙහිදී දැව සංස්ථාවේ නිලධාරීන්ට උපදෙස් දුන්නේය. සංවර්ධන කමිටු රැස්වීම්වල දී ඉදිරිපත් වන ගැටලු පිළිබඳ සොයා බලා ජනතාවගේ අවශ්‍යතා ඉටු කර දීම අමාත්‍යාංශ ලේකම්වරුන් ඇතුළු ඉහළ නිලධාරීන්ගේ වගකීම බව අවධාරණය කළ ජනාධිපතිවරයා රජයට හෝ රටට හෝ බරක් නොවී ස්වෝත්සාහයෙන් නැගී සිටින රටවැසියන් රැකගැනීමේ වගකීම නිලධාරීන් සතු බවත් පැවසීය.නකසල් රක්ෂිතයේ එනසාල් වගා කරන ගොවීන් පිළිබඳවත් මෙහිදී කරුණු ඉදිරිපත් කෙරුණු අතර ජල පෝෂක ප්‍රදේශ රැකගැනීමට පියවර ගන්නා අතරම එම ගොවීන්ට විකල්ප ඉඩම් ලබා දීමේ හැකියාව සොයා බලන ලෙස ජනාධිපතිවරයා වන සංරක්ෂණ නිලධාරීන්ට උපදෙස් දුන්නේය.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, ජනක බණ්ඩාර තෙන්නකෝන්, ජොන්ස්ටන් ප්‍රනාන්දු, පවිත්‍රා වන්නිආරච්චි, නියෝජ්‍ය ඇමැතිවරුන් වන රෝහණ දිසානායක, ලක්ෂ්මන් වසන්ත පෙරේරා, නන්දිමිත්‍ර ඒකනායක, ඉන්දික බණ්ඩාරනායක, ජනාධිපති ලේකම් ලලිත් වීරතුංග, මුදල් හා ක්‍රමසම්පාදන අමාත්‍යාංශ ලේකම් ආචාර්ය පී. බී. ජයසුන්දර මහත්ම මහත්මීහූ ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408134</link>
    <topic>ඇමැති රාජිත ඤාණසාර හිමිගෙන් කෝටි 100ක් වන්දි ඉල්ලයි</topic>
    <author/>
    <content>ගලගොඩඅත්තේ ඤාණසාර හිමියන් තමා සම්බන්ධයෙන් ද්වේෂ සහගතව හා අපකීර්තිමත් ලෙස ප්‍රසිද්ධියේ වැරැදි සහ ව්‍යාජ ප්‍රකාශ කිරීමට එරෙහිව රුපියල් බිලියනයක් (රුපියල් කෝටි 100ක්) වන්දි ඉල්ලා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ඤාණසාර හිමියන් වෙත එන්තරාවාසියක් යවා ඇත.අ‍ගෝස්තු මස 11 දින දාතමින් යුතුව අධිනීතිඥ සනත් වීරත්න මහතා විසින් සේවාදායක ඇමැති වෛද්‍ය රාජිත සේනාරත්න මහතා වෙනුවෙන් යවා ඇති එම එන්තරාවාසියෙහි සඳහන් වන්නේ 2014.08.05 දින උන්වහන්සේ පැවැත්වූ විද්‍යුත් හා මුද්‍රිත මාධ්‍ය සාකච්ඡාවේදී සෘජු හා අනියම් අන්දමින් සිදු කර ඇති වැරැදි ප්‍රකාශ මඟින් සිය සේවාදායකයාගේ චරිතයට, කීර්තියට හා ඔහුගේ දේශපාලන ප්‍රතිරූපයට විශාල හානියක් වූ බවයි.එම ව්‍යාජ ප්‍රකාශයන්ට අනුව ඇමැතිවරයා අල්ලස් ගන්නකු, අල්ලස් හා දූෂණ සම්බන්ධයෙන් වරදකරුවකු බවත්, කැබිනට් ඇමැති ධුරයක් දරන්නට නුසුදුසු මෙන්ම අල්ලස් හා දූෂණ සම්බන්ධයෙන් සිරගත කළ යුතු බවත්, එල්.ටී.ටී.ඊ. ත්‍රස්තවාදීන් සමඟ සබඳතා පවත්වන්නකු ලෙස ද්‍රෝහියකු බවටත් පෙන්වාදී තිබේ.ඇමැතිවරයා පහත් චරිතයක් ඇත්තකු මෙන්ම ඔහුගේ කැබිනට් ඇමැති ධුරයේ බලතල භාවිතා කරමින් හෙරොයින් සහ කේරල ගංජා ප්‍රවාහනය කිරීමට හා මත්ද්‍රව්‍ය වෙළෙන්දන්ට සහය ලබාදීමට කටයුතු කර ඇති බවත් නීති විරෝධී අන්දමින් සහ පිළිගත නොහැකි ආකාරයෙන් උපයාගත් මුදලින් අමෙරිකා එක්සත් ජනපදයේ නිවාස කිහිපයක් මිලදී ගෙන ඇති බවත් එම මාධ්‍ය හමුවේදී ගලගොඩඅත්තේ හිමියන් පවසා ඇත.ශ්‍රී ලංකාවේ බෞද්ධාගම විනාශ කිරීමට කුමන්ත්‍රණය කරන්නකු, අසාධාරණ ලෙස රාජ්‍ය මුදල් නාස්ති කරමින් ධීවර අමාත්‍යාංශයට අයත් පිටකෝට්ටේ ගොඩනැඟිල්ලක් රුපියල් මිලියන 300කට ආසන්න මුදලකට විකිණීම සිදු කර ඇත්තකු මුහුදු කූඩැල්ලන් අපනයනය කිරීම සඳහා අයථා ලෙස පුත්තලමේ ව්‍යාපාරිකයකුට අවසර ලබාදීම, විදේශ ධීවර යාත්‍රාවලට ශ්‍රී ලංකා මුහුදේ ව්‍යාපාරික කටයුතු කිරීමට සිය පුත්‍රයා හරහා නීති වි‍රෝධී අන්දමින් බලපත්‍ර නිකුත් කිරීම, ධීවර ආරක්ෂක මෙවලම් රක්ෂණ ඔප්පු සම්බන්ධයෙන් අක්‍රමිකතා සිදු කිරීම ආදී අසත්‍ය චෝදනා රැසක් එල්ල කරමින් තම සේවා දායකයාට පිරිමැසිය නොහැකි චරිත හානියක් සිදුවී ඇති බැවින් ඒ වෙනුවෙන් රුපියල් බිලියනයක තක්සේරු වන්දියක් සති දෙකක්තුළ ගෙවන ලෙස දන්වා සිටින බව අධිනීතිඥ වීරත්න මහතා ගලගොඩඅත්තේ ඤාණසාර හිමියන්ට එන්තරාවාසිය මඟින් දැනුම් දී තිබේ.මෙම මුදල ගෙවීමට අපොහොසත් වුවහොත් ඒ සම්බන්ධයෙන් නීතිමය ක්‍රියාමාර්ගයකට යොමුවන බවද එම එන්තරාවාසියෙහි සඳහන් වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408135</link>
    <topic>ඇමැති ටී.බී.ට කලාකරුවන්ගේ උපහාර පිදීම අද</topic>
    <author/>
    <content>සංස්කෘතික හා කලා කටයුතු ඇමැති ටී.බී.ඒකනායක මහතාට කලාකරුවන්ගේ උපහාර පිදීමේ උත්සවය (අද)13 දා සවස 6.30ට බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වේ.සංස්කෘතික හා කලා කටයුතු ඇමැති ටී.බී.ඒකනායක මහතාට මල්වතු මහා විහා‍රයේ විංසද්වර්ගික කාරක සංඝ සභාව මගින් "කීර්ති ශ්‍රී ජනරංජන" ගෞරව සම්මාන උපාධි නාමය පුදකිරීම වෙනුවෙන් ශ්‍රී ලාංකේය කලාකරුවන්ගේ උපහාරය පුදකිරීම සඳහා ශ්‍රී ලාංකේය කලාකරුවන්ගේ ජාතික සංවිධානය විසින් මෙම උත්සවය සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408136</link>
    <topic>රූපලාවන්‍ය එන්නත විසවී47 හැවිරිදි වෛද්‍යවරිය මරුට</topic>
    <author/>
    <content>බම්බලපිටියේ විශාඛා පාරේ පිහිටි පෞද්ගලික රූපලාවන්‍යාගාරයක දී ඊයේ(12) සවස එන්නතක් විසවීමෙන් වෛද්‍යවරියක මියගොස් ඇත.මියගිය වෛද්‍යවරිය කොළඹ ළමා රෝහලේ සේවය කරන පී. ඒ. ප්‍රියංගි (47) මහත්මිය බවට හඳුනාගෙන ඇත.ඇය ඊයේ සවස 4ට පමණ එම රූපලාවන්‍යාගාරයට රූපලාවන්‍ය කටයුත්තක් සඳහා ගොස් ඇති අතර එහිදී ඇයට ප්‍රතිජීවක ඖෂධයක් විදීමෙන් පසු ඇය මරණයට පත්ව ඇති බව පරීක්ෂණවලදී අනාවරණය වී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා “දිනමිණ” ට කීය.මෙම රූපලාවන්‍යගාරය පවත්වාගෙන ගිය වෛද්‍යවරයකු යැයි කියන අය MBBS උපාධිධාරියකු බවත්, ඊට අමතරව රූපලාවන්‍ය පිළිබඳ අමෙරිකාවේ විශේෂඥ පුහුණුව ලැබූවකු බවත් හඳුන්වා දී තිබේ.එම රූපලාවන්‍යාගාරයේ දී සමේ පැහැය වැඩිකිරීම, ‍මේදය ඉවත් කිරීම ඇතුළු රූපලාවන්‍ය සත්කාර සිදුකර ඇත. විශාඛා පාරේ මහල් ගොඩනැඟිල්ලක සයවැනි මහලේ මෙම රූපලාවන්‍යාගාරය පිහිටා තිබේ.මියගිය වෛද්‍යවරිය දෙදරු මවක වන අතර නාවල සේනානායක මාවතේ පදිංචිව සිට ඇත. ඇයගේ ස්වාමිපුරුෂයා ඉංජිනේරුවරයකු වේ. සිද්ධිය වූ ස්ථානයට ඊයේ රාත්‍රී කොළඹ අතිරේක මහේස්ත්‍රාත් ඔගස්ටා අතපත්තු මහත්මිය පැමිණ පරීක්ෂණ පැවැත්වූවාය.වෛද්‍යවරියගේ මරණය සම්බන්ධයෙන් බම්බලපිටිය පොලිසිය වැඩිදුර පරීක්ෂණ පවත්වන බවත්, පොලිස් මාධ්‍ය ප්‍රකාශකවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408137</link>
    <topic>හෙරොයින් පැකට් 100 ක් සමඟමහනුවර දී අයෙක් අත්අඩංගුවට</topic>
    <author>ඉන්දික පොල්කොටුව</author>
    <content>කොළඹ සිට මහනුවරට හෙරොයින් ගෙන්වා බෙදාහැරි බව කියන සැකකරුවකු පැකට් සියයක හෙරොයින් තොගයක් සමඟ මහනුවර කොට්ඨාස දූෂණ මර්දන ඒකකය විසින් අත්අඩංගුවට ගනු ලැබ ඇත.පෞද්ගලික බස් රථයකින් කොළඹ සිට මහනුවර බලා පැමිණෙන සාමාන්‍ය මගියකු සේ සැකකරු එම බස් රථයේ හෙරොයින් තොගය රැගෙන මහනුවරට බෙදාහැරීමට යාමේදී අත්අඩංගුවට ගැණිනි.සැකකරු මෙයට පෙර හෙරොයින් සම්බන්ධයෙන් මරදාන හා ග්‍රෑන්ඩ්පාස් පොලිස් ස්ථාන මඟින් අත්අඩංගුවට ගෙන තිබේ. මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොල මහතාගේ උපදෙස් මත කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ප්‍රදීප් කෝට්ටගේ මහතා ඇතුළු නිලධාරීහු පිරිසක් මෙහි පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408138</link>
    <topic>පුහුණුව නිම කළ දමිළ තරුණියෝ 26ක් යුද හමුදා කාන්තා බළකායට</topic>
    <author>වවුනියාව උතුර සමූහ</author>
    <content>ශ්‍රී ලංකා යුද හමුදාවේ කාන්තා බළකායට අලුතෙන් එක්වී සාර්ථකව පුහුණුව නිම කළ දමිළ ජාතික තරුණියන් 26 දෙනෙකුගේ විසිරයාම පෙරේදා (09) කිලිනොච්චිය පිහිටි 09 වන සංඥා බලකා යුද හමුදා කඳවුරේදී උත්සවාකාරයෙන් සිදු විය. විසිරයාමේ උත්සවයට ප්‍රධාන ආරාධිතයින් ලෙස කිලිනොච්චිය දිසාපති රූපවතී කේතීස්වරන් හා කිලිනොච්චිය ආඥාපති මේජර් ‍ජනරාල් සුදන්ත රණසිංහ යන මහත්ම මහත්මීන් සහභාගී වූ අතර කිලිනොච්චිය ප්‍රදේශයේ සියලු හමුදා ප්‍රධානීන්ද නව හමුදා සෙබලියන්ගේ ඥාතීන් හා ප්‍රදේශවාසීන්ද එක්ව සිටියහ.පසුගිය අප්‍රේල් මාසයේ 6 දින ආධුනික සෙබළියන් ලෙස හමුදාවට මෙම තරුණියන් බඳවා ගැනීම සිදු වූ අතර මාස 4ක හමුදාව පුහුණුව (අවිරහිත) ලබාදීමෙන් පසු ආධුනික සෙබළියන්ගේ විසිරයාම පෙරේදා (09) උත්සවාකාරයෙන් සිදු විය. ඉදිරියේදී මෙම සෙබළියන් හමුදාවේ කාර්යාල කටයුතු හා ප්‍රදේශයේ සිවිල් සම්බන්ධීකරණ කටයුතු සඳහා යොදවන බවද හමුදාව පවසයි.පුහුණු කාලය තුල මෙම සෙබළියන් සඳහා සිංහල, ඉංග්‍රීසි භාෂා දැනුම ලබාදීම, පරිගණක පුහුණුව ලබාදීම, මල් සැරසිලි, රූපලාවන්‍ය, මැහුම් ගෙතුම්, කේක් සැරසිලි ඇතුළු අත්කම් පිළිබඳ පුහුණුව ලබාදීමද සිදුව ඇති අතර දිවයිනේ සුවිශේෂ වැදගත්කමකින් යුත් ස්ථාන දැක බලා ගැනීමටද අවස්ථාව උදාකරදී තිබිණි.ශ්‍රී ලංකා යුද හමුදාවේ කාන්තා බලකායට දමිළ සෙබළියන් බඳවා ගත් සිවුවන අවස්ථාව මෙය වන අතර මීට පෙර වත්මන් යාපනය ආඥාපති මේජර් ජනරාල් උදය පෙරේරා මහතාගේ මෙහෙයවීමෙන් කිලිනොච්චියෙන්, වන්නි ආඥාපති මේජර් ජනරාල් බොනිෆස් පෙරේරා මහතාගේ වවුනියාවෙන්, මුලතිවු ආඥාපති මේජර් ජනරාල් ජගත් ඩයස් මහතාගේ මෙහෙයවීම මත මුලතිව් ප්‍රදේශයෙන් බඳවා ගැනීම් සිදු වූ අතර මෙවර බඳවා ගැනීම සිදු වූයේ කිලිනොච්චිය ආඥාපති මේජර් ‍ජනරාල් සුදන්ත රණසිංහ මහතාගේ පූර්ණ මෙහෙයවීම යටතේය.ජාතීන් අතර සබැඳියාව වර්ධනය කිරීමට හා දමිළ සමාජයේ ඇතැම් පිරිස් අතර ශ්‍රී ලංකා හමුදාව පිළිබඳ තිබෙන වැරැදි ආකල්ප දුරු කිරීමට මෙන්ම හමුදාව මඟින් ලබා දෙන සේවාවන් විදිමත් අයුරින් උතුරේ ජන සමාජයට සමීප කිරීම යන අංශවලින් මෙම බඳවා ගැනීම් සුවිශේෂ වේ.මෙහිදී සෑම අතින්ම අතිශූර සෙබළිය ලෙස සෙ / 79649 සාන්දස්ව රූවිනි පළඳනාව හා කුසලාන හිමිකරගත් අතර පාඨමාලාවේ දක්ෂතම ශාරීරික යෝග්‍යතාවයෙන් යුතු සෙබළිය ලෙස සෙ / 79946 එම්.එස්. රුවිනි, දක්ෂතම ඛණ්ඩභාර නිලධාරිනිය ලෙස ලුතිනන් පී.පී. ප්‍රනාන්දු, දක්ෂතම ඛණ්ඩභාර සැරයන්වරිය ලෙස ඒ.ජී.එන්.පී. අලුත්ගෙදර ද දක්ෂතම පෙළ අණ දෙන්නිය ලෙස ලාන්ස් කෝප්‍රල් ඩබ්ලිව්. ඩබ්ලිව්. ජී. සමන්මලී යන අයද සම්මාන ලැබුවාය.විසිර යාමේ පෙළපාලියට සමගාමීව යුද හමුදා තූර්ය වාදක කණ්ඩායම ඉදිරිපත් කළ අලංකාර තූර්යවාදන සංදර්ශනයක්, යුද හමුදා යතුරුපැදි සංදර්ශනයක්, හමුදා ඉංජිනේරු සේවා බලකාය ඉදිරිපත් කළ ප්‍රායෝගික නිපුණතා සංදර්ශනයක් හා යුද හමුදා කොමාන්ඩෝ බළකාය ඉදිරිපත් කළ සුනඛ සංදර්ශනයක්ද, දමිළ සංස්කෘතියට මුල්තැන දෙමින් ආධුනික සෙබළියන් ගේ සහභාගීත්ව‍යද ඇතිව නැටුම්, ගැයුම් ඇතුළත් සංස්කෘතික ප්‍රසංගයක්ද මෙහිදී පැවැත්විණි.උත්සව සභාව අමතා කිලිනොච්චිය දිසාපති රූපාවතී කේතිස්වරන්, කිලිනොච්චිය ආඥාපති මේජර් ජනරාල් සුදන්ත රණසිංහ යන මහත්ම මහත්මීන්ද කතා කළේය. යුද හමුදාවට එක්වූ ආධුනික සෙබළියන් ද ඔවුන් හමුදාවට භාර කළ දමිල ජාතික මවුපියන්ද බොහෝ ප්‍රසාදයෙන් හා ආඩම්බරයෙන් යුතුව සිය අදහස් පළ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n1408139</link>
    <topic>කොළඹ ජගත් සිනමා උළෙලේකුසලතා ප්‍රවර්ධන වැඩමුළු 3ක්</topic>
    <author/>
    <content>කොළඹ ජාත්‍යන්තර සිනමා උළෙලේ කුසලතා ප්‍රවර්ධන වැඩමුළු තුනක් පැවැත්වීමට කටයුතු කරන බව ශ්‍රී ලංකා සිනමා අධ්‍යක්ෂවරුන්ගේ සංසදය පවසයි.එම වැඩමුළු ජාත්‍යන්තර කීර්තියට පත් සිනමා ප්‍රවීණයන් විසින් මෙහෙයවනු ලබයි.එහි පළමු කුසලතා වැඩමුළුව සැප්තැම්බර් 03 වැනි දින පැවැත්වෙන අතර එය ‍ෙමහෙයවනු ලබන්නේ සම්මානලාභී ඉන්දීය සිනමා අධ්‍යක්ෂ සහ සිනමාවේදී රාජිව් රවී විසිනි. “කැමරාව සමඟ රීති බිඳ දැමීම” යනුවෙන් නම් කර ඇති අතර එම වැඩමුළුව සිනමා ශිල්පය හදාරන ශිෂ්‍යයන්ට, නව පරපුරේ කැමරා ශිල්පීන්ට වැඩදායක වනු ඇත.“සිනමාවේ චලන රූප අධ්‍යක්ෂණය” (Directing the moving images in cinema) යනුවෙන් නම් කර ඇති වැඩමුළුව මෙහෙයවන්නේ කෑන්ස් සම්මානලාභී මෙක්සිකානු සිනමා අධ්‍යක්ෂ කාලෝස් රෙගදාස් (Carlos Reggadas) විසිනි.මෙම වැඩමුළුව අදියර දෙකකින් පැවැත්වෙන අතර, පළමු වැඩමුළුව 2014 සැප්තැම්බර් 04 වැනි දිනත්, දෙවන වැඩමුළුව 2014 සැප්තැම්බර් 05 වැනි දිනත් පැවැත්වෙනු ඇත. මෙම වැඩමුළුව සඳහා තෝරාගනු ලබන ශිෂ්‍යයන්ට එම අදියර දෙකට ම සහභාගි වීමේ අවස්ථාව හිමිවනු ඇත. මෙය රෙගදාස් ගේ පළමු ශ්‍රී ලංකා සංචාරය වන අතර, මෙහිදී ඔහු විසින් පවත්වනු ලබන ‍ඉහත වැඩමුළුව ඔහු විසින් ආසියානු රටක දී මෙහෙයවනු ලබන පළමු කුසලතා ප්‍රවර්ධන වැඩමුළුව ද වේ.මෙම වැඩමුළු මාලාවේ අවසාන වැඩමුළුව බර්ලින් සහ ඩුබායි ජාත්‍යන්තර සිනමා උළෙලවල් සඳහා ඉන්දියානු/ දකුණු ආසියානු සිනමාව පිළිබඳ උපදේශක, ප්‍රවීණ සිනමාවේදී සහ සිනමා විචාරක මීනක්ෂි ෂෙදේ (Meenakshi Shedde) ගේ මෙහෙයවීමෙන් 2014 සැප්තැම්බර් 05 වැනි දින පැවැත්වෙනු ඇත.“යහපත් තිරරචනය සහ සිනමා උළෙල මූලෝපායයන්” (Better Screenplays and Festival Strategies) යනුවෙන් නම් කර ඇති මෙම වැඩමුළුව, ඊට සහභාගි වන සියල්ලන්ටම ප්‍රඥාපූර්ණ අත්දැකීමක් වීම නිසැක වන්නේ, මීනාක්ෂි ෂෙදේ විසින් සංකීර්ණ සහ උද්වේගකර ලෝක සිනමාව විචක්ෂණශීලී ලෙස විමර්ශනය කිරීමට සිය ශිෂ්‍යයන්ට මඟපෙන්වනු ඇති බැවිනි.කුසලතා ප්‍රවර්ධන වැඩමුළු සඳහා වන අයදුම්පත් සහ ඒවා ඉදිරිපත් කිරීම සඳහා නියමිත අවසාන දිනය ඇතුළු අවශ්‍ය සියලු තොරතුරු www.iffcolombo.com වෙබ් අඩවියට පිවිසීමෙන් ලබාගත  හැක.කොළඹ ජාත්‍යන්තර සිනමා උළෙලට සමගාමීව පැවැත්වෙන මෙම වැඩමුළු මාලාව Digital Film Academy සහ Agenda 14 සමඟ ඒකාබද්ධව සංවිධානය කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081310</link>
    <topic>සබරගමු සරසවි සිසුවා තමාටමප්‍රහාරයක් එල්ල කරගෙන</topic>
    <author>විජයානි එදිරිසිංහ</author>
    <content>සබරගමුව විශ්වවිද්‍යාලයේ සිසුවකුට මීට දින කිහිපයකට ඉහතදී යම්කිසි පිරිසක් විසින් පහර දුන් බවට කර තිබූ පැමිණිල්ල විභාග කළ කොළඹ ත්‍රස්ත විමර්ශන ඒකකය එම පහරදීම එම සිසුවා විසින්ම සිදු කරගත් එකක් බව අනාවරණය කරගෙන තිබේ.එම පහරදීම ඔහු විසින්ම කරගත් එකක් බවට ඔහු පොලිසිය ඉදිරියේ පාපොච්චාරණයක් කර තිබිණි. සබරගමුව විශ්වවිද්‍යාලයේ සමාජ විද්‍යා හා භාෂා පීඨයේ පළමු වසරේ සිසුවකු වූ චන්ද්‍රකුමාර් සුදර්ශන් නැමැත්තා මේ සිද්ධියට ලක්ව සිටින අයයි.පසුගිය 3 වැනිදා රාත්‍රියේ ඔහුට යම් පිරිසක් පහරදීමක් සිදු කළ බවට බලන්ගොඩ පොලිසියට පැමිණිල්ලක් කර තිබුණි. ඒ පිළිබඳ මූලික විමර්ශණ පැවැත්වීමේදී පොලිසියට සැකයක් ඇතිවී තිබූ අතර පසුව ත්‍රස්ත විමර්ශන අංශය පරීක්ෂණ සිදු කර තිබුණි. පසුව ඔහු යම් කිසි කූඨ උපක්‍රමයක් මත මේ පහරදීම ඔහු විසින්ම සිදු කරගෙන ඇති බව අනාවරණය විය. ඒ සඳහා යොදා ගත් පොලු බ්ලේඩ් තලද සොයාගෙන තිබුණි.මේ පහරදීමේ සිද්ධිය යාපනය හා සෙසු විශ්වවිද්‍යාල අතරද නොසන්සුන්තාවයක් ඇති කිරීමට හේතුවී තිබූ අතර ඒ පිළිබඳ ත්‍රස්ත විමර්ශන අංශය දිගින් දිගටම පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081311</link>
    <topic>තරුණයන් වෙනුවෙන් ආණ්ඩුව ගෙන යනවැඩපිළිවෙළට තරුණ ප්‍රජාවගේ ප්‍රසාදය</topic>
    <author>චමීර ඇල්ලදෙණිය, ලුනම සමූහ හම්බන්තොට දිස්ත්‍රික් සමූහ තිස්සමහාරාම විශේෂ හම්බන්තොට සිට</author>
    <content>ශ්‍රී ලංකාවේ තරුණ ප්‍රජාව වෙනුවෙන් රජය ගෙන යන වැඩපිළිවෙළට සමස්ත ලෝක තරුණ ප්‍රජාවගේ ප්‍රසාදය මහින්ද රාජපක්ෂ මහතා ප්‍රමුඛ රජයට හිමිවන බව පොදු රාජ්‍ය මණ්ඩලීය තරුණ වැඩසටහනේ ව්‍යාපෘති කළමනාකරු ලේන් රොබින්සන් මහතා අවධාරණය කළේය.පොදු රාජ්‍ය මණ්ඩලීය තරුණ සමුළුවේ ආසියානු කලාපය වෙනුවෙන් වෙනම කමිටුවක් පිහිටුවිය හැකි හොඳම රට ශ්‍රී ලංකාව බව කී රොබින්සන් මහතා එම අභියෝගය දැනටමත් වත්මන් රජය භාරගෙන ඇති බව ද අනාවරණය කළේය. පොදු රාජ්‍ය මණ්ඩලීය තරුණ කවුන්සිලයේ මහලේකම් කාර්යාලය ස්ථාපිත කිරීම වෙනුවෙන් හම්බන්තොට ඊයේ (12) පැවැති උත්සවයට එක්වෙමින් ඒ මහතා මෙම අදහස් පළ කළේය.වත්මන් රජය තරුණයන් වෙනුවෙන් විශාල වශයෙන් ආයෝජනය කර ඇති බවත් අනෙක් රටවල්වලට ද එය ආදාර්ශයක් බවත් කී කළමනාකාරවරයා ශ්‍රී ලාංකේය තරුණයා සවිගැන්වීමට රජය ගෙන යන වැඩපිළිවෙළ පිළිබඳ ප්‍රසාදය පළ කළේය.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, විදේශ කටයුතු ඇමැති මහාචාර්ය ජී එල් පීරිස්, පාර්ලිමේන්තු මන්ත්‍රී නාමල් රාජපක්ෂ, තරුණ සේවා සභාවේ සභාපති ලලිත් පියුම් පෙරේරා මහත්වරු ඇතුළු විදේශීය පිරිසක් ද මෙම අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081312</link>
    <topic>ගල්කිස්ස උසාවියට සමීපයෙන් විනිසුරු නිවාස සංකීර්ණයක්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකා අධිකරණ සේවා සංගමයේ සාමාජික විනිසුරුවන්ගේ නිවාස ගැටලුවට විසඳුමක් ලෙස මහල් නිවාස සංකීර්ණයක් ගල්කිස්ස උසාවියට සමීපව ඉදිකිරීමට රජය තීරණය කරයි.රාජ්‍ය ආරක්ෂක හා නාගරික සංවර්ධන අමාත්‍යාංශය මෙම යෝජනාව රජය වෙත ඉදිරිපත් කර ඇත.උපරිම මහල් 12 කින් ඉදිකිරීමට නියමිත මෙම මහල් නිවාස සංකීර්ණය ගාලු පාර හෝටල් පාර අතර ගල්කිස්ස උසාවි සංකීර්ණයට යාබද පිහිටි පර්චස් 87 ක බිම් කොටසක ඉදිකරනු ඇත.වර්ග අඩි 750 කින් යුත් නිවාස ඒකක 50 හෝ 60 කින් නිමකිරීමට නියමිත මෙම මහල් නිවාස සංකීර්ණය සඳහා රුපියල් මිලියන 500 මුදලක් වැය වනු ඇතැයි අපේක්ෂා කෙරේ.මෙම නිවාස සංකීර්ණය ඉදිකරනු ලබන භූමිය පැරණි මහේස්ත්‍රාත් බංගලාව පිහිටි භූමිය වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081313</link>
    <topic>කොටුව දුම්රිය පොළට නුදුරින්ප්‍රවාහන මධ්‍යස්ථානයක්</topic>
    <author>ක්‍රිස්ටි මහේෂ් ද සිල්වා</author>
    <content>පිටකොටුව පෞද්ගලික බස් නැවතුම්පොළ හා ලංකා ගමනාගමන මණ්ඩල නැවතුම්පොළ ඒකාබද්ධ කරමින් කොළඹ කොටුව දුම්රිය ස්ථානයට නුදුරුව ප්‍රවාහන මධ්‍යස්ථානයක් ඉදිකිරීම සඳහා රජය තීරණය කර තිබේ.කොළඹ ජාත්‍යන්තර මට්ටමේ වානිජ කේන්ද්‍රස්ථානයක් ලෙස සංවර්ධනය කිරීමේ රජයේ ප්‍රතිපත්තිය යටතේ‍ මෙය ඉදිකරයි. මෙම ප්‍රවාහන මධ්‍යස්ථානයට කොටුව දුම්රිය ස්ථානය ඒකාබද්ධ කරමින් යෝජිත ප්‍රවාහන පර්යන්තය ඉදිකිරීම සඳහා සුදුසුම ස්ථානය ලෙස තෝරාගෙන ඇත්තේ මැනිං වෙළෙඳපොළ පිහිටි භූමියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081314</link>
    <topic>බුද්ධිමය දේපළ පනතසංශෝධනයට පියවර</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකාවේ භූගෝලීය දර්ශකවල ආරක්ෂාව තහවුරු කිරීම සඳහා 2003 අංක 36 දරන බුද්ධිමය දේපළ පනත ඉදිරියේදී සංශෝධනය කිරීමට යයි.ශ්‍රී ලංකාවේ භූගෝලීය දර්ශකයන් සහිත භාණ්ඩ නිෂ්පාදනකරුවන් සහ අපනයනකරුවන් මුහුණපාන ගැටලු නිරාකරණය කර ශ්‍රී ලංකාවේ භූගෝලීය දර්ශක ආරක්ෂා කිරීම සඳහා ක්‍රමවේදයක් සකස් කිරීමට කර්මාන්ත හා වානිජ කටයුතු අමාත්‍යාංශය ඉදිරියේදී අපේක්ෂා කරයි.එම ක්‍රමවේදය සකස් කිරීමට කර්මාන්ත හා වානිජ කටයුතු අමාත්‍යාංශය මඟින් බුද්ධිමය දේපළ කාර්යාංශය උපදේශන සභාවේ සාමාජිකයන් හා රජයේ විවිධ දෙපාර්තමේන්තුවල නිලධාරීන්ගෙන් ද සමන්විත ක්‍රියාකාරී කමිටුවක් පත් කර තිබේ.මෙම ක්‍රමවේදය සකස් කිරීමේ යෝජනාව රජය වෙත ඉදිරිපත් කර ඇත්තේ කර්මාන්ත හා වානිජ කටයුතු අමාත්‍ය රිෂාඩ් බදියුදීන් මහතාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081315</link>
    <topic>ලෝක සෞඛ්‍ය සංවිධානය ඉබෝලා වෛරසය හදිසිතත්ත්වයක් ලෙස ප්‍රකාශකෙරේ</topic>
    <author>සන්ධ්‍යා කරුණාරත්න</author>
    <content>ඉබෝලා වෛරසය ජාත්‍යන්තර මහජන සෞඛ්‍ය හදිසි තත්ත්වයක් බව ලෝක සෞඛ්‍ය සංවිධානය මගින් ප්‍රකාශයට පත් කර ඇතැයි සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල ‍මහතා පවසයි.මේ වෛරසය මෙරටට ඇතුළුවීම වැළැක්වීම සඳහා රජය මගින් ගතයුතු සියලු පියවර මේ වන විට ගෙන ඇති බව ද ඒ මහතා ප්‍රකාශ කළේය.රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවක් අමතමින් ඒ මහතා මේ බව පෙරේදා (11) පැවැසුවේය.කටුනායක ගුවන්තොටුපොළේ පැය 24 ම ක්‍රියාත්මක විශේෂ සෞඛ්‍ය ඒකකයක් පිහිටුවා ඇති බවත් වෛද්‍යවරුන් හා මහජන සෞඛ්‍ය පරීක්ෂකවරුන් එහි සේවයේ නියුතු බවත් ඔහු පැවැසුවේය.වෛරසය ව්‍යාප්තව ඇති රටවලින් පැමිණි පුද්ගලයකු හඳුනාගතහොත් මුල්ලේරියාව උණ රෝහලට (IDH) ඇතුළත් කිරීම සඳහා විශේෂිත ගිලන් රථයක් යොදා ඇති බවත් රෝහල් කාර්ය මණ්ඩලය වෛරසයෙන් ආරක්ෂා කර ගැනීමට විශේෂිත උපකරණ ලබා දී ඇති බවත් ඒ මහතා ප්‍රකාශ කළේය.වෛරසය ශරීර ගත වූවකු හිසරදය, වමනය, පාචනය, එක්වර උණ රෝගය වැළඳීම, සිරුරේ වේදනාව යනාදී මූලික රෝග ලක්ෂණවලින් පෙළේ.ඉබෝලා වෛරසය වැළඳුණු ප්‍රථම පුද්ගලයා පසුගිය ජූලි මාසයේ වාර්තා වූ අතර මේ වෛරසය ශරීරගත වන පුද්ගලයන්ගෙන් සියයට 90 දෙනකුම මරණයට පත් වේ.වෛරසය ශරීර ගත වූ පුද්ගලයකුගේ ශ්‍රාවය මගින් තවත් පුද්ගලයකුට මේ වෛරසය බෝ වීම සිදු‍ වේ.මේ වෛරසය මර්දනය කිරීමට මේ වන තෙක් කිසිදු ඖෂධයක් හෝ එන්නතක් සොයා ගෙන නොමැති බව ද වෛද්‍ය මහීපාල මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081316</link>
    <topic>ශ්‍රී ලංකාවට ආවේණික වඳවීයනදන්කුඩ පෙතියා අභිජනනය කෙරේ</topic>
    <author>මානෙල් පුෂ්ප කුමාරි</author>
    <content>ශ්‍රී ලංකාවට ආවේණික වඳවීයාමේ තර්ජනයට ලක්ව ඇති දන්කුඩ පෙතියා (Dawkinsia Srilankensis) මත්ස්‍ය විශේෂය දෙහිවල ජාතික සත්ත්වෝද්‍යානයේ දී අභිජනනය කර සංරක්ෂණය කිරීමේ ව්‍යාපෘතියක් ආරම්භකර තිබේ.මෙම මත්ස්‍ය විශේෂය රතු දත්ත වාර්තාවට අනුව අතිශය ලෙස වඳවීයාමේ තර්ජනයට ලක්ව ඇති බව පෙන්වා දී ඇත.වැඩිහිටි දන්කුඩ පෙතියන් අනෙකුත් Dawkinsia ගෝත්‍රයට අයත් මසුන්ගෙන් වෙන්කර හඳුනාගන්නේ ප්‍රමුඛව දක්නට ඇති කළු පැහැති සිරස් රේඛා වලිනි.මෙම සිරස් රේඛා ශරීරයේ ඉදිරියේ සිට පිටුපස දක්වා පිහිටා ඇත. පරිනත වූ පිරිමි මත්ස්‍යයන්ගේ පෘෂ්ඨිය වරලේ පැහැදිලිව පිටතට විහිදුණු කිරණ දක්නට ඇත. මෙම මසුන් විශේෂය සෙන්ටිමීටර් 9 සිට 10 දක්වා වර්ධනය වෙයි.දන්කුඩ පෙතියා නකල්ස් කඳුකරයේ නැඟෙනහිර බෑවුමේ සීමිත ව්‍යාප්තියක් පෙන්නුම් කරයි. මේ මත්ස්‍යයාට වන තර්ජනය හඳුනාගත් සත්ත්වෝද්‍යාන දෙපාර්තමේන්තුව මොවුන් ඉතා සාර්ථකව අභිජනනය කර පැටවුන් දහසකට අධික ප්‍රමාණයක් බෝ කර ගැනීමට හැකියාව ලැබී තිබේ.පර්යේෂණ හා තොරතුරු එක්රැස් කිරීමෙන් අනතුරුව ස්වභාවික ආරක්ෂිත පරිසරයට මේ මසුන් නිදහස් කිරීමට ඇති හැකියාව සොයා බලන බවද සත්ත්වෝද්‍යාන දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081317</link>
    <topic>කුණු කෑම අලෙවි කළ3236කට වැඩ වරදී</topic>
    <author>සන්ධ්‍යා කරුණාරත්න</author>
    <content>මිනිස් පරිභෝජනයට නුසුදුසු ආහාර අලෙවි කළ පුද්ගලයන්3236ක් අත්අඩංගුවට ගත් බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි. රට පුරා ආහාර අලෙවි කරන ස්ථාන 27,710 ක් පරීක්ෂා ‍කිරීමෙන් මේ පිරිස අත්අඩංගුවට ගත් බවත් නිවේදන 2604 ක් නිකුත් කළ බවත් සංගමය ප්‍රකාශ කරයි.නඩු පැවරීම් 2896 ක් සහ මිනිස් පරිභෝජනයට නුසුදුසු ආහාර අලෙවි කළ ස්ථාන අටක් වසා දැමීම සිදු කළ බව ද එම සංගමය පවසයි. මිනිස් පරිභෝජනයට ගන්නා ආහාර සුරක්ෂිතව ඔවුන්ට ලබාදීමේ අරමුණෙන් මේ පරීක්ෂා කිරීම් සිදු කළ බවත් නිරෝගී සම්පන්න ජනතාවක් බිහි කිරීම මේ පරීක්ෂා කිරීමෙහි අරමුණ බවත් සංගමය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081318</link>
    <topic>ඉකුත් වසර පහේ අලි පහරදීමෙන්පුද්ගලයන් 67ක් මරුට</topic>
    <author>වයඹ පළාත් සංචාරක සේන ඉදිරිසිංහ</author>
    <content>වනජීවී සංරක්ෂණ වැඩසටහන යටතේ ලබා ගත් දත්තවලට අනුව වැඩිම මිනිස් ජීවිත හානිවීම වාර්තා වී ඇත්තේ ඉකුත් වසරේ බව කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා ප්‍රකාශ කළේය.2009 වසරේ සිට 2014 වසර දක්වා වන අලි ප්‍රහාරවලින් කුරුණෑගල දිස්ත්‍රික්කයේ පුද්ගලයන් 67 දෙනකු මියගොස් ඇත.මේ කාලවකවානුවේ ජීවිතක්ෂයට පත්වූ වන අලින්ගේ සංඛ්‍යාව 53 දෙනකු බව ද වාර්තාවේ. එමෙන්ම දේපළ හානි 47 කි.පවතින වන අලි - මිනිස් ගැටුම නිමකිරීම පිණිස ජනාධිපතිතුමාගේ උපදෙස් පරිදි කුරුණෑගල දිස්ත්‍රික්කයට රුපියල් මිලියන 149.1 ක මුදලක් ආර්ථික සංවර්ධන අමත්‍යාංශය ඇස්තමේන්තු කර ඇති අතර මේ වන විට එයින් රුපියල් මිලියන 85 ක් ලබා දී ඇති බව ද දිස්ත්‍රික් ලේකම්වරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081319</link>
    <topic>එජාපයේ විනය කමිටුවට වාරණ නියෝග 6ක්</topic>
    <author>රෝෂන් තුෂාර</author>
    <content>එක්සත් ජාතික පක්ෂය ප්‍රාදේශිය සභා මන්ත්‍රිවරුන් සය දෙකකුට එරෙහිව කැඳවා ඇති විනය පරික්ෂණ පැවැත්වීම හෝ පක්ෂයෙන් නෙරපීම වළක්වමින් , පක්ෂ නායක රනිල් වික්‍රමසිංහ පක්ෂ මහලේකම් තිස්ස අත්තනායක ඇතුළු පක්ෂයේ විනය කමිටුවට වාරණ නියෝග හයක් කොළඹ දිසා අධිකරණය නිකුත් කළේය. මෙම වාරණ නියෝග ලබන 22 දින දක්වා ක්‍රියාත්මක වේ.එජාප ප්‍රාදේශීය සභා මන්ත්‍රිවරුන් හය දෙනකු රනිල් වික්‍රමසිංහ මහතා ඇතුළු පක්ෂ විනය කමිටුව විත්තිකරුවන් කරමින් පැවරූ නඩු හයක් සලකා බැලීමෙන් පසුව කොළඹ ප්‍රධාන දිසා විනිසුරු සුජාතා අලහප්පෙරුම මහත්මිය මේ වාරණ නියෝග නිකුත් කළාය.විත්තිකරුවන්ට අතුරු තහනම් දැන්වීම් හා නොතිසි නිකුත් කළ දිසා විනිසුරුවරිය ලබන 22 දින අධිකරණයේ කරුණු දක්වන ලෙසටද නියෝග කළාය.එක්සත් ජාතික පක්ෂය කැඳවා ඇති විනය පරික්ෂණ සාධාරණ යුක්ති ධර්මයන්ට පටහැනි බව සඳහන් කරමින් ගම්පහ, මාතලේ හා කුරුණැගල දිස්ත්‍රික්කවල ප්‍රාදේශීය සභා හතරක මන්ත්‍රිවරුන් හය දෙනකු මේ පැමිණිලි හය ඉදිරිපත් කර තිබිණි.මිනුවන්ගොඩ ප්‍රාදේශීය සභාවේ අජිත් ඩෙස්මන් සිල්වා දියනාදුර, චන්දික නාරනාපිටිය, රත්තොට ප්‍රාදේශීය සභාවේ ඩී.ජී. තිලක කුමාරසිරි, මීරිගම ප්‍රාදේශීය සභාවේ ආර්. ඒ.දර්ශන සනත් රණසිංහ, තිලක් අශෝක, හා වාරියපොළ ප්‍රාදේශීය සභාවේ සෙනරත් පුෂ්ප කුමාර ප්‍රාදේශීය සභා මන්ත්‍රිවරු මේ නඩු හය පැවරූහ.පැමිණිලි වෙනුවෙන් පෙනී සිටි නීතිඥ ඉසුරු බාලපටබැඳි මහතා කරුණු දක්වමන් කියා සිටියේ, එක්සත් ජාතික පක්ෂය විනය පරික්ෂණ කැදවමින් ඉදිරිපත් කර ඇති චෝදනා සාධාරණ යුක්ති ධර්මයට පටහැනි බවය.එක්සත් ජාතික පක්ෂයේ ක්‍රියාකාරිකම්වලට සක්‍රීයව දායක ‍නොවීම පදනම් කර ගනිමින් විනය පරික්ෂණ කැඳවා සිය පක්ෂ සාමාජිකත්වය අහෝසි කිරීම තමන්ට අගතිදායක බවත් ය. කරුණු සළකා බැලු විනිසුරුවරිය විත්තිකරුවන්ට වාරණ නියෝග නිකුත්කර අතුරු තහනමක් නිකුත් නොකිරිමට හේතු ඇත්නම් ලබන 22 දා අධිකරණයට කරුණු දක්වන ලෙසටද නියෝග කළාය.පැමිණිලි වෙනුවෙන් නීතිඥ පුලස්ති රූපසිංහ මහතා ද පෙනී සිටියේය.නඩු විභාගය ලබන 22 දින ආරම්භ කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081320</link>
    <topic>කසළ තේ ‍කිලෝ 70,000 සහ සැකකරුවන් 5ක් අත්අඩංගුවට</topic>
    <author>රක්ෂණ ශ්‍රියන්ත සහභක්ති ධර්ප්‍රිය මෙන්ඩිස්</author>
    <content>විශේෂ කාර්ය බලකාය මගින් ඊයේ(12) කැලණිමුල්ල සහ කොළොන්නාව යන ප්‍රදේශවලදී සිදුකරන ලද විශේෂ මෙහෙයුමකින් කසළ තේ ‍කිලෝ හැත්තෑදහසක පමණ තොගයක් සහ සැකකරුවන් පස් දෙනකු අත්අඩංගුවට ගෙන ඇත.පොලිස් විශේෂ කාර්ය බලකා බුද්ධි අංශයට ලැබුනු තොරතුරු මත මෙම වැටලීම සිදුකර ඇති අතර එහිදී කැලණිය එගොඩමුල්ල ප්‍රදේශයේ ගබඩාවක තිබී කසළ තේ කිලෝ පනස් පන්දහසක් අත්අඩංගුවට ගෙන තිබේ. මේ කසළ තේ, කුකුළු කෑම අසුරනවල අසුරා තිබී ඇත.කැලණිමුල්ල ප්‍රදේශයේ ලොරි රථයකින් ප්‍රවාහනය කරමන් තිබූ කසළ තේ කිලෝ පන්දහසක් සහ සැකකරුවකු අත්අඩංගුවට ගෙන ඇති අතර කැලණිමුල්ල ප්‍රදේශයේම ගබඩාවක තිබූ කසළ තේ කිලෝ හත්දහස් පන්සියයක් සමඟ සැකකරුවකු අත්අඩංගුවට ගෙන තිබේ.මෙම කසළ තේ භාවිතයට කිසිසේත්ම සුදුසු නොවන ඒවා වන අතර ඒවා ගබඩා කර තිබී ඇත්තේද ඉතා අපිරිසිදු හා සෞඛ්‍යයට අහිතකර ස්ථානවල දී බවත් මේ කිසිදු කසළ තේ ඇසුරුමක ඒවා පිළිබඳ අදාළ කිසිදු සටහනක් හෝ නොතිබූ බව විශේෂ කාර්ය ‍බලකාය පවසයි.විශේෂ කාර්ය බලකා අණදෙන නිලධාරි ජ්‍යෙෂ්ඨ පොලිස් අධිකාරී රංජිත් පෙරේරා මහතාගේ අධීක්ෂණය යටතේ පොලිස් විශේෂ කාර්ය බලකා බුද්ධි අංශයේ අධ්‍යක්ෂ පොලිස් අධිකාරී ටී.එස්.හජ්ජි මහතාගේ උපදෙස් මත බුද්ධි අංශයේ ස්ථානාධිපති පොලිස් පරික්ෂක නදීක සිල්වා ඇතුළු නිලධාරීන් පිරිසක් මෙම වැටලීම සිදුකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081321</link>
    <topic>ඉදිරියේදී වයඹ පළාතෙන් නව මේසන්වරු 5.000ක් බිහිකිරීමට කටයුතු කරනවා</topic>
    <author>භක්ති ධර්මප්‍රිය මෙන්ඩිස්</author>
    <content>ඉදිරි වසරේදී එනම් 2015 දී වයඹ පළාතේ නව මේසන්වරු 5.000ක් බිහිකිරීමට කටයුතු කරන බව වයඹ ප්‍රධාන අමාත්‍යාංශය සැලසුම් කර ඇත. මේ වන විට වයඹ පළාතේ සිටින මේසන්වරුන්ගේ වෘත්තීය තත්ත්වය හොඳ පුහුණු මට්ටමක නොමැති බවත් ඔවුන්ටද මනා පුහුණුවක් ලබා දිය යුතු බවත් වයඹ පළාත් මහ ඇමැති දයාසිරි ජයසේකර මහතා ඊයේ(12)දිනමිණට ප්‍රකාශ කළේය.වයඹ පළාතේ 17,000 කට වැඩි ප්‍රමාණයක් මේසන්වරු ඉන්නවා. ඒ අතරින් 85% ක්ම වෘත්තීය පුහුණුව ලබලා නෑ.මෙහි ලොකු වටිනාකමක් තියනවා. ඒ අනුව අපේ මේසන් ශිල්පීන් 17,000 දෙනාට හොල්සිම් ආයතනයත් එක්ක එකතුවෙලා මේ වෘත්තීය පුහුණුවක් ලබා දීමටද අපේක්ෂා කරන බව ඇමැතිවරයා පැවසීය.ඇමැතිවරයා මෙසේද කීය.සෑම ප්‍රාදේශීය ලේකම් කොට්ඨාසයක ම නිපුණතා නිලධාරීන් ඉන්නවා. මම එයාලා එක්කත් කතා කරා. ඒ දේවල් වෙනුවෙන් මේ පළාතේ ක්‍රමානුකුල නායකත්වයක් තිබ්බේ නෑ. විවිධ ක්‍ෂේත්‍රවල ඉන්න අය 40,000ක් පමණ ඉන්නවා. මේසන්වරු, වඩුවැඩකරුවන්, ජල නළ සවිකරන්නන් 2009 දී අපේ ප්‍රධාන ලේකම් ජයන්ත විජේරත්න මහතා වයඹට වෘත්තීය පුහුණු සැලැස්ම හදලා තිබුණා. පොත් හදනවා. වියදම් කරනවා. හැබැයි එව්වා ක්‍රියාත්මක කරලා තිබ්බේ නෑ. මේ පටගත්ත වැඩපිළිවෙළ අපි නතරකරන්නේ නැතිව ඉස්සරහට අරගෙන යන්න ඕනේ. අද ගොඩක් තරුණ තරුණියෝ ගම්වල, හන්දි ගානේ, බෝක්කු ගානේ රස්තියාදු වෙනවා.ආණ්ඩුවේ රක්ෂා තමයි ඉල්ලන්නේ. මෙතන ඉන්න නිලධාරීන් පවා පහළ තැනක ඉඳලා තමයි මෙතෙන්ට ඇවිත් තියෙන්නේ. මම විශ්වවිද්‍යාලයේ යන්න කලින් අවුරුදු 3ක් පෝලිමේ හිටියා. ඒ කාලයේ 88, 89 කියන්නේ භීෂණය පැවති යුගයක්. ඒ කාලයේ මම රුපියල් 1000 ක පඩියටත් වැඩ කරලා තියනවා. ඒත් අද සමහර අය බලන්නේ දේශපාලඥයෝ පස්සේ ගිහින් පියන් තනතුරක් හරි ගන්න.වැඩ කළ හැකි අපේ සමස්ත ප්‍රමාණය 80,000ක් පමණ ඉන්නවා. පළමුව අපි ආසනයක් ආසනයක් ගානේ ගිහින් මේ ශිල්පීන්ව පුහුණු කරන වැඩපිළිවෙළ කරන්නේ. ඔවුන්ට හැකිවෙනවා සහතිකයක් ගන්න. පිටරට රැකියාවකට යන්න වුණත් ඒ සහතිකය ප්‍රයෝජනවත් වෙනවා. ඒ වගේම ගොඩක් අය ගන්න පඩිය ගැන හිතන්නේ නෑ.නම හදාගන්න හැටි තමා හිතන්නේ. මේසන් බාස් කියනවට කැමති නෑ. අශ්වයා , ජිරාෆ් තරම් උස නැති වුණාට අශ්වයාව පන්නන්න අපි උදව් කරන්න ඕනේ. අද ක්‍ෂේත්‍රයේ රැකියා තියනවා. උදව් කරන්න අපිට මුදල් තියනවා. ඕස්ට්‍රේලියාවේ ගිහින් බලන්න. අනෙක් රටවල් බලන්න. ඒ වගේම 2016 වන විට අපිට හෝටල් ක්‍ෂේත්‍රයට ලක්ෂ 5ක් ඕනේ. දැනට ඉන්නේ ලක්ෂයයි. හෝටල් 300ක් අපි ඉදිකරනවා. අපිට එවිට සංචාරක ව්‍යාපාරය දියුණු කරන්න පුළුවන්.තරුණ තරුණියන් රජයේ රක්ෂා හොයාගෙන ගිහින් අමාරුවේ වැටෙන්නේ නැතිව වෘත්තීය පුහුණු මට්ටමින් තමන්ගේ දෙයක් කරගන්න. සෑම ප්‍රාදේශීය ලේකම් කොට්ඨාසයකට ම මේ වැඩසටහන ව්‍යාප්ත කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=n14081322</link>
    <topic>විභාග කොමසාරිස්ට ඇති බළයෙන්ජගත්-ඩැනී මණ්ඩලයෙන් ඉවත් කළා</topic>
    <author>සුභාෂිණී සේනානායක</author>
    <content>ජගත් බණ්ඩාරණායක සහ ඩැනී අතපත්තු යන මහත්වරුන් දෙදෙනා ප්‍රශ්න පත්‍ර සකස් කිරීමේ මණ්ඩලයෙන් ඉවත් කිරීම විභාග කොමසාරිස් ජනරාල්වරයාට විභාග පනතින් පැවරෙන බලතල යටතේ සිදු කළ ක්‍රියාවක් බවත් විභාග ක්‍රියාවලිය දේශපාලනීකරණය කිරීමට තමන් දායක වී නැති බවත් අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී පසුගිය (05) දා ප්‍රකාශ කළේය.ප්‍රසිද්ධ විභාග සහ ප්‍රශ්න පත්‍ර සකසන මණ්ඩලවල සාමාජිකයන් සම්බන්ධයෙන් එක්සත් ජාතික පක්ෂ පාර්ලිමෙන්තු මන්ත්‍රි අකිල විරාජ් කාරියවසම් මහතා පසුගිය(05) දා පාර්ලිමේන්තුවේදී ඇසු ප්‍රශ්නයට පිළිතුරු දෙමින් ඇමැතිවරයා මෙම ප්‍රකාශ සිදු කළේය.ඇමැතිවරයා සිදු කළ ප්‍රකාශය මෙසේය.පසුගිය කාලයේදී අපේ රටේ ප්‍රසිද්ධ විභාග පිළිබඳ හා ප්‍රශ්න පත්‍ර සකස් කරන මණ්ඩලවල සාමජිකයන් ඉවත් කිරිම පිළිබඳ මේ සභාවේ පිළිතුරු දිය නොහැකි පුද්ගලයන්ට හා ආයතනවලට ‍චෝදනා රැසක් ඉදිරිපත් වුණා. ඒ පිළිබඳ කරුණු පැහැදිලි කිරීමට මේ ප්‍රකාශය අධ්‍යාපන ඇමැතිවරයා වශයෙන් මා කරනවා. ශ්‍රී ලංකාවේ ප්‍රසිද්ධ විභාග පවත්වනු ලබන්නේ 1968 අංක 25 දරණ ප්‍රසිද්ධ විභාග පනතට අනුවයි.එම පනතේ විධානවලට අනුව ප්‍රසිද්ධ විභාග සම්බන්ධව වඩා සාධාරණව යුක්ති සහගතව දරුවන්ගේ අනාගතය ගැන වගකීමකින් යුතුව කටයුතු කරන්න උපදේශක කාරක සභාවක් ඇමැතිවරයා වශයෙන් මා පත් කොට තිබෙනවා.එම උ‍පදේශක කාරක සභාවට විභාග කොමසාරිස් ජනරාල්, නියෝජ්‍ය විභාග කොමසාරිස් ජනරාල්, ජාතික අධ්‍යාපන කොමිෂන් සභාවේ සභාපති මහාචාර්ය ලක්ෂ්මන් ජයතිලක, විශ්ව විද්‍යාල ප්‍රතිපාදන කොමිෂන් සභාවේ සභාපති මහාචාර්ය කේ. හිරිඹුරේගම,අධ්‍යාපන අමාත්‍යාංශයේ අතිරේක ලේකම් එස්. විජේරත්න යන අය නිළ බලයෙන් පත්වෙනවා.මේ උපදේශක කාරක සභාවට ඇමැතිවරයා‍ වශයෙන් මා විසින් පත් කරනු ලැබ ඇත්තේ අධ්‍යාපන අමාත්‍යාංශයේ හිටපු ලේකම් එම්. ඩී .ඩී .පීරිස්, අධ්‍යාපන අමාත්‍යංශයේ හිටපු ලේකම් නිමල් බණ්ඩාර, හිටපු විභාග කොමසාරිස් ජනරාල් ස්ටලින් පෙරේරා, කොළඹ විශ්ව විද්‍යාලයේ පරිගණක අංශයේ මහාචාර්ය ගිහාන් වික්‍රමසිංහ, කොළඹ විශ්ව විද්‍යාලයේ අධ්‍යාපන අංශයේ හිටපු පීඨාධිපති ආචාර්ය චන්ද්‍රසේකරන්, විද්‍යෝදය විශ්ව විද්‍යාලයේ හිටපු උපකුලපති ආචාර්ය වර්ණකුලසූරිය යන අය වේ.මේ සියලුම විද්වතුන් ඒ හා සම්බන්ධිත කිසිම චෝදනාවකට තුන් හිතකින් වත් සම්බන්ධ නොවූ පාර්ශ්වයනුයි. විභාග පනතේ 22 වන වගන්තියේ විභාග පැවැත්වීම සම්බන්ධයෙන් අධ්‍යාපන ඇමැතිවරයාට තිබෙන බලතල සඳහන් වෙනවා. විභාග කොමසාරිස් ජනරාල්වරයාට තිබෙන බලතල එම පනතේ 13 වන වගන්තියෙන් සඳහන් වෙනවා. එම පනතේ 20 වන වගන්තියේ ආ කොටසේ මෙසේ සඳහන් වෙනවා.පරික්ෂකයන් විභාග නිරීක්ෂකයන් හා විභාග අපේක්ෂකයන් ප්‍රසිද්ධ විභාග පැවැත්වීමේ කාර්යය සඳහා කිසියම් අවස්ථාවකදී තමා විසින් සේවයේ යොදා ගනු ලබන සියලු තැනැත්තන්ද කෙරෙහි ස්වකීය පරම අභිමතය අනුව විනයානුකූල පාලනයක් ඇති කිරීමට කොමසාරිස්වරයාට බලය තිබෙන බව එහි සඳහන් වෙනවා. පනතට අනුව විනයානකූලව එවැනි සම්බන්ධ තැනැත්තෙක් ගැන කටයුතු කරන්නට කොමසාරිස් වරයාට නීතියෙන් බලය තිබෙනවා.ඇමැතිවරයා වශයෙන් මම විභාග ක්‍රියාවලිය දේශපාලනීකරණය කරන්න තුන්හිතකින්වත් දායක වී නොමැති බව හෘද සාක්ෂියට එකඟවත් අවංකවත් ඉතාම පැහැදිලිව කියා සිටිනවා.දේශපාලන උවමනාවන් අනුව ප්‍රකාශ නිකුත් කළ අයට මා කියා සිටින්නේ විභාග කොමසාරිස්වරයාට ප්‍රශ්න හා ඒවා වෙනස් කරන්නැයි කියා ෆැක්ස් පණිවිඩයක් එවූ බවට හෙට ඔප්පු කළොත් මා විරුද්ධ පක්ෂයේ සියලුම මන්ත්‍රීවරුන්ගෙන් සමාව ගැනීමේ කාර්යය අනිද්දා උදේට ඉෂ්ඨ කරනවා.තමන්ගේ ජීවිත ඉරණම තීරණය කරගැනීම උදෙසා තමයි මිනිසුන් පොදු විභාග වලට පෙනී සිටින්නේ.මගේ දැනුවත්බව අනුව මේ රටේ කිසිදු අධ්‍යාපන ඇමැතිවරයෙක් විභාග දෙපාර්තමේන්තුවේ කාර්යයන් සඳහා මැදිහත් වී නැහැ.පරික්ෂකවරු ඉවත් කරනවා.ජගත් බණ්ඩාරනායක නැමැති ආචාර්යවරයෙක් ඉවත් කිරීම ගැන විභාග කොමසාරිස් ජනරාල්වරයා මා වෙත දන්වා එවා තිබෙනවා. ඒ අනුව 1973 සිට 2004 දක්වා විද්‍යෝදය විශ්ව විද්‍යාලයේ සේවය කර ඇති බණ්ඩාරණායක මහතා විශ්‍රාම යන විට ජ්‍යේෂ්ඨ කථිකාචාර්ය ධුරයක් දරා තිබෙනවා. දැනට විශ්ව විද්‍යාලයේ ඉගෙනීමේ ක්‍රියාවලියෙන් ඉවත් වී වසර 10ක් පමණ වන අතර බණ්ඩාරනායක මහතාගේ වයස අවුරුදු 70ක්. ඔහු දැනට දරුවන් සමග කැනඩාවේ පදිංචිව සිටිනවා.ප්‍රශ්න පත්‍රය සැකසීමේ කාර්යයට පමණක් ඔහු ලංකාවට පැමිණෙනවා. මෙවැනි පරීක්ෂකවරයෙකුට දිවුරුම් ප්‍රකාශයක් අත්සන් කිරීමෙන් පසු කළ නොහැකි බොහෝ කාර්යයන් කිරීම හේතුකොට ගෙන විභාග කොමසාරිස් ජනරාල්වරයා දීර්ඝ කාලයක් ප්‍රශ්න පත්‍ර ප්‍රධාන පරීක්ෂකවරයෙක් ලෙස කටයුතු කළ එතුමාව ඉවත් කර තිබෙනවා.මේ රටේ විශ්ව විද්‍යාලවල උගන්වන්නේ නැති අවසන් වරට‍ ජ්‍යේෂ්ඨ කථිකාචාරය තනතුරක් පමණක් දරපු කෙනෙක්. දැනට කැනඩාවේ සිට ප්‍රශ්න පත්‍ර සැකසීමේ කාර්යයට පමණක් එන කෙනෙක් මේ රටේ දරුවන්ගේ යහපත වෙනුවෙන් විභාග කොමසාරිස් ජනරාල්වරයාට පනත අනුව ඉවත් කරන්න බැරි ඇයි?.එය ප්‍රශ්න කරන්න අපට බලයක් නැහැ.ඊළඟට ඩැනී අතපත්තු මහාචාර්ය තුමා දීර්ඝ කාලයක් ආර්ථික විද්‍යා ප්‍රශ්න පත්‍රය හැදුවා. ඒ පිළිබඳ පුවත් පත් හා මාධ්‍යවලින් චෝදනා රැසක් එල්ල වුණා . එතුමා පොත් දෙකක් ලියලා. ඒ පොත් දෙකේ තියෙන දේවල් ඒ ආකාරයෙන්ම පමණක් පිළිතුරුවලට නිවැරදි ලෙස ලකුණු දුන්නා. එහෙම දීලා ඒ හා සම්බන්ධ වෙනම ප්‍රකාශ 'විදුදැය' කියන පුවත්පතක පළ කරලා , පෞද්ගලික ආයතනවල අනුග්‍රහයෙන් සම්මන්ත්‍රණ රැසක් පවත්වා තිබෙනවා.ඒ පිළිබඳ චෝදනා විභාග කර එතුමා ඉවත් කරලා .වෙනත් අය පත් කර ඇත්තේ විභාග කෙමසාරිස්වරයාගේ පනතේ තිබෙන බලතල අනුවයි. ඕනෑ නම් මේ පිළබඳ මීට වඩා විස්තරාත්මකව කරුණු ඉදිරිපත් කරන්ට මට හැකියාව තිබෙනවා. විභාග කොමසාරිස්වරයාට මේ සභාවට ඇවිත් පිළිතුරු දෙන්න බැහැ. මෙම පනත ක්‍රියාත්මක කිරීමේ බලය තිබෙන්නේ අධ්‍යාපන ඇමැතිවරයා වශයෙන් මටයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408131</link>
    <topic>තාන්දාමලේ මුරුගන් දෙවිදුන්ට පුද සත්කාර...</topic>
    <author>ඡායාරූප-මඩකලපුව සමූහ - ජවුෆර් කාන්</author>
    <content>ඉතිහාසයේ ප්‍රසිද්ධියක් දරන තාන්දාමලේ මුරුගන් දේවාලයේ වාර්ෂික උළෙලේ ඊයේ‍ට (12) අවසන් උත්සවය යෙදී තිබිණි.වසන්ත ශාලා ප්‍රජාව අවසන් වීමෙන් පසු මුරුගන් මාතාව රැගෙන දහස් ගණාවක ජනතාවක් අවසාන උළෙලට එක්ව සිටියහ.මුරුගන් දෙවියන්ගේ පිළිරුව දෝවනය කිරීමෙන් අනතුරුව ජනතාවද ස්නානය කර තමන්ගේ ඉල්ලීම් ඉටු කර ගත්හ. මේ උත්සවයේ දේවාලයේ ප්‍රධාන පූජක එම්. කේ. සච්චිදානන්ද පූජකවරයා ඉටු කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r14081310</link>
    <topic>ලංකාපුර සහ මැදිරිගිරියේ පෞද්ගලික කොන්ත්‍රාත්කරුවන් කරනළිං කැපීම් වහාම අත්හිටුවන්න</topic>
    <author>පොළොන්නරුව විශේෂ - ගාමිණී ඔබේසේකර</author>
    <content>නියඟය බලපවත්වන ප්‍රදේශවල ජනතාවට පානීය ජලය සැපයීම සඳහා ආර්ථික සංවිධාන අමාත්‍යංශය මගින් ලංකාපුර හා මැදිරිගිරිය ප්‍රදේශයේ ඉදිකරනු ලබන ළිං ඉදිකිරීම් සඳහා ප්‍රදේශයේ මහජන සහභාගිත්වයෙන් චක්‍රලේඛයක් මගින් දැනුම් දී තිබුණත්, එම ළිං පෞද්ගලික කොන්ත්‍රාත්කරුවන් මාර්ගයෙන් ඉදිකිරීම් කටයුතු සිදුකර තිබෙන බැවින් එම ළිං කැනීම වහාම අත්හිටුවන ලෙසත්, පරීක්ෂණයක් පවත්වන ලෙස සෞඛ්‍ය ඇමැති මෛත්‍රීපාල සිරිසේන මහතා පැවසීය.පොළොන්නරුව දිස්ත්‍රික්කයේ නියඟයෙන් විපතට පත් ජනතාවට සහන සැලසීම සඳහා පොළොන්නරුව දිස්ත්‍රික් ලේකම් කාර්යාලයේදී පැවැති රැස්වීමක් අමතමිනි.මෙහිදී තවදුරටත් කථා කළ මෛත්‍රීපාල සිරිසේන මහතා මෙසේ කීය. සිංහපුර ප්‍රදේශයේ ජනතාවට පානීය ජලය සැපයීම සඳහා ලක්ෂ 14ක වියදමකින් අඩි 14ක් ගැඹුරු ළිඳක් ඉදිකර තිබෙනවා. මෙවැනි ළිං 14ක් මැදිරිගිරිය හා ලංකාපුර ප්‍රදේශවල ඉදිවෙමින් තිබෙනවා.මේ ළිං ඉදිකිරීම සඳහා රජය මුදල් වෙන් කොට ඇත්තේ මහජනතාවගේ ශ්‍රමදායකත්වයෙන් කරන ලෙසයි. නමුත් මේවා කොන්ත්‍රාත් කරුවන්ට ලබාදීම වැරදියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408132</link>
    <topic>කෝටි13ක බිල් නෝට්ටුමාරු කරන්න යද්දි අල්ලයි</topic>
    <author>වවුනියාව මධ්‍යම විශේෂ</author>
    <content>රුපියල් කෝටි 13ක් වටිනා බිල් නෝට්ටු මාරු කිරීමට තැත් කළ පුද්ගලයන් දෙදෙනකු යාපනය නාවික හමුදාව විසින් අත් අඩංගුවට ගෙන යාපනය පොලිසිය වෙත බාර දී තිබේ.ඇමරිකානු ඩොලර් මිලියනක් පමණ වටිනා මේ බිල් නෝට්ටු මාරු කිරීම සඳහා යාපනය නගරයේ සැරිසරමින් සිටි මේ පුද්ගලයන් නගරයේ ප්‍රසිද්ධ විහාරස්ථානයක සේවකයන් වශයෙන් කටයුතු කරන බවද හෙලිවී තිබේ.සැක කරුවන් යාපනය අධිකරණය වෙත ඉදිරිපත් කිරීමෙන් අනතුරුව ,මහබැංකුව වෙත මේ නෝට්ටු ඉදිරිපත් කර වාර්තාවක් ලබා ගැනීමට නියමිත බව වාර්තාවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408133</link>
    <topic>හොර දහසේ නෝට්ටුතුනක් ගලේවෙලින් සොයාගනී</topic>
    <author>මාතලේ දිස්ත්‍රික් සමුහ</author>
    <content>ලැබුණු ඔත්තුවක් මත ගලේවෙල ලංකා බැංකුව ආසන්නයේ පිහිටි රටබීම හලක් ඉදිරියේ රැදීසිටි පුද්ගලයකු සන්තකයේ තිබී රුපියල් දහසේ ව්‍යාජ නෝටිටු තුනක් ගලේවෙල පොලිසිය විසින් අත්අඩංගුවට ගෙන තිබේ.මෙහිදි කරනලද පොලිස් පරික්ෂණවලදි අණාවරණයවී ඇත්තේ මේ නෝටිටු තුනෙහි අංක එකහා සමාන බවය.එබැවින් මේ මුදල් නෝටිටු ව්‍යාජ ඒවා බවට සැකකරන පොලිසිය මෙය අපරාධ පරික්ෂණ දෙපාර්තමේන්තුව වෙත යොමුකළ යුතු බව සදහන්කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408134</link>
    <topic>තල්විල මාරක රිය අනතුරෙන්ඡායාරූප ශිල්පිනිය මරුට</topic>
    <author>මුන්නේශ්වරම සමහ</author>
    <content>කොළඹ - හලාවත මාර්ගයේ මාරාවිල තල්විල හංදිය අසල දි පෙරේදා ( 11දි ) යතුරු පැදියක ලොරියක් ගැටි සිදු වු අනතුරින් බරපතළ තුවාල ලබා මාරාවිල මුලික රෝහලට ඇතුළත් කළ ජනප්‍රිය වෘත්තිය ජයාරූප ශිල්පිනියක් මිය ගොස් ඇති බව මාරාවිල පොලිසිය කියයි.මෙසේ මියගොස් ඇත්තේ හලාවත සුදුවැල්ල ප්‍රදේශයේ විසු ස්ටිවන්ගේ අනෝජා නමැති 36 වියැති අවිවාහක තරැණියයි.ඇය හලාවත ප්‍රදේශයේ වෘත්තිය ජායාරෑප ශිල්පිනියක ව කටයුතු කළ අතර මංගල ජායාරූප ගැනිමේ දි සුවිශේෂ දස්කම් පා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408135</link>
    <topic>විශ්‍රාම හමුදා සෙබළා නිදන් හාරද්දී මාට්ටු</topic>
    <author>මාලිගයික්කාඩු සමූහ ඇම්. අයි. ඇම්. අස්වර්</author>
    <content>විශ්‍රාම ගිය යුද හමුදා නිලධාරියකු තවත් කණ්ඩායමක් සමඟ නිදන් හෑරීමේදී යුද හමුදා නිලධාරින්ට කොටුවූ බව කින්නියා පොලිසියෙන් වාර්තාවේ. පසුගියදා කින්නියා, පුල්ලියඩි ග්‍රාමයේදී නීතිවිරෝධිව නිදන් හෑරූ හයදෙනකු යුද හමුදාවට ලැබුණු ඔත්තුවකට මේ වැටලීම කර ඇත.අත්අඩංගුවට ගත් සැකකරුවන් උසාවිය වෙත ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408136</link>
    <topic>7.30 පහු වුණොත් ‘නෝ චාන්ස්’</topic>
    <author>ලංකින්ද නානායක්කාර ඉමදුව සමුහ</author>
    <content>ඉමදුව බටේමුල්ල මහා විද්‍යාලයේ විදුහල්පතිනියසිය පාසලට හතහමාරෙන් 7.30 පසුව එන දරුවන්ගෙන් රුපියල් පහක (5)දඩයක් ගහන නිසා අදාළ දරුවන් සහ මවුපියන් අපහසුතාවට පත්ව ඇති බව දකුණු පළාත් සභා ජවිපෙ මන්ත්‍රී නලීන් හේවගේ මහතා පවසයි.ඒ මහතා එසේ කීවේ ඊයේ (12 ) පැවති දකුණු පළාත් සභා රැස්වීමට සහභාගී වෙමිනි. දකුණු පළාත් සභා රැස්වීම සභාපති සොමවංශ කෝදාගොඩ මහතාගේ ප්‍රධානත්වයෙන් දකුණු පළාත් සභා ශ්‍රවනාගාරයේ දී පැවැත්විණි. මෙහි දී වැඩිදුරටත් අදහස් දැක් වු මන්ත්‍රීවරයා මෙසේද කීය.වැස්ස දවසට පරක්කුවෙලා එන ළමයත්, හදිස්සියේ බසයක් පරක්කුවෙන ළමයටත් මේ දඩ මුදල් ගෙවන්න වෙලා. මේ දඩ මුදල් කෙහේට යනවා ද කියලත් ප්‍රශ්නයක් තියෙනවා.මේ පාසලේ විනය පිරිහීම ගැන ආණ්ඩු පක්ෂයට බලය තියෙන ඉමදුව ප්‍රාදේශීය සභාවේත් දිගින් දිගටම සාකච්චා වී තිබෙනවා. මේක කීර්තිමත් ජාතික පාසලක්. විදුහල්පතිනියගේ අත්තනෝමතික ක්‍රියා කලාපය මේ නිසා පාසලේ ගුරුවරුන් දැඩි අපහසුතාවකට පත්ව තිබෙන බව අපට දැන ගන්නට ලැබුණා. මේ විද්‍යාලයේ ප්‍රායෝගික නොවන ගුරු සටහන් පොතක් භාවිතා කරණවා. මෙය විදුහල්පතිණිය විසින්ම සකසා ගත් එකක්. මේකෙන් ගුරුවරු පීඩාවට පත්වෙලා.පාසලේ ගේට්ටු මුර කරන්න වෙලා තියෙන්නේ ගුරුවරුන්ට. ගුරුවරුන්ගේ වැටුප් වර්ධකය ගන්න ගුරුවරු මාස ගාණක සිට ඉල්ලීම් කර තිබෙනවා. නමුත් ඒවා ගුරුවරුන්ට දෙන්නෙත් නෑ. මේ සම්බන්ධයෙන් පළාත් අධ්‍යාපන අධ්‍යක්ෂ වරයා සමඟ සාකච්චා කොට විසදුමක් ලබා දෙන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408137</link>
    <topic>උතුරු මැද අහසේ පුපුරා ගියේපර්පිඩ් උල්කා වැස්සෙන් වැටුණු කැබැල්ලක්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>උතුරු මැද පළාතේ පෙරේදා රාත්‍රී 8.10ට පමණ ඇසුණු අත්භූත පිපිරුම් හඬ මේ දිනවල පතිතවන “පර්පිඩ්” උල්කා වර්ෂාවෙන් ඇදහැළුණු විශාල උල්කා කැබැල්ලක් ඉහළ අහසේදී පුපුරා ගිය එකක් වියහැකි බව එංගලන්තයේ බර්කිංහැම් විශ්වවිද්‍යාලයේ තාරකා ජීව විද්‍යා අංශයේ මහාචාර්ය චන්ද්‍රවික්‍රමසිංහ මහතා උපුටා දක්වන තාරකා විද්‍යා ගවේෂක කීර්ති වික්‍රමරත්න මහතා පවසයි.පොළොන්නරුව දිස්ත්‍රික්කයේ වැලිකන්ද, දිඹුලාගල, මැදිරිගිරිය, හිඟුරක්ගොඩ ප්‍රදේශ රැසක ජනතාව මේ පිපිරුම් හඬ නිසා බියට පත්වූහ.මෙහිදී තවදුරටත් අදහස් දැක්වූ කීර්ති වික්‍රමරත්න මහතා, 2001 වසරේ කේරලයට රතු වර්ෂාව ලැබුණු වෙලාවෙත් මේ වගේ “බිග්බුම්” එකක් විශාල පිපිරීමක් වෙලා තිබෙනවා.මේ පර්පීඩ් උල්කා වර්ෂාව අගෝස්තු 10, 11, 12 දින තුනේම සිදුවනවා. ඇතැම් විට මෙය ඉදිරි දින කිහිපයේදීත් වියහැකියි. මේ උල්කා කැබලි ඉහළ අහසේදී පුපුරා යනවා. ඇතැම්විට ඉහළ අහසේදී පුපුරා යනවා. ඇතැම්විට අලි අංශු බවට පත්වෙලා තමයි නතර වෙන්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408138</link>
    <topic>සේවකයන්ට වැටුප් ගෙවන්න මුදල් ගෙනගිය ව්‍යාපාරිකයෙක් පැහැරගෙන</topic>
    <author>ගම්පොළ සමූහ</author>
    <content>වතු සේවක වැටුප් රැගෙන ගිය ව්‍යාපාරිකයකු නාවලපිටිය කන්දල්ඔය මාර්ගයේ දී සුදු වෑන් රථයකින් පැහැරගෙන ගොස් ඔහුගේ අත් පා කපා වැටුප් මුදල් රුපියල් ලක්ෂ 2ක් මංකොල්ල කා උලපනේ ගඩොල් බෝක්කුව අසල පෙරේදා (11) රාත්‍රී දමා ගොස් සිටියදි රෝහල් ගත කොට ඇත.මෙසේ පැහැරගෙන ගොස් අත්පා කපා මුදල් මංකොල්ල කා ඇත්තේ ගිනිගත්හේන කෙනිල්වත්ත පදිංචි ඩබ්ලිව්. ටී. ආර් . ගාමිණී නැමැති ව්‍යාපාරිකයාගෙනි. මොහුට අයත් නාවලපිටිය නාගස්තැන්න ප්‍රදේශයේ තේ වත්තක සේවකයන් හට වැටුප් ලබාදීම සඳහා ගිනිගත්හේන බැංකුවකින් රුපියල් 260000/- ක මුදලක් රැගෙන පසුව නාවලපිටියට පැමිණ අනතුරුව ත්‍රිරෝද රථයකින් බල‍ංතොටට ගොස් තිබේ.පසුව මේ ව්‍යාපාරිකයා ත්‍රිරෝද රථයෙන් බැස නාගස්තැන්න වත්තට යාම සඳහා කන්දල්ඔය මාර්ගයේ යමින් සිටියදී සුදුපාට කැරවෑන් මාර්ගයේ වෑන් රථයක් පැමිණ නවතා ඔහු එයට නංවාගෙන ඇති අතර එහිදි මොහුගේ දැස් හා දැත් කළුරේදි පටියකින් බැඳ රැගෙන ගොස් පැය 5ක් පමණ වෑන් රථයේ තබාගෙන තිබේ. ‍අඳුරු වැටුණු පසු මුදල් මංකොල්ල කා මොහු වෑන් රථයෙන් එළියට දමා අත්දෙක හා පා තියුණු පිහියකින් කපා පොලිසියට කී‍ෙවාත් මරණ බව පවසා ඔවුන් පලාගොස් තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r1408139</link>
    <topic>වැට මායිමට ගුටි කෙළගෙනපිය පුතු මරුට: 2ක් රෝහලේ</topic>
    <author>කළුතර මධ්‍යම සමූහ සහ මතුගම සංචාරක</author>
    <content>මීගහතැන්න හේන්යාය ප්‍රදේශයේ යාබද ඉඩම් දෙකක අසල්වැසියන් මායිම් ප්‍රශ්නයක් මත දබරවී ඇති අතර පෙරේදා (11) රාත්‍රියේ හටගත් ගැටුමෙන් පිය පුතු දෙදෙනකු මියගොස් ඇත.මෙසේ මියගොස් ඇත‍්තේ ජී. ජිනදාස (අවු: 72) හා උපාලි රංජිත් (අවු: 44) යන දෙදෙනාය.සිද්ධියෙන් තුවාල ලැබූ වසන්ත කුමාර යන අය කළුතර, නාගොඩ මහ රෝහලට ද එස්. එල්. ආරියවතී යන අය මීගහතැන්න රෝහලට ද ඇතුළත් කර තිබේ. මායිම් ප්‍රශ්නයක් මත එක් නිවසක පදිංචි කාන්තාවකට අනෙක් නිවසේ අය පහරදී ඇති බවත් ඉන්පසු එම නිවසේ අය පැමිණ පළමු නිවසේ සිටි පිරිසට කඩු හා පොලුවලින් පහරදී ඇති බවත් පොලිස් පරීක්ෂණවලදී අනාවරණයවී තිබේ.මීගහතැන්න පොලිසිය මේ පිළිබඳව වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r14081311</link>
    <topic>අත්තනගල්ල ග්‍රාම සේවා වසම් 151කදස ලක්ෂ 504ක සංවර්ධන ව්‍යාපෘති</topic>
    <author>අත්තනගල්ල විශේෂ - ජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ ග්‍රාම සේවා වසම් 151ක් 2014 වසරේ අවසන් කාර්තුවේ සංවර්ධන ව්‍යාපෘති සඳහා රු. දස ලක්ෂ 504ක මුදලක් අනුමත වී අතැයි අත්තනගල්ල ප්‍රාදේශීය ලේකම් ඩී. එම්. රත්නායක මහතා පැවැසීය.ග්‍රාමීය මට්ටමේ ප්‍රාථමික පාසල්වල විවිධ සංවර්ධන කටයුතු වෙනුවෙන් ව්‍යාපෘති 46ක් ද, ග්‍රාමීය පාලම් 201ක් ද, සුළු වාරිමාර්ග ව්‍යාපෘති 49ක් ද ඇතුළුව ග්‍රාමීය මට්ටමේ සංවර්ධන ව්‍යාපෘති 279ක් මේ යටතේ ක්‍රියාත්මක වේ.දිවි නැඟුම දෙපාර්තමේන්තුව මඟින් ක්‍රියාත්මක කෙරෙන ජීවනෝපාය සංවර්ධන ව්‍යාපෘති ගණන 5749කි. මේ ව්‍යාපෘති වැඩසටහනෙහි මූලික අරමුණ වන්නේ අඩුආදායම්ලාභී පවුල් අතර ආදායම් උත්පාදන ව්‍යාපෘති ආරම්භ කිරීමට හා දැනට පවත්වාගෙන යනු ලබන ව්‍යාපෘති වැඩි දියුණු කර ගැනීමට සහයවීම බව ද, විශේෂයෙන් ගෘහ ආශ්‍රිත කෘෂිකාර්මික කටයුතු පුළුල් කිරීම හා එමඟින් ගෘහ ආශ්‍රිත ආර්ථික ගැටලුවලට සහන ලබාදීම මෙමගින් අපේක්ෂිතය. ‍ෙම් සඳහා වෙන්කර ඇති මුදල රු.දසලක්ෂ 75කි.අත්තනගල්ල ප්‍රාදේශීය ලේකම් කාර්යාලයේ සැලැසුම් අංශය මේ තොරතුරු අනාවරණය කළේ අත්තනගල්ල ප්‍රාදේශීය සම්බන්ධීකරණ කමිටු රැස්වීමේදීය.රැස්වීම කමිටු සභාපති, ඛනිජ තෙල් කර්මාන්ත නියෝජ්‍ය ඇමති සරණ ගුණවර්ධන මහතාගේ ප්‍රධානත්වයෙන් ප්‍රාදේශීය ලේකම් කාර්යාලයීය ශ්‍රවණාගා‍රයේ දී පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r14081312</link>
    <topic>කළුතර වැලි ගොඩ දැමීමෙන් පරිසර හානි</topic>
    <author>දයා විජේරත්න - දොඩන්ගොඩ විශේෂ</author>
    <content>කළුතර දිස්ත්‍රික්කය තුළ පිහිටි ප්‍රධාන ගංගා හා ඇළ දොළවල් ආශ්‍රිතව දිනපතා සිදුකෙරෙන වැලි ගොඩ දැමීම නිසා මහා පරිමාණ පරිසර විනාශයක් සිදුවන බවත් මෙලෙස දිනපතා විශාල වැලි ප්‍රමාණයක් ගොඩ දැමුවත් වැලිවල මිලෙහි කිසිම අඩුවීමක් දක්නට නැති බව ද පාරිභෝගික ජනතාව පවසති.මෙලෙස වැලි ගොඩ දැමීමෙන් පරිසරය විනාශ වීමත් ගංඉවුරු හා ඇළ මාර්ග දෙපස පිහිටි ස්වභාවික සම්පත් විනාශ වී මහා පරිසර විනාශයක් සිදුවන බව ද ඔවුහු කියති.මේ වනවිට දිස්ත්‍රික්කය පුරා වැලි තොටුපොළවල් දහසකට වැඩි ප්‍රමාණයක් පවත්වාගෙන යන බව පවසන පරිසරයට ආදරය කරන පිරිස් මෙම අවාසනාවන්ත තත්ත්වය පිළිබඳව දැනුවත් කර ඇතත් මෙතෙක් කිසිදු පියවරක් ගෙන නැති බව ද කියති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r14081313</link>
    <topic>ජල ‍මණ්ඩලයට අනුයුක්තව වැඩ කළසේවකයන් 142කට පත්වීම්</topic>
    <author>හොරණ විශේෂ - එම්. ඩී. වී. විජයනාථ</author>
    <content>සමෘද්ධි කම්කරුවන් ලෙස ජාතික ජලසම්පාදන මණ්ඩලයට අනුයුක්තව සේවය කළ සේවකයන් 142 දෙදෙනකුව තම මණ්ඩලයේ සේවකයන් ලෙස බඳවාගෙන පත්වීම් ලිපි ප්‍රදානය කළ බව එම මණ්ඩලයේ සාමාන්‍යාධිකාරී (මානව සම්පත් කළමනාකරණ) ජී. කේ. ඉද්දමල්ගොඩ මහතා පැවසීය.ඇමැති දිනේශ් ගුණවර්ධන මහතාගේ උපදෙස් පරිදි මෙම බඳවාගැනීම සිදුකළ බව පැවසූ ඉද්දමල්ගොඩ මහතා, පත්වීම් ලැබූවන් කළුතර, කොළඹ, ගම්පහ, වව්නියාව ආදී ප්‍රදේශ රැසක් නියෝජනය කළ බවද පැවසීය.මෙම සේවකයින් වසර ගණනාවක් දෛනික වේතන ලබමින් සමෘද්ධි කම්කරුවන් ලෙස සේවය කළ බව පැවසූ ඉද්දමල්ගොඩ මහතා කම්කරුවන් ලෙස මණ්ඩලයට එක්වීමත් සමඟ ඔවුන්ට මාසික වේතන හිමිවන බවත් සුදුසුකම් මත මණ්ඩලයේ විවිධ අංශවල සේවය කිරීමේ අවස්ථාව හිමි වන බවත් ඉද්දමල්ගොඩ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=r14081314</link>
    <topic>දොඩන්ගොඩ ජලය නැතිව ජනතාව තවමත් පීඩාවෙන්</topic>
    <author>දයා විජේරත්න - දොඩන්ගොඩ විශේෂ</author>
    <content>දොඩන්ගොඩ තුඩුගල හන්දිය නව නගරයක් ලෙස කඩිනමින් සංවර්ධනයට යොමුව ඇතත් ජනතාවට දැඩි ලෙන බලපාන පානීය ජලය ලබාදීමට වගකිවයුත්තන් මෙතෙක් පියවරක් නොගැනීම තුළ පාරිභෝගික ජනතාව තම විරෝධය හා අප්‍රසාදය පළ කරති.මේ පිළිබඳ නිසි අවධානය යොමු කරන්නැයි ජනතාව ඉල්ලති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s140813_1</link>
    <topic>දෙදරු මවට දස දහසේ රන් පදක්කම</topic>
    <author>වසන්ත ජයසිංහආරච්චි</author>
    <content>[2014-08-13 පෙ.ව 11.30]මෙවර යුරෝපා මලල ක්‍රීඩා තරඟාවලියේ කාන්තා මීටර් දසදහසේ ඉසව්වේ රන්පදක්කම ජෝ පේවි විසින් දිනාගන්නා ලදි.හතලිස් හැවිරිදි ජෝ පේවි මේ දස්කම දැක්වූයේ ඇයට වඩා අවුරුදු 16 ක් ලාබාල ක්ලෙමන්ස් කැල්වින් ක්‍රීඩිකාව වට 2ක් පසු පසින් තබා ගනිමින්ය.ඇය තරඟය නිමා කිරීමට ගත කළ කාලය විනාඩි 22.39 කි.දෙදරු මවක්ද වන ජෝ පේවි ඇගේ දෙවන දරුවා බිහි කළේ මීට මාස 11 කට පෙරදීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408131</link>
    <topic>වේගවත්ම ක්‍රීඩකයා හිමාෂ ඒෂාන්</topic>
    <author>ප්‍රින්ස් ගුණසේකර</author>
    <content>92වැනි ජාතික මලල ක්‍රීඩා ශූරතාවලියේ වේගවත්ම ක්‍රීඩකයා බවට ශ්‍රී ලංකා පාසල් මලල ක්‍රීඩා සංගමය නියෝජනය කළ හිමාෂ ඒෂාන් පත්විය.ඊයේ කොළඹ සුගතදාස ක්‍රීඩාංගණයේ දී ආරම්භ වූ මේ ශූරතාවලියේ මීටර් 100 තත්පර 10.54කින් හිමාෂ ඒෂාන් නිමා කළේය. එහි දෙවැනි ස්ථානය යුද හමුදාවේ මොහොමඩ් අෂ්රාෆ් (තත්පර 10.69) හා ශ්‍රී ලංකා යුද හමුදාවේ ඒ.ආර්.එම්.රාජස්ඛාන් (තත්පර 10.69) අත්කර ගත්හ.හිටපු ජාතික ශූරයකු වූ උමංග සුරේන්ද්‍ර සිවුවැනි ස්ථානයට (තත්පර 10.70) පත්වූ අතර හිටපු කෙටිදුර ශූර ශෙහාන් අඹේපිටිය අවසන් පූර්ව තරගයේ දී අසාර්ථක ආරම්භයකින් ඉවතට විසිවිය.මීටර් 100 කාන්තා තරගයේ නව බලාපො‍රොත්තුවක් ඇති කරමින් නාවික හමුදාවේ එන්.සී.ඩී.ප්‍රියදර්ශනී තත්පර 11.89කින් වේගවත්ම ක්‍රීඩිකාව බවට පත්වූවාය. වසර 4ක්ම පිට පිට මීටර් 100 ජාතික ශූරිය බවට පත්වූ නාවික හමුදාවේ ජානි චතුරංගනී සිල්වා (තත්පර 11.97) දෙවැනි තැනට පත්කිරීම එන්.සී.ඩී.ප්‍රියදර්ශනීගේ විශේෂත්වය විය.එම තරගයේ තෙවැනි ස්ථානයට ගුවන් හමුදාවේ සුජානි බුද්ධිකා (තත්පර 12.14) පත්වූවාය. මීටර් 100 තරගය ජයගත් එන්.සී.ඩී.ප්‍රියදර්ශනී මෙතෙක් ජාතික මලල ක්‍රීඩා ශූරතාවලියේ දුර පැනීමේ අංශයෙන් කැපී පෙනෙන දස්කම් දැක්වූ ක්‍රීඩිකාවක් වන අතර ඊයේ දිනයේ මීටර් 100 අවසන් පූර්ව තරගයේ දී තත්පර 11.79කින් තම පෞද්ගලික හොඳම දක්ෂතාව ද පෙන්වූවාය.ආසියාතික ක්‍රීඩා උළෙලට තේරීමේ තරගයක් ද වූ මේ ශූරතාවලියේ ඊයේ පළමු දිනයේ කිසිදු ක්‍රීඩකයකු හෝ ක්‍රීඩිකාවක අදාල පරිසාධන මට්ටම්වලට ළඟාවීමට අපෝසත්වූහ.මේ ශූරතාවලියේ දෙවැනි දිනය අදයි.සෙසු තරග ප්‍රතිඵල මෙසේය.රිටි පැනීම – පිරිමි1)එම්.එච්.අයි.සඳරුවන් - මී.4.80 (ගුවන්) 2) ඒ.සී.ප්‍රනාන්දු - මී‍. 4.50 (යුද) 3) ආර්.කේ.කේ.බාලසූරිය – මී‍. 4.40 (ගුවන්)මිටිය වීසිකිරීම – කාන්තා1)ඒ.ඒ.මධුවන්ති - මී‍.39.54 (ගුවන්) 2) ඒ.එස්.එම්.අමරසිංහ – මී.38.00 (යුද) 3) එම්.ඒ.ඒ.ලක්ෂිකා - මී.36.41 (ගුවන්)උස පැනීම – කාන්තා1)ප්‍රියංගිකා මධුවන්ති - මී.1.79 (කුරුණෑගල දි.) 2) ඩී.‍කේ.රණසිංහ – මී.1.79 (නාවික) 3) ඩබ්.එම්.එස්.එම්.සූරියම්පොළ – මී. 1.73 (ගුවන්)කවපෙත්ත වීසිකිරීම – පිරිමි1)කේ.ජී.යූ.පී.ජයවර්ධන – මී. 49.00 (නාවික) 2) චරිත් කපුකොටුව – මී‍.45.76 (යුද) 3 ) චතුරංග දුලිප් - මී‍.41.57 (යුද)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408132</link>
    <topic>ගවස්කර් නූලෙන් බේරෙයි</topic>
    <author/>
    <content>හිටපු ඉන්දියා ක්‍රිකට් නායක සුනිල් ගවස්කාර් එංගලන්තයේ සිදුවූ රිය අනතුරකින් දිවි ගළවා ගෙන තිබේ.සිද්ධියෙන් තුවාළ නොලැබූ ගවස්කාර් මේ රිය ගැටුමට මුහුණ පා ඇත්තේ පෙරේදා මැන්චෙස්ටර් සිට ලන්ඩනය බලා ගමන් කරමින් සිටියදීය.ඉන්දියාව හා එංගලන්තය අතර මේ දිනවල පැවැත්වෙන ටෙස්ට් ක්‍රිකට් තරගමාලාවේ විස්තර ප්‍රකාශකයෙකු ලෙස කටයුතු කිරීම සඳහා එංගලන්තයට පැමිණ සිටින මේ විශිෂ්ට පිතිකරුවා, සිය මිතුරකු වන චන්ද්‍රේෂ් පටෙල් හා තවත් තරග විස්තර ප්‍රකාශකයෙකු වන මාක් නිකලස් සමග ජගුවර් රථයක පිටුපස අසුනේ වම් පෙදෙසේ අසුන් ගෙන ගමනේ යෙදී සිටියදී විරුද්ධ දිසාවෙන් පැමිණි වාහනයක් සමග ගැටී තිබේ.වාහන දෙක මුහුණට මුහුණ ගැටීම රියැදුරා විසින් වළක්වා ගත්තද රථ දෙක එකිනෙක ගැටීම වළක්වා ගැනීමට නොහැකි වී තිබේ. අනෙක් වාහනය ගැටී ඇත්තේ ජගුවර් වාහනයේ ගවස්කාර් සිටි පැත්තටය. ගැටීම ප්‍රබල වූවද රථයේ ගමන් කරමින් සිටි කිසිවෙකුටත් තුවාළ සිදු නොවූයේ වාසනාවකටය.“අහෝ දෙවියනි! දෙවියන් අපව බේරුවා. ඒ වෙලාවේ තද වැස්සක් තිබුණා. අපේ කාරය පැදවෙමින් තිබුනේත් අධික වේගයෙනුයි. අනතුර ඉතාමත් බියජනක වුනත් දෙවියන්ට ස්තූති වන්නට කාටවත් තුවාළ වුනේ නැහැ” යැයි සුනිල් ගවස්කාර් ප්‍රකාශ කළේය.අනතුරට ලක්වූ වාහනය අතහැර දැමූ ගවස්කාර් ඇතුළු පිරිස ‘ඊස්ට් මිඩ්ලන්ඩ් පාක්වේ’ දුම්රිය ස්ථානයට පයින් ගමන් කර එතැනින් ලන්ඩනයට දුම්රියෙන් ගොස් තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408133</link>
    <topic>ශ්‍රී ලංකා ටෙස්ට් සංචිතයටයොවුන් වේගපන්දු යවන්නෙක්</topic>
    <author>ප්‍රින්ස් ගුණසේකර</author>
    <content>මහේල ජයවර්ධන ටෙස්ට් පිටියෙන් සමුගන්නා පාකිස්තානය සමග දෙවැනි ටෙස්ට් ක්‍රිකට් තරගයේ ශ්‍රී ලංකා සංචිතයට 19හැවිරිදි බිනුර ප්‍රනාන්දු කැඳවයි. ඔහු සමග දිමුත් කරුණාරත්න ද නැවැත ටෙස්ට් සංචිතයට කැඳවා තිබේ.කොළඹ ඩී.එස්.සේනානායක විදුහලෙන් ක්‍රිකට් පිටියට පිවිසි බිනුර ප්‍රනාන්දු පසුගිය වසරේ ක්‍රිකට් තරගවලදී කඩුලු 84ක් බිඳ හෙලීමට සමත්වූ වමත් මඳ වේග පන්දු යවන්නෙකි. සිංහල ක්‍රීඩා සමාජයේ 23න් පහළ ක්‍රිකට් පිලට හා ශ්‍රී ලංකා 19න් පහළ පිලට ක්‍රීඩා කළ බිනුර ප්‍රනාන්දු අඩි 6යි අගල් 7ක් උස ක්‍රීඩකයෙකි.වයස අවුරුදු 13න් පහළ කණ්ඩායමේ සිට අඛණ්ඩව ක්‍රිකට් ක්‍රීඩාවේ නිරතවූ මේ යොවුන් ක්‍රීඩකයා පසුගිය වසර දෙකේදී පාසල් ක්‍රිකට් ක්‍රීඩකයන් අතර ඉදිරියෙන්ම සිටියේය.පසුගිය වසරේ ඉන්දියාව සමග කුරුණෑගල වෙ‍ලගෙදර ක්‍රීඩා පිටියේ පැවැති සිවුදින නිල නොවන ටෙස්ට් තරගයේදී ශතකයක් වාර්තා කළ බිනුර 19න් පහළ අන්තර්ජාතික තරග 21කදී කඩුලු 33ක් ලබා පන්දුවෙන් දස්කම් දක්වා ඇත.ශ්‍රී ලංකා පිලේ හිටපු ආරම්භක පිතිකරු දිමුත් කරුණාරත්න ගාල්ලේ පැවැති පළමු ටෙස්ට් තරගයේදී ඉවත් කොට උපුල් තරංගට අවස්ථාව දුන්නද, දෙවැනි ටෙස්ට් තරගයේ සංචිතයට නැවැත කැඳවා තිබීම විශේෂත්වයකි. මේ වසරේ ඔහු මුහුණදුන් ටෙස්ට් තරග 6කදී ලකුණු 362ක් ලබා සාමාන්‍ය 36.20ක් රදවාගෙන ඇති හෙයින් තවදුරටත් අවස්ථාව ලබාදීමට තේරීම් කමිටුවේ අවධානය යොමුව ඇත.කෙසේවුවද යොවුන් ක්‍රීඩක බිනුර ප්‍රනාන්දු හා දිමුත් කරුණාරත්න ශ්‍රී ලංකා ටෙස්ට් සංචිතයට කැඳවා ඇත්තේ පන්දු යවන්නන් වන නුවන් ප්‍රදීප් හා චතුරංග කුමාර වෙනුවට බව ශ්‍රී ලංකා ක්‍රිකට් ආයතනය නිවේදනයක් නිකුත් කොට තිබේ. එම නිවේදනයේ වැඩිදුරටත් සඳහන් වූයේ සංචිතයේ සිටින ශමින්ද එරංග පිළිබඳ ස්ථීර නිගමනයකට පැමිණෙන්නේ ශාරීරික යෝග්‍යතා පරීක්ෂණයකින් අනතුරුව බවයි.එස්.එස්.සී පිටියේ හෙට ආරම්භ වන දෙවැනි ටෙස්ට් තරගයට ශමින්ද එරංගගේ සහභාගීත්වය නොලැබුණහොත් නවක ක්‍රීඩක බිනුර ප්‍රනාන්දුට ටෙස්ට් වරම් හිමිවීමේ අවස්ථාව බොහෝ දුරට ලැබෙනු ඇතැයි පැවැසේ.ශ්‍රී ලංකා ටෙස්ට් සංචිතය මෙසේය: ඇන්ජලෝ මැතිව් (නායක), ළහිරු තිරිමාන්න, උපුල් තරංග, දිමුත් කරුණාරත්න, කෞෂාල් සිල්වා, කුමාර් සංගක්කාර, මහේල ජයවර්ධන, කිත්රුවන් විතානගේ, නිරෝෂන් දික්වැල්ල, දිල්රුවන් පෙරේරා, රංගන හේරත්, ශාමින්ද එරංග, චානක වෙළගෙදර, ධම්මික ප්‍රසාද්, බිනුර ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408134</link>
    <topic>අම්බලන්තොට ථේරපුත්තයට ජය</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මොණරාගල ‍මලත්තාවල ජාතික පාසල පිල සමග පැවැති අවු.15න් පහළ තෙවැනි පෙළ ක්‍රිකට් තරගාවලියේ තෙවැනි වටයේ තරගයෙන් ලකුණු 144ක දැවැන්ත ජයක් හිමිකර ගැනීමට අම්බලන්තොට ථේරපුත්ත ජාතික පාසල සමත්විය.මලත්තාවල විදුහල් ක්‍රීඩාංගණයේ පැවැති තරගයේ පළමුව පන්දුවට පහරදුන් ථේරපුත්ත විදුහල කඩුලු 7කට ලකුණු 339ක් රැස් කළේය. නායකත්වයේ ඉනිමක් දියත් කළ ළහිරු දිල්ශාන් ලකුණු 109ක් වාර්තා කළේය. ඊට පන්දු 102කදී හතරේ පහර 15ක් හා හයේ පහර 3ක් ඇතුළත් විය. ඔහුට අනගි සහයක් ලබාදුන් ප්‍රමුඛ දිල්ශාන් පන්දු 106කට මුහුණ දෙමින් හතරේ පහර 18ක් හා හයේ පහරක් සමගින් ලකුණු 103ක් රැස් කළේය.පිළිතුරු ලෙස මලත්තාවල විදුහල් පිලට ඕවර 34කදී සියල්ලන් දැවී ලබාගත හැකිවුයේ ලකුණු 195ක් පමණි.‍ථේරපුත්ත විදුහල-339/7. (ඕවර 47) ළහිරු දිල්ශාන් 109, ප්‍රමුඛ දිල්ශාන් 103 (ඩබ්.එම්.ශෂික 58/4, කේ.එම්.ටී.ලන්කින්ද 44/3)මලත්තාවල විදුහල-195 (ඕවර 34) ඩබ්.එම්.දිනුසංක 51, එම්.‍ටිරෝන් 4 (ළහිරු දිනුසංක 22/3)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408135</link>
    <topic>චන්දිමාල්ගේ ශතකය අ‍පතේ යයි</topic>
    <author/>
    <content>දිනේෂ් චන්දිමාල් වාර්තා කළ විශිෂ්ට ශතකය අපතේ යවමින් පෙරේදා එංගලන්ත ලයන්ස් කණ්ඩායම සමග පැවැති තරගයෙන් ශ්‍රී ලංකා 'ඒ' කණ්ඩායමට කඩුලු 7ක පරාජයක් අත්විය.ට්‍රයි සීරිස් තුන්කොන් ක්‍රිකට් තරගාවලිය යටතේ පැවැති මේ තරගයේදී ශ්‍රී ලංකා පිල ලබාදුන් 284ක ජයග්‍රාහී ඉලක්කය හඹාගිය එංගලන්ත පිල ඕවර 46.3කදී තරගයේ ජය හිමිකර ගත්තේ කඩුලු 3ක් පමණක් අහිමිකර ගනිමිනි.දිනේෂ් චන්දිමාල් නොදැවී රැස්කළ ලකුණු 119 හේතුවෙන් පළමුව පන්දුවට පහරදුන් ශ්‍රී ලංකා පිලට ලකුණු 283 සීමාවට පිවිසීමට හැකිවිය. චන්දිමාල් පන්දු 127කට මුහුණදෙමින් හතරේ පහර 9ක් හා හයේ පහර 2ක් එල්ල කළේය.ශ්‍රී ලංකා ඉනිමේ තෙවැනි කඩුල්ලට චන්දිමාල් සමගින් එක්වූ අශාන් ප්‍රියංජන (42) ලකුණු 77ක් එක්කළ අතර චන්දිමාල් හා භානුක රාජපක්ෂ සිවුවැනි කඩුල්ලට ලකුණු 91ක් එක් කළේය. පන්දු යැවීමේදී ස්ටීවන් ෆින් කඩුලු 4ක් දවාගත්තේය.පිළිතුරු ඉනිම ඇරැඹු ලයන්ස් පිල මුල් කඩුලු 2ක ලකුණු 66ක් වෙද්දී බිඳ දැමීමට සීකුගේ ප්‍රසන්න සමත්විය. එහෙත් තෙවැනි කඩුල්ල රවී බොපාරා සමග එක්වූ නායක ජෙම්ස් ටේලර් තෙවැනි කඩුල්ලට ලකුණු 194ක් එක්කරමින් තරගයේ ජය මාවත විවර කළේය.බොපාරා පන්දු 101කට මුහුණ දෙමින් හතරේ 13ක් හා හයේ පහරක් සමගින් ලකුණු 106ක් රැස් කළ අතර ඔහුගේ ඉනිම නිමාකිරීමටද සීකුගේ ප්‍රසන්නට හැකිවිණි. ජෙම්ස් ටේලර් නොදැවී ලකුණු 103ක් වාර්තා කළේය. ඊට පන්දු 114කදී හත‍රේ පහර 8ක් හා හයේ පහරක් ඇතුළත් විය.ශ්‍රී ලංකා 'ඒ'-283/ 6යි. (ඕවර 50) දිනේෂ් චන්දිමාල් නොදැවී 119, භානුක රාජපක්ෂ 46, අශාන් ප්‍රියංජන 42 (ස්ටීවන් ෆින් 67/4)එංගලන්ත ලයන්ස් - 285/3 යි. (ඕවර 46.3) රවී බොපාරා 106, ජෙම්ස් ටේලර් නොදැවී 103 (සීකුගේ ප්‍රසන්න 42/3)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408136</link>
    <topic>එල්ලේ අවසන් තරග 24දා</topic>
    <author>ඒ.සුමනසේන-කොළොන්නාව සමූහ</author>
    <content>එල්ලේ ක්‍රීඩා නිවේදකයකු ලෙස කටයුතු කළ පියල් පෙරේරා මහතා අනුස්මරණය සඳහා සංවිධාන කළ එල්ලේ තරගමාලාවේ අවසන් මහා තරග මේ මස 24දා පෙ.ව.10.00සිට කොටුවිල ගාමිණී විදුහල් ක්‍රීඩාංගණයේදී පැවැත්වේ.කණ්ඩායම් 32ක් එක්වූ තරගාවලියේ අවසන් තරග සඳහා කිත්තම්පහුව ගාමිණී, මැද කොළඹ ශ්‍රී විජය, මාන්කුලිය සාන්ත අන්තෝනි හා යක්කඩුව වීරගාමිණී යන කණ්ඩායම් සුදුසුකම් ලබා සිටිති.අවසන් තරග කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි මහතාගේ ප්‍රධානත්වයෙන් පැවැත්වෙන අතර ශූරතාව සඳහා රුපියල් පහලොස්දහසක් සමගින් කුසලානය පිරිනැමෙන බව සංවිධායකයෝ පවසති. අනුශූරතාව රුපියල් දසදහසක් සමගින් කුසලානය පිරිනැමේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408137</link>
    <topic>එල්ලේ තරගාවලිය පන්නල දී</topic>
    <author>ඩබ්.ඒ.සරත්-ගිරිඋල්ල සමූහ</author>
    <content>පන්නල ප්‍රාදේශීය සභාව සංවිධාන කරන එල්ලේ තරගාවලිය මේ මස 16-17 දිනවලදී මාකඳුර ප්‍රියදසුන ක්‍රීඩාංගණ‍යේදී පැවැත්වේ.තරගාවලියට පන්නල ප්‍රාදේශීය සභා බල ප්‍රදේශයේ ලියාපදිංචි ක්‍රීඩා සමාජ 17ක් අයැදුම්කර ඇතැයි සංවිධායකයෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=s1408138</link>
    <topic>ආසියානු ක්‍රීඩා උළෙලට යන හොකී සංචිතයේ පුහුණුවීම් ඇරැඹේ</topic>
    <author>අසෝක හිඳගොඩ මාතලේ දිසා විශේෂ</author>
    <content>ලබන සැප්තැම්බර් මස කොරියාවේ සියෝල් නගරයේදී පැවැත්වීමට නියමිත 17 වන ආසියානු ක්‍රීඩා උළෙලේ හොකී තරගාවලිය සඳහා සහභාගි වන ශ්‍රී ලංකා පිරිමි හොකී කණ්ඩායමේ පුහුණු කටයුතු මේ දිනවලදි නන්දිමිත්‍ර ඒකනායක අන්තර්ජාතික කෘත්‍රීම හොකී ක්‍රීඩාංගණය ‍කෙන්ද්‍ර කරගනිමින් මාතලේ දී සිදු කෙරේ.මේ සඳහා ශ්‍රී ලංකා හොකී සම්මේලනය මගින් ක්‍රීඩකයින් 20 දෙනෙකුගෙන් සමන්විත සංචිතයක් නම් කර තිබේ. එම ක්‍රීඩකයින් සඳහා සියලු පහසුකම් සහිතව නේවාසිකව පුහුණුවිමේ කටයුතු මේ වන විටත් ආරම්භ කර ඇතැයි සංචිතය භාර කළමනාකරු මේජර් බී.ජී.ආර්. ප්‍රනාන්දු මහතා 'දිනමිණ'ට පැවැසීය.මේ සංචිතයේ පුහුණුකරුවන් ලෙස කටයුතු කරන්නේ කලක් ශ්‍රී ලංකා හොකී පිළ මෙහෙය වු ප්‍රවීණ ක්‍රීඩකයන් වන සරත් විමලසිංහ සහ තිලක් විමලසිංහ යන දෙසොහොයුරන් විසිනි.‘‘ 1978 බැංකොක් ආසියාතික තරගයට පසුවයි අපි මෙවර (2014) ආසියාතික කරගයකට යන්නේ. අවුරුදු 36 කට පසු අපි ආසියානු හොකී තරගාවලියට සුදුසුකම් ලබා තිබෙනවා. ශ්‍රී ලංකා හොකී සම්මේලනයේ සභාපති නියෝජ්‍ය පොලිස්පති සුමිත් එදිරිසිංහ මහතා සිය කාලය තුළ ලද මේ ජයග්‍රහණ හේතුකොටගෙන අ‍පේ කණ්ඩායමට අවශ්‍ය සියළුම පහසුකම් ලබාදීමට පියවර ගෙන තිබෙනවා.ආසියානු තරගයේදී අපිට තරග වදින්ට වෙන්නේ ඉන්දියාව, පකිස්ථානය, කොරියාව, මැලේසියාව, චීනය, බංගලාදේශය, ඕමානය වැනි රටවල් සමගයි. ඒ සඳහා අපි අපේ කණ්ඩායමට ක්‍රමවත්ව පුහුණුවක් ලබාදීමට පියවර ගෙන තිබෙනවා” ශ්‍රී ලංකා හොකී සංචිතය භාර කළමනාකරු මේජර් බී.ජී.ආර්. ප්‍රනාන්දු මහතා පැවැසීය.ශ්‍රී ලංකා පිරිමි හොකී සංචිතයට තෝරාගෙන සිටින ක්‍රීඩකයින් විසි දෙනා අතරින් වැඩි පිරිසක් ශ්‍රී ලංකා යුද හමුදාව නියෝජනය කරයි. එම පිරිස අට දෙනෙකි. සංචිතයේ ක්‍රීඩකයන්ගෙන් දහසය දෙනෙකු මාතලේ පුරවරයෙන් බිහිවු ක්‍රීඩකයින් වීම විශේෂත්වයකි. ඒ අතුරින් එකොළොස් දෙනෙකුම මාතලේ ක්‍රිස්තුදේව ජාතික පාසලින් බිහිවු ක්‍රීඩකයන් වීමද කැපි පෙනේ.මෙවර ශ්‍රී ලංකා පිරිමි හොකී සංචිතයට තෝරාගෙන සිටින ක්‍රීඩකයින් මෙසේයි.තුසිත් රත්නසිරි, ලහිරු වීරසුරිය, තරංග ගුණවර්ධන, එල්.එච් නානායක්කාර, එම්.මුලාෆර් (ගුවන් හමුදාව), ඉසංක ජයසුන්දර, ආර්.ඒ.ඩී.පී.රණසිංහ, මධුරංග විජේසිංහ, ඒ.ඒ.ඒ. දිසානායක, රජිත කුලතුංග, ඩී.එම්.පී.බී.දිසානායක, නුවන් දර්ශණ, තරිදු හේන්දෙනිය (යුද හමුදාව), ලලන්ත ද සිල්වා, අමිල රත්නසිරි (නාවික හමුදාව) , තිළිණ පෙරේරා, එස්.එස්. ප්‍රියලංකා (පොලිසිය), අංජු හේවගේ, මිලින්ද සපුගස්ගොඩගේ (කොමර්ෂල් බැංකුව), දමිත් බණ්ඩාර (හැටන් නැෂනල් බැංකුව)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=f1408135</link>
    <topic>කාටුන් චිත්‍රයක් මුල් පිටුවේ මුලින්ම යෙදූ ශ්‍රී ලංකාවේ ප්‍රථම සිංහල පුවත්පත ‘කවට කතිකයා’</topic>
    <author>නන්දික බැද්දේගම</author>
    <content>කර්තෘ -: ගුරුන්නාන්සේලාගේ දොන් පෑලිස් අප්පුහාමි ආරම්භය -: 1872 ජනවාරි 01 මිල-පිටපතක් සත 6යිඅධිරාජ්‍යවාදීන්ට ගැතිකම් කළ, මෙහෙකම් කළ ස්වදේශීකයන් දුර්වලයන් ලෙස කටයුතු කළ අවදියේ ඔවුන් මුදාගෙන මානසික උත්තේජයක් දීමට ගුරුන්නාන්සේලාගේ දොන් පෑලිස් අප්පුහාමි 1872 , ජනවාරි 01දින ශ්‍රී ලංකාවේ ප්‍රථම කවට පුවත්පත වූ “කවට කතිකයා” ආරම්භ කරන ලදී.දීර්ඝ කාලයක් සිංහල ජනයාගේ සිත් තදින් ඇද බැඳ ගත් ඉතාමත් ජනප්‍රිය වූ මේ පුවත්පත පවත්වාගෙන ගියේ එදා තරුණයකු වූ 23 හැවිරිදි වියේ පසු වූ පෑලියගෙඩ ඩී. ජී. පෑලිස් අප්පුහාමිය.මේ පුවත්පත සිංහල ජන සමාජයේ සිත් පින වූ නිසා ඔහු මිය යනතුරුම වසර 40ක් කර්තෘ ධුරය දරමින් එම පුවත්පත පවත්වාගෙන යාමට ඔහුට හැකිවිය. 1872 ජනවාරි 01 සිට 1910 දක්වා කර්තෘ ධුරය ද දරමින් වාර්තාවක් ද පිහිටුවේය.‘කවට කතිකයා’ පත්‍රයේ අරමුණ ප්‍රකාශ කිරීම සඳහා මුල් පිටුවේ කවියක් ද යොදාගෙන තිබුණි.සිතට පිරියක් කනට මිහිර කවට කමුත් කරමුතැනට හොබින පුවත් අනෙක පෙළින් පෙළම කරමුනිවට නොවම දුදනන් ගති හරිනට තැත් කරමුකවට කතික නමින් මෙපත ලක තුළ පළ කරමුමුල් පත්තරවල මුල් පිටුවේ දුටුවන් වශීකරන සිනහා උපදවන විකට කාටුනයක් පළ වී තිබුණි. එම කාටුනයේ ලිවීමට යොදාගත් පිහාටු පෑනක් අතින් ගත් පැසුණු රැවුළකින් යුත්, දත් සියල්ලම පෙනෙනා ලෙස සිනාසෙන කවට මුත්තා මේසයක් මත යමක් ලියමින් සිටියි. ඒ අසල විකට ඇඳුමින් සැරසුණු හනුමාය. ‘කවට කතිකයා’ පුවත්පතේ මුල් පිටුවේ සංකේතය වූයේ මේ කාටූන් චිත්‍රයයි.කවට කතිකයා කර්තෘ පෑලිස් අප්පුහාමි පහත් පෙළේ විහිළු කරන්නකු නොවීය. ඒවා උසස් තත්ත්වයේ තිබූ නිර්මාණාත්මක ඒවාය. තම පත්‍රය බොහෝ දෙනාගේ විනෝදයට හේතු වන පරිද්දෙන් පවත්වාගෙන යාමත් බෞද්ධයන්ට අන්‍ය ආගමිකයන්ගෙන් එල්ල වූ විවේචනවලට උපහාසාත්මකව පිළිතුරු දීමට යොමු වීම නිසා කවට කතිකයා බෞද්ධයන් අතර ඉමහත් ප්‍රසාදයට පත්විය.මුල් පුවත්පත්වල කාටුන් චිත්‍රය යටින් යොදා තිබූ කව පසු කාලයේ දී වෙනස් විය.සිතට පිරිය බස් ලියුමට පෑන අතට ගත්තාපවට ඔබින දුසිරිත් දුරලෑම නිතර යුත්තාකවට කමක් ලැබුණොත් අත නාරිනඑක සත්තාලකට පහළ මම ද කවට කතික මුත්තා“අමුඩ හෙඩිමට උසාවි ගිය ඩී. ජී.පෑලිස් අප්පුහාමි ”“ඉංග්‍රීසි රජ පවුල අමුඩෙට ගිහින්”යන සිරස්තලය යටතේ කවට කතිකයා කලාපයක ලිපියක් පළ කිරීම නිසා රටේ මහත් ආන්දෝලනයක් ඇති විය. මේ සිරස්තලය නිසා එකල යටත් විජිත පාලකයන් පෑලිස් අප්පුහාමි සමඟ මහත් උරණ විය. කෝපාවිශ්ඨ වූ ඔවුන් පෑලිස් අප්පුහාමිට විරුද්ධව රජ පවුලට අපහාස කිරීමේ චෝදනාවට අධිකරණයේ නඩු පැවරීය.පෑලිස් අප්පුහාමි එම ලිපියෙන් කියා තිබුණේ රජ පවුලේ ඡායාරූපය වෙළෙඳ ලකුණක් ලෙස යොදාගෙන අමුඩ ලේන්සු වර්ගයක් නිෂ්පාදනය කිරීම පිළිබඳ යි.ඉංග්‍රීසි රජය ඔහුට විරුද්ධව නඩුව අසන දිනයේ දී උදේ පාන්දරින් සුදු සරමක් සහ සුදු කෝට් එකකින් සැරසී උසාවියේ පෙනී සිටියේය.නඩු වාරය එළඹීමත් සමඟ පෑලිස් අප්පුහාමි නඩුකාරතුමා ඉදිරියේ පෙනී සිටියේය. පෑලිස් අප්පුහාමි වෙනුවෙන් නීතිඥ මහත්වරු නොමිලේ පෙනී සිටීමට ඉදිරිපත් වූවත් තම නඩුවට තමාම පෙනී සිටියේය.ඩුව විභාගයට ගත්තේය. විනිශ්චයකාරතුමා රජ පවුලේ රුව සහිත අමුඩ ලේන්සුවක් ඇත්නම් පෙන්වීමට රජය වෙනුවෙන් පෙනී සිටි නීතිඥවරුන්ගෙන් ඉල්ලා සිටියේය. එහෙත් කිසිවකු ළඟ රජ පවුලේ රුව සහිත අමුඩ ලේන්සුවක් නොවීය.තමාගේ අවස්ථාව ලබාගත් පෑලිස් අප්පුහාමි උසාවියේ දී තම උඩුකය වසා සිටි ඇඳුම පළමුවෙන්ම ගැලැව්වේය. ඉන් පසු සරම ද ගලවා දැම්මේය. අමුඩය උස්සා ලේන්සුවේ ඉංග්‍රීසි රජ පවුලේ රූපය පෙන්වීය. විනිසුරුවරයාට ‍ෙවනත් සාක්කි අවශ්‍ය නොවීය.එහෙත් එයින් නොනැවතුණු පෑලිස් අප්පුහාමි අමුඩ ලේන්සුව මුළු මනින්ම ගලවා පෙන්වීමට උස්සාහ ගත්තේය. විනිසුරුවරයා වහාම ඔහුව නිදහස් කර වහාම උසාවියෙන් එළවා දැමුවේය.ඊට පසු දින පෑලිස් අප්පුහාමි උසාවියෙන් නිදහස් වීමේ පුවත පළවූයේ තවත් අපූරු ‍හෙඩිමක් සමඟිනි.“රජ අමුඩේ නිදහස් වේ”ඉංග්‍රීසි ආණ්ඩුවට විරුද්ධව පෑලිස් අප්පුහාමි කතුවරකු ලෙස අභීතව මෙන්ම නිර්භීතව ක්‍රියා කළ අයුරු අද ද පුවත්පත් කතුවරු කතා කරයි.ටොන් ගණනිත් කබර අත යට විකිණීමට තිබේ.විමසීම -: මාළිගාකන්ද පිරිවෙන මරදාන.පෑලිස් අප්පුහාමිගේ ගුරුවරයකු වූ හික්කඩුවේ ශ්‍රී සුමංගල හිමි දිනක් මාළිඟාකන්ද පිරිවෙනට පැමිණි පෑලිස් අප්පුහාමිගෙන් මෙසේ විමසූවේය.“ කෝ අප්පුහාමි හැමදාම කාටත් විහිළු කරනවා කවදාවත් මට විහිළුවක් කරනෑනේ” යැයි පැවසූවේ.පෑලිස් අප්පුහාමි පසුදින කවට කතිකයා පුවත්පතින් අපූරු පුවතක් පළ කළේය. ‘ටොන් ගණනින් කබර අත යට විකිණීමට තිබේ. විමසීම් -: මාළිගාකන්ද පිරිවෙන මරදාන. පත්තරය දුටු සුමංගල හිමියෝ කෝපාවිශ්ඨ වූහ. පෑලිස් අප්පුහාමි සොයා ඔහුගේ නිවසට ගියහ. පෑලිස් අප්පුහාමි හිමි එන බව දැක සැඟවුණේය. ගෙදරින් පෑලිස් අප්පුහාමි දුර ගනමක් ගිය බව පැවසුවේය. හොඳයි ආපු දෙන්කෝ පෑලිස් යැයි පවසා හිමි මාළිගාකන්දට වැඩම කළහ.සුමංගල හිමියන්ගේ දකුණු අත යට කුඩා කබර සුදු පැල්ලමක් විය. තම ළඟින් ඇසුරු කරන කිහිප දෙනෙකු පමණක් දන්නා මේ පුවත පෑලිස් අප්පුහාමිගේ ප්‍රවෘත්තියෙන් මුළු රටම දැන ගැනීම සුමංගල හිමිගේ කෝපයට හේතුවිය. පසුව පෑලිස් අප්පුහාමි හා සුමංගල හිමි සුහද වීය.අධිකරණය හමුවේ සිය නිර්දෝෂිභාවය ඔප්පු කිරීමට අවශ්‍ය වූ අයකුට ඩී. බී.ජයතිලක මහතා විසින් චරිත සහතිකයක් ලබා දෙන ලදී. මේ පිළිබඳ දැනගත් පෑලිස් අප්පුහාමි කවියකින් ‘කවට කතිකයා’ මඟින් ඩී. බී. ජයතිලක මහතාගේ ක්‍රියාකලාපය විවේචනය කර ඇති බව පැවසේ.ද ඩි බිඩි ජයතිලක දුර දිග නොබලාද ඩි බිඩි ගා දුනි කැරැට්ටුව ලියලාකවට කතිකයා පුවත්පතින් පසු බොහෝ කවට පුවත්පත් ඒ වකවානුවේ බිහි වූ නමුත් පෑලිස් අප්පුහාමි‍ගේ කවට කතිකයා තරම් ජනයාට සමීප වීමට ඒ පුවත්පත්වලට නොහැකිවිය.කවට කතිකයා - පෑලිස් අප්පුහාමි 1872.01.01කවට මිත්‍රයා - පී. ෆොන්සේකා 1889.04.13කවට දූතයා - සී. එන් ද සිල්වා 1889.07.10ලංකා කවට මිත්‍රයා - 1890.08.10කවට නරේන්ද්‍ර - දොන් බස්තියන් 1891.08.15කවට රාළහාමි - එම්.ඩබ්.සී. ධර්මවර්ධන 1893.09.15කවටයා - පේදුරු සිල්වා 1894.09.15දැනුමැති කවටයා - ඒ. ජේ. පෙරේරා 1895.07.12මොරටු නරේන්ද්‍රයා - ඩබ්. එච්. ප්‍රනාන්දු 1899කවට රාළ - 1910.01සිංහළ කවටයා - බී. එම්. ප්‍රේරා 1912.12.14කවට අඟන - 1914කවට තිලක - ඩබ්. එම්. පෙරේරාලංකා කවටයා - 1916කවට රාජ්- ඊ. එස්. ජයසූරිය 1918ගුරුන්නාන්සේගේ දොන් පෑලිස් අප්පුහාමි උපත ලැබුවේ 1847 පෙබරවාරි 27 දින කොළඹ තෙළඟපාත ගමේ දීය. කොළඹ පෑලිගොඩ පන්සලෙන් අධ්‍යාපනය ලබා දොන් පිලිප් ද සිල්වා ඈපා අප්පුහාමිගේ සිසුවකු බවට පත්විය. සිංහල සංස්කෘත පෝපාතිග්ශාස්ත්‍රයේ පෘථුලයකු බවට පත්විය. කවි ලිවීමේ ද දක්ෂයකු බවට ද පත්විය. 1872.01.01 දින “කවට කතිකයා’ නමින් ප්‍රථම කවට පුවත්පත ආරම්භ කරන ලදී. එහි මිල කි.මාලිගාකන්ද වි‍දෝදය පිරිවෙන පිහිට වීමේ මූලික වූ විද්‍යාධාර සභාවේ ආදි සාමාජික‍ෙයකි. 1873 ලියන ලද විද්‍යාධාර සභාවේ පළමු ඔප්පුවට අස්සන් කළ 12 දෙනා අතරින් එක් අයකි. හික්කඩුවේ ශ්‍රී සුමංගල හිමිගේ ගෝලයෙකි. ඔහුගේ දැඩි භක්තිම‍ෙතකි. උන්වහන්සේට ද අහිංසක කවටකම් කෙළේය. 1903 බොම්බා‍යේ පැවැති පුවත්පත් කතුවරුන්ගේ සමුළුවට සහභාගී වී ඇති එතුමා දුනපරේවාදය, මහියංගණවර්ණාව, වල්පොළ පින්කම, කෝරළ ශාන්තිය, දශග්‍රහ ශාන්තිය පොත් රචනා කෙළේය. කවට බසින් රටක් හිනැස්සූ පෑලිස් අප්පුහාමි 63 වසරක් ආයු වළඳා 1910 සැප්තැම්බර් 4 වැනිදා මෙළොවින් සමු ගත්තේය. ඔහු වසර 40ක් ‘කවට කතිකයා’ පුවත්පතේ කතුකම දරා වාර්තාවක් ද පිහිටුවූයේය.කම්මැලිකමට බෙහෙතක්කම්මැලිකම පිට බුදියා ගන්නේකොච්චි මිරිස් තුන් කළඳක් ගන්නේඅඹරා පස්සට වස්ති කරන්නේකම්මැලිකම ඒ ‍ෙකන් දුරුවන්නේ ‍මුදළිකමක් සඳහා බුදු දහම හැර දමා කිතුනු දහම වැළඳාගත් අයකුට‍පොරණ අපි බුද්ධංඒවා දැන් විරුද් ධංදැනට අපි සුද්ධංමතකවත් නැත ස්වස්ති සිද්ධංපොරොන්දු ණය උකස්කර මඟින දුප්පතුන්ගේ ඉඩකඩම් අත්කරගැනීමේ අසාධාරණය එකල රට පුරා පැතිර යමින් තිබුණි.එය දුටු පෑලිස් අප්පුහාමි,පොලියෙන් පොලියට පැටියන් තර කර ගනිමින් නොපනත් මුදල් හදල්අද මින් ජීවත් වෙන පොහොසත් අය වැඩි වී එන බව රටේ මේකල්දෙවියන් හට සැල වී මේ අවනඩු යමරජු හට දන්නා පැහැදුල්සදවන්නට යති වෙමින් අපායක් මොවුන් දැමීමට මහ විසල්පිටසර වැසියන්ට වන විපතයන්තම් ඉංග්‍රීසි කට තැවරෙන කොටසමහරු වෙස් පෙරළා ගන්නාඅන්දම් මාරුව අලුත්වලව් විලොක්කන් වීමට දඟලන්නානම් ගම් දික්කර හාමුලා වෙන්නටකුලී ද දී දැන් කියවන්නාගොන් කම් මුන්ගේ රට තොට පැතිරීඇසු දුටු බොහෝ අය සිනැහෙන්නාඅප්පා කළ ගොයිතැන් වැඩ පුතාට අවනම්බුහප්පා අඩි ගහන පැසන් උන්ගේ ඇති නම්බුසප්පායම් කරපු දෙමාවුපියන් මගුල් කොම්බුපුප්පා දඟලන්නට මුන් මැවිදෝ මග බම්බුසුරා පානයේ ඉෂ්ට -අ නෂ්ට විපාක දක්වමින්ඒ කො ගුඩුස් සනීපංචද්විතියේ අසනීපකමත්තෘතියේ සිංහ නාද චංචතුර්ථෙ ඌර‍ැවෙශය:අශ්‍රිත ග්‍රන්ථ:ආශ්‍රිත ග්‍රන්ථ :- කලුකොඳයාවේ ප්‍රඥාශේඛර හිමි :- සිංහල පුවත්පත් සඟරා ඉතිහාසය, සිංහල පුවත්පත් කලාවේ පුරෝගාමියෝ 2012 :- සඳගෝමි කෝපරහේවා කවට කතිකයා පළමු කාණ්ඩය- පෑලිස් අප්පුහාමි 1872විශේෂ ස්තුතිය - දිනමිණ ප්‍රධාන කර්තෘ ගාමිනි ජයලත් මහතාගේ ඉල්ලිම පරිදි කවටකතිකයා පුවත් පතේ මුල් පිටපත්වලඡායාපිටපත්ලබා දුන් ජාතික ලේඛනාගාර දෙපාර්තමෙනිතුවේ අධ්‍යක්ෂිකා සරෝජ වෙත්තසිංහ මහත්මියට සමන්තිකා ගුණවර්ධන සරත් දිපවංශ නාමල් රොෂාන් සුනේත්‍රා අතපත්තු මහත්ම මහත්මීන්ට මාධ්‍යවේදි ජයතිස්ස තේන්නකෝන් මහතාට</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=f1408132</link>
    <topic/>
    <author>සාකච්ඡා කළේ ඉරෝෂිණී දීපිකා ඡායාරූපය සිරිපාල හල්වල</author>
    <content>අමෙරිකාවේ සුදු ජාතිකයන් වහලුන්ට ලබාදුන් අපමණ දුක් ගැහැට සහ ඔවුන් යටතේ දිවි ගෙවමින් ගෙවූ කාලකණ්ණි ජීවිත පිළිබඳ විවරණය කරමින් ඇලෙක්ස් හේලි විසින් රචිත Roots කෘතිය, ඊවා පී. වික්‍රමගේ විසින් සිංහලට පරිවර්තනය කර ඇත. මේ ඒ කෘතිය පිළිබඳ පරිවර්තිකාව සමඟ කළ කතාබහකි.* ‘මුල්’ (Roots) නවකතාව සිංහල බසට පරිවර්තනය වුණේ කොහොමද?ඇලෙක්ස් හේලි නමැති කළු අමෙරිකානු ජාතික ලේඛකයාගේ Roots කියන මේ නවකතාව ක්‍රි. ව. 1976දී ප්‍රකාශයට පත්වීමත් සමඟ ඉංග්‍රීසි පාඨකයන් මේ කෘතිය කෙරෙහි දැඩිසේ ඇලුම් කළ බව කියවෙනවා. ඉන් පසුව මෙය භාෂා 37කට පරිවර්තනය වී ඇති බවත් මා දැනගත්තා. මේ කෘතිය මා අතට පත්වීමෙන් අනතුරුව Roots නමැති නවකතාව පිළිබඳ තොරතුරු සොයායාමේදී තමයි මා මේ කරුණු දැනගත්තෙ. ඒ වගේ කරුණු නිසා මේ කෘතිය රසවත් කෘතියක් යැයි මා හට අවබෝධ වුණා. මේ නිසා තමයි මං Roots සිංහලට පරිවර්තනය කළේ.මං විශ්ව සාහිත්‍යයේ සම්භාව්‍ය කෘති පරිවර්තනය කිරීමට හරිම කැමැතියි. ඩේනිෂ් ජාතික හාන්ස් ක්‍රිස්ටියන් ඇන්ඩර්සන් ලියූ කෘතියක් පරිවර්තනය කිරීමෙන් පසු, පරිවර්තනය සඳහා වෙනත් සුදුසු ග්‍රන්ථයක් සොයමින් සිටිද්දි මගේ සැමියා තමයි මේ කෘතිය මා අතට පත් කළේ. මේ කෘතියේ වටිනාකම දක්වමින් ඒ පිළිබඳ මගේ කුතුහලය අවදි කිරීමත් සමඟ එම ග්‍රන්ථය පිවර්තනය කරන්න මා පෙලඹුණා. Roots ප්‍රථම වරට කියවාගෙන යද්දී, එය සිංහල බසට පෙරළීම එතරම් පහසු කාර්යයක් නොවන බව මා හට අවබෝධ වෙන්න ඒ තරම් කාලයක් ගතවුණේ නෑ.මා මේ කෘතිය පරිවර්තනයට සූදානම් වන බව මාගේ වැඩිමහල් පුතුහට පැවසූ මොහොතේ, ඔහු කිව්වෙ තමා පුංචි කා‍ලයේදී ඉතා කැමැත්තෙන් නැරැඹූ රූපවාහිනී වැඩසටහනක් වුණේ මේ කෘතිය පදනම් කරගෙන නිපදවූ මාලා නාට්‍යයක් බවයි. එය අමෙරිකානු රූපවාහිනී ක්ෂේත්‍රයේ වඩාත්ම නරඹනු ලැබූ වැඩසටහන බවට ද වාර්තාගත වී තිබෙනවා. මේ කෘතිය බාල, මහලු, වැඩිහිටි කාටත් රසවිඳින්න පුළුවන්, ඔවුන්ගේ ආකර්ෂණයට පාත්‍රවන බව මේ සෑම කරුණක් හරහාම මා අවබෝධ කර ගත්තා. ඒ අනුව මේ කෘතිය පරිවර්තනය කිරීමට මං කල්පනා කළා.* කුමන වයස් මට්ටමක කෙනෙකුට වුණත් රස විඳීමට හැකියාව තිබෙනවා යැයි කීමෙන් හැ‍ඟෙන්නේ එය සාහිත්‍යමය අතින් වගේ ම නිර්මාණශීලී භාවය අතින් උසස් බවයි. කළු ජාතික අමෙරිකානු පවුලක ජීවන වතගොත නිරූපණය කරන මේ කෘතියේ, චරිත නිරූපණය තුළ ඔබ දකින විශේෂත්වය මොකක්ද?ඇලෙක්ස් හේලි රූට්ස් ලියන්න කලින්, මේ කෘතියේ එන පරම්පරාවේ යටගියාව පිළිබඳ වසර දොළහක කාලයක් ගවේෂණය කර තිබෙනවා. ඒ පර්යේෂණය නිසා, තමාගේ පරම්පරාවේ ආරම්භය ‘ද ගැම්බියාවේ’ ඉපැදුණු කුන්ටා කින්ටේ දක්වා විහිදී ගිය බව පවසනවා. මෙහි එන සෑම චරිතයකම සජීවී බව රඳවා ගන්න ලේඛකයා උත්සහ දරා තිබෙනවා. ඒවා ජීවමාන චරිත බවට පාඨක මනසේ මැවෙන පරිදි රචනා කර ති‍බීම අතිශයින්ම වැදගත්.දහ අටවැනි ශතවර්ෂයේදී අඳුරු මහද්වීපය විදිහට හැඳින්වූ අප්‍රිකාවේ සිට වහලුන් අමෙරිකාවට ගෙනාවේ අමෙරිකානුවන් සන්තකයේ තිබූ වතුකරයේ සේවය කිරීමටයි.වයස අවුරුදු 16ක යෞවනයකුව සිටියදී කුන්ටා කින්ටේ නමැති මෙහි එන චරිතය වහල් වෙළෙඳුන්ගේ අත්අඩංගුවට පත්වීම, ඔහු මුහුණ පෑ දුක් ගැහැට මනාව රචනය කිරීමට ලේඛකයාට අපූර්ව හැකියාවක්, මහිමයක් පැවතී තිබීම අපට මේ කෘතිය කියවීමේදී අවබෝධ කරගන්න පුළුවන්. මේ ප්‍රධාන චරිතය හරහා අමෙරිකාවේ සුදු ජාතිකයන් වහලුන්ට ලබාදුන් දුක්ගැහැට කන්දරාව, ඔවුන් යටතේ ගතකළ කාලකණ්ණි ජීවිත මෙහිදී මැනවින් විග්‍රහ කර තිබෙනවා. කතා ගෙතීමේ අපූර්ව දක්ෂකමක් ඇලෙක්ස් හේලි සතුවූ බව මේ පරිවර්තන කෘතිය කියවීමෙන් පාඨක ඔබට වටහා ගන්න පුළුවන්. මං හිතන්නෙ පුලිට්සර් මණ්ඩලයේ විශේෂ සම්මානයක් වගේ ම, ජාතික ග්‍රන්ථ සම්මානයක් පවා මේ කෘතියට හිමිව තිබීම මගින් අපට කියාපාන්නේ මේ කෘතියේ සාර්ථකත්වයයි.* මේ කෘතියට සම්බන්ධ පරිසරය, සංස්කෘතිය අපට නුහුරු නුපුරුදු එකක්. ඒ වගේ නුහුරු සංස්කෘතියක උපත ලැබූ මේ කෘතිය පරිවර්තන කාර්යයට පෙර, ඔබ ඒ පිළිබඳ අධ්‍යයනය කළාද?සාර්ථකව කෘතියක් පරිවර්තනය කරන්න නම්, අනිවාර්යයෙන් ම ඒ කෘතියට අදාළ පරිසරය, සංස්කෘතිය, සමාජ, ආර්ථික, දේශපාලන තත්ත්වය පිළිබඳ අවබෝධයක් නැතිව ඒ කටයුත්ත කිරීම අපහසුයි. ඒ විදිහට පරිවර්තන කාර්යයේ නිරතවන පරිවර්තකයා කරන්නෙ මුල් කෘතියට වගේම පාඨකයාටත් අසාධාරණයක්. ඒ විධිහට අනවබෝධයෙන් යුතුව කෘතියක් පරිවර්තනය කිරීම සාර්ථක නෑ. ඒක අසාර්ථක ප්‍රයත්නයක්. මේ නිසා පාඨකයාට නියම රසවින්දනය ලබා ගැනීමට අපහසු වෙනවා. සාහිත්‍ය රසය නැති කෘතියක් බවට එය පත්වෙනවා.මේ නිසා සාර්ථක පරිවර්තනයක් කිරීමට අපේක්ෂා කරන කවුරුන් වුවත්, තමන් අතට කෘතියක් පත් වුණාට පස්සෙ ඒ කෘතිය කියවලා, ලේඛකයා පිළිබඳ වගේ ම කෘතිය ලියැවුණු කාලය තුළ සුවිශේෂත්වය ගැන දැන ගැනීම වැදගත්. මා මේ කෘතිය ලිවීමට පෙර එවැනි අධ්‍යයනයක යෙදුණා.මං ලෝක ඉතිහාසය හදාරා තිබෙන කෙනෙක්. ඒ වගේම අමෙරිකානු ඉතිහාසය පිළිබඳ තරමක දැනීමක් තිබෙන අයෙක්. ඒත් මං මේ කෘතියන කියවනකන් ම කළු අමෙරිකානුවන් අමෙරිකාවේ ජීවත් වෙමින් එකල විඳි අප්‍රමාණ දුක් ගැහැට පිළිබඳ ඒ තරම් දැන සිටියේ නෑ.ඒත් මේ කෘතිය කියවීමෙන් අනතුරුව මා ඒ පිළිබඳ බොහෝ සෙයින් දැනුවත් වුණා. ඒ පිළිබඳ සොයා බැලුවා. ඔවුන්ගේ සංස්කෘතිය චර්යා පිළිබඳ දැන හඳුනා ගත්තා. මේ නිසා පරිවර්තනයට අමාරු කෘතියක් වුණත්, මම එය සාර්ථකව කිරීමට හැකිවුණා කියා මා විශ්වාස කරනවා. මේ හරහා මා හට සිංහල සාහිත්‍යයේ පෝෂණයට අල්ප මාත්‍රයකින් හෝ දායක වෙන්න හැකිවීම පිළිබඳ මා සතුටු වෙනවා.* මෙය රූට්ස් කෘතියේ පළමු කොටසයි. මෙහි දෙවැන්න පාඨකයා වෙත සමීප කිරීමේ අපේක්ෂාවක් තිබෙනවාද?මේ වනවිට එම කෘතියෙන් අර්ධයක් පමණ පරිවර්තන කටයුතු කර අවසන්. ඒ අතරතුරේ ඔස්ට්‍රේලියන් කතුවරයකු වන පෙරල් ඩීන් බෲන්ස් ගේ ‘Year of wonders’ කෘතිය මේ වනවිට පරිවර්තනය කරමින් තිබෙනවා. ඒ කෘතිය හරහා ගම්මානයක වසංගතයක් පැවතීම, ඒක වළක්වාගන්න ගන්න ක්‍රියාමාර්ග ආදිය පිළිබඳ කතා කෙරෙනවා. මේ කෘතිය පාඨකයා අතට පත් කිරීමෙන් පසුව, ‘මුල්’ කෘතියේ දෙවැන්න ප්‍රකාශයට පත් කිරීමට සූදානම්.* කළු ජාතිකයන් විඳි අප්‍රමාණ දුක් ගැහැට හා ඔවුන් ජීවන අරගලයට මුහුණ දුන් ආකාරය මේ කෘතිය පුරාවට කතා කෙරෙනවා. ඒ තතු තදාත්මය කරගනිමින් සාර්ථකව පරිවර්තනය කළ හැකි ‍වුණේ කොහොමද?මේ කෘතියෙන් කතා කෙරෙන්නේ කෘෂි ආර්ථික රටාවකට හුරු වුණු එවැනි පරිසරයක ගෙවෙන ජීවිත පිළිබඳයි. ශ්‍රී ලාංකේයයන් වශයෙන් අපට කෘෂි ආර්ථිකය හරිම සමීපයි. මේ කෘතියේ එන චරිත හරහා අපට මේ මිනිසුන්ගේ ජීවන අරගලය වගේම නොනිමි දුක් ගැහැට පිළිබඳ අත්දකින්න ලැබෙනවා. රචනා විලාසය තුළ පවා දකින්න තිබෙන්නෙ අපූර්වත්වයක්. මේ නිසා මේ කෘතිය මා හට සාර්ථකව පරිවර්තනය කර ගැනීමට හැකිවූවා යැයි මා සිතනවා.* ඇලෙක්ස් හේලිගේ කෘති තුළ, ඔහුගේ නිර්මාණශීලිත්වය පිළිබඳ ඔබ දකින විශේෂත්වය මොකක්ද?මං ඇලෙක්ස් හේලිගේ කෘති අතරින් කියවා තිබෙන්නෙ රූට්ස් කියන කෘතිය විතරයි. මේ නිසා මට ඔහුගේ අනෙක් නිර්මාණ පිළිබඳ දැක්මක් නැහැ. අවබෝධයක් නැහැ. ඔහුගේ අනෙක් නිර්මාණත් නිර්මාණාත්මක අතින් වගේම සාහිත්‍යමය අතින් පොහොසත් කෘති විය හැකියි කියා මා හිතනවා.* අපට දු රටක, අප නොදන්නා පරිසරයක රචනා වුණු කෘතියක් පරිවර්තනයට යාමේදී පරිවර්තකයා මුහුණ දෙන ගැටලු මොනවාද?ප්‍රථමයෙන්ම අප මේ කෘතිය, කතුවරයා, රචනා වුණු රටේ සංස්කෘතික, සමාජ තත්ත්වය පිළිබඳ අප අවබෝධ කරගත යුතුයි. තොරතුරු සොයා යා යුතුයි. සමහරවිට තොරතුරු සොයාගැනීම අපහසු වෙන්න පුළුවන්. මං මේ කෘතිය රචනා කිරීමේදී අප්‍රිකානුවන් කිහිපදෙනෙක්ම හමුවෙලා ඔවුන්ගෙන් තොරතුරු අසා දැනගත්තා. නියම පරිවර්තනයක් කරන්න නම් ‍පරිවර්තකයාට මේවිදිහට වෙහෙසෙන්න වෙනවා. වෙනත් පොතපත කියවලා, අන්තර්ජාලය හරහා තොරතුරු සොයන්න වෙනවා. අපට බොහෝ දුරස්ථ රටක්, සංස්කෘතියක් තුළ ලියැවෙන කෘති පරිවර්තනයේදී ඇතිවන ගැටලු ප්‍රමාණය වැඩියි.* පරිවර්තනයකදී එය සාර්ථක වීමට පරිවර්තකයා ගේ භාෂා ඥානය බෙහෙවින් බලපානවා. ඒ පිළිබඳ ඔබේ අදහස මොකක්ද?කෘතිය ලියැවුණු භාෂාව වගේ ම, පරිවර්තනය කෙරෙන්නේ කුමන භාෂාවකටද? ඒ භාෂාව පිළිබඳ පෘථුල ඥානයක් පැවතීමත් අතිශයින්ම වැදගත්. එහෙම වුණොත් තමයි සාර්ථක පරිවර්තනයක් බිහි වන්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=f1408133</link>
    <topic>වහාම කියවන්න! කියවා ත්‍රිල් වෙන්න!</topic>
    <author>රන්ජන් අමරරත්න</author>
    <content>කරුණාදාස සූරියආරච්චි මහතාගේ අභිනව ප්‍රබන්ධය “උං ගියාදෙං” ලෙස නම් කර තබේ. ඉතා සංයමයකින් ගොතන ලද මේ ප්‍රබන්ධයෙන් කියැවෙන්නේ අප අත්විඳින සමාජයෙහි පවත්නා බරපතළ ඛේදවාචකය යි. අපේ සමාජ පද්ධතිය සාංස්කෘතික වශයෙන් කඩා වැටෙයි. ආර්ථික වශයෙන් පිරිහෙයි. මනුස්සකම් අතින් විකෘති වෙයි. අවසානයේ මුළුමහත් සමාජයට ම ශේෂ වන්නේ හුදෙකලා අසරණ අනාගතයක් පමණි.දේශපාලන න්‍යායක් ලෙස ගතහොත් ධනේශ්වර සමාජයේ අවසානය ඒ යැයි කියනු ලැබේ.ධනේශ්වර සමාජයේ උපරිමය තෙක් ශ්‍රී ලංකාව පැමිණ නැත. එය තව ම මෝරා වැඩෙමින් පවතී. සූරියආරච්චි මහතා දේශපාලන න්‍යායයෙන් ඔබ්බට ගොස් මනුෂත් ජීවිතවලට එබී බලයි. ඒ අනුව ශ්‍රී ලංකාවේ අති දුෂ්කර මොනරාගලට ද, හද්දා පිටිසර කුලියාපිටියට ද හුදෙකලාව රැගෙන යයි. එය ඔහුගේ අලුත් සංකල්පයක් වන්නට පුළුවන.දිළිඳුකම, හුදෙකලාව, පන්ති පරතරය, මනුෂත්ත්වය වැනි ධර්මතා කෙරෙහි වැඩි සැලැකිල්ල යොමු කරමින්, මිනිසා ජීවත්වීමට දරන අරගලය දෙස සානුකම්පිතව බලන්නට කතුවරයා බලවත් උත්සාහයක යෙදෙයි. හූමිටිකන්ද ආසන්නයේ ගම්මානවල ජීවත්වන මිනිසුන්ගේ හා ගැහැනුන්ගේ කපටිකම්, උප්පරවැට්ටි, වංචා, සූරාකෑම්, රැවටීම් බඳු අපකීර්තිමත් - අසාදු ලක්ෂණ ආවේගයකින් තොරව නිරූපණය කරන්නට නවකතාකරුවා සමත් වේ.බණ්ඩයියාගේ අහංකාරකම, ජේමිස්ගේ අනවශ්‍ය ඇඟිලිගැසීම, සිරියාගේ ලිංගිකත්වය, සොබනාගේ කෝපය, සියාතුවාගේ කපටිකම යන සියල්ල විග්‍රහ කෙරෙන්නේ මනුෂ්‍යත්වයේ අංග ලෙස ය.සමස්තයක් ලෙස ගත් කළ ප්‍රධාන සමාජ සංවාද හතරක් මේ කෘතිය ඔස්සේ මතු කර ගත හැකි ය.(I) වියළි කලාපයේ මිනිසුන්ගේ ජීවන අරගලය හා සූරාකෑම(II) ශ්‍රී ලංකාවේ මධ්‍යම පන්තියේ විසිරයෑම හා හුදෙකලාව(III) මෙරට මෙහෙකාර ජීවිතවල ඇතුළාන්තය හා ඛේදවාචකය(IV) නුතන සමාජ ක්‍රියාකාරකම් හමුවේ මනුෂ්‍යත්වය බිඳවැටීමකතුවරයා පත්‍රකලාවේදියකු ලෙස රට පුරා කරක් ගසමින් ඒකරාශී කරගත් සුන්දර හා කර්කශ අත්දැකීම් මේ කෘතියට පාදක වී ඇති බවක් පෙනෙන්නට තිබේ. වියළි කලාපයේ කර්කශ ජීවිත ඔහු අතින් නිර්මාණය වන්නේ ඉතා සජීවී ලෙස ය. කතුවරයා වරෙක ආර්ථික විශේෂඥයකු වෙයි. කතුවරයා තව වරෙක සමාජ විද්‍යාඥයකු වෙයි. තවත් වරෙක ඔහු ජනශ්‍රැති අධ්‍යයනය කරන්නකු බවට ද පත්වෙයි. “රුංඩෙ වෙදාගේ” කතාවෙන් ඒ බව පැහැදිලි වේ. කතාව පුරා ම ‍බොහෝ වග විස්තර හා උප කතා පවතී. එහෙත් ඒවා කතාවට බද්ධ ය. රසවත් ය.මැනැවින් නිරූපණය වන්නේ වියළි කලාපයේ මිනිසුන් ජීවත්වීම සඳහා ගෙන යන අරගලයයයි. සාගින්න, පිපාසය, අව්ව, වැස්ස, රාගය යන සිදුවීම්වල විශේෂත්වයක් උක්ත සමාජයට නැත. අම්මාගේ කිරි අවසන් වූ කල; කුඩා දරුවා ඉරිඟු තලපවලින් කුසගින්න නිවාගත යුතු ය. ඔවුන් පිටිකිරි දැක නැත. සතුන්ගේ හම්වේලා පසුව ඒවා හොද්දට දමනු ලැබේ. ඔවුන්ගේ ජීවත්වීමේ පිළිවෙළ එය වුව කුල භේදය හා පන්ති පරතරයෙන් ද බැටකන්නට ඔවුනට සිදු වේ.“රාලහාමි අහන දේවල්වලට උත්තර බැන්දෙ හොරකලා නැන්දාය. ඈ කතාකරන විදිය දැකලා සොපිනාගේ බය ද හුඟාක් දුරට අඩු වී ගියේ ය.”“මොකක් ද දාන්ට ඕනෑ නම?”“සිරියලතා”“මොන ලතෙක් ද බොලව්, සිරියා කිව්ව ම ඇති”“එහෙමයි... හොඳා”(4 - පරිච්ඡේදය - පිටුව 75)කතුවරයාගේ ඊළඟ අවධානය යොමුවන්නේ මධ්‍යම පන්තියේ විසිරයෑම හා හුදෙකලාව වෙත ය. ජස්ටින් හෙවත් මිනුම් මහත්තයාට දරුවෝ දෙදෙනෙක් සිටිති. පුතා දොස්තර ය. දුව ඕස‍්ට්‍රේලියාවේ ය. ගුරිවරියක වන බිරිය පුරුෂයා පිළිබඳ සදාකාලික සැකයකින් තැවෙමින් දුව සමඟ ඕස්ට්‍රේලියාවේ ජීවත් වෙති. මේ නවකතාව ආරම්භ වන්නේ ජස්ටින්ගේ ජීවිත හුදෙකලාව හැගුම්බර ලෙස නිරූපණය කරමින් ය. නවකතාවේ පළමු පරිච්ඡේදය ම ඊට වෙන්වෙයි. ඔහුගේ හුදෙකලාව උපරිමයෙන් දැක්වෙන වාක්‍ය දෙකක් මෙහි තිබේ.“නොපෙනී යන බොහෝ දේවල් නෙත් මානයෙන් ඉවත් ව ගියද; වසංවෙන ඇතැම් දේවල් සිත් මානයෙන් ඉවත්වන්නේ නැත.”(එක පරිච්ඡේදය - පිටුව 10)“උං ගියාදෙං.” ප්‍රබන්ධය සැලැකිය හැක්කේ චරිත නිරූපණ නව කතාවක් ලෙස ය. කතුවරයා කතා - වස්තුව කෙරෙහි සැලැකිල්ලක් දක්වා නැත. ඔහුගේ මුළු අවධානය ම යොමුව ඇත්තේ සංකීර්ණ චරිත නිරූපණය කෙරෙහි ය. ජස්ටින් හෙවත් මිනුම් මහත්තයාගේ චරිතය ද, සිරියලතා, සිරියා හෙවත් මිනුම් මහත්තයාගේ මෙහෙකාරියගේ චරිතය ද ගැඹුරින් නිරූපණය කෙරේ.නවකතාවෙන් මතු කෙරෙන තවත් වැදගත් සමාජ සංසිද්ධියක් තිබේ. ඒ මෙරට මෙහෙකාර ජීවිතයේ ඛේදවාචකය යි. දිළිඳු පවුල්වල කුඩා දැරියන් මෙහෙකාර සේවයෙහි යෙදවීම පිළිබඳ පිළිගත හැකි සමීක්ෂණයක් තව ම සිදු වී නැත. ඇතැම් විට එය පවතින්නේ රහසක් ලෙස ය. මේ දැරියන් ශ්‍රම සූරාකෑමට පමණක් නො ව ලිංගික සූරාකෑමට ද පත්වන බවත් ඉතා පීඩාකාරී ජීවිත ගෙවන බවත් කතුවරයා පෙන්වා දෙයි. සිරියාවතීගේ මුළු ජීවිතය ම පසු තැවිල්ලක් බවට පත්වන්නේ මෙහෙකාර සේවය නිසා ය. මෙහෙකාර සේවයට සම්බන්ධ වග විස්තර රැසක් “උං ගියාදෙං” නවකතාවට ඇතුළත් ය.“මූකළාන මැද්දේ අඩි පාරෙන් හේනට යනකොට හිතට ටිකක් අමුත්තක් දැනුණු වෙලාවට හැටි අඩිය ඉක්මන් කළ සමහර විට දුවගිය හැටිත් ඒ වෙලාවට පපුවම නිදහසේ ගැස්සුනු හැටිත් සිරියාවතීට මතක ය. එහෙත් දැන් ඒ නිදහස ද නැත. හිරකොට, තද කොට ඇත. ඒ හිර කිරීම පපුවෙන් නැ‍වතුණේ නැත.“සිරියෝ ඉඳගන්න කොට චීත්තෙන් ඔය කකුල් වැහෙන්ඩ ඉඳගනිං!”“එක දවසක් නෝනා එහෙම කියූ විට එය මොන විගඩමක්දැ’යි සිරියාට සිතුණේය. තමන්ගේ ම දණහිස දෙස බලන්නට සිරියාට සිතුණේ නෝනාගේ ඒ විගඩම් කතාව හින්දාම ය.“ඇඟපත පේනවයි කියල වගේ වගක් නෑ... මේකිලා කැලෑවෙ හෙළුවෙන් වෙන්ඩ ඇති ඉන්ඩ ඇත්තෙ”(අට පරිච්ඡේදය - පිටුව 167 )නූතන මානව ක්‍රියාකාරකම් මනුෂ්‍යත්වයට එල්ල කරන බලවත් ප්‍රහාරය කදිමෙට දක්වන සිදුවීම් කිහිපයක් මේ කෘතියේ එයි. ඉන් සිදුවීම් තුනක් සඳහන් කරන්නට කැමැත්තෙමි. එක ගල්කැටිය පාසලේ දැරියක් ගෙල වැලලාගෙන මිය යෑම ය. දෙක ඇගේ මිනිය අස් කිරීම සඳහා මරණ සහතිකයක් ඉල්ලා සිටීම ය. තුන එක ම පියකුට දාව උපන් දියණියක හා පුතකු විවාහ වීම ය.දැරිය දරු ගැබක් නිසා දිවි නසාගත්තේ යැයි මුළු ගම ම විශ්වාස කරති. එහෙත් මිනිය කපා පරීක්ෂා කරන වෛද්‍යවරයා කියා සිටින්නේ ඇයට දරු ගැබක් නැති බව ය. ඇයගේ කන්‍යාභාවය ආරක්ෂා වී ඇති බව ය. දැරිය දිවි නසා ගන්නේ වෙනත් සමාජ - සාධක මත ය. ඇයට ආරක්ෂාවක් නැත. පිළිසරණක් නැත. ආදරයක් නැත. ඇය තනිකම දරා ගත යුතු ය. ජීවිතයේ සිහින දැකීම නැවැත්විය යුතු ය. සියල්ලට විසැඳුම වහා ම ජීවිතයෙන් පලායෑම ය. හෙවත් දිවි නසාගැනීම ය. මියගිය දැරියට මරණ සහතිකයක් දෙන්නේ කවු ද? එය කළ යුත්තේ කෙසේ ද? මේ දැරියට උප්පැන්න සහතිකයක් නැත. සමාජය විසින් ඇති කරනු ලබන නීති - රීති හා සම්මුති මනුෂ්‍යත්වයට ප්‍රහාර එල්ල කරන ආකාරයත් මනුෂ්‍යත්වය හෑල්ලු කරන ආකාරයත් කතුවරයාගේ සදය උපහාසයට ලක්වෙයි.මේ කෘතියේ උපරිම ඛේදවාචකය සටහන් වන්නේ විශ්ව හා සොබනා විවාහ වන අවස්ථාවේ ය. විශ්ව ජස්ටින්ගේ එක ම පුත්‍රයා ය. සොබනා සිරියාවතීගේ එක ම දියණිය ය. වෛද්‍යවරයකු හා නර්ස් නෝනා කෙනකු අතිනත ගැනීමේ කිසිඳු වැරැද්දක් නැත. එහෙත් ඛේදවාචකය හෙළිවන්නේ පසුව ය. සිරියාවතී ජස්ටින්ගේ මෙහෙකාරිය යි. ඇය ගෙදරින් පැන යන්නේ හදිසි ගැබ් ගැනීමක් නිසා ය. කිසිඳු තැනෙක සොබනාගේ තාත්තා ගැන සඳහනක් නැත. එය සිරියාවතී පමණක් දන්නා රහසකි. ඒ රහස හෙළිවන්නේ එක ම එක වාක්‍යයකින් පමණි. ජීවිතයේ අවසන් භාගයේ සිරියාවතී සොයා යන ජස්ටින් හෙවත් මිනුම් මහත්තයාට ඇගේ නිවසේ දී සොබනාගේ ඡායාරූපයක් දකින්නට ලැබෙයි. එය දුටු ජස්ටින් කියන්නේ සිරියා වගේම යි කියා ය.“සිරියාවතී වගේම යි කියල දැක්ක දවසෙම මට දැනුණා”නැවතී තිබුණු සිරියාවතීගේ ඉකිගැසුම යළිත් ඇසෙන්නට විය.“ඇයි සිරියාවතී මේ?”“මං වගේ විතර ද මහත්තය?”(14 - පරිච්ඡේදය - පිටුව 268)මං වගේ විතර ද මහත්තය? යන කෙටි වාක්‍යය ජස්ටින් මහත්තයාට, සිරියාවතීට පමණක් නොව පාඨකයාට ද ඉතා වැදගත් ය. ඒ මේ කතාවේ හරය වන නිසා ය. ස්ත්‍රී - පුරුෂ සම්බන්ධතා පමණක් නොව සකලවිධ මනුෂ්‍යත්වය ම මේ වාක්‍යය ඔස්සේ ප්‍රශ්න කිරීමකට ලක් වේ.“උං ගියාදෙං” ප්‍රබන්ධයේ ආස්වාදය මෙන්ම අර්ථ දැක්වීම් ද උපරිමයෙන් විඳගත හැක්කේ ස්වකීය පරිකල්පනයෙන් කතා වස්තුවක් ගොඩනගෙන පාඨකයකුට පමණි ගුන්තර් ග්‍රාස් නම් ජර්මන් රචකයාගේ “මයි සෙන්චරි” නවකතාව අප සිහියට නැ‍ඟේ එහි ඇත්තේ 1900 වසරේ සිට 1999 වසර තෙක් වසර සියයක සිදුවීම් ය. කතුවරයා එය දිනපොතක සේ කෙටියෙන් සටහන් කර තිබේ. එහෙත් මේ සංවේදී සටහන් ඔස්සේ කියැවෙන්නේ මුළුමහත් ලෝකය බලවත් සේ විකෘති වී යන අන්දම ය.සූරියආරච්චි මහතාගේ කතාව සිද්ධිවලට වඩා‍ චරිතවලට මුල් තැන දෙයි. මේ චරිතවල හැසිරීමෙන් අප හමුවේ දිග හැරෙන්නේ මිනිසා මුහුණ දෙන ඛේදවාචකයේ කම්පනය යි.කසුරී අලුත් කතාකාරයකු බවටපත් ව සිටී.ඔහු ඛේදවාචකය තුළසුන්දරත්වයක් මවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>13</day>
    </date>
    <link>http://www.dinamina.lk/2014/08/13/_art.asp?fn=f1408134</link>
    <topic>ළඟ ළඟ එනවාඅහසින් යනවා මොනෝරේල්</topic>
    <author>සටහන - සමදරා ජයසිංහ විශේෂ ස්තූතියතිලකරත්න බණ්ඩා මහතා අතිරේක ලේකමි(සැලසුම්) ප්‍රවාහන අමාත්‍යාංශය</author>
    <content>වර්තමාන ලෝකයේ සියල්ල ඉතා වේගවත්ය. හැල්මේ දුවන කාලය සමඟ දිව යාම තරමක් අපහසු වුවත් රටක සංවර්ධනයට සහ ඵලදායිතා වර්ධනයට කාලය කළමනාකරණය කර ගැනීම නම් ඉතා වැදගත්ය. කාලය සමඟ සටන් කරන කාර්ය බහුල ජනතාවගේ දෛනික ජීවිතයේ ප්‍රබලම අංශයක් වන්නේ ප්‍රවාහනයයි.විධිමත් ලෙස ප්‍රවාහන පහසුකම් වර්ධනය වීමෙන් රටකට ලැබෙන සමාජයීය, ආර්ථික සහ පාරිසරික ප්‍රතිලාභ ඉමහත්ය.රටක සංවර්ධනයට සෘජු ලෙසම බලපාන ප්‍රවාහනය ලෝකයේ බොහෝ රටවල ඉතා ක්‍රමවත් ලෙස පැවැතිය ද අප රට තුළ නම් තරමක් අර්බුදකාරී තත්ත්වයක පවතී. එයට ප්‍රධානතම හේතුව ලෙස සැලැකිය හැක්කේ කොළඹ නගරය සහ තදාසන්න ප්‍රදේශ ආශ්‍රිතව දිනෙන් දින ඉහළ යන ප්‍රවාහන අපහසුතාවයන්ය. මාර්ග පද්ධතිය වැඩි දියුණු වීම, අධිවේගී මාර්ග සහ විකල්ප මාර්ග ඉදිකිරීම සංවර්ධිත ප්‍රවාහන පද්ධතියක් ගොඩනැඟීමට ඉවහල් වුවද පවතින දැඩි රථවාහන තදබදය ප්‍රධාන ප්‍රවාහන ගැටලුව බවට පත් වී තිබේ.මාර්ග තදබදයට පිළියමක්සේවා නියුක්තිකයන්ට, පාසල් සිසුන් සහ වෙනත් අවශ්‍යතා සඳහා ගමන් ගන්නා මගීන් මෙම රථවාහන තදබදය නිසා අසීරුතාවයකට මුහුණ දෙන අතර ගමනාන්තය කරා යාමට වැඩි කාලයක් මහ මඟ ගත කිරීමට සිදුවී තිබේ. මේ ඔස්සේ තවත් අතුරු ගැටලු රාශියක් ද ඇති වේ.පොදු ප්‍රවාහන සේවාව වැඩි දියුණු කිරී‍මෙන් නාගරිකය තුළ ගුණාත්මක බවින් යුතු සංවර්ධිත ප්‍රවාහන පද්ධතියක් ගොඩනැඟීම කලක් පටන් තිබූ දැඩි අවශ්‍යතාවයකි.රට තුළ ශීඝ්‍රයෙන් සිදු කරන දැවැන්ත සංවර්ධන ක්‍රියාවලියටම සම්බන්ධ කර ගනිමින් මෙම අවශ්‍යතාවය ද සපුරා ගැනීම සඳහා ප්‍රවාහන අමාත්‍යාංශය විසින් ජපාන අන්තර්ජාතික සහයෝගිතා ආයතනයේ (JICA) සහයෝගය ඇතිව කොළඹ නාගරික හා තදාසන්න පෙදෙස් හි ප්‍රවාහන පද්ධතිය සංවර්ධනය කිරීමේ දීර්ඝකාලීන ව්‍යාපෘතියක් අරඹා තිබේ.2012 වසරේදී ආරම්භ කළ මෙම ව්‍යපෘතිය 2035 වනතෙක් කොළඹ නගරය හා ආශ්‍රිත ප්‍රදේශවල විවිධ වූ නාගරික ප්‍රවාහන ගැටලු විසඳීම සඳහා කෙටිකාලීන, මධ්‍යකාලීන හා දිගුකාලීන විසඳුම් යෝජනා ඇතුළත් ක්‍රමවත් වැඩපිළිවෙළකි.මෙහි පළමු පියවර යටතේ ප්‍රධාන සැලැස්ම සකස් කිරීම සඳහා බස්නාහිර පළාත තුළ පවුල් ඒකක 31000 ක් ආශ්‍රිතව සමීක්ෂණයක් සිදු කිරීම, ජනගහන වර්ධන රටාව, භූමි පරිභෝජන රටාව, ලියාපදිංචි වාහන සංඛ්‍යාවේ වර්ධනය, පොදු ප්‍රවාහන ක්‍ෂේත්‍රයේ පෞද්ගලික හා රාජ්‍ය අංශයේ දායකත්වය, කොළඹ නගරයට ඇති ප්‍රධාන පිවිසුම් මාර්ග, ගමන් වේගය නාගරික මධ්‍යස්ථාන වල ව්‍යාප්තිය ආදී කරුණු රැසක් පිළිබඳ දත්ත ලබාගැනීම මගින් ප්‍රධාන සැලැස්ම සකස් කිරීම සහ ශක්‍යතා අධ්‍යයනය සිදු කිරීම මේ වන විට අවසන්ය. ඒ සඳහා වසර දෙකක කාලයක් වෙන් කර තිබුණි.එහිදී ලබා ගත් නියැදි අනුව කොළඹ නගරය කේන්ද්‍ර කර ගනිමින් දැඩි ප්‍රවාහන ඉල්ලුමක් පවති. අතර මිලියන පහක් වන ලියාපදිංචි මුළු වාහන සංඛ්‍යාවෙන් 60%ක ප්‍රමාණයක් බස්නාහිර පළාත තුළ ධාවනය වේ. කොළඹ නගරයට පිවිසෙන ප්‍රධාන පිවිසුම් මාර්ග හත ලෙස සැලකෙන මාලඹේ, ගාල්ල, නුවර, මීගමුව, හයිලෙවල් පාර, හොරණ සහ ලෝලෙවල් පාර ඔස්සේ මිලියනයක පමණ වාහන සංඛ්‍යාවක් දිනක් තුළ කොළඹට ඇතුල් වන අතර කාර්යබහුල වේලාවන් සේ සැලකෙන පෙ.ව. 7 සිට 8 දක්වාත් ප.ව. 4.30 සිට 6 දක්වාත් 1,60,000 ක පමණ රථ වාහන සංඛ්‍යාවක් කොළඹ නගරයට පැමිණීම හා පිටවීම සිදු වේ.වැඩිම මඟීන් සංඛ්‍යාවක් ඇතුල් වන්නේ නුවර පිවිසුම් මාර්ගයෙන් වන අතර කොළඹ මායිමේ සියලුම සමීක්ෂණ ස්ථානයන්හි දිශාවන් දෙකටම දිනකට ගමන් ගන්නා මුළු මගී සංඛ්‍යාව මිලියන 2.1වේ.මේ අතර වැඩිම මගී වාහන සංඛ්‍යාවක් කොළඹ නගරයට ඇතුල් වන ප්‍රධාන පිවිසුම් මාර්ගයන් ලෙස හඳුන්වන්නේ මාලඹේ පිවිසුම් මාර්ගයයි.පෞද්ගලික වාහන වැඩිවීම ගැටලුවක්රථ වාහන භාවිතය පිළිබඳ සලකා බැලීමේදී පෞද්ගලික වාහන සංඛ්‍යාවේ ශීඝ්‍ර වර්ධනයක් සිදුවීම බරපතළ ගැටලුවක් වී තිබේ. පසුගිය අවුරුදු 12 තුළ වාහන සංඛ්‍යාව සියයට 2.5ක ගුණයකින් වැඩි වී තිබෙන අතර යතුරු පැදි සහ ත්‍රිරෝද රථ වල ශීඝ්‍ර වැඩිවීමක් දැකිය හැක. 1985දී 26% වූ පෞද්ගලික වාහන භාවිතය 2013 වන විට 42% දක්වා ශීඝ්‍රයෙන් වැඩිවී තිබේ. පොදු ප්‍රවාහන භාවිතය 1985 දී 74%වූ අතර 2014 වන විට 58% දක්වා අඩුවී තිබේ. මෙය 2035 වන විට 40% දක්වා අඩු වන අතර පෞද්ගලික ප්‍රවාහනය වාර්ෂික වර්ධනය 4.2%කි. මේ අනුව සමස්ත රටේම වාහන වැඩිවීමේ වේගය වර්ෂයකට 8%කි.මේ අනුව ප්‍රවාහන පද්ධතියේ සංවර්ධනයට විශේෂ මැදිහත්වීමක් නොමැති නම් 2035 වසර වන විට ප්‍රධාන පිවිසුම් මාර්ග 7හි ගමන් වේගය උදෑසන උච්චතම අවස්ථාවේදී පැයට කිලෝමීටර දහයකින් පමණ අඩු වේ. මෙම තත්ත්වය කොළඹ මහ නගර සභාවේ ආර්ථික වර්ධනයට බාධා පමුණුවන අතර වැඩ කරන ජනතාව‍‍ගේ රන් හා වටිනා කාලය නාස්ති වීම හා ඉන්ධන දහනය වීම නිසා මුදල් අපතේ යාම ද සිදු වේ.පරිසර සහජීවනයමේ අනුව ආර්ථික ඵලදායිතාවය, පරිසරහිතකාමීබව, සමාජයීය සමානාත්මතාව හා ආරක්ෂාව ආදී කරුණු කෙරෙහි මූලික අවධානය යොමු කරමින් ක්‍රියාත්මක කිරීමට යන මෙම ප්‍රවාහන පද්ධති සංවර්ධනය කිරීමේ වැඩසටහන යටතේ ප්‍රථම වරට ශ්‍රී ලංකාවට හඳුන්වා දීමට අපේක්ෂා කරන මොනෝරේල් දුම්රිය සේවාව පවතින ප්‍රවාහන ගැටලුවලට කදිම විසඳුමකි. තනි පීල්ලක් මත දිවෙන මෙම මගී ප්‍රවාහන දුම්රිය සේවාව සඳහා ඩොලර් බිලියන 1.3ක ආයෝජනයක් යොදවන අතර ඒ සඳහා ජපාන අන්තර්ජාතික සහයෝගීතා ආයතනයේ සහයෝගය ලැබේ.2016 වන විට ජනතා අයිතියට පැවැරීමට බලාපොරොත්තු වන මෙම මොනෝරේල් ප්‍රවාහන පද්ධතිය කොළඹ පුරහල සිට කොල්ලුපිටිය දක්වාත්, කොටහේන සිට මරදාන හරහා කොටුව දක්වාත්, ලෝක වෙළෙඳ මධ්‍යස්ථානය, බොරැල්ල, බත්තරමුල්ල හරහා මාලඹේ දක්වාත් දැනට පවතින මහාමාර්ග ඔස්සේ සහ වෙනත් ඉඩ ඇති ස්ථාන හරහා පොළොවට මීටර් 8ක් උසින් ඉදි කිරීමට යෝජිතය. මෙම තනි පීල්ලේ දුම්රිය මඟෙහි දුර ප්‍රමාණය කි.මී. 23ක් පමණ වේ.මෙකී දුම්රිය මාර්ගය නැවතුම් ස්ථාන 26කින් සමන්විත වන අතර මගීන්ගේ පහසුව සඳහා රියගාල් (Park &amp;amp; Rides) කිහිපයක්ද මේ යටතේ ඉදිකිරීමට සැලසුම් කර තිබේ. මෙතෙක් නොතිබූ ඒකාබද්ධ බහුමාධ්‍ය ප්‍රවාහන කේන්ද්‍රස්ථානයක් කොටුව, පිටකොටුව ආශ්‍රිතව ඉදිවන අතර එය මොනෝරේල් නැවතුම, දුම්රිය නැවැතුම, බස් පර්යන්තය, අන්තර් පළාත් බස් පර්යන්තය, ආර්.ටී. නැවතුම, රථගාල්, කුලී රථ පර්යන්තය බස්වා යෑ‍‍මේ ප්‍රදේශ, ප්‍රවාහන මාධ්‍ය හා සබඳතා ඇති පොදු ප්‍රදේශ (Station Plaaza), සාප්පු සංකීර්ණ ආදියෙන් සමන්විත වේ.මොනෝරේල් ව්‍යාපෘතිය හේතුවෙන් ලැබෙන ප්‍රතිලාභ රැසකි. ඒ අතරින්(1) කොටහේන සිට මරදාන හරහා කොළඹ කොටුව දක්වාත්, ටවුන්හෝල්, බොරැල්ල, හරහා මාලඹේ දක්වාත් පවතින මහා පරරිමාණයේ මාර්ග තදබදය අවම වීම.(2) බත්තරමුල්ල හා ඒ අවට ස්ථානගත කිරීමට නියමිත රාජ්‍ය අංශයේ විවිධ ආයතනවල සේවා නියුක්තිකයන්ගේ හා මගීන්ගේ ගමන් පහසුව වර්ධනය කිරීම(3) සමාජමය යටිතල පහසුකම් වර්ධන වීම(4) ප්‍රවාහන තදබදය අඩුවීම තුළින් මගී ආරක්ෂාව වැඩි දියුණු වීම(5) සමාජ තත්ත්වයන් වර්ධනය වීම(6) විවිධාංගීකරණය වූ ප්‍රවාහන පහසුකම් වර්ධනය වීම(7) කාලය ඉතිරිවීම, දහනය වන ඉන්ධන ප්‍රමාණය අඩුවීම නිසා මූල්‍ය ඉතිරියක් සිදුවීම(8) රථවාහනවලින් සිදුවන අහිතකර වායු විමෝචන තත්ත්වයන් අවම වීම තුළින් පරිසර හිතකාමී බව ඇති වීම(9) පාරිසරික සාධක වර්ධනය වීම සහ නාගරික අලංකරණය ඇතිවීම ප්‍රධාන වේ.මොනෝරේල් හා සම්බන්ධව ගාල්ල, නුවර හා මීගමුව දුම්රිය මාර්ග නවීකරණය විමද, එම ප්‍රදේශ ද ඇතුළුව හොරණ, ලෝලෙවෙල් මාර්ගයේ බස් ප්‍රමුඛතාවය මත අධිවේගී මාර්ග ඉදිකිරීම ද, අනෙකුත් මාර්ග පුළුල් කර බස් රථ සඳහා පමණක් වෙන්වූ මංතීරුවක් යෙදීම ද සිදු වේ.2035 දී අවසන් කිරීමට නියමිත මේ දැවැන්ත ව්‍යාපෘතියේ පළමු අදියර ලෙස මොනෝරේල් දුම්රිය මඟ කඩිනමින් ඉදිකිරීමට සියලු කටයුතු මේ වන විටත් සූදානම් ය. ප්‍රාදේශීය මට්ටමින් ජනතාව දැනුවත් කරමින් ඉඩම් අත්පත් කර ගැනීම් අවම වන ලෙස ප්‍රයෝජනයට ගත නොහැකි ඉඩම් භාවිතා කරමින් මොනෝරේල් දුම්රිය මාර්ගය ඉදි කිරීමට නියමිතය.ප්‍රවේශ පත්‍ර දෙන්නත් යන්ත්‍රයක්මගීන් අටසියයකට පමණ එකවර ගමන් කළ හැකි මොනෝරේල් දුම්රියේ කොන්දොස්තරවරයන් නොමැති අතර ඇතුල්වීමේදී අදාළ ප්‍රවේශ පත්‍රය යන්ත්‍රයක් මඟින් ලබා ගැනීමක් කළ හැකිය.කිසිදු අපහසුවකින් තොරව කලට වේලාවට තම ගමනාන්තය දක්වා පහසුවෙන් ගමන් කළ හැකි අහසින් යන කෝච්චිය ජපානයට, මැලේසියාවට, සිංගප්පූරුවට, තායිලන්තයට පමණක් නොව තව නොබෝ දිනකින් මේ පුංචි ශ්‍රී ලංකාවේ වෙසෙන ජනතාවටද අයිතිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n140814_5</link>
    <topic>පත්තර මහගෙදරින් නියං ආධාර</topic>
    <author>එරන්ද එදිරිමාන්න</author>
    <content>[2014-08-14 ප.ව 03.30]නියඟය හේතුවෙන් පීඩාවට පත්ව සිටින සහෝදර ජනතාවට උපකාර කිරීම සඳහා ලේක්හවුස් ආයතනය ඉදිරිපත්ව සිටී.බෝතල් කරන ලද ජලය, වියළි ආහාර වර්ග, ඇසුරුම් කරන ලද ආහාර, පරිත්‍යාග කිරීමට මෙහිදී අපේක්ෂා කෙරේ.මේ ද්‍රව්‍ය පරිත්‍යාග කිරීමට සූදානම් ඕනෑම පරිත්‍යාගශීලියෙකුට ලබන 20 වැනිදාට පෙර සිය ආධාර ලේක්හවුස් සුබසාධක අංශයට ලබා දෙන ලෙස ආරාධනා කෙරේ.ඒ අනුව ලබන 20 වැනිදා සහන සමඟ රජරට බලා යාමට පාලනාධිකාරිය ඇතුළු සේවක සේවිකාවන් සූදානම්ව සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n140814_4</link>
    <topic>වකුගඩු රෝග නිවාරණයට පර්යේෂණ රෝහලක්</topic>
    <author>රේණුකා හේවාපතිරණ</author>
    <content>[2014-08-14 ප.ව 02.30]වකුගඩු රෝග නිවාරණ පර්යේෂණ රෝහලක් ආරම්භ කිරීමට දේශීය වෛද්‍ය අමාත්‍යංශය පියවර ගෙන ඇත.මැදවච්චිය ප්‍රාදේශීය ලේකම් කාර්යාලයට යාබද අක්කර එකහමාරක මෙම නව රෝහල ඉදි කෙරේ.මේ ව්‍යාපෘතිය සඳහා රුපියල් මිලියන 54 ක මුදලක් වැය කෙරේ.මාස 3ක් වැනි කෙටි කාලයක් තුළ රෝහල ඉදි කිරීම් කටයුතු අවසන් කිරීමට අපේක්ෂිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n140814_3</link>
    <topic>ගාල්ලට අහස් පාලම් දෙකක්</topic>
    <author>රේණුකා හේවාපතිරණ</author>
    <content>[2014-08-14 ප.ව 01.30]ගාල්ල නගරයේ නව ගුවන් පාලම් දෙකක් ඉදි කිරීමට රජය පියවර ගෙන තිබේ.මින් එක් පාලමක් ගාල්ල වක්වැල්ල සහ ගල්වඩුගොඩ මාර්ග සම්බන්ධ කරමින් ඉදි කෙරේ.දෙවැන්න ඉදිවන්නේ රිචිමන්ඩ් කන්ද දුම්රියපළට යාබදවය.මෙමඟින් ප්‍රදේශයේ පාසල් දරු දැරියගේ සහ මහජනතාවගේද ආරක්ෂාව මෙන්ම පහසුව සැලසේ.අදාළ ව්‍යාපෘතිය සඳහා වැයකෙරෙන මුදල රුපියල් හතලිස් නව ලක්ෂයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n140814_2</link>
    <topic>දකුණේ පුරන් කුඹුරු යලි අස්වද්දයි</topic>
    <author>ස්වර්ණා ආරියවංශ</author>
    <content>[2014-08-14 පෙ.ව 11.30]මාතර දිස්ත්‍රික්කයේ සෝජාන් නමැති නව කාර්මික ක්‍රමවේදයක් ආරම්භ කර තිබේ.මෙය ක්‍රියාත්මක වන්නේ එම දිස්ත්‍රික්කයේ වී වගාව කළ නොහැකි පුරන් කුඹුරුවල වෙනත් භෝග වගා කිරීම කෙරෙහි අවධානය යොමු කිරීමේ ප්‍රතිඵලයක් ලෙසයි.ඒ අනුව ඉදිරියේදී පැවැත්වීමට නියමිත ගොවි සතියට සමඟාමීව අදාල ව්‍යාපෘතිය දියත් කෙරේ.කෘෂිකර්මාන්ත අමාත්‍යාංශය පවසන්නේ මෙය සාර්ථක වුවහොත් නිල්වලා නිම්නයේ පුරන් කුඹුරු වල අක්කර 5000 කට වඩා වගා කිරීමට හැකි වනු ඇති බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n140814_1</link>
    <topic>බෙල්ලන්විල පෙරහර අද</topic>
    <author>ස්වර්ණා ආරියවංශ</author>
    <content>[2014-08-14 පෙ.ව 09.30]ඓතිහාසික බෙල්ලන්විල රජමහා විහාරයේ ඇසල මහා පිංකම හා පෙරහර අද ආරම්භවේ.64 වන වරටත් පැවැත්වෙන මෙම පිංකම ලබන 30 වැනිදායින් නිමාවට පත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408141</link>
    <topic>රාජ්‍ය වාණිජ නීතිගත සංස්ථාවේ වසරක ආදායම ලක්ෂ 35000 ක්</topic>
    <author>විජයානි එදිරිසිංහ</author>
    <content>එක්සත් ජාතික පක්ෂ පාලන සමයේ සේවකයන්ද ඉවත් කර සියලු දේපළ විකුණා ඈවර කිරීමට තීරණය කර තිබූ රාජ්‍ය වාණිජ නීතිගත සංස්ථාව (STC) මහින්ද චින්තනයෙන් පෝෂණය කර යළි නඟා සිටුවීමේ ප්‍රතිඵලයක් වශයෙන් මේ වන විට වසරකට රුපියල් ලක්ෂ තිස්පන්දහසකට ආසන්න ආදායමක් ලබන ආයතනයක් බවට පත්ව තිබේ.ණය බරින් පෙළී ඒවා ගෙවා ගත නොහැකිව වැටී තිබූ එම ආයතනය යළි ගොඩනගා සිටුවීමට ජනාධිපති මහින්ද රාජපක්ෂ මහතා ගෙන තිබූ සෘජු තීරණය ඔස්සේ එම ප්‍රතිපත්තිවලට අනුකූලව ‍කටයුතු කිරීම නිසා 2008 සිට මේ දක්වා වසරින් වසර ලක්ෂ දහස් ගණනින් වැඩිවන ආදායම් ලබන ආයතනයක් බවට පත්ව ඇත.ඒ අනුව 2012 - 2013 වසරේ ආදායම රුපියල් ලක්ෂ විසිදෙදහසකි. 2013 - 14 වසරේ ආදායම ලක්ෂ තිස් එක්දහස ඉක්මවා තිබේ. ඒ අනුව එක් වසරක් තුළ මිලියන දහසකින් ආදායම් වැඩිවන තත්ත්වයේ දියුණුවකට එම ආයතනය පත්ව තිබේ.ඒ අතර ජාත්‍යන්තරයේ සිට මෙරටට ගෙන්වන විවිධ තාක්ෂණික උපකරණ හා යන්ත්‍ර සූත්‍ර මෙරටදීම නිපදවන නිෂ්පාදකයන් හා ගිවිසුම්වලට එළඹ ඒවා නිපදවා විදේශ විනිමය කෝටි ගණනින් මෙරටට ඉතිරි කර ගැනීමට කටයුතු කර ඇති රාජ්‍ය වාණිජ නීතිගත සංස්ථාව අද පෞද්ගලික ව්‍යාපාරිකයන් හා සම තත්ත්වයට පත්ව තිබේ.විදෙස් රටවලින් භාණ්ඩ ගෙන්වා මෙරට පාරිභෝගිකයා රවටා අති විශාල ලාභයක් ලබමින් වැඩි මිලට භාණ්ඩ අලෙවි කරන පෞද්ගලික ව්‍යාපාරික ආයතන රැසකට රාජ්‍ය වාණිජ නීතිගත සංස්ථාවේ නව වැඩපිළිවෙළ නිසා පාරිභෝගිකයා ගසාකෑමට නොහැකි වී තිබේ.තවද රාජ්‍ය වාණිජ නීතිගත සංස්ථාව සාධාරණ මිලකට භාණ්ඩ අලෙවි කරන නිසා වෙළෙඳ පොළේ භාණ්ඩ දොළොස්දහසක පමණ මිල තීරකයා බවටද පත්ව තිබේ. STC නමින් නව නිපැයුම් රාශියක් වෙළඳ පොළට එක්වී ඇත.කෘෂිකර්මාන්තය, යන්ත්‍ර සූත්‍ර, අධ්‍යාපනික උපකරණ, කාර්යාල උපකරණ, නව තාක්ෂණික උපකරණ, ගෘහ උපකරණ, රසායනික ද්‍රව්‍ය, කලා භාණ්ඩ, වායු සමීකරණ, විදුලි උපකරණ, ඉලෙක්ට්‍රොනික් භාණ්ඩ , අත් යන්ත්‍ර, ටයර් ටියුබ්, ඇතුළු භාණ්ඩ දොළොස් දහසකට වැඩි ප්‍රමාණයක් මේ වන විට රාජ්‍ය වාණිජ නීතිගත සංස්ථාවෙන් අලෙවි වෙයි.එක්සත් ජාතික පක්ෂ පාලන සමයෙන් අහිමි වූ කෝටි ගණනක ගොඩනැගිලි වෙනුවට මෙම ආයතනය මිලියන පන්සියයකට වැඩි මුදලක් ආයෝජනය කර කුරුණෑගල, යාපනය, මහනුවර, නාරාහේන්පිට, මාතර, ඇතුළු ප්‍රදේශ කිහිපයක නව ප්‍රදර්ශනාගාර පිහිටුවා තිබේ.රජයේ භාණ්ඩාගාරයෙන් හෝ වෙනත් කිසිම ආයතනයකින් ණය ආධාර ලබා නොගෙන ආයතනය විසින්ම උපයන ලාබ ඔස්සේ ඒවා ප්‍රති ආයෝජනය කරමින් මෙම නව ප්‍රදර්ශනාගාර සහ නිපැයුම් සිදු කරනු ලබයි.තවද රාජ්‍ය වාණිජ නීතිගත සංස්ථාව සතු බැංකු ස්ථාවර තැන්පතුවල වටිනාකම ලක්ෂ තුන්දහස් හත්සියය ඉක්මවා ගොස් තිබේ.තවද එක්සත් ජාතික පක්ෂයෙන් එහි සේවයෙන් ඉවත් කර සිටින ස්වල්ප පිරිසටද වැටුප් ගෙවා නොමැතිව තිබියදී වර්තමාන රාජ්‍ය වාණිජ නීතිගත සංස්ථා සේවක සේවිකාවෝ ඉහළ වැටුප් ප්‍රසාද දීමනා සහ දිරි දීමනා ලබමින් සිටිති.මෙම ආයතනය කෙටි කාලයක් තුළ මෙතරම් විශාල දියුණුවක් කරා ගමන් කළේ ජනාධිපති මහින්ද රාජපක්ෂ මහතාගේ සෘජු මගපෙන්වීම, ඇමැති ජොන්ස්ටන් ප්‍රනාන්දු මහතාගේ සහයෝගය සහ එහි සභාපති ප්‍රදීප් ගුණවර්ධන මහතාගේ කැපවීමේ ප්‍රතිපලය නිසා වෙනි.ඒ පිළිබඳ අදහස් දැක්වූ සභාපති ප්‍රදීප් ගුණවර්ධන මහතා කියා සිටියේ 'මෙම දියුණුවේ රහසට බලපෑ එකම හේතුව පිළිගත් රාජ්‍ය ප්‍රතිපත්තියක් තුළ ක්‍රියා කිරීමයි. පෞද්ගලික අංශය තරග කර දියුණුව කරා ගෙනයාමට හැකි තත්ත්වයට රාජ්‍ය ව්‍යාපාරික ආයතන ගෙනඒමට ජනාධිපතිවරයා ලබාදුන් උපදෙස් මත අප ක්‍රියා කළා. මෙහි සේවකයන්ගේ දුර්වල මානසික තත්ත්වයද නගා සිටුවමින් ආයතනය ලාභ ඉපයිය හැකි තත්ත්වයට ගෙන ආවා.එහි ප්‍රතිඵලයක් වශයෙන් වසරකට මිලියන දහසකින් පමණ ආදායම් වැඩි කර ගත හැකි තත්ත්වයට පත්වීම සුවිශේෂි කරුණක්. මෙම ආයතනය නගා සිටුවීමේ ප්‍රතිඵලය අද පාරිභෝගිකයාත් රජයත් මෙම ආයතනයත් භුක්ති විඳින බවද හෙතෙම පවසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408142</link>
    <topic>ලක්ෂ තුනක ජනතාවට සෙත සලසමින් බදුල්ලට නව පාලම් 10ක්</topic>
    <author>මහින්ද අලුත්ගෙදර</author>
    <content>ගමත් නගරයත් යා කරමින් රට පුරා ක්‍රියාත්මක කරන ග්‍රාමීය පාලම් 1,210 වැඩසටහනේ ප්‍රථම අදිරය යටතේ බදුල්ල දිස්ත්‍රික්කයේ ඉදිකරන පාලම් 10 ඉදිකිරීම් අවසන් කිරීමත් සමඟ ඒ ඒ ප්‍රදේශයන්හි ලක්ෂ තුනක ජනතාවට සෙත සැලසෙන බව ආර්ථික සංවර්ධන අමාත්‍යාංශය පෙන්වා දෙයි. ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් මේ ව්‍යාපෘතිය ක්‍රියාත්මක කෙරෙන අතර එම පාලම් රැසක ඉදිකිරීම් කටයුතු මේ වනවිට නිමාවට පත්වෙමින් තිබෙන බවද එම අමාත්‍යාංශය සඳහන් කරයි.බදුල්ල දිස්ත්‍රික්කයේ මැතිවරණ කොට්ඨාස 9කට අයත් ප්‍රාදේශීය ලේකම් කොට්ඨාස 15ක ඉදිවන මෙම ග්‍රාමීය පාලම් 10 මඟින් දිස්ත්‍රික්කයේ ලක්ෂ 3කට ආසන්න ජනතාවගේ ආර්ථික තත්ත්වය වැඩිදියුණු කරමින් සෙත සැලසෙන බව බදුල්ල දිස්ත්‍රික් ලේකම් රෝහණ දිසානායක මහතා ප්‍රකාශ කරයි.ග්‍රාම සේවා වසම් 567කට අයත් පවුල් 239,463කින් සමන්විත බදුල්ල දිස්ත්‍රික්කයේ මුළු ජනගහනය 811,758 ක් වන අතර එම දිස්ත්‍රික්කයේ ඇති ගම්මාන සංඛ්‍යාව 1,991ක් වෙයි. ඊට අමතරව දිස්ත්‍රික්කයේ සිටින දිවි නැඟුම ප්‍රතිලාභී පවුල් සංඛ්‍යාව 59,273කි.මහින්ද චින්තන ඉදිරි දැක්ම යටතේ මග නැඟුමෙන් ගම නැඟුමට වැඩසටහන මඟින් ගම් දොරට දියුණුවේ රන් දොරටු විවර කරමින් සහ ගමත් නගරයත් එක් කරමින් රට පුරා මෙම ග්‍රාමීය පාලම් වැඩසටහන අදියර දෙකක් යටතේ ක්‍රියාත්මක කෙරෙන බව පෙන්වාදෙන ආර්ථීක සංවර්ධන අමාත්‍යාංශය කාලගුණික සහ දේශගුණික විපර්යාසයන්ට ඔරොත්තු දෙන අන්දමින් එම පාලම් ආරුක්කුවලින් තොරව යකඩින් ඉදිකර ඇත. මෙහි ප්‍රථම අදියර යටතේ ඉදිවන පාලම් 210 ට අමතරව දෙවන අදියර යටතේ ද ලබන වසර තුළදී පාලම් 1,000ක් ඉදිකර ජනතා අයිතියට පැවරේ.ශ්‍රී ලංකාව ජනගහණයෙන් සියයට 75ක් ජීවත් වන්නේ ග්‍රාමීය ප්‍රදේශවල බැවින් එම ජනතාවගේ ආර්ථිකය සහ සංවර්ධනය ගොඩනඟන මෙම ග්‍රාමීය පාලම් මඟින් ගැමි ජනතාවගේ ජීවන තත්ත්වය උසස් මට්ටමකට ගෙන යෑමට බෙහෙවින් ඉවහල් වන ඇතැයි ආර්ථීක සංවර්ධන ඇමැති බැසිල් රාජපක්ෂ මහතා පවසයි.මග නැඟුම වැඩසටහනින් පාරවල් වැඩිදියුණු කිරීමෙන් පසු ජනතාවගේ ආදායම් තත්ත්වය වැඩිදියුණුවී ඵලදායිතාවය ඉහළ තත්ත්වයකට පිවිසුනු බවද ග්‍රාමීය පාලම් ඉදිකිරීමෙන් වැවිලි සහ කෘෂි ආර්ථිකය දියුණුවී රටට විශාල ආර්ථික ප්‍රතිලාභයක් අත්කරමින් විශාල සංවර්ධනයක් සිදුවන බවද ඒ මහතා කියා සිටී.බදුල්ල දිස්ත්‍රික්කයේ වැඩ නිමකර ඇති පාලම් අතර හපුතලේ කහගොල්ල, කහටවැව, රංජනාවල, හල්දුම්මුල්ලේ කළුපහන, වැලිමඩ විදුරුපොල, කොලොන්ගස්තැන්න වන අතර සෙසු සියලු පාලම්වල ඉදිකිරීම් ලබන සැප්තැම්බර් මස වනවිට සම්පූර්ණයෙන්ම නිම කිරීමට කටයුතු යොදා තිබේ. මෙම පාලම් 10 ඉදිකිරීම් මඟින් දහස් සංඛ්‍යාත පාසල් සිසුන්ට ද, කෘෂි නිෂ්පාදකයින් ඇතුළු භෝග ගොවීන්ට ද, කුඩා තේවතු හිමියන්ට ද සෘජු ආර්ථික ප්‍රතිලාභ හිමිවනු ඇත.මෙම ග්‍රාමීය පාලම් බදුල්ල දිස්ත්‍රිකයේ සිදුකරනුයේ ඇමැතිවරුන් වන නිමල් සිරිපාල ද සිල්වා, ඩිලාන් පෙරේරා, ලක්ෂ්මන් සෙනෙවිරත්න, හිටපු මහ ඇමති ශ‍ෂීන්ද්‍ර රාජපක්ෂ, පාර්ලිමේන්තු මන්ත්‍රීවරුන් වන චාමික බුද්ධදාස, උදිත ලොකුබණ්ඩාර, රෝහණ පුෂ්පකුමාර, තේනුක විදානගමගේ මහත්වරුන් සහ බදුල්ල දිස්ත්‍රික් ලේකම් රෝහණ දිසානායක මහත්වරුන්ගේ මඟ පෙන්වීම යටතේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408143</link>
    <topic>ආණ්ඩුවේ අයවැයකට වඩා ජනතාවගේ අයවැයක්</topic>
    <author>ධනුෂ්ක ගොඩකුඹුර</author>
    <content>සියලු පාර්ශ්වවල අදහස් හා යෝජනා ලබා ගනිමින් වත්මන් ආණ්ඩුව සකසන අයවැය සමාන වන්නේ ආණ්ඩුවේ අයවැයකට වඩා ජනතාවගේ අයවැයකට බව ජනාධිපති මහින්ද රාජපක්ෂ මහතා ප්‍රකාශ කළේය.ජනතාවගේ අදහස් මතින් සැකසෙන එම අයවැයෙහි ඇතුළත්ව ඇත්තේ ජනතාවගේ මතය බව පෙන්වා දුන් ජනාධිපතිවරයා එහි වැඩිපුරම ඇත්තේ ජනතා සංවිධාන හා වෘත්තීය සමිති ඉදිරිපත් කරන ලද යෝජනා බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ රාජ්‍ය සේවයේ ක්ෂේත්‍ර රාජකාරීවල නියුතු නිලධාරීන්ට යතුරු පැදි ප්‍රදානය කිරීමේ වැඩපිළිවෙළේ තෙවැනි අදියරට මාතලේ බර්නාඩ් අලුවිහාරේ ක්‍රීඩාංගණයේ දී පෙරේදා (12) එක්වෙමිනි.2014 අය වැය යෝජනා යටතේ මෙම යතුරු පැදි බෙදාදීම සිදුකෙරෙන අතර ග්‍රාම නිලධාරීන්, පවුල් සෞඛ්‍ය සේවිකාවන්, සමෘද්ධි නිලධාරීන්, කෘෂි පර්යේෂණ නිලධාරීන්, දිස්ත්‍රික් ලේකම් හා ප‍්‍රාදේශීය ලේකම් කාර්යාලවල සමාජ සේවා හා ක්‍රීඩා නිලධාරීන් ඇතුළු රාජ්‍ය සේවයේ සියලු ක්ෂේත්‍ර නිලධාරීන් වෙත මෙම යතුරු පැදි හිමි වේ.ක්ෂේත්‍ර රාජකාරීවල නියුතු රාජ්‍ය සේවකයින්ගේ සේවාවන් තවදුරටත් කාර්යක්ෂම කිරීමේ අරමුණින් ජනාධිපති මහින්ද රාජපක්ෂ මහතාගේ සංකල්පයක් මත යතුරු පැදි ලක්ෂයක් බෙදාදීමට නියමිත අතර එහි ප්‍රථම අදියර පසුගියද අනුරාධපුරයෙන් ආරම්භ කෙරිණි.කලින් පැවැති ආණ්ඩු සීතල කාමරවල සිට සැකසූ අයවැය ඉදිරිපත් කළේ රහස්‍ය වාර්තා ලෙසින් බවත් ජනාධිපතිවරයා මෙහිදී ප්‍රකාශ කළේය.රාජ්‍ය සේවය පිළිබඳ විශ්වාසයක් නොතිබූ යුගයක් මේ රටේ තිබුණු බව සිහිපත් කළ ජනාධිපතිවරයා රාජය සේවය අකාර්යක්ෂම යැයි කියමින් කප්පාදු කරන්නට එකල යෝජනා කර තිබුණු බවත් පැවසීය.එදා රාජ්‍ය සේවය අකාර්යක්ෂම යැයි කී අයගේ මතවාදයන් තවමත් වෙනස් වී නොමැති බව ඔවුන්ගේත් ඔවුන්ගේ අනුගාමිකයන්ගේත් ප්‍රකාශ හා හැසිරීම දෙස බලන විට පැහැදිලි වන බවත් ජනාධිපතිවරයා ප්‍රකාශ කළේය.එසේ වුවත් රාජ්‍ය සේවය පිළිබඳ වැඩි විශ්වාසයක් තැබූ වර්තමාන රජය ක්‍රමානුකූල වැඩපිළිවෙළක් තුළින් රාජ්‍ය සේවය ශක්තිමත් කරන්නට පියවර ගෙන තිබෙන බවත් රාජ්‍ය සේවය ශක්තිමත් කළේ ජනතාවට වඩාත් හොඳ සේවාවක් ලබා දෙන්නට බවත් ජනාධිපතිවරයා වැඩිදුරටත් ප්‍රකාශ කෙළ්ය.නියෝජ්‍ය ඇමැතිවරුන් වන රෝහණ දිසානායක, නන්දිමිත්‍ර ඒකනායක, ලක්ෂ්මන් වසන්ත පෙරේරා මහත්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081411</link>
    <topic>අත්අඩංගුවේ සිටින ඉන්දීය ධීවරයන් නිදහස් කරන්න</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා අත්අඩංගුවේ සිටින සියලු ඉන්දීය ධීවරයන් ඉන්දීය නිදහස් දිනය වෙනුවෙන් නිදහස් කරන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (13) නියෝග කළේය. අගෝස්තු මස 15 වැනිදාට යෙදෙන ඉන්දීය නිදහස් දිනය නිමිත්තෙන් මෙම ධීවරයන් නිදහස් කර හරින ලෙස ජනාධිපතිවරයා නියෝග කළ බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා දිනමිණට ප්‍රකාශ කළේය.බ්‍රිතාන්‍ය අධිරාජ්‍යවාදීන්ගේ පාලනයෙන් 1947 අගෝස්තු මස 15 වැනිදා නිදහස ලබා ගත් ඉන්දියාව මෙම වර්ෂයේ සිය 67 වන නිදහස් දිනය සමරන අතර ඉන්දියාවේ නව අගමැති නරේන්ද්‍ර මෝදි එම ධූරයට පත්වීමෙන් පසු පැවැත්වෙන ප්‍රථම නිදහස් දින සැමරුම ද මෙය වේ.ඉන්දීය ධීවරයන් නිදහස් කරන්නැයි අදාළ නිලධාරීන්ට නියෝග කළ බව ජනාධිපතිවරයා සිය ට්වීටර් පිටුවෙහි ඊයේ සවස සටහනක් තබමින් ද කියා සිටියේය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408144</link>
    <topic>අමෙරිකාවට එරෙහි කිසිදු විරෝධතාවක් පෙළපාළියක් මෙරට පැවැත් වුණේ නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ අමෙරිකානු තානාපති කාර්යාලය හෝ එහි නිලධාරීන්ට මෙන්ම ඇමෙරිකානු පුරවැසියන්ට එරෙහිව කිසිදු විරෝධතාවක් හෝ පෙළපාළියක් මෙරට තුළ නොපැවැත්වුණු බව රජය අවධාරණය කරයි. එවැනි දේ සිදුවිය හැකි බව සඳහන් කරමින් ඇමෙරිකා එක්සත් ජනපද රාජ්‍ය දෙපාර්තමේන්තුව සිය ආරක්ෂාව ගැන සැක පළ කරමින් නිකුත් කර නිවේදනයේ කිසිදු සත්‍යතාවක් නොමැති බව විදේශ කටයුතු අමාත්‍යාංශය ප්‍රකාශ කරයි.ශ්‍රී ලංකාවේ පවතින යථා තත්ත්වයට ප්‍රතිවරුද්ධව අන්තරායකාරී වටපිටාවක් ඇති බව සඳහන් කරමින් ඇමෙරිකා එක්සත් ජනපද රාජ්‍ය දෙපාර්තමේන්තුව නිකුත්කර ඇති එම නිවේදනය සම්බන්ධයෙන් දැඩි අවධානයට යොමු කරන බවද ශ්‍රී ලංකා රජය සඳහන් කරයි. අදහස් ප්‍රකාශ කිරීමටත්, සාමකාමී විරෝධතා දැක්වීමටත් ඇති නිදහස ප්‍රජාතන්ත්‍රවාදයේ වැදගත් අංගයක් වන අතර මෙහිදී ශ්‍රී ලංකාවේ වැසියන් සිදුකර ඇත්තේ රටේ ආණ්ඩු ක්‍රම ව්‍යවස්ථාවෙන් ද තහවුරු කර ඇති නිදහස නිසි ලෙස භුක්ති විඳීම පමණක් බවද විදේශ කටයුතු අමාත්‍යාංශය පෙන්වා දෙයි.ගාසා තීරයේ දැනට පවතින තත්ත්වය සම්බන්ධයෙන් පසුගිය 8 දා ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය ඉදිරිපිට පැවැත් වූ විරෝධතාව සංවිධානය කරන ලද්දේ විරුද්ධ පක්ෂවලට අයත් දේශපාලන පක්ෂ විසින් වන අතර එයද සාමකාමී උද්ඝෝෂණයක් වූ බව පවසන විදේශ කටයුතු අමාත්‍යාංශය ඇමෙරිකා එක්සත් ජනපද තානාපති කර්යාලය ද මෙම විරුද්ධ දේශපාලන පක්ෂ සමඟ සබඳතා පවත්වන්නේ යැයි කියා සිටී.බටහිර දේශයන්ට එරෙහි ආකල්පයක් ශ්‍රී ලංකාව තුළ ඇතැයි යන ඇමෙරිකානු මතයට හේතුව පැහැදිලි නොමැති බව පෙන්වා දෙන එම අමාත්‍යාංශය මෙහිලා ඇමෙරිකානු බලධාරීන් කළ යුතු වන්නේ එවැනි විරෝධතවන්ට මූලික හේතුන් විමසා බලා ද්විපාක්ෂික සබඳතා නිවැරදි කිරීමට කටයුතු යෙදීම බවද ප්‍රකාශ කරයි.විදේශීය රාජ්‍ය තාන්ත්‍රික නිලධාරීන්ගේ ආරක්ෂාවට නිරතුරුවම ශ්‍රී ලංකාව ප්‍රමුඛත්වය දී තිබෙන අතර ඇමෙරිකානු වැසියන් විශාල සංඛ්‍යාවක් මෙරටට නිරතුරුවම පැමිණෙන බවද ඔවුනට මෙතෙක් කිසිදු අභියෝගයක් එල්ල වී නොමැති බවද ප්‍රකාශ කරන විදේශ කටයුතු අමාත්‍යාංශය ශ්‍රී ලංකා රජය නීතිය හා සාමය රැකීමට මේ තානාපති නිලධාරීන් පමණක් නොව සියලුම වැසියන්ගේ ආරක්ෂාව සහතික කිරීමටද ඇප කැප වී සිටින බව සිහිපත් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408145</link>
    <topic>එ.ජා. මානව හිමිකම් විමර්ශන කමිටුවපක්ෂග්‍රාහී කැන්ගරු අධිකරණයක්</topic>
    <author/>
    <content>ගාසා තීරයට එරෙහි ඊශ්‍රායල් හමුදා ප්‍රහාරයන්හි දී සිදුව ඇතැයි පැවසෙන මානව හිමිකම් උල්ලංඝනයන් හා යුද අපරාධ විමර්ශනය කිරීමට එක්සත් ජාතීන්ගේ මානව හිමිකම් මණ්ඩලය විසින් නම් කර ඇති අන්තර්ජාතික විමර්ශන කොමිසම තරයේ ප්‍රතික්ෂේප කරන ඊශ්‍රායලය එය ඊශ්‍රායලයට එරෙහිව පක්ෂග්‍රාහීව කටයුතු කරන කැන්ගරු අධිකරණයක් බවත් එක්සත් ජාතීන්ගේ මානව හිමිකම් මණ්ඩලය දිගුකාලයක පටන් ත්‍රස්ත හිමිකම් මණ්ඩලයක් බවට පත්ව ඇති බවත් චෝදනා කර ඇතැයි විදෙස් ඒජන්සි වාර්තාවල දැක්වේ.ඊශ්‍රායලය මේ බව ප්‍රකාශ කර ඇත්තේ එක්සත් ජාතීන්ගේ මානව හිමිකම් මණ්ඩලයේ ප්‍රධානී නවි පිල්ලේ පවා ගාසාතීර හමුදා ප්‍රහාරයන්හි දී ඊශ්‍රායලය සිතාමතාම අන්තර්ජාතික නීති උල්ලංඝනය කර ඇතැයි විශ්වාසය පල කර තිබියදීය.ගාසාතීරයට එල්ල වූ ඊශ්‍රායල හමුදා ප්‍රහාරයන් හා හමාස් සටන්කාමීන්ගෙන් ඊශ්‍රාලයට එල්ල වූ රොකට් ප්‍රහාර ආරම්භ වුණු ඉකුත් ජූනි 13 දා පටන් මාසයක දී පලස්තීනුවන් 1938 ක් හා ඊශ්‍රායල් ජාතිකයන් 67 දෙනකු ඝාතනය වී, ගාසා තීරයේ විශාල ප්‍රදේශයක් විනාශයට පත්ව තිබේ.මෙහිදී දෙපාර්ශවයෙන්ම සිදුව ඇති අන්තර්ජාතික මානව හිමිකම් මෙන්ම අන්තර්ජාතික මානුෂික නීති උල්ලංඝනයන් සම්බන්ධයෙන් විමර්ශනය කිරීමට නියමිත ස්වාධීන කොමිසම 2015 මාර්තු මාසයේ දී සිය වාර්තාව බාරදිය යුතුව ඇති නමුත් එම විමර්ශන කොමිසම පූර්ව නිගමනයන් සහිතව පක්ෂග්‍රාහීව පරීක්ෂණ කටයුතු සිදුකරන කැන්ගරු අධිකරණයක් සේම ත්‍රස්ත හිමිකම් වෙනුවෙන් කැපවු මණ්ඩලයක් වෙනුවෙන් පෙනීසිටින්නක් බව ඊශ්‍රායල විදේශ අමාත්‍යාංශ ප්‍රකාශක යිගල් පැල්මෝ පවසා ඇතැයි විදේශ ඒජන්සි වාර්තාවල වැඩි දුරටත් දැක්වේ.එක්සත්ජාතින්ගේ මානව හිමිකම් මණ්ඩලය විසින් නම් කර ඇති ත්‍රි පුද්ගල කොමිසමේ ප්‍රධානියා වශයෙන් කටයුතු කරන අන්තර්ජාතික නීතිය පිළිබඳ කැනේඩියානු මහාචාර්යවරයකු වන විලියම් ෂාබාස් ඊශ්‍රායලයට එරෙහි සතුරු ආකල්ප දරන්නෙකු බව පවසන පැල්මෝ දැනටමත් ඔවුන් ඊශ්‍රායල් විරෝධී නිගමනයන්ට එළඹ සිටින අතර අවශ්‍යව ඇති එකම දෙය ඔවුන්ගේ පූර්ව නිගමනයන්ට නිත්‍යනුකූල අස්සනක් යෙදීම පමණක් බවත් පවසා තිබේ. තවද ඔවුනට වැදගත්වන්නේ මානව හිමිකම් සුරැකීම ‍නොව හමාස් වැනි ත්‍රස්ත සංවිධාන වල හිමිකම් සුරැකීචම බවත් ඔහු වැඩදුරටත් කියා ඇත.මේ චෝදනා සියල්ල විලයම් ෂබාස් විසින් ප්‍රත්ක්ෂේප කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408146</link>
    <topic>ඌවේ මනාප අංකනිකුත් කර අවසන්</topic>
    <author>භක්ති ධර්මප්‍රිය මෙන්ඩිස්</author>
    <content>ඌව පළාත් සභා මැතිවරණයට තරග වදින සියලු අපේක්ෂකයින්ගේ මනාප අංක ඊයේ(13) පෙරවරුව වන විට නිකුත් කර අවසන් බව මැතිවරණ මහ ලේකම් කාර්යාලය සඳහන් කරයි.ඌව පළාත් මැතිවරණයට අදාළ මොණරාගල දිස්ත්‍රික්කයෙන් තරග වදින අපේක්ෂකයන්ගේ මනාප අංක ඉකුත් 11වැනිදා නිකුත් කළ අතර බදුල්ල දිස්ත්‍රික් අපේක්ෂකයන්ගේ මනාප අංක ඊයේ පෙරවරුවේ නිවේදනය කර තිබුණි.මෙම මැතිවරණය සදහා තැපැල් ඡන්ද සලකුණු කිරීම ලබන මස4 සහ 5 යන දිනයන් යොදා ගැනීමට මැතිවරණ මහ කොමසාරිස් කාර්යාලය සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408147</link>
    <topic>ඌවේ ජය පතා ජනහමු රැසක්</topic>
    <author>සිතාරා සේනානි සහ ස්වර්ණා විජේකෝන්,</author>
    <content>ඌව පළාත් සභා මැතිවරණය ඉලක්ක කර ගෙන ජනාධිපති මහින්ද රාජපක්ෂ මහතාගේ ප්‍රධානත්වයෙන් රැස්වීම් දෙකක් ද, විශේෂ රැස්වීම් 28ක්, ඌවට අයත් ඡන්ද කොට්ඨාස පදනම් කරගත් රැස්වීම් 18ක් ද, ග්‍රාමීය මට්ටමේ ජනහමු 1719ක් ද පැවැත්වීමට එක්සත් ජනතා නිදහස් සන්ධානය කටයුතු යොදා ඇතැයි ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ඌව පළාතේ බදුල්ල සහ මොනරාගල දිස්ත්‍රික්ක දෙකට අයත් මුළු නිවාස සංඛ්‍යාව වන නිවාස තුන්ලක්ෂ තිස් එක්දහස් නවසිය හතළිස් හතර ඉලක්ක කොටගෙන එකී සෑම නිවසකට ම අවම වශයෙන් දෙවතාව බැගින් ගොස් මැතිවරණ ප්‍රචාරක ව්‍යාපාරයේ නිරතවීමට සන්ධානය අපේක්ෂා කරන බවද ඒ මහතා පවසයි. මෙම ගෙන් ගෙට යාමේ ප්‍රචාරක වැඩපිළිවෙළ මේ මස 30, 31 සහ සැප්තැම්බර් මස 13, 14 යන සෙනසුරාදා සහ ඉරිදා දිනවල සිදුකිරීමට අපේක්ෂිත බවද ඒ මහතා පැවැසීය.ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (13) පැවැති විශේෂ මාධ්‍ය හමුවේදී ය. ශ්‍රී ලංකා නිදහස් පක්ෂයේ හැට දෙවැනි සංවත්සරයට සමගාමීව ආසන මට්ටමින් පැවැත්වෙන 'රට රකින නිල් රැල්ල මවුබිම සුරකිමු' ප්‍රාදේශීය සම්මේලන මාලාව අති විශාල ජන සහභාගීත්වයක් ඇතිව රට පුරා ඉතා සාර්ථකව ක්‍රියාත්මක වන බවත්, එයින් 94ක් මේ වනවිට පවත්වා අවසන් බවත් ඇමැතිවරයා පැවැසීය.පක්ෂයේ නිල් බළකා තරුණ සම්මේලනය, හා කාන්තා සම්මේලනය ද ඉතා සාර්ථක අන්දමින් පැවැත්වෙන බවද කීවේය. රට නඟන නිල් රැල්ල ප්‍රාදේශීය සම්මේලන ලක්ෂ ගණනින් ජනතාව ඒකරාශී වන බව කී ඇමැතිවරයා ශ්‍රී ලංකා නිදහස් පක්ෂය එක්සත් ජාතික පක්ෂය මෙන් නිවාස සහ හෝටල්වල දැවැන්ත ජන රැලි පවත්වන පක්ෂයක් නොවන බවද කීවේය.ශ්‍රී ලංකා නිදහස් පක්ෂයේ මධ්‍යම කාරක සභිකවරුන් වන ක්‍රීඩා ඇමැති මහින්දානන්ද අලුත්ගමගේ, වරාය, මහාමාර්ග සංවර්ධන හා නාවික කටයුතු ඇමැති රෝහිත අබේගුණවර්ධන මහත්වරු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408148</link>
    <topic>ශ්‍රී ලංකාවේ රාජ්‍ය ණය කළමනාකරණය යහපත්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ රාජ්‍ය ණය කළමනාකරණය යහපත් මට්ටමක පවත්වා ගැනීමට හැකිව තිබෙන බව ශ්‍රී ලංකා මහ බැංකුව පවසයි.මුදල් අමාත්‍යාංශය සහ ශ්‍රී ලංකා මහ බැංකුව විසින් නිශ්චිත ලෙස සකස් කරන ලද මධ්‍යකාලීන ණය උපායමාර්ගික සැලැස්ම හා අනුකූලව රාජ්‍ය ණය කළමනාකරණ උපාය මාර්ග සකස් කොට ක්‍රියාත්මක කරනු ලබන අතර මධ්‍යකාලීන ණය උපායමාර්ගික සැලැස්මෙහි මූලික ඉලක්කය වනුයේ සාර්ව ආර්ථික දර්ශකයන්ගේ යෝජිත ගමන් මඟ සහ වෙළෙඳ පොළ පරිසරය වෙත අවධානය යොමුකරමින් විසර්ජන පනත මඟින් නියම කරන ලද දළ ණය සීමාව අනුව මූල්‍යනය තහවුරු කිරීම සඳහා නියමිත සංයුතියකින් යුත් ණය කළඹක් ගොඩනැඟීම බවද එම බැංකුව පෙන්වා දෙයි.එමෙන්ම රාජ්‍ය ණය දෙපාර්තමේන්තුව රාජ්‍ය ණය කළඹෙහි ගැබ් වී ඇති අවදානම විචක්ෂණශීලීව කළමනාකරණය කිරීම තහවුරු කරමින් රජයේ ණය අවම පිරිවැයකට පවත්වා ගැනීමට උත්සාහ කරන බවද ශ්‍රී ලංකා මහ බැංකුව පවසයි.රටෙහි රාජ්‍ය ණය කළඹට අදාළව මහ බැංකුව විසින් මධ්‍ය වාර්ෂික සංඛ්‍යාවන් නිකුත් කරනු ලබනුයේ මෙකී පසුබිම යටතේ වන අතර ඒ අනුව වාර්ෂික ඇස්තමේන්තුව යටතේ මේ වසරේ ජූනි මාසය අවසාන වන විට රාජ්‍ය ණය සියයට 74.3ක් බවද මෙහි දේශීය ණය සියයට 41.4ක් හා විදේශීය ණය සියයට 32.9ක් වන බවද එම බැංකුවේ නවතම වාර්තා පෙන්වා දෙයි. පසුගිය 2005 වසරේ සිට 2013 කාලය අතරතුර එම ණය වාර්ෂිකව පිළිවෙළින් සියයට 90.6ක්, සියයට 86.2ක් හා සියයට 78.3 ලෙස මහ බැංකුව වාර්තා කර ඇත.2014 වසරේ ජූනි අවසානය වන විට දේශීය හා විදේශීය රාජ්‍ය ණය කල්පිරීමට ගතවන කාලය වන්නේ දේශීය අවුරුදු 6ක් මෙන්ම විදේශීය අවුරුදු 10.4 ක් වන අතර කෙටි කාලීන දේශීය රාජ්‍ය ණය 2013 වසර අවසන් වන විට සියයට 23.7ක් ද 2014 ජූනි අවසානය වනවිට සියයට 22.4ක් ලෙස ද වාර්තා වෙයි. දීර්ඝතම පරිණත කාලයක් සහිත භාණ්ඩාගාර බැඳුම්කරය කල්පිරීමට ගතවන කාලය අවුරුදු 30කි.ප්‍රාථමික වෙළෙඳපොළ භාණ්ඩාගාර බිල්පත් ඵලදා අනුපාත 2014 ජූනි අවසානයට දින 91ක් සඳහා සියයට 6.51ක්, දින 182කට සියයට 6.69ක් හා දින 364කට සියයට 6.99ක් වන බව පෙන්වාදෙන ශ්‍රී ලංකා මහ බැංකුව ප්‍රාථමික වෙළෙඳ පොළ භාණ්ඩාගාර බැඳුම්කර ඵලදා අනුපාතය 2014 ජූනි අවසාන වන විට වසර 5කට සියයට 8.93ක්, වසර 10කට සියයට 10ක් හා වසර 30කට සියයට 11.75ක් ලෙස සටහන් වන බවද පෙන්වා දෙයි.දේශීය ණය කළමනාකරණ උපාය මාර්ගයන් ප්‍රධාන වශයෙන්ම කරුණු කිහිපයක් කෙරෙහි අවධානය යොමුව තිබෙන අතර පුළුල් මූල්‍යකරණ හා ආයෝජක පදනමක් සංවර්ධනය කිරීම මඟින් අවම පිරිවැයක් යටතේ රජයේ මූල්‍ය අවශ්‍යතාවයන් සපුරා ගැනීම සඳහා ප්‍රමාණවත් සම්පත් රැස් කිරීම, මධ්‍යම තැන්පතු ක්‍රමය (CDS) ලෙස හඳුන්වන රජයේ සුරැකුම්පත්හි රාජ්‍ය ණය ලේඛනය පවත්වාගෙන යාම සහ සියලු රජයේ සුරැකුම්පත් හා සම්බන්ධ ගනුදෙණු සියයට 100 ක නිරවද්‍යතාවයකින් යුතුව මධ්‍යම තැන්පතු ක්‍රමය යටතේ සටහන් වී ඇති බව සහතික කිරීම, දේශීය හා විදේශීය ණය සේවාකරණය නියමිත වේලාවට සිදුකිරීම මෙන්ම කෙටිකාලීන හා දිගුකාලීන ණය අතර මනා සමබරතාවයක් සහතික කරමින් ණය කළඹෙහි අවදානම පිළිගත හැකි මට්ටමක පවත්වා ගැනීම සහ දිගුකාලීන ඵලදා වක්‍රයක් හා පාදක පරිණතීන් සහිත සුරැකුම්පත් ගොඩනැඟීම, වෙළෙඳපොල සඳහා ප්‍රමාණවත් ලෙස සුරැකුම්පත් සැපයීම හා ආයතනික සහ නීතිමය රාමුව ශක්තිමත් කිරීම ඒ අතර වෙයි.මුදල් අමාත්‍යාංශයේ සහ ශ්‍රී ලංකා මහ බැංකුවේ ජ්‍යෙෂ්ඨ නිලධාරීන්ගෙන් සමන්විත වන දේශීය ණය කළමනාකරණ කමිටුව විසින් දේශීය ණය කළමනාකරණය පිළිබඳ ක්‍රමෝපායයන් සැලසුම් කරනු ලබන අතර මාසිකව රැස්වන මෙම කමිටුව වෙළෙඳපොල තත්ත්වයන්, වෙළෙඳපොලෙහි රුචිකත්වයන්, මූල්‍යමය සංවර්ධනයන්, උද්ධමනය, රජයේ මූල්‍ය අවශ්‍යතාවයන්, පවත්නා ණය කළඹෙහි පරිණත වීමේ ව්‍යුහය හා අවදානම ආදිය සලකා බලමින් වෙළෙඳපොල හැසිරීම පදනම් කරගත් ක්‍රමෝපායයන් සම්මත කරගනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n1408149</link>
    <topic>රංඟන ශිල්පිනී රෙබෙකා අද අවසන් ගමන් යයි</topic>
    <author/>
    <content>ජනප්‍රිය වේදිකා,ටෙලිනාට්‍ය හා සිනමා රංඟන ශිල්පිනී රෙබෙකා නිර්මලී මහත්මිය ඊයේ(13) අභාවප්ප්‍රාප්ත වූවාය.ඇයගේ අවසන් කටයුතු අද බොරැල්ල පොදු සුසාන භූමියේදි සිදු කෙරේ.රූපවාහිනි ප්‍රේක්ෂකයන්ගේ ජනප්‍රසාදයට පත් 'වෙදහාමිනේ' ටෙලිනාට්‍යයෙන් කලා ලොවට පිවිසි ඇය ළඟදී පැවැති රයිගම් ටෙලි සම්මාන උළලේ දී බෝපළු අරණ ටෙලිනාට්‍යයේ රංඟනය වෙනුවෙන් සම්මානයක් හිමි කර ගත්තාය.ටෙලි නාට්‍ය එකසිය හැත්තෑපහක පමණ රංඟන දායකත්වය ලබාදුන් රෙබෙකා නිර්මලී මහත්මිය මිය යන විට වයස අවුරුදු හතළිස් නවයක් විය. ජයන්ත චනද්‍රසිරි මහතාගේ සියලු නිර්මාණවලට පාහේ ඇය රංඟන දායකත්වය ලබාදුන්නාය.ඇගේ මෘත දේහය ඊයේ සවස 2.00ට ජයරත්න මල් ශාලාවට රැගෙනවිත් එහි තැන්පත්කොට අද (14) පෙරවරු 9.00 සිට සවස 4.00 දක්වා කොළඹ 07 කලාභවනේ මෘත දේහය තැන්පත් කෙරෙනු ඇත. අනතුරුව අද සවස 4.00ට බොරැල්ල පොදු සුසාන භූමියේ දී ආදාහන කටයුතු කරන බව රෙබෙකා නිර්මලී අවමංගල්‍ය කමිටුව දැනුම් දී සිටයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081410</link>
    <topic>ලයිට්, වතුර, දුරකතන බිල් පියුන්ටත් ගෙවිය හැකියි</topic>
    <author>උපාලි කරුණාරත්න</author>
    <content>ලබන මස ආරම්භයේ සිට තැපැල් කාර්යාලයන්ට ගොස් ගෙවිය යුතු ලයිට් බිල් , වතුර බිල් , දුරකතන බිල් ආදී ගෙවීම් තම නිවසට ලිපි රැගෙන පැමිණෙන තැපැල්කරුට ද ගෙවිය හැකි බව තැපැල්පති රෝහණ අභයරත්න මහතා පැවසීය.සැප්තැම්බර් 01 දින සිට දිවයින පුරා මේ වැඩ සටහන ක්‍රියාත්මක කෙරේ. මුදල් ගෙවූ බවට තැපැල්කරුවා අදාළ බිල් ගෙවන්නාට කුවිතාන්සයක් නිකුත් කරණු ලබයි. තැපැල් කාර්යාල සමග ගනුදෙනු කරන්නන්ට මේ ක්‍රමය මගින් වඩාත් පහසු කම් සැලසෙන අතර තැපැල් කාර්යාලයන්හි අදායම ද මෙමගින් ඉහළ නැංවීම අරමුණ බව තැපැල්පතිවරයා ප්‍රකාශ කළේය.මේ වැඩපිළිවෙළ සඳහා මහා භාණ්ඩාගාරයේ අනුමැතිය ලැබී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081412</link>
    <topic>කීර්ති නාමයට හානි වුණැයි රු. මිලියන 500ක් ඉල්ලාහඩ්සන්ගෙන් නිර්මලාට එන්තරවාසියක්</topic>
    <author/>
    <content>ප්‍රේමකීර්ති ද අල්විස් මහතාගේ මරණය පිළිබඳ තමන් වෙත අසත්‍ය චෝදනා කරමින් කළ අපහාසාත්මක ප්‍රකාශ නිසා සිදුවූ හානියට රුපියල් මිලියන 500ක් අලාභ වශයෙන් ගෙවන ලෙස දැනුම් දෙමින් ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතා ඊයේ (13) සිය නීතිඥයන් මගින් නිර්මලා ද අල්විස් මහත්මිය වෙත එන්තරවාසියක් යවා තිබේ.නීතිඥ සංජය ෆොන්සේකා මහතාගේ නමින් සමරසිංහ මහතා යවා ඇති එන්තරවාසිය මඟින් දින 14ක් තුළ තමාට වූ හානියට අලාභ නොගෙවන්නේ නම් අල්විස් මහත්මියට එරෙහිව ඉල්ලා ඇති මුදල අයකර ගැනීම සඳහා නඩු පවරණ බවද දැනුම් දී ති‍බේ.ඝාතනයට ලක්වූ ප්‍රේමකීර්ති ද අල්විස් මහතාගේ වැන්දඹු බිරිය වන නිර්මලා ද අල්විස් මහත්මිය පසුගිය 3 හා 10 යන දිනවල ප්‍රකාශයට පත් ලංකා ඉරිදා සංග්‍රහය පුවත්පතට කර ඇති ප්‍රකාශ මගින් සමරසිංහ මහතාට අපහාසක් සිදුවි ඇති බව එම එන්තරවාසියේ සඳහන් වේ.ඉරිදා ලංකා පුවත්පත්වල පළ කළ විශේෂාංග ලිපි දෙකකින් මියගිය ප්‍රේමකීර්ති ද අල්විස් මහතා ඝාතනය සම්බන්ධයෙන් තම සේවාදායකයාට නිර්මලා අල්විස් මහත්මිය කරන චෝදනාත්මක ප්‍රකාශ සාවද්‍ය අසත්‍ය හා අපහාසාත්මක බවත් එම ලිපි එම පුවත්ප‍ෙත් අන්තර්ජාලයේ සඳහන් වන බවත් එම එන්තරවාසියේ සඳහන් වේ.එම ලිපිවල තම සේවාදායකයා වන හඩ්සන් සමරසිංහ මහතාගේ නම එකඑල්ලේම අල්විස් මහතාගේ ඝාතනයට වගකිව යුතු බවට අල්විස් මහත්මිය කරන ප්‍රකාශ නිසා ශ්‍රී ලංකා ගුවන් විදුලි සංස්ථාවේ සභාපතිධුරය දරන ප්‍රවීණ මාධ්‍යවේදියකු වූ තම සේවාදායක සමරසිංහ මහතාගේ කීර්ති නාමයට හා චරිතයට හානියක් වී ඇති බවත් එම නිසා ඊට අලාභ වශයෙන් රුපියල් මිලියන 500ක් ගෙවන ලෙස මේ එන්තරවාසිය මගින් දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081413</link>
    <topic>ස්වයං රැකියාලාභීන් සිය ව්‍යාපාර දියුණු කරගතහොත් රට රැකියාවකට වඩා වැඩි ආදායමක් ලැබිය හැකියි</topic>
    <author>ගම්පහ සංචාරක නිමල් ජයසිංහ</author>
    <content>ස්වයං රැකියාලාභීන් සිය ව්‍යාපාරය දියුණු කර ගැනීමෙන් විදේශ ගත වී උපයනවාට වඩා ආදායමක් ගමේ සිට උපයා ගත හැකි බව ආර්ථික සංවර්ධන ඇමැති බැසිල් රාජපක්ෂ මහතා ගම්පහ දී පැවැසීය.ලිය අබිමන් ව්‍යාපෘතිය යටතේ ස්වයං රැකියාලාභී කාන්තාවන් සඳහා අවශ්‍ය උපකරණ පිරිනැමීමේ උත්සවයක් අමතා එසේ කී බැසිල් රාජපක්ෂ මහතා මේ යටතේ ගම්පහ දිස්ත්‍රික්කයේ මැතිවරණ කොට්ඨාස 10ක කාන්තාවන් 188 දෙනකුට විවිධ ක්ෂේත්‍ර තුළ තමන්ගේ හැකියාවන් වර්ධනය කරගෙන ස්වයං රැකියා ඇරැඹීමට ගන්නා උත්සාහයට ආර්ථික සංවර්ධන අමාත්‍යාංශය සහ ‘ලිය අභිමන්’ සංවිධානය යටතේ අවශ්‍ය සියලු උපකරණ බෙදා දෙන බව කීය.එපමණක් නොව මේ ‘ලිය අබිමන්’ වැඩසටහන යටතේ පවුල් 126කට ගෘහස්ථ හරිතාගාරවල මල් වගාවට, විසිතුරු පත්‍රික පැළ වැවීමට අවශ්‍ය සියලු පහසුකම් ලබාදීමටත් ක්‍රියාකරන්නේ යැයි ආර්ථික සංවර්ධන ඇමැති බැසිල් රාජපක්ෂ මහතා පැවැසීය.එහිදි තවදුරටත් අදහස් දැක් වූ ඇමැති බැසිල් රාජපක්ෂ මහතා මෙසේ ද කීය.ඇඳුම් මැසීම, රූපලාවණ්‍ය, රසකැවිලි නිෂ්පාදනය හා වෙනත් ස්වයං රැකියා සඳහා උපකරණ ලබාදීම අපි සිදුකරන්නේ හොඳ පුහුණුවක් ද ලබාදීමෙන් අනතුරුවයි. හැකියාවන් ඇති අයට තවත් ඉදිරියට යාමට පහසුකම් ලබාදුන් අතර නිෂ්පාදන අලෙවියට වෙළෙඳ පොළ ද අපි ලබා දෙනවා යැයි ද කීය. අපගේ දිවි නැඟුම දෙපාර්තමේන්තුවට දක්ෂ නිලධාරින් සිටිනවා. එම නිලධාරින් මේ ස්වයං රැකියාලාභීන්ගේ දැනුම අනුව ලිය අබිමන් සංවිධානය හා එක්ව අවශ්‍ය සියලු පහසුකම් ලබාදෙන බව ද පැවැසීය.අද අපි ප්‍රදානය කරන ඉතා වටිනා භාණ්ඩවලින් ඔබලාට වැඩි ආදායමක් ලබා ගත හැක. ඔබ සැමගේ ආදායම වැඩි කිරීමත් අපේ එක් අරමුණක්. ඒ සඳහා ආධාර දීමයි අද කරන්නේ.මෙලෙස ස්වයං රැකියා කර වැඩි ආදායමක් ලබන විට විදේශ ගත වී උපයන වැටුපට වඩා ආදායමක් ගමේ සිට ලබාගත හැකිවේවි. එසේම ස්වයං රැකියාලාභීන් ඔබේ පාරිභෝගිකයාට ද හොඳින් සලකා ව්‍යාපාරය සාර්ථක කර ගැනීමට උත්සාහ කළ යුතුයි.දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා - ජාතික වැඩසටහනක් හැටියට “ලිය අබිමන්” වැඩසටහන නීතිඥ පුෂ්පා රාජපක්ෂ මහත්මිය අරඹා ඇත. ගම්පහ දිසාවේ ද මේ වැඩසටහන ඉතා පුළුල්ව ක්‍රියාත්මක කරමින් ස්වයංරැකියාලාභි කාන්තාවන්ට ඉමහත් සහනයක් සලසන ව්‍යාපෘතියක් වී ඇත.පුහුණුවක් ලබා දී උපකරණත් ලබා දෙනවා. වෙළෙඳ පොළත් ලබා දෙනවා. ගම්පහ දිසාවේ සංවර්ධනයට ආර්ථික සංවර්ධන ඇමැති බැසිල් රාජපක්ෂ මහතා මේ වනවිටත් රුපියල් මිලියන 514 ලබා දී ඇති අතර පසුගිය දා තවත් රුපියල් මිලියන 300ක් ගම්පහ සංවර්ධනයට වෙන්කර දුන් බව ද පැවැසීය. අපේ රජයේ අරමුණ රට ස්වයංපෝෂිත කර මේ රට ආසියාවේ ආශ්චර්ය කිරීමයි.ගම්පහ දිසාපති ජේ. ජේ. රත්නසිරි මහතා-ස්වයංරැකියාලාභින් දැනුවත් කිරීමෙන් අනතුරුව ඔවුනට නැඟී සිටීමට, රැකියාවක නිරතවීමට අවශ්‍ය මෙවලම්, උපකරණ ලබාදීම ආර්ථික සංවර්ධන අමාත්‍යාංශය හා එක්ව “ලිය අබිමන්” සංවිධානය අද රට පුරා ක්‍රියාත්මක කරනවා. ගම්පහ දිසාවේ ද එය පුළුල් අයුරින් ක්‍රියාත්මක කළා.‘සුන්දර ගම්පහ’ ව්‍යාපෘතිය යටතේ ශ්‍රී ලංකාවේ හොඳ ම දිස්ත්‍රික්කය ගම්පහ බවට පත් කෙරේ.පාර්ලිමේන්තු මන්ත්‍රිනි සුදර්ශනි ප්‍රනාන්දුපුල්ලේ මහත්මිය, ගම්පහ ප්‍රාදේශීය සභාවේ සභාපති රංජිත් ගුණවර්ධන, බස්නාහිර පළාත් සභාවේ සභාපති සුනිල් විජේරත්න, ගම්පහ පුරපති එරංග සේනානායක යන මහත්වරු ද, ආර්ථික සංවර්ධන අමාත්‍යාංශයේ නිලධාරින් ද, ලිය අබිමන් ව්‍යාපෘතියේ සාමාජිකාවක් ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081414</link>
    <topic>පරණ යෝන් වීදිය මහල් නිවාස සංකීර්ණය ඇමැති විමල් අතින් ජනතා අයිතියට</topic>
    <author>චන්දිමා එදිරිමාන්න</author>
    <content>වසර 31 කට පසු රුපියල් මිලියන 30 කට අධික වියදමින් මුළුමනින්ම ප්‍රතිසංස්කරණය කරන ලද පරණ යෝන් වීදිය (ඔල්මෝ ස්ට්‍රීට්) මහල් නිවාස සංකීර්ණය ජනතා අයිතියට පත්කිරීම ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පසුගියදා සිදුකෙරිණි.1983 වර්ෂයේදී ආරම්භ කෙරුණු පරණ යෝන් වීදිය මහල් නිවාස සංකීර්ණය නිවාස 16 කින් සමන්විත වේ. මේ නිවාස ව්‍යාපෘතිය ආරම්භ කර වසර 31 ක් ගතවී ඇති නමුත් කිසිඳු ප්‍රතිසංස්කරණ කටයුත්තක් සිදුකර නොතිබිණ. ඒ හේතුවෙන් දැඩිලෙස අබලන් වී ජරාජීර්ණ තත්ත්වයට මේ නිවාස සංකීර්ණය පත්ව තිබීම නිසා එම නිවාසවල වැසියන්ට හා කුඩා දරු දැරියන්ට වාසය කිරීමට පවා නොහැකි තත්ත්වයක් උදා වී තිබිණි.මේ පිළිබඳව අවධානය යොමුකළ විමල් වීරවංශ ඇමතිවරයා එම නිවාස ව්‍යාපෘතියේ තත්ත්වය පිළිබඳ කරුණු සොයා බලා කඩිනමින් නිවාස ව්‍යාපෘතියේ ප්‍රතිසංස්කරණ කටයුතු ආරම්භ කරන ලෙස සහාධිපත්‍ය කළමනාකරණ අධිකාරියේ නිලධාරීන්ට උපදෙස් ලබා දුන්නේය.ඒ අනුව 2013 වසරේදී ප්‍රතිසංස්කරණ කටයුතු ආරම්භ කර වසරකට වඩා අඩු කාලයක් තුළ මහල් නිවාස සංකීර්ණය මුළුමනින්ම ප්‍රතිසංස්කරණය කර නව මහල් නිවාස සංකීර්ණයක තත්ත්වයට පත්කරන ලදී.“නගමු පුරවර” මහල් නිවාස ප්‍රතිසංස්කරණ වැඩසටහන යටතේ සහාධිපත්‍ය කළමනාකරණ අධිකාරිය විසින් මෙහි ප්‍රතිසංස්කරණ කටයුතු සිදුකර තිබේ. මේ යටතේ මහල් නිවාස සංකීර්ණයේ වහල අලුත්වැඩියා කිරීම, වඩිම්බු ලෑලි සවිකර වැහි පීලි යෙදීම, ගොඩනැඟිලි බිත්තිවල ජලනළ කාන්දුවීම් අලුත්වැඩියා කිරීම, නිවාස සංකීර්ණයේ පියගැටපෙළ අලුත්වැඩියා කිරීම, ගොඩනැඟිලි වර්ණ ආලේප කිරීම හා මලාපවාහන පද්ධති හා අපජල බස්නා කාණු පද්ධති ප්‍රතිසංස්කරණය කිරීම, පොදු භූමි ප්‍රදේශ හා උද්‍යාන අලංකරණය කිරීම වැනි ප්‍රතිසංස්කරණ රැසක් සිදුකර තිබේ.නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්.එම්. ෆවුසි, කොළඹ නාගරික මන්ත්‍රී මොහොමඩ් මුසම්මිල්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා, සහාධිපත්‍ය කළමනාකරණ අධිකාරියේ සභාපති නීතීඥ කපිල ගමගේ, එහි සාමාන්‍යාධිකාරී ජී. යූ. උපවංශ, ජනසෙවණ නිවාස මහලේකම් කාර්යාලයේ උපදේශක ලක්විජය සාගර පලන්සූරිය යන මහත්වරු, ප්‍රාදේශීය මහජන නියෝජිතයෝ, ප්‍රදේශවාසීහු ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081415</link>
    <topic>‘රජ්‍ය සේවකයකුගේ අවම වැටුප රුපියල් 25000ක් කරන්න’</topic>
    <author>අනුර ප්‍රේමලාල්</author>
    <content>රාජ්‍ය සේවකයන්ගේ වැටුපට ගෙවනු ලබන දිමනා මූලික වැටුපට එකතු කර රජයේ සේවකයකුගේ අවම වැටුප රුපියල් විසිපන්දහසක් කරන මෙන් ඉල්ලා ජනාධිපති මහින්ද රාජපක්ෂ මහතාට ලිපියන් යැවු බව ශ්‍රී ලංකා නිදහස් රජයේ වෘත්තීය සමිති සම්මේලනය ප්‍රකාශ කරයි.මුදල් අමාත්‍යාංශය ප්‍රකාශ කරන පරිදි ඒකපුද්ගල මාසික ආදයම ඇ.ඩො.300ක් පමණ වන හෙයින් රාජ්‍ය සේවකයකුගේද වැටුප එයට සමගාමිව වැඩි විය යුතු යැයි එම සම්මේලන පෙන්වා දෙයි.රාජ්‍ය සේවකයන් සඳහා දැනට ගෙවනු ලබන රුපියල් පන්දහසේ උත්සව අත්තිකාරම් දීමනාව රුපියල් පහළොස් දහස කරන මෙන්ද යෝජනා කරන ශ්‍රී ල. නි. ර. වෘ. ස. ස. රාජ්‍ය සේවයේ නියුතු විධායක හා මාණ්ඩලික ශ්‍රේණියේ නොවන රුපියල් 30,000ට වඩා අඩු වැටුපක් ලබා ගන්නා ක්ෂේත්‍ර රාජකාරිවල නියුතු සේවකයන් සඳහා යතුරු පැදි ලබාදෙන ලෙසත් පූර්ණ කාලීන වෘත්තීය සමිති කටයුතු සඳහා සේවයෙන් නිදහස්වි ඇති වෘත්තීය සමිති ව්‍යාපාරයේ යෙදෙන අයට තීරුබදු රහිත බැංකු ණය ක්‍රමයක් මත මෝටර් රථයක් ලබාදෙන ලෙසද යෝජනා කරමු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081416</link>
    <topic>සැකකාර විශේෂඥ වෛද්‍යවරයා මේ මස 18දා තෙක් රිමාන්ඩ්</topic>
    <author>සිරන්ජනී කුමාරි</author>
    <content>ශරීරයේ තෙල් මන්ද ඉවත් කිරීමට එන්නතක් ශරීරගත කිරීමෙන් පසු බම්බලපිටිය රූපලාවණ්‍යාගාරයක දී වෛද්‍යවරියක මිය යාමේ සිද්ධිය සම්බන්ධයෙන් අත්අඩංගුවට ගෙන ඉදිරිපත් කළ සැකකාර විශේෂඥ වෛද්‍යවරයා මේ මස 18 දින දක්වා රක්ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ (13) නියම කළේය.මෙසේ බන්ධනාගාර ගත කරනු ලැබුවේ විශේෂඥ වෛද්‍ය විරිච්චමුල්ල ගමගේ නිමල් නාගිත නැමැත්තාය. මේ මරණය සම්බන්ධයෙන් පශ්චාත් මරණ පරීක්ෂණ පැවැත්වූ අධිකරණ වෛද්‍ය නිලධාරියා විසින් විවෘත තීන්දුවක් ලබා දී ශරීරයේ කොටස් රජයේ රස පරීක්ෂක වෙත යොමු කර ඇත. බම්බලපිටිය විශාකා පාරේ මහල් නිවාසයක හය වන මහලේ පවත්වාගෙන ගිය පෞද්ගලික රූපලාවණ්‍යාගාරයක් තුළ දී ඉකුත් 12වැනි දින රිජ්වේ ළමා රෝහලේ වෛද්‍ය පී. ඒ. ප්‍රියංගනී (49) මහත්මිය හදිසියේ මරණයට පත් විය.මේ වෛද්‍යවරිය සිය ආමාශයේ හා මුහුණේ තෙල් මන්ද ඉවත් කිරීමට රූපලාවණ්‍යාගාරයට පැමිණි බවත් එහිදී ඇයට (SESUREIME) නමැති ප්‍රතිජිවක එන්නතක් ලබා දුන් බවට අධිකරණයේ දී කරුණු අනාවරණය විය. ඇගේ පශ්චාත් මරණ පරීක්ෂණය පැවත්වූ (12) කොළඹ අතිරේක මහේස්ත්‍රාත් ඔගස්ටා අතපත්තු මහත්මිය මළ සිරුර මරණකාරියගේ සැමියා වන නාවල පදිංචි චන්ද්‍රසේකර මුදියන්සේලාගේ ගාමිණී චන්ද්‍රසේකර වෙත බාර දීමට නියම කළාය.එම සිරුර බොරැල්ල කනත්තේ දී භූමදානය කිරීමට නියම කළ මහේස්ත්‍රාත්වරිය මරණ පරීක්ෂණ සහ අධිකරණ වෛද්‍ය වරයාගේ වාර්තාව මේ මස 29 දින අධිකරණයට ඉදිරිපත් කරන ලෙස පොලීසියට නියම කළාය. සිද්ධිය සම්බන්ධයෙන් වැඩිදුර පරීක්ෂණ බම්බලපිටිය පොලිසිය පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081417</link>
    <topic>කෑගල්ල-රත්නපුර වාණිජ මධ්‍යස්ථාන සංවර්ධනයට වැඩපිළිවෙළක්</topic>
    <author/>
    <content>කෑගල්ල සහ රත්නපුර දිස්ත්‍රික් දෙකෙහි මහජන පොළ, පොදු වෙළෙඳපොළ සහ සෙසු වාණිජ මධ්‍යස්ථාන සංවර්ධනය කිරීමේ වැඩපිළිවෙළක් සබරගමුව පළාතේ පළාත් පාලන අමාත්‍යංශය ආරම්භ කරයි.පළාත් සභා සහ පළාත් පාලන අමාත්‍යංශය, දේශීය ණය සංවර්ධන අරමුදල, සබරගමු පළාත් සභාව සහ ඒ ඒ ප්‍රාදේශීය සභා ඇතුළු පළාත් පාලන ආයතන මේ සදහා මුදල් ආයෝජනය කරයි.සබරගමු ප්‍රධාන ඇමැතිවරයා මෙන්ම පළාතේ පළාත් පාලන ඇමැතිවරයා ද වන මහීපාල හේරත් මහතාගේ මඟ පෙන්වීම මත මේ වැඩපිළිවෙළ පළාතේ සෑම පළාත් පාලන ආයතනයක් ආවරණය වන පරිදි මේ වන විට ක්‍රියාත්මක වේ.මේ යටතේ දැරණියගල මැතිවරණ කොට්ඨාසයේ දෙහිඹ්විට ප්‍රාදේශීය සභා බල ප්‍රදේශයට අයත් තල්දූව නගරයේ නව පොදු වෙළදපොළක ගොඩනැඟිලි සංකීර්ණයේ ඉදිකිරීම් පසුගිය දා ආරම්භ විය. ඒ සබරගමු මහ ඇමැති මහීපාල හේරත් මහතාගේ ප්‍රධානත්වයෙනි.ඓතිහාසික සීතාවක රාජධානියට අයත් තල්දූව නගරය යටත් විජිත සමයේ ද කෑගල්ල දිස්ත්‍රික්කයේ ප්‍රමුඛ වාණිජ මධ්‍යස්ථානයක් විය. තල්දූව නගරාසන්නයේ වසර 100කට වඩා දිගු ඉතිහාසයක් ඇති කැලණි වැලි ක්‍රීඩාංගණය සුදු වැවිලිකරුවන් විසින් ආරම්භ කරන ලදුව කලෙක මෙරට තුරග තරග පවා පැවැති ස්ථානයක්ද වේ.කොළඹ-කෑගල්ල රත්නපුර සහ ගම්පහ යන පරිපාලන දිස්ත්‍රික් 4කට සමීපව පිහිටි තල්දූව නගරයෙන් අභිනවයෙන් ඉදිවන පොදු වෙළදපොළ මහල් තුනකින් සමන්විතය. ඒ සඳහා රුපියල් ලක්ෂ 190ක් වැය වේ. ඉන් ලක්ෂ 125ක් සබරගමු පළාත් සභාවේ නිර්දේශය මත දේශීය ණය සංවර්ධන අරමුදල ලබාදී ඇති අතර ඉතිරි රුපියල් හැත්තෑපන් ලක්ෂය දෙහිඕවිට ප්‍රාදේශීය සභාව මඟින් ලබාදී ඇත.තල්දූව ආසන්නයේ සීතාවක ගංගාවේ රාජ්‍ය මැණික් සංස්ථාව මඟින් සිදු කරන ලද මැණික් වෙන්දේසිය ඔස්සේ ජනාධිපතිතුමාගේ නියමයෙන් එකී ප්‍රාදේශීය සභාවට ලැබුණු මුදල් මේ වෙළදපොළ ඉදිකිරීම සඳහා වෙන් කරන ලදැයි පැවසේ.මහ ඇමැති මහීපාල හේරත්, ජ්‍යෙෂ්ඨ ඇමැති අතාවුද සෙනෙවිරත්න, ඇමැති රංජිත් සියඹලාපිටිය, නියෝජ්‍ය ඇමැතිවරුන් වන එච්. ආර් මිත්‍රපාල, වයි. ජී. පද්මසිරි, පාර්ලිමේන්තු මන්ත්‍රී කනක හේරත්, පළාත් සභා මන්ත්‍රීවරුන් වන දුෂ්මන්ත මිත්‍රපාල, වත්සලා ජනාදරී පද්මසිරි, දෙහිඹ්විට ප්‍රාදේශීය සභාවේ සභාපති අමිල රුවන් කන්දෙවත්ත, පළාත් ප්‍රධාන අමාත්‍යාංශයේ ලේකම් බී. එම්. පී. එන්.බෙලිගම්මන, කෑගල්ල පළාත් පාලන කොමසාරිස් දුලිප් සොමිරත්න මහත්වරුද ඉදිකිරීම් සමාරම්භක අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081418</link>
    <topic>විහාර දේවාලගම් පනත ගැන රනිල් බොරු ගොතා කියනවා</topic>
    <author>අසේල කුරුළුවංශ</author>
    <content>විහාර දේවාලගම් පනත් කෙටුම්පත සම්බන්ධයෙන් විපක්ෂ නායක රනිල් වික්‍රමසිංහ මහතා භික්ෂුන්වහන්සේලා නොමඟ යවන සුළු ව්‍යාජ අදහස් පළ කරමින් සිටින බව අස්ගිරි පාර්ශවයේ කාරක සංඝ සභික මැදගම ධම්මානන්ද හිමියෝ පවසති.බෞද්ධ කටයුතු කොමසාරිස් යන වචනය ජේ. ආර් ජයවර්ධන, එල්.බී හුරුල්ලේ හා රනිල් වික්‍රමසිංහ යන මහත්වරු එක්ව නිර්මාණය කළ වචනයක් බව විපක්ෂ නායකවරයා පැවසීම හාස්‍යයට කරුණක් බව ධම්මානන්ද හිමියෝ අවධාරණය කරති.වර්ෂ 1931 සකස් කළ පනතේ අදාළ වචනය ඇතුළත්ව තිබෙන බැවින් වික්‍රමසිංහ මහතා ඒ වනවිට උපත ලබා නොතිබීම මෙම හාස්‍යය මතුවීමට හේතුව බවද උන්වහන්සේ පැවසූහ.විහාර දේවාලගම් පනත සංශෝධනය කිරීම පිළිබඳව අස්ගිරි හා මල්වතු මහ විහාරීය මහ නායක ස්වාමින්ද්‍රයන් වහන්සේ දෙනමගේ හා කාරක සංඝ සභාවේ අවධානය යොමුකෙරුණේ අඩුපාඩු රාශියක් එහි පැවති නිසා බවත් වර්තමානයට ගැලපෙන ලෙස එය යාවත් කාලීන කර ගැනීම මගින් දැනට පවතින ශාසනික අර්බුදවලට යම් විසඳුමක් ලැබෙනු ඇතැයි අපේක්ෂා කරන බවත් ධම්මානන්ද හිමියෝ කීහ.මෙම පනතේ මූලික සංශෝධන කෙටුම්පත 2011 වසරේ දී සකස්කොට ජනපතිතුමන්ට මහනුවර දී මල්වතු අස්ගිරි මහනාහිමිවරුන් බාරදුන් බවත් එය බුද්ධශාසන අමාත්‍යාංශයේ සංශෝධනයක් ලෙස සිතීම වැඇදි බවත් උන්වහන්සේ පැවසූහ.අදාළ පනත තවමත් පවතින්නේ සංශෝධන අවස්ථාවක බවත් නව සංශෝධන සඳහා මහ නාහිමිවරුන්ගේ අදහස් ලබා ගැනීමට නියමිත බවත් පැවසූ ධම්මානන්ද හිමියෝ පනත අනුමත කිරීමට පෙර තමන්ට පෞද්ගලිකව එය කියවා බැලීමට අවශ්‍ය බව ජනපතිවරයා ද දැනුම් දී තිබෙන බව කීහ.එකඟ විය නොහැකි යම් වගන්තියක් වේ නම් පනත සම්මත කිරීමට ඉඩ නොදෙන බව මහ නාහිමිවරු බුද්ධශාසන අමාත්‍යාංශයට දැනුම් දී තිබෙන බවද උන්වහන්සේ පැවසූහ.පනත සංශෝධනය කිරීම සම්බන්ධව ආරම්භයේ සිටම සාකච්ඡාවන්ට සහභාගි වූ හිමිනමක ලෙස විපක්ෂ නායකවරයාගේ ප්‍රකාශය සාවද්‍ය බව ප්‍රකාශ කිරීමට ඉදිරිපත් වූ බවත් මෙම සංශෝධන බුද්ධශාසන අමාත්‍යාංශයේ අවශ්‍යතාවට නොව භික්ෂූන් වහන්සේගේ අවශ්‍යතාව මත ඉදිරිපත් කෙරුනක් බවත් ධම්මානන්ද හිමියෝ කීහ.අවසාන සංශෝධන පිටපත පුවත්පත්වල පළ කරන බවත් එවිට විපක්ෂනායකවරයාට මෙන්ම සියලු මැති ඇමතිවරුන්ට අභිනව විහාර දේවාලගම් පනත පිළිබඳව කරුණු නිවැරැදිව අධ්‍යන්‍යය කර නිවැරැදි අදහස් පළ කළ හැකි බවද උන්වහන්සේ පැවසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081419</link>
    <topic>කීර්ති ශ්‍රී ජනරංජන ටී.බී ඒකානායක උපහාර උළෙලින්..</topic>
    <author>ඡායාරූපය – චන්දන පෙරේරා</author>
    <content>සංස්කෘතික හා කලා කටයුතු ඇමැති ටී.බී ඒකනායක මහතාට උපහාර පිරිනැමීමේ "කීර්ති ශ්‍රී ජනරංජන ටී.බී ඒකානායක" උපහාර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (13) පැවැත්විණි. ශ්‍රී ලාංකේය කලාකරුවන්ගේ ජාතික සංවිධානය සංවිධාන කළ මේ උත්සවයේ දී ජනාධිපතිවරයා අතින් ටී.බී ඒකානායක මහතා වෙත උපහාර තිළිණය ක් පිළිගැන් වූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081420</link>
    <topic>රනිල් හරීන්ව දේශපාලන අනාථයෙක් කළා</topic>
    <author>සිතාරා සේනානි සහ ස්වර්ණා විජේකෝන්</author>
    <content>ඌව පළාත් සභාවේ මහ ඇමැති ධූරය සඳහා තරග කිරීමට සිය මන්ත්‍රී ධූරයෙන් ඉවත් වූ හරීන් ප්‍රනාන්දු මහතාට ඌව පළාත් කණ්ඩායම් නායකත්වය හෝ ලබා නොදුන් එක්සත් ජාතික පක්ෂ නායකයා හරීන් ප්‍රනාන්දු මහතා දේශපාලන වශයෙන් අනාථ කැර ඇතැයි ක්‍රීඩා ඇමැති මහින්දානන්ද අලුත්ගමගේ මහතා පවසයි.මෙවර මැතිවරණයෙන් පසුව හරීන් ප්‍රනාන්දු මහතා වෙනත් පක්ෂයක සාමාජිකත්වය ලබාගත්ත ද පුදුම වියයුතු නැතැයි ද අලුත්ගමගේ මහතා කීය.ඒ මහතා මේ බව සඳහන් කළේ ශ්‍රී ලංකා නිදහස් පක්ෂ මූලස්ථානයේ දී පැවැති මාධ්‍ය සාකච්ඡාවට සහභාගී වෙමිනි.එහිදී ඇමැතිවරයා මෙසේද කීවේය.පසුගිය වකවානුවේ දී පැවති මැතිවරණවලට වඩා වැඩි ජවයකින් යුතුව එක්සත් ජාතික පක්ෂය ඌව පළාත් සභා මැතිවරණයට සූදානම් වන බවක් දක්නට ලැබෙනවා. එක්සත් පාතික පක්ෂයේ පාර්ලිමේන්තු මන්ත්‍රී හරීන් ප්‍රනාන්දු මහතා පාර්ලිමේන්තුවෙන් ඉවත්ව ඌව පළාත් සභාවට තරග කරනවා. නමුත් පාර්ලිමේන්තුවෙන් ඉවත් වු හරීන් ප්‍රනාන්දු මහතාව එක්සත් ජාතික පක්ෂ නායකත්වය අනාථ කර තිබෙනවා.එක්සත් ජාතික පක්ෂය ඌවේ කණ්ඩායම් නායකත්වය හරීන්ට නොදි රවින්ද්‍ර සමරවිරට ලබා දී තිබෙනවා. ඌවේ මහ ඇමතිකම ගන්න ගිය හරින්ට කණ්ඩායම් නායකත්වය රැකගන්නවත් කොන්ද පණ නැහැ. විපක්ෂ නායකයා පක්ෂයේ සිටිය යුතු අය එළවා දමනවා.දයාසිරි ජයසේකර මහතා එළවා දැමුවා. හරීන් ප්‍රනාන්දු මහතා එළවා දැමුවා. හරීන් ප්‍රනාන්දු මහතාට අවශ්‍ය සියලු දේ ඉල්ලා ගැනීමට සිදුවන්නේ රවින්ද්‍ර සමරවීර මහත‍ගේ කාර්යාලයෙන්. එ.ජා.ප නායකයා පක්ෂයේ කැමති පිරිසක් ඉන්නවා. රනිල් වික්‍රමසිංහ මහතා නවක තරුණයන්ට නැගිටින්න ඉඩ දෙන්නෙ නැහැ. හරින් ප්‍රනාන්දු මහතා ඌවට නාම යෝජනා දුන් නිසා ඡන්දය ඉල්ලනවා. මෙවර මැතිවරණයේ දී එක්සත් ජාතික පක්ෂය උදව් කරන්නෙ රවීන්ද්‍ර සමරවීරට මිස හරීන්ට නෙවෙයි.ඒ වගේම එක්සත් ජාතික පක්ෂය මෙවර මැතිවරණයේ දීත් පෙර පරිදිම ආණ්ඩුවට මඩ ප්‍රහාර එල්ල කරනවා. ආණ්ඩුවට මොන තරම් මඩ ගැහුවත් ජනතාව ඉන්නෙ අපිත් එක්කයි. ඒ නිසා ඌව මැතිවරණයේ දීත් එක්සත් ජනතා නිදහස් සන්ධානයට අතිවිශිෂ්ට ජයක් හිමි වෙනවා.වරාය මහාමාර්ග සංවර්ධන හා නාවික කටයුතු ඇමැති රෝහිත අබේගුණවර්ධන මහතා- එක්සත් ජාතික පක්ෂය මේ දිනවල මැතිවරණ වේදිකාවේ අලෙවි කළ හැකි දේවල් සොයනවා. ඌව පළාතේ මන්ත්‍රී ආසන බදුල්ලෙන් මොණරාගලට එක් කිරීම දේශපාලන කාරණයක් බවට පත් කැරගෙන. එක්සත් ජාතික පක්ෂය ඌවේදී පරාජය වීමට මන්ත්‍රී ආසන ගණන වෙනස් කිරීම බලපෑමක් වූ බව ජනතාවට පෙන්වීමට දැන්ම ම සූදානම්.නමුත් මේක හරියට මරණ පරික්ෂණයට කරුණු සොයනව වගේ. එක්සත් ජාතික පක්ෂය නින්දෙන් නැගිටල වගේ රජයට හා මැතිවරණ කොමසාරිස්වරයාට මඩ ගහනවා. මීට පෙර කොළඔ මන්ත්‍රී ආසන තුනක් මේ ආකාරයට කළුතරට දෙකක් හා ගම්පහට එකක් වන පරිදි ලබා දුන්නා. මැතිවරණ කොමසාරිස්වරයා සතු බලතල අනුව එය කළ හැකියි. මාතර යාපනය දිස්ත්‍රීක්කවල දීත් මේ ආකාරයට ම කළා. ඌව පළාත්සභා මැතිවරණයේ දීත් අතිවිශිෂ්ට ජයක් මෙවර හිමිවෙනවා.එක්සත් ජාතික පත්ෂය මෙවර මැතිවරණයේ දීත් නියඟය අලෙවි කරනවා. උතුරු මැද පළාත් සභා මැතිවරණයේ දීත් මේ ආකාරයටම නියඟය මාර්කට් කළා. ජනතාවට බලපාන ප්‍රශ්න වල දී ජනතාව පාරට බහිනවා. නමුත් ජනතාවගෙ අරමුණ ආණ්ඩුව වෙනස් කිරීම හෝ පළාත් සභාව වෙනස් කිරීම නෙවෙයි. මේ නායකත්වය වෙනස් කරල බලයට ගෙන ඒමට වෙනත් නායකත්වයක් ජනතාවට නැහැ. ශක්තිමත් විපක්ෂයක් නැහැ කියල ජනතාව දන්නවා. අපි ඕනෑම මැතිවරණයකට සුදානම්. රනිල් වික්‍රමසිංහ මහතා අඳුරු යුගයන් ගැන කතා කර තිබුණා. මහින්ද රාජපක්ෂ රජය යටතේ ජනතාවට ආලෝකය උදාවූවා මිස කිසිඳු අඳුරු යුගයක් උදා වී නැහැ. ඇමැති ඩලස් අලහප්පෙරුම මහතා ද මේ අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081421</link>
    <topic>ශ්‍රී ලංකාවත් ඉන්දියාවත් අතර හවුල්කාරීත්වය වැඩි වෙලා</topic>
    <author>මහින්ද අලුත්ගෙදර</author>
    <content>අන් කවරදාටත් වඩා ශ්‍රී ලංකාව සහ ඉන්දියාව අතර කාලය අභිබවා ගිය හවුල්කාරීත්වයක් දක්නට ලැබෙන බව ඉන්දියාව අවධාරණය කරයි.දෙරට අතර පවතින සබඳතා ඉතාම ශක්තිමත් මට්ටමක පවතින අතර මෙය රටවල් දෙකේ දේශපාලනඥයන් අතරේ පමණක් නොව එක් එක් රටවල ජනතාව අතර පවතින බවද මේ සම්බන්ධතාව ලෝකයේ රටවල් අතර ඇති විශාලතම සබඳතාව ලෙස පෙන්වාදිය හැකි බවද ශ්‍රී ලංකාවේ ඉන්දීය මහ කොමසාරිස් වයි.කේ සිංහා මහතා ප්‍රකාශ කරයි."ඉන්දියාව සහ ශ්‍රී ලංකා - කාලය අභීබවන ලද හවුල්කාරිත්වයක්" (India and Sri Lanka - A Partnership That Transcends Time) නැමැති ග්‍රන්ථය එළි දැක්වීම නිමිත්තෙන් කොළඹ දී ඊයේ (13) පැවැති උත්සවයකට එක්වෙමින් මහ කොමසාරිස්වරයා මේ බව සඳහන් කළේය.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මේ උත්සවය පැවැති අතර ශ්‍රී ලංකාවේ ඉන්දීය මහ කොමසාරිස් කාර්යාලය මගින් එම ග්‍රන්ථය සම්පාදනය කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081422</link>
    <topic>එජාප බළකොටුවක් වූ ජා-ඇළ ආසනයේ ජනතාවට නිදහස් සන්ධානය පක්ෂ පාට නොතකා සෙත සැලසුවා</topic>
    <author>බුද්ධිකා ඉඹුලාන</author>
    <content>භීෂණය, දූෂණය රජකරමින් එදා එ.ජා.ප බළකොටුවක් වූ ජා ඇළ ආසනය ඉතා සාමකාමී ලෙස මැතිවරණ ජය ගනිමින් පක්ෂ පාට භේදයකින් තොරව ජනතාවට සෙත සැලසීමට ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය කටයුතු කළ බව සමාජ සේවා ඇමැති ෆීලික්ස් පෙරේරා මහතා පැවැසීය .එදා ලබා ගත් පන්නරයෙන් ශක්තිමත් වූ මේ ආසනයේ ජනතාව ජනාධිපතිතුමන් ගෙන යන රට සංවර්ධනය කිරීමේ වැඩ පිළිවෙළට අද පෙරමුණ ගෙන එක් වී සිටින බවද ඇමැතිවරයා කීය.ශ්‍රී ලංකාව පුරා ආසන මට්ටමින් පැවැත්වෙන රට රකින නිල්පවුර ආසන නියෝජිත සම්මේලනය ජා ඇළ ආසන සංවිධායක හා සමාජ සේවා අමාත්‍ය ෆීලික්ස් පෙරේරා මහතාගේ සංවිධානයෙන් තුඩැල්ලහි දී පැවැති අවස්ථාවේ දී ඇමැතිවරයා මේ අදහස් පළ කළේය.ආර්ථික සංවර්ධන ඇමැති බැසිල් රාජපක්ෂ , නියෝජ්‍ය කතානායක චන්දිම වීරක්කොඩි සහ වරාය හා මහා මාර්ගසංවර්ධන නියෝජ්‍ය ඇමැති රෝහිත අබේගුණවර්ධන මහත්වරුද ප්‍රධාන ආරාධිතයන් ලෙස මේ අවසථාවට සහභාගී වූහ. ජා ඇළ ආසනයේ ශ්‍රීලංකා නිදහස් පක්ෂයේ ක්‍රියාකාරී ජනතාවගේ සහභාගීත්වයෙන් පැවැත් වූ මෙම උත්සවයට ජා ඇළ පළාත් සභා සහ ප්‍රාදේශීය සභා මන්ත්‍රීවරුන් , වැඩ බලන නගරාධිපති තුමන් ද සහභාගී වි සිටියහ.එහිදී රැස්ව සිටි ජනතාව ඇමතූ ඇමැති ෆීලික්ස් පෙරේරා මහතා ජා ඇළ කියන්නේ 1947 සොල්බරි ව්යාවස්ථාවේ සිටම පැවතෙන මැතිවරණ ආසනයක්, එවක සිටම එක්සත් ජාතික පක්ෂයේ බළකොටුවක් වෙලා තිබුණා. ශ්‍රී ලංකා නිදහස් පක්ෂ පාක්ෂිකයන්ටත් දේපළවලටත් හිරි හැර කළ කාලයක්තිබ්ණා. ජේ.ආර්. කිව්වා රැස්වීමක් තියන්න එක බල්ලෙකුටවත් බෑ කියල. නමුත් එදා අපි සිරිමාවෝ බණ්ඩාරනායක මැතිනියගේ ප්‍රධානත්වයෙන් විශාල ජනතවගේ සහභාගීත්වයෙන් ජා ඇළ නගර සභා ක්‍රීඩාංගණයේ රැස්වීමක් පැවැත්වූවා.පහුවදා හාමුදුරුවරු දෙදෙනෙක් එක්ක දේවබණ්ඩාර සේනාරත්න හිරේ දැම්මා. කලගෙඩි ලාම්පු ජනමත විචාරණයක් තිබුණ කාලේ කිසිම චෝදනාවක් නොමැතිව මාවත් හිරේ දැම්මා. පාට පක්ෂ අතර පමණක් නොවේ ජාති ආගම් කුල අතර භේද බින්න ඇති කළා. එහෙම භීෂණයක් තිබුණ එජාප ආසනයක් මේක, නමුත් අපි අපේ සටන අත්හැරියේ නැ. අද වගේම එදත් මට ශක්තියක් වුණේ මේ මගේ කෘතවේදී ජනතාවයි. දුෂිණයෙන්, භීෂණයෙන් පිරි වසර ගණනාවකට පස්සේ 1988 පළමු පළාත් සභා ඡන්දයෙන් අපි ජයග්‍රහහණය කර පෙන්නුවා.එක්සත් ජාතික පක්ෂයේ එක මනුස්සයකුටවත් හිරි හැරයක් කරදරයක් වෙන්න දෙන් නැතුව ඔවුන් ආරක්ෂා කළා. එදා දුන්න ආදර්ශය නිසා එජාප පාක්ෂිකයන් අපේ පාක්ෂකයන් සමඟ අත්වැල් බැඳ ගත්තා. එදා ගත්ත පන්නරය අදත් නොසැලී තිබෙනවා. හොඳම සාක්ෂිය තමයි මේ රැස්වෙලා සිටින හය දහසකට අධික ක්‍රියාකාරී ශ්‍රිලංකා නිදහස් පක්ෂ පාක්ෂිකයන්. මේ ජනතා ශක්තිය ජනාධිපති මහින්ද රාජපක්ෂ මහතා වර්තමානයේ ගෙනයන සංවර්ධන වැඩපිළිවළට සහයෝගය දීල ගම්පහ දිස්ත්‍රික්කයේ ජා ඇළ ආසනය ශක්තිමත් ආසනයක් බවට අද පත්කර තියෙනවා.ආගමික භේද ඇති කරලා දේශපාලන බල තණ්හාවේ වියරුවෙන් අධිරාජ්‍යවාදීන් සමඟ එකතුවෙලා රටේ අස්ථාවරභාවය ඇතිකරන්න බලන් ඉන්න උන්මන්තකයෝ මෙහෙත් ඉන්නවා. ආගම් කුල භේද අපේ ආසනයේ නෑ. මම ක්‍රිස්තියානි භක්තියකු වුවත් නිර්මල බුදු දහම මේ ලොව පවතින තුරාවට මිනිසුන්ට භේදයක් ඇති කිරීමට ඉඩ තියන්නේ නැහැ.අපේ රටට සොබා දහමින් නිල් පවුරක් තිබෙනවා. ඒ නිල් පවුර තමයි රට වටා ඇති මහා සයුර, අපි land lock country එකක් නොවේ, එජාප ආණ්ඩුවට මේ මහා සයුරවත් රැක ගන්න බැරි වුණා. කොටි 2/3 මහ සයුර අල්ලා ගත්තා. ජනාධිපති මහින්ද රාජපක්ෂ මහතා මහ සයුර ලාංකික ජනතාවට භුක්ති විදීමට නැවත නිදහස්කර දුන්නා. ඒ නිසා අද ජනාධිපති තුමාගේ මඟපෙන්වීමෙන් මගේ සහෝදර ඇමැති රෝහිත අබේගුණවර්ධන මහතා මුල් වෙලා හම්බන්තොට ජාත්‍යන්තර වරායක් නිර්මාණය කර තියෙනවා. මේවා අපි මැරෙන කොට ගෙනියන්නේ නෑ. මේවා භුක්ති විදින්නේ ශ්‍රි ලංකා නිදහස් පාක්ෂිකයෝ පමණක් නොවේ.පොදුවේ ලාංකික ජනතාවමයි. මේ ගැන අපි ආඩම්බර විය යුතුයි. ශ්‍රී ලංකානිදහස් පක්ෂය රට පුරා සැරිසරනවා. අපි ජනතාවට පණිවිඩයක් ගෙනියනවා ඒ තමයි අපේ මවුබිම සුරැකීමට නම් ශ්‍රී ලංකා නිදහස් පක්ෂය ආරක්ෂා කර ගත යුතුයි යන්න. ශ්‍රී ලංකා නිදහස් පක්ෂය ආරක්ෂා කර ගැනීම රටට ආදරය කරන හැමෝගෙම වගකීමක්.යුතුකමක්.වරාය හා මහාමාර්ග සංවර්ධන ඇමැති රෝහිත අබේගුණවර්ධන මහතා - වරායන් ගැන කතා කරන විට ධීවර ඇමැතිවරයා වශයෙන් ෆීලික්ස් පෙරේරා මහතා තමයි ධීවර වරායන් විශාල ප්‍රමාණයක් රටට දායාද කළේ.මට මතකයි එදා බේරුවල ධීවර වරායට පමණක් බිලියන දෙකක් ලබා දුන්නා.කළුතර දිස්ත්‍රික්කයේ සිටින ධීවර ජනතාව නඟාසිටුවමින් ශක්තිමත් කළේ කවුරුවත් නොවේ, මේ අපේ ෆීලික්ස් පෙරේරා ඇමතිතුමා බව මම වගකීමෙන් ප්‍රකාශ කරනවා. අපේ කළුතර දිස්ත්‍රික්කයේ ජනතාවගේ ප්‍රණාමය ඔබ තුමාට හිමිවනවා.1970-77 කාලයේ සිරිමාවෝ බණ්ඩාරනායක රජය කෘෂිකාර්මික රටාවක් හඳුන්වා දුන්නා. නමුත් එය ජනතාව වැළඳගත්තේ නැහැ. මිනිසුන්ට යම්යම් පීඩා ඇතිවුණා.මෙයින් අපට යම් වැරැදීමක් වුණා. මෙයින් ප්‍රයෝජන ගත් ජේ.ආර්. මිනිසුන්ගේ ඔලුවට කතා කළා. මිනිසුන්ගේ බඩ පුරවන ආකාරය කීවා. කෑම ගැන සිතූ ජනතාව එ.ජා.පයට 5/6ක බලයක් ලබා දුන්නා. ආණ්ඩුක්‍රම ව්‍යවස්ථාව වෙනස් වුණා. පිටරටින් නැව් ආවා. මිනිසුන් නිකම් ඉඳන් කන්න පුරුදු වුණා. මෙයින් වුණේ අපේ රටේ කෘෂිකර්මය මියයාමයි. 17 වසරක මේ සාපය අපට විඳ දරා ගන්න සිදුවුණා. ඒ නිසා රට විනාශ වුණා. යළිත් මෙවැනි ව්‍යසනයක් රටට නොවෙන්නට අප වග බලා ගත යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081423</link>
    <topic>මෙරට මානව හිමිකම් ගැන ඝෝෂා කරන පිරිස් පලස්තීනයේ යුද අපරාධ පිළිබඳ මුනිවත රැකීම පිළිකුල්සහගතයි</topic>
    <author/>
    <content>අපේ රට ත්‍රස්තවාදින්ගෙන් මුදා ගැනීම සඳහා සිදු කළ මානුෂික මෙහෙයුමේදී ශ්‍රී ලංකා ආරක්ෂක අංශ අතින් මානව හිමිකම් උල්ලංඝණය වීම් සිදු වූ බවට ඝෝෂා කරන පිරිස් පලස්තීනයේ මේ වන විට සිදුවෙමින් පවතින යුද අපරාධ පිළිබඳ මුනිවත රැකීම පිළිකුල්සහගත බව පලස්තීනයේ වත්මන් ඛේදවාචකය පිළිබඳ නිවේදනයක් නිකුත් කරන ශ්‍රී ලංකා නිදහස් පක්ෂය පවසයි. පක්ෂයේ භාණ්ඩාගාරික ඇමැති ඩලස් අලහප්පෙරුම මහතාගේ අස්සනින් නිකුත් කර ඇති එම නිවේදනය මෙසේය.පලස්තීනයේ සිදුවී තිබෙන මහා මානව ඛේදවාචකයට අප රට ඇතුළු සාමය අගයන මුළු මහත් ලෝකයම ගැඹුරින් සංවේදී විය යුතු බව ශ්‍රී ලංකා නිදහස් පක්ෂයේ ස්ථාවරයයි. ඊශ්‍රායල් හමුදා ප්‍රහාර නිසා පසුගිය ජුනි මාසයේ 1800ක් පමණ පලස්තීන වැසියන් ඝාතනයට ලක් විය. මිය ගිය අය අතර අතදරුවන්ද කාන්තාවන්ද බොහෝ වෙති. 9000ක් පමණ දෙනා තුවාල ලබා ඇත. දහසකට වැඩි නිවාස හා වාසස්ථාන අලු දූවිලි බවට පත්ව ඇත. ගාසා තීරයේ පිහිටි එක්සත් ජාතීන්ගේ සරණාගත කඳවුරුවලට ඊශ්‍රායල් හමුදා ප්‍රහාර එල්ල විය.ජලය සහ විදුලි සැපයුම්වලට ප්‍රහාර එල්ල විය. මේ සිදුවීම් සම්බන්ධයෙන් අපගේ බලවත් ශෝකය පලස්තින ජනතාව වෙත අප පුදකර සිටිමු. එසේම හමාස් සංවිධානය විසින් ඊශ්‍රායලයේ අහිංසක සිසු දරුවන් කිහිප දෙනෙකු ඝාතනය කරනු ලැබීමද එපමණම පිළිකුලකින් යුතුව හෙළා දැකිය යුතු ඛේදවාචකයකි.ශ්‍රී ලංකාව ස්වාධීන පලස්තීන රාජ්‍යයක් පිළිගන්නා අතර අප පක්ෂයේ නායක අතිගරු ජනාධිපති මහින්ද රාජපක්ෂ මැතිතුමා පලස්තීන ජනතාවගේ ජාතික අරගලයට සහයෝගය දුන් ඔවුන්ගේ විශ්වාසනීය මිතුරෙකි. එසේම අප පක්ෂය ත්‍රස්තවාදයටත් ආක්‍රමණයටත් සෑම මට්ටමකදීම විරුද්ධව සිටින පක්ෂයකි. මේ සිලු පොදු හා විශේෂ කරුණු පලස්තීනයේ සිදුවීතිබෙන මානව ඛේදවාචකය පිළිබඳ අපගේ සංවේදීතාවය තීව්‍ර කර ඇත.රට ත්‍රස්තවාදයෙන් මුදා ගැනීමේ මානුෂික මෙහෙයුමේදී ශ්‍රී ලංකා ආරක්ෂක අංශ අතින් සිදු වුණේ යැයි කියන මානව හිමිකම් උල්ලංඝණය කිරීම් ගැන මහා විශාල වශයෙන් ඝෝෂාවක් කරන බොහෝ දෙනෙකු පලස්තීනයේ සිදුවී තිබෙන යුද අපරාධ මට්ටමට තක්සේරු කළ හැකි මිනිස් ඛේදවාචකයේදී මුනිවත රකිමින් පලස්තීනයේ සිදුවූ ආක්‍රමණය ගැන දෙබිඩි පිළිවෙතින් කටයුතු කිරීම පිළිකුල් සහගත ලෙස ප්‍රදර්ශනය කරමින් සිටින බව මෙහිදී සඳහන් කළ යුතුව තිබේ.පලස්තීනයේ තිරසාර සාමයක් පිහිටුවීම සඳහා එක්සත් ජාතීන්ගේ සංවිධානය ඇතුළු සාමය අගයන සියලු දෙනා පලස්තීනයේ පාලන අධිකාරිය ශක්තිමත් කිරීමට කටයුතු කළ යුතු බව අපි අදහස් කරන්නෙමු. ත්‍රස්තවාදය හෝ ආක්‍රමණය කිසි ලෙසකත් මැද පෙරදිග මේ ඇතිවී තිබෙන සංකීර්ණ අර්බුදයට විසඳුමක් නොවන බව අප විශ්වාස කරමු. එහිදී දෙබිඩි පිළිවෙත් අතහැර දමා පලස්තීනයේ සිදුවී තිබෙන මානව ඛේදවාචකයට අවංකවම සංවේදී විය යුතු බව ජාත්‍යන්තර ප්‍රජාවේ අදාළ පාර්ශ්වයන්ට අපි මතක් කර සිටිමු.නිදහස් පලස්තීන රාජ්‍යයක් එහි ජනතාවත් ආරක්ෂා කර ගැනීම සඳහා මහා ජනතා සහයෝගීතාවක් ලෝක පරිමාණව ගොඩනැංවිය යුතු බව අප පක්ෂය දරන ස්ථාවරයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081424</link>
    <topic>දුම්රිය දෙපාර්තමේන්තුවේ දෙමටගොඩ ඩිමෝ ගොඩනැඟිල්ල නැවත ලබාදී නැහැ</topic>
    <author>ශීලා උඩුවර සහ අනුර ප්‍රේමලාල්</author>
    <content>දුම්රිය දෙපාර්තමේන්තුවට අයත් දෙමටගොඩ පිහිටි ඩිමෝ ගොඩනැඟිල්ල නැවත දුම්රිය දෙපාර්තමේන්තුවට ලබා දෙන ලෙස ශ්‍රි ලංකා නිදහස් දුම්රිය සේවක සංගමය ජනාධිපති මහින්ද රාජපක්ෂ මහතාගෙන් ඉල්ලා සිටි.මේ ගොඩනැඟිල්ල ත්‍රස්තවාදය පරාජය කර ජාතික යුධ වීර දිනය සැමරීම සඳහා පැමිණි ශ්‍රි ලංකා යුධ හමුදා අනුකණ්ඩය ට අයත් නිලධාරින්ට තාවකාලිකව රැඳී සිටිම සඳහා 2010 වසරේදී ලබාදුන් අතර, නැවත දෙපාර්තමේන්තුව වෙත ලබා දී නැත.දුම්රිය දෙපාර්තමේන්තුව විසින් එය ආ‍පසු ලබාදෙක ලෙස දිගින් දිගටම ඉල්ලීම් කළ නමුත් මේ දක්වා එය ලැබී නැති බව ශ්‍රි ලංකා නිදහස් දුම්රිය සේවක සංගමයේ ප්‍රධාන ලේකම් නදීර මනෝජ් මහතා පවසයි.මේ ඩිමෝ ගොඩනැඟිල්ලේ රුපියල් මිලියන ගණනක වටිනාකමෙන් යුත් යන්ත්‍ර සූත්‍ර සවිකර තිබෙන අතර එමගින් දුම්රිය මැදිරි නඩත්තු කිරීම හා නව බලවේගකට්ටල් ගාල් කිරීමේ කටයුතු සිදුකිරීමට කටයුතු යොදා තිබුණද අද වනතුරු එම ගොඩනැඟිල්ල දුම්රිය දෙපාර්තමේන්තුවට ආපසු ලබා නොදීම නිසා එමකටයුතු ද අඩාලවි ඇතැයි මනෝජ් මහතා පවසයි.රටේ සංවර්ධනය වෙනුවෙන් සිදුකෙරෙන සෑම කටයුත්තකදීම අප සංගමයේ සහයෝගය ලබාදෙන අතර අප ඉල්ලා සිටින්නේ දුම්රිය මැදරි නඩත්තු නවබලවේග කට්ටල ගාල් කිරීම හා දුම්රියේ උන්නතිය වෙනුවෙන් මෙය අපට ලබාදෙන ලෙසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=n14081425</link>
    <topic>රටට හෝ රජයට බරක් නොවී ස්වෝත්සාහයෙන් නැඟී සිටින ජනතාව රැකගැනීමට කැපවෙන්න</topic>
    <author>ධනුෂ්ක ගොඩකුඹුර සහ උකුවෙල සංචාරක, මාතලේ සමූහ මාතලේ සිට.</author>
    <content>රට පුරා ක්‍රියාත්මක යෝධ ආර්ථික සංවර්ධනයත් සමඟ රටට හෝ රජයට හෝ බරක් නොවී ස්වෝත්සාහයෙන් නැඟී සිටින ජනතාව රැකගැනීමට සියලුදෙනා කැපවීමෙන් කටයුතු කළ යුතු බව ජනාධිපති මහින්ද රාජපක්ෂ මහතා අවධාරණය කළේය.සංවර්ධන කමිටු රැස්වීම්වලදී ඉදිරිපත් කෙරෙන ජනතා ගැටලුවලට කඩිනමින් විසැඳුම් දීම අමාත්‍යාංශ ලේකම්වරුන් ඇතුළු ඉහළ නිලධාරීන්ගේ වගකීම බවත් ජනාධිපතිවරයා පෙන්වා දුන්නේය .ජනාධිපතිවරයා මෙසේ ප්‍රකාශ කළේ මාතලේ දිස්ත්‍රික් විශේෂ සංවර්ධන කමිටු රැස්වීමට මාතලේ මහ නගර සභා රැස්වීම් ශාලාවේ දී පෙරේදා (12) එක්වෙමිනි.කර්මාන්ත හා වාණිජ කටයුතු නියෝජ්‍ය ඇමැති ලක්ෂ්මන් වසන්ත පෙරේරා මහතා පිළිගැනීමේ කතාව කළේය. මාතලේ දිස්ත්‍රික් ලේකම් හෙලන්. ‍ඒ. මීගස්මුල්ල මහත්මිය දිස්ත්‍රික්කයේ සංවර්ධන ප්‍රගතිය පැහැදිලි කළාය.ජනාධිපතිවරයා-දිස්ත්‍රික්කයේ සංවර්ධන ප්‍රගතිය ගැන දීර්ඝ විස්තරයක් ඉදිරිපත් කෙරුණා. ඒ වාර්තාවෙන් පැන නැඟුණු ගැටලු පිළිබඳ සාකච්ඡා කරන්නට පුළුවන්. තොරතුරු තාක්ෂණ ප්‍රගතිය ගැන මෙහි සඳහන් වී නැහැ.දිස්ත්‍රික් ලේකම්වරිය- අපි ඒ ගැනත් සාකච්ඡාවට ගත්තා. 2005 දී සියයට 3ක් ව තිබූ තොරතුරු තාක්ෂණ සාක්ෂරතාව 2013 දී සියයට 18ක් වෙලා. ඉතින් අපි හිතුවා ඒක අවශ්‍යමද කියලා.ජනාධිපතිවරයා- ඒක අවශ්‍යමයි. ගාන අඩු නිසාද සඳහන් නොකළේ ? දිස්ත්‍රික්කයේ සාක්ෂරතාවත් අඩු වෙලා තිබෙනවා. මොකක්ද ඒකට හේතුව? සියයට 88යි. ඒකට යම්කිසි වැඩපිළිවෙළක් ක්‍රියාත්මක කළ යුතුයි. සාමාන්‍යයෙන් සාක්ෂරතාව සියයට 96/ 98 මට්ටමේ පවතිනවා.දිස්ත්‍රික් ලේකම්වරිය-සංඛ්‍යා ලේඛනවල දෝෂයක්ද කියලා අපිත් පරීක්ෂා කළා.ජනාධිපතිවරයා- ඒකට යම්කිසි හේතුවක් තියෙනවාද?මධ්‍යම පළාත් මහ ඇමැති සරත් ඒකනායක මහතා- ජනාධිපතිතුමාගේ ඉලක්කය තමයි දරුවන් 75කට එක පරිගණකයක් කියන එක. අපි මධ්‍යම පළාතේ එය දරුවන් 58කට එක් පරිගණකයක් ලෙස ඉහළට ගෙනත් තිබෙනවා. සාක්ෂරතාව අඩුවීමට ප්‍රධාන හේතුව තමයි දරුවන් පාසල් නොපැමිණීම. වී ගොවිතැන්, හේන් ගොවිතැන් කරන කාලයට දරුවන් පාසල් එවන්නේ නැහැ. ගෙවල්වල ප්‍රශ්න නිසා දරුවන් එන්නේ නැහැ. සාමාන්‍ය පෙළ දරුවන්ට පවා ප්‍රශ්න පත්‍ර කියවීමට අපහසුයි. ඒ අය වෙනුවෙන් විශේෂ වැඩපිළීවෙළක් ක්‍රියාත්මක කරනවා.ජනාධිපතිවරයා- මේ දිස්ත්‍රික්කයේ නැණසල කීයක් තියෙනවද?මහ ඇමැතිවරයා- ඒවා මධ්‍යම රජයේ.ජනාධිපතිවරයා- මධ්‍යම රජයේ තමයි. මං අහන්නේ ආසනයකට කීයක් තියෙනවද කියලා.නියෝජ්‍ය ඇමැති ලක්ෂ්මන් වසන්ත පෙරේරා- ලග්ගල ආසනයේ 21ක් තියෙනවා. ‍විල්ගමුවේ ගුරු හිඟයක් තියෙනවා. එම කොට්ඨාසයේ ගුරුවන් 39ක් කිසිම හේතුවක් නැතුව අරගත්තා. ඇමැතිතුමාවත්, ලේකම්තුමාවත් හේතුවක් දන්නේ නැහැ.ජනාධිපතිවරයා- ගුරු සිසු අනුපාතය 16:1 ට එකයි කියලා තියෙනවා. ජාතික මට්ටමෙත් අනුපාතය 17:1යි.පළාත් අධ්‍යාපන ලේකම්- අපි ගුරුවරුන් 495 දෙනෙක් බඳවා ගත්තා. ඉන් 225ක් පමණ වැඩ භාරගෙන නැහැ. ඒ නිසා විල්ගමුවට ගුරුවරුන් දාන්න බැරි වුණා. නැවත අයදුම්පත් කැඳවා තිබෙනවා. ලබන මාසයේ 9 වැනිදා වන විට අලුත් ගුරුවරුන් ලබා දෙනවා.ජනාධිපතිවරයා-‍ නියෝජ්‍ය ඇමැතිතුමා අහන්නේ ගුරුවරුන් ගත්තේ ඇයි කියලා.පළාත් අධ්‍යාපන ලේකම්- අලුත් කෙනා වැඩ භාරගත් පසුවයි පරණ අය නිදහස් කළ යුත්තේ. අපි මාරු වීම් දුන්නට නිදහස් කරන්නේ විදුහල්පතිවරුන්. ලබන 10 වැනිදාට පෙර විල්ගමුවේ ගැටලුව විසඳනවා.ජනාධිපතිවරයා- අයැදුම්පත් කැඳවන විට ඒ පාසලටම ඉල්ලන්න. පත්වීම ඒ පාසලටම දෙන්න. පොලීසියේ සහයෝගය අරගෙන දිස්ත්‍රික් ලේකම්වරයා, ප්‍රාදේශීය ලේකම්වරුන් එකතු වෙලා ළමයි පාසල් නොයෑම වැළැක්වීමට පියවරක් ගන්න. ළමයින්ටත් පාසල් යාමේ වැදගත්ම කියා දෙන්න. මවුපියන්ට කියන්න තමන්ගේ වැඩවලට දරුවන් යොදා ගන්න එපා කියලා.විල්ගමුව ප්‍රාදේශීය සභාවේ සභාපතිවරයා- විල්ගමුවේ වකුගඩු රෝගීන් 674 දෙනෙක් ඉන්නවා. පසුගිය සංවර්ධන කමිටු රැස්වීමේදීත් කතා වුණා හීන් ගඟ ව්‍යාපෘතිය ගැන. එය කඩිනම් කරලා අවසන් කරන්න කියලා ඉල්ලා සිටිනවා.වාරිමාර්ග නිලධාරියෙක්- හීන් ගඟ ව්‍යාපෘතියේ ප්‍රමාදයක් වෙන්නේ නැහැ. ඉක්මණින් අදාළ කටයුතු කරනවා.ජනාධිපතිවරයා-සුමාන දෙකක් ඇතුළත කටයුතු අවසන් කරන්න බැරිද?නිලධාරියා-පුළුවනි.ජනාධිපතිවරයා-එහෙනම් සුමාන දෙකක් ඇතුළත කැබිනට් අනුමැතිය ගන්න.මාතලේ ප්‍රාදේශීය සභාවේ විපක්ෂ නායකවරයා -ජනාධිපතිතුමා පසුගිය සංවර්ධන කමිටු රැස්වීමට පැමිණි අවස්ථාවේ දුන් උපදෙස් අනුව විශේෂ අවශ්‍යතා සහිත දරුවන් වෙනුවෙන් පාසලක් ආරම්භ කළා. නමුත් ඒකට ගුරුවරුන් හා භෞතික පහසුකම් ප්‍රමාණවත් නැහැ. ඒ අයට ගෙවන රුපියල් 3000 දීමනාවවත් මේ අයට ලැබෙන්නේ නැහැ.ජනාධිපතිවරයා- මේක සමාජ සේවා එකටද අයිති?අධ්‍යාපන අමාත්‍යාංශ ලේකම්වරයා- මෙය වැසී යාමට තිබුණු පාසලක්. පසුගිය වර දුන් උපදෙස් අනුව මධ්‍යම පළාත් සභාවට නිදහස් කළා. ගුරුවරුන් යොදවනන්න ස්වෙච්ඡා සංවිධානයට පුළුවන් කියලයි එදා කිව්වේ.ජනාධිපතිවරයා- ස්වේච්ඡා සංවිධානත් ඩොලර්වලට කැහැ කැහැ ඉන්නේ නැතුව මේ වගේ වැඩ කරනවා නම් හොඳයි. රජය පෙරළන්නේ නැතුව මේ වගේ වැඩවලට මුදල් යොදවන්න ඕනේ.ආර්ථික සංවර්ධන ඇමැති බැසිල් රාජපක්ෂ මහතා- ප්‍රාදේශීය ලේකම්තුමාට රුපියල් 3000 දෙන්න පුළුවන්.ජනාධිපතිවරයා- ප්‍රාදේශීය ලේකම් කෝ?ප්‍රාදේශීය ලේකම්වරයා-ප්‍රමුඛතාව අනුව 50 දෙනකුට දුන්නා.ජනාධිපතිවරයා- ළමයි කීයක් ඉන්නවද?විපක්ෂ නායකවරයා- මවුපියන් 115ක් ඉන්නවා.ඇමැති බැසිල් රාජපක්ෂ මහතා- කීදෙනකුට ලැබෙනවද?විපක්ෂ නායකවරයා-බහුතරයකට නැහැ.ඇමැති බැසිල් රාජපක්ෂ මහතා-ළමයින්ට දෙන්න පුළුවන්නේ.ජනාධිපතිවරයා-ඒ මුදලත් දෙන්න පුළුවන්. විමධ්‍යගත අරමුදලෙන් දෙන්නත් පුළුවන්නේ.ඇමැති බැසිල් රාජපක්ෂ මහතා-සමාජ සේවා අමාත්‍යාංශයෙන් දුන් රුපියල් 750ක මුදල අපි රුපියල් 3000 දක්වා වැඩි කළා.පළාත් සභා මන්ත්‍රීවරයෙක්-මාතලේ වතුකරයේ ජන ජීවිත තියෙන මට්ටමට වඩා උසස් කිරීමට අවශ්‍යයි. වැවිලි සමාගම්වල වතු නිවාස, පෞද්ගලික ඉඩම්වල හදලා තියෙන ලයින් කාමර අලුත්වැඩියා කරගන්නට බැරිව ඉන්නේ. ඒකට විශේෂ වැඩපිළිවෙළක් අවශ්‍යයි.ජනාධිපතිවරයා-ඒකට වෙනම ඇමැතිවරයෙක් ඉන්නවානේ.මන්ත්‍රීවරයා- නමුත් මේ දිස්ත්‍රික්කයට....ජනාධිපතිවරයා- එයාට මුළු රටම අයිතියි. හැම ඇමැතිවරයකුටම තමන්ගේ දිස්ත්‍රික්කය ගැන විතරක් නොවෙයි මුළු රට ගැනම බලන්නට වගකීමක් තිබෙනවා.මන්ත්‍රීවරයා-වැවිලි ඉඩම්වල ප්‍රයෝජනයක් නොවන ඉඩම් අරගෙන ඉඩම් නොමැති ජනතාවට දිය හැකියි. ‍‍වැවිලි අමාත්‍යාංශ ලේකම්වරිය-අපි ඒ ගැන වැඩපිළිවෙළක් හදාගෙන යනවා. වැවිලි සමාගම්වලට දන්වා තිබෙනවා එවැනි ඉඩම් පිළිබඳ තොරතුරු දෙන්න කියලා.නාවුල ප්‍රාදේශීය සභාවේ සභාපතිවරයා-නාවුල වේලිපිටිය ජල ව්‍යාපෘතිය ගැන පසුගිය වරත් කතා කළා. ජලය පොම්ප කරන්නට අවශ්‍ය විදුලිය ගන්න ට්‍රාන්ස්ෆෝමරය තවමත් සවි කරලා නැහැ.‍ජනාධිපතිවරයා-තවම හයි කරේ නැද්ද?විදුලි බල මණ්ඩලයේ නිලධාරියෙක්-අපි ඒවා දෙන්නේ පොදු ජනතාවගේ කටයුතුවලට විතරයි.ජනාධිපතිවරයා-මේකත් පළාතේ මහජනතාවගේ පොදු කටයුත්තක්. ජල සම්පාදනය මොකද කියන්නේ?ජල සම්පාදන මණ්ඩලයේ නිලධාරියෙක්- විදුලි බලය තිබුණේ නැහැ. ලැබුණු ගමන් විදුලිය ආධාරයෙන් ‍ජලය දෙන්න පුළුවන්.‍ජනාධිපතිවරයා-ඒකට මුදල් ලැබෙනවානේ. අමාත්‍යාංශවල වැඩවලදී පොත පෙන්නන්න එන්න එපා. ඒකට ප්‍රමුඛතාව දීලා වැඩ කරන්න.රත්තොට ප්‍රාදේශීය සභාවේ විපක්ෂ නායකවරයා-රත්තොට ප්‍රදේශයේ පිරිසුදු ජලය සම්බන්ධයෙන් ගැටලුවක් තිබෙනවා‍.ජනාධිපතිවරයා-ඔයාලා බලන්නේ නැද්ද මේ ප්‍රශ්න?ජල සම්පාදන මණ්ඩලයේ නිලධාරියෙක්-රත්තොට ප්‍රදේශයත් විසල් මාතලේ ජල ව්‍යාපෘතියට අයත්. දැන් කොන්ත්‍රාත් ප්‍රදානය කරලා තියෙන්නේ. ඉක්මණින් වැඩ පටන් ගන්නවා.විපක්ෂ නායකවරයා-දැනටමත් ඩයරියා විශේෂයක් ප්‍රදේශයේ පැතිරෙනවා.ජනාධිපතිවරයා-ඒකට මාස කීයක් යයිද? දැනට ජලය පිරිසුදු කරලා දෙන්න වැඩපිළිවෙළක් හදන්න.විපක්ෂ නායකවරයා-පවිත්‍රාගාරයක් තමයි ඕනේ.ජනාධිපතිවරයා-දැනට පවිත්‍රාගාර ඕනේ නැහැ. ඒ වියදමෙන් වෙනත් පළාතකට පවිත්‍රාගාරයක් දෙන්න පුළුවන්. දැනට පිරිසුදු ජලය දෙන වැඩපිළිවෙළක් හදන්න.‍රත්තොට ප්‍රාදේශීය සභාවේ සභාපතිවරයා- අපි දැනටමත් පිරිසුදු ජලය දෙන වැඩපිළිවෙළක් ක්‍රියාත්මක කරලා තිබෙනවා.ගලේවෙල ප්‍රදේශයේ ලොකු ලූනු ගොවියෙක් - අක්කර 50ක ලූනු වගාවක් මට තිබෙනවා. ලූනුවලට සහතික මිලක් ලබා දීම ගැන ජනාධිපතිතුමාට ස්තුතිවන්ත වෙනවා. ගොවීන් වශයෙන් අපට පොහොර සහනාධාරය, ගබඩා පහසුකම් ලබා දීලා තිබෙනවා. ඒ ගැන ජනාධිපතිතුමාට අපගේ කෘතවේදීත්වය පුද කරනවා. නමුත් ජනාධිපතිතුමනි අපේ වගාවට වතුර දාන්න ලොකු වියදමක් යනවා. අපි දැනට භූමි තෙල් තමයි භාවිතා කරන්නේ. ඒකට අපි සහනාධාරයක් ඉල්ලන්නේ නැහැ. අපේ ඉඩම්වලට විදුලිය ලබා දෙනවා නම් හොඳයි.ජනාධිපතිවරයා- විදුලිය ඉල්ලන්න පුළුවන්. සල්ලි බඳිනවා නම් දෙයි.ලොකු ලූනු ගොවියා-ඒ ප්‍රදේශවලට තවම විදුලිය ඇවිත් නැහැ ජනාධිපතිතුමනි.ජනාධිපතිවරයා-කැලෑවෙද ඉඩම තියෙන්නේ? අනවසර අක්කර 50ක් ද?ලොකු ලූනු ගොවියා- අනේ නැහැ. අපට විදුලිය ලැබුණොත් හොඳයි.විදුලි බල අමාත්‍යාංශ ලේකම්වරයා- සුමාන දෙක තුනක් ඇතුළත විසඳුමක් දෙනවා.ගොවි සංවිධාන සභාපතිවරයෙක්- වසර තිහක යුද්ධය අවසන් කරලා රට සංවර්ධනය කරගෙන යන්න ජනාධිපතිතුමා කටයුතු කරඑලා තිබෙනවා. අපේ මාර්ග, වැව් හදන්න කියලා 2012 තිබුණු සංවර්ධන කමිටුවේදී ඉල්ලීම් කළා. ජනාධිපතිතුමා ඇවිත් විවෘත කරපු හාල්මෝල නිසා අපිට දැන් වී ටික විකුණා ගන්න අපහසුවක් නැහැ.ජනාධිපතිවරයා- ඒකට මට ස්තුති කරලා හරියන්නේ නැහැ. මම කළේ විවෘත කරන එක විතරයි.නිලධාරියෙක් - මේ වැවට මුදල් වෙන් කරලා තිබෙනවා. ඊළඟ මාසය වන විට පටන් ගන්නවා.‍අඹන්ගම මැහුම් ව්‍යවසායිකාවක්-මම දුප්පත් පවුලක කාන්තාවක්. 2010 සමෘද්ධි ජීවනෝපාය සංවර්ධනය හරහා ජුකී මැෂිමක් ගත්තා. මම ඒකෙන් ගොඩක් දියුණු වුණා. දිවිනැගුම හරහා එම්බ්‍රොයිඩර් මැෂිමකුත් ගත්තා. මම දැන් හොඳ ආදායමක් ගන්නවා. මට තවත් ඉදිරියට යන්න තවත් යන්ත්‍ර ගන්න ඕනේ. ඒ සඳහා ණය මුදලක් දෙන්න කියලා ඉල්ලා සිටිනවා.ජනාධිපතිවරයා- අපි පොලී රහිතව ලක්ෂ දෙකහමාරක් දෙනවානේ. ලක්ෂ පහ දක්වා යන්න පුළුවනි.ඇමැති බැසිල් රාජපක්ෂ මහතා - දිවිනැඟුම දෙපාර්තමේන්තුවේ ණය සීමාව ලක්ෂ 5 දක්වා වැඩි කරලා තිබෙනවා.පළාත් සභා මන්ත්‍රීවරයෙක්- මාතලේ කුණු ටික වත්තකට දානවට විරෝධයක් තිබෙනවා. මම පළාත් සභාවෙත් මේ ගැන කථා කරලා තිබෙනවා. අද වෙනකම් මේකට විසඳුමක් නැහැ.ජනාධිපතිවරයා- නගරාධිපතිතුමා මොකද මේ කුණු ගෙනිහින් අනුන්ගේ වතුවලට දානවා කියන්නේ?මාතලේ මහ නගර සභාවේ නගරාධිපතිවරයා - අපි රත්තොට ප්‍රදේශයේ ඉඩමක් ගත්තා. මධ්‍යම පරිසර අධිකාරියත් අනුමත කළා. ශ්‍රේෂ්ඨාධිකරණයේ නියෝගයක් තිබෙනවා ඒක පටන් ගන්න කියලා. දෙසැම්බර් වන විට ඒක කරන්න පුළුවන්.ජනාධිපතිවරයා- එතැනට ගිහින් නිකම්ම කුණු ටික දාන්න එපා. පස් ටිකක් දාලා වහලා දාන්න. නැත්නම් පුච්චලා දාන්න.නගරාධිපතිවරයා- මාතලේ පොලීසිය තිබෙන ඉඩම ගැන මම අද උදෙත් කථා කළා.ජනාධිපතිවරයා - ඉඩම දෙන්න. ඒ අය පොලීසිය හදාගෙන යයි. පොලිස්පතිතුමා මුදල් ප්‍රතිපාදන තිබෙනවද?පොලිස්පතිවරයා- ප්‍රතිපාදන හොයා ගන්න පුළුවන්. ඉඩම තවම භාර දීලා නැහැ.පළාත් සභා මන්ත්‍රීවරයෙක්- නාවුල රෝහලේ බාහිර රෝගී අංශය හා ශල්‍යාගාරය ඉදිකර දෙන්න.නියෝජ්‍ය ඇමැති ලක්ෂ්මන් වසන්ත පෙරේරා- ඒක වන සංරක්ෂණයට අයිති ඉඩමක්.ජනාධිපතිවරයා- ඉඩමේ අලි ඉන්නවද? නැත්නම් රෝහල හැදුවට පස්සේ පත්තරවල යයි රෝහලට අලි එනවා කියලා.ඇමැති නිමල් සිරිපාල ද සිල්වා මහතා -මොරගහකන්ද, කළුගඟ ව්‍යාපෘතිවලට වෙන් වූ මුදලින් ඒක කරලා දෙන්නම්.නියෝජ්‍ය ඇමැති රෝහණ දිසානායක මහතා-මාර්ග කාපට් කිරීමේ ව්‍යාපෘතිය යටතේ තෝරා ගත් නිර්ණායක අනුව කිසිම ආර්ථික වටිනාකමක් නැති මාර්ග කාපට් කරලා.ජනාධිපතිවරයා - ඔයාලා එවපු ලයිස්තුව තමයි අපි කළේ. අපිට ඕනේ එවා නෙමෙයි.මහාමාර්ග අමාත්‍යාංශ ලේකම්වරයා- ජනාධිපතිතුමාගේ යෝජනාවක් අනුව අපි මේ අයි රෝඩ්ස් ව්‍යාපෘතිය ආරම්භ කළේ ගම් දහසක් යා කරන්නයි. ඉන් මධ්‍යම පළාතේ කිලෝමීටර් 200ක් පමණ පුනරුත්ථාපනය කිරීමට යෝජනා කරලා තිබෙනවා. ප්‍රධාන ඇමැතිවරයා සමඟ සාකච්ඡාවක් තිබ්බා. දිස්ත්‍රික් ලේකම්වරිය, ප්‍රාදේශීය ලේකම්වරුන්ට අදාළ නිර්ණායක පැහැදිලි කළා. මහජන නියෝජිතයන්ගෙන් අදහස් විමසලයි මේ ලයිස්තුව හැදුවේ. අඩුපාඩුවක් තිබෙනවා නම් ඒ අපි ඒ ගැන බලන්නම්.‍ජනාධිපතිවරයා -ඔයාලා කඹ ඇදලා මේක පරක්කු කරන්න එපා. දේශාපාලනඥයන් කඹ ඇදලා මේක පරක්කු වුණොත් ජනතාවටයි පාඩුව. මම ඒක අරගෙන යනවා වෙන පැත්තකට.ගලේවෙල ප්‍රාදේශීය සභාවේ සභාපතිවරයා - ගලේවෙල අංග සම්පූර්ණ නගරයක් වශයෙන් සංවර්ධනය වෙමින් තිබෙනවා. නමුත් ලංගම සහ පුද්ගලික බස් නවත්වන්නේ පාර දෙපස. බස් නැවතුම් පොළක් ඉදිකරලා දෙනවා නම් හොඳයි.ජනාධිපතිවරයා - ඔයා එපැයි බස්නැවතුම ඉදිකරන්න.සභාපතිවරයා- ඉඩමක් තිබෙනවා. ප්‍රතිපාදන නැහැ.ජනාධිපතිවරයා - ප්‍රාදේශීය සභාව තියෙන්නේ කාටද? නගරය සංවර්ධනය වෙන්නේ කාටද? ඔයාල තීන්දුවක් ගන්න ඉඩමේ බස් නවත්වන්න ඕනේ කියලා. සභාපතිවරයාගේ එක තීන්දුවකින් ඕක කරන්න පුළුවන්නේ. අද හවසම ගිහින් නියෝග කරන්න. තේරුණාද?සභාපතිවරයා - තේරුණා සර්. ඒත් ඉඩමේ කිසිම ගොඩනැගිල්ලක් නැහැනේ.ජනාධීපතිවරයා - ඒවා පස්සේනේ. ඉස්සෙල්ලා බස් ටික නවත්වන්න කියන්න. ඊට පස්සේ අපිට ඇවිත් කියන්න මඩ වෙනවා කියලා. අපි තාර දාලා දෙන්නම්. එහෙමනේ වැඩක් කෙරෙන්නේ.මාතලේ සුපිරි වෙළෙඳ සංකීර්ණයේ සභාපතිවරයා- මාතලේ සුපිරි වෙළෙඳ සංකීර්ණයට 2002 වසරේ එක්සත් ජාතික පක්ෂ රජය කාලයේ මුල්ගල් තැබුවා. 2004 ඔබතුමා අගමැතිවරයා ලෙස මේක විවෘත කළා. ඊට පස්සේ කිසිම සංවර්ධනයක් වෙලා නැහැ.ජනාධිපතිවරයා - කවුද හැදුවේ?සභාපතිවරයා - එක්සත් ජාතික පක්ෂ රජය දින 100 වැඩපිළිවෙළ යටතේ.ජනාධිපතිවරයා - දින 100 නිසා වෙන්න ඇති.ජනාධිපතිවරයා - මේක ප්‍රතිසංස්කරණය කරලා දෙන්න.මධ්‍යම පළාත් ඇමති එස්. බි. යාලේගම මහතා - මාතලේ දිස්ත්‍රික්කයේ ආයුර්වේද ‍රෝහල වැඩිදියුණු කරලා දෙන්න කියලා ඉල්ලා සිටිනවා.ජනාධිපතිවරයා - මෙහේ රෝහලක් තිබෙනවද?ඇමැතිවරයා - තිබෙනවා. රුපියල් මිලියන 250ක් ඉල්ලා තිබෙනවා. මේ ප්‍රදේශයේ වෛද්‍ය, හෙද හිඟයක් තිබුණත් අපි මහජනතාව වෙනුවෙන් සේවය ඉෂ්ඨ කරනවා. මම රත්තොට සංවිධායකවරයා වශයෙන් වසර දහයකට, පහළොවකට පෙර කොළඹ අමාත්‍යාංශ ගාණේ ගියා මුදල් හොයා ගන්න. නමුත් දැන් අපිට කරන්නට බැරි තරටමට මුදල් ලැබෙනවා. මාතලේ දිස්ත්‍රික්කයේ දේශාපාලනඥයන් වන අපි ඉතාමත් සහයෝගයෙන්.......ජනාධිපතිවරයා - නමුත් පත්තරේ තිබුණේ නම් වෙන එකක්.ඇමැතිවරයා - යම් යම් ගැටලු තිබෙනවා. රත්තොට ආසනය මගේ පියා 1958 ඉඳන් සංවිධායක වූ ආසනය. ඒ ගැටලු විසඳා දෙන්න කියලා ඉල්ලා සිටිනවා.ජනාධිපතිවරයා - ඒ ප්‍රශ්න දැන් විසඳනවද පක්ෂේ ඇතුළෙදි විසඳනවද?මධ්‍යම පළාත් සභා මන්ත්‍රීවරයෙක්- දඹුල්ල පැල්වහර ගොවිපළේ අක්කර 33ම කණ්ඩලම හෝටලයට විකුණන්න යනවා කියලා තිබෙනවා. ඒ ගැන ඔබතුමාගෙන් අහන්න කියලා කිව්වා.ජනාධිපතිවරයා - කවුද කිව්වේ අහන්න කියලා.මන්ත්‍රීවරයා - ගන්නෝරුවේ කෘෂිකර්ම ලේකම්තුමා.ජනාධිපතිවරයා - මෙතන ඉන්නවද? පළාත් සභාවේද රජයෙද?මන්ත්‍රීවරයා - රජයේ.ජනාධිපතිවරයා - ගොවිපළවල තියෙන ඒවා එක එක හෝටල්වලට විකුණන ආණ්ඩුවක් නෙමේ මේක. එයාම මගෙන් ඇහුවා නම් මම හොඳ උත්තරයක් දෙනවා. ඔයාට නිසා කියන්න බැහැ. මේක තියෙන ඒවා විකුණන රජයක් නෙමේ, විකුණපුවාත් ගන්න රජයක්.ඇමැති බැසිල් රාජපක්ෂ මහතා - පැල්වහර දීලා ගොඩක් කල්.ජනාධිපතිවරයා - මේක සී. අයි. සී එකට දීපු එකක්. ආයේ විකුණන්න දෙයක් නැහැ. ඒකනේ මම කිව්වේ. මේක වැරැදි මතයක්. ඕවා පසුගිය යුගයේ විකුණා දාපු ඉඩම්. කෘෂිකර්මාන්තය සඳහා දීපු ඉඩම් වෙනත් දේවලට යොදා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408141</link>
    <topic>කැළි කසළ ප්‍රශ්නයට විසඳුම්:ප්‍රදේශ රැසක කොම්පෝස්ට් අංගන ඉදිකරයි</topic>
    <author>මහනුවර උතුර විශේෂ - මහානාම ගලහිටියාව</author>
    <content>දිවයිනේ බොහෝ ප්‍රදේශවලට බලපා ඇති කැළිකසළ ප්‍රශ්නයට විසඳුමක් වශයෙන් මධ්‍යම පරිසර අධිකාරිය මගින් දිවයිනේ තෝරාගත් ස්ථාන කිහිපයක සනීපාරක්ෂක කසළ රඳවන හා කොම්පෝස්ට් අංගණ ඉදිකිරීමට සැලසුම් කර ඇත.මේ ව්‍යාපෘති අතරින් එක් ව්‍යාපෘතියක් මහනුවර උඩුනුවර ප්‍රාදේශීය ලේකම් කොට්ඨාසයේ ගෝනාධිකවත්ත ප්‍රදේශයේ ඉදිකිරීමට තීරණය කර තිබේ. ඇමෙරිකන් ‍ෙඩාලර් දසලක්ෂ 8.5ක් වැය කොට ඉදිකෙරෙන මේ ව්‍යාපෘතිය සඳහා හෙක්ටයාර් 11ක භූමි ප්‍රදේශයක් මේ වන විටත් වෙන් කර ඇත.යෝජිත සනීපාරක්ෂක කසළ රඳවනය මගින් මහනුවර දිස්ත්‍රික්කයේ පළාත් පාලන ආයතන 11කින් බැහැර කරන කසළ ප්‍රතිචක්‍රීයකරණය කිරීමට සැලසුම් කර ඇති අතර, ඒ හරහා දිනකට කසළ ටොන් 76ක් ප්‍රතිචක්‍රීයකරණය කිරීමට අපේක්ෂා කෙරේ. කොරියන් රජයේ ආධාර සහ ශ්‍රී ලංකා රජයේ ප්‍රතිපාදන යොදවා ක්‍රියාත්මක කරන මේ ව්‍යාපෘතිය 2016 වසර වනවිට අවසන් කිරීමට නියමිතය.‍</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408142</link>
    <topic>පුර නැඟුමින් දැරණියගලට බහුකාර්යය ගොඩනැගිල්ලක්</topic>
    <author>බුලත්කොහුපිටිය සමූහ ඩබ්ලිව්.රෝහණ</author>
    <content>පළාත් පාලන හා පළාත් සභා අමාත්‍යාංශයේ පුර නැගුම වැඩසටහන යටතේ දැරණියගල ප්‍රාදේශීය සභාව විසින් දැරණියගල නගරයේ ඉදිකෙරෙන බහුකාර්යය ගොඩනැගිල්ලේ වැඩ පසුගිය දා ඇරැඹිනි.මේ සඳහා ඇස්තමේන්තු ගත මුදල ලක්ෂ 460කි .තෙමහල් ගොඩනැගිල්ලක් වන මෙහි දිවා සුරකුම් මධ්‍යස්ථානයක්,ආයුර්වේද සායන මධ්‍යස්ථානයක් හා 2000කට එකවර අසුන් ගත හැකි ශාලාවකින් යුක්තය.මෙහි පසුගිය දා පැවැති වැඩ ආරම්භ කිරීමේ අවස්ථාවට ප්‍රධාන ආරාධිතයා ලෙස පශු සම්පත් හා ග්‍රාමීය ප්‍රජා සංවර්දන නියෝජ්‍ය ඇමැති එච්. ආර් මිත්‍රපාල මහතා සහභාගි විය.පශු සම්පත් හා ග්‍රාමීය ප්‍රජා සංවර්දන නියෝජ්‍ය ඇමැති එච්. ආර් මිත්‍රපාල මහතා මුල්ගල තැබූ අයුරු.සබරගමුව පළාත් සභා මන්ත්‍රී දුෂ්මන්ත මිත්‍රපාල , දැරණියගල ප්‍රාදේශීය සභාවේ සභාපති අනුර විජේසූරිය යන මහත්වරුදමේ අවස්ථාවට සහභාගිවුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408143</link>
    <topic>පිළියන්දල මධ්‍ය විද්‍යාලයේ තාක්ෂණ විද්‍යාපීඨ ගොඩනැඟිල්ලට මුල්ගල්</topic>
    <author>ඡායාරූපය - කැස්බෑව සංචාරක</author>
    <content>රුපියල් ලක්ෂ 250ක වියදමින් පිළියන්දල මධ්‍ය විද්‍යාලයේ ඉදිවෙන මහින්දෝදය තාක්ෂණ විද්‍යා පිඨ ගොඩනැගිල්ලට මුල්ගල් තැබීම කම්කරු හා කම්කරු සබඳතා ඇමැති ගාමිණී ලොකුගේ මහතාගේ ප්‍රධානත්වයෙන් පසුගිය දා සිදුකෙරිණි.‍මෙම විද්‍යාපිඨ ගොඩනැගිල්ල ඉදිකිරීමෙන් පසු මෝටර් කාර්මික තාක්ෂණය, විදුලි ඉංජිනේරු තාක්ෂණය, ජෛව තාක්ෂණය හා සිවිල් ඉංජිනේරු තාක්ෂණය වැනි විෂයන් ගණනාවක් විධිමත්ව හා නවීන පහසුකම් යටතේ හැදැරීමට ශිෂ්‍ය ශිෂ්‍යාවන්ට අවස්ථාව සැලසෙන අතර ඒ සඳහා රුපියල් ලක්ෂ 450ක වටිනාකමැති නවීන තාක්ෂණ මෙවලම් ලබාදීමට කටයුතු යෙදීමට ද නියමිතය.මේ අවස්ථාවට අධ්‍යාපන අමාත්‍යංශයේ අධ්‍යාපන අධ්‍යක්ෂිකා වී. කේ. ඩී. වී ගුණසේකර, පිළියන්දල මධ්‍ය විද්‍යාලයේ විදුහල්පති කපිතාන් දර්ශන උඩවත්ත, කැස්බෑව නගරාධිපති සුමන විවියන් රණවීර, කොට්ඨාස අධ්‍යාපන අධ්‍යක්ෂිකා පී. එස්. රුබේරු යන මහත්ම මහත්මීහු සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408144</link>
    <topic>එකගමකට එක වැඩක් කරන්න ලක්ෂ 1210ක ප්‍රතිපාදන</topic>
    <author>මිනුවන්ගොඩ සමූහ සිරිසේන අත්තනායක</author>
    <content>මිනුවන්ගොඩ ප්‍රාදේශිය සභාව යටතේ හා නගර සභාව යටතේ ග්‍රාම සේවා වසම් 121ක් ආවරණය වන පරිදි එක ගමකට එක වැඩක් වැඩ සටහන යටතේ ගමකට ලක්ෂ10 බැගින් රුපියල් ලක්ෂ1210ක් ආර්ථික සංවර්ධන අමාත්‍යංශයවෙන් කොට ඇත.බස්නාහිර ප්‍රධාන ඇමැති ප්‍රසන්න රනතුංග මහතාගේ ඉල්ලිම මත මේ ප්‍රතිපාදන වෙන් කොට ඇති අතර මේ වසර අවසන් විමට පෙර මේ ව්‍යාපෘති නිම කිරිමට පියවර ගනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408145</link>
    <topic>ආයුර්වේද වෛද්‍ය ක්‍රමය ප්‍රචලිත කිරීමට කළුතර ගම් මට්ටමින් වෛද්‍ය සායන</topic>
    <author>මතුගම සංචාරක</author>
    <content>කළුතර දිස්ත්‍රික්කයේ ආයුර්වේද වෛද්‍ය ක්‍රමය ප්‍රචලිත කිරීමේ අරමුණින් ආයුර්වේද වෛද්‍ය සායන මට්ටමින් ආරම්භ කිරීමට සෞඛ්‍ය, දේශීය, වෛද්‍ය හා ළමාරක්ෂණ ඇමැති රංජිත් සෝමවංශ මහතා කටයුතු යොදා ඇත.ඉතාමත් කඩිනමින් දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් වෛද්‍ය සායන දහහතරත් පැවැත්වීමට කටයුතු යොදා ඇත.ආයුර්වේද රෝහල්වල හා බෙහෙත්ශාලා වල සේවය කරන වෛද්‍යවරු මෙම සායන වලට පැමිණ සියලුම රෝග වලට ප්‍රතිකාර කරති.දේශීය ඖෂධ වර්ග නොමිලේ සැපයේ.ජාතික තරුණ සේවා සභාවේ යෞවන සමාජවල තරුණ - තරුණියෝ මේ සඳහා පූර්ණ දායකත්වය ලබා දෙති.මෙම වැඩ පිළිවෙළ සාර්ථක වූවහොත් ගමින් ගමට වෛද්‍ය සායන පැවැත්වීමට බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408146</link>
    <topic>දැඩි නියඟයෙන් කුඹුරු විනාශවෙලා</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොල්ගහවෙල, පොතුහැර යන ප්‍රදේශවල යල් කන්නයේ වගා කරන ලද කුඹුරු අක්කර දහස් ගණනක් මේ දිනවල පවතින දැඩි නියගය නිසා මුළු මනින්ම විනාශ වී ගොස් ඇත.නිසිකලට වැසි නොලැබීම හේතුවෙන් මෙම කුඹුරු මෙසේ විනාශ වී ගොස් තිබේ.නියඟයෙන් කුඹුරු මෙසේ විනාශ වී යාම නිසා ඉදිරි කන්නයේ දී වගාව සදහා බිත්තර වී සපයා ගැනීමද අසීරු කාර්යක් බව ගොවීහු පවසති.මේ දිනවල වෙළෙඳ ‍පළේ සහල් මිලද ඉහළ නැග ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408147</link>
    <topic>ඇමැති රෝහිත ඇතුළු මහජන නියෝජිතයෝ නිරීක්ෂණ චාරිකාවක</topic>
    <author>නාගොඩ විශේෂ - එන්. විජේරත්න</author>
    <content>කළුතර නගරය විධිමත්ව සංවර්ධනය කිරීමේ කටයුතු මේ දිනවල සිදුවෙමින් පවති.ඒ අනුව කොළඹ - ගාල්ල ප්‍රධාන මාර්ගයේ කළුතර නගරයට අයත් (මැදපාර) සංවර්ධනය කිරීමේ ව්‍යාපෘතිය ද ආරම්භ කර තිබේ. මෙහි සිදුවන සංවර්ධන කටයුතු සොයා බැලීමේ නිරීක්ෂණ චාරිකාවට මහාමාර්ග, වරාය, හා නාවුක කටයුතු පිළිබඳ ඇමැති රෝහිත අබේගුණවර්ධන, එම අමාත්‍යාංශයේ ලේකම් ආර්. ඩබ්. ආර්. ප්‍රේමසිරි, ඇමැති පෞද්ගලික ලේකම් ඒ. සරත් කුමාර, කළුතර ප්‍රාදේශීය සභාවේ සභාපති ලක්ෂ්මන් විදාන පතිරණ, නගර සභාවේ විපක්ෂ නායක ප්‍රදිප් කරුණාමුනි මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408148</link>
    <topic>සිංහල බෞද්ධ රාජ්‍ය සම්ප්‍රදාය කෘතිය 16දා දොරට වඩී</topic>
    <author>මතුගම සංචාරක</author>
    <content>මතුගම සෙනෙවිරුවන් මහතා රචිත සිංහල බෞද්ධ රාජ්‍ය සම්ප්‍රදාය කෘතිය මහා සංඝරත්නය වෙත පිළිගැන්වීමේ උත්සවයක් අගොස්තු මස 16 වැනි දින 2.30ට මතුගම ශ්‍රී සුදර්ශනාරාම විහාරස්ථානයේදී පැවැත්වේ.කෘතිය පිළිබඳව පැවැත්වෙන සම්මන්ත්‍රණයේ මුලසුන කළුතර දිසාවේ ප්‍රධාන සංඝනායක ඕවිටිගල සුමේධ හිමියෝ හොබවති. යටදොළවත්තේ චන්ද්‍රසිරි හිමියෝද මේ අවස්ථාවට සහභාගි වෙති.ආරාධිත දේශනය හයිද්‍රාභාද් විශ්ව විද්‍යාලයේ කථිකාචාර්ය චමිල ලියනගේ මහතා විසින් සිදුකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=r1408149</link>
    <topic>ඒ. ටී. එම්. කාඩ්පතක් යොදාගෙන මුදල් වංචා කරලා</topic>
    <author/>
    <content>පානදුරේ බැංකුවකින් ‍රුපියල් 21,000 ක මුදලක් ඒ. ටී. එම්. කාඩ්පතක් යොදාගනිමින් වංචා කළේ යැයි කියන පුද්ගලයකු පානදුර අතිරේක දිසා විනිසුරු සහ ප්‍රධාන මහේස්ත්‍රාත් රුචිර වැලිවත්ත මහතා විසින් මෙම මස 21 දක්වා රක්ෂිත බන්ධනාගාර ගතකරන ලදී.පානදුර පොලිසියේ හදිසි ඇමතුම් අංශයේ නිලධාරීන් විසින් මෙම සැකකරු අත්අඩංගුවට ගෙන මෙම 02 දින අධිකරණයට ඉදිරිපත් කෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=s1408141</link>
    <topic>ගෞරවනීය සමුගැනීමක් වෙනුවෙන් තරගය ජය ගන්නවා-මැතිව්ස්  </topic>
    <author>ප්‍රින්ස් ගුණසේකර</author>
    <content>වසර 20ක ටෙස්ට් ක්‍රිකට් දිවියෙන් සමුගන්නා සුපිරි පිතිකරු මහේල ජයවර්ධනගේ අවසන් ටෙස්ට් තරගය කොළඹ එස්.එස්.සී පිටියේදී අද ආරම්භ වේ. එහෙයින් ශ්‍රී ලංකාව හා පාකිස්තානය අතර දෙවැනි ටෙස්ට් තරගය 'මහේලගේ තරගය' ලෙසින් නම් කිරීමට සියලු පාර්ශව සුදානම්ව සිටී.මහේල ජයවර්ධනගේ හැඟුම්බර සමුගැනීම වෙනුවෙන් ටෙස්ට් තරගය ආරම්භක දිනයේදී හා අවසන් දිනයේදී විශේෂ වැඩසටහන් රැසක් සම්පාදනය කිරීමට ශ්‍රී ලංකා ක්‍රිකට් ආයතනය හා මහේල අධ්‍යාපනය ලැබු නාලන්දා ආදි ශිෂ්‍ය සංගමය කටයුතු යොදා තිබීම මේ ටෙස්ට් තරගයට නැවුම් අරුතක් සපයනු ඇත.මහේල ජයවර්ධනගේ ක්‍රිකට් රජදහන ලෙස සැලකෙන එස්.එස්.සී පිටියේදී මේ තරගය ජය ගැනීම එකම බලාපොරොත්තුව බව ශ්‍රී ලංකා ක්‍රිකට් නායක ඇන්ජලෝ මැතිව්ස් ඊයේ ශ්‍රී ලංකා ක්‍රිකට් ආයතනයේ පැවැති මාධ්‍ය හමුවේදී ප්‍රකාශ කළේය.එහෙත් මහේල ඉක්මනින් දවාගැනීම තම කණ්ඩායමේ සැලසුම බව පාකිස්තාන ක්‍රිකට් නායක මිස්බා උල් හක් එම මාධ්‍ය හමුවේදී අවධාරණය කළේය. මහේල ලොව සිටින භයානකම පිතිකරු බැවින් සෑම තරගයකදීම ඔහු පිළිබඳ සෙවි‍ල්ලෙන් සිටීමට වග බලාගන්නා බව පාකිස්තාන ක්‍රිකට් නායකයා පැවැසීය.මහේල ජයවර්ධන වැනි අති දක්ෂ පිතිකරුවකු ශ්‍රී ලංකා පිලට අහිමිවීමෙන් ඇතිවන පුරප්පාඩුව පිරවීම ඉදිරියේදී ඇතිවන බරපතළ ප්‍රශ්නයක් බව නායක ඇන්ජ‍ලෝ මැතිව්ස් ඉතා හැඟුම්බර ස්වරයෙන් මාධ්‍ය වෙත පැවැසීය.“‍මහේලට ආදේශකයෙක් හොයන එක ඉතාම දුෂ්කර කටයුත්තක්. එකට ‍ලොකු කාලයක් ගතවේවි. ක්‍රීඩාගාරයේ සිටින සියලු ක්‍රීඩකයන් මුළු හදවතින්ම කනගාටුවට පත්වෙනවා ඉදිරියේදී ටෙස්ට් පිටියේදී ඔහු මුණ නොගැසීම පිළිබඳව.අපට පුළුවන් හොඳම දේ මහේලට ගෞරවයක් ලෙස තරගය ජය ගැනීමයි” ශ්‍රී ලංකා ක්‍රිකට් නායකයා පැවැසීය.“මහේල හොඳ සටන්කාමියෙක්. ඔහු හැමෝටම උදව් කරනවා. ක්‍රීඩාගාරයේදී ඔහුගේ උපදෙස් යොවුන් ක්‍රීඩකයන්ගේ අනාගතයට වැදගත් වුණා. නායකයකු ලෙස මට ඔහු බොහෝ අවස්ථාවලදී උදව් කළා” මැතිව්ස් සිහිපත් කළේය.අද ආරම්භවන ටෙස්ට් තරගයට වේගපන්දු යවන ශාමින්ද එරංග හා කිත්රුවන් විතානගේ ක්‍රීඩා කිරීම සැක සහිතවී තිබේ. ශාමින්දගේ ආබාධය තරමක් බරපතල බවත් කිත්රුවන්ගේ ඇගිල්ලක් තුවාල වී තිබිමත් එයට හේතුවී ඇත.මේ හේතුවෙන් මඳ වේග පන්දු යවන බිනුර ප්‍රනාන්දු හා ළහිරු ගමගේ සංචිතයට කැඳවා තිබේ. එමෙන්ම පිතිකරුවකු ලෙස ඉදිරිපෙළ ක්‍රීඩා කරන දිමුත් කරුණාරත්න නැවැත සංචිතයට කැඳවීමට ද පියවර ගෙන තිබේ.මහේල සමුගනිද්දී බිනුරට හෝ ළහිරුට ටෙස්ට් වරම් උදාවුවහොත් ශ්‍රී ලංකාවේ 128වැනි ටෙස්ට් ක්‍රිකට් ක්‍රීඩකයා මේ තරගයේදී බිහිවනු ඇත.පළමු තරගය පරාජය වීම හේතුවෙන් මේ තරගය ජයගෙන තරගාවලිය සම කිරීම පාකිස්තානයේ එකම අරමුණය. මාස 6ක කාලයක් ටෙස්ට් තරගවලට එක්නොවීම හේතුවෙන් කණ්ඩායමේ යම් පසුබැසීමක් ඇත්ද යන්න මාධ්‍යවේදියකු කළ විමසුමකදී මිස්බා පැවැසුවේ එය එක් හේතුවක් පමණක් බවයි.“අපේ සියලු අංශ ශක්තිමත් ගාල්ල තරගයේ දෙවැනි ඉනිමේ ලකුණු අතර නොසිටීම ප්‍රධාන හේතු‍වයි. මේ තරගය පරාජයවු තරගයට වඩා සම්පූර්ණයෙන් වෙනස්. අපේ කණ්ඩායම ශක්තිමත්” මිස්බා මාධ්‍ය හමුවේදී පැවැසීය.“මහේල තරග දිනවන්නෙක්. අබුඩාබිහී පැවැති තරගයේදී මහේලගේ අත තුවාලවී මැහුම් 4ක් තිබියදී ශතකයක් ලබා ශ්‍රී ලංකාව ජයග්‍රහණයට ගෙන ගියා. ඔහුට හුරු ක්‍රීඩා පිටියවීම නිසා අපි ගොඩක් අවධානය යොමු කරනවා” පාකිස්තාන ක්‍රිකට් නායකයාගේ අදහස විය.ශ්‍රී ලංකා ටෙස්ට් සංචිතය-ඇන්ජලෝ මැතිව් (නායක), ළහිරු තිරිමාන්න, උපුල් තරංග, දිමුත් කරුණාරත්න, කෞෂාල් සිල්වා, කුමාර් සංගක්කාර, මහේල ජයවර්ධන, කිත්රුවන් විතානගේ, නිරෝෂන් දික්වැල්ල, දිල්රුවන් පෙරේරා, රංගන හේරත්, චානක වෙළගෙදර, ධම්මික ප්‍රසාද්, ළහිරු ගමගේ, බිනුර ප්‍රනාන්දු.පාකිස්තාන සංචිතය-මිස්බා උල් හක් (නායක), අහමඩ් ශෙහ්සාඩ්, අසාර් අලි, රහාත් අලි, සෆ්රාස් අහමඩ්, උමර් අක්මාල්, යූනිස් ඛාන්, අබ්දූර් රෙහ්මාන්, අසාඩ් ශෆීක්, ජුනෙයිඩ් ඛාන්, මොහම්මඩ් තල්හා, සයීඩ් අජ්මල්, ශාන් මසූඩ්, වහාඩ් රියාස්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=s1408142</link>
    <topic>ක්‍රිකට් බිමේ විශිෂ්ටතම ක්‍රීඩක ක්‍රීඩිකාවන් අගයන ශ්‍රී ලංකා ක්‍රිකට්-ඩයලොග් සම්මාන උළෙල සැප්.3දා</topic>
    <author>ෆවුස් මො‍හොමඩ්</author>
    <content>ජාතික හා ජාත්‍යන්තර ක්‍රිකට් පිටියේ දස්කම් පෑ ක්‍රීඩක ක්‍රීඩිකාවන් වාර්ෂිකව ඇගැයීමට ලක් කෙරෙන ශ්‍රී ලංකා ක්‍රිකට් - ඩයලොග් සම්මාන උළෙල ලබන සැප්තැම්බර් මස 3වැනිදා බත්තරමුල්ල වෝටර්ස් ඒජ් හී පැවැත්වීමට කටයුතු යොදා තිබේ.ජාත්‍යන්තර ක්‍රිකට් පිටියේ හා අන්තර් සමාජ ක්‍රිකට් බිමේ විශිෂ්ට දස්කම් දැක්වූ ක්‍රීඩක ක්‍රීඩිකාවන්ට මෙන්ම තරග විනිසුරුවරුන් හා ක්‍රීඩා මාධ්‍යවේදින් ද ඇගැයීමට ලක් කිරීමේ අරමුණින් ශ්‍රී ලංකා ක්‍රිකට් ආයතනය මීට වසර 5කට පෙර ආරම්භ කළ මේ සම්මාන උළෙල ඩයලොග් සමාගම එක්ව දෙවැනි වරටත් මෙහෙයවනු ලබන්නේ දෙවැනි වරටය.වසරේ ක්‍රිකට් ක්‍රීඩකයා, වසරේ දක්ෂතම ටෙස්ට් ක්‍රිකට් පිතිකරු, ටෙස්ට් ක්‍රිකට් පන්දු යවන්නා, වසරේ දක්ෂතම එක්දින පිතිකරු, දක්ෂතම එක්දින පන්දු යවන්නා, දක්ෂතම තුන්ඉරියව් ක්‍රීඩක, වසරේ නැගී එන ක්‍රිකට් ක්‍රීඩකයා, වසරේ ක්‍රිකට් ක්‍රීඩිකාව, දක්ෂතම පිතිකාරිනිය, දක්ෂතම පන්දු යවන්නිය, දක්ෂතම තුන් ඉරියව් ක්‍රීඩිකාව, වසරේ ජනප්‍රියතම ක්‍රිකට් ක්‍රීඩකයා ඇතුලු සම්මාන රැසක් මෙහිදී ප්‍රදානය කෙරේ.මීට අමතරව අන්තර් සමාජ ප්‍රිමියර් ලීග්, අන්තර් සමාජ එක්දින ක්‍රිකට්, අවුරුදු 23න් පහළ, සරා ලීග්, ඩොනවන් ඇන්‍ඩෘ, අන්තර් සමාජ විස්සයි20 ක්‍රිකට් සහ අන්තර් සමාජ කාන්තා ක්‍රිකට් තරග ක්ෂේත්‍රයේ හොඳම ක්‍රීඩක ක්‍රීඩිකාවන් මෙහිදී සම්මානයට පාත්‍රවෙති.ශ්‍රී ලංකා ක්‍රිකට් - ඩයලොග් සම්මාන උළෙලේ කාගෙත් වැඩි අවධානයට ලක්වූ වසරේ ජනප්‍රියතම ක්‍රිකට් ක්‍රීඩකයා තෝරාගනු ලබන්නේ ජනතා ඡන්දයෙනි. ඒ සඳහා ක්‍රීඩාලෝලීන්ට එස්.එම්.එස්. පණිවුඩ මගින් සිය ඡන්දය භාවිතා කිරීමේ අවස්ථාව උදාවේ.ඒ සඳහා ඡන්දය භාවිතා කිරීම දැන් අරඹා ඇති අතර සැප්තැම්බර් 2වැනිදා මධ්‍යම රාත්‍රිය දක්වා ක්‍රීඩාලෝලීන්ට තම ප්‍රියතම ක්‍රීඩකයාට ඡන්දය භාවිතා කළ හැකිය. ‍මේ සඳහා ඕනෑම ජංගම දුරකතන ජාලයකින් DPP හිස්තැනක් ප්‍රියතම ක්‍රීඩකයාගේ නම සදහන් කොට 2343 අංකයට යොමු කිරීමෙන් වසරේ ජනප්‍රියතම ක්‍රිකට් ක්‍රීඩකයා තෝරාගැනීමේ අවස්ථාව ක්‍රීඩාලෝලීන්ට හිමිවනු ඇත.පසුගිය වසරේ පැවැති සම්මාන උළෙලේ දී වසරේ ක්‍රීඩකයා හා වසරේ දක්ෂතම ටෙස්ට් ක්‍රිකට් පන්දු යවන්නා සම්මාන ද්විත්වයම දිනාගනු ලැබුවේ ජාතික ක්‍රිකට් පිලේ ප්‍රබලතම දඟපන්දු යවන්නා වන රංගන හේරත් විසිනි. වසරේ ජනප්‍රියතම ක්‍රිකට් ක්‍රීඩකයා ලෙස ජනතා ඡන්දයෙන් තේරී පත්වූයේ සුපිරි පිතිකරු කුමාර් සංගක්කාරය.වසරේ නැගී එන ක්‍රිකට් ක්‍රීඩකයා ලෙස දිනේෂ් චන්දිමාල් සම්මාන දිනාගත්තේය. වසරේ දක්ෂතම එක්දින තුන්ඉරියව් ක්‍රීඩකයා‍ගේ සම්මානයට හිමිකම් කීවේ ජාතික ටෙස්ට් හා එක්දින ක්‍රිකට් නායක ඇන්ජෙලෝ මැතිව්ස්ය. ජාතික කාන්තා ක්‍රිකට් පිලේ හිටපු නායිකා ශෂිකලා සිරිවර්ධන වසරේ ක්‍රීඩිකාව සම්මානයත්, වසරේ දක්ෂතම තුන් ඉරියව් ක්‍රීඩිකාව සම්මානයත් දිනාගැනීමට සමත්වූවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=s1408143</link>
    <topic>ඉඳුනිල් හේරත් සහ ලේකම්ගේ ආසියානු වරම් දිනති</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ ඊයේ දෙවැනි දිනට පැවැති 92 වැනි ජාතික මලල ක්‍රීඩා ශූරතාවලියේ මිටිය විසිකිරීමේ ඉසව්වෙන් නව ශ්‍රී ලංකා වාර්තාවක් බිහිකිරීමට ශ්‍රී ලංකා යුද හමුදාවේ චරිත් කපුකොටුව සමත්විය. ඔහු මීටර් 51.54ක දක්ෂතාවක් මේ ඉසව්වේදී දැක්වූ අතර පැරැණි වාර්තාව ඔහු විසින්ම වසර 2012දී මීටර් 50.44කින් තබා තිබිණි.අමෙරිකාවේ පුහුණුව ලබා මේ තරගාවලියට පැමිණි චරිත් ක‍පුකොටුව මෙලෙස දස්කම් දැක්වූව ද ආසියානු ක්‍රීඩා උළෙලට සුදුසුකම් ලබා ගැනීමේ අවස්ථාව අහිමිවී ගියේ ඒ සඳහා පරිසාධන මට්ටම මීටර් 67.55ක් වූ බැවිණි.උස පැනීමේ පිරිමි ඉසව්වෙන් තුන් වතාවක් ආසියානු ක්‍රීඩා උළෙල නි‍යෝජනය කළ මංජුල කුමාර ඊයේ දිනයේ තම දක්ෂතාව දැක්වූයේ මිටර් 2.13ක් බැවින් ඔහුටද ආසියානු ක්‍රීඩා උළෙල නි‍යෝජනය කිරීමේ වරම අහිමිවී ගියේය. ඒ සඳහා අවශ්‍යව තිබූ ආසියානු පරිසාධන මට්ටම මීටර් 2.19කි.ඊයේ දිනයේ මීටර් 800 පිරිමි ඉසව්වෙන් යුද හමුදාවේ ඉඳුනිල් හේරත් හා හෙල්ල විසිකිරීමේ කාන්තා ඉසව්වෙන් යුද හමුදාවේ එච්.එල්.එන්.ඩී.ලේකම්ගේ ඉදිරියේ පැවැත්වෙන ආසියානු ක්‍රීඩා උළෙලට සුදුසුකම් ලබා ගත හැකි මට්ටමේ දක්ෂතා පෙන්වූහ.මීටර් 800 පිරිමි තරගයේ දී හේරත් වි. 1:48.69කින් එම ඉසව්ව නිම කළ අතර අවශ්‍ය පරිසාධන මට්ටම වූයේ වි. 2:05.28කි. හෙල්ල විසිකිරීමේදී ලේකම්ගේ මීටර් 55.87ක දක්ෂතාවක් දැක්වූ අතර අවශ්‍ය වූ පරිසාධන මට්ටම මීටර් 55.21කි. මේ අනුව දැනට පින්ලන්තයේ පුහුණුව ලබන හෙල්ල විසිකිරීමේ ශූරී නදීකා ලක්මාලි සමග ලේකම්ගේ ද ආසියානු ක්‍රීඩා උළෙලට එක්වෙයි.ඊයේ දිනයේ තරග ප්‍රතිළුල මෙසේය.මීටර් 10,000 - පිරිමිඑම්.සී.සී.නවසිංහ - වි.30:55.49 (ගුවන්) 2) සමන් කුමාර – වි.31:08.83 (යුද) 3) සුජිත් කුමාර – වි.31:16.83 (යුද)යගුලිය දැමීම – පිරිමිඒ.ජේ.ඩී.පෙරේරා - මී.15.40 (නාවික) 2) චරිත් කපුකොටුව – මී.14.91 (යුද) 3) එස්.ජයකොඩි - මි.13.74 (යුද)හෙල්ල විසිකිරීම – කාන්තාඑච්.එල්.එන්.ඩී.ලේකම්ගේ - මී.55.87 (යුද) 2) එම්.පී.සිල්වා - මී‍.46.41 (නාවික) 3) කේ.සී.කවීන්ද්‍රා - මී‍.42.31 ( නාවික)මීටර් 100 කඩුලු - කාන්තාඉරේෂානී රාජසිංහ – තත්.14.85 (පාසල්) 2) ඩබ්.එම්.මහලියන – තත්.14.90 (ගුවන්) 3) ඩී.පී.මොහොට්ටාල – තත්.14.93 (ගුවන්)මීටර් 800 – කාන්තාජී.ජේ.ඒ.අබේරත්න – වි.2:04.46 (නාවික) 2) එන්.එම්.සී.දිල්රුක්ෂි - වි.2:05.64 (යුද) 3) කේ.ඒ.ඩී.සඳකාන්ති -වි.2:05.69 (ගුවන්)මීටර් 800 – පිරිමිඉඳුනිල් හේරත් -වි.1:48.69 (යුද) 2) ඩබ්.ඒ.ඩී.කුමාර – වි.1:49.76 (නාවික) 3) ඩී.එස්.කුමාරසිංහ – වි.1:50.26 (යුද)දුර පැනීම -කාන්තාඑන්.සී.ඩී.ප්‍රියදර්ශනී - මී.6.11 (නාවික) 2) ඩී.ඊ.රත්නසිරි - මී.5.74 (ගුවන්) 3) ආර්.ඩබ්.අයි.මධුවන්ති - මී.5.72 (ගුවන්)මිටිය විසිකිරීම – පිරිමිචරිත් කපුකොටුව – මී.51.54 (යුද) 2) එල්.ඒ‍.ඩී‍.එලන්සාන් - මී‍.46.69 (යුද) 3) කේ.නිලන්ත – මී.43.07 (යුද)තුන් පිම්ම – පිරිමිටී.ඒ.ඩී.එන්.තිලකරත්න – මී.14.40 (ගුවන්) 2) එම්.එන්.ඩී.මුතුනායක – මී.13.14 (නාවික) 3) පී.ඩී‍.ක්ලැරන්ස් - මී.11.93 (ගුවන්)මීටර් 400 කඩුලු - කාන්තාඑන්.ඩී.වික්‍රමසිංහ – තත්.59.88 (යුද) 2) ඩී.එන්.ලක්මාලී - වි.1:02.14 (ගුවන්) 3) එස්.ඩබ්.මධුෂානී - වි.1:02.31 (ගුවන්)උස පැනීම – පිරිමිමංජුල කුමාර – මී.2.13 (ගුවන්) 2) ඒ.කේ.පතිරණ – මී.2.07 (ගුවන්) 3) මිලාන් දිසානායක – මී.2.04 (යුද)මීටර් 3000 බාධක – පිරිමිඑම්.එස්.පුෂ්පකුමාර – වි.9:00.40 (යුද) 2) සංජීව ලක්මාල් - වි.9:04.67 (යුද) 3) ඩබ්.ජී,සී.ප්‍රනාන්දු - වි.9:16.12 (ගුවන්)ක්‍රීඩා උළෙලේ තුන්වැනි දිනය අදයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=f1408141</link>
    <topic>පොදු අපේක්ෂකයා කියන්නේ විපක්ෂයේ බිල්ලක්</topic>
    <author>සාකච්ඡා කළේ උදිත ගුණවර්ධන</author>
    <content>ජනාධිපතිවරණය පිළිබඳ දේශපාලන කරළියේ ඇති කතාබහ ඌව පළාත් සභා මැතිවරණයට එක්සත් ජනතා නිදහස් සන්ධානයේ සූදානම මේ මැතිවරණය ජයග්‍රහණය කිරීමට ආණ්ඩුවට හැකියාවක් තිබේද එජාපයේ නව සැලැසුම් මේ ජයග්‍රහණයට බාධාවක්ද යන කරුණු පිළිබඳ පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදු කළ සාකච්ඡාවකි මේ.ජනාධිපතිවරණයක් පැවැත්වීම ගැන දේශපාලන කරළිය තුළ කතාබහ ඇතිවෙලා තිබෙනවා. ඉදිරි කාලය තුළ ජනාධිපතිවරණයක් පැවැත්වීමට ව්‍යවස්ථානුකූල ඉඩක් තිබෙනවාද?ජනාධිපතිවරණයක් පැවැත්වීමට ජනාධිපතිතුමාට අවස්ථාව ලැබෙනවා නොවැම්බර් මාසේ දහඅට වෙනිදායින් පසු. එදිනෙන් පසු ජනාධිපතිතුමාට ඕනෑම මොහොතක ජනාධිපතිවරණයක් කැඳවීමට අයිතියක් බලයක් තිබෙනවා. ඒ නිසා සුදුසු මොහොත පැමිණි විගස ජනාධිපතිතුමා ජනාධිපතිවරණයක් කැඳවාවි. ඒ කාර්යයේ පූර්ණ වගකීම පැවරී තිබෙන්නේ ජනාධිපතිතුමාටයි. ඒ අනුව සුදුසු තීරණයක් අනාගතයේ දී ගනීවි.ජනාධිපතිවරණයක් පැවැත්වීම ගැන ආණ්ඩුවට මෙතරම් හදිස්සියක් මොකද කියලා ඇතැමුන් ප්‍රශ්න කරනවා. මේ ගැන ඔබේ මතය මොකක්ද?ජනාධිපතිවරණයක් ගැන හදිස්සියක් නොවෙයි. අවශ්‍ය අවස්ථාවේයි අපි ජනාධිපතිවරණය පවත්වන්නේ. එදා එක්සත් ජාතික පක්ෂය ආණ්ඩු බලය දැරූ කාලයේදී මැතිවරණ පැවැත්වීම වෙනුවට සිදු කළේ මැතිවරණ කල් දැමීමයි. එවැනි කළුපාට අතීතයක් තිබූ පිරිසක් තමයි අද සිල්ගත්තා වගේ ඉන්නේ. ඒත් ජනතාවට තාමත් මතකයි මේ අයගේ කියුම් කෙරුම් කොහොමද කියලා.ජනාධිපතිවරණ කතාබහ තුළ මතුව එන තවත් ප්‍රධාන කතාබහක්ව තිබෙන්නේ විපක්ෂයේ පොදු අපේක්ෂකයකු ඉදිරිපත් කිරීම පිළිබඳව කතාබහයි. විපක්ෂයේ පොදු අපේක්ෂකයකු ඉදිරිපත් කිරීම ආණ්ඩුවේ ඉදිරි ගමන් මඟට අභියෝගයක් නොවෙයිද?නැහැ කිසිදු අභියෝගයක් නැහැ. අද පොදු අපේක්ෂකයා පිළිබඳ කතා බහ නිසා විපක්ෂය ඇතුළතම මහා බෙදීම් ඇතිවෙලා තිබෙනවා. ඒ හැර ආණ්ඩුවට කිසිදු අභියෝගයක් එල්ල කිරීමට විපක්ෂයට පුළුවන්කමක් ලැබෙන්නේ නැහැ.2010 දී විපක්ෂයේ ප්‍රධාන දේශපාලන පක්ෂ සියල්ල එකතුවෙලා සරත් ෆොන්සේකා මහතා ජනාධිපතිවරණ අපේක්ෂකයා විදිහට තරග කළා. ඒත් ජනාධිපතිතුමා ලක්ෂ දහඅටක අති විශාල ඡන්ද බහුතරයකින් ජයග්‍රහණය කළා. එදා සරත් ෆොන්සේකා මහතාට යුද ජයග්‍රහණය තුළ ර‍ටේ යම් ප්‍රසිද්ධියක් ජනප්‍රියත්වයක් තිබුණා. එවැනි තත්ත්වයක් තුළ පවා ඔහුට ජනාධිපතිතුමාගේ ජයග්‍රහණයට ළංවීමට හෝ පුළුවන්කමක් ලැබුණේ නැහැ. අද පොදු අපේක්ෂකයා කියන කාරණය සාකච්ඡාවක් පමණයි.මේ විදිහේ වාතාවරණයක් ඇතුළත එක්සත් ජාතික පක්ෂ‍යත් ජනතා විමුක්ති පෙරමුණත් උත්සාහ කරන්නේ තමන් බේරිලා කිසිවකු හෝ පොදු අපේක්ෂකයකු විදියට දේශපාලන බිල්ලක් බවට පත් කිරීමයි. ඒ හැර පොදු අපේක්ෂකයකු පත් කිරීම තුළ වෙනත් කිසිදු අර්ථයක් නැහැ.සිංහල බෞද්ධ ඡන්දවලින් පමණක් ජනාධිපතිවරණයක් වැනි ජාතික මැතිවරණයක් ජයගැනීමට පුළුවන්කමක් නැහැ. මේ තත්ත්වය තුළ මුස්ලිම් හා දෙමළ ඡන්ද දිනා ගැනීමට ආණ්ඩුවට වැඩපිළිවෙළක් තිබෙනවාද?අප එක් ජාතියකට හෝ එක් ආගමකට අයිති දේශපාලන පක්ෂයක් නොවෙයි. සිංහල, දෙමළ, මුස්ලිම් සියලු ජාතීන්ටත් බෞද්ධ, හින්දු, මුස්ලිම්, කිතුනු සියලු ආගමිකයන්ටත් අයිති දේශපාලන පක්ෂයක්. අපි නිතරම ජාතීන් අතර සමඟිය හා සහජීවනය පිළිබඳවයි අවධානය යොමු කරන්නේ. ඒ නිසා දේශපාලන පක්ෂයක් විදිහට අපට සියලු ජාතීන්ගේ සහයෝගය ලබා ගැනීමට පුළුවන්කම තිබෙනවා.අද විපක්ෂයේ සමහර දේශපාලන පක්ෂ උත්සාහ කරන්නේ ජාතීන් අතර අසමගිය හා ආගම් අතර අවිශ්වාසය ඇති කිරීමයි. එමඟින් තමන්ට අවශ්‍ය අවස්ථාවේදී දේශපාලන වාතාවරණය ගොඩනඟා ගැනීම තමයි මේ අයගේ උත්සාහය වෙලා තිබෙන්නේ.ඒත් අපිට අද ජාති භේදයෙන් ආගම් භේදයෙන් තොරව ජනතාව තුළ විශාල ලෙස පිළිගැනීමක් ඇතිවෙලා තිබෙනවා. ජනාධිපතිතුමා කෙරෙහි සියලු පාර්ශ්ව එක ලෙස පිළිගැනීමක් ඇතිවෙලා තිබෙනවා. ඒ නිසා ඉදිරි ජනාධිපතිවරණයකදීත් සිංහල, දෙමළ, මුස්ලිම් සියල්ලන්ගේම සහයෝගයෙන් විශාල ජයග්‍රහණයක් ලබා ගැනීමට පුළුවන්කම තිබෙනවා.එක්සත් ජනතා නිදහස් සන්ධානය සමඟ කටයුතු කළ ඇතැම් දේශපාලන පක්ෂවල සමගිය හා සහජීවනය ගැන ඔබේ මතය පැහැදිලි කළ හැකිද?අපිට අද ශක්තිමත් ගමනක් යාමට පුළුවන්වෙලා තිබෙන්නේ සමඟිය හා සහජීවනය ආරක්ෂා වී තිබීම නිසයි. ඒ නිසා මේ සමඟිය තවදුරටත් ආරක්ෂා කර ගත යුතුයි. එහෙම වුණොත් තමයි රටට වැඩදායි ලෙස මේ ගමන ඉදිරියට යාමට පුළුවන්කම ලැබෙන්නේ.අපට වගේම අපේ මිත්‍ර දේශපාලන පක්ෂවලටත් ‍තම තමන්ගේ ස්වාධීන දේශපාලන මතවාද දැරීමේ පූර්ණ අයිතිය තිබෙනවා. ඔවුන්ට පුළුවන්කම තිබිය යුතුයි තම තමන්ගේ දේශපාලන මත තිබියදීම එක්ව දේශපාලන ගමනක් යාමට. අද ජනිපෙ සමඟ අප එවැනි එකඟතාවකට පැමිණ තිබෙනවා. යම් යම් ගැටලු ඇතිවුවහොත් ඒ ගැටලු සංවාදශීලීව විසඳ ගත යුතුයි යන අදහසේ තමයි මම සිටින්නේ.ශ්‍රීලනිපය ප්‍රතිසන්ධානගත කිරීමේ කටයුතු මේ දිනවල සිදුවෙනවා. ඒ ප්‍රතිසංස්කරණ කටයුතුවල වර්තමාන තත්ත්වය පිළිබඳ පැහැදිලි කිරීමක් කළ හැකිද?ඉතාමත් හොඳින් මේ ප්‍රතිසංස්කරණ කටයුතු සිදු වෙනවා. දැනටමත් ‍ගම් මට්ටමින් විශාල ප්‍රතිචාරයක් ලැබෙමින් තිබෙනවා. අපට යළිත් ශ්‍රීලනිප තනි දේශපාලන පක්ෂයක් විදියට ජාතිය වෙත ළං කිරීමට පුළුවන් වෙලා තිබෙනවා. අද වන විට ශ්‍රී ලංකා නිදහස් පක්ෂය මෙරට ප්‍රධානතම දේශපාලන බලවේගය බවට පත්වෙලා තිබෙනවා. අපට ඉදිරියේදීත් පැහැදිලි දේශපාලන ගමනක් යාමට අවශ්‍ය පසුබිම සකස්ව තිබෙනවා.ඌව පළාත් සභා මැතිවරණය පිළිබඳව දේශපාලන උණුසුමද මේ දිනවල ඉහළ යමින් තිබෙනවා. ඒ උණුසුම ඉහළ යාමට ප්‍රමුඛ හේතුව වෙලා තිබෙන්නේ එජාපයේ පාර්ලිමේන්තු මන්ත්‍රීවරයකු ඌව පළාත් සභා මැතිවරණයට තරග කිරීමයි. මේ ගැන ඔබේ මතය පැහැදිලි කළ හැකිද?ඔබ ඔය කියන්නේ හරින් ප්‍රනාන්දු මහතා ඌවේ මහ ඇමැති ධුරයට තරග කිරීම පිළිබඳව විය යුතුයි. ඔහු අද තරග කරන්නේ පරාජය වුණ‍ දේශපාලන කඳවුරකින්. මේ විදිහේ දේශපාලන කඳවුරකින් තරග කිරීමෙන් හරින්ට හෝ ඔහු නියෝජනය කරන දේශපාලන පක්ෂයට කිසිදු වාසියක් අත්පත් කර ගැනීමට බැහැ.අපට මතකයි මීට කලකට පෙර එක්සත් ජාතික පක්ෂයේ මන්ත්‍රීවරයකු වූ දයාසිරි ජයසේකර මහතා එම පක්ෂයෙන් අයින් වෙලා සන්ධානයෙන් වයඹ මහ ඇමැති ධුරයට තරග කළා. එතැනදී දයාසිරි ජයසේකර මහතා වාර්තාගත මනාප ප්‍රමාණයක් ලබාගත්තා.ඔහු එදා සන්ධානයට එකතු නොවී එජාපයෙන් මහ ඇමැති ධුරයට තරග කළා නම් ඔහුට ජයග්‍රහණය කිරීමට ලැබෙන්නේ නැහැ. ඔහුට වයඹ විපක්ෂ නායක ධුරය පමණයි හිමි වන්නේ. අද හරීන් ප්‍රනාන්දු මහතා තරග කරන්නේ එජාපයෙන්. ඒ නිසා ඔහුට මෙවර පහසු වෙන්ම ඌවේ විපක්ෂ නායක ධුරය ලබා ගැනීමට පුළුවන්කම ලැබේවි. ඒ හැර දෙයක් හරින්ට ඌව මැතිවරණයෙන් ලැබෙන්නේ නැහැ. අපි හිතමු වැරදීමකින් ‍හරි ඌව මහ ඇමැති ධුරයට එජාපයේ නායක රනිල් වික්‍රමසිංහ මහතා තරග කළා කියලා. ඒත් ඔහුට යළි හිමි වෙන්නේ ඌවේ විපක්ෂනායක ධුරය පමණයි.ඌව මැතිවරණය තීරණාත්මක මැතිවරණයක් විදියට ඔබ සලකන්නේ නැද්ද?විපක්ෂයට නම් මේ මැතිවරණය තීරණාත්මක මැතිවරණයක් වෙන්න පුළුවන්. රනිල් වික්‍රමසිංහ මහතාගේ එජාප නායකත්වය ආරක්ෂා කර ගැනීමට හෝ අවස්ථාවක් ලැබෙයි කියලා මම සිතන්නේ නැහැ.තමයි ඌව පළාත් මැතිවරණයෙන් පසුව විපක්ෂය මහා අවුලකට පත් වෙන එක වැළැක්වීමට කිසිවකුට පුළුවන්කමක් නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=f1408142</link>
    <topic>නළුවෙක් වුණේ ධෛර්යය නිසයි</topic>
    <author>ඉරෝෂිණී දීපිකා ඡායා-රංජිත් අසංක</author>
    <content>කාක්කන්ගේ ‘කාක් කාක්’ නාදයත්, ඈතින් ඇ සෙන මහ මුහුදේ රළ බිඳෙන හඬත් පරයා නැඟෙන වාහනවල කන්කරච්චලය පරිසරයේ නිහැඬියාව බිඳ දැමීමට සමත්වෙලා. උදේ ඉඳන් රෑ වෙනකන් ම මේ කන්කරච්චලය නොනවතින විදිහටම ගලාගෙන යනවා.කාටත් කලින් ඇහැ අරින කාක්කො පාන්දර තිස්සෙ ඉඳන් ම එක දිගට ම කෑ ගහනවා. කොළඹ මෝදර ඉපැදුණු ටෝනි රණසිංහ නමැති කොලුවට නම් මේවා හරිම හුරුපුරුදු දේවල්. උපන් දා ඉඳන්ම කනට ඇහිලා හුරු පුරුදු වුණ මේ කරච්චල හඬ ඔහු එතරම් ගණන් ගත්තෙ නෑ. ඔහු විතරක් නෙමෙයි, කොළොම් තොටේ ඉපැදුණු කවුරුත් මේ කිසිම දෙයක් ගැන තැකුවෙ නෑ.1937 ජූලි 31 වැනිදා කොළඹ මෝදර ප්‍රදේශයේ නිජබිම කරගනිමින් උපන් ‍ටෝනිගේ පියා, සිරිල් රණසිංහ, ඔහු සේවය කළේ විදුලි සංදේශ දෙපාර්තමේන්තුවෙ. ටෝනිගෙ අම්මා ලුවීසා රණසිංහ.ඇය ගෘහණියක් විදිහට දරුමල්ලන් බලාකියාගෙන, ගෙදර දොරේ වැඩ කටයුතු ටිකත් හරියට ම කරගෙන ජීවත් වුණු කාන්තාවක්. ටෝනිගෙ පවුලෙ සහෝදර සහෝදරියො අටදෙනෙක් හිටියා. මේ වගේ බරසාර පවුලක් බලා කියාගනිමින් ටෝනිගෙ අම්මා කළේ දැවැන්ත කාර්යභාරයක්.ටෝනි මුලින් ම ඉගෙන ගත්තෙ ශාන්ත ජෝන් මිශ්‍ර පාසලෙන්. පාසල් යන්න මොහු හරිම කැමැතියි. පුංචි පුංචි යාළුවො බොහෝ දෙනෙක් ආශ්‍රයට ලැබෙන නිසා ඔහු නොවරදවාම පාසල් ගියා. ටෝනි පාසල් යන්න පටන් අරන් ටික කාලයක් ගත වෙද්දි කොළොම්පුරේ ඈයො භීතියෙන් ඇ‍ලළෙන යුගයක් උදාවුණා.ඒකට හේතුවුණේ ජපනුන් කොළඹට බෝම්බ දැමූ නිසයි. ඒත් සමඟම මේ ප්‍රදේශවල සිටි මිනිසුන් ගම් දනව් කරා ඇදෙන්න ගත්තා. සමහරු තම තමන්ගෙ ඥාතීන් වෙසෙන ප්‍රදේශ කරා සේන්දු වුණා.ඔය අතරෙ ටෝනිගෙ පියත්, ප්‍රිය බිරියත් දරුමල්ලන් කැටුව කොළඹින් යන්න තීරණය කළා. ඒ අනුව මේ අය වත්තල ප්‍රදේශයට ගියා. ඒ අනුව ඔවුන්ට වෙනත් පාසලකට යාමටත් සිදු වුණා. වත්තල පිහිටි ශාන්ත ආනා මිශ්‍ර පාසලට ඇතුළත් වීමට මේ දරුවන්ට සිදුවෙන්නෙ උපන් ප්‍රදේශය දාල ආව නිසයි.ඊට පසුව ටෝනි ශාන්ත ජෝන් විදුහලට ඇතුළත් වෙනවා. මේ විදිහට පාසල් තුනක අධ්‍යාපනය ලැබූ මොහු, පොත්පත් කියවන්න දැඩිසේ ඇල්මක් දැක්වූ කෙනෙක්. ඒ ‍නිසාම ඔහුට බොහෝ දේ පිළිබඳ, කයි කතන්දර ගැන හොඳ දැනීමක් තිබුණා.ඔය අතරතුරේ ටෝනිගෙ 13වැනි උපන් දිනයත් කෙමෙන් කෙමෙන් ළං වුණා. පොත් කියවන්න ඇබ්බැහිවෙලා ඉන්න තමන්ගෙ පුතාට දෙන්නෙ මොනවගේ දෙයක් ද කියලා පියා කල්පනා කරමින් හිටියෙ. ‘මං පොතක් අරන් දෙනවා’ මෙහෙම හිතුව සිරිල්, එහෙමත් නැත්නම් ටෝනිගෙ තාත්තා ඔහුට පොතක් අරන් දෙනවා. ඒ පොත සිංහල ව්‍යාකරණ පොතක්. ඒ කෘතිය නිසා ඔහුට භාෂාව පිළිබඳ ඥානයක් ලබා ගැනීමටත් හැකියාව ලැබෙනවා.ශාන්ත ජෝන් පාසලේ ඉගෙනීම් කටයුතු කරන අතරේ ඉංග්‍රීසි භාෂා ඥානය වර්ධනය කරගත යුතු යැයි සිතන මොහු, මෝදර මුතුවැල්ලේ පිහිටි ‘ද. ලාසාල්’ කියන පාසලට ඇතුළු වෙනවා. මේ වනවිට මොවුන් වත්තලින් නැවතත් කොළඹට සේන්දුවෙලයි හිටියෙ. කොහොම කොහොම හරි ඔහු ක්‍රමක්‍රමයෙන් ඉංග්‍රීසි භාෂාව පිළිබඳ ඥානය පුළුල් කරගත්තා. මොහු, චතුර ලෙස ඉංග්‍රීසි කතාවට දක්ෂතාවක් දැක්වූවා.පාසල් සමයට ආයුබෝවන් කියන ටෝනි, ටික කලක් ගෙදරට වෙලා යාළුවොත් ආශ්‍රය කරගෙන හරි ම විනෝදෙන් හිටියෙ. හිතේ ලොකු ලොකු බලාපොරොත්තු නොතිබුණු නිසා, ජීවිතය ගැන එතරම් බරක් පතලක් ඔහුට දැනුණෙ නෑ.සවස් කාලෙට ඇවිද ඇවිද ඉන්නත් මොහු හරිම රුසියෙක්. කොහොම කොහොම හරි කාලය ගෙවීයද්දි ප්‍රදේශයේ අහල පහළ ඉන්න ගෑනු ළමයි එක්ක පොඩි කතාබහක් දාගෙන යන්නත් ඔය කාලෙදි මොහුගෙ හිතේ ආශාවක් ඇතිවුණා.පාසල් කාලෙ ඉඳන් ම ව්‍යක්තව ඉංග්‍රීසි භාෂාව කතා කරන්න පුළුවන්කමක් තිබුණු නිසා, විශේෂයෙන් ගෑනු ළමයි එක්ක කතාබහකට යන්න කලින්, ඒ කතාව පුරුදුවෙලා යන්න මොහු කටයුතු කළා.කොලු‍වගෙ වයස සෙල්ලක්කාර වයසක් නිසා ගෑනු ළමයින් සමඟ සුහද කතාබහකට යන්න, විහිළු තහළු කරන්න ඔහු හරිම ලැදියාවක් දැක්වූවා. මේ කාලෙදි, තමන්ගෙ ගෙදරට යන පාරෙ පිහිටි එක්තරා නිවෙසක සුරූපී තරුණියක් දකින්න ලැබෙනවා.පාරෙ යන එන හැම වෙලාවකදිම මේ තරුණිය ඉන්නවද කියලා අනිවාර්යයෙන් බලන එක ඔහුගේ පුරුද්දක් වුණා. ඇගේ රුව විඳින්න වගේම ඇගේ හඬ අහන්නත් හිත හරිම කැමැතියි.පාරෙ නිතරම එහෙට මෙහෙට යමින් ඈ මිදුලෙහි සිටින විට හිනාවෙලා ඉංග්‍රීසියෙන් යමක් කියාගෙන යන එක ටෝනිගෙ දිනචරියාවේ අංගයක් බවට පත් වෙන්න වැඩි කාලයක් ගතවුණේ නෑ.“මං හැමදාම ඇයට හවසට යන එන ගමන් ගුඩ් ඊවිනිං කියාගෙන ගියා. ඇයත් හිනාවෙලා ගුඩ් ඊවිනිං කියනවා. මට එක දවසක් හිතුනා මීට වැඩි පියවරක් ගන්න ඕනෑ කියලා.ඒ අනුව මං හිතුවා ‘සැදෑ සුවය විඳිනවා වාගේ’ යැයි කියන්න ඕනෑ කියලා. ඒක මං කලින් කියන විදිහ පුරුදු වුණා. ‘Seen to be enjoying the evening air’ කියලා මං හිත හිතා ඒ ළමයගෙ ගේ ළඟින් ගියා.ගෑනු ළමයා මිදුලෙ ඉන්නවා දැකපු ගමන් මගේ හිත කැලඹුණා. Seen to be enjoying the evening air (සීන් ටු බී එන්ජෝයින් ද ඊව්නින් එයාර්) කියන එක ඒ කැළඹීමත් ක්කම දොට්ට පැන්නෙ Seen to be evening the enjoy air (සීන් ටු බී ඊව්නින් ද එන්ජෝයි එයා) කියලයි.ඒ ළමයා මට වැරැදුණු නිසා හිකි හිකි ගාලා හිනාවෙන්න ගත්තා. මට වස ලැජ්ජාව. මූණත් රතුවෙලා, ඒ මදිවට අර ළමයා හිනාවෙනවා. මොනවා කරන්නද? මං හැකි ඉක්මනින් එතැනින් යන්න ගියා. ආයෙ කවම කවදාකවත් ඒ ළමයා එක්ක කතාවට යනවා තියා, ඒ ළමයා මිදුලෙ ඉන්නවද කියලවත් බලන්න ගියෙ නෑ.”ලංකාවෙ චිත්‍රපට ප්‍රදර්ශනය කරමින්, මෙරට චිත්‍රපට නිර්මාණය කරමින් තිබුණු චිත්‍රපටවල ආරම්භක යුගයේදී, ඒ පිළිබඳ සොයා බලන්න ටෝනි හරිම කැමැතියි. පුංචි අවධියේදී නළු නිළියන්ගේ රංගන අවස්ථා දැක්ක ටෝනිටත්, නළුවෙක් වෙන්න ඕනෑ කියන සිතිවිල්ල සිතේ උපදිනවා.පාසලේදී විතරක් නෙමෙයි, ගෙදරදි පවා චිත්‍රපට පිළිබඳ හොයන්න බලන්න ඔහුගේ සිත ඔහුට බලකර හිටියා. නළුවකු වන එක හීනයක්, පිස්සුවක් තරමටම ඔහුගේ ඇඟට තදින්ම දැනෙන්න ගත්තා. ඒ නිසාම ඡායාරූප ශිල්පියකු ලෙස සේවය කළ ටෝනිගෙ වැඩිමහල් සහෝදරයා වුණ ඇලෙක්ස් ඔහුට ආතර් යූ. අමරසේන මහතා මුණගැස්සෙව්වෙ මේ අතරතුරේදියි.“අමරසේන මහත්තයා දවසක් මාව එක්කගෙන කැලණියෙ චිත්‍රාගාරෙට ගියා. අපි යන වෙලාවෙදි එතන චිත්‍රපටයක් රූගත කරමින් තිබුණා. ඒ චිත්‍රපටියේ දුෂ්ටයාගේ චරිතයට මා තෝරාගත්තා. ඒකෙ ප්‍රධාන චරිතය කළේ හෙන්රි ජයසේනයන්.මගේ රූගතකිරීම් සඳහා එන්න දවසක් විමලවීර මාස්ටර් මට ලබාදුන්නා. විමලවීර මාස්ටර්ගේ ‘පුංචි අම්මා’ චිත්‍රපටයට සම්බන්ධ වෙන්න මට දීපු දිනයට මං විමලවීර මාස්ටර් හමුවෙන්න ගියා. ඒකෙ රඟපෑවා.ඒත් ඒක තිරගත වුණේ නෑ.විමලවීර මාස්ටර් කිව්වා එයා වේදිකා නාට්‍යයක් කරන්න යනවා ‘රොඩී කෙල්ල’ කියලා. ඒකෙන් චිත්‍රපටයක් කරන්න හිතන් ඉන්නෙ. ඒකට දෙබස් කියන්න මට එන්න කියලා. මාස්ටර් මට පිටපත දුන්නා දෙබස් කියවලා බලන්න කියලා. දෙබස් කියන විදිහ පවා ඔහු මට කියලා දුන්නා.මං එදා ඒ වැඩේට ගිය වෙලාවෙ, මේ චිත්‍රපටයේ ගැහැනු චරිතය කරන කෙ‍නත් දෙබස් කියන්න ඇවිදින් හිටියා. එයා හරිම සුකුමාල, රූප ශෝභාවෙන් අනූන කෙනෙක්. මං දෙබස් කිව්වෙ ඈ දිහා හොරෙන් හොරෙන් බලමිනුයි. ඇය ඒ තරමට ම ලස්සන කෙනෙක් නිසා දෙබස් කියන අතරතුරේදි මගේ ඇස් ඈ වෙතට ගියා.නළුවකු වීමේ ඒකායන අභිප්‍රායෙන් කටයුතු කළ ටෝනි, තමාට අහිමි වූ ගැන හිත හිතා පැත්තකට වෙලා හිටියේ නෑ. අප්‍රහිත ධෛර්යයෙන් යුතුව තමා කෙසේ හෝ නළුවකු වනවාය යන හැඟීමෙන් ක්‍රියා කළා. එහෙත් ඔහුට ඒ අතරේ ලැබුණු ලඝු ලේඛකයෙක් ලෙස සේවය කිරීමේ වරම අත්හැර ගත්තේත් නෑ. ටික කාලයක් ගතවුණා. එක දවසක් ඔහුට චිත්‍රපට නිළියක් මුණ ගැහෙනවා. ඇය ටෝනි හමුවෙලා අහනවා ‘ඔයා මාව අඳුනන්නෙ නැද්ද?’ කියලා.“මම කොටහේනෙ විමලවීර මාස්ටර්ගෙ රොඩී කෙල්ල නාට්‍යයේ දෙබස් කියන්න ආවෙ.” කියලා ඇය කියනවා. ඒ වෙලාවෙ ඔහුට මතක් වුණා ඇය කවුද කියලා. ඒ වෙනකොට ඇය ක්ෂේත්‍රයේ ජනප්‍රිය නිළියක් වෙලා හිටියා.නළුවකු වීමේ නොතිත් ආශාවෙන් පෙළුණු ටෝනිට එක දවසක් ඩේලිනිව්ස් පත්තරේ තිබුණු දැන්වීමක් ඇස ගැටෙනවා. ‘සිංහල චිත්‍රපටයකට ප්‍රධාන නළුවකු අවශ්‍යකර තිබේ. වහාම ඇවිත් හමුවන්න’ යැයි එහි සඳහන් වුණා. ඔහු වහාම ඒ වෙනුවෙන් සැරැසී සඳහන් කර තිබූ ස්ථානයට ගියා.“මම ටයි කෝට් දාගෙන බොහොම ලස්සනට ලැහැස්ති වුණා. ජැණ්ඩිපහට ඇඳගෙන පත්තරේ සඳහන් කළ ලිපිනය අනුව එම ස්ථානය හොයාගෙන ගියා. එතන්ට යනකොට එතන දිග පෝළිමක්. හිතට පොඩි චකිතයකුත් නාවාම නෙමෙයි.එතන්ට යන්න මොකක්ද වගේ. ළඟ තිබුණ හෝටලයක්. මං ඒ හෝටලේට ගිහින් ස්ටුවට් භාගයක් අ‍රගෙන බිව්වා. ආපහු පෙර ස්ථානයට ගියා. පුදුමයක් කියන්නෙ එතන බල්ලෙක්වත් නෑ. මං එතනට වෙලා ටිකක් කැරකි කැරකි ඉන්නකොට මහත්මයෙක් ඇවිදින් මං ආව කාරණාව ගැන ඇහුවා.‘කිංස්ලි රාජපක්ෂ ඉන්නවා. එයත් එක්ක කතා කරන්න’ ඔහු කිව්වා. එතන ඩේවිඩ් ධර්මකීර්ති, ඩග්ලස් කොතලාවල වගේ අයත් හිටියා. කොහොම හරි මං සම්මුඛ පරීක්ෂණයට එක්වුණා. මාව තෝරාගත්තා.මගේ සතුට ඉහවහා ගියා. පුංචි කාලෙ ඉඳන්ම හිතේ තිබුණු ආශාව ඉෂ්ට වුණා. ඉහේ මලක් පිපුණා වගේ. මං ලඝු ලේඛකයෙක් විදිහට ඒ වනවිට රැකියාව කරමින් සිටි කාර්යාලයට දුවගෙන ආවා. මං කාර්යාලයේ හිටි මගේ යාළුවන්ට මගේ හිතේ තිබුණු සතුට වැඩිකමට බියර් අරන් දීලා ප්‍රීතිය සැමරුවා.”කාලය කෙමෙන් කෙමෙන් ගතවුණා. එක්තරා දවසක ඔහුගේ කාර්යාලයට දුරකථන ඇමතුමක් ලැබෙනවා.“කිංස්ලි රාජපක්ෂ කතා කරන්නෙ. වහාම චිත්‍රාගාරයට එන්න. දුරකථනයෙන් කතා කළ කෙනා කිව්වා.ටෝනි ඒ වෙලාවෙ හිතලා තිබුණෙ ඒක තමන්ගෙ යාළුවෙක් එයාව රවටන්න කරන වැඩක් කියලයි. ඔහු ඒ ඇමතුම ගැන ගණනකටවත් ගත්තෙ නෑ.“මගෙ යාළුවො කිව්වා ඒ අය එහෙම දෙයක් කළේ නෑ කියලා. කොහොම හරි කිංස්ලි රාජපක්ෂ මහත්තයා මං එනකං බොහෝ වෙලා බලාගෙන ඉඳලා මට නැවත ඇමතුමක් ලබාදුන්නා. ‘ඉක්මනට එන්න මං ඔයා එනකං තාම බලාගෙන ඉන්නවා’ කියලා ඔහු කිව්වා. මං කඩිමුඩියෙම චිත්‍රාගාරයට දිව්වා.”ඒත් ඔහුගේ හිතේ මං ගැන පැහැදීමක් ඇතිවුණේ නෑ. මූ හෙන ආඩම්බරකාරයෙක් කියලා මං ගැන හිතලා තිබුණෙ. මං ගැන ඇතිවුණ අප්‍රසාදය නිසා දීපශිඛා චිත්‍රපටයෙ ඒ චරිතයට වෙන කෙනෙක්ව අරගෙන තිබුණා. මාව කොහොම හරි අයින් කෙරුණා.එම චිත්‍රාගාරය ළඟදි ඔහුට ආතර් යූ. අමරසේන මහතා හමුවෙනවා. ‘ලෙසටර් ජේම්ස් පීරිස් මහත්මයා ගම්පෙරළිය චිත්‍රපටය කරනවා. අපි ගිහින් එතුමා හම්බවෙලා කතා කරමු’ කියලා ඔහු පවසනවා. ඒ අනුව ටෝනි ආතර් යූ. අමරසේන මහතා සමඟ ලෙස්ටර් මුණගැසීමට යනවා.“අපි මේ චිත්‍රපටයේ ප්‍රධාන නළුවා ‍තෝරාගෙන ඉවරයි. ඔයාට දෙන්න චරිතයක් නෑ.” කියලා ඔහු පවසනවා.“මට ඕනම චරිතයක් කරන්න පුළුවන්. මට අවස්ථාවක් දෙන්න.” කියලා ටෝනි මෙහිදී ඉල්ලීමක් කරනවා.ඒ වෙලාවෙම මේ ස්ථානයට සුගතපාල ද සිල්වා මහත්මයා ඇවිත් හිටියා. එතුමා බෝඩිංකාරයෝ කියන නාට්‍යයට මේ දවස්වල නළුවො හොයමින් හිටිය කාලෙ. ටෝනි එහෙ ගියා.කොහොමහරි අවසානෙ ඔහුට ඒ නාට්‍යයෙ රඟපාන්න අවස්ථාව ලැබුණා. ඔය නාට්‍යයේ පෙර පුහුණුවීම් නරඹන්න ලෙස්ටර් මහත්මයා එනවා. ඔහු ටෝනිගෙ දක්ෂතා දැකලා ගම්පෙරළියෙ චරිතයකට තෝරා ගන්නවා. ඔහු ප්‍රථම වතාවට නළුවෙක් විදිහට චිත්‍රපටයකින් ප්‍රේක්ෂකයා හමුවට ආවෙ 1962දි. ඒ ගම්පෙරළිය චිත්‍රපටයෙන්. එදා පටන් මේ දක්වාම ඔහු චිත්‍රපට බොහෝ ප්‍රමාණයක රඟපාලා තිබෙනවා.ටෝනිගෙ පප්පා චිත්‍රප‍ට නරඹන්න එතරම් කැමැති කෙනෙක් නෙමෙයි.එක දවසක් එයා ටෝනි රඟපෑ චිත්‍රප‍ටයක් බලලා ඇවිත්.ඒත් ඒක කියන්න එයාට ලැජ්ජයි වගේ.ඒත් ටෝනිගෙ රංගනය ගැන නොකියාම ඉන්නත් බැහැ.ළමයා මං උඹගෙ පික්චර් එකක් බැලුවා.ඇක්ටිං නම් හොඳයි‍.හැබැයි සිංදු කියනවා නම් හොඳ නෑ කියලා කිව්වා‍.මේ වෙලාවෙදි ටෝනි කිව්වෙ නළුවො ගයන්නෙ නෑ ඒ වෙනුවට පසුබිම් ගායකයො සිටිනා බවයි.“ඒ වෙලාවෙදි පප්පා මට කියනවා චීචීචී උඹ පල්ලියේ කන්තාරුත් කිව්ව එකේ කාටවත් සිංදු කියන්න ‍දෙන්න එපා.උඹගෙ සිංදු උඹම කියපං කියලා.‍ටෝනි රංගනයේ යෙ‍දෙද්දි අමතක නොවන සිදුවීම්ද එමටයි.“දවසක් අපි රංගන කටයුත සඳහා වැල්ලවායෙ ගියා.ශ්‍රියානි අමරසේන, ඊබට් එදිරිසිංහ,දෙනවක හාමිනේ වගේ අය එදා ඒ අවස්ථාවට ඇවිත් හිටියා. ෂූටිං අතරේ දෙනවක හාමිනේ ඒ පැත්තෙ හිටිය ළමයින්ට කියලා තිබුණා එයාගෙ මුනුබුරන්ට ගෙනියන්න ලේන් පැටව් දෙන්නෙක් හොයලා දෙන්න කියලා.අපි එන්න පිටත් වෙන දවසෙ ඒ ළමයි පෙට්ටියක දාලා ලේන් පැටව් දෙන්නා ගෙනාවා.පෙට්ටියෙ හිල් විදලා අරගෙන ආවෙ.රෑ වෙනකොට අපි අවිස්සාවේල්ලෙ තානායමට ආවා කන්න.ඊබට් විජේසිංහ තානායමේ ආරන්ෂකයා කතාවට අල්ලා ගත්තා.ඒ ස්ථානයේ ගේ කුරුල්ලො මුට්ටියක් තිබුණා.ලේන්නු දෙන්නා යවලා කුරුල්ලො දෙන්නෙක් අල්ලාගෙන පෙට්ටියට දැම්මා.කට්ටියම කාලා ඉවරවෙලා ආවා.ඒ වෙලාවෙදි ඊබට් කිව්වා “ඇන්ටි ලේන්නු දෙන්නා උදේ කෑවට පස්සෙ තාම කෑවෙ නෑනෙ.මොනවා හරි දෙන්න කියලා.දෙනවක හාමිනේ කෑම දානවා.ඊබට් මුන් කනවා ඇති නේද. හැබැයි කන පාටක් නම් නෑ වගේ පේනවා කියලා ඇය නැවත කිව්වා.“එහෙමනම් ඇන්ටි උන් මැරිලද දන්නනෙ නෑ .පොඩ්ඩක් ඇරලා බලමුද” කියලා ඊබට් කිව්වා.පෙට්ටිය ඇරියා.කුරුල්ලො පැනලා ගියා.ඇන්ටි වැල්ලවායෙන් දාපු ලේන්නු‍ අවිස්සාවේල්ලට එද්දි කුරුල්ලො වෙලානෙ කියලා කට්ටියම හිනා වුණා.මේ විදිහෙ හරි අපූරු අතදැකීම් ලැබූ ටෝනි, තමන් මෙතෙක් කාලයක් කළ සේවය ගැන හරිම තෘප්තිමත්.මේ වනවිට 77 වැනි විය සපුරා ඇති ඔහු,ගරැ බුහුමන් ලැබූ ජ්‍යෙෂ්ඨ රංගන ශිල්පියෙක්.</content>
  </post></root>