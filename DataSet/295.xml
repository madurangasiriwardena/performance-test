<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af14033010</link>
    <topic>නව නිෂ්පාදනයක් කියලා හුණුවටයේ කතාවට සම්මාන දීම වැරදියි</topic>
    <author>රූපාන්ති බුලත්සිංහල</author>
    <content>පසුගිය රාජ්‍ය නාට්‍ය උලෙළේ සම්මාන ප්‍රදානෝත්සවය මාර්තු 21 වැනිදා පැවැත්විණි. මේ තීන්දු දුන් නාට්‍ය විනිශ්චය මණ්ඩලය මහාචාර්ය ආරියරත්න ඇතුගල, ආචාර්ය සුනිල් විජේසිරිවර්ධන, ආචාර්ය ධම්ම දිසානායක, කේ. බී. හේරත්, ජයසුමන දිසානායක, විජේරත්න පතිරාජ, සුගත් වටගෙදර යන මහත්වරුන්ගෙන් සමන්විත විය.එහිදී ලැබුණු විනිශ්චය පිළිබඳ නාට්‍යකරුවන්ගෙන් විමසූ අතර ඔව්හු විවිධ අදහස් පළ කළහ. ඇතැම්හු විනිශ්චය පිළිබඳ සෑහීමට පත්ව සිටි අතර තවත් සමහරු සම්මාන ප්‍රදානය කළ ආකාරය විවේචනය කළහ. මේ ඔවුන් අපට කී මතයයි.රාජ්‍ය නාට්‍ය උලෙළේදී පවා පවතින රාජ්‍ය විවේචනයට එකඟ වෙන්නේ නැහැ. විවේචනය කිරීමත් ඉදිරිපත් කිරීමෙන් පසු කවදාවත්, සම්මාන ලැබෙන්නේ නැහැ. ඇත්තටම එහෙම විවේචනය කරලා සම්මාන ලබනවා කියන එක විහිළුවක්. මෙවැනි නාට්‍ය උලෙළවල් තිබීමෙන් අපේ ජීවිතයටවත්, සමාජයටවත්, ආලෝකයක් ලැබෙන්නේ නැහැ.එහෙම ලැබෙනවා කියනවානම් ඒක ව්‍යාජයක්. ප්‍රතිභා සම්පන්න කලා කෘතියක් භුක්ති විඳ අගය කරනවාට වඩා තමන් කැමැති කැමැති අයට සම්මාන බෙදලා දීමේ අභිලාෂයක් තමයි තියෙන්නේ. ප්‍රතිචාර විචාර හැම දෙයක්ම පසුගාමී බවක් තමයි තියෙන්නේ.අවසානයේ දී ඇතිවෙන්නේ කලකිරීමක්. පවතින රාජ්‍යයට විරුද්ධව මතයක් ගොඩනඟලා, වේදිකාවට නැඟලා සම්මාන ගන්න අපිට බැහැ. මේ විහිළුව දිගින් දිගට ම කරන්න හුරුවුණ අයත් ඉන්නවා. මට නම් ඒ ක්‍රමය හුරු නැහැ. පරාක්‍රම නිරිඇල්ල මහත්තයා වගේ අයට එ්ක පුරුදුවුණාට අපට නම් පුරුදු නැහැ.මගේ නාට්‍ය සම්මාන අටකුත් කුසලතා සම්මානයකුත් හිමිකර ගත්තා. කැපවීම, ඉදිරිපත් කිරීම හැම අතින්ම මං මගේ නාට්‍ය කණ්ඩායමට ස්තුතිවන්ත වෙනවා. ඒත් මගේ නාට්‍ය සම්මාන අටක් සමඟ කුසලතා සම්මානයකුත් ලබලා.ඇයි හොඳම නාට්‍ය නොවුණේ කියලා මගේ හිතේ ප්‍රශ්නයක් තියෙනවා. ඒත් අවසානයේ විනිශ්ච මණ්ඩලයේ එකඟතාවට හිස නමන්න වෙනවා. ඇත්තම කියනවානම් බලාපොරොත්තුවයි විනිශ්චයයි අතර අවසානයේ පරස්පරයක් ඇති වෙනවා.”රාජ්‍ය නාට්‍ය උලෙළේ විනිශ්චය ගැන කතා කරලා වැඩක් නැහැ. මං හිතන්නේ එහෙම කිව්වහම වචනවලින් කියනවාට වඩා දෙයක් ප්‍රකාශ වෙනවා කියලා.රාජ්‍ය නාට්‍ය උලෙළේදී ලැබුණ විනිශ්චය මං ඉහළින්ම පිළිගන්නවා. අපි තරගයකට ඉදිරිපත් වෙන්න ඕනේ විනිශ්චයක් බලාපොරොත්තුවෙන්. ලැබුණ විනිශ්චය පිළිබඳ මට කිසිඳු ගැටලුවක් නැහැ. ඕනෑම තරගයකදී ලැබෙන විනිශ්චයට අපි ගෞරව කරන්න ඕනෙ.මගේ නාට්‍ය සෙල්ලම් නිරිඳුට තේමාව වුණේ ඓතිහාසික සිද්ධාන්තයක් හා ජනප්‍රවාදයයි. ඉතිහාසය සමකාලීන කලාව පාදක කරගෙන මං මේ නාට්‍ය නිෂ්පාදනය කළා. වාර්තා රංග රීතියට අනුව සකස් කළත් චරිතවල තියුණු බව නිරූපණය කරන්න අපි ක්‍රියා කළා.බර්ටෝල් බ්‍රෙෂ්ට්ගේ රංගන රීතියක් මං සෙල්ලම් නිරිඳුට යොදා ගත්තා. නාට්‍යයේ ප්‍රස්තුතය කෙබඳු ආකාර වුවත්, විනිශ්ච මණ්ඩලය ලබා දෙන තීරණය අවසාන තීරණය ලෙස අපි සලකනවා. මේ නිසා ඒ තීරණය ඉහළින්ම පිළිගන්නවා.මගේ නාට්‍ය පරිවර්තනයක්. රුසියානු ජාතික මහා සාහිත්‍යධර හා නාට්‍යකරු ඇන්ටන් චෙකොෆ්ගේ “The Charry Orchard” නාට්‍යයේ මුල් පිටපත ඇසුරු කරගෙන මුල් පිටපතට හානියක් නොවන ආකාරයෙන් තමයි මං නාට්‍ය ඉදිරිපත් කළේ.මේ නාට්‍ය මං 2000 දී තමයි පරිවර්තනය කළේ. නාට්‍ය නිෂ්පාදනය කිරීමට පටන්ගත්තේ 2012 දී. මං මේ පිටපත පරිවර්තනය කරන්න ඉස්සෙල්ලා මහාචාර්ය මැන්දිස් රෝහණධීර චෙරි වත්ත ලෙසත්, රංජිත් ධර්මකීර්ති මහතා චෙරි උයන ලෙසත් මේ නාට්‍ය පරිවර්තනය කරලා තිබුණා.වර්තමානයේ පවතින විසූක දස්න නාට්‍යවලට පිළිතුරක් ලෙස තමයි මේ නාට්‍ය නිෂ්පාදනය කළේ. මේ නාට්‍ය ලංකාවේ ආකෘතියට හා දෘෂ්ටියට ගැළපෙන ලෙස තමයි මං නිෂ්පාදනය කළේ. මේ නිසාම අපේ නාට්‍ය කණ්ඩායමත් සමඟ සාකච්ඡා කරලා “ඉඩමේදී විකිණේ” යන නම යෙදුවා.මගේ නාට්‍ය රාජ්‍ය නාට්‍යය උලෙළට ඉදිරිපත් කළා. මොන ඇගැයීමක් ලැබුණත් මට ඒක අවස්ථාවක් විතරයි. මං සම්භාව්‍ය ගණයේ නාට්‍යයක් ඉදිරිපත් කළා. ඇත්තම කියනවානම් සම්මාන ලැබුණත්, නොලැබුණත් ඒක එක් අවස්ථාවක් විතරයි. මං වෘත්තියෙන් නීතිවේදියෙක් මගේ වෘත්තිය විනිශ්චය හා බැඳුණක්.මට පුළුවන් අධිකරණයට සාක්ෂි ඉදිරිපත් කරන්න විතරයි. විනිශ්චයක් දෙන්න බැහැ. දෙන විනිශ්චය බාරගන්න ඕනෙ. ඒ වගේ තමයි මේ රාජ්‍ය නාට්‍ය උලෙළේ විනිශ්චය පිළිබඳවත් මං දකින්නේ.සම්මාන අඩුවෙන් ලැබුණ කියලා අපට ඒක විවේචනය කරන්න බැහැ. අපි තරගයකට ඉදිරිපත් වෙන්නේ විනිශ්චයක් බලාපොරොත්තුවෙන්. මේ උලෙළ පිටස්තරයෙක් විදිහට දකිනවානම් මටත් කියන්න අඩුපාඩු තිබුණා.මේ නාට්‍ය බර්ටෝල් බ්‍රෙෂ්ට්ගේ නාට්‍යයක්. මුල් කාලයේ දී 1967 දී හෙන්රි ජයසේන මහතා මේ නාට්‍යය නිෂ්පාදනය කළත්, මුල් පිටපතේ තිබුණ යුදමය වාතාවරණය මේ නාට්‍යයෙන් බැහැර කරලා තිබුණා.ඒ කාලේ සාමකාමී වාතාවරණයක් තිබුණ නිසා. හැබැයි මට එහෙම දෙයක් කරන්න අවශ්‍ය වුණේ නැහැ. මං මේ නාට්‍යයම ඒ ආකාරයටම අධ්‍යක්ෂණය කළා. සමාජ සාධාරණත්වය, අයිතිය, නීතිය, යුක්තිය තමයි මේ නාට්‍යයෙන් විග්‍රහ වෙන්නේ.මට ඕනෙ තරම් සම්මාන ලැබිලා තියෙනවා. හැබැයි මට ඕනෙ වුණේ මාගේ නාට්‍යයට සහභාගි වුණ තරුණ ළමයින්ට සාධාරණත්වයක් කරන්න. මගේ නාට්‍ය හොඳම නාට්‍යය විදිහට තේරුණා. හැබැයි නොතේරුණයි කියලා මට විනිශ්චය මණ්ඩලයට විවේචනය ඉදිරිපත් කළේ නැහැ.මගේ නාට්‍යයට තේමාව වුණේ ලැජ්ජාව සහ බිය නැතිවුණහම ඕනෙ දෙයක් කරන්න පුළුවන් කියන එක. ලැජ්ජාව බිය නැති වුණහම තමයි ඕනෙම කෙනෙක් ඕනෙ දෙයක් කරන්න පෙලඹෙන්නේ. ජාතක පොතෙන් ලැජ්ජාව බිය දේව ධර්ම කියලා හඳුන්වලා තියෙනවා.සමහරු දැනගෙන රඟපානවා. තවත් අය නොදැන රඟපානවා. ඒ කියන්නේ තමා ගැන ව්‍යාජයක් ඉදිරිපත් කරන අයත් ඉන්නවා. මේ ජීවිතයම රඟපෑමක්, ඇත්තටම මට හිතෙන්නේ අපේ නාට්‍යවලට විනිශ්චය ඉදිරිපත් කළ යුතු වන්නේ පොදු ප්‍රේක්ෂකයෝ. මං නාට්‍යයක් ඉදිරිපත් කරන්නේ ඔබත් අපිත් වෙනුවෙන්. විනිශ්චය පිළිබඳව කියන්න තියෙන්නේ එවැනි දෙයක්.විනිශ්චයේ කිසිම නවතාවයක් තිබුණේ නැහැ. අපි කවුරුත් හිතුවේ සම්මාන මකරාට ලැබෙයි කියලා. එහෙම දෙයක් වුණේ නැහැ. පරණ නිර්මාණයක් නවතාවකින් ඉදිරිපත් කළා කියලා ඒක නව නිර්මාණයක් වෙන්නේ නැහැ. අලුත් නිර්මාණයකට සම්මාන ලැබුණානම් මේකේ ගැටලුවක් ඇතිවෙන්නේ නැහැ. සම්මානයට පාත්‍රවුණ නාට්‍ය පිළිබඳව අපට ඇත්තේ ගැටලුවක්.මගේ නිර්මාණය අලුත් සංකල්පයක්. මගේ නාට්‍යයෙන් ඉදිරිපත් වුණේ ගෝත්‍රික ආකල්පයක්. ඇත්තට මං අවශ්‍ය වුණේ වෙනසක් ඇති කරන්න. ජනතාව අතරට අලුත් ආකල්ප ගෙනියන්න ඕනෙ. සම්මාන දීමකට වඩා අවසාන වටයට තේරුණු නාට්‍ය පිළිබඳ ඇගැයීමක්වත් ලැබෙන්න ඕනේ.මේ බුද්ධිමත් විනිශ්චය මණ්ඩලය එහෙමවත් කළේ නැහැ. ඇගැයීමක් ලැබෙනවා කියන්නේ නාට්‍යයට නිසි තැනක් ලැබෙනවා කියන එක. ඇත්තටම මට සම්මාන අහේනියක් නැහැ. නමුත් මට කියන්න තියෙන්නේ අවසන් වටයේ නාට්‍ය පිළිබඳ මීට වඩා අවධානයක් ලක්කරන්න ඕනේ. ඒ පිළිබඳ සාධාරණත්වයක් කරන්න.රාජ්‍ය නාට්‍ය උලෙළ කියන්නේ උත්තමාචාර උලෙළක්. විනිශ්චය වගේම ලාංකික නාට්‍ය කලාවේ පෝෂණයටත් මෙය හේතු වෙනවා. ‍මම තමයි මේ උලෙළට සහභාගිවුණ ළාබාලම නාට්‍යකරුවා. මගේ නාට්‍යය අලුත් සංකල්පයට අනුව ඉදිරිපත් කළ එකක්. නිසි ඇගැයීමක් නොලැබීම ගැන මට කනගාටුවක් තියෙනවා. විනිශ්චයට විනිශ්චය මණ්ඩලයේ අත්දැකීම් සමාජ වටපිටාව බලපානවා. අවුරුද්දෙන් අවුරුද්ද මේ විනිශ්චය මණ්ඩලය වෙනස් වෙනවා නම් විනිශ්චයේ නැවුම් බවක් තියෙනවා.විනිශ්ච මණ්ඩලයේ අත්දැකීම් මත ලැබුණ විනිශ්චයක් ලෙසින් මේක රාමුවකට කොටු වෙනවා. නැවුම් විනිශ්චයක් ලබාගන්න නම් විනිශ්ච මණ්ඩලයක් දිගින් දිගටම පැවැතීම සාර්ථක නැහැ. මේ නිසා සාර්ථක විනිශ්චයක් ලබාගන්නත් බැහැ.මං සහභාගි කරුවෙක් විතරයි. විනිශ්චයට එකඟ නැහැ. විනිශ්චය මණ්ඩලයේ වැඩිපුරම හිටියේ නාට්‍ය ගැන නොදන්නා, නාට්‍ය පිළිබඳ ප්‍රායෝගිකව ඉදිරිපත් කිරීමක් කර නොමැති පුද්ගලයෙක්. මේ අය හුඟක් නාට්‍ය කලාව හදාරා නැති අය.මේ අයගෙන් හොඳ විනිශ්චයක් බලාපොරොත්තු වෙන්න බැහැ. මං දකින විදිහට ජයලත් මනෝරත්නගේ සෙල්ලම් නිරිඳු හොඳ පිටපතක්. ඒ නාට්‍ය පර්යේෂණ ආකාරයට ලියවිලා තියෙන්නේ. ඇත්තටම ඒ නාට්‍ය හොඳම නාට්‍ය වෙයි කියලා අපි බලාපොරොත්තු වුණේ නැහැ.විනිශ්චය මණ්ඩලයට ශාස්ත්‍රාලීය වශයෙන් දැනුමක් තිබුණනම් මීට වඩා හොඳ විනිශ්චයක් ලැබෙන්න තිබුණා. මට විනිශ්චය ගැන කනගාටුවක් තියෙනවා. ඒ වගේ මං දකින විදිහට කේ. බී. හේරත් මහතා මේ විනිශ්චය මණ්ඩලයේ සිටීම සුදුසු නැහැ. එයාට වඩා ජ්‍යෙෂ්ඨ අය මේ තරගයට නාට්‍ය ඉදිරිපත් කළ නිසා.මං විනිශ්චය ගැන කතා කරන්න කැමැති නැහැ. ඇත්තම කියනවානම් මතභේදයකට තුඩු දෙන කරුණු තිබුණත් ඒ ගැන කතා කිරීම සුදුසු නැහැ. විනිශ්චය මණ්ඩලයේ තීරණය අවසාන තීරණය ලෙස මම දකිනවා.මේ කතිකාවට එක්කර ගැනීමට උත්සාහ දැරුවත් දුරකථනයට ප්‍රතිචාර නොදැක්වීම නිසා සම්බන්ධ කරගැනීමට නොහැකි වුණි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af14033011</link>
    <topic>දවසක් පුරා කළ කංසා මෙහෙයුම</topic>
    <author>කීර්ති මෙන්ඩිස්</author>
    <content>පැය පහක අඛණ්ඩ ගමනකින් පසු අපි තණමල්විල පොලීසිය කරා ළඟා වූයෙමු. ස්ථානාධිපතිවරයා ඒ වන විටත් දැවැන්ත කංසා වගාවක් වැටලීම සඳහා සියල්ල සූදානම් කර තිබුණේය. ඌව පළාත බාර නියෝජ්‍ය පොලිස්පති රොෂාන් ප්‍රනාන්දු මහතාගේ උපදෙස් ඒ වන විටත් ස්ථානාධිපතිවරයා වෙත ලැබී තිබිණි.තණමල්විල පොලිස් කොට් තණමල්විල ප්‍රාදේශීය ලේකම් කොට්ඨාසය හා වැල්ලවාය ප්‍රාදේශීය ලේකම් කොට්ඨාසයේ එක්වීමෙනි. ග්‍රාමසේවා වසම් 12 කින් සමන්විත මෙම පොලිස් වසමේ වැසියන්ගේ නිත්‍යනුකූල ආදායම් මාර්ගය කෘෂිකර්මයයි. එහෙත් පහසු හා ප්‍රචලිත ආදායම් මාර්ගය ‘ගංජා’ වගාවයි. ‘කංසා’ යනු එහි ආයුර්වේද නාමයයි. ‘මල්’ යනු පාරිභෝගික නාමයයි.ලුණුගම්වෙහෙර රක්ෂිතය උඩවළවේ රක්ෂිතය නැතහොත් සමස්තයක් ලෙස වසම පුරාම පාරම්පරිකව මෙම කංසා වගාව රහසිගතව සිදු කෙරේ. කංසා වගාව පිළිබඳ මනා හැඳින්වීමක් කිරීමෙන් පසු ස්ථානාධිපතිවරයා කීවේ රක්ෂිතය තුළ පවත්වාගෙන යන අක්කර තුනහමාරක කංසා වගාවක් වැටලීම මෙම මෙහෙයුමේ අරමුණ බවයි.“හරියටම පාන්දර දෙකට අපි ගමන පිටත් වෙනවා. අපි යන්නේ සම්පූර්ණ වන සතුන් සර්පයන් මර උගුල් තියෙන මහ වනයට... ගමන එතරම් පහසු නැහැ. වියළි පොළොව නිසා ගමන අමාරුයි. තෙහෙට්ටුයි. අපි යන පාරේ හැරෙන්න වෙන අඩිපාර දිගේ යන්න එපා... ගමනට අවශ්‍ය බඩු විතරක් ‘පැක්’ කරගන්න... වතුර පරිස්සමින් පාවිච්චි කරන්න ඕනැ... යන්න තියෙන දුර අනුවයි බඩු අරගෙන යන්නේ.”ස්ථානාධිපතිවරයාගේ උපදෙස් ලබාගත් අපි නවාතැන් ගෙන සිටි ස්ථානයෙන් සකසන ලද රාත්‍රී ආහාරය ද ගැනීමෙන් පසු මිලදී ගත් වියළි ආහාර ද්‍රව්‍ය වතුර බෝතල ද සූදානම් කර තබා නින්දට ගියෙමු. නින්ද අප අහලකටත් නොඒ. ඊට හේතුව වූයේ කොයි මොහොතක හෝ ස්ථානාධිපතිවරයාගෙන් ඇමතුමක් ලැබෙන බැව් දන්නා නිසාය.පොලිස් පරීක්ෂක චමින්ද දීපාල් කණ්ඩායමේ නායකයාය. බොටම් හා ට්‍රැක් කලිසම්වලින් සැරසුණු කණ්ඩායම පහළොස් දෙනකුගෙන් සමන්විතය. ඉන් දෙතුන් දෙනකු පොලිස් නිල ඇඳුමෙනි. වියළි ආහාර, වතුර බෝතල් සහිත බෑග් ඔවුන්ගේ කර මතය.වේලාව අලුයම දෙකයි තිස්පහට ආසන්නය. තණමල්විල පොලීසියට අයත් ජීප් රථයක් පිකප් රථයක් හා ට්‍රැක්ටරයක් මෙහෙයුමට සූදානම් කර තිබිණි. ජීප් රියෙන් අපි කිලෝමීටර හතරක් පමණ ගමන් ගත්තෙමු. එතැන් සිට විකල්ප මාර්ගයක් ඔස්සේ ලුණුගම්වෙහෙර රක්ෂිතයට ඇතුළු වූ අපි ආරම්භක අලි වැටෙන් මහ වනයට පිවිසියෙමු.ගන අඳුර මුළු පළාතම වෙලාගෙනය. රැහැයියන්ගේ නාදය හැරෙන්නට කිසිදු හඬක් නොඇසේ. සිත කිසියම් බියකින් මෙන්ම චකිතයකින් පෙළේ. ඒ දැඩි අඳුර නිසාය. පොලිස් පරීක්ෂකවරයා ඉදිරියෙනි. ඊට පසුපසින් එකිනෙකා මහ වනය තුළට පිවිසියේ කටු පඳුරු ගස්වැල් ඉවත් කරමිනි.පොලීසියේ අයට එය මඳක් හුරුපුරුදු වුවද මටත් කුමාරසිරිටත් එය අසීරු ගමනක් විය. මඟ දිගට කටු පඳුරුය. කවුරුත් උත්සාහ ගන්නේ හඬක් නොහැ‍ඟෙන සේ ඉදිරියට යෑමටය. අඳුරේ ගතේ දැවටෙන කටු නිසා සීරුණු තැන්වලින් දැනෙන්නේ දැවිල්ලකි. තවමත් අලුයම් කාලය නිසා ගතට එතරම් වෙහෙසක් නොදැනේ.“මෙතනින් එහාට අලි ඉන්නවා. ඒ නිසා කල්පනාවෙන් යමු... සද්දයක් ආවොත් ඉන්න තැනම නතර වෙන්න...” ඒ ස්ථානාධිපතිවරයාගේ විධානයකි. සියල්ලෝම එය අනුමත කළෝය. හිතට කිසියම් බියක් ගෙන දේ. එකෙණෙහිම ඉදිරිපසින් ඇසුණේ ශබ්දයකි. බියවූ අපි නතර වීමු. යළිත් ස්ථානාධිපතිවරයාගේ හඬ ඇසේ. ඉදිරියෙන් ගිය පොලිස් භටයා දිය අගලක වැටී ඇත. ඒ දැඩි අඳුර නිසා හරිහැටි මඟ නොපෙනීම නිසාය.“සර්.... සර්.”තවකෙකු කෑගසනු ඇසිණි. සියල්ලෝම එක තැන නතර වූහ.“හරකෙක් වගේ...”අප යන පාරේ නිදා සිටි හරකෙකුගේ ඇ‍ඟේ කෙනෙක් හැපිණි. බිම වැටුණු ඔහු වත්තම් කළ ගත් පිරිස යළි කටු අගල් අතරින් ඉදිරියට ඇදෙන්නට වූහ.“දැන් කොච්චර දුර ඇවිත් ද...?”ළඟ සිටි පොලිස් භටයකුගෙන් මම විමසුවෙමි.“කිලෝමීටර් දහය පැනලා.”“ඇත්ත ද...”මට පුදුම සිතිණි. ඒ තරම් දුරක් ගෙවුණේදැයි සිතේ ඇතිවූයේ සැකයකි.“තව දහයක්වත් එක දිගට යන්න ඕන...” පොලිස් භටයා පැවසීය. උදෑසන වුවද දහදියෙන් මුළු ගතම නැහැවී ගොසිනි. කරේ එල්ලා ගත් හම් බෑගය බර වැඩි බවක් දැනේ.“අමාරුනම් පොඩ්ඩක් නතර වෙමු.”ස්ථානාධිපතිවරයා පසුපස හැරී පවසයි.“තව ටිකක් යමු.”කුමාරසිරිගේ වචනයෙන් ගමන නතර නොවිණි. ගතවූයේ මොහොතකි. ස්ථානාධිපතිවරයාගේ නියෝගයෙන් අපි යළිත් නතර වීමු.“ඔහොම ඉන්න... ගඳක් එනවා... අලියා ඉන්නවා වගේ...”කිසිවකුගෙන්වත් හැලහොල්මනක් නැත. කාගේත් දෙනෙත් විවර වී ඇත. කොළ අතු බිඳින ශබ්දය වරින්වර ඇසේ.“ඔහොම වාඩිවෙන්න කලබල වෙන්න එපා... අලියා ඉස්සරහ...”දෙපා වාරු නැත. ඒ ගමන දුෂ්කර නිසාය. නිලධාරීන්ට එය එතරම් ගණනක් නැතිවුවද අපිට මෙය අලුත් අත්දැකීමකි. කාෂ්ටක මහ පොළොවේ වාඩිගත් අපි විනාඩි විස්සක් පමණ එක තැනම රැඳී සිටියෙමු. කොළ අතු කැඩෙන ශබ්දය ටිකෙන් ටික ඈතට යයි. ඒත් කවුරුත් හාවක් හූවක් නැත.“හරි... යමු... අලියා ගියා වගේ...”ස්ථානාධිපතිවරයාගේ නියෝගයෙන් යළි ගමන ඇරඹීමු. ඔත්තුකරු ලබා දුන් මාර්ගය ඔස්සේ හිතේ හයියට කවුරුත් ඉදිරියට ඇදෙති. කා තුළත් ඇත්තේ හිතේ විශ්වාසයයි.මොහොතකින් ගස් අතරින් නිල්වන් අහස පෙනෙන්නට පටන් ගත්තේය. මහ වනාන්තරය ක්‍රමයෙන් ආලෝකවත් වෙයි.“එළිවෙලා...”ඒත් ගමන නතර නොවේ. අහස නිල් පැහැ වෙද්දි මුළු රක්ෂිතයටම එළිය වෙයි. කවුරුත් එක තැන වාඩිලා ගත්හ. ස්ථානාධිපතිවරයාගේ නියෝගයෙන් එක් භටයෙක් එතැන තිබු විශාල පළු ගහකට නැග වටපිට බලන්නට විය.“සර්... අපි ආව පාර හරි... නියම තැනට ඇවිත් ඉන්නේ... අලියා මැරිලා ඉන්න තැනත් හොඳට පේනවා.”ගහ උඩට නැගගත් පොලිස් භටයා ස්ථානාධිපතිවරයාට පවසයි.“එහෙනම් ඔතනින් දකුණට යමු... එහෙනම් පාර වැරදිලා නැහැ...”ඔත්තුකරුගේ කීම අනුව ගමන් ගන්නා මාර්ගයේ අතරමඟ මියගිය අලියකුගේ සිරුරක් වෙයි. ඒ අනුව පැමිණි ගමන නිවැරැදි වේ. කාගේත් සිතට දැනුණේ සතුටකි.වේලාව උදෑසන හයට ආසන්නය. වාඩිවී සිටි තැනින් නැගිට ගත් ස්ථානාධිපතිවරයා පැමිණ සිටි නිලධාරීන්ට යළි උපදෙස් දුන්නේය. ඒ වැටලීම සිදුකළ යුතු ආකාරය පිළිබඳවය. අපි ද ඔහුගේ උපදෙස් අසා සිටිමු. ඒ අනුව පැමිණි නිලධාරීන් කොටස් තුනකට බෙදිණි. වැටලීම සිදු කරද්දී අත ඇති සන්නිවේදන උපකරණ පාවිච්චි කළ යුතු ආකාරය එකිනෙකා ආමන්ත්‍රණය කළ යුතු ‘කෝඩ්’ අංක ද ඔවුන්ට පවසන්නට වූ ස්ථානාධිපතිවරයා ඉන් පසු ඒ ඒ කණ්ඩායම මහ වනය මැද විසුරුවා හරින ලදී.“හරි යමු... ඔයාලා එන්න මගෙත් එක්ක” ඒ ස්ථානාධිපතිවරයාගේ නියෝගයයි. ඉදිරිපසින් එක් කණ්ඩායමක් මහ වනයට මුවාවී ඉදිරියට ඇදේ. තවත් පැත්තකට ගිය කණ්ඩායම අපට නොපෙනේ. ඒත් ඔවුන් අමතන හඬ පැහැදිලිව ඇසේ.ඨාසය සෑදෙන්නේ“ඔහොම නතර වෙන්න... අන්න... අර තියෙන්නේ වගාව...”අපි ඒ දෙස හිස ඔසවා බලන්නට වීමු. සරුවට වැඩුණු කෙත් යායක් බඳු කංසා වගාවකි. කංසා කපමින් සිටි කිහිප දෙනකුගේ රුව පැහැදිලිව පෙනේ.නිලධාරීහු දෙතුන් දෙනෙක් පහතට නැවීගෙන වගාවට ළංවෙති. මොහොතක් ගතවෙද්දී කංසා කපමින් සිටි කීප දෙනා නිලධාරීන් විසින් වටකර ගනු ලැබූහ. ඒ බව නොදත් පිරිස ගජරාමෙට කංසා කපති. ස්ථානාධිපතිවරයාගේ එක් විධානයකින් නිලධාරීහු එකවරම කංසා වගාවට පැන්නහ.“දුවන්න එපා... අපි පොලීසියෙන්...”එකා දෙන්නා පොලීසියට කොටු වෙති. පලා යන්නට උත්සාහ දරන අය ද බිම වැටී හසුවෙති. අඩි තුනහමාරක පමණ උසින් යුතුව මනාව වැඩුණු කංසා වගාව පොලිස් අත්අඩංගුවට පත්විණි. ඒ වන විටත් අක්කරයක කංසා කපා ගොඩ ගසා තිබිණි. පාර්සල කිරීම සඳහා වියළන ලද කංසා එක තැනක විය. කංසා වගාවට ජලය ලබා ගැනීම සඳහා සකසන ලද මහ පරිමාණයේ වගා ළිඳකි. නිලධාරීහු මඳක් වෙහෙස නිවා ගනිමින් ඒ අවට පරීක්ෂාවේ යෙදෙති.වේලාව උදෑසන දහයට ආසන්නය. කාගේත් කුසට දැනුණේ බඩගින්නකි. දෙතුන් දෙනකු උදෑසන ආහාර පිසීමේ නිරත වෙති. කැලෙන්ම කඩාගන්නා ලද දර කෝටු එක්කොට ගැසු ගිනිමැලයකි. පරිප්පු වෑංජනයට අමතර බටු වෑංජනය සමඟ රතු හාලේ බතකි.“ලුණු ඇඹුල් නම් නැතිව ඇති. මේක තමයි ඉතින් කැලේ කෑම.”රස්නෙන් ඇති බත් පිඟාන අතට ගනිමින් ස්ථානාධිපතිවරයා කියද්දි අපට ද කිසියම් සතුටක් දැනුණි. ඒ මෙවන් අත්දැකීමක් මින් පෙර නොලද නිසාය. හමා එන වියළි සුළඟ ගතට ගෙන එන්නේ කිසියම් සුවයකි. දැන් නම් මහන්සිය නිවී ඇති සෙයකි.උදේ ආහාරයෙන් පසුව නිලධාරීන්ගේ කාර්යභාරය වූයේ වගාව විනාශ කිරීමයි. අතට ගත් කැති උදලු තල පහරවලින් ඇද වැටෙන ගංජා ගස් දෙස අල්ලාගත් පිරිස දෑස් යොමා බලා සිටිති. අක්කර දෙකහමාරක් පුරා අඩි පහමාරක උසින් යුතුව සරුවට වැවී තිබු කංසා වගාව සම්පූර්ණයෙන් විනාශ කරන්නට පැය හතරක් පමණ ගත විය.ඒ වෙනකොට මධ්‍යහ්නය උදාවී තිබිණි. හිරු රශ්මිය දැඩිව මහ වනයට පතිත වෙයි. දහදියෙන් තෙමුණු නිලධාරීන් කංසා වගාව විනාශ කරද්දී ස්ථානාධිපතිවරයාගේ නියෝගය මත දවල් කෑම වේල පිළියෙල කරන්නට තවත් තිදෙනෙක් සූදානම් වෙති.අල වෑංජනයට අමතරව මහ වනයෙන්ම කඩාගන්නා ලද වට්ටක්කා හා තලන බටු එකම හට්ටියක ඉදේ. ඊට නුදුරුව කැඩුණු සැමන් ටින් දෙකකි.“කොහොම ද පරිප්පුව...” ස්ථානාධිපතිවරයා අප දෙස බලමින් විහිළුවක් කරයි.ඌව පළාත බාර නියෝජ්‍ය පොලිස්පති රොෂාන් ප්‍රනාන්දුමොණරාගල කොට්ඨාශ භාර පොලිස් අධිකාරී ලයනල් ගුණතිලකතණමල්විල පොලිස් ස්ථානාධිපති පොලිස් පරීක්ෂක චමින්ද දීපාල්“ඔයාලා කොළඹට වෙලා ඉන්නෙ නැතිව... නිකම් පරිප්පු කනවා...”“කමක් නැහැ හැමදාම නැහැනේ...”කුමාරසිරි කියයි. මම ද එය අනුමත කරමින් හිස සැලීමි. ගත පුරා වෙහෙස තිබුණ ද ජීවිතේ ලබන කිසියම් ආස්වාදයකින් සිත පිරී යයි. කංසා කැපීම තවමත් නතර වී නැති සැටියෙකි. වේලාව සවස හයට ආසන්නය. තව මොහොතකින් අඳුර මුළු වනයම ගිල ගනු නොඅනුමානය. සුළඟ හමන්නේ ද වරින්වරය.“මේක පුච්චලා ඉවර කරන්න බැහැ. අද මෙහෙම ඉඳිමු...”ස්ථානාධිපතිවරයාගේ නියෝගයට කවුරුත් එකඟ වෙති. ඒ අතරතුර ඔහු ඉහළ නිලධාරීන් අමතමින් කංසා වැටලීම ගැන තතු පහදා දෙයි. රාත්‍රීය මහ වනයේම ගත කිරීමට අවසර ලබාගනී.රාත්‍රීය ගතකිරීමට කවුරුත් සූදානම් වූයේ ඉන් පසුවය. වගාවට නුදුරුව සකසා තිබු විශාල ළිඳ අඩි 16 ක් ගැඹුරුය. ඉන් අඩි 11 කම ජලය පිරී තිබිණි. තද පෑවුම වුවද මෙලෙස වතුර රඳවා ගැනීම ගැන නිලධාරියෙක් අත්අඩංගුවට පත් අයගෙන් විමසීය. ඔහු ඊට හේතු පහදා දුන්නේය.ස්ථානාධිපතිවරයාගේ ඊළඟ වගකීම වූයේ ආරක්ෂාව පිළිබඳ සෑහීමකට පත්වීමය. මුළු වනයම අඳුර ගිලගෙන හමාරය. ගස් අතරින් සවි කළ ඉටිරෙදිවලින් තාවකාලිකව සැකසෙන නිදන කාමරයකි. අවි සහිත නිලධාරීහු හතර දෙනෙක් ආරක්ෂාව සඳහා යෙදවෙති.“සර් රෑට මොනව ද හදන්නේ”භටයෙක් ස්ථානාධිපතිවරයාගෙන් විමසන්නේය. කංසා වගාකරුවන් සතු වියළි ආහාර ද පරීක්ෂාවට ලක්කරන ඔහු ඉන් ද්‍රව්‍ය කිහිපයක් ද රාත්‍රී ආහාරයට එක්කර ගනී. බත් සමඟ පරිප්පු, තෙල් දමන ලද ලීක්ස්වලට අමතර සැමන් හොද්දකි. වටේට ආරක්ෂාව සඳහා ගිනිමැල හතරකි. දල්වන ලද ගිනිමැල මුළු යායටම ආලෝකය විහිදුවාලයි. ඊට එහායින් තවත් ගිනිමැල කිහිපයකි. ඒ වන සතුන්ගේ පැමිණීම වළකාලීම සඳහාය.රාත්‍රී ආහාර වේලාව ද එළැඹිණි. නිලධාරියකු විසින් සපයන ලද බත් හා වෑංජන දෙක තුන එකට අනාගත් අපි උසුළු විසුළු පාමින් රිසි සේ ආහාරය බුක්ති වින්දෙමු.“පැය දෙකෙන් දෙකට කට්ටිය මාරුවෙන්න...” ඒ ස්ථානාධිපතිවරයාගේ නියෝගයයි. නිදාගන්න සුව පහසු මෙට්ට වෙනුවට වියළී ගිය කොළ රොඩු එකතු කොට ඊට උඩින් ඉටිරෙදි දමන ලද තාවකාලික ඇඳකි. හිසට ඇති කොට්ටය වෙනුවට කරේ එල්ලාගෙන ආ “පැක් පූජස්” ය.නින්ද අහලකවත් නැත. වියළි සුළඟ අතරින් ගිනිමැලයේ රස්නය ගතට මහත් වේදනාවක් ගෙන දෙයි. ඒ රස්නය නිසා නින්ද පැමිණීම ප්‍රමාද වී ඇත. ඒ අතරින් ගිනිමැල ආරක්ෂාවට සිටි අයගෙන් ලැබෙන සංඥාවකි.“සර් අලි ඇවිල්ලා.”නිදා සිටි සියල්ලෝම අවදි වෙති. අතු බි‍ඳෙන හඬ ළඟ ළඟම ඇසේ.“සද්ද කරන්න එපා... ඔතන තියන ගහට නගින්න...”ස්ථානාධිපතිවරයා කියයි. කියන හැටියට අලි රංචුවක් ඒ අවට වට කරගෙන සිටිති. නිලධාරීහු ප්‍රහාරයකට සූදානම් වෙති. ගිනිමැල වෙත ගිය තවත් නිලධාරීන් තිදෙනෙක් දැවෙන ගිනිමැල යළි අවුස්සා තවත් වියළි දර එක්කරති.“වේලාව කීයට ඇත්ද?”මම ළඟම සිටි කුමාරසිරිගෙන් ඇසුවෙමි.“දෙකහමාරයි...”ඔහු පිළිතුරු දෙයි. එළිවෙන්න තව පැය හතරක්වත් ඇත. ඒ බව සිතද්දී හිතට දැනෙන්නේ බියකි. ඒ අලින්ගේ ප්‍රහාරයක් එල්ල වෙතැයි යන සැකය නිසාවෙනි. නිලධාරීහු පෙන්වන ගසට නැගීමට ද මට හැකියාවක් නැත. එහෙත් අලි ආවොත් කෙසේ හෝ ඊට නැඟිය යුතු වේ. කිසිවෙක්වත් හඬක් නොනඟති. ගිනිමැල ගජරාමෙට දැල්වෙයි. කොළ අතු කැඩෙන හඬ ටිකෙන් ටික ඈතින් ඇසේ.“හරි... බඩු ගිහින්... බයවෙන්න එපා දැන් නිදාගන්න...” හැමගේම සිත් තුළ වූ බිය තුරන් වී යයි. ඒත් සැකය තවමත් පවතී. නිදාගන්න උත්සාහ කළ ද සැක බිය නිසා නිදි දෙව්දුවගේ පැමිණීම ප්‍රමාද වෙයි. කෙසේ හෝ දැස් පියවෙයි.“ළමයි නැගිටින්න... හොඳටම එළිවෙලා” ස්ථානාධිපතිවරයාගේ හඬින් සියල්ලෝම අවදි වෙති. කොයි මොහොතක නින්ද ගියාදැයි කවුරුත් නොදනී. මහ රූස්ස ගස් අතරින් හිරු එළිය පතිත වෙයි. ආරක්ෂිත ළි‍ඳේ ජලයෙන් සැවොම මුව දොවා ගනිති.ස්ථානාධිපතිවරයා උසස් නිලධාරීන් අමතන අතර සෙසු පිරිස් උදය ආහාරය සැකසීමේ යෙදෙති. තවත් පිරිසක් ඉතිරි කංසා පැළ විනාශ කරති. ගබඩා කර නොතිබු වියළී ගිය කංසා පෝර උර 26 කට පාර්සල් කිරීම සිදු වේ. පළා මිටි අසුරන ආකාරයෙන් පාර්සල් වන බෑග් පැත්තකට හරවා ඊට උඩින් හිල් විද ඉටිකොළ දමා රටාවකට ගැට ගසා ගනී.කංසා වගාව සම්පූර්ණයෙන්ම විනාශ වී හමාරය. පෝර උරවල ගැටගසා ගත් කංසා හැම නිලධාරියාගේම කර මත පැටවෙයි. ඉදිරියෙන් යන කෙනාගේ කර මත ඇත්තේ අඩු බරකි. අවියක් හා කැත්තක් ඔහු සතුව පවතී. යන මාර්ගයේ ඇති අතු ගස් සියල්ල කැත්තෙන් කැපී යයි. ඒ ඔස්සේ සෙස්සෝ එකා දෙන්නා ඉදිරියට ඇදෙති.“අපිට ටීම් එකක් ලෑස්ති කරලා කියන්න” ස්ථානාධිපතිවරයා ඒ අතරතුර පොලීසියට දැනුම් දෙයි. පැය දෙකහමාරක කාලයක් ගෙවා දමමින් සැවොම මහ වනය මැදින් පිටතට එති.වේලාව සවස පහට ආසන්න වී තිබේ. ගෙනෙන ලද කංසා ඉදිරියට පැමිණි ටැක්ටරයට පටවද්දී ස්ථානාධිපතිවරයාගේ නියෝග මත පැමිණි නිලධාරීහු යළි මහ වනය තුළට පිවිසෙති. ඒ ඉතිරි දෑ යළි රැගෙන ඒම සඳහාය. අල්ලාගත් සැකකරුවෝ පොලීසිය බාරයට ගත්හ.කඩන ලද රණවරා අතු හට්ටිවල දමා තම්බා සකසා ගත් රණවරා වතුර කාගේත් සිරුරට අමුතුම සිසිලක් ගෙන දෙයි. කවුරුත් සැනසුම් සුසුම් හෙළයි.“මහන්සි ද?”ස්ථානාධිපතිවරයා අපෙන් විමසයි.“ටිකක් විතර”කුමාරසිරි පිළිතුරු දෙයි. සීරි ගිය අතපයවලින් දැනෙන්නේ වේදනාවකි.“හොඳට නාගත්තා නම් සේරම හරි.”නිලධාරියකුගේ උපදෙස් මත ඊට නුදුරුව ඇති ළිඳකට යන අපි රිසි සේ නා ගතිමු. දෙදිනක් පුරා කළ මහා කංසා මෙහෙයුමේ මතකයන් සිතෙන් මැකී නොයයි.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු මහතාගේ අධීක්ෂණය මත මොනරාගල කොට්ඨාස බාර ජ්‍යෙෂ්ඨ පොලිස් අධිකාරී ලයනල් ගුණතිලක මහතාගේ මෙහෙයවීම මත තණමල්විල මූලස්ථාන පොලිස් පරීක්ෂක චමින්ද දීපාල් මහතා ඇතුළු කණ්ඩායමක් මෙම මෙහෙයුම දියත් කළේය.කීර්ති මෙන්ඩිස්එච්. එම්. සී. කුමාරසිරිපිංතූර - ප්‍රියන්ත පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af14033012</link>
    <topic>දිගාමඩුල්ල අවදි කළ බෙලිඅත්තේ සෝමරත්න සෙනරත්</topic>
    <author>සීලරත්න සෙනරත්</author>
    <content>අම්පාර මැතිවරණ කොට්ඨාසයේ හිටපු පාර්ලිමේන්තු මන්ත්‍රී හා වාරිමාර්ග, විදුලිබල හා මහාමාර්ග නියෝජ්‍ය ඇමැති දිවංගත සෝමරත්න සෙනරත් මැතිතුමාගේ ගුණ සමරුව අදට (30) යෙදී තිබේ. මෙම සමරු ලිපිය ඒ නිමිත්තෙනි.හැටේ දශකයේ ශ්‍රී ලාංකේය දේශපාලනයට අවතීර්ණ වූ සමහර ජනතා නියෝජිතයන්ගේ දේශපාලන ආගමනය බෙහෙවින්ම විචිත්‍රය. ආදර්ශවත්ය.වර්තමානයේ දී ඇතැම් පිරිස්වලට දේශපාලනයට පිවිසීමට බලපාන සාධක වූ මැර බලය, පවුල් බලය හෝ හිතු මනාපේ විසිකරන්නට උපයාගත් කළු සල්ලි ඔවුන්ට නොතිබුණි.දේශපාලනය පාරම්පරික උරුමයක් ලෙස තම ජීවිතවලට දායාද නොවූව ද දේශපාලනයට අත්‍යවශ්‍ය වූ ජනතා විශ්වාසය ඔවුන්ට නොඅඩුව තිබිණි.තමා මෙන්ම සමාජ අසාධාරණයට ලක්ව ජීවත් වන අසරණ වූ ජන කොටසේ සිතුම් පැතුම් මැනවින් හඳුනාගෙන සිටියහ.ජනතාව අතරින් ම දේශපාලන කරළියට පැමිණි මේ ගුණ ගරුක, ප්‍රතිපත්ති ගරුක මිනිසුන් නිසා එකල දේශපාලන තලය මහත්මා ගුණයෙන් පිරී තිබුණි. මනාප පොරය හෝ එකිනෙකා කුළල් කාගන්නා දේශපාලන පොරපිටියක් එකල නිර්මාණය වී නොතිබුණේ දේශපාලනය මුදල් උපයන ව්‍යාපාරයක් වී නොතිබීම නිසාය. එසේම බොහෝ දෙනා මුදල් ඉපැයීමේ චේතනාවෙන් දේශපාලනයට එක් නොවූහ.වත්මන් දේශපාලනඥයන්ට පූර්වාදර්ශ සැපයිය හැකි එවැනි දේශපාලනඥයන් අතළොස්සක් අතුරින් දිගාමඩුලු ජනතාවගේ සංවර්ධන‍යේ නියමුවා වූ සෝමරත්න සෙනරත් මැතිතුමාට හිමිවන්නේ අද්විතීය ස්ථානයකි.දකුණු ලක බෙලිඅත්ත පලපත ගමේ ඉපිද ගල්ඔය සංවර්ධන මණ්ඩලයේ වෘත්තිකයකු ලෙසින් අම්පාරට පැමිණෙන සෝමරත්න සෙනරත් තරුණයා වසර තුන හතරක් ඇවෑමෙන් අම්පාර ජනතාවගේ ජනතා නියෝජිතයා ලෙසින් පාර්ලිමේන්තුවට තේරී පත්විය.මේ හපන්කම කරන්නට සෝමරත්න සෙනරත් සූරීන්ට හැකි වූයේ ඔහු තුළ වූ සෘජු ප්‍රතිපත්තියත් ජනතාවාදී හැඟීමත් නිසාමය.මහාමාන්‍ය ඩී.එස්‍.සේනානායක මැතිතුමන් විසින් ආරම්භ කරන ලද ගල්ඔය ජනපද ව්‍යාපාරය නිසා බිහිවූ ගොවි ජනපදවල පදිංචි කළ දහස් සංඛ්‍යාත ජනපදිකයන්ට බොහෝ ගැටලු හා දුෂ්කරතාවන්ට මුහුණ පාන්නට සිදුවිය. ඔවුන්ගේ ගැටලු අධ්‍යයනය කර ඊට පිළිසරණක් වෙමින් සෝමරත්න සෙනරත් මහතා කළ ඉමහත් සේවාව නිසා දිගාමඩුලු ජනතාවගේ ප්‍රසාදයට පත් විය.ජනවිඥානය පිළිබඳ මනා අවබෝධයෙන් ජනමතය හැසිරවීමට හෙතෙම හැබෑ හපනෙකි.1965 දී විපක්ෂයේ මන්ත්‍රීවරයෙකු ලෙසින් පාර්ලිමේන්තුව නියෝජනය කළ සෝමරත්න සෙනරත් මහතා 1970 මහ මැතිවරණයෙන් විශිෂ්ට ජයග්‍රහණයක් ලබා ගත්තේය.සිරිමාවෝ බණ්ඩාරනායක අග්‍රාමාත්‍යතුමියගේ රජයේ (70-77) වාරිමාර්ග, විදුලිබල හා මහාමාර්ග නියෝජ්‍ය ඇමැතිවරයා ලෙස පත්වීම් ලද සෙනරත් මහතා, මහාමාර්ග හා වාරිමාර්ග මෙන්ම විදුලිබල ක්ෂේත්‍රයේ අභිවෘද්ධිය වෙනුවෙන් ඉමහත් මෙහෙවරක් සිදුකළේය.ගල්ඔය ව්‍යාපාරයේ කම්කරුවන් වෙනුවෙන් ඉදිකළ තැබෑරුම් දෙකක් වසා දැමූ සෝමරත්න සෙනරත් මහතා එම ඉඩම්වල ගාමිණී විද්‍යාලය හා මිහිඳුපුර විද්‍යාලය ඉදිකළේය. අම්පාර බණ්ඩාරනායක බාලිකාව සහ සද්ධාතිස්ස මහා විද්‍යාලය එතු‍මාගේ සංකල්පයකි.දීඝවාපී චෛත්‍යය සංවර්ධන මණ්ඩලයේ සභාපති පදවි දැරූ සෝමරත්න සෙනරත් මහතා දීඝවාපි පන්සල අයත් ඉඩම් නිරවුල් කර වෙන් කොට පන්සල වටා ඉඩම්වල සිංහල ජනතාව පදිංචි කරවීමට පුරෝගාමී විය.සෝමරත්න සෙනරත් මහතා ගේ ජනතාවාදී වැඩ පිළිවෙළ පිළිබඳව මට මනා අත්දැකීම් ඇත. හැත්තෑව දශකයේ අම්පාර සියඹලාවැව විදුහල්පතිවරයා වශයෙන් පත්ව ආ මා විදුහලේ අඩුපාඩු පිරිමසා ගන්නට පළාතේ මන්ත්‍රීවරයා වූ සෝමරත්න සෙනරත් මහතා හමු වුණෙමි. ඒ හමුවීම දීර්ඝකාලීන මිතුදමක් බවට පත් විය.එකල ශ්‍රීලනිපයේ දක්ෂ කථිකයෙක් වූ මහින්ද රාජපක්ෂ වත්මන් ජනාධිපතිතුමා මෙන්ම ලක්ෂ්මන් රාජපක්ෂ වැනි අය දිගාමඩුල්ල, අම්පාර ප්‍රදේශවල දේශපාලන කටයුතුවලට මෙතුමා ඇරැයුම් කළ දක්ෂයෝ වූහ. පොතුවිල් අක්කරේපත්තු කල්මුණේ මඩකලපුව වැනි ප්‍රදේශවල ශ්‍රී ලංකා නිදහස් පක්ෂය ව්‍යාප්ත කිරීමේ පුරෝගාමියා වූයේ දිවංගත සෝමරත්න සෙනරත් මැතිතුමා බව අවිවාදිතය.සෝමරත්න සෙනරත් මහතා දේශපාලනයෙන් මුදල් ඉපැයූ අයෙකු නොවීය. අම්පාර ආසනය තුළ රජයේ ඉඩම් බහුලව තිබුණ ද එතුමා එම ඉඩම් අම්පාර ගොවි ජනතාවට බෙදා දීමට පුරෝගාමී වූවා විනා තමන්ට කියා බිං අඟලක් වත් ලබාගෙන නොමැත. ඔහු සතු දේපළක් වේ නම් එය පිය උරුමයන්ට ලද බෙලිඅත්තේ පැ‍ල‍ෙපාත ගමේ දේ‍පළ පමණි. එතුමාගේ මේ සමාජීය සද්ක්‍රියාවන්ගේ නොසැලෙන සෙවණැල්ල වූයේ නිර්මලා සෙනරත් ආදරණීය බිරියයි.නෙළුම් සෙනරත් දියණියට පිය සෙනෙහස නොඅඩුව දුන් පියෙකි.මෙවැනි ගුණගරුක මිනිසුන්ගේ ක්‍රියාවන් වත්මන් පරපුරට හෙළි කළ යුතුය. මෙතුමාගේ මූලිකත්වයෙන් මහඔය රඹකැන්ඔය ජලාශ ව්‍යාපෘතිය 1986 දී ආරම්භ කෙරිණි. වර්තමානයේ අම්පාර දියුණු නගරයක් බවට පරිවර්තනය වී ඇත. එහෙත් දුෂ්කර කාල පරිච්ඡේදයක දී එහි මූලික අඩිතාලම දැමීමේ ගෞරවය හිමි විය යුත්තේ සෝමරත්න සෙනරත් නම් මේ අව්‍යාජ සුන්දර මිනිසාටය.දිගාමඩුල්ලේ ජීවත්වන වත්මන් පරපුර මීට වසර 25කට පෙර අභාවප්‍රාප්ත වූ මේ සොඳුරු මිනිසාගේ ක්‍රියාවන් අත්විඳ නොමැති වූවත් වත්මන් පරපුරට සෝමරත්න සෙනරත් නාමයත් අම්පාරත් අමතක කළ නොහැක‍. සෝමරත්න සෙනරත් ක්‍රීඩාංගණය දරු පරපුර වෙනුවෙන් කළ සේවාවකි.මේ වන විට දැයට කිරුළින් සුවිසල් සංවර්ධනයක් අත්පත් කරගෙන තිබෙන අම්පාර දිස්ත්‍රික්කයට මෙවැනි දියුණුවක් ලබා දෙන්නට මූලික අඩිතාලම දැමූ ශ්‍රී ලංකා නිදහස් පක්ෂයේ ක්‍රියාකාරී බලකණුව වන සෝමරත්න සෙනරත් මැතිතුමනි, ඔබ කළ මෙහෙවර සදාතනිකය.සීලරත්න සෙනරත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af14033013</link>
    <topic>ජනතාවගේ ආණ්ඩුවක් පැතූ මහාචාර්ය කොටගම වාචිස්සර හිමියෝ</topic>
    <author>දෙනගම සිරිවර්ධන</author>
    <content>- හව්පේ ශ්‍රී සෝමානන්ද නා හිමියෝ‍“යුක්ති සහගත, සාධාරණ, ආර්ථික ක්‍රමයක් ගොඩනැඟිය හැක්කේ කොමියුනිස්ට් වාදයටයි.ආධ්‍යාත්මික වශයෙන් මිනිසා ඉහළ තලයකට නැංවිය හැක්කේ බුදු දහමටයි. මේ දෙක මුසුවුණු දර්ශනයක් ගොඩනැඟුණා නම් නැතිනම් කාල්මාක්ස් තුමාට බුදු දහම හමුවුණා නම් භෞතික හා ආධ්‍යාත්මික වශයෙන් දියුණු මිනිස් සමාජයක් ලෝකයේ බිහිවෙනවා.සෝවියට් රුසියාවේත්, චීනයේත් මා කළ සංචාරයෙන් මා දුටු දෙය නම් සම්පත් සාධාරණව බෙදී යන යුක්ති සහගත සමාජයක් එහි ඇති බව. එහෙත් ඒ ත‍ත්ත්වය දිගටම පවතීයයි මා සිතන්නේ නැහැ. එය දිගටම පවතින්නට නම් මිනිස් සිතේ ඇති තණ්හාව, ද්වේශය, මෝහය කියන කෙලෙස් තරමක් දුරට හෝ සංසි‍ඳෙන්නට ඕනෑ. ඒ රටවලට බුදු දහමේ ආලෝකය වැටුණොත් දැන් ඒ රටවල පවතින යහපත් සමාජය දිගටම පවතීවි. නැතිනම් කෙලෙස් විසින් එම තත්ත්වය විනාශ කොට දමාවි.”1964 දී මාතර කොමියුනිස්ට් පක්ෂ තරුණ සම්මේලනයක දී එක් හිමි නමක් පැවැසූහ. කොමියුනිස්ට් පක්ෂ නායක දොස්තර ඇස්‍.ඒ‍. වික්‍රමසිංහ මහතා ඒ අදහස් අනුමත කෙළේ ය.ඒ සමාජවාදී රටවල යළි ධනපති ක්‍රමය දෙසට හැරෙන්නට වසර‍ කීපයකට පෙර මේ අනාවැකිය පළ කළ ඍෂිවරයා වූයේ මහාචාර්ය පණ්ඩිත කොටගම වාචිස්සර හිමිපාණෝ ය.රුසියානු මහා ජනතා විප්ලවය සිදුවූ 1917 දී කෑගල්ල දිසාවේ කොටගම දී මේ හිමියෝ උපත ලැබූහ. උන්වහන්සේගේ ගිහිනම රත්නායක මුදියන්සේ රාලහාමිලාගේ සෝමපාල බණ්ඩාර ය. සෝමපාල බණ්ඩාරගේ පියා උක්කු බණ්ඩාර ය‍. මව පණ්ඩිතරත්න මුදියන්සේලාගේ මැණිකේ ය. ගම්පති සහ කෝරලේ තනතුරු දැරූ පළාතේ ප්‍රභූවරයකු වූ ‍උක්කු බණ්ඩාර මහතාට සහ මැණිකේට පුත්තු හත්දෙනෙකි. සෝමපාල බණ්ඩාර හයවැන්නා ය.‍මේ පැංචා ළමා වියේ දීම ගමේ ජනතාවගේ සිත් දිනාගත්තේ ඔහුගේ කටකාර, හුරුබුහුටි, අවංක ගති පැවතුම් නිසා ය. ඔහු සත්වන පන්තිය දක්වා අධ්‍යාපනය ලැබූයේ රඹුක්කන පින්නවල රජයේ පාසලෙනි‍.පාසලේ හොඳම කථිකයා වූයේ ඔහු ය. ක්‍රීඩාවේ ද සමතෙක් විය. වාර විභාගවලදී මුල් තැන ගත්තේ ඔහු ය.කොටගම පන්සලේ ලොකු හාමුදුරුවන් වූ කොටගම ධම්මානන්ද හිමි හමුවීමට විටින් විට පාමංකඩ ශ්‍රී මහා විහාරාධිපති කෝදාගොඩ ශ්‍රී ප්‍රඥානන්ද හිමියෝ වැඩම කළහ. ඒ දෙ‍නම කලණ මිතුරෝ ය.දිනක් ප්‍රඥානන්ද හිමියන්ට කොටගම පන්සලේ දී උක්කුබණ්ඩාර සහ සෝමපාල බණ්ඩාර දක්නට ලැබිණ. දෙදෙනාගේ ම සැදැහැවත් පෙනුම ඒ හිමියන්ගේ සිත් දිනුයේ ය.සෝමපාල බණ්ඩාර සමඟ උන්වහන්සේ කතා බහේ යෙදුණහ. වයසට වඩා වැඩුණු බවක් ද, ශාන්ත නිවුණු බවක් ද දරුවා ගෙන් පෙනිණ. හිමියෝ “මේ දරුවා බුදු සසුන බබුළුවන කෙනෙක් වෙනවා” යි ධම්මානන්ද හිමියනට පැවසූහ.“මා කැමැතියි මේ දරුවා මහණ කරගන්න” ප්‍රඥානන්ද හිමියන්ගේ කැමැත්තට ඉඩ ලැබිණ. 1930 ජූලි 27 වැනි දා සෝමපාල බණ්ඩාර කොටගම වාචිස්සර නමින් පැවිදි වූයේ ය.පාමංකඩ ශ්‍රී මහා විහාරය, කළුබෝවිල සුනන්දාරාමය යන විහාරස්ථානයන්හි අධිපතිව වැඩ විසූ කෝදාගොඩ ධර්මකිත්ති ශ්‍රී සරණංකර පඤ්ඤානන්දාභිධාන කෝට්ටේ ශ්‍රී සාමග්‍රිධර්ම මහා සංඝ සභාවේ අනුනායක හිමි, පාමංකඩ ශ්‍රී මහා විහාරය, කළුබෝවිල සුනන්දාරාමය යන විහාරස්ථානයන්හි පසුකලෙක අධිපති තනතුරු දැරූ කෝඹල මේධානන්ද හිමි, පාමංකඩ ශ්‍රී මහා විහාරයේ කෘත්‍යාධිකාරීව වැඩ විසූ ඉමදූව සීලරතන හිමි, කොටගම වාචිස්සර හිමියන්ගේ පැවිදි ආචාර්යවරු වූහ. වාචිස්සර පොඩි හාමුදුරුවන්ට ශ්‍රී මහා විහාරයේ කුටියක් වෙන්විය. වසරක් ම උන්වහන්සේ පඤ්ඤානන්ද ලොකු හාමුදුරුවන්ගෙන් බණ දහම් පොත් ඉ‍ගෙන ගත්හ.වාචිස්සර හිමි පැවිදි වී වසරකට පසු ලොකු හාමුදුරුවන්ගේ අපවත්වීම සිදු විය.එය දයාබර පියකු පුතකුට අහිමිවීමක් විය. එහෙත් පොඩි හාමුදුරුවන් අනාථ වන්නට හිතවත්තු ඉඩ නොදුන්හ. ශ්‍රී මහා විහාරාධිපති තනතුරට පත්වූ කෝඹල මේධානන්ද හිමි සහ ඉමදූව සීලරතන හිමි අපේ පොඩි හාමුදුරුවන් විද්‍යෝදය පිරිවෙනට ඇතුළු කළහ. විද්‍යෝදය පිරිවෙන්පති කහවේ රතනසාර නා හිමියන්ගේ සෙවණේ අධ්‍යාපනය ලැබූ වාචිස්සර හිමියන් සමඟ එකම පන්තියේ සිටි ශිෂ්‍යයෙකි හේම එල්ලාවල. වාචිස්සර හිමි පන්තියේ පළමුවැනියා වන විට හේම එල්ලාවල දෙවැනියා විය. හේම එල්ලාවල පළමු වැනියා වන විට අප හිමියෝ දෙවැනියා වූහ.පිරිවෙනේ සෑම පන්තියකදීම උන්වහන්සේ ගෞරව සාමාර්ථ සමඟ ත්‍යාග ද ලැබූහ. 1941 දී පිරිවෙනේ අවසාන පන්තිය සමත්වූයේ ගෞරව ප්‍රථම ස්ථානය ලබමිනි. පිරිවෙනේ දක්ෂම ශිෂ්‍යයාට වෙන් කැරුණු ශ්‍යාම රාජ ත්‍යාගය ද උන්වහන්සේට ලැබිණ. ප්‍රාචීන භාෂොපාකාර සමිතියේ විභාගවලට ද පෙනී සිටි අප හිමියෝ සිංහල, පාලි, සංස්කෘත විෂයයන්ගෙන් ගෞරව පන්තියේ සාමාර්ථයක් සහිතව පණ්ඩිත උපාධිය දිනූහ. ගෞරව පන්තියේ පළමු වැනියාට වෙන් කැරුණු උභයශේඛර ස්වර්ණ මුද්‍රිකාව ද උන්වහන්සේට හිමි විය.අධ්‍යාපන කටයුතුවල යෙදෙන අතර උන්වහන්සේගේ සිත ජාතික හා අන්තර්ජාතික වශයෙන් පවතින සමාජ - දේශපාලන ගැටලුවලට ද යොමු විය.උන්වහන්සේ විද්‍යෝදය පිරිවෙනට ඇතුළු වූ වර්ෂයේය සිරිදේව මිත්ත හිමියන්ගේ (අනගාරික ධර්මපාල) අපවත්වීම සිදුවූයේ. කහවේ රතනසාර පිරිවෙන්පති හිමි ඇතුළු භික්ෂු පිරිසක් දඹදිවට ගොස් එතුමන්ගේ ආදාහන කටයුතුවල ද සහභාගි වූහ. ධර්මපාල තුමා ජාතික, ආගමික, දේශපාලනික ප්‍රශ්න පිළිබඳව කළ කතා වාචිස්සර හිමියන්ට ද අසන්නට ලැබිණ. ඒ කතා තුළින් ද උන්වහන්සේ ලංකාවේ, සිංහලයන් සහ බෞද්ධයන් පිරිහී ඇති තත්ත්වය වටහා ගත්හ.රටත්, ජාතියත්, ආගමත් ගොඩගැනීම සඳහා විශාල කැපවීමකින් අප කටයුතු කළ යුතු ය. දැනට දේශපාලන බලයේ සිටින සුද්දන් සහ කළු සුද්දන් පළවා හැරීමේ වැඩ පිළිවෙළක් අවශ්‍යයි‍. උන්වහන්සේට පෙනුණේ ආචාර්ය ඇන්.ඇම්. පෙරේරා, දොස්තර ඇස්.ඒ. වික්‍රමසිංහ, පිලිප් ගුණවර්ධන යන සමාජවාදී නායකයන් ගේ සම සමාජ ව්‍යාපාරයයි.“සමාජවාදී නායකත්වයකින් පමණයි රටට සැබෑ නිදහසක් ලබාගත හැක්කේ” යන මතයට අප හිමියෝ නැඹුරුවූහ.1942 දී කොටගම වාචිස්සර හිමියෝ උපසම්පදාව ලැබූහ.පන්නිපිටිය ධර්මපාල විද්‍යාලයෙන් සහ මහනුවර ධර්මපාල විද්‍යාලයෙන් ඉංග්‍රීසි ඉගෙන ගත් අප හිමියෝ 1951 දී ලන්ඩන් විශ්ව විද්‍යාලයේ ශාස්ත්‍රවේදී උපාධිය සඳහා ඉදිරිපත් වූහ. එයින් සමත් වූ උන්වහන්සේ 1952 එම විශ්ව විද්‍යාලයෙන් ම ගෞරව ශාස්ත්‍රවේදී උපාධිය ඉහළ සාමාර්ථයක් සහිතව දිනාගත්හ.1953 දී ඒ විශ්වවිද්‍යාලයෙන් ම ශාස්ත්‍රපති උපාධිය ලබා ගැනීමට ද අප හිමියනට හැකි විය. 1961 දී අප හිමියෝ එංගලන්තයේ ලීඩ්ස් විශ්වවිද්‍යාලයෙන් ළමා මනෝවිද්‍යාව පිළිබඳ පශ්චාත් උපාධියක් ලබාගත්හ.ඒ වර්ෂයේදී ම උන්වහන්සේ ලන්ඩන් විශ්වවිද්‍යාලයෙන් ම ආචාර්ය උපාධිය ද දිනාගත්හ. ආචාර්ය උපාධිය සඳහා උන්වහන්සේ ඉදිරිපත් කළේ ‘වැලිවිට සරණංකර සහ බුද්ධධර්මයේ පුනර්ජීවය නම් වූ නිබන්ධනයයි. පසුකලෙක 1960 දී ‘සරණංකර සංඝරාජ සමය’ නමින් සිංහලයෙන් ප්‍රකාශයට පත් වූයේ එයයි. 1962 දී උන්වහන්සේ ලන්ඩන් විශ්ව විද්‍යාලයෙන් අධ්‍යාපන විද්‍යාව පිළිබඳ උපාධියක් ලැබූහ. ඒ විශ්වවිද්‍යාලයේ ම මහාචාර්ය රීඩ්ස්, මහාචාර්ය ලෝරි, මහාචාර්ය වර්නන් සමඟ එක්ව අප හිමියෝ මනෝවිද්‍යාව සහ අධ්‍යාපන දර්ශකය පිළිබඳ පර්යේෂණ පැවැත්වූහ.ආචාර්ය කොටගම වාචිස්සර හිමිපාණෝ මාළිගාකන්දේ විද්‍යෝදය පිරිවෙන, මහනුවර ධර්මරාජ විද්‍යාලය, කොළඹ ආනන්ද විද්‍යාලය, විද්‍යෝදය විශ්ව විද්‍යාලය සහ එංගලන්තයේ ලීඩ්ස් නගරයේ විද්‍යාල දෙකක ගුරුවරයකු වශයෙන් සේවය කළහලන්ඩන් විශ්වවිද්‍යාලයෙන් ආචාර්ය උපාධිය ලැබීමෙන් පසු අප හිමියෝ කොළඹ ආනන්ද විදුහලේ ආචාර්ය මණ්ඩලයට එක්වූහ. ආරෝහ පරිනාහ දේහයකින් යුක්ත වූ උන්වහන්සේ කුඩා මයිනර් මෝටර් රියක ඉදිරි අසුණේ අපහසුවෙන් වැඩ සිටින හැටි, “ළමයිනේ මේකේ හිරවෙලා එන්න අමාරුයි” කියමින් පාසල් ගේට්ටුව ළඟදී රියෙන් බසින හැටි ආනන්දයේ දරුවනට මතකය.මහ පාරේදී දුටුවත් ශිෂ්‍යයෝ උන්වහන්සේට බිම වැටී වඳිති. ළමා සිත් අති මහත් වූ ගුරු බැතියෙන් ඉපිළ යන හෙයිනි. කොටගම ගුරු හිමියන් වැඩසිටින විට පන්ති කාමරය රස ගුලාවක් වෙයි.ඉගැන්වූයේ බුදු දහම ය. පාඩම ශිෂ්‍යයන් නිදි ගන්වන එක් නොවීය. බුදුරජාණන්වහන්සේ පිළිබඳව සැදැහැය සිතේ පුරවාලන, ප්‍රශ්න මතු කරවන, මතු වූ ප්‍රශ්නවලට විසඳුම් සැපයෙන, සැක දුරු කැරෙනා කදිම ඉගැන්වීමේ ක්‍රමයක් උන්වහන්සේ සතු විය.පන්තියේ සෑම ශිෂ්‍යයකු ගැන, ඔවුන්ගේ මාපියන් ගැන, පවුල් පසුබිම ගැන , උන්වහන්සේ දනිති. ඒ ළමයින්ගේ පියවරුන්ගේ දේශපාලන මත ද දනිති. යූ.ඇන්.පී. කාරයගෙ පුතා, සමසමාජ කාරයාගෙ පුතා, යනුවෙන් උන්වහන්සේ ශිෂ්‍යයන් ද අමතති.වැඩවෙලාවට වැඩ. ළමා වියේ ඉගෙනීම, වෙන අනම් මනම් එපා. ගුරු හිමියෝ කියති.වරදක් දුටු සැණින් උන්වහන්සේ රළු හඬින් කෑ ගසති. ඒ රළු හඬ තුළ ද ඇත්තේ දයාව - කරුණාව - ළමයි එය දනිති.“ඔහොම වැඩ කරල බැහැ” කියමින් ශිෂ්‍යයන් නැඟිටුවති.“මෙහෙ එනවා. නුඹේ පුණ්‍ය මහිමය දැන් දියවෙලා. ගොන් වස්සෙක් වගේ අතන මෙතන දුවන්නෙ නැතිව පාළි ටිකකුත් ඉගෙන ගන්නවා. නුඹට ඉංග්‍රීසියි - සිංහලයි හොඳට පුළුවන් බව මා දන්නවා. පාළි ඉගෙන ගත්තොත් ඒකත් හොඳයි.”දිනක් උන්වහන්සේ ගේ ශිෂ්‍යයකු වූ සුනන්ද මහේන්ද්‍රට කීහ. (පසුකලෙක මහාචාර්ය සුනන්ද මහේන්ද්‍ර වූයේ ඔහු ය)“නුඹට තියෙන්නේ නළුකමයි, කොලුකමයි විතරයි. ඒ මදි උගත්කමත් තියෙන්න ඕ‍න... හොඳට ඉගෙන ගනින්. පාඩම් කරපන්” අප හිමියෝ ශිෂ්‍ය ආනන්ද ජයරත්නට කීහ. පසුකලෙක ඔහු කීර්තිමත් නළුවකු සහ ඉංග්‍රීසි ආචාර්ය වරයෙක් විය.ගොන්වස්ස, පාංකඩය, බොහොඩ්ඩා වැනි වචන උන්වහන්සේගේ මුවින් නිතර පිටවිය. ඒ වචන රළු වුව ද තරහ මුසුව නොතිබිණ. ඒ සැණින් ගුරු හිමි සිත කරුණාව පිරේ. ශිෂ්‍යයන්ගේ මාපියන් හමුවී කතා බහේ යෙදී දරුවන්ට යහ මඟ පාදා දෙයි.ඩී.බී. නිහාල්සිංහ, අශෝක පොන්නම්පෙරුම, ඒ.ඩී. රංජිත් කුමාර, සුනන්ද මහේන්ද්‍ර, බන්දුල පද්මකුමාර, බැසිල් රාජපක්ෂ, රාජිත සේනාරත්න, ආනන්ද ජයරත්න, එල්මෝ ගුණරත්න, ජෝජ් ලෙස්ලි රණසිංහ ඇතුළු විවිධ ක්ෂේත්‍රවල කීර්තිමත් වූ මහ පිරිසක් උන්වහන්සේගේ ශිෂ්‍යයන් අතුරෙන් මතුවූහ.ආනන්ද විද්‍යාල ශිෂ්‍යයන් හඬා වැලපුණු දවසක් උදාවිය. ඒ කොටගම ගුරු හිමියන් විද්‍යෝදය විශ්වවිද්‍යාලයේ බුදු දහම පිළිබඳ මහාචාර්ය තනතුරක් ලැබී ආනන්දයෙන් සමුගත් හෙයිනි.“මතක තියාගන්න දරුවනේ, ඔය වයසේදී කළ යුත්තේ ඉගෙනීමමයි. මුළු කාලයම ඉගෙනීමට යොදවන්න.”අවසාන අවවාදය ද ළමයින්ට දුන්හ. අලුත් ශිෂ්‍ය පිරිසක් විද්‍යෝදය විශ්වවිද්‍යාලයෙන් උන්වහන්සේට ලැබිණ.ශිෂ්‍යයන්ගේ විචාර ශක්තිය තියුණු කරවමින්, විමසුම් නුවණ මතු කරවමින්, රසවත්, ප්‍රාණවත් දේශන ඉන්පසු විද්‍යෝදය විශ්ව විද්‍යාලයෙන් අසන්නට ලැබිණ. මහ වියතුන් රැසක් විද්‍යෝදයෙන් බිහි කිරීමට අප හිමියෝ මුල් වූහ.උන්වහන්සේ ගේ ‘පාමංකඩ’ ශ්‍රී මහා විහාරයීය පැවිදි ශිෂ්‍යයෝ දෙනමකි.වර්තමාන පාමංකඩ ශ්‍රී මහා විහාරය, කළුබෝවිල සුනන්දාරාමය යන උභය විහාරාධිපති, හෝමාගම් කෝරළයේ ප්‍රධාන සංඝනායක, සද්ධර්මකීර්ති ශ්‍රී සරණංකර හව්පේ ශ්‍රී සෝමානන්ද නා හිමි සහ ඇ‍ෙමරිකාවේ ලොස් ඇන්ජලිස් නුවර ‍ධර්ම විජය බෞද්ධ විහාරාධිපති, ඇමෙරිකාවේ ප්‍රධාන සංඝනායක ආචාර්ය වල්පොළ පියනන්ද නා හිමි ඒ දෙනම ය.පා වහනින් තොරව මහ පොළොවේ පා තබා සිටි අප හිමියෝ උඩඟුවෙන් මානයෙන් තොරව, පොදු ජනතාව සමඟ ම සිටියහ.‍ ආචාර්ය මහාචාර්ය කම් තිබුණ ද උන්වහන්සේ මුඩුක්කුවල, පැල්පත්වල බණට, දනට, පිරිත්, අවමඟුලට ද වැඩියහ. කුණු ගඳ හමන කානු අසල වූ පැල්පත් වලට ද වැඩියහ.“ඇයි මේ වගේ ගමන් යන්නෙ. ඔබ වහන්සේ වගේ කෙනකුට ඔය වගේ තැන් ගැළපෙන්නේ නැහැ. පොඩි උන්නාන්සේ වගේ කෙනෙක් යවල පන්සලට වෙලා ඉන්න...” ඇතැම් මහ නාහිමිවරු අප හිමියන්ගේ දුගී ඇසුර හෙළා දුටහ.‍උන්වහන්සේ සිනා සී ප්‍රශ්නයකින් ම පිළිතුරු දුන්හ.“ඒක ද බුදු හාමුදුරුවන්ගේ පිළිවෙළ? උන්වහන්සේ වැඩියේ රජගොල්ලන්ගේ, සිටු ගොල්ලන්ගේ මන්දිරවලට විතරද?නා හිමිවරු ගොළු වූහ.“මුඩුක්කුවල, පැල්පත්වල, ජීවත්වන මේ මිනිස්සු ලොකු කොම්පැනිවල, පැක්ටේරිවල වැඩ කරන කම්කරුවො. ඒ අයට ගෙවන්නේ අඩු මුදලක්. ලොක්කන්ගෙ සූරා කෑමට දරුණු විධියට ගොදුරු වෙනවා. ඔවුන් මේ ජීවිතෙන් මුදාගන්න වැඩපිළිවෙළක් අපේ වාමාංශික නායකයන් වන ඔය ඇත්තන්ට නැහැ.”‍උන්වහන්සේ ශ්‍රී මහා ‍විහාරයට එන ඇන්.ඇම්. පෙරේරා, පිලිප් ගුණවර්ධන, දොස්තර ඇස්.ඒ. වික්‍රමසිංහ, ධර්මකීර්ති ජයසේකර (කීර්ති බාලසූරිය) වැනි දේශපාලනඥයන්ට කීහ.සැබ‍ෑ විප්ලවීය වුවමනාවකින් සංවිධානය කිරීමේ ශක්තිය මේ නායකයන්ට නැති බව දුටු අප හිමියෝ 1956 දී එස්.ඩබ්ලිව්.ආර්.ඩී. ‍බණ්ඩාරනායක මහතාග් නායකත්වයෙන් යුතු මහජන එක්සත් පෙරමුණ බලයට පත් කිරීමට මුළු ශක්තියම යෙදවූහ.ඒකාධිපති මත ප්‍රකාශ කරමින්, නිදහස් මත හෙළා දුටු එ.ජා.ප. නායකත්වය පළවා හැරීමට අප හිමියෝ ‘මාර යුද්ධය’ නම් වූ පෝස්ටරය පිළියෙල කිරීමට උපදෙස් දුන්හ. එ.ජා.ප නායකයා ඒ පෝස්ටරයේ මාරයා විය. මාරයා බුදුන් සමඟ සටනට එන හැටි පළ වූ ඒ පෝස්ටරය නිසා සිංහල බෞද්ධයෝ කුපිත වූහ. මහ මැතිවරණයෙන් එජාපය ආසන අටට බැස්සේ ය. බණ්ඩාරනායක ගේ මහජන එක්සත් පෙරමුණ විශිෂ්ට ජයග්‍රහණයක් ලැබීය.රජයක් ගොඩ නැඟුව ද උන්වහන්සේ ඒ රජයෙන් පෞද්ගලික ලාභ ප්‍රයෝජන නොපැතූහ; පීඩිතයාගේ නිදහස උදෙසා රජය කැපවෙනු ඇතැයි බලාපොරොත්තු වූහ. රජය ගොඩනැඟීමට හවුල් වූ ඇතැම් භික්ෂුහු තෙවසරකට පසු පෞද්ගලික ලාභ ප්‍රයෝජන උදෙසා අගමැතිවරයා නැසූ හැටි ද උන්වහන්සේට පෙනිණ. ප්‍රගතිශීලින් කියාගත් මහජන නියෝජිතයන් අල්ලස් ගෙන මහජන රජය පරාජ‍යට පත් කළ හැටි ද උන්වහන්සේට පෙනිණ. අන්තිමේදී 1965 දී බණ්ඩාරනායක ආණ්ඩුව ඇද වැටී යළි එ.ජා.ප‍. ය බලය අත්පත් කර ගත් හැටි ද උන්වහන්සේට පෙනිණ.විදේශීය බහු ජාතික සමාගම්වලට යටත්වෙමින්, කෘෂි රසායනවලින්, කෘත්‍රිම පෝරවලින් රටේ පස වැනසී අනාගත මහා විපතක් සැලසුම් කැරෙනු 1965 දී අප හිමියනට පෙනිණ.“මේ විපතට පස ගොදුරු කරන්න එපා” උන්වහන්සේ එ.ජා.ප පාලකයන්ට කීහ. දක්ෂම ගුරුවරුන් 120 කගේ සේවය අහිමි කොට, තවත් දහසකට පමණ ස්ථාන මාරුවීම් ලබාදී රටේ අධ්‍යාපනය අවුල් කළ රජයට අප හිමියෝ විරෝධය පෑහ. ඉලුක් යායවල් ගොයම් යායවල් ලෙස පෙන්වමින් අගමැතිවරයා රවටමින්, බහුජාතික සමාගම්වලට රට නිසරු කිරීමට, ඒ මගින් ‍විශාල මුදල් ප්‍රමාණයක් විදේශගත කරවීමට කපටි නිලධාරීන් ගෙන ගිය ව්‍යාජ වගා සංග්‍රාමයට එරෙහිව අප හිමියෝ නායකයන්ට කරුණු ඉදිරිපත් කළහ. ජනතාවට ඇත්ත පෙන්වා දුන්හ.රට පුරා ධර්මදේශනාවලට වැඩම කිරීමට අප හිමියනට සිදුවිය. පැයක් බුදු බණ කී උන්වහන්සේ අඩ පැයක් රට වැනසෙන හැටි කීහ.මේ නිසා අප හිමියනට ප්‍රබල සතුරු පිරිසක් ගොඩනැඟිණ.“ඔය දේශනාවලට නොගොස් පොත් ලියන්න” දිනක් කොටගම හිමියනට වල්පොළ රාහුල හිමියෝ කීහ.“බොලේ, මම පොත් ලිව්වත් ඒවායේ ලියවෙන්නෙත් මේ කතා කරන දේවල්ම තමයි. අපේ දුප්පත් මිනිසුන් පොත් කියවනවාට වඩා බණ අහන්න කැමැතියි. ඒ හින්දා මම මැරෙන කල් ම බණ කියනවා...”අප හිමියෝ පිළිතුරු දුන්හ.1961 දී සහ 1964 දී උන්වහන්සේ එංගලන්තය, ජර්මනිය, ප්‍රංශය, ස්විට්සර්ලන්තය, ඉතාලිය, මොංගෝලියාව, චීනය, රුසියාව ඇතුළු රටවල් රැසක සංචාරය කළහ.සමාජවාදී රටවල ජන ජීවිතය උන්වහන්සේගේ සිත පහන් ‍ෙකළේ ය. මේ යුක්ති සහගත, සාධාරණ සමාජ තත්ත්වය ලංකාවේ ජනතාවට ද උදාවී අර මුඩුක්කු, පැල්පත් වැසියනට ද සැනසිල්ලේ ජීවත්වීමට හැකිවන්නේ කවදාද? උන්වහන්සේ ලංකාවට වැඩම කළ පසු ව‍ෙම් නායකයන්ගෙන් ඇසූහ.බුදුදහමත්, මාක්ස්වාදයත් මුසු ජනතා හිතවාදී සමාජ ක්‍රමය පිළිබඳව උන්වහන්සේ කතා කළහ.උන්වහන්සේගේ අම්මා පිළිකාවකට ගොදුරු ව‍ූවා ය. අප හිමියෝ එතුමිය මහරගම පිළිකා රෝහලට ඇතුළු කළහ. උන්වහන්සේගේ ශිෂ්‍යයෝ දායකයෝ ඇය රැක ගැනීමට වෙහෙසුනාහ. ඖෂධ සඳහා මුදල් ද අවශ්‍ය ආහාර පාන ද සපයා දුන්හ. අප හිමියෝ සිය මෑනියන් ළඟට වී දහම් දෙසූහ. පිරිත් කීහ.ඇය මිය ගියාය. මවකට පුතකු දක්වන ආදරයේ, ගෞරවයේ ඉහළතම ආදර්ශය අප හිමියන්ගෙන් රටට පෙනිණ.පන්සලේදී උන්වහන්සේ සිය ශිෂ්‍යයනට අණ නුදුන්හ. තමාගේ වැඩ තමා ම කැර ගත්හ. එහෙත් ශිෂ්‍යයෝ වහා ඉදිරියට පැන ගුරු හිමියන්ගේ කටයුතු කැරැ දුන්හ.‍පන්සලේදීත්, පාසලේදීත්, විශ්වවිද්‍යාලයේදීත් විදේශ රටවලදීත් උන්වහන්සේට පුද සත්කාර අඩු නොවිණි.උන්වහන්සේට ලැබෙන තුටු පඬුරු, පිරිකර කඳු දකින ඇතැම් හිමිවරු කොටගම හාමුදුරුවෝ සීවලී හාමුදුරුවෝ වගෙයි කීහ. එහෙත් ඒ සියල්ල ආවා - ගියා පමණි. කිසිවක් ළඟ රැඳුණේ නැත. යමක් ළඟ රැඳීම බරකි. සියල්ල අත් හැරීම සුවයකි. බුදු දහමේ ‍උසස් ම සිතිවිල්ල අත් හැරීම. සාමනේර වියේ සිට ම අත් හැරීම උන්වහන්සේගේ ගුණය විය.නිරෝගී සිතක් මෙන් ම නිරෝගී සිරුරක් ද උන්වහන්සේට තිබිණ. ඉඳහිට රෝගී වුව ද උන්වහන්සේ එය නොසැලකූහ. එහෙත් 1969 අගෝස්තු 15 වැනිදා උන්වහන්සේට ඉවසුම් නොදෙන රෝගී තත්ත්වයක් ඇති විය. දායකයෝ උන්වහන්සේ පෞද්ගලික රෝහලකට ඇතුළු කිරීමට සැරසුණහ.“එපා... ආණ්ඩුවේ මහ ස්පිරිතාලෙ මට හොඳයි... මට ඉක්මනට සනීප වෙන්න ඕන. මේ ආණ්ඩුව වෙනස් කරල ජනතාවට හිතවත් ආණ්ඩුවක් හදාගන්න ඕන.... මට ඉක්මනට සනීප වෙන්න ඕන...”කායික වේදනාව දැඩි වුව ද උන්වහන්සේ කීහ.කොළඹ මහ රෝහලට උන්වහන්සේ වැඩියහ. සැත්කමක් කළ යුතු විය‍. අප හිමියන් හඳුනන හිතවත් ‍නිර්වින්දන වෛද්‍යවරයෙක් ඒ වාට්ටුවේ සිටි‍යේ ය. ඔහු ඒ අවස්ථාවේ බැහැරකට ගිය බව අසන්නට ලැබිණ.“ඒකට කමක් නැහැ. වෙනත් කෙනෙක් ලවා ඒක කරගනිමු...” හිමියෝ කීහ.වෛද්‍යවරියක් නිර්වින්දන එන්නත දීමට ඉදිරිපත් වූවාය.“ඔබට යහපතක් වේවා! ඔබ සුවපත්වේවා! සියලු සත්ත්වයෝ සුවපත් වෙත්වා!” කියමින් හිමියෝ දෑස පියා ගත්හ.ඇය නිර්වින්දන එන්නත ලබා දුන්නාහ.මොහොතකින් අප හිමියන්ට සිහිය අහිමි විය‍. ඒ සදහටම බව උන්වහන්සේ නොදත්හ. වෛද්‍යවරුන්, හෙදියන්, කලබලයෙන් එහා මෙහා දිවයනු ශල්‍යාගාරය අසල සිටි හව්පේ සෝමානන්ද හිමියනට පෙනිණ.“මොකක්දෝ වැරදීමක් සිදුවෙලා...” කවුදෝ කීහ‍.අඩ පැයකට පමණ පසු සිහිසුන් අප හිමියන් දැඩි සත්කාර ඒකකයට ගෙන යනු ලැබිණ.‍අවසානයේදී තීන්දුව ලැබිණ.“කොටගම වාචිස්සර හිමියන් අපවත් වෙලා...”පුවත පැතිරිණ. රට ම කැලඹිණ. රජයේ අනුග්‍රහයෙන් ආදාහන උලෙළ පවත්වන බව ද කියැවිණ.“අපිම අපේ හාමුදුරුවන්ගේ ආදාහනය කරනව...” ජනහඬ නැඟිණ.එහෙත් රජය ආදාහන උලෙළ පැවැත්වීය. එහිදී ඊරියගොල්ල ඇමැතිතුමා “මහ සඟරුවනගෙන් අවසරයි” කියමින් ආදාහන උලෙළේ දෙසුමකට මුල පිරීය‍.සඟරුවනේ අවසරය ලැබිණා ද මහජනයාගෙන් අවසරය නොලැබිණ. හූවක් නම් ලැබිණ.ඇත්ත නැත්ත කුමක් වුව ද මේ අපවත් වීම, අපවත් කිරීමක් ලෙස, කුමන්ත්‍රණයක් ලෙස මතයක් රටේ පැතිරිණ.මුඩුක්කු පැල්පත් පවා සුදු කොඩිවලින් වැසිණ. අපේ හාමුදුරුවෝ අපට නැතිවුණා කියමින් පීඩිතයෝ හඬා වැලපුණහ.මහා සංඝපීතෲවරයෙක්, මහා ප‍ඬිවරයෙක්, උදාර මාර්ගෝපදේශකයෙක්, ව්‍යක්ත ජනප්‍රිය දේශකයෙක්, උත්තම ආචාර්යවරයෙක් ජනතා නායකයෙක්, ඒ නිර්වින්දන එන්නතත් සමඟ අපට අහිමි විය. මේ පොළොව මත ජීවත් වූයේ එක් පනස් වසරක් වුව ද උන්වහන්සේ සතුව පැවැති මහා කරුණාවත්, නුවණත් පිළිබඳ මතක දිගු කලක් පොදුජන හදවත්වල පවතිනු ඇත.දෙනගම සිරිවර්ධනඡායාරූප - ටී. ඩී. සිරිසේන(මහරගම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af14033014</link>
    <topic>දෙවියන් සමඟ ගනුදෙනු කළ හැකිද?</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිදුර බැහැර ගමන් යන බොහෝ දෙනෙක් විශේෂයෙන් ගේ දොර නැති, මිනිස් වාසයෙන් තොර කැලෑ ආශ්‍රිත ප්‍රදේශවල දී විවිධ කරදරවලට මුහුණ දුන් සිදුවීම් ගැන අප බොහෝ විට අසා තිබේ. මෙවැනි අවස්ථාවක ඔබ විශ්වාස කරන දෙවියන් ගේ ආශිර්වාදය අත්‍යවශ්‍යය. කැලෑ ආශ්‍රිත ප්‍රදේශ හරහා දුර බැහැර ගමන් යන ඔබගේ වාහනයේ පොල්තෙල් ‍බෝතලයක්, පහනක් ගෙනයාමට අමතක නොකළ යුතුය. ගම්භාර දෙවියන් ගේ පින්තූරයක් නැතත් මනසින් මෙනෙහි කොට ගෙන ඔබ ඉන්නා තැනක ආරක්ෂාව පතා ඒ දෙවියන් වෙනුවෙන් පහනක් දැල්වීමට පුළුවන.තුනුරුවන් කෙරෙහි ඇති අචල විශ්වාසය හා නිරන්තරයෙන් මෙත්ත සූත්‍රය වැනි සූත්‍ර දේශනා සජ්ඣායනා කිරීම තුළ භික්ෂූන් වහන්සේ නමකට විශාල ආශිර්වාදයක් බලයක් ලද හැකිය. කිසිදු සත්ත්වයකු ගේ අන්තරායක් නොවන තැනට උන්වහන්සේ පිරිත් දේශනා කරති. එහෙත් ගිහියන් සිටිනා තැනක තවත් බලයක් ඇවැසිය. මේ, ඊට උදාහරණය.ගෙවුණු දිනයක තණමල්විල ප්‍රදේශයේ අගුණකොළවැව ගම්මානය පසුකරමින් අපි මහවැව බලා යමින් සිටියෙමු. රාත්‍රිය උදා වී තිබුණි. පාර දෙපස ගන කළුවරය. හදිසියේම අප ගමන්ගත් වාහනය මඟ ඇණහිටියේ ඉදිරිපස රෝදයක ඇතිවූ ආබාධයක් හේතුවෙනි. රථයේ අමතර රෝදයක් ද ‍නොවුණි. ඔර‍ලෝසු මුහුණතේ රාත්‍රී දහය සටහන් වෙමින් තිබුණි. පාර හරහා අලි ඇතුන්, වගවලසුන් එහා මෙහා යන මහ වන මැද අතරමං වූ අපට කිසිදු පිළිසරණක් නොවුණි. එළිවනතුරු එහිම ඉන්නවා හැර වෙනත් පිළියමක් ද නොවුණි. දැල් වූ පොල්තෙල් පහනක් අතින් ගත් රියැදුරු තරුණයා එය අසල ගසක් යට තබා යම් යාතිකාවක නිරත වුණි. රාත්‍රිය ගෙවී යමින් තිබුණි. අසල වන රොදේ සිට අතු ඉති පොඩි කරමින් වාහනය ඉදිරියෙන්, පිටුපසින් එහා මෙහා යන ‘කළු අවතාර’ වැනි අලි ඇත් කණ්ඩායම් එහි සිටි අය ගේ බිය දෙගුණ කළේය. එසේ වුව කිසිදු අන්තරායකින් තොරව රැය පහන් කරන්නට හැකි වුණි. එවැනි අවස්ථාවක ගිහි ඔබට නොපෙනෙන බලවේගවල උපකාර, ආශිර්වාද අත්‍යවශ්‍යය.අපවත්වී වදාළ ඕවිටිගම පඤ්ඤාතිස්ස ස්වාමීන් වහන්සේ දෙවියන්ට බොහෝ ළැදි වූහ. විෂ්ණු දෙවියන් උදෙසා දිනපතා පහනක් දැල්වීම උන්වහන්සේ ගේ සිරිතකි. මේ පිළිබඳව විමසූ හැම මොහොතකම“පුතේ! මෙහි ලොකු බලයක් තිබෙනවායි ඒ හිමියෝ පිළිතුරු දුනි.දිනක් උන්වහන්සේ බස් රථයක ගමනක් යමින් සිටියහ. බෑවුම් සහිත පෙදෙසක තරමක වේගයෙන් ධාවනය වූ බස් රථයේ රෝදයක් ගැලවී එක්වරම ඉදිරියට විසිවී ගියේය. මේ දුටු පඤ්ඤාතිස්ස හිමියෝ දෙවියන් සිහිකර සියල්ලන් ආරක්ෂා කර දෙන ලෙස ඉල්ලා සිටියහ. කිසිවෙකුට සීරීමකුදු නොවී බස් රථය බෑවුමේ ම නිරුපද්‍රිතව නතර වුණි. ඒ තමන් විශ්වාස කරන දෙවියන් ගේ ආශිර්වාදය ලද එක් අවස්ථාවක් පමණක් බව සඳහන් කළ උන්වහන්සේ, දෙවියන් වෙනුවෙන් දිනපතා පහනක් දල්වා එවැනි දේ අත්හදා බලන ලෙස අපට ද දැන්වූහ. පහන් දැල්විය නොහැකි දාක (මළ ගෙදරකට සහභාගි වූ) ඒ බව දෙවියන්ට දැනුම් දෙන ලෙස ද කීහ. ඒ අවවාදය පිළිගත් මම ද එදා සිට අත්හදාබැලීමක් ලෙස දෙවියන් ඉදිරියේ පහන් දැල්වීමි. එහෙත් මළගමකට සහභාගි වූ දිනෙක දෙවියන්ට ‍ෙනාදන්වාම පහනක් නොදැල්වූයෙමි. එදින රාත්‍රියේ මට නින්දක් නොලැබුණ අතර කිසිවෙක් සයනයෙන් ඇද දමන්නට උත්සාහ කරන බවක් පැහැදිලිව ම දැනුණි.මෙය මනසට කාවැදුණ අදහසක් නිසා සිදුවූවක්ද? එසේත් නැතිනම් යම් බලවේගයක් ම ද යන්න ගැටලුවකි. එහෙත්, දෙවියන් යනු මෙවැනි දේ කළ හැකි කණ්ඩායමකි. දෙවියන් වෙනුවෙන් යම් කාර්යයක නිරත වී යම් මොහොතක එය නතර කළේ නම් ඒ පුද්ගලයාට යම් තරවටු කිරීමක්, යම් හානියක් පළිගැනීමක් සිදු වේ.දිනක් පඤ්ඤාතිස්ස හිමියන් සමඟ දුරබැහැරක තිස් පෑ පිරිතකට සහභගි වීමට මට ද අවස්ථාව ලැබුණි. යන අතරමඟදී“ඔන්න පුතේ, දෙවියන් ඉන්නවාද නැද්ද කියල මම අද ඔප්පු කරන්නම්. පිරිත් දේශනාව අතරේ යක් බෙරය හඬවන්නට දෑත තබන වේලේම දෙපස පළු දෙපළු වී යන්න ඕනෑයි මම දෙවියන්ට කීවාÓයි උන්වහන්සේ කීහ.කීවා සේම යක් බෙරය හඬවන්ට දෑත තබත්ම බෙරයේ පළු දෙපළු වී වැටුණේය. මෙය දෑසින්ම දුටු දසුනකි. උන්වහන්සේ බෙරයට කිසිදු උපද්‍රවයක් නොකළ බව හා බෙරකරුට කිසියම් උපදේශයක් නුදුන් බව ද ප්‍රත්‍යක්ෂය.මේ සිදුවීම් ඔබට ගෙනහැර දැක්වූයේ දෙවියන් පිළිබඳ ඇති විශ්වාස ප්‍රතික්ෂේප කළ නොහැකි බව පෙන්වා දීමටය. අප ගේ ජීවිත හා සම්බන්ධව මෙවැනි දේ කොතෙකුත් සිදුවේ. එහෙත් නොකළ යුතු දේ දෙවියන් බුදුරජාණන් වහන්සේට සමාන නොකිරීමය. දෙවියන්ගෙන් ගත හැකි වැඩ ගැනීම ගැටලුවක් නොවේ. නිවසකට දේවාශිර්වාදය ලද හැකි වන්නේ කෙසේද? ඔබ ජීවත්වන්නේ රාජ මාලිගයක ද, මන්දිරයක ද, පැල්පතක ද, එසේත් නැති නම් වෘක්ෂ මූලයක් හෝ ‍බෝක්කුවක් යට ද යන්න මෙහි දී නොවැදගත් දේය. ‍ෙකාතැනක හෝ වේවා තමන් ජීවත්වන තැන නිවෙසය. පුංචි දරුවෙක් කෝටු කැබලි සතරක් සිටුවා ඒ මත ඉටි කොළයකින් වසා සාදාගන්නා සෙල්ලම් ගෙදර ඒ මොහොතේ දරුවා සිටින නිවහන බවට පත් වේ. ඔබ බස් නැවතුමක බසයක් බලාපොරොත්තුව සිටී නම් එවේලේ ඔබේ නිවහන ඒ මඟී ආවරණයයි. වාහනයක ගමන් ගන්නා විටෙක ඒ වාහනයයි.එවැනි අවස්ථාවක ඔබ සාදාගත් නිවෙසේ වහළය කඩා වැටුණත් ඔබට අනතුරක් නොවේ. යම් හෙයකින් යන වාහනය අනතුරකට ලක් වූයේ නම් ඔබ ද අනතුරේය. මේ නිසා ජීවත්වීමේ දී ‘නිවහන’ කුමක් ද යන්න ගැන කෙනකුට හොඳ අවබෝධයක් තිබිය යුතුය. ඉපැයූ ධනයෙන් හෝ වේවා, පාරම්පරිකව ලද උරුමයෙන් හෝ වේවා ඔප්පු තිරප්පු ලියවාගෙන තම නමට වෙන්කරවා ගත් ‍ගොඩනැඟිල්ලක් පමණක් නොවේ. සරලව පැහැදිලි කරන්නේ නම් මේ අවකාශයෙහි අපි කොතැනක හෝ ජීවත්වෙමු. යම් මොහොතක ඉන්නේ කොතැනද ඒ තැන අපගේ වාසස්ථානයයි. ඒ සෑම තැනෙකදීම කෙනෙකුට නොදකින, නොපෙනෙන බලවේගවල බලපෑම් ඇතිවිය හැකිය.කෙනෙක් මිය යන්නේ ගෙයක් තුළ දීම නොවේ. මහ පාරේ දී වුවද එවැනි අනතුරුදායක තත්ත්වයක් ඇති විය හැකිය. එසේ කෙනෙක් මිය ගිය තැනක වාසස්ථානයක් බවට පත්කර ගැනීම නුසුදුසු බව සාමාන්‍ය පිළිගැනීමය. එවැනි තැනෙක රැයක් පහන් කිරීමට තබා සුළු මොහොතක් හෝ ජීවත්වීමට පවා බොහෝ අය මැළිවෙති. සිතන්නට ගිහි පිරිසක් ජීවත්වීම සඳහා කිසිදු මොහොතක සුසාන භූමියක් තෝරා ගන්නේ නැත. එහෙත් ඒ තැනම සිල්වත්,ගුණවත්, බවුන් වඩන කෙනකුට තමන්ගේ වාසස්ථානය බවට පත්කර ගන්නට පුළුවන. මෙය තේරුම් ගැනීම ඉතා වැදගත්ය. ලෞකිකමය වශයෙන් කෙනෙක් ජීවත්වීමේදී, තමන්ට සතුට උපදවන තැන් තෝරා ගැනීමේ දී සහ ලෝකෝත්තර ගමනක් යන, ලෞකිකත්වයෙන් ඈත්වුණු කෙනෙක් තමන් ගේ චිත්ත ශක්තිය දියුණු කර ගැනීමේ, ඥාන මණ්ඩලය දියුණු කර ගැනීමේ, ධ්‍යාන ලබා ගැනීමේ තැන තෝරාගත්තේ දෙයාකාරයකටය. ලෝකෝත්තර ගමනක් යන කෙනකුට භෞතික සංවර්ධනයක් ගැන කතාබහක් නැත. එහෙත් ලෞකිකත්වයට එවැනි සංවර්ධනයක් අවැසිය.එ‍ෙස් නම්, භෞතිකමය සංවර්ධනය සඳහා උපකාරී වන, ආශිර්වාද කරන දෙවි දේවතාවන් ගේ, එසේත් නැතිනම් භූතමය බලපෑම් තිබෙන්නේ සුසාන භූමිය, වන ලැහැබ, ජල මූලාශ්‍ර, පාළුවට ගිය නිවහන් ආදී තැනකින් බාහිරව ද යන ප්‍රශ්නය පැන නැ‍ඟේ. ආධ්‍යාත්මික දියුණුව ප්‍රාර්ථනා කරන අයට ඒ සඳහා දිව්‍යමය බලයක්, විශ්වීය බලයක් සාමාන්‍ය නිවෙසක, කුඩා පැල්පතක, නොවේද? වාසස්ථානය ඉලක්ක කරගනිමින් ආශිර්වාද ලබාගැනීම පිළිබඳව කතා කළ යුතු වන්නේ මේ තර්කය මත සිටය. එහෙත් කවර තැනෙක සිටිය ද තමන් ගේ වාසස්ථානයට දේවාශිර්වාදය ලැබිය යුතු බව ද අමුතුවෙන් කිව යුතු නොවේ.“මම අනූනමයයි දශම නමයෙන් බේරුණේ. ඒ වෙලාවේ එතන හිටියා නම් මමත් ඒ අය ගිය තැනටම ගිහින්”“වාහෙන් ඉස්සරහ ඉඳලා මම පිටුපසට ආවේ තේ එකක් බොන්න. මේ අනතුර වුණේ ඒ මොහොතෙමයි. කාගෙ හරි බලපෑමකින් මම බේරුණේ.”මෙවැනි කියුම් ඔබ අනන්තවත් අසා තිබෙන්නට පුළුවන. එසේත් නැතිනම් එවැනි අවස්ථාවන්ට මුහුණ දී තිබෙන්නට පුළුවන. මේ කියමන් හා සිදුවීම් අනුව සෑම මොහොතකම, සෑම තැනකම අප ජීවත්වන වාසස්ථානයට බලපෑම් තිබෙන බව ඔප්පු වේ.එහෙත්, මනුෂ්‍යයකු ගේ නියම වාසස්ථානය තමන් ‍ෙග් සිරුරය. ඒ ගෘහය නම් අප ගේ විඥානය, මනස රිංගා ගන්නා තැනය. රූප, වේදනා, සංඥා, සංස්කාර ආදී ලෙසින් තිබෙන රූපස්කන්ධය අප ගේ නිවසයි. එසේනම් පළමුව ආශිර්වාදය ලබාගත යුතු වන්නේ භෞතිකව තිබෙන නිවසට, මන්දිරයට, පැල්පතට, බස් රථයට, ගුවන් යානයට හෝ තිරික්කලයට නොව ඔබ ගේ ජීවිතයටය. එය බොහෝ දෙනා අමතක කරන්නකි. මනුෂ්‍ය ජීවිතයට තුනුරුවන් ගේ ආශිර්වාදය ලබා නොගෙන, ප්‍රේතභූතාදීන් ගේ කැමැත්ත ආදරය නොලැබ, එතැනින් බැහැරව, භෞතිකව සාදා ගන්නා කුටුම්භවලට ආශිර්වාදය ලබනු පිණිස ඔවුහු අප්‍රමාණව වෙහෙසෙති.නිවෙසක පාදම පටන් ගන්නා මොහොතේ පටන් ම පිරිත් කියා, බහිරව පූජාදිය දී ආශිර්වාද ගැනීමෙන් නොනැවතී එහි පදිංචි වන ‍මොහොතේ ද වත් පිළිවෙත් කරන්නේ ඒ අරමුණෙනි. එය නොකටයුතු දෙයකැයි මෙහිදී අදහස් නොකෙරේ. ඊට වඩා බලවත් වන්නේ තමන් ගේ ජීවිතයට ආශිර්වාද කර ගැනීමය. තමන් ගේ මනස රිංගා ගෙන තිබෙන ගෘහයට, එනම් මේ රූපකායට ආශිර්වාද ලබා ගැනීමය. අප යන එන සෑම තැනකම රැගෙන යන්නේ ඒ නිවසය. භෞතිකව සෑදූ ගෘහයට වඩා ඊට ලොකු රැකවරණයක් අවැසිය. ගෙදර කොපමණ ආරක්ෂා කොට තිබුණත් එතැනින් එළියට ගිය කල ඔබ රකින්නේ කවුද?නව නිවසක් සෑදූ අලුත පවුලේ සාමජිකයෙක් මිය ගියේ යැයි සිතන්න. නොඅනුමාවම ඔබ විශ්වාස කරන්නේ සෑදූ නිවසේ දෝෂයක් නිසා එය සිදුවූ බවය. එහෙත්, ඔබ නිවෙස විවිධාකාරයෙන් ආරක්ෂා කොට තිබුණි. වරද නිවෙසේ නොව රූපකාය ආරක්ෂා නොකිරීමය.පංචස්කන්ධය ආශිර්වාද කරවන්නට නම් පළමුව අපි තුන්දොර පවිත්‍ර කර ගත යුතුය. තෙරුවන්ගෙන් හෝ වේවා ඔබ අදහන ආගම ධර්මය අනුව ශුද්ධ වූ උත්තමයෙක් හෝ වේවා සැබෑ ආශිර්වාදය ගත හැකි වන්නේ එවිටය.ලබන සතියේ දෙවියන් දෙන දඬුවම්රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af14033016</link>
    <topic>මහින්ද - රිච්මන්ඩ් ගැටුමේ පසු කතාව</topic>
    <author>(ආදි මහින්ද ජනමාධ්‍ය සංසදය)</author>
    <content>109 වැනි ආදරවන්තයන්ගේ සටන මහින්ද - රිච්මන්ඩ් මෙවර ඇරඹුණේ රිච්මන්ඩ් පිල මෙවර මේ රටේ හොඳම පාසල් පිලව සිටියදීය. ඔවුහු තරග 10ක් හා පළමු ඉනිමේ තරග 04ක් ද දිනා සිටියහ. මහින්දය ද තරග 07ක් හා පළමු ඉනිමේ ජයග්‍රහණ 05ක් ලබා හොඳම හතරවන කණ්ඩායම බවට පත්ව සිටියහ. වසර 45 කදී මහින්දය පරාජය කිරීමට නොහැකි වී සිටි දැවැන්ත වේදනාවකින් ද රිච්මන්ඩ් පිල පෙළෙමින් තිබිණ.ඔවුහු මෙවර එකී ඓතිහාසික ජයග්‍රහණ පිපාසය සංසිඳුවා ගන්නට සූදානම් වන විට 22 වැනි ශනිදා සවස 4.30ට ආසන්නව තිබිණ. ක්ෂණිකව පැමිණි පොලිස් හා කැරලි මර්දන ඒකකවල සියගණනක් මහින්ද කූඩාරම් වැටලූහ.පරාජයේ වේදනාව ඉවසාගත නොහැකිව සිටි තරුණ මහින්ද ආදි සිසුන්ට පෙණුනේ එය තමන්ට එරෙහි ඔච්චමක් හා සීමාව ඉක්මවූ පීඩනයක් ලෙසය. ඔවුහු පොලීසිය හා වාදයකට පැටලුණා පමණක් නොව අනතුරුව එය පිටිය මැද දක්වා පැතිර ගිය ගැටුමක් දක්වා ද වර්ධනය විය.පොලිසිය මෙන්ම ශිෂ්‍යයන් ද ප්‍රහාරයට මෙන්ම කඳුළු ගෑස් වලද ඉලක්ක බවට පත්විය. තරගය ද අතරමඟ නැවතිණ. ක්‍රීඩා පිටියට ද හානි සිදුවිය. එහෙත් 2008 දී මහින්දය ජය ගනිද්දීත් පොලීසිය මේ තරමට නැතත් රිච්මන්ඩ් කූඩාරම් වට කළහ. ඒ අතීතය තරුණ මහින්ද ආදි සිසුන්ට අමතක නොවූවා නම් වඩාත් හොඳය.ගැටුම මැද තරගය නතර කෙරුණ ද මහින්ද විදුහල්පති හා ආදි ශිෂ්‍ය සංගම් විනාඩි කිහිපයකදී තීන්දු කළේ දෙවිදුහලේ අතීත සම්ප්‍රදායන් අනුව ජයග්‍රහණය රිච්මන්ඩ් පිලට ලබාදීමටය. තරග තීරකවරයා ද එය අගය කළේය. අනතුරුව මහින්ද බලධාරීන් කළේ තමන් සතු ඓතිහාසික මහා කුසලාන ඇතුළු සෙසු කුසලාන සියල්ල ගැටුම් සහිත භූමියෙන් පිටමං කිරීමය.එම රාත්‍රිය රිච්මන්ඩ්වරුන්ට වසර 45කට පසුව උදාවූ ප්‍රීතිමත්ම හා මහින්දයන්ට උදාවූ අඳුරුම රාත්‍රිය විය. එහෙත් මහින්දය ලැබූ පරාජය නිසාම වෙනදා මහින්ද රාත්‍රියට නොඑන අති විශාල ආදි සිසු පිරිසක් මෙවර එකතුවනු දක්නට ලැබිණ.එය කන බොන උත්සවයකට වඩා ඊළඟට ගත යුතු පියවර කතිකා කළ අවස්ථාවක් විය. එහිදී ඨතුර ගුණසිංහ හා සේනක ද සිල්වා යෝජනා කළේ පසුදා පැවැත්වෙන මහින්ද මහා සභාවේ අනුමැතිය සහිතව එදාම රිච්මන්ඩ් මහා සභාවට ගොස් රිච්මන්ඩ් පිලට හිමි විය යුතු කුසලාන බාර දිය යුතු බවය.පසුදා කාගේත් අනුමැතිය තුළ රිච්මන්ඩ් විදුහල බලා ගිය කුසලාන රැගත් විශේෂ රිය පෙරහැරට මහින් ආදි ශිෂ්‍ය සංගමය, මහින්ද සමාජය, ආදි මහින්ද ක්‍රිකට් පදනම ආදී මහින්ද ජනමාධ්‍ය සංසදය ඇතුළු සියලු දෙනා එක්වූහ. ඔවුන්ට රිච්මන්ඩ් වෙතින් හිමිවූයේ දැවැන්ත හා උණුසුම් පිළිගැනීමකි. විනාඩි ගණනාවක් ඔල්වරසන් හඬ පැතිරිණ.එහිදී සභාව ඇමතූ මහින්ද සමාජයේ සභාපති පොලිස් අධිකාරි චන්දන ගුණවර්ධන කීවේ වසර 45කට පසුව ලැබූ පරාජයේ වේදනාව දරා ගැනීමට මහින්ද තරුණ ආදි සිසුන්ට නොහැකිවීම ගැන අප දැඩි කනගාටුව ප්‍රකාශ කරන බවය.අනතුරුව හිටපු රිච්මන්ඩ් විදුහල්පති බී.සූරියආරච්චි මහතා ප්‍රකාශ කළේ කුසලාන ගෞරවාන්විතව බාරදීමට පැමිණීම හා කනගාටුව ප්‍රකාශ කිරීම තුළ මහින්දයේ මහත්මාකම කදිමට ප්‍රදර්ශනය වූ බවය. සියල්ල සතුටින් නිමාවූයේ ඒ තුළය.ඒ තුළ වසර109ක මහින්ද - රිච්මන්ඩ් ආදරවන්තයන්ගේ ප්‍රේමය යළිත් මූර්තිමත් විය.(ආදි මහින්ද ජනමාධ්‍ය සංසදය)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403301</link>
    <topic>මුල්ම තේ යාය මුල්ම තේ යාය වැවූ ලූල්කඳුර වතුයාය</topic>
    <author>ඉනෝකා සමරවික්‍රම</author>
    <content>මුල්ම තේ යාය මුල්ම තේ යාය වැවූ ලූල්කඳුර වතුයායකෝපි වගාවට රෝගයක් බෝ නොවුණේ නම් අද ඉඳහිට බොන කෝපි කෝප්පය වෙනුවට අප හැමවිටම කෝපි බොන්නට පුරුදු වූ අය වන්නට ඉඩ තිබුණි. සුද්දා නැත්නම් අපට තවමත් තේ නැත. විශේෂයෙන් ම ජේම්ස් ටේලර් නම් හිතුවක්කාර සුද්දා නොසිටියේ නම් අද කඳුකරයේ එක්කෝ වෙනත් බෝගයක් වැවෙන්නට ඉඩතිබුණි.නොඑසේ නම් එය කඳුකර වනාන්තර වන්නට ඉඩ තිබුණි. ලෝකය වෙනස් කළේ හැමවිටම හිතුවක්කාර මිනිසුන් ය. ලංකාවට තේ හඳුන්වා දුන් ජේම්ස් ටේලර් ද එවැන්නෙකි. ඔහු පිළිබඳව මතකය අපට අලුත් කර දුන්නේ අහම්බෙන් ‍හමුවූ මිතුරන් දෙදෙනෙකි‍.ඉකුත් දිනෙක අපි වලපනේට ගියෙමු. ඒ වෙනත් කටයුත්තකට ය. එන අතරමගදී අපට අබේසිංහ හදවලපිටිය හා බන්දුල සිරිසේන හමු වූයේ ය.“අපි යමු ද ලූල්කඳුරේ... ඔයාලට හොඳ ලිපියක් ලියන්න පුළුවන් වේවි. ලංකාව මුලින් ම තේ හඳුන්වා දුන්නේ ජේම්ස් ටේලර් කියන සුදු මහත්තයා‍. එයාගේ තේවත්තට තමයි ලූල්කඳුර වතුයාය කියන්නේ”අබේසිංහ හදවලපිටිය මිතුරා අපට වැඩි තොරතුරු කීවේ ය.රිකිල්ලගස්කඩ සිට හේවාහැට හරහා අප බොහෝ දුර යන්නට ඇත. ල‍ූල්කඳුර වතුයායට ඇති දුර කිලෝමීටර් දහඅටක් පමණ ය. මුතියන්ඩිය කෝවිල අසලින් පිහිටි වැලිපාරේ දිගටම ගිය විට ලූල්කඳුර වතුයාය හමුවේ. දැඩි පෑවිල්ලට හසුව ඇති නිසා පරිසරය වියළි වුව ද හමන සුළඟ සිසිල් ය. මාර්ගය දුෂ්කර වුව ද ඈතින් පෙනෙන කොළ පාට තේ යාය අතරට යනතුරු අපට ඉවසිල්ලක් නැති තරම් ය.වතුයාය ආරම්භයේ දී පරිසරය උණුසුම් වුව ද ලූල්කඳුර වතුයායේ ඉහළට යන්නට යන්නට දැඩි සීතල බවත් ගතට දැනෙන්නට විය.“අපි ඉස්සෙල්ලම යමු ජේම්ස් ටේලර් මහත්තය ඉඳගෙන හිටපු තැන බලන්න”මිතුරු අබේසිංහ අපට මඟ පෙන්වයි.එතැන හරි අපූරු තැනකි. උස්බිමක පිහිටි කළුගලක් එදා‍‍ ජේම්ස් ටේලර්ගේ අසුනක් බව හඟවන ලකුණු පෙන්නුම් කරයි. එහි හිඳ ඉදිරිය බැලූවිට පෙනෙන්නේ ඈතින් ඈතට විහිදී යන නුවර නුවරඑළියේ නගරය. උස ගොඩනැඟිලි ය. ඈත මීදුමින් වැසී ඇති කඳු පන්ති මොන මොනවා දැයි අපට හඳුනා ගැනීමට නොහැක. ‍ඒ ඒවා අපට නුහුරු බැවිනි.“අර පේන්නේ තොප්පිගල” බන්දුල එසේ කියන්නේ මීදුම අතර සැඟවෙමින් යන කඳු මුදුනක් පෙන්වමිනි.“මම අහලා තියෙන විදිහට ඔය කන්දට තොප්පිගල කියලා නම දාලා තියෙන්නෙත් ජේම්ස් ටේලර් මහත්තයා...”මිතුරු අබේසිංහ පවසන්නේ ඔහු දැන කියාගෙන ඇති තොරතුරු ය.“කවුද මේ ජේම්ස් ටේලර්” එදා ටේලර් හිද සිටි ගල් අසුනේ හිඳ මම මොහොතකට දෙනෙත් පියා ගතිමි.ඈතින් ඇසෙන්නේ අසු කූර ගැටෙන හඬකි. ඒ හඬ දැන් ළඟ ළඟම ඇසෙනවා වැනි ය. උස මහත පාංශු දේහ ධාරි මුහුණ පුරා රැවුල වවා ගත් කැනේඩියානු ජාතික ‍ජේම්ස් ටේලර් තේවත්ත මැද්දෙන් අසු පිට යමින් එහි සිරි නරඹනවා මට පෙනෙයි. තද සුළඟත් සමඟ විසිරී ගිය වැහි බිඳුවක් ගත දැවටෙයි. මම දෙනෙත් හැරිමි. අවට බැලිමි. ජේම්ස් ටේලර් පෙනෙන තෙක් මානයක නැත. එහෙත් මීට වසර සිය ගණනකට පෙර ඔහු විසින් ආරම්භ කළ ලූල්කඳුර තේවත්ත අදත් සරුසාරව වැඩෙන අයුරුත් රූස්ස ගහකොළින් පිරුණු පරිසරයත් ඈතින් දිස්වේ.එක්දහස් අටසිය තිස්පහේ මාර්තු මස විසිනව වනදා උපන් ජේම්ස් ලංකාවට පැමිණ ඇත්තේ වයස අවුරුදු දාහතක් තරම් වියේදී ය.ඔහුගේ උපන් බිම ස්කොට්ලන්තයයි. ඒ එක්දහස් අටසිය පනස් දෙක කාලයයි. ඒ කාලය වනවිට ලංකාවේ කෝපි වගාවට දිලීර රෝගයක් වැලඳීම නිසා එය වඳවී යාමට ලක්ව තිබූ යුගයක් විය. ජේම්ස් තමන් වැඩ කළ වත්තේ බලධාරීන්ට කෝපි වෙනුවට තේ වගා කිරීමට යෝජනා කළේ ය. එහෙත් ඔවුහු එයට විරුද්ධ වූහ. මිනිසුන් තලා පෙළා වැඩගත් මේ පාලකයන් සමඟ හිත් නොහොඳින් සිටි ජේම්ස් අත්හදා බැලීමක් ලෙස තේ වවන්නට හිතා ගත්තේ ය. ඔහු නාරන්හින්නට ආවේ ය. එය ලූල්කඳුර වතු යායේ ම කොටසක් වූයේ ය.ඇසෑම්වලින් ගෙනෙන ලද තේ ඇට ලූල්කඳුරේ වගා කළ ජේම්ස් දරුවන් හදා වඩා ගන්නවා සේ තේ වගාව ද පරිස්සමෙන් ආරක්ෂා කළේ ය. දින සති මාස අවුරුදු ගෙවී ගියේ ය.ජේම්ස් ටේලර් පළමුවරට තේ දලු නෙළා ගත්තේ ය. ඔහු ළඟ ඒ වනවිට කිසිදු යන්ත්‍ර සූත්‍රයක් නොතිබුණේ ය. ඔහු අව්වේ වේලාගත් තේ දලු කොටා අඹරා උසස් තත්ත්වයෙන් සකස් කර ගත්තේ ය. එක් දහස් නවසිය හැට නවයේදී ඔහු ප්‍රථම වරට තම නිෂ්පාදනය එංගලන්ත වෙළෙඳ පොළට යැව්වේය. ඒ තමන්ගේ නමින් නොව ‘සිලෝන් ටී’ යන වෙළෙඳ නාමයෙනි.“ජේම්ස් මහත්තයා ඒ කාලේ වවපු තේ අක්කර පහක් විතර අපේ මේ වත්තේ පහළ කොටසේ තවමත් බොහොම පරිස්සමට තියෙනවා. එකෙනුත් දලු නෙළා ගන්නවා. මේ ලූල්කඳුරවත්ත විතරක් හෙක්ටයාර් අනූ එකක් විශාලයි. මම තමයි මේ හරිය බලාගන්නේ. මම මේ වත්තේ අවුරුදු විසිහතරක් තිස්සේ ඉන්නවා. ජේම්ස් මහත්තයා කියන්නේ බොහෝ ම හොඳ කෙනෙක්ලු. මිනිස්සු තලා පෙළා වැඩ අරගෙන නැහැ. අපි අහලා තියෙනවා.එක්දහස් අටසිය අනූ දෙකේ මැයි මාසේ දෙවෙනිදා ‍ෙට්ලර් මහත්තය මැරුණම එතුමගෙ මිනිය මෙහෙ ඉඳලා මහයියාවට ගෙනිච්චලු. ඒ ගෙනිහිල්ලා තියෙන්නේ මිනිස්සු විසි හතර දෙනෙකුගේ කරපිටින්. උදේ 8 ට පටන් ගත්ත ගමන අවසන් වෙලා තියෙන්නේ හැන්දෑවේ හතර හමාරට. ටේලර් මහත්තයා රාත්තල් දෙසිය හතළිස් හයක් බරයිලු."ලෙච්චමන් රාජ් පවසන්නේ ලූල්කඳුර වතුයායේ සිටිය දී ඔහු අසා දැනගත් තොරතුරු ය.ලූල්කඳු‍ර වතුයායේ එක් පසෙක ඇත්තේ ටේලර් වතුර ගත් ළිඳ ය. තවත් තැනෙක ඇත්තේ ‍ටේලර්ගේ බංගලාවයි‍. කැඩී බිඳී ගිය ටේලර් බංගලාවේ අද ඉතිරිව ඇත්තේ උදුන සහිත කොටසක් පමණි. එදා අලංකාර බංගලාවක්ව තිබෙන්නට ඇතැයි සිතිය හැකි බිම් කඩ අද රෝස, ලිලී, කපුරු ආදී මල් පිරුණු මල් ගොමුවකි.තනිකඩයකු වූ ජේම්ස් ටේලර් තේ පඳුරු වලට ලූල්කඳුර වතුයායට මෙන් ම අවට පරිසරයට සොබා දහමට බොහෝ ඇලුම් කරන්නට ඇතැයි සිතෙන්නේ එහි වනවගාව ද තිබෙන බැවිනි. තේ පඳුරු නැති බිමෙහි ඇත්තේ රූස්ස ගහකොළ ය.අද ලූල්කඳුර වතුයාය අයත්ව ඇත්තේ ජනතා වතු සංවර්ධන මණ්ඩලයටයි. එක් දහස් අටසිය හැට හතේ සිට එක්දහස් අටසිය හැත්තෑ අට දක්වාම ලූල්කඳුර වතුයාය පාලනය කර ඇත්තේ විදේශිකයන් විසිනි. මෙහි මුල්ම සිංහල වතු අධිකාරිවරයා වන්නේ හුලංගමුව මහතා ය.උදෑසන සිට බොහෝ දහවල් වනතුරු ම අපි ලූල්කඳුර වතුයායේ එහෙටත් මෙහෙටත් ඇවිද්දෙමු. බොහෝ දුර බැහැර ප්‍රදේශවල සිට මෙන් ම විශ්ව විද්‍යාල විද්‍යාර්ථීහු පිරිසක් ද ලූල්කඳුර වතුයාය නැරඹීමට පැමිණ සිටියහ.තේවත්ත හැරුණු විට මේ මනරම් පරිසරය සිත සුවපත් කරන සුලුය.ඔබ දන්නවාද? තේ ගසක් නොකපා වැඩෙන්නට හැරියොත් එයට කුමක් වේවිද කියා තේ ගසක් ‍නොකපා වැ‍ෙඩන්නට හැරියොත් එය රූස්ස ගසක් වනු ඇත. මේ රූස්ස තේ ගස බැලීමට නම් ඔබ ලූල්කඳුර වතුයායට පැමිණිය යුතු ය.පේරාදෙණිය ගලහා දෙල්තොට හරහා ලූල්කඳුරට පැමිණෙන මගේදී වතුයාය පෙනෙන මානයෙන් ජේම්ස් ‍ටේලර් ගේ පිළිරුවක් ද මෑතකදී ඉදිකර ඇත්තේ ය.ප්‍රදේශ දෙකකට ‍උරුමකම් කියන ලූල්කඳුරේ පරිසරයෙන් සමුගෙන අපි යළිත් රිකිල්ලගස්කඩට එන්නට පිටත් වූයෙමු. ඈතින් තේවතු මැද්දෙන් ඉහළට ඉහළට පියාඹන සමනළයෝ පරිසරයට තවත් සොඳුරු බවක් එක්කරති.එදා ජේම්ස් ටේලර් විසින් තේ නිෂ්පාදනයට භාවිතා කරන ලද බොහෝ දේ අද ඇත්තේ හන්තානේ ඉදිකර ඇති කෞතුකාගාරයේ ය.විටෙක සුද්දා රටට අවැඩක් සිදු කළා යැයි කියන අපිට ජේම්ස් ටේලර් විසින් මෙරට ප්‍රධාන ආර්ථික භෝගය සකස්කර දුන්නේ යැයි කියන්නට සිදුවීම කොතරම් නම් අරුමයක් ද?ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403302</link>
    <topic>මැලේ­සි­යානු ගුවන් යානය අතු­රු­දන් වී සති තුනයි</topic>
    <author>සේමාලි කැල්ලපත</author>
    <content>මැලේ­සි­යානු ගුවන් යානය අතු­රු­දන් වී සති තුනයිනියමුවාගේ බිරිය දරුවන් සමඟ නිවෙසින් යෑම සියල්ලට හේතු වුණා?මැලේසියානු ගුවන් යානය අතුරුදන්වී කිසිම තොරතුරක් නොමැතිව දින සති ගෙවී යද්දී යානයේ ප්‍රධාන ගුවන් නියමු සහාරී අහමඩ් ෂා දෙසට කාගේත් සැකය යොමුවන්නට විය. මේ බව තවත් සනාථ කරමින් නියමුවාගේ අයහපත් මානසික තත්ත්වය පිළිබඳව පසුගිය දා ඔහුගේ ළබැඳි මිතුරෙක් අදහස් පළ කළේය. එම මිතුරා ද ගුවන් නියමුවෙකි. අහමඩ් ෂා සිය පවුල කැඩී බිඳී විසිරී යෑම නිසා දැඩි මානසික පසුතැවිල්ලකින් යුතුව සිටි බව ඔහු පවසයි.අහමඩ් ෂා ගේ බිරිය සහ දරුවන් ඔවුන් එතෙක් එක්ව විසූ නිවෙසින් පිටමං වීමට ගත් තීරණයත් සමඟ අහමඩ් ෂා මේ ගුවන් ගමන සිය අවසන් ගමන ලෙස තෝරා ගන්නට ඇතැයි අහමඩ් ෂාගේ මේ දිගුකාලීන ගුවන් නියමු මිතුරා පවසා තිබිණ.පවුල් ප්‍රශ්න නිසා විකල් වූ මනසින් යුක්ත වූ අහමඩ් ෂා ඒ මොහොතේ ගුවන් යානයක් පැදවීමට තරම් සුදුසු මානසික සුවයකින් නොසිටි බව ද හෙතෙම පවසයි. යානයේ කාර්ය මණ්ඩලය හෝ මඟීන් සියල්ල අවසන් වනතුරු සිදුවූයේ කුමක්දැයි යන්න නොදැන සිටි බවට කිසිම සැකයක් නොමැති බව ද ඔහු සඳහන් කරයි.“මං වෛද්‍යවරයකු නොවූවත් අහමඩ් ෂා සිටි මානසික තත්ත්වය අනුව ඔහු ගුවන් යානයක් පැදවීමට තරම් සුදුසු මානසික තත්ත්වයක නොසිටි බව සහතිකයි. වෙනත් ගැහැනියක හා සබඳකම් පවත්වමින් සිටියත් ඔහුගේ බිරිය ඔවුන්ගේ පවුලේ නිවෙසින් නික්ම යෑමට ගත් තීරණයෙන් අහමඩ් ෂා කම්පාවට පත්ව සිටියා” යනුවෙන් මේ මිතුරා පවසා තිබිණ.මෙනිසා අහමඩ් ෂා දැඩි අවදානමක් සහිත මේ පියවර ගන්නට ඇතැයි හෙතෙම පවසයි.යානයේ නියමු කුටියෙන් අවසන් වරට නිකුත් වූ “සියල්ල හරි. සුබ රාත්‍රියක්” යන වදනින් පසු යානය එක්වරම පොළොවේ සිට අඩි 43000 සහ 45000 අතර උසකින් ධාවනය වීම පිළිබඳ හද කලඹන පුවත කන වැකීමත් සමඟ අහමඩ් ෂා ගේ ගුවන් නියමු මිතුරා මේ තොරතුර හෙළිකර ඇත්තේය.යානය යළි පහතට ගැනීමට පෙර පොළොවේ සිට ඉහත දැක්වූ අඩි 43000 - 45000 අතර උස මට්ටමේ මිනිත්තු 23 ක් තිස්සේ ධාවනය වී ඇති බව ද හෙළි වී තිබේ. මෙවැනි තත්ත්වයකදී සාමාන්‍යයෙන් මිනිත්තු 12 කට පසු යානයේ ඇතුළත ඔක්සිජන් ප්‍රමාණය අහවර වන බව ගුවන් යානා විශේෂඥයෝ පවසති. එවිට මගීන් සිහි විසඥ තත්ත්වයට පත්වන බව ද ඔවුහු කියති.මැලේසියානු ගුවන් යානය අතුරුදන් වූ මාර්තු 08 වැනිදායින් පසු දිගින් දිගටම ලොව පුරා රටවල් එය සෙවීමේ උත්සාහයක නිරත විය. උඩු ගුවන් ගත කර ඇති චන්ද්‍රිකාවලට හසුවූ යානයේ යැයි කිව හැකි සුන්බුන්වල චන්ද්‍රිකා ඡායාරූප ද විය. ඒ අතරට එක්වන අලුත්ම චන්ද්‍රිකා ඡායාරූප වන්නේ පසුගිය දෙදින ඇතුළත ප්‍රංස චන්ද්‍රිකාවක් මඟින් ලබාගත් සුන්බුන්වල ඡායාරූපය. එම ඡායාරූපවලින් දකුණු ඉන්දියානු මුහුදේ පාවෙන සුන්බුන් කොටස් 122 ක් පෙන්නුම් කළේය. මේ ගන සුන්බුන් ප්‍රමාණයෙන් මීටරයේ සිට මීටර් 23 දක්වා දිගින් යුතු කැබලි වේ. ඉන් ඇතැම් සුන්බුන් දීප්තිමත් පැහැයකින් යුතු බව වාර්තා වේ. එහෙත් බලධාරීන් මේ වන තෙක්ම අනෙක් ඡායාරූප මෙන් මේවා ද අතුරුදන් යානයේ සුන්බුන් බවට සනාථ කර නොමැත. මෑතකදී ප්‍රංස චන්ද්‍රිකාව ලබාගත් ඡායාරූප යානයේ සුන්බුන් යැයි උපකල්පනය කළ සිවුවැනි ඡායාරූප ගොන්න වේ.මේ වෙද්දී ඇමෙරිකානු, ඕස්ට්‍රේලියානු, නවසීලන්ත, චීන, ජපාන හා දකුණු කොරියානු ගුවන් යානා 12 ක් ඔස්ට්‍රේලියාවේ පර්ත් නගරයට නිරිත දිගින් පිහිටි දකුණු ඉන්දියානු මුහුද පීරමින් යානයේ සුන්බුන් සෙවීමේ නිරතව සිටී. චණ්ඩ මුහුදු රළ හා සුළඟින් ද මීදුමින් ද පිරි ඉතා ගැඹුරු හුදෙකලා මුහුදු ප්‍රදේශයක් වන මේ මුහුදු ප්‍රදේශය නාවිකයන් විසින් හඳුන්වනු ලබනුයේ ‘Roaring Forties’ ලෙසිනි. අයහපත් කාලගුණය නිසා සෙවීම් කටයුතුවල නිරත ගුවන් යානා හා නැව්වලට වරින්වර ඒ කටයුතු නවතා දැමීමට සිදුවිය. ඉදිරි දින කීපයේ ද මුහුද තවත් රළු වෙතැයි කාලගුණ අනාවැකි පළ කෙරෙන අතර එනිසා සෙවීම් කටයුතුවලට බාධා එල්ල වෙතැයි අනුමාන කෙරේ.කෙසේ වෙතත් පසුගිය දා ප්‍රංස චන්ද්‍රිකාව විසින් අලුතින් ම එවනු ලැබු චන්ද්‍රිකා ඡායාරූප අනුව මුහුදේ සෙවීම් කටයුතු තවත් සැතපුම් කීපයකින් පටු කිරීමට හැකිවී තිබේ. ගුවන් යානා විශේෂඥයෝ මේ වෙද්දී යානයේ කළු පෙට්ටිය සොයා ගැනීමේ අපේක්ෂා අත්හරිමින් සිටිති. එයට හේතු වී ඇත්තේ එහි බැටරියේ ආයු කාලය නිමා වෙමින් පැවතීමත් සමඟ ඉන් සංඥා නිකුත් වීම ඇනහිටීමය.යානයේ සුන්බුන් යැයි කිව හැකි චන්ද්‍රිකා ඡායාරූප හමුවීමත් සමඟ යානයේ ගමන් ගත් මගීන්ගේ නෑදෑයෝ පර්ත් නුවර කරා පැමිණෙමින් සිටිති. ඔස්ට්‍රේලියානු රජය ඔවුන් සඳහා පහසුකම් සැලසීමට පියවර ගෙන තිබේ. ඒ අතර ම එලෙස පැමිණෙන ඥාතීන්ට ආහාරපාන හා නවාතැන් පහසුකම් සැපයීමට බොහෝ දෙනා ස්වේච්ඡාවෙන් ඉදිරිපත්ව සිටිති. අතුරුදන් යානය දකුණු ඉන්දියානු මුහුදට කඩා වැටී ඇතැයි මැලේසියානු රජය මඟින් ප්‍රකාශයට පත් කිරීමත් සමඟ යානයේ මගීන්ගේ ඥාතීහු විලාප දෙමින් හඬා වැටුණු අතර ඇතැමෙක් මැලේසියානු රජයට දෝෂාරෝපණය කළහ. තවත් සමහරෙක් මැලේසියානු ගුවන් සමාගමට හා යානය නිපදවූ බෝයිං සමාගමටත් එරෙහිව නඩු මඟට බැසීමට සූදානම් වෙති.යානය අතුරුදන් වීමට හේතු වශයෙන් ප්‍රසිද්ධියේ හෙළි කළ නොහැකි අභිරහස් කරුණු කීපයක් ඇතැයි මැලේසියාව පවසයි. මේ හෙළි කළ නොහැකි කරුණු අතර රේඩාර් දත්ත, ගුවන් තොටුපොළ ආරක්ෂක වාර්තා සහ ගුවන් යානා මෙහෙයුම් පාලන දත්ත ද වෙයි. පසුගිය දා චීනයේ බීජිං නුවර දී මැලේසියානු ඉහළ පෙළේ ගුවන් යානා විශේෂඥයන් පස්දෙනකු ගෙන් සැදුම් ලත් කණ්ඩායමක් විසින් මගීන්ගේ ඥාතීන්ට මේ බව දැනුම් දීමත් සමඟ ඥාතීන් කුපිත වූ බව වාර්තා විය. දින 5 කට වරක් යානය පිළිබඳව ඥාතීන් දැනුම්වත් කරන බවට ද එම කණ්ඩායම ඥාතීන්ට පවසා තිබේ. ඇන්ඩෘ නාරි අතුරුදන් යානයේ ප්‍රධාන ගුවන් සේවකයාය. යානය අතුරුදන්වූ පුවත මාර්තු 08 වැනිදා ප්‍රචාරය වීමත් සමඟ ඔහුගේ දියණිය හද කකියවන පණිවුඩ රැසක් අන්තර්ජාලයට මුදාහැර තිබේ. ලෝකයේ නන් දෙසින් ඇය හා ශෝකය බෙදා ගනිමින් ඇය ධෛර්යවත් කරමින් ඇයට ලැබී ඇති පිළිතුරු දහස් ගණනකි.“දෙවියනේ! මේ ලෝකේ මට ඕනෑ කරන එකම දේ මගේ ඩැඩී. වෙන කිසිවක් නොවෙයි මගේ ඩැඩී. මට මගේ ඩැඩී ආපහු ඕනෑ” යනුවෙන් ඒ දියණිය සිය ට්විටර් වෙබ් අඩවියට ලියා තිබුණාය.මේ කුඩා දියණිය ප්‍රාතිහාර්යක් සිදුවී තම පියා නිවෙසට එනතුරු තවමත් බලා සිටින්නීය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403303</link>
    <topic>වසර 30,000 පැරැණි වෛරසයක් සොයා ගැනේ!</topic>
    <author>රෝහණ ආර්යරත්න</author>
    <content>වසර 30,000 පැරැණි වෛරසයක් සොයා ගැනේ!වෛරසයට පණ දීමලෝක විනාශයද?ග්‍රීක පුරාවෘත්තවල සඳහන් වන ලෝකයට ලෙඩ රෝග ගෙන එන ලද්දේ “පැන්ඩෝරාගේ පෙට්ටිය” (Pandora's Box) නමැති දෙයකිනි. මිනිසා විසින් එය විවෘත කිරීම නිසා ලෙඩ රෝග මොලොවට ඇතුළු වූ බව කියනු ලැබේ.වසර 30,000 පමණ කාල පරාසයක් අඩි 98ක් ගැඹුරු අයිස් තට්ටුවකින් වැසී අතුරුදන්ව තිබූ වෛරසයක් විද්‍යාඥයින් විසින් නැවත පණගැන්වීමට උත්සාහ දැරීම ලෝක විනාශයට අතවැනීමක් ලෙස බොහෝ දෙනා විසින් අනතුරු හඟවා ඇත.විද්‍යාඥයින් තුළ කැකෑරෙන කුතුහලය නිසා ජනතාවට කරදර රැසකට මුහුණ දීමට සිදුවේදෝයි ඔවුහු මත පළ කරති.“පිතොවයිරස් සයිබෙරිකම්” නම් වූ විද්‍යාත්මක නමින් හඳුන්වනු මේ සයිබීරියානු වෛරසය නැ‍ඟෙනහිර සයිබීරියානු මුහුද අසල පිහිටි චුකොට්කා ප්‍රදේශයේ ඝන අයිස් තට්ටුවකින් වැසී තිබී සොයා ගෙන ඇත.දැනට වසර දහයකට පමණ පෙර සොයාගනු ලැබු යෝධ වෛරස් ගනයට අයත් මෙම වෛරසය දිගින් මයික්‍රෝමීටර් 1.5 වන්නේය. (මයික්‍රොමීටරයක් යනු මීටරයකින් දශ ලක්ෂ ප්‍රමාණයක්) එය දැනට සොයාගෙන ඇති ‍යෝධ වෛරසවලින් විශාලතම එක බව ද හෙළිවේ.මෙසේ වසර 30,000ක් තිස්සේ අයිස් තට්ටුවක් යට සැඟවී තිබූ මේ වෛරසය සොයා ගනු ලැබුවේ ප්‍රංසයේ මර්සෙයි විශ්වවිද්‍යාලයේ විද්‍යාත්මක පර්යේෂණ මධ්‍යස්ථානයේ සේවයේ නියුතු විද්‍යාඥයින් පිරිසක් විසිනි.මේ වෛරසය මානවයාට හානිකර නොමැති බව විද්‍යාඥයින් පවසන අතර ඇමීබාවන් විනාශ කිරීම ඉන් සිදුවන බැව් පවසයි. එසේම මෙය නව වෛරස් වර්ගයක් බව ද ඔවුහු පවසති.මේ ලෙස වෛරස රැසක් මෙසේ අයිස් තට්ටුවලින් වැසී තිබිය හැකැයි විද්‍යාඥ මතය වේ. ඒවා මිනිසුන්ට අහිතකර විය හැකි බව ද පැවසේ.ගෝලීය උෂ්ණත්වය (Global warming) හා කාර්මික අවශ්‍යතා වෙනුවෙන් ධ්‍රැව එළිපෙහෙළි කිරීම නිසා අයිස් තට්ටුව දියවී යෑමෙන් මෙසේ සැඟවී තිබූ වෛරස් රැසක් ලෝකයට ඇතුළු විය හැකි බවත් එය විනාශයක් කරා ලෝකය ඇදගෙන යෑමට හේතුවන වට්ටෝරුවක් විය හැකි බවත් මෙම තත්ත්වය පිළිබඳ අධ්‍යයනයක් කළ ප්‍රංස ජාතික මහාචාර්ය වරයෙකු වූ ජාන් මිචෙල් ක්ලාවරි ප්‍රකාශ කර ඇත.ඔහු පවසන අන්දමට පැරැණි වසූරිය වෛරසයක් මේ අයුරින් යළි පණ ආවොත් භයානක ඉරණමක‍ට මුහුණ දීමට ලෝක ප්‍රජාවට සිදුවනු ඇත.බොහෝ කාලයක් කල් තබා ගත හැකි මේ ආකාරයේ වෛරස අතුරින් දරුණු වෛරස පැතිර යෑම සිදුවුවහොත් ලෝක විනාශය පවා සිදුවීම ‍නොවැළැක්විය හැකි බව ද පැවසේ.දැනටමත් උතුරු හා දකුණු ධ්‍රැවවල අයිස් දියවෙමින් ඇතැම් රටවල් ගිල ගැනීමේ තර්ජනයක් පවතින බව හෙළිවී ඇති අතර ඒ අතරට අයිස් තට්ටුවෙන් සැඟවී ගොස් තිබූ වෛරස යළිත් පණ ලද හොත් කුමකින් කුමක් වේදැයි සිතාගැනීමට පවා අපහසු වන්නේය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403304</link>
    <topic>පුංචි අම්මාගේ සැර දැක්කම ඒ මනුස්සයා මේ පැත්ත පළාතේ පස් පාගන එකක් නෑ</topic>
    <author/>
    <content>පුංචි අම්මාගේ සැර දැක්කම ඒ මනුස්සයා මේ පැත්ත පළාතේ පස් පාගන එකක් නෑසුළඟේ සැලෙන රැළි සාය අතකින් තද කරගත් ගෝතමී යතුරුපැදිය දෙස රවා බැලුවාය. මඟ හරස් කරමින් සරදම් කරන්නේ කවුරුන්දැයි කුකුසක් පහළ වූයෙන් නදී විමසිලිමත් බැල්මක් හෙළුවාය. හිස් ආවරණය ඉවත් කළ ආගන්තුකයා සිනාවක් පෑවේය.“මනමාලයා?” නදී විමතියෙන් තොල් මතුළා ය.“ගෝතමී..”ඔහුගේ හඬ හැඟීම්බරය. ‍ගෝතමී නොරුස්නා බැල්මක් හෙළුවාය.“යාළුවෙක් හම්බ වෙන්න ආවා”ඒ බැල්මෙන් දුර්මුඛ වූ අතුල බැගෑබර හඬින් කීවේය.“ඉතිං මට මොකද..?”නදී සිනාව මැඬගත්තාය.“මේ ඔයාගෙ අක්කාගෙ දුව නේද?යි ඔහු ඇය දෙස බලමින් ඇසුවේය.“මෙහෙ කොහෙද ඔයාගෙ යාළුවෝ..?”ගෝතමී පිළිතුරක් වෙනුවට ප්‍රශ්නයක් ම ඇසුවාය.“ලංකාව හුඟක් පුංචි රටක්නෙ ‍ගෝතමී...”“ලංකාවේ දිග පළල ගැන නෙමේ මම ඇහුවෙ..”නදී හෙමින් සීරුවේ ඉදිරියට ඇවිදගෙන ගියාය. පුංචි අම්මාගේ කර්කශ වදනින් හෙම්බත් වන මනමාලයා පිළිබඳව හටගන්නා දයාව හේතුකොටගෙන වරක් දෙවරක් හැරී බැලුවාය. මැදි විය පසු කළ ද ප්‍රසන්න පෙනුමැති පාසල් ගුරුවරයා ප්‍රිය කළ ඇය රහසින් තැවුණාය.“..පුංචි අම්මගෙ සැර දැක්කම ඒ මනුස්සයා ආයිත් නම් මේ පැත්ත පළාතේ එන එකක් නෑ... අපරාදෙ..”ගෝතමී ද ගෙල දිගු කරමින් සෙමින් පිය නඟන යුවතිය දෙස බැලුවාය.“නදී..යි ඇය කෝපයෙන් හඬගෑවාය.ඇගේ උච්ච ස්වරය සිහිලැල් සුළඟේ පාව ගියා පමණි. නදී එක්වරම නැවතුණාය. ඇය ‍ගෝතමීට අවනත වූවා නොවේ. ඇගේ අවධානය මුළුමනින්ම පැහැර ගත්තේ වැව් ඉවුරේ සිටි තරුණයෙකි. දිය සිඳී යමින් තිබූ වැවෙහි යාම්තම් වළලුකර තෙමන දියෙහි ඔහු කුමක් කරන්නේද? සැඳෑ හිරු කිරණ පතිතව බබළන කාලවර්ණ සිරුර දෙස ඇය ඇසිපිය නොහෙළා බලා සිටියාය.“මාළු අල්ලනවාද..? මල් කඩනවාද?යි ඇය තොල් මතුළාය.ඒ අනුමාන සදොස් බව තහවුරු කරමින් ඔහු කිසිවක් උරයකට දමයි.“මට මොකද මොනා කළත්...යි නොතකා සිටින්නට තැත් කළ ද ඇගේ දෑස කොතෙකුත් දිව යන්නේ ඔහු වෙතය.“නදී..”ගෝතමීගේ රළු හඬ ඇගේ දෙකන රිදවයි.“මොකද කන් ඇහෙන් නැද්ද?”හැරී බැලූ යුවතිය දුටුවේ කෝපයෙන් පුපුරු ගසන පුංචි අම්මාය.“නෑ ඉතිං ඔය දෙන්නට කතා කරන්න දීලා මං ඔහේ හිමීට ඇවිදගෙන ආවාÓයි කී නදී සිනාවක් පෑවාය.“මොන දෙන්නට ද? මොනව කතා කරන්නද? අනිත් එක ඔයා ඔය ඇවිදිනවද? ගල්ගැහිල බලන් ඉන්නවනෙ අර කොල්ලෙක් දිහා”නදීගේ මුහුණ රත්පැහැ ගැනිණ. යතුරුපැදිය තල්ලු කරගෙන එමින් සිටි අතුල හඬනඟා හිනැහුණේය.“න්..නෑ පුංචි අම්මේ.. ම..මං බැලුවෙ මොකද කරන්නෙ කියල..”“ඒ ළමයා කිරිමැටි හොයනවා..”නොසැලකිලිමත් ලෙස කී ගෝතමී දෙතොල උල් කර හූ හඬක් නැඟුවාය. එවැන්නක් අපේක්ෂා නොකළ නදී මෙන්ම අතුල ද පුදුම‍යට පත්ව ඔවුනොවුන් දෙස බැලුවෝය.තරුණයා උඩුකය ඔසවා විමසිලිමත් බැල්මක් හෙළුවේය.“ගීත්...”ගෝතමී කෑගැසුවේ කෙළිලොල් කෙල්ලක මෙනි.“ගීත්..?” නදී මුවින් නොව සිතින් මිමිණුවාය.“ගීත්..!”ඇසෙන නෑසෙන හඬින් කොඳුළ ඇය “ලස්සන නමක්” යි සතුටු වූවාය.“මේ වගේ පුංචි ගමක ඒ වගේ නමක්..යි පුදුමයට ද පත්වූවාය.අතක් ඔසවා ගෝතමීට ආචාර කළ තරුණයා නැවතත් සිය කාරියේ නියැළුණේය.“මොකටද ගෝතමී ඒ යෝධයට කිරිමැටි..?” යි කුකුසින් ප්‍රශ්න කළේ අතුලයි.“එයාගෙන්ම අහගන්නÓයි කී ගෝතමී පයක් පෙරට තැබුවාය.“අනේ පුංචි අම්මේ ඔච්චර නපුරු?” නදී නෝක්කාඩු කීවාය.“ඒක නේන්නං... බලන්නකො දූ ඔහොමත් නපුරු වෙනවද කෙල්ලෙක් කොල්ලෙකුට..?”ගෝතමී ආපසු හැරුණාය.“කොල්ලෙක්...? මොන ‍කොල්ලෙක්ද? හිතාගෙන ඉන්නෙ කොල්ලෙක් කියලද? අනේ පව්...”ඇගේ සරදම් හඬත් සිනාවත් ගණනකට නොගත් ඔහු සෙනෙහෙබර බැල්මක් හෙළුවේය.“තට්ටෙත් පෑදිලා.. බඩත් ඇවිල්ලා... මෙහෙමත් කොල්ලො ඉන්නවනෙ නදී රටේ ලෝකේ..?”අතුල දෙස විමසිලිමත් බැල්මක් හෙළූ ගෝතමී මුව ඇද කළාය.“හරි.. හරි.. අපි කොල්ලො කෙල්ලො නෙමෙයි තමා... ඒ වුණාට අපිට බැරිකමක් නෑනෙ කසාද බඳින්ඩ..”ඇගේ දෑස පුළුල්ව විමතිය අරක් ගත්තේය.“ඒ කියන්නේ ඔයා කැමතියි මාව කසාද බඳින්ඩ?”ඔහු හිස සැලුවේය. නදී ප්‍රීතියෙන් පිරී පිම්බී ගියාය. සිනාව සඟවාගන්නට වෑයම් නොකළ ඇය අතුල දෙස බැලුවාය.“මං නං හිතන්නෑ මං වගේ ගෑනියෙක් කසාද බැඳගන්ඩ මේ ලෝකේ කිසිම මිනිහෙක් කැමති වෙයි කියල”“ඔයා ටිකක් සැරයි තමා.. ඒ වුණාට ‍කොච්චර සැර වුණත් මිනිස්සු ලුණුමිරිස් කොච්චි සම්බෝල කන්න කැමැතියිනෙ...”“මො.. මොනවා... එතකොට තමුසෙට මාව ලුණුමිරිස් තලියක් ද...? කොච්චි සම්බෝලයක් ද?යි ඇසූ ‍ගෝතමී අතක් දිගු කළාය. ඇය ඔහුට පහර දෙනු ඇතැයි බියපත් වූ නදී පෙරට පැන්නාය.“අනේ එපා පුංචි අම්මේ” ගෝතමී ඇය දෙස රවා බැලුවාය.“පිරිමි හරි කැමතියි ගෑනුන්ව පාච්චල් කරන්න..”අතුල සිනාවක් පෑවේය. අභියෝගාත්මක බැල්මක් හෙළුවේය.“වැඩි කල් අරින්නැතුව අපි කසාද බඳිමු ගෝතමී..”සුළඟේ සර සරය පවා මොහොතකට ගොළුව ගියාක් මෙනි. නිල් අහසේ පියාසර කරන උකුස්සෝ ද නිසලව ගල් ගැසී ගියේ යැයි නදීට සිතිණි.නිරුත්තර වූ ගෝතමී පය ඉක්මන් කළාය. ඇගේ දෑසට කඳුළු නැඟිණ. ඒ කෝපයෙන් ඉනූ කඳුළකැයි සිතන්නට ඇය වෑයම් කළාය.නදී වටපිට බැලුවාය. ගෝතමී සමඟ එක්වන්නට පෙර අර කාලවර්ණ තරුණයා දැකගන්නට ඇයට උවමනා විය. එහෙත් ඔහු වැව් ඉවුරේ දක්නට නොලැබිණ. බයිසිකලයක් පැද යන්නෙකුගේ සේයාව දකිමින් ඇය සුසුමක් හෙළුවා ය. ඒ ඔහු විය හැකිය.“ගීත්..යි කෑගැසීමේ උවමනාවෙන් සැලෙන දෙතොල තරයේ පියාගත් ඇය අතුල දෙස බැලුවාය.“යන්න යන්න.. නැත්තං පුංචි අම්මා දෙයි පාර දෝණියැන්දට...”“බාප්පා ගෙදර එන්නෙ නැද්ද?”හිස ඇල කරමින් ඇය කතා කළ අවිහිංසක ලීලාව ඔහුගේ සිත් ගත්තේය. ‘බාප්පා'යි ඇමතීමෙන් ඇය තමා පිළිගන්නා ලදැයි යන හැඟීම ඔහුට මහත් ප්‍රීතියකි.“නෑ.. මං වෙන දවසක එන්නම්. කොහොමටත් දැං ආවත් ඔයාගෙ පුංචි අම්මා මා එක්ක කතා කරන එකක් නෑ..යි කී ඔහු හිනැහුණේය. ඇය හිස සැළුවාය.ඔහු යතුරු පැදියට නැඟුණේය.“අත්තම්මා නම් තේ හදාගෙන බලන් ඇති..”“අනේ ‍ඔව්.. ඔය දෝණියන්දැ වගේ නෙමේ උන්දෑ බොහොම ගුණයහපත් මනුස්සයා...යි හඬ නැඟෙන සේ කී අතුල ඉඟිමැරුවේය. අතකින් කට වසාගත් නදී දිව යන්නට වූයේ හිනැහෙමිනි. රැවුමකින් සංග්‍රහ කරන්නට උවමනා වූ නමුදු ගෝතමී හිස ගස්සා තවත් යුහුසුළු වූවාය.තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403305</link>
    <topic>දානයක් දී බාරය නිදහස් කරන්න ඉඩ නොදුන් වරදට භූතයෙක් වී දඬුවම් කරයි</topic>
    <author>මතුගම මහින්ද විජේතිලක</author>
    <content>දානයක් දී බාරය නිදහස් කරන්න ඉඩ නොදුන් වරදට භූතයෙක් වී දඬුවම් කරයිජයනි කොළඹට නුදුරුව පදිංචි හතළිස් හැවිරිදි දෙදරු මවකි. ගණකාධිකාරිවරියකි. ඇගේ ස්වාමි පුරුෂයා සේසිරි ප්‍රසිද්ධ සමාගමක අධ්‍යක්ෂවරයෙකි. උසස් යැයි සම්මත සමාජයේ ජීවත්වන ඉංග්‍රීසි කතා කරන, ඉංග්‍රීසියෙන් ම, ජිවත් වන සිංහල පවුලකි, ඇඳුම පැලඳුම ද එසේ ම ය. “ඩෙනිම්” සංස්කෘතියේ ය.දැනට වසරක පමණ කාලයක සිට ජයනි යක්ෂාරූඪ වී ගෙදර යකා නටන්නට වූවාය. සැමියා ගණන් ගත්තේ නැත. ඇස් ගෙඩි උළුප්පා ගෙන කොණ්ඩය සපා ගෙන සැමියාට පහර දෙන්නට පන්නා ගෙන යයි. “තොගෙන් පළිගන්නවා, තෝ මරනවා” කියා පහර දෙන්නීය. සේසිරි බංගලාව වටේ පණ බේරාගන්නට දුවන හැටි අහිංසක දරු දෙදෙනා බලා සිටිති. දරුවන්ට නම් කරදරයක් හිරිහැරයක් නැත. ධනාත්මක චින්තනය දේශනා කරන විට අශ්වයෙකු සේ හිස කෙළින් කැර ගෙන සිටින ඔහුට දැන් මේ ගෙදර ජීවත්ව සිටින්නට සිදු වී ඇත්තේ හිස පහත් කැරගෙනය.බිරිය මනෝ වෛද්‍යවරුන් වෙත ඉදිරිපත් කොට ප්‍රතිකාර ලබාදුන් නමුත් සුවයක් වූයේ නැත. රහසිගතව ඈත ප්‍රදේශවලින් ඇදුරන් ගෙන්වා තොවිල් කළත් වැඩක් වූයේ නැත. අවසානයේ ධනාත්මක චින්තනය පහළ වූයේ “සිළුමිණ” තුළිනි. මේ ‘පියවි ඇසින් ඔබ්බට’ විශේෂාංගයේ සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය සොයා ගෙන ගියහ.පළමු දිනයේ ආධ්‍යාත්මීය උපදේශකවරයා ශක්ති කිරණ එල්ල කරන විට කිසිඳු වෙනසක් සිදු වූයේ නැත. ඔවුන් තුළින් මතුවන, ඔවුන්ට ස්වභාවිකව ඇති අහංකාර මානය පමණක් පැහැදිලි විය. ගවේෂකවරයා වෙනසක් නොපෙන්වා දින විසි එකක් ගමේ පන්සලේ බෝධි පූජා පවත්වා එන්නැයි උපදෙස් දුන්නේය. බෝධි පූජා පවත්වන්නට පැමිණි පිරිස් ඉවත්ව යන තුරු බලා සිට බෝධි පූජාව පැවැත්වූහ. තුන් වැනි දිනයේ රාත්‍රී 11.30 ට පමණ ගවේෂකවරයා ගේ දුරකථනය නාද විය. එහා කෙළවරේ සේසිරිය. ඔහු හඬා වැටෙමින් “අනේ! මහත්තයෝ මට උදව් කරන්න. තෝ ආවොත් මරනවා කියා ගෙන නෝනා පිහියත් අරගෙන නාන කාමරයට ගිහින් දොර වහගත්තා. අනේ! මොනවා කර ගනීවි ද දන්නේ නෑ” යි කීවේය.ඔහුට වතුර වීදුරුවක් අතට ගන්නැයි උපදෙස් දුන් ගවේෂකවරයා මෛත්‍රී කිරණ ශක්තිය ආශීර්වාදයෙන් නිකුත් කළේය. කෙසේ හෝ එයින් වතුර ටිකක් බිරියගේ මුහුණට ඉස ටිකක් පොවන්නැයි කීවේය. ඒ සමඟ ම බිරිය නාන කාමරයෙන් පිටතට ආවාය. සේසිරි පැන් ටිකක් මුහුණට ඉස්සේය. පැන් ටිකක් බොන්නට දුන්නේය. ඇය කැමැත්තෙන් ම බීවාය. ඉන් පසු නිශ්ශබ්දව නින්දට ගියා ය.දෙවැනි දිනයේ පැමිණි විට ගවේෂකවරයා ඉදිරියේ ජයනී හූ කියන්නටත් කෑ ගසන්නටත් වූවාය. නැවතත් දින හතක් බෝධි පූජා පවත්වන ලෙස උපදෙස් දී සිත ඒකාග්‍ර වන ලෙසටත් සන්සුන් වන ලෙසටත් එහි දී ඉටු කළ යුතු පිළිවෙත් පැහැදිලි කොට දුන්නේය.ඊළඟට පැමිණි දිනයේ ජයනි පැවසුවේ රාත්‍රියට නින්දේ දී හීනෙන් දේවරූප පෙනෙන්නට වූ බව ය. එහි දී ගවේෂකවරයා මේ යුවළ සමඟ සාකච්ඡා කළේය. දෙවියන්ට සම්බන්ධ යමක් සිදු වී ඇත්දැයි ඔවුන්ගෙන් විමසීය.“ඔව් මහත්මයා මීට අවුරුදු දෙකකට කලින් මගේ දුවට ඩෙංගු උණ හැදුණා. දුවට එතකොට වයස අවුරුදු එකොළහයි, දුව මාරාන්තික තත්ත්වයට පත්වුණා. වෛද්‍යවරුන් කිව්වා “දැන් නම් අඩමානයි, ආගම දහම පැත්තේ දේවල්වත් දැන් කරන්න” කියලා. මම නවගමුවෙ පත්තිනි දේවාලයට ගිහින් පත්තින මෑණියන්ට බාරයක් වුණා “මගේ දුව සනීප කර දෙන්න. දුවත් එක්කම ඇවිත් බාරය ඔප්පු කරනවා” කියලා. ඒ වගේ ම මගේ දුව සනීප වුණා. වෛද්‍යවරු බැහැ කියපු ලෙඩා සනීප වුණේ හාස්කමකින් කියලා මට සම්පූර්ණයෙන් ම විශ්වාසයි.“මට වුවමනා වුණා කිරි අම්මාවරුන්ගේ දානයක් දීලා බාරය නිදහස් කරන්න, ඒත් මහත්තයා ඒකට ඉඩ දුන්නේ නෑ, “ඔය දේවල් මනෝ විකාර, දෙය්යෝ යක්ෂ භූතයෝ කියලා දෙයක් නෑ” කියලා කිව්වා. මෙයා ධනාත්මක චින්තනය පිළිගත්ත කෙනෙක්. ධනාත්මක චින්තනය පිළිගන්නවා විතරක් නෙවෙයි අනිත් අයට දේශනත් තියෙනවා. මෙයාගෙ යාළුවොත් ඒ වගේ අය. ඉතින් මට ඒ බාරය ඔප්පු කරන්න බැරි වුණා. මට නම් තදින්ම විශ්වාසයි දුව සනීප වුණේ දේවාශීර්වාදයෙන් කියලා. නැත්නම් වෛද්‍යවරුන් බැහැ කියපු ලෙඩා සනීප වුණේ කොහොම ද?”“ඊට පස්සෙ මම රෑට හීනෙන් බය වෙන්න පටන් ගත්තා. දේව රූප පෙනෙන්න පටන් ගත්තා. මම හරි ම හිතේ අමාරුවෙන් හිටියේ බාරය ඔප්පු කර ගන්න බැරිවීම ගැන. වෛද්‍යවරු පවා කීවා ආගම දහමේ කටයුතු කරලා බලන්න කියලා. මෙයාගෙ ධනාත්මක චින්තනයෙන් සනීප කරන්නත් බැරිවුණා. අන්තිමට මෙයාත් හීනෙන් බය වෙන්න පටන් ගත්තා. මම හීනෙන් බය වුණේ මගේ යටි හිතේ පැවතුණු දේ නිසයි කියලා මෙයා මට කිව්වා. ඊට පස්සේ මෙයත් බය වෙන්න පටන් ගත්තා. මම ඇහුවා මම බය වුණේ යටි හිතේ තිබුණු දේට. ඔයා බය වෙන්නේ මොකද? කියලා.”“ඊට පස්සෙ මෙයා මට මනෝ වෛද්‍ය ප්‍රතිකාර අරගෙන දුන්නා. ඒවායෙන් ප්‍රතිඵලයක් නැතිවුණාම හොරෙන් හොරෙන් තොවිල් කළා. හොරෙන් කළේ ධනාත්මක චින්න යාළුවන්ට ආරංචි වෙයි ද කියලා. ඒවායෙනුත් බැරි තැන තමයි මහත්තයාව හොයා ගෙන ආවේ” යි මුළු විස්තරය ම කීවාය.“දැන් එහෙනම් මහත්තයත් හීනෙන් බය වෙනව ද?” ගවේෂකවරයා ඇසීය.“ඔව් මහත්තයා මම අවුරුද්දක් දුක් වින්දා. මෙයාත් බය වෙන්න හිටියට පස්සේ තමයි වත් පිළිවෙත් මතක් වුණේ” යි ජයනි නෝක්කාඩු ස්වරූපයෙන් කීවාය.“හොඳයි ලබන සෙනසුරාදා ගෙදර කිරිඅම්මා වරුන්ගේ දානයක් දී ඉරිදා නැවත එන්නැÓයි ද, විශේෂයෙන් ම ඒ කිරි අම්මාවරුන්ට එක් අයෙකුට රුපියල් දහසකට වඩා වටිනා පිරිකරක් දෙන්නැ” යි ද උපදෙස් දුන්නේය.දානය පිරිනමා ඊට පසු දින නැවතත් මේ දෙදෙනා පැමිණියහ. දැන් ජයනි ආවේශ වෙන්නේ නැත. ඇය දැන් හීනෙන් බය නොවන බවත් එහෙත් මහත්තයා නම් තවමත් හීනෙන් බිය වී කෑ ගසන බවත් කීවා ය.ගවේෂකවරයා දෙදෙනාට ම කරුණු පැහැදිලි කළේය. “තමුන් තමුන්ට ම අවංක වෙන්න ඕනෑ. දෙවියෝ නැහැ කියලා කියන්න මොනවා ද තමුන්ට තියෙන සාධක. බුදු දහමේ තවත් බොහෝ ආගම්වලත් දෙවියන් ගැන සඳහන් වෙනවා. බුදු දහම කාටවත් බොරු කරන්න බැහැ. දෙවියන් නැතැයි කියන්නට තමුන්ට තියෙන දැනුම මොකක්ද? තමන්ට වැරදුණාම දෙවියන් පස්සේ දුවනවා. ඔය දෙබිඩි පිළිවෙත හොඳ නෑ. තමන් කෙරෙහි විශ්වාසය තබා එන අනුගාමිකයන් රවටන්න හොඳ නෑ. ඒ අය අමාරුවේ දාන්න හොඳ නෑ. දෙවියෝ නෑ කියන්න විද්‍යාත්මක පරීක්ෂණයක් කළා ද? විද්‍යාවටත් තවමත් හොයා ගන්න බැරිවුණ දේවල් තියෙනවා. ඔය වගේ බාගෙට උගත්තු නිසා සමාජය නොමඟ යනවා. ඉංගිරිසි කතා කළාට නවීන විලාසිතා කළාට උගතුන් වෙන්නේ නෑ. ඒක අහංකාරය හා මානය. මෝහය.මිනිස්සු හැම දේටම කලින් තමන්ට අවංක වෙන්න ඕනෑ. ඒ වගේ අය විශාල මානසික සුවයක් විඳිනවා. නෝනා දෙවියන්ට බාරයක් වුණා. සනීප කරන්න බැහැ කියලා දොස්තරුත් කියපු දුව ඊට පස්සේ සනීප වුණා. දැන් දෙවියන්ට ලකුණු වැටෙනවා. ඒ විතරක් නොවෙයි නෝනාගේ විශ්වාසය හා චිත්ත ශක්තියක් බලපෑවා. අම්මා කෙනෙක් වශයෙන් දාරක ප්‍රේමයෙන් දෙවියන් ඉදිරියේ හඬා වැටුණා. දෙවියන්ගේ ආශීර්වාද ලැබුණා. හැබැයි පත්තිනි මෑණියෝ පළි ගන්නේ නෑ. මතු බුදු බව පතන උත්තමාවියක්. බාරය ඔප්පු නොකළා කියා දෙවියෝ ඇවිත් හීනෙන් බය කරන්නේ නෑ. දෙවියෝ කාරුණිකයි. හැබැයි ඒ දෙවියන්ගේ පාර්ශ්වයේ තවත් අය ඊට පහළ මට්ටම්වල ඉන්නවා. ඒවා ඒ අයගෙ වැඩ වෙන්නත් බැරි නැහැ. ඒ ඔක්කොටම වඩා තමන්ගෙ හිත දන්නවා. බාරය ඔප්පු නොකළ බව. තමන්ගෙ වැඩේ කෙරුණාම නිශ්ශබ්ද වුණ බව.”“අනේ ඔව් මහත්තයා, මට සමා වෙන්න. මගේ හිතේ මහා අහංකාරයක් තිබුණු බව මම පිළිගන්නවා. මට ඇත්ත වැටහුණා. ඒත් ඒක පෙන්වන්න ලැජ්ජා හිතුණා. මමත් හැමදාම නින්දට යද්දි “අනේ දෙය්යනේ! මට නම් අමනුෂ්‍ය දෝෂයක් හැදෙන්න එපා” යි ප්‍රාර්ථනා කළා යි සේසිරි ද ඇත්ත ඇති සැටියෙන් ම පාපොච්චාරණය කළේය.“ඒක තමයි ඔය බොරු අහංකාරය නිසා දෙන්නටම දැන් රස්සාවලුත් නැති වෙලානෙ. දැන් උදේ හවස පන්සිල් සමාදන් වී තෙරුවන් වඳින්න පුරුදු වෙන්න. ධර්මය ඉගෙන ගන්න. හරියට ධර්මය ඉගෙන ගත්තොත් දෙවියෝයි කියා කෙනෙකු නැති බවත් වැටහේවි. බුදු හාමුදුරුවෝ දේශනා කළ විදර්ශනා මාර්ගයේ යන්න. හැබැයි ඊට ‍කලින් සද්ධා - ශීල - සති - සමාධි වඩන්න ඕනෑ. පින් පව් තියෙන තුරු මේ සංසාර ගමන දිගින් දිගට යනවා. පින් පව් කරන තුරු දෙවියොත් ඉන්නවා. යක්ෂ ප්‍රේතයොත් ඉන්නවා.සමාධි භාවනාවෙන් ඔබ්බට විදර්ශනා භාවනා වඩන විට සත්ත්ව, පුද්ගල කියා දෙයක් නැති බව නුවණට වැටහෙනවා. දෙවියෝත් මිනිස්සුත් සියලු ම සත්ත්වයෝත් නාම - රූප පරම්පරාවක් බව වැටහේවි. හැබැයි කුසල් අකුසල් (සංස්කාර) පවතින තුරු දෙවියෝ ඉන්නවා. යක්ෂ ප්‍රේතයෝත් ඉන්නවා. අපායත් තියෙනවා. විදර්ශනාව දියුණු වෙන කොට “මම” කියලා කෙනෙකුත් නැති බව වැටහෙනවා. ඒ ආධ්‍යාත්මීය ගමනේ දී ලෝභය, ද්වේශය මෝහය ටිකෙන් ටික දිය වෙලා යාවි, මානය අහංකාරය ගැන ලැජ්ජා හිතේවි. හැබැයි ඊට කලින් දෙවියෝ නැතැයි කියන්න මහත්තයාගේ ආධ්‍යාත්මය දියුණු වෙලා නෑ. ඇත්ත ම කියනවා ඉන්නේ “මිත්‍යා දෘෂ්ටියේ”, “අවිද්‍යාවේ” හොඳයි දැන් ගෙදර ගිහින් අලුතෙන් ජීවිතය ආරම්භ කරන්නැයි උපදෙස් දුන්නේය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403306</link>
    <topic>අනුන්ගේ බෙලි හපා කෑ පියදාස එල්ලී මැරුණේ කාලි මෑණියන්ගේ ආවේශයෙන් ද?</topic>
    <author>ඉනෝකා පෙරේරා බණ්ඩාර</author>
    <content>අනුන්ගේ බෙලි හපා කෑ පියදාස එල්ලී මැරුණේ කාලි මෑණියන්ගේ ආවේශයෙන් ද?කොළඹ විශ්‍රාමික නාගරික හදිසි මරණ පරීක්ෂක එඩ්වඩ් අහංගම මහතාගේජීවන අත්දැකීම්දෙමටගොඩ පදිංචි පියදාස තිදරු පියෙකි. ඇත්තටම කීවොත් ඔහු පියකු වූයේ විවාහයෙන් දස වසරකුත් ඉක්ම ගිය පසුය.එහෙයින් බිරිය සුසිලාටත් එකා පස්සේ එකා උපන් දරු තිදෙනාටත් ඔහු අසීමිතව ආදරය කළේය.මේ වන විට 34 හැවිරිදි වියේ පසු වූ පියදාස - සුසිලා අඹු සැමියන්ගේ දරුවන් 9, 8 සහ අවුරුදු එකහමාර වයස්වල පසු වූ අතර පියදාස ඔවුන් පෝෂණය කළේ පුංචි පහේ වඩේ කරත්තයක් පවත්වාගෙන යෑමෙනි. වඩේ කරත්තයක් කීවාට එහි රෝල්ස්, පැටිස් සහ තවත් ‘ටේස් කෑම’ වර්ග කිහිපයක් ම අලෙවි විය. සමහර දේ සුසිලා හැදූ අතර සමහර දේ ඔහු මිලට ගත්තේ පිට වෙළෙන්දන්ගෙනි.ඒ වෙළෙන්දන් මුණ ගැහුණු ඇතැම් දවස්වල ඔහු ගෙදර ආවේ මධුවිතක් ද තොල ගා තරමක් සූර් පිටිනි.කාලයත් සමඟ මේ ඉඳහිට මත්පැන් බීම පියදාසගේ දිනපතා පුරුද්දක් වූයේය.වඩේ කරත්තයත් රැගෙන හවස් වරුවේ ගෙදරින් පිටවන ඔහු, මහා රාත්තිරියේ යළි නිවෙසට ආවේ හොඳ හැටි කට ගොන්නක් බීගෙනය.ඒ එන දිනවල ඔහු කාලි කෝවිලට ද ගොඩවැදීම පුරුද්දක් කර ගත් අතර එතැන් පටන් හැසිරුණේ ‘කාලි මෑණියෝ ඇඟට ආවා...’ යි මහා හඬින් කෑගසමිනි.කාලි කෝවිලත් ඔහු‍ගේ නිවෙසත් අතර තාර පාර, පේළි ගෙවල් කිහිපයකට ම විහිදිණි. දිනක් රාත්‍රියේ එසේ ආරූඪයෙන් එන විට ඔහු ඉදිරියට පැමිණි ගැහැනියකගේ ඇඟට පැන බෙල්ල සපා කෑවේය.මර ළතෝනි දුන් ගැහැනියගේ හඬට අවට ගෙවල්වල සිටි අය එළියට පැන ගත්තද ඔහු දිගින් දිගට ම කාලි ආරූඪ වූවා යැයි කියමින් ප්‍රලය වී නටන්නට වූ හෙයින් පිරිස තුෂ්නිම්භූත වී බලා සිටියා මිස ඔහුගේ ඇඟට කිසිවෙක් අතවත් තැබුවේ නැත.හිටි අඩියේ ඔහු කළ මේ අභූත ක්‍රියාව පිළිබඳ ආරංචිය ගමේ පැතිර ගියේ විදුලි වේගයෙනි.උදේ වරුවේ කිසිත් නොදන්නා ලෙස හැසිරුණු පියදාස හවස් වරුවේ සුපුරුදු පරිදි කෑම කරත්තය රැගෙන පිටත් විය.කාලි කෝවිලේ බීමතින් සිටින ඔහු දකින ගැහැනු, පුළුවන් තරම් සැඟවී සිටින්නට උත්සාහ කරන බවක් පෙනිණි.හැමදාමත් රාත්‍රියේ බීමතින් කාලි කෝවිලට යාමත් එතැනින් ප්‍රලය වී නිවෙසට යාමත් ඒ යන අතරමඟ හමුවන කාගේ හෝ ඇඟට පැන බෙල්ල සපා කෑමත් ඔහු පුරුද්දක් කර ගත්තේය.ගැහැනු පිරිමි භේදයකින් තොරව සිදුවන මේ බෙලි සපා කෑම පිළිබඳ පොලිස් පොතේ ලියැවුණේ වරක් දෙවරක් නොවේ.පොලිසියට ගෙන්වා අවවාද කළද, සෑම රාත්‍රියකම ඔහු බීමතින් එන විට හමුවන කාගේ හෝ බෙල්ල සපා කෑම නතර කළේ ද නැත.‍තමන්ගේ බිරියගේත් දරුවන්ගේත් බෙලි, කිසි දිනෙක එසේ සපා නොකෑ ඔහු උදේ වරුවේ හැසිරුණේ ඉතාමත් අහිංසකයකු ලෙසිනි.එහෙත් සිය සැමියාගේ ක්‍රියා කලාපය නිසා අසල්වැසියන්ගෙන් එල්ල වන දොස් පරොස් හමුවේ පියදාසගේ බිරිය පත්වූයේ මහත් අසරණ භාවයකටය. දරු තුන්දෙනකුගේ බර තනිව කර ගහන්නට ශක්තියක් නොමැති හෙයින් සුසිලාට ඔහුගෙන් වෙන්වීමද බරපතළ ගැටුලුවක් විය. කෙතරම් අවවාද කළද ඔහුට වගකුත් නැති හෙයින් අවසානයේ ඈ පොලිසි ගොස් පැමිණිලි කළාය.“මං උත්සාහ කරලා නොබී ඉන්නම්. බිව්වම මට මොනවා වෙනවද කියල මං දන්නෑ. ඒත් කාලි මෑණියෝ ඇඟට එන බව තේරෙනවා. මං නොබී හිටියම කාලි මෑණියෝ නෑවිත් ඉඳියිනේ.”ඔහු යළි නොබොන්නටත් සමාදානයෙන් ඉන්නටත් පොලිසියේදී දිව්රා පොරොන්දු වූ හෙයින් සුසිලා ගෙදර ගියේ සැනසුම් සිතිනි.දින කිහිපයක් ගෙවී ගියේය. අමුතු විදියේ කිසිවක් සිදු නොවිණි. 2010 වසරේ ජුනි 07 වැනිදාත් ඔහු සුපුරුදු පරිදි වඩේ කරත්තයත් රැගෙන හවස් යාමයේ නිවෙසින් පිටවිය. රාත්‍රි 9.45 ට පමණ යළි ගෙදරට ආවේය.“එයා ගෙට ගොඩවෙලා ටික වෙලාවකින් මටයි දරුවන්ටයි කතා කළා. මගේ අතට වෙළෙඳාමේ සල්ලි දී, දරුවන්ටත් සල්ලි ටික ටික දුන්නා. ඉන් පස්සෙ අපි හැමෝම එකට කෑම කෑවා. ඊළඟට දරුවන්ට නිදියන්න යැයි කියා ගෙදරින් පිටවුණා. පැය දෙක තුනක් ගත වෙන්න ඇති. එයා ආපහු ගෙදර ආවේ ‘මට කාලි දිෂ්ඨිය ආරූඪ වුණා....” යි කියමින්. ඔහු හිටි‍ෙය් බීමත්ව බව මට තේරුණා. ඒ නිසා මං වැඩිය වචන හුවමාරුවකට නොගිහින් මඟ හැරියා.“මං පොල්වත්තේ කෝවිලට යනවා...” එහෙම කියාගෙන ආපහු ගෙදරින් එළියට බැස්සා. මං දරුවොත් එක්ක නින්දට වැටුණා. මට හොඳට ම නින්ද ගිහින් නිසා එයා ආපහු ගෙට ආපු වෙලාව මම දන්නේ නැහැ.ඒත් පාන්දර දෙකට විතර වහලේ බළල්ලු දඟලනවා වගේ කලබලයක් ඇහුණු නිසා මට ඇහැරුණා. දරුවගේ තොටිල්ලේ තිබූ තංගුස් නූලක් උඩ හිටන් පහළට මගේ කකුලේ වදිනවා.මට උඩ බැලුණා. අනේ! වහලේ එල්ලිලා. මට කෑගැහුණා. දරුවගේ තොටිල්ලේ තංගුස් නූලේ අනෙක් කොන වහලේ ගැටගහලා ඒකෙන් හදාපු තොණ්ඩුවක් බෙල්ලේ හිර කරගෙන එල්ලිලා. දරුවොත් අඬාගෙන නැඟිට්ටා.අහල පහල අය දුවගෙන ඇවිත් එයාව බිමට අරන් පුළුවන් ඉක්මනට ඉස්පිරිතාලෙට අරන් ගියා. ඒත් එයා ඒ වෙනකොටත් මිය ගිහින්...’එඩ්වඩ් අහංගම මහතා ඉදිරියේ හඬා වැටෙමින් සුසිලා සාක්ෂි දුන්නාය. මරණ පරීක්ෂණ ඇරැඹිණි.“තංගුස් තොණ්ඩුව හිරවද්දී උගුරු දණ්ඩ තද වී මොළයට ඔක්සිජන් යෑම නතර වී පෙණහලු අක්‍රිය වී‍‍මෙන් මරණය සිදු වුවද එය සිය දිවි නසා ගැනීමක් ලෙස තහවුරු වුණා. නමුත් ඔහු යම් කිසි මානසික ආබාධයකින් පෙළුණා විය හැකියි.මොකද හොඳට ම මත් පැන් බී, කාලි මෑණියන් ආරූඪ වුණා යැයි පවසින්, ගමේ කිහිපදෙනකුගේ ම බෙලි සපා කෑමේ පුරුද්දක් ඔහුට තිබුණා. පොලිසි ගොසින් නතර නොවී, ඔහු ප්‍රතිකාර වෙත යොමු කළා නම් තත්වය මීට වඩා වෙනස් වන්නට තිබුණා. කෙසේ වුවත් අධික ලෙස මත්පැනට ඇබ්බැහි වීමත් ඒ නිසා ඇතිවූ මානසික සංකූලතාත් ඔහුව සියදිවි හානි කර ගන්නා තැනට පෙලැඹුවා.මෙවැනි පුද්ගලයන්ට බිය වී ඔවුන් ඈත් කරන්නට උත්සාහ කරනවාට වඩා කෙසේ හෝ මානසික ප්‍රතිකාර ගැනීමට යොමු කිරීමයි කළ යුතු. එය පවුලේ අයගේ මෙන් ම සමාජයේත් වගකීමක්. එය එසේ වූවා නම්, දරු තිදෙනකුගේ තරුණ තාත්තෙකුගේ ජීවිතයක් බේරා ගන්නට තිබුණා.අහංගම මහතා පවසන්නේ පියදාසගේ මරණනේ ගත හැකි ජීවිත පාඩම පසක් කරමිනි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=as1403307</link>
    <topic>නෙළුම්විල</topic>
    <author/>
    <content>නෙළුම්විලදිනක් රෑ දහයමාරට පමණ, වැස්සක් වැටී තූරල් ව‍ූ මොහොතක මම වෑන් රිය පදවාගෙන මහ පාරේ එමින් සිටියෙමි.මා ගියේ මගේ රිය සේවාවට යොදවා තිබූ සමාගමේ නිලධාරි මහතකු රාජකාරි නිමවා නිවෙසට හැරලවනු පිණිස ය.පාර පාළුය. වැසි දියෙන් පෙඟුණු පාර ලෙස්සිය හැකි බැවින් මා රිය පැදවූයේ ද පරෙස්සමිනි.පාරේ ත්‍රිරෝද රියක් නවත්වා තිබෙනු ඈත තියා ම මට පෙනිණ. එතැන සිටින ගැහැනු සහ පිරිමි රූ දෙකක් ද මට දිස්විය.මා ඊට ළං වන විට ගැහැනු රූපය කලබලයෙන් මෙන් මගේ රියට අත දැම්මා ය. මම රිය නවත්වා පැති වීදුරුව පහත් කොට ඇය දෙස බැලීමි.‍ ඒ වැඩි හිටි කතකි.“අනේ මහත්තයො, මගෙ දූට අමාරුයි, ඉස්පිරිතාලෙට ගෙනියගන්ඩ අපට උදවු වෙන්ඩ‍! ඇය කන්නලව් කරන්නට ව‍ූවා ය.ඒ සමඟම පිරිමි රුව ද මවෙත එබිණ.“මහත්තයො අපේ ත්‍රීවීල් එක කැඩුණා. දරුවෙක් හම්බවෙන්ඩ ඉන්න ලෙඩෙක් ඒකෙ ඉන්නව. ඉක්මනට ඉස්පිරිතාලෙට ගෙනියගන්ඩ ඕනෑ. අනේ ලොකු උදවුවක්! පිරිමියා කීවේ කලබලයෙනි.මම ත්‍රිරෝද රිය දෙස බැලුවෙමි. එතුළ කාන්තාවක් උඩුකුරුව සිටියා ය.තත්ත්වය බැරෑරුම් බව මට වැටහිණ.මම වෑන් රිය ත්‍රිරෝද රියට ළං කොට නවත්වා එහි පැති දොර හැරියෙමි.ඔවුහු ගැබ්බර කත ඔසවාගෙනැවිත් වෑන් රියේ මැද අසුනෙහි වැතිර වූහ. කාන්තාවෝ දෙදෙනෙක් ඇය අසල හිඳ ගත්හ. පිරිමියා මා ළඟ වූ අසුනෙහි හිඳ ගත්තේ ය.මම රිය ඉදිරියට අද්දන ගමන් පිරිමියා දෙස හැරුණෙමි.“දැන් කොහාට ද ගෙනියන්නෙ?”“කාසල් එකට තමයි ගෙනියන්ඩ ඕන. එහෙත් යන්ඩ තව දින තුනක් තියෙද්දී තමයි මේ හදිස්සියෙ අමාරු වුණේ” වැඩිහිටි කත පිළිතුරු දුන්නා ය.“කොළඹට සෑහෙන දුරයිනෙ. කාසල් එකටම යන්ඩ ඕනෑ ද?‍” මම ඇසීමි.“කොළඹට තමයි ක්ලිනික් ගියෙ. කාසල් එකේ ඇඩ්මිට් වෙන්ඩ කියල තමයි ඩොක්ටර් කියල තියෙන්නේ. මව යළිත් පිළිතුරු දුන්නා ය.ගැබිනි මව එබඳු දුරක් යන මට්ටමක නැති බව මට වැටහිණ. එසේ යන අතරතුර ඇගේ තීරණාත්මක මොහොත වෑන් රියේදී ම උදාවේද? මම සැලී ගියෙමි.“මට පේන හැටියට නං මෙයාට එච්චර දුරක් යන්ඩ අමාරුයි. වෙලාවෙ හැටියට ළඟ පාත ඉස්පිරිතාලෙකට යමුද? මම යෝජනා කළෙමි.“කාසල් එකටම යා ගත්තොත් තමා හොඳ” මව අවධාරණය කළා ය.මම රියේ වේගය වැඩි කළෙමි.අප අතර මොහොතකට ඇති වූයේ නිහැඬියාවකි. රිය වේගයෙන් ඉදිරියට ඇදෙන ‘ම්’ හඬ යටකරගෙන මගේ පපුව ‘ගඩ ගඩ’ ගා ගැහෙන හඬ මට ඇසිණ.ඒ වනතෙක් වේදනාව දරාගෙන සිටි ගැබිනි මව කෙඳිරි ගාන්නට වූවා ය. කෙමෙන් ඇගේ කෙඳිරිය වැඩි විය‍.කාසල් රෝහලට තව බොහෝ දුරක් යා යුතු ව තිබේ. හැමෝ ම විශ්වාසය තබා සිටින්නේ මා කෙරෙහි ය. පාරේ වාහන ද අඩු වීම මට කිසියම් ඉස්පාසුවක් විය. මම පාරට දැඩි අවධානය යොමු කරමින් රියේ වේගය තව තවත් වැඩි කළෙමි.ගත වූයේ සුළු මොහොතකි. ගැබිනි මව ‘අම්මේ’ යි කෑගාමින් රියේ පැති දොරට තද පා පහරක් ගැසුවා ය. එකෙණෙහි ම වාහනය පිළී ගඳකින් වැසී ගියේ ය.ඇගේ ජීවිතය බෙහෙවින් ම අවදානම් අඩියකට පත්ව ඇති බව මට වැටහිණ. ළඟ පාතක ප්‍රාදේශීය රෝහලක් ඇති බව ද මගේ සිහියට ආවේ ය.“පේනවනේද? කොළඹ යන්ඩ වෙලාව මදි. වෙලාවෙ හැටියට අපි ළඟම තියන ඉස්පිරිතාලෙට යමු!” මම දැඩිව කියා සිටියෙමි.කවුරුත් ඊට විරුද්ධ නොවූහ.විනාඩි කිහිපයක් ඇතුළත ප්‍රාදේශ‍ිය රෝහලට යෑමට මට හැකි විය.රෝහල් දොරකඩ රිය නැවැත්වූ මම රෝහල තුළට දිව ගියෙමි.“දරුවෙක් හම්බ වෙන්න ඉන්න අම්ම කෙනෙක්ව අරගෙන ආව. එයාට හුඟක් අමාරුයි. අනේ ඉක්මනට උදවු කරන්ඩ!” මම කෑගැසුවේ ය.මගේ හඬින් කලබලයට පත්වූ රෝහලේ පිරිසක් වහ වහා වෑන් රිය කරා දුව ගියහ. ඒ අතර දොස්තර මහතකු සහ හෙදියක ද සිටින බව ඔවුන් පසුපසින් දුව ආ මට පෙනිණ.ඔවුහු වහාම ගැබිණි මව බිහිවෙමින් සිටි දරුවා පිටින් ම උස්සා පරෙස්සමින් රෝහල් ඇඳකට ගෙන ගියහ.ඇඳ වහාම තිර රෙදිවලින් ආවරණය කැරිණ.‘වෙලාවට ආවෙ’ හෙදියක් සැනසුම් සුසුමක් පිටකළා ය.ටිකකින් දරුවකුගේ හැඬුම ඇසිණ.මට මහා සැනසීමක් දැනිණ.රෝහල් බලධාරීන් කාරුණික අය වූ බැවින් මොහොතකට පසු ඥාතීන්ට බිලිදාත් මවත් දැක බලා ගන්නට අවසර ලැබිණ. මම ද ඔවුන් සමඟ ගියෙමි‍.අලුත උපන් බිලිඳාගේ මව ඥාතීන් අතරින් දෑස යවමින් මා සෙව්වා ය. මම ඇයට සිනාවක් පෑවෙමි.‘පින් සිද්ධ වෙනව’ ඇය මට කීවා ය.මම කඳුළු සඟවා ගෙන පිටතට ආවෙමි.ටිකකින් මා සොයා ආ වියපත් මව ද මට පින් දුන්නා ය. රෝහල් කාර්ය මණ්ඩලය ද මදෙස හෙළුවේ ගෞරව පූර්වක බැල්මකි.“මහත්තයො මෙහෙ එන්‍ඩකො” වෑන් රියේ ආ පිරිමියා මා පසෙකට කැඳවා සාක්කුවෙන් නෝට්ටු මිටියක් ඇද ම‍ාවෙත දිගු කළේ ය.“මහත්තය මේකෙන් කැමැති තරමක් ගන්ඩ!”“පිස්සු ද මට සල්ලි එපා!”“ඔක්කොම හරි ගන්ඩ!”“එපා!”“මට සල්ලි තියනව. මේක ‍ඔයා තියා ගන්ඩ!”“එපා! මට කොහොමවත් එපා!”“මහත්තයව මට කවදාවත් අමතක වෙන්නෙ නෑ” ඔහු කඳුළු පිරි දෑසින් මදෙස බලා සිටියේ ය.මෙවිට ම මගේ බිරියගෙන් ඇමතුමක් ආයේ ය.“‍ ඔයා කොයි හරියෙද ඉන්නෙ?”“මං පොඩ්ඩක් විතර පරක්කු වෙනව. ඔයා නිදා ගන්ඩ!”“ඇයි පරක්කු වෙන්නෙ?”“මං ඇවිල්ල කියන්නංකො” මම දුරකථනය විසන්ධි කළෙමි.“මහත්තය මං ව්‍යාපාරයක් කරන කෙනෙක්. ගෙදර වාහනේකුත් තියනව. වෙලාවෙ හැටි බලන්ඩකො. වාහනේ කවදාවත් නැතුව ස්ටාට් වුණේ නෑ. ඒකයි ත්‍රීවිලර් එකක් හොයාගෙන ආවෙ. ඒකත් මගදි කැඩ‍ුණනෙ” සිය කතාව කෙටියෙන් කී ඔහු මට සමුදෙන්නට පෙර මගේ දුරකථන අංකය ද ඉල්ලා ගත්තේ ය.මම වෑන් රියට නැඟ එය පිරික්සුවෙමි. ඇය වැතිර සිටි අසුනෙහි ලේ තැවරී තිබේ. ලේ පැල්ලම් අවට ද ඇත. ඒ වනවිටත් පැවති අධික පිළී ගඳ පිට වන පරිදි ජනෙල් පියන් හැර දැමූ මම වහ වහා ගෙදර ගියෙමි. බිරිය මා එනතුරු මඟ බලා සිටියා ය.‘බඩගිනි හින්ද මං කෑව. මොකද පරක්කු වුණේ?” ඇය විමසුවා ය.මම ඇයට සියල්ල හෙළි කළෙමි.ඇස් ලොකු කරගෙන මගේ කතාව අසා සිටි ඇය “ඔයා නං ලොකු පිනක් කරගත්තේ” යි කීවා ය.පිළී ගඳ වැදී සිටි බැවින් මට කෑම ප්‍රිය නොවී ය.මම වෑන් රිය පිරිසිදු කිරීමට පටන් ගතිමි.‍බිරිය මට තේ කෝප්පයක් හදා එය වසා තබා නින්දට ගියා ය.කටයුත්ත නිමා කොට නා පිරිසිදු වූ මම උණු තේ කෝප්පය බී නින්දට වැටුණෙමි.මට නිවන් ගියාක් මෙන් නින්ද ගියේ ය.පසුදා සවස අලුත් තාත්තා මා ඇමතී ය.“මහත්තය, අම්මයි දරුවයි ගෙදර එක්කගෙන යන ගමනු’ යි මේ කතා කරන්නේ. මහත්තය දෙවි කෙනෙක් වාගෙ උදවු කරපු හින්ද තමයි අද අපි මේ සතුට විඳින්නෙ. මහත්තය අපේ ගෙදර එන්ඩ ඕනෑ. මහත්තයට අපි සලකන්ඩ ඕනෑ.” ඔහුගේ කටහඬ හැඬුමකට හැරුණේ ය.“හොඳයි කොයිවෙලේ හරි මං එනව” මම කීමි.එහෙත් මාස කිහිපයක් ගත වන තුරුත් මට ඒ දරුවා බැලීමට යෑමට අවස්ථාවක් නොලැබිණ.පියා ද නැවත නැවත මා අමතා ආරාධනාව අලුත් කරයි.“අනේ පොඩි එකෝ, කොයි මොහොතක හෝ මම නුඹ බලන්නට එමි.”  හොරණ ප්‍රදේශයේ සිළුමිණ පාඨකයකු විසින් යොමු කරන ලද ලිපියක් ඇසුරිනි. සිද්ධියට අදාළ පුද්ගලයන්ගේ සහ ස්ථානවල නම් සඟවා තබන ලද්දේ ‘අනාගත මිනිසාගේ යහපත’ වෙනුවෙනි.නෙළුම්විල, සිළුමිණලේක් හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403302</link>
    <topic>නුවරඑළිය වසන්තයට තවත් සුන්දර මල් උයනක්</topic>
    <author>ඇන්ටන් සමන්ප්‍රිය</author>
    <content>නුවරඑළිය වසන්තයට තවත් සුන්දර මල් උයනක් නුවරඑළිය නගරාධිපති මහින්ද දොඩම්පේගමනුවරඑළි‍ය නගර මධ්‍යයේ ඇති ග්‍රෙගරි උද්‍යානයට අමතරව ඉදි කෙරෙන තවත් මල් උයනක් පසුගිය දිනවල විවෘත කෙරිණි. ඒ නුවරඑළිය නගරයට මඳක් ඔබ්බෙන් මාගස්තොට පිහිටි ග්‍රෙගරි උද්‍යානයේ දෙවැනි අදියරයි. මෙය නුවරඑළිය නගරාධිපති මහින්ද දොඩම්පේගම මහතාගේ සංකල්පයක් අනුව ක්‍රියාත්මක වන්නකි.පිදුරුතලාගල ජල පෝෂිත රක්ෂිතයේ සිට දියඇලි ඇළ දොළ ඔස්සේ නගරය වෙත ගලා එන ජල ධාරාව එක්තැන් කරන සංධිස්ථානය ලෙස සැලකෙන්නේ ග්‍රෙගරි වැවයි පෙර කලෙක තුරු ලතාවලින් වටවී තිබූ ග්‍රෙගරි වැවේ ඉස්මත්ත නගර අලංකරණ වැඩසටහන යටතේ දැකුම්කලු ආකර්ෂණීය පරිසරයක් බවට අනුවර්තනය වෙමින් අද දෙස් විදෙස් සංචාරකයන්ගේ පහස නිවා ගන්නා ඉසව්වක් බවට පත්ව තිබේ.එවකට බ්‍රිතාන්‍ය පාලන සමයේ 1872 සිට 1877 දක්වා වූ කාලය තුළ ශ්‍රී ලංකාවේ අග්‍රාණ්ඩුකාර ධූරය හෙබවූ ශ්‍රීමත් විලියම් ග්‍රෙගරි පවුම් 1200 වටිනාකමකින් යුත් මුදලක් වැය කරමින් මෙම වැව තනා නිම කර ඇත.මෙය ඔහු නමින් ම නම් කර ඇත්තේ ඔහුට කෙරෙන ගෞරවයක් වශයෙනි.ග්‍රෙගරි වැව ඉස්මත්තේ නිර්මාණය වන ග්‍රෙගරි උද්‍යානය අදියර දෙක සඳහා වන භූමිය ගිය වසරේ අගෝස්තු මස 19 වැනි දින ජනාධිපති මහින්ද රාජපක්ෂ මැතිතුමාගේ සුරතින් ජනතා පරිහරණය සඳහා විවෘත කරනු ලැබීය.නගරාධිපතිවරයාගේ උපදෙස් මත නාගරික කොමසාරිස් සුනිල් අබේකෝන් මහතාගේ අධීක්ෂණය යටතේ සියලු පහසුකම් මෙම ‍උද්‍යානය තුළ සපයා දී ඇත.මේ සතියේ ඇරඹෙන සුන්දර නුවරඑළියේ වසන්තය අත්විඳින්නට පැමිණෙන ඔබට ද ග්‍රෙගරි උද්‍යානය අදියර 2 වෙත ඇතුළු විය හැකි ය.ඇන්ටන් සමන්ප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403303</link>
    <topic>දැන් ක්‍රිකට්වලදි ඕන වෙන්නෙ ටෙක්නික්වලට වඩා ටැක්ටික්ස්</topic>
    <author>ඉඳුනිල් වීරරත්න</author>
    <content>දැන් ක්‍රිකට්වලදි ඕන වෙන්නෙ ටෙක්නික්වලට වඩා ටැක්ටික්ස්ලසිත් මාලිංගජාත්‍යන්තර ක්‍රිකට් ක්ෂේත්‍රයේ ජනප්‍රියතම තරගාවලිය යැයි අවිවාදයෙන් කිව හැකි පන්දුවාර විස්සයි 20 ලෝක කුසලාන තරගාවලිය මේ වන විට බංගලාදේශයේ දී පැවැත්වෙයි.ලෝක ශ්‍රේණිගත කිරීමට අනුව අංක 01 කණ්ඩායම මෙන් ම පසුගිය ලෝක කුසලාන තරගාවලියේදී අනුශූරයන් වුණු ශ්‍රී ලංකා කණ්ඩායම කෙරෙහි මෙවරත් ලොව පුරා ක්‍රීඩා ලෝලීන්ගේත් විචාරකයින්ගේත් වැඩි අවධානයක් යොමු වී තිබේ.පිතිකරණයෙන්, පන්දු යැවීමෙන්, පන්දු රැකීමෙන් විශිෂ්ට දස්කම් දක්වන ප්‍රවීණයන් සහ නවකයින්ගෙන් ශ්‍රී ලංකා කණ්ඩායම සමන්විත වීම ඊට හේතුවයි.මේ අතරින් එක් සුවිශේෂී ක්‍රීඩකයකු කෙරෙහි මුළු ලොවේ ම අවධානය මේ වන විටත් යොමුවී අවසන්.මෙවර ලෝක කුසලාන තරගාවලියේ ශ්‍රී ලංකා කණ්ඩායම සහභාගි වූ පළමු තරගය වූ දකුණු අප්‍රිකාව සමඟ පැවැති තරගයේදී තියුණු ජයක් ලබා ගැනීමට ශ්‍රී ලංකා කණ්ඩායමට හැකිවූ අතර, එහි තීරණාත්මක අවසන් පන්දු ඕවරය ඉතාමත් විශිෂ්ට ලෙස යවා එම ජයග්‍රහණය ලබා දෙන්නට සමත් වූ ඔහු ‍මේ වන විට මුළු ලෝකයේ ම අවධානය දිනාගෙන අවසන්.ඒ අන් කිසිවකු නොව වත්මන් ශ්‍රී ලංකා විස්සයි 20 කණ්ඩාය‍ෙම් උපනායකයා වන ලසිත් මාලිංගයි.ශ්‍රී ලංකාව වෙනුවෙන් අඩුම තරග ගණනකදී (තරග 162) කඩුලු 250 ලබාගත් පන්දු යවන්නා ලෙස ඉතිහාසයට එක් වී ඇති මාලිංග (මුරලි කඩුලු 250 තරග 174, චමින්ද වාස් කඩුලු 250 තරග 204) වාර්තා ගණනාවක් ම තම නාමයත් ශ්‍රී ලංකා නාමයත් ඉදිරියේ ලියා ඇති ක්‍රීඩකයෙකි.පන්දු වාර විස්සයි 20 හොඳම පන්දු යවන්නන් අතර කඩුලු 36 ලබා පෙරමුණේ සිටින මාලිංග ඉතා දිගු කාලයක සිට මාධ්‍යයට අදහස් දක්වා නැත. මෙවර ලෝක කුසලාන තරගාවලියට පිටත් වීමට පෙර ‘රසඳුන’ සමඟ අදහස් දැක්වූ ඔහු සමඟ කළ කෙටි පිළිසඳරයි මේ.* ලසිත් මාලිංගට පසුගිය කාලයේ කඩුලු ලබාගන්න බැරිවුණා කියලා සමහර අය කියනවා. ඒක ඇත්තක් ද?“කවුරු හරි කියනවා නම් පහුගිය කාලයේ මම විකට් ගත්තෙ නෑ කියල ඒ අය මගේ මැච් බලල නැතුව ඇති. ඒ මොකද මම තමයි ලංකාවේ පන්දු යවන්නන් අතරින් අඩුම තරග ගණනකින් ඉක්මනින්ම විකට් 250 අරගෙන තියෙන්නෙ.මට කලින් මේ දස්කම කරල තියෙන්නෙ මුරලි අයියයි වාස් අයියයි. ඒ දෙන්න දක්ෂතම පන්දු යවන්නන් දෙන්නෙක්. ඉතින් මම ඒ දෙන්නටත් වඩා අඩු තරග ගණනකදී කඩුලු 250 ලබා ගෙනත් මම විකට් අරගෙන නෑ. මම හරි නෑ කියනව නම් ඒ ගොල්ලො මටත් වඩා සවුත්තු වෙන්න ඕන.මම දන්නෙ නෑ මේ වගේ දේවල් කියන අය මං ගැනත් මුරලි අයිය වාස් අයිය ගැනත් කොහොම බැලුවද කියන එක.”* පසුගිය විස්සයි 20 ලෝක කුසලාන තරගාවලියේ අවසන් තරගය තෙක් ඇවිත් අපි පැරදුණා. මෙවර ඔබ ශ්‍රී ලංකා කණ්ඩායමේ උපනායකයා. ඔබට විශේෂ සැලසුමක් තියෙනවද කුසලානය ජයග්‍රහණය කරන්න.“මගේ ළඟ ලොකු සැලසුම් නෑ. මම හැම වෙලාවෙම බලන්නෙ මට පුළුවන් දේ උපරිමයෙන් හොඳට කරන්න. මම උපනායකයා වුණත් මම හිතන්නෙ නෑ මට හැම තරගයක් ම ක්‍රීඩා කරන්න අවස්ථාව ලැබෙයි කියලා. මට අවස්ථාවක් ලැබුණොත් තරගයක් ක්‍රීඩා කරන්න මම කෙසේ හෝ ඒ ලැබෙන තරගය හොඳින් කරන්න බලාපොරොත්තු වෙනවා.අපි වරක් ලෝක ශූරයො වෙලා තිබෙනවා. ඒ වගේ ම අනු ශූරයො විදිහට අනෙක් රටවල් එක්ක ගත්තම ඉස්සරහින් ම ඉන්නවා.අපි පහුගිය අවුරුදු කීපය ඇතුළත ලෝක කුසලාන තරගාවලි 5 කට සහභාගි වෙලා 4 කදී අනුශූරයො වෙලා තියෙනවා. ඒ වගේ ම ලොකු ටූනමන්ට් වලට ගිහිල්ලා අවසන් තරගය තෙක් ඇවිත් කණ්ඩායමක් විදිහට ගොඩක් දස්කම් දක්වලා තියෙනවා. ඒ වගේ ම පහුගිය ආසියානු කුසලානය දිනා ගනිමින් ආසියාවෙම ශූරයො වුණා.මේ ලැබිල තියෙන්නෙ අපට තවත් ලෝක කුසලානයක් ජයග්‍රහණය කරන්න ඉතා හොඳ අවස්ථාවක්. නමුත් අපි ආසියානු කුසලානය ජයග්‍රහණය කළා කියන මතයේ ම ඉඳල ගිහින් ලෝක කුසලානය ජයග්‍රහණය කරන්න හැකියාව ලැබෙන එකක් නෑ.අපි බලන්න ඕන එදා දවසෙ වැරැදි අඩුවෙන් කරල අනෙක් කණ්ඩායමට වඩා ඉදිරියෙන් ඉන්නෙ කොහොමද කියන එක. ඒක තමයි තරගාවලියක ජයග්‍රහණයට වැදගත් වෙන්නෙ.”* ලොව හිටපු ප්‍රබල පන්දු යවන්නකු වූ වසීම් අක්‍රම් ආසියානු කුසලාන තරගාවලියේ විස්තර විචාරයේ දී ඔබේ යෝකර් පන්දු යැවීම අගය කළා.“මගේ පන්දු යැවීමේ ඉරියව්ව ගැන කතා කිරීමේදී මං චම්පක රාමනායක සර් එක්ක අවුරුදු 10 ක් පමණ වැඩ කරලා තියෙනවා. ඔහුගේ ගුරු හරුකම් වලට අනුව තමයි මම මෙච්චර සාර්ථක ‍පන්දු යවන්නෙක් වුණේ. චම්පක සර් ගියාට පස්සෙ අනූෂ සමරනායක අයිය මාව බැලුවා. ප්‍රභාත් අයිය මාව බැලුවා. චම්පක අයිය ආපහු බංගලාදේශයට ආවා. එතැනදී මට ඔහුව හම්බ වුණා.පන්දු යවන්නෙක් ලෙස ඉදිරියට එන්න මේ තුන්දෙනා ම මට ගොඩක් උදව් වුණා කියන එක කියන්න ඕන.මම චම්පක සර් එක්ක තමයි යළිත් පුහුණුවීම් කටයුතුවල යෙදෙන්නෙ. මට ඒක ගොඩක් අදාළ වනවා මගේ ටැක්ටික්ස් පැත්ත ඉම්පෲව් කරගන්න.මොකද ටෙක්නික් වලට වඩා ටැක්ටික්ස් තමයි දැන් ඉස්සරහට ක්‍රිකට් වලට වැදගත් වෙන්නෙ. මං හිතනවා චම්පක සර් ගොඩක් ඒ පිළිබඳව අධ්‍යයනය කරල තියෙනවා. මොකද තව රටවල් වලට ගිහින් පුහුණුකරුවකු ලෙස කටයුතු කරල එයාට අත්දැකීම් තියෙනවා.ඉතින් මම හිතනවා එයා එක්ක ඉන්න තුරා මම සාර්ථකයි. මම චම්පක සර් එක්ක කරපු පුහුණුවීම් වල ප්‍රතිඵලයක් තමයි මට අවශ්‍ය වෙලාවට යෝකර් එකක් හෝ කීපයක් ම දා ගන්න හැකියාව තියෙන්නෙ.”* දැන් දැන් ඔබට මුහුණ දෙන පිතිකරුවන් ඔබේ යෝකර් පන්දුවෙන් ආරක්ෂා වෙන්න අවශ්‍ය පුහුණුවීම් ලබලා එනවා කියල කිව්වොත් ඔබ එකඟ ද? ඒ වගේ වෙලාවට ඔබ සතුව වෙනත් අලුත් උපක්‍රම තිබේ ද?“එහෙම අලුත් දෙයක් කියල නෑ. විස්සයි 20 තරගයක පන්දු යවන්නකුට තියෙන්නෙ පන්දු වාර කීපයක් පමණයි. ඒකෙන් ඕවරයක තියෙන පන්දු හයෙන් එක්කො යෝකර් එකක්, ස්ලෝ බෝලයක්, බවුන්සර් එකක් නැතිනම් හොඳ තැනකට දාන එක තමයි කරන්න තියෙන්නෙ.ඒක ඩිපෙන්ඩ් වෙන්නෙ ඒ පන්දුව යවන වෙලාවත් පිතිකරුවා ඒ සම්බන්ධයෙන් හිතන දේ අනුවත් තමයි.පිතිකරුවා යෝකර් එකක් බලන් හිටපු පලියට ඔහු දැවී යන්නෙ නෑ. නමුත් ඔහු දැවී නොයාවි කියල හිතන්නත් බෑ.* ඔබ කඩුලු ත්‍රිත්ව තුනක් ලබාගත් ලොව එකම පන්දු යවන්නා. ඒ ගැන කතා කළොත්.මම හැට්ට්‍රික් (කඩුලු ත්‍රිත්ව) තුනක් අරගෙන තියෙනවා. හැමදාම යෝකර් කරල තමයි මේ හැට්ට්‍රික් ගත්තෙ. සමහර පිතිකරුවො දැන දැන අවුට් වුණු වෙලාවලුත් තියෙනවා.මම හිතන්නෙ මම හෝ වෙනත් පන්දු යවන්නෙක් හෝ පිතිකරුවා කරන්නෙ මොකක්ද කියල හිතනවට වඩා බලන්නෙ තමන්ට කරන්න පුළුවන් දේ මොකක්ද කියන එකයි.පන්දු යවන්නෙක් විදිහට තමන්ට ඒ වෙලාවේ කරන්න පුළුවන් දේ තමයි සියයට සියයක් වැදගත් වෙන්නෙ. සමහර වෙලාවට සාර්ථක වෙනවා. සමහර වෙලාවට අසාර්ථක වෙනවා. ඒක ඩිපෙන්ඩ් වෙන්නෙ ඒ වෙලාවෙ මැච් එක යන සිටුවේෂන් එක අනුව.ඒ නිසා මැච් එකට යන්න කලින් කියන්න බෑ මම මෙයාට මේ පන්දුව යවල අවුට් කරනවා කියල. නමුත් අපි අපි ගාව තියෙන දේවල් පාවිච්චි කරල බලනව මොන පන්දුවෙන් ද මෙයාව අවුට් කරගන්න පුළුවන් කියල. සමහර වෙලාවට සාර්ථක වෙනවා. සමහර වෙලාවට අසාර්ථක වෙලා එයාට ලකුණු ගන්න චාන්ස් එකක් එනවා. ඒක තමයි ක්‍රිකට් ක්‍රීඩාව කියන්නෙ.* ඔබ ක්‍රිකට් ක්ෂේත්‍රයේ විලාසිතා මවන්නෙක් වෙලා.“මම මේ විලාසිතා අද ඊයෙ කරපු දේවල් නෙමෙයි. මගේ කොණ්ඩය පාට කරන එකට, ටැටූ ගහපු එකට දැන් අවුරුදු 10 ක් විතර වෙනවා.මම හිතනවා මම කරන දෙයින් කාටවත් කරදරයක් නැත්නම් මට කැමැති දේ මම කරනවා. මම දන්නවා මේක කාටවත් කරදරයක් නෙමේ කියල. මේ හැමදේම කරන්නෙ මගේ ශරීරයට. සමහර බලන් ඉන්න අය හොඳ කියනවා. ගොඩක් දෙනෙක් වැරැදි කියනවා.ඉතින් ඒක මට වෙනස් කරන්න බෑ. ඒක එක එක්කෙනාගෙ මත. ඒව මට වෙනස් කරන්න බෑ. මේක අනුන්ට කරදරයක් වෙන්නෙ නැතිනිසා මම මට ඕන දේ කරනවා.”* ඔබේ පෞද්ගලික ජීවිතය ගැනත් කියන්න.“මගේ බිරිඳ ටානියා මිනෝලි පෙරේරා. මට ඉන්නෙ දුවයි පුතයි. දුව එකීෂා දිසාක්ෂි. පුතා දුවිඳු චදීෂ්. මගේ අම්ම තාත්ත වයිෆ්ගේ අම්ම තාත්ත එක්ක බිරිඳ දරුවො එක්ක මම ගොඩක් සතුටින් ඉන්නවා.ඉස්සර නම් ටානියා මම සෙල්ලම් කරන මැච් බලන්න ආවා. ඒත් පොඩි දෙන්න එක්ක දැන් දැන් එයා කාර්ය බහුලයි.* වත්මන් ශ්‍රී ලංකා කණ්ඩායම ජ්‍යෙෂ්ඨයන්ගෙන් සහ දක්ෂ නවකයින්ගෙන් සමන්විත සමබර කණ්ඩායමක් ලෙස ඔබ දකිනවද?“කණ්ඩායමේ තේරීම් කරන්නෙ නායකයා සහ තේරීම් කමිටුව. මම හිතනවා අපේ රටේ ක්‍රිකට් වලට ගොඩක් හොඳ අනාගතයක් තිබෙනවා. මොකද ගොඩක් ළාබාල ක්‍රීඩකයින් ඇවිල්ල තරගාවලි වල ඔවුන්ගෙ දක්ෂතා පෙන්වල තියෙනවා. මම හිතනවා ජ්‍යෙෂ්ඨ ක්‍රීඩකයින් කණ්ඩායමෙන් ඉවත් වෙන කොට අපේ ක්‍රිකට් වල පසුබෑමක් දකින්නට ලැබෙන එකක් නෑ. අනාගතයේ ඒ තැන ගන්න හොඳ පන්දු යවන්නන් සහ හොඳ නවක පිතිකරුවන් කණ්ඩායමේ ඉන්න නිසා.”ලසිත් මාලිංගගේ දක්ෂතා* ජාත්‍යන්තර ක්‍රිකට් ක්ෂේත්‍රයේ පළමු වරට පන්දු 4 කදී පිට පිට කඩුලු 4 ක් දවාගත් එකම පන්දු යවන්නා.(2007 ලෝක කුසලාන තරගාවලියේ 2007 මාර්තු 28 දකුණු අප්‍රිකාවට එරෙහිව ගයානා හිදී)දැවී ගිය ක්‍රීඩකයින්.* ෂෝන් පොලොක් ලකුණු 13 පන්දුව කෙළින් ම කඩු‍ල්ලේ වැදීමෙන්* ඇන්ඩෘ හෝල් ලකුණු - 0 උපුල් තරංග උඩපන්දුවක් රැක ගැනීමෙන්* ජැක් කලිස් ලකුණු - 86 සංගක්කාර උඩපන්දුවක් රැක ගැනීමෙන්.* මකායා න්ටිනි ලකුණු - 0 පන්දුව කෙළින් ම කඩුල්ලේ වැදීමෙන්* ලෝක කුසලාන තරගාවලි 2 කදී කඩුලු ත්‍රිත්ව දෙකක් ලබාගත් ලොව එකම පන්දු යවන්නා.1. 2007 ලෝක කුසලාන තරගාවලියේදී ද. අප්‍රිකාවට එරෙහිව.2. 2011 ලෝක කුසලාන තරගාවලියේදී කෙන්යාවට එරෙහිව කොළඹ ආර්. ප්‍රේමදාස පිටියේදී (2011/03/01)දැවී ගිය ක්‍රීඩකයන්.* පීටර් ඔන්ගොන්ඩෝ ලකුණු - 0 පන්දුව කෙළින් ම කඩුල්ලේ වැදීමෙන්.* ෂෙම් න්ගොෂේ ලකුණු - 0 පන්දුව කෙළින් ම කඩුල්ලේ වැදීමෙන්.* එලීජා ඔටියනෝ ලකුණු - 0 පන්දුව කෙළින් ම කඩුල්ලේ වැදීමෙන්.* එක්දින තරගාවලි වල කඩුලු ත්‍රිත්ව තුනක් ලබාගත් ලොව එකම පන්දු යවන්නා.1. 2007/03/28 දකුණු අප්‍රිකාවට එරෙහිව2. 2011/03/01 කෙන්යාවට එරෙහිව3. 2011 අගෝස්තු 22 ඕස්ට්‍රේලියාවට එරෙහිව කොළඹ ආර්. ප්‍රේමදාස පිටියේදී.දැවී ගිය ක්‍රීඩකයින්.* මයිකල් ජොන්සන් ලකුණු - 1 පන්දුව කෙළින් ම කඩුල්ලේ වැදීමෙන්.* ජෝන් හැස්ටිංග්ස් ලකුණු - 0 කඩුල්ල මුවා කිරීමේ වදරට හසුවී* ක්ෂේවියර් දොහෝර්ති ලකුණු - 0 පන්දුව කෙළින් ම කඩුල්ලේ වැදීමෙන්.* එක්දින ක්‍රිකට් ක්ෂේත්‍රයේ 9 වැනි කඩුල්ලට හොඳම සබඳතාව වාර්තාව.2010 මෙල්බර් වලදී ඕස්ට්‍රේලියාවට එරෙහිව ඇන්ජලෝ මැතිව්ස් සමඟ ලකුණු 132 ක සබඳතාව.* මාලිංග ලකුණු 56 (පන්දු 48 කදී 4 පහර 6 ක් 6 පහර 2 ක්)* මැතිව්ස් ලකුණු 77 (පන්දු 84 කදී 4 පහර 8 ක් එක් 6 පහරක්).ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403304</link>
    <topic>මේ දවස්වල මම නැටුම් පුරුදු වෙනවා</topic>
    <author>ගාමිණී සුසන්ත</author>
    <content>මේ දවස්වල මම නැටුම් පුරුදු වෙනවාඋගුර කන නාසය ආශ්‍රිත රෝග පිළිබඳ විශේෂඥ වෛද්‍යචන්ද්‍රා ජයසූරියවෛද්‍ය වෘත්තීය වැඩි වගකීමක් සහිත ගෞරවනීය වෘත්තියක්. විශේෂඥ වෛද්‍යවරයෙක් වූ විට ඒ වගකීම් බව තවත් වැඩි වෙනවා. ඒ; රෝගීන්ගේ ජීවිත රඳා පවතින්නේ වෛද්‍යවරුන් අත නිසයි. වෛද්‍යවරයා දෙවියන්ට පවා සමාන කිරීමට අපේ සමාජය පෙළඹී සිටින්නේ වෛද්‍යවරයකුගෙන් සමාජයට වන සේවය පිළිබඳව සැලකීමෙනුයි. එවැනි වෛද්‍යවරුන්ගේ පෞද්ගලික ජීවිතය කෙබඳුද, සමාජයේ මෙවන් තැනකට පැමිණීමට ඔවුන් කළ කැප කිරීම් මොනවාද, ඔවුන් සතු කලා හැකියාවන් මොනවාද, කියා සොයා බැලීමට අප සිතුවේ එම තොරතුරු රසඳුන පාඨකයින්ටත් වැදගත් වේය යන අරමුණින්. මෙම විශේෂාංගය ආරම්භ කිරීමට අප තෝරා ගත්තේ කොළඹ ජාතික රෝහලේ උගුර කන නාසය ආශ්‍රිත රෝග පිළිබඳ විශේෂඥ වෛද්‍ය චන්ද්‍රා ජයසූරිය මහත්මියයි. අපි එතුමියගේ කතාව අසමු.“මගේ ගම අගලවත්ත. මම පවුලේ බාලම දරුවා. මට අයියල දෙන්නකුයි අක්ක කෙ‍නකුයි ඉන්නවා. එක අයිය කෙනෙක් වයස අවුරුදු 18 ක් විතර වෙනකොට මිය ගියා. පාසල් යන කාලෙ අපිට පාසල් කීපයකටම යන්න සිදුවුණා. මුලින්ම ගියේ අගලවත්ත ප්‍රදේශයේ පාසලකට. ඉන්පසුව හෝමාගම කනිෂ්ඨ විද්‍යාලයට ගියා. ඊට පසුව මීගමුව හරිස්චන්ද්‍ර විදුහලටත් කොළඹ දේවි බාලිකා විද්‍යාලයටත් ගියා. ඒ කාලෙ උසස් පෙළට කරන්න තිබුණේ විෂයන් කීපයයි. විද්‍යා විෂයන් කළොත් යන්න පුළුවන් උපරිම ස්ථාන තමයි වෛද්‍ය වෘත්තිය සහ ඉංජිනේරු වෘත්තිය. මම සාමාන්‍ය පෙළ විභාගය ලිව්වේ අඩු වයසින්; ඒ කියන්නේ මට වයස අවුරුදු 12 ක් විතර කාලයේදී, අනාගතයේදී වෛද්‍යවරියක් වෙනවා කියන හැඟීම මට තිබුණේ නෑ. හැබැයි කරන දේ හරියට කරනවා කියන හැඟීම මට තිබුණා.”“උසස් පෙළ සමත්වෙලා වෛද්‍ය විද්‍යාලයට ගියාට පසුව තමයි වෛද්‍ය වෘත්තියට ආශාවක් ඇතිවෙන්න පටන් ගත්තේ. වෛද්‍ය විද්‍යාලයෙන් පිටවෙලා රජයේ සේවයේ යෙදෙන විට මේ වෘත්තියට තිබෙන ආශාව තවත් වැඩි වුණා. ඒ; මේ වෛද්‍ය වෘත්තියෙන් සමාජයට මිනිසුන්ට උදව් කරන්න ලැබෙන නිසා. මම වෛද්‍යවරියක් නොවුණා නම් හෙදියක් හෝ ගුරුවරියක් වෙන්න තිබුණා. ඒ; එම වෘත්තීන් දෙකෙන් ගොඩක් දෙනකුට උදව් කරන්න පුලුවන් නිසා. අද මම ගුරුවරියක් ලෙසත් කටයුතු කරනවා. ඒ; වෛද්‍ය විද්‍යාලයේ ඉගැන්වීම් වලට සහභාගි වන නිසා.”නිදහස් අධ්‍යාපනය නිසයි මම වෛද්‍යවරියක් වුණේ. මම හරිම තෘප්තියකින් තමයි වෛද්‍ය වෘත්තියේ යෙදෙන්නේ. හැබැයි මේ වෘත්තිය නිසා මගේ පෞද්ගලික ජීවිතයේ ගොඩක් දේවල් කැප කරන්න සිදුවෙලා තියෙනවා. දරුවො ගැන මහත්තය ගැන වැඩිපුර සොයා බලන්න, පවුලේ ළඟම ඇතැම් ඥාතීන්ගේ මඟුල් ගෙවල්වල මළ ගෙවල්වල යන්න බැරිවුණු අවස්ථා තිබෙනවා. සමහර සිංහල අවුරුදුවලටත් වැඩ කළ අවස්ථා තියෙනවා.“ජාතික රෝහලේදීත් පුද්ගලිකවත් මම දිනකට රෝගීන් විශාල පිරිසක් බලනවා. ශල්‍යකර්ම වලටත් සහභාගි වෙනවා. වෘත්තිය නිසා කිසියම් විඩාවක් දැනුණා නම් එය මඟහරවා ගන්න මම කරන්නෙ වාහනේ යද්දි රේඩියෝ එක අහන එකයි. එහෙම නැතිනම් ගායක ගායිකාවන් කීප දෙනෙකුගේ ගීත එකතුවක් අහන එකයි. විශාරද අමරදේව, නන්දා මාලිනිය, වික්ටර් රත්නායක, මිල්ටන් මල්ලවආරච්චි, සුනිල් එදිරිසිංහ වැනි ගායන ශිල්පීන්ගේ ගීතවලට මම හරිම ප්‍රියයි. ඒ අපි තරුණ කාලෙ ගායන ශිල්පීන්. යොවුන් පරපුරේ කසුන් කල්හාර, තීක්ෂණ අනුරාධ වැනි අයගේ ගීතවලටත් මම හරිම කැමැතියි. සමහර වෙලාවට මම කාර් එකේ දාගෙන යන්නේ දෙමළ ගුවන් විදුලි චැනල් එකක්.මට දෙමළ භාෂාව හොඳට පුළුවනි. විවේකයක් ලැබුණාම මම කරන ලොකුම දේ තමයි, පොත් කියවන එක. පුංචි කාලෙ ඉඳලම මම කියවන්න ආසයි. පාසල් යන කාලෙ අපි හිටිය ප්‍රදේශවල තිබුණු සමහර පුස්තකාලවල සේරම පොත් මම කියවල තිබුණා. විශ්ව සාහිත්‍යයට නවකතාවලට මම හරිම කැමැතියි. මම වඩාත් ම කැමැති සුබවාදී අවසානයක් තියෙන කතා කියවන්න; චිත්‍රපට බලන්න. චිත්‍රපට බලන්නත් වේදිකා නාට්‍ය බලන්නත් පවුලේ අය එක්ක යනවා. අවසන් වරට බැලුවේ “සිරිපැරකුම්” චිත්‍රපටය. ඒක හරිම ලස්සනයි. හැබැයි මෑතදී බලපු වේදිකා නාට්‍ය නම් එච්චරම සාර්ථක නෑ.”“මගේ සැමියා ව්‍යාපාරිකයෙක්. මට ඉන්නෙ පුතාලම දෙන්නෙක්. ඒ දෙන්නම දැන් රැකියා කරනවා. එක් කෙනෙක් ඉංජිනේරුවෙක්. අනෙක් පුතා වෛද්‍යවරයෙක්. පුතාල පුංචි කාලෙ අපි හිටියේ පිටරට නිසා පුතාල වැඩිපුර අහන්නේ ඉංග්‍රීසි සින්දු. සිංහල සින්දුවලට වැඩි කැමැත්තක් නෑ. ඒ ගැන මට පුංචි කනගාටුවක් තියෙනවා.”“මම වෛද්‍ය වෘත්තියේ යෙදෙන්නේ විනෝදාංශයක යෙදෙනව වගේ. ඒ නිසා රැකියාව නිසා මට කවදාවත්ම මානසික ආතතියක් පීඩනයක් ඇත‍ිවෙලා නෑ. මම වෛද්‍ය වෘත්තියට සම්බන්ධ සංගම් කීපයකම නිලතල දරනවා. ඒ සංගම්වල වැඩකරන විට නම් මානසික පීඩනය ඇතිවුණු අවස්ථා තියෙනවා. ඒ; හැමෝම එක වගේ වැඩ නොකරන නිසා. මට වැඩ කරන්න කණ්ඩායමක් හදාගෙන ඉන්නවා. හැම වැඩක්ම මමම කරන්න ඕන කියන අදහසේ මම නැහැ.”“මම බෞද්ධයෙක්. ආගම දහමට ගොඩක් ළැදියි. ඒත් මම උදේ හවස බුදුන් වඳින, නිතර භාවනා කරන කෙනෙක් නම් නෙමෙයි. ඒකට වෙලාව මට අඩුයි. පවුලේ අය එක්ක දානමය පිංකම් නිතරම කරනවා. සිල්ගන්න ලැබෙන අවස්ථාත් අඩුයි. මෑතදී ඉඳල මම පෝය කීපයක් ම එක දිගට සිල් ගත්තා. ඒ මගේ මානය නැති කරගන්න. සිල්ගන්න දවසට අනෙක් හැමෝම වගේ දවස පුරාම බිම වාඩිවෙලා ආගමික කටයුතුවල යෙදෙනවා. අනෙක් සිල් ඇත්තන් වගේ පෝලීමේ ගිහිං දෙන දෙයක් කාල ඒ දවස ගත කරනවා. එහෙම කළාම හිතට දැනෙන්නේ පුදුම සැනසීමක්. හිතේ තියෙන මානය දුරුවෙලා යනවා. මානය හොඳ දෙයක් නෙමෙයි; එය අපි දුරු කළ යුතුයි. සමහර පෝය දවස්වලට සිල් ගත්තාම මාව හඳුනන මගෙන් බෙහෙත් ගත්ත අය සිල් ඇත්තන්ට දානය දෙනවිට මට පෝලිමේ මුලට අඬගහනවා. මම ඒකට කැමැති නෑ. ඒ වෙලාවට මම ඒ ඉල්ලීම ආදරයෙන් ප්‍රතික්ෂේප කරනවා.”“ගෘහණියක් විදියට ගෙදර වැඩ කරන්න නම් මට වෙලාවක් නෑ. මගෙ මහත්තය සමහර වෙලාවට මට “බෝඩිං කාරයා” කියලත් කියනවා. ගෙදර වැඩට උදව් වෙන්න කෙනෙක් මට ඉන්නවා. ඇයගෙන් මට ලැබෙන උදව්ව ඉතාම ඉහළයි. ගොඩක් දවස්වලට ගෙදර යන විට මම රෑ වෙනවා. ගෙදර වැඩ කරන්න මට වෙලාවක් නෑ. මොනව හරි පුංචි දෙයක් කාල නිදාගන්න එක තමයි මම ගෙදර ගිහිං කරන්නෙ. ගොඩක් දවස්වලට මම රෑට කන්නේ පලතුරු වගේ සරල දෙයක්.ගෙදර වැඩට කවුරුවත් නැති සිංහල අලුත් අවුරුද්ද වගේ කාලවලදි ගෙදර සේරම වැඩ කරගන්නේ මම. මට ගෙදර වැඩ සේරම දේවල් හොඳට කරන්න පුළුවනි. මගෙ අම්ම මට හොඳට උයන්න පිහන්න උගන්වල තියෙනවා. මට හොඳට මහන්නත් පුළුවනි. හැබැයි ගෙදරට බඩු ගේන්න නම් මම කවදාවත් යන්නෙ නෑ. සීනි කිලෝ එකක ගණන කීයක කියලවත් මම දන්නෙ නෑ. ඇඳුම් තෝරන්නත් මම යන්නෙ නෑ. මම අඳින්නේ මහත්තය ගෙනත් දෙන ඇඳුම්. මම ඇඳුම් තෝරන්න යන්නෙ නෑ. එක අතකින් ඒක හොඳයි කියලත් හිතෙනව; ඒ මොකද කඩවල්වලට ගිහිං ඇඳුම් තෝරන විට ආශාව වැඩි වෙනවා. මම රටවල් 10 කට වැඩි සංඛ්‍යාවකට ගිහිං තියෙනවා. ඒ වෛද්‍ය වෘත්තියේ ම සම්මන්ත්‍රණ වැනි දේවලට සහභාගි වෙන්න. හැබැයි නිවාඩුව ගත කරන්න නම් පිටරටවල් වලට මම යන්නෙ නෑ. මම හරිම කැමැතියි ලංකාවේ විවිධ ප්‍රදේශවල, වනාන්තරවල වගේ සංචාරය කරන්න. දේශපාලනයට නම් මගේ කිසිම කැමැත්තක් නෑ.“මනුස්සයෙක් වෙලා ලබන ආත්මෙත් ඉපදෙන්න ලැබුණොත් මේ රස්සාවම කරගෙන ඉන්නයි මම කැමැති. ඒ; මේ රස්සාවෙන් ගොඩක් මිනිස්සුන්ට උදව් කරන්න ලැබෙන නිසා. මම වැඩ කරන්න ගියාම අනෙක් අය වැඩ කරනවද නැද්ද කියල බලබල ඉන්නේ නෑ. මට හැකි උපරිමය මම කරනවා. එතකොට හරිම පහසුයි. අනෙක් කාරණය තමයි මම අතීතයේවත්, අනාගතයේවත් ජීවත්වන කෙනෙක් නෙමෙයි; මම ජීවත් වෙන්නේ වර්තාමනයේ; ඒ මොහොතේ.”“ගායනය වැනි කලා හැකියාවන් මට නැහැ. හැබැයි මම මේ දවස්වල තවත් Lady Doctors ල දහ දෙනෙක් විතර එක්ක ජයවන්ති පතීභාරතගෙන් නැටුම් ඉගෙන ගන්නවා. මේ දවස්වල පුරුදු වෙන්නේ වන්නම්. දැනට නම් මම නටන විට මැටි තලනව වගේ ඇති; නමුත් නැටීම හරිම තෘප්තිමත්. නැටීමෙන් ව්‍යායාමත් තෘප්තියත් දෙකම ලැබෙනවා. ඊට අමතරව මම මේ දවස්වල දෙමළ භාෂාව ඉගෙන ගන්නවා. කලක් මම උතුරේ වැඩ කළා. එහෙදි මට දෙමළ හොඳට පුළුවන් වුණා. මේ දවස්වල දෙමළ වැඩිදුරටත් ඉගෙන ගන්නේ මීළඟ O/L විභාගයට දෙමළ භාෂාවට පෙනී ඉන්න.”“විශ්‍රාම ගියාම කරන්න වැඩ කීපයක් ම හිතාගෙන ඉන්නවා. ඒ මැහුම් වැඩ, ඇප්ලික් වැඩ, අත්කම් වගේ දේවල්. ඒව මට පාසල් කාලෙ ඉගෙන ගන්න බැරිවුණු දේවල්. රජයේ සේවයෙන් විශ්‍රාම ගිහිං දිගටම පුද්ගලික සේවයේ යෙදෙන්න මට අදහසක් නෑ.ගාමිණී සුසන්තඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403305</link>
    <topic>මම හීන පැත්තකින් තියලා බැඳීම්වලට තැන දෙන කෙනෙක්</topic>
    <author> ගාමිණී සුසන්ත</author>
    <content>මම හීන පැත්තකින් තියලා බැඳීම්වලට තැන දෙන කෙනෙක්වොල්ගා කල්පනීචතුරි හරිම කටකාර දඟකාර යුවතියක්. කොළඹ නගරයේ ඉපදී හැදී වැඩෙන චතුරි ආශා කළේ නිවේදිකාවක් නිළියක් වෙන්න. ඇය හරිම අවංකයි. ඒ නිසයි රූපවාහිනී ප්‍රේක්ෂකයින් චතුරිට හරිම ආදරේ. චතුරි ඉන්නේ ජාතික රූපවාහිනියේ “කොළඹ අහස” ටෙලි නාට්‍යයේ. චතුරිගේ චරිතය නිරූපණය කරන්නේ යොවුන් රංගන ශිල්පිනී වොල්ගා කල්පනී. අද අප හමුවන තරුව වොල්ගා.වොල්ගා කොහේද ඔබේ ගම, පාසල් ගියේ එහෙම...?මගෙ ගම රාගම. මුලින් ගියේ කඳාන සාන්ත සෙබස්තියන් මහා විද්‍යාලයට. ඉන්පසුව මොරටුව වේල්ස් කුමරි විදුහලට.පාසලේදී කලාවට සම්බන්ධ වෙලා හිටියද?පුංචි කා‍ෙල ඉඳලම මම නිවේදන කටයුතුවලට හරිම ආසයි. ඒ නිසා පාසලේ තිබුණු විවිධ උත්සවවලදී නිවේදන කටයුතු කළා. අපේ පාසලේ නාට්‍ය කණ්ඩායමක් තිබුණා. ඒ නාට්‍ය කණ්ඩායමට සම්බන්ධ වෙලා රාජ්‍ය ළමා නාට්‍ය උලෙළට නාට්‍ය ඉදිරිපත් කළා. මම ඒ නාට්‍යවල රඟපෑවා.කොහොමද ඔබ නිවේදිකාවක් වුණේ...?මම මුලින්ම නිවේදන කටයුතු කළේ ජාතික රූපවාහිනියේ “අතුරු මිතුරු” වැඩසටහනේ. එතකොට මම පාසලේ 7 වසරේ. ඉන්පසුව මම ‘සිරස’ නාළිකාවේ ළමා වැඩසටහන් කළා. පාසල් කාලයෙන් පසුව දෙරණ ‘ලිට්ල් ස්ටාර්’ Season - 1 වැඩසටහන ඉදිරිපත් කරන්න දායක වුණා.ඒ වගේ ම ස්වාධීන රූපවාහිනියේ ‘දේදුනු හැන්දෑව’ ඉදිරිපත් කරන්නත් දායක වුණා. ඉන්පසුවයි “ෂා” FM ගුවන් විදුලියේත් ස්වර්ණවාහිනී නාළිකාවෙත් නිවේදිකාවක් ලෙස වැඩ කළේ.එතකොට ටෙලිනාට්‍ය රංගනයට සම්බන්ධ වුණේ...?පාසල් යන කාලෙ පුංචි චරිතයක් කළා “වස්සාන සිහිනය” ටෙලි නාට්‍යයේ. නමුත් ප්‍රධාන චරිතයක් කළේ “මුතුපලස” ටෙලි නාට්‍යයේ. ඒ අවස්ථාව මට ලබා දුන්නේ ස්වර්ණවාහිනියේ බුද්ධික කුලසේකර මහතා. මුලින් ම රඟපෑව දවසේ මට නුහුරුබවක්, බයක් දැනුණා. නමුත් “මුතුපලස” අධ්‍යක්ෂණ කළ සිවගුරුනාදන් අයියා සහ රංගන ශිල්පිනී තිසුරි යුවනිකා මට ගොඩක් උදව් කළා.දැන් නිවේදන කටයුතුවලින් ඉවත් වෙලා ද?මේ දවස්වල රංගන කටයුතුවලට වැඩියෙන් යොමුවෙලා ඉන්න නිසා නිවේදන කටයුතුවලට යනවා අඩුයි. නමුත් ඉදිරියේදී අලුත් දෙයක් කරනවා. මගේ ගමන ආරම්භ කළේ නිවේදන කටයුතුවලින්. මම එයින් කවදාවත් ඉවත් වෙන්නේ නෑ.කොහොමද, චතුරිට ලැබෙන ප්‍රතිචාර...?ගොඩක් හොඳ ප්‍රතිචාර ලැබෙනවා. චතුරිට රූපවාහිනී ප්‍රේක්ෂකයින් හරිම ආදරෙයි. ඒ; චතුරි කෙළින් කතා කරන කටකාර කෙනෙක් නිසයි. මඟතොටේදී හමුවන “කොළඹ අහස” නරඹන ප්‍රේක්ෂකයින් මට ගොඩක් ආදරයෙන් කතා කරනවා. මේ චරිතය මේ විදියට හොඳින් කරන්න මාව මෙහෙයවූ ‘කොළඹ අහස’ අධ්‍යක්ෂණය කළ ගයා රම්‍ය අල්විස් අයියව ආදරයෙන් මතක් කරනවා.චතුරිත් වොල්ගත් තරමක් දුරට සමානද...?ඔව් කිසියම් සමානකමක් තියෙනවා. චතුරි නිවේදිකාවක් වෙන්න හීන මවලා ඒ ගමන ආව කෙනෙක්. මම ‍කලාවට සම්බන්ධ වුණේ එහෙමයි.චතුරි කොයිතරම් කටකාර කෙනෙක් වුණත්, හැම දෙයක් ගැනම දෙපාරක් හිතනවා. එයා හැමදේම කරද්දි තමන්ගේ දෙමව්පියන් ගැන හිතනවා. මමත් එහෙමයි.මොනවද ඔබ මේ දවස්වල කරන්නේ...?මේ දවස්වල සිවගුරුනාදන් ගේ “කළු අරලිය” ටෙලිනාට්‍යයේත්, ප්‍රියන්ත ප්‍රනාන්දු ගේ “සඳෑ විනිවිද” ටෙලිනාට්‍යයේත් වැඩ කරනවා.ඒ කියන්නෙ ඔබ කාර්ය බහුලද...?ඒ තරම්ම කාර්ය බහුල නෑ. නමුත් අප්‍රේල් මැද ඉඳල එක දිගට වැඩ තියෙනවා.සිනමාවට එහෙම ආරාධනා ලැබුණෙ නැතිද තවම...?මම තවම රංගන ක්ෂේත්‍රයට ආව විතරනෙ. මේ වන විට එක චිත්‍රපටයකට කතා කළා. නමුත් ඒක තවම ස්ථිර නෑ.රඟපාන්න ආශා කරන චරිතත් ඔබේ හිතේ ඇති...?ඔව්, මත්ද්‍රව්‍ය වලට ඇබ්බැහි වුණු තරුණියකගේ චරිතයක්, රාජ කුමාරියකගේ චරිතයක් රඟපාන්න මම ආසයි.රංගන ශිල්පිනියක් වෙන්න ඔබ හීන මැව්වද?ඔව් පාසල් යන කාලෙ ඉඳල කවුරුත් ආදරය කරන නිවේදිකාවක් රංගන ශිල්පිනියක් වෙන්න මම හීන මැව්ව. ඒ හීනය දැන් සැබෑ වෙලා.නීතිඥවරියක් වෙන්නත් මට හීනයක් තිබුණා.කලා ක්ෂේත්‍රය ගැන මොනවද හිතෙන්නේ...?මට නම් ඔය කියන විදියේ ප්‍රශ්න නෑ. ක්ෂේත්‍රයේ ප්‍රවීණයින්ට ගරු කරල කාත් එක්කත් සුහදව වැඩ කරනව නම් කලා ක්ෂේත්‍රයේ හොඳින් රැ‍ඳෙන්න පුළුවනි. මේක හරිම ලස්සන සුන්දර තැනක්.ඔබ කලාවේ රැ‍ඳෙන්නේ ආශාවට ද වෘත්තියට ද?ඔය දෙකටම.ඔබේ පවුලේ තොරතුරු...?අම්මයි තාත්තයි අක්කයි මමයි තමයි අපේ පවුලේ ඉන්නේ. අක්කා විවාහවෙලා පුංචි දුවෙක් ඉන්නවා.රංගනය සරලයි වගේ ද දැනෙන්නේ...?නැහැ රංගනය සරල නැහැ. ඒ පුළුල් විෂයක්. ඒ විෂය ගැන මම දන්න දෙයක් නෑ කිව්වොත් හරි. මම තාම ඒ දේ සොයනව. මේ දිනවල මම මහේන්ද්‍ර පෙරේරා ගේ රංගන පාඨමාලාවකට සහභාගි වෙනවා.යෞවන ප්‍රේමය ඔබට සමීප ඇති...?මේ දවස්වල නම් නෑ. ආදර සම්බන්ධයක් මට තිබුණා. මම මගෙ හීන පැත්තකින් තියල බැඳීම්වලට තැන දෙන කෙනෙක්. මම ආදරය කරන විට පුදුමාකාර විදියට ආදරය කරනවා. නමුත් අනෙක් පැත්තෙන් එහෙම වුණේ නෑ.මම තාම ඉන්නෙ ඒ ප්‍රශ්නයත් එක්ක. එයා ආයෙ එයිද නැද්ද කියල මම බලාගෙන ඉන්නවා. ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403306</link>
    <topic>දේශපාලනයෙන් කලාවට කිඳුරිය විලාප දෙද්දී මුළු ගමම අඬනවා</topic>
    <author>අරුණි මුතුමලී</author>
    <content>දේශපාලනයෙන් කලාවට කිඳුරිය විලාප දෙද්දී මුළු ගමම අඬනවාසංස්කෘතික ඇමැතිටී.බී.ඒකනායකගේ කලා අත්දැකීම්දේශපාල‍නයත් එක්තරා කලාවකි. එසේම මේ වන විට කලාකරුවන් දේශපාලනය කිරී‍ෙම් කලාවක් ද ප්‍රචලිත වී තිබේ. කලාකරුවන් දේශපාලනය කරන අතර ‍දේශපාලනඥයන්ගේ කලාකාමී සිතිවිලි ගැන කතා කරන්නට අද සිට අපි බලාපොරොත්තු වෙමු.එහි ආරම්භයට අප හමුවූයේ සංස්කෘතික කටයුතු පිළිබඳ ඇමැතිවරයා සේම නළුවකු, නාට්‍ය අධ්‍යක්ෂවරයකු හා ටෙලිනාට්‍ය නිෂ්පාදකවරයකු වන ටී.බී.ඒකනායක මහතායි.ඇමැතිතුමා කලාකරුවෙක් කියා හඳුන්වනවාට කැමැතිද?ඔව්.ඇයි ඒ?පාසල් යන කාලේ ඉඳලම නාට්‍යවල රඟපාලා, තරගවලින් දිනලා පසුව සුමන ආලෝක බණ්ඩාරගේ ‘නිදිකුම්බා’ නාට්‍යයේ වේශ නිරූපණ ශිල්පියා මෙන්ම කලා අධ්‍යක්ෂණය කරලා, ඊට අමතරව රාජ්‍ය නාට්‍ය උලෙළේ අවසන් වටයට පවා තේරුණු, උපවංශ ලියනගේගේ ‘මිස්ටර් අතීතය’ නාට්‍යයේ රඟපාලා අසූගණන්වල සර්වෝදය නාට්‍ය උලෙළේ දී සෑම අංශයකින්ම සම්මාන දිනූ ‘ගමන’ නාට්‍යයේ නිෂ්පාදනය, අධ්‍යක්ෂණය, රංගනය ආදී සියල්ල මමම කරලා ‘යුග විලක්කුව’ ටෙලිනාට්‍ය නිෂ්පාදනය කරලා ‘කටු ඉඹුල’, ‘මාතර හටන’ වගේ ටෙලිනාට්‍යවල රඟපාලා තිබෙන මට කලාකාරයෙක් කීවාට කමක් නෑනේ?හොඳයි. ඔබ නිෂ්පාදනය, අධ්‍යක්ෂණය, රචනය, රංගනය ආදී සියල්ලම කර දිනූ ‘ගමන’ නාට්‍යය ගැන වඩාත් මතකයට නැ‍ඟෙන්නේ කුමක්ද?එහි විනිශ්චය මණ්ඩලයට හිටියේ අද ‘ඉරිදා ලංකාදීප’ පුවත්පතේ කර්තෘ ආරියනන්ද දොඹගහවත්ත මහත්මයා කියලා.පුංචි කාලේ ඉඳන් රඟපෑව චරිතවලින් හොඳම නළුවා වෙන්න ලැබුණාද?තාම නෑ.මේ වෙද්දි ඔබ ඇමැති ධූරයට අමතරව කලා කටයුතුවලත් නියැළෙනවද?ඔව්. පැරැණි ගම්වල යන්ත්‍ර මන්ත්‍ර ගුරුකම් හා අපේ දේශීය ක්‍රමවල මවිත කරන ශිල්පීය දස්කම් ගැන සෝමවීර සේනානායක මහත්මයා ලියන ටෙලිනාට්‍යයක් මේ වසර ඇතුළත අධ්‍යක්ෂණය කරන්න බලාපොරොත්තුවෙන් සිටින්නේ.ඔබ සංගීතයටත් කැමැති ඇති?ඔව්. මම පැරැණි ගීතවලට හරිම ආසයි. ශ්‍රී වික්‍රම, විදුර, රාමායනය වගේ ගීත අහන්න අමරදේව මාස්ටර්ගේ නන්දා මාලිනීගේ ගීත අහන්න මම කැමැතියි. දෛවෝපගතව ටවර්හෝල් එකත් මගේ යටතටම ආවේ හරි පුදුම විදිහට.කැමැතිම ගීතය?මේ තරම් සියුමැලි ද කළුගල්, ළඳුනේ, හන්තානට පායන සඳ වගේ ගීතවල පදමාලාව පැය ගණනක් වුණත් සිතමින් රසවිඳින්න පුළුවන්.කැමැතිම නළු නිළියන්?ළඟදිත් ප්‍රංශයේ සම්මානයට පත්වුණු මාලනී ෆොන්සේකාගේ රංගනයට මම බොහොම කැමැතී. ඒ වගේම ගාමිණී ෆොන්සේකා වැනි රංගනයේ දැවැන්තයකු මම දැකලා නැහැ. පසුකාලීනව ඔහු මට පාර්ලිමේන්තුවේදී මුණගැසුණා. ඒ වගේම මනෝරත්න, දිද්දෙනිය, සුගතපාල ද සිල්වා, ශ්‍රියන්ත මෙන්ඩිස්, ජැක්සන් ඇන්තනි, සෝමරත්න දිසානායක වගේ කලාකරුවන්ටත් මම ගෞරව කරනවා. ඒ අතරින් සයිමන් නවගත්තේගම විශේෂයි. ඔහු අපට අල්ලපු ගමේ විජයබා විද්‍යාලයට ගියේ. මම ඒ පාසලට ආසන දහසක ශාලාවක් ඔහු නමින් හදලා දුන්නා. මම ඉගෙනගත්තේ කුරුණෑගල මලියදේව විද්‍යාලයෙන්.ඔබ පොත් කියවනවද?ඔව්. මට වාහනේ ගමට යනකල් පොත් දෙක තුනක් කියවගන්න වෙලාව තිබෙනවා. මහාචාර්ය සරච්චන්ද්‍රයන්ගේ පර්යේෂණ කෘති වගේම මහාචාර්ය පරණවිතානයන්ගේ සීගිරි කුරුටු ගී වැනි වටිනා පොත්පත් පාර්ලිමේන්තු පුස්තකාලෙන් පරිශීලනය කරන්න අපට ලැබෙනවා.අලුත් පොත්වලින් කැමැති?‘සෙංකොට්ටං’ නවකතාවට. මහාචාර්ය සුනිල් ආරියරත්නගේ කතෝලික ගීත පිළිබඳ පර්යේෂණයටත් කැමැතියි.ඔබ පොත් ලියනවද?ඔව්. මේ වෙනකොට පොත් දෙකක් ලියලා තියෙනවා. ‘මල්වතු මහාවිහාර වංශය’ එකක්. අනෙක ‘ශ්‍රී ලංකාවේ මාර්ග හා පාලම් ඉතිහාසය’ ගැන . ඒවායේ ආරුක්කු කොන්ක්‍රීට් ආදියේ තාක්ෂණය ගැන. තව මගේ ‘කුල කෙවිට’ තීරු ලිපි පෙළත් පොතක් ලෙස ළඟදීම එළිදක්වනවා.චිත්‍රපට එහෙමත් බලනවද?ඔව්. මම කැමැතිම නිධානය, රේඛාව, යුගාන්තය වගේ චිත්‍රපටවලට.අලුත් චිත්‍රපටවලින්?ම්.... මෑත කාලේ නම් චිත්‍රපට බලන්නේ අඩුවෙන්. ඒවායේ කිසිම පර්යේෂණාත්මක ගුණයක් නෑනේ. අපේ අයට ඒ වගේ දේවල් කරන්න පුළුවන්. නොකරන එකයි ප්‍රශ්නේ.ඔබ සිනමා ක‍්ෂේත්‍රයට වැඩිය සම්බන්ධ නොවුණේ?ආරාධනා ගණනාවක්ම නම් ආවා. ඒත් පිටපත කියෙව්වාම ගුණාත්මක නැහැ.ඒ කියන්නේ සිනමාවට අත තියන්නෙම නැද්ද?නෑ.. නෑ.. මගේ හිතේ ලොකු අදහසක් තිබෙනවා, දකුණු මුහුදේ ගිලුණු චීන රිදී කාසි නැවක් ගොඩගැනීම ගැන චීන රජයේ සහයෝගයත් අරගෙන චිත්‍රපටයක් අධ්‍යක්ෂණය කරන්න.ඒකේ ඔබත් රඟපානවද?නෑ. අධ්‍යක්ෂණයයි රඟපෑමයි එකට කරන්න අපහසුයි.ඔබේ පරපුරේ කවුරුන් හෝ කලාවට සම්බන්ධද?අපේ අප්පච්චි ගොවියකුට වඩා කලාකාමියෙක්. රංග කුසලතා තිබුණු කෙනෙක්. මට මතකයි ගොයම් කපලා ඉවර වුණාම පන්සලේ බණ මඩුවේ ගමේ කොල්ලො කුරුට්ටනුත් එක්කරගෙන සඳ කිඳුරු ජාතකය පෙන්වද්දි කිඳුරිය විලාප දෙනකොට මුළු ගමම අඬනවා. ඒ කාලේ විදුලි ආලෝක මුකුත් නෑ. හුළුඅතුවලින් එළිය ගත්තේ. ඒවා තමයි අපේ ඇඟේ තියෙන්නේ.ඔබේ බිරිය කලාවට සම්බන්ධද?අනේ නෑ. එයා රංජනී කැටවල ඒකනායක. රත්නපුරේ කෙනෙක්. මලියදේව බාලිකා විද්‍යාලයේ ඉගෙනගත්තේ. අපි පාසල් යන කාලේමයි අඳුනගත්තේ.ඔබේ දුව?ඔවිනි නතාරා ඒකනායක. යන්නේ කුරුණෑගල මලියදේව බාලිකාවට. දුව නම් කලාවට උනන්දුයි. පාසල් නාට්‍යවල එහෙමත් ඉන්නවා. ළඟදිත් බොහොම තාත්ත්වික රංගනයක යෙදුණා කියලා පාසලේ ගුරුවරියන් මට කීවා.ඔබේ බිරිය වඩා කැමැති ඇමැතිවරයාටද? කලාකරුවාටද?සමහර ඇමැතිවරු වාහන හෝන් ගහගෙන ආරක්ෂක වාහන පෝලිම් ගහගෙන යන‍වට එහෙම එයා විරුද්ධයි. එනිසා ඇමැතිවරයකුට වඩා සාමාන්‍ය සරල මනුස්සයකු ලෙස ඉන්නවට තමයි නෝනා වඩාත්ම කැමැති.අරුණි මුතුමලීඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403307</link>
    <topic>මොළය මැරුණු අම්මා බිහි කළ දරුවා නීරෝගියි?</topic>
    <author>සේමාලි කැල්ලපත</author>
    <content>මොළය මැරුණු අම්මා බිහි කළ දරුවා නීරෝගියි?ඩිලන් සහ රොබින් එකිනෙකා මුණ ගැසුණේ පාසල් වියේදීය. දෙදෙනා අතර ඇතිවූ ආදරය දිනෙන් දින මුහුකුරා ගියේ ඔවුන්ටත් හොරාය. ඩිලන් පාසලෙන් ඉවත් වී රැකියාවකට ගොස් ටික කලකින් රොබින් ද පාසලෙන් ඉවත් වූවාය. එහෙත් ඔවුන්ගේ ආදරය දිනෙන් දින අලුත් වූවා මිස වෙනසක් වූයේ නැති තරම්ය. අවසානයේ සියලු බලාපොරොත්තු ඉටුකර ගනිමින් ඔව්හු විවාහ වූහ.රොබින් දයාබර පතිනියක වී ඩිලන් ගේ නිවෙසේ පදිංචියට පැමිණි දා දෙදෙනාට දැනුණේ මුළු ලොවම ඔවුන් සතු වූවාක් මෙනි. 2013 වසරේ ජූලි මාසයේ අතිනත ගත් ඔවුන් බ්‍රිතාන්‍ය කොලොම්බියාවේ වික්ටෝරියා ප්‍රදේශයේ ලස්සන පුංචි කැදැල්ලකට ආවෙත් ඉන් ටික දිනකට පසුවයි. 2013 නත්තල ඔවුන්ගේ ජීවිතයේ මතක සිහිවටන එකතු කරන්නක් වේවියැයි සිතමින් දෙදෙනාම හරිම උනන්දුවෙන් නත්තල සැමරීමට ලකලැහැස්ති වූහ. එයට තවත් විශේෂයක් වුණේ රොබින් ඒ වෙද්දී දරු සුරතල් බලන්න සූදානමින් සිටීමයි. රොබින්ගේ කුසට ඒ වෙද්දි සති 28 ක්. ඒ කියන්නේ යන්තම් මාස හතරහමාරක් විතර ඇති.එදින උදෑසන රොබින් අවදි වුණේ දරන්න බැරි හිසේ වේදනාවකින්. උදෑසන රැකියාවට පිටත්ව යන ඩිලන් ගේ වැඩ කටයුතු කෙසේ හෝ කළ යුතු යැයි සිතූ රොබින් හිසරදය ගැන නොසිතා මුළුතැන්ගෙට ගියාය. එහෙත් දරුණු ලෙස නැ‍ඟෙන හිසේ වේදනාව ඇයට දරාගන්න බැරි තරම්. ඇයට මහ හඬින් කෑගැසිණ.“අනේ! ඩිලන් මට ඉන්න බැහැ. හිසේ කැක්කුමයි. මට මොනවා හරි ගෙනත් දෙන්න” රොබින් හඬමින් පැවසුවාය.රොබින් වේදනාවෙන් පසුවනු බලා සිටීමට නොහැකි තැන ඩිලන් නික්ම ගියේ ඇයට වේදනානාශක පෙති කීපයක් රැගෙන ඒමටයි. නිවෙසින් යාර පනහක් පමණ දුරින් වූ ෆාමසියෙන් බේත් පෙති රැගෙන නිවෙසට දිව ආ ඩිලන් දුටුවේ නාන කාමරයේ වැටී සිටි රොබින් ය. ඇය ඒ වෙද්දීත් සිහිසුන්ව සිටියාය. වහාම හදිසි වෛද්‍ය ප්‍රතිකාර කැඳවූ ඩිලන් තම පෙම්බර බිරිය රෝහල් ගත කළේය. රොබින් ළඟ තනියට සිටිමින් ඩිලන් දෙවියන්ට යාඥා කළේ ඉක්මනින්ම රොබින් සුවපත් කර දෙන ලෙස ඉල්ලමිනි.ඔවුන් ආදරයෙන් එකතුව සමරන්න බලා සිටි නත්තල රෝහලේ ම ගෙවී ගියේ රොබින් සිහිසුන් තත්ත්වයේම සිටිමිනි. දරුවකු කුස පිළිසිඳ කලක් ගතවෙද්දී ඒ දරුවා පිරිමි දරුවකු බව දැන රොබින් සතුටු වූ අන්දම ඩිලාන් රෝහලේ කොරිඩෝවකට වී සිහිපත් කළේ දරාගන්න බැරි තරම් වේදනාවෙනි.“අපට ලැබෙන්න ඉන්න පුතාට අපි අයිවර් කියා නම තියමු” දිනක් රොබින් කී අන්දම ඩිලන්ට යළි යළිත් සිහිපත් විය.නත්තල පසුවී දෙදිනකට පසු රෝහලේ වෛද්‍යවරු ඩිලන් ඇමතූහ.“අපි අපට කරන්න ‍පුළුවන් හැම දෙයක්ම කළා. ඒත් මෙතැනින් එහාට අපට කරන්න පුළුවන් දෙයක් නැහැ. ඇගේ මොළය මැරිලා”ඔවුන් පැවසූ දෙයින් කිසිවක් අදහාගත නොහැකි වූ ඩිලන් එක දිගට වැලපෙන්නට ගත්තේය. එහෙත් ඒ අතර දී වෛද්‍යවරුන් පැවසූ දෙයකින් ඔහුට පුංචි බලාපොරොත්තුවක් ඉතිරි විය.“ඔබගේ බිරියගේ මොළය මියගියත් ඇගේ ශරීරය හොඳින්. ඒ නිසා අපට දරු පැටියා ගැන බලාපොරොත්තු තියා ගන්න පුළුවන්. දරුවා සීසර් සැත්කමකින් බිහි කරන්න පුළුවන් වෙනතුරු ඇගේ කුසේ දරුවා වැඩෙන්නට හරිමු.”බිලිඳු පුතු තුරුලු කරගත් ඩිලන් රෝහලේ දීවෛද්‍යවරුන් කී දේ අදහාගත නොහැකි වුවත් එය ඩිලන්ට ඉදිරියටත් ජීවත්වෙන්න ධෛර්යයක් ලබා දුන්නා.උදේ සිට රෑ වෙනතුරු එදා සිට රොබින්ගේ ලෙඩ ඇඳ අසලට වී බලා සිටින ඩිලන්ට සිතෙන්නේ ඇය නිදා සිටින බවක්. ඇය යළිත් කිසි දිනක තමාට නම කියා අමතන්නේ නැති බව ඔහුට නොසිතේ. ආදරයෙන් ඇගේ හිස අතගාන ඩිලන් ඇගේ කනට කොඳුරා පවසන්නේ ඇය අත්හැර නොයන ලෙසයි. ඇය මේ කුස දරා සිටින්නේ ඔවුන්ගේ ආදරයේ ප්‍රතිඵලය නොවේදැයි සිතමින් ඩිලන් ඇගේ කුස පිරිමැද්දේ අසීමිත ආදරයෙනි. එසේම දරාගත නොහැකි වේදනාවෙනි.පුදුමයකට මෙන් ඇගේ සිරුර හොඳින් ක්‍රියා කරයි. රෝහල් සයනයේ යන්ත්‍රවලට සවි වී සිටින රොබින් හොඳින් හුස්ම ගනී. දිනක් රොබින්ගේ කුස පිරිමදින ඩිලන්ට දැනුණේ සිය බිලිඳු පුතුගේ සෙලවීමකි. ඒ සෙලවීම ඔහුගේ සිතට සතුටක් එක්කළත් පුතුගේ උපත සිහිවෙද්දී ඔහුගේ සිතට දැනෙනුයේ දරාගත නොහැකි වේදනාවකි.“මට මගේ පුතා උපදින තෙක් බලා සිටින එක වේදනාවක්. එක් අතකින් එදාට මගේ පුතා උපදිනවා. අනෙක් පැත්තෙන් ඉන් දිනකට හෝ දෙකකට පසු මගේ රොබින් මගෙන් වෙන් වෙනවා කියා මට සිහිපත් වෙනවා. එය මට දරාගන්න බැහැ. එහෙත් එයට මුහුණ දීමට මට සිදුවෙලා” ඩිලාන් පැවසීය.වෛද්‍යවරුන්ට රොබින් වෙනුවෙන් කළ හැකි දෙයක් නැතත් ඇගේ සිරුර තවත් සති කීපයක් රෝහලේ යන්ත්‍ර ආධාරයෙන් රඳවා තබා ගත්තේ කුස සිටින දරුවා නිරුපද්‍රිතව සිසේරියන් සැත්කමක් මඟින් බිහිකරගන්නා තුරුය. ඒ මොහොත දරා ගැනීම ඩිලන්ට කෙතෙක් අපහසු වුවත් ඔහු ඒ සියල්ල විඳ දරා ගත්තේ කවදා හෝ රොබින් නොමැති වුවද ඔහුගේ ජිවිතය ඉදිරියට ගෙන යෑමට ඔවුන්ගේ පුතු අයිවර් සිටිවී යන බලාපොරොත්තුවෙනි.අවසානයේ ඔහුට මුහුණ දීමට අපහසු වූ ඒ දිනය උදා විය. එදා උදෑසන සීසර් සැත්කමක් මඟින් වෛද්‍යවරු ඔවුන්ගේ බිලිඳු පුතා මෙලොවට රැගෙන ආහ. ඒ බිලිඳා ඉතා නිරෝගී දරුවෙක් විය. ඩිලාන් සිය පුතු ‍දෝතට ගත්තේ දහසක් පැතුමන් ද සමඟිනි. අයිවර් පුතු උපන් දිනට පසු දා රොබින් සැමියා ද බිලිඳු පුතා ද මෙලොව තනි කරමින් අවසන් ගමන් ගියාය.“මගේ ජීවිතයේ මට මුණ ගැසුණු පුදුමාකාර එමෙන්ම ශක්තිමත්ම කාන්තාවට සමුදෙන්න මට සිද්ධ වුණා. ඇගේ සමුගැනීම මට දරාගන්න බැරි තරම්. ඇය සදහටම මගේ මතකයේ ජීවත්වේවි. මේ මොහොතේ මට උදව් කළ සැමට මං ස්තුතිවන්ත වෙනවා” පුතු උපතත් සමඟ රොබින් සමුගත් දා ඩිලාන් එසේ සිය ෆේස්බුක් අඩවියේ සඳහන් කර තිබුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403308</link>
    <topic>විජේ මල්ලිගෙ කො‍ලම</topic>
    <author/>
    <content>විජේ මල්ලිගෙ කො‍ලමවිජේ මල්ලි ඈස් ප්‍රොමිස්ට් ලාස්ට් වීක්, ස්ටේට් ඩ්‍රාමා ෆෙස්ටිවල් රිසල්ට්ස් ෂීට් එකක් ‍ෙහායාගත්තා. පැනල් ඔෆ් ජජස්ලා නියම සෙට් එක. කාඩ්ස් ප්ලේ කරන කොට පැක් එක ෂෆල් කරන සයිස් එකෙන්, වැඩේ ෂේප් කරගන්න ට්‍රයි එකක් දීල තිබුණට දිගට දිග ඩ්‍රාමාස් රිසල්ට් එක හොල්මන් කියල තමයි විජේ මල්ලිට රිසෝට් වුණේ. හැමදාම ද බෙස්ට් ඩිරෙක්ෂන්, ද බෙස්ට් ප්ලේ වෙන්න ට්‍රාන්ස්ලේෂන් හරි ඇඩැප්ටේෂන් හරි වෙන්න ඕනද කියලයි ෆීල්ඩ් එකේ කතාව. ඇක්ටින් ඉවරයි කියපු ටීම් එකට, ආ, එතකොට චෙරි ඕචඩ් ආපහු හදල ඉඩමෙදි විකුණපු සෙට් එකට, ඇඩ්රස් නැතිවෙන්න තරම් පනිෂ්මන්ට් එකක් දෙන්න වටින්නෙ නෑ කියලා සීනියර් ඩ්‍රැමටිස්ට් කෙනෙක් ෂොට් එකක් දාගෙන කියනව විජේ මල්ලිටත් ඇහුණා. ඔය රිසල්ට්ස් සීන් ඉතින් හැමදාම ඔහොම තමයි. ස්ටේට් ඩ්‍රාමා මොකද ස්ටේට් ලිටරෙරි මොකද බැටෑලියන්ස් ඉන්නෙම පැනල්ස් එල්ලලා මරන්නම බලාගෙන. විජේ මල්ලිට නෝ සිනා නෝ කතා.විජේ මල්ලිගෙන් මෑන්ස් කෙනෙක් ඇහුවා කොහොමද එවෝඩ්ස් නයිට් එක කියලා. විජේ මල්ලිගෙ ෂෝට් ඇන්ඩ් ස්වීට් ආන්ස්වර් එක, පට්ට. අර මෑන්ස් දිවුවා සුසන්තිකාගෙ රෙකෝඩ් එක වුණත් කැඩෙන සයිස් එකෙන්. විජේ මල්ලි ආපහු කල්පනා කළා නිකමට කට කැඩිච්ච, අප්සෙට් වචනයක්වත් කියවුණාද කියලා. නැහැනේ. පට්ට කිව්වම නියමයි, මාරයි, ෆුල් ආතල්, පට්ට පට, එල එල. මේ ඔක්කොම එකට දාල හදල තියෙන සාම්බාරු වචනෙනේ. විජේ මල්ලිගෙ කට වැරදුණේ නැති වග ෂුවර්ම ෂුවර් කියන්නෙ බුදු ෂුවර්. සිරි දළදාගමනෙ බලල සෝවාන් ‍වෙන්න පුළුවන් කියන එක ගානට ෂුවර්. එහෙම නම් එවෝඩ්ස් නයිට් එක ගැන අහපු යෝදය මැරතන් එකේ දිව්වෙ මොකද කියල කල්පනා කරල බලන්න වටිනවනේ. මොකක්ද මෙදා සැරේ එවෝඩ්ස් නයිට් එකේ තිබිච්ච අප්සෙට් එක. දෙනවයි කියලා දුන්නෙ නැද්ද? දීපු එන්විලොප් එකේ කෑෂ් තිබුණෙ නැද්ද?එවෝඩ්ස් නයිට් එක පට්ටයි කිව්වාම මැරතන් දුවපු පොර මෙන්න ආපසු ඒ රේස් එකෙන්ම එනවා. විජේ මල්ලි හතිහලන මෑන්ස්ට කිට්ටුවෙලා පොඩි ටෝක් එකක් දැම්මා. මොකෝ මල්ලි දිව්වෙ? මොකද එවෝඩ්ස් නයිට් එක පට්ට නෙවිද? ඒක ‍ස්ටේට් වැඩක් ගානට සෙට් කරල තිබුණෙ නැද්ද? ඔන්න ඕක නේ කියන්නෙ තමුසෙලාට කොහොම කළත් ස්ටේට් ජොබ් එකක වටිනකම තේරෙන්නෙ නෑ නේ. මොකාක් හරි ඇදයක් කුදයක්ම නේ හොයන්නෙ. තමුසෙ හිටියද ඔය එවෝඩ්ස් දෙන වෙලාවෙ? දැක්කෙ නැද්ද ඉවෙන්ට් එක කරල තිබුණු ලස්සන? අර එනවුන්සර් පැටික්කි කියන කොට දැන් අපි නිර්දේශිත නාම තිරයේ නරඹමු කියලා දැක්කෙ නැද්ද ඉවෙන්ට් මැනේජර්ස්ලා ගානට, නූලට, තිතට සෙට් කරලා විෂුවල්ස් ටික ස්ක්‍රීන් කරපු ලස්සන. ඒගොල්ලො විජේ මල්ලිට නම් කිව්වෙ, ඔය විෂුවල් පෙන්නලා නොමිනේෂන්වල ඉන්න කට්ටියගෙ ප්‍රෙෂර් වැඩි වෙලා වැරදිලා හරි හාර්ට් ඇටෑක් එකක් ආවොත් මොන දෙය්යන්ට කියන්නද කල්චරල් එකට ඇම්බියුලන්ස් එකක්වත් නැති එකේ. ඒකයි නොමිනේෂන් විෂුවල් ස්ක්‍රීන් එකට ආවෙ නැත්තෙ කියලා.මෑන්ස් ඩිංගක් සයිලන්ස් වුණා. ඕන්න මර්සි අක්කව හරි ගෙනැල්ල තිබුණ නම්, බැක් අප් ඇම්බියුලන්ස් එකක් ගෙනැල්ල තියෙන්න තිබුණා. එයත් ආවෙ නැති එකේ ඔය හිටපු කට්ටියගෙන් එක්කෙනෙක් දෙන්නෙකුට හරි රිසල්ට් ඇහිලා නොමිනේෂන් දැකලා හැදුන නම් ඇටෑක් එකක් සොරි ඩොට් කොම්ම වෙන්න තිබුණා. “ විජේ මල්ලි ඒක නෙවි හැබෑටම මර්සි අක්ක ආ‍වෙ නැද්ද එයාට දෙනව කියපු අර නළු කීර්ති ද මොන කීර්ති ද ජීවිතේ එක වතාවකට දෙන එවෝඩ් එක ගන්න?” ඕකනේ කියන්නෙ තමුසෙලා ඒ වගේ සීන් එකක්වත් දැක්කෙ නැතුව මගේ කොමෙන්ට් අහපු ගමන් පණකඩන් දුවන්න ගත්තා. මර්සි අක්කා මගේ කනට ළංවෙලා හෙමින් කිව්වා, “විජේ මල්ලි වැඩේ මාරයිනේ, අර මගේ හොස්පිටල් සීන් එකේ විෂුවල් එක. මගේ ෆෑන්ස්ලට හරිම සනීපලු ඒක දැකලා. දැන් නම් මට හිතෙනව ආපහු ටවර්හෝල් එක වගේ ස්ටේජ් එකකම ඇක්ට් කරන්න ඇත්නම් කියලා...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av1403309</link>
    <topic>සිරිපාල එල්ලලා මරනකොට එයා බාගෙට මරලයි තිබුණේ</topic>
    <author>අසේල කුරුලුවංශ</author>
    <content>සිරිපාල එල්ලලා මරනකොට එයා බාගෙට මරලයි තිබුණේබ්‍රිතාන්‍ය පාලනයේ අවශ්‍යතාව මත 1876 වසරේ දී ඇරඹි බෝගම්බර බන්ධනාගාරය ඉන් වසර 138 කට පසු ජනපති මහින්ද රාජපක්ෂ මැතිතුමා ප්‍රමුඛ වත්මන් රජය වසා දමන විට බෝගම්බරඅලුත්ගම ධම්මානන්ද හිමිබන්ධනාගාරයේ පෝරකයේ කොක්ක මත එල්ලා මරා දමන ලද සංඛ්‍යාව 524 කි. ඔවුන් අතර කැලැත්තෑවේ සොයිසා, කළු ඇල්බට්, මරු සිරා යන අය ද සිටියහ. එකල ඔවුන්ගේ කතා පුවත් කෙතරම් ප්‍රසිද්ධ වූයේ ද යන්නට සාක්ෂි දරමින් එම චරිත හා සිද්ධි අළලා ‘හාර ලක්ෂය’, ‘මරුවා සමඟ වාසේ’, ‘සිරිපාල හා රන් මැණිකා’ යන චිත්‍රපට ද නිර්මාණය වුණි.අඩි 20 ක් උසට බන්ධනාගාරය වටා ඉදිකර තිබෙන තාප්පය වසර 138 ක කාලයක් පුරාවට එහි සිදුවන දෙ අප දෙනෙතින් ඈත්කර තැබුවේය. එල්ලුම් ගස, සිර මැදිරි මෙසේ විය හැකි යැයි අනුමාන කරනු විනා ඒවා සියැසින් දකින්නට ලැබේ යැයි කිසිවකු අපේක්ෂා නොකළ මොහොතක එය මහජනතාවට නැරැඹීම සඳහා අවස්ථාව ලබා දෙන්නට බන්ධනාගාර දෙපාර්තමේන්තුව තීරණය කළේය.දිවයිනේ නන් දෙසින් ජනතාව රොද බැඳ පැමිණෙන්නට පටන් ගත්තේ එම පසුබිම තුළය. දිනකට ලක්ෂ සංඛ්‍යාත ජනතාවක් බන්ධනාගාරය නැරැඹීමට පැමිණියහ.මෙසේ පැමිණෙන ජනතාව පෝරකය පිළිබඳ අදහස් දැක්වීමට තබා ඇති සටහන් පොතේ තම අදහස ලියා තබන්නට දක්වන්නේ මහත් උනන්දුවකි. එහි සටහන් තබන පිරිසෙන් 95% ක් පමණම මෙරට අපරාධ අඩු කිරීමට නම් මරණ දඬුවම යළි ක්‍රියාත්මක කළ යුතු බව පවසා ඇතැයි බෝගම්බර බන්ධනාගාරයේ ජ්‍යෙෂ්ඨ බන්ධනාගාර අධිකාරී තිස්ස ජයසිංහ මහතා පැවැසීය.ඉංග්‍රීසි පාලන සම‍යේ බන්ධනාගාරය ස්ථාපිත කිරීමෙන් පසු ඇරැඹි එල්ලා මරා දැමීමේ දඬුවම් ක්‍රමය 1956 බණ්ඩාරනායක මහතාගේ පාලන සමයේ පාර්ලිමේන්තු පනතකින් අහෝසි කරනු ලැබීය.තිස්ස ජයසිංහ මහතාබණ්ඩාරනායක මහතා 1959 දී ඝාතනය වීමෙන් පසු යළි 1960 දී විජයානන්ද දහනායක මහතා එල්ලුම් ගහට පණ දුන්නේය. වර්ෂ 1977 ජේ. ආර්. ජයවර්ධන මහතා බලයට පත්ව ඇතිකළ නව ව්‍යවස්ථාව මඟින් යළිත් මරණ දඬුවම ඉවත් කිරිමත් සමඟ එල්ලුම් ගස නිහඬ වූයේය.බෝගම්බර බන්ධනාගාරයේ දී අවසන් වරට එල්ලා මරා දමනු ලැබුවේ තිස්මඩ මිනිමැරුමේ වරදකරුවන් වූ ටී. එම්. ජයවර්ධන හා ඩබ්ලිව්. ඩී. රිචඩ් යන අයයි. ඔවුන් දෙදෙනා 1975 වසරේ නොවැම්බර් මස 21 හා 22 දෙදින තුළ එල්ලා මරා දමන ලදී.බන්ධනාගාරය මහජනතාවට නැරැඹීමේ අවකාශ ලබාදීමත් සමඟ එක් සුවිශේෂී කාන්තාවක් ද එහි පැමිණියාය. ඇය බන්ධනාගාරයට පැමිණියේ වසර 39 කට පසුය. එවකට 36 වන වියේ පසුවූ මැදවියේ කතක වූ ඇය අද 75 හැවිරිදිය. නමින් රන්මැණිකා වූ ඇය තම පෙම්වතා වූ සිරිපාල හෙවත් මරු සිරා එල්ලා මරා දැමුණු පෝරකය අභියසට පැමිණියේ හැඬු කඳුළිනි. සිරිපාල මරා දැමීමට පෙර රඳවා සිටි කාමරය ඇය එක එල්ලේම හඳුනා ගත්තාය. ඒ තුළට ඇතුළු වූ රන් මැණිකා එහි බිත්තිවලට හිස ගසමින් තම පෙම්වතාගේ මතකය අවදි කළාය.“සිරිපාල එල්ලන දවසට කලින් දවසේ මම එයාව බලන්න ආවා. වැඩිය කතා කළේ නැහැ. දරුවා බලාගෙන හොඳින් ජීවත්වෙන්න කියලයි කිව්වේ...රන්මැණිකා පෝරකය අභියසමරුසිරා සිටි කාමරයඑයා ලේසියෙන් මරන්න පුළුවන් කෙනෙක් නොවෙයි. එයාව බාගෙට මරලා තමයි එල්ලලා තිබෙන්නේ... ඒ වෙලාවේ එතැන හිටපු අය මට කිව්වා... එයා කාමරේ ඉඳලා පෝරකය ළඟට අරන් ආවේ උස්සගෙන කියලා...අධිකරණයෙන් මරණිය දණ්ඩනය නියම කළ අයෙකු එල්ලා මරා දමන දිනය එකල තීරණය කරනු ලැබුවේ අග්‍රාණ්ඩුකාරවරයා විසිනි. එසේ දින නියම කළ පසු අදාළ පුද්ගලයා පෝරකය දක්වා එකිනෙකට බද්ධව ස්ථාපිත කැර තිබෙන කාමර 07 කින් යුත් පේළියක අවසාන කාමරයට දමනු ලබයි. දිනෙන් දින එක් එක් කාමරයට මාරු කරන ඔහු අවසන් දින රාත්‍රිය ගත කරන්නේ පෝරකය ආසන්නයේම ඇති කාමරයේය. කාමරයෙන් කාමරයට මාරු කරන සෑම උදෑසනකම ජේලර්වරයා සිරකරුගේ නම කියා ඔහුට ජීවත්වීමට ඇති දින ගණන හඬ නඟා සිහිපත් කැර දෙයි.මෙම කාමර 07 ගත කරන සෑම දිනකම පස්වරුවේ ඔහුට බණ දේශනාවක් කරන්නට හිමිනමක වැඩම කරයි. සිරකරු වෙනත් ආගමිකයකු නම් එම ආගම් පූජකවරයකු අදාළ කටයුත්තට පැමිණෙයි.මෙලෙස මරණීය දණ්ඩනය නියම වූවන්ට වසර 63 ක් තිස්සේ බණ දේශනා කරනු ලබන මල්වතු පාර්ශ්වයේ ජ්‍යෙෂ්ඨ කාරක සංඝ සභික මහෝපාධ්‍යාය අලුත්ගම ධම්මානන්ද හිමියෝ අතීතය මෙසේ සිහිපත් කළහ.රන්මැණිකා සිරකාමරයට ඇතුළුවෙමින්මරණීය දණ්ඩනය නියමව මියගිය සෑහෙන පිරිසකට මම බණ කිව්වා. කාමරය ඉදිරිපිටට ගියාම එයා දොර ළඟට එනවා. කම්බි කූරු ළඟට ඇවිත් බිම ඉඳගෙන බණ අහනවා. ඊට පස්සේ කම්බි කූරු අතරින් අත්දෙක එළියට දාලා කකුල් දෙක අල්ලලා වඳිනවා. දවස් හයක්ම බණ කියලා අන්තිම දවසේ මම යන්නේ නැහැ. පොඩි නමක් පිරිකරක් දීලා යවනවා. අන්තිම දවසේ බණ කියනකොට හෙට මේ මනුෂ්‍යයා එල්ලනවා නේද කියලා හිතෙන කොට මගේ හිතට හරි නැහැ. ඒ හින්දා මම යන්නේ නැහැ.මරු සිරාත් එල්ලන්න දින නියම වී සිටියදී මම බණ කිව්වා. එයා බණ අහන්න වැඩිය කැමැති නැහැ. මට ඕන බණක් නැහැ කියනවා... මම පිරිත් ටිකක් කියලා එනවා...සමහර අය එල්ලන වෙලාවට පිරිත් ටිකක් කියන්න කියලා ඉල්ලනව මම ඉතින් එදාට ගිහින් පෝරකය ළඟ කර්ටන් එකකින් වහපු තැනක ඉඳලා ශබ්ද නඟා පිරිත් කියනවා. එල්ලනවා මම බලන්නේ නැහැ. මම ඉන්න තැනට පෝරකයේ කොක්කෙන් පහළට එල්ලෙන ලණුවේ කොටසක් පෙනෙනවා. අලුගෝසුවා ලීවරය අදිනකොට පෝරකය පතුලේ ලෑලි දෙක දඩාස් ගාලා විවර වෙනවා. එතකොට අර ලණුව ගැහිලා ගැහිලා නතර වෙනවා මට පේනවා...එල්ලා මරා දැමීමට නියෝග කළ අයෙකු පෝරකය වෙතට ගෙන යන අවස්ථාවේ විශේෂ කැන්වස් කබායක් අන්දවනු ලබයි. දෙඅත්වලට මාංචු දමා රැගෙන යන ඔහුගේ දෙනෙත වැසෙන සේ හිස ආවරණය කරන්නේ පෝරකය ඉදිරිපිටදීය. ඔහුගේ මරණය ගෙල සිරවීමෙන් සිදු වූවක් බව තහවුරු කරන්නට වෛද්‍යවරයකු එහි සිටී. එයට අමතරව බන්ධනාගාර අධිකාරිවරයාත් ප්‍රධාන ජේලර්වරයාත්, සිරකරුව බාරගත් ජේලර්වරයාත් අලුගෝසුවාත් ඔහුගේ සහායකයාත් එම අවස්ථාවට සහභාගි වෙති.පුද්ගලයකු එල්ලා මරා දමන අවස්ථාවේ සිරකරුවන් සියලු දෙනා කාමරවලට දමා වසනු ලබයි. අනතුරුව බන්ධනාගාරයේ ඉදිරිපස ප්‍රධාන ගේට්ටුව විවෘත කරයි. ඒ හදිසියේ හෝ සිරකරු මරණීය දණ්ඩනයෙන් මුදවන්නට අග්‍රාණ්ඩුකාරවරයා තීරණය කළහොත් එම තීරණය බන්ධනාගාරයට රැගෙන එන්නට කිසිඳු බාධාවකින් තොරව හැකි ඉක්මනින් බන්ධනාගාරයට ප්‍රවිෂ්ට වීමේ අවකාශ සැලසීම සඳහාය.“සිරිපාල එල්ලුවේ 1975 අගෝස්තු 04 දිනයි. මට ඒ කාලේ එයාගේ මිනිය බාරගෙන අවසන් කටයුතු කරන්න තරම් ශක්තියක් තිබුණේ නැහැ. එයාගේ අවසන් කටයුතු කළේ රජයේ මැදිහත් වීමෙන්.සිරිපාල එල්ලා මරා දැමුණු පෝරකය අභියසට ගොස් හඬා වැලපුණු රන්මැණිකා රටේ අපරාධ මැඬ පැවැත්වීමට යළිත් මරණ දණ්ඩනය ක්‍රියාත්මක කළ යුතු බව පැවසුවේ අපව ද මවිත කරවමිනි.පුරා වසර 63 ක් අඛණ්ඩව බෝගම්බර සිපිරි ගෙදර රැඳවියන්ට බණ දේශනා කරමින් ආගමික වතාවත් සිදුකරන අලුත්ගම ධම්මානන්ද හිමියන් පවසන්නේ මරණ දඬුවම යළිත් ක්‍රියාත්මක නොකළ යුතු බවයි.මිනිහෙක් මරණ එක කවුද අනුමත කරන්නේ. ඒක මහ ම්ලේච්ඡ දඬුවමක්. බණ අහන පමණක් නොව බණ පිළිපදින සමාජයක් ඇතිකිරීම මඟින් තමයි අපරාධ අඩු කරන්න පුළුවන්. ධම්මානන්ද හිමියෝ පවසති. මරණීය දණ්ඩනය නියමව රැඳවියන් 390 ක් පමණ බෝගම්බර බන්ධනාගාරයේ සිටි අතර ඔවුන් සෙසු සිරකරුවන් ද සමඟ මේ වන විට බෝගම්බර දුම්බර බන්ධනාගාරයට මාරු කර යවා ඇත. ඔවුන්ගේ බිරින්දෑවරුන් ද දූ දරුවන් ද බෝගම්බර බන්ධනාගාරයේ පෝරකය අභියසට ගොස් සිතූ පැතූ දේ කෙබඳු විය හැකි ද?බෝගම්බර බන්ධනාගාරයේ පෝරකය ඉදිරිපිට ඇති විශාලව වැඩුණු බෝ ගසේ පෝරකය දෙසට වැටී ඇති බෝ අත්තේ කිසි දිනක බෝ කොළ හට නොගන්නා බව බන්ධනාගාර අධිකාරී තිස්ස ජයසිංහ මහතා පවසයි. මෙම මස 15 දා සිට 29 දක්වා සති දෙකක කාලය තුළ බන්ධනාගාරය නැරැඹු ලක්ෂ සංඛ්‍යාත ජනතාව පෝරකය සම්බන්ධව තැබූ සටහන් අඩංගු පොත බන්ධනාගාර ප්‍රතිසංස්කරණ හා පුනරුත්ථාපන ඇමැති චන්ද්‍රසිරි ගජධීර මහතා විසින් ජනපති තුමාට පිළිගන්වනු ලැබීමට නියමිතය. එකවර තිදෙනකු එල්ලා මරා දැමිය හැකි පෝරකය මෙම ස්ථානයෙන් ගලවා ගෙන ගොස් පල්ලේකැලේ බෝගම්බර දුම්බර බන්ධනාගාරයේ කඩිනමින් ස්ථාපිත කරන බව ද ඒ මහතා පවසයි.මේ සියල්ල අධ්‍යයනය කැර පෝරකය පෝරකයට යවන්නේ ද නොමැති නම් අපරාධකරුවන් පෝරකයට යවන්නේ ද යන තීරණය ජනපති තුමා විසින් ඉදිරියේ දී ගනු ලබනු ඇත.අසේල කුරුලුවංශකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033010</link>
    <topic>බෞද්ධයකු කුරුසියේ ඇණ ගසා උදහසට ලක් වූ හලාවත පාස්කුව</topic>
    <author>සු.මි.</author>
    <content>බෞද්ධයකු කුරුසියේ ඇණ ගසා උදහසට ලක් වූ හලාවත පාස්කුවඅධ්‍යක්ෂක ෆිලීෂියන් පෙරේරාෆිලීෂියන් පෙරේරා පිටපත ලියා අධ්‍යක්ෂණය කරන ‘කල්වාරිය’ නම් වූ පාස්කු නාට්‍ය සංදර්ශනය අප්‍රේල් මස 5 වැනි දින රාත්‍රි 7.00 ට හලාවත ශාන්ත මරියා විදුහල් භූමියේදි නොමිලේ පැවැත්වෙයි. මෙවර මෙය පැවැත්වෙන්නේ 23 වැනි වතාවටය.බහුතරය කතෝලිකයන් වෙසෙන හලාවත නාට්‍ය අංශයෙන් වඩාත් ප්‍රකට ‘රජතුන් කට්ටුවේ නාඩගම’ සම්බන්ධයෙනි. එය මෙරට ප්‍රථම සිංහල නාඩගම ලෙස ද මහාචාර්ය එදිරිවීර සරච්චන්ද්‍ර, මහාචාර්ය එම්.එච්. ගුණතිලක, මහාචාර්ය තිස්ස කාරියවසම්, මහාචාර්ය සුනිල් ආරියරත්න වැනි විද්වත්හු සලකති. මීගමුව දූව, පිටිපන, බොරලැස්ස, පයාගල, මන්නාරමේ පේසාලෙයි මෙන් හලාවතට පාස්කු නාට්‍ය සඳහා දීර්ඝ ඉතිහාසයක් ඇතැයි මම නොසිතමි. ‘කල්වාරිය’ පාස්කු නාටකය මුල්වරට ඉදිරිපත් කරන ලද්දේ 1979 දීය. ‍ෆිලීෂියන් පෙරේරා ලියූ ‘අනඩු තීන්දුව’ ගුවන් විදුලි නාට්‍ය පිටපතත් මිලානියුස් ප්‍රනාන්දු ලියූ ‘අවි ගත්තෝ’ නාට්‍ය පිටපතක් ඇසුරෙන් එහි පෙළ සැකසිණි.මංගල දර්ශනයේදි ක්‍රිස්තුන් වහන්සේගේ චරිතය බෞද්ධයකු (කේ.පී. ගුණසේන) විසින් නිරූපණය කරනු ලැබීම මහත් ආන්දෝලනයකට තුඩු දෙන්නක් විය. ඒ නිසා ආගම හිස මත තබා සිටින පටු අන්තවාදී කීපදෙනෙකුගෙන් ඊට විරෝධතා ද එල්ල වුණි. එහෙත් එවක හලාවත පදවියේ රදගුරුහිමිපාණන්ව සිටි ෆ්‍රෑන්ක් ප්‍රනාන්දු මාහිමියන්ගේ මැදිහත්වීම මත එය සමථයකට පත්වූයේය. දින 7 ක් රංගත වූ මුල්ම ‘කල්වාරිය’ හලාවත චින්තන රූ පර්ෂදයේ ඉදිරිපත් කිරීමක් විය.අධ්‍යක්ෂ ෆිලිෂියන් පෙරේරා ප්‍රාදේශීය මට්ටමේ නාට්‍ය තරග ගණනාවකට සහභාගි වී සම්මාන ද දිනා ඇත්තෙකි. ඔහු වෘත්තියෙන් මත්පැන් හලක සේවකයෙකි.මෙවර ක්‍රිස්තුන් වහන්සේගේ චරිතයට පණ පොවන්නේ ගිහාන් ශ්‍රීකාන්ත් ය. මරිය තුමි ලෙස සුවිනි පෙරේරා ද, පේදුරු ලෙස අමිල තමෙල් ද ජුදාස් ලෙස ලෝරන්ස් පෙරේරා ද රඟති. සෙසු ප්‍රධාන චරිත රඟන නළු නිළියන් කීපදෙනකු මෙසේය. පිලාත් (චමින්ද උක්වත්ත) හෙරෝද් (දීපාල් ප්‍රනාන්දු) හෙරෝදියස් (මරීනා ප්‍රියදර්ශනි) සැලෝමි (සෙව්වන්දි ප්‍රනාන්දු) පව්කාර ස්ත්‍රිය (අශිංකා තිලකරත්න) මරිය මග්දලේනා (ලෂානි ප්‍රනාන්දු) ප්‍රධාන පූජකයන් සිවුදෙනා ලෙස සුනිල් මැල්කම්, නලින් පෙරේරා, සුරේෂ් පින්තු, ශෙනාල් බාලසූරිය රඟපාති.හලාවත ශාන්ත මරියා දෙව්මැදුරේ මීසම් පාලක ලින්ටන් නිහාල් පියතුමාගේ මූලිකත්වයෙන් ද හලාවත මීසම් පාස්කු හවුලේ නිපැයුමෙන් ද යුතුව ‘කල්වාරිය’ රඟ දැක්වෙයි.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033011</link>
    <topic>වැලිකතරේ රටක් වෙනුවෙන් ක්‍රිකට් ගහන අපේ කොල්ලෝ</topic>
    <author/>
    <content>වැලිකතරේ රටක් වෙනුවෙන් ක්‍රිකට් ගහන අපේ කොල්ලෝවිස්සයි 20 ලෝක කුසලාන තරග මාලාවේ සුපිරි 10 දෙනාගේ වටය ආරම්භ වීමත් සමඟ ලොව පුරා ක්‍රිකට් උණුසුම පැතිරිලා.ශ්‍රී ලංකා කණ්ඩායමේ ක්‍රීඩකයන් සුපිරි දස්කම් දක්වමින් තරගයෙන් තරගයට ඉදිරියට එද්දී අපේ රටේ ක්‍රිකට් ලෝලීන් අතර ද මේ ක්‍රිකට් උන්මාදය වැඩිවුණා කීවොත් නිවැරැදියි.කාගේත් බලාපොරොත්තුව වන්නේ අපේ රටට මෙවර විස්සයි 20 ලෝක කුසලානය හිමිවේවා යන්නයි.ශ්‍රී ලංකා ක්‍රීඩකයින් එලෙස දස්කම් පාද්දී තවත් අපේ රටේ උපන් ක්‍රීඩකයන් දෙදෙනෙක් වෙනත් රටක් නියෝජනය කරමින් මෙම තරගාවලියට එක්වී ක්‍රීඩා කළ අයුරු අපට දැකගන්නට හැකිවුණා. එක්සත් අරාබි එමීර් රාජ්‍යයේ කණ්ඩායමට ඇතුළත්ව මෙම තරගාවලියට ක්‍රීඩා කළ අසංක මංජුල ගුරුගේ සහ ෂදීප් නදීජ සිල්වා එම ක්‍රීඩකයින් දෙදෙනායි.මෙවර එක්සත් අරාබි එමීර් රාජ්‍යය ලෝක කුසලාන තරගාවලියට මුලින්ම සහභාගි වුණේ පසුගිය 17 වැනිදා නෙදර්ලන්තය සමඟ තරග වැදෙමින්.කුරාම් ඛාන් නායකත්වය දැරූ එමීර් රාජ්‍ය කණ්ඩායමට මංජුල ගුරුගේ සහ ෂදීප් සිල්වා යන දෙදෙනා ම ඇතුළත් වුණු අතර අංක 09 පිතිකරු ලෙස පිටියට පැමිණි ෂදීප් සිල්වා ලකුණු 3 කට දුවද්දී දැවී යනවා. අවසන් පිතිකරු ලෙස පිටියට පැමිණි මංජුල ලබා ගන්නේ එක් ලකුණක් පමණයි. මේ තරගය නෙදර්ලන්තය කඩුලු 6 කින් ජය ගන්නවා.ඉන්පසු මාර්තු 21 වැනිදා සිම්බාබ්වේ සමඟ පැවැති තරගයේදී ද ෂදීප් සිල්වා පිටියට පැමිණෙන්නේ අංක 09 ස්ථානයෙන්. ඔහු එම තරගයේදී පන්දු 16 කදී 4 පහර 1 ක් සමඟ ලකුණු 13 ක් නොදැවී ලබා ගන්නවා.අවසන් පිතිකරු ලෙස පිටියට පැමිණි මංජුල ගුරුගේ නොදැවී එක් ලකුණක් ලබා ගන්නවා. ඕවර 20 අවසානයේ UAE කණ්ඩායම ලබාගන්නේ ලකුණු 116 ක්.පිළිතුරු ඉනිම ක්‍රීඩා කිරීමේදී පන්දු යැවීමෙන් දස්කම් දක්වන ෂදීප් ඕවර 3 ක් යවා ලකුණු 20 කට කඩුලු එකක් ද, ගුරුගේ ඕවර 4 ක් යවා ලකුණු 18 කට කඩුලු 2 ක් ද දවා ගන්නවා. එහෙත් ලකුණු 118 ක් ලබා ගන්නා සිම්බාබ්වේ කණ්ඩායම මෙම තරගය ද ජය ගැනීම හේතුවෙන් UAE කණ්ඩායම තරගාවලියෙන් ඉවතට වීසි වනවා.එහෙත් ලොව පුරා රූපවාහිනියෙන් මෙම තරග නැරඹූ ලක්ෂ සංඛ්‍යාත ශ්‍රී ලාංකිකයින් තුළ මෙම ක්‍රීඩකයින් දෙදෙනා පිළිබඳව කුතුහලයක් ඇතිවීම පුදුමයක් නොවෙයි.එම නිසා ඔවුන් දෙදෙනා පිළිබඳව තොරතුරු බිඳක් මෙසේ හෙළි කරන්නට අප සිතුවා.එල්ලි හැන්නදිගේ ෂදීප් නදීජ සිල්වා 1978 අගෝස්තු 18 වැනිදා ගාල්ලේ දී උපත ලැබූවෙක්. කොළඹ බ්ලුම්ෆීල්ඩ්, සෙබස්තිනයිටි සහ සිංහ ක්‍රීඩා සමාජයට ක්‍රීඩා කර ඇති ඔහු මේ වන විට එක්සත් අරාබි එමීර් රාජ්‍ය කණ්ඩායමේ සාමාජිකයෙක්.වමතින් පන්දුවට පහර දෙන, වමතින් මඳ වේග පන්දු යවන ෂදීප් 2008 ජනවාරි 24 වැනිදා බංගලාදේශයට එරෙහිව ලාහෝරයේදී ක්‍රීඩා කරමින් එක්දින වරම් දිනාගෙන තිබෙනවා. මේ දක්වා ඔහු ක්‍රීඩා කර ඇති එකම එක්දින තරගය වන එහිදී ඔහු පන්දු 13 කට මුහුණ දී ලබා ඇති ලකුණු ගණන 07 ක්.‍මෙවර ලෝක කුසලාන තරගාවලියේදී මාර්තු 17 වැනිදා නෙදර්ලන්තයට එරෙහිව තරග වැදෙමින් 20 යි 20 ජාත්‍යන්තර තරග වරම් ලබා ගත් ඔහු පළමු පෙළ තරග 13 ක් ක්‍රීඩා කර ලකුණු 163 ක් ලබා තිබෙනවා.පන්දු යැවීමෙන් 20 යි 20 තරග 2 කදී පන්දු 42 ක් යවා ලකුණු 58 කට කඩුලු 2 ක් දවාගෙන ඇති ෂදීප් ගේ හොඳම පන්දු යැවීම ලෙස වාර්තා වන්නේ ලකුණු 20 කට කඩුලු 1 ක් ලෙසින්.1981 පෙබරවාරි 14 වැනිදා අම්බලන්ගොඩදී උපන් අසංක මංජුල ගුරු‍ෙග් දකුණතින් පන්දුවට පහර දෙන වමතින් මඳවේග පන්දු යවන්නෙක්.2014 පෙබරවාරි 01 වැනිදා ICC ක්‍රිකට් ලෝක කුසලානයට සුදුසුකම් ලැබීමේ තරගයේ දී ස්කොට්ලන්තයට එරෙහිව තරග වැදෙමින් එක්සත් අරාබි එමීර් රාජ්‍යය වෙනුවෙන් එක්දින වරම් ලබාගත් මංජුල එහි දී පන්දුවට පහර දීමේදී නොදැවී ලකුණු 2 ක් ලබා ගන්නවා. එම තරගයේදී පන්දු යැවීමෙන් විශිෂ්ට දස්කම් දක්වමින් පන්දු 60 ක් යවමින් ලකුණු 67 කට කඩුලු 3 ක් දවා ගන්නවා.එය මේ දක්වා ඔහුගේ හොඳම පන්දු යැවීමයි. කෙසේ වෙතත් පළමුපෙළ තරග 6 කදී ඉනිම් 8 ක් ක්‍රීඩා කර ඇති ඔහු ලබා ඇති ලකුණු සංඛ්‍යාව 63 ක්. දවාගෙන ඇති කඩුලු සංඛ්‍යාව 6 ක්. යම් හෙයකින් B කාණ්ඩය යටතේ තරග වැදුණු UAE කණ්ඩායම එම තරග 3 ජයගෙන පෙරමුණට පැමිණියා නම් පසුගිය 24 වැනිදා ශ්‍රී ලංකාව සමඟ තරග වැදීමට ඉඩ තිබුණා.එක්සත් අරාබි එමීර් රාජ්‍යය වෙනුවෙන් ලෝක කුසලාන තරගාවලියට ක්‍රීඩා කිරීම නිසා ෂදීප් සහ මංජුල පිළිබඳව අපට දැනගන්නට ලැබුණා. නමුත්, ඉන්දික බටුවිට ආරච්චි, නිසල් ෆර්ඩිනැන්ඩස්, ගයාන් සිල්වා සහ ජොහැන්නේ ‍අබේරත්න සමරසේකර වැනි ශ්‍රී ලාංකේය ක්‍රීඩකයන් එක්සත් අරාබි එමීර් රාජ්‍යය වෙනුවෙන් ක්‍රිකට් ක්‍රීඩා කරන අනෙකුත් ශ්‍රී ලාංකේය ක්‍රීඩකයන් ලෙස හඳුන්වා දිය හැකියි.මීට අමතරව 2010/11 ICC ක්‍රිකට් ලෝක කුසලාන තරගාවලියේ දී ශ්‍රී ලාංකේය ක්‍රීඩක රවිදු ගුණසේකර කැනඩා කණ්ඩායමට ඇතුළත් වෙමින් ලෝක කුසලාන තරගවලට සහභාගි වුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033012</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාමිනියක් රැගත් පෙරහැරක් එක් හවස් යාමයක අංගොඩ දෙසින්, අවිස්සාවේල්ල පාර දිගේ කොටිකාවත්ත සුසාන භුමිය බලා ගමන් කරමින් තිබිණ. දුර බැහැරක සිට තමාගේ සුවදුක් බැලීමට ආ ඥාතියකු සමඟ කථා බස් කරමින් කොටිකාවත්ත හන්දියේ රැඳී සිටි දැදිගම තමන් පසුකර යන මිනී පෙරහැර දෙස දෑස් දල්වා බලා සිටියේය. ඔහුගේ දැහැන බිඳුණේ ඥාතියා නැඟූ ප්‍රශ්නයකිනි.“අර මිනිය පිටිපස්සේ සුදු ඇඳ ගෙන ඔළුවේ අත් බැඳගෙන අඬ අඬා යන හතර දෙනා මැරුණු කෙනාගෙ දුවලා පුතාලා ද? ඥාතියා බලවත් කම්පාවකින් යුතුව දැදිගමගෙන් ඇසීය.“පිස්සුද මල්ලී! ඔය හතර දෙනාම මැරුණු මනුස්සයගේ දුර නෑයෝ වත් නෙමෙයි. ඔය හතර දෙනාගෙන් දෙන්නෙක් මැරුණු මනුස්සයා කාගෙ කවුද කියලවත් දන්නේ නෑ...” දැදිගම සෝපහාසී සිනාවක් නඟමින් කීවේ ය.“එහෙනං අයියෙ, අර විදියට විලාප තිය තියා අඬන්නෙ?”ඥාතියා ඇසුවේ දැදිගම කීදේ අදහා ගත නොහැකිව ය.“ඒකට හේතුවක් තියෙනවා මල්ලි, ඔය හතර දෙනා තමයි මේ පාර ඡන්දෙට මෙහෙන් ඉල්ලන්නෙ” දැදිගම කීවේ ය.“අර කොස් කඩන පීටරයට හරි ගිය තරම බලහල්ලකො. මෙච්චර කල් ගහෙන් ගහට බඩගාලා. පැහුණු කොස් තෝරලා, ඒවා කඩලා ගෝනියක් පුරවාගෙන කරේ තියාගෙන, කඩමණ්ඩියට ඇන්න ගිහින් ඒවා විකුණපු පීටරයා, ආන් කොස් උරේ බර කර ගහන්ඩ ගෝලයකුත් අරගෙන...” හන්දියේ තේ කඩය ඉදිරිපිට දෙදෙ‍ෙනකු අදිනදාම් පෙත දෙස බලාගෙන ප්ලේන්ටී එකක් තොලගාමින් සිටි ලියනගේ හදිසියේ උඩහ පාර දෙස බලා කීවේ මහ හඬින් සිනාසෙමිනි.ඔහුගේ සාටෝප හඬින් ඇවිස්සුණු මුදලාලි සල්ලි ලාච්චුවත් අතහැර දමා කඩය ඉදිරිපිටට ආවේ ඒ කතාවේ ඇත්ත නැත්ත සහසුද්දෙන් දැන ගැනීමේ අපේක්ෂාවෙනි‍.“ලියනගේ උන්නැහේ, ඔහේට වල්ගෙ පෑගිලා” හොඳට ඇහැ කන ඇරලා බලනවකො. පීටරයගේ කොස් ගෝනිය කරගහ ගෙන එන්නේ ඒකගෙ ගෝලයෙක් නෙමෙයි ඕයි, ඒ, මේ පාරත් ඡන්දෙ ඉල්ලන අපෙ හිටපු මැම්බර් මහත්තයනෙ” මුදලාලි කීවේ ය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033013</link>
    <topic> මිණිබිරියට ලියූ කවි</topic>
    <author>සුනිල් විමලවීර</author>
    <content> මිණිබිරියට ලියූ කවිඉර හඳද වුවමනා අහස් කුස නඟින්නම් ඉල්ලනා හැම දේම අඩු ‍නැතිව ගෙනෙන්නම් සෙවූ මුළු සේසතම ඔබ නමට ලියන්නම් පණ ඉල්ලතොත් ඔබ පණ වුවද පුදන්නම්ගුලි වෙවී - ගුලි වෙවී නිදන තොටිලය මතේ මිණිබිරිගෙ තවම සතියයි වයස මගෙ හිතේ උපදින්න අප ළඟම හිතාගෙන හිතුමතේ පස් මහා බැලුම් බැලුවාට නම් සැක නැතේදුවට තිබු ආදරය සොරාගෙන එක සැරේ හිත ගත්තු රහස මට නොතේරෙයි කිසි වරේ මගේ දුව - ඔබේ මව සෙනේහය යා කෙරේ මා මෙන්ම ආච්චි ද ඔබටමයි ආදරේඔබ නිදන තොටිල මත විසි හතර පැය පුරා සුර ලොවේ ළදැරියෝ සිටිති වටකොට අරා ගයති දෙව් ගීතිකා සිහින් හඬකින් පුරා කිංකිණි ද නොසොල්වති ඔබව පිබිදෙන තුරා‍‍ලොකු මහත් වී හදා යෞවනය ලැබු සැනේ ඔබේ සීයා මෙලොව සිටීදැයි සැක ගෙනේ බලන්නට ඇස් පුරා පති ළඟට යන දිනේ ඔබේ ආයුෂ ටිකක් දෙනවාද මට අනේදස මසක් සිටිය මුත් අඳුරේම ගැලි ගැලී දැනුනේම නැහැ ඔබට නිල් ලොවේ කැලඹිලී මනු සතාමය කරන්නේ කුහක කෙනහිලී මෙය හිතේ තබාගෙන ඉන්න මගෙ හුරතලීසුනිල් විමලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033014</link>
    <topic>පැරද වූ Jilla</topic>
    <author>කුමාර සිරිවර්ධන</author>
    <content>පැරද වූ Jillaකොලිවුඩයේ 2014 වර්ෂය ආරම්භ වූයේ චිත්‍රපට දෙකක සටනක් සමඟිනි. අජිත් කුමාර් රඟපෑ ‘වීරම්’ සහ විජේ රඟන ‘ජිල්ලා’ යන චිත්‍රපට දෙක අතර සටන පැවැත්විණි. එම චිත්‍රපට දෙක තිරගත වීමට පෙර බොහෝ දෙනා අනාවැකි කීවේ අජිත් කුමාර් රඟපෑ ‘වීරම්’ චිත්‍රපටය වැඩි ප්‍රේක්ෂක ආකර්ෂණයක් ලබමින් බොක්ස් ඔෆිස් වාර්තා පිහිටුවමින් සටනින් ජය ගනු ඇත කියාය. එහෙත් මේ වන විට එම අනාවැකි සියල්ල මුසාවක් බවට පත්වී අවසානය.දෙමළ මසාලා සිනමාපටයක් වූ ‘ජිල්ලා’ අධ්‍යක්ෂණය කළේ ආර්.ටී.නීසන්ය. ඔහුගේම තිර රචනයක් වූ ‘ජිල්ලා’ හි මෝහල්ලාල්, විජේ, කාජල් අගර්වාල් හා මහත් රාඝවේනු ප්‍රධාන චරිත රඟපෑහ.සිවන් මදුරෙයි ප්‍රදේශයේ දාමරික කල්ලියක නායකයකු ලෙස නොඑසේ නම් ‘දොන්’ කෙනකු ලෙස මහත් ගෞරවය දිනා ගත්තෙකි. ඔහුගේ වචනයට පිටින් මදුරෙයි ප්‍රදේශයේ කිසිවක් සිදු නොවූ අතර ඔහු වැඩි ගෞරවයට පාත්‍රව සිටියේ ඔහුගේ ක්‍රියාවන්ගෙන් ප්‍රදේශයේ දුප්පතුන්ට යහපතක් මිස කිසිවිටෙක අයහපතක් සිදු ‍ෙනාවූ හෙයිනි.රස්තියාදුකාර පොලිස් කොස්තාපල්වරයකු සහ සිවන්ගේ සතුරන් කිහිපදෙනකු එක්ව සිවන්ගේ රියැදුරු මරා දමයි. සිවන් එම රියැදුරාගේ පුතු ශක්ති තමා වෙත බාරගෙන තමාගේම පුතකු ලෙස හදා වඩාගනියි.ශක්ති හැදෙන්නේ වැඩෙන්නේ වෛරය හදවත තබාගෙනය. තම පියා මරා දැමූ පොලිස් කොස්තාපල්වරයා ගැන සිතන ඔහු පොලිස් නිල ඇඳුමට දැඩිව වෛර කරයි. නමුත් ශක්තියේ පියා මියෙන්නට පෙර දුටු සිහිනය වූයේ තම පුතු කවදා හෝ පොලිස් නිල ඇඳුමෙන් සැරසී සමාජයේ නීතිය හා සාධාරණය සුරකිමින් අපරාධ මඬිනු දකින්නටය. ශක්ති තම පියාගේ සිහිනය සැබෑ කරවන්නට තම වෛරයට බඳුන් වූ කාකි නිල ඇඳුම ඇඟලා ගනීවිද? එසේ නිල ඇඳුම් ලාගතහොත් තමන් හදාවඩාගත් පියා සිවන්ට එරෙහිව නැඟෙන්නට ශක්තිට සිදුවේද? ශක්තිගේ පියාගේ මරණයට සැබැවින්ම වගකිව යුත්තා සිවන්ද?ආර්.බී. චෞද්රිගේ නිපැයුමක් වූ ‘ජිල්ලා’ සඳහා වැය වූ මුදල ඉන්දීය රුපියල් කෝටි 50කි. මේ වන විට ‘ජිල්ලා’ උපයා ඇති ආදයම ඉන්දීය රුපියල් කෝටි 110කි. ‘ජිල්ලා’ සමඟ සටනට ආ අජිත් කුමාර් රඟපෑ ‘වීරම්’ ඉන්දියාව ඇතුළත ආදායම් ඉපැයීම අතින් අතිශය අසාර්ථක වූයේය. ‘වීරම්’ ඉන්දියාවේදී පමණක් නොව විදේශයන්හිදී ද අසාර්ථක වූයේ චිත්‍රපටයේ නිෂ්පාදකයන් කිසිසේත්ම නොසිතූ ආකාරයෙනි.චිත්‍රපට දෙකේ පූර්ව ප්‍රචාරක කටයුතු සසඳා බැලූ කල පෙනෙන්නේ ‘ජිල්ලා’ එතරම් ප්‍රචාරක කටයුතු පිළිබඳ උනන්දුවක් නොදැක්වූ බවකි. කෙසේ වෙතත් කොලිවුඩයේ සුපිරි තරුව ‘විජේ'ම බව නැවතත් සනාථ කරවමින් ‘ජිල්ලා’ නරඹන්න ප්‍රේක්ෂකයෝ සිනමාශාලා අසල පොරකෑහ.විචාරකයන් දැන් පවසන්නේ ‘ජිල්ලා’ හරහා නැවතත් විජේ ගේ තරු ශක්තිය සනාථ වී ඇති බවයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033015</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්න‘මේ ගසේ බොහෝ පැණි දොඩම්’‍ළමා ගීතය ලීවේ කවුද?මාතලේ ධර්මා ඒකනායකප්‍රශ්නය - ලේඛක ජයතිලක කම්මැල්ලවීර චිත්‍රපට තිරනාටක රචනා කර තිබේද?පිළිතුර - ඔව්. ළඟදි තිරගත වන පී.යූ.ඩී. පෙරේරාගේ ‘යාළු’ චිත්‍රපටයේ තිරරචනය ඔහුගේ.අත්තනගල්ලේ විමලසේන හපුතන්ත්‍රිප්‍රශ්නය - ජනප්‍රිය ළමා කවියක් වන ‘මේ ගසේ බොහෝ - පැණි දොඩම් තිබේ’ ගීතය ලීවේ කවුද?පිළිතුර - යූ. (උණවටුන) ජී. (ගමගේ) පී. (පැටර්සන්) ද සිල්වා. ඔහු ප්‍රකට අධ්‍යාපනඥයෙක්.පින්නවල අජිත් ගමනායකප්‍රශ්නය - කුමාර හෙට්ටිආරච්චි කවියා ‘ටාංටාංටාං, ඩෝං ඩෝං ඩෝං’ කියා කෙටි (සංයුක්ත) කවියක් ලියා තිබෙනවා. එහි අරුතක් ඇද්ද?පිළිතුර - පල්ලි පන්සල්වල සීනු හැඬවෙන මේ රටේ ප්‍රචණ්ඩත්වයක් රජ කරනවා වගේ හැඟීමක් ඒ කවියෙන් ඔබට එන්නේ නැද්ද?‍ගෝනපල සමන් අල්මේදාප්‍රශ්නය - කේ.ඒ. ඩබ්ලිව්. පෙරේරාගේ ‘ආදර රත්නේ’ චිත්‍රපටයේ පාසලක පන්ති කාමරයක් තුළ සිසුවකු දුම්බොන දර්ශනයක් තිබෙනවා. අද වාරණ මණ්ඩලයට එය හසුවුණා නම් ඒ ජවනිකාව කපා නොදමාවිද?පිළිතුර - අද රැඟුම්පාලක මණ්ඩලය එදා වගේම පටු නැහැ. බොහෝම අපරිණත විදියට වැඩ කළේ මීට කලින් හිටපු මණ්ඩලයයි.හිනිඳුම නාලක බමුණුආරච්චිප්‍රශ්නය - ආචාර්ය පණ්ඩිත් අමරදේව ගයන ‘කුල ගෙදරට පිය ඔසවන දියණිය’ ගීතය ලී‍ෙව් කවුද? එසේම එය සංගීතවත් කළේ කවුද?පිළිතුර - බර්ටි ජයසේකර. සංගීතවත් කළේ මහාචාර්ය සනත් නන්දසිරි.බලපිටියේ අනුර තිසේරාප්‍රශ්නය - ‘ඉසිවර වෙදැදුරු’ ටෙලි වෘත්තාන්තයේ කතා නායිකාව තම පියා අමතන්නේ අප්පච්චි කියායි.පිළිතුර - කොරියාවේ හැදුණා වැඩුණ වුණාට ඇය උපන්නේ අපේ කන්ද උඩරට වෙන්නැති.කෑගල්ලේ රණවීර ලියනගේප්‍රශ්නය - මිලී කහදවල ‘කැලෑහඳ’ චිත්‍රපටයේ රඟපෑ චරිතය කුමක් ද?පිළිතුර - ඇඩා ජයපාල (ජෝන් ජයපාලගේ මව ලෙස)අවිස්සාවේල්ලේ කුඩගම පී.වයි. අනුලාවතිප්‍රශ්නය - විජය කුමාරතුංග, ඩොමි ජයවර්ධන චිත්‍රපටවල එකට රඟපා තිබේද?පිළිතුර - ඔව්. ‘වාසනා’, ‘‍ෙමානර තැන්න’ ඊට උදාහරණ.රඹුක්කන සරත් විජයානන්දප්‍රශ්නය - පැරණි චිත්‍රපට නිළි සුනිලා ජයන්ති දැන් කෝ?පිළිතුර - 57 ඒ, පරණ පාර, නාවල, රාජගිරිය ලිපිනයෙන් විමසා බලන්න.කඩවත සුජාතා ගුණවර්ධනප්‍රශ්නය - ‘සිකුරු තරුව’ චිත්‍රපටයේ පුණ්‍යාගේ පෙම්වතා ලෙස රඟපෑ නළුවා කවුද?පිළිතුර - ෂෙල්ටන් සිල්වාරත්නපුරේ ලක්ෂ්මන් කුමාරසිරිප්‍රශ්නය - නළු ලක්ෂ්මන් මෙන්ඩිස්ගේ ලිපිනය කුමක් ද?පිළිතුර - 63, කුමාර වීදිය, කොළඹ 11.කළුතර දකුණ දොඩන්ගොඩ එන්.ඩී. ඉසෙඩ් සිරිවර්ධනප්‍රශ්නය - සිරිසේන විමලවීරගේ ‘අම්මා’ චිත්‍රපටය තිරගත වූ වසර කුමක් ද?පිළිතුර - 1949බේරුවල සරත් නානායක්කාරප්‍රශ්නය - හින්දි චිත්‍රපට නිළි නුටාන් රඟපෑ චිත්‍රපට මොනවාද?පිළිතුර - සුජාතා, බන්දනි, අනාරි, තෙරේ ගර්කෙ සාමනේ, චාලියා, හම්ලොග්, මිලන්, බසන්ත්.මොරටුව කටුබැද්දේ ඩඩ්ලි ගෝමස්ප්‍රශ්නය - දයා ද අල්විස් නමින් කලාකරුවන් දෙදෙනෙක් ම අපේ රටේ සිටිනවා නේද?පිළිතුර - එක්කෙනෙක් දයා අල්විස්. අනිත් කෙනා දයා ද අල්විස්.මහරගම ගොඩිගමුවේ අනුමප සේනාරත්නප්‍රශ්නය - ‘වන්දේ මාතරම්’ ගීතය ලීවේ රවින්ද්‍රනාත් තාගෝර් ද?පිළිතුර - නැහැ බංකිම් චන්ද්‍ර චට්ඨෝපාධ්‍යයමේ සතියේ පහත නම් සඳහන් අයත් ප්‍රශ්න එවා තිබුණා. නාඋල ඊ.එම්.ටී.එන්. ඒකනායක, හෙට්ටිපොළ රොෂාන් ඉන්දික, මොරටුව මොරටුවැල්ලේ චන්ද්‍රිකා ආටිගල, කපුගොඩ මාළිද සරත් රණසිංහ, ගම්පහ අඹන්විට සිරිවර්ධන, ගොකරැල්ලේ ඉහළගම කැලුම් මුතුනායක, වාද්දුවේ ඩබ්ලිව්. රත්න, කඩුවෙල සුනිල් මහඑගොඩගේ, කැටපල සමන් ගාල්ලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033016</link>
    <topic>ජීවිතය ඉල්ලන හිමාෂ පුතාට අත දෙන්නට ඔබට හැකිනම්....</topic>
    <author>වසන්ත ජයසිංහ ආරච්චි</author>
    <content>ජීවිතය ඉල්ලන හිමාෂ පුතාට අත දෙන්නට ඔබට හැකිනම්....ජීවිතේට ප්‍රශ්න එන්නේ කියලා නෙමෙයි. ඒක අද මට වෙන්න පුළුවන්. හෙට ඔබට වෙන්නත් පුළුවන්. ඒ තමයි ජීවිතේ හැටි. හැබැයි ලෙඩක් දුකක් හැදුනම එහි වේදනාව දැනෙන්නේ ලෙඩේ හැදුන කෙනාට වුණත් පුංචි දරුවකුට ලෙඩක් හැදුනම ඒක ඒ දරුවට වගේ ම අම්ම තාත්තටත් දැනෙනවා. ඒ දරුවෙක් කියන්නේ අම්මගෙයි තාත්තගෙයි ශරීරවලම කොටස් වගේ නිසා.හැබැයි තමන්ගේ ඇස් ඉස්සරහා ලෙඩ වෙන පුංචි දරුවන් දිහා බල බලා හදවතින් හඬා වැටෙන මවුපියන් මේ රටේ ඇති තරම් ඉන්නවා. ඒක හරියට දෛවයේ සරදමක් වගේ. ඒත් මොන විදිහකින් හෝ තමන්ගේ දරුවන්ගේ ජීවිත ගොඩදාගන්න වෙහෙසෙන අම්මලා තාත්තලා මේ අව්කාෂ්ටකේ පාරක් පාරක් ගානේ සරණක් සොයාගෙන යන්නේ දෛවයට අභියෝග කරමින්.මේ ඉන්න රත්තරන් පුතා දිහා හොඳින් බලන්න කියලා අපි ඔබට කියනවා. ඒ පුංචි හිනාවේ මොනතරම් හීන කන්දරාවක් ඇත්ද? ඒත් තමන් අද ඉන්නේ ජීවිතේ තීරණාත්මක මොහොතක කියලා ඒ පුංචි හිත දන්නේ නැහැ. අවුරුදු හතරයි මාස පහක් වයසැති හිමාෂ කවින් හංසජිත් කුමාර පුංචි පුතා ඉන්නේ ආඬිඅම්බලමේ. අද එයාගේ අම්මයි තාත්තයි මේ ඇදවැටුණු පුංචි පුතාගේ ජීවිතේ දෑතට අරගෙන ඒ ජීවිතේට ශක්තියක් ලබා දෙන්න ඕන හින්දම අපිව හොයාගෙන ආවේ කුමක් හෝ සරණක් බලාපොරොත්තුවෙන්. අද අපි එයාලගේ කතාව ඔබ ඉදිරියේ ලියා දමන්නේ හෙට දවසේ මේ පුංචි එකාගේ හිනාව හදවතින්ම අප කාට කාටත් විඳින්න පුළුවන් හිනාවක් වේවි කියන බලාපොරොත්තුවෙන්.අංක 344/ඩී, අශෝකාරාම මාවත, ආඬිඅම්බලමේ පදිංචි නිරෝෂ් සුරංජිත් කුමාර සිල්වා මේ පුංචි පුතාගේ ආදරණීය පියා වෘත්තියෙන් රක්ෂණ සමාගමක තාවකාලික රැකියාවක් කරනවා. හැබැයි ජීවිතේ ප්‍රශ්න ගණනාවකට මුහුණ දී ඉන්න ඔහු අද හිමාෂ පුතා වෙනුවෙන් අසරණකමේ අගාධයටම ඇදගෙන වැටිලා.“අවුරුදු දෙකහමාරක් විතර වෙද්දී පුතාට හිටපු ගමන් උණ ගැනෙන්න ගත්තා. ඊට පස්සේ ඇගේ රතුපාට ලප වගේ මතුවෙන්න ගත්තා. ඩෙංගු රෝග ලක්ෂණමයි තිබුණේ. ඊට පස්සේ අපි පුතාව එක්කරගෙන ආවා මීගමු මහ රෝහලට. එතැනදී පරීක්ෂා කළ වෛද්‍යවරු පුතාගේ ලේ පරීක්ෂණයක් කළා. ඊට පසුවයි පුතාව මහරගම පිළිකා රෝහලට යැව්වේ.”හිමාෂට ඒ වන විටත් ලියුකේමියා රෝගී තත්ත්වය මතු වී තිබුණු අතර එය දුර්ලභ ලියුකේමියා තත්ත්වයක් කියන එකත් නිරෝෂ්ලගේ පවුලේ උදවියට දැනගන්න ලැබුණා. ඇතිවී තියෙන රෝගී තත්ත්වය දැනගත් හැටියෙම ගොඩනඟාගෙන ආ ලෝකයම කඩාගෙන නිරෝෂ්ලගේ දෙපා ළඟ ඇද වැටෙද්දී ඔවුන් හැකි හැම උත්සාහයක්ම ගත්තේ මේ පුංචි පුතාව සනීප කරන්න.“අපි මහරගමට වෙලා පුතාට බෙහෙත් කළා. පස්සේ ගෙදර එක්කරගෙන ඇවිත් බෙහෙත් කරන්න ගත්තා. ඊට පස්සේ පුතාගේ කිසිම වෙනසක් තිබුණේ නැහැ. එයාව සුව වෙන්න ගත්තා.ඒත් පුතාට දැනට මාස එකහමාරකට විතර කලින් ආයෙත් අසනීප වෙන්න ගත්තා. අපි දැක්කා එයාගේ ඇස්වලට යටින් ගෙඩියක් එන්න ගත්තා. බඩ ඉදිමෙන්න ගත්තා. ඊට පස්සේ ආපහු අපි පුතාව පරීක්ෂා කරන්න අරගෙන ගියා මහරගමට.එතැනදි දොස්තර මහත්තුරු කිව්වේ පුතාට බෙහෙත් කරන්න පුළුවන් හැබැයි ඒ බෙහෙත් සැර වැඩි නිසා ජීවිතේට හානියක් වෙන්න පුළුවන්. ඒ නිසා අපිට තීරණයක් ගන්න කියලා.”මොන දේ වුණත් තමන්ගේ ආදරණීය දරුවා ගැන එහෙම දෙයක් අහන්න කැමැති මොන අම්මා තාත්තා ද? ඒ නිසා නිරෝෂ් හිමාෂ පුතාව ගෙදර එක්කරගෙන ආවේ මොන විදිහකින් හෝ බෙහෙත් කරන්න ඕන කියන බලාපොරොත්තුවෙන්.“අපි සිංහල බෙහෙත් කරන්න ගත්තා. එයින් තරමක සහනයක් තියෙනවා. ඒත් පුතාට ඇවිද ගන්නවත් බැහැ. අපිට එයා විඳින දුක බලන් ඉන්නත් බැහැ. අපිට පෞද්ගලික රෝහලකින් බෙහෙත් කරන්න පුළුවන් කියලා දැනගත්තම පුතාව එක්කරගෙන ගියා. ඒත් අපිට ඒ යන වියදම් කරගන්න වත්කමක් නැහැ. ඒ නිසයි අපි උදව්වක් බලාපොරොත්තුවෙන් ආවේ. පුළුවන් නම් මේ කතාව පත්තරේ දාලා දෙන්න. එහෙම වුණොත් මගේ අහිංසක දරුවව සනීප කරගන්න පුළුවන් මහත්තයෝ.”මේ තමයි ඒ අහිංසක අම්මගෙයි තාත්තගෙයි ඉල්ලීම. අපි ඒ කතාව ඔබ ඉදිරියේ කියන්නේ ලොකු බලාපොරොත්තුවක් ඇතුව. පුළුවන් නම් මේ අහිංසක පුතාගේ ජීවිතයට ශක්තියක් වෙන්න බලන්න. එහෙම වුණොත් එයා මේ වන විට විඳින වේදනාවෙන් මිදිලා ආයෙත් ජීවිතේ ගැන හීන මවන්න ගනීවි. මේ පුංචි හිනාව මල් වැස්සක්ම වේවි. ඒක එහෙම වෙනවානම් මේ අහිංසක ජීවිතේට ඔබ කරන මහා පුණ්‍යකර්මයක්.ලිපිනය - අංක 344/ඩී, අශෝකාරාම මාවත, ආඬිඅම්බලම.සම්පත් බැංකුව, මීගමුව - ගිණුම් අංක 102453432775දුරකතනය - 0778307771වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033017</link>
    <topic> මෙන්න වොයිස් ප්‍රින්ට්ලගේ  ඇකපෙලා මැජික් එක</topic>
    <author>ටානියා මෝසස්</author>
    <content> මෙන්න වොයිස් ප්‍රින්ට්ලගේ  ඇකපෙලා මැජික් එක සංගීතය, විශ්ව භාෂාවක්ය කියන්නේ ඒ තුළින් මිනිස් රසවින්දනය උදෙසා බොහෝ දෑ කළ හැකි නිසාත් ජාති බේදයකින් තොරව රසවිදින්නට හැකි නිසාත් වන්නට පුළුවන. ලාංකේය සංගීත ක්ෂේත්‍රයේද රසවින්දනය උදෙසා විවිධ වු අත්හදා බැලීම් කරන මේ අවදියේ බිහි වූණු කොල්ලෝ සෙට් එකක් තමයි වොයිස් ප්‍රින්ට් කියන්නේ. ලංකාවට නුහුරු ඇකපෙලා ශෛලිය ඔස්සේ රසිකයන්ගේ රසවින්දනය නව මානයකට ගෙන යන්නට උත්සහ දරන ඔවුන්ගේ අලුත්ම ගීය හිනැහෙන ඇස් මේ දිනවල බොහෝ ප්‍රතිචාර ලබමින් පවති.වොයිස් ප්‍රින්ට් බිහිවෙන්න ඇකපෙලා ශෛලිය පදනම් වුණේ කොහොමද?පාසල් කාලයේදී අපි හැදෑරු සංගීත ශෛලියෙන් ඔබ්බට වෙනත් ආරකට යන්න අපිට වුවමනා වුණා. මොකද පාසලෙන් අපිට ලැබුණේ මුලික දැනුම විතරයි. ඔය අතරේ තමයි බීට් බොක්සින් (මිනිස් හඬකින් කරන ශබ්ද) සහ වෙනත් සංගීත භාණ්ඩ වල හඬ මිනිස් හඩින් ගන්නේ කොහොමද කියලා අන්තර්ජාලය ඔස්සේ විඩියෝස් බලලා ඉගෙන ගත්තේ. මේක වාණිජ වෙළෙදපොළකට ගෙනියන්නත් වුවමනාව තිබුණා. ඒත් ඒ වෙද්දි ඇකපෙලා කියන මිනිස් හඬකින් විවිධ ශබ්ද නිර්මාණය කළ හැකි සංගීත ශෛලිය ලංකාවේ තිබුණේ නැහැ. ඊට පස්සේ අපිට ඕන වුණේ ඇකපෙලා කියන මේ ශෛලිය අපේ සිංහල නිර්මාණයකට කොහොම ගැලපෙවිද කියලා එක්ස්පෙරිමන්ට් එකක් කරලා බලන්න. අපේ ඒ උත්සාහය සාර්ථක වෙලා නිසා අවුරුදු එකහමාරක් දෙකක් විතර එක්ස්පෙරිමෙන්ට් කරලා සෙට් වුණාට පස්සෙයි “ගැයූ ගී “ ඇකපෙලා ස්ටයිල් එකට ප්‍රති නිර්මාණය කරලා ඉන්ඩස්ට්‍රි එකට ආවේ. වසර ගණනක පුහුණුවීම් හා පරීක්ෂණ කරලයි වොයිස් ප්‍රින්ට් බෑන්ඩ් එකක් විදිහට ලාංකේය සංගීත ක්ෂේත්‍රයට ගොඩ වුණේ.මේ ශෛලියේ ගීත කියක් නිර්මාණය වෙලා තියෙනවද?ගීත තුනක් අපි එළියට දාලා තියෙනවා. එකෙන් දෙකක් රී මේක්ස්. මරියසෙල් ගුණතිලක ගේ “ගැයූ ගී” ගීතය හා ජිප්සීස් බෑන්ඩ් එකේ “පෙම් ලොවේ “ කියන ඔය ගීත දෙක තමයි ඇකපෙලා ස්ටයිල් එකෙන් රී මේක් කළේ. අපේ පළමුවැනි ඔරිජිනල් ඇකපෙලා ගීතය තමයි හිනැහෙන ඇස් නමින් මීට මාස තුන හතරකට කලින් රිලීස් කළේ.අලුත් ඇකපෙලා ගීතයක් නිර්මාණය කරන්න මෙච්චර පරක්කු වුණේ ඇයි?ලංකාවේ ගොඩක් අයට ඇකපෙලා කියන ශෛලිය ගැන හරි අවබෝධයක් නැති නිසා තමයි මෙච්චර පරක්කු වුණේ. මොකද කොමර්ෂල් ඉන්ඩස්ට්‍රි එකේ ලොව ප්‍රධාන පෙළේ ඇකපෙලා බැන්ඩ්ස් ගත්තත් එයාල මුලින්ම කරන්නෙත් ඉන්ස්ට්‍රෘමෙන්ට් එක්ක කරලා තියෙන ගීතයක් ඉන්ස්ට්‍රෘමෙන්ට් භාවිතයෙන් තොරව තමන්ගේ විදිහට ප්‍රති නිර්මාණය කිරීමයි. ඕනෑම ක්ෂේත්‍රයක ඊට අදාළ නියාම තියෙනවනේ. ඒ වගේ තමයි මෙතනදීත් පැරණි ගීතයක් මිනිසාගේ හඬ උපයෝගී කරගෙන ප්‍රති නිර්මාණය කරලා තමයි රසිකයන්ට මුලින්ම රස විදින්න දෙන්නේ. කෙනෙක්ට ඇස් දෙක වහගෙන රස විදිනකොට ඔහුට දැනෙන්න ඕන ඒ ගීතය පසුබිම් සංගීත භාණ්ඩ උපයෝගී කරගෙන ගැයෙන ගීතයක ස්වභාවය නමුත් ඇස් ඇරලා බැලුවොතින් ඇත්තටම එහෙම බෑන්ඩ් එකක් වත් සංගීත භාණ්ඩයක් වත් උපයෝගී කරගෙන නෑ. මේක තමයි ඇත්තටම ඇකපෙලා මැජික් එක. ගොඩක් කට්ටිය හිතන්නේ පැරණි ගීත අපි රී මේක් කළේ පොපියුලර් වෙන්න කියලයි. අපිට සින්දු හදා ගන්න බැරුව නෙවෙයි. මේ වෙනකොටත් අපි හදපු සින්දු ගොඩක් තියෙනවා. නමුත් අර විදිහට තමයි ප්‍රේක්ෂකයාට ඇකපෙලා නියමයකට අනුව ගීතයක් රසවිදින්න දෙන්න ඕන.ඕනෑම සංගීත භාණ්ඩයක හඬක් මිනිස් හඩින් වාදනය කරන්න පුළුවන්ද?යූ ටියුබ් වැනි සමාජ වෙබ් අඩවි බැලුවොත් එවැනි බොහෝ සංගීත භාණ්ඩ වල හඬ ඇකපෙලා විදිහට කරනවා අපි දැකලා තියෙනවා. එ නිසා කරන්න පුළුවන් කියලා හිතනවා. නමුත් අපි නම් තවම එච්චර දුරට ගිහින් නැහැ. එච්චර දේවල් තාම ලංකාවට හුරු නැහැ. මොකද මේ ඉන්ඩස්ට්‍රියේ තියෙන්නේ හරිම සරල සංගීත ක්‍රමයක්. ඒක කම්ප්ලිකෙට් කරන්න අපි කැමැති නැ.වෙනත් ආරෙකින් මෙරට සංගීත ක්ෂේත්‍රයට ආවත් යන්නේ ඒ සරලයි කියන සංගීත රැල්ලටමද?කොහෙත්ම නැහැ. අපි මෙතෙක් රිලීස් කරපු එක ගීතයක්වත් ඔය රැල්ලට අහුවුනෙත් නැහැ. ඉදිරියට අපි ඒ වගේ ගීත නිර්මාණය කරන්නෙත් නැහැ. ඇකපෙලා සංගීත ශෛලියේ විවිධ ආර තිබුණත් ඒවා ලාංකේය රසිකයන්ට දෙන්න වෙන්නේ පොඩ්ඩ පොඩ්ඩ . එකපාරට කැපෑසිටි එකේ තියෙන ඔක්කොම එක සින්දුවකට අත ඇරියොත් එතනින් එහාට අපිටත් යන්න තැනක් නැහැනේ. ඉතින් කනට දෙන එක පොඩ්ඩ පොඩ්ඩ තමයි දෙන්න ඕනේ.කනට හුරු දේ පමණක් දීලා මේ ගීත ඒකාකාරී වෙවියි කිව්වොත්?එහෙම ඒකාකාරී වෙද්දී තමයි අපි ඊළඟ ස්ටෙප් එක තියන්නේ. දැන් රිලීස් කරලා තියෙන ගීත පවා ලංකාවට හුරු නැති ශබ්දනේ. අපේ මෙතෙක් කරපු නිර්මාණ සියල්ලම ඇකපෙලා ශෛලියේ එකිනෙකට වෙනස් ආරයෙන් තමයි නිර්මාණය වුණේ.ඕනෑම ශෛලියක ගීතයක් ඇකපෙලා ශෛලියට නිර්මාණය කරන්න පුළුවන්ද?ඕනෑම ගීතයක් නිර්මාණය කිරීමේ හැකියාව තියෙනවා. නමුත් හැම ගීතයක්ම සෙට් වෙන්නෙත් නෑ.වොයිස් ප්‍රින්ට් ජනප්‍රිය වුණේ සෝෂල් මීඩියා නිසා කිව්වොත්?අපි එක්තරා නාළිකාවක වැඩසටහනකට සින්ග් කළා. එතකොටත් වොයිස් ප්‍රින්ට් බෑන්ඩ් එකක් විදිහට සින්දුවක් රිලීස් කරලවත් නැහැ. ඉතින් ඔය කියපු වැඩසටහනට තමයි අපි “පෙම් ලොවේ “ සහ “ගැයූ ගී” කියන ගීත දෙක හැදුවේ. එතැනදී කවුරු හරි ඒක වීඩියෝ කරලා යු ටියුබ් දාලා තිබුණා ඒ වීඩියෝව නිසා තමයි ජනප්‍රිය වෙන්න ගත්තේ. සෝෂල් මිඩියා සහ ටීවී චැනල් නිසා අපි ජනප්‍රිය වුණා කිව්වොත් නිවැරදියි.චිත්‍රපටි පසුබිම් සංගීතයට මේ ශෛලිය යොදා ගන්න පුළුවන්ද?ඔව් අනිවාර්යයෙන් පුළුවන්. එත් ඒක කරන්න නම් චිත්‍රපටියෙත් ඊට අදාළ පසුබිමක් තියෙන්න ඕනේ. තරුණ පරම්පරාවට ඒ කියන්නේ නුතන පරම්පරාව බේස් කරගෙන කරන චිත්‍රපටියක් නම් අපිට ඒකට යන්න පුළුවන් කියල හිතනවා. ඒ වගේම සිනමාවටත් අලුත් දෙයක් එකෙන් දෙන්න පුළුවන් වේවි කියලත් හිතෙනවා.ඇකපෙලා , දීර්ඝ කාලීනව කළ හැකිද?හරියට ඒ දේ ඉගෙනගෙන තියෙනවනම් එක ප්‍රශ්නයක් වෙන්නේ නැහැ. හූවක් වුනත් හරියට කිව්වේ නැත්නම් වොයිස් එක ඩැමේජ් වෙනවානේ හරි ටෙක්නික් එක ඉගෙනගෙන ඒ දේ කළොත් ඩැමේජ් වෙන්නේ නැහැ.ඊළඟ නිර්මාණයෙන් මොනවගේ වෙනසක් දැක ගන්න පුළුවන් වේවිද?හවුස් සහ ඉලෙක්ට්‍රෝ ශෛලීන් දෙක යොදා ගෙන කරන අමුතුම නිර්මාණයක්. ඒ කියන්නේ දැන් ලෝකයේ වැඩිපුරම භාවිත කරන EDB ස්ටයිල් එකෙන් තමයි නිර්මාණය වෙන්නේ. සිංහල වචන වගේම ඉංග්‍රීසි වචනත් යොදාගෙන නිර්මාණය කරන මෙවැනි ගීතයක් මීට පෙර ලංකාවේ රිලීස් වෙලා නැහැ. ලාංකේය අන්‍යතාව කියාපාන අපට ආවේණිකවු බෙර ශබ්ද කිහිපයක්ද මේ නිර්මාණයට ඇතුළත් වීම විශේෂයි. බැකින් මියුසික් ගොඩක් තිබුණත් අපේ හාර්මනිස් සහ ටච් එකත් මේ ගීතයට ඇතුළත් වෙනවා. තවම නම් සින්දුවට නමක් දාලා නැති වුණත් අප්‍රේල් අන්තිමේදී වගේ ඕඩියෝ එක රිලීස් කරන්න බලාපොරොත්තුවක් තියෙනවා.ටානියා මෝසස්ඡායාරූප - ටී. ආර්. මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033018</link>
    <topic>අජන්තා එල්ලෝරා සිතුවම් බැලීමට අඳුරු ගුහාවලට ගිය ගමනක්</topic>
    <author>හේමාලි විජේරත්න</author>
    <content>අජන්තා එල්ලෝරා සිතුවම් බැලීමට අඳුරු ගුහාවලට ගිය ගමනක්පී.යූ.ඩී. පෙරේරාගේ අත්දැකීම්අපේ අසල්වැසි රාජ්‍යය වන ඉන්දියාව අපත් සමඟ සමීප සබඳතා පවත්වනුයේ බොහෝ ඈත අතීතයක සිටය. ශ්‍රී ලාංකිකයන් වශයෙන් ඉන්දියාව කෙරේ සමාජ, ආර්ථික, දේශපාලනික, සංස්කෘතික වශයෙන් විවිධ බැඳීම් වරින් වර අප අතර ගොඩනඟා ගත් අවස්ථා බොහෝය. ඓතිහාසික වශයෙන් වැදගත්කමක් ඇති, එසේම කලාත්මක අතින් ඉහළ ගණයේ බොහෝ ස්ථාන නැරඹීම පිණිසත්, බෞද්ධයින් වශයෙන් බුදුන් වහන්සේ උපන් දේශයේ සිද්ධස්ථාන වන්දනා මානයටත් බොහෝ ශ්‍රී ලාංකිකයින් ඇදී යන භාරත දේශයේ සුවිශේෂ් ස්ථාන කිහිපයකට ගිය ශ්‍රී ලාංකිකයකුගේ සංචාරක සටහනක් වෙනුවෙනුයි මෙවර අපගේ අවධානය යොමු වූයේ. ඔහු පී. යූ. ඩි. පෙරේරා ය.ප්‍රවීණ කැමරා ශිල්පියෙකු, චිත්‍රපට අධ්‍යක්ෂවරයකු වශයෙන් නමක් දිනාගත් ඔහු ඉන්දියාවේ අජන්තා ලෙන්, එල්ලෝරා සහ සාංචි ස්තූපය ආශ්‍රිත කරගෙන ශ්‍රී ලංකාවට කිසියම් වූ නිර්මාණයක් තිළිණ කිරීමේ බලාපොරොත්තුවෙන් කළ මේ ගමන එක්තරා ආකාරයක ගවේෂණාත්මක චාරිකාවකි.ඉන්දියාවේ අජන්තා ලෙන් සිතුවම් හා මූර්ති සම්බන්ධයෙන් ලෝකය පුරා නිර්මාණය වී ඇත්තේ අති සුවිශේෂී ඓතිහාසික පසුබිමකි. ලෝකය පුරා වෙසෙන දහස් ගණන් පිරිස් උතුරු ඉන්දියාවට පැමිණ අජන්තාහි මේ සිතුවම් හා මූර්ති නරඹා වික්ෂිප්ත ස්වභාවයට පත් වෙති. උතුරු ඉන්දියාවේ මහාරාෂ්ට්‍ර ප්‍රාන්තයේ “ධෞරන්ගාභාත්” නගරයේ සිට අජන්තාව වෙත යාමට කිලෝමීටර් 106 ක් යා යුතුය. ජනාකීර්ණ නොවූ කැලෑබද ප්‍රදේශයක් ඔස්සේ වැටුණු මාවත් දිගේ මේ දුර ප්‍රමාණය ගෙවාලිය යුතුය.‘අජන්තා’ වෙත සමීප වත්ම පහසුකම් ඇති නගරයක් හමු වේ. ධෞරන්ගාභාත් නගරයේ සිට උදෑසන පිටත්වන කෙනෙකුට බස් රථයකින් අජන්තා වෙත ළඟාවීමේ පහසුකම් ඇත. අජන්තා ලෙන් ගුහා පිහිටා ඇත්තේ සුවිශාල ගල් පර්වතයක අර්ධ කවාකාර අන්දමටය. ඓතිහාසික සාධක පිරික්සීමේදී මෙම ලෙන් ගුහා නිර්මාණය කර ඇත්තේ බෞද්ධ භික්ෂුන් වහන්සේලා බව සඳහන් වේ. අජන්තා ලෙන් නිර්මාණය කිරීමට පෙර මේ අවට භික්ෂුන් වහන්සේලා වැඩ සිටින්නට ඇති බවත් පසු කලෙක මේ ගල් පර්වතයේ උන්වහන්සේලාට වැඩ සිටින්නට ගල් ලෙන් තනන්නට ඇති බවත් පැරැණි විශ්වාසයයි. අජන්තා ලෙන් ක්‍රි. පූ. 2 වැනි සියවසේ දී පමණ තැනෙන්නට ඇති බව විශ්වාස කෙරේ.කවාකාර පර්වතය වටා අජන්තා ලෙන් 30 ක් දක්නට ලැබේ. මේ ලෙන් ඇතුළත අතිශය අලංකාර චිත්‍ර හා මූර්ති රැසක් දක්නට ලැබේ. චිත්‍ර ඇඳීම සඳහා ලෙන් ඇතුළත බදාම සාදා ගැනීම සඳහා භාවිත කර ඇත්තේ ඒ අවට පරිසරයෙන් සොයාගත් ස්වභාවික ද්‍රව්‍ය බව පුරාවිද්‍යාඥයින්ගේ මතයයි.චිත්‍ර අලංකාර කිරීම සඳහා යොදාගෙන ඇති වර්ණ සාදා ගැනීමට අවට වනාන්තරයේ ගස්වල කොළ, පොතු, මල්, ගෙඩි වල යුෂ ආදිය භාවිත කරන්නට ඇතැයි විශ්වාස කෙරේ. අජන්තා සිතුවම් මෙරට සීගිරි චිත්‍ර හා සමවේ යැයි මතයන් ද වේ.අජන්තා ගුහා 30 අතරින් ගුහා 04 ක චිත්‍ර දක්නට ලැබේ. අනෙක් ගුහාවලින් දක්නට ලැබෙනුයේ මූර්තිය. තනි කළු ගලින් ගුහාවට සම්බන්ධ වන අන්දමින් නෙළා ඇති මේ මූර්ති අතර වැඩිපුර දක්නට ලැබෙනුයේ බුදුරජාණන් වහන්සේගේ මූර්තිය.චිත්‍ර පවතින ගුහා 4 දක්නට ලැබෙනුයේ බුදුරජාණන් වහන්සේගේ කිඹුල්වත්පුර ගමන, නාලාගිරි දමනය, බුද්ධ චරිතයේ විවිධ අවස්ථා හා ජාතක කතා ඇසුරින් නිර්මාණය වූ ඒවාය.මේ සියලු ගල් ගුහා අන්ධකාරයෙන් යුක්ත බැවින් විදුලි පන්දමක ආධාරයෙන් ඒවා නැරැඹිය යුතුය.මේ ගුහා අතර වන ක්‍රි. පූ. දෙවැනි සියවසේ නිර්මාණය වූ ගුහා ථේරවාදී බුදු දහමට අනුකූල වන ඒවා වන අතර අනෙක් ගුහා අතරින් වැඩි කොටසක් මහායාන බුදු දහමට අයිති ඒවා වේ. අජන්තා ලෙන් ඉදිරිපිටින් ගලා බසින ‘පසෝරා’ නදිය ඊට එක්කරනුයේ අතිශය චමත්කාරයකි.මෙම ලෙන් තුළ භාවනානුයෝගීව වැඩ සිටි භික්ෂුන් වහන්සේලා එකල මේ නදිය සිය පැන් පවස නිවා ගන්නට උපයෝගී කරගන්නට ඇත.16 වැනි ලෙනේ සිට 26 වැනි ලෙන දක්වා වූ ලෙන් ඇතුළත ඇත්තේ මූර්තිය. අජන්තාහි ඇති මේ බිතු සිතුවම් හා මූර්ති ඉන්දියාවේ වෙන කිසිම තැනකින් මෙතෙක් සොයාගෙන නැති බව පැවැසේ.අජන්තා සේම එල්ලෝරාව ද අති විශේෂ චිත්‍ර හා මූර්ති දැක ගත හැකි ස්ථානයකි. විශාල පර්වතයක බටහිර පැත්තේ සිට දකුණු පැත්තට කි. මී. දෙකක ප්‍රමාණයක දුරකින් එල්ලෝරා ගුහා දක්නට ලැබේ. මේ ගුහාවල සුවිශේෂත්වය වනුයේ ඒවා සියල්ල වහලයේ සිට හාරාගෙන පහළට බැස තිබීමය. එල්ලෝරා හි ගුහා 34 ක් දක්නට ලැබේ.මේ තිස්හතර අතර බෞද්ධ ආගමට අයත් ගුහා, හින්දු ආගමට හා ජෛන ආගමට අයත් ගුහා දක්නට ලැබේ. ගුහා අංක 1 සිට 12 දක්වා වනුයේ බෞද්ධාගමේ වජ්‍රාසන සම්ප්‍රදායට අයත් ඒවාය. ගුහා අංක 13 සිට 29 දක්වා අයත් වනුයේ හින්දු ආගමටය. ඒවායේ වැඩි වශයෙන් නිර්මාණය කර ඇත්තේ ශිව දෙවියන්ය.ලෝකයේ විශාලතම ශිව දෙවි ප්‍රතිමාව නිර්මාණය වී ඇත්තේත් එල්ලෝරාවේය. ගුහා අංක 30 සිට 34 දක්වා වෙන් වී ඇත්තේ ජෛන ආගමටය. මෙසේ ආගම් තුනක් එකට එක්වී නිර්මාණය වූ මෙවැනි ස්ථානයක් සමස්ත ඉන්දියාවේ වෙනත් කොතැනකින් හෝ හමු නොවේ. ක්‍රි. ව. 550 සිට 642 කාලය ඇතුළත ‘චාලුක්‍ය’ සහ ‘රාෂ්ටකූට’ නම් රජ වරුන්ගේ අධීක්ෂණය යටතේ මේවා නිර්මාණය වූ බව සැලැකේ. මෙහි එන ‘කෛලාශ ගුහාව’ නමින් නම් කළ ස්ථානය ශිව දෙවියන් වෙනුවෙන් නිර්මාණය කළ එකකි. ඉන්දීය රාෂ්ට්‍ර පරපුරට අධිපති පළමුවැනි ක්‍රිෂ්ණ රජු මෙය නිර්මාණය කර ඇති බව සඳහන් වේ.ඊට අමතරව මෙය වසර 150 ක් තිස්සේ නිර්මාණය වූ බවත්, එය නිර්මාණය කිරීමට ගල් වඩුවන් 7000 ක් සහභාගි වූ බවත් සඳහන් වේ.උතුරු ඉන්දියාවේ ‘බෝපාල්’ නගරයේ සිට කි. මී. 40 ක පමණ දුරක් ගිය විට සාංචිය හමු වේ. සාංචිය අපට වැදගත් වනුයේ මෙරටට බුදු දහම රැගෙන ආ මිහිඳු මහ රහතන් වහන්සේගේත් ජය ශ්‍රී මහා බෝධිය රැගෙන ආ සංඝමිත්තා මෙහෙණියගේත් උපන් ගම එය වන නිසාය.සැරියුත් මුගලන් අගසවු දෙනමගේ ධාතු නිදන් කොට තැනු ස්තූපයක් ද වේ. සාංචි ස්තූපය නිර්මාණය කරනුයේ ධර්මාශෝක අධිරාජයා විසිනි.සාංචි ස්තූපයේ සුවිශේෂීත්වය වනුයේ පස් දිශාවෙන් නිර්මාණය කර ඇති තොරන් පහය. මේ තොරණ නිර්මාණය වී ඇත්තේ කළු ගලිනි.එහෙත් ඉතිහාසයේ සඳහන් වී ඇත්තේ මේ තොරණේ සියුම් ගල් කැටයම් ගල් වඩුවන් සිදුකළ ඒවා නොවන බවයි.අධිරාජයා මේ තොරණ ඉදිකිරීම සහ කැටයම් කිරීම බාර දී ඇත්තේ ඇත් දළ කැටයම්කරුවන්ට බවයි. මේ සියුම් කැටයම් නිර්මාණය වී ඇත්තේ ද බුද්ධ චරිතය ආශ්‍රයෙනි. අභිනිෂ්ක්‍රමණය, සුජාතාගේ කිරි පිඬු දානය, මාර පරාජය, ශ්‍රී ලංකාවට සංඝමිත්තා රහත් මෙහෙණිය ජය ශ්‍රී මහා බෝධි ශාඛාව රැගෙන ඒම ඒ අතර දක්නට ලැබේ.අතිශය සියුම් කැටයම් ශිල්පයක මෙන්ම සියුම් මූර්ති හා චිත්‍ර ශිල්පයක රමණීය කතාවත් පවසන මේ නිර්මාණ ඓතිහාසික උරුමයන් වශයෙන් දේශ දේශාන්තරයන්හි සිට පැමිණෙන බොහෝ සංචාරකයන්ගේ සියුම් සංවේදිතා පුබුදුවමින් අදත්, හෙටත්, අනාගතයේත් ඓතිහාසික උරුමය ලොවට කියාපායි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033019</link>
    <topic>රට වෙනුවෙන් දිවිදුන් රණවිරු සැමරුමට ‘සන්නාලියනේ’ ගී නළුව අද සුගතදාස ක්‍රීඩාංගණයේ</topic>
    <author>දයා ඩී. ෆොන්සේකා</author>
    <content>රට වෙනුවෙන් දිවිදුන් රණවිරු සැමරුමට ‘සන්නාලියනේ’ ගී නළුව අද සුගතදාස ක්‍රීඩාංගණයේ“සන්නාලියනේ සන්නාලියනේ කාට ද ඇඳුම වියන්නේ”අප දස දහස් වරක් අසා රසවිඳ ඇති පණ්ඩිත් අමරදේවයන් ගයන මේ ගීතය ඇසුරෙන් නිර්මාණය වූ දැවැන්තම ප්‍රාසාංගික අත්දැකීමක් අද (30) වැනිදා කොළඹ සුගතදාස ගෘහස්ථ ක්‍රීඩාංගණයේ දී අත්දකින්න පුළුවන්. මෙය නම් කර ඇත්තේ ‘සන්නාලියනේ’ ‘අමරසර ජීවන ගෙත්තම’ වශයෙන්.මේ ප්‍රසංගයේ පිටපත ප්‍රවීණ ගීත රචක බණ්ඩාර ඇහැලියගොඩගේ. අධ්‍යක්ෂණය හා නර්තන වින්‍යාසය චන්න විජේවර්ධනගේ. ඔහුගේ අධ්‍යක්ෂණය අනුව චන්න උපුලි රංගායතනයේ හා ශ්‍රී ලංකා යුද්ධ හමුදා නර්තන කණ්ඩායම එක්ව නර්තනාංග ඉදිරිපත් කෙරෙනවා. නව සංගීත නිර්මාණය ආචාර්ය රෝහණ වීරසිංහගේ.මෙහි අනිත් අපූර්වත්වය වන්නේ මේ දැවැන්ත ප්‍රසාංගික අත්දැකීමට අතහිත දෙන්නේ ශ්‍රී ලංකා යුද්ධ හමුදාවේ සේවා වනිතා ඒකකය වීමය. යුද හමුදාපති ලුතිනන් කර්නල් දයා රත්නායක හා යුද හමුදා සේවා වනිතා ඒකකයේ සභාපතිනී දමයන්ති රත්නායක මහත්මියගේ අනුග්‍රහයෙන් සිදු කෙරෙන මේ දැවැන්ත කටයුත්තේ අරමුණ තෙවැදෑරුම්.රට දැය උදෙසා ප්‍රාණ දානය, කාය දානය සහ සේවා දානය පුද දුන් රණවිරුවන්ගේ සහ ඔවුන්ගේ පවුල් සවිබල ගැන්වීම ඉන් ප්‍රධානය. දෙවැන්න පණ්ඩිත් අමරදේවයන් සඳහා කෙරෙන අමරදේවාභිනන්දනයයි. තුන්වැන්න රසික ප්‍රජාවට සුභාවිත රසාස්වාදනයක් පිරිනැමීමයි.“විනය ගරුක හමුදාවක් වශයෙන් සදාචාර සමාජයක් බිහි කිරීම් වස් ත්‍රස්තවාදයෙන් රට මුදාගෙන ජනතාවට සාමය උදාකර දුන් ශ්‍රී ලංකා යුද හමුදාව විසිහත් දහසක් දෙනා මේ මව්බිමට ප්‍රාණ දානය දුන්නා. තිස් දහසක් දෙනා කාය දානය දුන්නා. ලක්ෂයක් දෙනා සේවා දානය දුන්නා. හමුදාවකට යුද්ධ කරන්න වගේම රස විඳීමේ ශක්තියකුත් තියෙනවා. හමුදා භටයන් යුද්ධය අතරතුරේ ලබන සුළු විවේකය පවා ගත කළේ ගීත ගයමිනුයි. එවන් හමුදාවක ගායන වාදන නර්තන හැකියාව යොදාගෙන මේ රටේ සිටින දක්ෂම ශිල්පීන් මෙහෙයවන මේ දැවැන්ත ප්‍රසංගය අපට නැවුම් රසයක් ගෙන දේවි.” මේ පිළිබඳ සඳහන් කරමින් යුද හමුදාපති ලුතිනන් කර්නල් දයා රත්නායක කීය.500 ක් ශිල්පීන් යොදාගෙන කරන මේ නිර්මාණයේ දී ඒ සඳහා අමරදේවයන්ගේම ගීත විසි ගණනක් තෝරා ගැනෙනවා. මහාචාර්ය සනත් නන්දසිරි, ආචාර්ය වික්ටර් රත්නායක, ආචාර්ය දයාරත්න රණතුංග ප්‍රධාන කොට පරම්පරා හතරක විශිෂ්ට ගායක ගායිකාවන් විසිපස් දෙනකු මේ සඳහා ගී ගයනයෙන් එක්වන්ට නියමිතයි.අද සවස 7 ට කොළඹ සුගතදාස ගෘහස්ථ ක්‍රීඩාංගණයේදී මේ ප්‍රසංගය පැවැත්වෙන්නේ මහින්ද රාජපක්ෂ ජනාධිපතිතුමන් ගේ ප්‍රධානත්වයෙනි. ෙය පන්දහසක ප්‍රේක්ෂක ජනතාව හමුවේ ඉදිරිපත් කිරීමට ශ්‍රී ලංකා යුද හමුදා සේවා වනිතා ඒකකයේ බලාපොරොත්තු වෙයි.දයා ඩී. ෆොන්සේකාඡායාරූපය - සිරිපාල හල්වලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=av14033020</link>
    <topic>අනුශ්කා, විරාට් එක්ක ලංකාවට ඇවිත්</topic>
    <author>සුජීව තේවහෙට්ටිගේ</author>
    <content>අනුශ්කා, විරාට් එක්ක ලංකාවට ඇවිත්‘බොම්බේ වෙල්වට්’ නම් වූ අලුත් ම බොලිවුඩ් චිත්‍රපටයේ දර්ශන රැසක් රූගත කිරීම පසුගිය දිනවල ශ්‍රී ලංකාවේ දී සිදු කෙරුණා. දකුණු පළාතේ මුහුදු වෙරළ සමීපයේදීත් මේ රූගත කිරීම් සිදුවූ බවයි ආරංචි. මේ රඟපෑම් වෙනුවෙන් ‘බොම්බේ වෙල්වට්’ හි ප්‍රධාන චරිත රඟන රන්බීර් කපූර් සහ අනුශ්කා ශර්මා මෙරටට පැමිණියා. අනුශ්කා ශ්‍රී ලංකාවට පැමිණියේ ඇගේ පෙම්වතා වන ඉන්දීය ක්‍රිකට් ක්‍රීඩක විරාට් ඛෝලි සමඟ යැයි ආරංචියි.අනුශ්කා සහ විරාට් ශ්‍රී ලංකාවට පැමිණියේ කිසිදු ප්‍රචාරයකින් තොරවයි. මේ ගැන කිසිදු මාධ්‍යයකට කිසිවක් ම ප්‍රකාශ නොකරන්නට දෙදෙනා ම වග බලා ගත්තා. එයට හේතුවක් තියෙනවා. මීට කලින් මේ දෙදෙනා ම නවසීලන්තයේ ඕක්ලන්ඩ් ප්‍රදේශයේ උද්‍යානයක් අසල අත් අල්ලාගෙන ගමන් කරද්දී පසු පසින් පැමිණි කවුරුන් හෝ ඡායාරූපයක් ගෙන තිබීම එම හේතුවයි.මේ අතර රන්බීර් ව මුණ ගැසෙන්නට කට්රිනා ද මෙරටට පැමිණ තිබෙනවා. ඇය ‘බොම්බේ වෙල්වට්’ චිත්‍රපටයේ රඟන්නේ නැහැ. ඒත් මේ සුරූපිනිය මෙහි පැමිණ ඇත්තේ චිත්‍රපටයේ රූගත කිරීම් නිම වූ සැණින් ම රන්බීර් සමඟ විනෝද සවාරියක් යන්නලු. චිත්‍රපටයේ රූගත කිරීම් සිදුවුණේ තිස්සමහාරාම ප්‍රදේශයේයි. රූගත කිරීම් වලට තිස්සමහාරාමයට ගිය රන්බීර් සහ අනුශ්කා නැවතී සිටියේ එහි තිබූ ප්‍රසිද්ධ හෝටලයකයි. රූගත කිරීම් වලින් පසුව රන්බීර් - කට්රිනා සහ විරාට් - අනුශ්කා පෙම්වතුන් යාල වනෝද්‍යානය නරඹන්නට පිටත්ව ගියා. ඉන්දීය මාධ්‍යයක් වාර්තා කර තිබුණේ ලෝකයේ වැඩම දිවියන් සංඛ්‍යාවක් සිටින යාල නරඹන්නට මේ සුපිරි ජෝඩු දෙක මහත් උනන්දුවක් දැක්වූ බවයි. යාල වනෝද්‍යානය තුළ පැය 6 ක කාලයක් මේ හතර දෙනා ගත කළ බවයි ආරංචි. ඊට පසු දින අනුශ්කා සහ රන්බීර් සූදානම් වුණේ ‘බොම්බේ වෙල්වට්’ හි තවත් දර්ශන කිහිපයක රඟපාන්නයි.මේ අතරේදී විරාට් ඛෝලි ලක ලැහැස්ති වුණේ ටී ටුවෙන්ටි ලෝක කුසලාන ක්‍රිකට් තරගාවලියේ දී ඉන්දීය කණ්ඩායම සමඟ ක්‍රීඩා කිරීමට බංග්ලාදේශ බලා පිටත් වන්නටයි. කට්රිනා ද නැවතත් ඉන්දියාව බලා යන්නට කඩිමුඩි‍ෙය් සැරසුණා. ඒ, ‘බෑන් බෑන්’ නම් වූ තවත් අලුත් බොලිවුඩ් චිත්‍රපටයක දර්ශන රැසක රඟපාන්නයි.කොහොම වෙතත් ශ්‍රී ලංකාවේ චිත්‍රපටයක් රූගත කිරීමට පැමිණ ලද අත්දැකීම් මේ ජෝඩු දෙකටම අමතක නොවේවි.ශයිලේශ් ශර්මා, දිල්ලි නුවර වෙසෙන තිස්තුන් වියැති දන්ත වෛද්‍යවරයෙක්. මේ තරුණ වෛද්‍යවරයා බොලිවුඩ් සිනමාවටත් නළු නිළියන්ටත් බෙහෙවින් ඇලුම් කරන කෙනෙක්. ඔහු පදිංචි වී සිටින්නේ දිල්ලි නුවර, එවර්ශයින් ග්‍රැන්යර් නම් වූ තට්ටු නිවාස සංකීර්ණයේ කොටසක තම පවුලේ අය සමඟයි. පසුගියදා ඔහු කිසියම් ආගමික කටයුත්තකට මුම්බායි නුවරට යමින් සිටියා. මුම්බායි හි මලාඩ් නම් වූ ප්‍රදේශය පසුකරද්දී එක්තරා තට්ටු නිවාසයක් ඉදිරිපිට චිත්‍රපටයක් රූගත කෙරෙන ආකාරය ඔහුගේ දෙනෙතට හසුවුණා. ඔහු ඒ දෙස හොඳින් බලද්දී දුටුවේ සුපිරි නළු ආක්ෂේ කුමාර් ඒ අසල නවතා තිබූ මෝටර් රථයක් සමීපයෙහි සිටින ආකාරයයි. තමන් ප්‍රිය කරන බොලිවුඩ් තරුවක් දුටු නිසා මේ තරුණ වෛද්‍යවරයා, වාහනය නතර කර එයින් බැස ආක්ෂේ අසලටම දිව ගියේ දැඩි සතුටකින්.එහෙත්, මොහොතක් ගත වෙද්දී සිදුවුණේ වෛද්‍ය ශයිලේශ් බලාපොරොත්තු නොවූ දෙයක්. ආක්ෂේ ට ආරක්ෂාව සලසමින් සිටි පුද්ගලයෙකුගෙන් ශයිලේෂ්ට තදබල කම්මුල් පහරක් එල්ල වුණා. මේ සිදුවීම නිසා මොහොතකට චිත්‍රපට රූගත කිරීමත් නතර වුණා. උණුසුම් වාතාවරණයක් එහි මතුවෙද්දී ආක්ෂේ වහාම එම ස්ථානයෙන් පිටත්ව ගියා. ප්‍රහාරයට ලක්වූ වෛද්‍ය ශයිලේශ් මේ පිළිබඳ පොලිසියට පැමිණිලි කළා. මේ සිද්ධිය දුටු අයෙකු පැවසුවේ වෛද්‍ය ශයිලේශ්, ආක්ෂේ සමීපයටම පැමිණ ඔහුගේ ඡායාරූපයක් ගැනීමට තැත් කිරීමේ දී මෙය සිදුවූ බවයි. “මේ චිත්‍රපටය රූගත කරද්දී පිටස්තර අයට ඡායාරූප ගන්න අවසර දීලා තිබුණෙ නැහැ. ශයිලේශ් ඒ බව නොදැන ඡායාරූපයක් ගන්න උත්සාහ කරද්දී ආක්ෂේගේ ආරක්ෂක නිලධාරියෙක් එය වළක්වන්න හැදුවා. එතකොට ශයිලේෂ්, ආරක්ෂක නිලධාරියාව පැත්තකට තල්ලු කළා. ඊට පස්සෙ තමයි මේ පහර දීම සිද්ධ වුණේ.” සිද්ධිය දුටු අයෙකු එලෙස කියා සිටියත් වෛද්‍ය ශයිලේෂ් පවසන්නේ තමන් ආක්ෂේ අසලට යද්දී ඔහුගේ ආරක්ෂකයෙකු තමන්ව පසෙකට තල්ලු කළ බවයි. “මම ඒ ගැන ප්‍රශ්න කළාම එයා මට කම්මුල් පහරක් ගැසුවා...” වෛද්‍ය ශයිලේෂ් කියා සිටියා.චිත්‍රපටය රූගත කළ ස්ථානයෙහි පදිංචිව සිටින්නන් තවත් කතාවක් කියා තිබෙනවා. ඔවුන් පවසා ඇත්තේ එම ස්ථානයෙහි චිත්‍රපටයක් රූගත කිරීමට අවශ්‍ය අවසරය මේ චිත්‍රපට කණ්ඩායමට ලබාදී නැති බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=am1403301</link>
    <topic>ප්‍රෙෂර් බලද්දි බය වෙලා නම් වෛද්‍යවරයාට කියන්න</topic>
    <author>රමණී සුබසිංහ</author>
    <content>ප්‍රෙෂර් බලද්දි බය වෙලා නම් වෛද්‍යවරයාට කියන්නවැරැදි අගයක් උපකරණයේ සටහන් විය හැකියිවිශේෂඥ වෛද්‍යආරියසේන යූ. ගමගේහෘදයාබාධ, අංශ භාගය හා වකුගඩු ආබාධ වැනි බරපතළ රෝගාබාධයන්ට හේතු සාධක වන අධි රුධිර පීඩනය බහුලව දක්නට ලැබෙන්නේ වැඩිහිටියන් අතරය. පොදුවේ ගත් කල ජනගහනයෙන් සියයට විස්සක් පමණ අධි රුධිර පීඩනයෙන් පෙළෙන බව පර්යේෂණවලින් තහවුරු වී තිබේ.අධි රුධිර පීඩනයෙන් බේරී ඉන්නට නම් අප පිළිපැදිය යුතු උපදෙස් මොනවා ද? ප්‍රතිකාරවලට යොමුවිය යුත්තේ කෙසේ ද? එය නිට්ටාවට සුව කළ නොහැකි ද? අද ඔබ දැනුම්වත් කෙරෙන්නේ ඒ පිළිබඳවයි.කෙනෙකුට අධි රුධිර පීඩනය ඇතැයි වෛද්‍යවරුන් විසින් නිර්දේශ කරන්නේ කවර අවස්ථාවක ද?අපගේ සිරුරේ රුධිරය ගමන් කරන්නේ සංවෘත වූ රුධිර නාළ පද්ධතියක් තුළින් හෘදය වස්තුවෙන් පොම්ප කරන රුධිරය ධමනි දිගේ ශරීරය පුරා විහිද ගොස් කේශ නාළිකා තුළින් ගමන් කර නැවත ශිරා මඟින් හෘදය කරා ගමන් කරනවා. එසේ නාළ තුළ රුධිරය ගමන් කරන විට යම් පීඩනයක් තෙරපුමක් ඇති වෙනවා. එය සාමාන්‍ය ප්‍රමාණයට වඩා ඉහළ ගියේ නම් අදාළ පුද්ගලයාට අධි රුධිර පීඩනය ඇතැයි නිගමනය කරනවා.අධික රුධිර පීඩනයේ රෝග ලක්ෂණ මොනවා ද?නිතර නිතර ඇතිවන හිසරදය, කරකැවිල්ල, හුස්ම ගැනීමේ අපහසුව, අධික ලෙස මුත්‍ර පිටවීම, හිටි හැටියේම නාසයෙන් ලේ ගැලීම, පෙනීමේ අපැහැදිලිකම (ඇස් ඉදිරිපිට දැලක් දැමුවා සේ තිබීම), තෙහෙට්ටු ගතිය හා වරින්වර ඇතිවිය හැකි සිරුරේ පණ නැතිකම අධි රුධිර පීඩනය නිසා ඇතිවිය හැකි රෝග ලක්ෂණයක්.එහෙත් අවාසනාවකට මෙන් අධික රුධිර පීඩනයෙන් පෙළෙන බොහෝ දෙනෙකු ඒ බව දැනගන්නේ වෙනත් රෝගයකට ප්‍රතිකාර ගැනීමට වෛද්‍යවරයකු වෙත ගිය විට වෛද්‍ය පරීක්ෂණයේ දී රුධිර පීඩනය මැන බැලීමේ දියි. ඊට හේතුව බොහෝ අධි රුධිර පීඩන රෝගීන් පැහැදිලි රෝග ලක්ෂණවලින් තොර වීමයි. ඇතැම් අය තමන්ට කාලයක් තිස්සේ අධි රුධිර පීඩනය තිබී ඇති බව දැන ගන්නේ හෘදයාබාධයක් හෝ අංශභාගය ඇති වූ විට දීයි.ඒ නිසා කෙනෙක් ඉඳහිට හෝ තමන්ගේ රුධිර පීඩනය මැන බැලීම වැදගත්.අධි රුධිර පීඩනය ඇතිවීමට විශේෂිත හේතුවක් තිබෙනවා ද?අධි රුධිර පීඩන වර්ග දෙකක් තිබෙනවා. ඉන් පළමු වැන්න ප්‍රාථමික අධි රුධිර පීඩනයයි. බොහෝ දෙනකුට ඇතිවන්නේ ප්‍රාථමික අධි රුධිර පීඩනය වන අතර ඊට නියම හේතුවක් තවම සොයාගෙන නෑ. ඒ නිසාම එය නිට්ටාවට සුවකළ නොහැකියි.දෙවැන්න ද්විතීයික රුධිර පීඩනයයි. වකුගඩු ආබාධ, අන්තරාසර්ග පද්ධතියේ රෝග, සමහර ඖෂධ භාවිත කිරීම ඒ සඳහා හේතු විය හැකියි. එම හේතුන් ඉවත් කිරීමෙන් රෝගය නිට්ටාවට සුවකර ගත හැකියි.අධි රුධිර පීඩනය හා කොලෙස්ටරෝල් අතර සම්බන්ධයක් තිබෙනවා ද?ඔව්. අධි රුධිර පීඩනයට ප්‍රධාන හේතුව රුධිර නාළවල ඇතුළත සිදුර සිහින් වීමයි. LDL නමැති ශරීරයට අහිතකර කොලෙස්ටරෝල් රුධිර නාළයන්හි බිත්තිය තුළ තැන්පත් වීම නිසා ද ඒවා සිහින් වෙනවා. ඒ නිසා රුධිර පීඩනයෙන් පෙළෙන සෑම කෙනෙක් ම තම රුධිර කොලෙස්ටරෝල් මට්ටම මැන බැලීම ඉතා වැදගත්.කෙනෙකුගේ රුධිර පීඩන තත්ත්වය වෙනස් විය හැකි අවස්ථා මොනවා ද?වයස හා ස්ත්‍රී පුරුෂ බව අනුව කෙනෙකුගේ රුධිර පීඩනය වෙනස් විය හැකියි. කේන්ති ගිය විට, ව්‍යායාම් කළ විට, තිගැස්සුණු විට දී ද රුධිර පීඩනය වැඩිවිය හැකි වුවත් එය ස්වභාවිකයි. එවැනි අය ටික වේලාවක් විවේක ගත් විට රුධිර පීඩනය සාමාන්‍ය තත්ත්වයට පත් වෙනවා.ඒ වගේ ම තමන්ට රුධිර පීඩනය වැඩි වී ඇතැයි කෙනෙක් බියට පත් වෙනවා නම් රුධිර පීඩනය මනින අවස්ථාවේ එය අස්වාභාවික ලෙස වැඩි වී උපකරණයේ සටහන් විය හැකියි. කෙනෙකුට අධි රුධිර පීඩනය ස්ථිර වශයෙන් ම ඇත්දැයි දින කිහිපයක්, කිහිප අවස්ථාවකදී මැන බැලීමෙන් පසුව තීරණය කරන්නේ ඒ නිසයි.රුධිර පීඩනය ඇති අයෙක් කොපමණ කාලයකට වරක් එය පරීක්ෂා කර ගත යුතු ද?කෙනෙකුගේ රුධිර පීඩනය රසදිය මිලිමීටර් (HgMm) 140/90 හෝ ඊට වැඩි නම් වෛද්‍ය උපදෙස් අනුව මුල් අවස්ථාවේදී දින දෙක තුනකට වරක් පරීක්ෂා කර ගැනීම වැදගත්. ඉන්පසු සති කිහිපයකට වරක් හෝ රුධිර පීඩනය මැන බැලිය යුතුයි. වර්තමානයේ දී ඒ සඳහා නිර්දේශ කරන වඩාත් සුදුසුම ක්‍රමය ලෙස සැලකෙන්නේ නිවෙසේ දී වරින්වර පීඩනය මනින අතර දින කිහිපයකට වරක් වෛද්‍යවරයා ලවා පරීක්ෂා කරගෙන ඊට අනුව ප්‍රතිකාර ලබා ගැනීමයි. නිවසේ දී රුධිර පීඩනය මැන ගත හැකි රුධිර පීඩන මාන අද වෙළෙඳ පොළෙන් මිල දී ගත හැකියි.රුධිර පීඩනය නිවැරැදිව මැන ගැනීමට කළ යුත්තේ කුමක් ද?බොහෝ අය තමන්ට රුධිර පීඩනය තිබේ ද නැද්ද යන දෙගිඩියාව නිසා බියෙන් පසු වෙනවා. හිතට බයක් දැනෙන විට කෙනෙකු ගේ රුධිර පීඩනය වැඩිවිය හැකියි. මේ නිසා රුධිර පීඩනය මනින අවස්ථාවේ හිතට බයක් දැනෙනවා නම් ඒ බව වෛද්‍යවරයාට පැවැසිය යුතුයි.මීට අමතරව රුධිර පීඩනය මැනීමට පෙර මුත්‍ර පහකර විවේකීව පසුවීම ඉතා වැදගත්. දුම්පානය කරන අයෙකු නම් රුධිර පීඩනය මැනීමට පැයකට පෙර දුම්පානයෙන් වැළකිය යුතුයි. ආහාර ගත් විගස රුධිර පීඩනය මැනීමත් ප්‍රතිඵලදායි නොවිය හැකියි. ඒ වගේ ම රුධිර පීඩනය මැනීමට පෙර බර වැඩ කිරීම, වේගයෙන් ඇවිදීම හෝ ව්‍යායාම කිරීමෙන් වැළකී සිටිය යුතුයි.එමෙන් ම රුධිර පීඩනය මනින අවස්ථාවේ නිශ්ශබ්දව සිටීමත් වැදගත්. මේ උපදේශ පිළිපැදීමෙන් කෙනෙකුගේ රුධිර පීඩනය නිවැරැදිව දැනගත හැකියි.අධි රුධිර පීඩනය පාලනයට ඖෂධ ප්‍රතිකාර ගත යුතුම ද?අතීතයේ රුධිර පීඩනයට ඖෂධ භාවිත කෙරුණේ නෑ. ලුණු හා තෙල් භාවිතය අඩු කිරීමෙන් හා ආහාර පාලනය මඟින්, විවේකයෙන් කාලය ගත කිරීමෙන් එය පාලනය කරගත්තා. එහෙත් දැන් විධිමත් ඖෂධ සොයාගෙන තිබෙන නිසා වෛද්‍ය නිර්දේශ මත ඒ ප්‍රතිකාර ගන්නා අතර ම ආහාර පාලනය කිරීමෙන් අනාගතයේ දී අවදානම් සහිත රෝගාබාධවලින් වැළකී සිටීමට පුළුවන්.අධි රුධිර පීඩනය නිසා ඇතිවිය හැකි රෝගාබාධ මොනවා ද?රුධිර පීඩනය පාලනය කර සාමාන්‍ය මට්ටමේ පවත්වාගෙන ගියේ නම් හෘදයාබාධ, වකුගඩු ආබාධ, අක්ෂි ආබාධ සහ අංශභාගය වැනි රෝගී තත්ත්වයන් අනාගතයේ දී ඇතිවීමේ සම්භාවිතාව සෑහෙන ප්‍රමාණයකට අඩුකර ගත හැකි බව මෙතෙක් කරන ලද පරීක්ෂණවලින් තහවුරු කරගෙන තිබෙනවා.අධික රුධිර පීඩනය හඳුනාගෙන ප්‍රතිකාරවලට යොමුවීම සහ එය පාලනය කර ගැනීම ඉතා වැදගත් වන්නේ ඉදිරියේ දී ඇතිවිය හැකි එවැනි සංකූලතා වළක්වා ගැනීමටයි.අධි රුධිර පීඩනයට ගන්නා ප්‍රතිකාර ජීවිත කාලය පුරාම ගත යුතුයි කියන කතාව ඇත්ත ද?රෝගය ඇතිවීමට විශේෂිත වූ හේතු හඳුනා ගතහොත් එයට ප්‍රතිකාර කිරීමෙන් රෝගය නිට්ටාවට සුව කර ගත හැකියි. එවැනි රෝගීන් හඳුන්වන්නේ ද්විතීයික අධික රුධිර පීඩනයෙන් පෙළෙන රෝගීන් ලෙසයි.එහෙත් වැඩි දෙනකු පෙළෙන්නේ නියම හේතුවක් හඳුනාගෙන නැති ප්‍රාථමික අධි රුධිර පීඩනයෙන්. ඒ අයගෙන් වුවද සුළු පිරිසකට ඖෂධ ප්‍රමාණය අඩු කිරීමට හෝ කලාතුරකින් නතර කිරීමට හැකියි. එහෙත් වැඩි දෙනෙක් රුධිර පීඩනය වරින්වර මනිමින් දිගටම ප්‍රතිකාරවලට යොමු වනවා.අධි රුධිර පීඩනය ඇති අය වරින් වර සිදුකර ගත යුතු පරීක්ෂණ තිබෙනවා ද?එවැනි රෝගීන් තමන්ට දියවැඩියාව තිබේදැයි නිරන්තර පරීක්ෂාවෙන් සිටිය යුතුයි. ඒ සඳහා රුධිර ග්ලුකෝස් පරීක්ෂාව (FBS/PPBS) කර ගැනීම ඉතා වැදගත්. ඒ වගේ ම මුත්‍රා පූර්ණ පරීක්ෂාව සහ වකුගඩු ක්‍රියාකාරීත්වය මැනීම සඳහා ‘බ්ලඩ් යූරියා’, ‘සීරම් ක්‍රියැටිනින්’ සහ ‘යූරින් මයික්‍රො ඇල්බියුමින්’ පරීක්ෂණ කරගත යුතුයි.හෘදයේ තත්ත්වය මැනීම සඳහා පපුවේ එක්ස්රේ සහ ඊ සී ජී පරීක්ෂාව කර ගැනීම ද වැදගත්. රුධිර කොලෙස්ටරෝල් පරීක්ෂණය (Lipid Profile) මැන අදාළප්‍රතිකාරවලට යොමු විය යුතු අතරම තමන්ගේ උස සහ බර මැන ස්ථුලභාවය තිබේදැයි දැන ගැනීමත් වැදගත්. විශේෂයෙන් අධි රුධිර පීඩනයෙන් පෙළෙන අය උසට සරිලන බරක් පවත්වා ගැනීම ඉතා වැදගත්.අධික රුධිර පීඩනයෙන් පෙළෙන අය හෘදයාබාධවලට ලක්වීමේ අවදානම වැඩි ඇයි?අධික රුධිර පීඩනයට එරෙහිව, සිරුර පුරා රුධිර ගමනාගමනයට හෘදය වස්තුව මඟින් විශාල කාර්ය භාරයක් කළ යුතු වෙනවා. එසේ හෘදයේ අධි ක්‍රියාකාරීත්වය නිසා හෘදය දුර්වල වීමට හා ඉදිමීමට පුළුවන්. අධි රුධිර පීඩනයට නිසි ප්‍රතිකාර ගැනීමෙන් ඒ තත්ත්වය අවම කරගත හැකියි.කුඩා දරුවන්ටත් අධි රුධිර පීඩනය ඇතිවිය හැකි ද?ඔව්. ඒත් ඉතාම කලාතුරකින්. බොහෝ විට වකුගඩුවල ඇතිවන යම් යම් රෝගාබාධ නිසා එම තත්ත්වය ඇතිවිය හැකියි.නිරෝගී පුද්ගලයෙක් වැඩිපුර ලුණු ආහාරයට ගන්නවානම් අනාගතයේ අධි රුධිර පීඩනය ඇතිවීමේ අවදානම වැඩි ද?එය ස්ථිරවම කිව නොහැකියි. එහෙත් ලුණු වැඩිපුර ආහාරයට ගැනීම හොඳ දෙයක් නොවෙයි. ඒ නිසා සුළු ප්‍රමාණයක් පමණක් ආහාරයට එක්කර ගැනීම වැදගත්. ලුණු අධික ආහාර ගැනීම නිසා රුධිර පීඩනය ඉහළ යා හැකි වන්නේ රුධිරයේ ලවණ සාන්ද්‍රණය ඉහළ යන විට එය තුළ රැ‍ඳෙන ජල පරිමාව ද ඉහළ යන නිසයි. එවිට නාළ තුළ ඇති රුධිර පීඩනය වැඩි වෙනවා. ලුණු අධික ආහාර අධි රුධිර පීඩනයෙන් පෙළෙන අයට අගුණයි කියන්නේ ඒ නිසයි.අධි රුධිර පීඩනයෙන් පෙළෙන අයෙකු සම්පූර්ණයෙන් ම ලුණු භාවිතයෙන් දුරස් විය යුතු ද?නෑ. ආහාර පිසීමෙන් පසු ඊට ලුණු ස්වල්පයක් පමණක් එක්කර ආහාර ගැනීම එතරම් ගැටලුවක් නොවෙයි.අධික රුධිර පීඩනය දවසේ හැම වේලාවකම එකම මට්ටමක තිබෙනවා ද?නෑ. කෙනෙක් නිදාගන්නා විට දී හා විවේක ගන්නා විට දී රුධිර පීඩනය අඩු වෙනවා. කායික වෙහෙස වගේ ම සිත ද වෙහෙස වූ විට රුධිර පීඩනය වැඩි වෙනවා.අධි රුධිර පීඩනයෙන් පෙළෙන කෙනෙක් පිළිපැදිය යුතු විශේෂ උපදෙස් තිබෙනවා ද?ඔව්. එවැනි රෝගියකු අනිවාර්යයෙන් ම මානසික ආතතියෙන් මිදිය යුතුයි. අධි රුධිර පීඩනය ඇතැයි නිකරුණේ දුක් වීමෙන් හා බිය වීමෙන් වැළකිය යුතුයි. එය නිසි ලෙස පාලනය කිරීමට හැකි අතර ඵලදායී සමාජ ජීවිතයක් ගත කිරීමට ද හැකියි. එවැනි රෝගීන් විවේකයට සහ ව්‍යායාමයට කාලය වෙන් කිරීම ඉතා වැදගත්. ස්ථුල අයෙකු නම් ශරීරයේ බර අඩුකර ගත යුතුයි.ඒ වගේ ම අධි රුධිර පීඩනයෙන් පෙළෙන අයෙකු වෙනත් රෝග සඳහා ප්‍රතිකාර ගන්නවා නම් ඒ බව වෛද්‍යවරයාට පැවසීම ඉතා වැදගත්. ඊට හේතුව සමහර ඖෂධ අධි රුධිර පීඩන රෝගීන්ට සුදුසු නොවීමයි. ඒ වගේ ම සමහර අධි රුධිර පීඩනය සඳහා දෙනු ලබන ඖෂධ වෙනත් රෝග සඳහා සුදුසු නොවිය හැකියි.අධි රුධිර පීඩනයෙන් පෙළෙන රෝගියෙක් ආහාර පාන ගැන සැලකිලිමත් විය යුත්තේ කෙසේ ද?එවැනි රෝගීන් වැඩිපුර එළවළු සහ පලතුරු වර්ග ආහාරයට එක්කර ගත යුතුයි. බිත්තර ආහාරයට ගන්නවා නම් එය සතියකට 2 ක් දක්වා අඩු කළ යුතුයි. සුදු සීනි භාවිතය හැකි තාක් අවම කිරීම ද වැදගත්. දුම්පානය කරන අයෙකු නම් ඒ පුරුද්ද ද වහාම නතර කළ යුතුයි. මුලින් කී ලෙස ලුණු අධික ආහාර ගැනීමෙන් ද වැළකිය යුතුයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=cr1403301</link>
    <topic>දැන හඳුනා ගන්නට නොවටිනා සාහිත්‍යකරුවා කුෂ්වාන්ත් සිං නික්ම යයි</topic>
    <author>නීල් විජේරත්න</author>
    <content>දැන හඳුනා ගන්නට නොවටිනා සාහිත්‍යකරුවා කුෂ්වාන්ත් සිං නික්ම යයිපසුගිය වසරේ ඔක්තෝබර් මාසයේ මැද හරියේ එක් සති අන්තයක ඉන්දියාවේ උඩහ කඳුකරයේ නිශ්කලංක එමෙන්ම ජනශූන්‍ය කසෝලි ටවු‍මේ එක්තරා සාහිත්‍ය උත්සවයක් පැවැත්විණ. එය එයාකාරයට පවත්වන ලද මුල්ම සාහිත්‍ය උත්සවය යයි විචාරකයෝ කීහ. දිල්ලි කවි සැසිය සහ ජායිපූර් සාහිත්‍ය උලෙළින් පටන් ගෙන වසර පුරා රට පුරා ඉංග්‍රීසියෙන් ද ප්‍රාන්ත භාෂාවලින් ද අනන්ත අප්‍රමාණ සාහිත්‍ය උත්සව පැවැත්වෙන රටක වැඩි ප්‍රසිද්ධියක් නොලද කසෝලි සාහිත්‍ය උලෙළ විශේෂ තැනක් ගනු ලැබුවේ එය කීර්තිමත් සාහිත්‍යධරයකු නමින් පැවැත්වීම හේතුවෙනි. එය “කුෂ්වාන්ත් සිං සාහිත්‍ය උත්සවය” නම් විය. දෙස් විදෙස් සාහිත්‍යධරයෝ රැසක් දුරකතර ගෙවා කඳුකර කසෝලි ටවුමට පැමිණ මේ තෙදින නේවාසික සාහිත්‍ය උත්සවයට සහභාගී වූහ. මගේ ඉන්දියානු නළු මිතුරා රාහුල් බෝස් ද මීට සහභාගි වූ වග මම පසුව දැනගතිමි.නූතන ඉන්දියානු සාහිත්‍යයේ වයෝවෘද්ධතමයා අවසාන වරට එසේ බුහුමනට ලක්වූයේ දශක ගණනාවක් මුළුල්ලේ ඔහු ලේඛන කටයුතුවල නිරතව හුන් ඔහුගේ ගිම්හාන නිවස්නය පිහිටි ගම් පළාතේ වීම දෛ‍වෝපගත සිදුවීමකි.කුෂ්වාන්ත් සිං නම් වූ මෙම කීර්තිමත් සාහිත්‍යකරුවා - පුවත්පත් කලාවේදියා - තීරු ලිපි රචකයා - ඉතිහාසඥයා පසුගිය සතියේ බ්‍රහත්පතින්දා මිය යන විට අනූනව වන වියේ පසුවිය. වයස අවුරුදු හතළිහේ දී පමණ නිර්මාණකරණයට පිවිස අතට ගත් පන්හිඳ මිය යන තෙක් අතෑරියේ ඔහු නොවේ. ඔහු අන් කවර කලෙකටත් වඩා ලිපි රචනා කළේ ද නිර්මාණාත්මක කෘතීන් පළකළේ ද වයස අවුරුදු අනූව පිරුණාට පසුව වීම අරුමයකි.තමාගේ නමින් පැවැත්වූ කසෝලි සාහිත්‍ය උත්සවයට කුෂ්වාන්ත් සහභාගී නොවීය. උත්සව සභාවට ඒ ගැන දැනුම් දුන් කුෂ්වාන්ත් පුත් රාහුල් සිං “මගේ පියාට මෙම ස්ථානයට එන්නට හැකියාවක් ලැබුණේ නැතත් ඔහු තමාගේ අත්අකුරින් ලියූ පණිවුඩයක් එවා, මෙහි පැමිණි සාහිත්‍යයට ළැදි ඔබ සියලු දෙනාට ස්තුති කරන්නටය කියා දන්වා තියෙනවා. මෙම සාහිත්‍ය උත්සවය පවත්වන්නට මේ කසෝලි ටවුමට වඩා හොඳ තැනක් තවත් නැහැ. ඒ මොකද කීවොත් මගේ පියා ඔහුගේ බොහෝ සාහිත්‍ය නිර්මාණ සහ තීරු ලිපි රචනා කළේ මේ නගරයේ (ඔහුගේ රාජ් විලා මන්දිරයේ) නැවතී හුන් අවස්ථාවල නිසා.Óයි කීය.කසෝලි සාහිත්‍ය උත්සවයේ එක් විශේෂාංගයක් වූයේ කුෂ්වාන්ත් සිංගේ අලුත් තීරු ලිපි එකතුවක් එහිදී ජනගත කිරීමය. ‘ද ගුඩ්, ද බෑඩ් ඇන්ඩ් ද රිඩිකියුලස්’ නම් වූ එම කෘතිය කුෂ්වාන්ත් විසින් එළිදක්වනු ලබන අවසාන නිර්මාණාත්මක කෘතිය බව එහිදී කියැවුණත් එහි සිටි වැඩි දෙනෙකු එය එසේ වෙතැයි නොසිතන්නට ඇත. ඊට හේතුව ඔහුගේ ‘අවසාන කෘතිය එළිදැක්වීමේ අවස්ථාවට’ දශක දෙකක පමණ ඉතිහාසයක් ඇති බැවිනි.කුෂ්වාන්ත් සිං තමාගේ දීර්ඝ චරිතාපදානය ලියා මුද්‍රණ ද්වාරයෙන් එළිදැක්වීමට ලකලෑස්ති වූයේ 1996 වසරේදීය. එනමුත් 2002 තෙක් එය පොත් සාප්පු රාක්කවල දැකිය ‍නොහැකි වූයේ එම කෘතිය එළිදැක්වීමට එරෙහිව මනේකා ගාන්ධි අධිකරණ වාරණ නියෝගයක් ලබාගත් බැවිනි. කුෂ්වාන්ත් සිං තමාගේ එම චරිතාපදානය ආරම්භ කරනුයේ “මේ තමා ලියූ අවසාන කෘතිය විය හැකි” යයි කියමිනි. ඒ 2002 වසරේදීය. එසේ වුවද ඔහු තම අත රැඳි පන්හිඳ පසෙක නොතැබීය. ඔහුගේ අවසාන නවකතාව වූ ‘ද සන්සෙට් ක්ලබ්’ නිකුත් වූ අවස්ථාවේ දී ද පෙර කී අනුමානය නැවත මතුවිණ. “ඇබ්සොලියුට් කුෂ්වාන්ත්” නම් වූ තීරු ලිපි එකතුව එළිදැක්වූ අවස්ථාවේදී ද එසේම විය. පසුගිය වසරේ හෙතෙම “කුෂ්වාන්ත්නාම” නමින් තවත් කෘතියක් නිකුත් කළේය. ඔහුගේ පොත් එළිදැක්වීම් බොහෝ විට සිදු කෙරෙන්නේ තරු පහේ හෝටල්වල වුවත් “ කුෂ්වාන්ත්නාම” කෘතිය එළිදැක්වූයේ නවදිල්ලියේ සුජාන් පාක්හි ඔහු පදිංචි නිවසේදීය. ඔහු මුල් පිටපත පිළිගැන්වූයේ එදින තම නිවසට පැමිණි සම්භාවනීය අමුත්තියකටය. ඒ මන්මෝහන් සිං මැතිනියයි. එය ඔහුගේ අවසාන සාහිත්‍ය කෘතිය වනු ඇතැයි එකල කියැවුණි. එනමුත් එය එසේ නොවීය.වංශවත් ධනවත් පවුලක සාමාජිකයෙක් හැටියට කුෂ්වාන්ත් සිං උපත ලදුයේ දැන් පාකිස්තානයට අයත් පන්ජාබයේ පිටිසරබද ගම්මානයක 1915 වසරේදීය. තමගේ උපන් දිනය ගැන කියන කුෂ්වාන්ත්: “මා ඉපදෙන අවස්ථාවේ මගේ තාත්තා - සෝභා සිං හිටියේ දිල්ලියේ. මගේ උපන් දින විස්තර ඔහුට දන්වා යැවූ විට ඒ ගැන සටහනක් කරගන්ට ඔහු උනන්දු වෙලා නැහැ. කොහොමටත් අපේ සීක ජන කොට්ඨාසයේ නක්ෂත්‍රය ගැන විශ්වාසයක් නැහැ. ඉතින් පහු කාලෙක මාව ඉස්කෝලෙකට දාන්න උපන් දිනය සඳහන් කළ යුතු වෙලාවෙ තාත්තා අනුමානෙට වගේ කීවා මගේ උපන් දවස 1915 පෙබරවාරි 2දාය කියා. ඊටත් පසු කාලෙක මගේ ආච්චි කීවා උඹ උපන්නෙ පෙබරවාරියේ නෙවි අගෝස්තුවේ කියලා. ඉතින් මගේ උපන් දිනය 1915 අගෝස්තු 15 දාය කියා මමම තීරණය කළා. පුදුමෙ කියන්නෙ, ඊට අවුරුදු 32ක ට පස්සෙ, 1947 අගෝස්තු 15 දා ඉන්දියාවේ මුල්ම නිදහස් දවස වීමයි.”සිංගේ බොහෝ මතිමතාන්තර සහ ආකල්ප ගැන මෙන්ම ජ්‍යොතිෂය ගැන වූ හැඟීම ද ඔහු කෙතරම් වයස් වුවද කිසිවිටෙක වෙනස් නොවීය. ඔහුගේ “පාරාදීසය සහ වෙනත් කතා” කෘතියේ කර්තෘ සට‍හ‍ෙන් ලා ඔහු මෙවැනි සඳහනක් තබයි. “1962 වර්ෂයේ දී ඉන්දියාවේ එකෙකු නෑර සෑම අනාවැකි කියන්නෙකුම පාහේ පැවසුවේ එම වර්ෂයේ පෙබරවාරි මස තුන්වැනි දින පස්වරු පහමාරට ‘ලෝකාන්තිමය’ සිදුවන බවය. හේතුව එය අෂ්ටග්‍රහයෝග අවස්ථාවක් වීමයි. කිලෝ ගණන් ගිතෙල් පාව්චිචි කරමින් ස්තෝත්‍ර සහ යාතිකා සිදු කෙරිණ. එදින පාසල් පන්ති නොපැවැත්විණි. බස්, දුම්රිය සහ ගුවන් යානා මඟීන්ගෙන් හිස්විණ. මිනිසුන් තම ගෙවලට වී බලා සිටියේ ලෝකාන්තිමය සිදුවන තෙක්ය. පෙබරවාරි තුන් වැනිදා උදාවී දවස ගතවිණ. එනමුත් කිසිවක් සිදු නොවිණ. මුළුමහත් ලෝකයා අප දෙස බලා සිනාසෙන්නට වූහ.”කුෂ්වාන්ත් සිංගේ පියා සෝභා සිං මෙන්ම ඔහු‍ගේ සීයා වූ සුජාන් සිං ද ඉදිකිරීම් ව්‍යාපාරයේ නිරත වූවෝ වූහ. දිල්ලි නගරය ඉදිකළේ ඔවුහුය. කුෂ්වාන්ත් මිය යන දවස දක්වා පදිංචිව සිටි දිල්ලියේ සුජාන් පාක් (උද්‍යානය) නම් කැර ඇත්තේ ඔහුගේ සීයා නමිනි.අධ්‍යාපනයේලා තමා කොහොමටවත් දක්ෂ ශිෂ්‍යයෙකු නොවිණැයි කුෂ්වාන්ත් නිතර කී දෙයකි. ඔහුට ලබා ගත හැකි වනුයේ තුන්වැනි කැලෑසියේ බීඒ උපාධියකි. ඉනික්බිති නීතිය හදාරන්නට ලන්ඩන් නුවරට යන ඔහු ආපසු පන්ජාබයට එනුයේ ප්‍රාථමික අධ්‍යාපනය ඉගැන්වීම් පාඨමාලාවක් හැදෑරීම සඳහා එරටට ගොස් සිටි ඉන්දීය රූමතියක වූ කාවල් මලික් සමඟ පෙමින් බැඳුනකු ලෙසය. අන්‍යයන් අවුරුදු තුනකින් හමාර කළ බැරිස්ටර් විභාගය සම්පූර්ණ කරන්නට තමාට අවුරුදු පහක්ම ගතවිණැයි ඔහු කියයි. “එංගලන්තෙට ගිහිල්ලා විභාග සමත් වෙලා ආපහු ඉන්දියාවට පැමිණියාට සුබ පතන්නට අපේ ගෙදරට පැමිණි තාත්තාගෙ යාළුවෝ අහනවා පුතා ‍මොන විභාගෙද පාස්කරලා ආවේ කියා.එතකොට තාත්තා කියනවා, පුතා මොන විභාගෙ පාස් කරලා ආවද කියා මට නිච්චියක් නැහැ, හැබැයි මිනිහා හුඟ කාලයක් (ඒ රටේ) පාස් කරලා (පහු කරලා) ආපහු ඉන්දියාවට ආවා කියා නම් මං දන්නවා” කියා තාත්තා පැවසූ බව ඔහු සඳහන් කරැත. තමා කාවල් සමඟ විවාහ ගිවිස ගෙන සිටි අවස්ථාවේ කිසිවෙකු කාවල්ගේ ආච්චිගෙන් ඇගේ මිනිබිරිය එංගලන්‍තයේ බැරිස්ටර් විභාගය සමත් කෙනෙකු සමඟ විවාහ වන්නට යන කතාව ඇත්තක්දැයි විමසූ බව කියන කුෂ්වාන්ත් එවිට ආච්චි “දැන් කාලෙ හැම ගහක් ගලක් ගානෙම ඒ වාගෙ කට්ටිය ඉන්නවානෙ” කියා උත්තර දුන් බවත් සඳහන් කරැත.පන්ජාබයේ බැරිස්ටර් වෘත්තියේ නිරත වීම කුෂ්වාන්ත්ගේ සිතට ඇල්ලුවේ නැත. නීතිඥවරයෙක් වූවාට ඔහුට සේවාදායකයෝ සිටියේ නැත. උසාවියට ගියාට කතාකරන්නට නඩු තිබුණේ ද නැත.කුෂ්වාන්ත් සිංගේ මුල්ම නවකතාව “Train to Pakistan” නමි. (කුලසේන ෆොන්සේකා විසින් එය ‘අන්තිම දුම්රිය’ නමින් සිංහල භාෂාවට පරිවර්තනය ‍කරැත.) එම නවකතාව නිර්මාණය කරන විට කුෂ්වාන්ත්ගේ වයස අවුරුදු හතළිහ ඉක්මවා තිබිණ. ඊට කලින් ලන්ඩනයේ සහ ප්‍රංශයේ ඉන්දියානු මහ කොමසාරිස් කාර්යාලයේ ප්‍රවෘත්ති නිලධරයා ලෙස ද යුනෙස්කෝ ආයතනයට අනුයුක්තව බද්දෙන් තොර වැටුපකට හිමිකම් කී රැකියාවක නිරත වූවකු ලෙස ද කටයුතු කළ හෙතෙම හදිසියේ ඒ සියල්ල අතැරපියා ලේඛන කලාවට පිවිසුණි. එය අහම්බෙන් සිදුවූවකි.“ට්‍රේං ටු පාකිස්තාන්” කෘතියට පසුබිම් වන්නේ මහා භාරතය දෙකඩ වූ අවස්ථ‍ාවේ ඇතිවූ ශෝචනීය තත්ත්වයයි. කුෂ්වාන්ත් මෙම නවකතාව මුලින් නම් කළේ “මනෝ මජ්රා” නමිනි. මනෝ මජ්රා වූ කලි කල්පිත පුංචි ගම්මානයකි. ගමටම තිබුණේ ගඩොලින් බැඳි ගොඩනැඟිලි තුනක් පමණි. “මියා මීර්” නම් වූ සැබෑ ගම්මානය පසුතලය කැර ‘මනෝ මජ්රා’ බිහිවිනැයි පසුකලෙක කියැවිණ. ඒ වන විට විශිෂ්ටතම ඉන්දීය නවකතාවට ඩොලර් දහසක ත්‍යාගයක් දෙන තරගයක් ගැන විස්තර ඇමෙරිකානු සමාගමක් ප්‍රසිද්ධියට පත්කර තිබිණ. කුෂ්වාන්ත් ද තම නවකතාවේ අත්පිටපත ඊට ඉදිරිපත් කළේය. ඒ ආරූඪ නමකිනි. හේතුව ඔහු ලන්ඩන් නුවර ඉන්දීය දූත සේවාවේ රැකියාවේ නිරතව සිටියදී ඔහුගේ‍ ලොක්කා වූ ක්‍රිෂ්ණා මෙනන් ද විනිශ්චය මණ්ඩලයේ සාමාජිකයකු වීමය. කුෂ්වාන්ත් එම රැකියාවෙන් අස්වූයේ මෙනන් සමඟ කෝන්තරයක් ඇති කර ගැනීම හේතුවෙනි. අවසානයේ එම නවකතා තරගයෙන් ජයග්‍රහණය අත්කැර ගනු ලැබුවේ “මනෝ මජ්රා” ප්‍රබන්ධයයි. එහි පරිවර්තන අයිතිය සඳහා යුරෝපීය රටවල් ගණනාවක් ඉදිරිපත් වීම හේතුවෙන් කුෂ්වාන්ත්ට හැඟුණේ සාහිත්‍යකරණයේ නියැළීම තම අනාගතය විය යුතු බවය.කුෂ්වාන්ත් සිං අ‍න් බොහෝ ඉන්දීය ලේඛකයින්ට වඩා අවට ලෝකය දුටු අයෙකි. දෙවන ලෝක යුද්ධය, ඉන්දියාවේ බ්‍රිතාන්‍ය පාලනය, භාරතය දෙකඩ වීම, ඉන්දියාවට නිදහස ලැබීම, ඉන්දිරා ගාන්ධි අගමැති ධූරය දැරූ අවධියේ පැනවූ හදිසි නීති අවස්ථාව, ඉන්දියාවේ නව ආර්ථික පුනර්ජීවනය. මේ සියල්ල ඔහු හැබැහින් දුටු දේය. එහෙයින් දශක හතරක් පහක් පුරා හැමදාමත් අලුතින් යමක් ලියන්නට - කියන්නට අමුද්‍රව්‍ය ඔහු සතුව තිබිණ. භාරතය දෙකඩ වූ අවස්ථාවේ සිදු වූ යමක් ගැන සඳහනක් සතියකට වතාවක් හෝ ඔහුගේ තීරු ලිපිවල දක්නට හැකි වූයේ එබැවිනි.නිදහස් මතධාරියකු වූ ඔහුගේ ලේඛන ශෛලියේ සුවිශේෂතාවක් වූයේ ඔහුගේ හැම රචනාවක්ම - ප්‍රබන්ධයක්ම මතු නොව හැම වැකියක්ම වුව අතිශය රසාලිප්තවීමයි. කතාව ආරම්භයේ දීම පාඨකයා තම ග්‍රහණයට නතුකර ගැනීමට ඔහු සමතෙකි. තමා ලියන ඕනෑම කරුණු කාරණාවකට ඉතිහාසය - පෞද්ගලික මති මතාන්තර - ලිංගිකත්වය සහ හාස්‍යය වැනි කරුණු ඇඟට නොදැනී එක් කරන්නට හෙතෙම උපන් හපනෙකි.විටෙක ඔහු මෙසේ ලිවීය. “ලන්ඩන් නුවර ඉන්දියානු මහ කොමසාරිස් කාර්යාලයේ ප්‍රවෘත්ති නිලධාරියා හැටියට ‍ෙස්වය කරන කාලයේ ටොප් හැට් - ටයි කෝට් ඇඳපු හයරියන් සුද්දෙක් මාව හමුවන්නට ආවා. අවමංගල්‍ය කටයුතු බාරකාරයකු වූ ඔහු උභතෝකෝටික ප්‍රශ්නයකට මුහුණ දී සිටියා. ඒ එවිට ලන්ඩනයේ මියගොස් සිටි ඉන්දීය ප්‍රභූ කාන්තාවකගේ අන්තිම කැමැත්ත අනුව ඇගේ දේහයට සාරියක් අන්දවන ආකාරය ගැන ඔහු නොදැන සිටීමයි”. අවමංගල්‍ය බාරකරු මේ සඳහා කුෂ්වාන්ත් ගෙන් උපදෙස් පැතීය. කුෂ්වාන්ත් ඔහුට මෙසේ පිළිතුරු දුනි ‍ “බොහොම කනගාටුයි මහත්තයා ඔබේ ඉල්ලීම ඉටු කරන්නට මට නොහැකි වීම ගැන. ගෑනුන්ගේ සාරි ගලවන එක ගැන නම් මට පුරුද්දක් තිබුණත් සාරි අන්දවන එක ගැන නම් කොහොමටවත් දැනීමක් මට නැහැ.”කුෂ්වාන්ත්ගේ “ඉන් ද කම්පැණි ඔෆ් විමෙන්” (ලිය ඇසුර) නවකතාව කියැවීම හරියට නිල් චිත්‍රපටයක් නැරඹුවා හා සමානයැයි ප්‍ර‍මෝද් කපූර් නමැති සාහිත්‍ය විචාරකයා වරෙක ලිවීය. (කිසියම් ඉංග්‍රීසි කෘතියක් කියවන ගමන් එය සිංහලට පරිවර්තනය කරන පරිවර්තකයින් සිටින අපේ රටේ කුෂ්වාන්ත් සිංගේ වැඩිමනත් නවකතා - කෙටිකතා සිංහල භාෂාවට පරිවර්තනය නොවන්නේ ඔහුගේ කෘතීන්හි දැක්වෙන මේ ලිංගික චර්යාවන් ගැන ඒ අයුරින්ම සඳහන් කිරීමට පරිවර්තකයින් දක්වන මැලිකම හේතුවෙන් විය යුතුය.) තමා දන්නා හඳුනන ගැහැනු - පිරිමින්ගේ පෞද්ගලික චර්යා ගැන ලිවීමට කුෂ්වාන්ත් දැක්වූයේ මහත් ඇල්මකි. ඊට විවිධ අය විවිධාකාර අර්ථකථන සැපයූහ. කුෂ්වාන්ත් ඒ ගැන නොදැන සිටියා නොවේ. වතාවක ඔහු ඒ ගැන මෙසේ කීය.“දවසක් දා මගේ දහසය හැවිරිදි මිනිබිරිය මගෙන් ‍මෙහෙම ඇහුවා. “සීයේ, සීයා ගෑනු පස්සෙ යන කෙනෙක්ය කියන්නෙ ඇත්තද?” වයෝවෘද්ධ මා ඊට මොන වගේ උත්තරයක් දෙන්න දැයි දෙගිඩියාවෙන් හිඳ අන්තිමේ මෙහෙම කීවා. “ඔව්. ඒක ඇත්තක්. අර මාව බලන්න සාදියා, කම්නා, ජයලලිතා, ම්‍රිනාල් වාගෙ ලස්සන කාන්තාවො එනවා ඔයා දැකලා තියෙනව නේද? ඊට පසුවයි, මා දැනගත්තේ සිදුවී ඇති දේ. මිනිබිරියගේ පන්තියේ ගුරුවරිය හා ලියූ කෙටිකතාවක් පන්තියේ කියවා, මේක ලියපු මිනිහා මහ කටකාර, කේන්තිකාර, බේබදු එමෙන්ම ගැහැනුන්ට ලොල් කෙනෙක් බව කියා තියෙනවා. ඇය දැනගෙන ඉඳලා නැහැ, මගේ මිනිබිරිය ඒ පන්තියේ සිසුවියක විත්තිය. පහුවදා ඒ ගැන දැනගත් ඇය කලින් දවසේ තමා කියපු දේ අමතක කර එම කෙටිකතාවේ වචන යෙදා ඇති අපූරුව ආදී දේ ගැන කතාකර කෙටිකතාකරුගේ අගය පන්තියට කියා දී තියෙනවා. ඒ කොහොම වුණත් මා දන්නවා මා ගැන සමහරුන් තුළ ඒ වගේ හැඟීමක් තියෙන විත්තිය.”අදීන සහ අභීත පුවත්පත් කලාවේදියකු වූ කුෂ්වාන්ත් කිසිදු ගුරු කුලයකට හෝ කණ්ඩායමකට හෝ ගැති වූ අයෙක් නොවීය. එමෙන්ම ඔහු යමක් ලීවේ ද කීවේ ද තම සිතට එකඟවය. පළපුරුදු ඉන්දියානු දේශපාලඥයකු වූ එල්.කේ.අද්වානි ගැන ඔහු මෑතක පළ කළ අදහසක් මෙහිලා දැක්වීම වටනේය. ‘අවුට් ලුක්’ සඟරාවේ ශීලා රෙඩ්ඩි ලේඛිකාව සමඟ පැවැත්වූ සම්මුඛ සාකච්ඡා‍වකදී ඔහු අද්වානි ගැන මෙවැන්නක් කියා තිබිණ. “ඔහු (අද්වානි) ගැන මගේ කිසිම පෞද්ගලික එදිරිවාදුකමක් නැහැ. කොටින්ම කිව්වොත් 1984 මහ මැතිවරණයේ දී ඔහුගේ නාම යෝජනා පත්‍රයට අස්සන් තැබුවෙත් මමයි. ඔහු උඩින්ම දිනුවා. ඔහුට සීක ජන කොට්ඨාසයේ සහයෝගය ලැබීම ඊට එක හේතුවක්. එය සිද්ධ වුණේ මා නිසා. නමුත් ඔහු ඊට පස්සෙ වෙනස් වුණා. මා ඔහුගේ මුහුණටම කිව්වා, ඔබ අඩියක් ගහන කෙනෙකුත් නෙමෙයි, දුම්වැටි පාවිච්චි කරන කෙනෙකුත් නෙමෙයි, ගැහැනු ආස්සරේ කරන කෙනෙකුත් නෙමෙයි, ඉතින් ඔය වගේ උදවිය බොහොම අන්තරාදායකයි කියා.”1980 -86 කාලය තුළ ඉන්දීය පාර්ලිමේන්තුවේ මන්ත්‍රී ධූරයක් හෙබවූ හෙතෙම අම්රිත්සාර්හි රන් දෙවොල පිළිබඳ ප්‍රශ්නයේ දී රජයේ ක්‍රියා කලාපයට තම විරුද්ධත්වය පළ කරමින් 1974 දී රජය තමාට ප්‍රදානය කළ පද්ම භූෂන් පදක්කම නැවත රජයට ‍බාරදුනි.කුෂ්වාන්ත් සිං හාස්‍යයට බෙහෙවින් කැමැත්‍තක් දැක්වූවෙකි. ‘කුෂ්වාන්ත් සිං සිනා කතා’ ‍ෙපාත් මාලාවක් එළිදැක්වෙන්නේ ඒ අනුවය. සාතිශය ජනප්‍රියත්වයට පත් ඒ කතා මාලාවේ නව මුද්‍රණ එක් වසරක් ඇතුළත කීපවතාවක් නිකුත් කෙරෙයි. මේ වාගේ එන බොහොමයක් කතා ඉන්දියානුවාගේ සැබෑ ස්වරූපය ‍ඔහුටම තේරුම් ගන්නට මඟ සලසන ඉඟියක් වැන්න.‍මේ ඔහු මෑතක ලියූ එවැනි කතාවකි. බොම්බායේ නීතිඥ සමාගමක නම වූයේ “පටෙල්, පටෙල්, පටෙල් සහ පටෙල්” ය. එම කන්තෝරුවේ දුරකථනය නාද වෙයි. “මට මිස්ටර් පටෙල්ට කතා කරන්න පුළුවනිද?” “මිස්ටර් පටෙල් මේ වෙලාවේ එයාගෙ සීට් එකේ නැහැÓයි කියා ඊට උත්තර ලැබෙයි. “එහෙම නම් අනෙක් මිස්ටර් පටෙල්ට කතා කරන්න පුළුවනිද?” “එයා ටවුමෙන් පිට ගිහිල්ලා” “එහෙමනම් තුන්වැනි මිස්ටර් පටෙල්ට කතා කරන්න පුළුවනිද?” “කනගාටුයි. එයා කෑමට එළියට ගිහිල්ලා” “කමක් නැහැ. හතරවැනි මිස්ටර් පටෙල්ටවත් කතා කරන්න පුළුවනිද?” “ඔව්. ඒ පටෙල් තමා මේ කතා කරන්නේ!”වතාවක මා නවදිල්ලියේ සිටිය දී කුෂ්වාන්ත් සිං හමුවීම සඳහා උත්සාහ දැරූ අවස්ථාවක ඒ සඳහා උනන්දු වූ දන්නා හඳුනන ඉන්දියානු කාන්තාවක මට කියා සිටියේ තමාට හමුවන විදේශිකයන්ගෙන් ඒ ඒ රටවලට ආවේණික සත්‍ය හාස්‍ය කතා අසන්නට ඔහු මහත් ඇල්මක් දක්වන බවය.එක් අවස්ථාවක කුෂ්වාන්ත්ට “වසරේ අවංකතම පුද්ගලයාට” හිමි අන්තර්ජාතික සම්මානයක් ලැබිණ. එම අවස්ථාව ගැන සිහිපත් කරමින් ඔහු පසු කලෙක සඳහන් කළේ තමා ඇත්තටම අවංක කෙනෙක් වී නම් එම ත්‍යාගය ප්‍රතික්‍ෂේප කළ යුතුව තිබුණු බවය. එහෙත් ආදායම් බද්දෙන් ‍ෙතාර රුපියල් ලක්ෂ දහයක ත්‍යාගයක් ලබාගැනීමට තමා ඉදිරිපත් වීමම තමාගේ දෙබිඩි පැවැත්ම කියාපාන්නකැයි ඔහු ප්‍රකාශ කළේය. ඒ කුෂ්වාන්ත් සිංගේ හැටිය. තමාටම සිනාසෙන්නට වුව පසුබට වූයේ ඔහු නොවේ.“ඉස්සර නම් දුරකථන නාමාවලිය බලන්නේ නැතිව වුව දිල්ලි, ලන්ඩන්, පැරිස්, නිව්යෝර්ක් නගරවල සිටින පරණ යාළු-මිත්‍රයින්ට දුරකථන ඇමතුම් දෙන්ට පුළුවන් වුණු මට දැන් වෙලාවකට මගේ දුරකථන අංකයත් අමතක වෙනවාÓයි කුෂ්වාන්ත් මෑතකදී කීය. “මගේ මාපියන් බොහෝ කාලයක් ජීවත්වූ අය. මගේ පියා මිය ගියේ වයස අවුරුදු අනූවේදී, අන්තිම විස්කි වඩිය පානය කර විනාඩි කීපයකට පස්සෙ. ඊට අවුරුදු අටකට පසු මගේ මව මිය ගියා. මරණාසන්නව සිටි ඇගේ අන්තිම ඉල්ලීම වුණේ දුබල හඬින් ‘විස්කි’ ටිකක් ඉල්ලීමයි. මා හිතනවා මගේ වේලාව පැමිණි විට මට ද අන්තිම දීර්ඝ ගමන යන්නට වීදුරුව ඔසොවා හොඳවැයින් එකක් ගන්ට පුළුවන් වේවි කියා.” දිල්ලි ආරංචි අනුව කුෂ්වාන්ත් අවසාන දවස දක්වා තමාගේ සුපුරුදු විස්කි වඩිය රස වින්දේලු.කුෂ්වාන්ත් සිංගේ අපූරු ලිපි එකතුවක් සංස්කරණය කළ නන්දනී මෙහ්තා ලේඛිකාව එම කෘතිය නම් කළේ “Not a nice man to know” නමිනි. ඇයට ඕනෑකර තිබුණේ කුෂ්වාන්ත් කෙරෙහි ඇතැමුන් තුළ තිබූ ආකල්පය ගැන ඉඟියක් කිරීම විය හැකිය. කෙසේ වෙතත් කුෂ්වාන්ත් මියගිය අවස්ථාවේ “ඇත්තටම මේ නම් හොඳට දැන හඳුනාගන්ට වටිනා පුද්ගලයෙක්” යි සුප්‍රකට විද්වතෙකු වූ මනි ශංකර් අයියර් ප්‍රකාශ කර තිබුණි.කුෂ්වාන්ත් සිංගේ නිසල දේහය ඔහු මිය ගිය දින හැන්දෑකරයේ අවසාන කටයුතු සඳහා සුජාන්සිං උද්‍යානයේ පිහිටි ඔහුගේ නිවසින් පිටතට ගෙන යනු ලැබූවත් ඔහු පාඨක ලොවින් සමුගත්තාය කියා කිව නොහැක. ඒ තවත් දශක කීපයක් තිස්සේ පාඨකයනට රස විඳිය හැකි කෘතීන් සිය ගණනක් ලියා පළ කර ඔහු නික්ම ගිය බැවිනි.නීල් විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=cr1403302</link>
    <topic>තමන්ගේ කෙටිකතාව අනුරසිරිටවත් තේරුණාද?</topic>
    <author>සමන් වික්‍රමාරච්චි</author>
    <content>තමන්ගේ කෙටිකතාව අනුරසිරිටවත් තේරුණාද?චේ...! කෝ...? සහ තවත් කතා - අනුරසිරි හෙට්ටිගේනවකතාකරුවා හැමදේම කියන වාචාල කතා කාරයෙක් විය හැකි වුවත් කෙටිකතාකරුවා අවශ්‍ය දේ පමණක් තෝරා බේරා ගැනීමට පරෙස්සම් විය යුතුය. කෙටිකතාව නවකතාවට වඩා ප්‍රබල වන්නේ ඉන් එලෙස පරතරයන් (gaps) නිර්මාණය කරන බැවිනි. හොඳ කෙටිකතාව හැම විටම පරතරයන් තුළ එය නැවත ලියන ලෙස පාඨකයා පොලඹවයි.අනුරසිරි හෙට්ටිගේ චේ...! කෝ...? සහ තවත් කතා කෙටිකතා සංග්‍රහයේ එබඳු කෙටිකතා කීපයකම ලියා ඇතත් මා ඉන් එක් කතාවක් පමණක් තෝරා ගන්නේ මෙම තීරුවේ වපසරිය ඉක්මවා යන ලිවීමකට අවසර නැති බැවිනි. මගේ කියවීමට හසුවන්නේ “ගැහැණු ළමය‍ාගේ දවස” නමැති කෙටි කතාවයි.මෙම කෙටිකතාවට ප්‍රස්තුත වන්නේ වෙළඳ කලාපයේ සේවය කරaන තරුණියන්ගේ සුබ සාධනයට කැපවුන එක්තරා සංවිධානයක උපදේශකවරයකු සහ තරුණියක අතර ඇතිවන ලිපි හුවමාරුවකි. අදාල සංවිධානයේ උපදේශන ක්‍රියා මාර්ගයක කොටසක් වන තම ලිපිවල ඔවුනොවුන් හඳුන්වා ගත්තේ රහස් අංකයකිනි. එස්.ඒ. 99 යනුවෙන් තමා හඳුන්වා ගන්නා ඇය කදිම ප්‍රශ්නයක් මෙම උපදේශන සංවිධානය වෙත යොමු කරයි. තම ප්‍රශ්නය කථකයා කරන්නේ මෙසේය.“තරුණ ගැහැනියක හා පිරිමියකු අතර ලිංගික කාරණාවෙන් තොර වෙනත් සබඳතාවක් තිබිය නොහැකිද? ප්‍රේමය කියන්නේ බදා වැලද සිප ගැනීමත් තරුණියගේ යම් දුර්වල අවස්ථාවක් බලා ඇඳක් මත පෙරලා ගැනීමක් ද? පිරිමියකුට අත් දෙකත් පුරුෂ ලිංගයත් නොමැති වුවහොත් ගැහැනියක් සැනසිය නොහැකිද? දරුවන් බිහි කිරීම පිණිස දෙවියන් වහන්සේ ලබා දුන් වරම වියරු කාමයෙන් පිරි කෑදර මොහොතක් ලෙසට මිනිසුන් සිතන්නේ ඇයි?”මෙම උපදේශන සංවිධානයේ මහත්වරුන්ට අනුව ඇගේ ප්‍රශ්නය මීට පෙර මෙම කලාපයේ සිටින තරුණ තරුණියන් නැගූ ප්‍රශ්නවලට වඩා වෙනස්ය. ඔවුන්ගේ ප්‍රශ්න කේන්ද්‍රිය වූයේ පුරුෂ ලිඟු පිළිබඳ නොයෙක තොරතුරු - සංසර්ගයකදී ශුක්‍රාණු පහ වීමට ගතවන කාලය කන්‍යා භාවය යළි සකසා ගත නොහැකිද? කුඩා පියොවුරු වර්ධනය කර ගන්නේ කෙසේද?” ආදී වූ කරුණු වලටය.එස්.ඒ. 99 නැගූ යට කී ප්‍රශ්නය සහ අර තරුණ තරුණියන් ගේ ප්‍රශ්න කිරීම් තුළ එළිදරව් වන ලිංගික කුතුහලය අතර කිසිදු වෙනසක් නැත. මෙම සියලු දෙනා ම එකතු වී යළි යළිත් වර නගන එකම ප්‍රශ්නය නම් ආදර සබඳතාවයකදී ආශාවේ ස්වභාවය (natureof desive) කෙබඳු වේද? යන්නය. එහෙත් එස්.ඒ. 99 තමාගේ ප්‍රශ්නය මගින් ඍජුවම තමා හිස්ටරික ගැහැනියක (hysteric) බව එළිදරව් කරන්නීය. ලිංගික නොවන ලිංගික හැසිරීමක් පිළිබඳව නගන ඇගේ ප්‍රශ්නය තුළ සැඟව ඇති සැබෑ ප්‍රශ්නය නැවත ලිවීමෙන් ඇගේ හිස්ටරික ස්වභාවය වටහා ගත හැකි වනු ඇත. එබැවින් ඇය සැබවින් ම අසන්නෙ කුමක් ද? යන්න මම මෙසේ නැවත ලියමි.“මා පුරුෂයකු සමඟ ලිංගික සබඳතාවයකට යන්නේ කෙසේද? එබඳු සබඳතාවයකට මට ආරාධනා කරන පුරුෂයෙකුට ඒ සඳහා අනුබල දීමත්, ඔහු ඔහු මා ගැන කුමක් සිතනු ඇද්ද? මා නරක ගැහැණියකදැයි ඔහු නොසිතන්නේ ද? එබැවින් මා ගැන එබඳු වැරැදි වැටහීමක් ඇතිකර නොගන්නා විදිහේ ලිංගික සබඳතාවයකට එළඹිය හැකි ක්‍රමයක් මට කියා දිය නොහැකි ද?”ඇය නගන මෙම සැබෑ ප්‍රශ්නය වටහාගත නොහැකි වන එච්.එන්.ඒ. නමින් තමාව හඳුන්වා ගන්නා උපදේශකවරයා (එච්.එන්.ඒ. යනු හෙට්ටිගේ අනුරසිරි ද?) අනම් මනම් කියවයි. ඔහුට වටහා ගත නොහැකි ඇය යළි යළිත් වර නගන ප්‍රශ්නය නම් ඔබට මා කවරෙක් ද? යන්නය. පියා මිය යාමෙන් පසු මව වෙසඟනක ලෙස ජීවිකාව සරි කර ගත්තත් ඇය පවිත්‍රව තබා ඇත. පුරුෂයින් ඇය පොලඹවා ගැනීමට කොතෙක් වර උත්සාහ ගෙන තිබුනත් ඇය තවම කන්‍යාවකි. මේ කන්‍යා භාවය ඇයට අර්චන වස්තුවකි. (Fetish) ඇය කන්‍යා භාවය තොරොම්බල් කිරීමත් එයට පෙර අවස්ථාවක කන්‍යාභාවය පිළිසකර කළ නොහැකිදැයි එක්තරා තරුණියක් විමසා සිටීමත් අතර වෙනසක් නැත.ඇය දිගින් දිගට ම එච්.එන්.ඒ හට පවසන්නේ අනෙකක් නොව කන්‍යාවක වන බැවින් තමා ඔහුගේ ආදරය ලැබීමට සුදුසු තැනැත්තියක වන බව නොවේ ද? අවසානයේදි ඇගේ හිස්ටරික මනස්ගාත (Fantasy) වල ඇති එකී පණිවිඩය එච්.එන්.ඒ. වටහා ගනී. ඇය හමු වී කතා කිරීමට කැමැති බව ඔහු ඇයට දන්වයි. එහෙත් ඔහු ප්‍රමාද වී ඇත. ඇය ඒ වන විටත් ආදරය කිරීමට තරුණයකු (ඇගේ විස්තරය අනුව ඔහු තරමක ගොතයක්ද සහිත නෝන්ජලයෙකි) තෝරා ගෙන තිබුණ බැවින් එච්.එන්.ඒ. ව අතහැර දමයි.එස්.ඒ. 99 පිළිබඳ කතා පුවත සිහියට නංවන්නේ ඩෝරා නම් තරුණියක පිළිබඳ ෆ්‍රොයිඩියානු කියවීමයි. ඩෝරා වූ කලී ෆ්‍රොයිඩ්ගෙන් ප්‍රතිකාර ලබා ගැනීමට පැමිණි හිස්ටරික තරුණියකි. ඇගේ පියා කේ මහත්මිය (Mrs. K) යනුවෙන් හැඳින්වෙන ගැහැණියක සමඟ සබඳතාවයක් පවත්වාගෙන ගියේය. එම සබඳතාවයට අනුබල දීමෙන් ඩෝර් ප්‍රශ්න කළේ තමාගේ පියා ආදරය කළේ මෙම ගැහැණිය තුළ ඇති කුමකටද? යන්නය. මෙම පිළිවිමසීමට ඇගේ පියා සුදුසු වන්නේ ඔහු ලිංගිකව බෙලහීණ අයකු වන බැවිනි. වෙනත් වචන වලින් කියන්නේ නම් ඩෝරා ප්‍රශ්න කරන්නේ මෛථුනය නොවන්නේ නම් ගැහැණියක සහ පුරුෂයකු ප්‍රේමයෙන් බැඳ තබන කිසිවක් වේද? යන්නය. ඩෝරා ද කේ මහත්මියගේ ස්වාමි පුරුෂයා සමඟ දුරස්ථ සබඳතාවයක් පවත්වාගෙන යමින් එම ව්‍යුහය යළිවර නගයි. එනම් පුරුෂයෙක් තමා නිදි නොවදින ගැහැනියකට ආශා කරයි (A man desires a woman with whom he does not sleep) යන්නය.දැන් අපගේ කතාවේ එස්.ඒ. 99 ගේ මානසික ව්‍යුහය වටහා ගැනීමේ යතුර අපට හමු වී ඇත. ඇය තම පෙම්වතා ලෙස මුල්වරට තෝරා ගත්තේ නෝංජල් තරුණයෙකි. ඔහුට තරමක ගොතයක් ද වූ බව කියන විට ඉන් අඟවන්නේ ඔහු ලිංගිකව ක්‍රියාශීලී පිරිමියකු නොවන බවය. එහෙත් පසු අවස්ථාවකදී එච්.එන්.ඒ. ඇගේ පෙම්වතා පිළිබඳව විමසන විට ඇය එක් වරම අසන්නේ ‍කොයි එක්කෙනා ද යනුවෙනි. තමාගේ කන්‍යාභාවය උදුරා ගැනීමට සැරසී සිටින පිරිමි සංහාරය පිළිබඳව ද්වේශයෙන් කතා කරන ඇගේ ස්වරය තුළ මට ඇසෙන්නේ අ‍නෝමා ජිනාදරීගේ කට හඬය. ඇයට මඳකට සවන් දෙන්න.“කෙල්ලගෙ රෙදි ඉරුණත් කමක් නෑ. උන්ගෙ පාදඩ හිතේ හදිස්සිය ඉෂ්ට කර ගන්න තමයි උන්ට ඕන. මං ඒකව පන්න ගත්තා. ඊට පස්සෙ තවත් එකෙක්ගෙ බඩජාරි ආදරේට මං මැදි උණා. ඌ අරකටත් හපන්. ඒකා මාව කාමරේකට අරන් ගිහින් කසාද බඳින්න ඉස්සෙල්ලා කෙල්‍ලගෙ කන්‍යාභාවය චෙක් කරන එක අද සම්ප්‍රදායක් කියල කරන්න හැදුවෙත් එකම දේ. දැන් තව එකෙක් මම පස්සෙ වැටිලා. ඒකා මේ වැඩපළේ මැනේජර් කෙනෙක්. කසාද බැඳලා ළමයි ළමයි තුනක් ඉන්නවා. දික්කසාද වෙලා මාව බඳින්න පොරොන්දුවක් දීලා තියෙන්නෙ. ඒ වෙනකම් එකට ඉම්මුලු. මම දන්නවා මේ පිරිමි මගෙන් ඉල්ලන්නේ මොනවද කියලා. මම කොහොමද ඒකට එකඟ වෙන්නෙ” ඇය මේ පවසන්නේ කුමක් ද? තරුණයින් කීප දෙනෙකු සමඟ සබඳතා පැවැත්වුවත්, ඉන් එකෙකු තමා හෝටල් කාමරයකට ගෙන ගියත්, විවාහක පුරුෂයෙකු සමඟ සබඳතා පැවැත්වුවත් ඇය එච්.එන්.ඒ. ඉදිරියේ පරසක්වල ගසන්නේ තමා තවමත් කන්‍යාවක බවය. ඇය එම කන්‍යාභාවය රැකගෙන පැමිණියේ ඔහු වෙනුවෙන්මය.සායනික අර්ථයකින් (chemical Interpretation) ගතහොත් මෙය සංක්‍රාමණික (Transference) අවස්ථාවකි. මෙය ඔහුට ආකර්ෂණය වන්නේ ඔහුගේ දැනුම නිසා නම් ඔහු ඇයට සොක්‍රටීස් කෙනෙකු වී ඇත. ප්ලේටෝ ඔහුගෙ (Symposium) හි වාර්තා කරන පරිදි ඇල්සිබියාඩ්ගේ ආදරය ඉදිරියේ සොක්‍රටීස් ප්‍රතිචාර නොවයි. එය විශ්ලේෂකයකු (analyst) සහ විශ්ලේෂණයට බඳුන් වන්නකු (analysand) අතර වන සංක්‍රාමණික අවස්ථාවකි. විශ්ලේෂකයා කළ යුතු හොඳම දේ වන්නේ තමා තුළ ඇය සිතන විදියේ විශේෂිත ගුණයක් නැති බව අඟවා සිටීමය. එච්.එන්.ඒ. එහිදී සැබෑ විශ්ලේෂකයකු ලෙස හැසිරෙන බව ඇත්තය.එහෙත් ඇය කවරෙක්ද? යන්න වටහා ගැනීමට එච්.එන්.ඒ. අසමත්ය. ඊට බොහෝ කලකට පසු හෝටලයකදී විදේශකයකුගේ සිරුරේ වෙලෙමින් සිටියදී ඇය දකින විටවත් ඔහු ඇය තේරුම් නොගනී. ඇය කවරෙක්දැයි අනුරසිරි හෙට්ටිගේටවත් වැටහී තිබේ ද?සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=cr1403303</link>
    <topic>මත් වතුර</topic>
    <author>පරිවර්තනය</author>
    <content>මත් වතුරප්‍රංශ ජාතික ගී ද මෝපසාං ගේ කෙටිකතාවක් ඇසුරිනිජුලියර් චිකොට් තානායමක් පවත්වාගෙන යන පුද්ගලයෙකි. ඔහු නොදන්නා කෙනෙකු මෙම ප්‍රදේශයේ සහ අවට ප්‍රදේශවල ද සොයා ගැනීමට අපහසුය. ඔහු ප්‍රසිද්ධියක් උසුලන්නේ තානායම් කරුවෙක් වශයෙන්ම නොවේ. ශූර කෛරාටික පුද්ගලයකු ලෙසය. යමක් තමාගේ කරගැනීමට ඔහුට අවශ්‍ය වුවහොත් එය කෙසේ හෝ තමා සන්තක කරගැනීම ඔහු විසින් කරනු ලබයි.මෙම තානායම් කාරයා මැග්ලෝරි නමැති මහලු කාන්තාවගේ ගෙදර ඉදිරියේ තම කරත්තය නතර කළේය. හෙතෙම අවුරුදු හතළිහක් පමණ වයස ඇත්තෙකි. උස්වූ දේහයක් ඇති අයෙකි. මුහුණ රතුය.ඔහු කඩුල්ල විවෘත කරගෙනම මිදුල මැදින් ඇවිද ගොස් ගෙට ඇතුළු විය. මෙම නිවසේ වෙසෙන මහලු කාන්තාවගේ මෙම නිවසට යාබදව තානායම්කරුවාට හිමි ඉඩමක් තිබේ. එම ඉඩමට එක්කර ගැනීම සඳහා මෙම මැහැල්ලගේ ඉඩම මිලයට ගැනීමේ බලාපොරොත්තුවක් ඔහු තුළ විය. මේ වන විට විසි තිස් වතාවක්ම එය මිලට ගැනීම සම්බන්ධයෙන් ඔහු උත්සාහ කළත් මහලු කාන්තාව හැමදාම එයට තම විරුද්ධත්වය දැක්වූවාය.“මම උපන්නෙත් මෙතැන මැරෙන්නෙත් මෙතැන” යැයි කීම පමණක් ඇගෙන් ලැබෙන එකම එක පිළිතුර විය. මෙදින ඔහු එම නිවසට ගොඩ වන විට ඈ දොර අසල වාඩිවී අර්තාපල් ශුද්ධ කරමින් සිටියාය. ඇය ද සැත්තෑව ඉක්මවා වයස්ගත වී සිටියාය. ඉතා කෘශ වූ ශරීරයක් ඇත්තියෙකි. කුදු ගැසුණු ශරීරය ඇකිලී රැලි වැටුණු වියළි එකක් වුවද ඕ දැරියක මෙන් කඩිසර විය. ක්‍රියාශීලීය. චිකොට් ඉතාමත් කුලුපග ලීලාවෙන් ඇගේ පිටට තට්ටු කර ඈ සමීපයේ බංකුවක් මත වාඩි විය.“ඉතිං අම්මෙ සැප සනීප කොහොම ද? ඔබ හැමදාම ලස්සනට සන්තෝෂයෙන් ඉන්න බව දැකීම මට සතුටක්” හෙතෙම කීවේය.“බොහොම ස්තුතියි... කියන්න වැඩි වරදක් නැහැ. ඉතිං චිකොට් මහත්තය කොහොම ද සැප සනීප”“ස්තුතියි වරදක් නැහැ. ඉඳහිට හැදෙන කොන්දෙ අමාරුවක් තියනව. ඒ හැර වෙනත් කියන්න තරම් කරදරයක් නෑ...”“ඒක ලොකු වාසනාවක්...”මීට පසු ඕ කිසිත් කතා නොකළාය. චිකොට් ඈ වැඩෙහි යෙදී සිටින අයුරු පරීක්ෂාවෙන් බලා සිටියේය. මහලු කාන්තාව ඇගේ ගැට සහිත නැමුණු ඇඟිලිවලින් බාල්දියක තිබුණු අර්තාපල් ගෙන අනිත් අතින් ගත් පරණ පිහියකින්, ලෙලි කෑලිවලට කපා දමමින්, ඒවා ශුද්ධ කොට වෙන වතුර බඳුනකට විසී කළාය.ඇගේ වයසත් ශරීරයේ ස්වභාවයත් අනුව ඇගේ කඩිසර බව පිළිබඳව විමතියට පත් චිකොට් තමා මෙහි පැමිණි කරුණු පවසන්නට උත්සාහ කළ මුත් තරමක අපහසු තාවයක් දැනුණේය. එහෙත් ඔහු උත්සාහ ගෙන මෙසේ කීවේය.“මැගී ලෝරි අම්මෙ මම... කියන්න හැදුවෙ” ඔහු සෙමෙන් පැවසුවේය.“ඉතින්... ඒ... මොකද්ද?”“ඔබේ මේ ඉඩම විකුණන්නෙ නෑ කියල ඔබ සහතික කරනව ද?”“ඇත්තෙන්ම ඔව්... තවත් ඒ ගැන කතා කරන්න එපා. මම කිව්වොත් කිව්වාමයි...”“හොඳයි... ඒ වුණත් අපි දෙන්නටම ගැළපෙන ක්‍රමයක් ගැන මම හිතාගෙන ඉන්නව... ඒක නම් කියන්නම ඕන...”“ඒ... මොකද්ද...”“මෙන්න අහගන්න... ඔබ මට ඉඩම විකුණනවා... ඒත් ඉඩම අයිති ඔබටයි...”චිකොට්ගේ ප්‍රකාශයෙන් අන්දමන්ද වූ මහලු කාන්තාව දෑස් නළලට ගෙන බලා සිටියාය. ඉක්බිතිව ඇය අර්තාපල් ශුද්ධ කිරීම නවතා තානායම්කාරයා වෙත රැඳවූ දෙනෙතින් යුතුව කන් දුන්නාය.” හේ මෙසේ කීවේය.“සෑම මාසෙකම මම ඔබට පවුම් හය බැගින් ගෙවන්නම්. ඔබට ඒක තේරෙනවා නේද? හැම මාසෙම මම ගෙදරට ඇවිත් ඔබට ඒ මුදල දෙනවා. එහෙම වුණා කියල දැන් ඔබ ඉන්න පිළිවෙළ වෙනස් වෙන්නෙ නෑ. ඔව් පොඩ්ඩකින් වත් වෙනස් වෙන්නෙ නෑ. දැන් මගේම මේ ගෙදර අයිති ඔබට. මා ගැන ඔබට මොකුත් කරදරයක් වෙන්න ඕන නෑ. ඔබට කරන්න තිබෙන එකම දේ මම දෙන සල්ලි ගැනීම පමණයි. ඉතින් මේ පිළිවෙළට ඔබ කැමැති ද?”මෙසේ කියා ඔහු ඈ දෙස බැලුවේ මහත් ළෙන්ගතු කමකින් වගේ. ඒ විතරක්ම නොව තමා නිර්ලෝභීව අනුන්ට උදව් උපකාර කරන්නෙකුගේ ලීලාවෙන්. එහෙත් මහලු කාන්තාව සිතුවේ මෙය උගුලක් ද කියායි. එහෙත් ඇය ඒ බව නොහඟවා මෙසේ විමසා සිටියාය.“මම ගැන බලනකොට මේක හොඳයි වගේ පේනවා. ඒත් මේ ඉඩම ඔබට ලැබෙන්නෙ නැතුව මේකෙන් ඔබට ඇති ප්‍රයෝජනය මොකද්ද?”“ඒ ගැන ගැටලුවක් නෑ. ජීවත්ව ඉන්නතුරු ඔබට මේ ගෙදර ඉන්න පුළුවන්. මේක ඔබේ ගෙදර, ඔබට කරන්න තියෙන්නෙ මෙච්චරයි. ඔබේ මරණින් පස්සෙ මේ ගොවිපළ මට අයිති වන හැටියට නීතිඥයෙක් ඉදිරියේ ඔප්පුවක් අස්සන් කළාම ඇති. ඔබට බලන්න කෙනෙකුත් නෑ. ඉතිං මේ ක්‍රමය හොඳ මදි ද?”මැග්ලෝරි මහලු කාන්තාව මවිත වූවාය. ඈ තුළ කලබල ස්වභාවයක් ඇති විය. කැමැත්ත දීමට ඈ තරමක් අදි මදි කළාය. එහෙත්,“මේකට කැමැති නැහැ කියල මම කියන්නෙම නැහැ. ඒ වුණත් මේ ගැන කල්පනා කරල බලන්ට ඕන. සුමානෙකට පස්සෙ මෙහෙ එන්න එතකොට මට කල්පනා කරල අන්තිම වචනය කියන්න පුළුවන්” යි ඕ කීවාය.චිකොට් එතැනින් පිටවූයේ අධිරාජ්‍යයක් අත්පත් කරගත් අධිරාජ්‍යයකුගේ ලීලාවෙනි.මැග්ලෝරි අම්මා කල්පනා දාමයෙහි පැටලුණාය. ඕ එදින රෑ නොනිදා කල්පනා කරමින් ගත කළාය. දින හයක්ම තමාට කිසිවක් නිශ්චය කරගත නොහැකි ස්වභාවයෙන් පසු වූවාය. ඇයගේ අවාසියට හේතු වන යම් උගුලක් මේ යෝජනාවේ ඇතුළේ ඇතැයි ඕ සැක කළාය. එහෙත් කිසිවක් නොකොට මාස් පතා අහසින් වැටෙන්නාක් මෙන් ඇයට ලැබෙන පවුම් කාසි ගැන සිතු ඇය තුළ ඇතිවූයේ බලවත් තෘෂ්ණාවකි.සති කිහිපයකින් චිකොට් අවසාන තීරණය දැන ගැනීම සඳහා පැමිණියේය. මාස් පතා පවුම් හය බැගින් ලබා දීමේ තීරණය වෙනස් වේදැයි සැකයක් සිත යට විය. මහලු කාන්තාව ඔහු සමඟ පිළිසඳර කතා කොට චිකොට්ගේ යෝජනාව පිළිගැනීම සඳහා තීරණය කරගත නොහැකි වූ බව දැන්වූවාය.චිකොට් පුදුම විය. බලාපොරොත්තු සුන්වූ ලීලාවෙන් ඔහු මහලු කාන්තාව දෙස බලා සිටියේය. එවිට කාරණය තවදුරටත් චිකොට්ගේ සිතට වැද්ද වීමේ අදහසින් තමා ජීවත්වන කාල ප්‍රමාණය ගැන කතා කරන්නට පටන් ගත්තාය.“ඇත්තෙන්ම මට හිතෙන විදිහට තව අවුරුදු පහ හයකට වඩා කලක් මට ජීවත් වෙන්න ඉඩ ලැබෙන්නෙ නෑ”“ඒ... ඔබ හිතන හැටි... මට පේන හැටියට ඔබට තව වසර දහයක් නොවරදවාම ඉන්න පුළුවන්.”ඇගේ සිතට එම අදහස කා වැද්දෙන අයුරින් ඉතා සන්සුන් ලෙස චිකොට් පැවැසුවේය. චිකොට්ගේ උත්සාහය සාර්ථකය. ඇය සතුටු වූ බවක් මුහුණේ දිස් විය.“කමක් නෑ... මම ඒ අදහසට කැමැතියි”මැග්ලෝරි මැහැල්ල මුලදී අකමැත්තක් පෙන්නුව ද තෘෂ්ණාව ඇය ගිලගෙන තිබු නිසා අවසානයේ ඊට එකඟතාවය පළ කළාය. ඊට පසු දිනයක සියලු කොන්දේසි සහිතව, ඉඩම මරණින් පසුව චිකොට්ට හිමිවන පරිදි තම කැමැත්ත නීතිඥ මහතෙකු ඉදිරියේ ලියවිල්ලකට අස්සන් තැබුවාය.තවත් දිනක චිකොට් නිකමට පාහේ මැග්ලෝරි මහලු කාන්තාවගේ නිවසට ගොඩ වූවේය. මහලු කාන්තාව සුපුරුදු ලීලාවෙන් කඩිසරව වැඩ කරමින් සිටියාය. චිකොට් පැමිණි බවක් ඇය නොදැක්කාය. චිකොට් ඇය දෙස බලාගත් වනම සිටියේ ඇගේ කඩිසර කමට ශාප කරමිනි. ඔහු බලාපොරොත්තු වූයේ හිටියාටත් වඩා වියපත් මහලු වූ කාන්තාවකි. එහෙත් එසේ වූ බවක් නොපෙනේ. ඇය ඉක්මනින් මහලු නොවන්නා සේය. චිකොට්ට අවශ්‍ය ඇය ඉක්මනින් මිය යනවා දකින්නටය. එවිට ඔහු මාස්පතා ගෙවන පවුම් හය ගෙවීම නැවතෙනවා පමණක් නොව ඇගේ මරණින් පසු ඈ සතු ඉඩම ද ඔහුට හිමි වන්නේය.තමා කරමින් සිටි වැඩය අහවර කර මැග්ලෝරි ආපසු හැරුණාය. චිකොට් ඒ අසල සිටගෙන සිටිනවා දුටු විගසම මුව පුරා සිනාසුණාය. අසුනක් පෑ සැණින් චිකොට් එහි අසුන් ගත්තේය. ඔහු පළමු දිනයේ මෙන් ඉතා කුලුපගව සුළු වේලාවක් ඇය සමඟ කතා කළේය.“ඔබ බොහොම සුවෙන් ඉන්නවා. දකින්නත් ආසයි. මම ඔබට පුංචි ආරාධනාවක් කරන්න පිළිගන්නව ද?” චිකොට්ගේ අදහසින් මැග්ලෝරි වික්ෂිප්තව බලා සිටියාය.“පුදුම වෙන්න දෙයක් නෑ. ඔබ කඩපොළට යන ගමන් අපේ ගෙදරටත් ගොඩවෙලා යන්න එන්න... කෑම ටිකක් කාල ප්‍රීති වෙලා යන්න පුළුවං... මොකද දැන් අපි හොඳ හිතවතුන්නෙ...”මැග්ලෝරි මහලු කාන්තාවට මෙවැනි දෙයකට දෙවරක් ආරාධනා කිරීමට අවශ්‍ය නොවේ. ඊට දිනකට පසු කඩපළට යන දිනයේ ඇය එහි ගියාය.තානායම්කරු මහත් සතුටට පත්ව බොහෝ සෙයින් ගරු සත්කාර කොට ඇයට සැලකුම් කළේය. ඉතා රසවත් ආහාර වේලක් පිළිගැන්වූවේය. ඇය ද ඉතා සතුටින් ආහාර ගත්තාය. තානායම්කාර චිකොට් තවත් කන්නට යැයි බල කළත් ඇය එය අපහසු බව පැවැසුවාය.“අනේ එහෙනම් මෙයින් ටිකක් බිව්වොත් කන්න පුළුවන්” ඔහු මත් වතුර බෝතලයක් හා වීදුරුවක් පෑවේය. ඇය තරමක් පැකිළුණාය.“බය වෙන්න එපා... ඒ තරම් සැර නෑ... ටිකක් රස බලන්න කො... මේ හොඳම වර්ගයේ බීම බව ඔබට තේරේවි” යැයි ඔහු කීවේය. ඉන්පසු ඔහු ඇයට පෙනෙන්නට මත් වතුර ස්වල්පයක් වීදුරුවට ගෙන ආස්වාදය බොහෝ කල් පවතින සේ බීම ස්වල්පයක් බැගින් තොලගින් ගෙන බිව්වේය. බඳුන හිස් වන විට ඉතිරි වන බින්දු ස්වල්පය තොලඟින් බිව්වේ ආස්වාදය තව ටික කලක් පවත්වා ගැනීමට මෙන්ය.මේ බොන ආකාරය දුටු මැග්ලෝරි ද මත්ද්‍රව්‍ය ස්වල්පයක් ගෙන බිව්වාය. එය තරමක් නොකැමැත්තෙන් මෙන් ගත් ඇය ඊළඟ බීම ප්‍රමාණය ගත්තේ චිකොට්ගේ ඉල්ලීමටය. තුන්වන වීදුරුව පුරවා ඇය බිව්වේ ඔවුන් දෙදෙනාගේ සුහදතාවය වෙනුවෙන්ය. මෙසේ චිකොට්ගේ බසට රැවැටුණු ඇය සිව්වන බීම වීදුරුව බිව්වේ කැමැත්තෙනි. ඇය ආපසු යන්නට සූදානම් වෙද්දී මත් වතුර බෝතල් තුනක්ම තෑගි දුන්නේ ඔවුන්ගේ මිත්‍රකම පිළිබඳ දොඩවමිනි. ඉන්පසු ද කිහිප විටක්ම මත් වතුර බෝතල් කිහිපයක්ම ඇය වෙත තෑගි කර යැව්වේය.දින කිහිපයකට පසු ඔහු නැවත මැග්ලෝරි ගේ නිවසට පැමිණියේ ඇය දොර ළඟ වාඩි වී සුප් හොද්ද සඳහා එළවළු සකස් කරමින් සිටියදීය. ඔහු ඇයට නොදැනෙන්නට ඇය කරා කිට්ටු වී මුහුණට මුහුණ ළංකොට ඇයගේ හුස්ම ආඝ්‍රාණය කළේය. දැනුණ මත්පැන් සුවඳ කෙරෙහි ඔහු තුළ ඇතිවූයේ මහත් සතුටකි.ඔහු ගෙනැවිත් තිබු නව පන්නයේ බීම බෝතලය ඇය ඉදිරියේ තැබුවේය.“ඉස්තරම්ම වර්ගයේ බීම වර්ගයක් මට ලැබුණා.” ඔහු කීවේය. දෙදෙනා එකට වීදුරු තුන බැගින් පානය කළහ.කෙසේ වුවද මැග්ලෝරි මෙතරම් මහලු වී බීමට පුරුදු වී සිටීම ගැන වැඩි කල් යන්නට පළමු ඒ මේ තැන කතාබහ ඇති විය. ඇගේ කුස්සියේ ද, මිදුලේ ද, අහල පහල පාරවල්වල ද ඈ නොයෙක් විට වැටී සිට ලී කොටයක් මෙන් ගෙදර ගෙන එන ලදී.මීට පසු චිකොට් ඈ බැහැදැකීම සඳහා නොගියේය. මිනිසුන් ඔහු සමඟ කතා කළ අවස්ථාවන්හිදී ඔහු ඇය ගැන කතා කළේ කනගාටුදායක මුහුණක් පෙන්වමිනි.“ඒ ගෑනිගෙ වයසෙ හැටියට ඒ ගෑනි බොන්න පටන්ගත්ත එක ලොකුම කනගාටුවක්. මිනිස්සු නාකි වෙලා ඔහොම බොන එක මරණයට අතවැනීමක්.” ඔහු ඇය ගැන එසේ පැවැසුවේය. ඔහුගේ කතාව සැබෑ කරමින් ඊළඟ සීත සෘතුවේ ඈ මළාය. පසු දින ඇගේ ආදාහනය කරන ලදී.චිකොට් එදිනම ගොවිපළේ භුක්තිය බාර ගත්තේය. “ඈ කළේ මහ මෝඩකමක්. බීමට පුරුදු නොවුණ නම් ඇයට තව කාලයක් ජීවත් වෙන්න තිබුණා...”චිකොට් ‍මවාගත් ශෝකයකින් පැවැසුවේය.පරිවර්තනයරංජිත් එස්. කේ. සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=cr1403304</link>
    <topic>කවි මිතුරන් සමඟ</topic>
    <author>මහාචාර්ය</author>
    <content>කවි මිතුරන් සමඟසම්මත ගණයේ උසස් අධ්‍යාපනයකට නැඹුරු වී උපාධිධරයකු බවට පත්වී උසස් රැකියාවක් කොට බෙහෙවින් මුදල් ඉපයීමේ ඇල්මක් මා තුළ කිසිදා නොතිබිණ. විශ්වවිද්‍යාලයක ගුරුවරයකු වීම හෝ පරිපාලන නිලධාරියකු වීම හෝ යටත්පිරිසෙයින් පාසල් මට්ටමේ ගුරුවරයකු වීමට පවා මම නොසිතුවෙමි. එසේනම් සැබැවින්ම මා තුළ රජ කළේ කිනම් ඇල්මක්ද? ලේඛන කලාවෙන් මට කිසියම් ප්‍රමාණවත් මුදලක් උපයා ගත නොහැකිද? ඒ මුදල ඉතා අවංකව හිතට එකඟව උපයන මුදලක් නොවන්නේද? මම මෙබඳු ප්‍රශ්න ගැන කිසිවකු සමඟ සාකච්ඡා ‍නොකෙළෙමි. හිතේම තද කරගෙන කාලය ගතකළෙමි. එහෙත් උසස් අධ්‍යාපනය හේතුවෙන් මා වඩාත් රුචියක් දැක්වූ විෂය වූයේ ඉංග්‍රිසිය. ඒ රුචිය හේතුවෙන් මට බොහෝ සම්භාව්‍ය පොත් කියවීම සඳහා කාලය ගතකිරීම අවශ්‍ය විය. සම්මත ගණයේ උසස් අධ්‍යාපනයක් ලැබූව ද මම අසම්මත පාඨකයකු වීමි.මම, කාල කළමනාකරණයෙන් තොරව එක දිගටම එක්කෝ පුස්තකාලයේම රැඳී පොත් කියවීමි. නැතහොත් මුදල් දි මිලදී ගන්නා පොත් කියවන්නට පටන් ගතිමි. පොත් කියවීම සඳහා මගේ නවතම මාර්ගෝපදේශකයා වූයේ ඉංග්‍රීසි කථිකාචාර්ය සිරිමාන්න මහතාය. අතට හසුවූ හැම ඉංග්‍රීසි කවියකුගේම කාව්‍ය කෘතින් මම කියවීමි. ජෝන්ඩන්, ඇන්ඩෘ මාර්වල්, ජෝන් මිල්ටන්, රොබර්ට් ෆ්රෝස්ට්, ඩී.එච්.ලෝරන්ස් යන කවීන්ගේ කෘතින් කියවීම පමණක් නොව, ඒවායේ කේන්ද්‍රිය අනුභූතීන් සියුම් ලෙස උකහාගෙන සිංහල කවි බවට ද පත් කළෙමි. අපට කවි උගන්වන අතරවාරයේ සිරිමාන්න මහතා අප ඒ කෙරෙහිද යොමු කිරීමට වග බලා ගත්තේය. ඒ අනුව මා සිංහලට සකස් කළ කාව්‍ය කෘතින් අටක් සිරිමාන්න ගුරුතුමා තම කාව්‍ය සංස්කරණය වූ ‘විචාර කවි’ තුළ අන්තර්ගත කළේය.සිය සම්පූර්ණ කාලය විශ්වවිද්‍යාලයක (විද්‍යාලංකාර ඉංග්‍රිසි අධ්‍යයන අංශයේ) කථිකාචාර්ය වරයකු වීමට පෙරාතුව ඒ.එම්.ජී.සිරිමාන්න මහතා පාසල්වල ඉංග්‍රිසි ගුරුවරයකු බවට පත්වී සිටියේය. එසේම කලක් මහරගම ගුරු අභ්‍යාස විද්‍යාලයේ ද බාහිර කථිකාචාර්ය පදවියක් දැරුවේය. එහෙත් ඔහු ස්වාධීන මිනිසකු වූ බැවින් ද බොහෝවිට හිතුවක්කාර ගති පැවතුම් ඇති කෙනෙකු වූ බැවින් ද ගම්පහ රාහුල විද්‍යාලය පවත්වාගෙන යෑමත් සමඟම කලක්ම එහි විදුහල්පතිවරයා ද වී සිටියේය. ඔහු ලන්ඩන් විශ්වවිද්‍යාලයේ ඉංග්‍රිසි ගෞරව විභාගයකට පෙනී සිට විශිෂ්ට උගතකු වූ බැවින් සරසවියක ඉංග්‍රිසි අංශයක ජ්‍යෙෂ්ඨ කථිකාචාර්යවරයකු වීම අපහසු නොවීය. පුදුමය නම් ඔහු අපට ඉංග්‍රිසි ඉගැන්වූ අතර අසම්මත ගණයේ සාහිත්‍ය කලා විචාරකයකු වශයෙන් පෙනී සිටීමයි. විශ්වවිද්‍යාලයේ ඉගැන්වූ මුල් කාලයේදීම ඔහු අතින් බිහිවූ කෘතිය නම් ‘භාවිත විචාරය'යි.මා කවියකු බවට පත්වූයේ ‘විචාර කවි’ මඟින් යයි මම සිතමි. කෙතරම් කවි ලියා තැන් තැන්වල පළ කර තිබුණ ද මාතින් තරමක් හෝ පිළිගත හැකි ගණයේ කවි මුල්වරට පළවූයේ ඒ අයුරින් යයි මම සිතමි.එහෙත් මේ වන විට මට බොහෝ කවි මිතුරෝ වූහ. ඉන් ප්‍රධාන තැන ලැබෙන්නේ මහගම සේකරයන්ටය. පාසල් අවදියේ දී දැක පුරුදුකම් තිබුණ ද මහගම සේකර සැබැවින්ම සමීප මිතුරකු බවට පත්වූයේ 1961 දී පමණය. පාසල් යන කාලයේ දී මා දැක සිටි සේකර පුංචි බොරැල්ලේ නොරිස් හෝටලයේ නතර වී සිටි කාලයේ දී ඇඳීමට පුරුදුව සිටි දිග ජාතික ඇඳුම වෙනුවට දැකගත හැකි වූයේ අත්කොට කමිසයකින්, කළු දිග කලිසමින් සැරසී සිටි බවකි. එහෙත් ඔහුගේ මුවග ලෙළදුන් හිනාව ඒ අයුරින්ම රැඳී තිබිණ.මහගමසේකර මේ වන විට තමන් උගන්වමින් සිටි හේවාවිතාරණ පාසලින් අස්වී ගුවන් විදුලියේ සංගීත අංශයේ නිබන්ධ සම්පාදක තනතුර හෙබවීය. සේකරගේ ඇසුරින් මම කලින් සිටියාටත් වඩා ගුවන් විදුලියේ වෙනත් ඉසව් කරා යොමු වීමි. ඔහු මෙහෙයවූ ‘පද්‍යාවලිය’ වැඩ සටහනට මම කවි සැපයූවෙමි. අනුවාදය කරන ලද කවි කීපයක්ම ගුවන් ගතවිය. මහගමසේකර තම කාලය වඩාත් කැප කළේ ඔහු හා අමරදේවයන් එක්වී සැලසුම් කළ ‘මධුවන්ති’ සංගීත වැඩ සටහන වෙනුවෙනි. එය අපූරු වර්ගයේ සංගීත වැඩසටහනක් බව අමුතුවෙන් කිව යුතු ද? අමරදේවයන්ගේ නිමැවුම් ලොව අග්‍රඵල අපට හමුවන්නේ ‘මධුවන්ති’ මඟිනැයි මට හැ‍‍ඟේ. ‘සේකර - අමරදේව’ සුසංයෝගය තරම් අනර්ඝ වූත් හරවත් වූත් සංගීත වැඩ සටහන් මාලාවක් එදා මෙදා තුර බිහිනොවිණ.මේ වන විට කාව්‍ය කෘතින් කීපයක්ම පළ කර තිබූ මහගමසේකර 1961 දී පමණ නව පන්නයේ කාව්‍ය සංග්‍රහයක් වූ ‘හෙට ඉරක් පායයි’ කෘතිය ලියුවේය. එය නව පන්නයේ කෘතියක් වූයේ කාරණා දෙකක් පසුබිම් වීමෙනි. පළමුව එම කාව්‍ය නිර්මාණවල අන්තර්ගතය අතිශය නූතනවාදී සංකල්පවලට නැඹුරු වී පැවතිණ. දෙවනුව ඒ සංකල්ප බහාලීමට ඔහු තෝරාගනු ලැබුවේ අසම්මත නිදහස්වාදී රටාවක් හෙවත් ආකෘතියකි.මේ කාව්‍ය සංග්‍රහය විචාරය කළ සම්මත ගණයේ කලා විචාරකයකු විසින් එය හඳුන්වා දී තිබුණේ, ‘ක්‍රෑෂ් කවි’ ලෙසිනි. සැබැවින්ම එය සේකරට කරන ලද නිගරුවක් ලෙස මට හැඟිණ. මම, ඒ කවි පොත පිළිබඳව තරමක් දීර්ඝ විමර්ශනයක් කළෙමි. එය බොහෝ දෙනකුගේ අවධානයට යොමුවී යයි මම එකල සිතුවෙමි. මේ වන විට මම නව පන්නයේ ඉංග්‍රිසි කවි බෙහෙවින් කියවා සිටියෙමි. ඩී.එම්.ලෝරන්ස් ගේ, ඊ. ඊ. කමින්ෂ්ගේ, පිලිප් ලාකින්ගේ, සිල්වියා ප්ලාත්, ටෙඩ් හියුස් ආදීන්ගේ කවිවලට 17 වන සියවසේ ජීවත්වූ ජෝන් චන් ගේ හා ඇන්ඩෲ මාවල්ගේ කවි බලපා ඇති අයුරු මම වටහාගෙන සිටියෙමි. ඒ සම්බන්ධ කෙටි සටහන් එක්තැන් කරන්නට ද මම පුරුදුවීමි. මෙය මහා හපන්කමකට වඩා මගේ අවශ්‍යතාවක් ලෙස මට හැඟිණ. ආපසු හැරී බලන මට දැනෙන්නේ මා හැම දෙයක් කර ඇත්තේ මා තුළ තෙරපෙන කිසියම් අවශ්‍යතාවකට අනුකූලව විනා සම්මත හා සාම්ප්‍රදායික අධ්‍යාපනයකට නැඹුරුවීමක් වශයෙන් නොවන බවයි.මට මේ හැම දෙයක්ම ගැන කතාබහ කිරීමට එතරම් සමීප මිතුරන් ද නොසිටි බව සැබෑවකි. ම‍ෙග් මිතුරන් බොහෝ දෙනකුට උවමනා කර තිබුණේ කෙසේ හෝ තරග විභාගවලට පෙනී සිට සමත්වී රැකියාවක් සොයාගැනීමය. ආපසු හැරී බලන මට මේ පරතරය කෙමෙන් පුළුල් වී ගිය අයුරුත් ඇතැම් විටෙක විවිධ හැලහැප්පුම් හා මතවාද උද්ගතවූ අයුරුත් සිහිපත් වේ. මෙබඳු පසුබිමෙක මට මහගම සේකරයන්ගේ ඇසුර අතිශයින් ප්‍රියමනාප විය. ඔහුගේ ඇසුරත් සමඟම මට ඔහු ඇසුරු කළ තවත් කීපදෙනකුගේ ද ඇසුර ලැබිණ. ඉන් තිදෙ‍නකු වූයේ ගුණසේන ගලප්පත්ති, සිරි ගුණසිංහ හා බෙනඩික්ට් දොඩම්පෙගම යන අයයි.ගුණසේන ගලප්පත්ති නුගේගොඩ රේමන්ඩ් පාරේ පදිංචියට පැමිණියේ පසු කාලයේය. ඔහු මුලින් සිටියේ පාගොඩ පාරේය. කලක් කෝට්ටේ ආනන්ද ශාස්ත්‍රාලයේ ද ඉගැන්නුවේය. ඒ කාලයේදී ඔහු පළමුව අත්හදාබැලීමක් වශයෙන් මහාචාර්ය සරච්චන්ද්‍රයන්ගේ ‘රත්තරන්’ නාටකය රංගගත කළේය. ආනන්ද ශාස්ත්‍රාලයේම සිසුන් හා ගුරුවරුන් මෙහෙයවා රංගගත කරන ලද ‘රත්තරන්’ නාටකය නැරඹූ එකල නාට්‍ය විචාරකයන් ලෙස ස්වකීය ඉරිදා ලංකාදීප පුවත්පතේ කර්තෘ වූ පියල් වික්‍රමසිංහ සටහන් කළේ ‘රත්තරන් ඉස්තරම්’ බවය.මේ වන විට මනමේ නාටකය නරඹා සිටි ශ්‍රී චන්ද්‍රරත්න මානවසිංහයන් ද තම වගතුග තීරුවේ සටහන් කළේ ‘මනමේ අබිරංගනයක් බවත්, එය නොබැලූ දෑස් පලක් නොමැති’ බවත්ය. මානවසිංහයන්ගේ ඒ වගතුග තීරුව මම දැනුදු ඉඳහිට අතටගෙන කියවමි. එය මගේ ශිෂ්‍ය ගණයා අතර බෙදා දෙමින් “තීරු රචනාවක මහිමය” පිළිබඳව උගන්වමි. ගුණසේන ගලප්පත්ති ගැන යමක් මතක් කරමින් සිටියෙමි. ඔහු වටහාගැනීම ඉතා අසීරු වූයේ පසුකාලයේදීය. අතිශය සියුම් සංවේදිතාවෙන් සංයුක්ත වූ ගලප්පත්ති, රත්තරන් නාටකයේ සාර්ථකත්වය අනුව තවත් බොහෝ නාටක ගණනාවක් බිහිකළේය.ඉතිහාසය තම උපාධිය සඳහා අධ්‍යයනය කළ උගතකු වූ ගලප්පත්ති, කෙමෙන් තම දැනුම මුහුකුරා යාමට ඉඩ සලසා ගත්තේ පෙරදිග හා අපරදිග නාට්‍ය කෘතින් කියවීමෙනි. ඔහුගේ දෙවැනි රංග කාර්යය වූයේ අතිශය සාර්ථකත්වයට පත් “සඳකිඳුරු’ නාටකයයි. ඉන්පසුව ඔහු ‘දෑස නිසා’ නාටකයට ගුරුකර ගත්තේ බටහිර නාටකයක් හා පෙරදිග වෘත්තාන්තයක් හා මුසු වූ සද්ධර්මරත්නාවලියේ කතා වස්තුවක් බව වතාවක් ඔහු මා සමඟ කීය. බටහිර නාටකය නම් අයර්ලන්ත නාට්‍ය රචක ජෝන් විලින්ටන් සින්ජ්ගේ The Well of Saints ය. සින්ජ් ගේ මේ නාටකයේ ආභාසයෙන් පසුව ‘ධිධාර්’ (Deedhar) නමැති හින්දි චිත්‍රපටය ද නිමැවුණු බවට මතයක් ප්‍රචලිතව පැවැත්තේය. එය සැබෑවක්දැයි සෙවීමට මම එම හින්දි චිත්‍රපටය නැරඹුවෙමි. කිසියම් සත්‍යතාවක් එහි ඇතැයි මට පසක් විය.ගලප්පත්තිගේ ‘දෑස නිසා’ නාටකයට වඩාත්ම බලපා ඇත්තේ යයි මා සිතුවේ අර්වින්ද් ගොඛලේ (Arvind Gokhale) නමැති වංග කතාකරුවාගේ ‘Sacrilege’ නමැති කතාවයි මම සිතමි. එහෙත් ගලප්පත්තිගේ කෘතියේ කිසියම් ස්වාධීන නිර්මාණ ලක්ෂණ රැසක් ඇති බව විද්‍යමාන වීය. පසු කළ ගලප්පත්තිගේ නිමැවුම ලෙස්ටර් ජේම්ස් පීරිස් අතින් සිනමා කෘතියක් බවට පත්විය. ගලප්පත්ති ඉමහත් උද්දාමයකට පත්වී කල්ගත කළේය.එතෙර ගොස් නාට්‍ය කලාව හදාරා ඒමට ශිෂ්‍යත්වයක් ලද ගුණසේන ගලප්පත්ති පෙරළා පැමිණියේ නාට්‍ය කලා විශාරදයකු ලෙසිනි. ඔහුට සම්පූර්ණ කාලය නාට්‍ය කලාව වෙනුවෙන් ගත කිරීමේ අවශ්‍යතාවක් ඇතිවී තිබිණ. වතාවක් ඒ වග ඔහු මා සමඟ පැවසුවේ ඉතා අපූරු වාග්විලාසයක් මවා ගනිමිනි.“අලුතින්ම නාට්‍ය නිර්මාණකරණය පටන්ගන්න වෙලා තියෙනවා. ඒ විතරක් නෙවේ, පෙරදිග අපරදිග මිශ්‍රණයක් සුසංයෝජකයක් තමයි දැන් අවශ්‍ය. ෂෝන්් පෝල් සාත්‍රේ, හන්තේ ඉබ්සන්ලා, ස්ටින්ස්බර්ග්ලා, පෙඩ්රිකෝ ගාර්සියා ලෝකාලා සමඟ කාලිදාසලා, ශ්‍රී හර්ෂලා මුණගස්සවන්ට වෙලා තියෙනවා. අපට මේක කරන්ට පුළුවන්. මිනිස්සු ටික දෙනෙක් හිටියම ඇති. හැබැයි, පුතා කැපවීම සියයට සීයක් තියෙන්ට ඕනෑ”ෆෙඩ්රිකෝ ගාර්සියා ලෝකා ගේ ‘යෙර්මා’ නම් වූ ස්පාඤ්ඤ නාටකය ඇසුරින් ඔහු ‘මුහුදු පුත්තු’ රංග භූමියට ගෙන ඒමත් සමඟම මෙතෙක් යටපත්ව තිබූ විවාදාපන්න තත්ත්වයක් උද්ගත විය. ගලපපත්ති තරයේ කියා සිටියේ තම එක් ප්‍රබල චේතනාවක් වන්නේ ‘සම්මත සදාචාර පටලය බිඳ දැමීම’ බවයි. එහෙත් ‘මුහුදු පුත්තු’ නැරඹූ බොහෝ දෙනකුගේ මතය වූයේ ඒය ස්ව‍ෙද්ශික විවාහ සංස්ථාවට එල්ල කරන ලද ප්‍රහාරයක් බවත් මුල් නාටකයේ තේමාව විකෘති කරන ලද බවත්ය. එහෙත් ‘මුහුදු පුත්තු’ ජනප්‍රිය රංග කාර්යයක් විය. එහි ඇතැම් ගීත නිර්මාණය කළේ අප මිත්‍ර මහගම සේකරයන්ය. පසුකල මා එංගලන්තයේ සිටියදී ලෝර්කාගේ ‘යෙර්මා’ නාට්‍ය නිෂ්පාදනයක් නැරඹූවෙමි. සැබැවින්ම ‘යෙර්මා’ තරම් ‘මුහුදු පුත්තු’ හරවත් නොවන බව මගේ නිගමනය විය.ඊළඟට මගේ සිහියට එන්නේ ‘සිළුමිණ’ පුවත්පතේ විශේෂාංග කතුවරයා ලෙස කටයුතු කළ බෙනඩික්ට් දොඩම්පෙගමයන්ය. මට ඔහු මුණගැසුණේ අහම්බෙනි. ඒ වූ කලි වතාවක් මා බ්‍රිතාන්‍ය කවුන්සලයේ පුස්තකාලයට අලුතින් පිටවී ඇති පොත් සොයන්නට ගිය ගමනක දී ය. බෙනඩික්ට් පිළිබඳව බොහෝ දේ දැන හැඳින සිටියත්, ඔහුගේ ලිපි ලේඛන කියවා තිබුණත් ඔහු හා සමඟ කතාබහ කිරීමේ විවේකී අවස්ථාවක් මට ලැබිණ.“මම අලුත් ලිස්ට්නර් සඟරාව කියවන්ට කියල ආවා” ඔහු කීය.‘ලිස්ට්නර්’ යනු බීබීසී ආයතනය මඟින් සතිපතා ප්‍රකාශයට පත් කරනු ලැබූ සඟරාවකි. පසුකාලයේ සඟරාව මගේ ද ප්‍රියතම වාර ප්‍රකාශනයක් විය. ගුවනින් ප්‍රචාරය වූ බොහෝ ලිපි ලේඛන එක්රැස් කොට කලක් සුරැකිව තබාගැනීමේ අරමුණින් බිහිවූ සඟරාවක් ලෙස එය හැඳින්විණ.මම, බෙනඩික්ට් සමඟ කතාබහට වැටුණෙමි. ඔහු සාගරයක් මෙන් කියවා දැනුම ලැබූ කෙනකු ලෙස මට හැඟිණ. ඔහු මට ඇරයුමක් ද කළේය. කුමක්ද ඒ? ‘අප සිළුමිණ’ විශේෂාංගයක් පටන් ගන්නවා ‘ලොව පෙරලූ පත්’ කියල ලිපි පෙළක් ඒකට මුකුත් ලියන්න බැරිද? මට සැණෙකින් පිළිතුරක් දීමට නොහැකි බවක් දැනිණ. එහෙත් ඔහු මගෙන් කිසියම් ප්‍රතිචාරයක් අපේක්ෂා කරන බවක් හැඟිණ.“මම ලියන්නද ටී.එස්.එලියට්ගේ The Waste Land (නිසරු බිම) ගැන?“පුළුවන් ද?” ඔහු විස්මය පළකරමින් ඇසීය.“පුළුවන්”අපි ඉන්පසුව විනාඩි ගණනක් එලියට් ගේ ඒ මහා කාව්‍යය පිළිබඳව කතාබහ කරන්නට පටන්ගතිමු. නොදැනිම කාලය ගෙවිණි.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=cr1403306</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්ඩී. එ‍ෆ්. කාරියකරවනස - ශ - ෂ න - ණ - ල - ළඅපට ‘ස’ යනු තුනක් ද ‘න’ යනු දෙකක් සහ ‘ල'යනු දෙකක් ද ඇතැයි සමහරු පවසයි.‘ස'යනු තුනක්ය කියන්නේ ස-ශ-ෂ යන අකුරු තුනට ය. ‘ස'යන්න ය කියනු හැක්කේ ‘ස'යන්නට පමණ ය. ‘ශ’ යන්නට ‘ස'යන්න යැයි කිව නො හැකිය. එසේම ‘ෂ’ යන්නට ‘ස’ යන්න යැයි කිය හැකි නොවේ.‘ස'යන්න එක අකුරකි. ‘ශ'යන්න ද තව අකුරෙකි. ‘ෂ’ වෙනත් අකුරෙකි. ඒවා හැඳින්විය යුත්තේ දන්තජ සකාරය, තාලුජ ශකාරය හා මූර්ධජ ෂකාරය යනුවෙනි. එසේම ඒවා හැඬවිය යුත්තේ ද ඒවාට නියමිත වෙන වෙනස් ස්වරවලිනි.දන්තජ ‘ස'යන්න උපදින්නේ දත් ඇසුරෙන්. තාලුජ ‘ශ'යන්න උපදින්නේ තල්ලෙනි. මූර්ධජ ‘ෂ'යන්න උපදින්නේ මුදුනෙනි. එහෙයින් ඒ ඒ අකුරට වෙන වෙනත් හඬ ඇත.මේ බව අමතක කොට ඒ අකුරු තුනම එක සේ හඬවමින් සයනු වශයෙන් හැඳින්වීම වැරැදිය.දන්තජ, තාලුජ හා මූර්ධජ යනුවෙන් වෙසෙසා කියන්නට නො දන්නහු ද අද වෙති. නවීන ඇතැමුන් තාලුජ ‘ශ'යන්න හඳුන්වන්නේ ‘ගයනු සයන්න’ කියා ය. ‘ශ'යන්න ‘ග'යන්නට ටිකක් කිට්ටු හෙයිනි. එසේම මූර්ධජ ‘ෂ'යන්න හඳුන්වන්නේ ‘පයනු සයන්න’ යනුවෙනි. ‘ෂ'කාරය ‘ප'යන්නට ටිකක් කිට්ටු හෙයිනි. තව සමහරුන් ‘ශ'යන්න හා ‘ෂ’ යන්න හඳුන්වන්නේ ‘කැපිටල්’ වශයෙනි. ඔවුනට ‘ස'යන්න ‘සිම්පල්'ය. අනෙක් දෙක ‘කැපිටල්'ය.ඔව්හු න-ණ-ල-ළ ද එසේ වර්ග කරති. ‘න’ හා ‘ල’ සිම්පල්ය. ‘ණ’ හා ‘ළ’ කැපිටල්ය.“මෙහෙවු අයටත් ශිල්ප සෑදේ!”නෙය්යාඩම්නෛයාඩම් යන දෙමළ වදනින් සිංහලයෙහි ද යෙදෙන්නට වූවකි. එදා එහි අරුත වූයේ කෙළි-කවට-සිනා ය. එහෙත් අද ඇතැමුන් නෙය්යාඩම් යනුවෙන් අදහස් කරනුයේ තරුණ තරුණියන්ගේ නො සුදුසු හැසිරීම්ය. සමහරුන් මෙවදන වහරන්නේ නෙය්යාඩගම් යනුවෙනි.සන්තෝෂම්දෙමළ වදනෙකි. සන්තෝෂ - සන්තුෂ්ටි යන ආදී වදන් යෙදුණේ සතුටට ය. යමකුට සතුටුන් දෙන දෙය ද අද සන්තෝෂම් (Tip) නම් වේ. යමකු ‍හෝටලයක බිල ගෙවා සේවකයාට තව කීයක් හරි වැඩිපුර දෙන්නේ සන්තෝෂමක් (Tip එකක්) වශයෙනි. ‘ටිප් එකක්’ හෝ ‘සන්තෝෂමක්’ හෝ නොකියා ‘පොඩි තෑග්ගක්’ හෝ ‘පොඩි පඬුරක්’ හෝ ‘පොඩි ගතමනාවක්’ හෝ යනුවෙන් කිය හැකි නො‍ෙව්ද?ඇතුළත්‘ඇතුළත්’ යන්න නිවැරැදිය. ‘ඇතුලත්’ වැරැදිය.ඇතැම් පත්තරවල ‘ඇතුළත්’ යන්න දකින්නට ලැබෙන අතර තව පුවත්පත්වල පළවන්නේ ‘ඇතුලත්’ යන වැරැදි වදනය. අධ්‍යාපනික වැඩසටහන් යැයි කියන ඒවායින් සිසුන්ගේ - ආධුනිකයන්ගේ බස දැනුම අවුල් නොකළ යුතුය.තුළ - ඇතුළතුළ හා ඇතුළ යන නිවැරැදි වදන් ද ‘තුල’ හා ‘ඇතුල’ යන වැරැදි අන්දමට ය.සුළු - සුලුකුඩා, අල්ප යන අරුත ලැබෙන්නේ ‘සුළු’ යන්නෙනි‍.‘සුලු’ යන්නෙන් ලැබෙන්නේ ‘ස්වභාවය ඇති’ යන්නෙහි අරුතය.උණුසුම“ඊයේ කාලගුණය බෙහෙවින් උණුසුම් වෙයි” යන්නක් පුවත්පතක දකින්නට ලැබිණි.මෙතැන ද සිදුවී ඇත්තේ අතීතය හා අනාගතය මාට්ටු කිරීමෙකි. “ඊයේ” අතීත කාල පදයෙකි. ‘වෙයි’ වර්තමාන කාල ආඛ්‍යාතයෙකි. මේ දෙක එකට ඈඳනු බැරිය. මේ සිරසට ඊයේ යන්න අවශ්‍ය නැත. එය බඳට යෙදිය හැකිය. එහෙත් සිරසට ඇවැසි නොවේ.එහෙත්ඉහත දැක්වෙන වැකියේ ‘එහෙත්’ යන්න සලකා බලමු. මෙහෙවු තැනෙක ‘එහෙත්’ වෙනුවට ‘නමුත්’ යන්න යොදන්නෝ ද වෙති. එය සුදුසු නැත.වැකියෙක ආරම්භයට ‘නමුත්’ යන්න යෙදීම වියත් සම්ප්‍රදාය නොවේ. බස නිසි ලෙස හසුරුවන්නට දන්නා තැනැත්තෝ වැකියක ආරම්භයට ‘නමුත්’ නො යොදති.නිලධාරියෙක්“නිලධාරියෙක් ගැන පැමිණිලි” යන්න ගිය සතියේ සිරසෙකි.මෙහි ‘නිලධාරියෙක්’ උක්ත නොවේ. එහෙයින් එ වදන අනුක්ත විය යුත්තේ ‘නිලධාරියකු’ යනුවෙනි.‘ඇහුනද’යමකුට යමක් පවසන තැනැත්තකු වැකියෙන් වැකියට පාහේ ‘ඇහුනද ඇහුනද’ යනුවෙන් අසන්නේ අසාගෙන ඉන්නාගේ කන් ඇසීම දුර්වල නිසා ද නැත්නම් පවසන්නාගේ උච්චාරණයේ දෝෂයක් ඇති නිසා ද?‘ඇත්තටම’තවෙකකු යමක් පවසන විට “ඇත්තටම - ‘ඇත්තටම’ යන්න නිතර නිතර යොදන්නේ සාමාන්‍යයෙන් ඔහු බොරු කියන තැනැත්තකු නිසා ද?ගැහැනු“ගැහැණු පිරිමි දරුවන්” යන්නක් පුංචි තිරයේ ප්‍රදර්ශනය විය.මෙහි ‘ගැහැණු’ යන්න ‘ගැහැනු’ යනුවෙන් විය යුතුය. අනෙක් වරද නම් ‘දරුවනි’ යන්නය. දරුවන්ය කියනු හැක්කේ පිරිමි ළමයින් හට පමණය. දරුවන් යන්නෙහි ස්ත්‍රීවාචී පදය ‘දැරියන්’ ය.‘ගැහැනු පිරිමි’ එක යෙදුමෙකි. අනෙක් යෙදුම ‘දරු දැරි’ යන්නය.ගැහැනු - පිරිමි දෙපක්ෂයම අමතන විට කිව යුත්තේ ‘දූ දරුවන්’ හෝ ‘දරු දැරියන්’ යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=cr1403308</link>
    <topic>පොත් පුවත්</topic>
    <author/>
    <content>පොත් පුවත්අසූ මහා ශ්‍රාවක ශ්‍රාවිකා චරිත කතා ග්‍රන්ථ රැසක් හා ධාතු විස්තරය නම් වූ ග්‍රන්ථය සම්පාදනය කළ ගයාන් චානුක විදානපතිරණ ලියූ ‘අංගුලිමාල මහ රහතන් වහන්සේ’ බෞද්ධ ග්‍රන්ථයේ නවතම මුද්‍රණය අ‍ප්‍රේල් මස 01 වැනිදා අඟහරුවාදා උදේ 10.00ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.අංගුලිමාලගේ ගිහි ජීවිතය පිළිබඳවත් පැවිදි බවට පත්වූ පසු පැවිදි ජීවිතය පිළිබඳවත් බෞද්ධ සාහිත්‍යයේ සඳහන් සිද්ධි දාමයන් රැසක් රසවත් ව ‘අංගුලිමාල මහ රහතන් වහන්සේ’ කෘතිය තුළින් ඉදිරිපත් කෙ‍රේ.කොළඹ විශ්වවිද්‍යාලයීය ශාස්ත්‍ර පීඨයේ සිංහල අධ්‍යයන අංශයේ විශේෂ උපාධිධාරිනී, චතුරිකා කුමාරි වනසිංහ විසින් කැත්ලීන් ජයවර්ධනගේ තෝරාගත් නවකතා ඇසුරෙන් රචනා කරන ලද සංස්ථාපිත විවාහයේ ගැටුම් සහ බලපෑම් කෘතිය (ගොඩගේ ප්‍රකාශනයකි) 2014 අප්‍රේල් මස 2 වැනි දා (බදාදා) ප.ව. 2.00ට කොළඹ විශ්වවිද්‍යාලයේ සිංහල අධ්‍යයන අංශයේ එම්.බී.ආරියපාල ශ්‍රවණාගාරයේ දී ජනගත කෙරෙයි.පරිවර්තනය - බර්නි දසනායකමිල - රු.480ප්‍රකාශනය - කර්තෘ ප්‍රකාශනයකි.ඊඩිත් වොට්සන් ගේ The Mothers Recompense කෘතියේ සිංහල පරිවර්තනයයි.20 වැනි සියවසෙහි මුල් භාගයේ දී ඇමෙරිකාවේ පැවැති දැඩි සාම්ප්‍රදායීය වාරණ නියෝග නිසා දුකට පත් ගැහැනියකගේ කතා පුවත මේ කෘතියෙන් දිග හැරේ. ඉංග්‍රිසි මුල් කෘතියේ බස නොනසා කළ මේ කෘතියේ නවමු අත්දැකීම් රැසක් පාඨකයාට ගෙන එයි.කර්තෘ - එෆ්.වෙත්තසිංහප්‍රකාශනය - කර්තෘ ප්‍රකාශනයකිවාර කීපයක්ම දඹදිව වන්දනාවේ යෙදී ලැබූ අත්දැකීම් ඇසුරින් ලියන ලද මේ කෘතිය බුදු බැතිය වඩවයි.දඹදිව වන්දනාවේ යෙදෙන අයකුට කදිම මඟපෙන්වීමක් වන මෙය බුදුන්වහන්සේ ඇසුරු කළ වැදගත් ස්ථාන සියල්ලම හඳුන්වා දෙයි.කර්තෘ - චන්ද්‍රා ඒකනායකමිල - රු.175ප්‍රකාශනය - කර්තෘ ප්‍රකාශනයකිඉතා සංවේදීව ජීවිත‍යත් පරිසරයේ සොඳුරු බවත් ඇසුරු කරන්නන්ගේ දුක් කම්කටොලුත් විඳගනිමින් ලියූ කාව්‍ය සංග්‍රහයකි. විවිධ මාතෘකා කීපයකින් යුත් සොඳුරු කවි නිර්මාණ ගණනාවකින් යුක්ත මේ කෘතිය නිර්මාණශීලීය.කර්තෘ - වජිරා පී. බුලුගහපිටියප්‍රකාශනය - ස්ටැම්ෆර්ඩ් ලේක් පුද්ගලික සමාගමමිල - රු. 300.00කාබන් මූල ද්‍රව්‍ය සුවිශේෂී වූ මූල ද්‍රව්‍යයකි. එහි ඇති හැකියාවන් බොහෝ ය. කාබනික සංයෝගවල විවිධ ලක්ෂණ ගොනුකර ස්වභාෂාවෙන් ලියා ඇති මෙම කෘතිය රසායන විද්‍යාව හදාරන සියලුම සිසුන්ට අත්වැලක් වනු ඇත. ගුරුවරුන්ට ද කාබනික රසායන විද්‍යාව ඉගැන්වීමේ දී තම සටහන් සාදා ගැනීම සඳහා භාවිත කර ඇති අයුරු ද මෙහි සඳහන් කර ඇත.කාබන් බහු අවයවීකරණ ක්‍රියාදාමයෙන් විශාල සංයෝග සංඛ්‍යාවක් සාදා ඇත. මේවා අපගේ එදිනෙදා ජීවිතයට කෙතරම් ප්‍රයෝජන ගන්නේ ද යන්න මෙම කෘතියෙන් විග්‍රහ කෙරේ.කර්තෘ - ලැන්ටන් සිල්වාමිල - රු. 300.00 ප්‍රකාශනය - සී/ස සදීපා ප්‍රකාශකයෝඑදිනෙදා අත්දකින්නට ලැබෙන සිදුවීම් ඉතා සුළු කලාත්මක විලාශයකින් විවරණය කරන්නට කතුවරයා තැත්කරයි. වත්මනේ ලාංකික සමාජය මුහුණදෙන ගැටලු රැසක් මෙහිදී විග්‍රහවෙයි.සීමාසහිත ඇස්. ගොඩගේ සහ සහෝදරයෝ (පුද්) සමාගම හා ශ්‍රී ලංකා ගුවන්විදුලි සංස්ථාව එක්ව සංවිධානය කරනු ලබන පොත් ප්‍රදර්ශනය, සංවාදාත්මක දෙසුම්, චිත්‍රපට ප්‍රදර්ශනය හා ජ්‍යෙෂ්ඨ ලේඛක ප්‍රණාම සම්මාන උලෙළ අප්‍රේල් 3 දා සිට 7 දා දක්වා පෙරවරු 8 සිට ප.ව. 8 දක්වා ශ්‍රී ලංකා ගුවන් විදුලි සංස්ථා පරිශ්‍රයේදී පැවැත්වේ.සංවාදාත්මක දෙසුම් 3 දා සිට 6 දා දක්වා ප.ව. 3 ආනන්ද සමරකෝන් මැදිරියේදී පැවැත්වේ. චිත්‍රපට දර්ශන දිනපතා ප.ව. 5.30 ට තිරගත වේ.ජ්‍යෙෂ්ඨ ලේඛක ප්‍රණාම සම්මාන ප්‍රදානය 7 දා ප.ව. 3‍. 00 ට - ආරාධිත දෙසුම් මහාචාර්ය පාතේගම ඤාණිස්සර හිමිපාණන් මහාචාර්ය ප්‍රණීත් අභයසුන්දර, ප්‍රවීණ ලේඛක දික්වැල්ලේ කමාල් (දෙමළ භාෂාව) යන වියත්හු පවත්වති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ay1403301</link>
    <topic>ලෝගෝ එකක් දැක්ක ගමන් හිතට වදින්න ඕනෑ</topic>
    <author>ඉනෝකා සමරවික්‍රම</author>
    <content>දර්ශන කරුණාතිලකඔහු වෘත්තීය ජීවිතය ඇරැඹියේ චිත්‍ර ශිල්පියකු ලෙසය. කලක් ඔහු මාධ්‍යවේදියකු ලෙස ද කටයුතු කළේය. ඒ කටයුතු කරන අතරේ ඔහු වෙළෙඳ ලාංඡන කිහිපයක් ද නිර්මාණය කළේය. ශ්‍රී ලංකා ජාතික විෂ තොරතුරු මධ්‍යස්ථානයේ ලාංඡනයේ නිර්මාතෘ ඔහුය. වර්තමානයේ කාටුන් ශිල්පියකු ලෙස ද නිර්මාණකරණයේ නියැළෙන ඔහු තෙල් සායම් චිත්‍රයට වැඩි අවධානය යොමු කරයි. මෙවර අප ඔබට හඳුන්වාදෙන චිත්‍ර ශිල්පියා දර්ශන කරුණාතිලකය.මම ශ්‍රී ලංකා ජාතික විෂ තොරතුරු මධ්‍යස්ථානයේ ලාංඡනය අඳින්නට පෙර ජාතික දියවැඩියා මධ්‍යස්ථානයේ ලාංඡනය ඇඳලා තිබුණා. විෂ තොරතුරු මධ්‍යස්ථානයේ ලාංඡනය අඳින්නට මට ඇරයුම් කළේ වෛද්‍ය වරුණ ගුණතිලක මහතා. කළු කොටුව ඇතුළේ කහපාටින් තමයි මේ ලාංඡනය නිර්මාණය කරලා තියෙන්නේ.එයින් අදහස් කිහිපයක් මතුකර ගන්නට පුළුවන්. එක් අදහසක් තමයි සර්පයෙක් දිව එළියට දාගන ඉන්න එක. අනෙක ශාක පත්‍රයක් ලෙස මතුකර බලන්න පුළුවන්. අනෙක මුඛ ආවරණයක් පැලඳ සිටින මුහුණක්. මේ විදිහට තමයි එය නිර්මාණය කළේ. විෂ තොරතුරු මධ්‍යස්ථානයේ මූලික අවධානය යොමු වන්නේ සර්පයන්ගෙන් සතුන්ගෙන් වන විෂ, ශාක, කෘමිනාශකවලින් වන විෂ වගේම ගෙදර දොරේ දී පරිසර‍යේදී මිනිසුන් විසින් නිෂ්පාදනය කරන දෙයින් ඇතිවන සියල්ල ආදිය මේ ලාංඡනයෙන් අර්ථ ගැන්වීමට මං උත්සාහ දැරුවා. කහපාට හා කළුපාට යොදා ගත්තේ ජාත්‍යන්තරය අනතුරුදායක බව හැඟවීමට යොදා ගන්නා වර්ණයක් නිසා. මං හිතන දෙයක් තමයි ලෝගෝ එකක් කියන්නේ දුටුව ගමන් හිතට වදින්න තියෙන්න ඕන එකක්. මං උත්සාහ දැරුවේ ඒ දේ කරන්න.”මේ විදිහට අදහස් දක්වන්නේ අද අපේ වෙළෙඳ ලකුණ විශේෂාංගයේ කතානායකයා වන දර්ශන කරුණාතිලකය.මාතර අකුරුබැවිල කනිෂ්ඨ විද්‍යාලයේත්, සපුගස්කන්ද රෝමානු කතෝලික මිශ්‍ර පාසලේත් ඉගෙනුම ලැබු දර්ශන කොළඹ ආනන්ද විද්‍යාලයට ඇතුළත් වන්නේ ශිෂ්‍යත්වය සමත් වීමෙනි. ඔහු හැදී වැඩෙන්නේ නේවාසිකාගාරයේය. ගමට යන්නට ලැබෙන්නේ පාසල් නිවාඩු සමයටය.මම තමයි අපේ පවුලේ වැඩිමලා. මට බාල නංගිල හතරයි මල්ලියි ඉන්නවා. අපි මුලින්ම හිටියේ මාකොළ ප්‍රදේශයේ. එහෙම ආවේ තාත්තගෙ රැකියාව නිසා. නමුත් තාත්තා ගමට යනකොට අපිත් දික්වැල්ලට ගියා. ඒ යනකොට මට අවුරුදු අටක් නවයක් විතර ඇති. ගමේ පාසලේ ඉගෙන ගනිද්දි තමයි මම ශිෂ්‍යත්වය සමත් වුණේ. අපි පුංචි කාලේ ගමට ගියාම මට ඕන වුණේ කොළඹ එන්න. ඒකට හේතුව තමයි ගමේදී පත්තරයක් බලන්න වුණත් හුඟක් දුර යන්න ඕන.නමුත් කොළඹදී එහෙම නැහැ. මම පාසල් යන කාලේ චිත්‍ර විෂයට දක්ෂයි. මට මතකයි ආනන්ද විද්‍යාලයේ ඉගෙන ගෙන උසස්පෙළ හදාරලා අපි අයින් වෙන කාලේ තමයි ආනන්ද විද්‍යාලයට අවුරුදු සියය පිරුණේ. ඒ වෙනුවෙන් මම විද්‍යාලයේ එතෙක් සිටි විදුහල්පතිවරුන්ගේ මුහුණු චිත්‍රයට නැඟුවා.”ඔහු පාසල් වියේදීම තමන්ටම කියා ආදායම් මාර්ගයක් සකසා ගැනීමට උනන්දු වූයේය.මම කොළඹ නේවාසිකව ඉගෙන ගත්තේ. අම්මා තාත්තා මගේ වියදම් දැරුවත් මට ඕන වුණා ගෙදරට කරදර නොකර වියදම හොයා ගන්න. මට මතක හැටියට ඒ අසුතුන අසූහතර කාලය.මම දවසක් විජය ළමා පුවත්පතේ කර්තෘ තුමා හමුවන්නට ගියා. ඒ කාලේ හිටියේ දෙල්තොට චන්ද්‍රපාල මහත්තයයි සුබසිංහ මහත්තයයි. මගෙන් ඇහුවා ඇඳපුවා ගෙනාව ද කියලා. නමුත් මා ළඟ තිබුණේ නැහැ. ඊට පස්සේ දෙල්තොට මහත්තයා කිව්වා එහෙනම් මාව අඳින්න කියලා. මම එතන හිටපු කිහිප දෙනෙක්වම චිත්‍රයට නැඟුවා. මගේ චිත්‍ර බලලා ඔවුන් කිව්වා පත්තරවලට ඇවිත් නාස්ති වෙන්න එපා ඉගෙන ගන්න ඒවට උදව් කරන්නම් කිව්වා.නමුත් මගේ හිත තිබුණේම රැකියාවක් ලබා ගන්න. මං ඔවුන්ට ඒ බව කිව්වා. ඉන් පස්සේ මාව ආනන්ද රණතුංග කියන චිත්‍ර ශිල්පියාට බාර දුන්නා. ආනන්ද රණතුංගත් අපේ පාසලේ අපට වඩා ඉහළ පන්තිවල ඉගෙන ගත් අයෙක්. ඔහු මට කතා පොත් අඳින්න පැවැරුවා.”දර්ශන වෘත්තිය චිත්‍ර ශිල්පියෙක් ලෙස ජීවිතය අරඹන්නේ එතැනිනි. එහෙත් තවත් චිත්‍ර ශිල්පීන් ඒ වන විටත් චිත්‍ර කතා පොත් ඇඳි නිසා ඔහුට නිතර නිතර අඳින්නට අවස්ථාව නොලැබිණි.එකල ඔහුට තවත් විනෝදාංශයක් තිබුණි. ඒ තමන් කැමැති පුද්ගලයන් චිත්‍රයට නඟා ඔවුන් ලවා එහි අස්සන් තබා ගැනීමය. ඒ කාලය වන විට ඔහු ලංකාවට පැමිණි ඉන්දීය ක්‍රිකට් කණ්ඩායම ද චිත්‍රයට නැඟුවේය. එවකට දිවයින පුවත්පතේ කර්තෘව සිටි එඩ්මන් රණසිංහ මහතාගේ රුව ද ඔහු ඇඳි චිත්‍ර අතර විය. ඔහු එඩ්මන් රණසිංහයන් හමුවීමට දිවයින කන්තෝරු වට ගියේය.“එඩ්මන් මහත්තයා මගෙන් විස්තර අහලා චිත්‍රය බලලා මට සල්ලි දුන්නා. නමුත් මං කිව්වා මට සල්ලි එපා කියලා. ඒ ගමන ඔහු කිව්වා “එනවා එහෙනම් මෙහෙ වැඩ කරනවා” කියලා ආරාධනයක් කළා. ඒ කාලේ විජිත යාපා මහත්මයා තමයි ද අයිලන්ඩ් පුවත්පතේ ප්‍රධාන කර්තෘ ගාමිණි වීරකෝන් මහතා තමයි නියෝජ්‍ය කර්තෘ. ඔවුන් මට බොහෝ දේ අඳින්නට දුන්නා. ඒ කාලේ නවලිය පුවත්පතේ කළ සිනමා අතිරේකයටත් මම චිත්‍ර ඇන්දා. එහි සංස්කාරක ලෙස කටයුතු කළේ ජයන්ත චන්ද්‍රසිරි.”ඔහු චිත්‍ර අඳින අතරේම අධ්‍යාපන කටයුතු ද කරගෙන ගියේය. උසස් පෙළ ඉහළින් සමත් වූ ඔහු කොළඹ විශ්ව විද්‍යාලයට ඇතුළත්ව සමාජ විද්‍යා විශේෂ උපාධියක් ලබා ගත්තේය.මේ අතර කාලයේ විදුසර විද්‍යා පුවත්පත ආරම්භ විය. දර්ශන විදුසර පුවත්පතේ චිත්‍ර ඇඳීම මෙන්ම පිටු සැකසීම ද කළේය. නිදහස් චිත්‍ර ශිල්පියකු ලෙස කටයුතු කළ ඔහු පසුව සේවයේ ස්ථිර වූයේය.දිවයින පුවත්පත හා අයිලන්ඩ් පුවත්පත අන්තර්ජාලයට එක්වීමත් සමඟම දර්ශනගේ තනතුර වෙබ් මාස්ටර් දක්වා ඉහළ ගියේය. දර්ශන ඒ සියලු කටයුතු අතරේ ලාංඡන නිර්මාණය කිරීම අතරේම අත්පත්‍රිකා සැකසීම මෙන්ම මාර්ටින් වික්‍රමසිංහ, මහාචාර්ය සුනන්ද මහේන්ද්‍ර, දෙනගම සිරිවර්ධන ආදි ප්‍රවීණ ලේඛකයන්ගේ පොත් පිටකවර සැරසුවේය. ඊට අමතරව විද්‍යාව, දේශපාලනය සම්බන්ධ කාටුන් නිර්මාණ ද කළේය.“මම දිගටම වෛද්‍යවරුන් පිළිබඳව කාටුන් චිත්‍ර ඇන්දා. ඒ වෛද්‍යවරු වැඩ වර්ජනය කරන කාලයක්. මේකට ඇතැම් වෛද්‍යවරුන්ට කේන්ති ගිහිල්ලා තිබුණා. එක් වෛද්‍යවරයෙක් මට ලියුමක් එවලා තිබුණා සමාව ගන්න කියලා. ලියුම දුටුව මම හිතා ගත්තා සමාව ගන්නෙ නැහැ රස්සාවෙන් අස්වෙලා යනවා කියලා. නමුත් කර්තෘ තුමා කිව්වා ටික දවසක් නිහඬව ඉන්න කියලා. ඒක එහෙම්මම යට ගියා.”ඔහුට ආයතනයක හිරවී රැකියාව කිරීමට ඕනැකමක් නොතිබිණි. ඒ සියලු කටයුතු අතරේ ඔහු තෙල් සායම් චිත්‍ර ඇඳීම ද කරගෙන ගියේය.“මට අවශ්‍ය හැමදේම නිදහසේ කරගෙන යන්න. මට මේ දේවල් කරන්න ගෙදරින් නිදහස ලැබුණා. බිරිය චින්තා මුණසිංහ මට උපරීම නිදහස දීලා තියෙනවා මගේ කලා කටයුතු කරගෙන යාමට. ඇය තමයි මට යෝජනා කළේ චිත්‍ර වැඩ නිදහසේ කරගෙන යන්න අවශ්‍යයි කියලා දැනෙනවා නම් රැකියාවෙන් ඉවත් වුණත් කමක් නැහැ කියලා. මං රැකියාවෙන් ඉවත්වුණා. ඇත්තටම මං නිදහසේ බොහෝම සැනසිල්ලකින් ඒ කටයුතු කරගෙන යනවා. මගේ ආර්ථිකයට ඒකෙන් හානියක් වුණෙත් නැහැ.”ඔහු දැන් පූර්ණකාලීන චිත්‍ර ශිල්පියෙකි. බාල වියේදී තාත්තා නිවෙසට පැමිණෙන හැම විටම ඔහුට සුදු කොළ විස්සක් පමණ ගෙන එයි. මොහොතක් ගතවීමට පෙර ඒ සියල්ලේම චිත්‍ර ඇඳ අවසන් වෙයි. යන අතක යන්නට දුන්නා මිස අම්මා තාත්තා ඔහුගේ ගමන්මඟ වෙනස් කළේ නැත. ඇතැම් විට ඔහු බිත්ති පුරා ද චිත්‍ර ඇන්දේය. වයසින් වැඩෙනවාත් සමඟම ඔහු තම පියාගේ පුස්තකාලයේ තිබු විවිධ විෂයන් ගැන ලියැවුණ පොතපත කියැවූයේය.“මම පාසලේදී සංගීත විෂය තෝරගන්න ගියාම එතැනදී නම් අම්මා විරුද්ධ වුණා. අම්මා කිව්වා දන්න දේ කරන්න. ඔයාට ඉදිරියට යන්න පුළුවන් කියලා. මගෙ තාත්තා නැතිවුණේ මීට අවුරුදු තුනකට විතර කලින්. අද මට හිතෙනවා මං මගෙ අම්මටයි තාත්තටයි ආඩම්බර හිතෙන විදිහට ජීවත් වුණා කියලා.පාසල් කාලේ මං බාලදක්ෂයෙක්. ඒ කාලේ මම බාලදක්ෂ බැජ් එක හැදුවා. ඇඹිලිපිටිය ජාත්‍යන්තර නායකයින් පුහුණු කිරීමේ මධ්‍යස්ථානයේ ‘කැත්රිච් ෆුඩ් ට්‍රේනින්’ වැඩසටහනේ ලාංඡනය නිර්මාණය කළා. ඒ වගේම ‘වර්ෂා’ වැසි ජලය එකතු කිරීමේ සංසදයේ ලාංඡනය නිර්මාණයත් මගේ.”ඔහු බොහෝ ලාංඡන නිර්මාණ කර ඇත්තේය. ඒ සියලු කටයුතු කරන අතරේ ඔහු සමාජ සේවා කටයුතුවල ද නිරත වෙයි.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ay1403302</link>
    <topic>සංචාරක හෝටල් කොටස් වැඩිවීමක් නෑ</topic>
    <author>තාරක වික්‍රමසේකර</author>
    <content>සතිය ආරම්භක සඳුදා (24) වෙළෙඳපොළ ගනුදෙනු 3496 ක් දක්වා පහළ ගියේ පෙර සතිය අවසාන සිකුරාදා දැක්වුණ ගනුදෙනු 4416 පහළ යාමක් පෙන්නුම් කරමිනි.දිනයේ මිලියනය ඉක්මවා කොටස් අලෙවි වූ සමාගම් අතර එක්ස්පෝ ලංකා (1010897) එෆ් එල් සී හෝල්ඩින්ග්ස් (1227685) ටෙස් ඇග්‍රෝ (ඡන්ද බලය රහිත) - 5631500 සමාගම් කැපී පෙනුණි. මිල ඉහළ ගිය සමාගම් අතර කැපී පෙනුණේ සෙලින්කෝ ඉන්ෂුවරන්ස් (109.80) සමාගමය. ලී හෙජස් කොටසක මිල රුපියල් 6.00 කින් වැඩි විය.සෙලිසින්ග් සමාගමේ කොටසක මිල රුපියල් 138.10 කින් ඉහළ ගිය ද අලෙවි වූයේ සමාගමේ කොටස් 25 ක් පමණි.මිල පහළයාම් අතරින් කැපී පෙනුණේ ඇස්කොට් හෝල්ඩින්ග්ස් (21.00) ස‍ිලෝන් ට්‍රවැකෝ (60.20) රේණුකා සිටි හොටෙල් (10.00) ෂර්ලිමාර් (38.30) ජී එස් ෆිනෑන්ස් (10.20) සමාගම්ය.පසු දින එනම් 26 වන අඟහරුවාදා ගනුදෙනු සංඛ්‍යාව දැක්වුණේ 3424 ක් ලෙසයි.දිනයේ මිලියනය ඉක්මවා කොටස් අලෙවි වූ සමාගම් අතර එක්ස්පෝ ලංකා (1609843) ජනශක්ති ඉන්ෂුවරන්ස් (1583617) සියෙරා කේබල්ස් (1358548) අමානාටකාෆුල් (1168429) පී සී එම් හෝල්ඩින්ග්ස් (1911620) සමාගම් දැක්වුණි.දිනයේ මිල ඉහළ ගිය සමාගම් ලෙස සිලෝන් ටුබැකෝ (66.00) ෂෙර්ලිමාර් (40 - 80) සමාගම් දැක්වුණු අතර මිල පහළ ගිය සමාගම් අතර කැපී පෙනුණේ ඒ අයි ඒ ඉන්ෂුවරන්ස් (19.20) සෙලින්කෝ ඉන්ෂුවරන්ස් (129. 10) සමාගම් වන අතර ගුඩ්හෝප් සමාගමේ කොටසක මිල රුපියල් 188.30 කින් අඩු වුවද අලෙවි වූයේ සමාගමේ කොටස් 16 ක් පමණකි. ඔෆීස් ඉක්යුප්මන්ට් හි කොටසක මිල රුපියල් 279.90 කින් අඩු වුවද අලෙවි වූයේ සමාගමේ එක් කොටසක් පමණි. එසේ ම ඉන්දු මැලේ සමාගමේ කොටසක මිල රුපියල් 150 කින් ඉහළ ගිය ද අලෙවි වූයේ කොටස් 47 පමණි.26 වැනිදා බදාදා කොටස් ගනුදෙනු යළි වැඩි විය. ගනුදෙනු සංඛ්‍යාව 3860 ක් දක්වා ඉහළ ගියේය.දිනයේ මිලියනය ඉක්මවා කොටස් අලෙවි වූ සමාගම් ගණන හතරකි. එම සමාගම් අතර පෑන් ඒෂියන් පවර් (2874444) පිරමල් ග්ලාස් (2564056), එස් එම් වී ලීසිං (1746046) ජේ.කේ.එච් (1128912) සමාගම් විය.සෙලින්කෝ ඉන්ෂුවරන්ස් (21.90), සිලෝන් ටුබැකෝ (14.90) ජී එස් ෆිනෑන්ස් (24.20) නෙස්ලේ (19.20) සමාගම් මිල ඉහළ ගිය අතර කැපී පෙනෙන ලෙසින් මිල ඉහළ ගියේ සෙරන්ඩිබ් ලෑන්ඩ් සමාගමේය. කොටසක් ඉහළ ගිය මිල රුපියල් 126.00 කි.මිල පහළ ගිය සමාගම් අතර ජී.එස්. ෆිනෑන්ස් (24.20) සමාගම කැපී පෙනුණි. මිල පහළ ගිය කොටස් 100 ට වඩා අලෙවි වූ සෙසු සමාගම්හි විශාල පරාසයක් දැක්වුණේ නැත.පෙර සතිය අවසානයේ සමස්ත කොටස් මිල දර්ශකය දැක්වුණේ ඒකක 5937.87 ක් ලෙසිනි. සතිය ආරම්භක සඳුදා එය ඒකක 5922.23 ක් ලෙස ද 25 වැනිදා අඟහරුවාදා ඒකක 5952.78 ක් ලෙස ද දැක්වුණි. බදාදා එය දැක්වුණේ ඒකක 5950.97 ක් ලෙසිනි. එස්. ඇන්ඩ්. පී. එස්. එල්. 20 දර්ශකය පෙර සතිය අවසන් සිකුරාදා දැක්වුණේ ඒකක 3246.02 ලෙසිනි. ආරම්භක සඳුදා එම අගය දැක්වුණේ ඒකක 3246.91 ක් ලෙසිනි. අඟහරුවාදා එම අගය ඒකක 3256.49 ලෙස ද බදාදා එම අගය දැක්වුණේ ඒකක 3261.05 ක් ලෙසිනි. පළාත් සභා මැතිවරණ හා ජිනීවා සමුළුව හේතුවෙන් වෙළෙඳ පොළ මන්දගාමී වෙතැයි අපේක්ෂා කළ ද වෙළෙඳපොළ සාමාන්‍ය ලෙසින්ම පැවතුණි. එසේ වුවත් බොහෝ සමාගම්හි අලෙවිය කොටස් 1000 ට වඩා අඩුවීම කැපී පෙනෙන ලක්ෂණයක් විය. ඉදිරියේදී වුවද මේ තත්ත්වය කැපී පෙනෙන ලෙස ඉහළ යන බවක් පෙනෙන්නට නැත. සිංහල හා දෙමළ අවුරුදු සමයේ සංචාරක හෝටල් මිල සැලකිය යුතු ලෙස ඉහළ යාම සාමාන්‍ය දෙයක් වුවද මෙකල එවැන්නක් දක්නට නොවුණි.එක්වරම සමාගම්හි මිල ඉහළ යාම හා පහළ යාම හැරෙන්නට වෙළෙඳ පොළ තුළ කැපී පෙනෙන ආකාරයෙන් ගනුදෙනු දක්නට නොවුණි. එය වෙළෙඳපොළට අායෝජකයන් ඇදී එම අඩුවීමට බලපාන්නක් බව තැරැව්කාර සමාගම් පවසා සිටී.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ay1403303</link>
    <topic>ජිලෝං කන්දේදී වල් ඊරියකගෙන්   බේරුණේ පහළට පෙරළුණු නිසයි</topic>
    <author>සටහන - අරුණි මුතුමලී</author>
    <content>පරිසර ලෝලියකු දුටු ලස්සනම තැන පිළිබඳ පැවසීමට අද එක්වන්නේ පේරාදෙණිය උද්භිද උද්‍යානයේ හිටපු අධ්‍යක්ෂ ආචාර්ය භාතිය සුමිත්‍රාරච්චි ය. ඔහු අනුරාධපුරයේ ඉපිද සිය උපන් ගමේ මෙන්ම මාතලේ පාසල් ගිය ද කොළඹ විශ්ව විද්‍යාලයට ඇතුළු වූයේ පන්නිපිටිය ධර්මපාල විද්‍යාලයේ උසස් පෙළ හැදැරු පසුය. 1976 දී පේරාදෙණිය මල් වත්තේ උද්භිද උද්‍යාන සංරක්ෂකවරයකු ලෙස කටයුතු කළ ඔහු 1983 සිට 1998 දක්වා එහි අධ්‍යක්ෂ ධූරය දැරීමට වාසනාවන්ත විය. ඉන්පසු ලෝක බැංකු පරිසර ව්‍යාපෘතියක් ඔස්සේ මෙරටට ඔහු කළ මෙහෙයට හොඳම නිදසුනක් වන්නේ මධ්‍යම පරිසර අධිකාරී ගොඩනැඟිල්ලයි. විශ්ව විද්‍යාල අධ්‍යාපනය සම්පූර්ණ කළ දා සිට ඔහුට සුපුරුදු ඉගැන්වීමේ කටයුතු අත් නොහළ ඔහු අදටත් පේරාදෙණිය විශ්ව විද්‍යාලයේ බාහිර කථිකාචාර්යවරයකු ලෙස කටයුතු කරන අතර ලේක්හවුස් ආයතනයේ උපදේශකවරයකු ද වෙයි. මේ සැම අතර ආචාර්ය භාතිය සුමිත්‍රාරච්චි මහතා රට හඳුනන්නේ 1980 සිට මේ දක්වා ශ්‍රී මහ බෝධීන් වහන්සේ සුරකින උද්භිද විද්‍යාඥයා වශයෙනි.අනුරාධපුරයේ කෙත් වතුවල ඇවිදිමින්, මහවැව්වල දියබුං ගසමින් වනරොදවල ගහකොළ සතාසීපාවා පිළිබඳ විමසිලිමත් වෙමින් ගෙවු කාලය කුඩා භාතිය සුමිත්‍රආරච්චිට ඉතා සුන්දර විය. වියළි කලාපීය අත්දැකීම් බහුල ඔහු ඉන්පසු මාතලේ හෙල් මළුවල, දියඇලිවල වෙනස අත්වින්දේය. කොළඹ ගෙන්දගම් පොළොවේ ඇති සුන්දර බවත් කටුක බවත් සැසඳීමට තරම් වයසකට පත්වූ ඔහුට ඒ පාරිසරික වෙනස්කම් අනුව ජීවීන්ගේ වෙනස්කම් සොබාදහම මවා ඇති අපූරුව පිළිබඳ සොයා බලන්නට ආශාවක් උපන්නේය.එයටම ගැළපෙන සමීක්ෂණයකට ඔහුට සහභාගි වන්නට ලැබුණේ ලෝක සංරක්ෂණ සංගමය ඔස්සේ කේම්බ්‍රිජ් විශ්ව විද්‍යාලය මෙහෙයවූ සමීක්ෂණයක් හේතුවෙනි.ආචාර්ය භාතිය සුමිත්‍රාරච්චි“වන සංරක්ෂණ දෙපාර්තමේන්තුව මඟින් තමයි ජාතික සංරක්ෂණ සමීක්ෂණය කියලා ලංකාවේ ජීවින් ඒ කියන්නේ ශාක හා සතුන් පිළිබඳ සමීක්ෂණය කළේ 1991 දී. අවුරුදු පහක් පුරා කෙරුණු මේ වැඩ සටහනට උද්භිද විද්‍යාඥයින් වගේම සත්ත්ව විද්‍යාඥයින් සම්බන්ධ වුණා.”මම කළේ වියළි කළාපයේ පැළෑටි පිළිබඳ සමීක්ෂණය. තෙත් කළාපය පිළිබඳ කළේ ආචාර්ය මැන්ඩන් ජයසූරිය මහත්මයා. අපි චන්ද්‍රිකා ඡායාරූප මඟින් ලංකාවේ හෙක්ටයාර 200 කට වැඩි වනාන්තර සියල්ල ගණනය කරලා ඒවා සමීක්ෂණයට භාජනය කළා. මේ කටයුත්තේදී තමයි ලංකාවේ සුන්දරම තැන්වලට පය තියන්න වාසනාව ලැබුණේ.”“ඇත්තෙන්ම උද්භිද විද්‍යාඥයකු වුණාම ක්ෂේත්‍රවල ඇවිදින්න ලැබීම තමයි උපරීම වාසනාව කියන්නේ. එහෙම නැතිව රසායනාගාරවලට වෙලා ශීතකාමරවල ඉඳීමෙන් ඒ සුන්දර අත්දැකීම් ලැබෙන්නේ නෑ. වාසනාවන්ත උද්භිද විද්‍යාඥයකු වන්න නම් කැලේ ඇවිදින්නම ඕනැ. ඒ ලස්සන තමන්ගේ ඇහින් දකින්නමත් ඕනැ.”එසේ මෙරට මෙන්ම පිටරටවල විවිධ සුන්දර දසුන් අපමණ දකින්නට අදත් පිංකර ඇති ඔහු මෙරට දුටු සිත් ගත් ම ස්ථානය පිළිබඳ කතාව කීමට පටන්ගත්තේය.එදා කන්ද නැග්ග හැටි“ඉතිං අපට සිදුවුණා මොනරාගල දිස්ත්‍රික්කයේ පිහිටි ‘ජී ලෝං’ කන්ද ගැනත් සමීක්ෂණය කරන්න. මොනරාගල කියන්නේ ‘මොනරකුගේ හැඩැති ගල’ කියන තේරුමින්. මේ ප්‍රදේශයේ සාමාන්‍යයෙන් සමස්තයක් ලෙස වියළි කලාපයේ තිබෙන ගස්කොළන් වගේම රබර්, මෑත අතීතයේ උක් වගාව, පොල්, කොකෝවා, වී වගා කෙරෙනවා. ඒ අතරේ මොනරාගල නගරය හරහා වැටෙන මාර්ගයක් තිබෙනවා ලංකාවේ සුන්දරම තැනකට අපව කැන්දාගෙන යන. ඒ තමයි ජීලෝං කන්දට යන මාවත.”ශ්‍රී ලංකාවේ කඳු අතරින් නැ‍ඟෙනහිර අතට පිහිටි උසම කන්ද පිළිබඳ ඔහු පැවසුවේ එසේය.“මේ කන්ද මුහුදු මට්ටමේ ඉඳන් අඩි 3000 ක් උසයි. මුලින්ම තිබිලා තියෙන්නේ රබර් වගාවක්. මේ රටේ පිරිසුදුම ඒ වගේම හොඳම ජලය තිබෙන්නේ මේ කන්ද පාමුල.”“ඉතාම ලස්සන කුරුල්ලන්, සමනලයින්, වගේම මීමින්නන්, ඉත්තෑවුන්, ගෝන්නුන්, කබල්ලෑවන් ආදි සිව්පාවුන් වගේමදැන් වඳුරන් පවා මෙහි ඉන්නවා.”“මේ කැලෑවේ පැළෑටිවල තිබෙන විශේෂත්වය තමයි මේ කන්දට මෝසම් දෙකේදී ලැබෙන යල මහ වැස්සට අනුව තෙත් හා වියළි ශාක විවිධත්වය වෙනස් වීම. යල වැහි වැටෙන ප්‍රපාතාකාර බෑවුම්වල හැදෙන පැළෑටිත්, මහ වැහි වැටෙන සාමාන්‍ය බෑවුම්වල ගහකොළවලත් වෙනස දකින්න හොඳ තියුණු නිරීක්ෂණ ශක්තිය තිබෙන කෙනකුට මෙය පාරාදීසයක් වගේ.”එසේ පැවසු ඔහු තම ඡායාරූප එකතුවේ ඇති රිදී පැහැ දිය දහරක් පෙන්වමින් මෙසේ කීවේය.“මේ කන්ද නඟින එක කොයිතරම් වෙහෙසක් වුණත් කැලෑවේ ගලන පිරිසුදු ඇළ දොළ නිසා අපේ විඩාව ඉබේම සංසි‍ඳෙනවා. මේ පීල්ලකින් එන වතුර දෝතට අරගෙන බය නැතිව බොන්න පුළුවන්. කිසිම අපිරිසුදු දෙයක් මිශ්‍ර වෙන්නේ නෑනේ. ඒ නිසා අපට කවදාවත් මේ කන්ද නඟින්න වතුර බෝතල් ඕන වෙන්නේ නෑ. මෙසේ සුන්දර දසුන් මැවෙන අයුරින් සියැසින් දුටු දේ පිළිබඳ පවසන අතර ආචාර්ය භාතිය එකවරම ගල් ගැසුණාක් මෙන් විය.“අපි ඉතිං ඔහොම බල බලා ගියා. නිරිත බෑවුමට මීටර 15 ක් 20 ක් උසට වැවෙන ගස් තිබෙනවා. ඒවා ලංකාවටම විශේෂයි. මොකද මේ සදාහරිත ශාක ආයෙ තිබෙන්නෙ සිංහරාජ වැනි වැසි වනාන්තරවල විතරයි. ඒ ගැන සමීක්ෂණ වාර්තා හදමින් අපි තවත් කැලේ ඇතුළට ඇවිදගෙන ගියා.”“ඒ අතර ගල් ගුහා තිබෙනවා. අපි ඒ කාලේ ඒ ගල් ගුහා ගාවට වෙලා අපි ගෙනිච්ච බනිස් ගෙඩියක් වගේ සුළු දෙයක් කන්න පුරුදු වෙලා හිටියා. ඒවායේ දිවියෝ ලඟිනවා ඇති කියලා තමයි අපිට සැක තිබුණේ. ඒ ගැනත් හිතමින් අපි යද්දි එකපාරටම කැලේ කොළ පොඩිවෙන ශබ්දයක් ඇහුණා. එතන ඉස්සරහට තිබුණේ ලොකු බෑවුමක්. අපිට යන එන මඟක් හිතා ගන්නත් කලින් ඒ ශබ්දය ළඟම ඇහෙන්න ගත්තා.”ලොකු වල් ඌරු තඩියෙක් අපිව පන්නගෙන එනවා! අපට කරගන්න දෙයක් නෑ. අහුවුණොත් ඉවරයි. බෑවුම නොබලා අපි දිව්වා. අන්තිමට අපිව වැටිලා බෑවුමේ රෝල් වෙලා ගියා. ඒත් එහෙම පෙරළුණු හින්දා තමයි අපේ ජීවිත ඒ අනතුරෙන් බේරුණේ.”එසේ කියු ඔහුගේ බියපත් මුහුණ සැණෙකින් වෙනස් වී ගියේ දරු සුරතල් දකින පියකුගේ හැඟීම ගනිමිනි.“අපි ඉතිං නැගිටලා මඩ, වැලි පිහිදගෙන ආයෙත් හොරෙන් ගිහින් බැලුවා. ඒ වල් ඊරියක්! බලද්දි ඒ තණකොළ ගාලක් වගේ තැනක කූඩුවක් වගේ හදාගෙන ඒ ඊරි පැටව් රකිනවා. අපෙන් අනතුරක් පැටවුන්ට වෙයි කියලයි අපිව පන්නලා තිබෙන්නේ.”කැලේ කොළේ දේ කෙතරම් රමණීයදැයි ඔහු පැවසුවේ තවත් ඡායාරූපයක් දක්වමිනි.“ඒ වල් ඌරු පැටවුන්ගේ හුරතල් දිහා හොරෙන් බලලා යද්දි තමයි අපට මේ මීමින්නා පැටියව හම්බුණේ.කැලේදී හමුවූ මීමින්න පැටියා“ඒ දේවල් බලාගෙන, විඳගෙන, කන්ද උඩටම ගියාම හොඳට ශුද්ධ පවිත්‍ර කළ මිනින්දෝරු සීමා ස්ථානයක් හමුවුණා. එතැන තමයි සුන්දරම දර්ශන පෙනෙන ස්ථානය.”“දූවිල්ල හරි වලාකුළු නොතිබුණොත් එහෙම නැත්නම් හොඳ වැස්සක් වැහැලා පෑයුවාම හොඳට අහස පැහැදිලි වෙනවා. එතකොට තමයි මේ රටේ ලස්සනටම ඉර පායන නැගෙනහිර වෙරළ ජීලෝං කන්දට පෙනෙන්නේ. හිමිදිරි උදේට ඉර පායාගෙන එද්දි රෝස තැඹිලි පාටකින් අහස සැරසෙනවා.කුරුලු නාද ඇහෙන්නේ හරියට ඒ දවස පිළිගන්න ගයන ගීතයක් වගේ. ඊට පස්සේ ටිකකින් කහපාට වෙලා ඉරු නැඟුණාම සාමාන්‍ය ආලෝකයට එනවා. ඉර බහින හැන්දෑවටත් ජීලෝං කන්දේ ඉඳන් බලන්න ලස්සනයි. දම්පාටට අහස සැරසෙන්නේ රාත්‍රිය පිළිගන්න වගේ. පාළු ගොම්මනට රැහි හඬ ගේන්නේ අමුතුම චමත්කාරයක්.”“හැබැයි ඉතිං මේ දේවල් දකින්න යද්දි ඕනෑම කෙනකුට නිකං මුළු ඇඟම කූඹි කනවා වගේ දැනෙනවා. මොකද කකුලෙන් නඟින කූඩැල්ලන් මතුවෙන්නේ ඉස් මුදුණෙන්. ඒ තරමට කූඩලු ප්‍රහාරවලට අපි මුහුණ දුන්නා.”ආචාර්ය භාතිය සිය අතීත ගමනක සුන්දර මතකයත් එසේ සිනාසී පවසන අතර යමක් විමසන්නට ද අමතක කළේ නැත.“දැන් මෙතැන පාරිසරික සංචාරක මධ්‍යස්ථානයක් වෙලා. ජීලෝං කියන බ්‍රිතාන්‍ය ජාතිකයාගේ නමින් නම් කළ කන්දේ සුන්දරත්වය බලන්න දැන් බ්‍රිතාන්‍යයත් වගේම දෙස් විදෙස් සංචාරකයන් යහමින් එනවා. ඒ මාර්ගය තවමත් වාහන ගමන් කරන්න තරමක දුෂ්කර තත්ත්වයක තිබුණාට අවශ්‍යනම් වාහනේම යන්නත් පුළුවන්. එතැන තේ වත්තේ බංගලාව ළඟ සිටන් බොහොම අයස්කාන්ත දර්ශන බලාගෙන වරු ගණන් ගත කරන්න පුළුවන්.සුද්දාගේ කාලේ වතු සුපිරින්ටෙන්ඩන්ලා මොනතරම් සැප පහසුවට, මේ රටේ ලස්සනම තැන්වල රසය විඳගෙන ඉන්න ඇද්ද කියලා අපට හිතාගන්න පුළුවන්. ඒ දේවල් ඒ විදිහටම දකින්න අපිටත් යම් වාසනාවක් තිබුණා. ඒත් සංචාරකයන් වැඩි වන්නට වන්නට මේ වගේ පිරිසුදු නිර්මල ස්ථාන අපවිත්‍ර වෙන්න තිබෙන ඉඩකඩ වැඩියි. දිගටම එහෙම වුණොත් අපි දුටු ඒ ලස්සන අනාගතයට ඉතුරු වෙයි ද?සටහන - අරුණි මුතුමලීaruni@silumina.lkඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ay1403304</link>
    <topic>බොරළු වැහි</topic>
    <author/>
    <content>කළ සරදමට කිපුණු අහස,  බොරළුවලින්  දමා ගස යි, පොළොවට  චමෝදි සත්සරා තිලකරත්න,නිට්ටඹුවවිසුල අහස යට හරිත දෙරණ මත එකට හුස්ම ගන්නා ලෙයින් මසින් සැදුන මනු සතුන්, එකා පරයා එකා නැගෙන කළ, මන්ද නොසිතන්නේ මරණය නියත බව වටහාගත යුතු ය මැනවින්, රල ගෙඩි බි‍ඳෙන සයුරක රළක්මැයි මේ ජීවිතයධාරිකා සුහර්ෂි මිනුවන්ගොඩකිසිදාක මා අතින් නොලියවුණු එක්තරා කවියක දැවටී නුඹ ඔච්චම් කරන අපූරුව ‍කිසිවක් සිදු නොවූ ලෙස... පියගැටපෙළ පාමුල වැතිර හඬා වැලපෙන ගිලිහුණු මලක් නුඹේ පයට පෑගී යන සඳ ඒ මා බව නුඹ නොහැඳිනු අරුමය... අඩ සඳත් නැගවිත් පුරා රැය ළඟින් හිඳ සිසිලසක් වූ කළ හිරුමවිත් උණුහුමක් ගෙන නුඹ දවා අළු කළ මගේ ලෝකය... අසන්නට ඉතිරි නැත කිසිත් දැන් පලා යන්නට නොහැක අතහැර නුඹම වී මගෙ කවියෙ පද පෙළ මියෙනතුරු ලියැවේවි හෙමිහිට...  චතූ හේරත්සතුට බෝ කරන්න තරහව වඳ කරන්න ආත්මාර්ථය පසෙක ලන්න පරාර්ථයේම යෙදෙන්න පරාජයෙන් නොසැලෙන්න නැවත උත්සාහ කරන්න නිරතුරුව කැප වන්න ජයග්‍රහණය වෙත පිය මනින්න ඔබේ සිහිනය ඉටු වේවි දිනක ලෝකයා ඔබට සුබ පතයි ලෝකයම දිනන දවස එයයි නිකදළුපොත  කුමුදිකා ඩී. සපුතන්ත්‍රීපාළු වූ මගේ සිත නුවන් දුටු ඔබේ වත සොරා ගෙන ගොසින් ඇත...  හොරණ තිළිණි විජේමාන්නසඳක් නොවී ඔබ මට පොඩි තරුවක් වෙන්න සැමදාමත් මගෙ දෑසට පෙනි පෙනී ඉන්න මාරුතයක් නොවී සුමුදු සුළඟක් වෙන්න මා අසලම ගැවසී මට සිසිලස දෙන්නගලක් නොවී ඔබ මට වැලි කැටයක් වෙන්න බරක් නොවී ගෙන යන්නට මට හැකිවෙන්න ලොවේ තිබෙන ලස්සන පිවිතුරු මල වෙන්න සුවඳ විඳින්නට ළඟ හිඳ මට හැකි වෙන්නගසක් නොවී ලා තණපත් දල්ලක් වෙන්න සුසිනිඳු මුදු මොළකැටි බව මට පෙන්වන්න ගඟක් නොවී පොඩි දිය බිඳුවක් වී ඉන්න පවස නිවන මගෙ දිය බිඳ ඔබයි සිතන්නඉරක් නොවී පහනක් වී ඔබ දැල්වෙන්න මගෙ පෙරමඟ ඒ එළියෙන් එළිය කරන්න හිරු සඳු නැති කළුවර තුළ මා සනසන්න මගෙ දිවියේ අත්වැල වී සැමදා ඉන්න  පියසෝම රුද්‍රිගු අවිස්සාවේල්ලඑක දෙක තුන ගෙවී යන මැදියම සහ අලුයම ගෙවී ගිය තිස් සතර වෙනි වසර මේ අහිමි කළ අහිමි වූ බොහෝ දෑ දිගු ය මේ සසර මෙන් දෛවය සමඟ මතකය අලුත් වෙයි මහද තුළ නිරතුරු කුඩා ළදැරියක වී මා දුටු බිහිසුණුම මතකය තවම හදවත බුරයි පියාණෙනි මවුනි නුඹ මට කියා දුන් මිනිස්කම එදා විලසම අද ද නොපැකිලිව ඇති නමුදු පියාණන් මෙන්ම ඔබ අපව තනිකර දමා නොයන ගමනක් ගොසින් ගෙවිණි බොහෝ කල් ඔබේ පොඩි දූ තවම නොනිදා පහන් කරන යළි යළිත් ඔබ දෙපළ දකිනු පෙරුමන් පුරන‍ නොපෙනෙනා ලොවක සිට නෙතු අයා බලා ඉම්කුරුණෑගල එච්. එම්. සුරේකා තෝර කුඹුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ay1403305</link>
    <topic>අපි දෙන්න සමාන නැහැ කියලා චේ ගු වේරාට මං කිව්වා</topic>
    <author>සුනිල් මිහිඳුකුල</author>
    <content> ආචාර්ය ඒ. ටී. ආරියරත්නඔබේ සම්පූර්ණ නම?අහංගමගේ ටියුඩර් ආරියරත්න.උපන්නෙ?1931 නොවැම්බර් 05.ගම?ගාල්ල උණවටුන. අපේ ගෙදරට කිව්වේ පන්සල පහළ ගෙදර’ කියලා.පියා කවුද?අහංගමගේ තුම්මාහේවගේ හෙන්දිරික් ජිනදාස. වෘත්තියෙන් කොන්ත්‍රාත් වැඩ කළේ. තාත්තාගේ සහෝදරයෙක් (බාප්පොච්චි) තමයි ඒ. ටී. සී. ජිනදාස. මුල් කාලීන සිංහල නවකතාකරුවෙක්. ‘මධුර ජීවිතය හෙවත් නැලී සහ කමලා’ නවකතාව ලිව්වේ ඔහු.එතකොට මව?ගජධීර ආරච්චිගේ රොස්ලිනා හාමි.ඔබ කොයි ඉස්කෝලෙට ද ගියේ?ඉස්කෝල තුන හතරකට ගියා. මුලින්ම උණවටුන බෞද්ධ මිශ්‍ර පාඨශාලාව. එතකොට යුද්දෙ ආවා. ඒ නිසා මම ඊළඟට බළංගොඩ මැද්දෙකන්ද බෞද්ධ මිශ්‍ර පාසලට ගියා. යුද්දෙ ඉවර වුණාට පස්සේ ආයෙත් ගාල්ලට ඇවිත් උණවටුන බොනටිස්ටාවට ගියා. මාර්ටින් වික්‍රමසිංහ, මහාචාර්ය සෙනරත් පරණවිතාන වැනි උගතුන් ඉගෙන ගත්තෙත් බොනවිස්ටාවෙනේ. අන්තිමෙට ගාල්ලේ මහින්ද විද්‍යාලයට ගියා.ඔබ විශ්ව විද්‍යාලයටත් ගිහින් තියෙනවා?ඔව්. මම විද්‍යෝදය (දැන් ශ්‍රී ජයවර්ධනපුර) විශ්ව විද්‍යාලයෙන් උපාධිය ලබා ගත්තා.මං හිතන්නේ ඔබ මුලින්ම කළේ ගුරු වෘත්තිය?ටික දවසක් මං බොනවිස්ටාවේම ඉගැන්වූවා. ඊට පස්සෙ තමයි කොළඹ නාලන්දා විද්‍යාලයට ආවේ. ‘සර්වෝදය’ පටන්ගත්තෙ එතැන.‘සර්වෝදය’ පටන් ගැනීමේ පසුබිම මොකද්ද?අපේ ගමේ පොහොසත් පවුල් තුනක් හිටියා. ඒ හැරුණුකොට මුදලාලිලා දෙතුන් දෙනකුත් හිටියා. ඊළඟට මැද පන්තික පවුල් 12 ක් විතර හිටියා. ඔවුන්ට තමයි පුළුවන් වුණේ ගාල්ලේ මහින්දෙ වගෙ ඉස්කොලෙකට ගිහින් ඉංග්‍රිසි ඉගෙන ගන්න. ගමේ හිටපු අනෙක් පවුල් හාර පන්සීයට ඒ වරප්‍රසාදය තිබුණේ නැහැ. ඉතිං මම කල්පනා කළා ඒ දුප්පත් මිනිස්සුන්ට සම්පත් ලබා දෙන්නෙ කොහොම ද කියලා. සම්පත් කියන එකෙන් මං අදහස් කළේ අධ්‍යාපනය, සෞඛ්‍ය, නිවාස වගෙ දේවල්. මේ වැඩවලට මූල ධනයක් ඕනැ. මං බැලුවා ඒකට මොනව ද විකල්පයක් වශයෙන් යොදාගන්න පුළුවන් කියලා. මට තේරුණා ශ්‍රමය තමයි වටින්නේ කියලා. ඔය විදියට හිතලා තමයි ‘සර්වෝදය’ බිහි කළේ. මුලින්ම පටන්ගත්තේ කොහු කාර්මිකයන්ගේ සමූපකාර සමිතියක්. ඒ කොහු කර්මාන්තයේ යෙදුණු අයගේ යහපත වෙනුවෙන්. ඊට පස්සෙ කනතොලුව ශ්‍රමදාන කඳවුරෙන් සර්වෝදය පටන්ගත්තා. මුල් ශ්‍රමදාන වැඩවලට ජනකාන්ත නළු ගාමිණි ෆොන්සේකා වැනි ප්‍රබලයන් ද එක්වුණා.‘සර්වෝදය’ කියන වචනයේ තේරුම මොකද්ද?සර්ව + උදයම් කියන සංස්කෘතික වචන දෙකෙන් තමයි සර්වෝදය කියන වචනය හැදෙන්නේ. ‘සර්ව’ යනු සියල්ලෝම - සියලු දෙනා යන්නයි ‘උදයම්’ කියන්නේ උදා කිරීම. මං මේ වචනය ගත්තේ ඉන්දියාවෙන්. අපි මුලදි පාවිච්චි කළේ ‘ශ්‍රමදාන ව්‍යාපාරය’ කියන එක.විනෝබා භාවේ ගේ භුදාන් ව්‍යාපාරයත් එක්ක මේක සම්බන්ධයි නේද?ඔව්. විනෝඛා භාවේ තුමා මට තුන් වතාවක් විතර මුණගැහිලා තිබෙනවා. එතුමා ගාන්ධිගේ ප්‍රධාන ගෝලයා. එතුමාගේ ආධ්‍යාත්මික නායකයා ගාන්ධි. දේශපාලන නායකයා නේරු. විනෝබා භාවේ තුමා වේදයේ කෙළවරටම ගිය කෙනෙක්. දාර්ශනිකයෙක්. එතුමා මගෙන් ඇහුවා අතේ ධම්ම පදය පොත තියෙනව ද කියලා. මම නැහැ කිව්වා. ඊට පස්සේ එතුමා කිව්වා තමා නියම බෞද්ධයෙක් නම් ධම්ම පදය නිතරම අතේ තියෙන්න ඕනැ. ඔබේ රටේ තියෙන ඔක්කොම ප්‍රශ්නවලට උත්තර එහි තිබෙනවා කියලා. වෙන මාර්ග හොයන්න එපා කියලා.ඔබ නාලන්දා විද්‍යාලයේ උගන්වන කාලයේ මරදානේ චොප්පේ ඔබව මරන්න ප්ලෑන් කළයි කියලා අපි අහලා තියෙනවා?ඔව්. ඒක හුඟ දෙනෙක් දන්න කතාවක්. ඒ කාලේ නාලන්දා විද්‍යාලය දෙකට බෙදිලා හිටියා. එක්තරා ගුරුවරුන් පිරිසක් එතැන බිස්නස් කළා. ඉතිං ඒ අයට අපිව ඇල්ලුවෙ නැහැ. අපි ඔවුන්ට බාධාවක් වෙද්දි එක් ගුරුවරයෙක් චොප්පෙට කොන්ත්‍රාත්තුවක් දුන්නා මාව මරන්න. ඔවුන් චොප්පෙට මං ගැන සම්පූර්ණයෙන්ම වැරැදි හැඟීමක් දීලයි තිබුණේ.ඔබට කොහෙන්ද ඒ නිර්භීතකම ආවේ?ඒ කාලේ මට බයක් කියලා දෙයක් දැනුණේ නැහැ.‘සර්වෝදය’ එන්. ජී. ඕ. එකක් නේද?මං එන්. ජී. ඕ. කාරයෙක් කියලා කියනවා; සී. අයි. ඒ. කාරයෙක් කියලා කියනවා. ඇමෙරිකාවෙන් මං ශත පහක් ගත්තෙ නැති කාලෙත් ඔය වගේ චෝදනා එල්ල වුණා. කරපු අහවල් දේකට ද කියලා නැහැ. ඇත්තටම මං තරම් හොඳ කරලා බැණුම් අහපු කෙනෙක් තවත් නැහැ.‘සර්වෝදය’ ඔබේ පවුලේ බූදලයක් ද?අපේ පවුලේ කවුරුත් සර්වෝදයේ වැඩ කරනවා. පඩියකට නෙමෙයි. ස්වෙච්ඡාවෙන්. පෞද්ගලිකව මට කියලා බිම් අඟලක් නැහැ. සියලු දේ පරිත්‍යාග කරලයි තියෙන්නේ.එක්තරා කාලයකදී ‘සර්වෝදය’ නිසා ඔබත් ෆිලික්ස් ඩයස් බණ්ඩාරනායක ඇමැතිවරයත් අතර කිසියම් ගැටුමක් ඇතිවුණා අපිට මතකයි.ඔව්. ෆිලික්ස් ඉගැන්වුම් බහකට නොමඟ ගියා. ඔහු මාව කැඳවලා කිව්වා අපි ඒ වන විට දොම්පේ පවත්වාගෙන ගිය ශ්‍රමදාන වැඩ වහාම නවත්වන්න කියලා. මං කිව්වා ඔබේ අණ මං පිළිපදින්න සූදානම් නැහැ මම සර්වෝදය තව තව ගම්වලට ගෙනියනවා කියලා.ෆිලික්ස් බොහෝම උඩඟු මනුස්සයෙක් කියලා අපි අහලා තියෙනවා.ඔබ බලලා තියෙනව ද ඔහුගේ චරිතය ඇතුළත් ‘සාගරයක් මැද’ චිත්‍රපටය?ඔව්. මම බලලා තියෙනවා. ෆිලික්ස් නරක කෙනෙක් නෙමෙයි. අපේ සිංහල බෞද්ධ සංස්කෘතියට අනුව ඕනෑම මිනිහෙක් කරන නරක ඔහුගේ මරණයත් එක්කම නැතිවෙලා ගිහින් හොඳ විතරක් ඉතුරු වෙනවනේ. ෆිලික්ස්ගෙත් හොඳ තිබුණා. පස්සෙ කාලෙක අහම්බෙන් එක්තරා තැනක ඔහු මට මුණගැහුණා. ඔහු කනගාටු වුණා මා සම්බන්ධයෙන් ඇතිවෙච්ච ඉහත සිද්ධිය ගැන.හැබැයි ආර්. ප්‍රේමදාස නම් ඔබට පන්න පන්න පහර දුන්නා.මම ප්‍රේමදාස හඳුනන්නේ සාමාන්‍ය මන්ත්‍රීවරයකුව ඉන්න කාලේ පටන්. ඔහු දේශපාලනය අතහැරලා ‘සර්වෝදය'ට බැ‍ඳෙන්නත් අදහස් කරගෙන හිටපු කෙනෙක්. ප්‍රේමදාස කිව්වා තමන් එක්ක ඇවිත් වැඩ කරන්න කියලා. මං ගියේ නැහැ. මොකද මං නිදහස් පුද්ගලයෙක්. හුඟක් දේශපාලනඥයන්ගේ හිතේ බයක් ඇති කරලා තිබුණා මං දේශපාලනයට එයි කියලා. ඒ බයම තමයි ප්‍රේමදාසටත් තිබුණේ. ඒකයි ඔහු මට ගැහුවේ. මට කරන්න පුළුවන් අරියාදු ඔක්කොම එයා කළා. මං අදටත් ආදායමක් නැතුව ඉන්කම්ටැක්ස් ගෙවනවා. හැබැයි මං එකක් කියනවා, ඔහු තරම් පොදු ජනයාට වැඩ කළේ නැහැ වෙන කිසිම නායකයෙක්. ප්‍රේමදාස ගම්උදා සංකල්පය ගත්තෙ මගෙන්. ඒ විතරක් නෙමෙයි ජේ. ආර්. ධර්මිෂ්ඨ සංකල්පෙත් ගත්තේ සර්වෝදයෙන්.ප්‍රේමදාස යුගයේ නොම්මර තහඩු නැති වාහන ඔබේ පස්සෙන් ආවා.හමුදාවේ මේජර් කෙනෙක් මගේ ළඟටම ආවා වෙඩි තියන්න. ඔහු කොකා ගස්සන්න යද්දි මට හිනා ගියා. ඒකෙන් ඔහු මානසිකව වැටුණා. ඔහුගේ අත වෙවුලන්න පටන්ගත්තා. ඊට පස්සේ ඔහු කිව්වා මං මේ පව කරන්නේ කොහොම ද කියලා. මගේ භාර්යාව අද ජීවතුන් අතර ඉන්නේ සර් නිසා. එයාගේ හාට් ඔපරේෂන් එකට සල්ලි දුන්නේ සර් කියලා; ඔහු කියාගෙන ගියා. මං කියන්නේ නැහැ මේවා ප්‍රේමදාස කෙරෙව්වයි කියලා. ඒත් එයා වටෙත් එක්තරා පිරිසක් හිටියනේ.ප්‍රේමදාස මැරුණු වෙලාවේ මුළු රටම කිරිබත් කෑවා. රතිඤ්ඤා පත්තු කළා?අපි විතරයි මොරටුවේ පත්තු නොකළේ. එයා අපිටයි කරදර කළේ. මං කළේ බුදු ගෙට ගිහින් පහනක් පත්තු කරලා ඔහුට පින් පමුණුවපු එකයි. මිනිස්සු රතිඤ්ඤා පත්තු කළෙත් ප්‍රේමදාස යුගයේ හුඟ දෙනකුගේ ප්‍රජාතාන්ත්‍රික අයිතීන් නැතිවුණා. වැරැදි කළා වේලාව ආවා, රතිඤ්ඤා පත්තු කළා.ජේ. වී. පී. එකත් එක්ක ඔබේ සම්බන්ධයක් තිබුණ ද?කාලයක ඉඳන් මං රෝහණ විජේවීරව දැනගෙන හිටියා. ඔහු මගේ දේශනයක් හැංගිලා අහන් ඉඳලා තියෙනවා. දවසක් ඔහු ආවා මාව හම්බුවෙන්න. හිංසාවෙන් අයින් කරලා ඔහු සර්වෝදයට ගන්න මං උත්සාහ කළා. එහෙත් ඔහු කැමැති වුණේ නැහැ. හැබැයි ඔහු දැන සිටියා අපිත් දුප්පතුන්ගේ විමුක්තියටයි වැඩ කරන්නේ කියලා.විජේවීර නෙමෙයි චේ ගුවේරාත් මට මුණගැහිලා තියෙනවා. ඒ බෙල්ජියමේ ‘ලිව්ජ්’ විශ්ව විද්‍යාලයේ. අපි දෙදෙනාගේ කටයුතුවල අරමුණ එක සමාන වුණත් ඔබ ලෝකයේ සිටින දරුණුම හිංසාවාදී ගරිල්ලා නායකයා, මා මදුරුවෙක්වත් තළන්නෙ නැති අවිහිංසාවාදී පුද්ගලයෙක්, ඉතිං අපි දෙදෙනා සමාන වන්නේ කොහොමදැයි මා චේගෙන් ඇහුවා. තමා හිංසාවාදියෙක් නොවන බව එවිට තර්කානුකූලව පෙන්වා දුන්නා.‘රාවය’ පත්තරේ ප්‍රකාශකයා ඔබ. ඇයි ඔබ ‘රාවය'ත් එක්ක තිබ්බ සම්බන්ධය නතර කළේ?වික්ටර් අයිවන්ගේ ඉල්ලීමටයි ‘රාවය’ පටන්ගත්තේ. ඔහු මට ලියුමක් එවලා තිබුණා, සර්වෝදයට සම්බන්ධ වෙන්න ඕනැ කියලා. ‘රාවය’ අපි නැවැත්තුවේ මිලියන 3 ක ණයක් තිබුණු නිසා. පත්තර විකිණෙනවා නමුත් අපිට සල්ලි එන්නේ නැහැ. මේ ළඟදී වික්ටර් අයිවන් අපි ගැන බොරු වගයක් ලියලා තිබුණා. මගේ ‘භව තණ්හා’ ස්ව චරිතාපදානයේ 3 වැනි කොටසින් මං ඊට පිළිතුරු දෙනවා. ඒකට අයිවන් මට එවපු ලියුමත් ඇතුළත් කරනවා.වික්ටර් අයිවන් මොන ව‍ෙග කෙනෙක් ද?හොඳ ලේඛකයෙක්, හොඳ ව්‍යවසායකයෙක්.ඔබ පක්ෂ දේශපාලනය පිළිගන්නේ නැහැ.පක්ෂ හා බලකාමී දේශපාලනය වැරැදියි කියන මතයෙයි මං ඉන්නේ. ඒ මඟ ගියා නම් මට මේ රටේ ඉහළම තැනකට යන්න තිබුණා.ඔබ ජනාධිපතිතුමාගේ සමීපතම මිතුරෙක්?මිතුරෙක් විතරක් නෙමෙයි මගේ ගෝලයෙක්. මං එතුමට උගන්වලා තිබෙනවා. එතුමගේ ඓතිහාසික පා ගමන වෙලාවේ ටිරෝන් ප්‍රනාන්දුගේ මැදිහත් වීමෙන් මොරටුවේදී ගමනට බාධා කළා. මට මේක දැනගන්න ලැබුණා. මම තමයි ගිහින් පිළිගත්තේ. ඒ වෙලාවේ මං කිව්වා මිනිසුන් ලක්ෂයක් එකතු කරගෙන යූ. එන්. පී. ආණ්ඩුව පෙරළන්න පාරට බහිනවා කියලා. ඒකපත්තරවල ගියා. මං එකක් කියන්නම් මේ ආණ්ඩුව පවතින්නේ මහින්ද රාජපක්ෂ ජනාධිපතිතුමා නිසා. එතුමා ෆීල්ඩ් එකෙන් අයින් වුණොත් එදාට මේ ආණ්ඩුව වැටෙනවා.ඔබ සායි බාබා බැතිමතෙක් ද?(ආරියරත්න මහතා හා සායි බාබා පෙනී සිටින ඡායාරූපයක් බිත්තියේ එල්ලා ඇත)මගේ ඇදහීමක් නැහැ. මං අදහන්නේ බුදුන් වහන්සේ පමණයි. ආර්ය අෂ්ටාංගික මාර්ගය මගේ දහමයි. ඒ නිසා තෙරුවන් සරණ ගිය මට වෙනත් සරණක් අවශ්‍ය නැහැ. සායි බාබා මට හම්බුවෙලා තියෙනවා. 1982 දී විතර. මට ටිකට් දෙකක් එව්වා එන්න කියලා. ඒ දේශනයකට. මං ගියා. පහළොස් දාහක් විතර හිටියා. මට කතා කරන්න කිව්වේ බුදුදහම ගැන. මං පැයක දේශනයක් කළා.සායි බාබා බොරුකාරයෙක් කියලා සමහරු කියනවා?නැහැ. බොරුකාරයෙක් නෙමෙයි. එතුමා මනුෂ්‍ය වේෂයෙන් හිටපු දේව පුත්‍රයෙක්. අපේ රටේ හිටපු ස්වාමි ප්‍රේමානන්දත් ඒ වගේනේ.ඔබේ පෞද්ගලික තොරතුරු ටිකකුත් කතා කරමු ද?ඔව්. ඕනැ දෙයක් තියේ නං අහන්න.ඔබේ බිරිය?ඇය නීතා ධම්මචාරි ඇල්පිටිය ආරච්චි.ඔබ විවාහ වුණු දවසෙත් පාසලේ ඉගැන්වූවා කියලා අපි අහලා තියෙනවා?ඔව්. කොහෙන්ද ඒ විස්තර හොයා ගත්තෙ? එතකොට මං නාලන්දේ. මනමාලියගේ පැත්තේ ඥාතීන් ඉස්කෝලට ආවා; මාව හොයන්න. එතකොටත් මං විද්‍යා පාඩම උගන්වනවා. ඒ උගන්වලා ඉවර වෙල තමයි විවාහ රෙජිස්ට්‍රාර් කාර්යාලයට ආවේ. මොකද, මං කසාද බැන්දයි කියලා මගේ වෘත්තිය වගකීම් පැහැර හරින්න බැහැනේ. මම විවාහ වූ බව ආරංචි වෙලා ගාමිණි ෆොන්සේකාත් උත්සවයට ආවා.ඔබේ දරුවන්?හය දෙනයි. ඒ හය දෙනාම උපාධිධාරීන් වීම විශේෂත්වයක්.ඔබ විනෝදෙට මොනව ද කරන්නෙ?මං රූපවාහිනියෙන් ක්‍රිකට් මැච් බලනවා. ඔළුවට නිදහසකුත් ඕනැනේ. මහින්දෙ ඉගෙන ගනිද්දි මං ක්‍රිකට් සෙල්ලම් කළා. ගුරු අභ්‍යාස විද්‍යාලයෙත් සෙල්ලම් කළා. ඒත් මං හොඳ ක්‍රිකට් කෙනෙක් නං නෙමෙයි. ඒ හැරුණුකොට අද මං පත්තර බලන්නෙ නැහැ. රේඩියෝ අහන්නේ නැහැ. ටී. වී. බලන්නේ නෑ. (මැච් විතරයි) වැදගත් නිවුස් එකක් නං මොනව ද කිව්වෙ කියලා ගෙදරින් අහගන්නවා. මේ දවස්වල ඡන්දයක් තියෙනවනේ. ඒ ගැන මං මෙලෝ දෙයක් දන්නේ නැහැ. කවුරු ඉල්ලනව ද කියලවත් දන්නෙ නැහැ.ඔබ ජ්‍යෝතිෂය විශ්වාස කරනව ද?විශ්වාස කරන්නෙත් නැහැ. අවිශ්වාස කරන්නෙත් නැහැ. අපි ඒකටම ගැතිවෙලා ඉන්න හොඳ නැහැ. තමන්ට ආත්ම ශක්තියක් තියෙන්න ඕනැ ඕනෑම ප්‍රශ්නයකට මුහුණ දීලා නැඟිටින්න.ඔබේ දින චර්යාව කොහොම ද ගතවෙන්නෙ?කීයට නිදා ගත්තත් උදේ හතරහමාරට නැඟිටිනවා. උදේට කැඳ කෝප්පයක් බීලා දවසේ වැඩ පටන් ගන්නවා. දවසේ වැඩි වෙලාවක් ගත කරන්නෙ භාවනාවලටයි. කාර්යාලයේ මං විශේෂ යමක් කරන්නෙ නැහැ. ‘සර්වෝදයේ’ වැඩ දැන් දෙවැනි තුන්වැනි පරම්පරාවට භාර දීලයි තියෙන්නේ.උදේට කැඳ වගේම හැන්දෑවට පොඩි ෂොට් එකකුත් ගන්නව ද?මත්පැන් මොන රහ ද කියලවත් කියන්න මං දන්නෙ නැහැ. මොකද කවදාක්වත් මං බීලා නැහැ. කාලයක් සිගරට් නම් බිව්වා. ඒක තමයි මට තිබුණු ලොකුම දුර්වලකම. මම දුම්බීම තහනම් ප්‍රදේශයක් වුණු සායි බාබාගේ ආශ්‍රමයෙත් තුන් වතාවක් සිගරට් බිව්වා. ඒක දැකපු සායි බාබා ඔබ තුන් වරක් නීතිය කඩ කළා නේද කියලා මගෙන් ඇහැව්වා.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ay1403306</link>
    <topic>ගුරුසේවයේ රසකතා</topic>
    <author/>
    <content>ඒ අසූවේ වර්ජන සමයයි. ඌව පළාතේ තරමක් ඈත දුෂ්කර පාසලක ගුරු මණ්ඩලයේ දහ දෙනාම ‘වර්ජනය’ කළහ. එවකට සිටි ජනාධිපතිවරයා සේවයට වාර්තා කිරීමට අවසාන දිනයක් ද නම් ක‍ෙළ්ය. එදිනට නොපැමිණෙන අය “සේවය හැර ගියා සේ” සලකන බව ද රජයේ ගුවන්විදුලිය විටින් විට නිවේදනය කළේය.ඒ සුවිශේෂී “අවසාන දිනය” එළඹුණේය. ඉහත පාසලේ කිසිවෙක් සේවයට වාර්තා නොකළහ. රට පුරා පාසල් රාශියක ගුරුවරු වර්ජනය ‘අකුරටම’ කළෝය. සේවයෙන් නෙරපීම පසුවදා සිටම ක්‍රියාත්මක කරන බව ගුවන් විදුලියෙන් නිතරම නිවේදනය කෙරිණ.පසුදින එම පාසලේ ගුරු මණ්ඩලයේ සැම දෙනාම “කුකුළා අතින් ගෙන” පාසලට පැමිණ සිටියහ. ගුරු මහත්මීන්ගේ දෙනෙත් කඳුළින් බරව තිබුණි. ඇතැම් ගුරු මහත්මියක් ඉකිගසා ඇඬුවාය. සැමදෙනාගේම මුහුණුවල වූයේ බය, සැක, සංකාව හා අවිනිශ්චිත භාවයයි. ඒ තම රැකියාව අහිමි වේදෝ යන බරපතළ ගැටලුව නිසාමය.විදුහල්පතිතුමා ගුරු නිවා‍සයේ සිට කාර්යාලයට ආවේය. හැම දෙනාම දෙස තද “නපුරු” බැල්මක් හෙළීය. ප්‍රතාපවත් ඒ බැල්ම හමුවේ ගුරු මහත්මීහු බිම බලා ගත්හ. “...හ්ම්.. හැම දෙනාම යනවා මගේ ගුරු නිවාසෙට.. මම තව මොහොතකින් එනවා” හෙතෙම පැවසීය. විදුහල්පති බිරිය ගුරු පිරිස සාදරයෙන් පිළිගෙන තේ මේසයට කැඳවා‍ෙගන ගියහ. කිරිබත්, ලුණුමිරිස් සමඟ හොඳට ඉදුණු ලොකු කෝලිකුට්ටු ඇවරියක් ද මේසය මත විය. සැවෝම එකිනෙකාගේ මුහුණු බලා ගත්තේ විමතියෙනි. තේ බොන අතරේ විදුහල්පතිතුමා ගුරු නිවහනට පැමිණියේ නාම ලේඛනය සමඟ වේවැල ද රැගෙනය.“..හ්ම් දැන් ඉතින් 21 ඉඳලා දවස් 04ටම පැමිණීම, පිටවීම අස්සන් කරපල්ලා” විදුහල්පතිතුමා නියෝග කළේය. සැවොම පෝලිමේ පැමිණ “කඳුළු අතරින් හිනැහෙමින්” අස්සන් කරන්නට වූහ. ඒ අවසානයේ විදුහල්පතිතුමා මෙසේ පැවසීය. “දැන් අහගනිල්ලා... වැඩ වර්ජනය කරනවා කියන්නේ බරපතළ කටයුත්තක්. උඹලා නෑවිත් ගෙදර ඉන්නකොට, උඹලගේ පවුල ගැන, දරු පැටවු ගැන, උඹලට වඩා මටයි බය හිතුණේ. ඒ නිසාමයි රස්සාව පරදුවට තියලා මේ වගේ අවදානම් වැඩක් කළේ. ඒ උඹ‍ලගේ රස්සාව බේරලා දෙන්ඩ.”“මේ කතාව නිමාවෙත්ම ගුරු පිරිස පෝලිමේ විත් විදුහල්පතිතුමාට දණ ගසා වඳිමින් පින් දෙන්නට වූහ.“හැබැයි, උඹලා මේ කරපු වැඩේ බරපතළ කම තේරෙන්න මං උඹලට දඬුවමක් දෙන්න ඕනි.” පැවසූ විදුහල්පතිතුමා වේවැල අතට ගත්තේය. “අල්ලපල්ලා අත..” කියා නොපැමිණි දින හතර වෙනුවෙන් වේවැල් පාර හතර බැගින් ගැසීය.මේ විදුහල්පතිතුමා විශ්‍රාම ගොස් දැඩි සේ ගිලන්ව ජීවිතයේ අන්තිම කාලය ගත කරයි. එම සිද්ධියට සම්බන්ධ ගුරු පිරිස අදටත් එතුමාගේ “සැබෑ මනුස්සකම” බැතියෙන් සිහිපත් කරති.ඌව පළාතේ ප්‍රධාන නගරයට ඈතින් පිහිටි ජනප්‍රිය මහා විද්‍යාලයකි. මේ ගුරු මණ්ඩලයේ එක් සුවිශේෂී ගුරු මහත්මයෙක් සේවය කළේය. නිතර පත පොත කියවන විවිධ විෂයන් සම්බන්ධයෙන් මනා දැනුමක් ඇති මේ ගුරු මහතා පාසලේ ජනප්‍රිය ගුරුවරයෙක් විය. පන්තියේ පාඩම් පොතට සීමා නොකර ප්‍රායෝගිකව රඟදක්වා පෙන්වීමට එතුමා නිතරම උත්සාහ දැරිය. මේ නිසා මෙතුමාගේ පාඩම් ඉතා රසවත් විය. පන්ති කාමර වෙන් නොකළ විවෘත ශාලා තිබූ එකල යාබද පන්ති කාමරවල සිසු දරුවෝ පමණක් නොව ගුරු මහත්ම මහත්මීහු ද එතුමාගේ අපූරු පාඩම් රස වින්දාහ.එක් දිනෙක සිංහල පාඩමට මාතෘකාව වූයේ “ගංවතුරයි”. මේ ගුරුතුමා පාඩමට ප්‍රවේශයක් ලබා ගනිමින් “මේ ළමයි ගංවතුර දැකල තියෙනවද?” ප්‍රශ්න කළේය. උඩරට කඳුකර පෙදෙස්වල ළමයින්ට එකල ගංවතුර අරුමයක්ම විය. ලංකා සිතියමේ ගංවතුර ඇතිවන පළාත් විස්තර කළ ගුරුතුමා පාඩමේ ප්‍රායෝගික කොටස ආරම්භ කළේය.“ඔන්න හිතාගන්න දැන් වැස්සක් වහිනවා. ඔන්න සැර වෙනවා. දැන් සතර වටින් අකුණු ගහනවා විදුලි කොටනවා.” ගුරුතුමා රංගනය කරගෙන ගියේය. “ඔන්න දැන් හිතා ගන්න ගංවතුර ටික ටික ගලාගෙන එනවා.” ගුරුතුමා කලිසම දණහිස තෙක් නමා ගත්තේය. “ඔන්න යටිපතුල ළඟට ගැලුවා.. දැන් දණහිස ගාවට ගලනවා. අපි මේකෙන් බේරෙන්න උස තැනකට නඟින්න ඕනි, “එහෙම නේද? ඔන්න මම උස තැනකට නඟිනවා” පැවසූ ගුරුතුමා ගුරු පුටුවට නැංගේය. ළමුන් හූ කියමින් අත්පොළසන් දෙන්නට වූහ. යාබද පන්ති කාමරවල ගුරුවරු ද ළමයි ද මේ අපූරු රංගනය දෙස බලා සිටියහ.“ළමයිනේ දැන් බේරුමක් නෑ තව ගලනවා ගලනවා. ඔන්න දැන් මම ඉන්න උස ස්ථානයටත් ගංවතුර ගලනවා ගලනවා” යැයි පැවසූ ගුරුතුමා ගුරු මේසයටම නැග්ගේය. ඒ මත එහෙ මෙහෙ දුවමින් ගංවතු‍ෙර් අරුමය පෙන්වීය. යාබද පන්තිවල දරුවෝ ද දුවගෙන විත් එම පන්තියට පැමිණ මේ ගංවතුර පාඩම දෙස බලමින් අත්පුඩි ගසමින් ඝෝෂා කරන්නට වූහ. මේ විශාල ඝෝෂාව කුමක්දැයි බැලීමට වේවැල අතින් ගත් විදුහල්පතිතුමා පැමිණියේය. ගුරු මේසය මත දඟල න “ප්‍රායෝගික ගුරු මහතා “ දුටු එතුමා සිනහව ආයාසයෙන් නතර කරගෙන ආපසු කාර්යාලයට ගියේය. ගුරුතුමාගේ ගංවතුර පාඩම එසේ නිමාවට පත්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404061</link>
    <topic>පරීක්ෂකවරුන්ට මෙහි එන්න ඉඩක් නෑ ඡන්ද ප්‍රතිඵලවලින් එය පැහැදිලි වුණා</topic>
    <author/>
    <content>ජගත් මානව හිමිකම් පරීක්ෂකවරුන්ට මෙරටට ඒමට කිසිසේත් ඉඩ නොදිය යුතු බවත් ඔවුන්ට මෙරටට ඒමට ඉඩ දීමෙන් සිදුවන්නේ ඔවුන් කලින් ම ලියාගත් වාර්තාවලට සාධනීය තත්ත්වයක් ලැබීම බවත් මහාචාර්ය නලින් ද සිල්වා මහතා කියයි.ජගත් මානව හිමිකම් කොමසාරිස් නවි පිල්ලේ මහත්මිය මෙරටට ආවා කියා ඇගේ වාර්තාවේ වෙනසක් නොවූ බවත් අපේ රට කළ යුත්තේ ‍රටේ අවුලක් ඇති කිරීමට තැත් කරන බටහිර බලවේග වලට හසුනොවී ජාතික ප්‍රතිපත්තියක් අනුව රට ඉදිරියට ගෙන යාමට ක්‍රියාත්මක වන වැඩපිළිවෙළ අඛණ්ඩව ක්‍රියාත්මක කිරීම බව මහාචාර්යවරයා කීය.මේ ජාතික වැඩපිළිවෙළ පළාත් සභා දෙකේ ඡන්දයෙන් ද විශාල වැඩි ඡන්ද යෙන් අනුමත කර ඇති නිසා එයට මෙරට හෝ පිටරට කිසිවකුට බාධා කළ නොහැකි බව ද මහාචාර්යවරයා පෙන්වා දුන්නේ ය‍.රට අභ්‍යන්තරයේ ක්‍රියාත්මක කරන මෙවැනි සාර්ථක වැඩ පිළිවෙළක් හරහා නවි පිල්ලේ මහත්මිය සකස් කිරීමට යන වාර්තාව කුණු කූඩයට දැමීමට හෝ තේම්ස් නදියේ පා කර ඇරීමට මේ සඳහා මුල් වූ බ්‍රිතාන්‍යයට සිදුවනු ඇතැයි මහාචාර්යවරයා කියා සිටියේ ය. යටත් විජිත යුගයේ මෙරට දෙමළ ප්‍රශ්නයක් ඇති කළේ ද බ්‍රිතාන්‍යයම බවත් ශ්‍රී ලංකාවට විරුද්ධ ජාත්‍යන්තරයේ ඇති කරන වත්මන් අවුල්කාරී තත්ත්වයට ද දැන් මුල්ව ඇත්තේ ද ඔවුන් ම බවත් මහාචාර්යවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404062</link>
    <topic>ගම්බිම් යාමේ දී ගේ දොර ගැන පරිස්සමින්</topic>
    <author>කීර්ති මෙන්ඩිස්</author>
    <content>කීර්ති මෙන්ඩිස්අලුත් අවුරුද්දට ගම්බිම් බලා යාමේදී මෙන්ම නෑගම් යා‍මේදී තම ආරක්ෂාව මෙන්ම ගේ දොර සොර සතුරන් ගෙන් ආරක්ෂා කර ගත යුතු ආකාරය පිළිබඳව උපදෙස් ඇතුළත් පත්‍රිකා පොලීසිය මඟින් මහජනයා වෙත නිකුත් කර ඇත.මේ වැඩපිළිවෙළ අරඹමින් පාණදුර මූලස්ථාන පොලිස් පරීක්ෂක මහේස් පෙරේරා ප්‍රමුඛ නිලධාරීන් විසින් පසුගිය දා පාණදුර හා ඒ අවට මහජනතාව අතරේ මේ පත්‍රිකා බෙදා හරින ලදී.මෑතක සිට රන් අභරණ කොල්ලකෑම් විශාල වශයෙන් ඉහළ ගොස් ඇති බැවින් රන් අභරණ පැලඳ මහමඟ ගමන් කිරීමේ දී ඒ පිළිබඳ විශේෂයෙන් සැලකිලිමත් වන ලෙස පොලීසිය මහජනයාගෙන් ඉල්ලීමක් කර තිබේ. මහමඟ තනිව ගමන් කිරීමේදී පැලඳ සිටින රන්මාලය, අත් පලඳනාව කිසිවකු විසින් කොල්ල කෑමට ඉඩ ඇති බැවින් රන් භාණ්ඩ පාවිච්චිය හැකිතාක් සීමා කරන ලෙස පොලීසිය කියයි.පසුගිය කාලසීමාව තුළ සිදුවූ ගෙවල් බිඳුම් සහ සොරකම් පිළිබඳ විශ්ලේෂණය කිරීමේදී ඒවායින් බොහොමයක් දිවා කාලයේ සිදුවී ඇති අතර එම සොරකම් සිදුවන අවස්ථාවලදී එම නිවාසවල කිසිවකුත් සිට නැති බවට ද හෙළි වී තිබේ.නිවෙසින් බැහැරව යන සෑම අවස්ථාවකම නිවසේ ආරක්ෂාව සමඟ කිසිවකු රඳවා තැබීමට කටයුතු කරන ලෙසත් එසේ නොමැති නම් නැවත නිවෙසට පැමිණෙන තෙක් ඔබේ නිවාසය පිළිබඳ විමසිල්ලෙන් පසුවන ලෙසට ඔබේ අසල්වැසියන්ව දැනුම්වත් කරන ලෙසත් නිවෙසින් පිටව යන සෑම අවස්ථාවකදීම මුදල් රන් භාණ්ඩ ඇතුළු වටිනා දේපළ අල්මාරියේ, කැබිනෙට්ටුවේ හෝ පෙට්ටගම්වල නොතබා ඔබටම ආවේණික වූ වෙනත් ආරක්ෂාකාරී ස්ථානයක තබන ලෙසත් පොලීසිය ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404063</link>
    <topic>හයිබ්‍රිඩ් වැඩිවෙයි</topic>
    <author>තාරක වික්‍රමසේකර</author>
    <content>තාරක වික්‍රමසේකරඉතිහාසයේ ප්‍රථම වරට පෙට්‍රල් මෝටර් රථ ප්‍රමාණය ඉක්මවා පරිසර සුරැකුම් බලශක්ති මෝටර් රථ ලියාපදිංචි වී ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා සිළුමිණට කීය.ඒ අනුව පසුගිය පෙබරවාරි මාසයේ දී ලියාපදිංචි වූ පෙට්‍රල් මෝටර් රථ 753ට වඩා දෙමුහුන් (හයිබ්‍රිඩ්) හා විද්යුත් මෝටර් රථ ලියාපදිංචි වී ඇති බවත් එම සංඛ්‍යාව 778ක් බව ද ඇමැතිවරයා කීය. ඉන් 772ක් දෙමුහුන් මෝටර් රථ වන අතර ඉතිරි 6 විද්යුත් මෝටර් රථ වෙයි. මේ වසරේ මුල් මාස දෙක ඇතුළත ලියාපදිංචි වී ඇති මෝටර් රථ සංඛ්‍යාව 4287ක් වන අතර දෙමුහුන් හා පූර්ණ විද්යුත් වාහන වැඩි වශයෙන් ලියාපදිංචි වීම තුළ විශාල පරිසර දායකත්වයක් සැලසෙන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404064</link>
    <topic>බක්මහ අකුණු වැඩිවන ලකුණු</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඉදිරි සති දෙක ඇතුළත සවස් කාලයේදී අකුණු අනතුරු බහුල වීමට ඉඩ ඇති බව ද සවස 5 න් පසුව රාත්‍රී 10 වන තෙක් විශේෂයෙන් තෙත් කලාපයේ හා මුළු රට පුරාම වැසි ඇතිවීමට ඉඩ ඇති බව කාලගුණ විද්‍යා දෙපාර්තමේන්තුවේ කාලගුණ විද්‍යාඥ චන්දන රොද්‍රිගු මහතා පවසයි.මේ කාලයේ බක්මහ අකුණු ලෙස හඳුන්වන මේ අකුණුවලින් පරෙස්සම් වීමට ආරක්ෂිත පියවර ගන්නා ලෙස ද ඔහු දන්වා සිටියි.කෙසේ වුවත් විදුලි බලාගාර ආශ්‍රිත ජලාශවලට අවශ්‍ය තරම් ජලය ලැබෙන පරිදි වැස්සක් ලැබීමට තව මාසයක් පමණ ගත විය හැකි බවත් එම දෙපාර්තමේන්තුව පවසයි.හෙට අප්‍රේල් 7 වැනිදා කොළඹට ශ්‍රීපාදයට රදැල්ලට හිරු අංශක 90 ට මුදුන් වන බව ද කාලගුණ විද්‍යා දෙපාර්තමේන්තුවේ දේශගුණ පර්යේෂණ අංශය පවසයි.අද හිරු මුදුන් වන්නේ බූස්ස, කඹුරුපිටිය, කන්දමෝදර වැනි ප්‍රදේශවලටය. අප්‍රේල් 8 වැනිදා කුරන, නිල්ගල, හෙම්මාතගම යන ප්‍රදේශවලට හිරු මුදුන් වන අතර අප්‍රේල් 9 දා හිරු මුදුන් වන්නේ හලාවත, ඉබ්බාගමුව, මහඔය යන ප්‍රදේශවලටය. අප්‍රේල් 10 වැනිදා මනම්පිටිය, වාලච්චේන, පැල්වෙහෙර යන ප්‍රදේශවලට හිරු මුදුන් වන බව ද කාලගුණ විද්‍යා දෙපාර්තමේන්තුව පෙන්වා දෙයි. අප්‍රේල් 11 වැනිදා ගලෙන්බිඳුණුවැව ප්‍රදේශයට ද හිරු මුදුන් වීමට නියමිතය.මේ කාලයේ දී හිරු රැස් කෙළින්ම බැලීමෙන් වළකින ලෙසත් එය අක්ෂි ආබාධවලට තුඩු දෙන කරුණක් වීමට හැකි බවත් තාරකා විද්‍යාඥ අනුර සී. පෙරේරා මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404065</link>
    <topic>සෙනසුරුගේ ස‍‍ඳේ මුහුදක්</topic>
    <author>අරුණි මුතුමලී</author>
    <content>අරුණි මුතුමලීසෙනසුරු ග්‍රහයා වටා ගමන් කරන එත් සෙලාඩස් චන්ද්‍රයා සතුව ජීවීන්ට විසීමට සුදුසු තත්ත්වයන් ඇති මුහුදක් පවතින බව විද්‍යාඥයන් තහවුරු කර තිබේ‍.චන්ද්‍රයාගේ මතුපිට අයිස් පෘෂ්ඨයේ සිට කිලෝමීටර් 35 ක් පමණ යටින් වැළලී ඇති මේ ජල තටාකය උතුරු ඇමෙරිකාවේ පිහිටි සුප‍ීරියර් විලට වඩා විශාල වීමට ද හැකි බව කැලිෆෝනියා තාක්ෂණ ආයතනයේ මහාචාර්ය ඩේවිඩ් ස්ටීවන්සන්ගේ විශ්වාසයයි. නාසා ආයතනයේ කාසිනි අභ්‍යවකාශ යානය වසර දහයක් පුරා කරන ලද සෙනසුරු ග්‍රහයා සහ එයට අයත් චන්ද්‍රයන් පිළිබඳ පර්යේෂණවලින් හෙළි වී ඇති ගුරුත්වාකර්ෂණ තත්ත්වයන් අනුව සැතපුම් හයක පමණ ගැඹුරු ජල ස්ථරයක් මේ චන්ද්‍රයාගේ දකුණු ධ්‍රැවය ආසන්නයේ පිහිටා තිබේ.මේ සැඟවුණු මුහුද වැලිගලක් මත පිහිට‍ා ඇති අතර පෘථිවියේ මුල් යුගයේ රසායනික විපර්යාසයන්ට සමාන තත්ත්වයක් ඇති වීමේ හැකියාවක් ද ඇති බව විද්‍යාඥයන්ගේ මතයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404066</link>
    <topic>රත්මලානට ඉර මුදුන් වෙයි</topic>
    <author/>
    <content>අප්‍රේල් 7 වැනිදා මධ්‍යහනයේ දී දහවල් 12.12 රත්මලානට හිරු මුදුන් වේ. මේ සංසිද්ධිය ඒ අවට නගර රැසක අයට දැක බලා ගත හැකි බව තාරකා විද්‍යාඥ අනුර සී. පෙරේරා පවසයි.පසුගිය දින වල සූර්යයා දකුණු අර්ධ ගෝලයට බරව පිහිටීම ද එය ක්‍රමයෙන් උතුරට බරව පැමිණ පසුගිය මාර්තු 21 දින නිරක්ෂයට ඉහළින් පිහිටීමත් නිසා අප්‍රේල් 15 තෙක් සූර්යයා ශ්‍රී ලංකාවට ඉහළින් ගමන් කිරීම මීට හේතුවේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404067</link>
    <topic>පාසල් 1100ක ළමාරක්ෂක කමිටු</topic>
    <author>රමණී සුබසිංහ</author>
    <content>රමණී සුබසිංහළමාරක්ෂක කමිටු (සුරැකි පව්ව) වැඩසටහන යටතේ මේ වනවිට පාසල් 1100 ක ළමාරක්ෂක කමිටු පිහිටුවා ඇතැයි ජාතික ළමාරක්ෂක අධිකාරියේ සභාපතිනී නීතිඥ අනෝමා දිසානායක මහත්මිය කියයි. මේ ‘සුරැකි පව්ව’ වැඩසටහනේ සුවිශේෂත්වය ළමයින්ට ද එහි සාමාජිකත්වය ලැබීමට හැකි වීම ය.දරු ‍දැරියන් ගේ අදහස් හා ගැටලු යොමු කිරීමට ක්‍රියාත්මක පාසලේ ඇති ‘සිනහ කඳුළු’ පෙට්ටිය සම්බන්ධ ගැටලු විසඳීම ද ළමාරක්ෂක අධිකාරිය මඟින් සාර්ථකව ක්‍රියාත්මක කර ඇත. ලැබෙන ගැටලු හා යෝජනා සියල්ල ම දැඩි විමර්ශනයට ලක් කැරේ.ජාතික ළමාරක්ෂක අධිකාරියේ දිස්ත්‍රික් හා ප්‍රාදේශීය නිලධාරින් ගේ මැදිහත් වීමෙන් ක්‍රියාත්මක ළමාරක්ෂක කමිටු වැඩසටහනේ අරමුණ පාසල තුළ වඩාත් හිතකාමී, සුරක්ෂිත, අපයෝජනවලින් තොර වූ දරුවන් සතුටින් ජීවත්වන අධ්‍යාපන වටපිටාවක් නිර්මාණය කර ගැනීම ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404068</link>
    <topic>බස්නාහිර - දකුණ මහ ඇමැතිවරු සහ ඇමැතිවරු දිවුරුම් දෙති</topic>
    <author>සුනිල් දයා අල්විස්</author>
    <content>සුනිල් දයා අල්විස්බස්නාහිර පළාත් සභාවේ මහ ඇමැතිවරයා ලෙස ගම්පහ දිස්ත්‍රික්කයෙන් ‍ප්‍රසන්න රණතුංග මහතා ද දකුණු පළාත් සභා මහ ඇමැතිවරයා ලෙස ගාල්ල දිස්ත්‍රික්කයෙන් ෂාන් විජේලාල් ද සිල්වා මහතා ද මහින්ද රාජපක්ෂ ජනාධිපතිතුමා ඉදිරියේ සිකුරාදා (04) පෙරවරුවේ දිවුරුම් දුන්හ.ෂාන් විජේලාල් ද සිල්වා මහතා දකුණු පළාත් මහ ඇමැතිවරයා ලෙස මෙවර පත්වන්නේ තුන්වැනි අවස්ථාවට ය. ප්‍රසන්න රණතුංග මහතා බස්නාහිර මහ ඇමැති ධූරයට පත්වන්නේ දෙවැනි වරට ය.බස්නාහිර පළාත් සභාවේ ඇමැති මණ්ඩලයේ සාමාජික සංඛ්‍යාව පහකි. මහ ඇමැති ප්‍රසන්න රණතුංග මහතාට අමතරව කොළඹ දිස්ත්‍රික්කයෙන් මනාප ඡන්ද 1, 15,637 ක් ලබා දෙවැනි ස්ථානයට තේරී පත්වුණ උදය ගම්මන්පිල, ගම්පහ දිස්ත්‍රික්කයෙන් මනාප ඡන්ද 1,06,661 ක් ලැබූ නිමල් ලන්සා වර්ණකුලසූරිය, කළුතර දිස්ත්‍රික්කයෙන් මනාප ඡන්ද 40,863 ලබාගත් රංජිත් සෝමවංශ සහ කොළඹ දිස්ත්‍රික්කයෙන් මනාප ඡන්ද 47822 ක් ලැබූ උපාලි කොඩිකාර යන මහත්වරු ඇමැතිවරු ලෙස දිවුරුම් දුන්හ.දකුණු පළාත් සභාවට මහ ඇමැතිවරයා සමඟ පත්වී සිටින ඇමැතිවරු සංඛ්‍යාව හතරක් වෙයි.මාතර දිස්ත්‍රික්කයෙන් මනාප 70,509 ක් ලබාගත් හිටපු ඇමැති චන්දිම රාසපුත්‍ර, හම්බන්තොට දිස්ත්‍රික්කයෙන් මනාප ඡන්ද 64995 ක් ලබාගත් ඩී.වී. උපුල් සහ ගාල්ල දිස්ත්‍රික්කයෙන් මනාප ඡන්ද 48289 ක් ලබාගත් යූ.ඩී.ජී. ආරියතිලක යන මහත්වරු දකුණු පළාත් සභාවේ ඇමැතිවරු ලෙස දිවුරුම් දුන්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa1404069</link>
    <topic>83 සිටම අතුරුදන් වූවන් ගැන සොයයි</topic>
    <author>සුනිල් දයා අල්විස්</author>
    <content>සුනිල් දයා අල්විස්අතුරුදන් වූවන් පිළිබඳව පැමිණිලි විමර්ශනය කරන ජනාධිපති කොමිසම 1990 - 2009 දක්වා රටේ සිදුවූ පැහැර ගැනීම් අතුරුදන් කරවීම් හා ඝාතනයට ලක්වූවන් පිළිබඳව කරුණු සොයා බැලීම තවත් වසර 7 පූර්ව කාලයක් සඳහා ද කරුණු විමර්ශනය කරනු ඇත.මහින්ද රාජපක්ෂ ජනාධිපතිතුමා විසින් මේ කොමිසමට කරුණු විමසීමට 1990 - 2009 දක්වා කාලය පමණක් නොව 1983 ජනවාරි මාසයේ සිට වසර හතක කාල පරාසයන් පිළිබඳව කරුණු සොයා බලන්නැයි නියෝග කොට තිබේ.මේ අනුව 1990 - 2009 දක්වා පමණක් නොව 1983 සිට ඉහත කාලය ද ඇතුළුව මේ රටේ සිදුවූ අතුරුදන් කිරීම් පැහැරගෙන යාම් හා ඝාතනයට ලක්කිරීමේ සිද්ධීන් විමර්ශනය කිරීමටත් කොමිසම පියවර ගන්නා බව ද මහජනතාවට පැමිණ කොමිසම වෙත පැමිණිලි ඉදිරිපත් කිරීමට ද හැකි බව ද කොමිසමේ ලේකම් ඩබ්ලිව්. ගුණදාස මහතා පවසයි.මහජන පැමිණිලි හා සාක්ෂි විභාග කිරීම සඳහා කොමිසම මඩකළපුව හා කිලිනොච්චිය ප්‍රදේශවලට සිංහල හා හින්දු අලුත් අවුරුදු උත්සවයෙන් පසුව යාමට බලාපොරොත්තු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=aa14040610</link>
    <topic>ඇමැති සියඹලාපිටියට සම්මානයක්</topic>
    <author/>
    <content>රංජිත් සියඹලාපිටිය අමාත්‍යවරයාට සුවිශේෂී සම්මානයක් පසුගිය 31 වැනිදා ලැබුණි. එය පිරිනැමුවේ රාමඤ්ඤ නිකාය මඟිනි. එම නිකායේ මහානායක අතිපූජ්‍ය නාපානේ පේමසිරි නාහිමියන් වෙතින් පිරිනැමුණු සම්මානයෙන් කියවුණේ රටට දැයට හා ජනහිතකාමී දේශපාලනඥයකු ‍වශයෙන් කරන්නා වූ උදාර මෙහෙය සඳහා දේශකීර්ති ශ්‍රී ශාසන විභූෂණ සම්මානය පිරිනමන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404061</link>
    <topic>මේ විශිෂ්ට ජයග්‍රහණය ලැබුණේ ජනාධිපතිතුමාගේ ජාතිකත්ව ප්‍රතිපත්තියටයි</topic>
    <author>සංවාද සටහන</author>
    <content>මහාචාර්ය නලින් ද සිල්වාමේ ඡන්ද ප්‍රතිඵලය ආණ්ඩුවට හා ජනාධිපතිතුමාගේ ජාතිකත්ව ප්‍රතිපත්තියට ලැබුණ විශිෂ්ට ජයග්‍රහණයකැයි මහාචාර්ය නලින් ද සිල්වා මහතා පවසයි.සිළුමිණ සමඟ ඡන්ද ප්‍රතිඵලය ගැන විශේෂ සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කළේය.මේ ඡන්දය ජනාධිපතිතුමාගේ ජාතිකවාදී මතයට ලැබුණ ජයග්‍රහණයක්.2009 එල් ටී ටී ඊ ය පැරැදුවාට පස්සේ මේ රටේ ජාතිකත්වය පිළිබඳ එතෙක් තිබුණ සියලුම මතිමතාන්තර වෙනුවට ශ්‍රී ලංකා නිදහස් පක්ෂය ප්‍රමුඛ නිදහස් සන්ධානය මේ රටේ ජාතිකත්වය නිරූපණය කරන ප්‍රධානම සංවිධානය හැටියට සිංහල මිනිස්සු ඉතා වැඩි දෙනෙක් සලකනවා.චන්ද්‍රිකා බණ්ඩාරනායක ජනාධිපතිකම කරන කාලේ වික්ටර් අයිවන්ලා වගේ අය ඒ වගේම මේ ආණ්ඩුවේ ඉන්න සමහර ඇමැතිවරු දෙමළ අයගේ ඡන්ද නැතිව ශ්‍රී ලංකා නිදහස් පක්ෂයට කවරදාවත් බලයට එන්න බැහැ කියා අපට කීවා.චන්ද්‍රිකා තම දෙමවුපියන්ටත් විරුද්ධව ගිහිල්ලා 1953/54 තිබුණ ශ්‍රී ලංකා නිදහස් පක්ෂයේ ප්‍රතිපත්ති වෙනස් කෙරුවා. ඇය සිංහල විරෝධී මතයකට තල්ලු වෙලා ගියා.බොහෝ කාලයකට පෙර සිටම අපි පෙන්වා දුන්නේ මේ රටේ සියයට හැත්තෑපහක් සිංහලයන් ඉන්නවා. ඒ ඡන්දවලින් තුනෙන් දෙකක් ගන්න පුළුවන්නම් කිසි ප්‍රශ්නයක් නැතුව ආණ්ඩුවක් පිහිටුවන්න පුළුවන් කියලා.ප්‍රශ්නය වුණේ සිංහල - මිනිස්සුන්ගේ ඡන්දවලින් තුනෙන් දෙකක් ගන්නේ කොහොම ද කියලා. ඒ කියන්නේ දෙමළ මුස්ලිම් ඡන්ද එකක්වත් නැතුව වුණත්. තුනෙන් දෙකක් කියන්නේ භාගයක්නේ. සිංහල - මිනිස්සුන්ගෙන් ඡන්ද ගන්න එක තමයි මහින්ද රාජපක්ෂ මහත්තයා කෙරුවේ.2005 ජනාධිපතිවරණය කොහොම වුණත් 2005 දිනුව තමයි, දිනුවට සිංහල - මිනිස්සුන්ගෙන් තුනෙන් දෙකක් හම්බ වුණා කියල මම කියන්නේ නැහැ ඒ වෙලාවෙදි. නමුත් 2009 න් පස්සේ 2010 දි සිංහල මිනිස්සුන්ගේ ඡන්දවලින් තුනෙන් දෙකක් පැහැදිලිව හෝ වැඩි ප්‍රමාණයක් සිංහල ජාතිකත්වයට හිමිවුණා.2009 දී එල් ටී ටී ඊ ය පරාද කළානේ. ඉන් අපේ සිංහල ජාතිකත්වය තවත් තහවුරු වුණා. මේ ඊනියා දෙමළ ප්‍රශ්නයට තිබෙන ප්‍රශ්නයේ යටත්විජිත වාදී ස්වභාවය සිංහල ජාතිකත්වය තේරුම් ගත්තා. මෙතන තියෙන්නේ දෙමළ ප්‍රශ්නයක් නොවේ එංගලන්තයේ ප්‍රශ්නයක්.එංගලන්තය 19 වැනි සියවසේ ඉඳල මේ ප්‍රශ්නය ඇති කරන්නේ. ඔබාමා මේ ප්‍රශ්නය ඇති කරනව කිව්වට කෙළින්ම ප්‍රශ්නය ඇති කරන්නේ එංගලන්තයයි. සිංහල සංස්කෘතිය හා සිංහල ජාතිය හැකිනම් නැති කිරීමට ඉංග්‍රීසින්ට අවශ්‍ය වී තිබුණා.ඒ සඳහා ඔවුන් දෙමළ ප්‍රභූන් වෙල්ලාල නායකයන් සිංහලයන්ට විරුද්ධව යොදා ගත්තා. ඒකෙ ඉතිහාසය මා ලියූ ‘ප්‍රභාකරන්ගේ සීයලා බාප්පලා හා මස්සිනාලා’ කියන පොඩි පොත කියෙව්වම තේරුම් ගන්න පුළුවන්. නමුත් අවාසනාවකට මේ රටේ ඉන්න දේශපාලන පක්ෂවල නායකයෝ ඒ පොත කියවා නැහැ. ශ්‍රීලනිප මන්ත්‍රීවරුන්ට ඒ පොත දැන්වත් කියවන්නැයි මම ආරාධනා කරනවා.එක්සත් ජාතීන්ගේ සන්ධානයේ යෝජනා ගේන්නේ බලගතු රට ඇමෙරිකාව බලගතු නිසා ඒ රට ඉස්සරහට දමල එංගලන්තයයි එය කරන්නේ. එංගලන්තයේ විදේශ කටයුතු පිළිබඳ රාජ්‍ය ඇමැතිවරයා ප්‍රකාශ කරල තිබුණා එංගලන්තය ඇමෙරිකාව යොදාගෙන අනෙක් රටවලට වගේම අපේ රටට එරෙහිව බලපෑම් දමනවා. මෙතනදි වෙන්නේ එයයි. ඇමෙරිකාවෙ ඕනකමට කරනව කියලා පෙනුණට පිටිපස්සේ ඉන්නේ එංගලන්තයයි.මේව අපේ රටේ මිනිස්සුන්ට ඉවෙන් වගේ තේරෙනවා. ඒ මිනිස්සු එංගලන්තයේ විදේශ කටයුතු රාජ්‍ය ඇමැතියෙක් ඉන්නව ද නැද්ද කියල දන්නෙත් නැහැ. ඒ මිනිස්සුන්ට ඒක දැනගන්න වුවමනාවකුත් නැහැ. නමුත් ඔවුන් මේක දන්නවා. මේක තේරෙන්නෙ නැති මිනිස්සු තමයි මේ රටේ උගත්තු කියන අය. ඔය දේශපාලන විශ්ලේෂකයෝ පඬිවරු ආචාර්යවරු මහාචාර්යවරු ඒ අයට මේක තේරෙන්නේ නැහැ.දැන් කොහොම වෙතත් 2009 න් පස්සේ තැබු මැතිවරණවලින් සිංහල මිනිස්සු සියයට 65 කට වඩා ශ්‍රීලනිපයට හා වෙනත් ජාතිකත්වයේ කියල හිතන පක්ෂවලට ඡන්දය දීලා තියෙනවා. එහෙම ස්වභාවයක් තියෙනවා.2014 වෙනකම් එහි අඩුවක් වෙලා නැහැ. දෙමළ සංවිධාන 16 ක් තහනම් කරල තියෙනවනේ. තවත් මේ ඡන්ද වැඩි වෙනවා මිසක් අඩු වෙන්නේ නැහැ.දැන් අපි බලමු 2010 වුණ සිද්ධිය. 2010 මේ රටේ ජනාධිපතිවරණයක් තිබ්බා. දැන් ඒ ජනාධිපතිවරණයට පොදු අපේක්ෂකයෙක් හැටියට ඉදිරිපත් කෙරුවනේ සරත් ෆොන්සේකා මහත්මයා.සරත් ෆොන්සේකා ඡන්දේ දුන්න කියලා ඉස්සරහටත් ඡන්දෙට ඉදිරිපත් වෙන්න බැහැනේ. මැතිවරණයකට ඉදිරිපත් වීමේදී කොන්දේසි ගණනාවක් තියෙනවා සපුරාලන්න. එයින් එකක් තමයි ඡන්දදායකයකු වීම. ඡන්දදායකයකු වූ පමණින් ඡන්දයට ඉදිරිපත් වෙන්න බැහැ. හැබැයි ෆොන්සේකාට ඕව තේරෙන්නේ නැහැ. එයා හිතන්නේ ඡන්දෙ දුන්නනම් හරි කියලා.ඇයි සරත් ෆොන්සේකවයි සෝභිත හාමුදුරුවොයි ගැන මේ තරම් තැකීමක් ඒ අය කරන්නේ. කරදර වෙන්නේ. ඇයි රනිල් දාන්න බැරි.ඒකට එකම එක හේතුවයි තියෙන්නේ. මේ රටේ සිංහල මිනිස්සු හිතනව වැරදියට හරි සෝභිත හාමුදුරුවොයි, සරත් ෆොන්සේකායි ඉන්නේ ජාතිකත්වය පැත්තේ කියලා. ඕකයි කතාව. ඒ ගොල්ලෝ ජාතිකත්වය පැත්තේ නැහැ.නමුත් රනිල් ජාතිකත්වය පැත්තේ නැති බව මිනිස්සු හොඳාකාරවම දන්නවා. රනිල්වත් එක්සත් ජාතික පක්ෂයේ ඉන්න කිසිම නායකයෙක්වත් ඔය නායකත්ව මණ්ඩලයේ ඉන්න කෙනෙක්වත් රවි කරුණානායක, සජිත් ප්‍රේමදාස, කරු ජයසූරිය මේ කිසි කෙනෙක් මේ පැත්තේ නැහැ.පන්සල්වලට සල්ලි බෙදුව කියල බෞද්ධයෙක් වෙන්නෙවත් සිංහල බෞද්ධයෙක් වෙන්නෙවත් නැහැ. ඒ සල්ලි කොහෙන් හම්බ වෙනව ද කියල අපි දන්නේ කොහොම ද?මහින්ද රාජපක්ෂ මහත්තයට ලැබෙන ඡන්ද ප්‍රමාණයෙන් සියයට පනහක්වත් ඔය කියන අයට ගන්න හිතන්නවත් බැහැ.දැන් බලන්න මේ ඊයේ පෙරේදා තිබුණ ඡන්දයේදී මොකද වුණේ කියලා. ආණ්ඩුවට අඩු වැඩි වශයෙන් සියයට 60 ක් ඡන්දෙ හම්බ වුණා. සිංහල මිනිස්සුන්ගෙන් සියයට හැටක් ඡන්ද හම්බ වුණා.ගාල්ල ආසනයත් කොළඹ ආසනයත් පැරදුණේ මොකද. ඒ කොළඹ ආසන පහෙන් සිංහල මිනිස්සුන්ගේ සංඛ්‍යාව අඩු නිසා. ඔය උතුරු කොළඹ නැගෙනහිර කොළඹයි බටහිර කොළඹයි මැද කොළඹයි බොරැල්ලයි පැරදුණේ අද වෙන‍කොට කොළඹ නගර සභා සීමාව ඇතුළත සිංහල ජනගහනය සියයට විසිපහට වඩා අඩුවෙලා තියනවනේ.ඉතින් කොහොමද ශ්‍රීලනිපය කොළඹ දිනන්නේ. සිංහල මිනිස්සුන්ගේ ඡන්ද තමයි ශ්‍රීලනිපයට ලැබුණේ. සිංහල නොවන ඡන්ද ලැබුණේ එජාපයටයි, මනෝගනේෂන්ගේ පක්ෂයටයි. එජාපයෙන් කොළඹ දිස්ත්‍රික්කයේ වැඩිම මනාප ගත්තේ කවුද? මරික්කාර්. තුන්වැසියට වැඩිම මනාප ගත්තේ කවුද. ඒත් මුස්ලිම් කෙනෙක්. මනෝගනේෂන්ගේ පක්ෂයේ ඔක්කොම දෙමළ අයයි.දැන් සිංහල මිනිස්සුන්ගෙන් සීයට විස්සක්වත් යූඇන්පීයට ඡන්දෙ දුන්නේ නැහැ. ඕක අඩු වෙනවා මිසක් වැඩි‍ වෙන්නෙත් නැහැ. නමුත් සිංහල මිනිස්සුන්ගේ ඡන්දවලින් සීයට 10 ක් විතර මෙවර ජවිපෙට හම්බ‍වෙලා තියෙනවා. ඒ වගේම ‍ෆොන්සේකටත් හම්බවෙලා තියනවා තවත් සීයට 10 කට ආසන්න ප්‍රමාණයක්.දැන් මේ දොගොල්ලන්ට ඡන්දෙ දෙන්නේ ඒ ගොල්ලෝ තාම ජාතිකවාදයේ ඉන්නව කියල හිතාගෙන. නමුත් ඒ අය දැන් ජාතික වාදයේ ඉන්න අය නෙවෙයි. සිංහල ඡන්දායකයෝ හිතනවා මේ අය ජාතිකත්ව මතවදායේ ඉන්නේ කියලා. මොකද සරත් ෆොන්සේකා මොනව වුණත් හිටපු හමුදා පතිවරයෙක්.ඒ නිසා මිනිස්සු හිතනවා හමුදාපති හැටියට මෙයා එල්ටීටීඊ ය පරද්දන්න සේවයක් කළා කියලා. එයාට ඡන්දෙ දෙනවා. ඒ වගේම ජේවීපී එක ගැනත් මිනිස්සු හිතන්නේ තාමත් සිංහල බෞද්ධ පදනමක් තියෙනවා කියලා.නමුත් ඒ අයට සිංහල බෞද්ධ පදනමක් නැහැ. ඒ අයට තියෙන්නේ රවි කරුණානායකගේ හා කාල්මාක්ස්ගේ පදනම. මම හිතනවා මේ පක්ෂ දෙකේ ජාතිකත්වයක් නැති බව රටට හෙළිදරව් කෙරුවේ නැහැ කියලා. ඒක ආණ්ඩුවේ වැරැද්දක්.මේ රට පාවා දුන් ප්‍රධානම චරිතයක් තමයි සරත් ෆොන්සේකා. ඒක හරියට ආණ්ඩුව ජනතාවට කිව්වේ නැහැ. ආණ්ඩුවේ මාධ්‍ය කිව්වෙත් නැහැ. ඔය ඊනියා මානව අයිතිවාසිකම් කඩකිරීම් චෝදනාව පටන් ගන්නේ කවුද. සරත් ෆොන්සේකා. 2010 ජනාධිපතිවරණයට ටික කලකට ඉස්සෙල්ලා අර සුදු කොඩි කතාව පටන් ගන්නේ සරත් ෆොන්සේකම තමයි.ෆොන්සේකටත්, ජෙවීපීයටත් ඡන්දෙ දෙන්නේ සිංහල මිනිස්සු. ඔය නමට කියාගත් මුස්ලිම් දෙමළ මිනිහෙක් දෙන්නෙක් ජේවීපී යට ඇති. මම අහනව ඔය පක්ෂ දෙකට සිංහල නොවන ඡන්ද කොච්චර හම්බවෙනවද කියලා. ඒ පක්ෂ දෙකට ලැබෙන්නේ සිංහල ඡන්ද පමණයි. ඒ වරදවා වටහා ගැනීමකින් ලැබෙන ඡන්ද.ඔය පක්ෂ දෙකට ලැබන සිංහල ඡන්ද නැතිකරන්න ඔවුන්ව හෙළිදරව් කරන්න ආණ්ඩුව ඉදිරි වසර කීපය තුළ සමත් වුණොත් ආණ්ඩුවට සිංහල මිනිස්සුන්ගේ ඡන්ද වලින් සීයට අසූවක් විතර කිසිම කරදරයක් නැතුව ලැබෙනවා.ඊට පස්සේ ආණ්ඩුව ජීවන වියදමේ ප්‍රශ්නය විසඳ ගත්තොත් ඒක ලොකු ප්‍රශ්නයක්නේ. ඒක නැහැ කිව්වට හරියන්නේ නැහැ. සිංහල මිනිස්සුන්ගේ ඡන්දවලින් තවත් සීයට දහයක් ලබාගන්න පුළුවන්. ජීවන වියදම මිනිස්සුන්ට බරක්. මිනිස්සුන්ගෙත් වැරැද්ද තමයි.මිනිස්සු සෙල්ෆෝන්වලට වියදම් කරනවා අනිත් වට වියදම් නොකර. මේ රටේ පාරිභෝගික සමාජයක්නේ තියෙන්නේ. මිනිස්සුන්ගේ ආකල්පවල වැරැද්දක් තියනවා. ඒ ආකල්ප නැති කරන්න ආණ්ඩුව වැඩ කරන්න ඕන.ආණ්ඩුවේ මැති ඇමැතිවරු මීට වඩා ටිකක් චාම් ජීවිතයකට හුරු වෙනවා නම් අපේ හාමුදුරුවරුන් මීට වඩා ටිකක් චාම් වෙනවා නම් හොඳයි. සමහර සිංහල මිනිස්සුන්ගේ අරුමෝසම් වැඩවලට වියදම් කරන මුදල් අඩු කර ගන්න ඕනැ.විශේෂයෙන්ම ආහාර හා ඇඳුම්වල මිල ගණන් පහත දාන්න යම් කිසි ජාතික ප්‍රතිපත්තියක් සකසා ගත යුතුව තිබෙනවා. අපේ ගොවීන්ට හොඳ මුදලක් ලබා දෙන්න වගේ ම පාරිභෝගිකයාට අඩු මිලට ඒවා ලබා දෙන්න. ඒක ලොකු දෙයක් නෙවේ. එල්ටීටීඊ ය පරාද කරපු ආණ්ඩුවකට ඕව ලොකු වැඩ නෙවේනෙ. ඕකත් කරන්න පුළුවන් නම් ඒ මහින්ද රාජපක්ෂ මහත්තයටම විතරයි.මේ ගමන යමින් සිංහල මිනිස්සුන්ගේ ඡන්ද වලින් සීයට අසූඅටක් ගන්න පුළුවන් නම් ශ්‍රීලනිපයට වෙන කිසිම ආධාරයක් නැතුව පාර්ලිමේන්තුවේ තුනෙන් දෙකක බලයක් ගන්න පුළුවන්. මොකද හතරෙන් තුනෙන් සීයට අසූ අට කියන්නේ සමානයි.සීයට හැටහයයි. සීයට හැටහයයි කියන්නේ තුනෙන් දෙකක් කියන එකමයි. මේ රටේ ජාතිකත්වයේ ඡන්ද අඩුවෙලා නැහැ. මේ ඇමැතිවරු මට තේරෙන්නේ නෑ රූපවාහිනියට ඇවිල්ලා මේගොල්ලෝ පැරදුණේ නැහැ කියන්න මහන්සි වෙන්නේ මොකද කියලා.පැරදුණේ නැහැ කියන්න මහන්සි වෙන්න ඕන නැහැ. ජාතිකත්වයේ ඡන්ද අඩුවෙලා නැහැ. ජාතිකත්වයේ ඡන්ද වලින් යම් ප්‍රමාණයක් මිනිස්සු හරියට දකින්නේ නැති නිසා සීනුවටයි ගිනිසිළුවටයි දීල තියනව. ඒ වැරදි වැටහීම දැන් ඉවත් කරන්න ඕන. එච්චරයි.මේ ඡන්ද ආණ්ඩුවට හා ජනාධිපතිතුමාගේ ජාතිකත්ව ප්‍රතිපත්තියට ලැබුණ විශිෂ්ට ජයක්. ඒ ගැන ආයෙ කතා දෙකක් නැහැ. ඔය ගැන අමුතුවෙන් අටුවා ටීකා ලියන්න අවශ්‍යතාවයකුත් නෑ.මේකෙන් මම කියන්නේ ශ්‍රීලනිපය සිංහල නොවන මිනිස්සුන්ගේ ඡන්ද ප්‍රතික්ෂේප කරන්න ඕන කියන කතාවක් නෙමෙයි. ඒ ඡන්දත් ලබා ගන්න ආණ්ඩුව උත්සාහ කරන්න ඕන. දැන් සිංහල බෞද්ධ සිංහල ක්‍රිස්තියානු බේදයකින් තොරව ශ්‍රීලනිපයට ඡන්දෙ දෙනවා.මීගමුව, ජාඇළ, හලාවත තීරුවත් ආණ්ඩුවට ඡන්දෙ දෙන්නේ ඒකනේ. ඉස්සර නම් කතෝලික තීරුව ඡන්දෙ දෙන්නේ යූඇන්පීයට. දැන් එහෙම නැහැ.දැන් ඒ අය සිංහලයෝ හැටියට හිතනවා. ඒ වගේ මුස්ලිම් ඡන්දයි දෙමළ ඡන්දයි දිනාගන්න ශ්‍රීලනිපය වැඩ කරන්න ඕන. මේක කරන්න අමාරු දෙයක් නෙමෙයි. හැබැයි මේක දවසකින් දෙකකින් මාසයකින් අවුරුද්දකින් කරන්නත් බැහැ. අවුරුදු දහයක් පහළොවක් යනවා.ඒක නිසා තමයි අර සිංහල මිනිස්සුන්ගේ ඡන්දවල තියන වැදගත්කම තියෙන්නේ. ඒ අවුරුදු දහය පහළොව තුළ උතුරු හා නැගෙනහිර පළාත්වල සංවර්ධනයක් ඇති කරල පුළුවන්කමක් තියනව නම් දෙමළ ජාතික සන්ධානයේ කෙනෙකුවත් ඇමැති මණ්ඩලයට අරන් යන්න පුළුවන් නම් මිනිස්සු ඔක්කොම එකට එකතු කරන්න ඕන ජාතික වූ වැඩපිළිවෙළක් යටතේ.එංගලන්තේ කියන විදියට නෙවෙයි මේ ප්‍රශ්නේ විසඳන්න ඕන.අයිරිෂ් ප්‍රශ්නේ අවුරුදු දෙසීයක් තිස්සේ එංගලන්තේ විසඳල නැහැ. ඇමෙරිකාවේ කළු ජාතිකයන්ගේ ප්‍රශ්නේ අවුරුදු 300 ක් තිස්සේ ඒ රටේ විසඳල නැහැ. අපට ඒ වගේ අයද උගන්වන්න එන්නේ. මේ ප්‍රශ්නය විසඳන්න ඕන ඉංග්‍රිසි පොතේවත් දේශපාලන විද්‍යා පොතේවත් තියන විදියට නෙවෙයි.අපිට ඔබින ක්‍රමයක් යටතේ. ඕක කරන්න පුළුවන් එකම කෙනාත් මම කළිනුත් කිව්වා වගේ මහින්ද රාජපක්ෂ මහත්තයා විතරයි. බැරිවෙලාවත් මහින්ද මහත්තයගෙත් ජීවිත කාලය තුළ ඕක කරගන්න බැරි වුණොත් ලංකාවට ඉදිරි කාලයේදී ලොකු ප්‍රශ්නයක් වෙනවා.එහෙම වෙන්නේ බටහිර ජාතීන් අපිට බලපෑම් දාල අපේ ස්වාධීනත්වය නැතිකරන්නයි ඉලක්කය කරගෙන තියෙන්නේ.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404062</link>
    <topic>කළුතර පරාද වූ ලක්ෂ 37ක පළාත්සභා ඔට්ටුව</topic>
    <author>චන්දන බණ්ඩාර</author>
    <content>ගිය සතියේ ජනාධිපතිතුමා අනුරාධපුරයේ පැවැති අලුත් සහල් මංගල්‍ය ජාතික උත්සවට එක් වීය. එය සංවිධානය කර තිබුණේ විශේෂ ව්‍යාපෘති ඇමැති එස්.එම් චන්ද්‍රසේන සහ උතුරු මැද පළාත් මහ ඇමැති රංජිත් සමරකෝන් ඇතුළු පිරිසකි. ගිය බදාදා සවස් වරුවේ ජනාධිපතිතුමා අනුරාධපුරටය පැමිණියේය.ජනාධිපතිතුමා පිළිගැනීමට ඇමැති එස්.එම් චන්ද්‍රසේන, මහ ඇමැති රංජිත් සමරකෝන් , තිස්ස කරලියද්ද ඇතුළු පිරිසක් ගොස් සිටියහ. ජනාධිපතිතුමා අනුරාධපුරයට පැමිණ ඉන් අනතුරුව ගියේ අනුරාධපුර ජනපති මැදුරටය.ඉන් අනතුරුව සවස් වරුවේ ජනාධිපතිතුමා අනුරාධපුර පුජා නගරයේ සංචාරය කරමින් ජනතාව සමග අදහස් හුවමාරු කර ගැනීමටද අමතක නොකළේය. ඉන් අනතුරුව මිරිසවැටිය චෛත්‍ය වැඳපුදා ගත් ජනාධිපතිතුමා ඉන් අනතුරුව යළිත් ජනාධිපති මැදුරට පැමිණියේය.පසුදිනයේ උදෑසනින්ම ජනාධිපතිතුමා ගියේ රුවන්වැලි මහ සෑය වැඳ පුදා ගැනීමටය. ඉන් අනතුරුව ජනාධිපතිතුමා එක් වුයේ 47 වෙනි වරටත් සංවිධානය කෙරුණු අලුත් සහල් මංගල්‍ය උත්සවය සඳහාය.ගිය වසරේ පැවැති අලුත් සහල් මංගල්‍ය පැවැති අවස්ථාවේදි ජනාධිපතිතුමා ඇමැති එස්.එම් චන්ද්‍රසේනට උපදෙස් දී තිබුණේ මින් පසුව අලුත් සහල් මංගල්‍යයේ අලුත් සහල් පුරවන පාත්තරය වස විසෙන් තොර සහල්වලින් පිරවිය යුතුය කියාය.ඒ අනුව මෙවර අලුත් සහල් මංගල්‍යයේ පාත්තරය පිරවුයේ වස විසෙන් තොර අලුත් සහලිනි. එලෙස වස විසෙන් තොර සහල් අලුත් සහල් මංගල්‍යයට යොදා ගැනීම ගැන ජනාධිපතිතුමා ඇමැති එස්.එම් චන්ද්‍රසේනට ස්තුති කළේය.එය අවසන් කොට ජනාධිපතිතුමා ගියේ අනුරාධපුර රඹෑව මහා විද්‍යාලයේ පැවැති මහින්දෝදය විද්‍යාගාරය විවෘත කිරීමේ අවස්ථාවට සහභාගී වීමටය. ජනාධිපතිතුමා විසින් මහින්දෝදය වද්‍යාගාරය විවෘත කිරීමෙන් අනතුරුව වකුගඩු රෝගීන් ඇති වීම වැලැක්වීමේ පියවරක් ලෙස අනුරාධපුර දිසාවේ ජනතාව වෙනුවෙන් ජල පෙරන යන්ත්‍ර 50 ක් බෙදා දීම සිදු කළේය.මේ උත්සව සංවිධානය කොට තිබුණේ රඹෑව විහාරස්ථානයේදීය. ජල පෙරන යන්ත්‍ර බෙදා දීමේ අවස්ථාවට සමගාමීව අනුරාධපුර දිසාවේ ප්‍රාදේශීය සභා සහ නගර සභා සදහා ජල බවුසර් බෙදා දිමේ කටයුත්තක්ද ජනාධිපතිතුමාගේ ප්‍රධානත්වයෙන් සිදු වීය.ඉන් අනතුරුව ජනාධිපතිතුමා රඹෑව මහජන ක්‍රිඩාංගනයේ සංවිධානය කොට තිබු ජන රැළියකටද එක් වීය. ඉන් අනතුරුව ජනාධිපතිතුමා යළිත් කොළඹ බලා පැමිණීමට සුදානම් වුයේය. " එහෙනම් එස්.එම් ඇමැතිතුමායි තිස්ස කරලියද්ද ඇමැතිතුමායි දෙන්නම මාත් එක්කම යමු කොළඹට. හවස කැබිනට් රැස්වීමටත් යන්ඩ එපායැ. " ජනාධිපතිතුමා ඇමැති එස්. එම් චන්ද්‍රසේනට කීවේය.ගිය සතියේ බස්නාහිර සහ දකුණු පළාත් සභා මැතිවරණ පැවැත්විණි. මේ අතරතුර බේරුවලදී ගැටුම්ක් ඇති වීය. මේ ගැන ප්‍රවෘත්තිය ජනාධිපතිතුමාට ආරංචි වු විගසම ජනාධිපතිතුමා කථා කළේ ඇමැති රෝහිත අබේගුණවර්ධනටය. " රෝහිත බේරුවල සිද්ධිය වෙලා තියෙන තැනට ඔයා දැන්ම යන්ඩ. මොකද එතැන ජාතිවාදී ගැටුමක් ඇති වෙන්ඩ පුළුවන්. වහාම එතැනට ගිහින් අවශ්‍ය කටයුතු සොයා බලන්ඩ " ජනාධිපතිතුමා ඇමැති රෝහිත අබේගුණවර්ධනට උපදෙස් දුන්නේය.බස්නාහිර පළාත් සභා මැතිවරණය පැවැතියේ ගිය සෙනසුරාදා ය. . බස්නාහිර හිටපු මහ ඇමති ප්‍රසන්න රණතුංග උදෑසනම සිය ඡන්දය භාවිතා කිරීමට ගියේ සිය පවුලේ සමාජිකයන් සමඟ ය. ප්‍රසන්න සිය ඡන්දය දමා ඡන්ද මධ්‍යස්ථානයෙන් එළියට එන විටම ඔහුගේ ජංගම දුරකතනය නාද වීය.ඒ වෙන විට ඡන්ද මධ්‍යස්ථානයේ අනෙක් පස සිටියේ ඇමති බැසිල්ය. “ප්‍රසන්න ඡන්දය දැම්මද ඔන්න මම නම් කිව්ව විදියටම ඡන්දය දැම්මා''. යැයි ඇමති බැසිල් කීවේය. ඇමැති බැසිල් මැතිවරණකාලයේ කියා තිබුණේ ඔහුගේ මනාපය ප්‍රසන්නට බවය.ගම්පහ දිස්ත්‍රික්කයේ ඡන්ද ප්‍රතිඵල ගණන් කිරීම සිදු කෙරුණේ වේයන්ගොඩ බණ්ඩාරනායක ඹධ්‍යමහා විද්‍යාලයේදී හා හා පත්තලගෙදර සියනෑ අධ්‍යාපන පීඨයේ දීය. සෙනසුරාදා රාත්‍රියේ ප්‍රසන්න වේයන්ගොඩ බණ්ඩාරනායක විද්‍යාලයේ ඡන්ද ගණන් කිරීමේ කටයුතු නිරීක්ෂණය කරමින් සිටියේය.හදිස්සියේම ඔහුට දැන ගන්නට ලැබුණේ එක් ගණන් කිරීමේ මධ්‍යස්ථානයක කිසියම් අක්‍රමිකතාවයක් සිදුවන බවයි. වහා එහි ගිය ප්‍රසන්නට දැක ගැනීමට ලැබුණේ බුලත් කොළයට හරි ගැසූ ඡන්ද පත්‍රිකා ගණනක් ප්‍රතික්ෂේප වී ඇති බවය. වහා එය නිවැරැදි කළ ප්‍රසන්න එහි මනාප සටහන්ව ඇත්තේ කාටදැයි නිකමට මෙන් බැලුවේය.එහි මනාප සටහන්ව තිබුණේ සරණ ගුණවර්ධන නියෝජ්‍ය ඇමතිවරයාගේ ඥාති දියණියක වන සමන්මලී සකළසූරියටය. සරණ හා ප්‍රසන්න දීර්ඝ කාළයක සිට ගැටුම් පැවතුන බව ගම්පහ ප්‍රසිද්ධ රහසකි. ඡන්ද මධ්‍යස්ථානයෙන් පිටව එන අතරතුරදී සමන්මලී දුටු ප්‍රසන්න කීවේ " නංගී ඔන්න මම ඔයාගේ ඡන්ද ටිකක් හැදුවා "කියාය. ඒත් සමන්මලී සකලසුරිය අපේක්ෂකවරිය ඊට ප්‍රතිචාර දැක්වූයේ නැත.මේ අතර ඇමති බැසිල් විටින් විට ප්‍රසන්නට කතා කරමින් තොරතුරු විමසනු දක්නට ලැබිණි. ප්‍රතිඵලවල නිකුත්වීමත් සමඟ අලුයම 3.00 පමණ වේයන්ගොඩ බණ්ඩාරනායක පරිශ්‍රයේ රැඳී සිටි පාර්ලිමේන්තු මන්ත්‍රීනී සුදර්ශීනී ප්‍රනාන්දුපුල්ලේ මන්ත්‍රීවරිය ඇමතූ ඇමති බැසිල් ඇයටද සුභ පැතුවේය. ඒ කටාන ආසනය ඉතා විශිෂ්ට ජයක් ලබා තිබීම ගැනය.මැතිවරණ ප්‍රථිඵල හා මනාප ප්‍රථිඵල නිකුත් වන විට ප්‍රසන්න 2,50,000 ආසන්න මනාප සංඛ්‍යාවක් ලබා ගනිමින් ඉදිරියෙන් සිටියේය. බස්නාහිර පළාත් සභා මැතිවරණයේ මනාප ප්‍රථිඵල ගැන වැඩිම අවධානය යොමු වී තිබුණේ කැළණිය ආසනයටය. “මර්වින් කැළණිය ප්‍රාදේශිය සභා සභාපති ප්‍රසන්න රණවීර ” ගැටුම ඊට හේතු වී තිබුණි. ප්‍රසන්න රණවීර හිටපු මහ ඇමැති ප්‍රසන්න රණතුංගට උදව් කළ අතර ඇමැති මර්වින් සිල්වා උදව් කළේ නිමල් ලන්සාටය.ප්‍රතිඵල නිකුත් වන විට ප්‍රසන්න කැලණියේ මනාප 18,000 ලබා ගෙන තිබූණු අතර ලාන්සා කැළණියෙන් ලබාගෙන තිබණේ මනාප 2000 කට මදක් වැඩියෙනි. ලබන සතියේ ප්‍රසන්න රණවීරගේපාර්ශ­්වය මධ්‍ය හමුවක්ද පවත්වා තිබිණි.ප්‍රතිඵල නිකුත් වීමෙන් අනතුරුව ප්‍රසන්න කළේ ගම්පහ ආසන සංවිධායකවරුන්ට කතා කර ස්තූති කිරීමය. පසුගිය සඳුදා උදෑසනම ජනපති මහින්ද ප්‍රසන්නට කතා කෙළේය. මැතිවරණ ප්‍රතිඵලය ගැනද මෙහිදී දිර්ඝ ලෙස අදහස් හුවමාරු කර ගත්හ. ප්‍රසන්නගේ අදහස වූයේ මැතිවරණ ප්‍රතිඵල ඔය කියන තරම් නරක නැති බවය. විපක්ෂය කියන තරම් සන්ධානය පසුබෑමකට පත්ව නැතැයි ද ප්‍රසන්න ජනපතිට කීවේය.එදිනම දවල් ඇමති බැසිල් ගම්පහ දිස්ත්‍රික්කයේ සියලු සංවිධායකවරු අපේක්ෂක අපේක්ෂිකාවන් කැඳවා තිබුණි. ඒ ප්‍රතිඵල ගැන විග්‍රහ කිරීම සඳහාය. ප්‍රසන්න එහි යනවිට ආසන සංවිධායකවරු හා පළාත් පාලන නියෝජිතයන් අත්පොළසන් දෙමින් පිළිගත්තේ “ මැතිවරණයේ සුපර් ස්ටාර් ප්‍රසන්න “ බව කියමිණි. සියලු අපේක්ෂකයන් මෙහිදී අදහස් පළ කලහ.සියල්ල බලාසිටි ඇමති බැසිල් රාජපක්ෂ මහතා මැතිවරණ ප්‍රතිඵල ගැන ගැන විග්‍රහකරමින් කරමින් දීර්ඝ ලෙස අදහස් පළ කළේය. “ විපක්ෂයයි සමහර මාධ්‍යයයි කියනවා මේ මැතිවරණයෙන් සන්ධානය පසුබෑමකට ලක් වෙලා කියලා. එහෙම එකක් නෑ.සන්ධානය තමන්ගේ තැන රැකගෙන තියනවා. බලන්න ගම්පහ සමස්ත ප්‍රතිඵලය ප්‍රසන්න ගත්ත මනාප ගණනට වඩා අඩුයි යූ.එන්.පී එක ගම්පහ දිස්ත්‍රික්කයෙන් ගත්ත ඡන්ද ප්‍රමාණය " ඇමැති බැසිල් කීවේ ප්‍රසන්න දෙස බලමිනි.හිටපු මහ ඇමැති ප්‍රසන්න එම කථාව අසාගෙන සිටියේය. එය දුටු ඇමැති බැසිල් ඇසුවේ “ඇයි ප්‍රසන්න ඒක දැනගෙන හිටියේ නැද්ද?” කියාය. ප්‍රසන්න ඊට සිනාසුනා මිස උත්තරයක් දුන්නේ නැත." සන්ධානය කියන්නේ සන්ධානයක්.සන්ධානය තමයි ආණ්ඩුව කරන්නේ. සන්ධානයේ පක්ෂ වලට මොන ප්‍රතිපත්ති තිබුණත් ආණ්ඩුව විවේචනය කරන්නේ නෑ. ගම්පහ එක එක්කෙනා පක්ෂය විවේචනය කරන එක නවත්වන්න. පක්ෂය තුළ විනයක් තියෙන්න ඕනෑ. ඒ විනය රකින්න බැරි අයට යන්න පුළුවන්"ඇමති බැසිල් එම රැස්වීමේදී අවධාරණය කළේය.මේ අතර පසුගිය පළවෙනිදා සවස හිටපු මහ ඇමැති ප්‍රසන්න ජනාධිපතිතුමා හමුවන්නට ගියේය. ඒ බුළත් අතක්ද ඇතැතිවය. ජනාධිපතිවරයාට වැඳ ප්‍රසන්න ඔහුගේ ආශීර්වාදය ලබා ගත්තේය. එවිට ජනපති මහින්ද ඔහුට ආශීර්වාද කරමින් කීවේ “දැන් ඉතින් කරගෙන ආපු වැඩ ටික කරන්න” කියාය.ප්‍රසන්න එදින නිවසට පැමිණෙන විට නිවසේ පුංචි සාදයක් සුදානම් කර තිබුණි. සාදය සංවිධානය කර තිබුණේ ප්‍රසන්නගේ වැඩිමල් දියණිය “අර්චනාය...” ඇය සමඟ ප්‍රසන්නගේ මැතිවරණ වයාපාරයට සම්බන්ධ වූ ප්‍රසන්න රණතුංග දේශපාලන අධ්‍යාපන පීඨයේ තරුණ තරුණියන් 300 ක් වෙනුවෙන් මේ සාදය සංවිධානය කර තිබුණි.මෙරිල් පෙරේරා , සහන් ප්‍රදීප් මෙන්ම කැලණිය ප්‍රාදේශීය සභා සභාපති ප්‍රසන්න රණවීර සහ ගම්පහ නගරාධිපති එරංග සේනාරත්නද ප්‍රසන්නගේ හිතමිතුරන් රැසක්ද එහි පැමිණ සිටියහ.ප්‍රසන්න නිවසට එන විටම ඔවුන් ඔහුව පිළිගත්තේ මහ ඇමතිතුමාට ජය වේවා යැයි ඔල්වරසන් දෙමිණි. මධ්‍යම රාත්‍රිය පමණ වෙන විට සාදයේ උච්චතම අවස්ථාව එළඹිණි. සංගීත කණ්ඩායමේ තාලයට තරුණ තරුණියන් නටන්නට වූහ. සහන් ප්‍රදීප් නව පළාත් සභා මන්ත්‍රීවරයාට ගීතයක් ගැයීමට ආරාධනා ලැබිණි.ගීත ගායනයට වේදිකාවට නැගුණු සහන් විනාඩි 15 පමණ ආපසු වේදිකාවෙන් බැස්සේ ගීතයක වචනයක් හෝ නොකියාය.“මොකෝ වූයේ” වේදිකාවෙන් බැස පැමිණි සහන්ගෙන් ප්‍රසන්න ඇසුවේය.“මම දන්නේ එක සිංදුවයි ඒක ගෘප් එක දන්නේ නෑ ”.සහන් කීවේය.මෙරිල් පෙරේරා මන්ත්‍රීවරයා කිවේ ආත්මා ලියනගේ ගායනා කරන ජනප්‍රිය ගීතයකි.“ පෙනෙන නොපෙනෙන දුරක ඉඳන්..... නුඹ ඇවිත් හිත ලඟට හොරෙන් ආවාට නොකියාම ජීවිතෙන්...... නවතින්න හිතුවාද ආයෙමත් ආදරෙන් ”යැයි මෙරිල් ගයද්දී මහ ඇමති ප්‍රසන්න සහ හා බිරිඳ මොරීන් යුගළ නැටුමක් නැටුවේ සාදයේ සිටි තරුණ තරුණියන්ගේ ඔල්වරසන් හඩ මධ්‍යයේය.ගිය සතියේ පැවැති බස්නාහිර සහ දකුණු පළාත් සභා මැතිවරණ දිනයේ එ.ජා.ප නායකයා කොළඹ තර්ස්ටන් විද්‍යාලයේදී සිය ඡන්දය ප්‍රකාශ කළේය. ඉන් අනතුරුව එ.ජා.ප නායකයා පැමිණියේ සිරිකොත පක්ෂ මුලස්ථානයේ ස්ථාපිත කර තිබු එ.ජා.ප මැතිවරන මෙහෙයුම් කාර්යායටය.එ.ජා.ප නායකත්ව මණ්ඩල සභාපති කරු ජයසුරියද ගම්පහ සිට සිරිකොත පක්ෂ මුලස්ථානයට පැමිණියේය. ඊට ටික වේලාවකට පසුව එ.ජා.ප මහ ලේකම් තිස්ස අත්තනායක සිරිකොත පක්ෂ මුලස්ථානයට පැමිණියේය.මේ පිරිස සිරිකොත පක්ෂ මුලස්ථානයේ සිටින විට බේරුවල එ.ජා.ප සම සංවිධායකවරයාගේ නිවෙසට එල්ල වු ප්‍රහාරය ගැන එ.ජා.ප මැතිවරණ මෙහෙයුම් කාර්යාලයට වාර්තා වුයේය. ඉන් අනතුරුව එ.ජා.ප මැතිවරණ මෙහෙයුම් කාර්යාලයට වාරතා වුයේ කොළඹ දිසාවේ සහ කඩුවෙල ප්‍රදේශයේ එ.ජා.ප ඡන්ද පොළ නියෝජිතයන් පිරිසකට ඡන්ද මධ්‍යස්ථානයට ඇතුළුවිමට අවසර නොදෙන බවට වු චෝදනාවකි.ඉන් අනතුරුව එ.ජා.ප නායකත්ව මණ්ඩල සභාපතිවරයා සහ එ.ජා.ප මහ ලේකම්වරයා මැතිවරණ මහකොමසාරිස්වරයාට කතා කොට එ.ජා.ප ඡන්දපොළ නියෝජිතයන්ට සිදුවු අපහසුතාවයට පිළියම් යෙදීමට කටයුතු කළේය.ගිය ඉරිදා උදෑසන වෙනවිට මැතිවරණ ප්‍රතිඵල නිකුත් වෙමින් පැවැතියේය. ඒ අනුව ගිය ඉරිදා දිනයේ උදේ වරුවේ එ.ජා.ප මුලස්ථානයට එ.ජා.ප නායකයා මෙන්ම නායකත්ව මණ්ඩල සභාපති කරු ජයසුරිය , තිස්ස අත්තනායක , කබීර් හෂීම් ඇතුළු පිරිස එක්ව සිටි‍යේය. ඒ මැතිවරණ ප්‍රථිඵල විශ්ලේෂණයක යෙදීමටය. ඒ අනුව එ.ජා.ප ජාතික නායකයා සහ එ.ජා.ප නායකත්ව මණ්ඩලය තීරණය කළේ හැකි ඉක්මනට ඌව පළාතේ එ.ජා.ප සාමාජික ප්‍රවර්ධන වැඩසටහන් ආරම්භකිරීමටය.මේ අතරතුර ශ්‍රීලංකා නීතීඥ සංගමයේ සුහද හමුව ගිය සතියේ පැවැතියේ කොළඹ හිල්ටන් ‍හෝටලයේ රූබි ශාලාවේදීය. මේ අවස්ථාවටද එ.ජා.ප ජාතික නායක රනිල් වික්‍රමසිංහ සහ නායකත්ව මණ්ඩල සභාපති කරූ ජයසුරිය ඇතුළු පිරිසක් එක්ව සිටියහ.‍බස්නාහිර සහ දකුණු පළාත් සභා මැතිවරණයේදී විවිධ ව්‍යාපාරිකයන් සහ විවිධ මට්ටමේ උදවිය මුදල් ඔට්ටු ඇල්ලීමට සිදු කොට තිබිණි. මේ අතරින් එක් එක් අයගේ මාතෘකා සහ ඔට්ටු සඳහා පදනම් වී තිබුණේ විවිධ අපේක්ෂකයන් ලබා ගන්නා මනාප සංඛ්‍යාවන් සහ සහ විවිධ දේශපාලන පක්ෂ ලබා ගන්නා ඡන්ද සංඛ්‍යාවන් ගැනයමේ අතරින් හිරුණිකා ප්‍රේමචන්ද්‍ර කොළඹින් එකට එන බවට ව්‍යාපාරිකයන් අතර ඔට්ටු ඇල්ලී තිබිණි. තවත් අය උදය ගම්මන්පිල කොළඹින් ප්‍රථම තැනට එනු ඇති බවට තවත් අය ඔට්ටු ඇල්ලුහ. මේ අතරතුර කළුතර දිසාවේ සෙනල් වෙල්ගම පළමු තැනට එනු ඇති බවට කළුතර ව්‍යාපාරිකයන් පිරිසක් ඔට්ටු අල්ලා තිබිණි.තවත් අය කීවේ ‍ඇමැති රෝහිත අබේගුණවර්ධනගේ සහෝදරයකු වෙන රෝහණ අබේගුණවර්ධන කළුතරින් ප්‍රථම තැනට එනු ඇති බවටය. මේ අතර තුර එක්තරා දේශපාලඥයකුගේ ලේකම්වරයකු ඔට්ටුවක් අල්ලා තිබුණේ රුපියල් ලක්ෂ 37ක ඔට්ටුවකි.එනම් කළුතර දිසාවෙන් තරඟ කළ ඇමැති රෝහිතගේ සහෝදරයා වෙන රෝහණ අබේගුණවර්ධන අනිවාර්යයෙන්ම බස්නාහිර මැතිවරණයෙන් පරාජයට පත් වෙන බවටය. කෙසේ වෙතත් කළුතර දිසාවේ එ.ජ.නි.ස මනාප ලැයිස්තුවේ දෙවැනි තැනට පත් වීමට රෝහණ අබේගුණවර්ධනට හැකියාව ලැබී තිබිණි. ඒ අනුව අදාල ලේකම්වරයා ලක්ෂ 37 ක මුදලක් ඔට්ටුවෙන් පරාජයට පත් වී තිබිණි.බස්නාහිර පළාත් සභා මැතිවරණය වෙනුවෙන් එ.ජා.ප නායකත්ව මණ්ඩල සභාපති කරු ජයසූරිය සිය ඡන්දය ප්‍රකාශ කළේ කිරිල්ලවල මධ්‍ය මහා විද්‍යාලයේ දීය. කරු ජයසූරිය සිය බිරිය වෙන වෛද්‍ය වසන්තා ජයසූරියද සිය ඡන්දය ප්‍රකාශ කළේ එම ඡන්ද මධ්‍යස්ථානයේ දීය.ඡන්දය ප්‍රකාශය කිරීමෙන් අනතුරුව සිරිකොතට ගිය කරු සවස් වන තුරුම එහි වූ මෙහෙයුම් මධ්‍යස්ථානයෙහි කටයුතු සදහා එක්ව සිටියේය. බේරුවල දී එක්සත් ජාතික පක්ෂ අපේක්ෂකයකුට පහර දීමේ සිද්ධියක් වාර්තා වූයේ මේ අතරවාරයේ දීය.පොලිස්පතිවරයාට සහ මැතිවරණ කොමසාරිස්වරයාට කතා කරමින් අදාළ අපේක්ෂකයාට ආරක්ෂාව සලසා දීම සදහා කටයුතු කළ කරු සිරිකොතෙන් පිටත් වන විට මධ්‍යම රාත්‍රියට ආසන්න වී තිබිණි.බස්නාහිර සහ දකුණු පළාත් මැතිවරණයේ මැතිවරණයේ ප්‍රතිඵල ප්‍රකාශයට පත් වූ පසු හා මනාප ප්‍රකාශයට පත් වූ පසු බස්නාහිර හා දකුණේ ජයග්‍රාහක අපේක්ෂකයන්ට පුද්ගලිකව සුභ පැතූ කරු ජයසූරිය පක්ෂය සමගි සම්පන්නව ලබා ගත් ප්‍රතිඵලය ආණ්ඩුවට එරෙහි දේශපාලන බලවේගයක් දක්වාම ගොඩ නගා ගනිමු යැයි ද ඔවුනට සුභ පතමින් ප්‍රකාශ කළේය.එපරිද්දෙන්ම පරාජයට පත්ව සිටි අපේක්ෂකයන්ට ද ආමන්ත්‍රණය කළ කරු ජයසූරිය මෙය කිසිසේත්ම පසුබෑමකට හේතුවක් කර ගත යුතු නැති බවත් පසුකාලීනව රටේ ජනාධිපතිවරයා බවට පත් වූ රණසිංහ ප්‍රේමදාස මහතා ද සිය දේශපාලන ගමනේ දී ඇතැම් අවස්ථාවන්හි දී මැතිවරණ වලින් තේරී පත් නොවූ අවස්ථා තිබු බව ද සිහිපත් කළේය. එහෙත් අවසානයේ දී රණසිංහ ප්‍රේමදාස මහතා තමන්ගේ දේශපාලන අරමුණ දිනුම් කණුව දක්වාම ගෙන ගිය සැටි ආදර්ශයක් බව ද අවධාරණය කළේය.මැතිවරණ ප්‍රතිඵල ප්‍රකාශයට පත් වීමෙන් පසු පසුගිය සතියේ දී නායකත්ව මණ්ඩලය රැස්වී එහි ප්‍රතිඵල ගැන විශ්ලේෂණයක යෙදුණු අතර, නායකත්ව මණ්ඩලය විසින් පක්ෂය සමගි සම්පන්න කර මේ ප්‍රතිඵලය අත් පත් කර ගත් බව ද එහි සභාපතිවරයා ලෙස කරු ජයසූරිය පෙන්වා දුන්නේය.එසේම වහාම ඌව පළාත් සභා මැතිවරණයට සූදානම් වීමේ පියවරක් ලෙස මොණරාගල සහ බදුල්ල එ.ජා.ප සාමාජික ප්‍රවර්ධන ව්‍යාපාරයක් ආරම්භ කිරීමටත් එළඹෙන ඕනෑම ජාතික මැතිවරණයකට සාර්ථකව මුහුණ දීම සදහා එක්සත් ජාතික පක්ෂය නිරන්තරයෙන් සූදානම්ව තැබීමටත් මෙහිදී තීරණය කෙරිණි.ජාතික නිදහස් පෙරමුණේ දේශපාලන මණ්ඩලය පසුගියදා බදාදා එහි බත්තරමුල්ලේ පිහිටි ප්‍රධාන කාර්යාලයේදී පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් රැස් විය.එහිදී ප්‍රථමයෙන් සාකච්ඡාවට භාජනය වූයේ පසුගියදා එක්සත් ජාතීන්ගේ මානව හිමිකම් කවුන්සිලයට ඇමෙරිකා එක්සත් ජනපදය විසින් ඉදිරිපත්කර සම්මත කරගත් ලංකාවට එරෙහි යෝජනාව හේතුවෙන් පැන නැග ඇති අභියෝග පිළිබඳවය.අප පසුගිය දේශපාලන මණ්ඩල රැස්වීමේදී තීරණය කර ගත් පරිදි දේශහිතෛෂී ජාතික ව්‍යාපාරය ඇතුළු ජාතික සංවිධාන එකමුතුවේ නායකත්වය සමග මේ අභියෝගය හමුවේ ගත යුතු පියවර ගණනාවක් පිළිබඳව සාකච්ඡා කළහ.එහිදී ඔවුන්, මෙම අභියෝගයට සාර්ථකව මුහුණ දිය යුත්තේ කෙසේද කියා රජයට භාර දුන් යෝජනාවලියෙහි අඩංගු කරුණු පිළිබඳවත් අවධානයට යොමු කළහ. එම යෝජනාවලිය මගින් තමයි චීනය සමග ආරක්‍ෂක ගිවිසුමකට යා යුතුයි කියා රජයට යෝජනා කර තිබුණේ. එවැනි නිවැරදි ස්ථාවරයන් වෙත රජය එකග කරවා ගැනීමට අපද මැදිහත් වන බව මා එහිදී පැවසුවා.මේ ඇමෙරිකා එක්සත් ජනපද ජිනීවා යෝජනාව ගෙන එන්නේ, කොටින්ගේ අවි බලයෙන් ගොඩනගා ගැනීමට නොහැකි වූ ඊළම එක්සත් ජාතීන්ගේ හා බටහිර රටවල බලය යොදා ගනිමින් ගොඩනගා ගැනීමේ න්‍යාය පත්‍රයක් දියත් කිරීමට බවත් මේ යෝජනාව සම්මත කර ගැනීමත් සමග ඇරඹී ඇත්තේ දෙවන දෙමළ ඊළාම් මෙහෙයුම බවත්’ යන කරුණු ජනතාවට පුළුල් ලෙස අවබෝධ කර දීමේ වැදගත්කමද එහිදී අවධාරණය කෙරුණා.ඒ අනුව දැවැන්ත ජන රැලි හා ජනහමු සංවිධානය කිරීමටද තීරණය කෙරිණි. එමගින් මේ දෙවන දෙමළ ඊළාම් මෙහෙයුම පැරදවීමට සමත් සුවිශාල ජනමතයක් ගොඩනැගීමට හැකියාව ලැබේවි’’ ජානිපෙ නායක ඇමැති විමල් වීරවංශ එහිදී පෙන්වා දුන්නේය.‘‘විපක්‍ෂය පවසන ආකාරයේ, ආණ්ඩුවේ ඡන්ද පදනමෙහි අඩුවීමක් හෝ විපක්‍ෂයේ ඡන්ද පදනම ඉහළ යාමක්වත් මේ පළාත් සභා මැතිවරණ ඡන්ද ප්‍රිඵලවලින් පෙන්නුම් කරන්නේ නැහැ’’ ජාතික නිදහස් පෙරමුණේ මාධ්‍ය ප්‍රකාශක මොහොමඞ් මුසම්මිල් පෙන්වා දුන්නේය.බස්නාහිර හා දකුණු පළාත් සභා මැතිවරණ ප්‍රතිඵල පිළිබද මේ දින වල කයිකතන්දර වලින් අඩුවක් නැත. විවිධ පුද්ගලයන්ගේ අර්ථකථන අනුව මෙවර බස්නාහිර සහ දකුණු පළාත් මැතිවරණ ප්‍රථිඵලය එජාපයට අනුව ආණ්ඩුවට රතු එළියක් වන අතර විපක්ෂයට කොළ එළියකි.ජනතා විමුක්ති පෙරමුණේ ඇතැම් නායකයින් පවසන පරිදි මැතිවරණ ප්‍රතිඵලය හැරවුම් ලක්ෂයකි.පසුගිය දා සබරගමු මහ ඇමති මහීපාල හේරත් කොළ එළිය සහ හැරවුම් ලක්ෂය පිළිබදව අපුරු සදහනක් කළේ ය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404063</link>
    <topic>ජිනීවා පළාත් සභා</topic>
    <author>සංවාද සටහන</author>
    <content>එක්සත් ජනතා නිදහස් සන්ධානයේ මහ ලේකම් , පරිසර ඇමැතිසුසිල් ප්‍රේමජයන්තපහැදිලිවම සතුටු වෙනවා.බොහෝ දෙනා 2009 පළාත් සභා ප්‍රතිඵල එක්ක මේ ප්‍රතිඵලය සංසන්දනය කරන්ඩ පටන් අරන් තියෙනවා. ඒක සම්පුර්ණ වැරැදියි‍. මොකද 2009 පළාත් සභා මැතිවරණයේ ගත්ත ප්‍රතිඵල අපට සමහර තැන්වල 2010 ජනාධිපතිවරණයේ ගන්ඩත් බැරිවුණා. පාර්ලිමේන්තු මැතිවරණයේ දී ගන්ඩත් බැරිවුණා.2009 පළාත් සභා මැතිවරණය තිබ්බේ සුවිශේෂි වු පරිසරයක් එක්කයි. යුද්ධයේ අවසාන අදිරයට ඇවිත් තියෙන මොහොතක බස්නාහිර මැතිවරණය තිබ්බේ යුද්ධය අවසන් කරපු ගමන් තමයි දකුණු පළාත් සභා මැතිවරණය තිබ්බේ.ඒ වෙලාවේ ප්‍රතිඵලය ගැන මේ වෙලාවේ සංසන්දනය කරන්ඩ බැහැ. නමුත් අපි මේ මැතිවරණයේ අරන් තියෙන දළ ප්‍රතිශතයත් එ.ජා.පයේ ඡන්ද ප්‍රතිශතයේ අඩු වැඩි වීම් ඒක ගත්තොත් එක්සත් ජනතා නිදහස් සන්ධානය ඡන්ද පදනම රැකගෙන තියෙනවා. ඉදිරියේදී එන මහා මැතිවරණයකදී අපේ මේ ඡන්ද පදනමත් එක්ක ඉදිරියට යන්ඩ පුළුවන් කම තියෙනවා. ඉන් ඉදිරියටත් යන්ඩ පුළුවන් මට්ටමක් අපට තියෙනවා.එහෙම රතු එළියක් දල්වා නැහැ. දැන් බුලත්සිංහල ආසනයේ සියයට 66ක ඡන්ද ප්‍රතිශතයක් අරගෙන තියෙනවා. තවත් ආසනයක දෙකක ඡන්ද ප්‍රතිශතය අඩු වෙලා තියෙන්ඩ පුළුවන්. එතකොට ඒක විග්‍රහ කරන්නේ කොහොමද? සාමාන්‍යයෙන් එක් මැතිවරණයකදී එක් රටාවකට ඡන්දය පාවිච්චි වෙනවා නම් හැම තැනම එකම රටාවකට ඡන්දය පාවිච්චි වෙන්ඩ ඕ‍නෑ. නමුත් මේකේ එහෙම නැහැනේ.ඒක ස්වාභාවයක්නේ. ජ.වි.පෙට සහ ෆොන්සේකාගේ ප්‍රජාතන්ත්‍රවාදී පක්ෂයට ඡන්ද වැටෙනකොට අනිවාර්යයෙන්ම මන්ත්‍රී ආසන බෙදෙන සංඛාව වැඩියි. දැන් මෙවර කොළඹ දිස්ත්‍රික්කයෙන් මන්ත්‍රීධුර තුනක් අඩුයි. මේ ආදී වශයෙන් ඡන්ද බෙදෙන කොට ඒක සාමාන්‍යයෙන් වෙනවා.කලින් එහෙම ඡන්ද බෙදිලා ගියේ නැහැ. මිට කලින් ඡන්ද සහ මන්ත්‍රී ආසන බෙදිලා ගියේ එක්සත් ජනතා නිදහස් සන්ධානය සහ එක්සත් ජාතික පක්ෂයට විතරයි. නමුත් මෙවර ජනතා විමුක්තු පෙරමුණ සහ ෆොන්සේකාගේ ප්‍රජාතන්ත්‍රවාදී පක්ෂය අතර ඡන්ද බෙදිලා ‍ගිහින් තිබෙනවා.දැන් අපි ගත්තොත් කඩුවෙල වගේ ආසනයක එ.ජා.පයට ඡන්ද 20000 ලැබිලා තියෙන්නේ. ජ.වි.පෙට 10000 යි. ඒ වගේම ෆොන්සේකාගේ පක්ෂයට 10000 යි. නමුත් ගිය ජනාධිපතිවරණ මැතිවරණයේ ඒ ඔක්කොම එකතු වෙලා පොදු විපක්ෂයේ අපේක්ෂකයා ගත්තේ ඡන්ද 41000 ක් විතරයි.ඉතින් මෙවර පළාත් සභා මැතිවරණයේදී විපක්ෂයේ ඡන්ද බෙදිලා ගිහින් තිබෙනවා. ඒක තමයි මේ වෙනස. එක තමයි මෙවර මැතිවරණයේදී එ.ජ.නි.සයට මන්ත්‍රී ආසන අඩු වෙන්ඩ හේතුව. මේක අපි එක් ආසනයෙන් ආසනයට විග්‍රහ කරලා බලන්ඩ ඕනේ.අපි ඡන්ද කොට්ඨාශ 58 කින් හයක් ඇරෙන්නට ඉතිරි සියල්ලම ජයග්‍රහණය කර තිබෙනවා. ඒක ගත්තොත් අපි ඡන්ද බල ප්‍රදේශ නැත්නම් ඡන්ද කොට්ඨාස හැටියට පසුගිය ජනාධිපතිවරණය ගත්තත් මහා මැතිවරණය ගත්තත් මේ ඡන්ද ප්‍රතිපලයම තමයි තිබෙන්නේ.ඡන්ද වැටෙන ප්‍රතිශතය අඩු වෙනකොට කොහොමත් ආණ්ඩුවට වැටෙන ඡන්ද ප්‍රමාණයත් අඩු වෙනවා. ප්‍රධාන මැතිවරණයකදී වැටෙන ඡන්ද ප්‍රතිශතය සියයට හැත්තෑ පහ පනිනවා. මෙවර මැතිවරණයේදී සියයට 60 යි 65 යි වැටුණ ප්‍රතිශතය.තවත් දිස්ත්‍රික්කවල සියයට හැටට අඩුවෙන් තමයි ඡන්දය පාවිච්චි කරලා තියෙන්නේ. එතකොට ඡන්දය වැටෙන ප්‍රතිශතය අඩු වෙනකොට එ.ජ.නි.සයට වැටෙන ඡන්ද ප්‍රමාණය අඩු වෙලා තියෙනවා තමයි. එහෙම නම් එ.ජා.ප යට වැටෙන ඡන්ද ප්‍රමාණයත් අඩු වෙලා තියෙන්නේ.මුල් බුරුල් වෙලා නිසා වෙන්ඩ ඇති එයා යන්ඩ ඇත්තේ ඇමෙරිකාවට මාසයක් නිවාඩු ගන්ඩ. ඉතින් ඒක සම්පුර්ණ බොරුවක්. ආණ්ඩුවේ බුරුල් වෙච්ච මුල් ටිකට වඩා එයාගේ බුරුල් වුණ මුල් ටික බලා ගන්ඩ එපායැ.අපිට ඇමෙරිකාව වගේ රටකට ගහලා දිනා ගන්ඩ පුළුවන් නම් හොඳයි. ඇමෙරිකාව වගේ රටක් නායකත්වය අරගෙන විශාල බලපෑමක් කරලා බටහිර රටවල් සියල්ල එයාලා එක්ක එකට හිටගෙන කුඩා කුඩා රාජ්‍යයන් බලපෑම් කරන කොට ඒ රටවල් ඇමෙරිකාවේ යෝජනාවට පක්ෂව ඡන්දය ලබා දෙනවා.මෙහේ මැතිවරණයකදී වුණත් ඒක එහෙම වෙනවානේ. බලවන්තයා බලපෑම් කරන‍කොට පොඩි මිනිහා ඡන්දය දෙනවා. එහෙම වෙද්දී සංඛ්‍යාත්මකව නෙමෙයි බලන්ඩ ඕනේ ජිනීවා යෝජනාවට රටවල් 12 ක් ඡන්දය දීමෙන් වැළකී ඉඳලා තියෙනවා.තවත් රවවල් 12 ක් ලංකාවට පක්්ෂව ඡන්දය දීලා තියෙනවා. ඒ කියන්නේ රටවල් 24 ක් යෝජනාවට විරුද්ධව ඉඳලා තියෙනවා. ලංකාවට එරෙහි යෝජනාවට කැමැතිනම් ඡන්දය දෙන්ඩ එපැයැ. එහෙම බැලුවොත් ජිනීවාවල යෝජනාවයි පැරැදිලා තියෙන්නේ. අපි නෙමෙයි පැරැදිලා තියෙන්නේ.විපක්ෂය ගණන් හදන්නේ හැමදාම එහෙමනේ. මැතිවරණයක් ඉවර වුණාට පස්සේ නොවැටුණ ඡන්ද සියල්ලම එ.ජා.ප යේ කියලානේ එයාලා ගණන් හදන්නේ.පළාත් සභා මැතිවරණයකදී සියයට සියයක්ම ඡන්ද වැටෙන්නේ නැහැනේ. ඔය නොවැටුණ ඡන්ද ප්‍රමාණයෙනුත් ඕනෑ නම් පළාත් සභා මැතිවරණයකදී තවත් වැටෙන්නේ සියයට දහයක් විතරයි. ඒ සියයට දහය වැටුණා කියලා හිතුවත් ඒත් ආණ්ඩුව දිනුම්. ඒ නිසා මේ මැතිවරණ දෙකේදී නොවැටුණ ඡන්ද සියල්ලම එ.ජා.ප යට නැතිනම් විපක්ෂයට අයිති ඡන්ද විදියට ගණන්ත හදන එක වැරැදියි.රජය කොහොමත් ජිනීවා නුවර සම්මත කර ගත්ත යෝජනාවට එකඟ නැහැ. ඔය යෝජනාවෙන් කියන පරීක්ෂණවලටත් අපි එකඟ නැහැ. ඒ ස්ථාවරයේ ඉදලා රටේ කළ හැකි විවිධ ක්‍රියාමර්ග තියෙනවා. අපිට සහයෝගය දුන්න රටවල් මාර්ගයෙන් විවිධ සංවිධාන මාර්ගයෙන් ගත හැකි ක්‍රියාමාර්ග තියෙනවා අන්තර් ජාතික වශයෙන්.ඒ ක්‍රියාමාර්ග ගැනීම සදහා විදේශ කටයුතු අමාත්‍යාංශය අවශ්‍ය කටයුතු කරගෙන යනවා. ඒ ව‍ගේම අභ්‍යන්තර වශයෙන් විපක්ෂය නඟන කරුණු හා සම්බන්ද කරලා ඒකට පිළිතුරු දිමේ වැඩපිළිවෙළකුත් අපි දැන් සැලසුම් කරගෙන යනවා. ඒ නිසා ඒ ක්‍රම දෙක තමයි අපි දැනට පාවිච්චි කරන්නේ. දේශීය වශයෙන් හා අන්තර්ජාතික වශයෙන්.අපේ රටේ කරන්ඩ බැහැ. එයාලාට ඒ රටවල ඉඟලා මොනවා හරි පරීක්ෂණ කරන්ඩ පුළුවන්. නමුත් ‍අපේ රටේ නම් බැහැ. මොකද මේ වෙනකොට ඔය කියන වාර්තාව හදලා ඉවර ඇති. අස්සන විතරක් ගහන්ඩ ඇති.ඒ පණිවිඩය තමයි ජනතාව දීලා තියෙන්නේ. ෆොන්සේකාත් ජීනීවා යෝජනාවට විරුද්ධයිනේ. ජනතා විමුක්ති පෙරමුණත් ජිනීවා යෝජනාවට විරුද්ධයිනේ. එතකොට එ.ජා.පය හැර ඉතිරි ආණ්ඩුවට දුන්න ඡන්ද සහ ජ.වි.පෙ සහ ෆොන්සේකාට දුන්න ඡන්ද ඔක්කොම එක පැත්තකනේ. ඒ කියන්නේ ජිනීවා යෝජනාවට විරුද්ධව විශාල ඡන්ද ප්‍රමාණයක් ලැබිලා තියෙනවා.ඒක ඉතින් බොහොම සුළු වශයෙන් විවිධ පැතිවලට යන්ඩ පුළුවන්. මෙවර වැඩි වු අවුරුදු 18 ට වැඩි ඡන්ද අපට ලැබෙන්ඩ ඇති. තව ඡන්ද ප්‍රමාණයක් ඡන්දය නොදී ඉන්ඩ පුළුවන්. තව ඡන්ද සුළු ප්‍රමාණයක් විවිධ පක්ෂවලට බෙදිලා යන්ඩ පුළුවන්.හැබැයි මේ ඡන්ද සියල්ලම පළාත් සභාවක හැසිරෙන ආකාරයට නෙමෙයි ජාතික මැතිවරණයකදී හැසිරෙන්නේ. ජාතික මැතිවරණයකදී ඒ ඒ අවස්ථාවේ මතු වෙන්නා වු සමාජ , ආර්ථික දේශපාලන කරුණු එක්ක තමයි ඡන්ද දායකයන්ගේ හැසිරීම තීරණය වෙන්නේ.දැන් විපක්ෂය කියනවා විපක්ෂයේ අලුත් නායකයෙක් හොයන නිසා තමයි ජනතාව ජ.වි.පෙ සහ ෆොන්සේකට ඡන්දය දුන්නේ කියලා. එහෙම රටේ ජනාතව අලුත් නායකයෙක් හොයන ගතියක් තියෙනවාද?එහෙමනම් රනිල් වික්‍රමසිංහ එපා කියන එකනේ කියලා තියෙන්නේ.ෆොන්සේකා කියන්නේ පක්ෂයක් නෙමෙයිනේ. පක්ෂයක ලාංඡනයක් තිබ්බාට සංවිධානගත ඡාලයක් තියෙන පක්ෂයක් නෙමෙයි. ‍ෆොන්සේකා කියන්නේ පුද්ගලයෙක් විතරයි. ඒ පුද්ගලයා එක්ක තමයි ඔය කියන දේශපාලනය රැඳිලා තියෙන්නේ. ඒ පුද්ගලයා පිරිහෙන කොට දේශපාලනයත් පිරිහිලා යනවා. ඒ නිසා ඒ දේශපාලනය තාවකාලිකයි. ජාතික මැතිවරණයකදී මේ වගේ තාවකාලික මිනිස්සුන්ට ජනතාව ඡන්දය දෙන්නේ නෑ.‍කොළඹ නගරයේ එහෙම තියෙන්ඩ ඇති. ඒක ඉස්සරත් එහෙමම තමයි. ජනාධිපතිවරණය ගත්තොත් අපි නුවරඑළිය දිස්ත්‍රික්කය පරාදයි. කොළඹ නගරය පරාදයි. ඒක එහෙමම තමයි එකේ වෙනසක් වෙලා නෑ.පැහැදිලිවම.එහෙම දෙයක් වෙලා නම් ආණ්ඩුවේ ඡන්ද පදනම හෝදාගෙන යන්ඩ එපායැ.කොහොමද ආණ්ඩු අනෙක් පැත්ත හරවන්නේ. එහෙමනම් මිනිස්සු යු.ඇන්.පී එකට ඡන්දය දෙන්ඩ එපායැ. ජ.වි.පෙට නැතිනම් ෆොන්සේකාට ඡන්ද දුන්නා කියලා ආණ්ඩුවක් හදන්ඩ පුළුවන්ද බැහැනේ.නෑ මං හිතන්නේ නෑ. එහෙම අභියෝගයක් එල්ල කරන්ඩ තරම් ඔවුන් ශක්තිමත් කියලා. පළාත් දෙකේම සියයට 40 ක ඡන්ද ප්‍රතිශතයක් තියෙනවා. නමුත් අපි වයඹ , මධ්‍යම සහ සබරගමුව වගේ පළාත්වල විශාල ඡන්ද ප්‍රතිශතයක් ලබා ගෙන තියෙනවා. ඒ නිසා බලමු අගෝස්තු සැප්තැම්බර් වෙනකොට තවත් ඡන්දයක් එනවානේ. ඒ ඌව පළාත් සභා මැතිවරණයේදී අපි බලමු ඔය තර්කය කොහොමද වලංගු වෙන්නේ කියලා.මැතිවරණ ආසන විදියට ගත්තොත් අපි වෙනදා විදියටම ජයග්‍රහණය කරලා තියෙනවා.සංවාද සටහනචන්දන බණ්ඩාරඑජාප පාර්ලිමේන්තු මන්ත්‍රීසුජීව සේනසිංහමේ ඡන්ද ප්‍රතිඵලයෙන් මහජනතාව ආණ්ඩුවට විරෝධය දැක්වීම වගේ ම එජාපයටත් ජේ.වී.පී. ය කළා මෙන් ඉල්ලන වෙනස දෙන්න යන ඇඟවීම දී ඇතැයි එජාප පාර්ලිමේන්තු මන්ත්‍රී සුජීව සේනසිංහ මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේය.එහිදී ඇසූ ප්‍රශ්න කීපයකට මන්ත්‍රීවරයා දුන් පිළිතුරු මෙසේය.“මේ ප්‍රතිඵලය තුළ ආණ්ඩුවට විරෝධය පෑමක් වගේ ම එජාපය විපක්ෂයේ ප්‍රධාන පක්ෂ ලෙස කළ යුතු වෙනස්කම් ඉක්මනින් කරන්න කියන ඇඟවීම තියෙනවා.”“ආණ්ඩුව පළාත් සභා දෙක ජය ගත්ත බව ඇත්ත. නමුත් 2009 පළාත් සභා මැතිවරණයත් එක්ක මේ මැතිවරණ ප්‍රතිඵල සැසඳුවහම පැහැදිලි පසුබෑමකට ආණ්ඩුව ලක්වෙලා ති‍යනවා. ආණ්ඩුව කියන්න හදන්නේ එහෙම පසුබෑමකට මුහුණ දීල නැහැ කියන්නයි.”“ඔය විග්‍රහය කරන්නේ ආණ්ඩුව. ආණ්ඩුව එක එක විදියට කියන්න හදනවා අපි තමයි ජයග්‍රහණය කළේ කියලා. ඒ මොකද ආණ්ඩුවට හොඳට තේරිලා තියෙනවා අවසානයේ ආරම්භය දැන් ඇතිවෙලා තියෙනව කියලා.”“ආණ්ඩුව සංවර්ධනය ගැන ගහපු පම්පෝරි අද සුළ‍‍ඟේ පාවෙලා ගිහිල්ලා තියෙනවා. අපි මේ සංවර්ධනය ආණ්ඩුවේ කිහිපදෙනකුට පමණක් සුඛ විහරණයට මඟපාදන සංවර්ධනයක් බව කිව්වා. කෝටි සංඛ්‍යාත මුදල් ණයට අරන් වැය කර සැදූ ව්‍යාපෘති නැවත ප්‍රතිලාභ නොදෙන මහජනයා පිට බර පැටවුණ ව්‍යාපෘති බව රටට හෙළි කළා. ජනතාව එම විවේචන පිළිඅරන් තියනව ආණ්ඩුවට පළාත් දෙකේ ඡන්ද අඩුවීමෙන්.“ආණ්ඩුවට වාසි වන පරිදි සැසඳීමක් කරගත්තට අපේ විරෝධයක් නැහැ. නමුත් ඡන්දයක් සසඳන්න ඕන ඒ ඡන්දයේම කළින් පැවැත්වූ ඡන්දය සමඟ. ආණ්ඩුව ඒ විග්‍රහයට බයයි. තමන්ට වාසි විග්‍රහ එක එක අය ලව්වා කර ගන්නවා.”ආණ්ඩුව මේ ඡන්දය පැවැත්වුවේ සියලු බලය තමන් අතේ තියාගෙන. මේ ඡන්දයට ආණ්ඩුව යොදා නොගත්ත බලයක් නැහැ. නොකඩපු නීතියක් නැහැ. ආණ්ඩුවේ බලය අසීමිත සම්පත් පිරිස් බලය නොමසුරුව මේ ඡන්දයට යොදා ගෙනයි මේ ප්‍රතිඵලය ලබා ගත්තේ.මේ අය ඔය බලතල කිසිවක් නැතුව ඡන්දෙට ආව නම් ප්‍රතිඵලය කොයි වගේ වේවිද කියල ඇසිය යුතුයි. එහෙම කරපු ඇති තරම් බලය යොදාගත්ත ආණ්ඩුවේ තිබුණ ආසන ප්‍රමාණයවත් රැකගන්න අසමත් වුණා. තමන්ට අහිමි වුණ ආසන ප්‍රමාණය ගැන ආණ්ඩුව කතා කරන්න බයයි. ආණ්ඩුවේ තත්වය අන්තිමයි.”“ඒක පිළිගන්නවා. ජේවීපි ය කරපු නායකත්වය වෙනස වගේ වෙනසක් එජාපය තුළත් කරන්න කියල අපි දීර්ඝ කාලයක් තිස්සේ ඉල්ලනවා. ඒ වෙනස එජාපය තුළ කරන්න කියලා තමයි මේ ඡන්ද ප්‍රතිඵලය ජනතාව දීල තියෙන්නේ.ඒ වෙනස එජාපය තුළ කළා නම් අපේ පක්ෂයේ ඉදිරියට යාම කිසිවකුට නතර කරන්න බැරි වෙනවා. හැබැයි ඔය පණිවුඩය ජනතාව එජාපයට දීල ගොඩක් කල්. ර‍ෙට් හැම මිනිහටම මේක තේරෙනවා. අපේ නායකයා තෝරන කට්ටියට ඇරෙන්න.”“ඒක ඇත්ත. හැම දිස්ත්‍රික්කයේම ඒ වගේ තත්වයක් ඇති වුණත් සජිත් ප්‍රේමදාස මහතා ඡන්ද කටයුතු මෙහෙය වූ හම්බන්තොට විතරයි ඒ තත්වය වෙනස් වුණේ. එජාපය තුළ නායකත්වයේ වෙනස කළා නම් මේ ඡන්ද වැඩිවීඹ හැම තැනම දකින්න පුළුවන් වෙනවා.“විපක්ෂයට දුන්නේ විරෝධතා ඡන්දයක්. මං හිතන්නේ අපේ පක්ෂයේ නායකත්ව වෙනස සිදු වුණොත් විපක්ෂයේ අනිත් පක්ෂවලට ඡන්ද වැඩිවීම සේදිලා යනවා. මොකද ඕක සෝඩ බෝතලේ වගේ තමයි. එජාප නායකත්වයේ වෙනසක් නොකරන තාක් කල් ඔය පොඩි පක්ෂවලට මිනිස්සු ඡන්දෙ දේවි. ඒවා තාවකාලිකයි. එජාප වෙනස සිදුවුණා නම් මිනිස්සු කෙළින්ම බලන්නේ ඊළඟ ආණ්ඩුව පිහිටුවන එජාපය දෙසයි.”“එජාප නායකත්ව මණ්ඩලය කියල කියන්නේ සතපහක වැඩක් නැති එකක්. එජාපයට දාන්න ඕන නායකත්ව මණ්ඩලයක් නෙමෙයි හරිහමන් නායකයෙක් දාන්න ඕන.”“මට ඔය නායකත්ව මණ්ඩලේ ගැන කියන්න තියෙන්නේ ගහපු බෙරේකුත් නැහැ බෙරේ පලුවකුත් නැහැ කියලයි.”“ඒක නායකයගෙන් ම තමයි අහන්න ඕන. නායකයගෙන් අහන්න ඕන දේ මගෙන් අහල වැඩක් නැහැ.”“අපි ඉල්ලන්නේ සජිත් නායකයා කරන්න. ඔය නායකත්ව මණ්ඩලේ සභාපති වෙලා කරු ජයසූරිය වැඩ පෙන්නුවනේ. එතුමාටත් පුළුවන් සජිත් නායකයා වුණාම සහය දෙන්න.”“ඒක ඉතාම පැහැදිලියි. ආණ්ඩුවට විරුද්ධව ප්‍රබල නායකත්වයක් අපි ගොඩ නගන්න ඕන. ඉදිරි ජනාධිපතිවරණයක් සඳහා ඇති සූදානම අනුව ඒක දැන්ම කරන්න ඕන.අද ආණ්ඩු නැව පොඩි චංචල වීමකට ලක්වෙලා තියනවා.”“අද විශාල විරෝධයක් සමාජය තුළ තියනවා තමන්ගේ ප්‍රශ්නවලට විසඳුම් නොලැබීම ගැන. ආණ්ඩුව අද තමන් හරි කියල පෙන්වන්න හැදුවත් මේ මැතිවරණ ප්‍රතිඵල‍යත් සමඟ තව තවත් අවුලට යාම වළක්වන්න බැහැ.ආණ්ඩුවට රටේ සංවර්ධනයටවත් ජනතාව මුහුණ දෙන ජීවන වියදම් ප්‍රශ්නයටවත් විසඳුම් නැහැ. ඒ විසඳුම් දෙන්න පුළුවන් එකම පක්ෂය එජාපය තමයි. ඒ විශ්වාසය අපි ජනතාව තුළ ඉදිරියට ඇති කරන්න ක්‍රියා කළ යුතුයි.සංවාද සටහනසරත් පෙරේරා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404064</link>
    <topic>වැඩිම මනාප ගත් අය කියන කතා</topic>
    <author>සංවාදය</author>
    <content> එක්සත් ජනතා නිදහස් සන්ධානයේ කොළඹ දිස්ත්‍රික්පළාත් සභා මන්ත්‍රීනී හිරුණිකා ප්‍රේමචන්ද්‍රඔබේ ජයග්‍රහණය පිළිබඳ බලාපොරොත්තු‍වක් තිබුණා ද?ඇත්තෙන් ම ඔව්. මැතිවරණයකට ඉදිරිපත් වීමේ ආරාධනය ලැබුණු පසුව මා කෙසේ හෝ ජයග්‍රහණය කළ යුතුයි කියන බලාපොරොත්තුව ඇති වුණා. කොළොන්නාවේ ජනතාව හා මගේ පියාගේ අනුගාමික‍යින් මගේ බලාපොරොත්තු මල්ඵල ගැන්වීමට විශාල වශයෙන් උදව් කළා. එනිසා මම නොවරදවාම ජයග්‍රහණය කරනු ඇතැයි කියන බලාපොරොත්තුව මා තුළ ජනිත වුණා.දැන් මොකද හිතෙන්නේ?මා ලද ජය ජනතාවගේ ජයක් ලෙසයි‍ මම හිතන්නේ. මගේ පියා කොළොන්නාව ජනතාව සමඟ ඉතා කිට්ටු සබඳතාවක් පවත්වාගෙන ගියා. ඉන් පිටතදී වුණත් වෘත්තිය සමිති ව්‍යාපාර මට්ටමින් විශාල කැපවීමක් කළා. මට මතකයි මා කුඩා කාලයේදී පවා අපේ නිවසට මගේ පියා මුණ ගැසෙන්න බොහෝ දෙනකු පැමිණි ආකාරය.ඔහු කාගේත් ආදරණීය ලකි අයියා වුණා. ඒ ජනතාව කිසිම වි‍ටක මා වැනි කෙනෙක් දේශපාලනයට එනවා ඇතැයි හිතන්නවත් නැතිව ඇති. මගේ ජයග්‍රහණයට හේතු වුණේ මගේ පියා විසින් ගොඩ නඟාගෙන තිබූ කීර්ති නාමයයි. ඔහු කිසිවිටකත් සමාජයේ චණ්ඩියෙක් වුණේ නැහැ.එහෙත් සටන්කාමියකු වුණා. මගේ පියාට ඉටු කරන්නට නොහැකි වුණු සමාජ මෙහෙවර මාවෙත පැවරී තිබෙනවා. මේ ජයග්‍රහණය මගේ තනි ජයක් නොවේ භාරත ලක්ෂ්මන් ප්‍රේමචන්ද්‍ර චරිතයට ආදරය කරන ජනතාව ලබා දුන් ජයක්.ඉදිරියේදී ජනතාවට සේවය කරන්නේ කෙසේද?මගේ උපන් ගම, මා හැදුණු, දහම් පාසල් ගිය වගේ ම මගේ පියාගේ පියා පවා ජීවත්වුණේ කොළොන්නාවේ. ඒ ජනතාව සමඟ එදා වගේ ම අදත් අප ඉතා ම සමීපව කටයුතු කරනවා. එහෙත් මට සමසංවිධායක ධූරයක් ලැබුණේ මැද කොළඹ ආසනයට. එනිසා මැද කොළඹ ජනතාවටත් මා අනිවාර්යයෙන් ම සේවය කළ යුතුයි. ඊට අමතරව කොළඹ දිස්ත්‍රික්කයේ මැතිවරණ කොට්ඨාස 15 පුරාම විසිරී පැතිරී සිටින ජනතාවක් මට ඔවුන් ගේ මනාපය පළ කළා. එනිසා මා මුළු කොළඹ දිස්ත්‍රික්කයේ ම ජනතාවට සේවය කළ යුතුයි.අඩු ආදායම් ලාභී විශාල ජනතාවක් කොළඹ දිස්ත්‍රික්කයේ ජීවත්වනවා. ඔවුන්ට නිවාස, රැකියා, සෞඛ්‍ය, අධ්‍යාපන ආදී ප්‍රශ්න රැසක් තිබෙනවා. ඒ ප්‍රශ්නවලට විසඳුම් ලබාදීම මහජන නියෝජිතවරියක් වශයෙන් මගේ පරම යුතුකමක්. මම ඔවුන්ගේ ප්‍රශ්න හඳුනාගෙන සැලසුම් සහගතව එම ප්‍රශ්න විසඳීමට බලාපොරොත්තු වනවා.අලුත් වගකීමක් දුන්නොත්?ඔව්. මට දැනටමත් මහජනතාව විසින් තනතුරක් ලබාදී තිබෙනවා. එය උත්තරීතර තනතුරක්. ඒ කොළඹ ඉහළම ජනතා වරමයි.අද ඒ ජනතාවරම මට විශාල ආශිර්වාදයක්. මගේ විශ්වාසයේ හැටියට ජනතාවට සේවය කිරීමට මේ ලැබී ඇති වරම තනතුර හොඳටම ප්‍රමාණවත්. එහෙත් යම් හෙයකින් වගකීමක්, තනතුරක් මට පැවරුවොත් එය නොපිරිහෙලා ඉටු කිරීමට මා බලාපොරොත්තු වෙනවා.ඥාති මිත්‍රාදීන්ගෙන් ලැබුණු විශේෂ සහය?හිරුණිකා ප්‍රේමචන්ද්‍ර කියන නම ප්‍රසිද්ධියට පත්වුණේ මගේ පියා නිසයි. ඔහුගේ අකල් වියෝව ජනතාවට තදින් දැනුණා. එනිසා මුළු රටපු‍රා ජනතාවගේ අනුකම්පාව ලැබුණා. ඔහු ජනතා පුත්‍රයෙක්. මැතිවරණයට ඉදිරිපත් වන කාලසීමාව වනවිට ජනතාව අතර මා ප්‍රසිද්ධියට පත්වුණේ ඔහුගේ අකල් වියෝව නිසයි.මගේ නම ජනප්‍රිය කරන්නට මාධ්‍ය ඉවහල්වුණා. ඉතාම අතළොස්සක් පමණක් මගේ චරිතය නිර්දය ලෙස විවේචනයට ලක් කළා. අනෙක් සියලු මාධ්‍ය මට සහය පළ කළා. මේ සමාජයේ උගත් චරිතවත් තරුණියක හැටියට නමක් නිර්මාණය කර ගැනීමට හැකිවීම ජයග්‍රහණයට ඉවහල් වූ තවත් කරුණක් බව කිව යුතුයි.ඒ සියලු දෙනාට මා ස්තුතිවන්ත වනවා. මැද කොළඹ සම සංවිධායකවරියක් ලෙස මට සෑම මැතිවරණ කොට්ඨාසයකදීම ඉහළ පිළිගැනීමක් ලැබුණා. ජනතාව විසින් ම රැස්වීම් සංවිධානය කර තිබුණා. ඔවුන් මට ඉතා ළෙන්ගතු වුණා. ඒ අතින් මා ඉතා වාසනාවන්තයි.මැතිවරණයට කොපමණ වියදම් වුණා ද?මම ඉදිකටුවක තරම් දෙයක් වත් දීලා නොවෙයි ඡන්දයට ඉදිරිපත් වුණේ. මට කිසිම මැතිවරණ අරමුදලක් තිබුණේ නෑ. ජනාධිපතිතුමා මැද කොළඹ සමසංවිධායක තනතුර ලබාදුන් පසු මට විශාල වශයෙන් උපදෙස් ලබාදුන්නා‍.මැති ඇමැතිවරු මගේ රැස්වීම්වලට ඇවිත් කතා කළා. තාත්තාගේ අනුගාමික පරණ පිරිස වගේ ම තරුණ අය ස්වේච්ඡාවෙන් වියදම් කරගෙන මගේ මැතිවරණ ව්‍යාපාරය කළා මිසක මට මේ මැතිවරණ ව්‍යාපාරයට අය වැයක් තිබුණේ නෑ.එක්සත් ජනතා නිදහස් සන්ධානයේ දකුණු පළාත් සභා මන්ත්‍රීපසඳ යාපා අබේවර්ධනමේ ජයග්‍රහණය ගැන මුල ඉඳලම ඔබේ බලාපොරොත්තුවක් තිබුණ ද?ඔව්, මෙයට වසර තුනහමාරකට පමණ ඉහත දී මම පියාගේ දේශපාලන කටයුතුවලට උර දුන්න නිසා දේශපාලනය මට අලුත් දෙයක් නෙවි. අපේ ගෙදර නිතරම දේශපාලන කථිකා තමයි තිබුණේ. මම මාතර දිස්ත්‍රික්කයේ යොවුන් පවුර සංවිධානය බිහිකරල තරුණ ජීවිත යහමඟට ගැනීමේ කාර්යයට අතගැසුවේ මෙයට වසර ගණනාවකට පෙර සිටයි.දස දහසක පමණ තරුණ සාමාජික සාමාජිකාවන් පිරිසක් මා සමඟ එක්වී සිටියා වගේම ඒ අයගේ පවුල්වල සාමාජිකයින් මාගේ ජයග්‍රහණය උදෙසා විශාල කැපවීමක් කළා. මා ජයග්‍රහණය කරන බවට මගේ දැඩි විශ්වාසයකුත් තිබුණා.ඔබ ලැබු විශාල ජයග්‍රහණය ගැන මොනව ද හිතෙන්නෙ.දිස්ත්‍රික්කයේ ආසන 07 න් පක්ෂයේ සංවිධායකවරුන් සිටින ආසන දෙකෙහි දෙවන ස්ථානයත්, අනිත් ආසන වලින් මම පළමුවන ස්ථානයත් ලබාගත්තා. සන්ධානයට ලැබුණු මුළු ඡන්ද ප්‍රමාණයෙන් 33% ක් ලබාගැනීමට මට හැකි වුණා. 76870 දෙනෙක් මා කෙරෙහි තැබු විශ්වාසය මා රකිනවා.ඒ වගේම මොන යම් හේතුවක් නිසා හෝ මා පිළිබඳව දන්නේ නැතිව විශ්වාසය නැතිව මට ඡන්දය නොදුන් ඉතිරි 67% ක ඡන්දදායකයින්ගේ විශ්වාසය ද දිනාගෙන, සම්බන්ධතාවය ඇතිවෙන විදියට වැඩ කරනවා. ඔවුන්ගේ දායකත්වය ලබාගෙන පක්ෂය ශක්තිමත් කරගෙන ජනාධිපතිතුමාගේ සහ රජයේ ඉදිරි ගමනට රුකුලක් වීමට කටයුතු කරන්නයි මගේ බලාපොරොත්තුව.කිසිම වේදිකාවක මට ඡන්දය දෙන්න කියල මම කිව්වේ නැහැ, අංකය කිව්වෙත් නැහැ. මම කිව්වේ මගේ දර්ශනය පමණයි. ජනතාව මා කෙරෙහි විශ්වාසය තැබුවා. මාතර දේශපාලනය තුළ සිටින ළාබාලම දේශපාලනඥයා මමයි. සෘජුව වැඩ කිරීමේ ශක්තිය හා කැපවීම මා තුළ තිබෙන බව මට විශ්වාසයි.ඔබගේ ඉදිරි බලාපොරොත්තු මොනවා ද?පළාත් සභාවෙන් විශාල වැඩ කොටසක් කරන්නට පුළුවන්. ඒ හැරෙන්නට ඇමැතිතුමාගේ නියෝජිතයා විදියට මධ්‍යම රජය තුළින් ලැබෙන ප්‍රතිපාදන හා සේවාවන් ගමට ගෙන ඒමට හැකියාව තිබෙනවා. තරුණයින් තම පෞද්ගලික ගැටලු හෝ පොදු ගැටලු වැඩිහිටි දේශපාලනඥයින්ට ඉදිරිපත් කරන්නට මැළිකමක් දක්වනවා.නමුත් සම වයසේ සිටින දේශපාලනඥයකුට තමන්ගේ ප්‍රශ්න කීමට ඔවුන්ට පුළුවන්. තරුණයින් වෙනුවෙන්, ඔවුන්ගේ ප්‍රශ්නවලට ඇහුම්කන් දී ඊට විසඳුම් ලබාදීමට මට හැකියාව තිබෙනවා. මම ඒ දේ කරනවා. දිස්ත්‍රික්කයේ තිබෙන ගමේ 650 ටම මම ගිහින් තිබෙනවා. ඒ ගම්වල තිබෙන ගැටලු මම හඳුනාගෙන තිබෙනවා. කඩිනමින් එම ගැටලු වලට පිළියම් යෙදීමයි අපෙන් ඉටුවිය යුත්තේ.ඔබ කරන්නට බලාපොරොත්තු වන සේවය ගැන සඳහන් කළොත්.මාතර දිස්ත්‍රික්කයේ සෑම ප්‍රාදේශීය ලේකම් කොට්ඨාසයකම ආයෝජන කලාප සැලසුම් සකස් කරල මේ වන විටත් අවසන්. දැනටමත් අක්කර 50 ක් වන මාවරල වත්ත ඒ සඳහා අනුමත වෙලා තියෙනවා. හක්මණ ඇල්ලේවෙල ඇඩ්ලන්ඩ් වත්ත පවරාගෙන තිබෙනවා.ඇඟලුම් කර්මාන්තයෙන් එහාට ගිය කර්මාන්ත ආරම්භ කරනවා. තරුණ තරුණියන්ගේ ඉගෙනීමට සරිලන රැකියා අවස්ථා බිහි කරනවා. අපේ රටේ සෑම 16 දෙනෙකු ගෙන්ම එක් කෙනෙක් රජයේ සේවකයෙක්. මෙහෙම ගියොත් අනාගතයේ විශාල ප්‍රශ්නයක් ගොඩනැ‍ඟෙනවා. සියලු දෙනාටම රජයේ රැකියා සපයන්න බැරි වෙනවා. තරුණ පරම්පරාව මේ මානසිකත්වයෙන් වෙනස් විය යුතු කාලය ඇවිත් තිබෙනවා.නවීන තාක්ෂණය තුළින් රැකියා බිහි කරන්නත් පුළුවන්. ඒ තුළින් තරුණයින්ගේ විරැකියාව නැති කරන්නත් පුළුවන්.ඔබේ ඡන්ද ව්‍යාපාරයේදී ඔබට විවිධ චෝදනා එල්ල වුණා. ඡන්දයට ඔබට ගොඩක් වියදම් වුණා ද?ඡන්දය වෙනුවෙන් මම කිසිම දෙයක් කිසිම කෙනෙකුට දුන්නෙ නැහැ. තෑගි බෙදනවා කියල විශාල පිරිසක් මට මඩ ගැසුවා. නමුත් ඒ මඩවලට ජනතාව නිසි පිළිතුරු දුන්නා. මම ප්‍රතිපත්ති ගරුක දේශපාලනයක් කරන්නේ.තරුණයින්ට මත් වතුර දීලා ඡන්දය ගත්තට, ඉන් ඉදිරියට තරුණ ජීවිතවලට මොකද වෙන්නේ කියල ඒව දෙන අය හිතුව ද කියන එකයි ප්‍රශ්නය. ඒවා තාවකාලික පිළියම් පමණයි. ඡන්දය සල්ලිවලට ගන්නට මට අවශ්‍ය නැහැ. රුපියල් සතවලින් අපි කවදාවත් කිළිටි වෙලා නැහැ. වෙන්නෙත් නැහැ.මම ඡන්ද ව්‍යාපාරයට වියදම් කළේ ඉතාමත් අරපරිස්සමින්. මගේ පියා, ඥාතින්, පාසල් මිතුරන්, ගම්වාසීන්, දිස්ත්‍රික්කයේ අපට හිතවත් පිරිස් සහ සංවිධාන මගේ ඡන්ද ව්‍යාපාරයට බොහෝ උදව් උපකාර කළා.ඔබ ආගමික පැත්තට බොහෝ නැඹුරු වූ කෙනෙක්.ඔව්, මම කොළඹ විපස්සනා භාවනා මධ්‍යස්ථානයේ සම ලේකම්. ශ්‍රී ලංකා අමද්‍යප හා නිර්මාංශවේදීන්ගේ සංගමයේ කාරක සභිකයෙක්. මම ළදරු පාසල් ගියෙත් මාතර මන්තින්ද පිරිවෙනටයි.එක්සත් ජනතා නිදහස් සන්ධාන කළුතර දිස්ත්‍රික්පළාත්සභා මන්ත්‍රී සෙනල් වෙල්ගමමා ලැබු ජයග්‍රහණය ගැන මම ඉතා සතුටු වෙනවා. මම ජයග්‍රහණය කරාවි යැයි බලාපොරොත්තු වුණා. නමුත් ප්‍රථම ස්ථානය හිමි වේවි යැයි සිතුවෙ නෑ. මේ ජයග්‍රහණය පිටුපස අතිගරු ජනාධිපතිතුමා සහ කුමාර වෙල්ගම මගේ පියාණන් සිටියා.පියා විසින් මා වෙනුවෙන් කළ සේවය අගය කරනවා. පියාගේ ශක්තිය මට ගොඩක් වැදගත් වුණා. මම හිතන්නේ ජනතාව විසින් බුද්ධිමත් නායකයෝ මෙවර තෝරා පත්කර බවයි. කළුතර දිස්ත්‍රික්කයේ පියා විසින් ගෙන ගිය දේශපාලන වැඩපිළිවෙළ ඉදිරියට ගෙන යාමටත් ජනාධිපතිතුමාණන්ට ශක්තියක් වීමටත් මම බලාපොරොත්තු වෙනවා.එසේ පියාගේ යහපත් ගතිගුණ පෝෂණය කරමින් ආදර්ශවත් දේශපාලන වැඩපිළිවෙළක් ඉදිරියට ගෙන යාමට මා බලාපොරොත්තු වෙනවා. ඒ වගේ ම දේශපාලන පළිගැනීම්වලට හසු නොවී සංවර්ධන කටයුතු කරගෙන යාමට ද මම සූදානම්.ජනාධිපති තුමා විසින් මා හට පවරන ඕනෑම වගකීමක් මට හැකි උපරීමයෙන් මම කරනවා. නමුත් මා තනතුරු අපේක්ෂාවක් නැහැ.මම මැතිවරණ කටයුතු කිරීමේදී විශේෂ වැඩපිළිවෙළක් අනුගමනය කළා. මම Pocket Meeting පවත්වමින් ජනතාව දැනුම්වත් කළා. එසේම පියාගේ සහයෝගය ඇතුව ඔහුගේ ප්‍රතිරූපය නිරූපණය කරමින් ඡන්ද ව්‍යාපාරය සිදු කළා. මෙය මගේ පෞද්ගලික ජයග්‍රහණයක් නොවේ. මතුගම ප්‍රාදේශීය සභාවේ මන්ත්‍රීවරුන් සියලු දෙනාත්, අනෙකුත් ආසන සංවිධායකයන්, ජ්‍යෙෂ්ඨ දේශපාලනඥයන් මෙන්ම ගම් මට්ටමින් බොහෝ පිරිසක් මට සහාය දැක්වූවා.තරුණයෙක් වශයෙන් හොඳ ජවයකින් යුතුව ඉදිරි වැඩ කටයුතුවලදී හොඳ නායකත්වයක් සැපයීම මගේ අරමුණයි. ඒ සඳහා මට මගේ අධ්‍යාපනය ද වැදගත් වෙනවා. තරුණ නායකයෙක් වශයෙන් හොඳ බුද්ධියක් තිබිය යුතුයි. පළාත් සභාව තුළදී අනෙකුත් පක්ෂවල මන්ත්‍රීවරු සමඟ සහයෝගයෙන් වැඩ කරන්නට මා බලාපොරොත්තු වෙනවා. දේශපාලනික වශයෙන් කොතරම් ගැටලු තිබුණ ද ජනතාවට සේවය කිරීමේදී පක්ෂ භේදයකින් තොරව ඉදිරි වැඩ කිරීම වැදගත් යැයි මා සිතනවා.එවිට ජනතාව වෙනුවෙන් හොඳ සේවයක් කළ හැකියි. මගේ පියාගේ පිරිසිදු දේශපාලන ගමන්ම‍ඟෙහි යාම තුළින් මට ද දේශපාලනික වශයෙන් දීර්ඝ ගමනක් යාමට හැකි වේවි. මා ලැබු ජයග්‍රහණය මම සතුටින් භුක්ති විඳිනවා. ඉදිරියේ දී ජනතාවට සේවය කිරීමට නිර්මාණාත්මක උපක්‍රම භාවිත කළ යුතුයි. එයට අවශ්‍ය පියවර ගත යුතුයි. ශ්‍රී ලංකා නිදහස් පක්ෂයේ වැඩ කටයුතුවලට ද මට හැකි උපරීමයෙන් මම සහාය වෙනවා.පාර්ලිමේන්තු මැතිවරණයට තරග කිරීම පිළිබඳ තවම අදහසක් නැහැ. පළාත් සභාව තුළ හොඳ සේවයක් කළ යුතු යැයි මගේ අපේක්ෂාවයි. මා හට ශක්තියක් වූ ගරු ජනාධිපති මහින්ද රාජපක්ෂ මැතිතුමා සහ කුමාර වෙල්ගම මහතාට මගේ ප්‍රණාමය හිමි වෙනවා.එජාප බස්නාහිර පළාත් සභා මන්ත්‍රීඑස්.එම්. මරික්කාර්බස්නාහිර පළාත් සභාවට කොළඹ දිස්ත්‍රික්කයේ එජාප පාක්ෂිකයන්ගේ වැඩිම මනාපයෙන් තේරී පත්වීම, ගැන මම අතිශය සතුටට පත්වෙනවා. මේ රට කොයිබට ද ගමන් කරන්න ඕන කියලා ජනතාව බලාපොරොත්තු වෙන්නෙ මොනවද කියලා මේ මැතිවරණයෙන් පණිවිඩයක් දීල තියනවා.මම දන්නවා ලංකාවේ ඉන්නෙ සවිඥානික බුද්ධිමත් ජනතාව කියලා. වෙනස්වෙන ලෝකය ගැන අවබෝධයක් තියෙන පරපුරක් කියලා. මම කිසිම වෙලාවක කිව්වෙ නැහැ ජනතාවට මට මනාපය දෙන්න කියලා. මම කිව්වේ නිවැරදි පුද්ගලයො නිවැරදි තැනට පත් කරන්න කියලා.ජනතාව දෙන ඕනම තීන්දුවක් භාර ගන්න මම සූදානමින් හිටියේ. ප්‍රජාතන්ත්‍රවාදී රටක ජනතා පරමාධිපත්‍ය තමයි ප්‍රබලතම දේ. ජනතා පරමාධිපත්‍යය මෙම මැතිවරණයේදී ඔප්පු වෙලා තියෙනවා.මැතිවරණයට කියපු හැම කතාවක් ම ඡන්දෙ ගන්න කියපු කතා නෙවෙයි. මේ රටේ යථාර්ථය ඒ වෙනුවෙන් මම පැහැදිලිවම පෙනී සිටිනවා.සියලුම පළාත් පාලන ආයතන තිබෙන්නේ පළාත් සභා යටතේයි. ජනතාව වරිපනම් බදු ගෙවන්නේ පළාත් පාලන ආයතනවලට. නමුත් එම ආයතනවල විශාල නාස්තියක් දූෂණයක් සිදුවෙනවා. ඒවා අවම කිරීම සඳහා වගේ ම පාලකයින්ට බලපෑම් කිරීමට ක්‍රියාකාරී, ක්‍රියාශීලී සටනක් ගෙනියන්න බලාපොරොත්තු වෙනවා.මේ රටේ සෞභාග්‍ය ගේන්න පුළුවන්, ආර්ථික දියුණුව ගේන්න පුළුවන් නීතිය, සාමය රජ කරන තත්ත්වයක් නිර්මාණය කරන්න පුළුවන් එක්සත් ජාතික පක්ෂයට පමණයි. මේ ආණ්ඩුවට ඒක කරන්න බෑ කියලා පසුගිය විසි අවුරුද්දක පාලනය තුළ පෙන්නුවා.ලෝකය පිළිබඳ අවබෝධයක් තියෙන තරුණ මාධ්‍යවේදියෙක් විදියට මට නම් මේ ආණ්ඩුවට මේ වැඩේ කරන්න පුළුවන් කියලා කිසිම සාධාරණ හේතුවක් පේන්නෙ නෑ. ඒ පිළිබඳ දර්ශනයක් වැඩපිළිවෙළක් තියෙන්නෙ එක්සත් ජාතික පක්ෂයට.‍මම ජනතාවට අරක්කු සිගරට් ලබාදීලා මනාප අරගත්තෙ නෑ. ඒ නිසා ජනතාව නිවැරදි තීන්දුව ලබාදීල තියනවා. පාර්ලිමේන්තුව වුණත් හරිපාරෙ යවන්න ප්‍රබල විපක්ෂයන් අවශ්‍යයි. මේ රටේ පළාත් සභාව යටතේ තමයි 80% ක් පාසල් තියෙන්නෙ.මහ ඉස්පිරිතාල හැරුණම අනෙක් සියලුම ඉස්පිරිතාල තියෙන්නෙ ජනතාවගේ එදිනෙදා ජීවිතත් එක්ක ගනුදෙනු කරන්නෙ පළාත් පාලන ආයතන. මිනිසුන්ට මේ පිළිබඳ වැඩි අවධානයක් යොමුවෙලා නෑ. ඒ නිසා මට දැඩි ලෙස මිනිසුන් වෙනුවෙන් කළ හැකි දෙයක් තියෙනවා.මම මාධ්‍ය ක්ෂේත්‍රයෙන් කිසිසේත්ම ඉවත් වෙන්නෙ නෑ. මාධ්‍ය කියන්නෙ මගෙ ජීවි‍තේ. මම ජීවිතේ පටන් ගත්තෙ මම චරිතයක් වුණේ මාධ්‍ය නිසා. ඒ නිසා මම මැරෙනකං මාධ්‍ය අතාරින් නෑ.මැතිවරණ ප්‍රතිඵල විශ්ලේෂණය කරන මාධ්‍යවේදියෙක් විදියට මම පැහැදිලිව ම කියනවා දවසින් දවස ජනතාව මෙම ආණ්ඩුවට විරුද්ධව පෙළ ගැහෙනවා. ආණ්ඩු විරෝධී ඡන්ද එන්න එන්නම වැඩි වෙනවා. එදා 17 අවුරුද්දක් එ.ජා. පක්ෂය රට පාලනය කරපු වෙලාවේ 1993 ආණ්ඩුවට තිබුණු තත්ත්වය තමයි මේ ආණ්ඩුවට තියෙන්නෙ. ඒ එක්ක ආණ්ඩු විරෝධය දවසින් දවස වැඩිවෙලා. මේ ආණ්ඩුව තව අවුරුද්දකින් එක හමාරකින් පෙරළෙනවා.නිදහස් සන්ධාන හම්බන්තොට දිස්ත්‍රික් පළාත්සභා මන්ත්‍රීඩී. වී. උපුල්. ජයග්‍රහණය පිළිබඳව ඔබ තුළ බලාපොරොත්තු තිබුණ ද?අනිවාර්යයෙන්ම මම වැඩිම මනාප ගන්න බව මම ප්‍රකාශ කළා. ඒ වගේ ම මම ජයග්‍රහණය කළා. මගේ ප්‍රදේශයේ ජනතාව සම්බන්ධයෙන් මගේ දැඩි විශ්වාසයක් තිබුණා. පළාත් සභාවේ සිටි මන්ත්‍රීවරු තුන්දෙනෙක් පැරදුණා. අනෙක් අපේක්ෂකයෝ බහුතරයක් මනාප අඩුවෙන් ලබාගෙන තිබුණේ. මම අනෙත් අපේක්ෂකයන් අබිබවමින් ගිය වරට වඩා මනාප ඡන්ද පහළොස් දහසක් වැඩිකර ගත්තා.. ජයග්‍රහණය පිළිබඳව ඔබට කුමක් ද හිතෙන්නේ.මම නිහතමානීව සතුටු වෙනවා. ලංකාවේ මෙවර මැතිවරණයෙන් මනාප ලබාගත් අපේක්ෂකයන් අතුරින් වැඩිම මනාප ලබාගත් ජයග්‍රාහකයන් අතර මමත් ඉන්නවා. ඒ වගේ ම ගිය වරට වඩා මෙවර තමාට මනාප වැඩිකර ගත් අපේක්ෂකයෝ ඉන්නේ ටික දෙනයි. මම මගේ පනස් දහස හැටපන් දහස දක්වා වැඩිකර ගත්තා. ඒ පිළිබඳව මම සතුටින් ඉන්නේ.. ඔබට අලුත් වගකීමක් ලබා දුන්නොත් භාර ගන්නවා ද?මගේ ජනතාව වෙනුවෙන් මම ලොකු සැලැසුම් රැසක් සකස් කර තිබෙනවා. මට මහින්ද රාජපක්ෂ ජනාධිපතිතුමා පවරනු ලබන ඕනෑම වගකීමක් මම මගේ ජනතාව වෙනුවෙන් හරියාකාරව ඉටු කරනවා.මට ලැබෙන ඇමැතිකමත් අනුවයි මම කටයුතු කළ යුත්තේ. ඕනෑම වගකීමක් මම ඉටු කරනවා. විපක්ෂ නායක ධුරයේ මහින්ද රාජපක්ෂ ජනාධිපතිතුමා කටයුතු කරන කාලයේ දීත් එතුමා සමඟ එකට වැඩ කරමින් එතුමා පවරනු ලබන සෑම වගකීමක්ම මම ඉටුකර තිබෙනවා. ඒ වගේම මේ කාලයෙත් ජනාධිපති මහින්ද රාජපක්ෂ මහතා පරවනු ලබන ඕනෑම වගකීමක් මම ඉටු කරනවා.. ඡන්ද ව්‍යාපාරයට කෙතරම් මුදලක් වියදම් වුණා ද?මට ලක්ෂ විස්සක්වත් වැය වුණේ නැහැ. මගේ මැතිවරණ ව්‍යාපාරවලට අරක්කු බෝතලයක්වත් දුන්නේ නැහැ. මගේ ‘පැතුම පදනමේ’ පිරිස සහ සමිතිවල පිරිස පෝස්ටර් ටිකක් ගැහුවා. බැනර් 200 අඩු ප්‍රමාණයක් මගේ සමිතිවල පිරිස විසින් ප්‍රදර්ශනය කර තිබුණා. මහා සංගීත කණ්ඩායම් ගෙනල්ලා සංගීත සංදර්ශන තිබ්බේ නැහැ. ගෙවල්වලට ගෙනල්ලා කෑම් බීම් දුන්නේ නැහැ. ඒත් ජනතාව මම ගැන පැහැදීමක් තියන බව මම දන්නවා.. පියාණන්ගෙන් සහ ඥාතින්ගෙන් ලැබුණු සහයෝගය කෙබඳු ද?පියාණන් ගෙන් පමණක් නොවෙයි මවගෙන් ඥාති හිතමිතුරන් ගෙන් සියලු දෙනාගෙන් මට සහයෝගය ලැබුණා. නාමල් රාජපක්ෂ මන්ත්‍රීතුමාත් පැතුම පදනමේ සියලුම සහෝදර සහෝදරියනුත් මට සහයෝගය ලබා දුන්නා. මගේ පැතුම පදනමේ සියලුම දෙනා මගේ ම ඥාතින් හා සමානයි.එජාප දකුණු පළාත් සභා මන්ත්‍රීබන්දුලාල් බණ්ඩාරිගොඩදකුණු පළාත් සභා මැතිවරණයෙන් ගාල්ල දිස්ත්‍රික්කයේ එ.ජා.ප. ය නියෝජනය කරමින් මා ලැබූ මෙම ජයග්‍රහණය ගැන ගොඩක් සතුටු වෙනවා. මට පවුල් දේශපාලනයක් නැහැ. ඒ වගේ ම පාරම්පරික දේශපාලන සබඳතා නැහැ. මම ගැමි, පවුල් පසුබිමකින් දේශපාලනයට ආපු කෙනෙක්.මම මුලින්ම දේශපාලන ක්ෂේත්‍රයට පැමිණියේ ප්‍රාදේශීය සභා මැතිවරණයෙන්. මෙවර මා පළාත් සභා මැතිවරණයෙන් ජයග්‍රහණය කළේ පස්වන වතාවටයි. එය මා ලැබූ මහඟු ජයග්‍රහණයක්. මම මැතිවරණ කාලෙට විතරක් ජනතාව වෙනුවෙන් වැඩ කරේ නෑ. හැමදාම මට හැකි උපරිමයෙන් මම ජනතාවට වැඩ කරනවා.මෙවර ලැබූ ජයග්‍රහණය ගැන කියන්න තියෙන්නේ ගාල්ල දිස්ත්‍රික්කයේ ජනතාවට නිර්මාණාත්මක අලුත් වැඩ කොටසක් කරන්න මම උත්සාහ කළා. රජයේ ප්‍රතිපාදන නොමැතිව අලුත් වැඩසටහන් ක්‍රියාත්මක කරමින් ජනතා ප්‍රසාදය දිනා ගත්තා.ගාල්ල දිස්ත්‍රික්කයේ 20,000 කට අධික වයස් භේදයකින් තොරව ගැමි කාන්තාවන් අතර වැඩසටහන් ක්‍රියාත්මක කළා. මෙම වැඩසටහන් ගාල්ල දිස්ත්‍රික්කයේ කාන්තාවන් ආදරයෙන් වැලඳගත්තා. ඒ නිසා මට විශේෂ ආකර්ෂණයක් හිමිවුණා කියලා මම හිතනවා. මගේ ජයග්‍රහණය හේතු වුණේ එයයි.මම දේශපාලන ක්ෂේත්‍රයේ පිරිසිදු චරිතයක් නිසා පස්වැනි වතාවටත් ජයග්‍රහණය ලැබුණේ. ජනතාව වෙනුවෙන් හැකි උපරිමයෙන් සේවය කිරීම මගේ බලාපොරොත්තුවයි. විපක්ෂය නියෝජනය කිරී‍ම නිසා ඇතැම් අභියෝග වලට මුහුණදීමට සිදුවේවි. නමුත් කිසිසේත්ම පිල් මාරුවක් සිද කිරීමට මගේ බලාපොරොත්තුවක් නෑ. මගේ ප්‍රතිපත්ති වෙනස් කිරීමට මම කිසිසේත් ම සූදානමක් නෑ. කැපිලි තිබුණත් මම ඒව මැද ඉදිරියට යනවා.අනිවාර්යයෙන් ම මෙවර දකුණු පළාත් සභාවේ විපක්ෂ නායක ධූරය මට ලැබේවි යැයි කියලා මම හිතනවා. මීළඟ පාර්ලිමේන්තු මැතිවරණයට තරග කිරීමට මා අපේක්ෂාවෙන් සිටිනවා. මට හොඳ ජනතා ප්‍රසාදයක් හිමිව තිබෙන නිසා එයින් ද මා ජයග්‍රහණය කරයි කියලා මා සිතනවා.අපේ පක්ෂයේ ගාල්ල දිස්ත්‍රික්කයේ කිසිම ආසනයක සංවිධායක ධූරයක් නැතුවයි මේ ජයග්‍රහණය මා ලැබුවේ. එය මට ලොකු සතුටක්. මා පිළිබඳ ජනතාව තුළ පවතින විශ්වාසය නිසයි ස්වාධීනව නැඟී සිටීමට හැකියාව ලැබුණේ. විපක්ෂය නියෝජනය කිරීම නිසා ජනතාවට සේවය කිරීමට ප්‍රමාණවත් රාජ්‍ය ප්‍රතිපාදන ලැබෙන් නැහැ. ඒ වුණත් මට හැකි උපරිමයෙන් මම ඔවුන්ට සේවය කළා. ඉදිරියටත් ඒ අයුරින් ම සේවය කිරීමට බලාපොරොත්තු වෙනවා.මීළඟ පාර්ලිමේන්තු මැතිවරණයට තරග කිරීමෙන් ජයග්‍රහණය කර මගේ රටේ ජනතාව වෙනුවෙන් හොඳ සේවයක් කිරීම මගේ පරම අභිප්‍රායයි.සංවාදයඅරුණි මුතුමලී / සුභද්‍රා දේශප්‍රියමධුරාණි අත්තනායක / භාග්‍යා ප්‍රේමදාසසනත් ධම්මික /ප්‍රසනි ප්‍රසංගිකාවිිජිත සල්ගාදු - අකුරැස්ස මධ්‍යම විශේෂ   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404065</link>
    <topic>තුත්තිරි ගහේ එල්ලීම සහ වැලේ වැල් නැතිවීම</topic>
    <author>නයන රුවන්වැල්ල</author>
    <content>එක්සත් ජාතික පක්ෂ නායක රනිල් වික්‍රමසිංහ මහතා පළාත් සභා ඡන්දය අවසන් වූ හැටියේම තමන් උගන්වන්නටත් ඉගෙන ගන්නටත් ඇමෙරිකාවට යන බව ප්‍රකාශ කළේය. ඒ දෙකම හොඳ වැඩය. එහෙත් ඒ සමඟ ප්‍රශ්න දෙකක් මතු වේ.පළමුවැන්න ඇමෙරිකාවට රනිල් වික්‍රමසිංහගෙන් ඉගෙන ගන්නට තිබෙන්නේ මොනවා ද යන්නය. දිගින් දිගටම මැතිවරණ පරාජය වන ක්‍රම සහ විධි ඉගෙන ගන්නට ඇමෙරිකාවට ඕනෑ කමක් ඇතැයි සිතිය නොහැකිය. හැබැයි මේ විෂයට නම් ලෝකයේ සිටින ඉහළම සුදුස්සා රනිල් වික්‍රමසිංහ බවට තර්කයක් නැත.රනිල් වික්‍රමසිංහගේ ඇමෙරිකානු ගමන සමඟ මතුවන දෙවැනි ප්‍රශ්නය ඔහු එම රටේ දී මොනවා ඉගෙන ගනිවි ද යන්නය. ඊට හේතුව ඔහු ඉගෙන ගන්න දෙය රටටත් ජනතාවටත් බලපාන නිසාය. අපගේ මෙතෙක් අත්දැකීම නම් ඔහුගේ ඇමෙරිකානු හා බටහිර ගැති චින්තනය රටට බොහෝ අහිතකර ප්‍රතිඵල ගෙන දුන් බවය. රටට පමණක් නොව පරදේසක්කාර ගුරුන්ගේ උපදෙස් රනිල්ටම පාරාවළල්ලක් වී තිබේ. ඔහු දිගින් දිගටම ඡන්ද පරදින්නේ ඒ නිසාය. රනිල් වික්‍රමසිංහගේ මේ විදේශ හාදකම ගැන කිලිනොච්චියේ දී හමුවූ රණවිරුවන් පිරිසක් කී විහිළු කතාවක් මෙහිදී සිහිපත් වේ.“අන්තර්ජාතික ප්‍රජාව හින්දා ඇනගත්ත දෙන්නෙක් ඉන්නවා කවුද කියල දන්නව ද?” නිවී සැනසිල්ලේ ගෙවුණු හවස් වරුවක දී ඔවුහු විමසූහ. මම නැතැයි කීවෙමි.“එක්කෙනෙක් ප්‍රභාකරන්. මිනිහා අන්තිම මොහොත වෙනකම් වෙල්ලමුල්ලෙවයික්කාල් වලට වෙලා බලා හිටියා ජාත්‍යන්තර ප්‍රජාව ඇවිත් බේරා ගනියි කියලා. ඒත් අනේ ඒගොල්ලො ආවෙ නෑ. අනිත් කෙනා රනිල් වික්‍රමසිංහ.එයා හිතාගෙන ඉන්නෙ ජාත්‍යන්තර ප්‍රජාව ඇවිත් බලය අරන් දෙයි කියලා. ඉතින් එයත් වේලි වේලි බලා ඉන්නවා.” එසේ කී ඔවුන් නැවත කීවේ ප්‍රභාකරන් පාඩමක් ඉගෙන ගත්ත ද රනිල් වික්‍රමසිංහ නම් පාඩමක් ඉගෙන නොගන්නා බවය. ඔවුහු ප්‍රභාකරන් පාඩමක් ඉගෙන ගත් බවට තවත් කතාවක් කීහ.“ප්‍රභාකරන් මැරෙන්න කලින් දවසෙ රෑ පොල්ලකුත් අරගෙන වෙල්ලමුල්ලිවයික්කාල්වල ඇවිදල තියෙනවලුනේ “කවුද යකෝ මාවිල්ආරු සොරොව්ව වහපු එකා. මට මේ දේ වුණේ සොරොව්ව වහපු නිසයි” කියල කෑ ගහන ප්‍රභාකරන්ගේ අන්තිම නියෝගෙ තමයිලු මීට පස්සෙ ටැප් එකක් වැහුවත් මිනිහගෙන් අහන්නෙ නැතුව වහන්න එපා කියලලු”එය ද විහිළු කතාවකි. එහෙත් රනිල් වික්‍රමසිංහගේ පෙර හැසිරීම් සිහිපත් කරන විට එහි සත්‍යතාවයක් තිබේ. සිය නායකත්වයට අභියෝග එල්ල වන විට කල් මැරීමේ හා ලිස්සා යාමේ තියරිය අනුගමනය කරන ඔහු මෙවර රට පනින්නේ ද ඒ නිසාමය.කෙසේ නමුත් ලොව ඕනෑම රටක විපක්ෂ නායකවරයකුට නිවී සැනසිල්ලේ දීර්ඝ අධ්‍යයන චාරිකාවක යෙදිය හැකිනම් එයින් කියවෙන්නේ එම රට කලකෝලාහලවලින් තොර දේශපාලන ස්ථාවර භාවයක් ඇති බවය. මැතිවරණයක් අවසන් වූ සැණින් මේ ගමන යා හැකිව තිබෙන්නේ දේශපාලන විරුද්ධවාදීන්ගේ පළි නොගන්න රාජ්‍ය නායකයෙක් හා ආණ්ඩුවක් ඇති නිසාය.කොටින්ම රනිල්ට නිවී සැනසිල්ලේ ඇමෙරිකා යන්නට හැකිව ඇත්තේ තම පාක්ෂිකයන් සුරක්ෂිත බව දන්න නිසාය. ඔහු රට යන්නට පෙර මුල් බුරුල් කර පෙරළා දැමිය යුතු යැයි යෝජනා කරන්නේ එවැනි ආණ්ඩුවකය.දේශපාලනික කුහකකම යැයි කියන්නේ එවැනි හැසිරීම්වලටය. ඔහු ඇමෙරිකාවට ගොස් ද ශ්‍රී ලංකාවේ මානව හිමිකම් නැතැයි කියනු ඇත. ශ්‍රී ලංකාවේ විපක්ෂ නායකයා නිවී සැනසිල්ලේ තම රටට පැමිණ ඇත්තේ ශ්‍රී ලංකාවේ කිසිම ප්‍රශ්නයක් නොමැති බව සක්සුදක් සේ දැන සිටිය ද ඇමෙරිකාව ද ඔහුගේ චෝදනා පිළිගනු නියතය. ඒ ඔවුන්ගේ ‘කුහකකම’ නිසාය.එක්සත් ජාතික පක්ෂ නායකයා මෙන්න නායකත්ව මණ්ඩලය එක්ව පල නොකියා පලා බෙදන චරිතයක් වන සජිත් ප්‍රේමදාස මහතා හම්බන්තොට දී වැඩ පෙන්වා ඇතැයි ඔහුගේ අනුගාමිකයකු දෙන්නෙකු හඬ නඟයි. එහෙත් පක්ෂ නායකයා හෝ නායකත්ව මණ්ඩලය එය තුට්ටුවකටවත් මායිම් කරන බවක් පෙනෙන්නට නැත.ඔවුන් එසේ හැසිරෙන්නේ සජිත් ප්‍රේමදාස සමඟ ඇති පුද්ගලික වෛරයට වඩා මෛත්‍රී ගුණරත්න වැනි සජිත්ගේ ගෝලයින් ඉදිරිපත් කරන ඉලක්කම් තර්ක හරියට විග්‍රහ කළහොත් පක්ෂයට සිදුවන හානිය ගැන සිතා විය යුතුය.සජිත්ගේ ගෝලයින් (මහ ගොඩක් නැත. ඇත්තේ මෛත්‍රී ගුණරත්න පමණි) කියන්නේ මෙවර පළාත් පාලන මැතිවරණයේ දී හම්බන්තොට ඡන්ද දාහත්දාහක් වැඩිපුර ගත් බවකි. ඔවුන් එම ප්‍රතිඵලය ආදේශ කරන්නේ එක්සත් ජාතික පක්ෂ නායකත්වයට සජිත් සුදුසු බවයට. එය එජාපයේ අභ්‍යන්තර අර්බුදයේම අලුත් ප්‍ර‍වේශයක් පමණි. කෙසේ නමුත් ඔවුන්ගේ ඉලක්කම් තර්කයෙන් සත්‍ය විකෘති වන බැවින් ඉලක්කම් තර්කයකින්ම එය පැහැදිලි කළ යුතුය.සජිත් පාර්ශ්වය මේ සංඛ්‍යා ලේඛන ඉදිරිපත් කරන්නේ මෙවරට හා 2009 ට අදාළවය. ඒ හැර අපට මතක ඇති කාලයේ පැවැති හැම මැතිවරණයකින්ම හම්බන්තොට දී සජිත්ලා ලැබුවේ අන්ත පරාජයකි. කැපුවත් කොළ එජාප පාක්ෂිකයෝ ඉකුත් කාලයේ මැතිවරණ ප්‍රතිඵල නිකුත් වෙද්දී, විශේෂයෙන් හම්බන්තොට ප්‍රතිඵලය නිකුත් වෙද්දී “ඕක අහල ප්‍රෙෂර් වැඩි කරගන්නේ මොකට ද?” කියා රූපවාහිනී යන්ත්‍ර නිවා දමා ඇඳට ගොස් වකුටු වී ඔළුවත් වැහෙන සේ රෙදි පොරවා ගත්තේය. ඒ හම්බන්තොට මැතිවරණ ප්‍රතිඵල ශ්‍රවණය කිරීම එජාප පාක්ෂිකයන්ට එතරම්ම සංවේදී කාරණයක් වූ නිසාය.මෙවර එක්සත් ජාතික පක්ෂය හම්බන්තොටින් ලබාගෙන ඇති ඡන්ද ප්‍රමාණය 79,829කි. ප්‍රතිශතයක් වශයෙන් සියයට 26කි. කෙසේ නමුත් ඔවුන් මීට පෙර මැතිවරණ වලදී මීට වඩා වැඩි ඡන්ද ප්‍රමාණයක් ලබාගෙන ඇත. නිදසුනක් ලෙස 2000 මහ මැතිවරණයේ දී ඡන්ද 119074ක් ලබා ගත් අතර එය ප්‍රතිශතයක් ලෙස සියයට 43කි.2001 මහ මැතිවරණයේ දී එම ප්‍රමාණය 112,520කි. ප්‍රතිශතය සියයට 40කි. 2004 මහ මැතිවරණයේ දී 98,877කි. ප්‍රතිශතය සියයට 35කි. 2005 ජනාධිපතිවරණයේ දී 112,772කි. ප්‍රතිශතය සියයට 35කි. 2004 පළාත් සභා ඡන්දයේදී 58,327කි. ප්‍රතිශතය සියයට 28කි. 2010 මහ මැතිවරණයේදී 83,027කි. මෙම සංඛ්‍යාලේඛනවලින් පෙනෙන්නේ සංඛ්‍යාත්මක ප්‍රතිඵලය උච්ඡාවචනය වීම්වලට ලක්වුණු බවය.මේ උච්ඡාවචනයත් සිදු වූයේ පහත්ම අඩියේය. ජයග්‍රහණයක් පෙනෙන තෙක් මානයකවත් නොමැතිවය. මේ මැතිවරණවලදීත් හම්බන්තොට මෙහෙයවූයේ අන් කවරකුවත් නොව සජිත්මය. ඉහත මැතිවරණ එක්සත් ජනතා නිදහස් සන්ධානය ලබාගත් ඡන්ද සංඛ්‍යාවන් මෙහි උපුටා දක්වන්නේ නැත. එය අනවශ්‍යය. අවශ්‍ය කෙනෙක් සිටී නම් ඒවා සොයාගෙන වෙනස වටහාගත හැකිය.එබැවින් මෛත්‍රී ගුණරත්නලාගේ මේ තර්ක ගැන කීමට ඇත්තේ අධිවේගී මහා මාර්ග, ලොව නවීනතම ගුවන් තොටුපළ හා වරාය හරහා හම්බන්තොට අධිවේගයෙන් දියුණු ලෝකය සමඟ එක පෙළට ගමන් කරද්දී ඔවුන් තවම නායකත්ව සිහිනය ප්‍රාර්ථනා කරමින් පාද යාත්‍රා කරනවා කියාය.ආණ්ඩුවට රතු එළි පෙන්වන එක්සත් ජාතික පක්ෂයට තමන්ගේ ඇහේ ඇති පොල් පරාල පෙනෙන්නේ නැත. එ.ජා.ප.යේ බලකොටුව එසේත් නැත්නම් පක්ෂයේ පදනම කොළඹය. එහෙත් එ.ජා.ප.යේ කොළඹ මුල් බුරුල් වෙන බව 2009 වසරට සාපේක්ෂව මෙවර ප්‍රතිඵලවලින් පැහැදිලි වේ. මැද කොළඹින් එ.ජා.ප.යට අඩුවුණු ඡන්ද ප්‍රමාණය 5244කි.එ.ජා.ප.යේ අනාගත නායකත්වයට සිහින දකින්නෙකු වන රවී කරුණානායකගේ උතුරු කොළඹින් අඩුවී ඇති ඡන්ද සංඛ්‍යාව එකොළොස් දහසකට වැඩිය. රවීට තමන්ගේ උතුරු කොළඹට සිදුව ඇති දේ ගැන වැඩි විස්තර දැන ගැනීමට අවශ්‍ය නම් වහාම හමු විය යුත්තේ කොළඹ පුරපති ඒ.ජේ.එම්. මුසම්මිල්ය. මුසම්මිල් රවීට කාරුණිකව එය පැහැදිලි කර දෙනු ඇත. කොළඹ නායයාම එ.ජා.ප.යට අතිශය අහිතකරය.එක්සත් ජාතික පක්ෂය මෙවර සමරනු ලැබුවේ පිට පිට ලැබූ 28 වැනි පරාජයයි. මේ හැම මැතිවරණයකටම පෙර ඔවුන් කිව්වේ ආණ්ඩුව පන්නන සටන එම මැතිවරණයෙන් පටන් ගන්නා බවය. එකම දේ පුනරුච්ඡාරණය කරන්නට 28 වතාවක්ම සිදුව ඇත.හැම මැතිවරණ පරාජයකටම පසු ඊට හේතු වට්ටෝරුවක් ඉදිරිපත් කළේය. රාජ්‍ය මාධ්‍ය භාවිතය, රාජ්‍ය දේපළ පරිහරණය හා ප්‍රජාතන්ත්‍රවාදී දේශපාලන පසුබිමක් නොතිබීම වැනි එකම වට්ටෝරුවක් 28 වතාවක්ම ඉදිරිපත් කළේය.එ.ජා.ප. නායකයාට විරුද්ධව කැරලි මතුවූයේ පක්ෂයේ දෙවන හා තෙවන පෙළවල බල උන්මාදය නිසාය. කෙසේ නමුත් පක්ෂය තුළ රනිල්ට විරුද්ධ කැරලිකරුවන් පිළිගන්නා එක් දෙයක් තිබේ. ඒ ඡන්ද පැරදුනාට රනිල් පක්ෂය තුළ ගේම් ගසන්නට අතිදක්ෂයකු බවය.එ.ජා.ප. නායකත්ව මණ්ඩල ව්‍යාපෘතිය ක්‍රියාත්මක වූයේ පක්ෂය නැවත ජයග්‍රාහී මාවතට යොමු කිරීමට බව කියමිනි. එහෙත් එහි සැබෑ කාරණාව වූයේ රනිල් තවදුරටත් නායකත්වයේ රැඳී සිටීමය. පක්ෂය දිනන්නට නම් නායකත්ව මණ්ඩලය අසමත් ආයතනයක් බව මේ වන විට ඔප්පු වී ඇත. එහෙත් රනිල්ගේ නායකත්වය රැකගැනීමේ ව්‍යාපෘතියේ දී නම් එය සාර්ථක බවට ඔප්පු කර ඇත. මෙවර මැතිවරණ පරාජයෙන් පසු සුපුරුදු පරිදි රනිල්ට විරුද්ධව කැරලි ගසන්නට කෙනෙක් ද පක්ෂයේ නැත.මෙවර මැතිවරණ පරාජයෙන් පසු එ.ජා.ප. නායකත්ව මණ්ඩලය ආඬි හත් දෙනාගේ කැඳ හැලියේ තත්ත්වයට වැටී ඇත. පරාජය බාර ගන්නට කෙනෙක් නැත. වෙනදාට පරාජයෙන් පසු පක්ෂයේ ලජ්ජාව වසාගැනීමේ සුපුරුදු චෝදනා මාලාව ඉදිරිපත් කළේ පක්ෂ මහලේකම් තිස්ස අත්තනායකය.හැබැයි තිස්සව ඉදිරියට දමා පක්ෂයේම සෙසු බලධාරීන් කී‍ෙව් ඔහු “පක්ෂ මතය ඉදිරිපත් කරන්නේ ගිරවෙක් වගේය. කිසිම ගැම්මක් නෑයි කියාය. කෙසේ නමුත් මෙවර තිස්ස මැතිවරණ සමයේ දී පක්ෂයේ මාධ්‍ය කටයුතු භාරව පැමිණි පුද්ගලයකු සමඟ ගැටුමක් ඇතිකරගෙන “පක්ෂ පරාජයෙන් පසු හේතු ඉදිරිපත් කිරීමේ” 28 වැනි මහඟු අවස්ථාව අතහැර ඇත.මෙලෙසින් සලකා බලන විට එ.ජා.ප.ය මෙවර ඡන්ද ප්‍රතිඵලවලින් එල්ලෙන්නට වැලක් නැති ප්‍රපාතයකට ඇද වැටී ඇති බව පැහැදිලිය.එක්සත් ජාතික පක්ෂය මැතිවරණ ප්‍රතිඵලවලින් පසු ආණ්ඩුවට එරෙහි රතු එළියක් ගැන කීවේය. ජනතා විමුක්ති පෙරමුණේ නව නායකයා වන අනුර කුමාර දිසානායක කීවේ ඊට වඩා බරපතළ වචනයක් වන “හැරවුම් ලක්ෂයක්්” යැයි කියාය. අනුර කොහොමත් හැසිරෙන්නේ බරපතළ විදිහටය. එම පක්ෂයේ හිටපු සාමාජිකයන් නම් කියන්නේ තමන්ට පමණක් තේරෙන බවත්, අනුන්ට නොතේරෙන බවත් අනුර සිතා සිටින බවය.අනුර නායකයා වීමෙන් පසු ජනතා විමුක්ති පෙරමුණේ ඡන්ද ප්‍රතිශතය හා ආසන ප්‍රමාණය මෙවර යන්තම් ටිකක් වැඩිවී ඇත. ඔවුන් යන්තම් තුත්තිරි ගහක එල්ලී බේරී ඇත. කෙසේ නමුත් එම ප්‍රතිඵලත් සමඟ ජ.වි.පෙ. කළ යුත්තේ අනුන්ට හැරවුම් ලක්ෂය පෙන්වීම නොව තමන්ට සිදුව ඇත්තේ කුමක්දැයි ස්වයං විවේචනයක යෙදීමයි.එක යුගයක පළාත් සභා තුළ ජනතා විමුක්ති පෙරමුණේ මන්ත්‍රීවරු සියයක් පමණ නියෝජනය කළහ. ජනතා විමුක්ති ‍ෙපරමුණේ නායකත්ව වෙනසත් සමඟ ආශ්වාදයක් ඇතිවූයේ නම් මේ ලැබුණාට වඩා ඡන්ද පදනමක් පෙන්විය යුතුය. එහෙත් එසේ නොවීමෙන් පෙනෙන්නේ නායකත්ව වෙනසින් එවැනි ආශ්වාදයක් ලැබී නොමැති බවය. ජ.වි.පෙ. නායකයා සංසන්ධනය කළ යුත්තේ එදා සහ අද අතර පක්ෂයේ ජන පදනම පිළිබඳවය.පසුගිය කාලයේ ජ.වි.පෙ.න් ඉවත්වූ කොටස් අනුර කුමාර දිසානායකව හඳුන්වන්නේ සිය පක්ෂය කුඩා කල්ලියක ග්‍රහණයට ලක් කිරීමට කටයුතු කළ පුද්ගලයා වශයෙනි. මෙවර ජ.වි.පෙ. මැතිවරණ ප්‍රතිඵලවලින් පැහැදිලි වන තවත් කාරණයක් වන්නේ නව නායකත්වයට කැඩුණු කොටස් නැවත එක් කර ගැනීමට නොහැකිවූ බවය.ප්‍රජාතන්ත්‍රවාදී පක්ෂය හමුවේ ඉකුත් වයඹ ඡන්දයේ දී සිදුවූ පසුබෑමෙන් පසුව තුන්වැනි ස්ථානයෙන් පහළට වැටුණු ජ.වි.පෙ. ලජ්ජාව මකාගන්නට නව උපක්‍රමයක් සොයාගෙන තිබුණේය. ඒ තමන් තුන්වැනි බලවේගය නොව “විකල්ප” බලවේගය යැයි පැවසීමය. මෙවර මැතිවරණ ප්‍රතිඵලවලින් පසුව ද ජ.වි.පෙ.ට ලජ්ජාව වසාගැනීමට “විකල්ප බලවේග” සළුව තවදුරටත් පටලවා ගැනීමට සිදුවී තිබේ.මෙතෙක් මැතිවරණවලදී ජනතා විමුක්ති පෙරමුණ පුද්ගලයා නොව පක්ෂය මුලට තබා කටයුතු කිරීම අගය කළ යුතු තත්ත්වයක් විය. එහෙත් මෙවර කොළඹ ජ.වි.පෙ කණ්ඩායම් නායක ලාල්කාන්තම පක්ෂ ප්‍රතිපත්තිය උල්ලංඝනය කළේය. ලාල්කාන්තගේ මේ “හැරවුම් ලක්ෂ්‍යය” පක්ෂයේ ඉදිරි කටයුතුවලට කෙසේ බලපාන්නේදැයි විග්‍රහ කර ගැනීම පක්ෂ මධ්‍යම කාරක සභාවේ සහ දේශපාලන මණ්ඩලයේ වගකීමකි.සරත් ෆොන‍්සේකා මහතාගේ “නමට පමණක් ප්‍රජාතන්ත්‍රවාදී පක්ෂය” මෙවර මැතිවරණයේදී සැලකිය යුතු ප්‍රවණතාවයක් පෙන්වූ බව සැබෑය. ඔහුගේ පක්ෂය “නමට පමණක්” යන්න ද සමඟින් මෙහි සඳහන් කළේ අපහාස කිරී‍ෙම් අරමුණින් නොවේ.එය මේ ලේඛකයාගේ නිර්මාණයක් ද නොවේ. එය එසේ බව කියන්නේ ඉකුත් කාලය පුරා ඔහු සමඟ එකට සිට ඉවත්ව ගිය ඔහුගේම පැරණි අනුගාමිකයන්ය. ප්‍රජාතන්ත්‍රවාදී පක්ෂය මෙවර පළාත් පාලන ඡන්දයේ දී ආසන කිහිපයක් ලබාගෙන තිබේ. එය දේශපාලන වශයෙන් තුත්තිරි ගහක එල්ලීමක් ලෙස හැඳින්විය හැකිය.ප්‍රජාතන්ත්‍රවාදී පක්ෂයේ අපේක්ෂක ලැයිස්තු පිරී තිබුණේ දේශපාලන වශයෙන් අරාජික වූවන්ගෙනි. ප්‍රධාන පක්ෂ දෙකෙන් ප්‍රතික්ෂේප වූවන්ගෙනි. ඔවුන් සියලු දෙනාගේ අරමුණ යම් ස්ථාවරයක් හදාගෙන නැවත මහ පක්ෂවල එල්ලීමය.තමන්ට පෙර සිය පක්ෂ නායකයා සමඟ සිටි අය පවසන දේවල් ඔවුහු හොඳින් දනිති. සරත් ෆොන්සේකා හා හිටපු ජනපතිනිය වන චන්ද්‍රිකා කුමාරතුංග අතර ඇති සමාන ලක්ෂණයක් වන්නේ ද එයමය. දෙදෙනාටම දීර්ඝ කාලීන මිතුරන් නැත.අතීතයේ ළඟින් සිටි බහුතරයක් ඔවුන් සමඟ තරහය. ඊට ප්‍රතිවිරුද්ධ ලක්ෂණය මහින්ද රාජපක්ෂගේ ජනාධිපතිතුමාගේ සාර්ථකත්වයේ ප්‍රධානම හේතුවකි. ඔහුගේ වැලිකෙළිසමයේ සිටි මිතුරන් අදද මිතුරෝය.ප්‍රජාතන්ත්‍රවාදී පක්ෂයේ නායකයා නිතර කට වරද්දා ගැනීම සාමාන්‍ය දෙයකි. ඉකුත් ජනාධිපතිවරණ සමයේ ඔහු වරද්දා ගත්තේ කලවැද්දන් උදාහරණයට ගැනීමට ගොස්ය. අවසානයේ ඔහුට සිදුවූයේ කණ්ණාඩියක් ඉදිරිපිටට ගොස් කලවැද්දා කවුදැයි සිතා බැලීමටය. මෙවර ඔහු ඇනගෙන ඇත්තේ “පඹයා” උදාහරණයට ගැනීමට ගොස්ය.ඔහු මේ උදාහරණය එල්ල කළේ මැතිවරණ කොමසාරිස් මහින්ද දේශප්‍රියටය. කෙසේ නමුත් මැතිවරණ කොමසාරිස්වරයා එයට ලබා දුන් පිළිතුර ඉහළ වෘත්තිය තත්ත්වයක් පිළිබිඹු කරන්නකි. සරත් ෆොන්සේකාට ඉගෙනගන්නවා නම් කට පාවිච්චි කරන හැටි ගැන ඉගෙන ගන්නට එයම ප්‍රමාණවත්ය.මෙවර මැතිවරණ ප්‍රතිඵල විමසීමේ දී පැහැදිලි වන්නේ රතු එළි පත්තු වී ඇත්තේ විපක්ෂයට බවය. ජනතා විමුක්ති පෙරමුණ හා ප්‍රජාතන්ත්‍රවාදී පක්ෂය තුත්තිරි ගසක එල්ලී යන්තම් ජාම බේරා ගනිද්දී ප්‍රධාන විපක්ෂය වන එක්සත් ජාතික පක්ෂය එල්ලෙන්නට වැලක් නැති ප්‍රපාතයකට යොමු වී ඇත.නයන රුවන්වැල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404066</link>
    <topic>අපි ඔළු සෝදා ගත යුත්තේ ඇයි?</topic>
    <author>මනූෂ නානායක්කාර</author>
    <content>''දැන් ඉතින් ඔළු හෝදමු" ගාල්ල හා කොළඹ දිස්ත්‍රික්ක පුරා පසුගිය සතියේදී ඇලවූ පෝස්ටරයට බොහෝ දෙනාගේ අවධානය යොමුවිය. විවිධ අදහස් මතින් ඉදිරියට යන මේ පෝස්ටර ව්‍යාපාරය ගැන විවිධ අදහස් සමාජයේ කතාබහට ලක්විය. මේ ප්‍රචාරක වැඩසටහනේ හොද මෙන්ම නරක ගැනද ප්‍රතිචාර දක්වන්නෝ කරළියට පැමි‚යහ.''දැන් ඉතින් ඔළු හෝදමු"" යැයි සදහන් කරමින් මේ ආරම්භ කරන්නේ රට වෙනුවෙන් ජනතාව පෙළගස්වන වැඩසටහනකි. මේ වැඩසටහන ආරම්භ වන්නේ ගාල්ල දිස්ත්‍රික්කයෙනි. ගාල්ල දිස්ත්‍රික්කයෙන් වැඩසටහන ඇරඹියත් එය ජාතික තලය දක්වා මේ වන විට ව්‍යාප්ත වෙමින් තිබේ.රට වෙනුවෙන් ජනතාව පෙළගස්වන වැඩපිළිවෙලක් අන් කවරදාටත් වඩා අද අවශ්‍යවී ඇත්තේ අන්තර්ජාතික වශයෙන් ලංකාවට එල්ලවන අභියෝග නිසාය. එක්සත් ජාතීන්ගේ මානව හිමිකම් කවුන්සිලයේදී පසුගියදා සම්මතවූ යෝජනාව නිසා අපේ රටට විවිධ බලපෑම් එල්ලවිය හැකිය.මේ බලපෑම්වලට තිත තැබිය හැකි වන්නේ දේශිය වශයෙන් ජනතාව රට වෙනුවෙන් පෙළ ගැසුනහොත් පම‚. ජාත්‍යන්තරය ලංකාවට විරුද්ධව කටයුතු කරන විටදී රට තුළ ජනතාව තමන්ගේ රට වෙනුවෙන් පෙළ ගැසිය යුතුය.අපගේ මේ වැඩසටහන යටතේ පළමුවෙන්ම එක්සත් ජාතීන්ගේ මානව හිමිකම් කවුන්සිලයේදී සම්මතවූ යෝජනාව ගැන ජනතාව දැනුවත් කිරීමේ වැඩසටහනක් ක්‍රියාත්මක කිරීමට නියමිතය. මේ යෝජනාව නිසා තවත් අවුරුද්දකින් අපට මුහුණපෑමට සිදුවන අභියෝගය කුමක්දැයි අපි කතා කරන්නෙමු. අපිට ආර්ථික සම්බාධක හෝ වෙනත් ආකාරයේ සම්බාධක පැමිණෙන්නේදැයි අපි සංවාද කරන්නෙමු. මේ අභියෝග ජයගන්නා ආකාරය ගැන ජනතා අදහස් ලබාගන්නෙමු.ජිනීවා අභියෝගය හමුවේදී අප සියලුදෙනාම ගත්තේ දේශපාලන තීන්දුය. රට වෙනුවෙන් තීන්දු ගන්නවා වෙනුවට ඇතැම් විට පටු දේශපාලන වාසියක් වෙනුවෙන් තීන්දු තීරණ ගත්තේය. රට ජයගන්නවා වෙනුවට රට පාවාදී හෝ තමන්ගේ පටු දේශපාලන අරමුණු ඉටු කරගන්නේ කෙසේදැයි අතැම් දේශපාලඥයෝ කල්පනා කළහ. ඔවුන් ජනතාව අතරට ගියේ රට පාවදී හෝ දිගින් දිගටම ලැබූ පරාජයන් වසාගැනීමටය. තමන් සිටින්නේ රට සමග යැයි කීමට හෝ ඒ බව පෙන්වීමට ඇතැම් පුද්ගලයෝ කිසිදු උත්සාහයක් නොගත්හ.මේ අභියෝග ජයගැනීමට ප්‍රධානම බාධකය වී ඇත්තේ ශ්‍රී ලාංකික ජාතියක් ලෙස පෙළ නොගැසීමය. මේ ශ්‍රී ලාංකික ලෙස සිතිය යුතු කාලයයි. පාට,පක්ෂ,කුල,ආගම්,ජාති,වර්ග බේදවාද ඉවතලිය යුතු කාලයයි. ශ්‍රී ලාංකිකයින් ලෙස පෙළ ගැනීමටනම් අපේ ඔළු තුළ තිබෙන ගෝත්‍රිකවාදී අදහස්, පටු මතවාද ඉවත් කරගත යුතුය. මේ ඔළුව සෝදාගත යුත්තේ ඒ වෙනුවෙනි.අන්තර්ජාතික වශයෙන් ලංකාව පිරිහී නැත. ජාත්‍යන්තරයේදී ලංකාව වෙනුවෙන් රටවල් රැසක් පෙනී සිටියේය. රටවල් රැසක්ම ලංකාව ගෙන ඇති පියවර දෙස බැලුවේ සාධනීය කොණයකිනි. ලංකාව අගය කළ රාජ්‍ය නායකයින් රැසකි. එහෙත් එ් ගැන රටේ ජනතාව කොතරම් දුරට දැනුවත්දැයි යන්න ගැටලුකාරීය. මේ ගැන රටේ ජනතාව දැනුවත් කිරීමට අප සූදානම්ය.ඔළු සෝදාගෙන රට වෙනුවෙන් ජනතාව පෙළගස්වන ව්‍යාපාරය ගැන ඉදිරියේදී මාධ්‍ය සාකච්ඡා පැවැත්වෙනු ඇත. විවිධ අදහස් දරණ පුද්ගලයින් මාධ්‍ය ඔස්සේ මේ ගැන සාකච්ඡා කරනු ඇත. විද්වතුන්, සමාජ ක්‍රියාකාරීන්, මාධ්‍යවේදීන්, විවිධ මත බුද්ධිමතුන් එක්වූ සංවාද මණ්ඩප ඉදිරියේදී සංවිධානය කරනු ඇත. බුද්ධි මණ්ඩපය තුළින් රටේ බුද්ධිමත් ජනතාව ආමන්ත්‍රණය කරන්නෙමු.ගාල්ල දිස්ත්‍රික්කයෙන් ආරම්භ කළ මේ වැඩසටහන දැනටමත් ජාතික තලයේ වැඩපිළිවෙළක් බවට පත්වී අවසන්ය. ජාතික මතවාදයක් තුළින් ජාතික තලයේදී ඇතිවන සංවාදයන් ජනතාවට හිතන්නට අලුත් දෙයක් එක්කරන බව දැඩි විශ්වාසයක් ඇතිව අපි කටයුතු කරන්නෙමු. අපි මේ ඇරඹූ වැඩසටහන සමාජගත කිරීම දක්වා ඉදිරියට යන්නෙමු.මනූෂ නානායක්කාරපාර්ලිමේන්තු මන්ත්‍රීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404067</link>
    <topic>මේ මැතිවරණ ප්‍රතිඵල මන් ලෝකයටම සුබ පණිවුඩයක් දුන්නා</topic>
    <author>සංවාද සටහන - තුෂාරි නේරංජා වික්‍රමසිංහ</author>
    <content>බස්නාහිර පළා‍ත් සභාවේ මහ ඇමැතිප්‍රසන්න රණතුංගමෙවර පැවැති පළාත් සභා මැතිවරණයෙන් සියයට පනස් අටකට ආසන්න ඡන්ද ප්‍රතිශතයක් ආණ්ඩු පක්ෂයට හිමි ව ඇති බවත් පසුගිය ජනාධිපතිවරණයේ දී ලැබූ ප්‍රතිශතය ම මෙහි දී ද ලැබී ඇති බවත් විපක්ෂය චෝදනා කරන විදියට එය කිසිසේත් ම අඩු ඡන්ද ප්‍රමාණයක් නොවන බවත් එළැඹෙන ජනාධිපතිවරණයේ දී සියයට හැටකට වැඩි ඡන්ද ප්‍රමාණයක් ආණ්ඩුවට හිමිවන බවත් මෙවර පළාත් සභා මැතිවරණයේ දී බස්නාහිර පළාතේ මහ ඇමැතිවරයා ලෙස යළිත් වරක් දිවුරුම් දුන් ප්‍රසන්න රණතුංග මහතා සිළුමිණ සමඟ සම්මුඛ සාකච්ඡාවකට එක්වෙමින් පැවැසුවේය.එහිදී ඇසූ ප්‍රශ්න කිහිපයක් සහ ඒවාට මහ ඇමැතිවරයා දුන් පිළිතුරු මෙසේය.ඒ ගැන නිහතමානී ආඩම්බරයක් සිතේ තිබෙනවා. පහුගිය කාලයේ පළාත් සභාවට චෝදනා එල්ල කළේ සුදු අලියෙක් කියලයි. නමුත් බස්නාහිර පළාතේ ප්‍රධාන අමාත්‍යවරයා ලෙස මම පළාත් සභාව හරහා සංවර්ධනය කියන දේ ගමට ගෙනයන්නට කටයුතු කළා.ඒ හරහා බස්නාහිර පළාතේ අධ්‍යාපනය, සෞඛ්‍යය, දහම්පාසල්, යටිතල පහසුකම්, ග්‍රාමීය ජන ජීවිතය සවිබල ගන්වන්නට තරුණ තරුණියන් විශාල ප්‍රමාණයකට රැකියා අවස්ථා ලබාදෙන්නට (පළාත් සභාව හරහා) හැකියාව ලැබුණා.ඒ වෙනුවෙන් සතියකට දින කිහියක් ම වෙන්කර ගනිමින් බස්නාහිර පළාත් ජනතාව සඳහා දිනකට දහසකට වැඩි ජනතාවක් මුණ ගැසෙමින් ඔවුන්ගේ ප්‍රශ්නවලට ඇහුම්කන් දෙමින් විසඳුම් ලබා දෙන්නට මම පියවර ගත්තා. මා සේවය කරත්දී බස්නාහිර පළාතේ ජනතාව මා පිළිබඳ තැබූ විශ්වාසය කෙතරම් ද යන කාරණය මෙවර ඡන්දයේ දී දෙලක්ෂ පනස් දහසකට ආසන්න ඡන්ද ප්‍රමාණයක් ජනතාව මට ලබා දීමෙන් තහවුරු වෙනවා. ඡන්දයක් වෙනුවෙන් වියදම් කරන්නට තරම් මුදල් මා සතුව තිබ‍ුණෙ නැහැ. ජනතාව ඔවුන්ගේ අතින් වියදම් කරගනිමින් මා වෙනුවෙන් රැස්වීම් පැවැත්වුවා.”“අනිවාර්යෙන්ම, මගේ බිරිඳ මොරින් රණතුංග ඇතුළු මගේ දියණියන් තිදෙනාත්, මගේ මව, සහෝදරයින් හැමදෙනා වගේ ම සියලු ම ආගමික නායකයින්ගෙන් මට විශාල ශක්තියක් ලැබුණා. පක්ෂ නායකත්වය හා දිස්ත්‍රික් නායකත්වය මට ලබාදුන්න සහයෝගයත් සුළුපටු නැහැ. විශේෂයෙන් ම රාජ්‍ය සේවයේ යෙදෙන ජනතාව වගේ ම මට තවත් ලොකු හයියක් වුණේ අපේ වැඩිහිටියන්. පක්ෂයට ලැබුණු ඡන්ද ප්‍රමාණයෙන් වැඩි ප්‍රමාණයක ඡන්ද මට ලබාදුන්නේ මේ අයයි.“ලොකු සහයෝගයක් ලැබුණා. අර්ජුන අයියා අද දේශපාලනමය වශයෙන් ස්වාධීනව ඉන්නවා. මගේ මැතිවරණ ව්‍යාපාරයේදී ඔහුගේ සහයෝගය මට නොඅඩුව ලබා දුන්නා. රුවන් මල්ලී දිස්ත්‍රික්කය පුරා ඇවිදලා උදව් කළා. මගේ බිරිඳ මට යන්නට බැරිවූ හැම ආසනයකම මැතිවරණ වේදිකාවටම ඇය ගියා. ඒ වගේ ම මගේ දුව අර්චනා රණතුංග මැතිවරණය සම්පූර්ණයෙන් ම මෙහෙය වන්නට මට උදව් කළා. ඇයගේ උපන්දිනය යෙදී තිබුණු 29 වැනිදා මෙවර පළාත් සභා ඡන්දය පැවැත්වීමත් මට විශේෂ දෙයක් වුණා.”“මැතිවරණයකට තරග වදින විට මහ ඇමැති වෙනවා, ඇමැතිවරයෙක් වෙනවා කියලා ඕන ම කෙනෙක් කියනවා. ඒ තුළ ඔවුන් බලාපොරොත්තු වන්නේ තමන්ගේ ඡන්ද පදනම ශක්තිමත් කර ගැනීමටයි. පක්ෂයෙන් හා පක්ෂයේ නායකත්වය තමයි මහ ඇමැති තේරීම සිදුකරන්නේ. වෙනත් අපේක්ෂකයන් මහ ඇමැති වන බවට ප්‍රකාශ කළත් මා ඒ ගැන මැතිවරණ ව්‍යාපාරය තුළ කතා කළේ නැහැ. නියම වේලාවට සුදුස්සාට සුදුසු තැන හිමිවේවි කියන ස්ථාවරයේ මම සිටිනවා.”“විපක්ෂයක් කියන්නේ සාමාන්‍යයෙන් රටක විකල්ප රජය කියන දෙයටයි. නමුත් අද තිබෙන විපක්ෂය ඒ තත්ත්වයෙන් පවතින වාද කියන එක ගැටලුවක්. විපක්ෂය ලබා ගත් ඡන්ද ප්‍රමාණය මගේ මනාප ප්‍රමාණයටත් වඩා අඩුයි. මට පෙනෙනා විදිහට රතු එළිය වැටිලා තියෙන්නේ අපිට නෙමෙයි.UNP එක ඇතුළු විපක්ෂය වෙතයි. අනුර කුමාර දිසානායක ජනතා විමුක්ති පෙරමුණේ නායකයා වූ නිසා අලුතින් ඡන්ද ප්‍රමාණයක් ලැබුවා. නමුත් යූඇන්පී ඡන්ද ප්‍රමාණය ඒ නිසා අඩු වුණා. නායකත්ව බලමණ්ඩල පවත්වමින්, සමුළු පවත්වමින් යන විපක්ෂයට පක්ෂයක් හැටියට ගත්තොත් මේ ඡන්දය හරහා සිදුවුණේ හානියක්.”“මේ මැතිවරණ ජයග්‍රහණය ආණ්ඩුවට විශාල ශක්තියක්. ජනතාව ඉතා තීරණාත්මක සුභවාදී පණිවිඩයක් ලොවට ම මේ හරහා ලබා දුන්නා කියලා මට හිතෙනවා. 28 වැනි දා ජිනීවා වලදී ලබා දුන් ප්‍රතිඵලය දැනගෙන ජනාධිපතිතුමා සහ ආණ්ඩුවට මැතිවරණ ජයග්‍රහණය ලබාදෙමින් හැමදාමත් ජනතාව අපි සමඟ යි කියන කාරණය ජනතාව පෙන්වා දුන්නා. ඒ හරහා මේ රජයට ලොකු ශක්තියක් ලබා දෙන්න හැකි වුණා.”“මම වැරදි කරන දේශපාලනඥ­‍ෙයක් නෙමෙයි. ජනතාව දේශපාලනඥයන්ගෙන් බලාපොරොත්තු වෙන දේ ඉටුවෙන්නේ නැති වුණාම මිනිස්සු කළකිරෙනවා. මං ළඟට එන ජනතාවට මම හැකි හැම අයුරින් ඔවුන්ගේ ගැටලු ප්‍රශ්න විසඳන්නට උත්සාහ දරනවා.හැමදාමත් මම මිනිසුන් අතර සිටිනවා. එනිසා මා මුහුණ දුන් හැම මැතිවරණයකදීම ජනතාව මට හිතුවෙ නැති තරම් ඡන්ද ප්‍රමාණයක් ලබා දී තිබෙනවා. මෙවර පැවැති මැතිවරණයේදිත් මා බලාපොරොත්තු වූ තරමට ම මට මනාප ලැබී තිබෙනවා.”“මම හොඳට කේලම් අහන කෙනෙක්. මගේ ළඟට ඇවිත් ජනතාව කියන හැමදේම මම අහගෙන ඉන්නවා. එයින් මට අදාළ දේ පමණක් හිතට ගන්නවා. අනෙක් දේවල් බැහැර කරනවා.”“ඔව්. මම බස්නාහිර පළාත් සභාවේ මහ ඇමැතිවරයා ලෙස තේරීපත්වන විට රෙජිනෝල්ඩ් කුරේ අමාත්‍යවරයාගේ කාලෙ ඉඳල තිබුණු ප්‍රශ්න ගොඩක් පළාත් සභාව තුළ තිබුණා. මම ඒවා එකින් එක විසඳුව. උදාහරණයක් කියන්නම් බස්නාහිර පළාත තුළ පාසල් 1267 ක් තියෙනවා.මේ හැම පාසලකටම මට යන්න අවස්ථාව ලැබෙනව අඩුයි. මම ‘සුපසන් නිම්තෙර’ නමින් බස්නාහිර පළාත තුළ පාසල් වෙනුවෙන් සංවිධානයක් පිහිටෙව්වා. ඒ හරහා අදත් මේ හැම පාසලකම විස්තර ඇතුළත් ලිපි ගොනුවක් මගේ අමාත්‍යාංශය තුළ තිබෙනවා. ඒ අනුව ඕනම පාසලකට පැන නගින ගැටලුවක් මට විසඳගන්න පුළුවන්කම ලැබී තිබෙනවා.මේ විදිහට 2011 වසර වෙනතුරු උපාධි ලබාගත් උපාධිධාරින් 12000 කට පළාත් සභාව විසුරුවාහරින විට රැකියා අවස්ථා ලබාදී තිබෙනවා. මේ නිසා අද විරුද්ධ පක්ෂවලට බැරිවෙලා තියෙනවා උපාධිධාරින් පාරට බස්සවන්න. ජනාධිපතිතුමා වැඩිම උපාධිධාරී පිරිසකට මේ ආණ්ඩුව හරහා රැකියා පත්වීම් ලබා දුන්නා.මේ වගේ කටයුතු රැසක් අපි දියත් කර තිබෙනවා. ගුරුවරුන්ට, රාජ්‍ය සේවකයන්ට, දහම් පාසල් සඳහා විශාල වැඩකොටසක් ඉටුකළා. එනිසා මා සිදුකළ සේවය ගැන තෘප්තිමත් වෙන්න කරුණු බොහොමයක් තිබෙනවා. ඒවාට ‘නෙතට අරුණ’, ‘ගුරු පවුර රක්ෂණ ක්‍රමය’, ‘සදහම් අරුණ’ උදාහරණ වෙනවා.“ඉදිරියටත් රටේ ජනතාවට හොඳින් සේවය කරන්න තමයි මම බලාපොරොත්තු ‍වන්නේ. මහින්ද චින්තන වැඩපිළිවෙළ ඉදිරියටම ගෙන යමින් එය ශක්තිමත් කිරීමයි අරමුණ.”“නවක මුහුණු කිහිපයක් ම තිබෙනවා. මෙතනදී වැදගත් වෙන්නේ තරුණයන්ට උපදෙස් දීම පමණක් නෙවෙයි. ඔවුන්ගේ නැවුම් අදහස් අපි අරගෙන අපේ අත්දැකීම් ඔවුන්ට බෙදා දෙමින් ජනතාවට උපරිම සේවයක් ලබාදීමයි.“දරුවන් දේශපාලනය කළාට කමක් නැහැ. හොඳ අධ්‍යාපනයක් ලබලා රටට සේවයක් කරන වැදගත් පුද්ගලයෙක් විදිහට ජනතා සේවයට කැපවෙනවා නම් මම කැමැතියි. අනාගතයේදී ඇය ඒ ගැන තීන්දු තීරණ ගනීවි.සංවාද සටහන - තුෂාරි නේරංජා වික්‍රමසිංහදකුණු පළා‍ත් සභාවේ මහ ඇමැතිෂාන් විජයලාල් ද සිල්වාදකුණේ බහුතර ජනතාවගේ විශ්වාසය හා කැමැත්ත ලබාගෙන මහින්ද රාජපක්ෂ ජනාධිපතිතුමාගේ කැමැත්ත හා ආශිර්වාදයෙන් දකුණු පළාත් සභාවේ ප්‍රධාන ඇමැතිවරයා ලෙස තුන්වැනි වරටත් පත්කිරීමෙන් තමා කෙරෙහි තැබු විශ්වාසය කිසිඳු ආකාරයකින් කඩ නොකර දකුණේ ජනතාවගේ අපේක්ෂාවන් ඉටුකරන බව දකුණු පළාත් සභාවේ ප්‍රධාන ඇමැති ධූරයට පත්වූ ෂාන් විජයලාල් ද සිල්වා මහතා පවසයි.දකුණු පළාත් සභාවේ ප්‍රධාන ඇමැතිවරයා ලෙස තුන්වැනි වරටත් පත් කරනු ලැබ සිටින ෂාන් විජයලාල් ද සිල්වා මහතා ප්‍රධාන ඇමැති ධුරයේ වැඩ බාරගත්තේ මහින්ද රාජපක්ෂ ජනාධිපතිතුමා ඉදිරියේ ඉකුත් සිකුරාදා දිවුරුම් දීමෙන්ය. නව මහ ඇමැතිවරයා සමඟ පැවැති පිළිසඳරකදී ‘සිළුමිණ’ ඇසු ප්‍රශ්නවලට ඒ මහතා දුන් පිළිතුරු මෙසේ ය.දකුණු පළාත් සභාව පසුගිය කාල වකවානුව තුළ සාර්ථකත්වයෙන් සාර්ථකත්වයට ගෙන යමින් මම කටයුතු කළා. මීට අපේ පළාත් සභාවේ ආණ්ඩු පක්ෂයේ මන්ත්‍රීවරුන්ගේත් නිලධාරීන්ගේත් උපරීම සහාය මට ලැබුණා.මෙවරත් අපේ පක්ෂයෙන් ආණ්ඩු පක්ෂයට තේරී පත්වී සිටින්නේ හොඳ කණ්ඩායමක්. මේ කණ්ඩායම සමඟ වැඩ කරගෙන යන්න මට අපහසුවක් නැහැ. මගේ නව පාලනය ආරම්භයේදීම ආපස්සට හැරී බැලීමකුත් සිදු කරනවා. එහෙම කරන්නේ අපේ දුබලතා මොනවා ද ප්‍රබලතා මොනවා ද කියා බලන්නයි.දුබලතා තිබුණානම් ඒවා හරිගස්සා ගන්නත් ප්‍රබලතා තිබුණානම් ඒවා තවත් වැඩිදියුණු කරගෙන ජනතාවට උපරීමයෙන් සේවයක් සලසන්න නව මානයකින් අපි කටයුතු කරන්න සූදානම්. අපි මුලින් අපේ කටයුතු ආරම්භ කරන්නේ මේ දුබලතා සහ ප්‍රබලතා හඳුනාගෙනයි. අපිට තව වසර පහකට යන්න තියෙන අපේ ඉදිරි ගමන් මඟට මේ කාරණාව ඉතා වැදගත් වෙනවා.මම හාපුරා කියා දකුණු පළාත් සභාවට ශ්‍රීලනිපයෙන් තරග කරන්නේ අපේ පක්ෂයත් දකුණු පළාත් සභාවට මුලින්ම තරගයට ඉදිරිපත් වූ 1993 වර්ෂයේදීය. එම වර්ෂයේ සිට නොබෝදා පවත්වන ලද දකුණු පළාත් සභා මැතිවරණය දක්වා පවත්වන ලද දකුණු පළාත් සභා මැතිවරණ හයකදීම අඛණ්ඩව ජයග්‍රහණය ලබාගෙන තිබෙනවා.ඔබ මෙවර ඡන්දයේදී මනාප ඡන්ද 95860 ක් ලබා ගත්තා. 1993 ප්‍රථම වරට ඉදිරිපත් වූ දකුණු පළාත් ඡන්ද සටනේදී ලබාගත් මනාප සංඛ්‍යාව කොපමණ ද?එදා හාපුරා කියා මනාප ඡන්ද 21,000 ලබා ගනිමිනුයි මම මන්ත්‍රීවරයකු ලෙස දකුණු පළාත් සභාවට තේරී පත්වුණේ. ඉන් පසුව දකුණු පළාත් සභාවට මන්ත්‍රීවරු තෝරා පත්කර ගැනීම සඳහා මේ දක්වා පැවැත්වූ සෑම පළාත් සභා මැතිවරණයකදීම වැඩිම මනාප සංඛ්‍යාවක් ලබා ගැනීමට මට හැකි වුණා.පැහැදිළිවම පළාතේ දියුණුවක් ඇතිකර දකුණේ ජනතාවට පළාත් සභාවෙන් විශිෂ්ට සේවාවක් සලසා දීමයි. මෙහිදී මහින්ද චින්තනයේ දැක්මට සමගාමීව එම ප්‍රතිපත්ති ඔස්සේ කටයුතු කරනවා. දකුණේ ජනතාවගේ අපේක්ෂාවන් ඉටුකර දෙන්න මට හැකි උපරීමයෙන්ම පළාත් සභාවේ අපේ මන්ත්‍රී කණ්ඩායමෙන් ද නිලධාරීන්ගේ ද සහයෝගය ලබාගෙන කටයුතු කරනවා.දකුණු පළාත් සභා මෙවර ඡන්දයේදී එක්සත් ජනතා නිදහස් සන්ධානයේම අපේක්ෂකයන් කිහිප දෙනකුම කිව්වේ මෙවර දකුණු පළාත් ප්‍රධාන ඇමැති වන්නේ ‘මම’ කියලයි. මෙහෙම කියපු අයත් වැඩි මනාප ලබා තේරී පත්වී සිටිනවා. ඔබට මේ අයගේ සහයෝගය ලැබේවි ද පාලන කටයුතු කරගෙන යාමේදී.පළාත් සභාව විසුරුවා ඡන්ද සටන ආරම්භයේ සිටම ප්‍රධාන ඇමැති ධුරයට අසුවලා නම් කරනවා යයි ප්‍රකාශ කර තිබුණේ නැහැ. මම දෙවරක් ප්‍රධාන ඇමැති ධුර දැරුවත් කිසිම රැස්වීමක මෙවරත් ‘මමයි’ ප්‍රධාන ඇමැති කියා සඳහන් කර සිටියේ නැහැ.ප්‍රධාන ඇමැති ධුරයට කෙනකු පත් කරන්නේ ඒ පක්ෂය හා පක්ෂ නායකත්වයයි. ඒ තීරණය ලබාදෙන තුරු බලාපොරොත්තු ඇතිකරගෙන කටයුතු කරන්න පුළුවන්. ප්‍රචාරක රැස්වීම්වලදී ඒ ගැන සඳහන් කර සිටින්නත් පුළුවන්. නම් නොකළ තනතුරක් ගැන අපේක්ෂාවන් තියාගෙන කතා කිරීම සාමාන්‍යයෙන් සිදු වෙනවා. ඒ ගැන වරදක් කියන්න බැහැ.පක්ෂය හා පක්ෂ නායකත්වය ලබාදෙන තීන්දුව මතයි ප්‍රධාන ඇමැති තනතුර ලැබෙන්නෙ. තුන්වැනි වරටත් මට මේ තනතුර හිමි වී තිබෙනවා. මා කෙරෙහි තැබු මේ විශ්වාසය ගැන නිහතමානීව සතුටු වෙනවා. මගේ යුතුකම් හා වගකීම් උපරීමයෙන් සිදු කරගෙන යමින් දකුණු පළාත් සභාව විශිෂ්ට පළාත් සභාවක් බවට මේ නව පාලන කාලය තුළත් ක්‍රියාත්මක කිරීම මගේ බලාපොරොත්තුවයි.පළාත් සභාවේ වැඩ කරගෙන යාමේදී අපට ඒවා කරන්න පුළුවන් වන්නේ ප්‍රධාන සාධක දෙකක් මතයි. මින් පළමුවැන්න ලැබෙන බලතල සහ දෙවැන්න පළාත් සභාවට ලැබෙන මූල්‍ය ප්‍රතිපාදන.මේ කරුණු දෙක මත අපේ වත්මන් සම්පූර්ණ කාලය වසර පහක් ක්‍රියා කළ යුතුයි. මේ කාලය තුළ දී අපි මොනව ද කරන්න ඕනෙ කියන දේ සැලසුම් කරනවා. අපේ පළාතට කළ යුතු දේ අපි සාකච්ඡා කර සැලැසුම් කර ගන්නවා. මේවා දීර්ඝ කාලීන සැලසුම් හා කෙටි කාලීන සැලසුම් ලෙස හදා ගන්නවා.ඉක්මනින් කළ යුතු වැඩක් තිබුණොත් ඒක බල බල ඉන්න බැහැනේ. කල් දාන්නත් බැහැ. අන්න ඒ වගේ වැඩ අපි අපේ කෙටි කාලීන සැලසුම් යටතේ සිදු කරනවා. දිගු කාලීනව සිදු කළ යුතු වැඩ කොටස් හඳුනාගෙන ඒවා සියල්ල ද සාර්ථක ලෙසින්ම සම්පූර්ණ කර නිමා කිරීම ද අපේ සැලසුම් ක්‍රියා මාර්ගවලට ඇතුළත්.පුළුවන් දේ බැහැ කියන්නෙ නැතිව කර දෙනවා. ජනතාව අපට බලයක් දෙන්නේ වැඩ කර දෙන්නයි. මහ ආණ්ඩුවෙන් සලසන දේ තිබෙනවා. පළාත් සභාවෙන් සිදු කරන සේවාවන් වෙනම තිබෙනවා. ආණ්ඩුවත් සමඟ සිදුකරගෙන යන දේවලට අපේ සහයෝගය දෙන අතර පළාත් සභාවේ සේවාවන් ලෙස ද සෞඛ්‍යය, අධ්‍යාපනය, කෘෂිකර්මය, වාරිමාර්ග, මහාමාර්ග, සමාජ සුබසාධන සේවා, යටිතල පහසුකම් ඇතුළු ජනජීවිතයට අදාළ සියලු කරුණු පළාත් සභාවේ සේවා තුළින් නිසි පරිදි ක්‍රියාත්මක කරනවා.ජනතා අවශ්‍යතාව නතර වෙන දෙයක් නොවේ ඒවා කාලීන අවශ්‍යතාවන්. දකුණේ සංවර්ධනයක් හා පිබිදීමක් අද වන විට සිදු වී තිබෙන බව කාටත් ඇස් පනාපිට දැකගන්න පුළුවන්.නමුත් දකුණට කුඩම්මාගේ සැලකිලි ලැබුණ යුගයකුත් තිබුණා. මේ තත්ත්වය නැතිවෙලා ගියේ දකුණේ උපන් කෙනෙකු ලෙස මහින්ද රාජපක්ෂ ජනාධිපතිතුමා බලයට පත්වීමෙන් පසුවයි. අද දකුණු පළාතේම ශීඝ්‍ර සංවර්ධනයක් සිදුවී තිබෙනවා. තවත් සංවර්ධන කටයුතු රැසක් සිදුවෙමින් පවතිනවා.මහ ආණ්ඩුවෙන් සිදුවෙන එම කටයුතු හා විදේශ ආධාර මත සිදු කෙරෙන එම කටයුතුවලට අමතරව ආණ්ඩුවත් පළාත් සභාවත් එකතුව කරන වැඩ කොටස් තිබෙනවා. පළාත් සභාවෙන් පමණක් කළ යුතු වැඩ කොටස් තිබෙනවා. නිසි පරිදි මේවා සිදු කරන්නයි මගේ අරමුණ.විපක්ෂයට මෙවැනි බොරු කරුණු කාරණා පදනම් කරගෙන විවේචනයන් ඉදිරිපත් කරනවා හැරෙන්න අපි අසවල් දේ කළා කියල මොනව ද කියන්න තියෙන්නෙ.මහජනතාවට මම හොඳ නැත්නම් 1993 සිට පිට පිට හය වතාවක්ම මට ජයග්‍රහණය ලබා දේවි ද? ජනතාවට මම සේවයක් කර තිබෙන නිසයි මා විශ්වාස කර පළාත් සභාවට තෝරා පත්කරලා තිබෙන්නෙ. විපක්ෂය කියපු කරපු දේ ජනතාව පිළිගෙන තිබෙනවා නම් ජනතාව මා පත්කර ගනීවි ද? පළාත් සභාවට විශිෂ්ට ජයග්‍රහණයක් අත්කර දේවි ද? විපක්ෂය කියපු කරපු කිසිම දෙයක් ජනතාව පිළි අරගෙන නැති බව මැතිවරණ ප්‍රතිඵලය අනුව පෙනී යනවා.සංවාද සටහන - සුනිල් දයා අල්විස් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ab1404068</link>
    <topic>ජිනීවා පළාත් සභා</topic>
    <author>රංජිත් සියඹලාපිටිය</author>
    <content>පසුගිය සතිය වැදගත් සතියකි. රටට ඉතාමත් තීරණාත්මක තීන්දු තීරණය වූ සතියක් වීම ඊට හේතුවයි. කාරණා දෙකකි. එකක් බස්නාහිර හා දකුණු පළාත් සභා මැතිවරණයයි. දෙවැන්න ජිනීවා මානව හිමිකම් සමුළුවයි.94 සිට බැලුවහොත් 2002, 2004 යූ.එන්.පී. පක්ෂ පාලනය අයින් කළ විට රජයේ වයස අවුරුදු 18කි. මහින්ද චින්තනය ක්‍රියාත්මක වී අවුරුදු 9කි. නිදහස ලත් දා සිට 1977 වන තුරුම අපේ රට අවුරුදු 5න් 5ට ආණ්ඩු පෙරළෙන රටකි. ඒ අපේ හැටිය.අපි බොහෝ බලාපොරොත්තු තබා ගනී. ඉතා ටික කලකින්ම ඒවා බලාපොරොත්තුම වේ. නොලැබෙන විට වේගයෙන් කලකිරේ. ඉන්පසු නැවත නැවතත් අලුත් අය ගැන විශ්වාසය තබා ගනී. 77 දී තත්ත්වය වෙනස් කර කලක් රැඳී ඉන්නට එකල ආණ්ඩුවට දහම් ගැට සියල්ලම ගසන්නට සිදුවිය.හොර ඡන්ද දැමීම සාමාන්‍ය දෙයක් බවට පත්විය. කොබ්බෑකඩුව මැතිතුමන් ඡන්දය දමන්නට ඡන්ද පොළට එන විට ඔහුගේ ඡන්දය හොරෙන් දමලාය. එය එකල සාමාන්‍ය දෙයක් විය. ලාම්පු, කළගෙඩි සෙල්ලම ගෙනාවේය. මන්ත්‍රී ඉල්ලා අස්වීම් ලිපි ද භාවිත විය.චිට් මන්ත්‍රීකම ගෙනාවේය. 89 භීෂණයට මුවා වී මහා භීෂණ ව්‍යාපාරයක් ක්‍රියාත්මක කළේය. බලයේ රැඳුණේ එලෙසය. අද ඡන්දයකදී ඒවා එකක්වත් ක්‍රියාත්මක නොවන බව අවංකව පිළිගත යුතුව ඇත. අද චෝදනා කරන්නේ ඇමැතිවරයකු ගිහින් තමන්ගේ අමාත්‍යාංශ සංවර්ධන වැඩක් කළහොත් එය බලපෑමක් කියලාය. තත්ත්වය ඒ තරමට වෙනස්ය. එහෙත් ජනතාව ඉතාම පැහැදිලිව, නිවැරැදිව මහින්ද චින්තනය ආරක්ෂා කර තිබේ. කට්ටිය ඔක්කොගේම ඡන්ද එකතු කළත් ඊට කිට්ටු වෙන්නට අසීරුය.ජිනීවා ඡන්දයෙන් බැලූ බැල්මට අපි පරජය වී තිබේ. එහෙත් එය හොඳින් විශ්ලේෂණය කළහොත් ජාත්‍යන්තරය ජයග්‍රහණය ලබා දී ඇත්තේ අපටය. යෙදවූ බලපෑම් අනුව මෙය අලියා හා කුහුඹුවා අතර සටනක් මෙන් විය. එහෙත් ඔවුන් ඡන්ද 23ක් ගන්නා විට අපිට 12ක් ලැබුණි. ඡන්දය පාවිච්චි නොකළ අය 12කි.එම 12 අපට එකතු කර ගැනීම අසාධාරණ යැයි කවුදෝ ලියා තිබෙනවා මම දුටිමි. එසේ අසාධාරණ වන්නේ ඔවුන් සහ අපි බලයෙන්, ධනයෙන් සහ බලපෑම් වලින් එක සමාන නම්ය. බලය, ධනය, වෙළෙඳපොළ, ගිවිසුම් ඕවා මේවා සියල්ල මේ සඳහා භාවිතා විය. එහිදී ඔවුන්ගේ හැකියාව ඉතා ඉහළය. අපට තිබෙන්නේ ධෛර්යය සහ සාධාරණය පමණි. ඒ නිසාම භාවිතා නොකළ ඡන්ද 12ම අපේ පැත්තට යැයි කීම ද සාධාරණය. එසේ නම් අන්තර්ජාතික හෘද සාක්ෂියේ ජයග්‍රහණය ද අප සතුය.කාරණා දෙකෙන් වඩාත් වැදගත් වන්නේ දෙවැනි කාරණයයි. හේතුව එය පවුලේ ප්‍රශ්නයක් නොව බාහිරින් එන බලපෑමක් නිසාය. ඒ නිසා එම අභියෝගය ජය ගැනීමේ දී එකට හිටගෙන කොටස්කරුවන් වීම කාගේ කාගේත් පැහැර හැරිය නොහැකි යුතුකමකි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404061</link>
    <topic>දොළුකන්දේ හාමුදුරුවන්ට ඇත්තටම මොකද වුණේ?</topic>
    <author>උපාලි සමරසිංහ</author>
    <content>රාවණ යුගයට සම්බන්ධ ජනප්‍රවාදයකට අනුව හනුමන්තා රාමාට තුවාලයක් වූ කලි ප්‍රතිකාර ලබාදීමට හිමාල වන අඩවියෙන් ඔසවාගෙන ආ බෙහෙත් කන්දෙන් කොටසක් අත්ලෙන් උනා වැටුණු බවත්, එම ගම් පෙදෙස දකුණු ලක උණවටුන ලෙස අද හඳුනාගෙන ඇති බවත්, අත්ලේ ඉතිරි කොටස ගෙන හනුමන්තා පැමිණියේ දොළුකන්ද නම් මේ ස්ථානයට බවත් කියැවේ. දොළුකන්දේ ඇති බෙහෙත් වන ඔසුවලින් හා රූමස්සල කන්දේ බෙහෙත් ඔසුවලින් මේ බව ඔප්පු කරන්නට ජනශ්‍රැති පර්යේෂකයෝ වෙර දරති.කෙසේ වෙතත් අපේ අරමුණ දොළුකන්ද ඉතිහාසය විමසීම නොව එහි ආශිර්වාද පූජාව හා මහා අනුහස හදිසියේ වියැකී ඇත්තේ කුමක් නිසාදැයි සොයා බැලීමය. දොළුකන්ද පසු කලෙක බොරුකන්දකින් වැසී ගිය බවත් ඒ හිමියන් චන්ද්‍රිකා වැව පවා පිරිත් කළ බවත්, රන් කොතකට රත්තරන් එකතු කළ බවත් එදා රට පුරා ගලා ගිය ප්‍රවෘත්තිය.මේ පර්යේෂණයේදී අපට හැඟී ගියේ එය එසේ නොව ඊටත් වඩා ගැඹුරු ඇතුළාන්තයක් මේ තුළ සනිටුහන් වූ බවයි. ගැමියන් විද්වතුන් මතු නොව නොයෙක් පාර්ශ්වයන් විමසමින් සත්‍ය සොයා ගැනීමට අප ගත් උත්සාහය සාර්ථක විය.අපවත් වී යැයි සමහරුන් කී ඒ හිමියන් විවේකීව භාවනානුයෝගීව වැඩවසන මහ වනයකට පවා අපි ගියෙමු. වසර 15 කට පමණ පසු හිමියන් මේ චෝදනා පත්‍රයට පිළිතුරු දීමට යොමු කරවා ගැන්ම ද අපට අසීරු කරුණක්ම විය. අලි කොටි වග වලසුන් ගහණ වනන්තරයේ දී වන සිවුපාවුන් වැනි මිනිසුන්ගේ කතාව උන්වහන්සේ අවසානයේ අපට හෙළි කළහ.දොළුකන්ද ප්‍රධාන දායක සමිතියේ ලේකම්වරයා වශයෙන් වැඩ කළ එච්. එස්. විමලසිරි (66) ඒ තනතුරට පත්වූයේ 1985 දීය. ඔහු මෙසේ කියයි.හාමුදුරුවන්ගේ ආශිර්වාද පූජාවට මේ රටේ ලක්ෂ සංඛ්‍යාත ජනතාවක් ආවා. උන් වහන්සේ ආශිර්වාද කරන පිරිත් පැන් දුන්නාම තමන්ගේ ලෙඩ රෝග විතරක් නොවේ ජීවිතයෙනුත් ඔවුන් වෙනස් ප්‍රතිපත්තිගරුක හොඳ මිනිසුන් බවට පත්වුණා. විශාල පිරිසක් මේ ආශිර්වාද පිරිත් පැන්වලින් ප්‍රයෝජන ගත්තා.මුලින්ම හාමුදුරුවන්ට මේ දොළුකන්දෙ තිබිලා රන් කොතක් හමුවුණා. මාත් ඒක දැක්කා. කිසිම දෙයක් ගැන තෘෂ්ණාවක් නැති උන්වහන්සේ ඒක පුරාවිද්‍යාවට බාර දුන්නේ අපට පෙන්වලා. ගමේ මිනිසුන්ට මේ ආරංචිය ගියාම ඒ අයගෙන් සමහරෙක් හිතුවා පූජා භූමිය දියුණු කරන්නෙ රන් කොත විකුණලා කියලා.ඒ නිසා හාමුදුරුවො දොළුකන්දෙදි ඒ රන් කොත ප්‍රදර්ශනය කරන්නට නැවත පුරා විද්‍යාවෙන් ඉල්ලීමක් කළා. ඒ වතාවෙ නියම රන් කොත ගෙනාවා. හාමුදුරුවන්ගේ ආශිර්වාද පූජාවට එන බැතිමතුන් ලබා දෙන දේවලින් තමා ස්ථානය දියුණු කළේ. හාමුදුරුවන්ගේ ඡායාරූපය විකුණලත් මිනිස්සු සල්ලිකාරයො වෙන්ඩ පටන් ගත්තා.ඒ හිමියන්ගේ බලය විශාලයි. මගේ හරකෙකුට බෙල්ලෙ පණු ගෙඩියක් ආවා, “බුදු ගුණ අනන්තයි” කියලා කරන සත්‍ය ග්‍රහ බලයෙන් පිරිත් කළ පැන් ටිකකින් ගෙඩිය නෑව්වා විතරයි. දවස් දෙකක් ගියේ නෑ ගෙඩිය අතුරුදන්. අප නම් ඒ බලය විශ්වාස කළා. මේ රටේ දෙනෝ දාහක් එහෙමයි. හාමුදුරුවො පළාත දාලා වැඩියෙ නොයෙක් අය වැරැදි දේවල් කරමින් දොළුකන්ද විනාශ කරමින් හිටි නිසයි.අයියනායක, වීරමුණ්ඩ, ගම්භාර දෙවියන්ගේ අඩවිය මේක. වැරැදි වැඩවලින් ආශිර්වාදය අපට නැති වුණා. කියන්ඩ දෙයක් අමතක වුණා. දෙවැනි වතාවටත් හාමුදුරුවො පුරා විද්‍යාවට කීවා ලැබුණු රන් කොත ප්‍රදර්ශනය කරමු කියලා. ඒ වතාවෙ නම් ගෙනාවෙ නියම රන් කොත නොවේ. ඒ වගේ රන් නොවන වෙනත් කොතක්. කාට ද කියන්නෙ? හාමුදුරුවො ඒ ගැන ඊට පස්සෙ කතා කළෙත් නෑ.ආර්. එච්. සී. රත්නායක මහමූකලන්යාය පාසලේ ගුරුවරයෙකි. ඔහු ලේක්හවුස් ඉබ්බාගමුව විශේෂ වාර්තාකරුවා ද වෙයි.දොළුකන්දෙ ආශිර්වාද පුජාව කියලා පටන් ගත්ත ඒ දේ ගැන මිනිස්සු අතර මත කීපයක් තියෙනවා. මුලින් මුලින් හාමුදුරුවො මේ ගමට පිණ්ඩපාත වැඩලා ඉතාම සුපේශල ශික්ෂාකාමී හිමිනමක් ලෙස කටයුතු කරගෙන ඔය දොළුකන්දෙ හිටියා.පස්සෙ දේශපාලකයො, ව්‍යාපාරිකයො හා පළාතේ තවත් ප්‍රභුන් මේ ආශිර්වාද පූජාව වට කරගෙන තමන්ගේ ප්‍රියසාද උත්සවවලට පවා ආශිර්වාද පූජාව ගෙනාවා. පළාතේ සමහර මිනිස්සු මේක වැරැදි තැනකට පත් කළා. ඔය දොළුකන්දෙ තිබෙන වටිනා මල් වර්ග, බෙහෙත් පැළෑටි, පුංචි පුංචි කෝප්පවල හිටවාගෙන වෙළෙඳාම් කරන්ඩ ගත්තා.රටේ විවිධ ප්‍රදේශවලින් දොළුකන්දට ආපු මහ ජන සන්නිපාතයට අවශ්‍ය කැසිකිළි වැසිකිළි පහසුකම්වත් තිබුණෙ නෑ. ඒ නිසා ගමේ ගෙවල්වලට කරදර වුණා. අන්තිමට වැසිකිළි වටා කම්බි වැටවල් පටලවන්න තරම් ගමේ මිනිසුන්ට සිදුවුණා. ගස් මුල් හා කුඹුරු වැනසුණා. සමහරු සල්ලි අරන් ඒ වැඩ කරන්ඩ වැසිකිළි දුන්නා.ඒත් ලක්ෂ ගණන් ජනතාව යන්නෙ කොහොම ද? ගියාම පළාතම ගඳ ගහන්ඩ ගත්තා. පරිසරය විනාශ වුණා. කුඩා හැඩයා මහ හැඩයා ඉරරාජ, සඳරාජ මේ වගේ වටිනා ගස් වඳ වෙන්ඩ ගත්තා. ඒ විතරක් නොවේ දොළුකන්දෙ තිබෙන විවිධ කහට ගෙඩි වර්ග අත්තික්කා වගේ දේවල් විකුණලත් ජීවත්වෙන පිරිසක් ඇති වුණා.ඒ අය එන බැතිමතුනට “සීනිවලට හොඳයි”, “රුධිර පීඩනයට හොඳයි” කිය කියා මේවා වික්කෙ. ‘දන්නෝ දනිති’ කියලා බත් පැකට් විකුණන්නත් කට්ටියක් හිටියා. ඒ බත් පැකට් එකේ ගමේ මත් වතුර පැකට් එකක්, එක්ක බත් මාළු තියෙනවා. මත් වතුර හොයන මිනිස්සු ඒ පැකට් පොර කකා ගත්තා.මේ වගේ විශාල මගඩි මෙහි සිදුවුණා. හාමුදුරුවන් ආශිර්වාද පූජාව කළා මිසක් මේවා වළක්වන්න ඒ දායක සමිතියවත් පියවර ගත්තේ නෑ. දායක සමිති කළෙත් සල්ලි හම්බ කිරීම. හාමුදුරුවන්ගේ ඡායාරූප පවා විකුණුවා. ආපු බස් කන්දරාව නවත්වන්න ඉඩම් දීපු අය අද විශාල සල්ලිකාරයො. ඒ අයටත් බස් තියෙනවා. සමහර දායක කාරකාදීන් අද වී මෝල් පවා දාගෙන.ඒ හිමියන්ට හා දොළුකන්දෙ අනෙකුත් යෝගාවචරයන්ගේ පැන් පහසුව සඳහා කුඩා වැවක් තැනවීම උන්වහන්සේට මහත් ප්‍රශ්න පැමිණි අවස්ථාවකි. ඒ හරහා බොහෝ තොරතුරු මට ලැබිණ.පුරා විද්‍යාවට අයිති භූමියේ නිධන් හාරන්ඩ හාමුදුරුවො යනවා. මේක පැන් පහසුව සඳහා ම නොවේ. සමහරු එදා කීහ. (ඒත් අපේ සමීක්ෂණ අනුව ඇත්තටම ස්වාමින් වහන්සේ හාරපු නිධානයක් නැත. දොළුකන්දේ හිමිවරුනට පැන් පහසුවට හරිහැටි තැනක් අදත් නැත. තිබෙන්නේ ඒ වැව පමණි.) පුරා විද්‍යාව මේ වැඩ සම්බන්ධයෙන් නීති මඟට ගියේය. අධිකරණ විනිසුරුවරයා සියල්ල විභාග කොට කීවේ අපූරු කතාවකි. “හොඳ වැඩක් කරන්ඩ මේ රටේ ඉඩක් නෑ” යන්නය.දොළුකන්දේ හිමියන්ගේ මව මුතු මැණිකේමේ ස්වාමින් වහන්සේ මුදල් අකැප බැවින් මුදල් කිසිත් පරිහරණය කළේ නැත. ලැබෙන සියලුම මුදල්වලින් නැතිබැරි අයට නිවාස, සෞඛ්‍ය පහසුකම් හා වෙනත් දේ ඉටුකළ බව ඇතැම් ගැමියෝ කියති.මකුල්වැව දෙමටාවවත්ත ඉඩමේ දොළුකන්දේ හිමියන් තැනු ගෙවල් 30 බැලීමට ද අපි ගියෙමු.කාමර දෙකක් සාලයක්. කුස්සියක්, පුංචි ඉස්තෝප්පුවක් සහිත ගෙවල් 30 ක් හාමුදුරුවන්ගේ සම්පූර්ණ වියදමෙන් ඉදිකරවා ප්‍රදේශයේ නැති බැරි අහිංසක පිරිසකට ලබාදීමට කටයුතු කැර තිබිණ. එහෙත් එහිදී ද හාමුදුරුවන්ගේ අරමුණට 2002 කාලයේ තිබුණු එජාප ආණ්ඩුවේ මකුල්වැව ප්‍රදේශය පාලනය කළ කිසියම් අධිපතියෙක් හරස් විය. ඔහු තමාගේ ගෝලබාලයන් මේ ගෙවල් 30 න් 28 කම පදිංචි කළේය. බේරුණු ගෙවල් දෙකින් එකක පදිංචි සරත් හාමුදුරුවන්ගේ ප්‍රධාන දායකයෙකි. ඔහුගේ බිරිය ඉන්ද්‍රානි හේමලතා අපට කරුණු කීවාය.හාමුදුරුවන් අපට මේ සෙවණ ලබා දුන්නෙ. ඊට ඉස්සෙල්ලා අපි හිටියෙ දොළුකන්ද රක්ෂිතයේ ඔය විහාරය ඉඩමට යාව තැනෙක. අපේ අහිංසකකම බලලා අපට උන්වහන්සේ උදව් කළා. මේ ගෙවල් 30 ටම වතුර දෙන්ඩ හාමුදුරුවො හදාපු ජල ටැංකිය තවමත් එහෙමමයි.ඒ කටයුතු කරගන්ඩ හාමුදුරුවන්ට ඉඩ ලැබුණේ නෑ. උන්වහන්සේට ඇතැමුන් නින්දා කළා. හයිරන් කමින් මේ අනෙත් ගෙවල් ලබාගත්තට කාටත් තවම ඔප්පු තිරප්පුත් නෑ. උන්වහන්සේ දොළුකන්ද දාලා ගියා.දොළුකන්දේ විහාරයේ දැන් විහාරාධිපතිව වැඩ ඉන්නේ නන්දවිමල හිමියන්ගේ ගෝලනමක් වන වේදෙණියේ නන්දසීල හාමුදුරුවෝය. මේ සමීක්ෂණය කළ මොහොතේ උන්වහන්සේ පිට පළාතක වැඩ සිටි හෙයින් අපි දැනට එහි වැඩ සිටින දොළුකන්දේ සංඝානන්ද හිමියන් බැහැදකිමු.දොළුකන්ද මහා හාස්කම් ඇති තැනක්. ගමේ කිරිඅත්තලා පවසා ඇති අන්දමට සිරිලක පැරැණිම බුලත් වැල තිබෙන්නෙත් මේකේ. මේකෙ කුටි 101 ක් තිබෙනවා. අපේ ලොකු හාමුදුරුවො මේවා රැක බලාගෙන ලක්ෂ සංඛ්‍යාත ජනතාවක් ආශිර්වාද පූජාවෙන් සුවපත් කළා.උන්වහන්සේට කෙතරම් ශ්‍රද්ධාසම්පන්න පිරිස් හිටියත් ඇතැම් දේශපාලකයන් හරහට හිටියා. බුදුරජාණන් වහන්සේ දේශනා කරලා තියෙනවා ඕනෑම දෙයක් ඇති වෙනවා, පවතිනවා, නැති වෙනවා කියලා. ඒ හිමියන්ගේ ආශිර්වාද පූජාවටත් වුණේ මේ ටිකමයි.උන්වහන්සේ කපාපු මේ කුඩා වැව නැත්නම් මටත් මේ වැඩවසන සාමණේරයන්ටත් අද පැන් පහසුවවත් නෑ. තවමත් අපට දානෙ වරදින්නෙ නෑ. සතාසර්පයා කෙතරම් මේ රක්ෂිතයේ හිටියත් අපට කරදරයක් නෑ. මිනිසාගෙන් තමයි ප්‍රවේශම් විය යුත්තේ.ටී. එම්. මානවසිංහ හේරත් ගමේ වැඩිහිටියෙකි. ඔහු කී යමක් අපේ සිත සලිත කරයි.මේ හාමුදුරුවෝ පිණ්ඩපාතෙ වැඩලා ශාසනකාමීව වැඩ හිටියා. ඒත් උන්වහන්සේ පසු කාලයක වෙනස් වුණා. (ඒ වෙනස ගැන මම දිගින් දිගටම ප්‍රශ්න කළෙමි.) වෙනස කියන්නෙ මුලින් හිටි අය අමතක වුණා. ව්‍යාපාරිකයො, දේශපාලකයො, සමීප කරගත්තා. එතැනින් තමයි විනාශය ළං කරගත්තෙ. හාමුදුරුවන්ට පැමිණි ජනකාය නිසා අනෙත් කටයුතු සොයා බලන්ඩ වෙලාව නැති වෙන්නත් ඇති.ජනතාව ඇදී එන විට තම හරකාබාන, ගෙවල් දොරවල් පසෙක තබා හාමුදුරුවන්ගේ සේවාවට උදව් කරන දායක කාරකාදීන්ට වැටුප් පවා ගෙවීමට දායක සභාව වරක් තීරණය කැර තිබිණ. එහෙත් එසේ වැටුප් නොලැබ වැඩ කළ පිරිත් නූල් ඔතන්නකු වූ එච්. එම්. තෙන්නකෝන් මහතා අපේ අවධානය තවත් පසෙකට යොමු කළේය.එදා ජනතාවට පිරිත් නූල් බඳින්ඩ මොන තරම් නූල් ඔතන්න ද? මහත්තයා. මාත් පන්සලෙන් දෙන දෙයක් කාලා නූල් එතුව එකමයි වැඩේ. හැබැයි! සල්ලි ගත්තෙ නෑ. පස්සෙ පස්සෙ හාමුදුරුවන්ගෙ මේ දියුණුව ඉවසන්න බැරි පිරිසක් පහළ වුණා.ඔහුගේ බිරිය බණ්ඩාර මැණිකේ හඬ අවදි කළාය.මහත්තයො, හාමුදුරුවො බලසම්පන්නයි. ඒ පිරිත් පැන් දිව්‍ය වතුරක්. අපේ ගොයම් වගාවට කීඩැවන්ගෙන්, ගොයම් මැස්සන්ගෙන් හානි වන කොට ඒවා වළක්වන්න හාමුදුරුවො පිරිත් පැන් ආශිර්වාද කරලා දුන්නා. පිළිගන්න! අපට කෘමිනාශක ගහන්ඩ සල්ලි නෑ. අපි කන්න කීපයක් සාර අස්වැන්න ගත්තෙ හාමුදුරුවන්ගෙ පිරිත් පැන් වතුරින්. හාමුදුරුවො ඒ පූජා කරනකොට මේ ගමේ කඩවල එක බිත්තරයක් විකිණෙන්නෙ නෑ. මස් මාළු ගැන කවර කතා ද? මේවාට පිරිසක් පෙළ ගැහුණා මහත්තයො.සමහර දේශපාලකයන් හාමුදුරුවන්ගේ කුටියට ගැහැනු ඇඳුම් පවා ගෙන ගොස් දමන ලදැයි නම් හෙළි නොකළ කිසිවෙක් කියති.“පතිරූප දේශ වාසොච” යන නියමයට අනුව උන්වහන්සේ දොළුකන්ද අත හැර වැඩියේය. උන්වහන්සේ අපවත් වී යැයි කියුවත් අපට සෑහෙන්නට බැරිය. අපි විශ්වාසදායක ආරංචි මාර්ග ඔස්සේ ගවේෂණයේ යෙදෙමින් උන්වහන්සේ හමුවීමු.“විළඳකට්ටිය” පුරා විද්‍යා ස්ථානය පිහිටියේ කරුවලගස්වැව පසුකැර ගොස් 13 කණුවෙන් හැරි අනුරාධපුර පාරේ සැතපුම් 16 ක් පමණ ගිය තැනය. එතැනින් මහ කැළයේ පටු දුෂ්කර පාරකින් අපි ඒ අරණට ඇතුළු වීමු.උන්වහන්සේ වන අලි මැද පිහිටි මේ අරණේ තවත් වයෝවෘධ තපෝවෘධ හිමිනම කීප දෙනෙකු හා වෙසෙයි. දානය පවා වළකින වේලාවන් ඇත. එතැනින් කරුවලගස්වැවට ඒමට උන්වහන්සේට අද ප්‍රාඩෝ නැත. තම මෑණියන් කැඳවා එහි වෙනම කුටියක රඳවා ගත් අප හිමියන් ඉතා අල්පේච්ඡ දිවියක් ගත කරනු මම සියැසින් දුටිමි. කුඩා වැවකට ඉහළින් බැඳි දිරා ගිය දඬුවැටකින් එගොඩ වී උන්වහන්සේ කුටියට පිවිසෙනු මම දකිමි.ඔබ වහන්සේ අද මේ විදියට වන වැදිලා ඉන්නෙ ඇයි?අරණ්‍යගත භික්ෂුවක් ලෙස සිටීමයි වැදගත් කියා මා සිතුවා. වනවාසී භික්ෂුවකට බණ භාවනා නිහඬව වැඩිය හැකියි. ඒකට සුදුසු තැනකට මා පැමිණියා.ඔබ වහන්සේ ලක්ෂ සංඛ්‍යාත ජනතාවකට ආශිර්වාද කළ හිමිනමක්. හිටි ගමන් ඒක නැවතුණේ...ලොව්තුරා බුදුන් දෙසු පංචශීල ප්‍රතිපත්තිය මිනිසුනට පුහුණු කැරවීම හා ඔවුනට අනන්ත අප්‍රමාණ බුදු ගුණේ ශාන්තිය ලබාදීමයි මා කළේ. දුප්පත් අහිංසක මිනිසුනට තම කුඹුරට හේනට වන වගාවට වන හානිය පිරිතෙන් වළකන්න පුළුවන්. ඒ කටයුත්තයි මා මුලදි පටන් ගත්තේ. පසුකාලීනව ඔවුන්ගේ ලෙඩ දුක පවා මේ පිරිත් පැනින් සුවපත් වුණා.ඔබ වහන්සේ ගේ අද වයස කීය ද? ඇස්වල අසනීපයක් තිබෙනවා කියලා ඒ කාලෙත් ප්‍රචලිත වුණා.මට වයස 57 යි. මගේ එක ඇසක් දැන් පෙනෙන්නෙම නැති තරම්. මේක සංසාරගත අකුසල කර්මයක් පලදීමක්.එක් ආත්මයක කුරුල්ලෙකුට කෝටුවකින් ඇසට ඇනීමෙන් ඔබ වහන්සේට එහෙම වුණා කියලා ඔබ වහන්සේම ප්‍රකාශ කැර තිබෙනවා.මට එහෙම හැ‍ඟෙනවා. එහෙම දැනෙනවා. බුදුරජාණන් වහන්සේටත් ලෝහිත පක්කන්ධිකා (ලේ අතීසාරය) රෝගය හැදුණා,කලන්තෙ හැදුණා. ඔළුව කැක්කුම හැදුණා. අගසව් හිමියන් අතර සිටි මුගලන් තෙරුන්ටත් අවසානයේ සොරු පහර දුන්නා. උන්වහන්සේගේ ඇට සුණුසහල් තරමට කෙටුවා.චන්ද්‍රිකා වැවටත් වතුර බවුසර්වලටත් ඔබ වහන්සේ පිරිත් කළා කියන්නෙ ඇත්ත ද?සමහර දේ ඇත්තයි. සමහර දේ කටකතා. මං බුද්ධ පාරමිතා ආශිර්වාද පූජාව කරනකොට මගේ අත ඒ පිරිත් පැන් බඳුනේ තබන්ඩ වෙනවා. ලක්ෂ ගණන් මිනිස්සු එනකොට ඒක කරන්නෙ කොහොම ද? වතුර බවුසරවලටනම් පිරිත් පැන් එකතු කළ බව ඇත්ත. ඒත් ඔය වැව් මං කවරදාවත් පිරිත් කළේ නෑ.ඔබ වහන්සේට දොළුකන්දෙදි රන්කොතක් හමුවුණා. පසුව එය පුරා විද්‍යාවට බාර දී නැවත ප්‍රදර්ශනයට ඉල්ලු වෙලාවක පුරා විද්‍යාවෙන් ගෙනාවෙ බාර දුන් කොත නොවේ ද?(උන්වහන්සේ නිහඬය) මම නැවත නැවතත් ඒ ප්‍රශ්නය අසමි.මා සියල්ල අත්හැර කොත බාර දුන්නෙ. ඒ රන් කොතක්. ඊට වඩා දෙයක් අහන්ඩ එපා.ඇයි ඒ.මා දැන් සිටින්නෙත් පුරා විද්‍යා ස්ථානයක. අනුරාධපුරයෙන් මෙහා පුත්තලමේ මේ ස්ථානය තමයි පෞරාණික බෞද්ධ උරුමය.දොළුකන්දෙ නිධන් හාරන්ඩ යම් යම් දේ කළ බව ඔබ වහන්සේට චෝදනා තිබුණා.මේ දැන් ඉන්නෙත් ඒ වගේ වටිනා තැනෙක. මා යෝගාවචරයන්ට පැන් පහසුව පිණිස වැවක් කැපුවා. එච්චරයි. නිධන් හාරනවානම් මේ ස්ථානයේ ඉන්ඩ මට බාර දෙයි ද? පුරා විද්‍යා චක්‍රවර්තී එල්ලාවල ‍නාහිමියන් මට උදව් කරනවා. (මම එල්ලාවල නාහිමියන් අමතමි) උන්වහන්සේ මේ ස්ථානය රැක බලාගෙන ඉඳීමම ඒ හිමිනම කරන විශිෂ්ට කර්තව්‍යයක් බව ඒ හිමියන් මට දුරකථනයෙන් වදාරයි.ඇයි? මේකට විළඳගොඩ කියන්නෙ?උන්වහන්සේ එහි ගල් කුටියකට මා කැඳවා ගෙන යයි. මෙතැන තමා සාලිය කුමරා අශෝකමාලා හා සැඟැවී ජීවත්වුණේ. මහ රජු ගැමුණුගේ සේනාධිපතියෙක් උදව් කරලා තියෙන්නෙ. මෙතැනින් තරමක් එහා බැලුම්ගල නම් සුවිශේෂ ගලකුත් තියෙනවා. ඒකත් මේ භූමියේමයි. මහ රජුට තම පුත්‍රයා සිහසුනත් හැර දමා අශෝකමාලා සමඟ මෙහි වසන බව ආරංචි වුණා. එතුමා තම පුත්‍රයා බලන්ඩ සේනාව තරමක් ඈත නවත්වා මෙහි ආවා. ඒ වෙලාවෙ කුමරාත් කුමරිත් රජතුමාට පිළිගන්වා තිබෙන්නේ විළඳ හා මීපැණි. මේ ලැබුණු විළඳගොඩ වගේම වෙහෙර විහාර ඔබ මෙහි කරවන්ඩ ඕනෑ කියා රජතුමා පුතාට අණ දී පිටත්වුණා. ඒ නිසා විළඳගොඩ නම පටබැඳුණා. මේ භූමියේ අක්කර දහස් ගණනක්. පුරා අතීත යෝගාවචරයන්ගේ වාස භූමියක් කියා පෙනෙනවා. කටාරම් කෙටු ගල්, ලෙන් මෙහි ඕනෑ තරම්.ඔබ වහන්සේ රත්රන් එකතු කළ කතාව ඇත්ත ද? ඔබ වහන්සේගේ දායකයො වංචාකාරී වැඩ රැසක් කළාලු....මා රන් කොතක් හදන්ඩ රත්තරන් එකතු කළ කතාව ඇත්ත. දායකයො රන් මාල වළලු දැම්මට වැඩියෙන් තිබුණේ ඉමිටේෂන් බඩු. ඒ රන් කොත මං දොළුකන්දෙම ආරක්ෂාකාරීව තැබුවා. ජනතාවට සුව පහසුව සලසන්න මට ඉඩක් ලැබුණේ නෑ. මං කවරදාවත් සල්ලි අල්ලන්නෙ නෑ. සල්ලි අපට අකැපයි. මුදල් ලැබුණානම් ඒවායින් ප්‍රජා කටයුතු විතරයි කළේ.මකුල්වැව හදපු ගෙවල් 30හාමුදුරුවන් සාදා දුන් නිවෙස්ඒක මහත්තයා දැක්ක ද? ඒකත් කරන්ඩ දුන්නෙ නෑ.ඔබ වහන්සේ ළඟ තිබුණු වාහන දැන් කෝ?සියල්ල අනිත්‍යයි. මා ඒවා ද ලැබුණු අනෙකුත් දේවලුත් දන් දීලා ආවෙ.ඔබ වහන්සේගේ මෑණියො මේ කැලේ රඳවාගත්තෙ ඇයි?අම්මා අසනීපයෙන්. ඇය බලාගන්නෙ අපේ ඥාතිවරියක්. අද අම්මාට බෙහෙත් ගන්ඩ කරුවලගස්වැවට යන්ඩ ත්‍රීවිලරයට රුපියල් 1100 මා සොයාගන්නේ අමාරුවෙන්. මා කෝටි ගණන් හම්බ කළානම් මෙහෙම ඉන්නව ද? (උන්වහන්සේ වැඩවසන ලෙන වවුල් ගඳය. දාන මාන පවා මෙහි ගෙන ඒමට බොහෝ දුක් විඳිය යුතුය.)ඇයි? මේ තරම් දුෂ්කර තැනකට ආවෙ. වන සතා සීපාවාත් ඉන්නවා නේද?ඒ අයගෙ ගෙදරට අපි ඇවිත් ඉන්නෙ. ඒ අය ඒත් අපට කරදර කරන්නෙ නෑ. මාත් අනෙක් භික්ෂුන් මුල් කාලෙ පිණ්ඩපාතෙ වැඩලා ජීවත් වුණා. අද දායකයො කීප දෙනෙක් එනවා. අපේ හිමිනමක් එක් වතාවක් දහවල් උදේ දානය නැතිව පුත්තලමටත් වැඩියා. උදේට ලැබුණු දානෙ දවල්ටත් වළඳලා හිටපු දවස් තියෙනවා.ඔබ වහන්සේට අද සාලියවැව පොලීසියෙන් ආරක්ෂාව ලැබිලා කියලා ආරංචියි. ඒක කොහොම ද වුණේ?මෙහි ධන නිධාන කඩන්න සමහරුන් මාන බලන නිසා අතිගරු ජනාධිපතිතුමා මගේ ආරක්ෂාවට රැකවල් දුන්නා. එතුමාත් එල්ලාවල හාමුදුරුවොත් මා සිටි තැන මෙතෙක් දැන සිටියා.දැන් ආශිර්වාද පූජාව කළහොත් බලයක් නැද්ද?එහෙම වෙන්නෙ කොහොම ද? බුදු ගුණ අනන්තයි. අප්‍රමාණයි. ඒ බලය සදාකාලිකයි. ඒ ආශිර්වාද බලය තවමත් එහෙමමයි.මේ ලිපිය බලලා මිනිස්සු මේ කැළයට ආවොත්?කවරදාවත් මා කිසිවකුට වෛරී හිතින් බලන්නෙ නෑ. මෛත්‍රි සිතින් කටයුතු කරනවා. උදව් බලාගෙන එන අයට එහෙම කරන්ඩ හොඳ නෑ. ඒත් විවේකීව වන සෙනසුනේ ඉඳීමට මං මනාපයි.උපාලි සමරසිංහඡායා - දුෂ්මන්ත මායාදුන්නසහාය - ඉබ්බාගමුව විශේෂ වාර්තාකරු   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404062</link>
    <topic>ජපනුන් කොළඹට බෝම්බ දමා අදට වසර 72 යි</topic>
    <author>ටිරෝනි වෑවලගේ</author>
    <content>ඒ හරියටම අදින් වසර හැත්තෑ දෙකකට පෙර ය. දිනය හරියටම 1942 අප්‍රේල් පස් වැනිදාවයි. පාස්කු ඉරිදාවක් වූ එදින කොළඹ කතෝලික ජනතාව බොරැල්ල ශාන්ත ලූකස් දේවස්ථානයට රැස්ව සිටියේ පාස්කු දේව මෙහෙය වෙනුවෙනි. එහි සිටි පිරිස අතර දේශීය කතෝලිකයන් මෙන්ම යුරෝපීයයන් ද රාජකිය හමුදාවේ ඉහළ නිලධාරීන් ද විය.වෙලාව උදෑසට හතයි තිහට පමණ විය. දේවස්ථානයේ පූජාසනය අබියස සිටින දේවගැතිතුමාගේ උස් හඬ අබිබවා කිසියම් හඬක් නැඟ එන්නට විය. යාඥාවට සිත් යොමා සිටි සැවොම මොහොතකින් ඒ හඬට සවන් යොමන්නට වූහ. ගත වූයේ මොහොතකි.අහසින් මතුවී ටිකෙන් ටික සමීපයට එන්නාක් මෙන් වූ ඒ හඬ දේවස්ථානය දෙදරවාගෙන එය පසුකර යන්නට විය.ඒ සමගම සයිරන් හඩින් ප්‍රදේශය ගිගුම් දෙන්නට වූ අතර සිහි එළවාගත් ජනතාව දේවස්ථානයේ මේස යටට තෙරපෙමින් රිංගා ගන්නට වූහ. නොකඩවා පොළව දෙදරවාගෙන පිපිරුම් ශබ්ද ඇසෙන්නට විය.එය ශ්‍රී ලංකාවට පමණක් නොව සමස්ත ලෝකයටම අමතක නොවන දිනයක් විය. ඒ සමගින් දෙවැනි ලෝකය යුද්ධයේ තවත් සන්ධිස්ථානයක් සටහන් කරමින් ජපනුන් කොළඹ නගරයට ගුවන් ප්‍රහාර එල්ල කළ බවට ලොවට ප්‍රකාශ විය.ජපනුන් දෙවැනි ලෝක යුද්ධයට සමබන්ධ වීමත් සමග මිත්‍ර පාක්ෂීකයන්ට ආසියාව ගැනද අලුතෙන් සිතන්නට සිදු විය. සිංගප්පූරුව ජපනුන් විසින් අත්පත් කර ගැනීම සහ පර්ල් වරායට බෝම්බ දැමීමෙන් පසු ඉන්දියන් සාගරයේ ආරක්ෂාව ගැන සිත වෙහෙසූ බ්‍රිතාන්‍ය ආරක්ෂක අංශ ප්‍රධානීන් මීළඟ ඉලක්කය ලංකාව බව පහසුවෙන්ම වටහා ගත්හ.ඒ අනුව ලංකාවේ ආරක්ෂාව තර කිරීමට කටයුතු කළ ද ඒ වන විටත් නැව් සහ ගුවන් යානා යුරෝපයේ මෙහෙයුම් වෙනුවෙන් විශාල වශයෙන් යොදවා තිබූ බැවින් අමතරව ලංකාව වෙනුවෙන් කළ හැකි වූ ආරක්ෂක විධී විධාන සරල විය.එහෙත් ලංකාවට ජපන් ආක්‍රමණයකට මුහුණ දීමට සිදු වන බව නිසැකයෙන් දුටු ලංකාවේ ආරක්ෂාව බාරව සිටි සොමර්විල් සාමිවරයා කල් තබා නුවණැති ක්‍රියාමර්ගයක් ගත්තේ ය. ඒ ලංකාවේ වරාය ආශ්‍රිතව නවතා තිබූ බ්‍රිතාන්‍ය යුද නැව් කිහිපයක්ම මාලදිවයිනේ අදූ අටොල් වෙත කල් තබා පිටත් කර යැවීමෙනි.මීට අමතරව අහසේ මුර සංචාරද වරින් වර ක්‍රියාත්මක කරනු ලැබුවේ රාජකීය ගුවන් හමුදාව මගිනි. ලංකාවට පහර දිමට ජපනුන් එමින් සිටින බව බ්‍රිතාන්‍ය ආරක්ෂක අංශ මුලින්ම දැන ගත්තේ ද එම මුර සංචාරයටක ප්‍රතිඵලයක් වශයෙනි.1942 අප්‍රෙල් 4 වැනිදා සවස් කල ගුවන් මුර සංචාරයට සිදු කිරීමට නියමිත වී තිබුණේ රාජකීය ගුවන් හමුදාවේ ගුවන් නියමුවකු වූ ස්කොඩ්‍රන් ලීඩර් ලෙනාඩ් බ්‍රිචෙල් හටය. ලංකාවට ඉහළ අහසේ නියමිත ආරක්ෂක සංචාරය සිදු කළ ඔහු දුටුවේ ලංකාවට නැගෙනහිර මුහුදේ ඈත කිසියම් යාත්‍රා පේළියක් ලංකාව දෙසට ගමන් කරමින් පවතින බවයි.ඔහු පාලන මැදිරියෙන් අවසර ගෙන වහා එදෙසට ගමන් කළේ ය. ඔහු දුටුවේ අද්මිරාල් චුයිචි නගුමෝ ප්‍රමුඛ කොට ගත් ජපාන ආක්‍රමණ හමුදාව අකාගි, හයාරු සහ සොර්යු යන නැව් මගින් ලංකාව දෙසට පැමිණෙමින් සිටින බවයි.ඒ වන විටත් මේ නැව් බ්‍රිචෙල් ගේ කැටලිනා වර්ගයේ ගුවන් යානය දැක තිබූ අතර ඔහුට ප්‍රහාර එල්ල කරන්නට විය. එහෙත් තමන්ට ප්‍රහාර එල්ල වුවද යානය මුහුදට කඩා වැටීමට පෙර ඔහු මේ බව කොළඹ ට දැනුම් දීමට සමත් වූයේ ය. එසේ වුවද බ්‍රිචෙල් ගේ මෙහෙවර වතුරේ ගියා යැයි පවසිය හැක්කේ මෙතරම් ඉක්මනින් ජපනුන් ප්‍රහාර එල්ල කරනු ඇතැයි බ්‍රිතාන්‍ය බලධාරීන් කිසිසේත් නොසිතූ බැවිනි.පසුදිනය එනම් අප්‍රේල් 5වැනිදාව ඉරිදා දිනයක් වූ අතර එදින සතියේ නඩත්තු කටයුතු වෙනුවෙන් රේඩාර් යන්ත්‍ර වසා දමන්නනේ ය. සති අන්තයේ දිනක ප්‍රහාර එල්ල නොවනු ඇතැයි බ්‍රිතාන්‍යයන්ගේ ගේ අවතක්සේරුව ප්‍රයෝජනයට ගත් ජපන්නු අප්‍රේල් 5වැනි දින උදෑසනම කොළඹ අහස ආක්‍රමණය කරමින් බෝම්බ හෙලන්නට වූහ.පසුව වාර්තා වූ පරිදි කොළඹට ප්‍රහාර එල්ල කිරීමට ජපාන ගුවන් හමුදාවේ ප්‍රහාරක යානා 36ක්, කිමිදී බෝම්බ හෙලන යානා 54ක් සහ සාමාන්‍ය බෝම්බ ප්‍රහාරක යානා 90ක් පැමිණ තිබේ. එම ප්‍රහාරවලින් කොළඹ වරායේ නවතා තිබූ රාජකීය නාවික හමුදාවට අයත් එච්එම්එස් හෙක්ටර් සහ එච්එම්එස් ටෙනෙඩෝස් යන නැව් දෙක මුහුදු බත් විය.රත්මලාන ගුවන් තොටුපොළේ නවතා තිබූ රාජකීය ගුවන් හමුදාවේ යානා 27ක් විනාශ වූ අතර ඇච්ලන් බැරැක්කය ලෙස වරදවා වටහා ගනු ලැබීමෙන් මුල්ලේරියාව මානසික රෝහලට ද බෝම්බ හෙලනු ලැබීය.මීට අමතරව ලංකාවෙන් කිලෝමීටර් 320ක් ගිනිකොණ දිග මුහුදේ නවතා තිබූ එච්එම්එස් ඩොරෙට්ශයර් සහ ක්‍රොන්වෙල් යන නෞකා දෙකද පහර දී මුහුදුබත් කරනු ලැබීය. ‍ඒ සමගින් නෞකා දෙකේ සිටි සේලරුවන් 424ක් ද මරු තුරුලට වන්හ. පැය ගණනක් වතුරේ ගත කරමින් ජීවිත බේරා ගත් සංඛ්‍යාව 1120ක් විය.සැබවින්ම ප්‍රහාරයෙන් හානි සිදු වූයේ කොළඹ නගරයට සහ රාජකීය නාවික හමුදාවට පමණක් නොවේ. උදෑසන හතයි තිහට ආරම්භ වී පැය බාගයකින් පමණ අවසන් වූ ගුවන් ප්‍රහාරය කෙළවර ජපාන නාවික හමුදාවේ ගුවන් යානා කීහිපයක් ද විනාශ වී තිබිණ. ඒ අතරින් එක් යානයක් බෙල්ලන්විල ප්‍රදේශයේ කුඹුරකට කඩා වැටුණූ අතර තවත් යානයක් කඩා වැටී තිබුණේ පිටකෝට්ටේ ප්‍රදේශයට ය.කොළඹ තුරඟ තරග පිටිය ආසන්නයට ඇද වැටුණු තවත් යානයක් ක්ෂණික ගිනි ගැනීකට ලක් විය. තවත් යානායක් ගාලු මුවදොර පිටියට වැටුණු අතර තවත් යානයක් හොරණ ප්‍රදේශයට වැටුණු බවටද වාර්තා විය. මරදානට ද තවත් ජපන් ගුවන් යානයක් ඇද වැටුණු අතර මේ හේතුවෙන් සිවිල් මිනිසුන් ගණනාවක් ද තුවාල ලැබූහ.මේ ජපාන ගුවන් යානා බිම හෙළීමේ ගෞරවය හිමි කර ගත්තේ රාජකීය ගැරිසන් කාලතුවක්කු හමුදාව, රාජකීය කාලතුවක්කු හමුදාවය. පසු දින එනම් 1942 අප්‍රේල් 6වැනිදා ඩේලි නිවුස් පුවත් පත මේ ආක්‍රමණය වාර්තා කර තිබුණේ මුහුදේ සිට රළ ප්‍රහාරයක් මෙන් ගොඩබිමට කඩා වැදුණු ජපාන ගුවන් යානා කොළඹට බෝම්බ දැමූ බවයි.මෙලෙසින් කොළඹ ප්‍රහාරය අවසන් වුවද ලංකාවේ ආරක්ෂාව බාරව සිටි බ්‍රිතාන්‍ය බලධාරීන්ට සැනසුම් සුසුම් හෙළීමට ජපාන ආක්‍රමණිකයන් ඉඩ දුන්නේ නැත. ඒ වෙනුවට ඔවුහු තවත් දින හතරකින් එනම් අප්‍රේල් 9වැනි දින තවත් ප්‍රහාරයක් ත්‍රිකුණාමලයට එල්ල කළහ.පෙර අවස්ථාවේදී මෙන්ම මුහුදේ සිට මී මැස්සන් රංචුවක් මෙන් පියඹා පැමිණි ගුවන් යානා සමූහය ත්‍රිකුණාමල වරාය ආශ්‍රිත ඉලක්කයන්ට බෝම්බ හෙලන්නට වූහ.වරායේ නවතා තිබූ එච්එම්එස් හර්මිස්, එච්එම්එස් හොලිගොත් සහ ඕස්ට්‍රේලියානු නාවික හමුදාවට අයත් වූ එච්එම්ඒඑස් වැම්පයර් නෞකාවද මුහුදු බත් විය.මේ අතරින් බ්‍රිතාන්‍ය නාවික හමුදාවේ ගුවන් යානා ප්‍රවාහනය කරන ‍විශාල නෞකාවක් වූ හර්මීස් නැවට ජපන් ගුවන් යානා හැත්තෑවක් හතළිස් වතාවක් ප්‍රහාර එල්ල කළ බවට සනාථ විය. නැව ගිලී ගියේ එහි සිටි නාවිකයන් 307ක් ද සමගිනි. නෞකාවල සිටි මිනිසුන්ට අමතරව ගොඩබිම සිටි මිනිසුන් හත්සීයක් පමණද මිය ගිය බවට වාර්තා විය.ත්‍රිකුණාමල ප්‍රහාරයේදී වඩාත් වැදගත් සිදුවීම වූයේ ජපාන ගුවන් යානයක් වරායේ ස්ථාපිත කර තිබූ තෙල් ටැංකියක් ඉලක්ක කර ගනිමින් සිදු කළ මරාගෙන මැරෙන ප්‍රහාරයයි. මේ ප්‍රහාරය සියැසින් දුටු රාජකීය ගුවන් හමුදාවේ බුද්ධි අංශ නිලධාරියකු වූ මිචෙල් ටොම්ලින්සන් පවසා තිබුණේ යානයේ ජපන් ජාතිකයන් තිදෙනෙකු ‍සිටි බවයි.පසුව ඔවුන් ෂිගෙනොරි වට්නබේ, ටොක්යා ගොවො සහ සුවෝමු ටොෂිහිරා යනුවෙන් හඳුනාගෙන තිබේ. ටොම්ලින්සන් පවසා තිබූ පරිදි තම ඉලක්කය නිරීක්ෂණය කරමින් හොඳින් තෙල් ටැංකිය වටා පියාසර කළ යානය එක්වරම ඉලක්කය නොවරදින ලෙස එහි හැපී තිබේ.මින් ඇතිවූ පිපිරුමෙන් ප්‍රදේශයම කම්පනය වී ඇති අතර යානයෙන් විසිවූ කැබලි ඉන් කිලෝමීටර් එකහමාරක් පමණ දුරින් පිහිටි ත්‍රිකුණාමල හබරණ පාර් හතරවැනි සැතපුම් කණුව ආසන්නයෙන් ද සොයාගෙන තිබේ. තෙල් ටංකියේ හටගත් ගින්න දවස් හතක් පුරා ඇවිලුණු බවද සඳහන් ය.ප්‍රහාරයෙන් පසු බ්‍රිතානය අගමැති වින්සන්ට් චර්චිල් ප්‍රකාශයක් නිකුත් කරමින් 'මෙය යුද්ධයේ ඉතාමත් බියකරුම මොහොත බව ' පවසා සිටියේ ය. ඔහුගේ ප්‍රකාශයෙන් පැහැදිලි වූයේ පිහිටීම අනුව ශ්‍රී ලංකාව දෙවැනි ලෝක යුද්ධයේ දී කොතරම් වැදගත් වූයේ ද යන්නයි.මෙලෙසින් ජපනුන් තම යුද ශක්තිය පෙන්වමින් ශ්‍රී ලංකාව භීතියට පත් කළ ද මේ සිදුවීමෙන් කෙටි කලකට පසු මිත්‍ර පාර්ශවයන්ට යටත් වීමට ඔවුන්ට සිදු විය. එහෙත් ජපනුන් කොළඹට බෝම්බ දැමීම ශ්‍රී ලංකාවේ ජන ජීවිතයට බොහෝ බලපෑම් කළ අතර සිදුවීම නිසා කොළඹ අතහැර ගිය ජනතාවගේ ජීවිත යළිත් සාමාන්‍ය විමට බොහෝ කළක් ගත විය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404063</link>
    <topic>2013 අ.පො.ස. (සාමාන්‍ය පෙළ) විශිෂ්ටයෝ</topic>
    <author>ඡායාරූපය - නිමල් ජයසිංහ</author>
    <content>තපෝධා කොළඹ විශාඛා විද්‍යාලයට පැමිණියේ ශිෂ්‍යත්වය විභාගය ඉතා උසස් අන්දමින් සමත්වෙමිනි.හොරණ රාජකීය විද්‍යාලයෙන් මූලික අධ්‍යාපනය ලැබූ තපෝධාගේ මව හොරණ මොරගහහේන මහා විද්‍යාලයේ ආචාරිනියකි. පියා පෞද්ගලික විධායක නිලධාරිවරයෙකි.“මෙවන් උසස් ප්‍රතිඵලයක් මගේ පාසල් මාතාවට ලබා දීමට හැකිවීම ගැන මට හරි සතුටුයි.”තපෝධා අමතර පන්ති සඳහා ගියේ ඉංග්‍රිසි හා විද්‍යාවට පමණි. ශිෂ්‍යත්ව විභාගයෙන් පළමු 10 දෙනා අතරට පිවිසි නිසා සා.පෙළ විභාගයේ මුල් 10 දෙනා අතරට පැමිණෙතැයි විශ්වාසයක් ඇය තුළ තිබුණි.“මම විෂයන් 9ටම එක හා සමානව මහන්සි වුණා. එයිනුත් ප්‍රධාන විෂයන් 6 ඉහළට නංවාගන්න තවත් උනන්දු වුණා. පාඩම් කළේ වෙලාව ඉතුරු වන ආකාරයටයි. ඒත් හැම විෂයකටම එක හා සමානව උනන්දු වුණා. සතියේ දින හත ඉතා හොඳට කාල කළමනාකරණය කරගත්තා. ඒ වගේම අමාරු විෂය කරුණු නිතරම ගුරුවරුන්ගෙන් අසා තේරුම් කර ගත්තා...”තපෝධා සෞන්දර්යය විෂයන්ට විශේෂ දක්ෂතාවක් දක්වයි. නැටුම් මෙන්ම චිත්‍ර අංශයෙන් ද ඇය ජයග්‍රහණ රාශියක් හිමිකරගෙන ඇත. 2005, 2006 සමස්ත ලංකා පද්‍ය ගායනා අංශවලින් ද ප්‍රථම ස්ථාන ලබාගෙන ඇත.නිතරම අමතර දැනුම ලබා ගැනීමට පොත්පත් කියවන්නට යොමු වුණා. රූපවාහිනී වැඩසටහන් ද නැරඹුවා.“විභාගයට බිය වෙන්න එපා. එදිනෙදාට නියමිත පාඩම් කටයුතු එදිනෙදා කළොත් විභාගයෙන් ජයගන්න පහසුයි” ඒ ඇයගේ උපදෙසයි. තපෝධාගේ එකම අරමුණ උසස් පෙළ විභාගයෙන් ‘ඒ’ සාමාර්ථ 3ක් ලබාගනිමින් වෛද්‍යවරියක් වීමටය.කුඩා කල සිටම ජීවිතයේ නිසි ඉලක්ක ඔස්සේ ගමන් කිරීමට පුරුදු වූ මෙනුෂිකා අ.පො.ස. සාමාන්‍ය පෙළ විභාගය ජයගත්තේ දිවයිනේ ප්‍රථම ස්ථානයට පත්වෙමිනි.මෙනුෂිකා ප්‍රාථමික අධ්‍යාපනය ලැබූයේ මිනුවන්ගොඩ නාලන්දාවෙනි. ඇයගේ මව ඒ.ජී.මාලා මංගලිකා කුමාරි මහත්මිය මිනුවන්ගොඩ නාලන්දාවේ නි‍යෝජ්‍ය විදුහල්පතිනියයි. පියා ඥානසිරි කාරියවසම් ශ්‍රී සුදර්මාරාම පිරිවෙනේ ආචාර්යවරයෙකි.කුඩා කල සිටම දෙමවුපියන්ගෙන් ලැබුණු ආභාෂය, පවුල් පසුබිම මෙනුෂිකාගේ සියලු ජයග්‍රහණයන්ට හේතු විය. ඇය ශිෂ්‍යත්ව විභාගය ඉතා හොඳින් සමත්වීම නිසා ඇයට සියලු පාසල්වල දොරටු විවෘත වුවද දුරබැහැර පාසලකට සිය දියණිය යැවීමට අකැමැති වූ මෙනුෂිකාගේ දෙමවුපියන් පදිංචියට ආසන්න ප්‍රදේශයේ ගම්පහ රත්නාවලියට සිය දියණිය ඇතුළු කළේ ඇයට අවශ්‍ය පසුබිම ඉතා හොඳින් සකස් කළ හැකිවූ නිසාය.“සා.පෙළ ප්‍රතිඵල නිකුත් වන විට මම හිටියේ අධ්‍යාපන චාරිකාවක. ඒ ගාල්ලේ කොග්ගල ප්‍රදේශයේ. විදුහල්පතිතුමා තමයි දුරකථනයෙන් දැනුම් දුන්නේ පළමු 10 දෙනා අතර දියණිය සිටින බව. නමුත් පළමු තැනට පත්වූ සතුටුදායක ආරංචිය ලැබුණේ ජනධිපති මන්දිරයට ඇතුළු වුණාමයි.මගේ ජයග්‍රහණයට ශක්තිය ලබා දුන්නේ ම‍ගේ පාසලයි. අපේ පවුල් පරිසරය තුළ තිබුණේ විභාග පසුබිමක්. ඒ වගේම රත්නාවලී බාලිකාව අපිට අධ්‍යාපනයට අවශ්‍ය හොඳ පසුබිමක් සකසා දුන්නා. නිතරම අපේ අධ්‍යාපනය සඳහා හොඳ වැඩ සටහන් ක්‍රියාත්මක කලා. දහය ශ්‍රේණියේ සිට විභාගය හොඳින් කරන්න සියලු පහසුකම් ලබා දුන්නා. විෂය සමගාමී පෞරුෂ වර්ධනයට එය විශාල පිටිවහලක් වුණා.”“මගේ දුව ගණිතය, ඉංග්‍රිසි, තොරතුරු තාක්ෂණය යන විෂයයන්ට පමණයි දන්නා හඳුනන ගුරුවරු ළඟට ගියේ. තරගකාරී ටියුෂන් පන්තිවලට ඇය සහභාගි කරවන්න මම කැමැති වුණේ නැහැ. දුව ඛාණ්ඩ විෂයන් ලෙස තෝරා ගත්තේත් අමාරු විෂයන්. අමාරු විෂයන් හදාරා A-9ක් ලබාගැනීමේ අභියෝගය ඇයට තිබුණා. ඉංග්‍රිසි වලටත් දුවට විශේෂ දක්ෂතාවක් තිබුණා.” ඇ‍ෙග් මව පවසයි.මෙනුෂිකා විභාගය වෙනුවෙන් හිසට බරක් නොගෙන රූපවාහිනිය නැරැඹීම, පරිගණකය භාවිතා කිරීම වැනි විනෝදාංශවල නිරත වූවාය. පෙළපොතට, විභාග දෙපාර්තමේන්තු ප්‍රශ්න පත්‍රවලට මුල් තැන දෙමින් පාඩම් කටයුතු කළ අතර මහ රෑ වන තුරු පාඩම් කිරීම ඇයට නුහුරු විය.මෙනුෂිකාගේ බලාපොරොත්තුව ජීව විද්‍යා අංශයෙන් උසස් පෙළ හදාරා වෛද්‍යවරියක් වීමය.“නංගිලාට මල්ලිලාට මම කියන්නේ ඉලක්කයකට පාඩම් කරන්න. එවිට ජයග්‍රහණය කරා ගමන් කරන්න පහසුයි. පාසලෙන් ලැබෙන පිටිවහලට මුල්තැන දී පසුගිය විභාග ප්‍රශ්න පත්‍ර කරන්න හොඳින් හා සැහැල්ලුවෙන් විභාගයට මුහුණ දෙන්න. එවිට ඔබට ඉහළ ජයක් ලබා ගන්න අපහසු වන්නේ නැහැ.”ඡායාරූපය - නිමල් ජයසිංහගම්පහ සංචාරකමෙවර සාමාන්‍ය පෙළ ප්‍රතිඵල පිටවූයේ දිවයිනේ දෙවැනි ස්ථානයේ ජයග්‍රහණය මාතර රාහුල විදුහලට හිමිකර දෙමිනි. උචිත තේජාන් ගුණසේකර මාතර රාහුලයට මේ කීර්තිය ලබාදුන් හපනා විය.අද සිය ජයග්‍රහණය වචනයෙන් පවා ප්‍රකාශ කර ගැනීමට නොහැකි තරමේ සතුටක් උචිතට ඇත.“මම මගේ ජයග්‍රහණය ගැන දැන ගත්තේ පාසලෙන්. විදුහල්පතිතුමා අපිට දැනුම් දුන්නේ මුල් දහදෙනා අතර සිටිනවා කියා පමණයි. මෙතරම් ජයග්‍රහණයක් ලැබුණු බව ආරංචි ව‍ුණේ රූපවාහිනි සංස්ථාවේදියි. මම විභාගයට මුහුණ දුන්නේ ඉංග්‍රිසි මාධ්‍යයෙන්. ඒ නිසා මේ වගේ ජයග්‍රහණයක් බලාපොරොත්තු වුණේ නැහැ. නමුත් යම් තැනකට එතැයි හිතුවා.”උචිත ගේ පියා නිහාල් ගුණසේකර ව්‍යාපාරිකයෙකි. මව තෙලිජ්ජවිල රාජකීය විදුහලේ ගුරුවරියක් වන නෙලුම් රණවීරය. උචිත ද ප්‍රාථමික අධ්‍යාපනය හැදෑරුවේ තෙලිජ්ජවිල රාජකීය විදුහලෙනි. 5 වසර ශිෂ්‍යත්වය සමත් වූයේ මාතර දිස්ත්‍රික්කයේ ප්‍රථම ස්ථානයටත්, ලංකාවෙන්ම 10 වැනි ස්ථානයටත් පත් වීමෙනි. ලබාගත් ශිෂ්‍යත්ව ප්‍රතිඵළ හරහා මාතර රාහුලයට ඇතුළු වූ උචිත සා/පෙළ විභාගයට මුහුණ දුන්නේ මනා අරමුණක් හා කැපවීමක් ඇතිවය.“උචිත අපේ එකම දරුවා. හරිම කීකරුයි. ඒ වගේම හැම දේටම ඉතා උනන්දුවෙන් වැඩ කළා. විභාගයට මුහුණ දෙන ගමන් බාහිර වැඩ අතපසු කළේ නැහැ. කිසිම දෙයක් දෙමව්පියන්ගෙන් අනුදැනුමින් පිට කළේ නැහැ. අද අපේ දරුවා අපේ ජීවිතවලට ආලෝකයක් ගෙන දුන්නා. ඒ සතුට අපිට කියලා නිම කරන්න බැහැ...” උචිතගේ පියා අපට පැවැසූයේ එලෙසිනි.උචිත විභාගයට අමතර පංති ගියේ නැත. ගියේ හිතවත් ගුරුවරු කිහිප දෙනෙක් ළඟට පමණි. “මම අමතර පංතිවලට ගියේ දන්නා කියන හිතවත් ගුරුවරු කිහිප දෙනෙක් ළඟටයි. මගේ දෙමවුපියන් වගේම, පාසලේ විදුහල්පතිතුමා, ගුරුවරු, නිමල් දිසානායක සර්, ප්‍රියන්ති මිස් යන හැමෝම මගේ ජයග්‍රහණයට විශාල සහයෝගයක් ලබා දුන්නා. අපේ පාසලේ 9 වස‍ෙර් සිටම විභාගයට නිසි ඉලක්කයක් ලබා දුන්නා. අපි විභාගයට සූදානම් වූයේ ඒ හරහායි...”උචිත පාසල් ශිෂ්‍ය නායකයෙකු ද වන අතර චිත්‍ර තරග රාශියක් ද ජයග්‍රහණය කර ඇත. ක්‍රිකට් ක්‍රීඩාව, රූපවාහිනිය නැරඹීම උචිතගේ විනෝදාංශයන් අතර ප්‍රධානය. විවේකී වේලාවන් හිදී යහළුවන් සමඟ එක්ව ක්‍රිකට් ක්‍රීඩා කිරීමට ඔහු කැමැතිය. විභාගය අරමුණු කරගෙන විශේෂ බරක් හිසට ලබා නුදුන්නත් යම් අරමුණක් ඔස්සේ විභාගයට මුහුණ දුන් නිසා මේ ජයග්‍රහණය ලබා ගන්නට ඔහුට හැකි විය. ජීව විද්‍යා අංශයෙන් උසස් පෙළ හදරා වෛද්‍යවරයකු වී රටට සේවයක් කිරීම උචිත‍ෙග් එකම බලාපොරොත්තුවයි.“නංගියේ මල්ලියේ ඔයාලගේ පාසලේ එදිනෙදා වැඩ එදිනෙදාම කරන්න. ගුරුවරු කියන දේට හොඳින් සවන් දෙන්න. දිනපතාම පාසල් යන්න. ඉලක්කයක් ඇතිව වැඩ කරන්න...” උචිත කියයි.ජයසිරි පේදුරු ආරච්චිගන්දර සමූහඅනාගතයේ වෛද්‍යවරයකු වීමේ එකම අරමුණ පෙරදැරි කරගෙන සා/පෙළ විභාගයට රවීන් මුහුණ දුන්නේ මෙවන් උසස් ජයග්‍රහණයක් බලාපොරොත්තුවෙන් නොවේ. රවීන් සාමාන්‍ය පෙළට දෙමළ භාෂාව හැදෑරුවේ වෛද්‍ය වෘත්තියට පිවිසීමේදී අවශ්‍ය අමතර සුදුසුකමක් වශයෙනි.“...... විභාගයේදි මට කිසිම විෂයයක් අමාරු වුණේ නැහැ. හැම විෂයකටම මම එකවගේ හොඳින් පිළිතුරු ලීවා. විශේෂයෙන් මම දෙමළ විෂය හැදෑරුවේ අනාගත බලාපොරොත්තුව වඩා හොඳින් සඵල කර ගැනීමටයි. දෙමළ විෂයය තරමක් අසීරුයි. ඒත් මගේ උත්සාහයට සාර්ථක පිළිතුරු ලැබුණා.”ආනන්ද විද්‍යාලයේ විදුහල්පතිතුමා, අංශ භාර ගුරුවරු මෙන් ම පංති භාර ගුරුවරු පවසන පරිදි රවීන් විශේෂ කුසලතා දැක්වූ අති දක්ෂ දරුවෙකි. තමන්ගේ සුළු සුළු අඩුපාඩු ඇත්නම් එවා නොපැකිලව සකසා ගැනීමේ ගුණයක් ඔහු සතුය.“රවීන් ඉතාම දක්ෂ දරුවෙක්. කුඩා කල සිටම මේ දරුවගේ දක්ෂතා අපේ ගුරුවරු හඳුනා ගත්තා. ප්‍රශ්න පත්‍ර වලට පිළිතුරු ලිවීමේ දක්ෂතාවක් හැකියාවක් රවිදුට තිබුණා. රවීන්ගේ ජයග්‍රහණයට පංති භාර ගුරුතුමා වගේම ඔහුට ඉගැන්වූ සියලු ආචාර්යවරු සතුටු වෙනවා.” අංශ ප්‍රධානී කුමාරි මුතුකුමාරණ මහත්මිය අප සමඟ පැවසුවාය.ආනන්දයට ඉහළ ජයග්‍රහණයක් රවීන් අත්පත් කර දී ඇති රවීන් දැනුම මිනුම මෙන් ම කථික හා විවාද සංගම්වල ද සාමාජිකයෙකි. ඔහු අමතර පංතිවලට සහභාගි වූයේ ගණිතය හා දෙමළ විෂයට පමණි. නිතරම කාලය කළමනාකරණය කරමින් විභාගයට සූදානම් විය. උගන්වන පාඩම් වලින් තමන්ම ප්‍රශ්න සාදාගෙන ඒවාට තමන් ම පිළිතුරු ලියා විභාගයට සූදානම් වීම ඔහුගේ විශේෂ දක්ෂතාවකි.විභාගයට සූදානම් වන අතරතුර යහළුවන් සමඟ ක්‍රිකට් ක්‍රීඩා කිරීම අන්තර්ජාල භාවිතය මෙන් ම රූපවාහිනිය නැරඹීමට ද ඔහු අමතක නොකළේය.“අ.පො.ස. සාමාන්‍ය පෙළ විභාගය අමාරු නැහැ. හිසට බරක් නොගෙන හොඳට විභාගය කරන්න.” ඉදිරියේදි විභාගයට සූදානම් වන නංගිලාට මල්ලිලාට රවීන් දෙන උපදෙසයි ඒ.සකස් කෙ‍ෙළ් සුභාෂිණී ජයරත්න ඡායාරූප - විමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404064</link>
    <topic>අපේ රේගුවට අසුවුණු ජගත් ‘රෝස් වුඩ්’ ජාවාරම</topic>
    <author>සුභාෂිණී සේනානායක</author>
    <content>වසර 2005 ඉක්ම වූ ශ්‍රී ලාංකීය රේගු ඉතිහාසයේ විශාලතම දැව තොගය පසුගිය 2 වැනිදා රේගු ජෛව විවිධත්ව හා ජාතික උරුමයන් සුරැකීමේ අංශයෙන් අත්අඩංගුවට ගනු ලැබීය.රෝස් වුඩ් නම් වූ මේ විදේශීය දැව තොගයේ වටිනාකම රුපියල් කෝටි 100 ඉක්මවයි.මැඩගස්කරය, පෙරදිග අප්‍රිකාව, බ්‍රසීලය යන ගිනිකොන දිග ආසියාතික රටවල බහුලව හමුවන ඉතා වටිනා සුපිරිතම භාණ්ඩ නිෂ්පාදනයට යොදා ගන්නා මිල අධිකතම දැවයක් වන රෝස් වුඩ් දැව මෙට්‍රික් ටොන් 420ක් මෙලෙස රේගු භාරයට ගැනීමට ශ්‍රී ලංකා රේගු නිලධාරීන්ට හැකි විය.රෝස් වුඩ් ශාකය අඟල් 8ක් තරම් විෂ්කම්භයකින් යුක්ත වීමට වසර 300ක් පමණ ගතවේ. මෙතරම් කාලයක් පුරා පරිසරය සුරක්ෂිත කරමින් ලෝක පරිසර සමතුලිතතාවය රකින මේ වටිනාතම දැව කියුබික් අඩියක මිල ඇමෙරිකානු ඩොලර් 10,000 සිට 40,000ක් පමණ වේ.දැව සඳහා ඉතා ඉහළ වටිනාකමකින් යුත් මේ ශාකය කපා දැමීමෙන් මැඩගස්කරය හා ඒ ආසන්න අප්‍රිකානු රටවල පාරිසරික සමතුලිතතාව බිඳවැටීමට ලක්වීම මෙන්ම රෝස් වුඩ් ශාකය වඳවී යාමත් දැඩි අවධානයට ලක්ව පවතී.මේ නිසා රෝස් වුඩ් ශාකය කැපීම හා විකිණීම මැඩගස්කරයේ තහනම් කර ඇත.වඳවී යාමේ තර්ජනයට ලක්වූ ශාක හා සතුන් පිළිබඳ අන්තර්ජාතික වෙළඳාමෙන් ආරක්ෂා කර ගැනීමේ සම්මුතිය වන්නේ (CITES) ගිවිසුමයි. ශ්‍රී ලංකාව ද මෙම සම්මුතියට අස්සන් කර ඇති අතර මේ දැවය අන්තර්ජාතිකව වෙළෙඳාම් කළ හැකි වන්නේ අදාළ රටේ රාජ්‍යයෙන් නිකුත් කළ බලපත්‍රය මඟින් වේ.මෙවන් අනුමැතියක් නොමැති රෝස් වුඩ් දැව අන්තර්ජාතික වශයෙන් වෙ‍ෙළඳාම් කිරීම සඳහා ඉදිරිපත් වී සිටින්නේ ලෝකයේ ප්‍රධාන පෙළේ ජාවාරම්කරුවන් වේ. ලෝක මට්ටමින් සිදුවන ජාවාරමක් වන මේ ජාවාරම සිදුකරන්නේ විශාල ආයුධ සන්නද්ධ මහා පරිමාණයෙන් මුදල් වියදම් කළ හැකි සංවිධානාත්මක ජාවාරම්කරුවන් ගෙන් සමන්විත සංවිධානයන් වේ.මත්ද්‍රව්‍ය ජාවාරම් මෙහෙයවන සංවිධාන මෙන් මේ සංවිධානාත්මක පිරිස ද ලෝකයටම තර්ජනයක් වෙමින් මේ දැව ජාවාරමේ යෙදුණ ද නීතියේ රැහැනට නතු කරගැනීමට අන්තර්ජාතිකව සිදු කළ මෙහෙයුම් සාර්ථක කරගැනීමට කිසිදු රටකට මෙතෙක් නොහැකි වී තිබුණි.එහෙත් ශ්‍රී ලාංකීය අභිමානය ලොවට එක්කරමින් ශ්‍රී ලංකා රේගුවට මීට මාස කීපයකට පෙර ලැබූ හෝඩුවාවක් ඔස්සේ රේගු ඇස යොමමින් සිදු කළ පරීක්ෂණ පසුගියදා 02 දා සාර්ථක විය.ශ්‍රී ලංකා රේගුවට ලැබුණු තොරතුරක් මත රේගුවේ ජෛව විවිධත්ව සංස්කෘතික හා ජාතික උරුමයන් සුරැකීමේ අංශයේ නියෝජ්‍ය රේගු අධ්‍යක්ෂ සමන්ත ගුණසේකර මහතා ක්‍රියාත්මක වූයේ රේගු අධ්‍යක්ෂ ජනරාල් ජගත් පී. විජේවීර මහතාගේ උපදෙස් මතය.කොළඹ වරායට නැඟෙනහිර අප්‍රිකානු රටක සිට ඈත පෙරදිග රටක් වෙත යැවීමට සූදානම් කර ඇති රෝස් වුඩ් සහිත කන්ටේනර් 06ක් පැමිණෙන බවට ලද තොරතුර මත පරීක්ෂණ ආරම්භ කළ මේ නිලධාරීන් සිදුකළ සෝදිසි මෙහෙයුමෙන් කන්ටේනර් 04ක රෝස් වුඩ් ඇති බව සනාථ කරගත්තේය.ඉන් නොනැවතුණු මේ ඒකකය මෙහෙයුම පුළුල් කළේ, පරිසර සමතුලිතතාව බිඳ දමමින් මේ වටිනා ශාකය විනාශ කරමින් සිදුකරන විනාශය සොයා ගැනීමටය.ගෙවුණු වසර 25 ඇතුළත ශ්‍රී ලංකා ‍ෙර්ගුව තම කාර්යභාරය කවදත් හොඳින් ඉටු කළ අතර 1869 අංක 17 දරන පනතින් ලැබුණු බලතල යොදා ගනිමින් පරීක්ෂණ කටයුතු නිවරැදිව සිදු කළේය.ශ්‍රී ලංකාවට අද්විතීය කීර්තියක් ලබා දෙමින් සාර්ථකව ජෛව විවිධත්ව සංස්කෘතික හා ජාතික උරුමයන් සුරැකීමේ ඒකකය ලොවටම ආදර්ශයක් දෙමින් රෝස් වුඩ් කඳන් සහිත තවත් කන්ටේනර් 24ක් අත්අඩංගුවට ගනු ලැබීය.කියොස් නෞකාවෙන් ගෙන ආ රෝස් වුඩ් (Aniba rosaeodare) කඳන් 3669ක් ලීබ්‍රා නෞකාවෙන් ප්‍රතිඅපනයනය කිරීමට සැලසුම් සකස් කොට තිබී ඇත.මේ කන්ටේනර් 28 හිම රෝස් වුඩ් ශාක 3669ක් තිබුණු අතර මින් පරිසරයට සිදු වූ හානිය මිල කළ නොහැකිය. ලෝකය පුරාම ඇති ශාක නිපදවන ඔක්සිජන් වායුව මිනිසාගේ ජීවත්වීමට අත්වැලක් සපයන අතර මෙවන් වසර 300ක් තරම් ජීවිත කාලයක් ගත කරන වටිනා ශාක විනාශ කිරීමෙන් පරිසරයට කොතරම් බරපතළ හානියක් වන්නේද?කන්ටේනර් 28 තුළ අඩංගු දැව තොගයේ අවම වටිනාකම රුපියල් කෝටි 100 ඉක්මවන බව කන්ටේනර් පරීක්ෂා කරමින් රේගු අධ්‍යක්ෂ ජනරාල් ජගත් පී.විජේවීර මහතා සිළුමිණට පැවසීය.මේ දැව ජාවාරම සම්බන්ධයෙන් ලෝක රේගු සංවිධානය, අන්තර්ජාතික පොලීසිය, එක්සත් ජාතින්ගේ පරිසර වැඩ පිළිවෙළ වැනි ආයතන තම සම්පත් හා විශේෂඥ දැනුම යොදවා පරීක්ෂණ සිදුකරන බව පැවසූ රේගු අධ්‍යක්ෂ ජනරාල්වරයා මෙතරම් විශාල දැව තොගයක් අත්අඩංගුවට ගැනීම ශ්‍රී ලංකාව ලැබූ විශාල ජයග්‍රහණයක් යැයි ද පැවසීය.වසර ගණනාවක් පුරා අන්තර්ජාතික නීති ක්‍රියාත්මක කිරීමේ ආයතන රාශියකට ඉතා අපහසු කාර්යයක්ව පැවැති ‘රෝස්වුඩ්’ නීතිවිරෝධී වෙළෙඳාම ශ්‍රී ලංකා රේගුව මඟින් අත්අඩංගුවට ගැනීමට හැකි වූයේ රේගුවේ සමස්ත කාර්ය මණ්ඩලය සතු විමසිලිවන්ත භාවය නිසා යැයි ද විජේවීර මහතා තවදුරටත් පැවසීය.ලෝකය පුරාම මෙලෙස අත්අඩංගුවට ගත් විශාලතම රෝස් වුඩ් දැව තොගය මෙය වන අතර ශ්‍රී ලංකා රේගු නිලධාරීන් මෙලෙසට බලපත්‍ර රහිතව අපනයනය තහනම් කර ඇති වටිනාම දැවයක් වන රත්හඳුන් මාස 6ක් තුළ දෙවතාවකදී අත්අඩංගුවට ගනු ලැබීය.2013 වසරේ නොවැම්බර් මාසයේ රුපියල් කෝටි 10ක් වටිනා රත්හඳුන් මෙට්‍රික් ටොන් 4ක් ද, 2014 පෙබරවාරි මාසයේ දී රුපියල් කෝටි 220ක් වටිනා මෙට්‍රික් ටොන් 10ක් ද අත්අඩංගුවට ගැනීමට මෙරට රේගු නිලධාරීන් සමත් විය.පසුගිය කාලය පුරාම තවත් වටිනාම ශාකයක් වන ලෝකයේ මිල අධිකම සුවඳ විලවුන් නිෂ්පාදනයට ගන්නා වල්ලපට්ටා ජාවාරම කෙරෙහි ද රේගුවේ සෘජු අවධානය යොමු වූ අතර විටින් විට සිදු කළ මෙහෙයුම් මඟින් වල්ලපට්ටා විශාල ප්‍රමාණයක් අත්අඩංගුවට ගැනීමට රේගුවට හැකි විය.මහින්ද රාජපක්ෂ ජනාධිපතිතුමාගේ පාලන කාලය ශ්‍රී ලංකා රේගුවේ ස්වර්ණමය යුගයක් බවට සටහන් කළ හැකිය. දේශීය ආර්ථිකයේ කොඳු නාරටිය වන් රේගුව තම කාර්යභාරය හොඳින් ඉටුකර ඇති බව විමසා බැලීමේ දී පෙනේ.පසුගිය කාලය පුරා මත්ද්‍රව්‍ය, රත්රන්, දුම්වැටි, පෞරාණික භාණ්ඩ ඇතුළු වටිනාතම භාණ්ඩ විශාල තොගයක් මෙලෙස රේගු භාරයට පත්විය.මින් ලැබෙන ආදායම මෙරට සංවර්ධනය සඳහා යොදා ගැනෙන අතර ශ්‍රී ලංකාවට ආවේණික සත්ත්ව හා ශාක විශේෂ රටින්පිට කිරීම මෙන්ම රටට වින කරන ද්‍රව්‍ය රට තුළට ඒම වැළැක්වීමට ද රේගුව තම විමසිලිමත් දෑස් යොදවා ඇත.තම ජීවිතයට සිදුවන තර්ජන පවා නොසලකා මෙවන් වැටලීම් දිගින් දිගටම සිදුකරමින් තම රාජකාරිය මනාව ඉටුකරන රේගු අධ්‍යක්ෂ ජනරාල් ජගත් පී.විජේවීර මහතා ඇතුළු රේගු නිලධාරීන්ට ජාතියේ ප්‍රණාමය හිමි විය යුතුය.සුභාෂිණී සේනානායකසේයාරූ - රොෂාන් පිටිපනඋද්භිද උද්‍යාන දෙපාර්තමේන්තුවේ අධ්‍යක්ෂ ජනරාල්ආචාර්ය සිරිල් විජේසුන්දරරෝස් වුඩ් ශාක (Dalbergira) ගණයට අයත් වර්ණවත් සහ සුවඳින් යුත් ශාකයක්. මෙම ශාකය කළු දම් රෝස, රතු පැහැයට හුරු වර්ණයන් ගෙන් යුත් ශාකයන් තිබෙනවා. සංගීත භාණ්ඩ තැනීමට එනම් ගිටාර්, වයලින් සහ ගෘහ භාණ්ඩ තැනීමට මේ දැවය භාවිත කරනවා.විශේෂයෙන් පසුගිය දා රේගුවෙන් ඇල්ලු මැඩගස්කරයෙහි වැවෙන දැව වර්ගය වාණිජමය වටිනාකම අතින් අනෙත් රෝස් වුඩ් වර්ගයේ ශාකයන්ට වඩා මිල අධිකයි. ලංකාවේ වැවෙන කළුවර ශාකයටත් වඩා මේ රෝස් වුඩ් දැව වර්ගය මිලෙන් අධිකයි.MARITIMA ගණයට අයත් මැඩගස්කරයෙහි වැවෙන මෙම වර්ගය රෝස පැහැයෙන් යුක්ත නිසා රේගු භාරයට ගන්නා ලද මේ විශාල වටිනාකමකින් යුත් දැව වර්ගය වඳ වීමේ තර්ජනයට ලක්වී ඇති ශාකයක්.එවැනි දැව වර්ගයක් ප්‍රවාහනය කිරීම ආනයනය, ප්‍රති අපනයනය කිරීම සිදු කරනු ලැබිය හැක්කේ ජාත්‍යන්තරව පිහිටුවාගත් (CITES) සම්මුතියට අනුව අවසරය ලැබීමෙන් විශේෂ අවසරයක් යටතේ පමණයි. එසේ අවසර නොගත් නොමැති අවස්ථාවලදී ‍ජෛව විවිධත්ව සංස්කෘතික හා ජාතික උරුමයන් සුරැකීමේ ඒකක මේ දැව අපනයනය කිරීමකදී අත්අඩංගුවට ගත හැකියි.මේ රෝස් වුඩ් දැව ගණ මීටරයක් ඇමෙරිකානු ඩොලර් 10000 සිට 40000 දක්වා වටිනාකමකින් යුක්ත විය හැකියි. මැඩගස්කරය පෙරදිග අප්‍රිකාව බ්‍රසීලය වැනි රටවල බහුලවම මෙම ශාකය පරිණත ශාකයක් බවට පත්වීමට අවුරුදු 300 පමණ කාලයක් ගත වනවා.පාරිසරික නීතිවේදීජගත් ගුණවර්ධනවඳ වීමේ තර්ජනයට ලක්වූ ජීවින් සම්බන්ධ අන්තර්ජාතික ප්‍රඥප්තිය අනුවත් රේගු ආඥා පනතට අනුවත් මෙවැනි ශාක හා කොටස් වෙළෙඳාම් කිරීම නිත්‍යානුකූල නොවන අවස්ථාවලදී මේ දැව අත්අඩංගුවට ගත හැකියි.මිලදී ගන්නා ලද රටෙන් එම ශාකයේ සම්භවය පිළිබඳව එම රටේ රජයෙන් බලපත්‍රයක් අවශ්‍යයි. මේ ශාකය මිලදී ගත හැක්කේ වගා කිරීමෙන් මිස වනාන්තරයෙන් නොවෙයි. එසේ වගා කර ලබාගන්නා ශාකයක් බවට බලපත්‍රයක් නොමැති අවස්ථාවක රේගුවේ ජෛව විවිධත්ව සංස්කෘතික හා ජාතික උරුමයන් සුරැකීමේ ඒකකයට බලපත්‍රයක් ඇතිදැයි පරීක්ෂා කිරීමෙන් අනතුරුව අත්අඩංගුවට ගත හැකියි.එවැනි අවස්ථාවලට රේගු ආඥා පනත යටතේ කටයුතු කළ හැකියි. නීතිමය පියවර ලෙස රේගුවට මෙම ප්‍රති අපනයනය කිරීමට සූදානම් කොට තිබු වටිනාම දැව වර්ගය රුපියල් කෝටි සියය ඉක්මවූ මේ රෝස් වුඩ් මෙට්‍රික් ටොන් හාරසියය විස්සක දැව තොගය රේගු ආඥා පනතින් පැවැරී ඇති බලතලවලට අනුව අත්අඩංගුවට ගන්න පුළුවන්.එමෙන්ම වඳවීමේ තර්ජනයට ලක්වූ ශාක හා සත්ත්ව විශේෂ පිළිබඳ අන්තර්ජාතික සම්මුතියට අනුව මෙම භාණ්ඩ රාජසන්තක කළ හැකියි. ලෝකයේ දුර්ලභ ගණයේ ශාකයක් වන මෙම ශාකය ව්‍යාජ නාමයක් යෙදීමෙන් ශාක කඳන් නොපෙනෙන්නට වෙනත් වර්ණයක් යෙදීමත් සිදුකිරීම අනුව මෙය අන්තර්ජාතික මට්ටමේ වනජීවී ජාවාරමක තවත් එක් කොටසක් ලෙස හඳුනා ගත හැකියි.සංවාදයසුභද්‍රා දේශප්‍රිය කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404065</link>
    <topic>ඝාතනයකින් කෙළවර වූ වෛරයක්</topic>
    <author>කීර්ති මෙන්ඩිස්</author>
    <content>බේරුවල පිංහේන ප්‍රදේශයේ පදිංචිකරුවකු වූ තෙවරප්පෙරුම චන්ද්‍රදාස දෙදරු පියෙකි. අනුන්ගේ ත්‍රිවීලරයක් හයර් කර සොයාගන්නා මුදලින් ඔහු දරු පවුල නඩත්තු කළේය. ඉකුත් මාර්තු මස දහනව වැනිදා ද ඔහු සිය බිරියගෙන් සමුගත්තේ සුපුරුදු පරිදි රැකියාවට යෑමටය. බේරුවල ත්‍රීවිල් පාක් එකට යන බව කියමින් නිවෙසින් පිටව ගිය චන්ද්‍රදාස වෙනදා මෙන් එදා යළි ගෙදර ආවේ නැත.මධ්‍යම රාත්‍රිය ද උදාවිය. චන්ද්‍රදාසගේ නොපැමිණීම දරුවන්ට මෙන්ම බිරියට ද බියක් ගෙන දුන්නේය.“අඩු තරමින් කෝල් එකක්වත් දුන්නේ නැහැනේ...”බිරිය අමිතා චන්ද්‍රදාසගේ ජංගම දුරකථනයට කිහිප වතාවක්ම ඇමතුම් දෙන්නට උත්සාහ ගත්ත ද ජංගම දුරකථනය ක්‍රියාවිරහිතව තිබිණ.පසුදාට පහන් විය. එහෙත් චන්ද්‍රදාස ගෙදර ආවේ නැත. චන්ද්‍රදාසගේ කලබල වූ බිරිය ත්‍රිවිලර් පාක් එකේ අයගෙන් චන්ද්‍රදාස ගැන විමසා බැලුවාය.“ඊයේ හවස ඉඳන් අපි දැක්කෙත් නැහැ...”සැමියාගේ අතුරුදන් වීම ගැන බිරිය බේරුවල පොලීසියට පැමිණිල්ලක් කරන්නේ ඉන් පසුවය. සැමියා ගැන කිසිඳු තොරතුරක් නොලත් ඇය හිස් අතින්ම ගෙදර ගියාය.ඒ විසි වැනිදාය. නාඳුනන පුද්ගලයෙක් ඇල්පිටිය පොලීසියට තොරතුරක් ලබා දුන්නේය. ඒ ඇල්පිටිය අලුත්ගම පාරේ අටකොහොට්ට හන්දියේ මිනිසකු ලේ පෙරාගෙන වැටී සිටින බවය. සිද්ධිය සැලවීමත් සමඟ අපරාධ විමර්ශන නිලධාරීහු එතැනට ගියහ. ලේ පෙරාගෙන වැටි සිටි තුවාලකරු වහා රෝහලට රැගෙන ගිය ද ඔහු ඒ වන විටත් මිය ගොස්ය. නාඳුනන මොහු කාගේ කවුදැයි නොදත් නිලධාරීහු සිරුර හඳුනා ගැනීම සඳහා මෘත ශරීරාගාරයේ තැන්පත් කළහ.ගතවූයේ තව විනාඩි ගණනකි. අම්බලන්ගොඩ පොලීසියට ලැබුණු තවත් දුරකථන ඇමතුමකි. ඒ පාරේ දමාගිය නාඳුනන ත්‍රිවිලරයක් ගැනය. පොලීසිය එතැනට ගියේය. ත්‍රීරෝද රිය පරීක්ෂා කර බැලු සොකෝ නිලධාරීහු ත්‍රිරෝද රියේ ඉදිරිපස වීදුරුවේ අලවා තිබු ලියාපදිංචි සහතිකය දුටුහ.එය බේරුවල පොලිස් වසමට අයත් එකක් බව ඔවුහු හඳුනා ගත්හ. වහා මේ පිළිබඳ බේරුවල පොලීසිය දැනුම්වත් කළ අම්බලන්ගොඩ පොලීසිය සිද්ධිය වහා ත්‍රිවිලරයේ අයිතිකරුට දැනුම් දෙන ලෙස ද කීවේය. ඒ අනුව ත්‍රිවිලර් හිමිකරුට පණිවිඩය ලැබිණ. ඔහු මේ බව චන්ද්‍රදාසගේ බිරිය දැනුම්වත් කළේය. අවසානයේ සියල්ලෝම ඇල්පිටියට ආවේ ත්‍රිවිලරය දැක ගැනීමටය.“මේක තමයි මහත්තයා පදවාපු ත්‍රිවිලර් එක. එතකොට මහත්තයාට මොකද වුණේ.” චන්ද්‍රදාසගේ බිරිය හැඬු කඳුළෙන් විමසන්නට වූවාය.පොලීසිය දැනුම්වත් කිරීම මත පිරිස මෘත ශරීරාගාරයට ගොස් තැන්පත් කර තිබු මළසිරුර පිරික්සූහ. ඒ චන්ද්‍රදාසගේ බව බිරියත් ත්‍රිවිලර් හිමිකරුත් හඳුනා ගත්හ. කිසියම් අයකු විසින් චන්ද්‍රදාස ඝාතනය කර තිබිණි. නිලධාරීන් චන්ද්‍රදාසගේ ඝාතනය සම්බන්ධයෙන් පරීක්ෂණ ඇරැඹීය. ඒ ඇල්පිටිය කොට්ඨාස බාර ජ්‍යෙෂ්ඨ පොලිස් අධිකාරී අතුල වීරසිංහ මහතාගේ උපදෙස් මතය.චන්ද්‍රදාසගේ මරණය ගැන කිසිදු ඇසින් දුටු සාක්කියක් නොවීය.“පස්සේ අපි මියගිය චන්ද්‍රදාසගේ බිරියගෙන් ප්‍රශ්න කළා. එයා කිව්වා චන්ද්‍රදාස අතේ ජංගම දුරකථනයක් තිබුණා. ඒකත් නැහැ කියලා... පස්සේ අපි ජංගම දුරකථනයට දාලා තිබුණු සිම් කාඩ්පත හිමි ආයතනයට කතා කරලා දහනව වනදා චන්ද්‍රදාසගේ ටැලිෆෝන් එකට ආපු කෝල්වල ඩීටෙල් බිලක් ගත්තා. ඒකේ තිබුණා එක කෝල් එකක් විනාඩි 13 ක් විතර ඩුබායිවලට කතා කරල. අපි ඒ අංකයට කතා කළා. ඒත් වැඩක් වුණේ නැහැ.”අපරාධ විමර්ශන අංශයේ ස්ථානාධිපතිවරයා විමර්ශනය ඇරැඹු අයුරු එසේ සඳහන් කළේය. පොලීසියේ පළමු උත්සාහය අසාර්ථක විය. ඉන් පසුව පොලිසීය කළේ එම දුරකථනයට වෙනත් සිම් කාඩ්පත් ඇතුළත් කර ඇත්දැයි සොයා බැලීමය. පොලීසිය සිතු දේ නිවැරැදි විය. ජංගම දුරකථනයට යෙදු නව සිම් කාඩ්පතක ඉමි අංකයක් සොයා ගත් පොලිසිය එහි ලියාපදිංචි ලිපිනය සොයා ගත්තේය. උඩුගම යගිරල පදිංචි අජිත් කුමාර යන නමට එය ලියාපදිංචි වී තිබුණේය. නිලධාරීහු නිල කබාය ගලවා සිවිල් ඇඳුමෙන් සැරසී මැතිවරණ නිලධාරීන් සේ පෙනි සිටිමින් යගිරලට ගියහ. ඒ අජිත් කුමාර යනු කවරෙක් ද යන්න සොයා බලන්නටය.“ඉස්සර නම් මෙහෙ හිටියා... කාලෙකින් ආවේ නෑ” දවස් දෙකක් තිස්සේ කිලෝ මීටර විසිහයක් පයින් ඇවිදමින් අජිත් කුමාර සෙවු නිලධාරීහු හිස් අතින්ම පොලීසියට ආහ. ඒ උත්සාහය ද අපතේ ගියේය. ඉන්පසු එම ඉමි අංකයට අයත් මොබයිල් සමාගමෙන් ඩීටෙල් බිලක් ලබාගත් පොලීසිය ඒ අංකයට දිගින් දිගටම කතා කළ පුද්ගලයකුගේ අංකයකට අනුව අම්බලන්ගොඩ ඌරගහ ලිපිනයක් සොයා ගනු ලැබීය.ඒ ලිපිනයට ගොස් ඔහු කවුදැයි සොයා බැලුව ද එය ද අසාර්ථක විය.“පස්සේ මම මගේ හෑන්ඩ් ෆෝන් එකෙන් ඒ අංකයට කෝල් එකක් ගැහුවා... ටෙලිෆෝන් එක වැඩ කළා... අපේ බ්‍රාන්ච් එකේ සන්ධ්‍යා කියන පොලිස් කාන්තාව යොදවලා බොරු නමක් අහලා ඒ අංකයට කෝල් කළා... ඒ පැත්තෙන් කතා කරපු කෙනා කිව්වා වැරැදි නොම්මරයක් කියලා ෆෝන් එක තිබ්බා...”ඒත් ස්ථානාධිපතිවරයා සිය උත්සාහය අත් හැරියේ නැත. සිය ජංගම දුරකථනයෙන්ම සන්ධ්‍යා යවන විදියට නාඳුනන ඔහුට එස්. එම්. එස්. පණිවිඩ යැවීය. “ඔයා කවුද? මම ආසයි දැනගන්න...” එවැනි පණිවිඩ දිගින් දිගටම යද්දි ඔහු ද ඊට එස්. එම්. එස්. වලින් ප්‍රතිචාර දුන්නේය. පසුව ආදර වදන් දෙදෙනා අතර හුවමාරු විය.“මම ආසයි ඔයා බලන්න. මම අවුරුද්දට රෙදි ගන්න අම්බලන්ගොඩට එනවා. ඔයා එනව ද?” සන්ධ්‍යා විසින් යැවු එස්. එම්. එස්. පණිවිඩයට යහපත් ප්‍රතිචාර දැක්වූ ඔහු අම්බලන්ගොඩට ආවේ ඇයට තෑග්ගක් ද රැගෙනය. දෙදෙනා බීම බෝතලයක් බොන්නට නගරයේ අවන්හලකට ගියහ. එතැනදි ඔහු පොලීසිය විසින් අත්අඩංගුවට ගනු ලැබීය.“කවුද අජිත් කුමාර කියන්නෙ”“මම දන්නේ නැහැ සර්. මිනිහා කාලයක් අපේ නැන්දල ගෙදර කාමරයක් කුලියට අරන් හිටියා. කාලෙකින් එහෙ ආවේ නැහැ.”චන්ද්‍රදාස මරා දැමීම ගැන ඔහුගෙන් ද කිසිඳු හෝඩුවාවක් සොයා ගත නොහැකි විය. පොලීසිය ඒත් උත්සාහය අතහැරියේ නැත. ලබාගත් දුරකථන බිලේ තවත් ඇමතුම් කිහිපයක් ලබාගත් අංකයකට අපරාධ අංශයේ ස්ථානාධිපතිවරයා ඇමතුමක් දුන්නේය.“ඒකට ගෑනු කෙනෙක් කතා කළා. මම එයාගේ කටින්ම එයාගේ මහත්තයා මොකක්ද කරන රස්සාව කියලා දැනගත්තා. මිනිහා ටයිල් බාස් කෙනෙක්. ඒ වෙලාවේ ගෑනු කෙනා කිව්ව මහත්තයා කොළඹ වැඩකට ගිහින් කියලා. මම කිව්වා මගේ ගෙදර කාමර දෙකකට ටයිල් අල්ලන්න තියෙනවා. මගේ නොම්මරය මහත්තයාට දෙන්න... ආව ගමන් මට කතා කරන්න කියලා.”ගතවූයේ පැය බාගයකි. දුන් පණිවිඩය අනුව ටයිල් බාස් ස්ථානාධිපතිවරයා ඇමතුවේය.“මහත්තයා... කොහේද ගේ තියෙන්නේ...”“විජේරාමේ...”ස්ථානාධිපතිවරයාගේ නැගණියට අයත් නිවෙසක් ඒ වන විටත් විජේරාම ප්‍රදේශයේ තැනෙමින් තිබිණ. ඒ අනුව ටයිල් බාස් දැනුම්වත් කළ ස්ථානාධිපතිවරයා ඔහු රවටා විජේරාමට ගෙන්වා ගත්තේය. ටයිල් ප්‍රමාණය හා වැයවන මුදල ද විමසා බැලීමෙන් අනතුරුව සිය පොලිස් හැඳුනුම්පත පෙන්වූ ස්ථානාධිපතිවරයා ඔහුගෙන් ප්‍රශ්න කළේය.“කවුද අජිත් කුමාර කියන්නෙ...” ටයිල් බාස්ගේ දෙනෙත් උඩ ගියේය.“ඇයි සර්. ඒ මගේ මස්සිනා” ස්ථානාධිපතිවරයාගේ සිතට කිසියම් සැහැල්ලුවක් දැනුණේ මෙවර උත්සාහය සාර්ථක වීම ගැනය.“කෝ දැන් මිනිහා.”“එයා දරුවොත් එක්ක මිද්දෙණිය ගෙදර ඉන්නවා.”තව තවත් විස්තර විමසා දැනගත් ස්ථානාධිපතිවරයා මධ්‍යම රාත්‍රී දෙකට පමණ ටයිල් බාස් ද රැගෙන මිද්දෙණියට ගියේය. මුළු ගමම තුන්නින්දේය. ටයිල් බාස් විසින් පෙන්වන ලද නිවෙසක් අසල වාහනය නතර විය.“තමුසෙම දොරට තට්ටු කරනවා.”ස්ථානාධිපතිවරයා ටයිල් බාස්ට කීවේය. ඒ අනුව දොරට තට්ටු කරනු ලැබුවේ ටයිල් බාස්ය. සිය මස්සිනාගේ කටහඬ හඳුනාගත් නිවෙසේ සිටි අයකු එක්වරම දොර විවර කළේය. ටයිල් බාස් ස්ථානාධිපතිවරයා දෙස බැලීය. ඔහු එකවරම පැන දොර විවර කළ පුද්ගලයා අල්ලා ගත්තේය.“උඹ නේද අජිත් කුමාර.”ස්ථානාධිපතිවරයාගේ ප්‍රශ්නයෙන් හිස සෙලවූ ඔහු යළි එකවරම බොරු පිස්සුවක් ගත්තේය. නොයෙක් වදන් කියමින් පිස්සෙකු සේ හැසිරෙන්නට විය. ගෙදර අයටත් නිලධාරින්ට ද මොහුගේ හැසිරිම ප්‍රශ්නයක් ගෙන දුන්නේය. හොඳට හිටිය මොහුට එකපාරට හැදුණු පිස්සුව කුමක් ද? කාටත් ප්‍රශ්නයක් ගෙන දුන්නේය. ඒ සමඟම වැදුණු පහරත් සමඟ සැකකරුගේ පිස්සුව හොඳ විය.“ඇත්ත කියපන්. ඇයි උඹ චන්ද්‍රදාස මැරුවේ” ස්ථානාධිපතිවරයා කෙළින්ම කාරණාවට බැස්සේය. ඔහු ඇත්ත හෙළි කළේ ඉන් පසුවය.“මම දවසක් නංගිගේ දුවගේ උපන් දිනයට ත්‍රීවිලර් එකෙන් යද්දි තව ත්‍රීවිලර් එකක් මගේ ඇඟට කැපුවා. මම මිනිහට බැන්නා. පස්සේ ඒ මිනිහා ඇවිත් මට හොඳටම ගැහුවා. ඒක මගේ හිතේ තිබුණා සර්...”වෛරය හිතේ තබාගත් අජිත් කුමාර ඊට දින කිහිපයකට පසු බේරුවල ත්‍රීවිලර් පාක් එකට ගොස් නතර කර තිබු චන්ද්‍රදාසගේ ත්‍රිවිලරයට නැග ගත්තේ ඇල්පිටියට හයර් එකක් යන්නටය. චන්ද්‍රදාසට අජිත් කුමාර හඳුනාගත නොහැකි විය. සුපුරුදු පරිදි ඔහු ඇල්පිටියට යන ගාන කීවේය.රුපියල් 1700 කට හයර් එක කතා කර ගත් අජිත් ඇල්පිටියට ගියේ චන්ද්‍රදාසගේ ත්‍රිවිලරයෙන්ය. මේ තමා යන අන්තිම ගමන බව චන්ද්‍රදාස නොදත්තේය. ඇල්පිටියට යද්දි හතර වටින් අඳුර ගලා එමින් තිබිණ.තවත් අඳුර වැටෙන තුරු බොරු කියමින් ත්‍රීවිලරය නතර කරගත් අජිත් පසුව යළි එන අතරමඟ පාළු තැනකදී සඟවා තිබු උල් පිහියෙන් චන්ද්‍රදාස මරා දමන්නේ හිතේ කැකෑරුණු වෛරයෙන් පළිගන්නටය.“පිහි ඇනුම් කෑ චන්ද්‍රදාස ත්‍රීවිලරය අතහැර දමා දිව යන්නට වූයේ පණ බේරාගන්නටය. එහෙත් ඔහුට වැඩි දුරක් යන්නට ලැබුණේ නැත. මහමඟ ඔහු ඇද වැටුණේය.පසුව චන්ද්‍රදාසගේ ත්‍රිවිලරයට නැගගත් අජිත් අම්බලන්ගොඩට මඳක් ඔබ්බට පැමිණ ත්‍රිවිලරය පාරේ අතහැර දමා බසයක නැග සිය ඥාතියකුගේ ගෙදර පැමිණ ඇත්ත කතාව ඥාතියාට කීවේය.“උඹ ගෙදර ඉන්න එපා. ගමට පලයන්.” ඒ උපදෙස් මත මිද්දෙණියට ගිය අජිත් මෙලෙස පොලිස අත්අඩංගුවට පත්වූයේ අපරාධයක් කොට කිසිදා සැඟවී සිටිය නොහැකි බව තවත් සාක්ෂාත් කරමිනි. දකුණ දිසාව බාර ජ්‍යෙෂ්ඨ ‍නියෝජ්‍ය පොලිස්පති චන්දන වික්‍රමරත්න, ගාල්ල කොට්ඨාසය බාර නියෝජ්‍ය පොලිස්පති ගාමිණි මතුරට යන මහත්වරුන්ගේ අධීක්ෂණයෙන් ඇල්පිටිය කොට්ඨාස බාර ජ්‍යෙෂ්ඨ පොලිස් අධිකාරී අතුල වීරසිංහ මහතාගේ උපදෙස් මත අපරාධ විමර්ශන අංශයේ ස්ථානාධිපති පොලිස් පරීක්ෂක සුපුල් විදානගේ ප්‍රමුඛ උප පරීක්ෂකවරුන් වූ එම්. එම්. එන්. තරංග, එච්. එම්. කේ. හේරත්, කොස්තාපල් ලක්මාල් (40809) හා කාන්තා කොස්තාපල් සන්ධ්‍යා (6993) යන අය පරීක්ෂණවලට එක්වූහ.ඇල්පිටිය අපරාධ පරීක්ෂණාගාරයේ (සොකො) ස්ථානාධිපති පොලිස් පරීක්ෂක ජේ. එම්. ඒ. විජේසිංහ මහතා ප්‍රමුඛ සැරයන් කුසුම්සිරි (25575) කාන්තා පොලිස් සැරයන් දමයන්ති (1756) හා කොස්තාපල් ශාන්ත (66527) යන නිලධාරීහු එක්වී සිටියහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්පිංතූර - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404066</link>
    <topic>මහා සංඝ රත්නයට රියැදුරු බලපත්‍ර</topic>
    <author>තාරක වික්‍රමසේකර</author>
    <content>‘චරත භික්ඛවෙ චාරිකං බහුජන හිතාය - බහුජන සුඛාය ලෝකානුකම්පාය....‘ බුදුරජාණන් වහන්සේ එසේ වදාළේ ලෝ වැසියාගේ හිත පිණිස සුව පිණිස භික්ෂූන් වහන්සේ චාරිකාවේ නිරත වන ලෙස දක්වමිනි. බුදුරජාණන් වහන්සේගේ ජීවමාන සමයේ නම් භික්ෂූන් වහන්සේට ගමන් බිමන් යාම එතරම්ම ගැටලුවක් වී ඇති බවක් නොපෙනේ.එදා සමාජය ඒ සඳහා අනුගතව තිබුණි. එහෙත් පසුකාලීනව සංඝ සමාජයටද බලපාන ලද විවිධ අවශ්‍යතා නිසා සංඝ සමාජයේ ගැටලු නිර්මාණය වන්නට විය. දෙවන ධර්ම සංඝායනාව පවත්වන්නට හේතු වූයේද විනය විරෝධී ලෙසින් අකැප වස්තූන් 10 ක් කැප යැයි පවසමින් භික්ෂූන් පිරිසක් විසින් කටයුතු කළ නිසා බවද ශාසන ඉතිහාසයේ දැක්වේ.එහෙත් ඇතැම් තැනක සිදුවන දේ මෙන්ම ඇතැම් ඉල්ලීම් ද විනය විරෝධීද නැද්ද එසේත් නැත්නම් එය බුදු සසුනට ගැලපේද යන ගැටලුව අප ඉදිරියේ ගෙන හැර තබයි.භික්ෂූන් වහන්සේ විසින් රියැදුරු බලපත්‍ර ඉල්ලා සිටීම එවැන්නකි. භික්ෂූන් වහන්සේ තුන් නමක් විසින් අධිකරණයේ මේ සම්බන්ධව නඩුවක්ද ගොනු කරන ලද්දේ මෝටර් රථ ප්‍රවාහන කොමසාරිස් ජෙනරාල්වරයා මෙන්ම බෞද්ධ කටයුතු කොමසාරිස් ජෙනරාල්වරයාද වග උත්තරකරුවන් කරමිනි.එහි තීන්දුව නොබෝදා ප්‍රකාශයට පත් කරන ලදි. එයින් කියවුණේ භික්ෂූන් වහන්සේට රියැදුරු බලපත්‍රයක් ලබා දීම අවශ්‍ය නොවන බවයි. අධිකරණය මගින් ලබා දුන් තීන්දු ගැන අපට කතා කළ නොහැකිය.එහෙත් මේ සම්බන්ධව නඩු පවරන ලද භික්ෂූන් වහන්සේ පවසන්නේ මොනවාද යන්න ගැන සොයා බැලීම අපට කළ හැකිය. මෙහි මුල් තැනක් ගෙන කටයුතු කරන ලද්දේ වස්කඩුවේ ආචාර්ය පරගොඩ විමලවංශ හිමියන්ය. උන් වහන්සේ පවසන්නේ මෙවන් කතාවකි.‘වර්තමානයේ භික්ෂූන් වහන්සේට ගමනක් යාමට අපහසු තත්ත්වයට සමාජය පත්වෙලා තියෙන්නෙ. බස් රථයක ඉදිරියෙන් නංවා ගැනීමට අවසර තිබුණේ භික්ෂූන් වහන්සේ පමණයි. ඒ ඉදිරි අසුන උන් වහන්සේ සඳහා වෙන් කරලා තිබුණු නිසා.නමුත් අද වෙනකොට මේ තත්ත්වය වෙනස්වෙලා. විශේෂයෙන් දුර ගමන් සේවා බස් රථවලට අතරමඟදී භික්ෂූන් වහන්සේ නංවා නොගන්නා තරමට සමාජය පිරිහිලා ගිහින් ‘සීට් නෑ... සීට් නෑ‘ කියලා කොන්දොස්තර කෑගහනවා. මගී ජනතාවත් අපි දිහා අමුතු විදිහට බලනවා.මේකෙ දුර යන අය ඉන්නෙ ඊළග බස් එකේ එන්න කියල බස් රථ අප මඟ දාල යන වාර අනන්තයි. මම පාසලේ උගන්වන කාලයේ නෙළුව කොළඹ බස් එකකට අතරමඟින් නැඟුණා. නඟින්න හදන වෙලාවෙ ඉදලම රියැදුරු මහතයි කොන්දොස්තර මහතයි දෙන්නම මට කිව්වෙ සීට් නෑ... බහින්න කියල“ වෙලාවට පාසල යන්න ඕන නිසා මම බැස්සේ නැහැ.‘රියැදුරා මම බහිනකල් බස් එක ඇද්දුවෙ නෑ. කිසි කෙනෙක් මට ආසනයක් දීල ගමන යන්න අවස්ථාව හදල දුන්නෙත් නෑ. කර ගන්නම දෙයක් නැති තැන මම බස් එකෙන් බැස්සා. බස් එකේ අංකය හොඳට මතකයි. එවේලේම ලියා ගෙන ජාතික ගමනා ගමන කොමිසමට පැමිණිලි කරා.කොමිසමෙන් මට කියලා එවල තිබුණේ එවැනි අංකයක් තියෙන බස් එකක් නෑ කියලා. මේ ගැන ඉතින් කාට කියන්නද? මේ වගේ වරක් දෙවරක් නෙමෙයි ම දන්නා භික්ෂූන් වහන්සේ බොහෝ නමක් විවිධ අපහසුතාවන්ට පත්වෙලා තියෙනවා. විවිධ පරීක්ෂණවලට විභාගවලට යන්න බැරිවෙලා තියෙනවා.පන්සලකට වාහනයක් අවශ්‍යතාව දැඩිව දැනෙනවා. බොහෝ පන්සල්වල රියැදුරු මහත්වරුන් ලෙස කටයුතු කරන්නේ ස්වාමීන් වහන්සේගේ සමීප ඥාතීන්ය. එසේ නොවන විට විශාල මුදලක් ගෙවා රියැදුරකු පත් කර ගැනීමට සිදු වේ. මේ නිසා විහාරස්ථානයේ භික්ෂූන් වහන්සේ ට විශාල ගැටලුවතට මුහුණ පෑමට සිදුව ඇතැයි ඇතැම් භික්ෂූන් වහන්සේ පවසති.‘දවසක පඩියකට හදිසියේ ගෙන්වා ගත්තත් රුපියල් 500 කට වැඩි මුදලක් රියැදුරු මහත්වරුන්ට ගෙවන්න ඕන. මම ආචාර්ය උපාධිය දක්වාම ඉගෙන ගත්තේ මගේම වියදමින්. හදිස්සියේ ගමනක් යන්න තමන්ටම අවශ්‍යතාවය තියෙන නිසයි රියැදුරු බලපත්‍රයක් ඉල්ලුවේ.බුදු දහමේ විනය පිටකයේවත් වෙන කොතැනකවත් එවැනි තහනමක් නැහැ. පන්සලේ තියෙන බොහොම දේවල් මම පෞද්ගලිකවම කරපුවා. මම නිදා ගන්න ඇද පවා මම මිල දී ගත්තේ. එවැනි තත්ත්වයක් යටතේ රියැදුරු මහතකුට වැටුපක් ගෙවා ගන්න අමාරුයි. ඒක මට හෝ මේ නඩුවට සම්බන්ධ වූ අනෙක් හිමිවරුන්ට විතරක් බලපාන ප්‍රශ්නයක් නෙමෙයි.‘මේ සම්බන්ධයෙන් අදහස් දැක්වූ හෝකන්දර ගණේවත්ත විහාරයේ විහාරාවාසී දියගම සෝමරත්න හිමියන් පැවසුවේද ඒ හා සමාන කතාවකි. ‘අධිකරණය දක්වා යන්න අපට සිදුවුණේ අපහසුතා නිසයි. මේක පොදු ගැටලුවක්. හදිසියේ රාත්‍රී කාලයේ ගමනක් යන්න ඕන වුණොත් අපි මොකද කරන්නෙ.රියැදුරකුට ගෙවන්න තරම් වැටුපක් නැති හාමුදුරුවරුන්ට තමයි මේ ප්‍රශ්නෙ උග්‍ර ලෙසින්ම බලපාන්නෙ. ඒ වගේම රියැදුරන් නිසා ඇතැම් ස්වාමීන් වහන්සේ පවා සුචරිත බවින් ගිලිහී ගොස් ඇති බව කියන්න වෙන්නෙ කනගාටුවෙන්. මොකද තමන්ගෙ හොඳම හිතවතා වගේම තමන් නැතිව කිසි දෙයක් කර ගන්න හාමුදුරුවන්ට බැරි බව ඒ රියැදුරන් දන්නවා.ඒ නිසා හාමුදුරුවරුන්ට බොහෝ වෙලාවට රියැදුරාගේ වැරැදි වැඩ දැක දැකත් නිහඩ වෙන්න වෙලා තියෙනවා. ඒක නිසයි මේ රියැදුරු බලපත්‍රයක් අපි ඉල්ලා සිටියේ. අනිත් කරුණ මීට පෙර උලපනේ පඤ්ඤානන්ද හිමියන්ට වගේම තවත් හිමිවරුන් කිහිප දෙනකුටම රියැදුරු බලපත්‍ර දීල තිබුණා. අපි ඒ ගැනත් මෙහිදී කරුණු දක්වන්න ඕන. මේකෙන් වෙන්නෙ ශාසනයට අඳුරු කාලයක් උදාවීමක්.මේ සම්බන්ධයෙන් අදහස් දැක්වූ හපුතලේ හොරදොරොව්ව බෝඹුඉන්නේ නන්දිස්සර හිමියන් පැවසුවේ තවත් කතාවකි. ‘ මේ නඩුවට දින ගණනක් මමත් ගියා. මේ වගේ දුෂ්කර පළාත්වල වාහන අඩුයි ඒ නිසා එකම පිළියම වාහනයක් තමයි. වාහනයකට රියැදුරකු තියා ගන්න තරම් වත්කමක් අපට නැහැ. අනිත් එක රියැදුරන් ගැන ලොකු විශ්වාසයකින් වැඩ කරන්නත් අපට අමාරුයි.දඹර කෝලිත හිමි පරගොඩ විමලවංශ හිමිගිහි අයට වගේ නෙමෙයි. මේ නිසා යථා තත්ත්වය දැනගෙන වාහනයක් පදවා ගෙන යන්න අපට හැකියාවක් නැත්නම් අමාරුයි. මේ වෙන කොට මම රියැදුරන් 38 දෙනෙක් යොදා ගෙන තියෙනවා. එයින් අවංකව වැඩ කෙලේ 3 දෙනයි. වාහන කිහිපයක්ම මට විකුණන්න සිදුවුණේ ඒ අයගේ අපරික්ෂාකාරීකම නිසා.රියැදුරු බලපත්‍රය අපට නොදෙන්න නිර්දේශ කරන කිසි කෙනෙක් ඒකට විකල්පයක් කියන්නෙ නෑනෙ. අඩු ගානෙ ප්‍රාදේශීය ලේකම් කාර්යාවල එහෙමත් නැත්නම් ප්‍රාදේශීය සභාවල ඉන්න රියැදුරන් හෝ යම් සහන ක්‍රමයක් මත හෝ අපට ලබා දෙනවා නම් ඒක විශාල සේවයක් වෙනවා. අවම වශයෙන් අපට ගම් පළාත්වල පිංකමකට වාහනය පදවාගෙන යන්න පුළුවන් විදිහකටවත් අවසර පත්‍රයක් දෙනවානම් ඒක ලොකු පිනක්.දඹර කෝලිත හිමියන් පවසන්නේ පවත්නා තත්ත්වය යටතේ වෙන කළ නොහැක්කක් නොමැති නිසා තමන් වහන්සේ වාහනය පදවා ගෙන යන බවයි. ‘මම සේවය කරන්නේ කෑගල්ල රංවල මහා විද්‍යාලයේ මූල්‍ය සහකාර ලෙසින්. මට රියැදුරකුට ගෙවන්න මුදල් නැහැ.වාහනයක් ගන්න එක එකක් රියැදුරකුට වැටුප් ගෙවන එක තවත් එකක්. දැන ගන්න තියෙන විදිහට මේ වන විට භික්ෂූන් 25 නමකට රියැදුරු බලපත්‍ර දීල තියෙනවා. වෙන කරන්න දෙයක් නැති නිසා මම වාහනය පදවා ගෙන යනවා. දරුවන්ගේ අධ්‍යාපනයට මම මේ උදවු කරන්නෙ. ‍ප්‍රදේශයේ ජනතාව ඒක දන්නවා.ඒක නිසා වාහනය පසුපසට ගන්න වෙලාවට වගේම අනෙකුත් වෙලාවටත් එයාල මට ගොඩක් උදවු කරනවා. නාගදීපයේ හාමුදුරුවන්ට පුළුවන්නම් වාහනය පදවන්න. ඇයි අපට බැරි. උන් වහන්සේ නාගදීපයේ වෙනත් කරන්න දෙයක් නැති නිසයි උන් වහන්සේ එසේ වාහනය පදවාගෙන යන්නෙ.භික්ෂූන් වහන්සේ සාමාන්‍ය රටේ නීතියට අයත් කෙනෙක්. කාටවත් හිංසා පීඩා කරන්න උන් වහන්සේට බැහැ. එසේ වුවහොත් නීතිය ක්‍රියාත්මකයි. ඒ වගේම අපටත් රියැදුරු බලපත්‍රයක් දීල අවශ්‍ය විටදි නීතිය ක්‍රියාත්මක කළා නම් ප්‍රශ්නයක් නැහැ.‘මේ ගැන අප බෞද්ධ කටයුතු කොමසාරිස් ජෙනරාල් චන්ද්‍රපේම ගමගේ මහතා පවසන්නේ නීති රීති සම්පාදනය කිරීම තමන් විසින් නොකරනු ලබන බවයි. ‘මහ නායක හාමුදුරුවරුන් විසින් නියම කරනු ලබන නීති රීති නැත්නම් සම්ප්‍රදායයන් මත තමයි අප කටයුතු කරන්නේ. අපට කිසිම හැකියාවක් නැහැ ඒ සීමාවන් ඉක්මවා යන්න.රටේ බුදු දහමේ ප්‍රතිපත්ති සැලසුම් ක්‍රියාත්මක වෙන්නේ උන් වහන්සේගේ නිර්දේශ මතයි. උදාහරණයක් හැටියට මෙරට භික්ෂුණී ශාසනය ස්ථාපිත කිරීම සම්බන්ධයෙන් ත්‍රෛයිනිකායික මහ නායක හිමිවරුන් ඒ සම්බන්ධයෙන් පැහැදිලිව අදහස් දක්වා එවැන්නක් ලංකාවේ ස්ථාපිත කළ නොහැකි බව දැන්වූවා.එතැනින් ඔබ්බට අපට කිසිදු කතාවක් කළ නොහැකියි. රියැදුරු බලපතු ලබා දීම සම්බන්ධයෙන්ද අපට කිව හැක්කේ එපමණයි. මම මේ තනතුරට පත් වූයේ 2007 වසරේ මේ වනතෙක් කිසිදු ස්වාමීන් වහන්සේ නමකට රියැදුරු බලපත්‍රයක් ලබා දී නැහැ. අධිකරණ තීන්දුව මත ඉදිරියේදී ලබා දීමට හැකියාවකුත් නැහැ.මේ ගැන මෝටර් රථ ප්‍රවාහන කොමසාරිස් ජෙනරාල් එස්. එච්. හරිස්චන්ද්‍ර මහතා පවසන්නේද එවැනිම කතාවකි. ‘ආණ්ඩුක්‍රම ව්‍යවස්ථාවෙන් බුදු දහම ආරක්ෂා කිරීම සම්බන්ධයෙන් කරුණු දක්වා තිබෙනවා. ඒ අනුව අපට ලැබෙන නිර්දේශ මත තමයි අප කටයුතු කරන්නේ. පූජ්‍ය පක්ෂ්‍ය කියා මෙතන ප්‍රශ්නයක් නැහැ.රටේ පවත්නා නිති සම්ප්‍රදායයන් ඔස්සේ තමයි අපත් කටයුතු කරන්නේ. අවුරුදු ගාණකට පෙර යුද්ධ කාලේ අවශ්‍යතා මත උතුරු නැගෙනහිර හිමි නමකට විශේෂ අවසරයක් මත රියැදුරු බලපත්‍රයක් ලබා දුන් බව දැන ගන්නට තියෙනවා.නමුත් එවැනි කිසිවක් අපට දැන් කරන්න බැහැ. ලංකාවේ බුදු දහම සම්බන්ධව තියෙන ආණ්ඩුක්‍රම ව්‍යවස්ථා සිද්ධාන්තය අධිකරණය පිළි ගත්තා. ඒක නිසා භික්ෂූන් වහන්සේට රියැදුරු බලපත්‍ර නිකුත් නොකළ යුතුයි යන නිගමනයට එළැඹුණා. ‘මේ රියැදුරු අසුනට භික්ෂූන් වහන්සේ වැඩම කිරීම සම්බන්ධ වූ කතා පුවතයි. විදෙස් රටවල භික්ෂූන් වහන්සේ රථ වාහන පදවාගෙන ගියද අප රටට එවැන්නක් නුසුදුසු බවයි දැන් තීරණය වී ඇත්තේ. අපට ඒ ගැන කිසිවක් කිව නොහැකිය. මන්ද අධිකරණය මඟින් තීන්දුවක් ලබා දී ඇති බැවිනි. අප සැවොම අධිකරණ තීන්දුවට ගරු කළ යුතුයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404067</link>
    <topic>අලි දොස්තරගේ වැරදුණු කුරුමානම</topic>
    <author>අරුණි මුතුමලී</author>
    <content>භාෂාවක් තිබුණත් නැතත් සතුන් තම අවශ්‍යතා සන්නිවේදනය කර ගැනීමට දක්ෂය. වනාන්තරේ දී මේ සතුන් තම වැඩිහිටියන් ගෙන් මෙන්ම ඉවෙන් ඒ ඒ රෝග සඳහා සුදුසු බෙහෙත් සොයා ගන්නේ සොබා දහමේ අපූරුව තවත් තහවුරු කරමිනි. එසේ ඇස් පනාපිට තමන්ට සුදුසු බෙහෙත් කරගන්නා අලි ඇතුන් මෙන්ම වෙනත් වන සතුන් වෛද්‍ය අතපත්තුගේ ඇසට අසුවුණු වාර අප්‍රමාණය.දවසක් අපි දැක්කා ඇතින්නක් සියඹලා ගහක අතු කොළ මල් ඔක්කොම හූරගෙනම කෑවා. මේ ඇතින්නට මොකද වෙන්නේ බලන්න අපිත් ටිකක් පස්සෙන් ගියා. ටිකකින් ඇතින්නට හොඳටම බඩඑළිය ගියා. ටිකක් එහා මෙහා වෙනකල් ඉඳලා අපි ඒ අලි බෙටි පරීක්ෂා කරල බැලුවම තමයි තේරුණේ මේ ඇතින්න තමන්ට තිබුණු පණු අමාරුවකට තමයි මේ බෙහෙත කරලා තිබෙන්නේ කියලා.මීට අමතරව තමන්ගේ ලවණ අවශ්‍යතා සපුරා ගැනීමට මැටි, පස් ආදිය හාරාගෙන කන්නටත් අනෙක් රෝග පීඩාවලදී සුදුසු ඖෂධ සොයා ගන්නටත් අලින් හපන්නුය.නිය කුණු වීමට සහ කසන රෝගයට අලින් කරන්නේ ගහක කොළ, මල්, අතු ගෙඩි වැටිලා තැම්බිලා පල්වුණ වතුරකට රෝගී කකුල හෝ පාද හතරම ඔබාගෙන පැය ගාණක් ඔහේ ඉන්න එක. ඊට පස්සේ ඒ අපහසුතාව නැති වෙනවා.”“තවත් දවසක් කැකිරාවේදී අපි බලද්දි අලියෙක් හෝ ගාලා තමන්ගේ පණු දළෙන් ගහකට අනිනවා. සාමාන්‍යයෙන් පණු දලයකින් බාගයක් තමයි එළියට පේන්නේ ඉතිරි බාගේ ඇතුළේ තියෙන්නේ. ඔහොම ඇනලා ඇනලා දත ගැලවිලා වැටුණාට පස්සේ අලියා හරි සතුටින් ඔළුව වන වනා ගියා. ඊට පස්සේ අපි ඒ පණු දලය දෙපාර්තමේන්තුව බාරයට ගන්න බලනකොට දළය ඇතුළෙන් පුපුරලා නරක් වෙලා.මිනිසාට හොඳ ඕනෑම බෙහෙතක් ඕනෑම සතෙකුට දෙන්න පුළුවන්. නමුත් අලින් ගැන සැලකුවොත් එයාලගේ බඩේ සහජීවනයෙන් වෙසෙන හිතකර ක්ෂුද්‍ර ජීවින් සමහර ඖෂධවලින් නැති වෙනවා. ඒ ගැන සිහි තබාගෙන, අලියා කන කොළ වර්ගවල හරිතප්‍රද ජීර්ණයට බාධා නොවන අයුරින් බෙහෙත් කළ යුතුයි.ඕනෑම සතෙකුට බෙහෙත් කරනකොට ගැහැනු, පිරිමි බව උස හා බර, වයස වගේම ගර්භනීභාවය වැනි කායික තත්ත්ව ගැන සිතන්න වෙනවා. ඒත් කැලේදී අපි අලින්ට බයයි අලි අපිට බයයි. එහෙම තත්ත්වයක ඉඳගෙන ක්ෂණික තීරණ ගනිද්දි අපිට උදව් වෙන එකම දේ සතාගේ උස විතරයි.අලියකුගේ පාදයේ සිට උර පත්තට තමයි උස මනින්නේ. එය ළඟට ගිහින් මනින්න බෑ. එනිසා ඉදිරි දකුණු පාදයේ පරිධිය පොළොවේ සලකුණු වී ඇති ආකාරය අනුව අරගෙන එහි අඟල් ගණන දෙකෙන් වැඩි කර ලැබෙන පිළිතුර අඩිවලට හරවා තමයි අප දළ වශයෙන් උස තීරණය කරන්නේ.සමහර විට පසේ ස්වභාවය අනුව මිනුම් වෙනස් වනවා. කොහොම වුණත් ඒ උස අනුව දළ වශයෙන් ශරීරයේ බර ගැනත් අවබෝධයක් ලබා ගත හැකියි. ඒ දත්තවලට අනුව තමයි ප්‍රතිජීවක හෝ නිර්වින්දන ඖෂධ කොපමණ ලබා දිය යුතු ද යන්න ගණනය කරන්නේ.සාමාන්‍යයෙන් උස අඩි 3 ක පැටවෙක් නම් බර කිලෝ 100 ක් වගේ. ඒත් අඩි 7 - 8 ක් වැඩුණු අලියකු ටොන් තුනක් තුනහමාරක් පමණ වනවා. එය ඉතිං පොතේ හැටියටම වන්නේ නෑ. අත්දැකීම පළපුරුද්ද අනුවයි බොහෝ විට සිතිය යුත්තේ.”මෙසේ අත්දැකීමෙන් දැනගත යුතු බොහෝ දේ ගැන වෛද්‍ය අතපත්තුට අවබෝධ වූයේ වෘත්තිය අත්දැකීම් බහුල වන විටය. එහෙත් තරුණ ජවය හා බැඳුණු වීරත්වය පිරි විසි ගණන්වල අග සිටි පශු වෛද්‍යවරයකු ලෙස ඔහුට තිබුණේ අලින්ට බෙහෙත් කිරීමේ තදබල අවශ්‍යතාව පමණි. ඒ බව දත් වනජීවී අධ්‍යක්ෂ ෂෙල්ටන් අතපත්තු මහතා දිනක් තරුණ වෛද්‍ය අතපත්තු ඇමතුවේය.“නන්දන මම තමුන්ට වැඩක් බාර දෙනවා. හැබැයි මේක සත්ත්වෝද්‍යානයේ අලින්ට බෙහෙත් කරනවා වගේ නෙවේ. අනවශ්‍ය වීරකම් එපා හරි ද?”තම වෘත්තිය ජීවිතයේ වල් අලි පරිච්ඡේදය ආරම්භ කිරීමේ මංගල ගමනට වෛද්‍ය අතපත්තු පිටත්වූයේ රියැදුරු ආරියරත්න සමඟය. උඩවලව උද්‍යාන බාරකාර රූපසිංහ මහතාට සිය පැමිණීම දැනුම් දුන් පසු වෙඩි වැදීමෙන් කකුල බෙර කොටයක් සේ ඉදිමී ඇවිදීමට අපහසුව සිටින බෙර කකුලා සිටින ඉසව්ව පිළිබඳ තොරතුරු ද සමඟ අනුර, ලෙස්ලි සහ පළපුරුදු නිලධාරියකු වූ බහමන් මව්ආර බලා පිටත් වූයේ වෛද්‍ය අතපත්තුගේ සහාය සඳහාය.ඒ කාලේ වෝකිටෝකි නෑනේ. අහස් කූරු සංඥා තමයි තිබුණේ. ඉතිං පණිවිඩය ලැබුණා මහනුගේ ළඟට එන්න කියලා. මට වල් අලින්ට බෙහෙත් කරලා පළපුරුද්දක් නෑනේ. ඒ නිසා අපේ පස්සෙන් ආව සෙනඟ ඔක්කොම කෑගහ ගහ එන්න ගත්තා. මොළේ පෑදුණේ අලියා ඉන්න කිට්ටුවටත් ගියාමයි. සෙනඟට නිශ්ශබ්දව මඟ නතර වෙන්න කියලා අනුරයි බහමනුයි මායි ළඟට ගියා. අලියා හොඳටම පෙරලිලාම නිදි. ඒත් පඳුරු නිසා අපට බෙර කකුල පේන්නේ නෑ.බෙර කකුලාගේ තොරතුරු අනුව දණහිස ඉදිමී ඇති නිසා අඩි දෙක තුනකට වඩා ඇවිදින්නට බැරිය. එනිසා පහරදීමක් ගැන බිය වීමට ද හේතුවක් නොවූ හෙයින් ඩාට් 5 ක් බෙහෙත් පුරවා එකක් තුවක්කුවේ දමාගෙන අලියා ළඟටම කිට්ටු වන්නට වෛද්‍ය අතපත්තු තීරණය කළේය.කකුල නොපෙනුණාට මොකද තුවාලේ නිසා ගස්වල වැදුණු ලේ සැරව, ඒවාට වහන නිල මැස්සෝ, වගේම තුවාල ගඳත් අපට දැනුණා. මම පළපුරුදු බහමන් ඉද්දිත් එයා ගැන නොහිතා බෙහෙත මමම විදින්න ඕන කියලා අලියාට අඩි 10 ක් වගේ වෙන්න කිට්ටු කළා. යට වෙලා තිබෙන කකුල බලලා බෙහෙත් වෙඩිල්ල තිබ්බා විතරයි නිදාගෙන හිටිය අලියා බුඩුස් ගාලා නැගිට්ටේ නැතැ.”මට හිතාගන්න බැරිවුණා. බහමන්ලා කෑගහන්න ගත්තා සර් දුවන්න - දුවන්න කියලා. එයාලා අලියගේ පිටිපස්සේ හිටිය නිසා ඒ පැත්තට දිව්වට මම ඒ පැත්තට ගියොත් වැටෙන්නේ අලියාගේ කටටමයි. මොනව කරන්න ද මම අනිත් පැත්තට හැරිලා දුවන්න ගත්තා.අඩි දෙකක්වත් යා ගන්න බෑ කියපු අලියා මෙන්න හිතන්න බැරි වේගෙකින් මාව පන්නගෙනම එන්න ගත්තා. මම ඒ වෙලාවේ කිසිම දෙයක් මතක් නොවෙන ගානට බය වෙලයි හිටියේ. මගේ ජීවිතේ පළමුවැනි හා අන්තිම ජවනිකාව තමයි ඒ කියලා විතරක් මට දැනුණා. ඒ එක්කම මගේ කකුල වැලක පැටලිලා මම වැටුණා. දැන් ඉතින් ඉවරයි.”පැටලී වැටුණු වෛද්‍ය අතපත්තු වේදනාව නිසා ඇඹරී උඩුකුරු අතට පෙරළුණි. ඔහු දන්නේ එපමණකි.“ඇස් දෙක ඇරලා බලනකොට මහා කළු පර්වතයක් වගේ අලියා මගේ උඩ ඉන්නවා. මම බැලුවා විතරයි වියරුවෙන් වගේ කන් දෙක විහිදුව අලියා මාරාන්තික හඬක් නැඟුවා. හො‍ඬේ කරකවල නවල කටට ගත්තා. ඊළඟ පියවර මම දන්නවා. කකුල උස්සලා මාව චප්ප කරන එක තමයි ඒ. දැන් මුකුත් හිතලා වැඩක් නෑ. මම අලියා දිහා බලාගෙනම හිටියා. මා දිහා මොහොතක් බලාගෙන හිටිය අලියා එකපාරටම නැට්ට උඩට අරගෙන දුවපි.”වෛද්‍ය අතපත්තුට සිදුවූයේ කුමක්දැයි අවබෝධ නොවිණි. තමා අලියාගේ පහරින් මියගොස් මේ සියල්ල තමන්ගේ මනෝකායට පෙනෙන දේවල් විය යුතු යැයි ඔහු සිතන්නට විය. එයට හේතුව අවට කිසිවක් නැසෙන තරමට කන් අගුළු වැටි තිබීමත්, කෙතරම් කෑගසන්නට හැදුවත් හඬ පිට නොවීමත්ය.එහෙම ඇස්පියා ගත් ඔහුට ටික වේලාවකින් කඩුගන්නාව කන්ද බහින විට මෙන් කනේ අගුල ‘ටික්’ ගා ඇරෙනු දැනිණ. ඒ සමඟම තමන් සොයන පිරිසගේ කෑගැසීම් ඇසී හූවක් තිබීමට උත්සාහ කළ ද තවමත් ඔහු ගොළුය. තමන් අත වූ නිර්වින්දන තුවක්කු බටයට ගල් කෑල්ලකින් ගැසු වෛද්‍යවරයා පිරිසගේ අවධානය තමන් සිටින දිශාවට යොමුකර ගත්තේය.“පිරිස මාව ගහක් යට හේත්තු කරලා එක එක දේවල් කීවා. බහමන් කීවා දුවන ගමන් එයා අලි මන්තරේ මැතිරුවා අලියා දැපනේ වැටෙන්න, සර්ට මුකුත් කරන්න ඌට බැරිවුණේ ඒකයි කියලා. සෙනඟත් එක්ක වැඩිය හාමුදුරු නමක් ඒ වෙලාවේ දුවගෙන ආවා අඳනකඩය පිටින්.සිවුර කටු අත්තකවත් පැටලෙන්න ඇති. ඒ දුවන අතරේ විශාලා මහනුවර තුන්බිය දුරු කළ රතන සූත්‍රය උන් වහන්සේ ජප කළ නිසා අලියාට මුකුත් කරන්න බැරිවුණා කියා උන්වහන්සේ කීවා.වෙද මහත්තයා කීවේ මේක කතරගම දෙවියන්ගේ අඩවිය මහත්තයා හොඳක් කරන්න ආ නිසා සතාටවත් මුකුත් කරන්න බෑ දෙවියෝ ආරක්ෂා කරනවා කියලා. ඒ කිසිම දේකට උත්තර කියාගන්න ඒ වෙද්දිත් මට හඬ තිබුණේ නෑ. බය වෙච්ච තරමට.”අලියාගෙන් බේරුණු සතුටට ආත්ම ධෛර්යය වැඩි වූ තරුණ වෛද්‍ය අතපත්තු ආපසු මෙහෙයුමට සැරසුණේය. එහෙත් අන් කිසිවකු එයට එකඟ වූයේ නැත. එහෙත් අලියා පැන්නු වෙලාවේ දිව ගිය දෙදෙනෙක් යළි පණිවිඩය රැගෙන ආවේ වැව් පිටියේ ‘බෙර කකුලා’ මේ මොහොතේ සිටින බවටය.“කලින් බැට කාපු තරමට මම ඇහුවා හරියටම ඒ බෙර කකුලාම ද කියලා. පස්සේ වැව් පිටියේ බලද්දි අමාරු කකුල ඇදගෙන ගිය පාරවල් එහෙම තිබුණා. හොඳට හොයලා බලලා පළමුවැනි බෙහෙත් පාර බෙර කකුලටම විද්දා. එහෙම දවස් පහක් බෙහෙත් විදලා බෙර කකුලගේ කකුල සනීප වුණාමයි අපි කොළඹ ආවේ.”“අර මාව පන්නලා තියෙන්නේ බෙර කකුලා නෙවෙයි වෙන හොඳ හැඬි දැඩි අලියෙක්. පස්සේ හොයලා බලද්දි ඒ නුගේ අලින්ගේ ගිමන් පොළක්ලු. යන එන අතරමඟ විවේකයක් ගන්න අලි එතනට නිතර එනවා. අපට පණිවිඩේ එද්දි එතන බෙර කකුලා ඉඳලා තියෙනවා. ඒත් අපි යද්දි වැතිරිලා නිදාගෙන ඉඳලා තියෙන්නේ වෙන අලියෙක්. මදැ ඔයින් බේරුණා.”වෛද්‍ය අතපත්තු දාඩිය පිස දමමින් සැනසුම් සුසුමක් හෙළා කීවේ වසර තිහකටත් පෙර අත්දැකීමට මේ දැන් මුහුණ දුන්නා මෙනි.අරුණි මුතුමලීaruni@silumina.lk කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404068</link>
    <topic>ඇත්තටම අවුරුද්ද විකිණෙනවද?</topic>
    <author/>
    <content>“අවුරුදු සේල්”“විශේෂ අඩු මිලට”“විශේෂ අවුරුදු දීමනා”නොමිලේ සහල් කිලෝ එකක්.නොමිලේ ගොඩින් ඉඩමයි. කුඹුරයිරුපියල් 750 ක බඩුමල්ල සමඟ”“ගොඩින් එකයි මඩින් එකයි”සුපිරි වෙළෙඳසල් ඉදිරියේ, මෙන් ම තැනින් තැන තාප්පවල අලවා තියෙන දැන්වීම් දෙස අවුරුදු කුමාරයා බැලුවේ පුදුම වෙලා. වෙන කාලවල නම් අවුරුදු ළංවෙන කොට කොහා කුහු... කුහු ගානවා. වැට මායිම්වල රතුපාටින් එරබදු මල් පිපෙනවා. අවුරුදු කුමාරයා බලා හිටියේ පරිසරයේ මේ වෙනස්කම් දකින තුරු. ඒත් ඒ කිසිවක් ම නැති නිසා අවුරුදු කුමාරයට හිතුණ රට වටේ රවුමක් යන්න.“මොකද මේ හැටි සෙනඟ එකම තැනක පොදි කන්නේ. අවුරුදු කුමාරයත් සෙනඟ අස්සෙන් රිංගා යන්න බැලුවේය.”“මේ මල්ලි පැත්තකට වෙන්නකෝ පෝලිම් පනින්නෙ නැතුව. අපි මේඋදේ පාන්දර ඉදන් පෝලිමේ ඉන්නේ. තාම කඩේ ඇරියෙත් නැහැ...”පෝලිමේ හිටපු අක්කා කෙනෙක් අවුරුදු කුමාරයා පැත්තකට තල්ලු කළා‍.සුපිරි රෙදිපිළි සාප්පු ඉදිරියේ පෙළ ගැහිලා ඉන්න ජනතාව දැක්කමයි අවුරුදු කුමාරයාට කාරණාව පැහැදිලි වුණේ.“ඇයි මේ සාප්පුව අද විතර ද ඇරලා තියෙන්නේ.”පිස්සුද දහතුන් වැනිදාත් ඇරලා. ඒ වුණාට දැන් ම ගත්තොත්නේ හොඳ ඒවා තෝර ගන්න පුළුවන් වෙන්නේ. දවල් වෙනකොට සෙනඟ වැඩියි. ඔයත් ඇතුළට යනවා නම් පෝලිමේ එන්න... අන්න තියෙනවා පෝලිමේ කෙළවර.රෙදි පෝලිම් වල ඉන්න පිස්සු ද මන්දා...?”එහෙම හිතපු අවුරුදු කුමාරයා ඉදිරියට ගියා.“පරණ එකට අලුත් එකක්”“අවුරුදු වාසනා”...... වෙතින් ම පමණයි.”“මේ අවුරුද්දේ පහසු ගෙවීමේ ක්‍රමයට ක්‍රෙඩිට් කාඩ් හිමියන්ට විශේෂ වූ....”ෂෝකේස් ඇතුළේ දිලිසෙන විදුලි උපකරණ දිහා අවුරුදු කුමාරයා බැලුවේ පුදුම වෙලා.“ඒයි අපිත් බ්ලෙන්ඩර් එකක් ගමු ද... වංගෙඩියේ පිටි‍ කොටන්න ඕනත් නැහැනේ. අවුරුද්දට කැවිලි ටිකක් හදන්නත් පුළුවන්‍.”විදුලි උපකරණ ප්‍රදර්ශනාගාරයේ හිටපු කාන්තාවක් සැමියට එහෙම කිව්වේ නැලවි නැලවී.‍”“පිස්සු කතා කරන්න එපා. සල්ලි කොහෙද ඕවට ක්‍රෙඩිට් කාඩ්වලට ගෙවන්න ගියහම තමයි දැනෙන්නේ.සැමියා එහෙම කිව්වම බිරිය අහක බැලුවේ අමනාපෙන්...“ඇත්තටම කෝ මේ එදා දකින්න තිබුණ අවුරුදු ගම්මානය...”අවුරුදු කුමාරයා එහෙම හිතමින් ම වෙනත් නගරයකට ගියේ ය. ඒ නගරයත් කලින් නගරය වගේමයි කුමාරයාට එහෙම හිතුණේ ය.ගිනි මද්දහනේ ඇවිදලා ඇවිදලා මහන්සියට අවුරුදු කුමාරයා ගහක් මුල වාඩි වුණා. කාගෙන් කියලා අහන්නද... ඔහු එහෙම හිත හිතා ඉන්න කොට තමයි දැක්කේ උද්‍යානයේ තවත් ගහක් ළඟ වාඩිවෙලා ඉන්න වයසක උන්දෑ කෙනෙක්. ඔහු එතනට කිට්ටු වුණේය.විශාල ගොඩනැඟිල්ලකට මෙහායින් රතුමල් පොකුරු කිහිපයක් ම ගහක පිපිලා. හරියට එරබදු මල් වගේ... කො‍ෙළත් ටිකක් ඒ වගෙයි. අවුරුදු කුමාරයට මල් හිනාවක් නැඟුණේ ය.“ඔව් ඒ එරබදු තමයි” ඔහුට කියවුණේය. මොන පිස්සු ද කොල්ලෝ ඕක මේ අපේ වැටවල්වල මල් පිපෙන එරබදු නෙමෙයි. මං හිතන්නේ ඔය කොහෙන් හරි මෙහෙට ගෙනා එකක්.ගහමුල හිටපු සීයා කිව්වේ තරහින්.“දැන් ඉස්සර වගේ නොවෙයි නේද? අවුරුදු සරු නෑ වගේ.”අවුරුදු කුමාරයා සීයට වචනයක් දාලා බැලුවේය.මොනා... අපේ ගෙවල්වල එව්වෝ නම් කියන්නේ අවුරුදු සරු මේකාලේ කියලා. දැන් බලමු අපේ කාලේ නම් මේ තරම් දියුණු නැහැ. ඒ වුණාට අවුරුදු සිරිත් හරියට කෙරුණා. කෙහෙල් කැන් කැපුවා. දුම් ගැස්සුවා. දැන් මොකද කරන්නේ පැහිලවත් නැති කෙහෙල් කැන්වලට කාබයිට් ගහලා තොග ගණනට විකුණනවා. එතකොට අපි ගෙවල්වලට අවුරුද්දේ ඉස්ස ඉස්සෙල්ලම යනකොට අරන් ගියේ බුලත් අතයි දුං කොළයයි. දැන් දුංකොළේ හැලිලා. දැන් බුලත් අත කියලා ගෙනි යන්නේ කොළ හතරයි පහයි. අපි අපේ අම්මලා තාත්තලට නොවරදවාම සරමක් බැනියමක් චීත්ත රෙද්දක් ගවුම් රෙද්දක් අරගෙන ගියා. බලහන්කෝ කොල්ලෝ ඔය සාප්පු ඉස්සරහා මිනිස්සු පිරිලා ඉන්න තරම්. දැන් මොනවද ගෙනියන්නේ බාගෙටවත් විලි වහගන්න බැරි ඇඳුම් කෑලි. එහෙම නැත්නම් තෑගි වවුචර් කියලා මොනවද ගෙනියනවා. උඹ දන්නවද කොල්ලෝ දැන් අවුරුදු නැකතට කරන චාරිත්‍රත් වෙනස් වෙලානේ‍.මට මතකයි අපි පුංචි කාලේ අපිට නැකතට කැව්වේ තාත්තා. දැන් ඕනෑ නම් කාපල්ලා නැත්තන් නිකං හිටපල්ලා කියනවා වගේ මේසෙට බෙදා තියෙනවා. අපි ගනු දෙනු කෙරුවේ ළිඳත් එක්ක. තාත්තා ඒකාලේ බුලත් කොළේ තියලා රුපියල් දෙකක් රුපියලක් දෙනවා. දැන් මිනිස්සු ගනුදෙනු කරන්න යන්නේ බැංකුවට. ඒකෙත් එක එක අරුමෝසම්. ගිය අවුරුද්දේ පහනක් ලැබුණා... උණුවතුර බෝතලයක් ලැබුණා කිය කියා පෝලිමේ යනවා බැංකුවලට. ඔව්වා නරකම නැහැ. ඒත් අනේ මන්දා කොල්ලෝ මට නම් හිතෙන්නේ ඕවායේ මොන මොනවා හරි වෙළෙඳ පොරෝඩාවල් තියෙනවා කියලා.දැන් මෙහෙ අවුරුදු කියලා දෙයක් ඇත්තෙම නැද්ද? අවුරුදු කුමාරයා එහෙම ඇහුවේ මොකක්ද මේ වෙලා තියෙන විපර්යාසය කියලා සීයාගෙන් ම දැන ගන්න.“උඹට කියන්න කොලුවෝ අපේ කාලේ වගේ නෙමෙයි. උඹලගෙ කාලේ හරි වෙනස්. දැන් බලපං අපේ කාලේ නම් රෙදි හැට්ට ඇදපු බවලත්තු ඕන තරම්. ඒත් දැන් කෝ. දැන් ඉන්නේ බාගෙට කලිසම ඇදපු අය. මේ දවස්වල නම් ගමේ තාලෙට රෙදි හැට්ට ඇදපු සරොම් ඇඳපු පංකාදු කොල්ලෝ කෙල්ලෝ ටිකක් බලන්න පුළුවන් ඔය සුපර්මාකට් එකකට ගියහම උන් අපිව පිළිගන්නේ දෑතම එකතු කරලා ආයුබෝවන් කියලා. එක අතකට කොල්ලෝ මැකිලා යන අතීත ගැමිකම අවුරුදු මාසෙට මෙහෙමවත් දකින්න තියෙන එක ලොකු දෙයක් නේද?සීයා එහෙම කියලා කරේ තිබුණ රෙදිමල්ලට අතදාලා කැටයක් එළියට ගත්තා.“කැට ගහමුද?”අවුරුදු කුමාරයට සතුටක් ආවේ දරුවෝ විතරක් නෙමෙයි. වැඩිහිටියොත් ගෙවල්වල එකතුවෙලා කැට ගහන අපූරුව තමන් ඔය කොහේට හරි වෙලා බලා ඉන්න හැටි මතක් වෙලා.අවුරුදු ක්‍රීඩා තාම තියෙනවා නේද සීයේ.“තියෙනවා තියෙනවා. ඒත් දැන් හුඟක් අය ඒවා ගැන දන්නේ නැහැ. පංච දාන්න, ඔලිද කෙළිය, පොරපොල් මේවා තියෙන්නේ අවුරුදු උත්සවවල විතරයි. එහෙම නැතිව ගෙවල්වල දකින්න නැහැ. ඉස්සර මට මතකයි අවුරුදු මාසේ පටන් ගන්න කොට රබන් සුරල් වැයෙනවා. ඒත් දැන් රබන් ගහන්න දන්න අය නැහැ. අඩුම තරමේ කොල්ලෝ දැන් කොණ්ඩ කැවුමක් උයාගන්න දන්න එකෙක් ඉන්නවද?”ඔන්න බලපන්කෝ... අන්න අර පේන කඩේ ඉස්සරහා ඉන්න සෙනඟ.“... කේක්.” අවුරුදු කුමාරයා හිතෙන් කියෙව්වා. කාන්තා පුරුෂ භේදයක් නැහැ‍. පිරිසක් දිගම දිග පෝලිමක.ඔන්න ඕක තමයි තත්ත්වේ. ඒ කාලේ කැවුම් කොකිස් හැදුණේ ගෙදර දැන්. දැන් ඒවා ඔක්කෝම කඩෙන් ගන්න පුළුවන්. ආස්මී එකක් රුපියල් හතලිහක් පනහක් වෙනවා. බොට මතකද දන්නැහැ ඒ කාලේ ගෙවල්වල අවුරුදු කාලෙට කෝඳුරුවෝ හරියට. එතකොට ගෙදර උන්දෑ කරන්නේ ඔය කැවුමක් එල්ලන එක.දැන් ඉතින් හැමදේම වෙනස්. කොල්ලෝ මං නම් කියන්නේ අවුරුද්දත් දැන් විකිණෙනවා කියලා. ඉස්සර අපි අවුරුදු කුමාරයා වඩිනතුරු ආසාවෙන් බලාගෙන ඉන්නවා. ගෙවල් පිරිසිදු කරනවා. ගොමමැටි ගානවා. හැම දේම අලුත් කරනවා. පරණ තරහා මරහා කෝන්තර අමතක කරලා අම්මට තාත්තට නෑදෑයින්ට බුලත් හුරුළු දෙනවා. තෑගි බෝග දෙනවා. තෑගි බෝග කියලා මහ දේවල් දෙන්නේ නැහැ‍. ඒත් දැන් බලපන්කෝ අවුරුද්දට නෑගම් යන කොට ගෙනියන්නේ මොනවද කියලා අපිට කියන්නේ රූපවාහිනියයි කෑම බීම හදන කොම්පැණි කාරයොයි.තෑගි දෙන සාත්තරේ කියයි, සපත්තු සෙරෙප්පු කියයි... මට නම් කොල්ලෝ වෙලාවකට තරහත් යනවා...හැබෑටම සීයා මොකද මේ අවුරුදු දවස්වල මහ පාරේ‍. ... අවුරුදු කුමාරයා එහෙම කිව්වම සීයා ඔහු දිහා බැලුවේ කඳුලු පුරෝගන. ඇත්තම කිව්වොත් කොල්ලෝ අපි පරණ කා‍ලේ මිනිස්සු අපි ගොවිතැන් බත් කරලා ජීවත් වුණ අය. පළමු සහල් ටික පිදුවේ දළදා හාමුදුරුවන්ට. ඊට පස්සේ දෙවියන්ට. රට දියුණු වෙනවට මං අකමැති නැහැ. ඒත් මේ සඟිස්කෘතියෙන් පිට පැනලා දරුවෝ වල් වැදුණා වගේ ජීවත්වෙන එකට දුකයි. මට මේ නගරයෙන් ගම දකින්න ඕන වුණා. ඒත් ඒක කරන්න අමාරුයි. එරබදු නැත්තේ පසුගිය කාලේ කොළකොඩ වෙන ලෙඩක් බෝවෙලා ගස් මැරුණ නිසා. ඒ වාගේ තමයි දැන් සමාජයත්, හැමදේම විකිණෙනවා. මිනිස්සු සල්ලි උපයන්න ඕන. ඒත් මේ අවුරුද්ද කියලා මේ විදිහට සේල්, ලාබයි, මිල අඩු කළා කියලා මිනිස්සුන්ව හූරගන්න එක හොඳද? වෙළෙඳාම විතරක් නෙමෙයි නේ කොල්ලෝ මාධ්‍ය කරගන්නෙත් ඒකමනේ. අපිට සිංහල අවුරුද්දක් තියෙනවා කියලා මතක් කරලා දෙන්නේ මාධ්‍ය තමයි. එහෙම වෙන එක හොඳයි‍. ඒත් ඉතිං ඒකෙ සීමාවන් තියෙන්න ඕනැනේ. මට මතක් වෙන්නේ පුංචි කාලේ තාත්තා කියනවා. “‍පුතේ හෙට හොඳ දවසක්. අවුරුද්ද ලබනවා අඬන්න එපා. අක්කලා අයියලා එක්ක රණ්ඩුවෙන්න එහෙම එපා කියලා. නමුත් කොල්ලෝ බලපන්කෝ අවුරුදු කාලෙට ඔය ටීවීවල යන්නෙම මිනී මරාගන්න, අඬා ගත්ත ගමන් ගෑනු ඉන්න පවුල් අවුල්වෙච්ච වෙන භාෂාවල චිත්‍රපටනේ. අපේ දරුවෝ දරුවන්ගේ දරුවෝ මේ දේවල්වලට වහ වැටිලා. ඒ දරුවන්ට මේවා කියලා දීලා වෙනස් කරන්න බැහැ. පොඩි එවුනුත් ලැප්ටොප් ද මොකක්ද කියලා ඒකේ එල්ලිච්ච ගමන්. මට බොට කියන්න අමතක වුණානේ ඔය ජංගම දුරකථන මොනවද කියලා තියෙන්නෙ. ඒවායේත් හරියට අවුරුදු නේ. අවුරුදු කාලේ විශේෂ ඇමතුම් ගාස්තු කාට කාටත් සුබ පතන්නේ එස්.එම්.එස්. වලින්. ඒකත් වෙළෙඳාමක් වෙලා. අනේ මන්දා මට දැන් මේ විකාර අහලා දැකලා ඔලුව අමාරුයි. ගෙදරින් එළියට බැස්සේ මේ ගහකොළ අස්සේ නිදහසේ ඉන්න. ඒත් කොල්ලෝ අවුරුදු කුමාරයා ‍එන වෙලාවට ගෙදර යන්න ඕන. එහෙම කියාගෙන සීයා අවුරුදු කුමාරයා පසුකරගෙන ගියේ ය.“හැබෑව... අවුරුද්ද විකිණිලා. නෑ අවුරුද්ද විකිණෙනවා. නැහැ අවුරුද්ද විකුණනවා.‍ එහෙම හිත හිත අවුරුදු කුමාරයා ආයෙමත් නගරයට පිවිසියේ ය‍.කොහා කුරුල්ලෙක්... එරබදු මල් අත්තක්... අපූරු ගැහැනු ළමයෙක් ඉන්න සුපිරි වෙළෙඳ සලක ඉදිරියේ ගසා තිබූ දැන්වීම් පුවරුව දිහා අවුරුදු කුමාරයා බැලුවේ ආසාවෙන්.“අනේ අප්පේ මේ උන්දැලා මාවත් විකුණනා වගේ...”අවුරුදු කුමාරයාට ‍එහෙම කියවුණේ රෙදි පිළි සාප්පුවක ඉදිරිපස වීදුරුවක “අවුරුදු වෙනුවෙන් විශේෂ මිල අඩු කිරීම් යනුවෙන් සඳහන් පුවරුවක තමන්ගේම සිතුවමක් තියෙනවා දුටුවට පස්සේ.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af1404069</link>
    <topic>මෝඩයාට අන්දවන්නෝ සහ අඳින්නෝ</topic>
    <author/>
    <content>අප්‍රේල් පළමුවැනිදා අතීතයට ගියේ ය. අප්‍රේල් පළමුවැනිදාට කියන්නේ ‘මෝඩයාගේ දිනය’ කියලා ය. ඒ අනුව මෝඩයා ගේ දිනය අතීතයට ගියේය. නුවණක්කාරයාගේ දින තුන්සිය හැට හතරක් තිබියදී මෝඩයාගේ දිනය ගැන මෙවැනි සටහනක් ලියන්නේ ඇයිදැයි කෙනකුට සිතෙන්නට පුළුවන. ඒ මෝඩ කමටය.මෝඩයාගේ දිනය කියලා එකක් හැදුණේ කොහොමද කියලා නම් මා දන්නේ නැත. මා දන්නේ එහෙම දවසක් තිබෙන බව විතරය. කෙසේ වුවද මෝඩයාගේ දිනය පිළිබඳ මතක තිබෙන්නේ නුවණක්කාරයින්ටය. මෝඩයන්ට ඒ දිනය මතක නැත. එහෙම මතක තිබුණා නම් ඒ දවසට දෙන ලණු වලට හසුවන්නේ නැත.කෙසේ වුවද මෝඩයාගේ දිනයෙන් හොඳට වැඩ ගන්නේ පත්තරකාරයින්ය. පත්තරකාරයින්ට මෝඩයාගේ දිනය හොඳ බයිට් එකකි. නැත්නම් කටගැස්මකි. තමන් සමඟ දවස් තුන්සිය හැටහතරක් ම රැඳී සිටි පාඨකයා මෝඩයාට අන්දවන්නට නැතිනම් ලණුවක් දෙන්නට ඒ දවස එනතෙක් බලා‍ සිටිනවා වාගේය. හොඳට මතක තියාගෙන ඉඳලා හොඳ ලණුවක් දෙනවාය. අපේ සමහර අයට ලණුවක් ම දෙන්නට ඕනෑ නැත. පොල්ලෙල්ලක් දීපුවාම අඹරාගෙන කනවාය.මෝඩයාට අන්දනවා කියන එකට කියන තවත් එකක් නම් හොඳට අන්දනවා කියලාය. ඒ කියන්නේ මෝඩයාට, ගොනා කියලාත් කියන බවය. ගොනා කන්නේ තණ වුවත් එදාට කන්නේ ලණු ය. අලුත් අලුත් කිරි කිරි ලණු නෙමේය. දිරච්ච ලණුය. සමහරුන්ට මේ දිරච්ච ලණු දිරවාගන්නට බැරිය. සාමාන්‍යයෙන් දිරච්ච ඒවා ඉක්මනින් ජීර්ණ වෙනවාය.ඒත් දිරච්ච ලණු සමහර අයට එහෙම ජීර්ණ වෙන්නේ නැත. කේන්ති යනවාය. නැත්නම් තද වෙනවාය. ඒක හින්දා තරහත් වෙනවාය. ලණු දෙන්නට නම් ලණු කන්නන් සිටින්නට ඕනෑ ය. හැබැයි ලණුවකින්, දෙන්නාත් කන්නාත් දෙන්නා ම විනෝදයක් ලබන්නට ඕනෑය. එක්කෙනෙක් විනෝදයක් ගන්නටත් අනෙකාගේ ඇස් රතු වෙන්නටත් හොඳ නැත.අපේ සමාජයේ ලණු දෙන්නන්ගෙන් මෙන් ම ලණු කන්නන් ගෙන් ද හිඟයක් නැත. එසේම ලණු දෙන්නටත් ලණු කන්නටත් මෝඩයාගේ දිනය එනම් අප්‍රේල් පළමුවැනිදා එනතෙක් ඉන්නටත් ඕනෑ නැත. ඕනෑම දවසක මෝඩයාට හෙවත් ගොනාට ඇන්දවිය හැකිය. එහෙම කන අය ඉන්නවාය. තණකොළ කන්නේ ම නැත. කන්නේ ලණුමය.දැන් පත්තරත් වැඩි නිසා දෙන ලණු ප්‍රමාණයත් කන ගොන් ප්‍රමාණයත් වැඩිය. කේන්ති යන ප්‍රමාණයත් වැඩිය. ඒක හින්ද විචාරයෙන් සිටින එක හොඳය. ‍අනිත් එක ඉඳලා හිටලා අවුරුද්දකට සැරයක් එහෙම සරල විහිළුවක් කර විනෝදයක් ලබන එකේ කිසිම වැරැද්දක් නැත. වැඩක් නැති අයට වැඩක් තියෙන්ටත් ඕනෑ හින්දාය.ලණු දෙන්නන්ගෙන් සහ ලණු කන්නන්ගෙන් හිඟයක් නැති බව ඉහත සටහන් කළෙමි. අපේ ඉතිහාසයේ සිටි හොඳම ලණුකාරයා අන්දරේය. හැබැයි අන්දරේ ලණු දුන්නේ හෙවත් ලණු කැව්වේ අහිංසක රටවැසියන්ට නොවේ. මහ වාසළ ඇත්තන්ටය. ඒක බෙල්ල ගහලා යන වැඩක් තමාය. ඒ වුණාට අන්දරේ කියන්නේ එහෙම ලණු කාරයෙක් කියලා රජ්ජුරුවන් දන්න හින්දා අන්දරේට එහෙම වින්නැහියක් සිදුවුණේ නැත.“අන්දරේ හැමදාම රජ වාසලට එනවා. ඒත් හාමිනේව කවදාවත් එක්කරගෙන එන්නේ නෑ.”දවසක් බිසොවුන් වහන්සේ අන්දරේට කීහ. අන්දරේ එවිට බිසවට හොඳ ලණුවක් දුන්නේය.“බිසොවුන් වහන්ස... අපේ මායියගෙ කන ඇහෙන්නෙ නෑ... හයියෙන් කතා කරන්ට ඕනෑ...”“හරි.. හරි... මං එහෙම කරන්නං එක්කගෙන එන්ටකෝ” බිසොවුන් වහන්සේ කීහ. අන්දරේ ගෙදර ගියේ ලණුවේ ඉතිරි කොන මායියාට දෙන්නටය.“අන්න උඹට බිසොවුන් වහන්සේ එන්ට කිව්වා.”“අනේ කොච්චර එකක්ද?”“හැබැයි යෝදියේ... බිසොවුන් වහන්සේ ගේ කන ඇහෙන්නෙ නෑ... හයියෙන් කතා කොරන්ට ඕනැ...”“හරි... හරි... මං එහෙම කොරන්නන් කෝ.”මායියා පොරොන්දු විය. පසු දවසක අන්දරේ මායියාත් කැටුව රජ වාසළට ගියේය. මායියාව බිසොවුන් වහන්සේ ළඟට යවා අන්දරේ ඈතට ගියේය.ටික වේලාවකින් මහා ඝෝෂාවක් ඇ‍ෙසන්නට පටන් ගත්තේය. ගෑනු දෙන්නෙක් රණ්ඩුවෙනවා වා‍ෙග්ය.“මොකක්ද ඒ කලබැගෑනිය?” රජතුමා ඇසුවේය.“අන්දරේ විහිළුවක් කරලා”පසුව රජතුමා දැනගත්විට කොක් හඬලා සිනාසුනේලු. එහෙම නැතුව බිසොවුන් වහන්සේ එළදෙනකට ඇන්ඳුවා කියලා උදහස්ව අන්දරේ ගේ බෙල්ල ගසා දැම්මේ නැත. එහෙම අන්දරේලා එදත් සිටියහ. අදත් සිටිති. මේ පාර මෝඩයාගේ දවසේ මමත් සුළු වේලාවකට ලණුවක් කෑවෙමි. ඒක සුන්දර ලණුවකි.නවසීලන්තයත් ශ්‍රී ලංකාවත් අතර ක්‍රිකට් තරගය තිබුණේ ඊට ඉස්සරින්දා රාත්‍රියේය. ඒ තරගය ශ්‍රී ලංකාව ජයග්‍රහණය කරේ රංගන හේරත් ගේ විස්මිත පන්දු යැවීම හින්දාය.පසුදා පාන්දර ම මිත්‍රයෙක් මට ටෙලිෆෝන් කර පැවසුවේ තරගය අවලංගු කොට ඇති බවය.“පිට්ටනිය නිසියාකාරව සකස් කරලා නැති බවට නවසීලන්ත ක්‍රීඩකයන් පැමිණිලි කරලා. ඒක හින්දා තරගය වෙනත් පිට්ටනියක නැවත පවත්වන්ඩ තීරණය කරලා.” ඔහු කීවේය. ඇත්තට ම මම ඒ ලණුවෙන් බාගයක් විතර කෑවෙමි. “අ‍ප්‍රේල් පළමුවෙනිදා නේද?” කියා මට සිහිවූයේ ලණුව එසේ කමින් සිටියදීය. ඉන්පසු මම ලණුවේ ඉතිරි කොටස මගේ මිත්‍රයකුට දුන්නෙමි. ඔහු එය සම්පූර්ණයෙන් කා අවසන් කොට රාමතෙල් ද හැරියේය.මෝඩයාගේ දිනයේ දී තම හිත මිතුරන් පාඨකයන් ග්‍රාහකයන් මෙසේ ගොනාට ඇන්දවීම හෙවත් ලණු කන්නන් බවට පත්කිරීම මහා නරක වැඩක් නොවේ. එය සරල විහිළුවකි. ඒත් ඕනැ නැති බෙල්ල කඩලා යන බොරු කීම නම් නොකළ යුතුය.අනර්කලීට බෝනස් මන්ත්‍රීකමක් හම්බවෙනවා කියන එක හොඳ ලණුවකි. ඒත් පළාත් සභා ඡන්ද ජයග්‍රහණයෙන් පසු දවස නිවාඩු දුන්නා කියන එකනම් මෝඩ ලණුවකි. ඉස්කෝල ළමයින් කලබල වූ හින්දාය.ඒවා මෝඩයාගේ දිනයේදී කරනු ලබන මෝඩ වැඩය. අන්දරේ මෝඩ විහිළු කළ මෝඩයකු නොවේ. උපහාසය මතු කළ රසවන්තයෙකි.මෝඩයාගේ දිනයේදී ලණු දීමට පෙර “ගොන්වැඩ සහ රහ වැඩ” අතර ඇති මේ වෙනස හඳුනා ගැනීම නිසා අප්‍රේල් පළමුවැනිදා මෝඩයන්ගේ දිනයක් නොවී සැබෑවට ම රසවතුන්ගේ දිනයක් බවට පත්කරගත හැක.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040610</link>
    <topic>රට රැකියාවක් තෝරා ගැනීමේදී එය තමාට ගැළපෙනවාදැයි සිතන්න</topic>
    <author>සකස් කෙළේ --සුනිල් දයා අල්විස්</author>
    <content>නියෝජ්‍ය සාමාන්‍යාධිකාරී නීතිඥ කීර්ති මුතුකුමාරණරට රැකියා ලබා දෙන බවට පොරොන්දු වන පිටරට මිනිස් වෙළෙඳාමේ යෙදෙන ජාවාරම්කරුවන්ට නොරැවටෙන ලෙසත් ඉන් සිදුවන්නේ දුක් කරදර රැසකට මුහුණ දෙන්නට සිදුවීම බවත් ශ්‍රී ලංකා විදේශ සේවා නියුක්ති කාර්යාංශයේ නීති හා විමර්ශන අංශය විදේශ රැකියාලාභීන් ගෙන් ඉල්ලා සිටී.රටේ විවිධ ප්‍රදේශවලින් විටින් විට මතුවන මෙවැනි කූට ජාවාරම්කරුවන්ගේ උගුල්වලට අහිංසක ජනතාව තවමත් රැවටෙන බව නීති හා විමර්ශන අංශයට ලැබෙන පැමිණිලි හා තොරතුරුවලින් වාර්තා වන බව ද එවැනි අයට එරෙහිව කටයුතු කරමින් මෙවැනි කූට ජාවාරම් මැඬලීමට ක්‍රියාමාර්ග ගෙන තිබෙන බව ශ්‍රී ලංකා විදේශ සේවා නියුක්ති කාර්යාංශයේ නීති හා විමර්ශන අංශයේ නියෝජ්‍ය සාමාන්‍යාධිකාරී නීතිඥ කීර්ති මුතුකුමාරණ මහතා පැවැසීය.රට රැකියාවකට ගොස් ආපසු පැමිණි රටවිරුවන්ට මෙන්ම රට රැකියාවක් අපේක්ෂාවෙන් විදේශගත වන්නට සිටින අයත් තම උගුල්වලට හසුකර ගන්නට කූට ජාවාරම්කරුවන් විවිධ උපක්‍රම වෙනස් ආකාරයට යොදා ක්‍රියාත්මක කරමින් ඔවුන් තම ග්‍රහණයට හසුකර ගන්නා අවස්ථා තිබෙන බවත් එවැනි අයට විරුද්ධව නීතිමය ක්‍රියාමාර්ග පවා නීති හා විමර්ශන අංශය විසින් ගෙන තිබෙන බවත් ඒ මහතා කීය.පිටරට රැකියාවලට ගොස් හරිහම්බ කර ආපසු මෙරටට පැමිණි සමහර රටවිරුවන්ගේ නිවෙස්වලට ව්‍යාජ නම්වලින් පෙනී සිටිමින් හා ව්‍යාජ ආයතනවල නම් පවසා ඒවායේ නියෝජිතයන් ලෙස පෙනී සිටිමින් එවැනි පවුල්වල අය ගසා කෑමට හුරු පුරුදු වූ පිරිසක් ගැන ද නීති හා විමර්ශන අංශයට වාර්තා වී ඇත.මොවුන් බොහෝ විට පවසන්නේ අසවල් ආයතනයෙන් අදින ලද ලොතරැයියකින් ලොතරැයි දිනුමක් හිමි වී තිබෙන බවය.වීසා දෙකක් සහ ගමන් බලපත්‍ර දෙකක් බැගින් ලබා දී මුලින් ඉන්දියාවට යවා ඉන් පසුව මැදපෙරදිග රටකට රැකියා සඳහා කරන මිනිස් ජාවාරමක් ගැන ද වාර්තා වූයේ ද නොබෝදාය.රැකියා ඒජන්තවරුන්ගේ උප නියෝජිතයන් යැයි කියා ගන්නා හොර රැකියා ඒජන්තවරුන් මේ මිනිස් ජාවාරම්වල බොහෝ විට නිරත වී සිටින බව කාර්යාංශය පවසයි.රට රැකියාවකට යන විට හොර මාර්ග අනුගමනය නොකොට නිසි පුහුණුව, ලියාපදිංචිය, සේවා ගිවිසුම අස්සන් කිරීම, රැකියාවට යන ස්ථානයේ හාම්පුතාගේ නම ලිපිනය වැටුප් නිවාඩු තම සුදුසුකමට අනුව ගැළපෙන රැකියාව මිස නොගැළපෙන රැකියාවක් ද යන්න හා තම ආරක්ෂාව ද සහතික කරගෙන කාර්යාංශයේ මැදිහත්වීම අනුව එසේ රැකියාවකට යාමට වග බලා ගත යුතුය.1985 අංක 21 දරන පනතින් ශ්‍රී ලංකා විදේශ සේවා නියුක්ති කාර්යාංශය පිහිටුවනු ලැබුවේන් 1994 රට රැකියාවට යාමේදී කාර්යාංශයේ ලියාපදිංචි වී යාම අනිවාර්ය නීතියක් බවට පත්කළේත් විවිධ නීතිරීති හා කොන්දේසි රට රැකියා ලාභීන්ට හා රටවිරුවන් උදෙසා පනවනු ලැබුවේත් 2009 දී අංක 56 ලෙස සංශෝධිත නීති ක්‍රියාත්මක කළේත් මේ ක්ෂේත්‍රයේ නීති විරෝධි ක්‍රියා වළක්වා ගෙන රටවිරුවන්ට මෙන්ම රට රැකියාවකට යාමට සිටින සියලු දෙනාගේ ආරක්ෂාව සුබසිද්ධිය සැලසීම වෙනුවෙන් පෙනී සිටින එකම ආයතනය ශ්‍රී ලංකා විදේශ සේවා නියුක්ති කාර්යාංශයේ වගකීම වන බැවිනි.රට රැකියා සොයා විදෙස් ගත වන අයගෙන් බහුතරයක් තමාට නිවෙසක් අවශ්‍ය බව ප්‍රකාශ කරමින් විදේශ රැකියා සඳහා ඇදී යති. එම සුරක්ෂිත හැඟීම මනෝ විද්‍යාත්මක වුවමනාව ඉටුකර දීම සඳහා මූලික ප්‍රයත්නය දැරුවේ විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතාය.ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර සහ ශ්‍රී ලංකා සමෘද්ධි අධිකාරියේ අධ්‍යක්ෂ ජෙනරාල් වන ආර්. පී. බී. තිලකසිරි මහත්වරු සහ එහි කාර්ය මණ්ඩලවලට මෙම නිවාස ව්‍යාපෘතිය සඳහා ඉලක්ක ලබා දී ඇති අතරම එම කාර්ය මණ්ඩලය මේ කර්තව්‍යය සඳහා ධෛර්යය හා ශක්තිය නොඅඩුව ලබා දෙන්නේ මෙම සංකල්පයේ ඇති පරිමාව හොඳින් අවබෝධ කරගත් නිසාය.විදේශ රැකියා ප්‍රවර්ධන හා සුබසාධන අමාත්‍යාංශය, ප්‍රාදේශීය ලේකම් කාර්යාල මට්ටමේ සිටින සංවර්ධන නිලධාරීන් ද ශ්‍රී ලංකා සමෘද්ධි අධිකාරියේ සමාජ සංවර්ධන නිලධාරීන් ද දැඩි කැපකිරීමකින් යුතුව රටවිරු ප්‍රජාවට අවශ්‍ය නිවැරැදි මඟපෙන්වීම කරනු ලබන්නේ ප්‍රාදේශීය ලේකම්වරුන්ගේ සහ සමෘද්ධි බැංකු කළමනාකරුවන්ගේ අප්‍රමාණ ධෛර්යය නිසාම අද වන විට බහුතරයක් ප්‍රාදේශීය ලේකම් කාර්යාල හරහා මේ නිවාස ඉදිකිරීම ආරම්භ කර ඇත. ඉදිකිරීම අවසන් කළ නිවාස ද මේ අතර ඇත. මෙවැනි වැඩසටහනක් ආරම්භ කර මාස කිහිපයක් තුළ නිවාස 1000 කට ආසන්න ප්‍රමාණයක් ගොඩනැඟී අවසන්ය. තවත් නිවාස ණය 1500 ක් ඉක්මවා ලබා දීමට සියලු කටයුතු සූදානම් කර ඇති සහ අයදුම්පත් 3000 කට අධික ප්‍රමාණයක් සමීක්ෂණ මට්ටමේ පවතින තත්ත්වයක් ඇති වැඩසටහනක් තවත් නොමැති තරම්ය.රටවිරු නිවාස ණය ක්‍රමය දැනට ඇති නිවාස ණය අතර පාරිභෝගිකයාට පහසුම, මිත්‍රශීලී ණය ක්‍රමයකි. දේපොළ හෝ පුද්ගල ඇපවලින් තොරව, හීනවන ශේෂයට පොලිය අය කරන, ණය ගැනීමේදී දැරීමට සිදුවන සියලුම අමතර වියදම් කපා හැර ඇති ණය ක්‍රමයකි.මෙම ණය ක්‍රමය අපේ රට තුළ ඉතාම සාධනීය ප්‍රතිඵල සහිත ණය ක්‍රමයක් ලෙස පවතින්නේ විශ්වාසය මත බව ණය ප්‍රතිලාභීන් අවබෝධ කරගත යුතුය. ශ්‍රී ලංකා විදේශ සේවා නියුක්ති කාර්යාංශයත් ශ්‍රී ලංකා සමෘද්ධි අධිකාරියත් ප්‍රතිලාභීන් මත තැබු විශ්වාසය කවුරුන් හෝ පළුදු නොකරන බවට අපට විශ්වාසය.මංගල රන්දෙණියනියෝජ්‍ය සාමාන්‍යාධිකාරි(විදේශ සබඳතා හා ප්‍රචාරක)විදේශ සේවා නියුක්ති කාර්යාංශයවිදේශ රැකියාවේ නියුතු පුද්ගලයා හෝ කලත්‍රයා සමෘද්ධි ප්‍රතිලාභියකු හෝ දිවිනැඟුම අඩු ආදායම්ලාභියකු වීම.සමෘද්ධි බැංකු සංගමයේ සාමාජිකත්වය ලබා තිබීම.විදේශ රැකියා ලාභියාට හෝ කලත්‍රයාට නීත්‍යානුකූලව හිමි ඉඩමක් පැවැතීම. (අවිවාහක පුද්ගලයන්ට තමාට හෝ දෙමාවුපියන්ට නීත්‍යානුකූලව හිමි ඉඩමක් පැවතීම.)ණය ලබා ගැනීමට අදාළ ඉඩම සමෘද්ධි බැංකු සංගමය වෙත උකස් ඔප්පුවක් මඟින් පවරා දීම.අදාළ පුද්ගලයා විදේශ ගත වූ පසු අදාළ ණය වාරික ගෙවීම් හා ණය සම්බන්ධව අනෙකුත් කටයුතු කිරීමේ බලය කලත්‍රයා වෙත පැවරීම.අදාළ ණය වාරික මාසිකව ගෙවනු ලබන ආකාරය පිළිබඳ කළමනාකරු වෙත තහවුරු කිරීම.ණය ලබා දීමට පෙර ණය ලාභියා විසින් රු. 50,000 ක මුදලක් සමෘද්ධි බැංකු සංගමයේ තැන්පත් කිරීම.වාර්ෂික පොලී අනුපාත 10% කි.ලබා දෙනු ලබන උපරීම ණය මුදල රු. 300,000 කි. ආපසු ගෙවීමේ කාල සීමාව වසර 05 කි.අදාළ ණය සඳහා වාරික වශයෙන් මාසිකව රු. 6500 ක මුදලක් සමෘද්ධි බැංකු ගිණුමේ තැන්පත් කළ යුතුය.ශුද්ධ වාරිකයට අතිරේකව තැන්පත් කෙරෙන මුදලට 5.5% ක පොලියක් ප්‍රතිලාභියාට හිමි වේ.වාරික ගෙවීම ණය ලබා දුන් දිනයේ සිට සෑම මසක් අවසානයේ යෙදෙන දිනයේදී ගෙවිය යුතුය.නියමිත දිනට ණය වාරික ගෙවීමට නොහැකි වුවහොත් ඒ සඳහා පැහැර හැරි වාරිකයෙන් 5% ක් දඩ පොලිය ලෙස අය කර ගැනීම සිදු කරයි.නිවාස ණය වැඩසටහනට හිමිකම් ලබන සියලු ප්‍රතිලාභීන් ජීවනෝපාය සංවර්ධන ව්‍යාපෘති සඳහා ද හිමිකම් ලබයි.මේ යෝජනා ක්‍රමයට ඇතුළත් වුවද, ඔහුගේ / ඇයගේ සමෘද්ධි සහනාධාරයට කිසිඳු බලපෑමක් සිදු නොවේ.අදාළ ප්‍රතිලාභියා විදේශ ගත වීමට පෙර ණය ලබා ගන්නා සමෘද්ධි බැංකුව වෙත ගොස් අදාළ ගිවිසුම් සඳහා අස්සන් තැබීම අනිවාර්ය වේ.1985 අංක 21 දරන ශ්‍රී ලංකා විදේශ සේවා නියුක්ති කාර්යාංශ පනත යටතේ විදේශ රැකියාවක් සඳහා පිටත්වන සියලුම ශ්‍රී ලාංකිකයන් විදේශ සේවා නියුක්ති කාර්යාංශයේ ලියාපදිංචි වීම නිත්‍යානුකූල අවශ්‍යතාවකි.එය ඔබත්, ඔබේ රැකියාවත්, පවුලේ සාමාජික සාමාජිකාවනුත් ආරක්ෂා කරයි. රැක දෙයි.ඔබ කාර්යාංශයෙන් ලබාගන්නා නිත්‍යානුකූල රැකියා ලියාපදිංචිය ඔබට වරප්‍රසාද රැසක් හිමිකර දෙයි. එයින් ප්‍රධාන වන්නේ ඔබේ රැකියාවේ සුරක්ෂිතතාවයට අමතරව ජීවිත රක්ෂණයයි.පවුලේ සාමාජික සාමාජිකාවන්ගේ ආරක්ෂාව හා සුබ සාධනය මෙමඟින් තහවුරු වේ.නිවාස ණය,පාසල් දූ දරුවන්ට ශිෂ්‍යත්ව ඇතුළු තවත් බොහෝ සේවාවන්පෙර විගමනික ණයපූර්ණ ආබාධිත ශ්‍රමිකයින්ට නොමිලේ නිවාස දරුවන් වෙනුවෙන් විශේෂ සුබසාධන කටයුතු ද ඉටු කරයි.ඔබේ නිවාස සිහිනයසැබෑකර ගැනීමට....ළඟම පිහිටි ඕනෑම විදේශ සේවා නියුක්ති කාර්යාංශයේ,. විගමණික සම්පත් මධ්‍යස්ථානයකින්,. දිස්ත්‍රික් කාර්යාලයකින්,. පුහුණු මධ්‍යස්ථානයකින්,. ප්‍රාදේශීය ලේකම් කාර්යාලවලට අනුයුක්ත කර සිටින විදේශ රැකියා ප්‍රවර්ධන අමාත්‍යාංශයේ සංවර්ධන නිලධාරීන් ගෙන්උපදෙස් ලබා අයදුම් කරන්න.විමසීම්ශ්‍රී ලංකා විදේශ සේවා නියුක්ති කාර්යාංශයසමාජ විද්‍යා හා ප්‍රත්‍යානුකලන අංශය,අංක 109, කෙළින් වීදිය, බත්තරමුල්ල.දු. අ. - 0112886420 / 0112886424.සකස් කෙළේ --සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040611</link>
    <topic>එවන් මවක් ලබන්නට පිං කළ දරුවෝ</topic>
    <author>ලීලානන්ද ඉහළගමගේ</author>
    <content>මඟුල් ගෙදරට ආ ඥාතීන් තැන තැන සතුටු සාමීචියේ ය. තවත් අය නටති, ගයති, වයති. චාමර සහ සුජානි ද තාලයට ඇඟ සුඟ සොලවා නටති. චාමර අයියා වන අතර, සුජානි නංගීය. මේ සුජානි ගේ විවාහ මංගල දිනයයි. චාමර ගේ බිරිය පසෙකට වී තම නැන්දනිය වූ වයලා සමඟ මේ සියල්ල දෙස උපෙක්ෂා සහගතව බලා සිටී.විටින් විට තම දෑසට නැ‍ඟෙන කඳුළු බිඳු අත වූ ලේන්සුවෙන් පිසදා ගන්නා වයලා අතීතය සිහිපත් කරන්නීය. මේ සොඳුරු සැඳෑවේ ඇයට සිතන්නට බොහෝ දේ ඇත. හෙට දින උදෑසන ඇය යළිත්, වසර 25 ක් මුළුල්ලේ දහඩිය හෙළමින් තම පවුල රැකීමට පිහිට වූ ලෙබනනය බලා පිටත්ව යා යුතුය. මේ දිරිය මව මට හමුවූයේ මීට වසර හයකට පෙර ලෙබනනයේ දී ය.වත්තල ප්‍රදේශයේ ලෑලි ගැසූ පුංචි පැල්පතක ජීවත් වූ වයලට් තිසේරා ගේ ස්වාමි පුරුෂයා කිසිඳු සාධාරණ හේතුවක් නොමැතිව ඇය හැර යන විට දරු දෙදෙනා, පුතා චාමරට වයස අවුරුදු 4 කි. දියණිය සුජානිට වයස අවුරුදු 2 කි. උපන් දා පටන් මවගේ උණුසුම ලබමින් සිටි ඔවුන් දෙදෙනාට ආච්චි අම්මාගේ රැකවරණය මහත් ශක්තියක් විය.පාසලේ පස්වැනි පංතියෙන් අධ්‍යාපනය අවසන් කළ වයලා සැබැවින්ම ඇහැට කනට පෙනෙන ගැහැනියකි. ඇයට තමන් ජීවත් වූ පරිසරය කොහෙත්ම සිතට ඇල්ලුවේ නැත. බැල මෙහෙවරකම් කරමින් එදා වේල පිරිමසා ගත් ඇය දිනෙන් දින ශාරීරික සහ මානසික වශයෙන් විඩාවට පත් වූවාය. සමහර දිනවල බමන මතින් ආ සල්ලාලයින් වයලාගේ දොරට තට්ටු කළේ අනුකම්පාවකින් නොවේ. පොලීසියට කොතෙක් පැමිණිලි කළ ද, සමහර පොලිස් නිලධාරීහු ද වයලාට බැල්ම හෙළූහ. වයලාගේ මව ද එඩිතර ගැහැනියකි. දරු දෙදෙනා බියෙන් ඇඳ යට සැඟවෙද්දී, වයලා මව සමඟ එකතුව සමහර දිනවල මේ මාර සේනාව පරද්දන්නට නොගත් වෙහෙසක් නැත.දිනක් දවසේ වැඩ නිම වී එමින් සිටි වයලා දුටු දසුනින් ඇය වික්ෂිප්ත වූවාය. කඩ පිලක් අයිනේ දෙවසරකට පෙර තමන් අතහැර ගිය ස්වාමි පුරුෂයා ගංජා සහ කුඩුවලට ඇබ්බැහි වී ජීවිත විනාශයකට යමින් සිටිනු ඇය දුටුවාය. “වයලා... වයලා...” කියමින් ඔහු ඇය පසු පස එනු දුටු වයලා වහ වහා බස් රථයක එල්ලුණාය.සමාජයට හොඳ පුතෙකු සහ දියණියක දායාද කරන්නට ‍වයලාට අවශ්‍ය විය. එන ඕනෑම අභියෝගයකට මුහුණ දෙන්නට සිතා වයලා තම හිතවතියකගේ මාර්ගයෙන්ම ලෙබනන් යෑමට තීරණය කළාය.“දුවේ... උඹට රට යන්න ඕන නම් පලයං... මම දරුවො දෙන්නා බලා ගන්නම්...” වයලාගේ මව මෙසේ කීවේ මීට වසර 25 කට ඉහත දීය. ඒ වයලා ඉතා තරුණ අවදියේදීය. දරුවන් දෙදෙනා මහ හඬින් හඬද්දී වයලා රට හැර ගියාය. ඒ තම දයාබර මව ඇයට සහ දරු දෙදෙනාට තිබූ එකම ශක්තිය හා ධෛර්යයත් බැවිනි. වරින් වර අසනීප තත්ත්වයේ පසු වුවද මව වයලාගේ දරු දෙදෙනාට අඩු පාඩුවක් තැබුවේ නැත. තම දියණිය විසින් එවනා මුදල් අරපිරිමැස්මෙන් පරිහරණය කරමින් දරු දෙදෙනාටම අධ්‍යාපනය නොකඩවා ලබා දීමට ඇය අමතක කළේ නැත. පාසලට රැගෙන යෑම හා ඔවුන් පාසල් අවසන්ව එනතුරු ද ඕ මග බලාගෙන සිටින්නීය.අවාසනාවකටදෝ මේ අතරතුර වයලාගේ මව හදිසියේම මිය ගියාය. ආච්චි අම්මා මිය ගිය ශෝකයෙන් දරු දෙදෙනා බලවත් කම්පාවකට පත් වූහ. මෑණියන් ගේ අවසන් කටයුතු නිමා කර මහරගම ප්‍රදේශයෙන් පුංචි ගෙයක් කුලියට ගත්තාය. දැන් අයියට වයස අවුරුදු 12 කි. නංගිට අවුරුදු 10 කි. දෙදෙනාම කුලී ගෙදර ජීවත් වන්නේ තනිවමය. අයියා නංගීව ඉතා ආදරයෙන් බලා ගනී. උයා පිහා ගන්නේ එකටය. ළඟ පාත පවුලක් නිතර නිතර ඔවුන් දෙදෙනා ගැන සෝදිසියෙන් සිටී. දරු දෙදෙනාට ඔවුන් ආදරේය.තනිවට කිසිවකු නොසිටිය ද වයලාගේ දරු දෙදෙනාටම තනියක් පාළුවක් නැත. ජීවිතය ජය ගන්නට තනිවම උත්සාහ කළ යුතු යැයි ඒ පුංචි සිත්වලට හිතෙන්නට ඇත. තම දයාබර මව තනිවම ජීවිත සටන වෙනුවෙන් එම අභියෝගය භාර ගෙන කටයුතු කරනවා නම්, තමන්ට නොහැකි මන්දැයි ඔවුන්ට සිතෙන්නට ඇත.තනියෙන් දිවි ගෙවන මේ පුංචි දරු දෙදෙනා ගැන බොහෝ අය බොහෝ කතා කීහ. දෙමවුපියන්ට දොස් පරොස් කීහ. එහෙත් සමහර දිනවල මේ දෙදෙනා රාත්‍රිය දීර්ඝ විය. බියකරු විය. පුංචි අඩි ශබ්දයටත් බිය වූහ. එහෙත් තම මෑණියන්ගේ පිංතූරය ළඟට යන ඔවුන් දෙවියන්ට යාඥා කළහ. කාලය ගෙවී ගියේය. අහල පහල අනෙක් දරුවන්ට ද දෙමාපියන්ට ද ආදර්ශයක් වෙමින් දිවා රෑ නොබලා වෙහෙස වී ඉගෙන ගත් වයලාගේ පුතා අ.පො.ස. (සාමාන්‍ය පෙළ) විභාගය සමත් වුණි. නංගි තනියම ඉන්නට හැර රැකියාවකට යාමට ඔහු කැමැති වූයේ නැත. එහෙත් වයලා ඔහුට ත්‍රී රෝද රථයක් මිලදී ගැනීමට මුදල් එව්වාය. ත්‍රී රෝද රථය මිලදී ගත් අයියා උදේට නංගිව පාසලට ඇරලවයි. ඉන්පසු දිනකට පොඩි ආදායමක් ද උපයා ගනී. නංගිව පාසලෙන් ඇරගෙන ඇය සමඟ කෑම පිළියෙල කරයි. නංගී ද අපොස (සාමාන්‍ය පෙළ) විභාගයෙන් සමත් වූවාය. වයලා තම දියණියට ලෙබනනයේ තමන් රැකියාව කරන හෝටලයේම රැකියාවක් ලබා දීමට කටයුතු කළාය. මසකට ශ්‍රී ලංකා මුදලින් රුපියල් තිස් දාහක් පමණ වැටුපක් ඇයට ගෙවනු ලැබීය. වයලාගේ පුතා තමන්ට තනිවම නිවසේ ඉන්නට බැරි බව පවසා තම නැගණිය යළිත් ලංකාවට එවන ලෙස ඉල්ලා සිටියේය. වයලා මහරගමින් පර්චස් 15 ක ඉඩම් කැබැල්ලක් ගෙන එහි නිවසක් ඉදි කිරීමේ වැඩ කටයුතු ආරම්භ කළාය. ඒ සියලු කටයුතු තම පුතාට පවරනු ලැබුවාය.රාජකාරි කටයුත්තකට මා ලංකාවට පැමිණි දිනක වයලාගේ පුතා මා හමුවන්නට ආවේ ත්‍රිවීලරයකිනි. එහි පිටුපස ‘අපේ අම්මා බුදු වේවා’ කියා ලියා තිබුණි. ඔහු දැන් ලොකු ඉලංදාරියෙකි. වයලාගේ දියණිය ලෙබනනයෙන් සමුගෙන ලංකාවට ආවාය. ඈ එන විට ලංකාවේ මුදලින් රුපියල් ලක්ෂ දෙකහමාරකටත් වැඩි මුදලක් උපයාගෙන සිටියාය. වයලා ද යළිත් ලංකාවට ආවාය. ඒ තම පුතුට කුඩා ලොරියක් අරගෙන දීමටය. අලුත්ම ලොරියක් මිලට ගෙන තම පුතාට ව්‍යාපාරයක් ඇරැඹීමට පැවරුවාය. ඔහු කුරුණෑගල සිට පොල් පටවාගෙන මහරගමට ගෙනැවිත් අලෙවි කිරීම ආරම්භ කළේය. පොල් ව්‍යාපාරය සරුවට කෙරිණ.වයලාගේ දුව මනාලියන් හැඩ ගැන්වීම සහ මනාලියන් ගේ සාරි මෝස්තර නිර්මාණ ශිල්පිනියක් ලෙස පුහුණු වූවාය.මේ අතරතුරේ වයලාගේ පුතා තරුණියක් සමඟ ප්‍රේම සම්බන්ධයක් ඇති කර ගත්තේය. දියණිය ද තරුණයෙක් සමඟ සම්බන්ධතාවයක් ඇති කර ගනී. දෙදෙනාම තම මවගෙන් ආශිර්වාද ලබා ගැනීමට මවගේ කැමැත්ත අකමැත්ත විමසා බලති. වයලා සති දෙකකට නිවාඩු රැගෙන ලංකාවට ආවාය. වයලා තම පුතා සහ දියණියගේ සහකාරිය සහ සහකරු පිළිබඳව සොයා බැලුවාය. ඔවුන්ගේ නිවෙස්වලට ගොස් ඔවුන්ගේ දෙමවුපියන් හමුවී කතා බස් කර ගත්තාය. වයලා මෙම විවාහවලට එකඟ වූවාය. සති දෙකේ නිවාඩුව ඇතුළත පළමුව තම පුතා විවාහ කර දුන්නාය. තවදුරටත් එය ප්‍රමාද කොට ඔවුනට නිදැල්ලේ හැසිරෙන්නටත් අනවශ්‍ය ප්‍රශ්න ඇති කර ගන්නටවත් අවසර තැබුවේ නැත. වයලා ආපසු යෑමට ප්‍රථම තම දියණියට පුතාගේ නිවස අසලින්ම ලක්ෂ දහයකට පොඩි ඉඩම් කෑල්ලක් මිලදී ගත්තාය. යළිත් ඇය ලංකාවට යනුයේ අලුත් නිවසකට අත්තිවාරම් දමන්නට යැයි ඇය තානාපති කාර්යාලයේදී මා හමුවට පැමිණ පැවසුවාය.දියණියගේ විවාහ මංගල උත්සවය ද ඉතා චාමෙට කෙරුණි. මට ද ආරාධනාවක් ලැබුණි.මේ පුංචි පවුලට අඩු පාඩුවකට තිබුණේ පියෙකු නැති කම පමණි. එහෙත් වයලා පියෙකු නැති පාඩුව ගැන සිතුවේ නැත. තම දරුවන්ට එසේ හඬන්නට ඇය ඉඩ තැබුවේ නැත. ඔවුන් අයාලයේ ගියේ ද නැත. දාරක ස්නේහය, ධෛර්යය, අභියෝගවලට නිහඬව මුහුණ දීම සහ තමන් තුළ තිබෙන විශ්වාසය මෙන්ම අධිෂ්ඨානය තුළින් වයලා ජීවිතය ජය ගත්තාය. දියණිය විවාහ වන දවසේ වයලා ඒ බව පවසමින් හැඬුවා මට මතකය.ලීලානන්ද ඉහළගමගේ(ලෙබනනයෙහි තානාපති සේවයේ යෙදී සිටියදී ලත් අත්දැකීමකි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040613</link>
    <topic>මෙය පොදු විනිශ්චයක් මගේ පෞද්ගලික විනිශ්චයක් නොවේ</topic>
    <author>රූපාන්ති බුලත්සිංහල</author>
    <content>රාජ්‍ය නාට්‍ය උලෙළේ විනිශ්චය මණ්ඩලයේසභාපතිමහාචාර්ය ආරියරත්න ඇතුගලරාජ්‍ය නාට්‍ය උ‍ලෙළේ විනිශ්චය පිළිබඳ නොයෙක් විචාර යොමුවී තිබියෙදී හුණුවටයේ කතාව නව නිෂ්පාදනයක් ලෙස සම්මාන ලැබීම බොහෝ දෙනාගේ කතාබහට ලක් විය. නාට්‍ය විනිශ්චය පිළිබඳ උද්ගත වී ඇති යථෝක්ත වතාවරණය පිළිබඳ රාජ්‍ය නාට්‍ය උලෙළේ විනිශ්චය මණඩලයේ සභාපති මහාචාර්ය ආරියරත්න ඇතුගල මහතාගෙන් අපි කරුණු විමසුවෙමු.නව නිෂ්පාදනයක් ලෙස හුණු වටයේ කතාවට සම්මාන දීම පිළිබඳ ඔබේ අදහසසියලුම නාට්‍ය මුල් වටයෙන් තේරිලා තමයි අපට ලැබෙන්නේ. නාට්‍ය අනුමණ්ඩලය විසින් අනුමත කරන ලද විනිශ්චය මණ්ලය තෝරන ලද නාට්‍ය. ඒ තේරීම මුලින්ම කරන්නේ නාට්‍ය අනුමණ්ඩලයේ නීතිරීතිවලට යටත්වයි. ඒනිසාම විනිශ්චය මණ්ඩලයක් විදිහට අපට මතයක් පළකරන්න බැහැ. අවසාන වටයට නාට්‍ය දහතුනක් යොමුවුණා. වසරේ හොඳම නාට්‍ය වියයුත්තේ පරිවර්තනයක් ද අනුවර්තනයක් ද ස්වතන්ත්‍ර නිෂ්පාදනයක් ද කියන එක නාට්‍ය අනුමණ්ඩලයේ නීතිරීතිවල නැහැ. ඒ වගේ විනිශ්චය මණ්ඩලය කියන්නේ මම විතරක් නෙවෙයි. පොදු මතයක් ඉදිරිපත් කරන පිරිසක්. ඒ පොදු මතයට අනුව තමයි හුණු වටයේ කතාව හොඳම නිෂ්පාදනය වුණේ.හුණුවටයේ කතාවේ ඔබ දුටු නව්‍යතාවය පැහැදිලි කළොත්මම ඇතුගල විදිහට පෞද්ගලික අදහස් තියෙනවා. නමුත් මං දැන් නියෝජනය කරන්නේ පොදු රාමුවක්. හත්දෙනෙකුගෙන් යුතු විනිශ්චය මණ්ඩලයක්. ඒකෙදී ප්‍රශ්නයක් තියෙනවා. මං ප්‍රජාතන්ත්‍රවාදීව විනිශ්චය කළේ කොහොමද කියලා. අපිට වෙලා තියෙන්නේ මුල ඉඳලාම සම්බන්ධ නොවී අවසානයේ දී විනිශ්චයක් දෙන්න. මගේ පෞද්ගලික අදහස පරාක්‍රම නිරිඇල්ල දීර්ඝකාලීන නාට්‍ය කලාවට සේවයක් කළ නාට්‍යකරුවෙක්. එහෙම පුද්ගලයන් සිටීම අපේ රටට ආඩම්බරයක්. නමුත් මං විශ්වාස කරන්නේ අපේ රටේ නාට්‍ය කලාවේ පෝෂණයට හැමවිටම පරිවර්තන හෝ අනුවර්තනම පාදක කරගත නොහැකියි. සරච්චන්ද්‍ර මහත්මයත් මුල් කාලයේදී 1954, 1955, පරිවර්තන නාට්‍ය කරලා දේශීය නාට්‍ය පෝෂණයට ස්වතන්ත්‍ර කළ යුතුයි යන අදහසින් තමයි මනමේ සිංහබාහු වගේ නට්‍යවලට එළඹෙන්නේ.මම විශ්වාස කරන්නෙත් ලාංකික ගුණ සුවඳ තියෙන නිර්මාණ බිහිවියයුතුයි. හුණුවටයේ කතාව ලංකාවේ එක නිෂ්පාදනයක් සිද්ධ වුණා. ඒ නිෂ්පාදනයේ පවා ලාංකික නාට්‍යයක් විදිහට තමයි බිහිවෙන්නේ. බ්‍රෙෂ්ට්ගේ මූලධර්ම සමඟ ගැළපේ ද කියන එක අදත් ප්‍රශ්නයක්. විසංයෝජන රීතීය එසේ නැත්නම් ආගන්තුකකරණය නාට්‍යමය අත්දැකීම් ගතහොත් දෘෂ්ටිමය වූත් නාට්‍ය ධර්මීය ස්වභාවය මේ නාට්‍යවල නැහැ. නාට්‍යයක් අපි ලංකාවට ගළපනවා කියන්නේ බර්ටෝල්ට් බ්‍රෙෂ්ට්ව හඳුනාගැනීටමත්, ඒ නාට්‍යමය රීතීන් හඳුනා ගැනීමටත් පාදක කරගැනීම. මං දකින විදිහට මේ තත්ත්වය සපුරන්නේ නැහැ.වෙනත් ‍රටක නාට්‍යයක් පරිවර්තනය කිරීමේදී මුල් කෘතියට හානියක් වෙන්නේ නැද්ද?කවර නාට්‍යයක් වුවත්, පවතින ආර්ථික සමාජ රටාවෙන් වෙන් කරලා සලකා බලන්න බැහැ. නාට්‍යයක් තුළ තිබෙන සමාජ දේශපාලනික කාරණා ඉතාමත් බලසම්පන්නයි. හුණුවටයේ කතාවේ නව නිෂ්පාදයේදී වුවත්, පරාක්‍රමයන්ගේ නාට්‍ය කණ්ඩායම තමයි මේ සමාරෝපණය ඇති කරන්නේ. නාට්‍ය කණ්ඩායම ඇතුළේ තියෙන සම්පත් තමයි ඒ සඳහා භාවිතා කරන්නේ. පරිවර්තනය කර ලෝකයේ පිළිගත් නිර්මාණයක් බිහිකරන කොට නිළියන් තෝරාගැනීමත්, එහි රිද්මය ගොඩනැඟීමත්, ඕනෑම කලාකරුවෙක් මුහුණු දෙන ප්‍රශ්නයක්. පරාක්‍රමයන් මෙයට නව අර්ථකථනයක් දෙනවා. එය අපිට ප්‍රතික්ෂේප කරන්න බැහැ. බර්ටෝල්ට් බ්‍රෙෂ්ට්ගේ නිර්මාණයකට එකතු කිරීමක් කරන්න බැහැ. ඒ එකතු කිරීම කොතරම් දුරට සාධාරණ ද කියන ප්‍රශ්නය මතු වෙනවා.තවත් නාට්‍යයක් යන මතයෙන් දුරස්ථ වෙලා, පරාක්‍රමගේ හුණුවටයේ කතාව කියන එක ගතහොත් මං හිතන්නේ මේ අත්දැකීම තවදුරටත් පුළුල් පරාසයක පිහිටුවන්න පුළුන්කම පරාක්‍රමට තිබුණා.හෙන්රි ජයසේන මහතා නිෂ්පාදනය කළ හුණුවටයේ කතාවක්, නව හුණුවටයේ කතාවත් අතර ඔබ දුටු වෙනස විස්තර කළොත්මූලික ප්‍රශ්නය තමයි දෘශ්‍යවාදී ප්‍රශ්නය. හෙන්රි ජයසේනයන්ගේ නාට්‍යය තුළත් බ්‍රෙෂ්ට්ගේ දෘෂ්ටිවාදය සහ ඒ භාවිතය දැක්කේ නැහැ. ඒක ලාංකික නාට්‍යයක් විදිහට ලාංකික වේදිකාව මත වේදිකා ගත කිරී‍මක් විදිහට තමයි මම දකින්නේ.සංසිද්ධිය ඉදිරිපත් කරන ආකාරය, නාට්‍යමය හැසිරවීම හා නාට්‍යමය ලක්ෂණ, භාවිත ලක්ෂණ නැත්නම් මටසිලිටු කරන ආකාරය, ලංකීක හැඩහුරුකමක් තිබුණා. මං ඒක නරකයි කියන්නේ නැහැ. ඒ සියුම් ඔපමට්ටම්කම අපේ ජන ජීවිතයට අපේ රසවින්දනයට ප්‍රේක්ෂගාරයට සමීපඥාතීත්වයක් දක්වනවා. මේ ඥාතීත්වය මේ නව නිෂ්පාදනයේ තියෙනවාද කියන එක අපට අහන්න පුළුවන්.මේ චරිතවල සියුම් ප්‍රකාශන ගුණයන් බ්‍රෙෂ්ට්ගේ නාට්‍යයට වෙනස් වුවත් ලාංකීය සමාජය මත පදනම් වෙලා. ජාතක කතාවකින් යමක් උකහාගන්නවා වගේ, උපමා කතාවකින්, පුරාණ කතාවකින් උපුටලා ගන්නවා වගේ, යම් ආකාරයක හැඩයක් මුල් නාට්‍යයේ තිබුණා. මේ නාට්‍යයේ එය තියෙනවාද කියලා ප්‍රශ්න කරන්න පුළුවන්. අනිත් පැත්තෙන් පරාක්‍රමගේ නාට්‍ය ප්‍රයෝග බොහෝදුරට තිබුණා. ඒ ‍ප්‍රයෝග හොඳයි, ප්‍රමාණාත්මකයි, සමාජ කම්පනය දනවන්න. නාට්‍ය රිද්මය යම් තරමකට ශක්තිමත්, මෙහි භූමිකාවන්වල ඝනත්වය නාට්‍ය දහතුනක් එක්ක සාපේක්ෂව බලනකොට එන පොදු තීරණය තමයි මේ විදිහට තීරණය වුණේ.හොඳම නාට්‍යයක් විදිහට අර්ථ දැක්වීමේදී හොඳම වේදිකා සැලැසුම, හොඳම පසුතල නිර්මාණය, ආලෝකකරණය යන සංසිද්ධින්හිදී හුණුවටයේ කතාවේ තිබුණ සුවිශේෂත්වය කෙබඳු ද?මගේ පෞද්ගලික අදහස නම් සම්මාන විශාල ප්‍රමාණයක් ලැබෙනවා නම්, යම් නාට්‍යයක් හොඳම නාට්‍යය වීමේ අවකාශය තිබෙනවා. නමුත් ඇතැම් අය ඒ විශ්වාසය ඒ විදිහට පිළිගන්නේ නැහැ. මං විශ්වාස කරන්නේ සියලු සංඥාර්ථයන් එකතු වුණ­ාම තමයි සමස්තය පිළිබඳ නිවැරැදිතාවයක් ඇතිවන්නේ. සමස්තය පිළිබඳ වැඩි හොඳක් තියෙන තැනට ඒ නැඹුරුව යන්න ඕනෙ. ප්‍රථමයෙන් අපි විදින්නේ සංඥාවන්. නැතිනම් අවස්ථාවන්. ඒ සියල්ල එකතු වුණාහම තමයි සමස්තය හැදෙන්නේ. සමස්තාර්ථය ගන්නේ දෙවනුවට කුඩා ඒකකවල ගුණයන් අයින් කරන්න බැහැ. ආලෝකය කියන තත්ත්වය අයින් කරලා හොඳම නාට්‍යය තත්ත්වයට යන්න බැහැ.ප්‍රජාතන්ත්‍රවාදී ඡන්ද ක්‍රමය වැනි ක්‍රමයක් නාට්‍යයක් තේරීමේ දී සාධාරණ ද?ඇත්තටම තියෙන ක්‍රමය මං පිළිගන්නේ නැහැ. නාට්‍යයක් තේරීමේදී ප්‍රජාතන්ත්‍රවාදී ඡන්ද ක්‍රමයක් හරි කියලා. හත්දෙනෙක් දාලා බහුතරයකගේ කැමැත්ත කියලා කියන එක නාට්‍ය විනිශ්චයේදී නිවැරැදි නැහැ. තමන් ගොඩනඟන තර්කය කෙතරම් දුරට සමාජ සාධාරණ ද කියන එකේ ගැටලුවක් තියෙනවා.සෙල්ලම් නිරිඳු නාට්‍ය පර්යේෂණ තත්ත්වයේ නිෂ්පාදනයක් වුවත් විනිශ්චය මණ්ඩලයේ අවධාරණයට ලක් නොවු‍ණේ ඇයි?විනිශ්චය මණ්ඩලයේ හත්දෙනා තෝරන එක දෙක තුන පෙළ ගැස්වීම්වලට ඒ නාට්‍ය යොමුවෙලා නොතිබුණ නිසා. ඒක පිළිබඳ කතාවක් ගොඩනැගුණේ නැහැ. හැමදෙනාම පූර්ව තේරුම් ගැනීමක හිටියා. එම නාට්‍ය සුදුසු තැන නොපිහිටීම යන මතය තිබුණා, එම නාට්‍යය ඵෙතිහාසික පුවතක් සමඟ බද්ධ වුණ දෙයක්, ඔහු ඉදිරිපත් කරන්නේ අධ්‍යාපනික ආකාරයට, ඉතිහාසයක් කියාපානවා.මේ කියාපෑම කෙතරම් දුරට ස්වාධීන නාට්‍යයක් කෙරෙහි බලපානවාද කියන එක අපි සලකා බැලිය යුතුයි. අධ්‍යාපනික නාට්‍යයක් විදිහට තියෙන හරය ජාතික මට්ටමේ විනිශ්චයක් විදිහට ගේන්නේ කොහොමද? කතා කරන ඉතිහාසය නිවැරැදි ද පරිපූර්ණ ද? එසේ ඉතිහාසයක් තමන්ගේ කරගෙන ප්‍රකාශ කරන්න නිර්මාණකරුවකුට ඇති අයිතිය පිළිබඳ හැකියාව විශ්වීය නාට්‍ය ලෝකය සමඟ සන්සන්දනාත්මකව බැලියයුතු කාරණාවක්.නිර්මාණකරුවකුට ඕනෑම ප්‍රස්තුතයක් තමන්ගේ කරගැනීමට හැකියාව තිබෙනවා. එයට වැඩකඩුළු දාන්න බැහැ නේද?තමන්ගේ කරගන්න පුළුවන්. දන්නා හෝ තියෙන ඉතිහාසයක් විකෘති කිරීමේ අයිතිය තියෙනවාද? එසේ විකෘති කරනවා නම් එහි ඵලය කුමක්ද? කියන එක ගැන ප්‍රශ්නයක් තියෙනවා. නිෂ්පාදකයා පිළිබඳ ප්‍රශ්නයක් නැහැ. නාට්‍ය කලාව පෝෂණය කරන්න පුළුවන්වෙන්නේ පුද්ගලයෝ අතහැරලා නාට්‍ය කලාව විදිහට සාකච්ඡාවක් පටන්ගන්නවා නම් විතරයි. චරිත අතර ගැළපීම් පිළිබඳව වුණත් විනිශ්චය මණ්ඩලයේ සාකච්ඡාවක් තිබුණේ නැහැ. ප්‍රස්තුතය වේදිකාව මත තබන ආකාරය පිළිබඳව හා එහි නව්‍යතාවය පිළිබඳව සම්ප්‍රදායික බව කියන සම්මිශ්‍රණය කොයිතරම්දුරට නිර්මාණාත්මක ද ශක්තිමත් ද කියන එක සාකච්ඡා නොවුණාම නොවෙයි.නාට්‍ය තුනක් බලනවා සාකච්ඡා කරනවා. ඒ ආකාරයට තමයි නාට්‍ය ගැන සාකච්ඡා කළේ. ඒක නොසලකා හැරීමක් නෙවෙයි. ඇත්තටම අද තරුණ නාට්‍ය ලෝකයත් එක් සම්ප්‍රදායික ප්‍රවේශයක් තිබිය යුත්තේ කොතනද කියන එක මේ නාට්‍ය හරහා විමසා බැලියයුතු දෙයක්. මනෝ‍ගේ ප්‍රතිභාත්මක රංගන කුසලතාව අපි අගේ කරනවා. අපි දීර්ඝ කාලීනව මවාගෙන ඉන්න ප්‍රතිරූප සමහරවිට බිඳ වැටෙනවා. මේ නාට්‍ය උලෙළේ ඒ ලක්ෂණය පොදුවේ තිබුණා. මේ නාට්‍ය උලෙළේ රන්ජිත් ධර්මකීර්ති මහතා ඉන්නවා. ජයලත් මනෝරත්න මහතා ඉන්නවා. ප්‍රවීණ නාට්‍යකරුවන් සිටි උලෙළක්.අංගාරා ගඟ ගලා බසී මේ නාට්‍ය උලෙළට ඉදිරිපත් කිරීම සාධාරණත්වයක් තියෙනවා නම් ඒ පිළිබඳ ඔබේ අදහස.ඇත්තටම අපිත් ඇහුවේ මේ නාට්‍ය ගත්තේ ඇයි කියලා. නාට්‍ය අනුමණ්ඩලය කියන්නේ ඒ කාලයේ ඒ නාට්‍යය ඉදිරිපත් කරලා නැහැ කියලා. නාට්‍යයක් ඉදිරිපත් කළත් නැතත් අයිතිවන්නේ බිහිවුණු කාල වකවානුවටයි. හැබැයි ඒ ඉදිරිපත් කිරීම නාට්‍ය අනුමණ්ඩලයේ තීරණයක්.70 දශකයයි මේ දශකයයි අතර වෙනසක් තියෙනවා. ඒ බිහිවීමේ හිටපු නළුවන් සංගීතඥයන් හා මේ නාට්‍යයේ ඉන්න කණ්ඩායම සාපේක්ෂව ගත‍හොත්.එදා නාට්‍යය‍ හොඳයි . මේ නාට්‍යයට කේමදාස මහතාගේ සංගීතය බොහෝම ගම්භීරයි. ඒත් එදා නාට්‍යයේ තිබුණ ඒ ගම්භීරත්වය අද නාට්‍යයේ තියෙනවාද කියන එක ගැටලුවක්. ඒ කියන්නේ කේමදාස මාස්ටර් කරපු දේවත් අද මේ නාට්‍ය තුළ නැහැ. ඒ නාට්‍යයට විශාල ජවයක් දුන්නේ කේමදාස මාස්ටර්ගේ සංගීතය එදා තිබුණ අගය මේ නාට්‍යය තුළ සුරැකිලා නැහැ. පොදුවේ කතා කරද්දී අපි ඒ කාරණය මතු වුණා.අවසාන වටයට තේරුණ නාට්‍යවලට හේතුපාඨයක්වත් පිරිනැමුවානම් එහි පූර්ණත්වයක් තියෙනවා. ඒ පිළිබඳ ඔ‍බේ අදහස.ඒ වගේ දෙයක් කරන්න නාට්‍ය අනුමණ්ඩලයේ අනුමැතිය අවශ්‍යයි. එහෙම නැතුව ඒ වගේ දෙයක් අපිට කරන්න බලය නැහැ. අපි කළේ රාමුවක ඉඳගෙන විනිශ්චය කළ එක විතරයි.නව නිෂ්පාදනයක් වූ රාවණ ආදරයේ සුවඳ ළඟ නාට්‍යයට විනිශ්චය මණ්ඩලයේ අඩු තක්සේරුවකට යොමු වුණාද?ඒක මං කැමැති නාට්‍යයක්. ඒක මගේ පෞද්ගලික අදහස. එයින් කියවෙන්නේ නැහැ ඒක හොඳම නාට්‍යය වියයුතු කියලා. ඔහු වේදිකාව හිතුවක්කාර ලෙස නව්‍ය ආකාරයකට අනුව භාවිතා කරලා තිබුණා. අකෘතියේ ඔහුටම අනන්‍ය පර්යේෂණාත්මක බවක් තිබුණා. රංගන වින්‍යාසය යොදාගැනීම නව අනුගතවීමකින් යොදාගෙන තිබුණා. ඔහුගේ ප්‍රස්තුතය ස්වාධීන ලියවිල්ලක්. එහි අතීත වර්තමාන ගැළපීමට දරන උත්සාහය තරුණ නිර්මාණවේදියෙක් විදිහට වටිනාදෙයක්.විනිශ්චය මණ්ඩලයේ අවධානයට ලක්වුණේ නැහැ. සමහර අයට රාජිතගේ ආදර වස්තුව පිළිබඳ ප්‍රශ්න තිබුණා. නමුත් ඔබට ඒ ගැන ප්‍රශ්නයක් තිබුණේ නැහැ. ඒ වගේ තමයි රාවණ ආදරයේ සුවඳ ළඟ නොතේරුවයි කියලා විනිශ්චය මණ්ඩලය මං අවතක්සේරු කරන්නේ නැහැ. මේ විනිශ්චය මණ්ඩලයේ ඉන්නේ අත්දැකීම් ඇති නාට්‍ය ගැන දන්න කාලයක් හුරුපුරුදු වුණු විශේෂිත අය. හැබැයි මං කැමැතියි කියලා මට පෞද්ගලික මතයක් ගොඩනගන්න බැහැ. එහිදී දිය යුත්තේ පොදු විනිශ්චයක්.විවේචනයට වඩා විනිශ්චය පිළිගැනීම නාට්‍යකරුවන්ගේ යුතුකමක් නේද?විනිශ්චය ඒ ආකාරයෙන්ම පිළිගන්න කියන එක නම් මං පිළිගන්නේ නැහැ. මං කියන්නේ විනිශ්චය පිළිබඳව මමත්වයෙන් තොරව තමාගේ නාට්‍ය පමණක් හොඳය. තමාගේ නාට්‍යයට සම්මාන නොලැබුණාය කියන්නේ නැතුව නාට්‍ය සංස්කෘතිය නැත්නම් සමස්ත නාට්‍ය ක්ෂේත්‍රය ගැන හිතලා සාධාරණ කරුණු දැක්වීම නාට්‍යකරුවන් වශයෙන් හොඳයි. ඔවුන් කතා කරන්න ඕනේ. හත්දෙනකුගේ තීන්දුව කතා නොකර එය පිළිගැනීම එකම කාර්යය නොවෙයි. මෙය එක්තරා දුරක සම්ප්‍රදායක්. නාට්‍යමය වශයෙන් මතවාද ඔවුන් ඉදිරිපත් කරන්න ඕනේ. ඒක අනාගත පරම්පරාවට වැදගත්.ගොළුවත රකින එකත්, හංගලා තීන්දු දෙන එකත් කලා ‍ක්ෂේත්‍රයට තරම් නොවේ.රූපාන්ති බුලත්සිංහලඡායාරූප- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040614</link>
    <topic>මේ විනිසුරුවන් සුදුස්සන්ද?</topic>
    <author>ධර්මජිත් පුණර්ජීව</author>
    <content>පසුගියදා නිමා වුණු රාජ්‍ය නාට්‍ය උ‍ලෙළේ අගැයුම් සම්මාන පිළිබඳ ගිය සතියේ සිළුමිණ පුවත්පතේ පළවුණු අදහස් කියැවීමෙන් අනතුරුව මෙවැනි විචාරාත්මක ලියැවිල්ලකට එළැඹෙන්නට කල්පනා කළා. අපි හැමෝම දන්නවා අපේ නාට්‍ය විනිශ්චය මණ්ඩල නියෝජනය කරන්නට විනිසුරු මහත්වරුන් දහයකට ආසන්න සංඛ්‍යාවක් වාඩි වෙනවා කියලා. මේ සා විශාල සංඛ්‍යාවක් විනිශ්චය සඳහා වාඩි වෙනකොට කෙනෙකුට හිතෙන්න පුළුවන් දෙයක් තමයි විනිසුරුවන් රාශියක් ඉන්න නිසා හොඳම නාට්‍ය ඇතුළු ප්‍රශස්ත අංශ නිවැරැදිව තෝරා ගන්න මේ අයට හැකියාව ලැබෙනවා නේද කියලා. ඒත් සම්මාන ප්‍රදානෝත්සවයෙන් පස්සේ තරගයට සහභාගී වුණු නාට්‍යකරුවන්ගේ උදහස් කියවන කොට තේරෙනවා වැඩි පිරිසක් එකඟවෙන ආකාරයේ මධ්‍යස්ථ විනිශ්චයක් මේ විනිසුරුවන් දෙන්න අපොහොසත් වෙලා තියනවා නේද කියන එක.අපි පොඩ්ඩක් විමසා බලමු දියුණු රටවල නාට්‍ය තරග පවත්වා හොඳම නාට්‍ය සහ ප්‍රශස්ත අගැයුම් නිර්ණය කරගන්න ආකාරය ගැන. පළමුවැනිම කාරණය තමයි විනිශ්චය මණ්ඩලයේ නියෝජනය 5කට අඩු සංඛ්‍යාවක් හැටියට බල පවත්වා ගැනීම. ඊළඟ කාරණය තමයි විනිශ්චය මණ්ඩල නියෝජි‍තයෝ ප්‍රධාන අගැයුම් නිර්ණායකය හැටියට ලකුණු ලබා දීමේ ක්‍රමය අනුගමනය කිරීම.ඒ නිසා නාට්‍ය විනිශ්චය සඳහා ඔවුන් තම අසුන්වල වාඩි වන විටම ඒ සඳහා නිමැවුණු ලකුණු පත්‍රිකා අතැතිවයි වාඩි විය යුත්තේ. (ඔබ දැකලා තියනවද අපේ විනිසුරුවන් කවමදාවත් ලකුණු පත්‍රිකාවක් තියා හිස් කොලයක්, පෑනක් වත් අතැතිව තමුන්ගේ අසුනේ වාඩි වෙනවා. ඔවුන් කරන්නේ පැහැදිලිවම ප්‍රේක්ෂකයන් සමඟ අඳුරේ වාඩි වෙලා නාට්‍ය නරඹන එකයි. නාට්‍ය නැරඹීමයි නාට්‍ය විනිශ්චයයි එකක් නොව දෙකක්)තරගයේ ලකුණු දීමේ ප්‍රමිතිය හා ඒ පිළිබඳව අවබෝධය අතින් මේ විනිසුරුවන්ගේ විශිෂ්ට වටහාගැනීම තමයි ඔවුන් ලකුණු දෙන්නේ මොනවාටද යන්න...මේ එක ප්‍රභේදයක්;1. චරිත රූපණය හෙවත් Acting 60%(චරිත ප්‍රසංගය හා චලනය, අභින ප්‍රකාශනය, භාෂණය හා උච්චාරණකරණයේ විශදත්වය, භාව ස්මෘතිය හා ප්‍රසංගකරණය)2. අධ්‍යක්ෂණය හෙවත් Direction 25%(චරිත සඳහා නිවැරදි නළු නිළියන් තෝරා ඇති බව විමැසීම, ඔවුන් හා එක්ව පෙළ රචනය සඳහා නිර්මාණශීලී අර්ථ කථනයක් ඉදිරිපත් කර ඇත්දැයි විමැසීම, රංග වින්‍යාසය, ප්‍රශස්ත/පරිසමාප්ත නිමැවුම් කරණය)3. අනුශාංගික නිර්මාණ දායකත්වය හෙවත් Teamwork 10%4. සෙසු කුසලතා හෙවත් skilfull Events 5%(සමුදයාර්ථය කුළුගැන්වෙන ආකාරයට ඇඳුම් නිර්මාණය ආලෝක නිර්මාණය ආදී අංශ)හොඳම නාට්‍ය තෝරා ගැනීම සඳහා ලකුණු ලබා දෙන ප්‍රභේදයේ වැඩිම ලකුණු ලබා දෙන්නේ කුමන අංශයකටද යන්න මෙමඟින් ඔබට මොනවට පැහැදිලි වනු ඇත. (ලංකා‍ෙව් නාට්‍ය විනිශ්චයට අසුන් ගන්නා විනිසුරුවන් බොහෝ වෙලාවට තමුන්ගේ ජීවිත කාලයටම රංග භූමියක් මත එක වරක්වත් චරිත රූපණය කළ හෝ ඒ පිළිබඳව න්‍යායාත්මක දැනුමකින් යුක්ත අය නොවේය යන්න අප හැමෝම දන්නා සත්‍යයක්. මෙවර විනිසුරුවන් දෙස බලන විට ඒ සත්‍ය ඔවුන්ටත් අදාළයි.)නිර්මාණකරණ විනිශ්චයේ පාරදෘශ්‍ය භාවය ඉතාමත් වැදගත් සංඝටකයක්, සම්මාන ප්‍රදාන උත්සවයෙන් පැය 6ක් ඉක්ම යන්නට මත්තෙන් මේ තරග විනිසුරුවන් තමන් ලකුණු දුන් ආකාරය දැක්වෙන ලකුණු පත්‍රිකා ජනමාධ්‍යයට මුදා හරිනවා. එසේම විනිසුරු මඬුල්ලේ ප්‍රධානියා ජනමාධ්‍ය හමුවක් පවත්වා තරග විනිශ්චය පිළිබඳව ප්‍රකාශනයක් නිකුත් කරනවා. එපමණක් නෙවෙයි පොදුවේ නාට්‍ය කලාවේ උන්නතිය වෙනුවෙන් ඉදිරිපත් වුණු නාට්‍ය කෘතිවල තිබෙන සමාජ දේශපාලන යථාර්ථය පිළිබඳ හරස්කඩක් ද ඉදිරිපත් කරනවා.ශ්‍රී ලංකාවේ අප දන්නා නාට්‍ය ඉතිහාසය පුරාම නාට්‍ය කලාවේ ප්‍රගමනය වෙනුවෙන් පවත්වන රාජ්‍ය නාට්‍ය උලෙළේ ප්‍රතිපාදන බුද්ධිමත් ආකාරයට යෙදවීමක් දක්නට ලැබෙන්නේ නැහැ. එහෙම වෙනකොට සම්මාන ප්‍රදානෝත්සවයකින් සති කිහිපයක් යන තුරුම අපට අහන්න ලැබෙන්නේ නිර්මාණකරුවන්ගේ පහත් පෙළේ මැසිවිලි පමණයි. එවැනි මැසිවිලි නිර්මාණය කරන්නන් හැටියට තමයි හැමදාම විනිශ්චය මණ්ඩලයට රිංගා ගන්නා විනිසුරුවන් අපට හඳුන්වන්න සිදුවෙන්නේ.මෙවර හොඳම නිළියට හිමි සම්මානය හුණුවටය නාටකයේ ගෘෂාගේ චරිතය රූපණය කළ සෙල්වරාජ් ලීලාවතීට නොදීමෙන්ම චරිත රූපණය පිළිබඳවත් නාට්‍යයේ සමුදයාර්ථය පිළිබඳවත් මේ විනිසුරුවන්ගේ නිර්මාණකරණ දැනුම පිළිබිඹු කරන යථාර්ථයක් බවට පත්වුණා.ධර්මජිත් පුණර්ජීවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040615</link>
    <topic>නොපෙනෙන බලවේගයන්හි ආශිර්වාදය ලබාගන්නේ කෙසේ ද?</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිනිවෙසකට, කුටුම්භයකට දේවාශිර්වාදය ලබන්නට පෙර තමන් ආශිර්වාද ලද අයකු බවට පත්වීම වැදගත්ය. ඒ සඳහා සිත, කය, වචනය යන තුන්දොරෙහි පවිත්‍ර බව, සංවර බව අත්‍යවශ්‍යය. විශේෂයෙන් සිතිවිලි අපිරිසිදු කරන ලෝබ, දෝෂ, මෝහ ආදී කෙලෙස් දුරු කළ යුතුය. දෙවියන් වඩාත් ප්‍රිය කරන්නේ එසේ කෙලෙස් දුරැලු, මිනිස් දුඟද දුරැලු, සීල සුගන්ධයෙන් යුතු අයට වන බැවිනි.කය පිරිසිදු කරනවා යනු කයින් සිදුවන වරදින් ඈත් වීමය. ප්‍රාණඝාතය, කාම මිථ්‍යාචාරය, සොරකම ආදී දෙයින් හැකි තරම් දුරස් විය යුතුය. එය නතර වන තැන දී ඔබ නිසැකවම දේවාශිර්වාදය ලද්දෙක් වන්නේ ය.නිතර දෙවේලේ ඔබ ඇස ගැටෙන ඇපල් ගෙඩියක් ගැන මො‍හොතක් සිතන්න. මෙවැනි පලතුරු බොහොමයක් පිටරටවලින් මෙරට ව්‍යාපාරිකයන් අතට පත් වන්නේ මුදලුත් සමඟ බව ඔබ නොදන්නවා විය හැකිය. ඒ අපද්‍රව්‍ය ලෙස ඉවත දැමීමට ඊටත් වඩා විශාල මුදලක් වැය වන හෙයිනි. මේ කාලය අතරතුර ඇපල් ගෙඩියක් ගසේ තිබෙන කාලයට වඩා වැඩි කාලයක් බිම ගොඩ ගැසී තිබේ. තවත් කාලයක් නැවුම්ව තබා ගන්නට බොහෝ ව්‍යාපාරිකයන් කරන්නේ ඒවායෙහි විවිධ බෙහෙත් වර්ග ආලේප කිරීමය. එසේත් නැතිනම් විවිධ රසායනික ද්‍රව්‍ය එන්නත් කිරීමය. මේවා මිනිස් සිරුරට අහිතකර වන බව දැන දැන ලාභාපේක්ෂාවෙන් කටයුතු කරන මෙවැනි පුද්ගලයන් මොනතරම් පාපතර ද? ප්‍රාණඝාතයට, මනුෂ්‍ය ඝාතනයට ඔවුහු මොන තරම් කොටස්කරුවෝ වෙත් ද?යම් කෙනෙක් ගැන කෝපයෙන් ඉහවහා ගිය අයෙකු ගේ වදන් මෙනෙහි කරන්න.‘මම ඔය මනුෂ්‍යයා එක සැරේට මරන්නේ නෑ. ටික ටික මරනවා.”මෙවැනි කියමන් මේ සමාජයේ දී ඔබ කොපමණ ශ්‍රවණය කර ඇත් ද? වදනින් නොකීව ද කරන ක්‍රියාකාරකම් ඔස්සේ සමාජය ටික ටික මරා දමන ක්‍රමවේදයට මොන තරම් පිරිසක් හවුල් කරුවෝ වෙත් ද?කෘමි උවදුරු වළකන්නට සහල් ගෝනියට එක් කරන වස විස, මිනිස් සිරුරට අහිතකර වර්ණක, මාස ගණන් කල් තබා ගත හැකි ලෙස ෆෝමලින් යොදා අධි ශීතකරණ තුළ බහා නැවත විකුණන මාළු ආහාරයට ගන්නා අයට සිදුවන්නේ එසේ ටික ටික මිය යන්නටය. මේ ආහාර ගැනීම නිසා වැලඳෙන රෝගාබාධ අතිශය දරුණුය. පුංචි දරුවාගේ සිට වැඩිහිටියා දක්වාම එහි භයානක බව අත්විඳින්නට සිදුව තිබේ. මෙවැනි දේට යොමුවන අයගේ කය නිවැරැදි නැත. පිරිසිදු නැත.වචනයේ සංවරකම කෙනෙකු වෙත දේවාශිර්වාදය ලද හැකි සුවිශේෂී ගුණාංගයකි. බොරුව, කේළම, පරුෂ වචන, හිස් වචන බැහැර කරන තැනැත්තා සත්‍යවාදීය. දෙවියන් පමණක් නොව ප්‍රේත භූතා දී කොට්ඨාස පවා ඇත්තට බොහෝ ප්‍රියය. එහෙත් මනුෂ්‍යයා බොරු කියන බව, බොරු කරන බව අමනුෂ්‍යයින් දනී. යම් පුද්ගලයකුට ආරූඪ වූ ප්‍රේතයෙක්, එසේත් නැතිනම් භූතයෙක් බිල්ලක් ඉල්ලා සිටින විටෙක එය දෙනවාමදැයි නැවත නැවත තහවුරු කරගන්නේ මේ අවිශ්වාසය නිසාය. මිනිසුන් තමන් රවටන්න් ද යන සැකය අමනුෂ්‍යයිනට පවා තිබේ. මේ බිල්ල නොලැබුණේ නම් ආතුරයා අරගෙනම යන බව භූතාවේශය පවසන්නේ එහෙයිනි. පොදුවේ ගත් කල මනුෂ්‍ය වේවා, අමනුෂ්‍ය වේවා, තිරිසන් සතුන් වේවා මේ සියලු දෙනා සත්‍යයට ප්‍රියය. ඒ හැමගේ ආශිර්වාදය, කැමැත්ත ලැබෙන්නේ ඇත්තටය.මස් පිණිස මරණයට ඇදගෙන යන ගවයාට එය දැනේ. හිස ඔසවාගෙන, මොල්ලිය පුම්බාගෙන, කුපිතව යන ඒ සතාගේ ස්වරූපය සහ මරණ බියෙන් නිදහස් කළ, අභය දානය ලැබු ගවයකු ගේ ස්වරූපය නිරීක්ෂණය කරන්න. තමන් වටා එක්වී සිටින්නේ තමන්ට ආදරය කරන, කරුණාව මෛත්‍රිය ඇති පිරිසක් බව ඒ සතාට දැනේ. ශාකමය ආහාරවලට පමණක් හුරු වූ කෙනෙකුට සමීප වන්නට, හිස අතගාන ලෙස ඔළුව පහත් කරන්නට ඒ සතා පසුබට වන්නේ නැත. මරණයට කැප වී, අභය දානය ලැබු ගවයකු ස්වාමීන් වහන්සේ නමක ඉදිරියේ ඉදිරි දෙපා නමා වැඳ වැටී සිටින ඡායාරූපය ඔබ දැක තිබෙනවා සැක නැත. එහෙත් මාංශ ආහාරයේ ගිජු වූ කෙනෙක් ළඟට, කිසිම සතෙක් ආදරය කරුණාව බලාපොරොත්තුවෙන් එසේ සමීප වන්නේ නැත.‘මේ ගව දෙන මට අනින්නේ නැ’‘මේ සුනඛයා මා සපා කන්නේ නෑ’‘මට සර්පයින් ගෙන් අනතුරක් වන්නේ නෑ’ යන විශ්වාසය ඇතිව ගමනක් බිමනක් යන්නට ඔබට හැකියාව තිබිය යුතුය. ඔබගේ නිවෙසේ සුනඛයකු ඇතිදැඩි කරන්න. ඒ සතාට ආදරය කරන්න. ඔබ නොහඳුනන සපා කන බවට විශ්වාස කැරෙන සුනඛයකු සමීපයට යන්න. ඔබ ඉව කර ඒ සතා ආපසු හැරී යනු ඇත.‘මේ සුනඛ මිත්‍රයෙක්. මොහුගේ නිවසේත් මගේ වර්ගයේ අය ඉන්නවා’ යන ඉව ඒ සතාට දැනේ. එහෙත් එවැනි සතෙකුට ආහාර ටිකක් නොදෙන, ගෙදර ඉන්නා සතාත් පන්නා දමන, තැන තැන අතරමං කරන කෙනෙක් දුටු වනම මහමඟ යන සුනඛයෙක් වුවද ඒ තැනැත්තාට කඩා පනිනු ඇත. ගොරවමින් දත් විළිස්සනු ඇත. ගල් කැටකින් තමන්ට පහර දුන්නේ නම් ඒ සුනඛයා කවර මොහොතක හෝ ඉඩ ලද සැණින් ඒ තැනැත්තා සපා කන්නේ ය.ඔබ උත්සාහ කළ යුතු වන්නේ නොපෙනෙන ප්‍රේත භූතාදී අමනුෂ්‍යයන් ගේ ආශිර්වාදය, කැමැත්ත ලබන්නට පෙර ඔබ අවට සිටින, ඇස ගැටෙන මේ සතුන්ගේ ආශිර්වාදයක් කරුණාවක් ලබන්නටය. ඒ සඳහා ඔබගේ සිත තුළ, කය හා වචනය තුළ අවැසි ගුණාංග පුරුදු පුහුණු කළ යුතුය. එවිට අමනුෂ්‍යයින්ගේ ආශිර්වාදය නිරායාසයෙන් ම ඔබට හිමි ය.දෙවියකු ගේ ආශිර්වාද ගන්නට නම්, ප්‍රේත භූත කොට්ඨාසවල පවා කැමැත්ත ලබා ගැනීමට නම් නිර්මාංශ වීම ඉතා වැදගත්ය. මෙහි ප්‍රේත භූත කැමැත්ත ගන්නවා යනු එවැනි බලවේග ඔබ සමීපයට ගෙන්වා ගැනීම නොවේ. ඔවුන් ඔබගෙන් දුරස් කර තැබීමයි.අතීතයේ පටන් ජන සමාජයේ මුල්බැස ගත් විශ්වාසයන් තිබේ. පුළුටු වර්ග ආහාරයට නොගන්නා ලෙස, අවේලාවේ එළිමහනේ පුළුටු නොකන ලෙස කියන්නේ ඇයි. මේවා තුළ යම් දෙයක් අන්තර්ගතය. එවැනි දේ කළ අය ලෙඩ වී තිබේ. බිය වී තිබේ. ඇතැම් විට කැවුම්, කොකිස් ගෙඩියක් කා බිය වූ අවස්ථා ද තිබේ. මේ සංකල්පය කාලාන්තරයක් මුළුල්ලේ සිතට කාවැදී තිබු නිසා, මනසේ වැඩ කළ නිසා බිය වූවා යැයි කෙනෙක් තර්ක කළ හැකිය.එහෙත් මාසයක් පමණ වයසැති බිලි‍ඳෙකු ඉදිරියේ ශබ්ද නඟා ‘මරනවෝ’ යි කෑ ගැසුවේ නම් ඒ දරුවා තිගැස්සීම වැළැක්විය නොහැකිය. මෙතැනදී දරුවා තිගැස්සුණේ ඒ ළදරු මනසටත් මරණය යන්න කා වැදී තිබු නිසා ද? නැත. එසේ නම් අප අවට තිබෙන, සිදුවන සත්‍ය දැනගත යුතුය. ඇතැම් විට තවත් කෙනෙක් ළඟ සිටින බව, කතා කරන හඬ කෙනෙකුට ඉතා හොඳින් දැනේ. ඇසේ. එහෙත් අසළ සිටින තවත් කෙනෙකුට එය නොදැනෙන්නට හෝ නොඇසෙන්නට පුළුවන. එය පිළිගත නොහැකි, අසත්‍යයක් නොවේ.එසේනම් රහතන් වහන්සේ නමක ගේ ශ්‍රවණ ශක්තියෙහි හා පෘථග්ජන පුද්ගලයකුගේ ශ්‍රවණ ශක්තියෙහි වෙනසක් දැකිය නොහැකිය. රහත් නොවුණ ද, යම් යම් අවස්ථාවල දී යම් යම් ශක්ති ප්‍රභව තිබේ. එය සුනඛයින් වැනි සතුන් උදාහරණයට ගෙන බැලුව ද පැහැදිලි වේ. සුනඛයාට ඉතා සියුම් ශබ්ද ශ්‍රවණය වේ. වවුලාට සියුම් ශබ්ද තරංග දැනේ. එසේනම් ‘මට ඇසෙන්නේ නැති දේ සුනඛයාටත් නැසේ’ යැයි කිව නොහැකිය. අප අතර ම ඉන්නා තවත් කෙනකුගේ ශ්‍රවණ ඉන්ද්‍රිය වර්ධනය වී තිබේ. දෙනෙත් නොපෙනෙන කෙනෙකුට බොහෝ විට පුදුමාකාර මතක ශක්තියක් තිබේ. ඒ සඳහා එක් දෙයක් එක් වරක් පමණක් ශ්‍රවණය කිරීමම ප්‍රමාණවත්ය.මේ සුවිශාල තර්ක ගෙන ආ යුතු දේ නොවේ. විවිධ බලවේග අප වටා ක්‍රියාත්මක අතර ඒ බලවේග වලින් ආශිර්වාද ලබන්නට නම් නිර්මාංශ වීම, කරුණාව, මෛත්‍රිය වැඩීම අත්‍යවශ්‍ය වේ.වෘක්ෂ මූල යට සිල්වතුන් වහන්සේ බවුන් වඩද්දී, එහි රැඳී සිටිය නොහැකි අමනුෂ්‍යයෝ උන්වහන්සේ පළවා හැරීමට විවිධ වෙස් ගත්හ. එහෙත් බුදුරජාණන් වහන්සේ කරණීය මෙත්ත සූත්‍රය හඳුන්වා දෙමින් ඒ භික්ෂුන්ට අවවාද දුන්නේ ඒ අමනුෂ්‍යයනට කරුණාව මෛත්‍රිය පතුරවන ලෙසටය.විශාලා මහනුවර ඇති වූ දුර්භික්ෂය නිසා රෝග බිය ද, රෝග බිය නිසා අමනුෂ්‍ය බිය ද ඇතිවුණි. අද මෙන් ම එදා සමාජයේ ද අමනුෂ්‍ය දෝෂ තිබුණි. තේරුම් ගත යුතු වන්නේ කරුණාව, මෛත්‍රිය තිබේ නම් ඒ කිසිඳු අමනුෂ්‍යයකුට ඔබ බිය කළ නොහැකි බවය. විපතක් කරදරයක් කළ නොහැකි බවය. එවන් ගුණධර්ම වඩන ඔබ වෙත එකතු වන්නේ යහපත් බලවේගය.අම්මට, තාත්තට සලකන තැනැත්තාට, බිරිය ඉක්මවා නොයන සැමියාට, සැමියා ඉක්මවා නොයන බිරියට දරුවන් ගේ මුහුණ බලන්නට බැරි වැඩ නොකරන මවුපියන්ට, මවුපියන්ගේ මුහුණ බලන්නට බැරි වැඩ නොකරන කීකරු දරුවන්ට මේ සියලු බලවේගවල ආශිර්වාදය හිමි වනවා නො අනුමානය. එවැනි පුද්ගලයකුගේ සිරුරට කිසිඳු බලවේගයකට හානියක් කළ නොහැක.ගැමි වහරේ එන ‘ගලේ ගහලාවත් මරන්න බෑ’ කියන කියමන ඔබට හුරු පුරුදු ඇත. නන්නාඳුනන පෙදෙසක, නන්නාඳුනන පිරිසක් ඉදිරියේ ඔබ අනතුරකට මුහුණ දුන්නා යැයි සිතන්න. වතුර පෙවී දියේ ගිලෙන්නට යන මොහොතේ කිසිවෙක් පැමිණ ඔබ බේරා ගනී. ප්‍රථමාධාර දී රෝහල් ගත කරයි. එහි ප්‍රධාන වෛද්‍යවරයා ඔබ ගේ ම මිතුරෙකි. වහා ක්‍රියාත්මක වන ඔහු පෙණහලු තුළ රැඳි ජලය ඉවත් කරමින් ඔබගේ ජීවිතය බේරාගන්නට යුහුසුලු වෙයි. ජීවිතයේ එක් අවස්ථාවක හෝ මේ හා සමාන අවස්ථාවකට ඔබ මුහුණ දෙන්නට ඇත. ඔබ විපතට, කරදරයට පත් වූ මොහොතේ මෙවැනි පරිසරයක් නිර්මාණය කළේ කවුද? මේ ආශිර්වාදය ඔබට නොසලකා හැරිය නොහැකිය.මෛත්‍රියෙන් තොරව, පාපිෂ්ඨව, ප්‍රාණඝාතාදී අකුසල කරමින් ජීවත්වන ඔබ දක්ෂතම වාස්තු විද්‍යා ශිල්පියකු ලවා සියලු දොස් දුරු වන ලෙස මහා මන්දිරයක් ඉදි කළ ද, බහිරව පුද පූජාදිය පවත්වා සියලු ආශිර්වාද කළ ද නිවෙසේ ආරක්ෂාව මිස ඔබ ගේ සිරුර ආරක්ෂා වන්නේ නැත. නිවෙසින් පිටවූ පසු ආරක්ෂා වීමේ ක්‍රමය ගැන ඔබට දහස් වතාවක් හෝ සිතන්නට සිදු වේ. මේ කරුණ ඉතා හොඳින් මතක තබා ගත යුතුයි. පිරිසිදු ජලයෙන් තම සිරුරේ කිළිකුණු සෝදා හරින්නා සේ ම ඔබ ගේ තුන්දොර, එනම් සිත කය සහ වචනය පිරිසිදු කර ගැනීම ඉතා වැදගත්ය. එතැනින් එහා ගිය ධර්මතාවන්ට ද ප්‍රමුඛතාවය දිය යුතුය.ඔබ බෞද්ධයකු නම් දිනපතා බුද්ධ වන්දනාව කළ යුතුය. වෙනත් ආගමක නම් ඒ ආගම ධර්මයට අදාළ ඔරසන් ආදිය කිව යුතු ය. නිරන්තරයෙන් ආගමික කටයුතුවල නිරත වීම ඔබ ආශිර්වාදය ලැබීමට සුදුස්සෙක් බවට පත් කරන්නේ ය.ලබන සතියේදේවාශිර්වාදය ලැබෙන උපචාර විධිරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040617</link>
    <topic>නාමල් උයනේ රෝස තිරුවානා රැකගත යුත්තේ ඇයි?</topic>
    <author/>
    <content>වර්ග කිලෝමීටර් හැට පන් දහස් හයසිය දහයක් තරම් වූ, ගොඩබිම් තීරුවකින් හෙබි ශ්‍රී ලංකාව ලෝකයේ විවිධ කලාපයන් තුළ විද්‍යමාන වන විවිධ දේශගුණික තත්ත්වයන්ගෙන් පෝෂිත වූවකි. ලෝකප්‍රකට ඓතිහාසික රංගිරි දඹුලු පුරවරයට යාබද දඹුල්ල නගරයේ සිට කිලෝමීටර් පහළොවක් තරම් දුරකින් පිහිටි මංපෙත ඔස්සේ ගිය තැන හමුවන ජෛව විවිධත්වයෙන් යුත් මහා වනස්පතියකි.ජාතික හා ජාත්‍යන්තර වශයෙන් ප්‍රසිද්ධ වර්තමානයේ දෙස් විදෙස් සංචාරකයින්ගේ ආකර්ෂණය දිනා ගත් නෙත් සිත් පුබුදු කරවන සුවදායක පරිසරයක මිහිරියාව ගතට සිතට කාවද්දන ජාතික නාමල් උයන අනුරාධපුර දිස්ත්‍රික්කයේ පලාගල ගල්කිරියාගම උල්පතගම නම් වූ සුන්දර ග්‍රාමයේ පිහිටා ඇත. යාපනය ඒ - 9 මාර්ගයේ ඇති මඩාටුගම හන්දියෙන් වමට හැරී ආඩියාගල දෙසට කිලෝමීටර් 07 ක් පමණ ගිය පසු ජාතික නාමල් උයන නම් වූ මෙම සුන්දර වනස්පතිය වෙත ළඟා විය හැක.මෙහි මුළු භූමි ප්‍රමාණය හෙක්ටයාර් 972 ක් වන අතර (අක්කර 2000 කි) එයින් අක්කර 260 ප්‍රදේශයක නා ගස්වලින් යුත් මෙම වන පියසේ අක්කර 600 ක් පමණ වපසරියක පිහිටා ඇති වසර මිලියන දස ලක්ෂ පන්සිය පනහකට වඩා වැඩි ප්‍රාග් ඓතිහාසික යුගයට අයත් රෝස තිරිවානා කඳු වැටිය සොබාදහමෙ විශ්මිත නිර්මාණයකි.ඓතිහාසික මෙන්ම භූගෝලීය හා පාරිසරික වැදගත්කම නිසා ම මෙම සුවිශේෂී පරිසර පද්ධතිය 2005 අප්‍රේල් 26 වන දින අතිවිශේෂ ගැසට් නිවේදනයක් මගින් ශ්‍රී ලංකාවේ 03 වන සංරක්ෂිත වනාන්තරය ලෙස රජය මගින් ප්‍රකාශයට පත්කර ඇත.ජාතික නාමල් උයනේ ප්‍රධානතම ශාකය වන්නේ නා ගසයි.නා ගස ශ්‍රී ලංකාවට ආවේණික ශාකයක් වන අතර මෙහි ඇති පූජනීය වටිනාකම සංස්කෘතික වටිනාකම ඖෂධීය වටිනාකම නිසා ම ශ්‍රී ලංකාවේ ජාතික වෘක්ෂය ලෙස 1986 ජූලි මාසයේ 25 වෙනි දින රජය මගින් ප්‍රකාශයට පත් කරන ලදී.නා වනය තුළ කළුවර, මිල්ල, මොර, වෙළං, පානක්කා අදි වටිනා වෘක්ෂයක් ද අගිල්, මීමන ශාක, බිං කොහොඹ, මී රැස්ස, කොරකහ, පනංපෙති වටිනා ඖෂධීය ශාක ද දක්නට ලැබෙන අතර මෙහි හඳුනා ගත් දේශීය ඖෂධ ශාක පැළෑටි 72 ක් පමණ වේ. මෙහි හඳුනාගත් පක්ෂීන් වර්ග 18 කි. මෙම වනය තුළ කොටියා වලසා හැරුණු කොට අලියාගේ සිට අනිකුත් සියලුම සතුන් මෙහි ජීවත් වෙයි.ක්‍රිස්තු පූර්ව 02 වන සියවසේදී අනුරාධපුර මුල් යුගයේ රජකම් කළ දේවානම්පියතිස්ස මහ රජතුමා විසින් පිහිටුවන ලද බෞද්ධ සිද්ධස්ථානයක් තිබී ඇති අතර එය 08 වන සියවසේ 04 වන දප්පුල රජ සමය දක්වා විවිධ රජවරුන්ගේ අනුග්‍රහයෙන් පෝෂණයවී ඇත.හෙළ රජ දවසින් පසු වසර සිය දහස් ගණනක් දැව ජාවාරම් කරුවන්ගේ සහ නිධන් හොරුන්ගේ දඩයක්කරුවන්ගේ පාරාදීසයක්ව තිබ‍ූ මෙම නා මූකලාන ජාතික සම්පතක් බවට පත් කරලීමේ ගෞරවය හිමිවන්නේ 1991 මාර්තු මස 28 වෙනිදා මෙම වනස්පෙතියේ පදිංචියට පැමිණි වනවාසී රාහුල හිමියන්ටයි.තම ජීවිතය පරදුවට තබමින් විවිධ අභියෝග මැද ඉතා දුෂ්කරව අවම පහසුකමක් වත් නොමැතිව මේ රටේ ජාතික සම්පතක් බවට පත්කිරීමට උන් වහන්සේ කළ කැපවීම නොවන්නට මෙම සුන්දර වනපෙත විවිධ උපද්‍රවවලින් විනාශ වී යාමට ඉඩ තිබුණි.විසි එක්වෙනි සියවසේ මෑත භාගයේ මේ රටේ පුරවැසියෙකු වගේ ම බෞද්ධ භික්ෂුන් වහන්සේ නමක් විසින් විනාශයට පත්වීමට ගිය මේ ජාතික සම්පත ජාතියට හඳුන්වා දී එය ජාතිය වෙනුවෙන් සංරක්ෂණය කොට ආරක්ෂා කර තැබීමේ උදාර වගකීම සිදු කිරීම සියලු දෙනාගේ සම්මානයට පාත්‍රවීමට කරුණකි. ඒ නිසා ම ශ්‍රී ලංකාවේ උසස් ම විශිෂ්ටතම සම්මානයක් වන 2004 ජනාධිපති පරිසර සම්මානයෙන් වනවාසී රාහුල හිමියන් පිදුම් ලැබීම මෙහිදී සඳහන් කළ යුතු කරුණකි.එවකට මිනිස් වාසයෙන් තොර වූ මෙම සුවිසල් නා වනය තුළ නැවතීමට තැනක් සෙවූ රාහුල හිමි‍යන් ‍ඒ සඳහා සුදුසුම ස්ථානය ලෙස අඩි 25 ක් පමණ වූ උසකින් යුත් මොර ගසක් තෝරා ගත්හ. ඉපැරණි බෞද්ධ නටබුන් මෙම ස්ථානයට නුදුරින් පිහිටා තිබීමත් ජල උල්පත් පිහිටා තිබීම නිසාත් රාහුල හිමියන් මෙම ස්ථානය තෝරා ගැනීමට හේතු විය.උල්පතගම ගම්වාසීන් කිහිපදෙනෙකුගේ සහායෙන් නවාතැන් සඳහා මොරගහඋඩ පැල් කොටයක් තනාගෙන එයින් බැසීමට වැල් ඉනිමගක් ද සාදවා ගත්හ. එතැන් පටන් මෙම මහා වනස්‍පතිය ජාතිය වෙනුවෙන් ආරක්ෂා කර තැබීමේ උදාර ජාතික මෙහෙවර ආරම්භ කළහ.මෙම වකවානුව තුළ නා වනයේ ජීවත්වීම කෙතරම් අපහසු ද කටුක ද යන්න නා වනය තුළ තනි වී මිනිත්තු කිහිපයකින් ම රාහුල හිමියන්ට අවබෝධ විය. නා වනයේ තනි වූ රාහුල හිමියන්ට නා වනය රැක ගැනීම සඳහා බිහිසුණු සිදුවීම් රැසකට ද මුහුණ දීමට සිදුවිය.ජාතික නාමල් උයනේ පිහිටි සොබාදහමේ අපූර්වතම නිර්මාණයක් ලෙස සුදෝ සුදු හිම කඳු පෙළක් සේ දිස්වන රෝස තිරිවානා කඳු පන්තිය හැඳින්විය හැක. මුහුදු මට්ටමේ සිට මීටර් 180 ත් 300 අතර නැඟී සිටින කඳු 07 ක් මෙහි දක්නට ලැබේ. කඳු වැටිය සහ තනි කඳු ලෙස දිස්වන මෙම කඳු පන්ති හෙල් බෑවුම් වලින් සමන්විත ය. මෙම කඳු පන්තිය වටකරගත් ජාතික නාමල් උයන වනස්පතිය එහි ආරක්ෂාවට යෝධ පවුරක් සේ ඈතට දිස්වේ.ඉන්දියාවේ රජකමින් කළ ෂාජහාන් රජු ඔහුගේ ශ්‍රේෂ්ඨ නිර්මාණයක් වන ඉන්දියාවේ ටාජ් මහල් ප්‍රාසාදය සඳහා මෙම කන්දෙන් රෝස තිරුවානා ලබාගෙන ඇත. මෙම අක්කර 600 පුරාවට විහිදුණු සද්ධන්ත නිධියේ ඇති රෝස තිරුවානා තත්ත්වය ගැන කිසිම සැකයක් නැත. මෙය මිල කළ නොහැකි අපේ රටේ ආරක්ෂා කළ යුතු ජාතික වස්තුවකි.රෝස තිරුවානා නැතහොත් මද රතු දියත රිප්පු වූ කලි කොන්දේසි විරහිත ආදරයට සම්බන්ධ අර්ධ මැණික් වර්ගයකි. එය සෑම වර්ගයේ ම ආදරය කරුණාව සඳහා වූවකි. ස්වයං ආදරය පවුල් ක්‍රියාවෙන් කාමුක නොවන ශෘංගාරය හා කොන්දේසි රහිත ඕනෑම අවස්ථාවකදී කරුණාව වෙනුවෙන් ශක්තිය වැඩිකර දෙන්නකි.එය ආදරය කරුණාවට ජීවය දෙයි. ආතතිය අඩු කරයි. එය ප්‍රීතිදායක හා කරුණාව පිහිටි පාෂාණයකි. ආධ්‍යාත්මික ගැටලුවලදී එය ආදරය කරුණාව ළඟා කර දෙයි. එය ආත්ම විශ්වාසය ඇති කරයි. ස්වයං වටිනාකම වැඩි කරයි. එය හැඟුම් සමබර කර සාමය ගෙන දෙමින් ආතතිය හා සාංකාව සමනය කරයි.චිත්තවේගී කම්පන සුවකරයි. එය භය තරහ ඉවත් කිරීමට ඉවහල් වෙයි. එය ආදරය කරුණාව නොමැති කම හා නොසලකා හැරීම ඉවතලා අසීමිත කරුණාව ගෙන දීමේ ශක්තියක් ඇත. සාවද්‍ය වරදකරු යන හැඟීම සමනය කිරීමට එයට හැකියාව ඇති බව පැවසේ. මෙය එම පවුලට අයත් පාෂාණයකි. එහි ඇති ආදරය කරුණාව හා සාමය ඇති කිරීමේ බලයට පවුලේ හෝ කණ්ඩායමේ සමගිය ඇති කරමින් අසීරු අවස්ථාවක් සමගියට පරිවර්තනය කිරීමේ හැකියාව ඇත.රෝස තිරුවානා පෘථිවියට, විශ්වයට සහ දෙව්ලොවට ආධ්‍යාත්මික වශයෙන් බොහෝ දුරට අනුගත වෙයි. මෙය පුද්ගලයෙකු විසින් ආත්මීය වශයෙන් මෙන් ම අන්‍යයන් කෙරෙන් හා ස්වභාව ධර්මයා තුළින් දකිනු ලබන සුන්දරත්වයට දක්වන සෙනෙහස උද්දීපනය කරයි.මෙහිදී විශේෂයෙන් ම අදාළ වන්නේ චිත්‍ර , සංගීතය හා ලිඛිත වචනය වැනි පරිකල්පනය පුබුදුවාලන සුන්දරත්වයයි. වරදකට සමාව දීම දිරිමත් කරනු ඇතැයි විශ්වාස කරන මෙය කෝපය, අමනාපය හා වෛරය පහකර ගැනීමෙහිලා උපකාරී වෙයි.‍සම පැහැපත් කිරීමටත්, පිලිස්සුම් හා බිබිලි දැමීම සමනය කිරීමටත් කායික වශයෙන් හදවත සවිමත් කිරීමටත් කරකැවිල්ල තුරන් කිරීමටත් හදවත, පෙණහලු, වකුගඩුව හා ඇඩ්රිනලින් ආශ්‍රිත ගැටලු සමනය කිරීමටත් උපකාරී වෙයි.නිෂේධනාත්මකතාව දුරු කරන රෝස තිරුවාන විද්‍යුත් චුම්බක ක්ෂේත්‍රවලින් සහ වෙනත් පරිසර දූෂක කාරක වලින් අත්වන බලපෑම වළකාලන්නේ ඒ වෙනුවට ආදර සෙනෙහස ළඟා කර දීමෙනි.මෙය වැඩිහිටියන් මෙන් ම ළමයින්ට හිතකර විශ්මයජනක නිධි කාරක ස්ඵටිකයකි. මනරම් සිහින මවමින් රුදුරු ස්වප්නවලින් ඔවුන් ආරක්ෂා කිරීමට මේ ස්ඵටිකයකට හැකියාව ඇත.ඔබට හා ඔබගේ හෘදයේ ඇතිවී තිබෙන කරුණාවට උදව් කිරීමට රෝස තිරුවානාවට ඉඩහරින්න, එවිට ඔබට යා යුතු දුරට යන්න එය ඉවහල්වේවි. ඔබගේ පවුලේ උදවියට හා ඔබට කරුණාව සාමය සතුට ගෙන දීමට රෝස තිරුවානාවට ඉඩ හරින්න.සියලුම ජීවීන් ස්වභාව ධර්මය පරිසරය පෘථිවිය සහ මුළු විශ්වයම රෝස තිරුවානාවලින් නික්මෙන ශක්තියෙන් සුව කිරීමට ඉඩ හරින්න. පෘතුවියෙහි වැඩදායි චලනයන් වැඩි කරගැනීමට කුඩා ප්‍රමාණයකින් හෝ ඔබට හැකි ආකාරයකට ක්‍රියාකරන්න මනුෂ්‍ය සංහතියේ උන්නතිය උදෙසා රෝස තිරුවානා කඳු වැටිය සමස්ත ප්‍රජාවගේ හිතසුව පිණිස නිසි අයුරින් ගවේෂණයට ලක් කොට ආරක්ෂාකර තබා ගැනීමට සියලු ම මානව වර්ගයාගේ අවධානය යොමු වේවා.ජාතික නාමල් උයන සංවර්ධන භාරයේ සභාපති හාහම්බන්තොට දිස්ත්‍රික් පාර්ලිමේන්තු මන්ත්‍රීනාමල් රාජපක්ෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=af14040618</link>
    <topic>පෙරපාසල් දරුවන් එක්ක අතුරු මිතුරු හරිම මිතුරුයි</topic>
    <author>රූපාන්ති බුලත්සිංහල</author>
    <content>ත්‍යාග ලැබූ දරුවන් පිරිසදරුවන්ට සුවිශේෂී අතුරුමිතුර පුවත්පතට එදා සුවිශේෂී දවසකි. කුසපත් ඇදීමකින් තෝරාගත් පුංචි දරුවන්ට පාපැදි ප්‍රදානය කිරීම සිදුවිය. ගුණපාල ජයලත් සහ අනෝමා ජයලත්මහත්මහත්මීන් දෙපොළත් ප්‍රදානයන් කිරීමට එක්වූහ.අතුරුමිතුරු කියවන දූ දරුවන් අතරින් තෝරාගත් පිරිසකට බයිසිකල් පිරිනැමීමට ලේක්හවුස් කර්තෘ මණ්ඩල අධ්‍යක්ෂකතුමා ඇතුළු මාණ්ඩලික නිලධාරිහු ද මේ අවස්ථාවට එක් වූ වූහ. මේ පිළිබඳ දරුවන්ගේ මව්පියෝ ද අදහස් දැක්වූහ.'' මගේ නම සංජීවනී ධර්මවර්ධන. අපි ආවේ වරකාපොළ ඉඳලා. ඇත්තට අතුරුමිතුරු පත්තරය ඉදිරිපත් කළ මේ වැඩසටහන හොඳයි. පෙරපාසල් වයසේ දරුවන්ගේ අත්දැකීම් දියුණු කරගන්න අතුරුමිතුරු පත්තරය ඉතාමත් වටිනවා.දරුවන්ට ලැබුණ තෑගි ගැන දරුවන් අතර උද්යෝගයක් ඇතිවෙලා. ඒ විතරක් නෙවෙයි. මේ පත්තරයෙන් ලැබෙන දැනුම පිළිබඳ කියලා නිම කරන්න බැහැ. ඇත්තට මේ තෑග්ග වගේම මේ පුවත්පතත් අපේ දරුවන්ට වැදගත්."මාතලේ මංගල කරඳගොඩ මහතා මේ පිළිබඳ අදහස් දක්වමින්, " මේ වගේ තිළිණ ලබන්න දරුවන් කැමැතියි. දරුවන් අධ්‍යපනයට හුරු කරන ක්‍රමවේද මේ පුවත්පතේ තියෙනවා. පුංචි දරුවන්ට ඒ ක්‍රමවේද පුරුදු කරන්න ඕනේ."ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා තෑගි ප්‍රදානය කරමින්.බෙදාහැරීම් කළමනාකාර සුනිල් සෙන්දනායක මහතාඑච්. එම්. ලලනී සෙනරත් මහත්මිය තම දරුවාට උදා වුණ අවස්ථාව ගැන අදහස් දක්වමින්,'' පුංචි දරුවන් මේ වගේ දේවල් සඳහා ගොඩක් කැමැතියි අතුරුමිතුරු කළේ ගොඩක් හොඳ දෙයක්. දරුවන් එකපාර පොත් පත්තර කියවන්න හුරුකරන්න බැහැ.ඒක කරන්න ඕනේ ක්‍රමයෙන්. නැත්නම් ඒ අය මේ සඳහා පුරුදු කරන්න බැහැ. පුංචි දරුවෝ පාට කරන්න චිත්‍ර අඳින්න කැමැතියි. ඒ වගේම තෑගි ලබන්නත් කැමැතියි. අතුරුමිතුරු මේ කළේ හොඳ වැඩක්. අපේ දරුවන් අතුරුමිතුරු එක්ක තියාගන්න අපි කටයුතු කරනවා."මේ අවස්ථාවට සහභාගි වූ කර්තෘ මණ්ඩල අධ්‍යක්ෂ සීලරත්න සෙනරත් මහතා, මේ අවස්ථාව පිළිබඳ අදහස් දක්වමින්, ගුණපාල ජයලත් මහතාත්, අනෝමා මහත්මියත් කරන සේවය ඉතාමත් අගේ කරනවා. මේ දෙපොළගේ අත්දැකී‍ම් මේ පුවත්පත සඳහා යොදාගෙන තියෙනවා.දරුවන්ගේ මනස වර්ධනය කරන ක්‍රමයක් තියෙනවා. ඒ ක්‍රමයට දරුවන් එකවර හුරුකරන්න බැහැ. ඒ වගේ හැමෝටම ඒක කරන්න බැහැ. අපේ ආයතනයේ ළඳරු පාසලේ සිට අ.පො.ස සාපෙළ දක්වා දරුවන් උදෙසා පුවත්පත් තියෙනවා. මේ හැම පුවත්පතක්ම කරන්නේ අධ්‍යාපනික ක්‍රමවේදයට අනුව.මේ නිසාම දරුවන් අතර ජනප්‍රිය වෙලා තියෙනවා. යැයි ද සීලරත්න සෙනරත් මහතා කීය. අතුරුමිතුරු තෑගි බෙදාදීමේ අවස්ථාවට සහභාගි බෙදාහැරීම් අංශයේ ප්‍රධාන කළමනාකාර සුනිල් සෙන්දනායක මහතා අදහස් දක්වමින් මෙසේ පැවසීය.ඇත්තටම ගුණපාල ජයලත් මහත්තයා කරන්නේ විශාල සේවයක්. අපේ අතුරුමිතුරු පුවත්පත දරුවන් විශාල ප්‍රමාණයක් මිලදී ගන්නවා. දරුවන් ගේ අත්දැකීම් වැඩිවීම සඳහා මේ පුවත්පත මහඟු සේවයක් ඉටු කරනවා.අතුරු මිතුරු පුවත්පත සෑම පෙරපාසල් දරුවෙකුගේම පත්තරය වියයුතු බව උ‍ලෙළට සහභාගිවූවන‍්ගේ අදහස විය.රූපාන්ති බුලත්සිංහලඡායාරූප- සිරිපාල හල්වලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404061</link>
    <topic>විදුලිබලාගාරයක් ඇතේ ඒත් අපට ලයිට් නැතේ</topic>
    <author>ඉනෝකා සමරවික්‍රම</author>
    <content>විදුලිබලාගාරයක් ඇතේ ඒත් අපට ලයිට් නැතේකෙටිම ම‍‍ඟෙන් වලපනේට යන ගැමියෝ“අපි උපන්නේ බටගොල්ලාගම ගමේ. අපේ ගම වටකරලා තියෙන හැම ගමකට ම වගේ ලයිට් තියෙනවා. අපේ ගමෙත් විදුලි බලාගාරයක් තියෙනවා. ඒත් ගමට ලයිට් නැහැ. කොළඹ පදිංචියට ආවේ රස්සාවක් ලැබුණු නිසා. ඒ ඇවිල්ලත් අවුරුදු පහළොවක් විතර වෙනවා. ඒ වුණාට උපන්තේකට විදුලිය නැති අපේ ගමේ දුප්පත් මිනිස්සු අමතක කරන්න බැහැ. ඒ නිසයි ‘සිළුමිණ’ ට කතා කරන්න හිතුවේ.”සිළුමිණ පාඨකයකු වන ගුණවතී ඉකුත් දිනෙක අප ඇමතුවාය. ඇය අපට ගමට යන මඟ විස්තර ද පැවැසුවා ය.නියර දිගේ පැමි­ණෙන ගැමියෝනුවරඑළිය දිස්ත්‍රික්කයට අයත් බටගොල්ලාගමට වලපනේ නගරය ඔන්න මෙන්න කියා තිබියදි වම්පසට ඇති වලපනේ ඩිපෝව අසල මාර්ගයෙන් හැරී යා යුතුය. ආරම්භයේදි නම් මාර්ගය සුව පහසුය. එහෙත් ගමට යන්නට යන්නට මාර්ගයේ ඇති දුෂ්කරතාව තදින්ම දැනෙන්නේ එකවර වාහන දෙකකට පාර මාරුවීමට ඉඩක් නැති විටය. එක් පසෙකින් ඇත්තේ උස් කඳු පෙළය. අනෙක් පසින් ඇත්තේ පල්ලමයි. මේ පල්ලම් ගිරිදුර්ග පසු කරමින් අපි බටගොල්ලාගමට ආවෙමු.ගම බොහොම නිසංසලය. රේඩියෝවක හඬ හෝ වාහනයක හඬ නොඇසෙන ගම ගහ කොළවලින් ගහන වී අඳුරු බවක් උසුලයි. “අපි මුලින් ම යමු විදුලිබලාගාරය පැත්තට.” මඟ පෙන්වීමට එක්වූ නිශාන්ත පවසයි. ඔහු අප කැටුව යන්නේ ගම පිළිබඳව බොහෝ තොරතුරු පවසමිනි.“ඔන්න තියෙනවා බලාගාරය. බලාගාරය හදලා තියෙන්නේ කුරුඳු ඔය හරස්කරලා. ගමට පාර හැදු‍ණෙත් බලාගාරය නිසයි. නැත්නම් ගමට වාහනයක් එන්න පුළුවන් පාරක් තිබුණේ නැහැ.”බලාගාරය පසෙකින් ගලා හැලෙන දොළ පහරට එහායින් මඳක් උස් බිමක ඇත්තේ පිදුරු මඩුවකි. එහි තරුණයෝ කිහිප දෙනෙක් ම බලාගත් අත බලා සිටිති.“එතැනින් තමයි අපි අපේ ෆෝන් චාර්ජ් කරගන්නේ. මේක මේ විදුලි බලාගාරය අයිති මහත්වරු අපට ලබා දුන්න දෙයක්. ඕනෑම මොහොතක ඇවිත් මෙතනින් ජංගම දුරකථනය චාර්ජ් කරගෙන යන්න පුළුවන්. සමහරු මහ රෑත් මෙතැනට එනවා.” ජංගම දුර­ක­ථ­නය චාර්ජ් කරගන්නා ගැමියන්ගැමියකු පවසන්නේ තමන්ට ඇති එක් පහසුකමක් ගැනය.“අපේ ගමට බටගොල්ලගම කියලා හැදිලා තියෙන්නේ එක් කාලෙක බට හමුදාවක් මේ ගමේ නතර වෙලා ඉඳලා තියෙනවා. ඊට පස්සේ තමයි මේ ගම බටගොල්ලාගම වෙලා තියෙන්නේ. දැන් අලි එන එක අඩුවුණත් ඉස්සර අපේ ගමට අලි එනවා. පහුගිය දවස්වලත් ගම පහළට ඇවිත් තිබුණා. දැන් නම් අලිවැටක් ගහලා තියෙනවා. ඒත් තවම ඒකට කරන්ට් එක නම් දීලා නැහැ. ගමට ලයිට් නැති නිසා අපිට රූපවාහිනියක් බලන්න ගුවන් විදුලියක් අහන්නවත් නැහැ. කලින් නම් කාර්බැට්රියෙන් බලන්ක කළු සුදු ටී.වී. තිබුණා. දැන් ඒවත් කැඩිලා ගිහිල්ලා. දරුවෝ පාසල් යන්නේ පොල්කටු ඉස්තිරික්කෙන් ඇඳුම් මැදලා. අපේ ගමට විදුලි බලාගාරය හැදුණේ දෙදහස් පහ අවුරුද්දේ. විදුලි බලාගාරයෙන් අපට ෆෝන් චාර්ජ් කරගන්න කරන්ට් වයර් එකක් දාලා නුදුන්නා නම් අපි තවමත් කෝල් එකක් ගන්න වලපනේට යන්න ඕන.”ගැමියකු වන පියසේන පවසන්නේ කනස්සල්ලෙනි.ගොවිතැන මූලික කොටගත් බටගොල්ලාගම ගැමියෝ නගරයට යන්නේ පා ගමනිනි. එහෙමත් නැත්නම් ත්‍රිරෝද රථයකිනි. ඔවුන් පවසන්නේ ඇතැම්විට මාර්ගයේ ඇති දුෂ්කරතාවය නිසා ගමට බස් රථයක් නොඑනවා වෙන්නට පුළුවන් කියාය. එහෙත් ඔවුහු දවසට දෙවරක්වත් ගමට බස් රථයක් එන්නේ නම් යන බලාපොරොත්තුව ඇතිව හිඳින්නාහ.මගේ ගෙදරට මාසෙකට භූමිතෙල් බෝතල් දහයක් දොළහක් විතර යනවා. රේඩියෝව අහන්න බැට්රි කෑලි දෙකක් දැම්මත් අපි ඒක පාවිච්චි කරන්නේ ප්‍රවෘත්ති ඩිංගක් අහන්න විතරයි. සූර්ය බලයෙන් ක්‍රියාකරන විදුලිය තිබුණත් එහෙම එකක් වත් ගන්න අපිට වත්කමක් නැහැ. අනුලාවති පවසන්නේ ඔවුන්ට ඇති එකම අඩුපාඩුව ගැනයි.“මිනිස්සුන්ට ප්‍රශ්න තියෙනවා තමයි. අපිට ගොවිතැනක් බතක් කරගත්ත ම බොහෝම සරලව ජීවත් වෙන්න පුළුවන්. අපිට ඕන අපේ දරුවන්ට උගන්න ගන්න. ගමේ හිටපු හුඟක් තරුණ අය ‍ෙකාළඹ පැත්තට ගියා. ඒ අය දැන් මෙහෙ දුෂ්කරයි කියලා එන්නේ නැහැ. එහෙම වුණා කියලා උපන්දා ඉඳලා ඉන්න ගම අත්ඇරලා යන්න අපට පුළුවනැ.” අප මැදිකරගෙන ගම පෙන්වීමට යන අතරේ ගැමියකු පැවැසුවේ කනගාටුවෙනි.විදුලිය නැති වුවත්, මාර්ගය දුෂ්කර වුවත් බටගොල්ලාගම ගමේ ඇති සුන්දරත්වය නම් අකාමකා දමන්නට කිසිවෙකුටත් නොහැකි සේය. උස් තැනකට ගොඩවී බැලූ විට ඈතින් හරි අපූරුවට පෙනෙන්නේ රන්දෙනිගල ජලාශයයි. වෙල් මැද්දෙන් ඕවිටි මැද්දෙන් බෝංචි, මෑ, කැරට්, ලූනු ආදි එළවළු වතු මැද්දෙන් අපි බටගොල්ලාගම පැරැණි අම්බලම ඉසව්වට ගියෙමු. එහි හිඳ හාත්පස බැලූ විට සැන්දෑවේ අපූරු බව ඇස්වලට හසුකර ගැනීමට බැරි තරම්ය. ඉපැරැණි අරලියමල් ගහ ළඟ ඇති “මල් ගහ ළඟ පීල්ල” ගමේ ඇති එක් නාන තොටකි.අපි එහි හිඳ අවට බැලුවෙමු.වෙල් නියරවල් දිගේ දිව එමින්, දෑකැති, මන්නා පිහි උදලු අතේ දරාගෙන ගැමියෝ අප සිටින දෙසට එති. ඇතැම් ගැමි ගැහැනියක දරුවන් ඔක්කේ ගසාගෙන පැමිණේ.“කොළඹින් ආවා කියලා ආරංචි වුණා. හේන්වල වැඩකර කර උන් ගමන් ආවේ. අපේ දුක බලා ගිහින් අපට සෙතක් කරලා දෙන්න. මේ ගමට විදුලිය නැහැ. අපිට වෙන කිසිම දෙයක් ඕන නැහැ. පුළුවන් නම් විදුලිය අරගෙන දෙන්න.” ගැමි ගැහැනු එක හඬින් පවසති.“ගමට ඉස්කෝලයක් තියෙනවා. ඒකේ පන්ති පැවැත්වෙන්නේ පහ වසරට විතරයි. ඒත් දැන් ඒ පන්තියේ ඉන්නේ ළමයි හතර දෙනයි. අපි යමුද ඉස්කෝලේ බලන්න.” කාංචනා අප සිටි තැන සිට කිලෝමීටරයක් පමණ ඈතින් වන පාසලට යාමට ඇවිටිලි කරන්නීය.චිමිනි ලාම්පු එළියෙන් පාඩම් කරන ළමයිඇය පමණක් නොව සියලු දෙන ම අප මැදිකරගෙන පාසලට යන්නට වූහ.කඳු නැඟ පල්ලම් බැස බොහෝ දුර ගිය අපේ පා රිදුම් දෙයි. දැඩි පෑවිල්ලක් නැත ද ඇඟට දැනෙන්නේ තෙහෙට්ටුවකි.“වහින්න ගත්තම ගෙයින් එළියට බහින්න බැරි වෙන්න වහිනවා. එළවළු අස්වැන්න නෙළුවම අපි ත්‍රීවීල්වල දාගෙන ටවුමට යනවා. එහෙම නැත්නම් ටවුමට යන්න තියෙන කෙටිම ම‍ඟේ කර තියාගෙන අරගෙන යනවා. මෙන්න මේ තියෙන පඩිපෙළෙන් උඩට ගොඩ වුණාම යන්න තියෙන දුර කිලෝමීටර දෙකයි. ඒ හරියට කියන්නේ මානිල්වල පාර කියලා. දැන් ඉස්සර වගේ ගමේ පාසලට දරුවෝ යනවා අඩුයි. ඒ පහසුකම් නැති නිසා. අපි මේ ගම්වලම ඉපදිලා හැදී වැඩුණු අය. දැන් මගෙ වයස අවුරුදු අසූවක් විතර වෙනවා. මටත් ආසයි මැරෙන්න කලින් රාත්‍රි කළුවරට විදුලි එළියක් යට ගත කරලා මැරෙන්න.”ආරියරත්න පවසන්නේ හැඟීම් බරවය.. නිතර නිතර අලියා ගම් නොවැදුනද වන අලි පිළිබඳව ඔවුන් ඉන්නේ සෝදිසියෙනි. දැන් වන අලි බියටත් වඩා ඔවුන්ට ඇත්තේ රිලා කරදරය.“අපි හේනේ වැඩකරලා ගෙදර එනකොට ගෙදර කන්න දෙයක් නැහැ. බත් මුට්ටිය පවා රිලව් උස්සගෙන ගිහිල්ලා. සමහර දවසවලට අපි ගෙදර ඇවිල්ලා බඩගින්නේ ඉන්නේ. හේන්වල තියෙන දෙයක්වත් පරිස්සම් කරගන්න බැහැ. රන්දෙනිගලින් තමයි මෙහෙට රිලව් බෝ වෙලා තියෙන්නේ.”අම්බ­ලම ළඟ නාන­තොටගැමි ගැහැනුන් පවසන්නේ ඔවුන්ට ඇති තවත් දුක් ගැනවිල්ලක්ය. දුෂ්කරතාවලින් දුප්පත්කමින් පෙළුනද ඔවුහු කිසිවකුට ඇඟිල්ල දිගුකර චෝදනා කරන්නේ නැත. විදුලිය නැතිකම ඔවුන්ට ඇති බලවත් ම ප්‍රශ්නයයි.තවමත් නව තාක්ෂණය විසින් ආක්‍රමණය නොකර ඇති බටගොල්ලාගම ගමේ කුඹුරු මඩ කැරෙන්නේද, කොළ මඩින්නේ ද, මී ගොනුන් ගෙන්ය. කුඹුරු වැඩ සඳහා යොදා ගන්නා සුනාමි ආදී වූ යන්ත්‍ර සූත්‍ර ඔවුහු හඳුනන්නේ ද නැත.“මං තවමත් කුඹුරු කරන්නේ මී ගොනුන්ගෙන්. මං මගේ කුඹුරු විතරක් නෙමයි අනිත් අයගේ කුඹුරුවලත් වැඩ කරනවා. කාලෙකට කළින් ගමේ කිහිප දෙනෙක් ම අලිගහලා මැරුණා. මේ ගමේ මිනිස්සු රෑ වෙන්න පෙර ‍‍‍‍වේලපහම කරන්න තියෙන රාජකාරි ඉවර කර ගන්නවා.”ජයන්ත පවසන්නේ තම ගමේ ඇති ස්වභාවයයි.ගහකොළ පිරුණ, කඳුවැටිවලට මැදි වූ බටගොල්ලාගම ගමට අඳුර වැටෙන්නේ බොහෝ වේලාසනිනි.හැන්දෑවේ පහමාර හයාමාර වන විට ගම අඳුරේ ගිලී අවසානය. නිවෙස් එළිය වන්නේ භූමිතෙල් කුප්පියෙන් හෝ චිමිනි ලාම්පුවෙනි. දරුවෝ පාසල් පොත පතේ වැඩ කරන්නේ ඒ ආලෝකයෙනි. අහසට නඟින්නට ඉනිමං නොබඳින, එදාවේල පිරිමහ ගන්න අහස් දියෙන් ගොවිතැන් කරන මේ ගැමියෝ සැවොම එක් වී බලධාරීන්ගෙන් ඉල්ලන්නේ එකම එක දෙයකි. එනම් කිසි දිනෙක විදුලි එළියක් නොදුටු බටගොල්ලාගමට විදුලි එළිය හැකි ඉක්මනින් ලබාදීමට කටයුතු කරන ලෙස පමණි.වලපනේ සංචාරයකින් පසුඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404062</link>
    <topic>ඉන්දීය දේශපාලන පොර පිටියේ අයියාගේ සෙවණැල්ල නංගී</topic>
    <author>සේමාලි කැල්ලපත</author>
    <content>ඉන්දීය දේශපාලන පොර පිටියේ අයියාගේ සෙවණැල්ල නංගීඇය ගාන්ධි පවුලේ සුප්‍රසිද්ධ දියණියයි. වත්මන් ඉන්දියානු දේශපාලන පොරපිටියේ තිරයෙන් පිටුපස යෝධ චරිතයක් බවට පත්ව සිටින ඇය ප්‍රියංකා ගාන්ධි වඩ්රාය. ඉන්දියානු දේශපාලන ලෝකයේ ඇය පී. ජී. වයි. (PGY) ලෙසින් ද හඳුන්වන්නීය. ඉන්දියාවේ දැවැන්ත දේශපාලන පවුලේ දියණිය ලෙසින් ප්‍රියංකා ඉන්දියානු කොංග්‍රස් පක්ෂය ජයග්‍රහණය කරා මෙහෙයවන උපාය මාර්ග සකසන්නීය ලෙස ප්‍රසිද්ධය.සිය මව වන ඉන්දීය කොංග්‍රස් නායිකා සෝනියා ගාන්ධි සහ සොහොයුරු ඉන්දීය කොංග්‍රස් පක්ෂ නියෝජ්‍ය සභාපති රාහුල් ගාන්ධි ගේ මැතිවරණ සටනේ බර කරට ගෙන තිරෙන් පිටුපස සිටිමින් ඡන්ද සටන මෙහෙයවන්නිය ලෙස ඉන්දීය මාධ්‍ය ප්‍රියංකා හඳුන්වයි.නේරු - ගාන්ධි පවුලේ මහා බල කඳවුරු ලෙස සැලැකෙන රේ බාර්ලි සහ අමෙති ඡන්ද කොට්ඨාසයන්හි කොංග්‍රසය දිනවීම සඳහා ප්‍රියංකා දැන් ඒ ආසනවල කඳවුරු බැඳගෙන සිටින්නීය. 2012 වසරේ මැතිවරණයේදී කොංග්‍රසය රායි බෙ‍ෙරලි හි සියලු ආසන පරාජය විය. අමෙති හි ආසන 5 න් කොංග්‍රසයට දිනාගත හැකි වූයේ 2 ක් පමණි. 2004 වසරේ සිට ප්‍රියංකා ඉන්දියාවේ මේ සුපිරි ඡන්ද කොට්ඨාසයන්හි කොංග්‍රසය වෙනුවෙන් මැතිවරණ ව්‍යාපාරය මෙහෙයවූවාය. නමුත් 2012 වසරේ දී මේ ආසනවලින් පක්ෂය පසුබෑමත් සමඟ ප්‍රියංකා මේ ආසන කෙරෙහි ඇගේ සුවිශේෂ අවධානය යොමු කර ඇතැයි වාර්තා වේ.“ඔවුන් දිනයි ඒත් ගාන්ධි පවුලට මෙය මඳක් අමාරු මැතිවරණයක් වේවි” යනුවෙන් විශ්ලේෂකයන් කරන ප්‍රකාශ සිතේ දරාගෙන ප්‍රියංකා සිය මවත් සහෝදරයාත් නියෝජනය කරන ආසනවලට වැඩි බරක් යොමු කර ඇත්තීය. නිතර ඒ ගම්වල සැරිසරමින් පාක්ෂිකයන් දිරිගන්වමින් ගම්වල දැවැන්ත පෙළපාළි හා පාද යාත්‍රා සංවිධානය කරන්නීය. මාස කීපයක සිටම කොංග්‍රසය පුබුදාලීමේ වැඩ සටහනක් ක්‍රියාවට නංවා ඇති ප්‍රියංකා ජනතා දුක ඇසීමට කාර්යාල පවා ආසන මට්ටමින් පිහිටුවා ඇතැයි වාර්තා වේ. දිල්ලියේ ද පාක්ෂිකයන්ගේ ප්‍රතිචාර ලබාගැනීම සඳහා ඇය විසින් කාර්යාල පිහිටුවා ඇත.ප්‍රියංකා බොහෝ විට ප්‍රසිද්ධියට ඒමෙන් වැළකී මේ ඡන්ද සටන මෙහෙයවූවත් දේශපාලනයට සම්බන්ධ බොහෝ දෙනා කොංග්‍රසය තුළ ප්‍රියංකාගේ බලය පිළිබඳ මවිතයට පත්වෙති. පක්ෂයේ ජ්‍යෙෂ්ඨ නායකයන් නිතර මුණ ගැසෙමින් ඔවුන් හා සහයෝගයෙන් ඔවුනට සවන් දෙමින් ඇය ඡන්ද සටන මෙහෙයවන බව වාර්තා වෙයි.එපමණක් නොව ප්‍රියංකා පක්ෂය ඇතුළත ප්‍රධාන පෙළේ නායකයන් හා එක්ව තීරණ ගැනීමේ කටයුතුවලට ද එක්වන්නීය. නමුත් ඇය මේ සියල්ල කරන්නේ නිහඬව බව ද පැවැසේ. ඉහළ පෙළේ කොංග්‍රස් නායකයන්ගේ සාකච්ඡාවට පැවැත්වෙද්දී ඇය ද එම ස්ථානයන්හි සිටින බව ඉන්දීය මාධ්‍ය වාර්තා කර තිබිණ. රාහුල් ගාන්ධි රූපවාහිනී සම්මුඛ සාකච්ඡා සඳහා සහභාගි වෙද්දී ප්‍රියංකා ද ඔහු සමඟ යන්නීය.ගාන්ධි පවුලේ තවත් සාමාජිකයකුවන ෆෙරොස් වරුන් ගාන්ධිද එරට තවත් ජනප්‍රිය දේශපාලකයෙකි. වරුන් හිටපු අගමැතිනී ඉන්දිරා ගාන්ධිගේ දෙවැනි පුත්‍රයාවූ සංජය ගාන්ධිගේ පුත්‍රයාය‍. එහෙත් ඔහු නියෝජනය කරන්නේ කොංග්‍රසය නොව භාරතීය ජනතා පක්ෂයයි. ඔහු පිලිබිට් ආසනයෙන් ලෝක් සභාව නියෝජනය කරයි.ඉන්දියාවේ ගාන්ධි පවුල තරම් ජනතා ආදරයට හා ගෞරවයට පාත්‍රවූ පවුලක් නොමැති තරම්ය. එහෙත් දේශපාලනයේදී සෝනියා සහ රාහුල් මහජනයා හමුවට නිතර පැමිණියත් ප්‍රියංකා එසේ නොවීය. බොහෝ විට ඇයත් සැමියාත් දරුවනුත් කලඑළියට නොපැමිණෙති.ප්‍රියංකා හා රාහුල් ගාන්ධිප්‍රියංකාගේ සැමියා රොබට් වඩ්රාය. ඇය ඔහු හා පෙමින් බැ‍ඳෙන්නේ වයස අවුරුදු 13 තරම් ළාබාල වියේදීය. එතැන් සිට ඇගේ සිහින කුමරා වූයේ ඔහුය. වඩ්රා පවුල ඉන්දියාව වෙන්වෙද්දී පාකිස්ථානයේ සිට ඉන්දියාවට පැමිණියෝ වෙති. ඔහුගේ පියා වන රාජේන්ද්‍ර ඉන්දියානු ජාතිකයකු වුවද මව මොරීන් ස්කොට්ලන්ත ජාතිකයෙකි.ඉන්දියාවේ බලපුළුවන්කාර දේශපාලන පවුලක දියණියක හා සිය පුතුගේ විවාහයට රාජේන්ද්‍ර වඩ්රා යුවළ මුල සිටම එරෙහි වූහ. එහෙත් ඒ විරෝධය නොතකා රොබට් හා ප්‍රියංකා 1997 දී ගාන්ධි පවුලේ නිවහනේ දී විවාහ වූහ. පිත්තල හා දැව අත්කම් භාණ්ඩ ව්‍යාපාරිකයකු වූ රොබට්ට මවගේ පෙර විවාහයේ සහෝදරයෙක් හා සහෝදරියක් ද වූහ.ප්‍රියංකා හා විවාහ වූ පසු රොබට් සිය පියා හා නිතර මතබේද ඇතිකර ගත්තේය. අවසානයේ රොබට් ගේ පියා මියගියේ 2009 වසරේදී නවදිල්ලියේ ලැගුම් හලක කාමරයකය. ඔහුගේ සොහොයුරා 2003 දී සියදිවි නසාගත් අතර සහෝදරිය මිචෙල් 2001 දී වාහන අනතුරකින් මිය ගියාය.ඉතා සාර්ථක පවුල් ජීවිතයක් ගත කරන ප්‍රියංකාට හා රොබට්ට දරුවෝ දෙදෙනෙකි. පුත් රයිහාන් හා දියණිය මිරායාය. විශේෂම අවස්ථාවකදී හැරුණු විට ඔව්හු මහජනයා හමුවට නොඑති. පුත් රයිහාන්ට දැන් වයස අවුරුදු 14 කි. ඔහු සිය මාමා හා මුත්තණුවන් අනුව යමින් වායු පිස්තෝලයෙන් වෙඩි තැබීමේ ක්‍රීඩාවට ශූරයෙකි. ක්‍රීඩාව ඔහුගේ ඇ‍ඟේ ලේවල ඇතැයි රයිහාන්ගේ ක්‍රීඩා විලාශය දකින්නෝ පවසති. පියා රජිව් හා සහෝදරයා රාහුල් ක්‍රීඩා කරන අයුරු කුඩා කල සිටම දැක පුරුදු ප්‍රියංකා ද නිවෙසේ දී රයිහාන් සමඟ වෙඩි තැබීමේ ක්‍රීඩාවේ නිරත වන්නීය. ඇය ද වෙඩි තැබීමේ ශූරියකි.කෙතරම් කාර්යබහුල වුවද ප්‍රියංකා සිය පුත්‍රයා දුරබැහැර ක්‍රීඩා තරගවලට සහභාගි වෙද්දී ඔහු කැටුව යන්නීය.කලඑළියට නොබැස සිය පවුල සමඟ ඇලී ගැලී සිටි ප්‍රියංකා මෙවර කොංග්‍රස් පක්ෂය දිනවීමේ සටනේ තිරෙන් පිටුපස ප්‍රබල චරිතයක් බවට පත්ව සිටින්නීය. මෙවර මැතිවරණයේදී කොංග්‍රස් පක්ෂ සටන මෙහෙයවන්නේ රාහුල් ගාන්ධිය. ඡන්ද සටනේ වැඩි බරක් දරා සිටින රාහුල්ට සහාය වීමක් ලෙස මෙවර ප්‍රියංකා ද අප්‍රසිද්ධියේ සිටිමින් මැතිවරණ සටන මෙහෙයවන බව විචාරකයෝ පවසති.රාහුල් ගාන්ධි ඇමැතිය යුත්තේ කුමන ඡන්ද රැලිය ද සංචාරය කළ යුත්තේ කුමන ආසනයේ ද? කතා කළ යුත්තේ කුමක් ද? පක්ෂයේ උපාය මාර්ග කෙසේ විය යුතු ද? ආසන මට්ටමින් ලැබෙන ප්‍රතිචාර දැනුම් දීම යනාදී ලෙසින් සිය සහෝදරයාගේ ඡන්ද සටන මෙහෙයවීමට මේ සහෝදරිය ඔහුගේ සෙවණැල්ල මෙන් ඔහු පිටුපසින් සිටිමින් ක්‍රියාත්මක වන බව විචාරකයෝ පවසති.සේමාලි කැල්ලපතප්‍රියංකා දියණිය හා සැමියා සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404063</link>
    <topic>ටයිටැනික් ශෝකාලාපය යළි හැඬවෙයි</topic>
    <author>‍ෙරා්හණ ආර්යරත්න</author>
    <content>ටයිටැනික් ශෝකාලාපය යළි හැඬවෙයි“අපි දෙන්නා කසාද බැඳල දැනට අවුරුදු පනහක් වෙනවා අපි කිසිදාක වෙන්වී සිට නෑ. මට මැරෙන්න ඕනෙ ඔයාත් එක්කයි” ස්ට්‍රවුස් මහත්මිය හඬමින් තම සැමියා වැලඳගෙන හඬ නැඟුවේ තම ජීවිතය බේරා ගැනීමට බෝට්ටුවට නැඟ ගැනීම ප්‍රතික්ෂේප කරමිනි.නිව්යෝක් නගරයේ පිහිටි “මේසිස්” සුපිරි වෙළෙඳසලේ අයිතිකරුවන් වූ ස්ට්‍රවුස් යුවළ කිසි දිනක ගිලි යා නොහැකි යනුවෙන් හඳුන්වනු ලැබු සුඛෝපභෝගී ටයිටැනික් නෞකාවට නැංගේ නිව්යෝක් බලා යෑමටයි.ටයිටැනික් මහා ඛේදවාචකයේ තොරතුරු රැගත් ලිපි ලේඛන අතිවිශාල ප්‍රමාණයක් තුළින් ලොවට හෙළි වී ඇත්තේ සීමිත ප්‍රමාණයකි. ප්‍රංස ජාතික මෙහෙකාරියක ලෙස කටයුතු කළ රෝස් එමීලියා ඉකාඩ් විසින් ප්‍රංස බසින් ලියනු ලැබු මේ ලිපිය තරම් හදවතට දැනෙන ලෙස සිද්ධීන් විස්තර වූ ලිපියක් මෙතෙක් හමුවී නැත. ටයිටැනික් නෞකාව අත්ලන්තික් සාගරය විසින් ගිල ගනු ලැබීමෙන් අවුරුදු 43 කට පසු 1955 අගෝස්තු 8 වැනිදා ඉකාඩ් මහත්මිය විසින් මෙම ඛේදවාචකයේ දී දිවි බේරා ගත් කාන්තාවකගේ දියණියක වෙත පිටු දහයක් සහිත මේ ලිපිය ලියන ලදී.සුප්‍රකට සිත්සින්නාටි බෙල් ටෙලිෆෝන් සමාගමේ අයිතිකරු වන නෙල්සන් ස්ටෝන්ගේ කනවැන්දුම් බිරියගේ මෙහෙකාරිය ලෙස කටයුතු කළ ඉකාඩ් 1912 අප්‍රේල් 15 වැනි දා සිදුවූ මේ ඛේදනීය සිදුවීම මෙසේ හදවත් සිදුරු වී යන ආකාරයට විස්තර කරයි.“හරියටම රෑ එකොළහට විතර මමත් ස්ටෝන් මහත්මියත් නින්දට ගියා, නෞකාව වේ‍ගයෙන් ගමන් කරමින් තිබුණා. පැය තුන්කාලකට විතර පස්සේ හිටි හැටියේම මුළු නැවම ගැස්සී නැවතුණා. මොකක්ද වුණේ කියල දැනගන්න කාමරයෙන් එළියට එනකොට එතැනින් ගිය නාවික නිලධාරියෙක් කිව්වා මොකක්වත් නෑ ගිහිල්ල නිදාගන්න කියල. කාමරයට ගියාට නැවේ පහළ කොටසේ වතුර පිරෙන වගේ මහා ශබ්දයක් ඇසුණා. ඇත්තටම ඒ නැවට මුහුදු වතුර එන ශබ්දයයි” ඇය තම ලිපියේ සඳහන් කළා. නැව ගිලෙන්න යන බව නැවේ සිටින අයට දැනුණා. ඒ වන විට නැව තුළ මරහඬ තියමින් මිනිස්සු ගැහැනු මහා කලබලෙන් එහෙ - මෙහෙ දුවන්න ගත්තා.”“ඒක කිසිදාක අමතක නොවන දර්ශනයක්. අවුරුදු 43 කට පස්සේ තාමත් මට ඒ භයානක අත්දැකීම මැවිල පේනවා” යැයි තවදුරටත් ඇය ලියා තිබිණ.භයංකාර සිදුවීම වගේම තම ජීවිත ගැන නොතකා ක්‍රියාවට නැංවූ වීරකම් ඒ අවස්ථාවේ දක්නට ලැබුණා. සමහර කාන්තාවෝ සාදයට ඇදගෙන සිටි ඇඳුම් පිටින් හිටියෙ, සමහරු නිදි ඇඳුමින්, තවත් අය අවුල් වූ හිසකෙස් සහිතව. එකිනෙක පරදවා තම ජීවිත බේරා ගැනීම සඳහා බෝට්ටුවලට නඟින ආකාරය දක්නට ලැබුණා. මහා විකාරරූපී දර්ශනයක්. නියත මරණය අබියස මිනිසුන් හැසිරෙන ආකාරය හොඳින් මම දැකගත්තා” යැයි ඇය එම ලිපියේ සඳහන් කර තිබුණා.මේ අතර නෞකාවේ කපිතන් මහ හඬින් කෑගැසුවා. “කාන්තාවන් හා දරුවන් මුලින්ම මේ බෝට්ටුවලට නඟින්න” කියා.ටයිටැනික් නැව ක්‍රමයෙන් ජලයෙන් පිරී යද්දි ඉකාඩ් ස්ටොන් මහත්මියගේ වටිනා ස්වර්ණභරණ පෙට්ටිය සොයා නැවත ඔවුන්ගේ කාමරයට ගිය ආකාරයත් ඒ සඳහා වැරැදි පඩිපෙළ ඔස්සේ ගොස් මොහොතකින් තමා ජලයේ ගිලී මිය යෑමට ඉඩ තිබු බවත් ඇය තම ලිපියේ සඳහන් කළාය.“නැවේ සේවය කරන නිලධාරීන් කාන්තාවන් හා දරුවන් ඔසවා බෝට්ටුවලට දැම්මා. ආදරණීය බිරින්දෑවරුන් බෝට්ටුවලට දැමු සමහර ස්වාමිපුරුෂයින් ‘අපට වෙන දෙයක් වුණාවේ’ යන අදහසින් නැවේ නැවතුණා. හරිම දුක්බර දර්ශන තමයි ඒ.”“එක් පුරුෂයෙක් එයාගේ ජීවිතාරක්ෂක බඳ පටිය ගලවා මහලු කාන්තාවකට පැලඳු ආකාරය මට කිසිදාක අමතක වෙන්නේ නෑ” යි ඇය ලියා තිබිණ. බෝට්ටුවට නැගගත් ඉකාඩ් ඉන් පසුව අඳුරු අත්ලාන්තික සාගරය ඔස්සේ ජීවිතාරක්ෂක බෝට්ටුව පැදවූ ආකාරය ඇය තම ලිපියෙන් විස්තර කර තිබිණ.“හිටි හැටියේම මහා ගන අඳුරක් අපේ බෝට්ටුව වසාගත්තා. අවටින් මරණය අබියස සිටින අයගේ බියජනක මරහඬ ඇසෙන්න වුණා. බෝට්ටුව ක්‍රමයෙන් ගමන් කරන ආකාරයටත් ජලය බෝට්ටුවේ ගැටෙන ආකාරයත් මගේ කන් පිරී තිබුණා. ඒ එක්කම සාගර ජලය විසින් ක්‍රමයෙන් ගිල ගනිමින් තිබු ටයිටැනික් නෞකාව සම්පූර්ණයෙන්ම අතුරුදන් වුණා. ඔක්කොම ඉවරයි” ඇය සඳහන් කර තිබිණ.නෞකාවේ සිටි මගීන් 2229 දෙනාගෙන් ජීවිත බේරා ගනු ලැබුවේ 745 දෙනකුගේ පමණි.“මඳ වේලාවක් යන විට සාගර ජලය සන්සුන් නිශ්චල වුණා. සාගර රකුසා දැවැන්ත නෞකාව ගිල ගත් බවක සංඥාවක්වත් තිබුණේ නෑ. මෙහෙම බෝට්ටුවේ යන අතරදී එළිවුණා. නැවුම් හිරු එළියත් සමඟ අතිරමණීය දර්ශනයක් අප ඉදිරියේ තිබුණා. හරි ලස්සන යෝධ පල්ලි දෙකක් වගේ මහා අයිස් කඳු දෙකක් අප ඉදිරියේ තිබුණා” යැයි අවසන් වශයෙන් ඉකාඩ් මහත්මිය තම ලිපියේ සඳහන් කර තිබිණ.මේ ශෝකාලාපය මෙසේ ලියු රෝස් එමිලියා ඉකාඩ් මහත්මිය 1964 ජුලි මාසයේ දී මෙලොව අතහැර ගියාය.‍ෙරා්හණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404064</link>
    <topic>ටයිටැනික් ප්‍රේමය සැබෑ වේද?</topic>
    <author>රෝහණ ආර්යරත්න</author>
    <content>ටයිටැනික් ප්‍රේමය සැබෑ වේද?ජේම්ස් කැමරන් නමැති චිත්‍රපටි අධ්‍යක්ෂවරයා ටයිටැනික් ඛේදවාචකය අළලා නිර්මාණය කළ චිත්‍රපටිය ලෝ පුරා අති මහත් ජනප්‍රසාදයක් දිනාගත් කලා නිර්මාණයකි. පංති දෙකකට අයත් පෙම්වතුන් යුවළක් පෙමින් වෙලී සිටියදී ටයිටැනික් නෞකාවේ විනාශයත් සමඟ එම ප්‍රේම වෘත්තයන් ශෝචනීය ලෙස අවසන් වේ. මෙම චිත්‍රපටිය වානිජමය වශයෙන් ද අති සාර්ථක වූ අතර හොඳම චිත්‍රපටිය හා හොඳම අධ්‍යක්ෂ සම්මාන ඇතුළුව ඔස්කාර් සම්මාන එකොළහක් දිනා ගැනීමට සමත් විය.එලෙසින් ඉමහත් ප්‍රේක්ෂක ප්‍රතිචාර ලබා ගත්තේ එහි ප්‍රේම වෘතාන්තය නිසාය. ඉහළ පංතියට අයත් රෝස් ලෙස රඟපෑ චිත්‍රපටි ලෝකයේ අද්විතීය හා රූමත් නිළියක වන කේට් වින්ස්ලට් හා ඇයට ටයිටැනික් නැවේදී අහම්බෙන් මුණ ගැසුණු පහළ පංතිය නියෝජනය කළ ජැක් ඩෝසන් ලෙස වර්තමාන හොලිවුඩ් තිරයේ මෙන් ම ලෝක සිනමාවේ මහත් ජනප්‍රියත්වයක් උසුලන ලෙනාඩෝ ඩිකැප්‍රියෝ ද අති විශිෂ්ට රඟපෑමක නියුතු වූහ. ඔවුන් දෙදෙනා සැබෑ දිවියේ ද පෙම්වතුන් ලෙසටත් විවාහක යුවළක් ලෙසටත් ප්‍රාර්ථනා කළ පාඨකයින් අසීමිත සංඛ්‍යාවක් සිටි බව නොරහසකි.ටයිටැනික් චිත්‍රපටියට පසුව කේට් හා ලෙනාඩෝ (ලියෝ) අතර දැඩි සමීප සබඳතාවයක් ඇතිවූ බව මාධ්‍ය මඟින් බොහෝ විට වාර්තා කර ඇත. එය එක් අතකින් ජීවිතාන්තය දක්වා ඇතිවුණු මිතුරුදමක් ලෙස දෙදෙනා ම පවසා ඇතත් ඊට වඩා යමක් මේ සබඳතාවය තුළ පවතින බව බොහෝ දෙනා පවසති. එහෙත් දෙදෙනා තුළ එකි‍ෙනකා කෙරේ පවතින්නේ ප්‍රේමයක් ද? එසේ තැන්නම් සෙනෙහසක් ද? එසේත් නැත්නම් මිතුරු දමක් ද යන්න දෙදෙනාට ම වැටහීමක් නොතිබුණු නිසා දෝ කේට් චිත්‍රපටි අධ්‍යක්ෂවරයෙකු වූ සැම් මෙන්ඩෙස් සමඟ විවාහ වූවාය. ඔහුගෙන් ඇයට දරුවකු ද ලැබිණ.එහෙත් ලියෝ සමඟ පැවැති සබඳතාවය එලෙසම පැවතිණ. ඇයට හෝ ඔහුට යම් ප්‍රශ්නයක් ඇතිවුවහොත් එකිනෙකා සමඟ දුරකථනයෙන් කථා කිරීම ද නැවතුණේ නැත. කේට් පසුව සැමියාගෙන් වෙන්වූවාය. ලියෝ ජිසෙල් බුන්චෙන් නම් වූ කාන්තාව ද සමඟ වූ ප්‍රේම වෘතාන්තය මාධ්‍ය තුළින් ලෝ පුරා පැතිර ගියද කේට් තුළ ඔහු කෙරේ පැවතුණු සෙනෙහස නැතිවූවා යැයි සිතිය නොහැක. ඇය දිගින් දිගට ම ලියෝගේ ඇසුර පැතුවාය.“ඔහු මා අසළ සිටින මහා පර්වතයයි” යනුවෙන් ද ඇය තවදුරටත් එහිදී ප්‍රකාශ කළාය.සැම් මෙන්ඩෙස් සමඟ පැවැති විවාහය දෙදරා යන විට “ඔහු මා අසල නොසිටියා නම් කුමකින් කුමක් සිදුවේදැයි හිතාගන්නටවත් බෑ” යි ඇය වෝග් සඟරාවට ප්‍රකාශ කළාය.මෑතකදී සිදුවූ මාධ්‍ය හමුවක් ඇමතූ ලියෝ “එයා මා හඳුන්වන්නේ “වාත ලියෝ” කියායි. ඒත් මගේ මූණට ඒක කියල නෑ. මගේ ජීවිතයේ හමුවූ ශ්‍රේෂ්ඨතම චරිතය ඇයයි. එයා හරිම නිර්මල කෙනෙක්. මම ඒ ගැහැනු ළමයාට හරි ආදරෙයි. එයාට තවත් දරුවෙක් තවත් කෙනෙකුගෙන් ලැබී තිබෙනවා.මම එයාටත් එයාගේ දරුවන්ටත් ආදරෙයි” යනුවෙන් කියා සිටියේ සෙනෙහසින් මත්වූ අයෙකු ලෙසටයි. කේට් වින්ස්ලට්ගේ පෞද්ගලික ජීවිතයේදී පිරිමින් රැසක් ඇසුරු කර ඇති අතර එසේ ම පිරිමින් තිදෙනෙකු සමඟ විවාහ වී සිට දික්කසාද වී ඇත. ඇයට එම විවාහයන් තුළින් දරුවෝ දෙදෙනෙක් වෙති. එහෙත් ඇයගේ ජීවිතයේ සිටින එකම පිරිමියා “ලියෝ” බව ඈ පසුගියදා ප්‍රකාශ කළාය.ඒ අයුරින් ම ලියනාඩෝ ඩිකැප්රියෝ ද ටයිටැනික් නෞකාවේ ඇති වූ ප්‍රේම වෘතාන්තය ක්‍රියාත්මක කිරීම කෙරේ සිත යොමු කර ඇතැයි යන්න පිළිබඳ මාධ්‍ය වාර්තා ලෝ පුරා පැතිර ගියේ ය. කෙසේ වෙතත් ටයිටැනික් නෞකා ප්‍රේමය සැබෑ ජීවිතයේ දී ස්ථාවර වෙතැයි යන්න කා තුළත් කුතුහලය දනවන කරුණක් බවට පත් වී ඇත.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404065</link>
    <topic>මේ මිනිහට තිබුණේ මාව කසාද බඳින්නනේ</topic>
    <author/>
    <content>මේ මිනිහට තිබුණේ මාව කසාද බඳින්නනේසමන්පිච්ච මල් සුවඳත් කෙල්ලන්ගේ මුනුමුනුවත් ගෝතමීගේ නින්දට බාධා කරයි. එහෙත් සැබැවින්ම ඇසට නින්ද නොදෙන්නේ සමන්පිච්ච මල් පඳුර හෝ නදී සහ චාපා නොවන බව වැටහී ගියෙන් ඇය තිගැස්සුණාය. කිසිසේත් අපේක්ෂා නොකළ ලෙස විමල් අයියා ගෙට ගොඩ වූයේ චාපා සමඟිනි. ඇය ඔහුගේ දෙවැනි බිරිය ගේ දියණිය බව සිතන්නට ගෝතමීට උවමනා විය. එසේ වුව සුන්දර යුවතිය සහ විළිබර මඳහස ඇගේ නොරිස්සුම තුනී කර දැමුවේය.“අක්කව බලල යන්ඩ ආව ද දුවේ?යි බණ්ඩාර මැණිකා ඇසුවේ ද සෙනෙහෙබර හඬිනි. සිය මිනිබිරියගේ සිත පෑරූ ගැහැනිය ඇගේ මව බව අමතක කළාක් මෙනි.“මං යන්න ඕන ආපහු... අම්මයි ලාලනියි විතරනෙ ගෙදර. දන්නැද්ද ඉතිං අම්මට කොයි වෙලාවේ අසනීපයක් වෙයි ද කියන්න බෑනෙ..යි කී විමල් තේ කෝප්පයක් බීමට ද රැඳුණේ බලවත් අකමැත්තෙනි.“බත් කටක් කාල යන්න දරුවෝයි බණ්ඩාර මැණිකා පුන පුනා පෙරැත්ත කළාය.“කකා ඉන්න බෑ අම්මේ.. මේ චූටි දුවගෙ වදේට ආවෙ... හෙට මම ඔෆිස් යන්නත් ඕනෑ..”විඩාබර විමල් දෙස ගෝතමී බලා සිටියේ අනුකම්පාවෙනි.“මේ මනුස්සයට තිබ්බෙ මාව කසාද බඳින්නනේයි ඇය සිතුවාය. ඒ හාම වටපිට බැලුවාය. අන්‍යයන් තමාගේ සිත කියවූයේ නම්! ඒ මද්දහන අමතක කරමින් ඇය හැන්දෑව ආවර්ජනය කළාය.“කසාද බඳින්න මටත් උවමනාවක් තිබ්බෙ නෑ. ගෝතමී. හැබැයි ඉතිං දැන්නම් මං ඔයාව බඳින එක ඔයාටවත් නවත්තන්න බෑ..”අතුලගේ හඬ යළි යළි අසමින් ඇය අනෙක් පස හැරුණාය.“නිකං බොරුවට බලාපොරොත්තු තියාගන්න එපා අතුල. මම ඔයාව තියා කාවවත් බඳින්නෙ නෑ කවදාවත්”හඬනඟා හිනැහුණු ඔහු ඇය දෙස එක එල්ලේ බැලුවේය. ඒ තියුණු දෑසේ අභියෝගාත්මක බැල්මෙන් ඇය කැලඹී ගියාය.“අනේ හැබෑටම මේ අක්ක න‍ඟෝ අද බුදියගන්නැද්ද?Óයි අසමින් බණ්ඩාර මැණිකා කාමරයට එබුණාය. ඇයගේ අතක වූ කුප්පි ලාම්පුවේ සිළ සැලුණේ අඳුර සමඟ සටන් වදින්නාක් මෙනි.“ආච්චි...” චාපා දෙබැම ඉහළ නංවා අනතුරු හැඟවූවාය.“පුංචි අම්මට ඇහුණ නම් බැණුම් අහන්න වෙයි..” නදී පහත් හඬින් කීවාය.“ඒ මොකද?”“එයා කැමති නෑ ආච්චි කියනවාට..”චාපා විමතියෙන් ගොළුව ගියාය. මෙහි හැම දෙයක්ම අමුතුය. නුහුරු නුපුරුදු ය. අක්කා මේ පරිසරයට මේ තරම් ඉක්මනින් හුරු පුරුදු වූයේ කෙසේදැයි ඇයට සිතාගන්නට නුපුළුවන.“කියවලා කියවලා කටවල් කකියනවා ඇති. මං තේ ටිකක් වක්කරන්ඩද මේ ගෑනු දරුවො දෙන්නට..”මිත්තණිය සරදම් කරන්නේ යැයි සිතූ චාපා හිනැහුණාය.“හිනාවෙන්න එපා මෝඩියේ.. අත්තම්ම ඒ ඇහුවෙ ඇත්තටමයි..”නදී නැගණියගේ ඇළපතට ඇන්නා ය.“ඇත්තටම?” චාපා විස්මය පළ කළාය.“අම්ම ගිහිං නිදාගන්ඩ” ගෝතමී අණ කළාය. ඇගේ ස්වරයෙහි රළු පරළු බවක් නොවිණ.“පොඩ්ඩිත් ඇහැරිලාÓයි බණ්ඩාර මැණිකා තොල් මතුළාය.“ඇහැරෙන්ඩ නින්ද යන්ඩ එපැයි” කී ගෝතමී ඇඳ මත හිඳගත්තාය.“මටත් නින්ද යන්නෑ පොඩ්ඩියේ...”බණ්ඩාර මැණිකාගේ හඬ දුක්මුසුය. සැලෙන පහන් සිළ ඇගේ මුහුණේ අඳුර විදහාලයි.. යළි මකාදමයි.“අර ඉස්කෝලෙ මහත්තයා උඹව එක්ක ගියාට පස්සෙ මං මේ ගෙදර තනිවෙනව නේද කියල හිතෙනකොට මට වාවන්නෑ පොඩ්ඩියේ...”චාපාත් නදීත් ඇඳ මත හිඳගත්තේ එකම වරය. හරියට කලින් කතිකා කර ගත්තාක් වාගේය. රෑ ගන අඳුර තරමට බරැති ඒ සෝබර ස්වරය ඔවුන්ගේ යෞවන හදවත් රිදවාලයි.ගෝතමී ඇ‍ඳෙන් බැස්සාය.“මං අම්මව දාල යන්නෑ අම්මේ..Óයි කී ඇය බණ්ඩාර මැණිකා වැලඳගත්තාය.“ඒ ළමයා බින්න බහින්ඩ කැමැති නෑ පොඩ්ඩියේ... මායි අයියයි කතා කෙරුවා..”සෝබර බව නිසාම දුබල වූ ඒ ස්වරයෙන් ‍ගෝතමී කෝපයට පත්වූවාය.“එක එක මිනිස්සුන්ට බාල්දු වෙන්ඩ ගියේ මොකටද අම්මේ..?Óයි ඇය ඇසුවේ මවගේ උණුසුමින් මිදෙමිනි.“ඒ මගේ බෑණා... උඹේ අයියගේ මස්සිනා.. අපි එකතු වෙලා කතාබහ කෙරුව විතරයි..”බණ්ඩාර මැණිකා උත්තර දුන්නේ ද කෝපයෙනි.බියපත් චාපා “අනේ අක්කෙ මට බයයිÓයි කොඳුළාය.“පුංචි අම්මා ටිකක් සැරයි තමා නංගි.. ඒ වුණාට හරි හොඳයි..යි නැඟණිය අස්වසාලමින් පවා නදී කල්පනා කළේ තමා මේ වාදයට මැදිහත් විය යුතුද කියාය.“කිසිම කතාවක් ඕන නෑ.. මම කසාද බඳින්නෙ අතුල මෙහෙ ඉන්ඩ කැමති වුණොත් විතරයි..”“අපිට බලකරන්ඩ බෑනෙ පොඩ්ඩියේ.. අනිත් එක මේ ගෑනු දරුවත් මෙහෙ ඉඳිද්දි කොහොමද...”බණ්ඩාර මැණිකා වචන ගිලගත්තාය. නදීගේ බැල්මෙන් තිගැස්සුණාය.“මං හින්දද...? මං හින්දද එතකොට මේ ... මේ?”ඇගේ හඬ බිඳිණ. ඇය දෑතින් මුහුණ වසාගත්තාය.“අනේ අක්කි..යි චාපා සංවේගයෙන් හඬගෑවාය.“නිකං විකාර කතා කරන්ඩ එපා අම්මේ... නදීව ප්‍රශ්නයක් කරගන්නෙ මොන එහෙකටද? ඒ මගේ අක්කගෙ දුව. මගේ අක්කගෙ දුව ම‍ගේ දුව කියල හිතන්න බැරි මිනිහෙක්ව මම කවදාවත් කසාද බඳින්නෙ නෑ...යි හඬ නඟා කී ගෝතමී හඬාවැටෙන යුවතිය වෙත ගියාය.“ඇයි අඬන්නෙ?”මඳක් නැඹුරු වී නදීගේ දෑතින් අදිමින් ඇය ප්‍රශ්න කළේ රළු හඬිනි.“මං කොහේ ගියත් මං හින්දා අනෙක් අයට කරදරයි පුංචි අම්මේ... මං හෙට උදේම ගෙදර යන්නං... මට නංගිත් එක්කම ගියෑකිනේ...”කඳුළින් තෙමුණ දෙකොපුල් ද සෝබර ස්වරය ද ගෝතමී ගේ සිත රිදවයි. එහෙත් ඇය රකුසු වෙසක් ම දැරුවාය.“නංගිත් එක්ක නෙමේ කිසිම කෙනෙක් එක්ක ඔයා කොහේවත් යන්නෙ නෑ.. තේරුණාද? අතුලට මෙහෙ ඉන්න බැරි ඔයා හින්ද නං ඒ වගේ මිනිහෙක් මගෙ බල්ලටවත් එපා..”“පොඩ්ඩියේ..Óයි බණ්ඩාර මැණිකා කෑගැසුවාය.“ඒ ළමය කෙළින්ම එහෙම කතාවක් කිව්වෙ නෑ බං..”‍ගෝතමී මුව ඇද කළාය.“කෙළින් හරි ඇදේට හරි දැන් ඒ කතාව ඉවරයි”ඇය ඇ‍ඳේ වැතිරු‍ණාය.“උඹත් එක්ක මේ ලෝකෙ දෙයක් කතාබහ කරගන්ඩ බෑනෙ පොඩ්ඩියේ... වචනයක් එහා මෙහා වෙන්ඩ බෑ.. ඇවිලෙනවා...”බණ්ඩාර මැණිකා ආපසු හැරුණේ පරාජිත හඬින් මැසිවිලි නඟමිනි. මිනිබිරිය තුරුලු කර ගෙන සනසාලන්නට උවමනා වුවද ගෝතමී ගේ නපුරු දිවට ඇය බිය වූවාය. දියණිය නිහඬව පසුවෙනු ඇතැයි අපේක්ෂා කළ නොහැක. දැන දැනම සිත රිදවාගන්නේ කුමකටදැයි සිතුවාය.අඳුරින් වැසී ගිය කාමරය බෙහෙවින් නිහඬ විය. කෙල්ලන්ගේ කසුකුසුව යළි නොඇසිණි. නදී මෙන්ම ‍ගෝතමී ද වරින් වර සුසුම් හෙළුවෝය. චාපා සිය සොයුරියට තුරුලු වූයේ අපමණ සෙනෙහසිනි.“අනේ අක්කි මට සමාවෙන්න... මං ඔයාගෙ හිත රිද්දුවා.. මං සුජිත්ට ආදරේ කළේ නෑ අක්කි... ඒක තාවකාලික ආකර්ෂණයක් විතරයි. මටත් නොදැනී මං එයා ළඟට ඇදිල ගියා... ඒ වුණාට මට දැන් හිතෙනවා අක්කිට සුජිත්ව ගැළපෙන්නෙ නෑ කියලා.. ඔයාට ලැබෙන්න ඕ‍න මේ ලෝකෙ හොඳම ලස්සන කොල්ලව... ඇත්තයි අක්‍කි මං ඔයාට හරිම ආදරෙයි... මං ආයෙ කවදාවත් ඔයාගෙ හිත රිදවන්නෙ නෑ.. සත්තයි..”ඒ වදන් ඇගේ කනට කොඳුරා කියන්නට ඇත්නම් කොපමණ හොඳදැයි සිතූ චාපා සුසුමක් හෙළුවාය. නිශ්ශබ්දතාවය බිඳ හෙළන්නට ඇය පැකිළුණාය. වෙහෙසත් කනස්සල්ලත් එකට එක්ව ඇය නින්දේ ගැඹුරු පත්ලට ඇද හෙළුවා විය යුතුය. නොනිදා අවදියෙන් පසුවූ නදී කකියන හදවතින් තීරණයක් ගත්තාය.“මං යනවා.. හැබැයි ආපහු ගෙදරට නෙමේ. අම්මගෙ නපුරු කතා අහ අහා සුජිත්ගෙ ඇස් දෙක දැක දැක මට ඒ ගෙදර ඉන්න බෑ.. මං කොහේ හරි යනවා.. ඈතට ඔව් හුඟාක් ඈතකට... මේ කිසි කෙනෙකුට මාව හොයාගන්න බැරි තරම් දුරකට.. ඊට පස්සෙ පුංචි අම්මා කසාද බැඳ සතුටින් ඉඳී... අතුල බාප්පත් මෙහෙ ඉන්න කැමැති වේවි... මේ හැම දේටම බාධාව මමයි.. ඒගොල්ලන්ගෙ සතුට නැතිකරන්නෙ මමයි.. අනේ දෙවියනේ මං මොනතරම් කාලකණ්ණි කෙල්ලක් ද...යි දිගින් දිගටම සිතමින් ඇය හඬ නොනැගෙන්නට කඳුළු සැළුවාය.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404066</link>
    <topic>‘ගෝස් පැක්’ තිබියදීම දරු ප්‍රසූතියෙන් පසු මව ගෙදර යවලා</topic>
    <author>ඉනෝකා පෙරේරා බණ්ඩාර</author>
    <content>‘ගෝස් පැක්’ තිබියදීම දරු ප්‍රසූතියෙන් පසු මව ගෙදර යවලාවෛද්‍යවරියකගේ නොසැලකිල්ලෙන් සිදුවූ තවත් මරණයක්පොලොන්නරුවේ ගණන්ගොල්ලේ පදිංචි ශ්‍රියාලතා, සුරනිමල සමඟ විවාහ පත්ව උදාවූ පළමු වසර වනවිට මවක වීමේ සිහින දකිමින් සිටියා ය‍. සැබවින් ම ඇය ඒ සඳහා සූදානමින් සිටියා ය.කුලුඳුලේ දරුවා හෙයින් දින ළං වත් ම ඇගේ හිතට දැනුණේ චකිතයකි. ඒ අනියත බියම සුරනිමලගේ හිතට ද වද දෙමින් තිබිණි.        චකිතය - තිගැස්ම - බිය සහ සතුට ද මිශ්‍ර වූ හැඟුම්, වරින් වර හිත කරද‍ර කරද්දී ඒවා විඳ දරා ගනිමින් ශ්‍රියාලතා නියමිත දින රෝහල්ගත වූවා ය. රෝහල් ගතවූ 1995 දෙසැම්බර් 09 වැනිදා ම ඈ දරු ප්‍රසූතියට මුහුණ දෙමින් පුතකු බිහිකළා ය. රෝස පැහැ පුංචි පුතු ‘තා‍ත්‍තා වගේ මයි...” ශ්‍රියාලතාට සිතිණි.‍තවත් හතර දිනකට පසු එනම් දෙසැම්බර් 13 වැනිදා ශ්‍රියාලතාට දරුවා සමඟ ගෙදර යන්නට වෛද්‍ය අවසරය ලැබිණි.පුංචි පුතු තුරුලු කොටගත් දෙමවුපියෝ අලුත් ජීවිතයක ප්‍රාර්ථනා සමඟින් නිවහන බලා පිටත් විය.ගෙදර විත් දින 11 ක් ගත වුව ද ශ්‍රියාලතා ගේ එතරම් සනීපයක් නුදුටු සුරනිමල “තව ටික දවසකින් හරි යයි...” සිතමින් හිත හදා ගත්තේ ය. එහෙත් කියන්නට නොතේරෙන කුමක්දෝ අපහසුතාවකින් සිය බිරිය පීඩා විඳින බවක් ඔහුට දැනිණි.සුරනිමල ගෙදර නොසිටි එක් දවාලක ශ්‍රියාලතා බය බිරාන්තවී කෑ ගසනු ඇසී අම්මා දුව ආවා ය‍.ඈ ශ්‍රියාලතාගේ මවයි.“අම්මේ... අම්මේ මේ බලන්නකෝ ඇඟ ඇතුළෙන් රෙදි කෑල්ලක් එළියට ඇවිත්...”අම්මාට ද හීන් දාඩිය දැම්මේ කර කියා ගන්නට කිසිවක් ඔළුවට නො ආ නිසා ය.‍“අපි ඉක්මනට ඉස්පිරිතාලෙට යමු...”ඈ කළ යුතුවූ හොඳම දෙය තීරණය කළා ය. දෙවියන්ගේ පිහිටෙන් රෙදි කැබැල්ලේ ප්‍රශ්නය විසඳාගෙන ගෙදර ආවත් මේ සිදුවීමෙන් පසු ඇයට ජීවත් වන්නට වාසනාව තිබුණේ තවත් දින ‍කිහිපයක් පමණි. දින ගණනක් වයසැති පුංචි පුතුත් ආදරණීය සැමියාත් අත්හැර ඈ හිටි අඩියේ ම යන්නම ගියා ය.20 හැවිරිදි වියේ පසුවූ ඒ අම්මාගේ අකල් මරණය හෙළිදරව් කර ගැනීමේ බාරදූර වගකීම පැවරුණේ එඩ්වඩ් අහංගම මහතාට ය.වෛද්‍යවරුන්ගේ නොසැලකිල්ලෙන් සිදුවී, වසන් වෙන්නට ගිය තවත් මරණයක සුලමුල ඔහු දිග හැර ගත්තේ ය.ඒ මෙසේ ය.“මේ මරණ පරීක්ෂණයේදී පළමුව සාක්ෂි දුන්නේ මිය ගිය ශ්‍රියාලතාගේ ස්වාමිපුරුෂයා.“මගේ බිරිය අම්මට ඒ රෙදි කැබැල්ල පෙන්වූවාට පසු පොලොන්නරුව රෝහලට ඇයව ගෙන ගියා. එහිදී ඇගේ සිරුර තුළින් එළියට ආ රෙදි කැබැල්ල ඉවත් කළා කිව්වා.‍ ඉන් දවස් හයකට පසු ඈ ගෙදර ආවා.ඒත් නිතර උණ ගතිය තිබුණා. බඩ රි‍ෙදන බවත් දත් මුල් දියවීමට පටන් අරන් ‍බවත් ඈ මට කිව්වා. ඈ හුස්ම ගත්තෙත් අපහසුවෙන්. එන්න එන්නම මේ අමාරු ගතිය වැඩි වූ නිසා සති තුනකට පමණ පසු ඇය යළි රෝහල්ගත කළා.රෝහලේදීත් බඩ රිදෙන බව කියමින් කෙඳිරි ගාද්දී හෙදියක් බැණ වැදුණා.‍“මෙයාගේ මේ බොරු රඟපෑමක්. මෙයාට ඇති ලෙඩක් නැහැ...” ඈ හයියෙන් කියද්දී මගේ බිරිය වේදනාවෙන් ඇඬුවා.හැබැයි ඊළඟට අනුරාධපුර රෝහලට මාරු කළා. අනුරාධපුරෙන් කොළඹ ජාතික රෝහලට මාරු කළා. ජාතික රෝහලේදී ඈ මිය ගියා.මෙය දරු ප්‍රසූතියෙන් පසු සිදුවූ නොසැලකිලිමත් තත්ත්වයක් කියා මට හොඳටම විශ්වාසයි. ඒ නිසා මේ පරීක්ෂණය අපක්ෂපාතීව සිදු කරන්න...” යි ඔහු මගෙන් අයැද සිටියා.එදා පළමු වරට රෙදි කැබැල්ල දුටු දවසේ ගෙදර හිටි ශ්‍රියාලතාගේ ඥාති සහෝදරියත් මා කැඳව‍ුවා. ඇගේ සාක්ෂිවලින් පසු ශ්‍රියාලතාගේ මව ද සාක්ෂි දුන්නා.“අම්මේ එන්න...! කියා කෑගසද්දී මා දුවගෙන ගියා‍. ගර්භාෂ මාර්ගයෙන් එළියට ආ සුදු පැහැ රෙදි කැබැල්ලක්. මං ඥාති දුවත් එක්කම මගේ දුව රෝහලට ගෙනිච්චා. අපි එය දුටුවේ දෙසැම්බර් 20 වැනිදා. ඒ යනකොටත් දූට උණ සහ හිසේ කැක්කුම තිබුණා. රෝහලේදී මාව එළියෙන් කියලා දූව ඇතුළට අරගත්තා. එයා වේදනාවෙන් කෑගහනවා මට ඇහුණා. ටික වෙලාවකින් එළියට ඇවිත් ඉන් පස්සේ දූ කිව්වා, අම්මේ ඒක ගෝස් කෑල්ලක්. අයින් කළා...” කියලා.දවස් හයක් එයාව රෝහලේ තියා ගත්තා. ඊට පස්සේ මිසී කෙනෙක් කිව්වා “දැන්වත් ගෙදර යන්න...” කියලා. “යමු අම්මේ...” දුව අමාරුවෙන් කිව්වා.හැබැයි ගෙදර යන්න ටිකට් එක ලියාගන්න යද්දී, ඒ මිසීම කිව්වා “ගෝස් කෑලි කතා කියන්න ඕනෙ නැහැ. මැහුම් පැසවලා කියලා ලියාගන්න...” කියලා. දුව ඉස්පිරිතාලෙට එද්දී මේ රෙදි කෑල්ල අඟල් එක හමාරක් විතර පිටතට එල්ලෙමින් තිබුණා. ඉන් තරමක දුර්ගන්ධයකුත් වහනය වුණා. එච්චර දෙයක් වෙලත් අර මිසී කිව්වේ ටිකට් එකේ ඒක ලියන්න එපා කියලයි.දුව ගෙදර ආවට එතරම් ශරීර සනීපයක් තිබුණේ නැහැ. නිතර උණ ගතියෙන් පෙළුණා. හුස්ම ගත්තෙ අපහසුවෙන්. පපුව හිරවෙන්න වගේ කිව්වා. දවස් 20 කට පස්සෙ දුව ආපහු රෝහල් ගත කළා. අන්තිමේ කොළඹ මහ රෝහලේදී දූ මිය ගියා...”ශ්‍රියාලතාගේ අම්මාගේ මේ සාක්ෂියෙන් පසු මා ඇඳ ඉහපත් වාර්තා ගෙන්වා ගත්තා. ඒ වනවිට පොලොන්නරුව රෝහල් පොලිසියේ හිටි එක් පොලිස් නිලධාරියෙක් පිටකොටුවට මාරු වෙලා හිටියා. ඔහුත් අවශ්‍ය තොරතුරු ලබාදුන්නා. ජනවාරි 18 වැනිදා රෝහලේ වෛද්‍ය නිලධාරීන්ගෙන් සාක්ෂි ලබාගත්තා. ඒ වගේ ම නැවත ඇඳ ඉහපත් ගෙන්වා ගත්තා.ඒ වෙනකොට ඒ කියන්නේ දෙසැම්බර් 26 වැනිදා මේ ප්‍රවෘත්තිය පුවත්පත්වලින් පළ වුණා.“දරු ප්‍රසූතියෙන් දින 11 කට පසු මවගේ යෝනි මාර්ගයේ අඟල් එකහමාරක ගෝස් කැබැල්ලක් එළියට ඇවිත්...” යන මේ ප්‍රවෘත්තිය දුටු වෛද්‍ය සමිත්‍ර ජයවික්‍රම නීතිඥවරයකු සමඟ මා වෙත පැමිණියා.ඔහු මේ ප්‍රවෘත්තිය දුටු ගමන් නීතිඥයකු මාර්ගයෙන් මේ මරණ පරීක්ෂණයට සාක්ෂි දෙන්න පැමිණියේ ස්ව කැමැත්තෙන්. මොකද ඔහු තමයි ශ්‍රියාලතාගේ දරු ප්‍රසූතිය සිදු කළ වෛද්‍යවරයා. ඔහු සේවය කළේ පොලොන්නරුව මූලික රෝහලේ.“මේ මව හිටියේ අංක 08 වාට්ටුවේ. ප්‍රසූතිය සිදුකරන විට පවුල් සෞඛ්‍ය සේවිකාවක් හිටියා. ඇයට දරු ප්‍රසූතිය පහසු කිරීමට අනෙක් වෛද්‍යවරයා ‘එපිසියෝටොමි’ කැපුමක් කළා. සියලු කටයුතු අවසන් වීමෙන් පසු මමයි මැහුම් දැමුවේ.එහෙත් ඇගේ ලේ ගැලීම නතර වුණේ නැහැ. ඒ නිසා ලේ නවතා ගැනීමට මා ‘ගෝස් පැක්’ දෙකක් ඇතුළට දමා‍'යි මැහුම් දැමුවේ. ඒ බව ඇඳ ඉහපතේ සටහන් කළා. පැය 48 කට පසු එය ඉවත් කරන්න යැයි ද ලියා තැබුවා‍.එය රෝගියාගේ ටිකට් කැපීමට පෙර අනිවාර්යයෙන් ම ඉවත් කළ යුතුයි. එසේ නැතිව ඇගේ ටිකට් කැපීම වෛද්‍යවරයකුට කළ නොහැකියි.නමුත්, ඇයගේ මේ ඇඳ ඉහපත නිසි ලෙස නොකියවූ එදින රාජකාරියේ සිටි වෛද්‍යවරිය ඇයව ගෙදර යවලා. දරු ප්‍රසූතියේ වේදනාවෙන් සිටි අම්මෙකුට ප්‍රසූතිකාගාරයේ සිදුවන දේ පිළිබඳ සිහියක් නැති වන්නට පුළුවන්. නමුත් ඇගේ රුධිර වහනය නවතා ලීමට ගෝස් පැක් දෙකක් දමා ඇති බව ඉතා පැහැදිලිව සටහන් කර තිබෙනවා.අනෙක් කාරණය තමයි එසේ සටහන් තැබූ මා එදින රෝහලේ රාජකාරියේ සිටියා. අඩුම තරමින් මේ මවගේ ටිකට් කැපීමට පෙර ඒ වෛද්‍යවරිය මගෙන් විමසීමක් හෝ කළේ නැහැ...”මේ වෛද්‍යවරයා කළ ප්‍රකාශයෙන් පසු දෙවන වර රෝහල් ගත වීමේ ඇඳ ඉහපත් මා පරීක්ෂා කළා. නමුත් ඒ අවස්ථාවේදී මේ මවගේ ගර්භාෂ මාර්ගයේ ගෝස් පැක් තිබූ බව හෝ ඉවත් කළ බවක් සටහන් කර තිබෙනවා.එය හිතා මතා කර ඇති බව පැහැදිලියි. මොකද, ගෝස් කතාවක් කියන්න එපා! කියා මිසී කෙනෙක් කිව්වා...” යනුවෙන් ඒ කාරණාව පිළිබඳ ශ්‍රියාලතාගේ මව මින් පෙර සාක්ෂි දී තිබුණා.ඉන්පසු ටිකට් කැපූ වෛද්‍යවරියට සිතාසි නිකුත් කළා. ඈ පිළිබඳ කටයුතු කරන්න එතැන් පටන් පොලිසියට බාර වුණා.නමුත් පරීක්ෂණ කටයුතුවලට අදාළ වෛද්‍යවරිය පැමිණියේ නැහැ. පසුව පොලිසිය සොයා බලද්දීයි, දැනගෙන තිබෙන්නේ, මේ වෛද්‍යවරිය සිතාසි ලැබුණු ගමන් වෛද්‍ය සේවයෙන් ඉවත් වෙලා රටිනුත් පැනගිහින් වග.මේ මරණයේ පශ්චාත් මරණ පරීක්ෂණය පැවැත්වූයේ කොළඹ වෛද්‍ය පීඨයේ, විශේෂඥ අධිකරණ වෛද්‍ය එන්.එල්. අබේසිංහ මහත්මිය.“මෙය ශරීරයට විෂබීජ ඇතුළුවීමෙන් පසු මොළේ, වකුගඩු, හදවත් අක්‍රියවීමෙන් සිදුවූ මරණයක්. එයට ‘සෙප්ටිසිමියාව’ නම් තත්ත්වය බලපා තිබෙනවා...”ඇගේ වාර්තාවට අනුව මරණයට හේතුව පැහැදිලියි. නමුත්, මොන දේ හෙළි කරගත්තත් අර දින ගණනක් වයස කිරි කැටියට ආපහු අම්මව දෙන්න අපිට පුළුවන්කමක් නැහැ.වෛද්‍ය සමිත ජයවික්‍රමට මා විශේෂයෙන් ස්තූතිවන්ත වුණා. මේ පරීක්ෂණය සඳහා ස්ව කැමැත්තෙන් ඉදිරිපත් වීම ගැන. තමන් කරදරේට පත්වේයැයි කියා වසන් නොවී, මඟ නොහැර ඔහු ඉදිරිපත් වූ නිසා පරීක්ෂණ කටයුතුවලට විශාල පහසුවක් වුණා.නමුත්, රුධිර වහනය නැවැතී ඇත්නම් පැය 48 ක් ඇතුළත පරීක්ෂා කර බලා ගෝස් පැක් ඉවත් කරන්න...” යැයි විශාලෙට පෙනෙන අකුරින් ලියා තිබියදීත් ලෙඩා ගෙදර යවපු දොස්තර නෝනා නිසා තරුණ අම්මෙකුගේ ජීවිතය නැතිවුණා. කිරි දරුවකුට ‍මවු උණුසුම අහිමි වුණා.“වෛද්‍ය සභාවට පැමිණිලි කර සිවිල් නඩුවක් දමන්න...” යි මා ඔවුන්ට උපදෙස් දුන්නා...”එතැනින් එහාට සිදුවූයේ කුමක්දැයි අහංගම මහතා නොදනී. නඩු කියන්නට තරම් මානසික හා ආර්ථික ශක්තියක් තිබුණා නම් ශ්‍රියාලතාගේ සැමියා නඩු කීවා වන්නට ද පුළුවන.කෙසේ වෙතත් අම්මා අහිමි පුංචි පුතු අද 19 හැවිරිදි යෞවනයකුව කොහේ හෝ සිටිනු ඇත.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=as1404067</link>
    <topic>නෙළුම්විල</topic>
    <author/>
    <content>නෙළුම්විලමගේ මාමා එක්තරා මන්සන්ධියක සිල්ලර කඩයක් කරයි. හුදෙකලාව වෙසෙන ඔහු හමුවීමට ඉඩ ලැබෙන - ලැබෙන විට යෑම මගේ පුරුද්දකි.ඒ ඉරිදා දවසේත් මම ඔහු බැලීමට ගොස් ඔහුගේ වැඩපළට උදවු වෙමින් සිටියෙමි.මැදිවියේ පුද්ගලයකු විමසිල්ලෙන් යුතුව කඩය දෙස බලා සිටිනු මම දුටිමි.“මොනවද මහත්තයට ඕනෑ” මම ඇසීමි.ඔහු කිසිත් නොදොඩා සිනාසීගෙන යන්නට ගියේ ය.මේ අවස්ථාවේ මාමා හිටියේ තේ බීමට යාබද හෝටලයට ගොසිනි. මට කිසියම් සැකයක් ඇතිවිය. මාමා ආ පසු මම සිද්ධිය කීමි.ඔහු පාරට බැස විපරම් කළේ තමා ගේ හිතට ද කිසියම් සැකයක් ආ නිසා විය යුතු ය.“ඔහෙ නෑ” ඔහු යළි කඩයට විත් වැඩ කරන්නට වූයේ ය. වැඩ නිසා සිද්ධිය ටිකකින් මට ද අමතක විය.පුදුමයකට මෙන් අර පුද්ගලයා ඊළඟ මොහොතේ මාමා ඉදිරියේ පෙනී සිටියේ ය.“ඔයා ද එක සැරයක් ඇවිත් ක‍ෙඩ් දිහා බලාගෙන ඉඳල ගියේ?”“ඔව්”“මහත්තය මොනවද හොයන්නෙ?”“මුදලාලි මට පොඩ්ඩක් කතා කරන්ඩ පුළුවන් ද?”“පුළුවන්. මොකක්ද?”“මුදලාලි මේ හරියෙ ගෙවල් ගානෙ හිඟා කන්ඩ යන ගෑනු කෙනෙක් ඉන්නවද? එයාට පුංචි දරුවො දෙන්නෙක් එහෙම ඉන්නව.”“හිඟා කන ගෑනියක්?”“ඔව්. කළුයි. මිටියි. බුලත්විට කනව.”මාමා හිස බිමට හරවා ගෙන මොහොතක් කල්පනා කරන්නට වූයේ ය.“එහෙම කෙනෙක් ගැන මට නිච්චියක් නෑනෙ මහත්තයො? මහත්තය කොහෙද?”අමුත්තා තමන් ඉන්න ප්‍රදේශයත්, පාරත්, ගෙදර තිබෙන තැනත් ගැන පැහැදිලි විස්තරයක් කළේ ය.“මට නං ඔය වගේ කෙනෙක් ගැන මතකයක් නෑ‍. ඉතින් ඇයි මහත්තය හිඟන්නියක් හොයන්නෙ?”“මං ඒකත් මුදලාලිට කියන්නංකො” අමුත්තා කඩය දොරකඩ ඇති බංකුවේ ඉඳ ගත්තේ ය.ඔහු කී දිගු විස්තරය කෙටි කර ගත්විට මෙසේ ය.ඔහු සුළු කොන්ත්‍රාත්කරුවෙකි. නගරයක් කිට්ටුව ඉඩමක් ගෙන එහි දෙමහල් නිවෙසක් ඉදි කළ අයෙකි.ඔහු ‍උදයෙන් ම රාජකාරියට යයි. දරුවෝ දෙදෙනා‍ ද පාසල් යති. ගෙදර ඉතිරිවන්නේ බිරිය පමණි.බිරිය ත්‍යාගශීලී කෙනෙකි. පින් අතේ වැඩ කිරීමේ ආශා සිත් ඇත්තියකි. ප්‍රදේශයේ දිළිඳු දරුවන්ට උදවු කර සතුටක් විඳින්නියකි.දිනක් උදේ වරුවක ගෙදර හුදෙකලාව සිටින විට ගේට්ටුවේ බෙල් එක වදිනු ඇයට ඇසිණ. ඇය එහි ආවා ය.“නෝන මේ අපි ගේට්ටුව ටිකක් අරිනවද?” ගේට්ටුවෙන් එහා සිටි ගැහැනියක ආයාචනා කරන හඬ ඇයට ඇසිණ.ඇය ගේට්ටුව ඇරියා ය. දිළිඳු ගැහැනියකත් දරු පැටවු දෙදෙනෙකුත් පාර අයිනේ සිටියහ.“නෝන, මේ දරු පැටවුන්ට දවස් ගාණකින් හරියට කෑමක් නෑ. මට මොකුත් එපා! මුං දෙන්නට මොනව හරි දෙයක් කන්ඩ දෙනවද?” ගැහැනිය ආයාචනාත්මක බැල්මක් හෙළුවා ය.ගෘහණිය ගේ හද වෙඬරු පිඬක් සේ උණු විය.තිදෙනා ම කුස්සියට කැඳවා ගෙන ගිය ඇය ඔවුනට කන්නට දුන්නා ය.රාජකාරියට යමින් සිටි සැමියා යමක් අමතක වී එය ගෙන යනු පිණිස ගෙදර ආවේ ය. ඔහු ගේ වටෙන් ගියේ කුස්සියට ය.ආගන්තුක ගැහැනියකත් දරු පැටවුන් දෙදෙනකුත් අහර ගනිමින් සිටිනු දුටු ඔහු ප්‍රශ්නාර්ථයෙන් යුතු ව සිය බිරිය දෙස බැලුවේ ය.“අනේ මේ පුංචි උන් දෙන්න දවස් ගාණකින් කාල නැහැල්ලු. මේ ඉන්නෙ දරුවන්ගෙ අම්ම‍. මං කන්ඩ දුන්න!‍‍” ගෘහණිය සැමියාට කාරණේ පැහැදිලි කළා ය.“හොඳයි ඔයාට පිනක් කරගන්ඩ පුළුවන්නේ”සැමියා බිරියට විහිළුවක් කරගෙනම පිටුපස දොරින් ගෙට ඇතුළු වී එතැනම තිබූ කැබිනට්ටුව මත, අතේ තිබූ ලිපි ලේඛන සහිත දින පොත තබා කාමරයට ගොස් අදාළ උපකරණය ද ගෙනාවේ ය.මෙවිට ම දුරකථන ඇමතුමදක් ආයේ ය‍. ඒ ඔහුගේ වැඩපොළෙනි. ඊට පිළිතුරු දෙන්නට ද ඔහුට ටික වෙලාවක් ගියේ ය. ඒ අතර හදිසියේ ම වැසිකිළි යෑමේ වුවමනාවක් ඇති වූයෙන් පිටුපස සාක්කුවේ තිබූ මුදල් පසුම්බිය කැබිනට්ටුව මත තබමින් ම ඔහු ගෙතුළ වූ නාන කාමරයට ගියේ ය.මෙවිට ම වාගේ හදිසි බඩේ අමාරුවක් හැදුණාය කී සිඟන ගැහැනිය ගෘහණිය ගෙන් පාර අසාගෙන ගෙයි පිටුපස වැසිකිළියට දිව ගියා ය.සැමියාට තේ එකක් සාදනු පිණිස බිරිය ද කුස්සියට වැදුණේ ය.ටිකකින් නාන කාමරයෙන් එළියට ආ සැමියා කැබිනට්ටුව මත වූ මුදල් පසුම්බිය නොදැක බිරියට ද හඬ ගසා එය සොයන්නට වූයේ ය.සිඟන ගැහැනිය ගැන සැක පහළ වූයේ මුදල් පසුම්බිය සොයා බැරිම තැන ය.ඒ වනවිට සිඟන ගැහැනියත්, දරුවෝ දෙදෙනාත් පෙනේනට නොවූහ.සැමියා කෝපයෙන් ඒ මේ අත දිව ගිය ද සිඟන ගැහැනිය ගැන කිසිදු හෝඩුවාවක් සොයාගත නොහැකි විය.නැතිවූ මුදල් පසුම්බියේ තිබුණේ මුදල් පමණක් නොවේ. ඔහුගේ ජාතික හැඳුනුම්පත ද වෙනත් වටිනා කාඩ්පත් සියල්ල ද එහි විය.“දැන් මුදලාලි මං කල්ල තෝනියෙක් වගේ. අයිඩෙන්ටිය නෑ. බැංකු කාඩ් නෑ. කිසිම ගනුදෙනුවක් කරගන්ඩ බැරුව මං හිරවෙලා!”අමුත්තා කීවේ ය.“මහත්තයට වෙච්ච අපරාධෙ! ඉතිං මහත්තයො මෙහෙ ආවෙ ඇයි?”“එදා අපේ නෝන අර හිඟන්නිගෙන් ගම කොහෙද කියල නිකමට අගපුවම මෙහෙ නම තමයි කියල තියෙන්නෙ. ඒකයි මං ආවෙ සැකේටවත් තොරතුරක් දැන ගන්ඩ පුළුවන් වෙයි කියල හිතල. මට සල්ලි එපා! මගෙ අයිඩෙන්ටියයි අනිත් කාඩ් ටිකයි ලැබුණොත් ඇති.”“හැබැයි මහත්තයො ඔය වගේ ගෑනියෙකුයි ළමයි දෙන්නෙකුයි මං ජීවිතේට දැකල නෑ. එකත් එකටම මහත්තයගෙ නෝනට බොරුවක් කියන්ඩ ඇති.”“එහෙම තමයි වෙලා ඇත්තෙ, හැම අතින් ම මං හිරවෙච්ච එකයි ප්‍රශ්නෙ”“මදැයි පිං අතේ වැඩ කරන්ඩ ගිහිල්ල මහත්තේලට වෙච්ච දේ? නෝනටත් හිතේ අමාරුවෙ ඇති.”“එයාගෙ වැඩේ අඬනව‍. එයා තැළිච්ච පොඩිවෙච්ච කෙනෙක් නෙමේ. කපටි ගෑනුන්ට එයාව රවට්ට ගන්ඩ ලේසියි. පිනට දහමට වැඩක් කරල තමයි එයා සතුටක් ලබන්නෙ. ඒ හින්ද මං එයාට මොකුත් කිව්වෙ නෑ. මං වචනයක් කිව්වොත් එයාගෙ හිත හොඳටම තැළෙනව. මොනව කරන්ඩ ද? මං යන්නං මුදලාලි. යන්නං මල්ලි.”මහත්තයා යන්නට ගියේ ය.  අනන්‍යතාව සඟවා සිටීමට කැමැති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.නෙළුම්විල, සිළුමිණලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404062</link>
    <topic>නළු නිළියන් ආශ්‍රයට මට වෙලාවක් නෑ</topic>
    <author>අරුණි මුතුමලී</author>
    <content>නළු නිළියන් ආශ්‍රයට මට වෙලාවක් නෑමධ්‍යම පළාත් මහ ඇමැතිසරත් ඒකනායකදේශපාලනඥයකුට වගකීම් බොහෝය. එසේම කලාකරුවන්ට ද ඇතිවන්නේ ලේසි පහසු ප්‍රශ්න නොවේ. එසේ තිබියදී දේශපාලනඥයින් කලාවට යොමුවීම දැකිය හැකිය. එයට හේතුව සෑම මිනිසකු තුළම පාහේ අප හඳුනන මෙන්ම නාඳුනන කලාකරුවකු සිටිනා නිසාය. ‘කලාකාර ඇමැති’ විශේෂාංගය අද වෙන්වන්නේ එවන් කලා හැකියාවන් ඇති මධ්‍යම පළාත් මහ ඇමැති සරත් ඒකනායක මහතාගේ කලා සිතුවිලි විමසන්නටයි.ඔබට කලාකරුවෙක් ලෙස ඇමතුවොත්?මම හරිම කැමැතියි.ඇයි ඒ?මම ඇත්තෙන්ම කලාකරුවෙක් නිසා, අනෙක මම කලාවට ළැදි නිසා.කලා අංශයට ඔබ යොමු වුණේ?කුඩා කාලේ ඉඳන්ම. පාසලේ කලා කටයුතු ගැන අමතක කරන්න බෑ. අනෙක් ඒවා සිහිපත් නොකළත් ගීත ගායනයට යොමු වුණ බව නොකියාම බෑ. කැලණිය ධර්මාලෝක විදුහලේ මා එක්ක ප්‍රවීණ ගායකයකු වන සුනිල් එදිරිසිංහත් ඉගෙන ගත්තා. පද්‍ය ගද්‍ය රචනා තරගවලදීත් නාට්‍යවලිනුත් අපි විද්‍යාලය වෙනුවෙන් පෙනී සිටියා. ජයග්‍රහණය කළා.ප්‍රධාන චරිතයක් ලෙස කරළියට නොආවාට නාට්‍යවල කටයුතු කළා. ඊට පසු ප්‍රධාන වශයෙන් කලාවට යොමු වුණේ මීරිගම ගුරු විද්‍යාලයේදී “වාරුවෙන් යන මිනිස්සු” කියලා නෙවිල් ඩයස් සුබසිංහ නම් උසස් කලාකරුවාගේ නාට්‍යයකින් තමයි අපි ප්‍රසිද්ධ වේදිකාවට ආවේ.අපි කීවේ?ජැක්සන් ඇන්තනි ඔහුගේ බිරිය කුමාරි, ජයන්ත චන්ද්‍රසිරි ඔය වගේ පිරිසක් ඒ නාට්‍යයෙන් පටන්ගත්තේ.දිගටම ඒ ගමන නොගියේ?මගේ සිහිනයක් තිබුණා ඉංජිනේරු අංශයෙන් ඉහළටම යන්න. ඒ නිසා මට අධ්‍යාපනය සඳහා අවුරුදු 8 ක් පමණ විදේශගත වන්න සිදුවුණා.ඔබ නාට්‍ය උලෙළ සඳහා තරගවැදී නැද්ද?සම්බන්ධ වුණා. 1980 යොවුන් නාට්‍ය උලෙළට ඉදිරිපත්ව සම්මාන ලැබූ “මානවයෝ” නාට්‍යයට මම සම්බන්ධ වුණා.ඔබට සම්මාන ලැබුණේ නැද්ද?නෑ. අපි හැම විටම වගේ කණ්ඩායමක් ලෙස ඉදිරිපත් වුණේ.පිටරට ගියාට පසු කලාව කැලෑවට ගියා ද?අපෝ නෑ. නෝර්වේ රටේ ඉගෙන ගන්න අතරේ තමයි අපි ‘නෝර්වේ - සිංහල ශ්‍රී ලංකා සංගමය පිහිටුවා ගත්තේ. එහෙදි මම හොඳ නළුවෙක් වගේම ගායකයෙක්මෙහෙදී?මෙහෙදි ටෙලි නාට්‍ය කීපයක තාත්තාගේ චරිතය එහෙම රඟපාලා තිබෙනවා. ‘රෝස අසපුව’ ටෙලි නාට්‍යයේ මගේ බිරියගේ චරිතය කළේ චිත්‍රා වරකාගොඩ මහත්මිය. ඒ අතර ගායන කටයුතුවල වගේම, ‘හද්දින්නත් තරු’, ‘චැට් ඇන්ඩ් මියුසික්’ වගේ වැඩසටහන්වලටත් සහභාගි වෙලා තිබෙනවා. ඒත් දේශපාලන කටයුතුවලට කාලය ගත වුණාම කලාවට යොමුවන්න කාලය හරස් වනවා.ඔබ නිතර ගායනා කරන්න කැමැති කාගේ ගීත ද?ඇත්තෙන්ම ගායකයාට වඩා ගීතවලටයි ප්‍රමුඛතාව දෙන්නේ. නිතරම ගයන්න කැමතියි මහ වැස්සක පෙර නිමිති පෙනෙනවා කඳුළු කතාවේ. සැඳෑ අඳුර ලොව, වගේ ගීත. ඒ වගේම ගායකයන් අතරින් පණ්ඩිත් අමරදේවයන්ට, සමකාලීන මිතුරු සුනිල් එදිරිසිංහ, ආචාර්ය වික්ටර් රත්නායක, සෝමතිලක ජයමහ ඊට පසු පරපුරෙන් කරුණාරත්න දිවුල්ගනේ වැනි ගායකයන් තව බොහෝ දෙනකුට කැමැතියි.ගායිකාවන්?නන්දා මාලනියගේ හඬ අපට අමතක කරන්න බෑ. පැරැණි පරපුරෙන් ලතා වල්පොල, සුජාතා අත්තනායක වැනි අයගේ ගීතත් මගේ සිත්ගෙන තිබෙනවා. මෑත යුගයේ දීපිකා ප්‍රියදර්ශනී වැනි ගායිකාවන් මගේ සිතට දැනෙන අයුරින් ගීත ගයනවා.ඔබේම ගීත එකතුවක් කරන්න සිතුණේ නැද්ද?පසුගිය දිනවල මගේම ගීතයක් පටිගත කළා. එයට තවත් ගීත කීපයක්. මගේ උපන් ගමේ, මාතලේ දක්ෂයින්ගෙන් එකතු කරලා රූප රචනා කරලා තව මාස තුන හතරකින් එළිදක්වන්න තමයි හිතාගෙන ඉන්නේ.පොත් කියවීමටත් ඔබ රුසියෙක් ද?මගේ වාහනේ අනිවාර්යයෙන්ම පොත් දෙක තුනක් තිබෙනවා. සාමාන්‍යයෙන් මම කැමැති චරිත කතා කියවන්න. මොකද ඒවායින් අපේ ජීවිතයට ගත හැකි දේ බොහෝයි. ළඟදී මම ආශාවෙන් කියැවූයේ “වාරීස් ඩයරි” කියලා සෝමාලියාවේ ඈත දුෂ්කර ගමක ඉඳලා ඇවිත් ලෝකේ ප්‍රධාන පෙළේ නිරූපණ ශිල්පිනියක වුණ ආකාරය ගැන ලියූ ජීවිත කතාව. ඉස්සර නම් මම නවකතා බොහොමයක් කියෙව්වා.ඔබ පොත් ලියනව ද?මම පොත් කීපයක් ලියන්න ආරම්භ කළා. එකක් නම් “නිදහස් සිතුවිලි” අවුරුදු නවයකට පමණ කලින් එළිදැක්වූ මානව හිමිකම් පිළිබඳ පොතක්. අනෙක් ඒවා නම් ඒ ඒ අවස්ථාවලට ගැළපෙන පරිදි දරුවන් දැනුම්වත් කිරීම ආදී අවශ්‍යතාවලට ලියු පොත් පිංච කීපයක්.වර්තමාන නවකතා ගැන ඔබේ අදහස?මට අද ලියන අය ගැන අගෞරව කරන්න අයිතියක් නෑ. කියවීමේ වැදගත්කම දැන් දැන් සමාජයට යනවා අඩුයි. පුවත්පතක් වුණත් කියවන්නේ මිනීමැරුම්, හොරු ඇල්ලීම් බලන්නනේ. නවකතාවට සුදුසු තැන ලැබිලා නෑ. ඒ නිසා අපි මධ්‍යම පළාතේ ලේඛකයන්ට ‘ලේඛක අත්වැල’ කියා වැඩසටහනක් අරඹා ඔවුන්ගේ පොත් මිලදී ගැනීම් ආදිය සඳහා උපකාර කරන වැඩපිළිවෙළක් සකසා තිබෙනවා.චිත්‍රපට?ඉස්සරනම් බැලුවා මෑතකදී නම් බැලුවේ නැහැ.බැලුවේ නැද්ද? බලන්න තරම් එකක් තිබුණේ නැද්ද?අවංකවම කීවොත් එහෙම ගැටලුවකුත් තිබෙනවා. උසස් මට්ටමේ හා ළමා චිත්‍රපට හෝ අපේ අභිමානය ගැන කියැවෙන චිත්‍රපට නම් කොහොමහරි වෙලාවක් හදාගෙන බලනවා. අනෙක රූපවාහිනී පෙට්ටියට ඇබ්බැහි වී සිටින ජනතාවගෙනුත් සිනමාවට සාධාරණයක් විය යුතුයි.නළු නිළියන් අතරින් වඩා කැමැති?ගාමිණී ෆොන්සේකාට , ජෝ අබේවික්‍රමට සම කරන්න, රුක්මණි දේවි, මාලනී ‍ෆොන්සේකාට සම කරන්න සසඳන්න අය නම් මම දන්නේ නෑ.වර්තමාන නළු නිළියන්?ඒ අය බොහෝ දෙනෙක් මම අඳුනනවා. නමුත් කිට්ටු ආශ්‍රයක් සඳහා වෙලාවක් නෑ. උත්සවයකදී වගේ කතා කළොත් පමණයි. කොහොම වුණත් ඒ අයටත් මම ගරු කරනවා. මොකද කලාවේ රැඳී සිටීමම අමාරු කාර්යයක් නිසා.ඔබේ පවුලේ තව කලාකරුවන් සිටිනවා ද?නන්දිමිත්‍ර ඒකනායක මගේ අයියා. ඔහු ටෙලි නාට්‍ය කීපයකම රඟපෑවා. ඒ හැර කවුරුත් නෑ.ඔබේ බිරිය කලාවට සම්බන්ධ ද?මදාරා කලාවට කැමැති වුණාට සම්බන්ධ නැහැ.දරුවන්?පුතා මිත්සුක තවම වයස 12 යි. පුතා නම් කලාවට කොයිතරම් යොමුවෙයි ද කියන්න බෑ. නමුත් දුව ඕෂිනී ශවින්දිකා. ජීව රසායන විද්‍යාව හදාරන්නේ ඇමෙරිකාවේ විශ්වවිද්‍යාලයක, ඇය ගියේ අන්තර්ජාතික පාසලකට එහිදී නම් උඩරට නැටුම් අංශයෙන් ජනප්‍රිය වුණා.ඔබ සිතන ආකාරයට ඔබේ පවුලේ අය විශේෂයෙන් බිරිය කැමැති මහ ඇමැතිවරයාට ද? කලාකරුවකුට ද?බිරිය දේශපාලනයට නම් කැමැති නෑ. ඒ නිසා මහ ඇමැති තනතුරට ඒ තරම් කැමැතියි කියන්න බෑ. හැබැයි කලාවට නම් කැමැතියි. ඒත් කලාකරුවකු වෙනවට කැමැති ද නම් දන්නේ නෑ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404063</link>
    <topic>ලෝක කුසලානය දිනන්න</topic>
    <author>රංගන හේරත්</author>
    <content>ලෝක කුසලානය දිනන්නරංගන හේරත්විස්සයි විස්සේ ලෝක කුසලාන තරගාවලියේ පෙරළිකාර කණ්ඩායම බවට පත්ව සිටින ශ්‍ර‍ී ලංකාව නවසීලන්තය පරදා අවසන් පූර්ව වටයට සුදුසුකම් ලබාගත්තේ ඉතාම තියුණු තරගයකින් පස්සේ. එතෙක් සහභාගි වුණු තරග තුනෙන් දෙක බැගින් ජයග්‍රහණය කර තිබූ දෙරටටම 31 වැනිදා පැවැති තරගය තීරණාත්මක වුණා. උප නායක ලසිත් මාලිංග නායකත්වය දුන් මෙම තරගයේදී පළමුවෙන් පන්දුවට පහර දුන් ශ්‍රී ලංකා ක්‍රීඩකයන් ඕවර 19 කුත් පන්දු දෙකකදී සියල්ලන් ම දැවී ගොස් ලබාගත්තේ ලකුණු 119 ක් පමණයි.නවසීලන්තයට ඉතාමත් පහසු ඉලක්කයක් ලෙස පෙනුණු මෙම ලකුණු ප්‍රමාණය රැක ගනිමින් පන්දු යවා තරගය ජයග්‍රහණය කිරිමේ අභියෝගය බාරගත් ශ්‍රී ලංකා පන්දු යවන්නන් තරගයේ 16 වැනි ඕවරයේ පන්දු තුනක් පමණක් යවා නවසීලන්ත ක්‍රීඩකයන් සියල්ලම ලකුණු 60 කට දවා ගනිමින් තරගය ජයගන්නේ ලොවම විස්මයට පත් කරවමින්.තරගාවලියේ තමන් සහභාගි වූ එකම තරගය වූ මෙම තරගයේදී අතිවිශිෂ්ට පන්දු යැවීමක ‍නිරත වූ රංගන හේරත් ඕවර් 3 යි පන්දු තුනකදී ලකුණු 3 ක් පමණක් ලබාදී කඩුලු 5 ක් දවා ගනිමින් ශ්‍රී ලංකාවට ලකුණු 59 ක අතිවිශිෂ්ට ජයග්‍රහණයක් ලබා දීමේ නියමුවා වුණා.‍‍කොළඹින් බැහැර ගමක ඉපදී ක්‍රිකට් ක්‍රීඩාවට අවතීර්ණ වී මේ වනවිට ශ්‍රී ලංකා කණ්ඩායමට නැතුවම බැරි ක්‍රීඩකයකු බවට පත්ව සිටින රංගන ලෝක කුසලාන තරගාවලියට සහභාගිවීමට බංගලිදේශය බලා පිටත්වීමට පෙර ‘රසඳුන’ සමඟ කතා බහ කරන්නට අමතක කළේ නැහැ‍.රංගන හේරත් අද කෙළිබිමේ තරුව වෙමින් පායා එයි.රංගන මෙවර අපිට විස්සයි 20 කුසලානය දිනාගන්න හැකිවෙයි ද?මෙවර අපිට මේ ලෝක කුසලානය දිනාගන්න ලොකු චාන්ස් එකක් තියෙනවා‍. මොකද අපි බංගලාදේශයේදී ඒෂියා කප් එක දිනල ඉතාමත් හොඳ මානසිකත්වයකින් ඉන්නෙ. ඒ එක්කම පසුගිය T 20 වර්ල්ඩ්කප් එකේ දී අවසන් තරගය තෙක්ම ඇවිත් තියෙනවා. අනික අපිට දැන් හොඳ සමබර කණ්ඩායමක් ඉන්නවා. ඒ සියල්ලම බැලුවාම 2014 වසරේ මෙම ලෝක කුසලානය ජයග්‍රහණය කරන්න අපිට ලොකු අවස්ථාවක් තියෙනවා.මෙවර ලෝක කුසලානය ජයගැනීමට ලැබුණෙත් එය ඔබට බලපාන්නේ කොහොමද?මගේ පැත්තෙන් ගත්තම මට බැරිවුණා තාම ප්‍රධාන තරගාවලියක අවසන් තරගයක් ජයගන්න කණ්ඩායමේ ඉන්න. විශේෂයෙන් 2011, 2012 තරගාවලිවල අපි ෆයිනල් ආවට දිනාගන්න බැරිවුණා. ඉතින් මගේ බලාපොරොත්තුව තමයි මේ 20 යි 20 ලෝක කුසලාන අවසන් තරගය අපි ජයග්‍රහණය කරන එක. ඒ වගේ ම විශේෂයෙන් 2015 ලෝක කුසලාන තරගාවලිය ජයගන්න මට දායක වෙන්න පුළුවන් නම් එය මගේ ජීවිතයේත් ලොකු ජයග්‍රහණයක්. එය රටක ක්‍රීඩකයින් අතළොස්සකට ලැබෙන දුර්ලභ වාසනාවක්.ක්‍රිකට් පිටියෙන් මිදී ඔ‍බේ පෞද්ගලික තොරතුරු ගැන කතා කරමු.මගේ නම හේරත් මුදියන්සේලාගේ රංගන කීර්ති බණ්ඩාර හේරත්. ක්‍රිකට් පිටියේ කවුරුත් කතා කරන්නේ රංගන හේරත් කියලා. මගේ ගම පොල්ගහවෙල වඩුවාව. මගේ තාත්තා පුංචි බණ්ඩාර හේරත්, අක්කා වජිරා හේරත්. ඇය ජීවතුන් අතර නෑ.රංගන ක්‍රිකට් ක්‍රීඩාවට යොමුවුණේ‍.මම මුලින් ම පාසල් ගියේ පොල්ගහවෙල ශාන්ත බර්නාදෙත් කනිටු විදුහලට‍. ඉන්පස්සෙ නාරම්මල මයුරපාද විද්‍යාලයට ගියා. අන්තිමට ගියේ කුරුණෑගල මලියදේව විද්‍යාලයට.‍මගේ අයියා මයුරපාද විද්‍යාලයේ ක්‍රිකට් සෙල්ලම් කළා. ඒක මට විශාල ආශාවක් වුණා ක්‍රිකට් වලට එන්න. අයියාගේ සහ‍යෝගයෙන් 88 - 89 වසරවල මයුරපාද විද්‍යාලයෙන් තමයි මම ක්‍රිකට් ක්‍රීඩාවට යොමුවු‍ණේ.නමුත් ඔබේ දක්ෂතා ඔප මට්ටම් වෙන්නේ මලියදේවයේදී‍.මම නාරම්මල විද්‍යාලයේදී 13 න් පහළ තමයි ක්‍රිකට් සෙල්ලම් කළේ.‍ ඒ දවස්වල මලියදේව විදුහලේ හිටපු පුහුණුකරු රොහාන් වීරසූරියමහතා මාව දැකලා මට ක්‍රිකට් ක්‍රීඩාවට යම්කිසි හැකියාවක් තිබෙන බව දැනගෙන මට අවස්ථාව ලබාදුන්නා.ඒ දවස්වල මයුරපාද විද්‍යාලයේ හිටපු විදුහල්පති සෙනෙවිරත්න ක්‍රීඩා භාර ආචාර්ය තිලකරත්න යන මහත්වරු මගේ මවුපියන් යන අයගේ එකමුතුවක් නිසා තමයි මට මලියදේව විද්‍යාලයට යන්න අවස්ථාව ලැබුණේ. මම මලියදේවයට ගියේ 15 න් පහළ ක්‍රීඩා කරන්න.පාසල් ක්‍රීඩකයකු ලෙස සිටියදීම ඔබට විදෙස් සංචාරයකට අවස්ථාව ලැබෙනවා.වයස 17 න් පහළ ජාතික පාසල් සංචිතයට ඇතුළත් වෙලා මැලේසියා සංචාරයකට යන්න මට අවස්ථාව ලැබුණා. ඒ 1994 වර්ෂයේදී.ඉන්පස්සෙ 19 න් පහළ ඉන්දියානු කණ්ඩායම සමඟත් ක්‍රීඩා කරන්න ලැබුණා. මම වසර 4 ක් පමණ මලියදේව පාසල් කණ්ඩායමට ක්‍රීඩා කළා. 1996 හා 97 වසරවල පාසල් කණ්ඩායමේ නායකත්වය දැරුවා.ඔබ ජාතික තලයට එන්නේ පාසල් ගමනින් පස්සෙ.පාසල් ක්‍රිකට් දිවියේ අවසානයේ මම කුරුණෑගල තරුණ ක්‍රීඩා සමාජය හා කුරුණෑගල ක්‍රීඩා සමාජ වලට ක්‍රීඩා කළා‍. විශේෂයෙන් 23 න් පහළ ක්‍රීඩා කරද්දී රන්ජිත් මදුරසිංහ සහ අජිත් ඒකනායක මහත්වරු මට ගොඩක් උදව් කරල තියෙනවා.ඉන්පස්සෙ මම කෝල්ට්ස් සහ NCC ක්‍රීඩා සමාජවලට 23 න් පහළ ක්‍රීඩා කළා. මුවර්ස් ක්‍රීඩා සමාජයට එකතු වුණේ 1999 අවුරුද්දේදි. චන්දික හතුරුසිංහ එවකට එහි නායකත්වය දැරුවෙ. එහිදී මම ගොඩක් දේවල් ඉගෙන ගත්තා.1999 දී මම ක්ලබ් සීසන් එක හොඳට කරල ඉන්න කොට ශ්‍රී ලංකා A කණ්ඩායමට තෝරාගෙන එංගලන්ත සංචාරයක් සඳහා මට අවස්ථාව ලැබුණා. ඒ සංචාරයේ හොඳින් දස්කම් දැක්වූ නිසා මාව ශ්‍රී ලංකා ජාතික කණ්ඩායමට තෝරා ගත්තා.ඔබ වරින්වර මතුවී යළි යටගිය ක්‍රීඩකයෙක්.මම පළමු වැනි ටෙස්ට් මැච් එක සෙල්ලම් කළේ ඕස්ට්‍රේලියාව එක්ක 1999 දී ගාල්ලේ දී. ඉන්පසු 2000 පමණ වනතුරු කණ්ඩායමේ හිටියා. 2001 2002, 2003 මම හිටියේ A කණ්ඩායමේ. ඒ අතරෙ A කණ්ඩායමෙත් හිටපු නැති අවස්ථාව තිබුණා. යළිත් මම ජාතික කණ්ඩායමට ආවා 2004 - 2005 කාලයේ. ආයෙත් 2006 - 2007 අවුරුදු දෙක ම ජාතික කණ්ඩායමෙන් එළියට‍ ගිහින් A කණ්ඩායම එක්ක තමයි හිටියෙ.‍ ඉන්පසු 2008 ඉඳල තමයි දිගටම සෙල්ලම් කරන්නෙ.ගෙවී ගිය ඒ කාලය ගැන දුකක් නැද්ද?මෙහෙමයි. වයස අවුරුදු 21 දී ජාතික කණ්ඩායමට ක්‍රීඩා කිරීමට ලැබීම මා ලැබූ ලොකු භාග්‍යයක්. මොකද ළාබාල ක්‍රීඩකයකුට ජාත්‍යන්තර අත්දැකීම් ලැබෙනවා කියන්නෙ. ඉදිරි ක්‍රීඩා ජීවිතයට විශාල පන්නරයක්.ඊට අමතරව වසරකට එක හමාරකට හැරෙන්න ජාතික කණ්ඩායමෙන් එළියට ගියත්, මම ශ්‍රී ලංකා A කණ්ඩායමේ දිගටම හිටියා. එහිදී විශේෂයෙන් මම ස්තුතිවන්ත වන්න ඕන ඒ දවස්වල සිටි තේරීම් කමිටුවට. මොකද මම ගැන විශ්වාසය තියලා මාව තියා ගත්තට‍. ඒ විශ්වාසය අනුව මට ලැබුණු හැම අවස්ථාවකදීම උපරිමයෙන් දස්කම් දක්වලා අද ඉන්න ස්ථාවරය හදා ගත්තා.ඔබේ පවුලේ විස්තර ගැනත් කියන්න.මගේ බිරිය සේනානි හේරත්. පුතා රනුග හේරත්. එයාට වයස 2 යි. මම සම්පත් බැංකුවේ සේවය කරන්නේ. 2000 වසරේ සිට මේ වනවිට මම වසර 14 ක් එහි සේවය කරනවා. ඔවුන් මේ දක්වා මට ක්‍රීඩා කිරීමට අවශ්‍ය නිදහස ලබාදී තිබෙනවා. ඒ පිළිබඳව මම ඔවුන්ට ස්තුතිවන්ත වනවා.ක්‍රිකට් ක්‍රීඩාවේ ලැබෙන මානසික නිදහස ගැන කතා කළොත්?ඇත්තෙන් ම ක්‍රිකට් ක්‍රීඩා කරද්දී මානසික නිදහස හරිම වටිනවා. ඒ පසුබිම මුලින් ම මට ලබාදුන්නෙ මගේ දෙමවුපියෝ. ඒ වගේ ම මගේ අයියා. ඉන්පස්සෙ මගේ බිරිය එයාගෙ මවුපියෝ. ඔවුන් මට උපරිමයෙන් ඒ නිදහස ලබාදීල තිබෙනවා.ඒ එක්කම මම ආද‍රයෙන් සිහිපත් කළ යුතුයි මගේ අම්මා. ඇය ජීවිතයෙන් සමුගෙන ගිහින් දැන් මාස 3 ක්. ලංකාවේ මම ක්‍රීඩා කළ තරග බලන්න ඇවිත් මට ලබාදුන්න යෝධ ශක්තියට ධෛර්යයට මම ඇයට ණය ගැතියි.ක්‍රිකට් ජීවිතයේ ඔබේ පෞද්ගලික ඉලක්ක තිබෙනවාද?මම ක්‍රිකට්වලට පැමිණි මුල් දිනවල ඉලක්කයක් තිබුණා. ඒ තමයි කොහොම හරි ජාතික කණ්ඩායමට ක්‍රීඩා කරනවා කියන එක. ඉන්පස්සේ ජාතික කණ්ඩායමේ ඉන්න කොට තරග දිනවන්නෙ කොහොමද කියන ඉලක්කය තිබුණා. එහෙම නැතුව මම මෙච්චර විකට් ගන්නවා. මේ විදිහට රෙකෝඩ් තියනවා කියන ඉලක්ක මට තිබුණෙ නෑ.නමුත් මට සතුටු වෙන්න පුළුවන් මේ වනවිට මම ටෙස්ට් තරග 52 කට ක්‍රීඩා කරල කඩුලු 217 ක් අරගෙන තියෙනවා.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404064</link>
    <topic>ඉගිලෙන්න තහනම් නම් ඇයි දුන්නේ මට ලයිසන් එකක්</topic>
    <author>ඉනෝකා සමරවික්‍රම</author>
    <content>ඉගිලෙන්න තහනම් නම් ඇයි දුන්නේ මට ලයිසන් එකක්ගොළුවො වුණත් කතා කරයි මට ඇතිදාට යාළුවො වුණත් ගොළුවෙයි මට නැතිදාට පාරට අත දැමූ සැණින් කෙටි දුරකට වගේම දිගු දුරක් යන්නත් තියෙන පොඩි මිනිහගේ වාහනේ තමයි ත්‍රිරෝද රථය. ඇතැම්මු ‍මේකට කියන්නේ ‘ත්‍රීවීල් එක’ කියලා. බස් එකක් නොයන හද්දා පිටිසර ගම්වල දුෂ්කර මාර්ගවල අද තියෙන්නේ ත්‍රිරෝද රථ. පුංචි මිනිහගේ පුංචි වාහනේ පිටුපස ඉදිරිපස ලියූ පුංචි වාක්‍ය හරි රසවත්. අද අපේ රටේ වෙනමම වූ ත්‍රීවීල් සංස්කෘතියක් ගොඩනැඟිලා තියෙනවා කිව්වොත් නිවැරදියි.“බුදු මල්ලියේ ඈතින් වරෙන් -‍ ලීස් එක ඉවර වුණාම රේස් වරෙන්” “දහදුක් විඳලා ගත්තේ හරි අමාරුවෙන් හප්පන්නට එපා ඩිංගක් දුරින් වරෙන්”අතේ සතේ නැතිව දුක් විඳපු කාලෙක තාත්තාගේ පිහිටෙන් ත්‍රීවීලරයක් අරගත් ඔහු ලියා ඇත්තේ මෙවැන්නක්.“හිටපු කෑලිත් නෑ.. අතේ සතේ නෑ.. තාත්තා නැත්නම් මේකත් නැහැ”“දහදුක් විඳලා ගත්තේ හරි අමාරුවෙන් හප්පන්නට එපා ඩිංගක් දුරින් වරෙන්” “හප්පන්න එපා ලොකු අයියේ” “අත හිත තාත්තා ගෙන්...”මෙහෙම ලියන ඇතැම් ත්‍රීවීල්වල ලියලා තියෙන්නේ දුටුවිටම හිනා යන වගන්ති.“අපි බොක්කෙන් අපිට බෙලෙක්කෙන්”“බොක්කෙන් දීලා බොලොක්කෙන් අදිනවා”පණ සේ සිටි මිත්‍රයින් පසුකාලීනව වෙනස් වූ බව හඟවන්න ලියැවුණු එවැනි වාක්‍ය අත‍ෙර් මෙවැනි වාක්‍යත් අපට හමුවුණා“ගොළුවෝ වුණත් කතා කරයි මට ඇති දාටයාළු‍වෝ වුණත් ගොළුවෙයි මට නැති දාට”ඇතැම් විට මෙය මිතුරකු කළ දුෂ්ටකමක් පිළිබඳව විය හැකිය.“යාළුවෝ විෂයි. තනිකම සැපයි”ඇතැම් වාක්‍ය දිගයි. ඒත් ඒවා කියවා අවසා‍නයේ දී අපට හිතන්නට යමක් ඉතිරි වෙලා තියෙනවා.“අපෙන් අහලා ළි‍‍ඳෙන් නාලා - ළිඳ කොහෙද කියලා අපෙන් අහනවා”“අපෙන් ළිඳ අහලා නාපු උන් දැන් අපිට ළිඳ පෙන්වනවා”“පාරට වැටුණට පස්සේ ලොකු ‍ෙලාකු වාහන අතරේ ත්‍රීවීලරයට ඇත්තේ පුංචි තැනක්. ඒ වුණත් ලොකු මිනිහාගේ මෙන්ම පොඩි මිනිහා‍ටත් හදිස්සියට ගමන් බිමන් යන්න තියෙන්නේ ත්‍රීරෝද රථය. හදිස්සියට යන්න ඕන වුණාට වාහන අස්සෙන් එහෙන් මෙහෙන් ඇතැම් විට මාර්ග නීති කඩකරමින් යන්න ත්‍රිරෝද රථ හුරුවෙලා. මේ එවැන්නක් ගැන කියැවෙන්නකි. ඉදිරියෙන් වූවේ ලොරියකි. ලොරියේ මෙසේ ලියා තිබුණි.“සෙල්ලන් ද කොල්ලෝ”එය අපට වඩාත් හිතට වැදුනේ එහෙට මෙහෙට මාරු‍ෙවමින් පිටුපසින් ගිය ත්‍රීවීලර් මෝටර් සයිකල් දුටුවිටය.“ඉගිල්ලෙන්න තහනම් නම් දුරක් - ඇයි දුන්නේ මට ලයිසන් එකක්”ආදරය, ප්‍රේමය, සෙනෙහස කාටත් පොදු ධර්මතාව. ඇතැමෙකුගේ ප්‍රේමයන් බිඳී ගොස්ය. තවකෙකු පෙම්වතියක් සොයන්නේය. තවත් අයෙක් අම්මා‍ගේ ආදරය ගැන සිතන්නේය. මේ සියලු දේ සිහිකරමින් ලියැවුණ විවිධ දේ අතරේ අපට හමුවූයේ මෙවැනි කියුම්ය.“සුදු කකුලයි කොට ගවුමයි හරි අවදානම්”ජීවිත ජීවත් කරවන්නේ බලාපොරොත්තුය. ඇතැමෙකුට ආදරය ගැන තම හිත ගිය තරුණිය ලබා ගැනීමට බලාපොරොත්තු ඇත්තේය. තවකෙකු තැවෙන්නේ හද රැඳි ප්‍රේමය බිඳී ගිය සොවිනි. මේ සියලු දුක්ඛ දෝමනස්ස සිතුවිලි තම වාහනයේ පිටුපස ලියා ඇත්තේ ඇතැම් විට තවකෙනෙකුට දැනවීමටය. ඇතැම් විට අරමුණත් නැතිවමය. තවත් අයෙකු පවසන්නේ ලස්සන නිසා ස්ටිකරය අලවාගත් බවය.“මේ මොන රෙද්දක්ද, හරියට චයිනීස් phone වගේ ගැරන්ටි නෑ, වොරන්ට් නෑ, ඒ මදිවට ඩුවල් සිම්, ලේසි කෙනෙකුට ගන්න බැරි මගේ හිතට හරියන කෙනෙක් නැහැ. හමේ පාට වෙනස් වුණත් කඳුළේ පාට එකයි. හිත හොඳනම් කොහෙත් එකයි. චූටි කොල්ලෝ නෝටි වෙන්නේ, නෝටි කෙල්ලෝ හින්දා, බොරු ආදරයක් පෙන්නා ඔබ මා අසරණ කෙරුවා...”මේ ප්‍රේමයක් බිඳී ගිය පසුවය.“පිච්ච මල් වුණත් පැහිච්ච කොල්ලෝ කඩන්නේ හිතිච්ච වෙලාවට” සඳට හොරෙන් මල් පෙති සිම්බට මලට හොරෙන් පෙති කඩන්න බැහැ.”ඇතැම් වාක්‍ය සිනහ උපදවන සුලුය. නමුදු ඒ වාක්‍යවල සැඟවුණු අරුතක් නැත්තේම නැත.“සල්ලි ගස් උඩ හැදෙනවා නම් කෙල්ලෝ වඳුරන්ටත් ආදරේ කරාවි”“පලතුරු කෑවම ලස්සන වෙනවා නම් වඳුරො ඇයි කැත”“නංගි ඉගෙන ගත්තොත් ලකී. නැත්නම් ජුකී”එය අපට හමුවූයේ කටුනායක ප්‍රදේශයේ ත්‍රිරෝද රථයකදීය.විශ්ව විද්‍යාල කුරුටු ගී කලක් ප්‍රසිද්ධව තිබිණි. ඒවා අද ද ලියැවේ. සමාජයේ යම් යම් කණ්ඩායම් අතින් ලියැවෙන මෙවැනි කුරුටු ගී වැකි අද අපට අලුතෙන්ම හමුවන්නේ ත්‍රිරෝද රථ බස් රථවලය.“කම්පා වනු මිස මොනවා කරන්නද, දෛවය මේකම නම්, බොරු ආදරයක් පෙන්නා ඔබ මා අසරණ කෙරුවා, වැටෙනකොට සිනහ වෙන්නේ නැඟිටිනකොට ඔරවන්නේ මිනිසුන්ගේ මනුස්සකමද, කවුළුව අතරින් සඳරැස් වැටුනට පහන නිවා සැනසෙන්න එපා, නැව ගිලුණත් බෑන් චූන් තව ගිලුනත් තවත් චූන්, බොක්කෙන් මල් කැඩුව කාලේ කෙක්කෙන් පොල් කැඩුව නම් මාත් දැන් කෝටිපතියෙක්, තරු පොඩි නෑ ඒ පේන හැටි. අපි පොඩි නෑ ඒ දකින හැටි, අපිට වැරදිලත් නෑ අපි කාටත් පැරදිලත් නෑ, අනාගතය සවිමත් වන්නේ අතීතය මතක නම් පමණි. ආදී වූ සියලු දේ අතරේ ත්‍රිරෝද රථයේ යා හැකි උපරිම සංඛ්‍යාවට අමතරව තවත් අය රැගෙන යා නොහැකි බව ද මෙසේ කියැවේ.“දාගෙන යන්න ඉඩකුත් නැහැ දාලා යන්න හිතකුත් නැහැ” ඔබ පසුවුණා නොවේ මම ඔබ පසුකළා” කියන අතරේම අම්මා තාත්තා ගැන ද ඇතැමෙකු මෙසේ ලියා අලවා ඇත්තේය.“අම්මා රත්තරන් නම් තාත්තා පිත්තලද”තවත් බොහෝ දෑ ලියැවී ඇත්තේය. ඒ ලියැවුණ දේ අතරින් තෝරාගත් කිහිපයක් පමණි ඉහත සඳහන් වන්නේ.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404065</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඇය සරාගී චරිත රඟපෑ, චිත්‍රපට අධ්‍යක්ෂවරු, නිෂ්පාදකවරු සමඟ විවිධ ගුප්ත සබඳතා පැවැත්වූ බවට නිතර කටකතා පැතිරුණු සරාගී නිළියකි. ඇය හදිසියේම මියගියේ රිය අනතුරකිනි.ඇය මිහිදන් කළ තැන, සිහිවටන පුවරුවක් සවි කොට ඒ මත දුක් ගීයක් සටහන් කරන්නට සිතූ ඇගේ හිතවතුන් රසිකයන් ඒ සඳහා සුදුසු වැකියක් සහ කවියක් තනන්නට චන්ද්‍රසිරි හට භාරදුන්නේය.ඇගේ අපූර්ව රංගන ප්‍රතිභාව සහ හදිසි අනපේක්ෂිත වියෝව සැලකිල්ලට ගත් චන්ද්‍රසිරි ඒවා හුවා දැක්වෙන කවිපද හතරක් ලියා මෙම වාක්‍යය යොදා තම නිර්මාණය සම්පූර්ණ කළේය.“අන්තිමේදී ඇය හුදෙකලාවම නිදි යහනට පිවිසුණාය.”  “දහතුන මහ අසුබ අංකයක් කියල හැම කෙනෙක්ම වගෙ කියනවා නේද මහත්තයා. කරුමෙකට වගෙ මට හම්බවුණේ ඒ අසුබ අංකයනෙ” තමාට ලැබෙන මනාප අංකය යොදා, ඒ සඳහා ප්‍රසිද්ධ පීරිස් මහතා ලවා ඡන්ද දායකයන් ආකර්ෂණය කෙරෙන වගන්තියක් ලියවා ගන්නට ගිය, නම් දැරූ පාතාලයකු වන මදාවි සෝමේ, පීරිස් මහතා ඉදිරිපිට පුටුවක වාඩි වූයේ මුහුණ කළුකර ගනිමි.“සෝමේ අයියා දැම්මම හිත කලබල කරගෙනනෙ. ඡන්දෙ ඉල්ලනකොට ඔහොම බෑ. ඕනෑම ප්‍රශ්නෙකට, කෝඩෙකට මුහුණ දෙන්ඩ ඕනෙ. ධනාත්මක විදියට හිතන්ඩ පුරුදු වෙන්ඩ ඕනෙ. අපි එහෙම හිතලා ඔය අංකෙ වාසිදායක විදියට වෙනස් කරලා වාක්‍යයක් හදාගමු.” එසේ කියූ පීරිස් කඩදාසි කැබැල්ලක් ගෙන, ඒ දෙස බලාගෙන නිකට කොනහමින් ටික වේලාවක් කල්පනාවක ගැලී සිටියේය. අනතුරුව හේ තම පෑනෙන් කඩදාසියේ යමක් ලීවේය. ඔහු සෝමරත්න ඡන්දාපේක්ෂකයා වෙනුවෙන් මෙවැනි වගන්තියක් ලියා තිබුණි.ඔබ වෙනුවෙන්ම 13 වතාවක් හිරබත් කෑ අයි.ආර්.සී.සෝමරත්න මැතිතුමාගේ අංක 13 ජයග්‍රහණය කරවමු!දයානන්ද සහ යමුනා එක් පාසල් නිවාඩුවකදී තම කුඩා දියණි දිලිනි ද කැටුව සිංගප්පූරු චාරිකාවක ගියෝය. ඔවුන් ගමන්ගත් ගුවන්යානය පිටත් වීමට ප්‍රථම එහි රැඳී සිටි කාලයේ දී වටපිට බලමින් සිටි යමුනා එක්වරම කලබල වී දයානන්දට ඇඟිල්ලෙන් ඇන මෙසේ කීවාය.“මේ ඇහුනද, ඔයා හොඳට මතක තියාගෙන ඉඳලා දිලිනි වඩාගෙනම ප්ලේන් එකෙන් බහින්ඩ හොඳද?” ඇගේ මේ කතාවේ උඩක් බිමක් තේරුම් ගත නොහැකි වූ දයානන්ද ඇය දෙස විමසිල්ලෙන් බැලීය.ඇය ගුවන්යානය තුළ සවිකර තිබූ දැන්වීම් පුවරුවක් දෙසට ඔහුගේ අවධානය ‍යොමු කළාය. එහි මෙසේ ලියැවී තිබිණ.“ගුවන් යානයෙන් බැසීමට පෙර ඔබ සතු සියලුම දෑ රැගෙන යාමට සූදානම් කොට ඇද්දැයි විමසිල්ලෙන් පරීක්ෂා කර බැලීමට සැලකිලිමත් වන්න. සියලුම මඟීන් ඉවත් වීමෙන් අනතුරුව ගුවන් යානය තුළ යමක් ඉතිරි වී තිබේ නම් ඒවා ගුවන්යානා සේවක මඬුල්ල අතර බෙදා දීමට නියමිත බැවිනි.නිලංක උදේ කාර්යාලයට යාම සඳහා තම බිරිය මනෝරි සමඟ දුම්රිය පළට ළඟා වෙද්දී ඔවුන් හට යාමට අවශ්‍යව තිබූ දුම්රිය අද්දමින් තිබුණි.“ඔයා ටිකක් අඩිය උස්සලා ආවා නං අපිට ඒ කෝච්චිය මිස් වෙන්නෙ නැහැනෙ” නිලංක කීවේ තම කෝපය සඟවා ගනිමිනි.“ඉක්මනට යමු කිය කියා ගෙදරින් පිටත්වුණු වෙලේ ඉඳලා ඔයා කලබල නොකළා නං ඊළඟ කෝච්චිය එනකං අපිට වැඩි වෙලාවක් ස්ටේසමේ රැ‍ඳෙන්ඩ ඕන වෙන්නෙ නැහැනෙ” මනෝරි ද ගස්සමින් කීවාය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404066</link>
    <topic>තනියම හිටියා දැන් ඇති</topic>
    <author>ගාමිණී සුසන්ත</author>
    <content>තනියම හිටියා දැන් ඇතිආශා එදිරිසිංහඅද අප හමුවන තරුව ආශා එදිරිසිංහ. පසුගිය සුමති සම්මාන උලෙළේදී ජනප්‍රියම නිළියට හිමි සම්මානය හිමි වූයේ ආශාටය. ඒ ඇය “අළු බඳුන” ටෙලිනාට්‍යයේ කළ රංගනය වෙනුවෙනි. නිවේදිකාවක ලෙස කලා ක්ෂේත්‍රයට පිවිසි ආශා මේ වන විට රංගන ක්ෂේත්‍රයේ කිසියම් ස්ථාවරත්වයක් ගොඩනඟාගෙන සිටී. ආශා ටෙලිනාට්‍ය කීපයකම නිෂ්පාදිකාව ද වන්නීය.කොහොමද ආශා ඔබ මේ දවස්වල මොනවගේ වැඩත් එක්කද ඉන්නේ...?මේ දවස්වල සම්පූර්ණයෙන් ම මගේ කාලය ගත වෙන්නේ “රනා” ටෙලිනාට්‍යයේ වැඩ වෙනුවෙන්. රනා තරමක් වෙනස් ආකාරයේ ටෙලිනාට්‍යයක්. “රනා” ටෙලිනාට්‍යයේ රංගන කටයුතුවලට අමතරව මගේ ටෙලිනාට්‍ය නිෂ්පාදන ආයතනයේ වැඩත් කරනවා. ඊට අමතරව ස්වාධීන රූපවාහිනියේ “හීන” හතක් වැඩසටහන ඉදිරිපත් කරන්නත් දායක වෙනවා.මේ වන විට ඔබ රඟපාල තිබෙන ටෙලිනාට්‍ය...?“ගිරි කුළ අන්දරය”, “රන් සමනලයෝ”, “සුළඟ”, “අළු බඳුන” වැනි ටෙලිනාට්‍යවල මම මීට පෙර රඟපාල තියෙනවා.“රනා” ටෙලිනාට්‍යයේ රඟපෑම ඔබට අභියෝගයක් වුණා ද?ඇත්තෙන් ම ඔව්. රංගනය කියන විෂය ඇතුළේ මම තවම හෝඩිය කියවන කෙනෙක්. “අළු බඳුන” ටෙලිනාට්‍යයේ “සුද්දි” කියන චරිතය මගේ රංගන ජීවිතයේ සුවිශේෂී චරිතයක් වුණා. කෙසේ හෝ සුද්දිගේ චරිතය රඟපාන්න මට අවස්ථාව ලැබීම විශාල භාග්‍යයක්. ඒ වගේම තමයි “රනා” ටෙලි නාට්‍යයේ “ස්වේතා” ගේ චරිතය මට රඟපාන්න ලැබීමත් විශාල වාසනාවක් විදියට මම දකිනවා. “ස්වේතා” මගේ රංගන ජීවිතයේ හැරවුම් ලක්ෂ­්‍යයක් කිව්වොත් හරි. “රනා” මට සුවිශේෂී වගේ ම අභියෝගයක් වුණේ එහි රඟපාන ප්‍රවීණ රංගන ශිල්පීන් ශිල්පිනියන් නිසා. විශේෂයෙන් ම මෙහි මගේ මවගේ චරිතය රඟපාන්නේ මාලිනී ෆොන්සේකා මහත්මිය. එතුමිය සමඟ එකම රූප රාමුවක එක් දෙබසක් හෝ කියන්න මට හීනයක් තිබුණා. “රනා” ටෙලිනාට්‍යයෙන් මම ඒ හීනය සැබෑ කර ගත්තා.“රනා” රූපගත කිරීම් වලදී ප්‍රවීණයින්ගෙන් ලැබුණු සහයෝගය කෙබඳු ද?මාලිනී ෆොන්සේකා මහත්මිය වගේම, ජගත් චමිල, ජනක් ප්‍රේමලාල්, මොරින් චාරුනී, නිහාල් ප්‍රනාන්දු, සරත් කොතලාවල, සිරිල් වික්‍රමගේ වැනි රංගන ක්ෂේත්‍රයේ අති දැවැන්තයින් මෙහි රඟපානවා. ඔවුන්ගේ රංගනයන් දිහා බලාගෙන සිටීමෙන් පවා අපේ ජීවිත වලට ගොඩක් දේවල් ලබාගන්න පුළුවනි. මාලිනී ෆොන්සේකා මහත්මිය සමඟ රඟපාන විට ඇ‍යගේ මුහුණේ ඉරියව්වලින් ඇය අදහස් ප්‍රකාශ කරන විදිය දකින විට රඟපාන්න තවත් ආශා හිතෙනවා. ඒ ප්‍රවීණ ශිල්පීන්ගෙන් මට ගොඩක් උපදෙස් අවවාද ලැබෙනවා මෙහි රඟපාද්දී. ඔවුන් ඇසුරු කරනවිට මට දැනෙන්නේ ජාත්‍යන්තර රංගන පාසලකට ගියා වගේ.“අළු බඳුන” ටෙලිනාට්‍යයේ ඔබ ජනප්‍රියම නිළිය වුණු නිසාද ඔබ එවැනි චරිත රඟපාන්න කැමැති?“රන් සමනලයෝ” ටෙලිනාට්‍යයේ රඟපාන කාලෙත් මම ජනප්‍රිය ම නිළියට හිමි සම්මානයට නිර්දේශ වුණා. නමුත් එය මට ලැබුණේ නෑ. පසුව අළු බඳුන ටෙලිනාට්‍යයේ රංගනයට මාව ජනප්‍රියම නිළියට යෝජනා වුණු බව මම දැනගත්තා. නමුත් ලැබෙයි කියල මම හිතුවේ නෑ. ඒ සම්මාන උලෙළ ‍පැවැත්වෙන‍කොට මම හිටියේ කතරගම රූපගතකිරීම්වල. ඒ නිසා වේදිකාවෙදි සම්මානය ගන්න මට අවස්ථාවක් ලැබුණේ නෑ. මම හිතුවේ නෑ සුද්දි වගේ කර්කෂ චරිතයකට ජනප්‍රියම නිළිය සම්මානය ලැබෙයි කියලා.ඔබ දැන් ජනප්‍රියම නිළිය වෙලා අවසන්. හොඳම නිළියට හිමි සම්මානය තව ගොඩක් දුරයි කියලද ඔබ හිතන්නේ...?ඇත්තෙන්ම ඔව්. හොඳම නිළියට හිමි සම්මානය කියන්නේ මහා බරක් තියෙන වෙනස් ම සම්මානයක්. මම තාම මේ ක්ෂේත්‍රයට ආවා විතරයි. හොඳම නිළියට හිමි සම්මානයට යන ගමනේදි මට ගොඩක් දේවල් එකතු කරගන්න තියෙනවා. ඒ දේවල් මේ කාලයේ මම එකතු කරගනිමින් සිටිනවා. කරන දේ හොඳින් කැපවීමෙන් කළොත් ඒ සම්මානය කවදා හෝ දිනාගන්න බැරිවෙයි කියල මම හිතන්නේ නෑ.ඔබ දැන් නිවේදන කටයුතුවලින් දුරස් වෙලාද?දුරස් වෙලා නෑ. ස්වාධීන රූපවාහිනියේ “හීන හතක්” වැඩසටහන මම ඉදිරිපත් කරනවා. නමුත් රංගන සහ නිර්මාණ කටයුතු නිසා නිවේදන කටයුතු තරමක් ඈත්වෙලා කිව්වොත් හරි.අධ්‍යක්ෂණය සරල දෙයක් ලෙස ද ඔබ දකින්නේ...?‍කොහෙත්ම නෑ. ටෙලිනාට්‍යයක් හෝ චිත්‍රපටයක් අධ්‍යක්ෂණය කරනවා කියන්නේ ඉතා බැරෑරුම් වගකීම් සහිත වැඩක්. අධ්‍යක්ෂවරයකු අතින් හොඳ නිර්මාණයක් බිහි වෙන්න නිර්මාණකරණය, තාක්ෂණය, කැමරාකරණය වැනි සෑම දෙයක් පිළිබඳව ම හොඳ අවබෝධයක් තියෙන්න ඕන. ඒ දේවල් රැස්කර ගන්න මට තව ගොඩක් කල් යාවි.සිනමාවට තවම ආරාධනයක් ලැබුණේ නැතිද?චිත්‍රපට දෙක තුනකට මට කතා කළා මීට කලකට පෙර. නමුත් ඒවට දායක වෙන්න බැරි හේතූන් කීපයක් මට තිබුණා. ඇතැම් චිත්‍රපටවල රූපගතකිරීම් කළේ පිටරටවල. ඒවාට මාව තනිවම යවන්න මගේ අම්මත් තාත්තත් අකැමැති වුණු නිසා ඒවා මඟහැරුණා. තවත් චිත්‍රපටයක මගේ සීමාවෙන් එහාට ගිය රංගනයන් ඉදිරිපත් කරන්න තිබුණා. හැබැයි ඒවා නරක චිත්‍රපට නෙමෙයි. ඉතා හොඳ චිත්‍රපට. ඔය හේතු නිසයි මම චිත්‍රපටවලට තවම දායක නොවුණේ. හැබැයි මට ගැළපෙන චිත්‍රපටයකට ආරාධනයක් ලැබුණොත් බාරගන්නවා. ඒ වගේම මම මෙතෙක් කළ රංගනයන්ගෙන් සෑහීමකට පත්වෙනවා.දැන් ඉතින් තනිවම හිටිය ඇති නේද?ඔව් තනිවම හිටියා ඇති කියන එක මටත් දැනෙනවා. තනිය මකන්න කෙනෙක් ඉක්මනින් ලැබෙයි කියල හිතනවා.ගාමිණී සුසන්තඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404067</link>
    <topic>ගිලන් රියෙන්  බෝම්බ ගෙනෙයි කියලා අපි බයෙන් හිටියා</topic>
    <author>ගාමිණී සුසන්ත‍</author>
    <content>ගිලන් රියෙන්  බෝම්බ ගෙනෙයි කියලා අපි බයෙන් හිටියා- විශේෂඥ වෛද්‍ය දීපාල් පෙරේරා“මගේ ගම කළුතර දිස්ත්‍රික්කයේ බණ්ඩාරගම. පියා පොලිස් නිලධාරියෙක්; මව හෙද නිලධාරිනියක්. මට සහෝදරයෝ දෙන්නෙකුත් එක් ස‍හෝදරියකුත් සිටිනවා. අයියා සිවිල් ඉංජිනේරුවකු ලෙස ‍එක්සත් ජාතීන්ගේ සංවිධානයට අනුබද්ධව සේවය කරනවා. මල්ලි සේවය කරන්නේ බැංකුවක. නංගිත් එයාගෙ සැමියත් ව්‍යාපාරවල නිරත වෙලයි ඉන්නේ. පළමුවෙන්ම මම ගියේ බණ්ඩාරගම මෛත්‍රී මහා විද්‍යාලයට. පහ වසරෙන් පසුව ගියේ කොළඹ රාජකීය විද්‍යාලයට. රෝහල, වෛද්‍ය සේවයේ ඉන්න අය මට අමුතු අය නෙමෙයි. ඒ; මගේ අම්මා හෙද නිලධාරිනියක වූ නිසා මම නිතර රෝහලට යන නිසා.ඒ වගේම මට පුංචි කාලෙ තදබල අසනීප කීපයකුත් හැදුණා. ඇපෙන්ඩිසයිඩ් රෝගය නිසාත් තවත් රෝග කීපයක්ම නිසාත් පුංචි කාලෙ මට රෝහල්ගත වෙලා ප්‍රතිකාර ගන්න සිදුවුණා. ශල්‍යකර්ම දෙක තුනකටමත් පුංචි කාලෙ මුහුණ දෙන්න සිදුවුණා. එහෙම රෝහලේ ඉන්න විට මට පෙනී ගියා වෛද්‍යවරුන්ගෙන් හෙදියන්ගෙන් වගේම රෝහලේ අනෙකුත් සේවකයන්ගෙන් රෝගීන්ට වන සේවය. ඒ වගේම මරණාසන්නව රෝහලට එන රෝගියකු වෛද්‍යවරුන්ගේ සහ රෝහල් සේවකයින්ගේ ඇප උපස්ථාන නිසා නිරෝගී වී නැවත නිවෙස්වලට යන ආකාරයත් මම දැක්කා. එතැනදි තමයි මට වෛද්‍යවරයෙක් වෙන්න ආශාවක් ඇතිවුණේ.ඒ වගේම පාසලේ රතු කුරුස සමාජයේ ක්‍රියාකාරී සාමාජිකයෙක් විදියට මම වැඩ කළා. එතැනදීත් මට ප්‍රථමාධාර ගැන රෝගීන්ට හදිසියේ ලබාදෙන ප්‍රතිකාර ගැන අවබෝධයක් ලැබුණා. ඒ දැනුමත් මාව උනන්දු කළා වෛද්‍ය වෘත්තිය ගැන හිතන්න. “අධ්‍යාපන කටයුතුවලට අමතරව මම පාසලේ බාහිර ක්‍රියාකාරකම් රැසකටම දායක වුණා. දහම් පාසලේ රචනා තරගයකින් ජයග්‍රහණය කරල එවකට ජනාධිපති ජේ.ආර්.ජයවර්ධන මහත්මාගෙන් සහතිකයක් පවා මට ලැබිල තියෙවා. වෛද්‍ය විද්‍යාව හදාරන්න ඇතුල් වුණේ කොළඹ වෛද්‍ය විද්‍යාලයට. වෛද්‍ය විද්‍යාලයේ ඉගෙනගත්ත කාලයෙත් මම විවිධ සංගම්වල නිලතල දැරුවා.වෛද්‍ය උපාධිය අරගෙන කළුබෝවිල, රත්නපුරය, කොළඹ ජාතික රෝහල, මහනුවර රෝහල, ශ්‍රී ජයවර්ධනපුර රෝහල, ඇඹිලිපිටිය රෝහල, තංගල්ල රෝහල වැනි රෝහල්වල සේවය කළා. ඒ, ඒ රෝහල්වල විවිධ ක්‍රියාකාරකම් කරන්නත් මම පෙළඹුණා. ඇඹිලිපිටිය රෝහලේ සේවය කරන කාලයේ ‘Play area’ ළමා වාට්ටුව සමගම නිර්මාණය කරන්න මට හැකිවුණා. ඒ සංකල්පය විදෙස් රටවල නම් තියෙනවා. නමුත් ලංකාවේ අඩුයි. ඒ වගේම තංගල්ල රෝහලේ වැඩ කරන කාලේ නොමේරූ ළදරු ඒකකයක් නිර්මාණය කරන්නත් මට හැකිවුණා. ඒ සඳහා විවිධ පුද්ගලයින් රැසක්ම මට උදව් කළා.ඒ වගේම රිජ්වේ ආර්යා ළමා රෝහලේ සේවය කරන කාලයේ බෝ නොවන රෝග ඒකකයත් නිර්මාණය කරන්න ක්‍රියා කළා. මේ වන විට මම සේවය කරන්නේ මහරගම ජාතික පිළිකා රෝහලේ ළමා දැඩි සත්කාර ඒකකයේ.”“වැඩිහිටි කෙනෙක් රෝගී වුණාට වඩා කුඩා දරුවකු රෝගී වූ විට ඕනෑම කෙනකුට දැනෙන්නේ විශාල වේදනාවක්. විශේෂයෙන්ම පිළිකා වැනි රෝගී තත්ත්වයකදී. තමන්ගේ දරුවාට කිනම් හෝ වර්ගයක පිළිකාවක් ඇත්දැයි දැනගත්තාම මවුපියන්ට මුළු ලෝකයම අහිමි වුණා වගේ දැනෙනවා. එවැනි දරුවන් අසාධ්‍ය වූ විට තමයි දැඩි සත්කාර ඒකකයට රැගෙන එන්නේ. පිළිකා රෝගය නිසා ඇතැම් දරුවන් මිය යනවා. එවිට වෛද්‍යවරයකු වුවත් මටත් දැනෙන්නේ මහා වේදනාවක්. නමුත් අනිත්‍යය ගැන හිතල මම හිත හදාගන්නවා. ඒ වගේම තමයි අපෙන් ප්‍රතිකාර අරගෙන සුවවෙලා නි‍ෙවසට යන ළමයි ඇවිත් වැඳල යන්නම් කියල ගිය අවස්ථා තියෙනව. ඒ වෙලාවට මට දැනෙන්නේ පුදුම විදියේ සතුටක්. සමහර දවස්වලට මහ රෑ වෙනකම්ම මම දරුවන් බලනවා. නමුත් මට වෙහෙසක් දැනෙන්නේ නෑ. ඒ නිසා මම හරිම ආශාවකින් තෘප්තියකින් තමයි මේ රැකියාව කරන්නේ.”දීපාල් පෙරේරා වෛද්‍යතුමන් තම අනාගත සහකාරිය තෝරාගත්තේ කොළඹ වෛද්‍ය විද්‍යාලයේදීය. “මගේ බිරියත් වෛද්‍යවරියක්. ඇය ක්ෂුද්‍රජීව විද්‍යාව පිළිබඳ විශේෂඥ වෛද්‍යවරියක්. අපි දැන හඳුනා ගත්තේ කොළඹ වෛද්‍ය විද්‍යාලයේදි. ඇයත් මේ වන විට වැඩ කරන්නේ මහරගම ජාතික පිළිකා ආයතනයේමයි. අපිට ඉන්නෙ දියණියන් දෙන්නෙක්. ලොකු දුව ලබන සැරේ උසස් පෙළ කරනවා. පොඩි දුව 8 වසරේ ඉගෙනගන්නේ. දුවල දෙන්න රාත්‍රියට පාඩම් කරනකොට සමහර වෙලාවට මමත් ඇහැරිලා ඉඳල එයාලට උදව් වෙනවා.”දීපාල් පෙරේරා වෛද්‍යතුමන් කලාවට දක්වන්නේ සුවිශේෂී ඇල්මකි. ඝෝෂාකාරී නොවූ මියුරු ගීතය මිනිස් සිත සුවපත් කරන බව ඔහුගේ මතයයි. “මට විශේෂ කලා හැකියාවන් නම් නැහැ. නමුත් අපේ කාලයේ ජනප්‍රිය කලාකරුවන් වුණු වික්ටර් රත්නායක, අමරදේව, නන්දා මාලනී, සුනිල් එදිරිසිංහ වැනි ශිල්පීන්ගේ ගීත අහන්න මම හරිම කැමතියි. ඒ වගේම ධර්ම සාකච්ඡාවලට සවන් දෙන්නත් මම හරිම කැමතියි. මම මේ දවස්වල බුද්ධ ධර්මය තරමක් ගැඹුරින් හදාරනවා. බුද්ධ ධර්මය වෛද්‍ය විද්‍යාවට හරිම සමීපයි. ඒ වගේම ඉතිහාසය ඉගෙනගන්නත් හදාරන්නත් මම හරිම උනන්දුයි. ඉඩ ලැ‍ෙබන වෙලාවට චිත්‍රපට නරඹන්නත් අපි යනවා. අ‍වසන් වරට නැරඹුවේ ජයන්ත චන්ද්‍රසිරිගේ ‘සමනල සංධ්වනිය’ චිත්‍රපටය. ඒක හරිම ලස්සන චිත්‍රපටයක්.”දීපාල් පෙරේරා වෛද්‍යතුමන් සහ ඔහුගේ බිරියත් විශේෂඥ වෛද්‍යවරුන් වූවාට ගෙදර දොරේ මෙන්ම දරුවන්ගේ වැඩ කටයුතු නොපිරිහෙළා ඉටුකිරීමට පියවර ගන්නේ වැඩ එකිනෙකා බෙදාගනිමිනි. “අපේ‍ ගෙදර වැඩට උදව් වෙන්න කෙනෙක් ඉන්නවා. නමුත් මම හැමවෙලාවෙම ගෙදර වැඩ ගැන හොයල බලනවා. අපි පුංචි ගෙවත්තක් හදාගෙන තියෙනවා. එළවළු පලතුරු ගොඩක් ඒකෙ තියෙනවා. පැළ සිටුවන්න ඒවාට සාත්තු කරන්න පුංචි කාලෙ ඉඳලම මම කැමැතියි. හොඳ පලතුරු එකතුවක් අපිට තියෙනවා.ලෝකයේ විවිධ රටවල්වල වගේම ලංකාවේ විවිධ ප්‍රදේශවලත් සංචාරය කරන්න මම හරිම කැමැතියි. ඊජ්ප්තුවේ පිරමීඩ නරඹන්න මම එක අවස්ථාවක ගියා. ඒ වගේම එංගලන්තය, මාලදිවයින, තායිලන්තය, ඉන්දියාව වැනි රටවල සංචාරය කරල තියෙනවා. මෑතදී ඉන්දියාවේ දඹදිව කළ සංචාරයෙන් පසුව බුදුරජාණන් වහන්සේ ගැන තිබුණු භක්තිය තවත් වැඩිවුණා. උන්වහන්සේ වැඩ සිටි ස්ථාන දැකගැනීමට ලැබීම විශාල භාග්‍යයක්.”“දේශපාලන කටයුතුවලට නම් මගේ කිසිම උනන්දුවක් නෑ. මම පවතින රජයට පක්ෂපාතීව වැඩ කරන කෙනෙක්. විවිධ දේශපාලන පක්ෂවල නායකයින්ගේ, නියෝජිතයින්ගේ, දරුවන්ට මගෙන් ප්‍රතිකාර ගන්නවා.”යුද්ධය පැවැති පසුගිය සමයේ ජාතික රෝහලේ හදිසි අනතුරු ඒකකයේ කලක් සේවය කිරීමට ලැබීම දීපාල් පෙරේරා වෛද්‍යතුමන් සලකන්නේ ඉතා විශාල භාග්‍යයක් ලෙසය.“යුද්ධය පැවැති කාලයේ අවුරුදු කීපයක්ම මම වැඩ කළා ජාතික රෝහලේ හදිසි අනතුරු ඒකකයේ; ඒ නිර්වින්දන වෛද්‍යවරයෙක් හැටියට. බෝම්බවලට හසුවෙලා, අතපය කැඩිලා, තුවාල වෙලා හදිසි අනතුරු ඒකකයට ආව රෝගීන් සිය ගණනකට මම ප්‍රතිකාර කරල තියෙනවා. ඒ කාලෙ ගිලන් රථයකින් බෝම්බ අරගෙන රෝහලට එයිද කියල අපිත් බයෙන් හිටියේ” ඒ දීපාල් පෙරේරා වෛද්‍යතුමාගේ යුද සමයේ අත්දැකීම්ය.දීපාල් පෙ‍ෙර්රා විශේෂඥ වෛද්‍යතුමන් වෙනත් වෛද්‍යවරුන්, හෙදියන් ‍සමඟ මෙන්ම සුළු සේවකයින් සමඟ ද දක්වන්නේ සමීප ළෙන්ගතු බවකි. ඒ ඔහුගේ හැටිය.මම උස් පහත් භේදයක් සලකන්නේ නෑ. ලබන ආත්මේ මට යන්න තියෙන තැන මොකක්ද කියලත් මම දන්නේ නෑ. ඒ බව අවබෝධ කරගෙනයි මම වැඩ කරන්නේ. අහංකාරකමෙන් හිත පුරවාගන්න මම කැමැති නෑ. ඒක මහ විහිළුවක්. මේ ගමන මම තනිවම ආ ගමනක් නෙමෙයි. මගේ අම්ම තාත්තා සහෝදර සහෝදරියො නෑදෑයෝ, විවාහ වුණාට පසුව මගේ බිරිය ඇයගේ දෙමවුපියන් මගේ ගමනට උදව් වෙලා තියෙනවා.”ගාමිණී සුසන්ත‍ඡායාරූපය - තුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404068</link>
    <topic>ෂූමාකර්</topic>
    <author>කුමාර සිරිවර්ධන</author>
    <content>ෂූමාකර්ලෝක ප්‍රකට ෆෝමියුලා වන් ධාවන ශූර මයිකල් ෂූමාකර් ගේ බිරිය කොරිනා සැබෑ සෙනෙහසක ආශ්චර්යය ‍ෙලාවට පෙන්වයි.සත් වතාවක්ම ලෝක ෆෝමියුලා වන් ධාවන ශූරයා ලෙස කිරුළු පැලැඳි මයිකල් ෂූමාකර් අද තමා අවට‍ හෝ ලෝකයේ හෝ සිදුවන කිසිවක් දන්නේ නැත. පසුගිය දෙසැම්බරය අග ඇල්ප්ස් කඳුවැටියේ හිම මත ලෙස්සා යාමේ ක්‍රීඩාවේ නියැළෙමින් සිටිය දී ඇදවැටුණු ඔහුගේ හිස වේගයෙන් ගල්කුළක ගැටී තිබූ අතර එතැන් පටන් අද දක්වා ඔහු පසුවන්නේ සිහි විසඥ තත්ත්වයේය.තෙමසක් තිස්සේ ප්‍රංශයේ ග්‍රෙනොබිල් සරසවි රෝහලේ යහනක ‘කෝමා’ තත්ත්වයේ පසුවන ෂූමාකර් නැවත සිහිය ලබනු ඇත යන්න ගැන වෛද්‍යවරුන් එතරම් විශ්වාසයක් තබන්නේ නැත. යහන මත නිසලව වැතිර සිටින ෆෝමියුලා I ධාවන ශූරයාගේ ශරීර බර මේ වන විට 25%කින් අඩුවී තිබේ. මේ තත්ත්වය යටතේ ඔහු‍ෙග් බිරිය කොරිනා ෂූමාකර් තීරණය කර ඇත්තේ තම නිවෙසේ අත්‍යවශ්‍ය සියලු වෛද්‍ය පහසුකම් සහිත කුටියක් පවුම් කෝටියක වියදමින් තනා මයිකල් එහි රැගෙන යන්නටය.ෂූමාකර් යුවළ විසූයේ ස්විට්සර්ලන්‍තයේ පවුම් කෝටි 2.5ක් වටිනා මන්දිරයකය. එම මන්දිරයේම විශාල කාමරයක් සියලු වෛද්‍ය පහසුකම් සහිත කුටියක් ලෙස දැන් සැකසෙමින් තිබෙන බව බ්‍රිතාන්‍යයේ ‘ද සන්’ පුවත්පත පසුගියදා වාර්තා කළේය.“මයිකල් අනතුරට පත්ව රෝහල් ගත කෙරුණු දා පටන් දිනපතා කොරිනා ස්විට්සර්ලන්තයේ සිට සැතපුම් සිය ගණනක් ගෙවා ප්‍රංශයේ ග්‍රෙනොබිල් සරසවි රෝහලට පැමිණෙනවා. දිනපතා ඇය මයිකල්ගේ යහන අසල පැය දහයක කාලයක් රැඳෙනවා. ඔහු වෙනුවෙන් යාඥා කරනවා.” වසර 25ක් තිස්සේ ෂූමාකර් පවුලේ හිතවතකු වූ පුද්ගලයකු සන් පුවත්පතට පවසා තිබේ.“මයිකල් ෆෝමියුලා මෝටර් රථ ධාවන ශූරයකු ලෙස බොහෝ මුදල් ඉපැයූවා. නමුත් අද ඒ සියලු මුදල් සම්භාරයන් එක් කළත් ඒවායින් මයිකල්ගේ පියවි සිහිය ලබාගන්නට බැහැ. නමුත් වඩා වැදගත්ම දෙය ඔහුගේ බිරිය ඔහු කෙරේ දැක්වූ සෙනෙහස එදා මෙන්ම අදත් නොවෙනස්ව පැවතීමයි”මයිකල් හා කොරිනා උපත ලබා ඇත්තේ බටහිර ජර්මනියේ. එකම ගම් ‍පෙදෙසකය. 1991 දී සාදයකදී මුණගැසුණු ඔවුන් පෙමින් වෙළී තිබේ. මයිකල් ෆෝමියුලා I මෝටර් රථවලට ආදරය කරද්දී කොරිනා අදරය කර ඇත්තේ අශ්වයන්ටය. එහෙයින්ම මයිකල් ඇයට ඇමෙරිකාවේ ටෙක්සාස් ප්‍රාන්තයේ ගොවිපොළක් මිලට ගෙන දී ඇත්තේ අශ්වයන් ඇති දැඩි කරන්නටය. මයිකල් මෝටර් රථ ධාවන ශූරයකු ලෙස ලොව පුරා සංචාරය කරද්දී කොරීනා වැඩි කාලය ගත කර ඇත්තේ එම ගොවිපොළේය.1995 දී විවාහ වූ මයිකල් කොරිනා යුවළ දියණියක ගේ හා පුතකුගේ ආදරණීය මවුපිය යුවළක් වූහ. කොතරම් ධනවත් වූවත් අතිශය සරල දිවි පෙවෙතක් ගත කළ අය ලෙස ෂූමාකර් පවුල ප්‍රකටය. එමෙන්ම ලොව පුරා සංචාරය කරමින් ඉමහත් ජනප්‍රියත්වයක් අත්කර ගත්තද, සුරූපී යුවතියන්ගේ සිහින කුමරකු බවට පත් වුවද මයිකල් අනියම් පෙම් සබඳතා ඇතිකර නොගත් සිය බිරියට පමණක් පෙම් කළ අයකු ලෙස ද ප්‍රකටය.2013 දෙසැම්බර් 29 දා මයිකල් අනතුරට පත්වූයේ තම 14 හැවිරිදි පුතු මික් හා හිම මත ලෙස්සා යාමේ ක්‍රීඩාවට සහභාගි වෙමින් සිටියදීය. වෛද්‍යවරුන් පසුව ප්‍රකාශ කර තිබුණේ ආරක්ෂිත හිස් වැස්මක් පැලඳ නොසිටියේ නම් එතැනදීම මිය යන්නට තරම් වේගයෙන් ඔහුගේ හිස ගල් කුළ මත ගැටී ඇති බවයි.1969 ජනවාරි 3දා උපන් මයිකල් එතෙක් මෙතෙක් ලොව බිහිවූ දක්ෂතම ෆෝමියුලා I ධාවන ශූරයා ලෙස සැලකුම් ලබයි.“ඔහු මට මගේ ජීවිතයේදී ලද හැකි හොඳම සහකරු වූවා. ඉතා දයාබර සැමියකු මෙන්ම මගේ දරුවන් දෙදෙනාට සෙනෙහෙබර පියකු වූවා” කොරිනා පවසන්නීය. “වෛද්‍යවරුන් පවසන්නේ ඔහු ජීවත්වූවත් කවදා පියවි සිහියට පත්වේද යන්න කිව නොහැකි බවයි. පියවි සිහිය නැතත් ඔහු මා හා මගේ දරුවන් අසලින්ම සිටිය යුතුයි. ඔහු ධාවන ශූරයකුව සිටියදී ලෝකයම ඔහුට ආදරය කළා. එහෙත් දැන් ඔහුට ආදරය කරන්නේ මා සහ මගේ දරුවන් විතරයි. එය තමයි ලෝක ස්වභාවය. අප ඔහුව මියෙන තුරු අතහරින්නේ නැහැ”ෂූමාකර් නිවහන පිහිටා ඇත්තේ ස්විට්සර්ලන්තයේ ජිනීවා විල ආසන්නයේය. ෂූමාකර් පවුලේ වත්කම පවුම් කෝටි 50 ඉක්මවන අතර පවුම් කෝටියක් වැය කර සම්පූර්ණ වෛද්‍ය පහසුකම් සහිත කුටියක් නිවෙසේ ඉදිකරන්නට කොරිනා ගත් තීරණයට වෛද්‍යවරුන් එරෙහි වී නැත.“ෂූමාකර් රෝහලේ රඳවා ගත්තාය කියා අපට කළ හැකි විශේෂ දෙයක් නැහැ” වෛද්‍යවරයකු ‘ද සන්’ පුවත්පතට පවසා තිබේ. “දැන් ඔහුගේ අනාගතය ඇත්තේ දෙවියන් වහන්සේ අතයි. ඔහුට වඩාත් හුරු පුරුදු පරිසරයට ඔහු සිහි විසඥව සිටියත් එක්කරගෙන යාම එක අතකට හොඳයි”මයිකල්ගේ බිරිය කොරිනා ගෙන ඇති තීරණය මේ වන විට බොහෝ අය අගයමින් සිටිති. පවුලේ හිතවත්තු මයිකල්ට ප්‍රතිකාර කරන වෛද්‍යවරුන් මෙන්ම ක්‍රීඩා ලෝලීහු ද ඒ අතර වෙති.“මයිකල් මෙන්ම කොරිනා ද පරාජය බාරගන්නට කිසි විටෙක කැමැති වූ අය නොවෙයි” කොරිනා ගේ හිතවතියක ‘ද සන්’ පුවත්පතට පවසා තිබිණි. “සමහර විට සිහි විසඥව සිටියත් මයිකල් තවදුරටත් තම ජීවිතය වෙනුවෙන් සටන් කරනවා වෙන්නැති. ඒ තමයි මයිකල්ගේ හැටි”“ඔහු ජීවිතය වෙනුවෙන් තවදුරටත් සටන් කරනවාද, සටන අතෑරලා ද කියන්න මම දන්නේ නැහැ” කොරිනා පවසන්නීය. අප එකිනෙකාට බෙහෙවින් ආදරය කළා. මම තවමත් ඔහුට ආදරෙයි. ඒ ආදරය වෙනුවෙන් කළ හැකි සියල්ලම මම කරනවා. සියලු වෛද්‍ය පහසුකම් සහිත කුටිය තැනූ වහා මම මයිකල්ව එහි ගෙන යනවා. ඔහුව මා ළඟම තබාගන්නවා. අපේම නිවෙසේ මා හා දරුවන් අසලින්ම සිටිය දී මයිකල් යළි පියවි සිහිය ලබන්නටත් ඉඩ තියෙනවා.”එසේ වුව හොත් එය ආශ්චර්යයකැයි සමහර අය පවසනු ඇත.සත්‍යයකි. එහෙත් අප මතක තබාගත යුත්තේ බොහෝ ආශ්චර්යයන් සිදුවන්නේ සැබෑ ආදරය සහිත තැන්වල බවය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av1404069</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නකන්දෙගෙදර කිත්සිරි ගුණසේනප්‍රශ්නය - ඔබ වඩාත්ම කැමැති විකට චිත්‍රපටය කුමක් ද?පිළිතුර - කීපයක් තිබෙනවා. අල්ලපු ගෙදර, කොළඹ සන්නිය, සුනේත්‍රා වැනි.ඉහළ තල්දූවේ ආනන්ද වික්‍රමආරච්චිප්‍රශ්නය - ගීත කෝකිලා රුක්මණි දේවි ගුවන්විදුලියේ ශ්‍රේණිගත ගායන ශිල්පිනියක් වූවා ද? නැද්ද?පිළිතුර - නැහැ. වරක් ආචාර්ය දයාරත්න රණතුංග ගුවන්විදුලියේ ඉහළ තනතුරක සිටියදී රුක්මණිට සරල ගී වැඩසටහනක් දීමට ඉදිරිපත් වූවා. නමුත් ඇගේ නම ශ්‍රේණිගත ශිල්පීන්ගේ ලේඛනවල සඳහන් නොවූ නිසා එම වැඩසටහන පැවරීමට නොහැකි වූ බව දයාරත්න කියා තිබෙනවා.දෙණියායේ තාරකා අයගමගේප්‍රශ්නය - ප්‍රවීණ මාධ්‍යවේදී පාලිත පෙරේරාගේ ලිපිනය සඳහන් කරන්න?පිළිතුර - 29 සී/19, රුක්මල්ගම නිවාස යෝජනා ක්‍රමය, කොට්ටාව, පන්නිපිටිය.නොච්චියාගම සේනක අලහකෝන්ප්‍රශ්නය - පුවත්පත් කලාවේදියකු වශයෙන් ඔබ ලද ඉහළම භාග්‍යය කුමක් ද?පිළිතුර - මහාචාර්ය එදිරිවීර සරච්චන්ද්‍රයන් ළඟින් ඇසුරු කරන්න ලැබීම ඉහළම භාග්‍යය යැයි කියන්න පුළුවන්.ග්‍රෑන්ඩ්පාස් හි විමල් රණසිංහප්‍රශ්නය - ‘ගාමිණි’ යන නමින් සිනමාහලක් පැවැතියේ මරදානේ පමණක් ද?පිළිතුර - නැහැ මතුගම හා මීරිගම ද පැවතුණා.කුලියපිටියේ ජයසේන අතපත්තුප්‍රශ්නය - ‘මේරා නාම් ජෝකර්’ චිත්‍රපටයේ ප්‍රධාන නළු නිළි යුවළ කවුද?පිළිතුර - රාජ් කපූර්, පද්මිණි.මත්තෙගොඩ අජිත් ජෝතිය කරසිංහප්‍රශ්නය - දයාරත්න පෙරේරා ගයන ‘නොදොඩා මුවින් හමුවී දෙනෙතින්’ ගීතය ලීවේ කවුද?පිළිතුර - මෙය තිදෙනකුගේ ‍රචනයක් බවයි මා අසා තිබෙන්නේ. ඒ තිදෙනා නම් අජිත් දර්ශන ජයවීර, උපාලි ආරියරත්න හා දයාරත්න පෙරේරා.මෝදර හිරාන් රොඩ්රිගෝප්‍රශ්නය - ‘ස්වප්නා’ වැනි හින්දි ටෙලි නාට්‍යවල සාර්ථකත්වයේ රහස කුමක් ද?පිළිතුර - ඉන්දීය අධ්‍යක්ෂවරුන් දන්නවා ගැහැනු මෝඩයි කියලා. ඒක තමයි රහස.මාතලේ ධර්මා ඒකනායකප්‍රශ්නය - ‘මංගලා’ චිත්‍රපටයේ නීටා ප්‍රනාන්දුගේ සැමියා ලෙස රඟපෑ ඉංග්‍රීසි ජාතික නළු පීටර් පබ්ස්ට් දැන් කෝ?පිළිතුර - ඔහු මං හිතන්නේ ජර්මන් ජාතිකයෙක්. ඔහු කලකට පෙර ලියුකේමියා රෝගයෙන් මියගියා. ඔහු කාලයක් ‘සර්වෝදය’ ව්‍යාපාරයට ද සම්බන්ධව සිටියා. ඔහු ආචාර්ය ඒ. ටී. ආරියරත්නගේ මිත්‍රයෙක්.කෑගල්ලේ රණවීර ලියනගේප්‍රශ්නය - ‘කොහිනූර්’ චිත්‍රපටය ගැන යමක් කියන්න?පිළිතුර - එස්. යූ. සනී අධ්‍යක්ෂණය කළ මෙම චිත්‍රපටයේ දිලිප් කුමාර්, මීනා කුමාරි, ලීලා ඩිට්නිස්, කුම් කුම් ප්‍රධාන චරිත රඟපෑවා. සංගීතවත් කළේ නෞෂාඩ්.කොටුගොඩ දිසානෑගම තිස්ස කුමාරප්‍රශ්නය - සිංහල සිනමාවේ හොඳම සටන් නළුවා කවුද?පිළිතුර - රොබින් ප්‍රනාන්දු හා ඇලෙක්සැන්ඩර් ප්‍රනාන්දු දෙදෙනාම.ගල්කිස්සේ නදී කරුණාරත්නප්‍රශ්නය - ‘තිලක හා තිලකා’ චිත්‍රපටයේ තිලකාගේ චරිතය රඟපෑ නිළිය කවුද?පිළිතුර - වජිරා නිර්මලි.කඩවත පහළ බියන්විල භද්‍රා බියංකා මධුප්‍රශ්නය - ජිනදාස විජේතුංගගේ ‘රොඩී ගර්ල්’ නවකතාව සිංහලෙන් පළව තිබේ ද?පිළිතුර - ඔව් එය ‘රොඩී කෙල්ල’ නමින් පළව තිබෙනවා. පරිවර්තනය ඉ. කොළොන්නෙගේ.අත්තනගල්ලේ විමලසේන හපුතන්ත්‍රිප්‍රශ්නය - සංගීත චිකිත්සාව ගැන ඔබේ අදහස් දක්වන්න? ඇත්තටම සංගීතයෙන් ලෙඩ සුවකළ හැකි ද?පිළිතුර - මා මේ සම්බන්ධ විශේෂඥයකු නොවන බැවින් පිළිතුරක් දීම අපහසුයි. ආචාර්ය දයාරත්න රණතුංග සංගීත චිකිත්සාව සම්බන්ධ ප්‍රාමාණික දැනුමෙන් යුතු කෙනෙක්. ඔහු පවා කියන්නේ ලෙඩ සුව වීමට බෙහෙත් ගත යුතු බවයි. හැබැයි සංගීතයෙන් කිසියම් මානසික සුවයක් අත්පත් වන බව ඔහු කියා සිටිනවා. එසේම රවි ශංකර් ද කියා තිබුණේ ලෙඩ සුව කිරීමේ බලයක් සංගීතයට නැති බවයි.කොළොන්නාවේ වින්ස්ටන් පෙරේරාප්‍රශ්නය - ‘ක්‍රිස්තු චරිතය’ ඇසුරෙන් තැනුණු විදේශීය චිත්‍රපට මොනවා ද?පිළිතුර - ජීහස් ඔෆ් නාසරේත්, ද කිංග් ඔෆ් කිංග්ස්, බෙන්හර්, ගොල්ගොතා.මේ අයත් ප්‍රශ්න එවා තිබුණා. පැපිලියානේ සංජීව ගාල්ලගේ, කපුගොඩ මාළිඳ සරත් රණසිංහ, කලවානේ ඒ. ඒ. ඩී. අමරකෝන්, නුගේගොඩ එස්. ඩබ්ලිව්. මිදිගස්පේ, රාගම බටුවත්තේ සඳුන් ගමගේ, රත්නපුරේ ඉනෝකා සමරසිංහ, ගම්පහ අඹන්විට සිරිවර්ධන, ගම්පහ පත්මාවෝ මහේශ්වරි දිසානායක, පැලවත්තේ හෂිනි පෙරේරා. මාකන්දන සෝමසිරි සෝමරත්න, පූගොඩ ඩී. බී. කුලතුංග, මරදානේ එච්. පී. සැමුවෙල්.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040610</link>
    <topic>බොල්ගොඩ වැව සිප එන සුළඟින් නිවෙසම සිසිල් වෙලා</topic>
    <author>තුෂාරි නේරංජාවික්‍රමසිංහ</author>
    <content>බොල්ගොඩ වැව සිප එන සුළඟින් නිවෙසම සිසිල් වෙලාසොයුරු සොයුරියන් පස් දෙනෙකු සමඟ නුගේගොඩ තිලක උයනේ ගෙවී ගිය ඒ ළමා වියේ සිටම පුංචි සුනිල්ගේ සිතේ අපූරු හීනයක් තිබිණි. ඒ කෙදිනක හෝ ගඟක් අසබඩ නිවෙසක කල් ගෙවීමය. අද ඒ සිහිනය සැබෑ වී ඇත. මේ සැබෑ වූ හීනයේ හිමිකරුවා අද මෙරට සිටින ජ්‍යෙෂ්ඨතම මහාචාර්යවරයෙකි. ප්‍රවීණතම ගී පද රචකයෙකි. සම්මානනීය සිනමා අධ්‍යක්ෂවරයෙකි. ඔහු මහාචාර්ය සුනිල් ආරියරත්නය.මොහුගේ සොඳුරු නිවහනත් ඔහු මෙන්ම සරලය, චාම්ය. ඒ බව මා විඳ ගත්තේ මෙවර ‘අපේ ගෙදර’ විශේෂාංගය සඳහා ඔහුගේ නිවහනට ඡායාරූප ශිල්පී සුදම් ගුණසිංහත් මාත් පා තැබු මොහොතේය. බොල්ගොඩ වැව් තාවුල්ලේ සිට හමා එන මඳනලත් කුඹුක්, මාර, කඩොලාන, කොට්ටන්, කජු වෘක්ෂලතා අතරින් ලැබෙන සුවදායී සිසිලසත් නිබඳව විඳ ගනිමින් බොල්ගොඩ වැව් ඉහත්තාවේ ඉදිව ඇති සුනිල් ආරියරත්නයන්ගේ ඒ අපූරු නිවහනට අපි ගොඩවදින විටත් රුක් මුදුන් වෙතින් ළාහිරු රැස් එබිකම් කරමින් තිබිණි. නිවෙස ඉදිරිපස වූ සූරියමාර ගස් මත කහවන් මල් පොකුරු බිමට බරව දිලිසෙමින් තිබිණි.එයින් ඇද වැටෙන එකිනෙක මල් තණ බිස්ස මත වැතිරෙන දසුන ඒ නිවහනට එක් කළේ අමුතුම අසිරියකි. මේ අසිරියත් බොල්ගොඩ වැව් තාවුල්ල පිස ගනිමින් නිබඳවම හමා එන නැවුම් මඳනලේ සිසිලසත් විඳ ගනිමින් සුදම් නිවෙසේ සොඳුරු ඉසව් ඡායාරූපයට හසුකර ගන්නා අතරේ නිවහනේ අසිරිය ගැන කතාබහ කරන්නට මහැදුරු සුනිල් ආරියරත්න මා සමඟ එක්විය.“පුංචි කාලෙ ඉඳලම පොඩි හීනයක් තිබුණා කවදහරි දවසක ගඟක් අයිනෙ ගෙයක් හදාගන්න ඕන කියලා. මගේ ගම ශ්‍රී ජයවර්ධනපුර කෝට්ටේ ඉපදුණු දා සිට ජීවත්වුණේ නුගේගොඩ සුපර් මාකට් එක ඉදිරිපස තිලක උයන ප්‍රදේශයේ. කාලයත් එක්ක නුගේගොඩ නාගරීකරණය වන විට තමයි මට නුගේගොඩ අත්හැර එන්න හිතුණේ. ඒ විදිහට එන්න හිතුණ තැන තමයි මේ. ගඟක් අයිනේ තිබෙන ඉඩමක ගෙයක් හදාගෙන ජීවත්වෙන්න ඕන කියන මතයේ තමයි මම හිටියේ. නැවුම් වාතාශ්‍රය, සිහිලැල් බව නිබඳවම දැනෙන භූමි භාගයක් මට පිළියන්දල මඩපාත කහපොළ කියන ගම් පියසෙන් සොයාගන්න පුළුවන් වුණා. ඒ අනුව තමයි මේ ඉඩමේ මේ නිවෙස ඉදිවෙන්නේ. 1980 ගණන්වල තමයි මේ විදිහට මම අක්කරයක පමණ මේ ඉඩමේ මේ නිවහන ඉදිකරන්නට සැලැසුම් කරන්නේ.”“මේ ඉඩම ගත්තට පස්සේ මට අවශ්‍ය වුණේ මේ නිවහනත් මේ පරිසරයට ගැළපෙන අයුරින් ඉදිකරන්නයි. මම හැම විටම කැමැති සරල දිවියක් ගත කරන්නයි. එනිසා ඕනවට වඩා වැඩි ආටෝප නොකර චාම්ව තමයි නිවෙස ඉදිවුණේ. මට ම නිවෙස සුද්ධ පවිත්‍ර කරගන්න හැකි ලෙසයි මෙය නිර්මාණය වුණේ. ඒ වගේම මේ නිවහන ඉදිකරන විට මම කල්පනා කරපු දෙයක් තමයි මහල් නිවෙසක් නොකර තනි තට්ටුවේ නිවෙසක් මෙතැන ඉදිකළ යුතුයි කියන දෙය. ඒ අනුව කාමර දෙකකුත් විසිත්ත කාමරය සහ ෆැන්ට්‍රිය සහිතව දිගු කොරිඩෝවකින් ද ලොබියකින් ද යුතුව මේ නිවහන ඉදිවුණා.”මෙහි කාමර ද්විත්වයෙන් එක් කාමරයක් සුනිල් ආරියරත්නයන් ගේ නිදන කාමරය සඳහාත් අනෙක ඔහුගේ පුස්තකාලය සඳහාත් වෙන් වෙයි. මෙම නිවහනේ ඇති විශේෂත්වය වන්නේ අක්කරයක පමණ භූමියක ගඟට සමාන්තරව තීරුවක් ලෙස විහිදී ඉදිවී තිබීමයි.“මේ නිවෙස නිර්මාණය කළේ ජෙෆ්රි බාවාගේ එඩ්වඩ්, රීඩ් ඇන්ඩ් බෙග් ආයතනයේ සේවය කළ මහානාම ප්‍රේමතිලක කියන ගෘහ නිර්මාණ ශිල්පියයි. ඔහු මගේ මූලික අවශ්‍යතාවලට ගැළපෙන ලෙස සියලු දේ නිර්මාණය කළා.නිවසේ වර්ණ සංයෝජනය ගැන කතා කළොත් පරිසරයේ ඇති කොළ පැහැය සහ ඉදුණු කොට්ටම් කොළවල තිබෙන පැහැයත් සුදු පැහැයත් බිත්ති සහ දොරවල් සඳහා භාවිත කර තිබෙනවා. මේ දොරවල් පැරැණි ගොඩනැඟිලිවලින් ලබාගත් දොරවල් සහ ජනෙල්. මේ සියලු දෙය ලැබුණට පසුවයි ඔහු ගේ සැලසුම් කළේ. ඒ අනුව කොරිඩෝවේ සිට නිවෙසට ඇතුළු වීමට පියන් තුනක් සහිත ඕලන්ද දොරවල් හතරක් නිවෙසේ ස්ථාන හතරක නිර්මාණය වී තිබෙනවා.ගෘහ භාණ්ඩ ලෙස මේ නිවෙසේ භාවිතයට ගෙන තිබෙන සියල්ලම වේවැල් වලින් නිර්මාණ වූ සරල ගෘහ භාණ්ඩයි. නිදන ඇඳ පවා නිර්මාණය වුණේ වේවැල්වලින්. ඕනම වෙලාවක එහා මෙහා කර ගැනීමේ හැකියාව තිබෙනවා. ඒ වගේම නිවෙස ඇතුළේ විසිතුරු බඩු පිරී ඉතිරී නැහැ.ගේ පුරාම ඇති හිස් අවකාශය නිසා ගෙදර තිබෙන නිස්කලංක බවට මම හුඟාක් ආසයි. ගේ අවට තිබෙන ගහකොළ ගත්තොත් පරිසරයට නොගැළපෙන කිසිම ගහක් කොළක් වවන්න මම උත්සාහ දැරුවේ නැහැ. අවට වත්තේ හැම තැනකම පෙනෙන්නේ කදුරු, කඩොලාන, වැටකෙයියා, මාර, සමදරා වැනි පරිසරයට යෝග්‍ය ගහකොළයි. ඒ වගේම පරණ සෙක්කු, සිමෙන්තියෙන් සැකසු දැවැන්ත බඳුන් තමයි පරිසරයට ගැළපෙන ලෙස නිර්මාණය කළේ.විසිත්ත කාමරය ගැන කතා කළොත් විසිත්ත කාමරය සඳහා ඇපල් වයිට් තීන්ත ආලේප කර තිබෙනවා. පොළව සඳහා කොළ පැහැති ටයිල් භාවිත කර තිබෙනවා. විදුලි පංකා දෙක තුනක් තිබුණත් කවදාවත් ඒවා පාවිච්චි කරන්න අවශ්‍ය වෙන්නේ නැහැ, මොකද නිරන්තරයෙන් බොල්ගොඩ වැව් තාවුල්ලෙන් හමාගෙන එන සුළඟ නිවෙස ඇතුළේ රැඳී තිබෙන නිසා.විසිත්ත කාමරයේ වටිනා භාණ්ඩ දෙකක් මා සතු ව තිබෙනවා. ඒ තමයි ගවුස් මාස්ටර්ගේ සර්පිනාව. එය ෆුට් බැලෝ සර්පිනාවක්. මම ගවුස් මාස්ටර් පිළිබඳ පොතක් ලිව්වා. එහිදී ඔහුගේ බිරිය මේ සර්පිනාව විකිණීමට කටයුතු කර තිබුණා. මම ඇයගෙන් මෙය මිලදී ගත්තා.තවත් එවැනිම වටිනාම දෙයක් මා සතුයි. ඒ තමයි ආනන්ද සමරකෝන් විසින් අඳින ලද සිතුවමක්. එය මට ආනන්ද සමරකෝන් පවුලෙන් තෑග්ගක් ලෙස ලැබුණ දෙයක්.මේ නිවසේ තිබෙන එකම විසිතුරු භාණ්ඩය තමයි රාධා ගේ දැවැන්ත පිළිරුව. එය මම ඉන්දියාවෙන් ගෙන්වූයේ. එය ගල් පිළිමයක්. එය දකින ඕනම කෙනෙක්ගේ සිත් ඇදබැඳ ගන්නා පිළිරුවක්. මේ සුන්දර පරිසරය මගේ ශාස්ත්‍රීය කටයුතුවලට, ලේඛන කටයුතුවලට තදින්ම බලපානවා.මගේ වටිනාම වස්තුව නිවෙසේ තිබෙන පුස්තකාලයයි. මගේ වැඩ කටයුතුවලට සහ තනි නොතනියට සේවකයන් කිහිප දෙනෙක්ම මේ නිවෙසේ සේවය කරනවා. නිවෙසේ ඉඳගෙන ගඟ දෙස බලාගෙන ඉන්න කොට මම දකින්නට ආසම දර්ශන කිහිපයක් තිබෙනවා. එකක් තමයි වලාකුළු රහිත දිනවලට දක්නට ලැබෙන ඉර බැසගෙන යන දර්ශනය. එසේම පසළොස්වක දවස්වලට සතියක විතර කාලයක් මුළුල්ලේ හඳ එළිය ගඟ ඉස්මත්තට නැඟගෙන එන චමත්කාර ජනක දර්ශනය.තුෂාරි නේරංජාවික්‍රමසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040611</link>
    <topic>‘අත්තටු නෑ ඒත් එයා ඉගිලෙයි’</topic>
    <author>හේමාලි විජේරත්න</author>
    <content>‘අත්තටු නෑ ඒත් එයා ඉගිලෙයි’දැන් ජාතික රූපවාහිනියේ1913 දී ජපානයේ කිමෝනා ඇඳුම් මසන පියකුට දාව ‘ඔහාරා ඉතෙකෝ’ මෙලොව එළිය දුටුවාය. සැමවිටම නිර්භයව කටයුතු කරන්නට පුරුදුව සිටි ඉතෙකෝට කුඩා කල පටන්ම ජීවිතයේ කිසියම් වූ අපේක්ෂාවක් විය. ඇගේ එකම අභිප්‍රාය වූයේ කෙදිනක හෝ මෝස්තර නිර්මාණ ශිල්පිනියක වීමයි. ‍ෙම් සඳහා වන නොතිත් ආසාව නිසාම සිය පාසල් දිවියට පවා ඇය කිසිදු කනගාටුවකින් තොරව සමුදෙන්නීය. ජීවිත ගමනේ දී තමන්ට එළඹි සියලු දුක්ඛ දෝමනස්ස, කරදර පීඩා සියල්ල ඉවසමින්, ඒවා කඩා බිඳ දමා ධෛර්යයෙන් යුතුව ජීවිතය සොයන්නට ඇය හැමවිටම පුරුදු වූවාය. මේ නිසාම ඇගේ ජීවිතයේ අපේක්ෂා මල්ඵල ගන්වමින් වයස අවුරුදු 20ක් වැනි ළාබාල වයසේදීම ඇය තමාගේම ව්‍යාපාරයක හිමිකාරිණිය වීමට භාග්‍යවන්ත වූවාය. නොසිඳී පවතින සිය සිතේ ධෛර්යය නිසාවෙන් කලකදී ඇය ලොව හොඳම මෝස්තර නිර්මාණ ශිල්පිනිය බවට ද පත්වන්නීය. ඉතෙකෝගේ ස්වාමිපුරුෂයා යුද්ධයේ දී මියගිය ද තම දියණියන් තිදෙනා සමඟ ව්‍යාපාරයේ කටයුතු සිදුකරමින් ජීවිතය දිනන්නීය.‘ඔහාරා ඉතෙකෝ’ නම් මේ චරිතය ‍තව නොබෝ දිනකින්ම අපේ ආලින්දයේ අපේම ‍සහෝදරියක ඥාතියකු බවට පත්වන්නීය. ඒ ජාතික රූපවාහිනිය සෑම සඳුදා සිටම සිකුරාදා දින දක්වා පස්වරු 6.30 ට ඔබ හමුවට එන ‘අත්තටු නෑ ඒත් එයා ඉගිලෙයි’ ටෙලිනාට්‍ය මාලාව ඔස්සේය.ජපානයේ සත්‍ය කතාවක් ඇසුරින් තැනුණ ‘අත්තටු නෑ ඒත් එයා ඉගිලෙයි’ ටෙලි නාට්‍යය 2011 වර්ෂයේ ඔක්තෝබර් මස ඇරැඹි 85 වැනි ‘අසදොරා ‘ හෝරාවේ විකාශය වූ ‘කානේෂන්’ නම් වූ ටෙලිනාට්‍ය මාලාවයි. ජපන් බසින් ‘අසදොරා’ යනු උදෑසන වැඩසටහන් විකාශය කෙරෙන හෝරාවයි. එන්.එච්.කේ. ආයතනය විසින් නිෂ්පාදනය කරන ලද්දකි.මෙම ටෙලිනාට්‍ය මාලාව සඳහා පදනම් වී ඇත්තේ ජපානයේ ඩිසකාහි කිෂිවදා ප්‍රදේශයේ සිටි අයකා කොෂිනෝ නම් වූ මෝස්තර නිරූපණ ශිල්පිනියගේ ජීවිත කතාවයි. ඇයට හිරොකො, ජුන්කො සහ මිචිකෝ නම් දියණිවරු තිදෙනෙක් වූහ. ඔවුන් තිදෙනා ද තම මවගේ හැකියාවන් ජාත්‍යන්තර මට්ටමින් ඉදිරියට ගෙනයන්නට කටයුතු කළෝය. ඇය 2006 වසරේ රෝගාතුරව රෝහල්ගතව සිටියදී පවා රෝහලේ මෝස්තර නිරූපණ උලෙළක් ද පැවැත්වූවාය.2011 වසරේ ජපානයේ ඇතිවූ තෝහොකු භූ කම්පනය නිසාවෙන් මෙම නාට්‍ය මාලාවේ ආරම්භක නිෂ්පාදන කටයුතු ප්‍රමාද වූ අතර කතාව ලඝු කිරීමට ද නිෂ්පාදකයන්ට සිදුවී ඇත.ජපානයේ කන්සෙයි ප්‍රදේශයේ දී රූගත කිරීම් සිදුකර ඇති මෙම ටෙලිනාට්‍යයේ ප්‍රධාන චරිතයට පණපොවනුයේ ‘ඔනො මචිකෝ’ නම් නිළියයි. ඇය මෙහි ප්‍රධාන චරිතයට තෝරා‍ගෙන ඇත්තේ රංගන ශිල්පීන් 1850 දෙනෙකු අතරිනි. ඉතෙකෝ ගේ මහලු අවදිය නිරූපණය කරන ‘මරි නත්සුකි’ නම් නිළිය මෙම නාට්‍ය පෙළට සම්බන්ධ වීමේදී ඇයට වයස අවුරුදු 52කි. එහෙත් ඇය වයස අවුරුදු 72ක කාන්තාවකගේ චරිතය මැනවින් නිරූපණය කළේය. ‘නිනොමියා අකරි’ නම් රංගන ශිල්පිනිය ඉතෙකෝ ගේ ළමා අවදිය මෙන්ම ඉතෙකෝගේ දෙවැනි දියණිය වන ඔහාරා නඩකො ගේ ළමා අවදියත් යන චරිත ද්විත්වයම නිරූපණය කරයි.ජපානයේ 98%ක ප්‍රේක්ෂක ප්‍රතිචාර දිනා ඇති මෙම කතා මාලාව 49 වැනි ගැලැක්සි ග්‍රෑන්ඩ් ප්‍රී සම්මාන උලෙළේ හොඳම වැඩසටහන, 2012 තෝකියෝ ජාත්‍යන්තර නාට්‍ය උලෙළේ හොඳම නාට්‍යය, 72 වැනි ටෙලිවිෂන් ඩ්‍රාමා ඇකඩමි සම්මාන උලෙළෙහි හොඳම නාට්‍යය, 72 වැනි ටෙලිවිෂන් ඩ්‍රාමා ඇකඩමි සම්මාන උලෙළෙහි හොඳම රංගන ශිල්පිනිය, 38 වැනි සොහො බුන්කා සම්මානය ඇතුළු සම්මාන රැසක් දිනාගත්තකි.කානේෂන් වැඩසටහන් පෙළ සිංහල දෙබසින් රසකර ‘අත්තටු නෑ ඒත් එයා ඉගිලෙයි’ නමින් ශ්‍රී ලාංකේය රූපවාහිනී ප්‍රේක්ෂකයින් වෙත ඉදිරිපත් වනුයේ අතුල රන්සිරිලාල් ගේ හඬ කැවීම් මෙහෙයුමෙනි. මීට ප්‍රථම ජාතික රූපවාහිනී සංස්ථාවේ හඬ කැවීම් ඒකකය ඉදිරිපත් කළ ‘ඔෂින්’, ‘සුසුරන්’, ‘අහිංසකාවී’ වැනි නාට්‍ය සියල්ලම ඉහළ ගණයේ ප්‍රේක්ෂක ප්‍රතිචාර මැද ශ්‍රී ලාංකේය ජනතාව ආදරයෙන් වැලඳගත්තේය. ‘අත්තටු නෑ’ ජාතික රූපවාහිනිය ඉදිරිපත් කරන 4 වැනි ජපන් ටෙලිනාට්‍ය මාලාවයි. මෙවැනි ටෙලිනාට්‍ය මාලාවක් ශ්‍රී ලාංකේය ප්‍රේක්ෂකයින් වෙත තිළිණ කිරීමට තෝරා ගැනීමට හේතුව පිළිබඳ අදහස් දැක්වීමට ජාතික රූපවාහිනියේ හඬ කැවීම් අංශයේ ප්‍රධානී අතුල රන්සිරිලාල් අපත් සමඟ එකතු විය.“මේ ටෙලිනාට්‍ය මාලාවෙන් පෙන්වන්නේ ධෛර්යවන්තකමින් ජීවිතය ජයගන්න දියණියක් පිළිබඳ මේ කතාව අපේ රටේ දූ දරුවන්ට පමණක් නොවැඩිහිටියන්ට ද ආදර්ශ සපයන කතාවක්. මේ කතාව දෙමළ ජනතාව වෙනුවෙන් දෙමළෙන්, දෙබස් කවන්නත්, සිංහල උපසිරැසි යොදන්නත් අපි කටයුතු කළා. ඉන් අපි අපේක්ෂා කළේ ද්වි භාෂා හුරුව රට තුළ ඇතිකරන්න. දෙමළ ජනතාවට ඔවුන්ගේ භාෂාවෙන් මේ නාට්‍යය රසවිඳින්නට ඉඩ හැරීමත් එක් අපේක්ෂාවක් වුණා.සමීක්ෂණවලින් හෙළිදරව් වෙලා තිබෙනවා මේ වන විට 98%ක් ජාතික රූපවාහිනියේ මේ වැඩසටහන් මාලාවන් සමඟ එක්වී සිටින බව. සමහරු මේ සඳහා චෝදනාත් රැගෙන එනවා. දරුවන්ගේ අධ්‍යාපනය මේ නිසා කඩාකප්පල් වෙනවා කියලා. ඒකට නම් මම කොහෙත්ම එකඟ වෙන්නේ නෑ. අධ්‍යාපන වැඩ කටයුතු වෙනුවෙන් දවසේ තව කොපමණ ප්‍රමාණයක් තිබෙනවාද? සමහර මවුපියවරුන් දරුවන්ට විවේක ලබා දෙන්න කෙතරම් කාලයක් නිදිකරවනවද? අධ්‍යාපනයත් කරගෙන යන්න ඕන තමයි. නමුත් මේ නිසා අධ්‍යාපනයට බාධාවක් වෙනවා කියලා මම හිතන්නේ නෑ. අධ්‍යාපන වැඩ කටයුතු කලට වේලාවට ක්‍රමානුකූල කරගත්තොත් දරුවන්ට මේක බලන්න බැරි වෙන්නේ නෑ. දරුවන් තම තමන් හදාරන විෂයයන්වලට ඉහළම ලකුණු ගත්තත් වැඩක් නෑ ඒ දරුවා ළඟ ආදරය, අනුකම්පාව, දයාව වැනි මිනිස් ගතිගුණ නැතිනම්. මෙන්න මේක ජීවිතයට එකතු කරන්න තමයි මේ වැඩසටහන් අපි කරන්නේ.”හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040612</link>
    <topic>ලෝකෙන්ම අවලස්සන කෙල්ල වුණත්  ලිසී සැලෙන්නේ නෑ</topic>
    <author>සේමාලි කැල්ලපත</author>
    <content>ලෝකෙන්ම අවලස්සන කෙල්ල වුණත්  ලිසී සැලෙන්නේ නෑපාසල් යද්දී මිතුරු මිතුරියෝ නිතරම ලිසී කොන් කළේ ඇගේ පෙනුම නිසාය. ලිසී වැඩිවිය පැමිණෙද්දී ඇය පිළිබඳව අන් අය අන්තර්ජාලයට මුදා හළ යූ ටියුබ් වීඩියෝ පටයෙන් ඇය හැඳින්වූයේ ‘ලොව කැතම ගැහැනිය’ ලෙසය. ඒ වීඩියෝ පටය නැරැඹු බොහෝ දෙනා ඉන්පසු ඇය තිරිසනී, අවතාරේ හෝ කැත කෙල්ල යනාදී ලෙසින් අමතන්නට වූහ.මුළු ලෝකයෙන්ම තවත් දෙදෙනකුට පමණක් උරුම වූ ඉතා දුර්ලභ වෛද්‍යමය ශරීර සංකූලතාවකින් පෙළෙන ලිසී ‘කෝටුකිතයියකු’ මෙන් කෙට්ටුය. පෙනුමෙන් ඇටසැකිල්ලක් වැනිය. ශරීරයේ මේදය රඳවා ගැනෙන මේද පටක ඇගේ සිරුරේ නොමැත. අන් අය පවසන ලෙසින් ඇගේ ශරීර පෙනුම විකෘති වී ඇත්තේ එහෙයිනි. ලිසීගේ රෝගයේ ප්‍රධාන ලක්ෂණය සිරුරේ බර වැඩි නොවීමය. එනිසා සිරුරේ මස්පිඬු නොවැඩෙන අතරම ශක්තියෙන් ද හීනය. මේද ස්ථරයක් නොමැති සිරුරකින් යුතු ලිසීගේ සැමදා බර රාත්තල් 58 කි.ඇමෙරිකාවේ ටෙක්සාස් හි ඔස්ටින් නගරයේ ජීවත්වන ලිසී 24 හැවිරිදිය. ඇගේ උපන් බර රාත්තල් දෙකකුත් අවුන්ස දහයකි. නොමේරූ දැරියක ලෙස උපත ලද ලිසී ගේ නාසය පහතට දිගුවී පිහිටා ඇත. ඇයට ඇත්තේ කුඩා මුවකි. සම බැලූ බැල්මට වයසක අයකුගේ මෙන්ය.“ලිසී උපත ලද විගස ඇය දුටු වෛද්‍යවරුන් පුදුම වුණා. ඇය කෙසේ ජීවිතය ගැටගසා ගනීදෝයි ඔවුන් බිය වුණා” යැයි ලිසීගේ මව රීටා පවසයි.ලිසී කුඩා කලසාමාන්‍ය ළදරු ඇඳුම් ලිසීට විශාල වූයෙන් රීටාත් සැමියාත් සෙල්ලම් බඩු සාප්පුවලින් ලිසී සඳහා බෝනික්කන්ට අන්දන ඇඳුම් රැගෙන ආහ. ඉපදුණු අලුත වෛද්‍යවරුන් ලිසී ගේ සංකූලතාව හඳුනා නොගත් නිසා ඇගේ දෙමවුපියෝ තම සිඟිති දියණියගේ ජීවිතය පිළිබඳ බලාපොරොත්තු අත් හළහ.පවුලේ අය සමඟ ලිසී“ලිසීට ඇවිදින්නවත් කතා කරන්නවත් සාමාන්‍ය ජීවිතයක් ගත කරන්නවත් බැරි වේවියැයි වෛද්‍යවරුන් අපට පැවසුවා. නමුත්, කල් යෑමේදී ඇගේ මොළය, ඇටකටු හා අභ්‍යන්තර ඉන්ද්‍රීන් සාමාන්‍ය පරිදි වැඩෙන බව වෛද්‍යවරුන් වටහා ගත්තා. එහෙත් ඇය සැම විටම කුඩායි” රීටා පැවසුවාය.වයස අවුරුදු දෙකේදී ලීසිගේ බර සාමාන්‍ය පස් මස් බිලිඳකුගේ බරට සමාන විය. උපතේදී ඇගේ දෑස් දුඹුරු පැහැතිය. සිවු හැවිරිදි ලිසීගේ එක් ඇසක පැහැය වෙනස් වෙද්දී ඒ ඇස අන්ධ වී ඇති බව වෛද්‍යවරු හඳුනා ගත්හ. දැන් ඇගේ එක් ඇසක් දුඹුරුය. අනෙක නිල් පැහැතිය. එයට හේතුව වෛද්‍යවරු තවමත් නොදනිති.ලිසී පිළිබඳ තොරතුරු පතළ වෙද්දී ඇය ලොව පුරා වෛද්‍ය අවධානය දිනා ගත්තාය. දැන් ඇය ජානමය පර්යේෂණයන්හි විශේෂ සාධකයකි. එම පර්යේෂණයන්හි ප්‍රතිඵලයක් ලෙස ලිසීගේ ශරීර සංකූලතාව Neonatal Progeroid Syndrome (NPS) ලෙස හඳුනාගනු ලැබ තිබේ. ඒ නිසා ලිසී වේගයෙන් වයස්ගත වීමේ හා මුහුණේ සහ සිරුරේ මේද ස්ථරය හීනවීමේ හා පටක පරිහානියට පත්වීමේ දුර්ලභ රෝග තත්ත්වයන් ගෙන් පෙළේ.“ලිසීගේ රෝග තත්ත්වයට සමාන සංකූලතාවන් ගෙන් පෙළෙන ඉතා සීමිත පිරිසක් ලෝකයේ ඉන්නවා. ඒ හැමගේම තත්ත්වය එකිනෙකට මඳක් වෙනස්. අනාගතයේ දී ලිසීට කුමක් වේදැයි අපට දැන්ම කියන්න බැහැ. වාසනාවකට මෙන් ඇයට සෞඛ්‍ය සම්පන්න දත් දෙපළක්, අභ්‍යන්තර ඉන්ද්‍රීන් සහ අස්ථි තිබෙනවා. අප තවදුරටත් ඇය ගැන අධ්‍යයනය කරමින් ඇගෙන් ඉගෙන ගන්නවා” යැයි ඇය පිළිබඳ පර්යේෂණ කරන වෛද්‍ය විශේෂඥයෝ පවසති.ලිසී තරුණියක ලෙසකෙතරම් කෘශ වුවද ලිසී බේත් නොබොයි. විටමින් හා යකඩ අඩංගු ආහාර ගනී. ඇය ජීවිතයේ වැඩිපුරම අත්වින්දේ නින්දා හා අපහාසය. පෙනුම නිසා සමාජයෙන් ඇය බොහෝ දුර කොන් වූවාය. අන්තර්ජාලය හරහා ඇය උසුළු විසුළුවලට ලක්වූ අවස්ථා එමටය. ඇයට හොරා ඇය අපහාසයට පත්කරන අය ලිසී හඳුන්වන්නේ බියගුල්ලන් ලෙසය. සමාජයේ දී ලිසී දැක බියපත් වන ඇය ඉදිරියට යන ලිසී ඔවුන් හා සිනාමුසුව කතා කරන්නීය.ලිසීගේ කෑම මේසයමේ සියල්ලට පිළිතුරු ලෙස ලිසී ජීවිතයට අධිෂ්ඨාන කීපයක් ළඟා කර ගත්තාය. ඉන් එක් අධිෂ්ඨානයක් වූයේ ග්‍රන්ථයක් රචනා කිරීමය. එය මල්ඵල ගන්වා ගනිමින් ඇය 2010 වසරේ දී Lizzie - Beautiful නමැති ග්‍රන්ථය පළ කළාය. ලොව පුරා පාඨක ප්‍රසාදය දිනාගත් ඉන් ධෛර්යවත් වූ ලිසී පසුගිය වසරේ ඇගේ දෙවැනි ග්‍රන්ථය පළ කළාය. අවමන්වලට බියේ සැඟව නොගිය ලිසී හත් වසරක් තිස්සේ පෞරුෂ වර්ධන දේශකවරියක ලෙස ද කටයුතු කරන්නීය. අපහාස උපහාස විඳ දරාගෙන ජීවිතයේ බාධක වැට කඩොලු ජයගන්නා ආකාරය ගැන ලිසී දේශන පවත්වයි.කෙතරම් අවලස්සන වුවද සතුටින් ජීවිතයට මුහුණ දෙන ලිසී තම ශරීර සංකූලතාව ලොකු අභිරහසක් ලෙස හඳුන්වන්නීය.“මං ජීවිතය ගැන බලාපොරොත්තු තබාගෙන ජීවත් වෙනවා. වෛද්‍යවරුන් කවදා හෝ මගේ රෝගය නිශ්චිතව හඳුනාගෙන ප්‍රතිකාර කරන තුරු මා බලා සිටිනවා” ලිසී පවසයි.ලිසී මේ දුර්ලභ රෝගයෙන් පෙළුණ ද ඇගේ මවුපියන් සහ සහෝදර සහෝදරියෝ හොඳ සෞඛ්‍ය තත්ත්වයෙන් පසුවෙති. ඔව්හු ඉතා ආදරයෙන් ලිසී රැක බලා ගනිති.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040613</link>
    <topic>ලංකාවේ ‍'මෝහිනී’ ජාත්‍යන්තරයට යයි</topic>
    <author>ඉඳුනිල්</author>
    <content>ලංකාවේ ‍'මෝහිනී’ ජාත්‍යන්තරයට යයිකපිල බාලසූරිය වසර 12ක පමණ කාලයක් කුවේට් රටේ සේවය කරමින් ගායකයකු ලෙසත් නර්තන ශිල්පියකු ලෙසත් වැලිකතරේ ජනප්‍රිය වූ කලාකරුවෙක්. එරට සේවය කළ ශ්‍රී ලාංකිකයින් වෙනුවෙන් ප්‍රසංග ගණනාවක් සංවිධානය කළ ඔහු යළි මවුබිමට පැමිණි පසු ප්‍රසංග වේදිකාවට ගොඩවැදුණේ ‘මොඩ් යකා’ නම් අපූර්ව නිර්මාණයක් සමඟිනි.සිරි දළදා ගමනය, අනගාරික ධර්මපාල තුමා, මහරජ අජාසත්ත යන චිත්‍රපටවලත් මලී 2, අත්තම්මා ටෙලිනාට්‍ය‍ෙය්ත් රඟපාමින් නළුවකු ලෙසත් සිය හැකියාව පෙන්වා ඇති කපිල මේ දිනවල ජනප්‍රිය ජයසිංහගේ සුජාත චිත්‍රපටයේ හාමුදුරුනමකගේ චරිතයක් රඟපෑමට සූදානමින් සිටී.මොඩ්යකාට අමතරව සරිගම කෙල්ල ලෙසින් පැමිණ ප්‍රසංග වේදිකා රසවත් කළ කපිල ‘මෝහිනී’ නිර්මාණය කරමින් එළඹෙන උත්සව සමයේ ශ්‍රී ලාංකේය ප්‍රේක්ෂකයින්ට අලුත්ම ප්‍රාසාංගික අත්දැකීමක් ගෙන ඒමට සූදානමින් සිටී.“මම අපේ රටේ සංගීත ලෝලීන්ට ‘මෝහිනී’ නමින් අලුත්ම චරිතයක් හරහා අපූර්ව වූ වින්දනයක් ලබා දෙන්නට සූදානම් වනවා. මේ චරිතය පසුගියදා ශ්‍රී TV නාළිකාව හරහා මුළු ලෝකයටම පෙන්වීමට මට අවස්ථාව උදාවුණා.“යුරෝපය මැදපෙරදිග ඇතුළු රටවල් 160කට අධික ප්‍රමාණයකට විකාශය කරන එකම ශ්‍රී ලාංකේය නාළිකාව වන ශ්‍රී TV නාළිකාව හරහා මම පළමු වරට අරාබි භාෂාවෙන් කතාකළා.” පළමු වතාවට ලංකාවේ කලාකරුවෙක් කාන්තා කටහඬකින් අරාබි භාෂාවෙන් ඉදිරිපත් කළ එම ප්‍රාසාංගික අත්දැකීම සිංහල උප සිරසි සමඟ දැන් ලොව පුරා විකාශය වනවා.“මෙය මට ලංකාවේ කිසිම නාළිකාවකින් ලබා නොදුන් අවස්ථාවක්. ශ්‍රී ටීවී වසර 8ක පමණ කාලයක සිට පැය 24 පුරාම විකාශය වන නාළිකාවක් නිසා ඔවුන් ලබා දුන් මේ අවස්ථාව ලාංකේය කලාකරුවකු ලෙස මට හරිම වටිනවා.මට එම අවස්ථාව ලබාදුන් එහි සභාපති ආචාර්ය තුෂාර පෙරේරා, කළමනාකාර අධ්‍යක්ෂිකා ක්‍රිශාන්ති ප්‍රනාන්දු, සාමාන්‍යාධිකාරී ප්‍රභාත් එදිරිසිංහ, වැඩසටහන් අධ්‍යක්ෂ ශ්‍රී අකලංක ජයසිංහ, අලෙවි අධ්‍යක්ෂ අ‍ෙස්ල මංගල යන පිරිසට ස්තුතිවන්ත වෙනවා. ශ්‍රී ටීවී නාළිකාවේ නවතම වැඩසටහන ලෙස විදේශගතවී සිටින සමහර ශ්‍රී ලාංකිකයින් එහිදී කරන නීති විරෝධී මෙන්ම නොමනා ක්‍රියා පිළිබඳවත් අපේ රටේ කෙරෙන විවිධ සමාජ විරෝධී ක්‍රියාවන් පිළිබඳවත් හෙළි කරන අතර ඒ තුළින් ඒවා අවම කළ හැකි බව කපිල පවසනවා.සිංහල, අරාබි, තායිලන්ත, පිලිපීන්, හින්දි, කඩප්පා, ඉන්දුනීසියානු සහ දෙමළ යන භාෂා කීපයකින්ම කතා කිරීමටත් ගීත ගැයීමටත් හැකියාවක් ඇති කපිල 07743369400 අංකයෙන් ඔහුට අමතන ලෙස ඉල්ලා සිටිනවා.“මෝහිනී ප්‍රසාංගික අත්දැකීම තුළින් මම කරන්නේ කලාකරුවකු ලෙස ජනතාවට හොඳ නරක කියාදී ආදර්ශයක් ලබාදීමයි. මෝහිනී නිර්මාණය කිරීමට අතදුන් සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාට විශේෂ ස්තුතියක් පිරිනමනවා. ඒ වා‍ෙගම සරත් නිශ්ශංක, ලලනි ශ්‍රී පාලි සහ ඉරෝෂා බාලසූරිය යන දරුවන් ආදරයෙන් සිහිපත් කරනවා.”ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040614</link>
    <topic>මධු සමය හුදෙකලාව ගත කළ යුවතියකගේ කතාව</topic>
    <author>කුමාර සිරිවර්ධන</author>
    <content>මධු සමය හුදෙකලාව ගත කළ යුවතියකගේ කතාවඉන්දීය රුපියල් කෝටි 20ක පමණ අඩු වැයකින් නිපදවූ චිත්‍රපටයක් පසුගිය මාර්තු 7 දා පටන් ප්‍රදර්ශනය වෙමින් බොක්ස් ඔෆිස් වාර්තා පිහිටුවමින් ‘සුපර් හිට්’ තත්ත්වයට පත්වීම පිළිබඳ අද බොලිවුඩයේ බොහෝ දෙනා විමතියෙන් යුතුව කතාබහ කිරීමට පටන්ගෙන ඇත. එය නම ගිය චිත්‍රපට අධ්‍යක්ෂවරයකුගේ නිර්මාණයක් නොවී, බොලිවුඩයේ සුපිරි තරු රඟනොපාන සිනමාපටයක් ව තිබියදීත් එසේ ඉහළම ආදායම් වාර්තා පිහිටුවීම බොහෝ දෙනාගේ විමතියට කාරණයක්ව තිබේ.විකාස් බාල් අධ්‍යක්ෂණය කළ කන්ගනා රහෝත් හා රාජ්කුමාර් රාධි රඟන ‘ක්වීන්’ එම පෙරළිකාර චිත්‍රපටයයි. සරල ප්‍රහසනයක් ලෙස හැඳින්විය හැකි මෙය තරගවැදුණේ කලකට පසු ජූහි චව්ලා හා මධුරී ඩික්සිත් රිදී තිරයට පිවිසි දෙදෙනා එක්ව රඟපෑ ‘ගුලාබ් ගැන්ග්’ චිත්‍රපටය සමඟිනි. චිත්‍රපට දෙකම එකම දවසේ තිරගත වීම ඇරැඹූ අතර බොහෝ දෙනා අනාවැකි කීවේ ‘ගුලාබ් ගැන්ග්’ බොක්ස් ඔෆිස් වාර්තා තබමින් ප්‍රදර්ශනය වනු ඇති බවත් ‘ක්වීන්’ ආදායම් අතින් අසාර්ථක වනු ඇති බවත් නිසැකය කියායි. එම අනාවැකි සියල්ල හිස් ප්‍රලාප බවට පත්කරවමින් ‘ක්වීන්’ වැඩි ප්‍රේක්ෂක ආකර්ෂණයක් ලැබුවේ ජූහි චව්ලාගේත් මධුරී ඩික්සිත්ගේත් බොලිවුඩ් පුනරාගමනය ‘ගුලාබ් ගැන්ග්’ අසාර්ථක චිත්‍රපටයක් බවට පත්කරවමිනි.රාණී මධ්‍යම පාන්තික ඉන්දීය යුවතියකි. ඇගේ පවුලේ අය සාම්ප්‍රදායික මතයන් දරන්නන් ද වෙයි. විවාහයට දින කීපයක් තිබියදී ඇගේ පෙම්වතා විජේ ඇයව හැර දමා යයි. ඉන් කම්පනයට පත්වන රාණී මධුසමය වෙනුවෙන් සැලසුම් කර තිබූ සංචාරයේ තනිවම යෙදෙයි. ලොව පුරා තනිව සංචාරය කරන ඇයට අලුත් මිනිසුන් හමුවන අතර අලුත් අත්දැකීම් ද ලබයි. ඒ හරහා ඇය සිය සැබෑ අනන්‍යතාව හෙළිදරව් කරගන්නා ආකාරය චිත්‍රපටයෙන් දැක්වෙයි.මෙහි කන්ගනාට හා රාජ් කුමාර් රායිට අමතරව ලීසා හේඩ්න් යෝගේන්ද්‍ර ටිකූ, අල්කා බදෝලා කෞශල්, චින්මායා අග්රවාල් චින්තු ත්‍රිප්තා සහ මිෂ් බොයිෆේ වැන්ෂන් රඟපෑව ද ඒ කිසිවකු බොලිවුඩයේ අතිශය ජනප්‍රිය නළු නිළියන් නොවේ.“කන්ගනා රඟපෑ චරිතය මුලින්ම පිරිනැමුණෙ කරීනා කපූර්ට. එහෙත් ඇය එය ප්‍රතික්ෂේප කළා. ඉන්පසුවයි මා කන්ගනාව තෝරාගත්තේ. අඩු වැයකින් කළ චිත්‍රපටයක් නිසා අප බොහෝ කැපවීම් කළ යුතුව තිබුණා. කන්ගනා අපට සෑහෙන සහයෝගයක් දුන්නා. පසු තල 145ක දර්ශන අප දින 40ක් ඇතුළත රූගත කළා. සමහර අවස්ථාවන්හිදී කන්ගනාට ඇඳුම් මාරු කර ගන්න සිදුවුණේ පොදු වැසිකිළි ඇතුළතට ගොසිනුයි. කෙසේ වෙතත් ඇය හා අප කළ කැපකිරීම්වල ප්‍රතිඵල අද අප ලබනවා” චිත්‍රපටයේ අධ්‍යක්ෂ විකාස් බාලි පවසයි.‘ක්වීන්’ චිත්‍රපටය ප්‍රදර්ශනය ආරම්භ වී සති තුනක් සපිරෙන විට එය ඉන්දියාවේත් විදේශයන්හිත් ප්‍රදර්ශනය වෙමින් ලැබූ ආදායම ඉන්දීය රුපියල් ‍කෝටි සියය ඉක්මවා තිබේ. එය ‘සුපර් හිට්’ ගණයේ චිත්‍රපටයක් ලෙස හැඳින්වෙන්නේ එහෙයිනි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040615</link>
    <topic>ලංකාවේ ප්‍රසංගයක් කරන්න බලාපොරොත්තුවක් තියෙනවා</topic>
    <author>ටානියා මෝසස්</author>
    <content>ලංකාවේ ප්‍රසංගයක් කරන්න බලාපොරොත්තුවක් තියෙනවාගෞරව් දගෝන්කාර්මෑතක් වන තුරුම මේ හඬ... මේ නම වගේ ම ඒ රුව ලාංකේය අපට නුහුරු නුපුරුදු වුණත් ඉතාම කෙටි කාල පරාසයකදී ඒ ළයාන්විත හඬින් මෙරට තරුණ හදවත් සිය වසඟයට ගන්නට සමත් වුණා. ගෞරව් දගෝන්කාර්, ලාංකේය අපට උච්චාරණය ටිකක් නුහුරු වුණත් ඔහුගේම ප්‍රථම සිංහල ගායනය, 'කවදා හෝ'... ගීතය මේ දිනවල බො‍හෝ තරුණ තරුණියන්ගෙ මුව‍ඟේ නිතර තෙපලන පද පෙළක් බවට පත්ව ඇති බව නොඅනුමානයි. ලාංකේය සංගීත ක්ෂේත්‍රයට පෑයූ මේ අලුත්ම තරුව පහුගිය දවසක අපට මුණගැසුනා. ඔහුගේ අාදරණීය රසිකයන් වෙනුවෙන් ඔහු හා සුහද කතා බහක යෙදෙන්නට අප අමතක කළේ නැහැ.ගෞරව් ලාංකේය සංගීත ක්ෂේත්‍රයට පිවිසෙන්නේ ඇයි?ෆේස් බුක්, යූ ටියුබ් හරහා මගේ ගීත ඒ ශෛලිය රසවිඳින ලාංකේය රසික පිරිසක් මට ඉන්නවා. මගේ ගීත රස විඳපු ලාංකේය රසික රසිකාවියෝ හැම වෙලේම මගෙන් කරන ඉල්ලීම තමයි සිංහල සින්දුවක් කරන්න කියලා. ඒ ඉල්ලීම මත තමයි රුවන් හෙට්ටිආරච්චි ගේ ‘සීත මාරුතේ’ ගීතයේ ‘Mash up’ කරලා පොඩි වීඩියෝ එකකුත් එක්ක යූ ටියුබ් සහ ෆේස් බුක් වෙබ් අඩෙවි ඔස්සේ මුදා හැරියේ. ඒක ලංකාවේ ගොඩක් ජනප්‍රිය වෙලා තියෙනවා. ගොඩක් ප්‍රතිචාර ලැබුණා. ඉතින් ලංකාවේ ඉන්න මගේ රසිකයන් නිසයි මම ලාංකේය සංගීත ක්ෂේත්‍රයට ආවේ කිවුවොතින් නිවැරැදි.මෙතරම් රසික පිරිසකගේ හදවත් සොරා ගන්න තරම් ඔබේ සංගීත ශෛලියේ තිබෙන විශේෂත්වය හා වෙනස මොකක්ද?ඔබ මගේ ගීත අහලා තියෙනවා නම් අනිවාර්යෙන් ම ඒ වෙනස හා රහස ඔබත් අත්විඳලා ඇති. මගේ ගීත ස්වර මාධුර්යය පදනම් කරගෙනයි නිර්මාණය වන්නේ. හදවතට දැනෙන හදවතට කතා කරන්න පුළුවන් ශෛලියෙන් ගායනා කිරීම වෙන්න ඇති රහස.ලොව පුරා ඔබ වඩාත් ජනප්‍රිය වෙන්නේ ගීත ප්‍රතිනිර්මාණය කිරීමෙන් කිව්වොත්?සැබවින්ම මම ඒ මතය පිළිගත යුතුයි. බොහෝ අය coverd ගීත කරනවා. නමුත් මගේ coverd ගීතවල විශේෂත්වයක් තිබෙනවා. ඒ තමයි ‘Mash up’ ස්ටයිල් එක. ඒක මගේම අදහස අනුව බිහි වුණු ස්ටයිල් එකක්. සමාන තනු තිබෙන ගීත දෙකක් සම්බන්ධ කර ගායනා කිරීම තමයි Mash upකියලා හැඳින්වෙන්නේ. මේ වෙද්දි ඒ ආරේ ගීත හතර පහක් ම නිර්මාණය වෙලා තියෙනවා. මුල්ම ගීතය වුණේ තුජේ බුලා දියා ගීතය.ඉන්දීය සංගීත ක්ෂේත්‍රයේ ඔබේ භූමිකාව වෙනස් නේද?ඔව්. ඉන්දීය සංගීත ක්ෂේත්‍රයේ එසේත් නැත්නම් බොලිවුඩයේ මම කටයුතු කරන්නේ වෘත්තීය සංගීත අධ්‍යක්ෂවරයෙක් ලෙසයි. මේ වන විට බොලිවුඩ් චිත්‍රපට හතරකට පමණ සංගීත අධ්‍යක්ෂණය කරලා තියෙනවා. ඒ හැම සිනමා පටයකම මම කළේ සෝනු නිගම්, ශාන්, අරිජිත් සිං සහ ඉරාන් පටෙල් වැනි ජනප්‍රිය ගායකයන් ලවා මගේ නිර්මාණ ගායනා කරවීමයි. නමුත් මේ වෙද්දි මගේම කියලා රසික පිරිසක් බිහි වෙලයි තිබුණේ. දැන් මගේ හඬ අවදි කළ යුතුයි කියන තීරණය ගන්න මම පෙලඹුණේ ඒ හැමෝටම මගේම හඬින් ගීත රස විඳින්න වුවමනා කළ නිසයි. මට සින්දු කියන්න පුළුවන් මොන වගේ ආරෙක ගීතද මටම ගායනා කරන්න පුළුවන් කියන දැඩි කුතුහලයක් මගේ රසිකයනට තිබුණ බව ඔවුන්ගේ අදහස් වලින් මට හොඳාකාරවම තේරුම් ගියා. ඒත් මට ඕන කරලා තිබුණේ වෙනසක් කරන්න. ඒ උත්සහයේ ප්‍රතිඵලයක් විදිහටයි Mash up කියන සංකල්පය බිහි වෙන්නේ. ඒ වෙනසත් එක්ක තමයි ගෞරව් කියන ගායකයාගේ ප්‍රවේශය සිදුවන්නේ.ලාංකේය හදවත්වලට ළං වෙන්න ‘සීත මාරුතේ’ ගීතය තෝරා ගැනීමේ විශේෂත්වය?මගේ ගීත අහපු ලාංකේය රසිකයෝ හැමදාමත් ඉල්ලුවේ සිංහල Mash up එකක කරන්න කියලයි. ඉතින් මේ කාලේ ලංකාවේ ජනප්‍රිය සින්දු ගැන මට අදහසක් තිබුණේ නැති නිසා එයාලටම ගීතයක් මට ‍තෝරල දෙන්න කිව්වා. ඉතින් මට ලැබුණු ගීත අතර කසුන් කල්හාරගේ ‘මත් මල්’ ගීතය මගේ හිතට කා වැදුණු නිසා ඒ ගීතය Mash up කරන්න ඔන්න මෙන්න කියලා තියෙනකොටයි. තවත් කව්රු හරි රසිකයෙක් රුවන් හෙට්ටිආරච්චිගේ ‘නොදැක ඉන්න බෑ’ සහ ‘සීත මාරුතේ’ කියන ගීත එව්වේ. ඒ ගීත අතරේ සීත මාරුතේ වඩාත් සිත් ගන්නා සුළු බවක් තිබුණා. සීත මාරුතේ ගීතය මම අහන්න ගත්තෙම එකට යන Mash up එක මොකක්ද කියලා කල්පනා කරගෙනයි.ඉතින් ඔය අතරේ තමයි බ්‍රයන් ඇඩම්ස්ගේ ‘හෙවන්’ ගීතය මතකයට ආවේ. ඒ ගීත දෙකේ හොඳ සංකලනයක් තිබුණා. ඉංග්‍රීසියෙනුයි හින්දියෙනුයි පද ටික ලියාගෙන දවස් දහයක් විතර පුරුදු වෙන අතරේ මගේ ආදරණීය රසිකයෝ මේ ගීතයේ තේරුමත් එවපු නිසා ඒ ගීතයේ හැඟීම තේරුම් ගන්න මට හැකි වුණා. අපි මේකෙ රෙකෝඩින් එක කරලා මුලින්ම මට හැම වෙලේම උදව් කරපු රසිකයෝ ‍පිරිසකට යැව්වාහම ප්‍රතිචාර බලන්න එයාලා ඒකේ වැරැදි තැන්, නිවැරැදි ශබ්දය උච්චාරණය නොවුණ තැන් පෙන්වලා මාව තවත් දිරිමත් කළා. අද මගෙන් ගොඩක් අය අහනවා කොහොමද මම මෙච්චර හොඳට සිංහල උච්චාරණය කළේ කියලා. ඇත්තටම මගේ රසිකයෝ තමයි මේ ගීතයේ සාර්ථකත්වයේ රහස. පහුගිය පාර ලංකාවට ආපු වෙලාවේ ඒ හැම කෙනෙක්ව ම පෞද්ගලිකව ම හමුවෙලා ඔවුන්ට ස්තූති කළා. දැන් නම් ඕන තරම් සිංහල සින්දු හම්බවෙනවා Mash up කරන්න කියලා. නමුත් දැන් මම මගේම සින්දු රසිකයන්ට දෙන්නයි හිතන් ඉන්නේ.ඩිලාන්, ඔබ සහ 'කවදා හෝ' ගැන කතා කරමු?ජනිත කියන ම‍ෙග් මිතුරාගෙන් තමයි ඩිලාන්ව හදුනා ගත්තේ ඩිලාන් ලියපු ගීත ගොඩක් ඔහු මට එව්වා. ඒ අතර සම්මාන ගත්තු ගීත සහ ඔහු ලංකා‍ෙව් සිටින දක්ෂ ගීත රචකයෙක් කියලත් මගේ රසිකයන්ගෙන් දැනගන්න ලැබුණා. සීත මාරුතේ ගීතය හරහ‍ා ලැබුණු ප්‍රතිචාර සමඟ ඊළඟට මම මොනවගේ වෙනසකින් ලාංකේය රසිකයන්ට සමීප විය යුතුද කියලා බලන් ඉන්න කාලේ තමයි ‘කවදා හෝ’ නිර්මාණය වන්නේ. මම ඩිලාන්ට මෙලඩි එක යවපුවාම විශ්වාස කරන්නත් බැරි අන්දමින් මගේ තනුවට හරියට ගැළපෙන ලෙස ඔහු පද හසුරුවා තිබුණා. ගීතයේ අරුත ගැන වැටහීමක් නොතිබුණත් ඒ ගීතය හරිම ශෘංගාරාත්මකයි කියන විශ්වාසය තිබුණා. ඩිලාන් සහ ජනිත තමයි මේ නිර්මාණය සාර්ථක කරගන්න මට ගොඩක් උදව් කළේ. අපි දැන් මේකට ලස්සන මියුසික් වීඩියෝ එකකුත් කරලා තියෙන්නේ. ප්‍රසාද් තමයි විෂුවල් ක‍ෙළ්. ඒකත් නුදුරේදිම ප්‍රේක්ෂකයන් අතරට එයි.‍‍සිංහල ගීත ගායනා කරනවා වගේ කතා කරන්නත් පුළුවන්ද?තවම නම් බැහැ. ඒත් දැන් මම ඉගෙන ගන්නවා.ලාංකේය සංගීත ක්ෂේත්‍රය ගැන ඔබේ අදහස?ඉන්දියාවට සාපේක්ෂව ලාංකේය සංගීත ක්ෂේත්‍රය කුඩා වුණත් ඕනම ගායකයෙකුට තමන්ගේ ගීත වීඩියෝ එකකුත් ඒක ඕනෑම රූපවාහිනි නාළිකාවකින් එක්කො රේඩියෝ චැනල් එකකින් ප්‍රචාරය කරන්න නිදහස තියෙනවා. නමුත් ඉන්දියාවේ නම් පෞද්ගලික ගීත හා වීඩියෝ රූපවාහිනි නාළිකාවක රේඩියෝ වල ප්‍රචාරය වෙන්නේ නැහැ. මොකද බොලිවුඩ් ගීත පමණයි ප්‍රචාරය කරන්නේ. සංගීතය වුණත් ප්‍රධාන අරමුණ බොලිවුඩ යයි. මේ හේතුව නිසයි අපේ ගොඩක් නිර්මාණකරුවන් තමන්ගේ නිර්මාණ සමාජ වෙබ් අඩෙවි ඔස්සේ මුදා හරින්නේ. තව වෙනසක් ලංකාවේ මම දකිනවා. ලාංකේය සංගීත ක්ෂේත්‍රයේ දැන් අත්හදා බැලීම් කෙරෙනවා. ඒ තුළින් වෙනස් නිර්මාණ කරන්න උත්සහ කරනවා. භාතිය - සන්තුෂ් වගේ අය ඒ වගේ වෙනස්කම් කරලත් තියෙනවා.අපේ ගායක ගායිකාවන් සමඟ එකතු වෙලා නිර්මාණ කරන්න කැමැති නැද්ද?ඇයි නැත්තේ මම හරිම කැමැතියි. භාතිය එක්ක මම කතා බහ කරලා තියෙනවා. රුවන්, මම කැමැති ගායකයෙක්. කසුන් කල්හාර ඔබේ රටට සිටින ඉතාමත් දක්ෂ ගායකයෙක්. ඔහුගේ ගීතවලට ස්ටයිල් එකට මම ගොඩක් කැමැතියි. ඉතින් මේ අයත් එක්ක එකතු වෙලා ඉදිරියේදි යමක් කරන්න බලමු.ගෞරව් ඉතා කෙටි කලකදි ලාංකේය ජනතාවගේ ආකර්ෂණය දිනා ගැනීමේ රහස?ඇත්තටම රහසක් නැහැ. මීට මාස හයකට කලින් කවුරුවත් ම මාව දන්නේ නැහැ. මම නිර්මාණයක් මගේ රසිකයන්ට දෙන්නේ ඒක සාර්ථක වෙයි කියන විශ්වාසය මත. අපි හොඳ නිර්මාණයක් කරනවා නම් එය අනිවාර්යයෙන් ම ජනප්‍රිය වෙයි කියන ආත්ම විශ්වාසය ඇති කරගන්න ඕනේ. 'සීත මාරුතේ' හා 'කවදා හෝ 'යන ගීත රෙකෝඩින් එකේ සිට ම ටිකක් අමාරු කටයුක්තක් වුණත් ඒ ගීත අනිවාර්යයෙන් ම ජනප්‍රිය වෙයි කියන විශ්වාසය මට තිබුණා. ආත්ම විශ්වාසය වගේම හැම විට ම මගේ හඬ සහ ශෛලීයත් අනිවාර්යය සාධකයක් විය යුතුයි.ඔබේ රසික ජනතාව වෙනුවෙන් ප්‍රසංගයක් පවත්වන්න අදහසක් නැද්ද?ඔව්. දැන් හැමෝම කියන්නේ මගේ සජීවී ගායනා අහන්න ඕනේ කියලයි. පෞද්ගලික ආරාධනා මත ප්‍රසංග දෙකකට දැනට සහභාගී වෙලා තියෙනවා. නමුත් මගේ රසිකයෝ වෙනුවෙන් ප්‍රසංගයක් පවත්වන්න තවම අවස්ථාව ලැබුණේ නැහැ. ඉතින් ඉදිරියේදී අනිවාර්යෙන් ම මම ඒ ගැන හිතනවා.ඔබේ ඊළඟ පියවර මොනවගේ වෙනසක් ද?මෙතෙක් මගේ බොහෝ නිර්මාණ ඉන්දියාවේදි මම ක‍ෙළ් අනෙක් ගායකයන් වෙනුවෙන්. නමුත් මගේ හඬට මගේ ගායන විලාසයට දවසින් දවස වැඩි වෙන රසික ආකර්ෂණය වෙනුවෙන් මගේ හඬ දිගටම අවදි කළ යුතුයි. ඉතින් මම දැන් හිතන් ඉන්නේ මගේ නිර්මාණ මම ම ගායනා කරන්න. ලංකාවේදිත් හොඳ ගීතයක් මාස තුනහතරකට වරක් මගේ ආදරණීය රසිකයන්ට ලබා දෙන්න බලාපොරොත්තු වෙනවා. Mash up වෙනුවට මගේ ම ගීත රස විඳින්න දෙන්නයි උත්සහ කරන්නේ. නමුත් මගේ ආදරණීය රසිකයන්ගේ ඉල්ලීම මත කසුන්ගේ ‘මත් මල්’ Mash up කරන්න අදහසක් තියෙනවා. ඉදිරියේදි බලමු.ටානියා මෝසස්ඡායාරූප - රොමේෂ් ක්‍රිශාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040616</link>
    <topic>අන්තර් ජාලයේ කතා</topic>
    <author>ටානියා මෝසස්</author>
    <content>අන්තර් ජාලයේ කතාලොව බුද්ධිමත්ම සහ හික්මීම අතින් දියුණුම සත්ව කොට්ඨාසය මනුෂ්‍යා කිව්වත් වර්තමානයේදි සතුන් මිනිසුන්ට වඩා පෙරට යමින් එම උසස් ගති පැවතුම් විදහා පාන සිදුවීම් ලොව නන් දෙසින් නිතර නිතර අහන්නට ලැබෙනවා. මේ සිදුවීමත් එවැනි පුවතක්. මේ අනුවේදනීය සිදුවීම වාර්තා වුණේ නෙදර්ලන්තයෙන්.54 හැවිරිදි වියේ පසු වූ මරියෝ සේවය කළේ සත්ව සංරක්ෂණ මධ්‍යස්ථානයක නඩත්තු සේවකයෙකු වශයෙන්. ඔහු එතැන සේවය කළේ ඉතාමත් සතුටින්. සත්ව සංරක්ෂණ මධ්‍යස්ථානයේ හිටපු හැම සතෙක් ම ඔහුගේ මිතුරෝ. නමුත් මේ සතුට ඔහුට දිගටම අත්විඳින්නට නොලැබුණේ දෛවය මරියෝට හරස්වුණ නිසයි. මාරාන්තික පිළිකා රෝගයේ තවත් එක් ගොදුරක් බවට පත්වූ ඔහුට තම සත්ව මිතුරන්ට සමුදී නේවාසික ප්‍රතිකාර වලට යන්නට සිදු වුණා. ප්‍රතිකාර වලින් සුවයක් නොලැබූ මරියෝගේ තත්ත්වය දිනෙන් දින බරපතළ වුණේ දෛවය ඔහුට පිටුපා ඇති බව තවදුරටත් පසක් කර දෙමින්.පසුගිය දවසක රෝහලේ බලධාරීන් විසින් රෝද සවි කළ ඇඳක් මත නැවත මරියෝව ඔහු සේවය කළ සත්ව සංරක්ෂණ මධ්‍යස්ථානයට රැගෙන ආවා. වචනයෙන් තේරුම් කර දීමටත් අපහසු අන්දමට ඔහුගේ ස්වරූපය වෙනස් වී තිබූ නිසා අවාසනාවට සත්ව සංරක්ෂණ මධ්‍යස්ථානයේ සිටි අයටත් ඔහුව හඳුනාගැනීමට නොහැකි වුණා. රෝද සවි කළ ඇඳ මත සිටි මරියෝ හෙද නිලධාරින්ගේ ආධාරයෙන් තමන් ආදරය කළ තම සත්ව මිතුරන්ගේ නවාතැන් බලන්න සැරසෙද්දීම මුහුණ පාන්න වුණේ හරිම සංවේදී මොහොතකටයි. ඒ සංවේදි පුවත කැමරා කාචයට හසු කරගන්නට එතැන සිටි අය අමතක කළේ නැහැ.“මේ දසුන හරිම අනුවේදනීයයි. ඒ වගේ ම හරිම පුදුමයක් මරියෝව සත්තු වත්තට ගෙනත් සුළු මොහොතකට පසු එක පාරම වගේ ජිරාෆ් කෙනෙක් ඇවිත් ඔහුගේ ඇ‍ඟේ දැවටෙන්නත් ඔහුව නොනවත්වා ලෙව කන්නටත් පටන් ගත්තා. අපිට වුණත් මරියෝව හඳුන ගන්න අපහසු තරමට ම ඔහුගේ පෙනුම වෙනස් වෙලයි තිබුණේ. නමුත් මේ සතා කොච්චර ඉක්මනට මරියෝව හඳුනා ගත්තාද කිව්වොත් මරියො දරුණු අසනීපෙකින් පෙළෙන බවත් ඌ ඉව කර කර හඳුනා ගත්තා. ඊට පස්සේ මේ ජිරාෆ් නොනවත්වා ම මරියෝව ලෙව කන්න පටන් ගත්තා. මේ සිදුවීම මරියෝටත් පුදුමයක් වුණා. ඇත්තටම ඒ වෙලෙදි එයාගේ ඇස් වලටත් කඳුළු ඉනුවේ දුකට ද සතුට ද කියලා තේරුම් ගන්න අපිටත් අපහසු වුණා.”සැබවින්ම දුටුවන්ගේ නෙතට කඳුළක් එක් කළ මේ දසුනේ අවසානය ද එදා සත්ව සංරක්ෂණ මධ්‍යස්ථානයේදීම සනිටුහන් වුණේ ඊට සුළු මොහොතකට පසු තම සත්ව මිතුරාගේ අවසන් සුබ පැතීම පිළිගනිමින් මරියෝ ද තම දෛවයට පිටුනොපාමින් තම ජීවිතයෙන් සදහටම සමුගත් නිසාවෙනි.ඩොලර් මිලියන ගණනකට හිමිකම් කියන අයෙක් මිය යන තුරුම තමාගේ ජීවිකාව ලෙස කර ඇත්තේ හිඟා කෑම කිව්වොතින් විහිලුවක් නේද? විහිලුවක් වගේ දැනුණත් මේ පුවතේ සැබෑවක් තියෙන නිසයි අන්තර්ජාලය ඔස්සේ මෙතරම් අත්තටු ලැබුණේ.මේ පුවත වාර්තා වෙන්නේ සෞදි අරාබිය දෙසින්. මේ විදියට ඩොලර් මිලියන ගණනක් තියාගෙන හිඟා කාලා තියෙන්නේ අයිශා කියලා 100 වියැති කාන්තාවක්. මේ අන්ධ කාන්තාව පසු ගිය දිනෙක සෞදි අරාබියේ එක්තරා වීදියකදි අවසන් ගමන් ගොස් තිබුණා. ඇගේ මළ සිරුර අසල තිබී හමුවූ ඩොලර් මිලියනයක් වටිනා රන් කාසි, රන් ආභරණ සහ ලිපි ගොනුවක් නිසයි ඇගේ සැබෑ තතු ලොවට හෙළි වුණේ.අයිශා වසර 50 තිස්සේ තම රැකියාව කරගෙන තිබෙන්නේ හිඟා කෑම. ඇගේ මළ සිරුර අසල තිබී හමුවූ ලිපි ගොනු අතර ඇයට අයිති ගොඩනැගිලි, ඉඩම් සහ නිවාස වල බදු ඔප්පු ද තිබී ඇත.“අයිශාට හිටියේ ඇගේ අම්මයි සහෝදරියයි විතරයි. ඔවුන් ගේ රස්සාව වුණෙත් මහ මඟ සිඟා කෑම තමයි. අයිශාට අයිති ගොඩනැගිලිවල සහ ඉඩම්වල දුප්පත් අසරණ මිනිස්සුන්ට පදිංචි වන්නට ඇය ඉඩ දීලා තිබුණා. ඇය කවදාවත් ඔවුන්ගෙන් කුලී හෝ බදු මුදල් ගත්තේ නැහැ.” මෙසේ පැවසුවේ අයිශාගේ පෞද්ගලික නීතිඥවරයා. මෙතරම් ධනස්කන්දයක් හිමි මේ මහලු කාන්තාව යාචක ජීවිතයකට ඇලුම් කළේ ඇයි ද යන්න හැ‍මෝටම ප්‍රහේලිකාවක්.“ඇත්තටම මමත්කිහිපවරක් ම ඇය මේ කරන රැකියාව නවත්වන්න කියලා අවවාද කරලා තියෙනවා. නීතිඥ මහත්මය එසේ පැවසුව නමුත් ඒ හැමවෙලේ ම ඇය පවසා ඇත්තේ “ඉදිරියේදි එන තමන්ගේ අමාරු කාලය වෙනුවෙන් ඇය මුදල් රැස් කරන බවයි. ඇය මිය යන තුරු මේ සියල්ලක් ම රහසක් ලෙස තබා ගන්නත් ඇය තම නීතිඥ මහත්මයාට උපදෙස් දී තිබෙනවා. ඒ පොරොන්දුව මෙතෙක් ඔහු විසින් කඩ නොකළට දැන් අයිශා කියන්නේ කව්ද කියලා මුලු අරාබිකරයම දන්නවා.මේ ඡායාරූප පෙළෙහි සිටින මේ ස්ත්‍රි රූපය ඔබට පේනවා ඇති. ඇය මිරු කිම් (Miru Kim) මිරු කියන්නේ නිව්යෝක්හි වෙසෙන දක්ෂ කලාකාරිනියක්. ඇගේ විනෝදාංශය තමයි ඡායාරූපවලට පෙනී සිටීම. හැබැයි ඇගේ මේ විනෝදාංශයේ විශේෂත්වයක් වගේ ම අමුතු වෙනසකුත් තියෙනවා. ඡායාරූප වලට පෙනී සිටීම සඳහා පසු තල ලෙස ඇය තෝරා ගන්නේ ලොව පුරා තිබෙන ජන ශුන්‍ය වූ පැරණි නගර, නශ්ටාවශේෂ, කාණු පද්ධති, උමං මාර්ගය, පැරණි සොහොන් පිට්ටනි, කඩා වැටුණු කර්මාන්තශාලා, ගරා වැටුණු රෝහල් සහ නැව් තටාංගණ ආදී ස්ථානයි.එවන් ස්ථාන සොයා ලොව පුරා සැරිසරන මිරු කිම් සෑම ඡායාරූපයකටම පෙනී සිටින්නේ නිරුවතින්. ඒක තමයි ඇගේ ඡායාරූපවල තිබෙන විශේෂත්වය. ඇය එසේ පෙනී සිටීමටත් විශේෂිත වූ හේතුවක් තිබෙනවා. ඒ සෑම ස්ථානයක ම තිබෙන ශුන්‍ය බව, පාළු ගතිය සහ ඒ නිසා එහි තිබෙන නිරුවත් බව සජීවීව ඡායාරූපයට ගෙන ඒමටයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040617</link>
    <topic>කොළඹ-යාපනය බස් සේවයේ අත්දැකීම්</topic>
    <author>තුෂාරි නේරංජා වික්‍රමසිංහ</author>
    <content>කොළඹ-යාපනය බස් සේවයේ අත්දැකීම්- කොන්දොස්තර ප්‍රියන්තහැමදාමත් වගේ පිටකොටුවේ මැනිං මාර්කට්ටුව, එහා මෙහා යන එන ජනතාවගෙන් පිරිලා. ඔවුන්ගේ ඔළුගෙඩි අතරින් පතරින් පෙනෙන්නේ ඊට යාබද බැස්ටියන් මාවතේ එක පෙළට නැවැතූ බස් රථ පෙළයි. ඔවුන් තම වාරය එනතුරු මඟ බලා හිඳියි. මීට වසර කීපයකට පෙර මෙතැන තිබුණු බැස්ටියන් මාවතම දැයි හිතෙන තරමටම ඒ පරිසරය වෙනස් වෙලා. අපිරිසුදු කඩ පේළි, දුගඳ හමන බේරේවැව කෝ දැන්? ඒවා කිසිවක් එතැන නැහැ. එකපෙළට වතුර විහිදුවන වතුර මල් බේරේ වැව මැද.බේරේ දෙපස ගස් සෙවණින් නැහැ වීලා‍. අලංකාර ලෙස ගොඩනැ‍ඟෙන ගොඩනැඟිලි සමූහය ඒ හැමටම සුන්දරත්වයක් එක් කරන කෝච්චි පාර, පිරිසුදු කරන ලද බේරේ වැව්තාවුල්ල පිස හමා එන මඳ සුළඟ ගිනි කූටක අව්වට පිච්චුන ඇඟ පතේ විඩාව නිවාලන්නෙත් හරිම අපූරුවට. දහවලට වගේ ම රාත්‍රියටත් මේ මාවතේ දැනෙන්නෙ සිසිලසක්. හඳ ඇති දවසට බේරේ වැවට වැටෙන සඳ එළිය නොනිදන පිටකොටුවම ආලෝකවත් කරනවා. පිටකොටුව ගැන කතා කරන්නට ලියන්නට එදා මෙන් ම අද ද කරුණු බොහෝයි. මේ නොනිදන නගයේ නොනිදා රැය පහන් කරන පිරිසකුත් ඉන්නවා. නිරතුරු යන එන මඟීන්, වෙළහෙළදාමේ යෙදෙන සංචාරක වෙළෙඳුන් වගේ ම ඒ දෙනෝදාහක් වෘත්තීන් අතරට බස් කෙරුවාවේ යෙදෙන බස් රථ රියැදුරන් හා කොන්දොස්තරලාගේ සේවය ද ඇතුළත් වෙනවා. පිටකොටුවේ සිට ලංකාවේ සතර දිග්භාගය කරාම දිවෙන බස් රථ දහස් ගණනක් පිටකොටුවෙන් පිටත්ව යනවා. පිටකොටුවට ඇතුළු වෙනවා. අනෙක් හැමදෙනාගෙම වගේ බස් රියදුරන් හා කොන්දොස්තරලාගේත් රජ දහන පිටකොටුවයි.දස අතින් ‍කොළොම්තොටට ගොඩවැ‍ඳෙන හුදී ජනයාට සේවය සපයමින් තම තමන්ගේ බස් ලෝඩ් කරගන්න මේ අය යෙදෙන්නෙ හරිම ලොකු තරගයක. දහවල රාත්‍රිය කියල ඔවුන්ට වෙනසක් නැති ගාණයි. අව්ව වැස්ස උනත් බලල කොහොමද? පුළුවන් තරම් මඟීන් පටවගන්න මේ අය කරන සටනත් සුළු පටු නැහැ. ඒ අතර බස් රථවල රියදුරන් වගේ ම කොන්දොස්තරල අතරත් බහින් බස්වීම් විරසක වීම් ඕන තරම් ඇතිවෙනවා. ඒ මොන දේ සිද්ධ වුණත් මඟීන් ගේ සේවය වෙනුවෙන් ඔවුන් පෙළ ගැහිල. රැයක් දවාලක් නැතුව බස් රස්සාවෙ යෙදෙන මේ අපූරු පිරිස ගැන නොනිදන නගරය හරහා කතා බහ කරන්නට අපි හිතුවා. නොනිදන කොළොම්පුරේ නොනිදන පිටකොටුව ගැනත් ඒ තුළ ගෙවී යන ඔවුන්ගේ ජීවන සටන ගැනත් කතා කරන්න අපිත් එක්ක එකතු වුණේ මාර්ග අංක 15, යාපනය - පිටකොටුව දුර ගමන් සේවා බස් රථයේ රියදුරු ගණේමුල්ලේ පදිංචි ඒ. ලෙනාඩ්.“මේ රස්සාව සමාජ සේවයක් වුණාට අපි හැමදාමත් මඟීන්ගෙන් අහන්නෙ බැණුම්. කොච්චරකට උදව් කළත් ඇණුම් බැණුම් මිසක හොඳක් අහන්න ලැබෙන්නේ කලාතුරකින්.අපේ ජීවිත හැමදාමත් ගෙවෙන්නේ මඟීන් එක්ක මහ මඟ. හවසට කොළඹින් පිටත් වුණාම යාපනයට යන්නේ පාන්දර දෙක තුනට විතර. ඒ වගේ ම තමයි යාපනයේ සිට කොළඹට පැමිණීමත් පැය නමයක හරබයක්. දැන් මේ රස්සාවටම මම හුරුවෙලා.මගේ බස් රස්සාවට දැන් අවුරුදු 20 ක් වෙනවා. මේ රස්සාව හින්දා. ගෙදරින් කෑම කන්න ලැබෙන්නෙත් කලාතුරකින්. හුඟක් වෙලාවට කඩෙන් තමයි අපේ කෑම බීම ලබාගන්නෙ. බිරිය ගෙන් කෑම වේලක් කන්න මඟ බලාගෙන තමයි නිවාඩුවක් ගන්නේ.දවසක් හැර දවසක් යාපනයේත් කොළඹත් මාරුවෙන් මාරුවට තමයි මේ බසය ධාවනය වෙන්නේ. සමහර දාට කොළඹත් යාපනේත් මහ රෑ ගතකරන වෙලාවල් තියෙනවා. දැන් ඒක අපිට හොඳට හුරු පුරුදුයි.මේ විදිහට ගත කරන ජීවිතේ දී විවිධාකාරයේ අත්දැකීම් වලටත් අපි මුහුණ පානවා. දවසක් මට මතකයි මෙතැනම අපිත් එක්ක දුර ගමන් සේවා බස් රථයක වැඩ කළා සුනිල් කියලා රියදුරෙක්. ඒසී බස් රථයක තමයි වැඩ කළේ. අපි ඉතින් මෙතැන ඉන්නේ සහෝදරයො වගේනෙ. විහිළු තහළු කරගෙන.සුනිල් වැඩ කළ ඒසී බස් රථයට ගල්කුලම (කොළඹ - යාපනය මාර්ගය) හන්දියේ දී ඇක්සිඩන්ට් එකක් සිදුවුණා. ඒ අනතුරින් සුනිල් මිය ගියා. සුනිල් නැතිවෙලා සති දෙකක් විතර ගියාට පස්සේ, මම වැඩ කරන බස් රථය හරියටම ගල්කුලම වංගුව ගනිද්දී පාන්දර 1.45 ට විතර ඇති. මම දැක්කා සුනිල් අත්දිග සුදු කමිසයකින් සැරසිලා වංගුව අද්දර හිනාවෙමින් ඉන්නවා. මම ඔහුව පාස් කරගෙන ඉදිරියට ගිහින් බස් රථයේ තිරිංග තද කරලා බස් එක රිවස් කරන්න හදමින් ම ගෝලයට කිව්වා.සුනිල් අයියා වංගුව ළඟ ඉන්නවා කියලා. මට නිනව්වක් තිබ්බෙ නැහැ එයා මිය ගියා කියලා. පස්සේ ගෝලයා කිව්වා දැන් සති දෙකකට කලින්නේ සුනිල් අයියා මැරුණේ කියලා. එතකොට නං මට ටිකක් දාඩියත් දැම්මා. තරමක තිගැස්මකුත් ඇති වුණා. ඒ මොනදේ හිතේ තිබුණත් මඟීන් සිය ගණනක ගේ ජීවිත මගේ අතේ. ඒ හින්දා මා අදහන ආගම සිහිකරලා යළිත් ගමන පිටත් වුණා. ඒ වගේ මහ රාත්‍රියේ දී මුහුණ දෙන අත්දැකීම් නම් අනන්තයි. මට මතකයි තවත් දවසක සිද්ධ වෙච්ච අපූරු කතාවක්. ඒ කාලෙ පිටකොටුවෙ බෝම්‍බ පුපුරණ කාලෙ.මීට වසර කිහිපයකට ‍උඩදී කොම්පඤ්ඤ වීදියේ බෝම්බයක් තිබෙනවාය කියලා ප්‍රචාරයක් හැම තැනම ගියා‍. අපිත් බස් රථවලට මගීන් එක්කාසු කරමින් හිටියෙත්. ඒ කතාව කණ වැකුණු මහත්තයෙක් කොච්චරකට බය වුණා ද කියනව නම් පිටකොටුවේ වැටවලුත් කඩාගෙන පැනලා දිව්වා. අපිටත් හිතා ගන්න බැරි වුණා මේ මහත්තයට මොනවා වෙලාද කියලා.” මේ වගේ හුඟක් දේවල් දවසින් දවස අපේ ජීවිතවලට එකතු වෙනවා. ඒවායින් සමහර දේ තවමත් මතකයේ තිබෙනවා.රියදුරන් විදියට අපි කොච්චර සෙල්ලම් දමමින් බස් රථ ධාවනය කළත් අපිව අ‍ාරක්ෂා කරන්නේ උඩ ඉන්න දෙවියො තමයි‍. ලෙනාඩ් කියන විදිහට දෙවියන්ගේ පිහිට ආරක්ෂාව මත තමයි බස් රස්සාවේ ඉදිරිය තීරණය වෙන්නේ. පොදුවේ ගත්තම බස් රථ රියදුරන් ජීවිත ගණනක ආරක්ෂාවේ පෙරගමන් කරුවා වෙනවා‍.අවුරුදු දහයකට වැඩි කාලයක් බස් රස්සාවේ නියැළෙන ප්‍රියන්ත කුමාර සෙනෙවිරත්න මැදවච්චියෙ පදිංචි කරුවෙක්. තම බිරිය සහ කුඩා දියණිය රකින්න ඔහු තෝරාගත්තේ කොන්දොස්තර රස්සාව. මේ ගෙවෙන ජීවිතේ ගැන හුඟක් සතුටු වෙන්න බැහැ මට‍. දැන් අපි මේ රස්සාවට ම පුරුදු වෙලා. රැයක් දවාලක් නැහැ. බස් සේවය වෙනුවෙන් ම කැප වෙලා. යාපනය - කොළඹ පැය ගණනක් මහ මඟටම ගෙවා දමන්න වෙන ගමනක්. ඉතින් නිදි මරාගෙන මඟීන් වෙනුවෙන් අපි කරන්නෙ සේවයක්. ඒත් පුංචි පුංචි දේවල් වලට. ඒ කියන්නෙ කැසට් එක හයියෙන් දැම්මොත්, බස් එක ටිකක් වේගෙන් ආවොත් මේ අයගෙන් යම් යම් බැණුම් අහන්නත් සිද්ධ වෙනවා. මේ හැමදේම අතරේ මඟීන් ගේ ආරක්ෂාව වෙනුවෙන් අපි කටයුතු කරනවා. කුඩුකාරයෙක්, පිට් පොකට් කාරයෙක් බස් එකට ගොඩවුණොත් ඔවුන්ගේ හැසිරීමෙන්, මුහුණේ ඉරියව්වලින් ම අපිට කෙනා කවුද කියල හඳුන ගන්න පුළුවන්.මටත් රියදුරු මහත්තයටත් තවත් සහායකයින් දෙදෙනෙක් ඉන්නවා. මම හැකි තරම් දුරට ටිකට් කැඩීම කරනවා. රියදුරු මහත්තයත් ඔහුට පුළුවන් තරම් දුර බස් රථය ධාවනය කරනවා‍. නිදිමතක් වෙහෙසක් දැනුනොත් අපි ඒ අයට කතා කරනවා. හුඟක් වෙලාවට දැන් දුර ගමන් යන කොට නිදිමත එනවා අඩුයි. මේ රස්සාවට හුරුවෙලා නිසා‍. අපි රෑට සරල ආහාරයක් තමයි ගන්නේ. බුලත්විට, චුයින්ගම් හපමින් වගේ ම සමහරු සිගරට් පානය කරමින් නින්ද නොයාමට වගබලා ගන්නවා. මගීන් නම් කොළඹින් හෝ යාපනයෙන් පිටත් වෙන කොටම සමහරු නිදිකිරා වැටෙනවා.තවත් අය විහිළු තහළු කරමින් හරිම විනෝදෙන් අපිත් එක්ක මේ ගමන්වලට එකතු වෙනවා. මේ මොනදේ තිබුණත් මේ රස්සාව හරිම වෙහෙසකරයි. ඒත් ගෙදර බත් හැලිය ඉදෙන්නේ මගේ රස්සාව නිසා. මොන ප්‍රශ්නය තිබුණත් මේ රස්සාවට මම එන්න ඕන ඒ නිසා.” මහමඟ සිදුවන අනතුරු නිතරම පාහේ ප්‍රියන්තලා මුහුණදෙන එක් දෛවෝපගත සිද්ධියක්්‍. අනතුරු අවම කර ගනිමින් බස් සේවයේ යෙදෙන්න ඔවුන් නිතරම පියවර ගන්නවා. ළඟදි දවසක අපේ බස් එක ඕවර් ටේක් කරගෙන යන්න ආපු ඩොල්ෆින් එකක් නැවතුණේ තඩි කාණුවක් ඇතුළට වැටිලා. ඒ වගේ ම මහ මඟ මේ වගේ හුඟක් අනතුරු අපිට දකින්න ලැබෙනවා. සිත කම්පාවෙනවා සමහර දේවල් දැක්කම.මේ ළඟදී යතුරු පැදියක් පද‍වගෙන ගියපු ගුරුවරියක් ටිපර් රථයකට යට වුණේ අපේ ඇස් පනාපිටදීමයි.දරු දෙදෙනෙකුත් ඉන්න තරුණ අම්ම කෙනෙක්” ප්‍රියන්ත පවසන්නේ හැඟීම් බරවය. මේ ගමන් අතරමඟ දී ද ඔවුන් විවිධාකාරයේ ගැටලුවට මුහුණ දෙයි. ඒ අතර පොලිසියෙන් සිදුවන දඩගැසීම්, මඟීන් ගෙන් අහන්නට ලැබෙන විවේචන මහ මඟ සිදුවන අනතුරු වගේ මේ හැම දෙයක් දෙසම ඔවුන් බලන්නේ උපේක්ෂාසහගතවයි. මේ බස් කෙරුවාව මොනතරම් දුෂ්කර වුණත් ඔවුන් තවමත් බස් සේවයේ නිරතවන්නේ ඒ නිසා යි.තුෂාරි නේරංජා වික්‍රමසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040618</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමමන්ඩේ හැන්දෑවෙ ටී 20 වලට අපේ සිංහ පැටව් කොලිෆයි වෙනකොට, සෙමි ෆයිනල් වුණත් ගේම රස වුණේ නෑ කියල වි‍ජේ මල්ලි කල්පනා කරන්නෙ. 119 කට ඕල් අවුට් වුණාට පස්සෙ විජේ මල්ලි කඩේ වහල ඇලමන්ට් එකක් දාන්න සෙට් වෙන කොටනේ හේරත් මල්ලි ගේමට එන්ටර් වුණේ. මොන ඇලමන්ට් ද ලාස්ට් විකට් එක.පැවිලියන් එකට යනකල්ම අවදියෙන් ඉන්න වුණානේ. නෝ ප්‍රොබ්ලම්, ෆයනල්ස්වලට එන්න ලැබුණ නම් ගොඩේ ගොඩ. අද ඉතින් ගේම ඉවරයි නේ. ලාස්ට් සන්ඩේ වෙනකොට ප්‍රොවින්ෂියල් කවුන්ෂිල් බැට්ල් එක ඉවර වුණා වගේ.සැටර්ඩේ ගේම් එකේ රිසල්ට්ස් අහන්න සන්ඩේ නයිට් එක වෙනකල් ඉන්න වුණේ ටී 20 ගේම්ස් වගේ මනාප ගේම්ස්වල රිසල්ට්ස් එන්නෙ නැති නිසා. විජේමල්ලි මේ ඉලෙක්ෂන් රිසල්ට් එකේ වැඩිපුරම ෆෝකස් එකේ හිටියෙ සදර්න් ප්‍රොවින්ස් නංගිලා දෙන්නටයි අක්කටයි මොකද වෙන්නෙ කියල බලන්න. සන්ඩේ දවාලෙම මාතර ඉලෙක්ෂන් සෙක්රටේරයිට් එකෙන් ආවෙ සෑඩ්ම සෑඩ් නිව්ස් එකක්. විජේමල්ලිගෙ හාට් බීට් එකත් නැවතුණා වගේ මෙයාලා.ඕ මයි ගෝඩ්, වට් සැපන්ට් ටු අවර් ටූ ඒන්ජල්ස්. අනාර්කලී ඇන්ඩ් නදීෂා. දෙන්නටම සොරි ඩොට් කොම් කියල තිබුණෙ මාතර කට්ටිය. වැඩේ නම් ෆුල් අප්සෙට්. මොනවද ඒ දෙන්නට එක්ස්පීරියන්ස් නැතුව ද නැත්නම් බියුටි එකේ අඩුපාඩුවක් ද පොලිටිකල් නොලේජ් එක එඩියුකේෂන් කොලි ෆිකේෂන් වගේ දේවල්වල අඩුවක් ද? නෑනේ.අනර්කලී නංගි ෆුල් එක්ස්පීරියන්ස්ඩ්. සදර්න් ප්‍රොවින්ෂියල් කවුන්සිල් එකේ කැමරා ඉස්සරහ ඇක්ට් කරල ලාස්ට් ෆයිව් ඉයර්ස්වල ගත්තු එක්ස්පිරියන්ස් එකම මදිද මෙයාලා ඒ නංගිව මාතරින් හරි කවුන්සිල් එකට එවන්න. අනාර්කලී හොඳායි, දිනුව නම් තවත් හොඳායි කියල වි‍ෙජ් මල්ලිට තිබිච්ච චාන්ස් එකටත් ඇන්න නේ නිල්වලා රිවර් සයිඩ් කට්ටිය.ඇයි අනේ ඔයගොල්ලො එයාට එහෙම කළේ! එයා සුදු නැතුව ද? වි‍ෙජ් මල්ලිට වහ ග්‍රෑම් සීයක් බීලා මැරෙන්න හිතුණා අනාර්කලී නංගි අවුට් කියල දැන ගත්තම. දැන් ඉතින් මක් කරන්න ද? පිනක් දහමක්වත් කර ගෙන ඉන්න බලමුනේ ද ඔය ජරාපොලිටික්ස් සීන් එකට එන්නෙ නැතුව.ගාල්ලෙ දි කකුලන් ඇද්ද කේස් එකම නේ මාතර කට්ටියත් කළේ. නංගිට ජෙලස් ඇති ඔය සීනියර් සිටිසන් කට්ටිය.විජේ මල්ලිගෙ ඇඩ්වයිස් එක තමා. ආපහු පොලිටික්ස් වලට ගිහින් නෝන්ඩි වෙන්නැතුව ෆිල්ම් එකක හරි ටෙලියක හරි ඇක්ටින් සීන් එකක් දාල සම්තින්ග් එකක් හොයාගෙන ඉන්න කියලයි.නදීෂා නංගි ගැනත් දුකේ බැරුවා. පාටි එක අමතක කරල මනාප දෙන ක්‍රමයක් තිබුණ නම් විජේ මල්ලි ෂුවර් එකට ම අනර්කලීටයි නදීෂටයි එක ප්‍රෙෆරන්ස් එක ගාණෙ දෙනවාමයි ෂුවර් එකටම.නදීෂා නංගිත් කෝඩුවෙන්ම ඇවිත් එලෙවන් තවුසන්ඩ් වෝට්ස් ගත්ත එකම පොඩි පහේ සීන් එකක් ද? නදීෂ නංගිටත් විජේ මල්ලි කියන්නෙ ඔයා මාතර පදිංචි වෙන්න එපා නංග‍ියෝ.ඔය හදන්න යන ෆවුන්ඩේෂන් හදල දීලා දන්න රස්සාව කරගෙන සම්තින්ග් එකක් හොයාගෙන ඉන්න බලන්න. ජොබ් කිව්වම කොච්චරත් ජොබ්ස්වලට ඔයාට කොලිෆිකේෂන්ස් තියෙනවද? හැඩකාර වැඩකාර කට කාර නදීෂා නංගියේ,ඔය සමහරු බයේ එක පාටියකින් වෝට් එක අරගෙන අනික් පාටියට හයි ජම්ප් දාන සිස්ටම්ස් වලට ඔයා කැමැති නැත්නම් පොලිටික්ස් සීන් එකට නම් එන්න එපා ඩාලින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=av14040619</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSදිය යට පිහිනීමේ මනා හැකියාවක් ඇති සුරූපී නිළියක් බොලිවුඩ් පුරයේ සිටිනවා. මේ ‘දියකිඳුරිය’ තමයි, ශ්‍රද්ධා කපූර්. සිනමා රංගනයට මෑතකදී එක් වූවත්, ඇයට දිය යට පිහිනීමේ කලාව නම් ආගන්තුක නැහැ. කුඩා වියෙහි පටන් පිහිනීමට ඇලුම් කළ ඇය, මේ වන විට දිය යට කිමිදෙමින් පිහිනන්නට හැකියාව ඇති ක්‍රීඩා ශූරියක ලෙස සහතික ලබා සිටිනවා.“ශ්‍රද්ධා හරිම කැමතියි, දිය යට පීනන්න. ඒත් ඒක අපි හිතන තරම් ලෙහෙසි, පහසු දෙයක් නෙමෙයි. කොච්චර අපහසු දෙයක් වුණත් මේ වගේ අවදානම් සහගත ක්‍රීඩාවල යෙදෙන්න එයා හරිම කැමතියි. ඒක එයාගෙ ලොකුම විනෝදාංශය. නිවාඩුවක් ලැබුණු වෙලාවකදී ශ්‍රද්ධා වැඩියෙන්ම කැමති, දිය යට පීනන්නයි.” ශ්‍රද්ධාගේ මිතුරියක් කීවා.පසුගිය දා ඇය අලුත්ම බොලිවුඩ් චිත්‍රපටයක රඟපෑවා. එම චිත්‍රපටයේ දර්ශනවල ඇය රඟපෑවේ සිද්ධාර්ත් මල්හොත්‍රා එක්කයි. දර්ශන රූගත කෙරුණේ මුරිසි දිවයිනේ සුන්දර වෙරළබඩ තීරයක. එහි දිය යට දර්ශන කිහිපයක් ද රූගත කෙරුණා. මේ දර්ශනවල රඟපෑවේ ශ්‍රද්ධායි. ඇය දිය යට දර්ශනවල දක්ෂ අන්දමින් රඟපෑ බවයි, චිත්‍රපට කණ්ඩායමේ සාමාජිකයන් පවසන්නේ.ශ්‍රද්ධාගේ හැකියාවන් දැනගත් ඉන්දීය දිය යට කිමිදෙන්නන්ගේ සංගමය ඇයට ආරාධනා කළේ ඔවුන්ගේ සංගමයට බැ‍ඳෙන ලෙසයි. ආරාධනය පිළිගත් ශ්‍රද්ධා, ළඟදීම පැවැත්වෙන එම සංගමයේ ප්‍රවර්ධනාත්මක වැඩ සටහනකට එක්වන්නටත් එකඟ වී තිබෙනවා.ත්‍රාසය සහ ලිංගිකත්වය කැටි කළ කතාවක් රැගත් ‘රාගිනි එම්. එම්. එස්. - 2’ නම් වූ අලුත්ම බොලිවුඩ් චිත්‍රපටය මේ දිනවල ඉන්දියාවේ සිනමාහල්වල තිරගත වන්නේ ප්‍රේක්ෂකයන්ගේ උණුසුම් ප්‍රතිචාර මැද්දේ. මේ චිත්‍රපටය තිරගත කර සතියක් ගතවෙද්දී ලැබූ ආදායම ඉන්දීය රු. කෝටි 24 ක්. චිත්‍රපටයට ලැබුණු ප්‍රේක්ෂක සහභාගිත්වයේ තරම එයින්ම සිතාගත හැකියි. ඒ වුණත් ඉන්දියාවේ ඇතැම් සමාජ සේවා සංවිධානවලින් මෙන්ම පුද්ගලයන් ගෙන් මේ චිත්‍රපටයටත් එහි ප්‍රධාන නිළිය වූ සනි ලියොන්ටත් දැඩි විරෝධයක් එල්ල වී තිබෙනවා.පසුගිය සතියේ ඉන්දීය මාධ්‍ය වෙත විශේෂ ප්‍රකාශයක් කළ ‘හින්දු ටන්ජගෘති සමිති’ නම් වූ ස්වේච්ඡා සංවිධානය සඳහන් කළේ ‘රාගිනි එම්. එම්. එස්. - 2’ චිත්‍රපටය ප්‍රදර්ශනය කිරීම වහාම තහනම් කර එහි ප්‍රධාන නිළිය වූ සනි ලියොන්ව ඉන්දියාවෙන් පිටුවහල් කළ යුතු බවයි. මෙම විරෝධය සටහන් කළ ලේඛනයක් එම සංවිධානය විසින් පසුගිය දා චිත්‍රපට සහතික නිකුත් කරන ඉන්දීය මධ්‍යම මණ්ඩලයට භාර දෙනු ලැබුවා. එහි තවදුරටත් සඳහන් කර ඇත්තේ චිත්‍රපටය තහනම් නොකළොත් තම සංවිධානය සිනමාහල් ඉදිරිපිට දී දැවැන්ත විරෝධතා පවත්වන බවයි.‘හින්දු ටන්ජගෘති සමිතිය’ නිකුත් කළ නිවේදනයෙහි මෙලෙස ද සඳහන් වී තිබෙනවා... “මේ චිත්‍රපටයෙන් භාරතයේ සංස්කෘතියට, එහි අභිමානයට සහ හින්දු ජාතිකයන්ගේ ආගමික ඇදහිලිවලට විශාල අගෞරවයක් සිදුකර තිබෙනවා. එමඟින් ඉන්දීය සමාජයේ අසහනකාරී තත්ත්වයක් මතු කරලා. මෙහි ප්‍රධාන නිළිය සනි ලියොන් නම් වූ අපකීර්තිමත් තැනැත්තියක්. ඇගේ රඟපෑම් නිසා ඉන්දීය තරුණ පරපුර නොමගට යොමු වෙනවා. වර්තමානයේ ඉන්දියාව තුළ ස්ත්‍රී දූෂණ ඉහවහා ගිහින්. දිනපතාම මෙවැනි අතවර කිරීම් අහන්න ලැබෙනවා. එවැනි වාතාවරණයක් තුළ ‘රාගිනි එම්. එම්. එස්. 2’ වගේ කාමුක චිත්‍රපට තිරගත කිරීම තහනම් කළ යුතුයි. විශේෂයෙන්ම මෑතකදී තිරගත වුණ මෙවැනි චිත්‍රපටවල සනි ලියොන් රඟපෑ දර්ශන භාරත සංස්කෘතියේ සීමා මායිම් ඉක්මවා ගිය බව කවුරුත් දන්නවා. මෙවැනි අසභ්‍ය චිත්‍රපට තිරගත වීමෙන් සිදුවන්නේ භාරතය තුළ දුරාචාරය තව තවත් වැපිරීමයි.”සල්වාර් කුර්තාවකින් සැරසී, සළුවකින් මුහුණ ආවරණය කරගෙන අව් කණ්ණාඩියක් පැලඳ ගත් තැනැත්තියක් පසුගිය දාක දිල්ලි නුවර එක්තරා වීදියක් දිගේ ගමන් කළේ තරමක නොසන්සුන් ගතියකින්. ඇය, තමන්ගේ මුහුණ සඟවා ගන්නට උත්සාහ කරන බවක් බොහෝ දෙනෙකු දුටුවා. ඉක්මනින් ගමන් කළ ඇය, පාර දෙපස තැන තැන විකිණීමට තබා ඇති විවිධ කෑම වර්ග කිහිපයක්ම මිලදී ගත්තා. ඉන් පසුව ඇය, තම මෝටර් රථයෙහි නැගී පිටත්ව ගියා.මුහුණ සඟවාගෙන පදික වෙළෙඳුන්ගෙන් ‘කඩචෝරු’ මිලදී ගත් ඇය කවුරුන් ද? ඇය තමයි, ජැකලින් ෆර්ඩිනැන්ඩස්. රජ කුමරියක විලසින් කල දවස ගත කරමින් සුපිරි ආහාරපානවල රස බලන්නට ඇති තරම් හැකියාව ඇති මේ සුරූපිනිය පේව්මන්ට් කෑම වලට මෙතරම් කැමති ද? සැබැවින්ම ඇය එවැනි ආහාරපානවලට දැඩිව ප්‍රිය කරන බවයි ඇගේ මිතුරු මිතුරියන් පවසන්නේ. ජැකලින් එලෙස පේව්මන්ට්වල විකිණෙන ආහාර මිලදී ගන්නට පැමිණියේ චිත්‍රපටයක රූගත කිරීම්වල යෙදී සිටිද්දී ලැබුණු කෙටි විරාමයකදීයි. චිත්‍රපටයේ නම තමයි, ‘කික්'. ජැකලින් මෙහි රඟන්නේ සුපිරි නළු සල්මන් ඛාන් එක්කයි.“ජැකී එදා වෙස්වළාගෙන සක්මන් කළේ දිල්ලියේ ඛාන් කියන ප්‍රසිද්ධ මාකට් එක ළඟයි. එයා මූණ බාගෙට වහගෙන සන්ග්ලාස් එකකුත් දමාගෙන කෑම බීම ගන්න ගියේ කවුරුවත් එයාව හඳුනා ගනීවි ය කියලයි. එහෙම වුණොත් ලොකු කලබැගෑනියකට මූණ දෙන්න වෙන බව ජැකලින් දන්නවා. ‘ඛාන්’ කියන මාකට් එක ළඟ නිතරම මහ සෙනඟක් ගැවසෙනවා. ඉතින්. ඒ වගේ තැනක ජැකලින් වගේ ජනප්‍රිය නිළියකට පුළුවන් ද මූණ පෙන්නාගෙන ඇවිදින්න? එහෙම කළොත් රසික රසිකාවියො එයාව වට කරගෙන මහා ගාලගෝට්ටියක් කරාවි.” ජැකලින්ගේ සමීප මිතුරියක් එලෙස පැවසුවා.ජැකලින් තම අනන්‍යතාව වසන් කරගෙන මේ අයුරින් ‘මාකට්’ ගියේ ඊට පෙර දවසක සිදුවූ අමිහිරි සිදුවීමක් නිසා වන්නට ඇති. ඒ, ‘කික්’ චිත්‍රපටයේ දර්ශන කිහිපයක් දිල්ලියේ ඓතිහාසික ස්ථානයක රූගත කරද්දීයි. මේ දර්ශනවල රඟපෑවේ ජැකලින් සහ සල්මන්. එම රූගත කිරිම් නරඹන්නට විශාල පිරිසක් පැමිණ තිබෙනවා. ටික වේලාවක් ගත වෙද්දී එම ස්ථානයෙහි මතුවූ කලබලකාරී බව මෙල්ල කරගන්නට ‘කික්’ චිත්‍රපට කණ්ඩායමට හැකිවී නැහැ. රසික පිරිස කලබල කරමින් උත්සාහ ගත්තේ සල්මන් සහ ජැකලින්ව දැක ගන්නයි. ඒ තත්ත්වය තව තවත් උණුසුම් වෙද්දී තම මෝටර් රථයට නැඟුණු සල්මන්, ජැකලින්වත් නංවාගෙන එතැනින් නික්ම ගිය බවයි ආරංචි. ඉන් පසුවයි, කලබලකාරී ගතිය තුරන් වී ඇත්තේ, හැබැයි, ජැකලින් කඩචෝරු කන්න වෙස්වළාගෙන ගියේ කවුරුහරි තමන්ව හඳුනා ගත්තොත් ලැජ්ජා හිතෙන නිසා වෙන්න ඇති.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=am1404061</link>
    <topic>ගල්තැළුම් කරගැට පිළිකා බවට පත්වන්නේ නෑ</topic>
    <author>සාකච්ඡා කෙළේ -රමණී සුබසිංහ</author>
    <content>ගල්තැළුම් කරගැට පිළිකා බවට පත්වන්නේ නෑවිශේෂඥ වෛද්‍යආරියසේන යූ. ගමගේපීඩාකාරී ගල්තැළුමක් ශල්‍යකර්මයක් මඟින් ඉවත් කළ පසු වන තුවාලය ඉක්මනින් සුව නොවන බව බොහෝ දෙනා ගේ විශ්වාසයයි. මෙහි සත්‍යතාවක් තිබෙනවාද? ගල්තැළුමක් හා යටිපතුලේ ඇතිවන ඉන්නෙක් වෙන්කර හඳුනා ගන්නේ කෙසේද? කරගැට හා ගල්තැළුම් පිළිකාවක පෙරනිමිතිද? අද ඔබ දැනුම්වත් කරන්නේ මේ පිළිබඳවයි.ගල්තැළුම් හා කරගැට වෙන්කර හඳුනාගන්නේ කෙසේද?සාමාන්‍යයෙන් යටිපතුලේ ඇතිවන ගනවීම් කරගැට ලෙස හැඳින්වෙන්නේ නෑ. සිංහලයේ දී ඒවා ගල්තැළුම් ලෙස වහරනවා. එහෙත් ඉංග්‍රිසි වහරෙදි මේ දෙවර්ගයම, එනම් සමේ ගනවීමක් පොදුවේ හැඳින්වෙන්නේ ‘කෝන්ස්’ (Corns) ලෙසයි. එම ගනවීම ප්‍රමාණයෙන් විශාල නම් ‘කැලස්’ (Callus) ලෙස හඳුන්වනවා.කෙසේ වෙතත් යටිපතුලේ ගල්තැළුම් ඇතිවීම වළක්වා ගැනීමට නම් ඔබ කළ යුත්තේ පාදයට ගැළපෙන, සුවපහසු පාවහන් පමණක් පැලඳීමයි. එහිදී මේස් කුට්ටමක් පැලඳීමත් වඩාත් උචිතයි.යටිපතුලේ ඇතිවන සෑම ගන වීමක් ම ගල්තැළුමක් විය හැකිද?නෑ. වෛරස් මඟින් හැදෙන ඉන්නන් විශේෂයක් නිසාත් එවැනි ගනවීමක් ඇතිවිය හැකියි. වෙරුකාවක් කියන්නේ එවැනි තත්ත්වයකටයි. යන්තම් තුවාල වූ තෙත් සහිත සම තුළින් ඒ වෛරසය ශරීරයට ඇතුළු විය හැකියි.පිහිනුම් තටාක, පොකුණු සහ නාන ළිංවල ජලය එකතුවන තැන්වලදී ඉතා පහසුවෙන් මේ වෛරසය ශරීරගත විය හැකි අතර මාස කිහිපයකින් පසු ඒ වෛරසය මඟින් වෙරුකා ඉන්නෙක් ඇතිවිය හැකියි.වෙරුකා ඉන්නන් වේදනාකාරී ද?ඔව්. යටි පතුලේ වැඩෙන ඉන්නා සම තුළට තෙරපී ස්නායු පෙළමින් අධික වේදනාවක් ඇති කරන්නට පුළුවන්. එහෙත් එක් වරක් වෙරුකාවක් සෑදුණ පසු ශරීරය තුළ ප්‍රතිශක්තිය වර්ධනය වන නිසා තරුණ කාලයේ දී ඒවා ඇතිවන්නේ ඉතාම කලාතුරකින්.අවුරුදු හය පමණ වන තෙක් වෙරුකා ඉන්නන් ගැහැනු පිරිමි දෙපක්ෂයටම එක හා සමානව ඇතිවීමේ ඉඩ තිබෙන අතර ඉන්පසු ගැහැනු දරුවන් අතර වැඩිපුර දක්නට ලැබෙනවා.වෙරුකාවක් සහ ගල්තැළුමක් වෙන්කර හඳුනාගන්නට පුළුවන්ද?එය තරමක් අපහසු කාර්යයක්. වෙරුකාවක් (ඉන්නන්) සහ සම ගන වීමක් (ගල්තැළුමක්) බැලූ බැල්මට එක හා සමානයි. එහෙත් වෙරුකාවක් සම මතුපිටට දිස්වන්නේ තරමක් කුඩාවට. සම ඇතුළට යන විට එය පිරමීඩයක ආකාරයට පැතිරෙනවා. ගල්තැළුමක ස්වභාවය ඊට වෙනස්. එය සම මතුපිට පැතිරී ඇති අතර සම අභ්‍යන්තරයේ දී ප්‍රමාණයෙන් කුඩා වෙනවා.වෙරුකාවක් සහ ගල්තැළුමක් පැහැයෙන් සමානද?වෙරුකා ඉන්නෙකුගේ පැහැය අවට සමෙහි වර්ණයට වඩා වෙනස්, දුඹුරුවන් ස්වභාවයක් ගන්නවා. එහෙත් සම ගන වීමකදී පැහැය අවට සමෙහි පැහැයට සමානයි. ඒ වගේම වෙරුකාවක් මත සමෙහි ඇති සලකුණු දක්නට නොලැබුණත් ගල්තැළුමක සමෙහි සිහින් ඉරි ලකුණු පවා හොඳින් කැපී පෙනෙනවා. එයත් වෙරුකාවක් සහ ගල්තැළුමක් වෙන්කර හඳුනාගත හැකි ලක්ෂණයක්.වෙරුකා ඉන්නෙක් ඉවත් කිරීමට ප්‍රතිකාර අත්‍යවශ්‍ය ද?වෙරුකා වෛරසය නිසා හට ගන්නා ඉන්නන් සාමාන්‍යයෙන් අවුරුදු දෙකකට වඩා කල් පවතින්නේ නෑ. ඊට විරුද්ධව ශරීරයේ වර්ධනය වන ප්‍රතිශක්තිය මඟින් එය ඉබේටම නැති වී යනවා. එහෙත් සමෙහි ගන වීම් ඊට වඩා වැඩි කාලයක් තිබිය හැකියි. ඒ වගේම එසේ ගන වූ සම මත වෙරුකා වෛරස් ඉන්නන්ද ඇති විය හැකියි. එය කලාතුරකින් දැකිය හැකි තත්ත්වයක්.සමේ ගන වීමක් හෝ වෙරුකා ඉන්නෙක් සැරව ගෙඩි බවට පත්වීමට පුළුවන්ද?එය තීරණය වන්නේ පිරිසුදු බව හා අපිරිසුදු බව මතයි. බොහෝ අය සමේ ගන වීමක් දුටු විගස එය කපා ඉවත් කිරීමට උත්සාහ කරනවා. ඒ සඳහා භාවිත කරන පිහිතල හෝ රළු මතුපිට සහිත අපිරිසුදු උපකරණ නිසා විෂබීජ ශරීරගත වී සැරව ගෙඩි බවට පත්වීමට පුළුවන්. ඒ වගේ ගල්තැළුම් ඇති අය පාවහන් නැතිව අපිරිසුදු ස්ථානවල ඇවිදීමෙන් ද ඉතා පහසුවෙන් විෂබීජ ඇතුළු වී ආසාදනයට ලක්විය හැකියි. එසේ ඇතිවන සැරව ගෙඩි ඉතා වේදනාකාරී වීමට ද පුළුවන්.එවැනි සැරව ගෙඩියකට කළ හැකි ප්‍රතිකාරය කුමක්ද?එවැනි අවස්ථාවක කිසිම හේතුවක් නිසා හෝ අපිරිසුදු උපකරණ භාවිතයෙන් සැරව ගෙඩිය කැඩීමට හෝ ඉවත් කිරීමට උත්සාහ නොකළ යුතුයි. වෛද්‍යවරයකු වෙත ‍ෙයාමු වීම වඩාත් සුදුසු අතර, එහි දී සැරව ගෙඩිය අවට හිරිවැටීමට සලස්වා සුළු ශල්‍යකර්මයක් මඟින් එය පලා සැරව ඉවත් කරනු ඇත. ඒ සඳහා ඇති එකම ප්‍රතිකර්මය එයයි.වෙරුකාවක් තවත් කෙනෙකුට බෝවිය හැකිද?වෙරුකා ඉන්නෙක් නැති කෙනකු ගේ එම වෛරසයට විරුද්ධව ප්‍රතිශක්තිය වර්ධනය වී නොතිබේ නම්, ඉන්නන් බෝවීමේ හැකියාව තිබෙනවා. ඉන් වැළකීමට නම් ඉන්නන් ඇති අය පරිහරණය කරන තුවා මේස් සහ ඇඳුම් පැලඳුම් නිරෝගී අය භාවිත නොකළ යුතුයි. එවිට වෛරසය ශරීරගත වීම වළක්වා ගත හැකියි. ඒ වගේම පවුලේ කෙනකුට වෙරුකාවක් හට ගෙන තිබේ නම් එය ඉක්මනින් සුවකර ගත යුතුයි.වෙරුකා ඉන්නන් සඳහා කළ හැකි ප්‍රතිකාර මොනවා ද?එම වෛරස් නැසීමට විශේෂ ප්‍රතිකාර නැතත් සැලිසිලික් ඇසිඩ් හා ෆොමැල්ඩිහයිඩ් අඩංගු ඖෂධ වෙරුකාව මත ආලේප කළ හැකියි. එවිට ඉන්නා මත ඇති සෛල විනාශ වීම නිසා වෛරසය ද විනාශ වී යන අතර තවත් කෙනකුට ‍බෝවීම වළක්වා ගත හැකියි.සමේ ගනවීමක්, එසේත් නැතිනම් ගල්තැළුමක් වේදනාකාරී විය හැකි ද?ඔව්. සමහර අයට එම ගන වීම් තෙරපීමේ දී දැඩි වේදනාවක් දැනෙනවා. ඒ වගේ ම පාවහන් ආදියට තෙරපීමට ලක්වන තැන්වල සම ගන වෙනවා. ඒ සඳහා ඔබ කළ යුතු වන්නේ පාදයේ ප්‍රමාණයට ගැළපෙන ලෙස සුව පහසු පාවහන් යුගලයක් තෝරා ගැනීමයි. මීට අමතරව ගන වී ඇති කොටස නෑමෙන් පසු මෘදු ගලක් හෝ සුදුසු උපකරණයක් මඟින් උලා සූරා දැමිය යුතුයි. එසේ නොකළේ නම් ගන වූ සම තට්ටුව යට වේදනාකාරී දිය බුබුළු ඇතිවිය හැකියි.යම් යම් උපකරණ භාවිතය නිසා අත්ලේ ඇතිවන වේදනාකාරී ගනවීම් සමනය කර ගත හැකි ද?අත්ලේ ඇතිවන එවැනි ගනවීම් සාමාන්‍යයෙන් හැඳින්වෙන්නේ කරගැට ලෙසයි. සම මත යමක් (උදාහරණ ලෙස උදළු මිටක් වැනි දෙයක්) නිතර නිතර ඇතිල්ලීම නිසා සම ගන වීමට අමතරව ඒ සම මිය යාම ද සිදු වෙනවා. එම කොටස වේදනාකාරී නොවුණත් ගනවී මියගිය සමට යටින් කොටසේ ආසාදනයක් ඇති වෙනවා. කරගැටය තෙරපීමේ දී ඊට යට ඇති ආසාදනයට ලක්වූ පටක වේදනාකාරී විය හැකියි.ගල් තැළුම් සහ කරගැට පිළිකා බවට පත්වීමේ අවදානමක් තිබෙනවා ද?සමහර අය සමේ ඇතිවන එම ගනවීම් කටු පිළිකා ලෙස හැඳින්වුවද මේවා කිසිසේත්ම පිළිකා බවට පත්වන්නේ නෑ. වෛරස් මඟින් ඇතිවූ වෙරුකාවක් නම් අවුරුදු දෙකක් තුළ ප්‍රතිකාරයක් නොකළ ද ඉබේම සුව වෙනවා. ගල් තැළුමක් වැනි සම ගන වීමක දී නම් මෘදු ගලකින් අතුල්ලා එය තුනී කර ගැනීමට පියවර ගත යුතුයි. එසේ වුවද සමහර විට සමෙහි ඇතිවන පිළිකාවක් මුල් අවදියේ දී ගල් තැළුමක් හෝ ඉන්නෙක් හෝ ලෙස වරදවා තේරුම් ගත හැකියි. ඒ පිළිබඳව සැකයක් මතු වූයේ නම් ඔබ කළ යුතු වන්නේ වහාම සුදුසු වෛද්‍යවරයකු වෙත යොමු වී පරීක්ෂා කර ගැනීමයි.ගල් තැළුමක් ශල්‍යකර්මයකින් ඉවත්කළ පසු තුවාලය සුව වීමට කාලයක් ගත වෙනවා කියන්නේ ඇත්ත ද?සාමාන්‍යයෙන් ශල්‍යකර්මයකින් පසු දින දහයකින් පමණ තුවාලය සුව විය යුතුයි. යම් හෙයකින් ගන වූ කොටස සම්පූර්ණයෙන් ඉවත් නොවී තිබුණේ නම් එය සුව වීමට කාලයක් ගතවිය හැකියි. විෂබීජ ආසාදනය වූයේ නම් එය ද තුවාලය සුව නොවීමට හේතුවක්.කරගැටයක් එලෙසම තිබෙන්නට හැරීමෙන් එය පුපුරා යා හැකි ද?පුපුරා යාමකට වඩා සිදුවන්නේ සම වියළීමයි. සම අභ්‍යන්තරයෙන් පැසවීමටත් ඉඩ තිබෙනවා. දැඩි වේදනාකාරී බවක් ඇතිවන්නේ එවිටයි.යටිපතුල් පිපිරීම හා ගල් තැළුම් අතර සම්බන්ධයක් තිබෙනවා ද?නෑ. ගල් තැළුම් හා යටි පතුල් පැළීයාම අතර සම්බන්ධයක් නෑ. වාතාශ්‍රයේ ඇති ආර්ද්‍රතාව අඩු වූ විට, ශරීරයේ ජල ප්‍රමාණය අඩු වූ විට යටි පතුල් පිපිරීමට ලක් වෙනවා. තෛලමය ආලේප භාවිතයෙන් මේ තත්ත්වය වළක්වා ගත හැකියි. විශේෂයෙන් ඔලිව් තෙල් හා වැස්ලින් ආලේපන මේ සඳහා වඩාත් සුදුසුයි.සමහර මේස් වර්ග සම ආසාදනය කරනවා කියන කතාව ඇත්ත ද?ඔව්. දහදිය උරා නොගන්නා හා අපිරිසුදු මේස් වර්ග භාවිතයෙන් විෂබීජ ආසාදනය වී අසාත්මිකතා ඇතිවිය හැකියි. කපු රෙදිවලින් මැසු මේස් භාවිතය හා දිනපතා සෝදා හොඳින් අව්වේ වේළා ගත් මේස් භාවිතයට හුරුවීමෙන් මේ තත්ත්වය වළක්වා ගත හැකි අතර මේස්වලින් වහනය වන අප්‍රසන්න දුර්ගන්ධයන් ද වළක්වා ගත හැකියි.ගල් තැළුම් ඇති කෙනෙක් දිවීම වැනි ක්‍රියාවල නිරත වීම නුසුදුසු ද?ඔව්. දුවන විට පාදය පො‍ළොවට තදින් ස්පර්ශ වෙනවා. එවිට සම මත ගන වීම් වර්ධනය විය හැකියි.කෙනෙක් පානය කරන ජල ප්‍රමාණය හා ගල් තැළුම් අතර සම්බන්ධයක් තිබෙනවා ද?හොඳින් ජලය පානය කිරීමෙන් සමේ තෙතමනය ආරක්ෂා වෙනවා. සම වැඩිපුර වියළීමත් ගන වීම් ඇතිවීමට හේතු වෙනවා.ගල් තැළුම්වලට කරන අත්බෙහෙත් අසාත්මික විය හැකි ද?සමහර අය ගල් තැළුම මත ලුණු කුඩු දමා ඒ මත රත්වූ පොල්තෙල් ආලේප කරනවා. මෙය ඉතා වේදනාකාරි හා ඇතැම් විට ආසාදනමය තත්ත්වයක් පවා ඇති කළ හැකියි. යටි පතුලේ වෙරුකාවක් (ඉන්නෙක්) හෝ ගනවීමක් (ගල්තැළුමක්) සෑදී ඇති විටක උණුසුම් ජලයේ විනාඩි 5 ක් 10 ක් පමණ පාදය පෙ‍ඟෙන්නට හැර පිරිසිදු තුවායකින් පිස දමා වියළාගන්න. සම ගන වී ඇති කොටස පිරිසිදු උපකරණයක් හෝ ගලක් උලා තුනී කර ගන්න.ඔසු සලකින් හෝ ඔබේ වෛද්‍යවරයා විසින් හෝ ලබා දුන් සැලසිලික් අම්ලය හෝ ෆෝමැල්ඩිහයිඩ් අඩංගු ඖෂධය එය මත ආලේප කරන්න. එසේත් නැතිනම් ඔසු සලකින් ලබාගත් එම ඖෂධ යොදා පිළියෙල කර ඇති ප්ලාස්ටරය ඒ මත අලවන්න. ගනවීම සුව වනතුරු දින දෙක තුනකට වරක් එසේ කළ යුතු අතර වේදනාව වැඩිවන ස්වභාවයක් දැනෙනවා නම් පමණක් නැවත වෛද්‍යවරයා හමුවන්න.‍සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404061</link>
    <topic>“බටහිර කෝලම” විදෙස් බලවේග රටට කරන හානිය කියන්නයි හැදුවේ</topic>
    <author>පීටර් කැනියුට් පෙරේරා</author>
    <content>“බටහිර කෝලම” විදෙස් බලවේග රටට කරන හානිය කියන්නයි හැදුවේමහාචාර්ය ආරියරත්න කලුආරච්චිපසුගිය දහඅට වැනිදා දියවන්නා ඔය අසබඩ රණවිරු ස්මාරකය අසල රණවිරු ඥාතීන් දෙදහසකට වැඩි පිරිසක් රැස්වී සිටියහ.“පෙනුමෙන් පියකරු වැඩ ටික පෙන්නයි අප හට බොරු ආලේ ගමනින් හැඩකරු ගුවනින් යන එනු වතුර යටින් ගිනියන බොලේ රඟමින් මනහර පාමින් සත හට සෙත සලසන පෑ බොරු ලීලේ උගුලක් අටවන අටියෙන් පිල්ලිය එන හැටි බල සබයට පිල්ලේ”“උගුලක් අටවන අටියෙන් පිල්ලිය එන හැටි බල සබයට පිල්ලේ”කිසිවෙකු ලයාන්විත තාලයට එය ගායනා කර අවසන් විය.තන නම් දෙන තාන තනා තෙයි තම් දන තාන තනායන තානම තාලයට යුරෝපීය කාන්තාවකගේ ස්වරූපයෙන් සැරසුන ඉන්දීය පෙනුමැති ස්ත්‍රියක් රණවිරු ස්මාරකය අසලට පැමිණියාය. ඇය දුටු බොහෝ දෙනෙකුට එකවරම සිහිපත් වූයේ අන්තර් ජාතික මානව හිමිකම් කවුන්සලයේ මහා කොමසාරිස් නවනීදන් පිල්ලේගේ ස්වරූපයය.මට වැඩක් භාර දුන්නොත් මම ඒ වැඩේ තිතට කරනවා Yes පරම්පරා ගාණකටම ඇති වෙන්න ඩොලර් බිලියන වලින් තමයි හම්බ වෙන්නෙ වෙච්ච දේ නෙමේ කියන්නෙ මම නොවුණ දේවල් මවලා කියනවා මට හුඟ දෙනෙක් භයයි පිල්ලියක් කියලාඇය රිද්මයට ගයමින් තාලයකට ගමන් කළාය. මලක් අතේ රඳවා ගත් තරුණයෙක් ඇය ඉදිරියට පැමිණෙයි.පිල්ලෙ, කවුද අනේ ඔයා හරි නෝටි කෙනෙක් වගේඑම්. මහතා : මේ පිල්ලිය කොහොමහරි වසඟයට ගන්න ඕනෙ. එහෙම උනොත් ඒ ගොල්ලන්ගෙ ප්ලෑන් ඔක්කොම බකල් කරන්න පුළුවන්.මේ මම ද? මෙහෙම හිටියට කිං කෙනෙක් මම විවාහයක් අපේක්ෂාවෙන් ඉන්න කෙනෙක්. අපේ දෛවය විසින් තමයි අපි දෙන්නව මේ විදියට මුණගැස්සුවෙ කියල හිතනවා.මං ලෝකේ, මහා බෘංග රාජයා ආවේ රොන් සොයා. (ඔහු බෙග් මාස්ටර්ගේ පැරැණි ගීතයකට වචන කවා ගයයි.)පිල්ලේ - අනේ කවුද කියන්නකො ඔයාඑම්. මහතා : හිත ඇති හොඳ පපුවක් ඇති පොඩ්ඩක් වයසට ගියාට එඩිතර කොල්ලෙක් මම. මං කල්පනා කර කර හිටියෙ බඳින එක ගැන.පිල්ලෙ : මොනවා ඔයා බඳිනවා.එම්. මහතා : ඔව් හිතට ඇල්ලුවොත් කසාද බඳිනවා වැරැදි වැඩ කළොත් ගස් බඳිනවා. ඔයාට තෝරගන්න පුළුවන් මේ දෙකෙන් එකක්.මහාචාර්ය ආරියරත්න කලුආරච්චි පිටපත ලියා අධ්‍යක්ෂණය කළ, යුගයේ අලුත්ම කෝලම් රංගනය, “බටහිර කෝලම” හි එක් ජවනිකාවක් දියවන්නා ඔය රණවිරු ස්මාරකය අසල පසුගිය දිනක දිග හැරුණේ එසේ ය.“බටහිර රටවලින් වගේ ම ඒ රටවල ඩොලර්වලින් යැපෙන එන්ජීඕ කාරයින්ගෙන් රටට සිදුවන විපත ගැන ලොකු වේදනාවක් කලකිරීමක් මගෙ හිතේ තිබුණා. ඒ වේදනාව, කලකිරීම කලාත්මක ලෙස ඒ වගේම උපහාසාත්මක ලෙස ප්‍රදර්ශනය කිරීමේ වෑයම තමයි බටහිර කෝලම” සෞන්දර්ය කලා විශ්ව විද්‍යාලයේ, නර්තන හා නාට්‍ය පීඨයේ, පීඨයාධිපති මහාචාර්ය ආරියරත්න කලුආරච්චි බටහිර කෝලම උත්පාදනය වීමට හේතු සාධක දැක්වූයේ එසේ ය.“උපන් මවුබිමට ගරහන පාහරයෝ - සියලු දනන් එකතුව මුං පන්නපියෝ”පෙර සිට පර දෙසින් අණ විණ කරති බලවතුන් විවිධ වෙස් ගත් යකුන් මෙරට පැමිණෙයි නොයෙක් විලසින් පෘතුගීසි පළමුව ත් දෙවනුව ලන්දේසියො ත් පසුව ඉංග්‍රීසියො ත් විද දැමුවේ ලක් අභිමානය ත් රුදුරු වෙස් නැවත ගෙන කොටි උවදුරක් පැමිණුන සටන් කොට බලයෙන මුදාගති අපෙ දෙරණ විකුමෙන එක මවගෙ දූ පුතු න් වෙසෙන කල අප සමඟයෙ න් මේවා නුරුස්සන උ න් කරති කොඩිවින නැවත මෙලෙසි න්බටහිර කෝලමෙහි ‘පිල්ලි’ චරිතය සබයට එන්නේ එයින් අනතුරුවය. ‘පිල්ලි’ සහ එම් මහතාගේ රංගනයෙන් පසුව රබානක් අතැතිව තාලයට එය වයමින් විරුදුකරුවා රංග භූමියට ප්‍රවිෂ්ට වෙයි.ලොවේ දසත පූජිතගරු සිංහල ජාතියෙ උපන්න පුතේ නුඹට...සබේ විදානෙ : ආපු ගමන් වැඩ පටන් ගත්තාවිරිදුකරු : මම එහෙම තමයි ආයුබෝවන්. බල බල ඉන්න කෙනෙක් නොවෙයිනෙ මම.සබේ : සතුටුයි අහන්නත්. හැබැයි ආයුබෝවන්ඩ හැම වැඩේටම ඒක හරියන්නෙ නැහැ. මුලින්ම අපි දැනගන්න සතුටුයි තමුන්නාන්සෙ කවුද කියලා.විරිදුකරු : මම... ද? මගේ ළඟ නැහැ ඊර්ෂියා ක්‍රෝධෙ වෛරෙ. මම හැමෝටම මෛත්‍රී කරනා කෙනෙක්.සබේ විදානේ සහ විරිඳුකරුවා අතර සිදුවන දිගු සංවාදයෙන් පසු විරිඳුකරුවා මෙසේ කියමින් සමුගනී.අපේ රටේ ජනපති කළ විකුමන් නිම නැතී දේසෙ විදෙස් බල පරදා රැකගමු එතුමව අපී“ශ්‍රී ලංකා දේශපාලනයේ කැපී පෙනෙන චරිත කීපයක් වගේම අපේ රටට බලපාන ප්‍රධාන විදේශ බලවේග වගේම, විදේශ රාජ්‍ය බලවතුන් ද මම “බටහිර කෝලම” රංගනයට එකතු කරල තියෙනවා. ඒ ඒ පුද්ගලයන්ගෙ නම්වලින් නොවෙයි. නමුත් ඔවුන් කියන කරන දෙයින් ඔවුන්ගෙ භාව විලාශයෙන් ඔවුන් කවුද කියල ප්‍රේක්ෂකයින්ට හඳුනාගන්න පුළුවන්.” මහාචාර්ය ආරියරත්න කලුආරච්චි බටහිර කෝලමට අයත් චරිත පිළිබඳව විග්‍රහයකට අවතීර්ණ විය.යුරෝපීය ඇඳුමෙන් සැරසුන ඊළඟ කෝලම් චරිතය දර්ශන තලයට එකතු වෙන්නේ මෙම ගීතය ගායනා කරමිනි.ලංකාවට අපි වින කෙරුවේ මුත්ත පනත්තල කාලෙ ඉඳන් අදටත් ඒ වැඩේ බාරයි අපි හට ඒකයි එන්නෙ කඩිමුඩියේ”අසමගිකම රටේ තියෙනතුරු අප හට කළ හැක හොඳ සෙල්ලන් දුන්නොත් වගකීමක් මේ මා හට නියමෙට කරනවා මම මැකරන් සබේ විදානෙ : කවුදැයි අප්පා - මේ සුදු පප්පා මැකරන්මැකරන් : ලංකාවට මම අලුත් උනාට අපේ පරම්පරාවට නම් ලංකාව අලුත් රටක් නොවෙයි. අපේ පරම්පරාවෙ උදවිය ඒ කාලෙ ඉඳල දන්නවා ලංකාව ගැන. මෙහෙ තියෙන මුතු මැණික්වල වටිනාකම දන්නවා. මෙහෙ ජීවත්වන අයගෙ ගති පැවතුම් ගැන දන්නවා. කොටින්ම කියනවා නම් තාන්න මාන්නවලට හුඟාක් කෑදරයි. මුදලටත් කෑදරයි. මොනව හරි දෙනවා කීවොත් ඕන දෙයක් කරගන්න පුළුවන්නං ඕනෑම දෙයක් බැහැයි නොකියා දෙනවා.”“කෝලම් කියන්නෙ අපේ රටේ බෙහෙවින් ජනප්‍රිය වුණ රංග කලා මාධ්‍යයක්. සියවස් කීපයක ඉඳල විසිවන සියවසේ අග භාගය දක්වා කෝලම් අපේ රටේ ජනප්‍රිය රංග කලාවක් වුණා. කෝලම් නාට්‍ය ජනතාව අතර බෙහෙවින් ජනප්‍රිය වෙන්න හේතුවක් වුණේ කෝලම් රංගනයේ ඇතුළත් චරිත මඟින් සැබෑ සමාජයට වින කරන, දුෂ්ටකම් කරන පුද්ගල චරිතයන් වෙත උපහාසයෙන් බැලීමයි” මහාචාර්ය ආරියරත්න කලුආරච්චි මහතා කෝලම් නාට්‍යහි සමාජගත වටිනාකම පහදන්නේ එසේය.අතීත කෝලම් රංග නිර්මාපකයා එකල සමාජයෙහි සමහර චරිත දෙස උපහාසයෙන් බැලූ ලෙසම, අපේ රටට එරෙහිව කටයුතු කරන බටහිර බලවේග පිළිබඳව දැනුම්වත් කිරීමට කෝලම් රංග සම්ප්‍රදාය තෝරාගන්නේ ද කෝලම් රංගනයට හිමි එම සමාජගත වටිනාකම නිසාය. මහා සම්මත රජුගේ බිසවට ඇතිවුණ දොළ දුකක් සංසිඳවීමට විශ්වකර්ම දේව පුත්‍රයා විසින් හඳුන්වා දුන්නේ යැයි විශ්වාස කරන කෝලම් රංග සම්ප්‍රදාය, දකුණු දිග වෙරළබඩ ප්‍රදේශයේ අම්බලන්ගොඩ, මිරිස්ස ප්‍රදේශවල ඉතාමත් ජනප්‍රියව පැවතුණි. එයට අමතරව බෙන්තර ප්‍රදේශයේ මෙන්ම රයිගම් කෝරලයේ ද කෝලම් ජනප්‍රිය රංග සම්ප්‍රදායක් විය.මහාචාර්ය ආරියරත්න කලුආරච්චිකෝලම් මඩුවකට අයත් චරිත අතරින් සබේ විදානෙ සහ සබා මැතිවරු යන චරිතයන් හැර සෙසු චරිත සියල්ලම තම භූමිකා නිරූපණය කරන්නේ වෙස් මුහුණු පැලඳගෙනය. කෝලම් රංග සම්ප්‍රදායෙහි අනික් විශේෂත්වය වන්නේ එහි සියලුම කාන්තා චරිත පිරිමින්ය. එහිදී චරිතයට ගැළපෙන අයුරින් ඇඳුම් නිර්මාණය කරනු ලැබේ. නොංචි කෝලමෙහි, නොංචි අක්කාගේ ළැම පෙදෙසින් පහළට වැටෙන ලෙස පියයුරු සකසා ඇත්තේ වියළි මං‍ඤ්ඤොක්කා අල දෙකකිනි. අණ බෙරකරු, නොංචි, මුදලි ආඬිගුරු වැනි චරිත සඳහා යොදා ඇති කොණ්ඩය සහ රැවුල් නිර්මාණය කරන්නේ හණ කෙඳිවලිනි.සාම්ප්‍රදායී කෝලම් මඩුවක් සාමාන්‍යයෙන් ආරම්භ වන්නේ රාත්‍රියේ අටට පමණය. එය අවසන් වන්නේ පසුදා අලුයම පහමාරට පමණය. සාම්ප්‍රදායී කෝලම් මඩුවක ප්‍රථමයෙන් රඟ දැක්වෙන්නේ ආරච්චි කෝලමය. පුස්කොළයක් සහ පන්හිඳ අතැති ලියනප්පු සමඟ ආරංචි රඟ මඬලට පැමිණීමෙන් ආරච්චි කෝලම ආරම්භ වෙයි. අණබෙර කෝලම, නොංචි කෝලම, හේවා කෝලම, ජස කෝලම, නාග කන්‍යා කෝලම, ගිරි දේවි කෝලම ආදී කෝලම් රංගන දහඅටක් මුල් කාලයේ කෝලම් රංගනයට අයත් විය.පසු කාලයක කෝලම් මඩුවට තවත් කෝලමක් එකතු විය. එය පොලිස් කෝලමය. 1799 වර්ෂයේ අප රටට හඳුන්වා දුන් පොලිස් සේවය දෙපාර්තුමෙන්තුවක් ලෙස ස්ථාපිත වූයේ 1865 දීය. පොලිස් සේවයට බැඳුණ ඇතැම් ලාංකික පොලිස් නිලධාරීන්ගේ අකටයුතුකම් හා ක්‍රියා කලාපයන් හාස්‍යයට හා උපහාසයට ලක්කරමින් පොලිස් කෝලම නිර්මාණය විය. එහි සියලුම චරිත කලු කෝට් එකකින්, කලු කලිසමකින් කලු තොප්පියකින් සහිත වෙස් මුහුණකින් සැරසී සිටියි.“පොලිස් කෝලම තරමක මෑත අතීතයක එකක්. සමහර පොලිස් නිලධාරීන් උපහාසයට ලක්කරන්න නිර්මාණය වුණා. ඒ වගේම කරපිට කෝලම හෙවත් ලන්සි කෝලමත් මෙරට පැමිණි ඕලන්ද සංස්කෘතිය උපහාසයට ලක් කරන්න නිර්මාණය වුණා. ඕලන්ද කාන්තාවගේ කර උඩ ඉඳගෙන නටන පුද්ගලයකුගේ ඉරියව් ප්‍රකට වුණත් එහි රඟපාන්නේ එකම පුද්ගලයයි. ඒ වගේ ම මෙහි ඇති දිගු කවි ගායනා කරන්නෙ කපිරිඤ්ඤා තාලයට”, මහාචාර්ය ආරියරත්න ඇතුගල පසු කාලයක එක්වූ තවත් කෝලම් රංගනයක් ගැන එසේ විස්තර කළේය.මහාචාර්ය ආරියරත්න කලුආරච්චි “බටහිර කෝලම” ලියුවේ කාලයකට ඉහතදීය. සෞන්දර්ය විශ්ව විද්‍යාලයට සම්බන්ධ පිරිමි පිරිස් එකතු කරගෙන කීප වරක් එය පුහුණු කළේය. වරක් එය විශ්ව විද්‍යාලීය සීමිත හිතවතුන් කීප දෙනෙකු ඉදිරිපිට පමණක් එය රඟ දැක්වීය. ඒ “බටහිර කෝලම” පිළිබඳව විද්වත් අදහස් දැන කියා ගැනීමටය.මේ අතර ජිනීවා කුමන්ත්‍රණය පැරදීම සඳහා රටේ ජනතාව අත්සන් දසලක්ෂයක් ලබා ගැනීමේ මහා පා ගමනක් තංගල්ලෙන් ආරම්භ විය. “බටහිර කෝලම” මඟින් පැවසෙන්නේ ද විදේශ බලවේග අප රට තුළ ක්‍රියාත්මක වන ආකාරය ගැනය. එනිසා ජනතාව වඩාත් දැනුම්වත් කිරීම සඳහා “බටහිර කෝලම” රඟ දක්වන ලෙස ඇරයුම් ලැබුණි.ඒ අනුව පසුගිය මාර්තු 14 දින මාතර බෝධිය අසල දී “බටහිර කෝලම” මහජනතාව සඳහා රංග ගත කරන ලදි. එදිනම වැලිගම ද “බටහිර කෝලම” රංගගත විය. මේ අනුව අම්බලන්ගොඩ, බේරුවල, දෙහිවල, බෙල්ලන්විල, මහරගම ආදි ප්‍රදේශ කීපයකම “බටහිර කෝලම” රංග ගත විය. අවසාන වරට එය රංග ගත වූයේ දියවන්නා ඔය අසබඩ රණවිරු ස්මාරකය අබියසය.සෞන්දර්ය කලා විශ්ව විද්‍යාලයේ, නර්තන හා නාට්‍ය පීඨයේ පීඨායාධිපති වූ මහාචාර්ය ආරියරත්න කලුආරච්චි කෝලම් නාටක විමසුම, දෙවොල් දේව සංකල්පය සහ සමාජය, කථකලි නර්තන කලාව ඔහුගේ පර්යේෂණ ග්‍රන්ථ වෙති. වසවර්තී, නිලධාරී කෝලම, ජසයා හා ලෙන්චිනා යන දිගු මුද්‍රා නාට්‍ය නිර්මාණය කළ ඔහු අලුත් වන්නම් තුනක් ද අපේ නර්තන ක්ෂේත්‍රයට දායාදය කළේය. ඒ, ඇඟලුම් වන්නම, ගුරුදේව වන්නම හා මන්තිරි වන්නමය.කෝලම් නාට්‍ය පර්යේෂණ ගී සහ යන තැනකට යනුවෙන් සංයුක්ත ගී තැටි දෙකක් ද ඔහු නිර්මාණ ගොන්නට ඇතුළු වෙයි.රට ගැන, රට පාවාදීමට වැර දරන පුද්ගලයන් ගැන වඩාත් හොඳින් සිතා බැලීමට ජනතාවට ඉඩ සලසමින් විනාඩි හතළිහක කාලයක්පුරා රංග ගත වන “බටහිර කෝලම” අවසන් වෙන්නේ ජනතාව වෙත මෙම ඇරයුම කරමිනි.පරදේසෙන් එන උවදුරු හැඳින ගෙනා අප දේසෙනුත් එන උවදුරු හැඳින ගෙනා ලද නිදහසත් රැකගෙන අප සියලු දෙනා කටයුතු කරමු අවබෝධය ඇතිව මනාඑක් එක් මුහුණු බැඳගෙන කුම්භාණ්ඩයෝ රකුසු වෙස් ගත්ත නෙක නෙක පිශාචයෝ උපන් මවුබිමට ගරහන පාහරයෝ සියලු දනන් එකතුව මුං පන්නපියෝපීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404062</link>
    <topic>සිංහල වේදිකාව දෙස බලාගෙන කළ පරිවර්තනයක්!</topic>
    <author>සමන් වික්‍රමාරච්චි</author>
    <content>සිංහල වේදිකාව දෙස බලාගෙන කළ පරිවර්තනයක්!දො‍ලොස්වන රාත්‍රිය - Wiliam Shakespear's Twelfth Nightපරිවර්තනය - ටෝනි රණසිංහපශ්චාත් මාක්ස්වාදී විචාරකයකු වූ ටෙරී ඊගල්ටන් (Terry Eaglton) ග්‍රීක සාහිත්‍යය කවදාවත් යල් පැන නොයන්නේ මන්ද යන ප්‍රශ්නයට පිළිතුරක් ඔහුගේ Literary Theory නම් ග්‍රන්ථයේ ලා යෝජනා කරයි. මෙම ගැටලුව මාක්ස් ට පවා තිබුණ බව දකින ඊගල්ටන් එයට හේතුව ලෙස පැහැදිලි කරන්නේ සම්භාව්‍ය සාහිත්‍ය ඒවා නිර්මාණය වූ සන්දර්භයෙන් උදුරා අපේම සබඳතා තුළ (our own concerns) නැවත කියවීමය. එබඳු සම්භාව්‍ය පැණි සාහිත්‍යයක් අපේ සාහිත්‍යයක් බවට පත්වන්නේ එලෙසය.ඊගල්ටන් ට අනුව අපගේ හෝමර් (Our Homer) යනු මධ්‍ය යුගයේ සිටි හෝමර් නොවේය. “අපගේ” ෂේක්ස්පියර් යනු ඔහුගේ සමකාලීනයන්ට සම්බන්ධ ෂේක්ස්පියර් නොවේය. එහෙයින් වෙනස් ඓතිහාසික යුගයන්හී ගොඩ නැගෙන්නේ ඔවුන්ගේ අරමුණ වෙනුවෙන් කැපවුණ වෙනස් වූ හෝමර් කෙනෙකු සහ ෂේක්ස්පියර් කෙනෙකි. ටොල්ටන්ට අනුව එනයින් අපි ඔවුන්ගේ නිර්මාණ නැවත ලිවීමක් කරන්නෙමු. (ඊගල්ටන්ගේ මෙම ලිවීම ප්‍රවේශයක් කරා ගනිමින් මීට දශකයකට පමණ පෙර මම විරාගය නැවත කියවීමක් කළෙමි. මෙම ලිවීම ඊගල්ටන් පිළිබඳ පුනරාවර්තනීය වන්නේ එලෙසය. බලන්න මවිසින් ලියූ සංස්කෘතික වහන්තරාව කෘතිය.)ටෝනි රණසිංහ දොලොස්වෙනි රාත්‍රිය යනුවෙන් සිංහලට නැගූ TwelfthNight නාට්‍යය පෙළ තුළ අපේ ෂේක්ස්පියර් කෙනෙකු කියවිය හැකිදැයි මම මෙහිලා විමසමි. මෙහිදී කල්පනාවට ගත යුතු කරුණක් නම් මාක්ස්ගේ සිට ඩෙරිඩා දක්වා සිටි විවිධ න්‍යායධරයින් ගේ න්‍යායික පැහැදිලි කිරීම් තුළ ෂේක්ස්පියර් අනුශීලනය වන ආකාරයයි. ටෙරී ඊගල්ටන් පැවසූ වැදගත් අදහසක් නම් හෙගල්, මාක්ස්, නීට්ලේ, ෆ්‍රොයිඩ්, විටෙග්න්ස්ටයින් සහ ඩෙරිඩාගේ ලියවිලි ගැන ෂේක්ස්පියර් දැන සිටියේය යන හැඟීම ඔහුගේ නිර්මාණ කියවන විට අප තුළ ඇති වන බවයි. අපේ කාලයේ දාර්ශනිකයකු වූ ස්ලැවෝජ් ජිජැක් නිසකවම ෂේක්ස්පියර් ලැකාන් ගැන දැන සිටියේ යයි නිරීක්ෂණය කරන්නේ ෂේක්ස්පියර් ගේ Richard II නමැති නාට්‍යය නැවත කියවීමෙනි. (කියවන්න ස්ලැවෝජ් ජිජැක්ගේ Looking Awry : AnIntroduction to Jacques Lacan through Popular Culture (1991)ෆොයිඩියානු ප්‍රවාදයන් සහ එහි ලා කර ඇති ලැකානියානු නැවත කියවීම් වලින් පෙනී යන්නේ ආශාව (desire) නමැති සධකය ලිංගික අනන්‍යතාව (Sexualidentity) සහ ප්‍රමිතිරි බව (Gender) අස්ථාවර කරන ආකාරය ම‍නෝ විශ්ලේෂණය විසින් වටහා ගනු ලැබ ඇති බවය. ෂේක්ස්පියර්ගේ සමස්ථ නිර්මාණ පොදුවේත් දොලොස්වෙනි රාත්‍රිය (TwelfthNight) විශේෂිතවත් කියවන විට පැහැදිලි වන්නේ ෂේක්ස්පියර් යනු ආශාව සහ පුද්ගලයාගේ ප්‍රමිතිරි බව සේම ලිංගික වශයෙන් වූ අනන්‍යතාවයේ ව්‍යාකූල බව පිළිබඳව ද න්‍යායධරයකු ලෙස පෙනී සිටි නිර්මාණකරුවෙකු වූ බවයි.දොලොස්වන රාත්‍රියට ප්‍රස්තුත වන්නේ වයලා සහ සෙබෙස්තියන් නම් වූ එක සමාන රූ ඇති නිවුන් සහෝදරයකු සහ සහෝදරියක එකිනෙකාගෙන් වෙන්ව අතරමංව සිටි කාල පරාසයක වූ සිදුවීම්ය. වයලා පිරිමි වෙස් ගෙන චසිනෝ නම් ආදිපාදිවරයෙකු යටතේ සේවය කරයි. ඔහුගේ ප්‍රේම පණිවුඩයක් රැගෙන ඔලිවියා නම් කුලකත වෙත යන සිසාරියෝ නම් ආරූඪ නමකින් පෙනී සිටින වයලාට ඔලිවියා පෙම් කරන්නට වෙයි. එහෙත් වයලා එක්තරා අවස්ථාවකදී මෙසේ පවසයි: “I am not what I am” ටෝනි වයලාගේ මෙම ප්‍රකාශය “මා මම නොවෙමි” යනුවෙන් සිංහලට නගයි.ෂේක්ස්පියර් මෙම දෙබස් කණ්ඩායම (I am not what I am) ඔතෙලෝ නාට්‍යයේ ඉයාගෝ (Iago) නම් චරිතයේ මුවට නංවයි. සැබවින්ම එයාලාගෙ කියමන හුදු මට සිලුටු හාස්‍යානුකරණයක් (parody) පමණි. එහෙත් ඉයාගෝ “මම මම නොවෙමි” යයි පවසන්නේ රාජපාක්ෂික බව බොරුවට අඟවමින් ඔතෙලො විනාශ කිරීමට කුමන්ත්‍රණයක කරමින් සිටියදීය. මේ දෙදෙනගේම රැවටිලිකාර පිටවැස්මට යටින් සැබෑ ආත්මක් සැඟවී නැ. වයලාගේ සහ ඉයාගෝ ගේ “මම” වූ කලී ස්වයං පූර්ණ අස්ථිත්වයක් (Entity) බව ඇත්තය. එහෙත් අනෙකා විසින් දකින පරිදි පිරිමියෙකු ලෙස වයලා ද රාජපාක්ෂික වූ ඉයාගෝ ද ලෙස දෙදෙනෙකු සමාජය නම් කරයි. ෂේක්ස්පියර් තම පද යෝජනය මගින් එලෙස දෙකට බෙදීම ප්‍රතික්ෂේප කරයි. “මා මම නොවෙමි” යයි කී පමණින් එය ප්‍රකාශ කරන්නවුන්ගේ දෙබඩි ස්වරූපය (duplicity) හඳුනාගෙන ඇති වුවත් එහි ‘මම’ යථාර්ථය ලෙසත් අනෙකා හුදු රූපයක් ලෙසත් තීරණය කළ නොහැක. එම දෙකම එකිනෙක මත අති පිහිත වේ. ඒ අනුව බොරු වයලාත් සැබෑ වයලාත් දෙදෙනෙකු නොව එක් අයෙකි. පිරිමි වෙස්වලාවක සැඟවී වයලා ඔලීවියා සොයන්නේ ඇය කව්ද යන්නය. ඔසිතෝ ඇයට ආකර්ෂණය වන්නේ මක්නිසාද යන්නය.දොලොස්වෙනි රාත්‍රිය තුළ අනන්තවත් සොයා ගත හැකි මෙබඳු මනෝ විශ්ලේෂණීය ප්‍රවාද මූලයන් පරයා මතුවන අනෙක් කරුණක් නම් ෂේක්ස්පියර්හි ලෝකය තුළ භාෂාවට හිමි වන බල පරාක්‍රමයයි. ෂේක්ස්පියර් ගේ නාට්‍යවල එන පාත්‍රයින්ට අදාලව භාෂාවේ පවත්නා ධනේෂ්වර ප්‍රෙබ්ලමතිකය උදීරණය කරන බව සොයා ගන්නේ ද ඊගල්ටන්මය. මෙහිදී ඔහු සරණට ගන්නේ මාක්ස්ගේ භාණ්ඩ අර්චන කාචය (fetishism of commodities) නම් සංකල්පයි. එනම් ධනේශ්වර ක්‍රමය යටතේ මනුෂ්‍ය නිෂ්පාදන ඒවා නිෂ්පාදනය කරන්නවුන්ගෙන් විගලිත වූ විට (alienated) ඒවා අතර සබඳතා ලෙස පැවතීමට පටන් ගැනීමෙන් සමාජ සබඳතා පිළිබඳ තීරණ ගන්නා ප්‍රබල සාධකය බවට එකී නිෂ්පාදන භාව පත්වීමය.ෂේක්ස්පියර් ගේ නාට්‍යවල භාෂාව මනුෂ්‍ය පැවැත්ම උදෙසා ක්‍රියා කරන්නේ ධනේෂ්වර සමාජයේ භාණ්ඩ මෙන්ය. උදාහරණයක් ලෙස දොලොස්වන රාත්‍රිය නාට්‍යයේ එන මැල්වෝලියෝ නමැත්තා ඔලිවියාට ප්‍රේම කිරීමට මෙහෙය වන්නේ සප්‍රානික නොවූ අකුරුය. කෙදිනක හෝ දොලොස්වන රාත්‍රිය ලාංකීය වේදිකාවට ගෙන ඒමේ අදහසක් තිබුණ නිසාදෝ මෙම හරිය පරිවර්තනය කිරීමේදි මතුවන්නේ ෂේක්ස්පියර් නොව පරිවර්තනය වූ ටෝනි රණසිංහමය.ෂේක්ස්පියර්ගේ “M O A I “ doth sway my Life” යනුවෙන් ලියා තිබූ පෙළ ටෝනි පරිවර්තනය කරන්නේ “මලවි තමා මගෙ දිවි රජ යනා” යනුවෙනි. එය මුළුමනින් ම සදොස්ය. ඉන් කියවෙන්නෙ M.O.A.I යන අකුර තමාගේ ජීවිතය පාලනය කරන තව මැල්වෝලියෝ පවසන බවය. මලවි නැතහොත් අනංගයකු පිළිබඳ ෂේක්ශ්පියර් මෙහි කිසිවක් කියා නැත. මල්වෝලියෝ එකී අකුරු වලින් කියෙන දේ අර්ථ දක්වමින් ඔලිවියා ගේ ප්‍රේමය තමාට හිමි යයි අසරණ ලෙස කල්පනා කරයි. මැල්වෝලියෝ මෙහි ලා ක්‍රියා කරන්නේ රැවටීමකට බඳුන් වෙමිනි. ඔලිවියා සහ ඕසිනෝ ගේ ප්‍රේමාතුර බව (Lovesick) ප්‍රකාශ වෙන්නේ ඒවා ලියැවී තිබුණත් මෙනි. ඔලිවියා වෙත පැමිණෙන වයලාට තරවටු කරන්නේ ඇය තම පිටතින් (text) බැහැර වන බැවිනි. වයලා සහ සර් ඇන්ඩ්‍රෑ අතර ද්වන්දව සටහනක් ඇවිලෙන්නේ ඔවුන් ගැන ලියා තිබූ ලියුම් නිසාය. මේ ආදී වශයෙන් ෂේක්ස්පියර් මිනිස් ක්‍රියාකාරකම් භාෂාව විසින් පාලනය කරනු ලබන පිළිවෙළ එළි දක්වයි.සිංහල පෙළ කියවන විට, පරිවර්තකයාට ෂේක්ස්පියර් පිළිබඳ එබඳු තියුණු කියවීමක් තිබුණු බව පෙනී නොයතත් සමහර තැනක් නිර්මානාත්මක පරිවර්තනයක් ද ඉදිරිපත් වනු බව කිව යුතුය. නිදසුනක් නම් බැල්වොලියෝ අහුලා ගන්නා ලිපියේ ඇති අකුරු අතර ඇති P අකුර පරිවර්තකයා “චූ” අකුර ලෙස ලියයි. එවිට ඇගේ “චූ” යන්නත් මේ වගේ බොහොම ලොකුයි. යනුවෙන් ලියා තිබීම. මෙය වේදිකා ගත වූ කලක වේදිකා නාට්‍ය නාට්‍යවල බාල හාස්‍යම සොයන සිංහල ප්‍රේක්ෂකයාට හොඳ සිනහවක් සපයනු ඇත. බාගවිට ටෝනි රණසිංහ ඉංග්‍රිසි ග්‍රාම්‍ය ව්‍යවහාරයේ එන Pee යන ඉංග්‍රිසි වදනට අනුව එම අකුර “චූ” අකුර සේ නම් කලා විය හැක. එහිදී පරිව්තකයාගේ යම් නිර්මාණාත්මක ලිවීමක දක්නට ලැබුණත් එතන ෂේක්ස්පියර් නැති බව නම් නොකියා නොහැක.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404063</link>
    <topic>ආදරය සඳ එළිය සේ</topic>
    <author>යමුනා සමරදිවාකර</author>
    <content>ආදරය සඳ එළිය සේජයසිරි තමාගේ වාහනයට මුවාවී ඉන්ද්‍රලතාගේ හැඩරුව දෙනෙතින් විඳ ගනියි. හදවතේ පිරුණු සතුට දෙකම්මුලෙහි ලැගුම් ගෙන ඇති බව මුහුණින් පෙනෙයි.හිතේ උතුරා යන සතුට මුවින් පිටවේදෝයි යන සැකයෙන්, පිටි අල්ලෙන් මුව වැසී ගියේ නිරායාසයෙනි.මේ හෝරාවේ තමන් ඉදිරියෙන් ඉන්දුගේ රුව මුවා කරමින් කිසිවකු ගමන් කිරීම ජයසිරිට රුස්සන්නේ නැත.බිත්තියේ රූප රාමුවක දිව්‍යාංගනාවක් සේ හැඩගැන්වූ ඉන්දුගේ රන්වන් පාට මංගල සාරියත් හිරියල් පාට ඇගේ සිරුරට මනාව ගැළපේ.වසර ගණනාවක ආදර ලෝකයේ ප්‍රාර්ථනා ඉෂ්ට සිද්ධ වූ මේ නිමේෂය පිරුණු මුහුණ බැස යන ළා හිරු රැසින් බබළයි.නිශ්ශංක පසුවෙන්නේ ද ප්‍රසන්න වූත් සැහැල්ලු වූත් ඉරියව්වකිනි.ඉන්දුලතා හැඩ ගැන්වූයේ ඇගේම යෙහෙළියක නිසා අනවශ්‍ය ආලේපන උලා විකෘති කර නැති බැවින් ඉන්දු උපතින්ම ලැබූ සිරියාවන්ත රූපය සුන්දර ලෙස ආරක්ෂාකාරීව මතුකර ඇත්තේය.නළල් පටේ සිට බෙල්ලෙන් පහතට විහිදෙන මාල හතේම රතු මැණික් ගල් අපූරු ලතාවකට සමබර වන සේ ආභරණ පෙළ ගස්වා ඇත.ජයසිරිට ඉන්දුලතා කෙරේ මහත් සෙනෙහසක් උපන්නේය. ඇය නිශ්ශංකගේ අතේ එල්ලීගෙන නෑදෑ හිතවතුන්ගේ උණුසුම් සුබ පැතුම් අතරින් මේ එන්නේ යුවතියක පතිනියක වී කුලගෙට යන ප්‍රාර්ථනාව මල්ඵල ගැන්වූ සතුට විඳ ගැනීම සඳහාය.මේ සුන්දර දසුන් අතරේ දයාසේන විශාල ඇඳුම් බෑගයක් ද ඔසවාගෙන එනවා දුටුවේය.දයාසේන අදහන්ට ඕනෑ සහෝදරයෙකි. ඥාතියෙකි. කල්‍යාණ මිත්‍රයෙකි.සිය සහෝදරියන් වෙනුවෙන් ජීවිත පරිත්‍යාගයෙන් කරන මේ කැප කිරීම මේ මිහිපිට පිරිමියෙක් නොකරන තරම් විය.ඔහු තවම අවිවාහකය. සහෝදරියන් පස් දෙනාම විවාහ කර දී තමන්ගේ පෞද්ගලික ජීවිතය පිළිවෙළක් කරගන්නට බලාපොරොත්තු වන්නේය.ඔහුට වුවමනාකම් ඇතත් ඒවා යුතුකම් සමඟ පෙළගැස්වීමේදී බොහෝ පසුපසට යයි.දයාසේන මුල්ම මංගල ආරාධනාව ගෙනාවේ ජයසිරිටය. අම්මාටත් තමාටත් බුලත් හුරුළු දෙකක්ම දී දණ ගසා නළල දෙපතුලේ පිහිටුවා වැන්දේ කඳුළින් දෙපය සෝදමිනි.ජයසිරි අයියා අපිට සමාව දෙන්ට ඕනෑ. අපේ පවුලට කල්ප වෘක්ෂයක් වාගේ හෙවණ දුන්නා.ඉන්දු මේ මංගල ගමන එන්ට තිබුණේ මේ ගෙදරට. ඒත් ජයසිරි අයියා අපිට අහක බැලුවා. ජයසිරි අයියා අපිට පිටුපෑවා. නන්දාවතී නැන්දම්මා අදටත් හූල්ලනවා. හැමෝම හිටියේ සමනොළට අතු නැමුනා වාගෙයි.ඒ දයාසේනගේ වචන ඒ පවුලෙ හැමදෙනාගේම හෘද සාක්ෂියයි. එහෙත් ඉන්දු ඒ කණ්ඩායමට අයත් වූයේ නැත.“මම නෙවෙයි මිනිහෝ පිටුපෑවේ උඹේ නංගි. එයාට විශ්වවිද්‍යාල සමාජයේ ඉල්ලුමට සම්ප්‍රදායට විරුද්ධව යන්ට පුළුවන්කමක් තිබුණේ නෑ. ඉන්දු මාව රැවැට්ටුවා. මං තනියම ආදරය කරලා” ජයසිරිගේ හදවත මුර ගෑවත් ඒවා වචන බවට හැරවූයේ නැත.ඔහු පුරුදු උපේක්ෂාවෙන්ම දයාසේනට මංගල උත්සවයට එන්නට පොරොන්දු වූයේය.“හරි හරි දැන් තව මොනව ද මයෙං කෙරෙන්ට තියෙන්නෙ?”“අපේ උඹලගේ නෑදෑකම හිතවත්කං උඹලගෙ ගෙදරින් හිරයක් නොගත්තට අකාමකා දාන්ට බෑ මල්ලියේ”“කියාපං තවත් මොකවත් යුතුකමක් තියෙනවානම් ඒකත් ඉෂ්ට කොරා දෙඤ්ඤං”“මඟුල් දවසේ උදේම ඉන්දු නංගිව ගෙදර ඉඳල හෝටලේට එක්කරගෙන යන්ටයි හවසට ඒ ගොල්ලො නතර වෙන්නේ හුන්නස්ගිරි හෝටලයේ. එතනට එක්ක යන්ටයි ජයසිරි අයියගේ කාරෙක දෙන්ට පුළුවන්නං ලොකු උදව්වක්”මේ වචනය පිටවෙනවාත් සමඟ දයාසේන ජයසිරි දැඩි සේ වැලඳ ගත්තේ මහා උත්තමාචාරයක් ලෙසිනි. මතකයට ගොඩ වදින සිතුවිලි ඒකාග්‍ර කරගැනීමට ජයසිරි වෑයම් කරයි. තමා මේ පැමිණියේ කැමැත්තෙන්මැයි ජයසිරිට සිතයි.තමා තවමත් විශ්වවිද්‍යාලයට යන්ට පෙර සිටි ඉන්දුට ආදරේ කරයි.ඒ උත්තරීතර ආදරය ඇයට ඇඟවිය යුතුයි.ජයසිරි සිතුවිලි අතරින් අවදි වූයේ තම මෑණියන්ගේ කටහඬ ඇසීමෙනි.ලතාවකට වාහනය වෙත එන ඉන්දුලතාගේ පරෙවියෙකුගේ වැනි රතුපාට පුංචි දෙපා සාරි පොට අතරින් මද මදව පෙනෙයි.මනාල යුවළ වාහනයේ වාඩිවූ පසුව දොර වසා තමා වාහනය පණ ගැන්වූයේ පොරකකා වාහනයේ ජනේලයෙන් ඉන්දුට සුබ පතන යහළු යෙහෙළියන් පලවා හරින්නටය.ජයසිරි ඉදිරිපස කණ්ණාඩියෙන් පසු අසුන දෙස බැලුවේ සදාචාරය රැක ගනිමිනි. මොකක් හෝ ආකස්මික බලයක් ඔහුගේ යටි සිතට බල කරයි.ලේන්සුව ගෙන ජයසිරි දාඩිය පිසදා ගත්තේය. වාහනය පදවන ගමන් ඉන්දුත්, නිශ්ශංකත් ගේ කුරුලු යුවළක් මෙන් එකිනෙකාට තුරුලු වී මුමුනමින් සිනාසෙමින් වටපිටාව මතකයෙන් මකා දමා ගමන් කරති.ඉන්දුගේ විශ්වවිද්‍යාල ප්‍රේම කතාවේ කථානායක වූ නිශ්ශංක රූපවන්තයෙකි. කාල වර්ණ ශරීරයක් ඇති මනාව පිහිටි අගපසඟ ඇති තරමක් උස ඔහු, රැළි සහිත කෙස් පිටුපසට ලතාවකට පීරා ඇත. පිරිපුන් තරුණයෙකි.ප්‍රතාපවත් බවක් මුහුණේ ඇත. ඉන්දුගේ ප්‍රේම කතාවේ දුෂ්ටයා වූ ජයසිරි සිය කැමැත්තෙන්ම මේ ජවනිකා තුළින් ඉවත් වූයේ තම හිතේෂිවන්ත සේවකයා නිසාය. එසේම පළිගැනීම, නොලැබෙන දේ විනාශ කිරීම ගැරහීම ජීවිත තක්සලාවේ ඔහු උගත් දේ අහලකවත් තිබුණේ නැත.ජයසිරිට තමාගේ ඇඳුම් දෙස බැලුණේ ඉබේටමය. සුදු සරම අත්කොට කමිසය සරමට උඩින් බැඳ ඇති සුදු කැන්වස් පටිය “නියම රථාචාර්යකුගේ ඇඳුමයි අද මේ ඉන්දු මංගල ගමන යන අලුත්ම අලුත් ටොයොටා කොරොල්ලා රථය ගත්තේ තමාගේ පෞද්ගලික ගමන් බිමන් සඳහාය.ඉන්දු විශ්වවිද්‍යාලයට ඇතුළු වීමට පෙර දිනයේ තමාගේ ගෙදර පැමිණ “ජයසිරි අයියා මං අමතක කරන්නේ නෑ නේද?” යි තම පපුවේ ඉස තබාගෙන ඉකිබිඳ ඇඬු හැටි, කිරී අලකොළ දණ්ඩක් මෙන් තමාගේ දෙපතුලේ වැටුණ හැටි පපුව පහුරු ගාගෙන මතකයට ගොඩ වෙයි.ඇල්කඩුව පාර පටුය. දළ බෑවුම් සහිතය. සිරිපොද වැස්ස නිසා ඇඟ හිරිගඬු පිපෙයි. ඉන්දු මංගල ගමනක. පෙර දිනයක තම ආදරය අවදිකොට, තමා මඟ හැරීම වේදනාවක් වූයේය.ඉන්දුත් නිශ්ශංකත් විශ්වවිද්‍යාල පාරේ අතිනත පටලවාගෙන ඇවිදගෙන එන අයුරු දකිනතුරුම ජයසිරි මේ සුන්දර සිදුවීම ආදරයෙන් පරාමර්ශනය කළේය.එදා ඉන්දු ඇවිදගෙන ආවේ තමාගේ පපුව උඩින් නේදැයි ඔහුට සිතෙයි. තමා වියරුවෙන් ලොරිය නවතා ගත්තේ මවගේ වරම් නිසා යැයි දැන් ජයසිරිට සිතේ.එදා ඒ මූසල දිනයේ දයාසේන නොහිටියේ නම් මේ කතාව මෙසේ ලියවෙන්නේ නැත. සාම්ප්‍රදායික දුෂ්ට පෙම්වතෙකුගේ අමානුෂික පළිගැනීමක් ලෙස සමාජගත වනු ඇත.තමාගේ ඉටු දෙවියා වූයේ පියසෝමයි. ඔහු වහා පැන තමාගේ අතින් වාහනයේ සුක්කානම ඩැහැ ගත්තේ හෙට දවසේ රටට සම්පතක් වූ විශ්වවිද්‍යාල සිසුන් දෙදෙනකුගේ ජීවිත නිරුපද්‍රිත කරමිනි. ඔහුට කල්තියා අනතුරු ඉව වැටී තිබුණි. පියසෝමගේ වචන ජයසිරිගේ හදවතේ පතුලේම නතර වී ඇත. ඔහු කියා දුන්නේ අකාලික දහමකි.පියසෝම ජීවිත තක්සලාවේ උපාධි ලද්දෙකි.“මුදලාලි ආදරය කියන්නේ තමා ආදරය කරන අය විනාශ කරන එක නෙවෙයි. ඒක වෛරය. ඉන්දුලතා නෝනා, එයාට ගැළපෙන හාදයෙක් ඒ සමාජයෙන් තෝරාගෙන සමහර විට මේ මහත්තයත් ඉන්දුලතා නෝනගෙ අවසාන තේරීම නොවෙන්ට පුළුවනි.”“මුදලාලි ඉන්දුලතා නෝනට කවදාවත් ආදරය කරලා නෑ. ආදරයයි වෛරයයි රේල් පීලි දෙකක් වාගේ. එකට පෑහෙන්නේ නෑ කොතනකදීවත්.”ආදරය කියන්නේ කරුණාවෙන් මෛත්‍රියෙන් පිරිච්ච මනෝභාවයක්. පිරිමියෙක් ගෑනියකුට ආදරය කරන්නේ කසාද උරුමයෙන් හයි කරගන්නට නම් ඒක කසාදයෙන් පස්සේ ඉවර වෙනවා.ආදරය සංසාරගත බැඳීමක්. තමාගේ ආදරය කරන කෙනා ළඟ හිටියත් දුර හිටියත් ආදරය කරන්ට අපිට පුළුවනි. අපිට අයිති වෙන්ටම වුවමනා නෑ.“ආදරය කියන්නේ භාවනාවක්”වචනවල කොපමණ බලයක් තිබේ ද? ශ්‍රේෂ්ඨ උත්තමයෝ විශ්වය දිනාගන්නේ වචනවල ශක්තියෙනි.පියසෝමගේ මේ ධර්ම අවවාද තමාගේ සිරුරේ ලේ ධාතුවට මිශ්‍ර වී හදවතේ තැන්පත් වී, සිරුර පුරාම විසිරී ඇතැයි ඔහුට සිතේ. පියසෝමගේ ස්ථිරසාර වදන් දෙසවන් පුරා නින්නාද දෙයි.මුළු වටා පිටාවම සැඳෑ අඳුරෙහි කිමිදෙද්දී කඳු මුදුන්වල යාන්තම් ඉරු රැස් කැරලි තැවරී ඇත්තේ අඳුරට ඉඩ දී වහා පිටමන් වීමේ අපේක්ෂාවෙනි.පටු මාර්ගයෙහි ඉදිරියෙන් එන තේ දලු ලොරියකට ඉඩ දීමට ජයසිරි වාහනය සීරුවෙන් පසුපසට ගැනීමට සිතුවිලි හසුරුවා පියසෝම සිතින් ගෙන අතීතයේ සිදු වූ අනපේක්ෂිත සිදුවීම චිත්තරූප තලයෙන් මකා දමමිනි.දයාසේනත් ඉන්දුගේ සහෝදරියන් හා ඔවුන්ගේ පවුල්වල අය රැගත් වෑන් රිය ළඟ ළඟම එන්නේය. කෘෂි සේවා මධ්‍යස්ථානයක රාත්‍රී මුරකරුවකු වූ දයාසේන හත්දෙනකුගෙන් යුත් පවුල ජීවත් කරවන්නට අපමණ වෙහෙසෙන්නේය.ඉන්දු විශ්වවිද්‍යාලයට තේරී ඇති බව තමා සමඟ කියමින් කඩා වැටෙන කඳුළු සරමෙන් පිසදා ගත්තේ කිසි දිනෙක ඉටු කරගත නොහැකි අපේක්ෂාවක් වූ බැවිනි.ජයසිරි ඉන්දුට මනාප බව දැන සිටියත් සහෝදරයගේ අනාගතය උගසට තබා ඇයගේ අධ්‍යාපන වියදම් තමාට පැවරුවේ නැත. තමා ඒ වියදම් භාර ගත්තේ ඉතා කැමැත්තෙනි.අහක ගිය ඉන්දු වෙනුවෙන් පියසෝම නිසා දමනය වූ ජයසිරි ඉන්දුගේ අධ්‍යාපන වියදම් නොනවත්වාම දැරුවේ ආදර ප්‍රේමවන්තයකු ලෙසිනි.සිතිවිලිත් වාහනයත් පරිසරයත් සමබරව පවත්වා ගනිමින් ගමනාන්තයට පැමිණි ජයසිරි හෝටලයේ ඉදිරිපස උද්‍යානයෙහි වාහනය නතර කළේය.හෝටල් උද්‍යානය දහවලක් මෙන් විදුලි ආලෝකයෙන් ආලෝකවත් වූවේය.තමාගේ වාහනයේ පසුපස දොර විවර කර මනාල යුවළට බැසීමට සලස්වා ජයසිරි මඳක් ඉවතට ගියේ නිස්කලංක තැනක වාඩි වීම සඳහාය.ඔහු වාහනය අසලම අසුනකට බර දුන්නේ බොළඳ පුහුදුන් ගති මකා දමමින් පරිත්‍යාගශීලී උදාර බෝසත් ගුණ සිතට ගොඩ වෙන්නට ඉඩ දෙමිනි.ඉන්දුගේ ඇඳුම් බෑගය බිම තැබු දයාසේන ඉන්දුට යමක් කියනවා දුටුව ද ඒ පිළිබඳ තැකීමක් නොකළේය.ඉන්දු වහ වහා තමා සමීපයට එනු දුටු ජයසිරි ආසනයෙන් නැගිට්ටේය.ඉන්දුලතාට මේ සංවේදී මොහොත තමා කවුදැයි අමතකව ගියා සේය. ඇය ජයසිරිගේ දෑතම තම දෑතින් ගෙන පපුවට ළං කර ගත්තාය.“ජයසිරි අයියා අපේ පවුලට කල්ප වෘක්ෂයක් වාගේ නමා වැටුණා. මොනතරම් කැප කිරිම් කළා ද? අයියා නම් බෝධිසත්ත්වයෙක්.“ජයසිරි අයියගෙ වාහනේ ඔයාම එළවගෙන ඇවිල්ලා?”ඉන්දුට හැඟීම් පාලනය කරගත නොහැකි විය.“මේ බෝධිසත්ව උත්තමයා තමාට දුර සිට තවමත් ආදරය කරතැයි සිත මුරගායි”ඇය ජයසිරිගේ පපුවට ළං වූයේ ඉකි ගසමිනි. ජයසිරි ඇගේ ඉස අවසන් වරට සිප ගනිමින් “නංගී අපි කැමැති හැමදේම අපිට ලැබෙන්නේ නෑ”“ආදරය කියන්නේ අත්පත් කරගැනීම නොවෙයි. පිරිසිදු ආදරය, කරුණාව, මෛත්‍රිය, පරිත්‍යාගය පිරිච්ච දෙයක්. ආදරය ඇති තැනක වෛරයක් නෑ. මේක ඔයා සතුටින් ඉන්ට ඕනෑ වෙලාව” එසේ කියද්දී ඉන්දු ජයසිරිගේ දෙපතුලේ ඇද වැටුණාය.ඉන්දු නැගිටුවාගෙන අතින් අල්ලා ගෙන නිශ්ශංක වෙත යමින් “අපේ ඉන්දු නංගි අද ඉඳලා ඔයාට බාරයි. එයා ආදරයෙන් රැකබලා ගන්ට” කියමින් නිශ්ශංකගේ අත ගෙන ඉන්දුගේ අත මත තැබුවේය.යමුනා සමරදිවාකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404064</link>
    <topic>සරච්චන්ද්‍රට රුසියානු සාහිත්‍ය හඳුන්වා දුන්නේ මාර්ටින් වික්‍රමසිංහ</topic>
    <author>මහාචාර්ය සුනන්ද මහේන්ද්‍ර</author>
    <content>සරච්චන්ද්‍රට රුසියානු සාහිත්‍ය හඳුන්වා දුන්නේ මාර්ටින් වික්‍රමසිංහකැලණි‍ෙය් වරාගොඩ පැත්තේ මා නවාතැන් ගෙන හුන් ස්ථානයේ සිට ඇතැම් දිනක ගම්පහට යාමත් ඇතැම් දිනෙක ගම්පහ සිට උඩුගම්පල කොස්පිල්ලෑව පන්ස‍ලට යාමත් මගේ එක් සිරිතක් විය. කොස්පිල්ලෑව පන්සලේ වැඩ වාසය කළේ ප්‍රියමනාප ගතිපැවතුම්ලින් හෙබි විප්ලවවාදී මනැසකින් යුක්ත වූ යතිවරයාණ කෙනකි. උන්වහන්සේ ‘නවලෝකය’ සඟරාවේ කර්තෘත්වය දැරූ උඩකැන්දවල සරණංකර හිමිපාණන්ය. උන්වහන්සේත් මාත් අතර සමීප මිත්‍රත්වයක් හටගත්තේ කෙසේදැයි මම සිහිපත් කරගතිමි. එය සිදුවූයේ ලංකාදීප පුවත්පතේ සාහිත්‍ය අතිරේකය සඳුදා දිනවල සංස්කරණය කළ කේ.ඇම්.සිරිසේන මහතා නිසා විය යුතුය. සිරිසේන මහතා මා දැන හඳුනාගත්තේ ආනන්දයට යන කාලයේදීමය.මෙකල ගොඩගේ පොත් සාප්පුව ඇති තැන එකල කේ.ඒ. ආරියදාස පොත් සාප්පුව නමින් පොත් හළක් තිබිණි. ආරියදාස මහතා අප ලවා විවිධාකාර වැඩ කටයුතු ඉටු කරවාගත් කෙනෙකි. ඔහු හා සමඟ මගේ කිසියම් බැඳීමක් ඇතිවූයේ මගේත් මා මිත්‍ර ප්‍රේමතිලක මාපිටිගම‍ගේත් සම කර්තෘත්වයෙන් ‘ටිකිරි කතා’ එකතුවක් ‘මුහුණු දෙක’ නමින් පළ කිරීමට ආරියදාස මහතා දැක්වූ උනන්දුවෙනි. මා මිත්‍ර මාපිටිගම එකල ද රස්සාවක් කරමින් වැල්ලවත්ත පැත්තේ මැනින් පාරේ බෝඩිමක නතර වී සිටියේය. ඒ කාලයේ ජනප්‍රිය ලේඛකයකු වූ ආනන්ද විජයවීර මහතා ද ඒ බෝඩිමේම නතර වී සිටියේය.මට මතක හැටියට ආනන්ද විජයවීර මහතා වඩාත් උනන්දුව දැක්වූයේ ‘ජනප්‍රිය මනෝවිද්‍යාව’ නමින් එකල හැඳින්වූ විෂය විය. ඔහු එකල පළවූ ඒ විෂයය සම්බන්ධ බොහෝ වාර ප්‍රකාශන කියවන බව එම කාමරය පුරා විසිරී තිබූ පොතපත දැකීමෙන්ම මට ‍පසක් විය. ඔහු කෙමෙන් ඉතා කුඩා මනෝවිද්‍යාත්මක ලිපි ලේඛන ඉරිදා පුවත්පත්වල පළකිරීමෙන් ඉමහත් කීර්තියක් ලැබුවේය. හඳුනාගත් මුල් දිනයේදීම විජයවීර මහතා මට ‘සැනසිල්ල’ නමැති කුඩා පොතක් තෑගි කළේය.“ඒක කියවල බලන්න” ඔහු කීය.“මගේ පළමුවැනි පොත ඕක නෙවේ. මම ඊට ඉස්සෙල්ල පොතක් ලියුවා ‘කාන්තා විචාරය’ කියල. ඒක හොයාගෙන කියවන්නයි ඉන්පසුව ඔහු මගෙන් ඉල්ලා සිටියේය. මම එය සොයාගත්තෙමි. ‘මගේ මුහුණ’ නමින් ඔහු කවි කතා සංග්‍රහයක් ද පළ කළේ ඉන්පසුවය. මම ගුණසේන සාප්පුවට ගොස් ඒ පොත් මිලදී ගත්තෙමි. තමන් විසින් ලියනු ලබන පුවත්පත් ලිපි ලේඛන පසුව එක් රැස් කොට මුද්‍රණයට බාරදීම බොහෝ ලේඛකයන්ගේ සිරිතකි. විජයවීර මහතා ද ඒ සිරිත අනුගමනය කළේය. ඔහු විසින් ලියන ලද කුඩා ලිපි ලේඛන ගණනාවක්ම ඔහු පසුකල කුඩා පොත් වශයෙන් බිහිකළේය. විජයවීර මහතා ලන්ඩන් විශ්වවිද්‍යාලයෙන් බී.ඒ. උපාධිය ලැබ පසුකල රාජ්‍ය භාෂා දෙපාර්තමේන්තුවේ පරිවර්තක පදවියක් ද ඉසුලුවේය. පසුකල මා දැනගත්තේ මගේ වෛද්‍යවරයකු වූ ශ්‍රී ජයවර්ධනපුර රෝහලේ වෛද්‍ය සුදත් දම්සිංහ මහතා විජයවීර මහතාගේ දියණිය වන වෛද්‍ය සුමුදු විජයවීරගේ සැමියා බවය. විජයවීර මහතා අභාවප්‍රාප්ත වන තුරුත් ලියුවේය.මා මිත්‍ර ප්‍රේමතිලක මාපිටිගම ස්වෝත්සාහයෙන් සිය වෘත්තියේ හිණිපෙත්තටම නැඟගත් කෙනෙකි. ඔහු සිංහලෙන් මෙන්ම ඉංග්‍රිසියෙන් ද ලිපි ලේඛන සැකසුවේය. කෙටිකතා ලියුවේය. ‘'සාර්ථක විවාහයකට මඟ” නමින් ජනප්‍රිය කෘතියක් ද පළකළේය. මම එය කියවා බලා පැත්තකින් තැබූ බව මතකය. ඉන් අදහස් කරන්නේ පොත්පත් මඟින් ලබන ගුරුහරුකම්වලින් ජීවිතයක් සාර්ථක කරගත නොහැකිය යන්න නොවේ. මා එබඳු පොත්පත් කෙරෙහි එකල එතරම් උනන්දුවක් නොදැක්වීමය.අප දෙදෙනාගේ ප්‍රථම ප්‍රයත්නය වශයෙන් ‘'මුහුණු දෙක” කතා සංග්‍රහය බිහිකිරීමට මට වඩා හැම අතින්ම වෙහෙස ගත්තේ මාපිටිගමය. අපේ කුඩා පොත මුද්‍රණය වූයේ බොරැල්ලේ ඔස්ටින් පෙදෙසේ පිහිටි මෙට්‍රො මුද්‍රණාලයේය. සෝදුපත් බැලුවේ මාපිටිගමය. කවරය ඇන්දේ මොටාගෙදර වනිගරත්නයන්ය.දැන් මම නතර කළ අතීත කතාවට ආපසු යමි. ඉතින් කේ.ඒ.ආරියදාස මහතාගේ පොත් සාප්පුවට පැමිණි එක් දිනක ජාතික ඇඳුමින් සැරසුණු ප්‍රිය මනාප පුද්ගලයකු වූ කේ.එම්.සිරිසේන මහතා මුණගැසීමෙන් පසුව මට කීමට ඇති දේ අපමණය.“මේ අපේ ළමයෙක් - සුනන්ද - මෙයා සමහර දවස්වල මට ඉංග්‍රිසි ලියුම් ලියන්නට උපකාර කරනවායි කියමින් මා හඳුනා දුන්නේය.“මේ අපේ කේ. ඇම්. සිරිසේන මහත්තයා. මේ මහත්මයා තමයි ඩේල් කානගිගේ පොත ‘හිත්ගැනීම’ කියල සිංහලට පරිවර්තනය කෙරුවේ.”ඊළඟට සිරිසේන මහතා හඳුනාදුන්නේ ඒ අයු‍රිනි.“මම ‘හිත්ගැනීම’ කියවල තියෙනවා” මම කීමි.“හැබෑදයි සොම්නස් සිතින් සියල්ල විමසූ සිරිසේන මහතා ඊළඟට කී දේත් මට සිහිපත් කරගත හැකිය.“මම තවත් පොත් කීපයක්ම ලියාගන යනවා. කොයි වෙලාවෙද ටිකක් හම්බ වෙලා කතාබහ කරන්ට පුළුවන් වෙන්නේ?” සිරිසේන මහතා ඇසීය.“නිවාඩු තියෙන වෙලාවක මාව මුණගැහෙන්න”“හොඳයි”ඒත් තරමක කාලයක් ගතවෙන තුරුම මට සිරිසේන මහතා මුණනොගැසිණි. එහෙත් වතාවක් සිරිසේන මහතා මුණගැසීමට මා ලංකාදීප කාර්යාලයට ගිය විටදී ඒ කාමරයේ හිමිනමක් මහ දවල් දන් වළඳන අයුරු දැකගත හැකි විය. දන් වැළඳූ ඒ හිමිනම උඩකැන්දවෙල සරණංකර හිමියන්ය. දන් වළඳා අවසන් වෙන තුරු මම සිරිසේන මහතා සමිපයේ තිබූ අනිත් පුටුවේ වාඩිවුණෙමි.“මාර්ටින් වික්‍රමසිංහ මහත්තය ගැන නවලෝකය විශේෂ කලාපයක් බිහි කරන්නට තමයි මේ දවස්වල මම වෑයම් කරන්නේයි උඩකැන්දවෙල සරණංකර හිමියෝ කීහ. මමද අසා සිටිමි.“ඒකේ සම්පූර්ණ සංස්කරණ කටයුතු අපේ සිරිසේන මහත්මයා බාරගන්න ඕනෑ”“හොඳමයි හාමුදුරුවනේයි සිරිසේන මහතා කී අයුරු මට මතකය.“කවුද ලියන්නේ? මොනවද ලියන්නේ වාගේ කාරණා අපි පස්සේ කතාබහ කරමු”“හොඳමයි හාමුදුරුවනේ.”මම පළමුවරට උඩකැන්ද‍වල සරණංකර හිමිපාණන් සමඟ උන්වහන්සේගේ මෝටර් රථයෙන්ම පළමුව ගම්පහට පැමිණියෙමි. ඒ ආවේ උන්වහන්සේගේ ‘නවලෝකය’ මුද්‍රණාලයටය. එහාට මෙහාට සක්මන් කරමින් උන්වහන්සේ මුද්‍රණ කටයුතු පිළිබඳව තම සේවකයන්ට නියෝග දෙන අයුරු මම බලා සිටියෙමි. ‘නවලෝකය’ සඟරාව මුද්‍රණය වූයේ ගම්පහ උන්වහන්සේට අයත් වූ ‘නවලෝකය’ මුද්‍රණාලයේමය. එබැවින් ‘නවලෝකය’ සඟරාව බිහිකිරීම උන්වහන්සේ අතින්ම සිදුවීය. නවලෝකය මුද්‍රණාලයේ සිට අපි මෝටර් රථයෙන්ම උඩුගම්පල කොස්පිල්ලෑව පන්සලට ගියෙමු. කොස්පිල්ලෑව පන්සලට ඇතුළු වූ විටම මට දැනුණේ පරණ පන්නයේ වන අරණකට ගිය බවය.උදෑසන අවදි වන උඩකැන්දවල හාමුදුරුවෝ හීල වැළඳීමට පෙරාතුව සක්මන් කරන්නට පටන්ගත්හ. හීල වැළඳීමෙන් පසුව හෝ පෙරාතුව කොස්පිල්ලෑව පන්සල් බිමේ ඈත කොණක පිහිටි හතරැස් ළිඳ කොටුවට වැඩම කරන සේක. උන්වන්සේගේ එක් සිරිතක් වූයේ ළිඳේ වෙසෙන මාළුන්ට කතාකරමින් පාන් කෑලි කන්නට දීමය. මම ඒ දෙස බලා සිටිමින් උන්වහන්සේ පවසන දේට ද කන්දෙමි.“ඇයි මොකද අද හැංගිලා - උඹලා හිතුවද මම එන්නේ නැහැයි කියල - වරෙල්ලා වරෙල්ලා එළියට - ඇවිල්ල මේ පාන් ටිකත් කාහල්ලා” උන්වහන්සේ පවසන දේ ඇසුණු ලෙසක් පෙන්නුම් කරමින් මාළුවෝ එළියට එති. ඉන්පසුව උන්වහන්සේ ස්නානය කරමින්ම අහළක සිටින මා අමතන සේක.“ඔය මාර්ටින් වික්‍රමසිංහ මහත්මයා ඉන්නවා නේද? උන්නැහැ ලියල තියෙන පොත් ටික නොලියන්න සිංහල සාහිත්‍යයක් නැහැ. උන්නැහැ තමයි රුසියන් සාහිත්‍යය මුලින්ම හඳුන්වලා දුන්නේ - මම දන්නා තරමට සරච්චන්ද්‍ර උන්නැහැටත් රුසියන් කෙටිකතා නවකතා කියවන්නට කියල මඟපෑදුවේ කවුද - වික්‍රමසිංහ උන්නැහැ - ඉතින් මම කල්පනා කෙරුවේ උන්නැහැ ජීවතුන් අතර ඉන්දැද්දිම උපහාරයක් කරනවා මිසක් නැතිවුණු දාක කරල ඇති වැඩක් තියේවියැ.”උඩකැන්දවල හිමියන්ට ලංකාවේ කොමියුනිස්ට් පක්ෂයේ මෙන්ම රුසියානු තානාපති කාර්යාලයේද සම්බන්ධතා කොතෙකුත් පැවැති බව මට හැඟී ගියේය. මගේ පාසල් මිතුරකු වන රාජා කොල්ලුරේ සමඟ කොතෙකුත් කතාබහ කිරීමේ ප්‍රතිඵලයක් වශයෙන් මම රුසියානු සාහිත්‍යය කෙරෙහි නැඹුරුවක් ඇතිකර ගත්තෙමි. ඒ අනුව මා, කේ.ජී.කරුණාතිලකයන්ගේ පරිවර්තන කෙටිකතා සංග්‍රහය වන ‘බිම්ගෙයි සිරකරුවා’ කියවීමෙන් පසුව ගොන්මරෝව්ගේ ඩබ්ලමෝට්, නවකතාවත් ඉවාන් තුර්ගිනිෆ්ගේ ‘මගේ ප්‍රථම ප්‍රේමය’ හා මැක්සිම් ගෝර්කිගේ ‘ඉතාලි කතා’ (Tales from Italy) කියවන්නට පටන් ගත්තෙමි. මක්සිම් ගෝර්කිගේ Twenty Six men and a girl නම් වූ දිගු කෙටිකතාව මම සිංහලට පරිවර්තනය කළෙමි. එය මුල්වරට පළවූයේ උඩකැන්දවල හිමියන්ගේ “කෙටිකතා සග්‍රහය” ප්‍රථම වෙළුමේය.මක්සිම් ගෝර්කිගේ ‘ඉතාලි කතා’ මා කෙතරම් ඇල්මකින් කියවන්නට වීද යත්, නොදැනුවත්වම එහි හැම කතාවක්ම මාතින් සිංහලට පරිවර්තනය විය. ඉන් සමහරක් මම උඩකැන්දවල හිමියන්ට බාරදුන්නෙමි. ඒ සියල්ලම වාගේ ‘නවලෝකය’ සඟරාවේ පළවූ බව මට මතකය. ගෝර්කි‍ෙග් මේ කතා එකතුව හැරුණු කොට මා වඩාත් ප්‍රිය කළේ Literary Portraits නමින් ඉංග්‍රිසියෙන් පළවූ ගෝර්කිගේ ශාස්ත්‍රීය ලිපි එතුවයි. ගෝර්කි තම සමකාලීන හා පූර්වකාලීන ලේඛකයන් සමුදායක් සමඟ පවත්වන ලද සාකච්ඡා මට බෙහෙවින් ආභාසය ලැබිණ. මම ඉන් කිහිපයක් සිංහලට පරිවර්තනය කළෙමි. මගේ ගුරුවරයා වූ මහාචාර්ය තිලක් රත්නකාර වතාවක් සංස්කරණය කළ ‘සංස්කෘති’ සඟරාවක මවිසින් සපයන ලද “ගෝර්කි දුටු චෙකොව්” නමැති ලිපිය පළවිය. ඒ සඟරාව කොහි ඇත්දැයි මම මෑතකදී සෙව්වෙමි. එහෙත් මට එය සොයාගත නොහැකිවිය. ඇතැම් පරණ ලිපි ලේඛන මා අත රැඳී ඇතත් ඉන් සමහරක් මගේම අතපසුවීම් නිසා වේයන්ට හා කාවුන්ට ‍ගොදුරු වී ඇත.“මොකක්ද වික්‍රමසිංහ කලාපෙට ලියන්නේ” යි උඩකැන්දවල හාමුදුරුවෝ ඇසූහ.“මගේ අදහසක් තිබෙනවා වික්‍රමසිංහ මහතාගේ ‘වහල්ලු’ කෙටිකතාවයි ඇන්තන් චෙකොව්ගේ ‘විලාපය’ (The lament) කෙටිකතාවයි තුලනය කරල ලිපියක් සකස් කරන්ට”“ආ! ඒක හොඳයි”මම, එය ඉටුකර දුන්නෙමි.මට සති කිහිපයකට පසුව නවලෝකය, වික්‍රමසිංහ කලාපයේ සංස්කාරක වූ කේ.ඇම්.සිරිසේන මහතා මුණගැසිණ.“ආ! අර ලිපිය බොහෝම අපූරුයි” ඔහු කී අයුරු මගේ සිතට පවන් ගසන්නාක් සේ දැනිණ.මම කල්වේලා ගෙන රුසියන් සාහිත්‍යකරුවන්ගේ කෘතින් සොය සොයා කියවන්නට පටන්ගත්තෙමි. ලියෝ තෝල්ස්තෝයි, ඇන්තන් චෙකොව්, ඉවාන් තුර්ගිනිෆ්, මක්සිම් ගෝර්කි, ඇලෙක්සන්දර් පුෂ්කින් ඉන් ප්‍රධාන තැනක් ගත්තේය. අප ඒ කෘතින් ඉංග්‍රිසි බසින් කියවූ අතර, එසේ කියවූ කාලයේ දී රුසියන් හා සෝවියට් සාහිත්‍ය පුනරුදයක් හැටේ මුල් දශකය පුරාම ගලා එන බවක් අපට දැනිණ. අප මෙතෙක් නොහැඳින සිටි චීන සාහිත්‍ය කෙරෙහි ද අපගේ අවධානය යොමු වීය.මහාචාර්ය සුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404065</link>
    <topic>දොස් නිදොස්</topic>
    <author/>
    <content>දොස් නිදොස්ඩී. එ‍ෆ්. කාරියකරවනපැසසුම්අසන්නට දකින්නට ලැබෙන දෝෂ, නිර්දෝෂ කරන්නා සේ ම පැසසිය යුතු තැන් පැසසීම ද අපේ යුතුකමෙකි. මාර්තු 18 වැනි දින පුවත්පතෙක දකින්නට ලැබුණු ප්‍රේමචන්ද්‍ර අල්විස් සූරීන්ගේ ‘බසට කැටෙන විනේ - යසට මෙතැන පෙනේ’ යන සිරස මෙහිදී වෙසෙසින් සඳහන් කළ යුතු ය.මේ සිරස වියත් හා රසවත් වන්නා සේ ම පබදේ දැක්වෙන කරුණුවලට ද ඉතා මැනැවින් ගැළපේ.සිත් ගිමන් හලපුංචි තිරයෙහි දැක්වෙන ‘සිත් ගිමන් හල’ ද සිත් ගන්නා සුලු සිරසෙකි. ඒ සිරස මෙන් ම ඒ වැඩ සටහන මෙහෙයවන නිල්මිණි තෙන්නකෝන් මාධ්‍යවේදිනිය හා ඒ දොස්තර මහත්මයා දෙන දායකත්වය පැසසිය යුතු ය.වෙළෙඳ පොළසමහරු ‘වෙළෙඳ පොළ’ යනුවෙන් ලියති. තව සමහරු ‘වෙලඳ පොල’ යනුවෙන් ලියති.නිවැරැදි වන්නේ ‘වෙළෙඳ පොළ’ යන්නයි.වෙළෙඳ, වෙළෙන්දා, වෙළඳාම යනාදී තන්හි මූර්ධජ ‘ළ’ කාරය පෙරටුව කොම්බුව ඇවැසි ම ය.කොම්බුව නැතිව ලියූ කල්හි ‘වෙළෙන්දා’, ‘වෙළන්දා’ වෙයි. කොම්බුව නැති ‘වෙ‍ළන්දා’ වැරැදි වන්නා සේ ම ‘වෙළඳාම’ ද වැරැදි ය.මූර්ධජ ද නැතිව ‍'වෙලෙන්දා’ ‘වෙලඳ’ - ‍'වෙලඳාම’ යන ආදි වශයෙන් ද ලියනු බැරි ය. වෙළෙන්දාට මූර්ධජ ඇවැසි ම වන්නා සේ ම පොළට ද මූර්ධජ ඇවැසි වේ. සමහරුන් ‍'පොළ’ යන්න ලියන්නේ ‘පළ’ වශයෙනි. එය ද වැරැදි නැත. ‘පොළ’ හා ‘පළ’ යන දෙවදන ම අද වැහැරේ.සිංහ ධජයපුංචි තිරයෙහි සිංහ කොඩි තුනක් දැක්වේ. ඊළඟට එතැන වැටෙන වචන තුන ‘සිංහ ධජය සෙවනේ’ ය.ඒ එක්ක ම පෙන්වනු ලබන්නේ තිරය පිරෙන සිංහ කොඩියකි. ‘සිංහ ධජය’ යන්න ගැළැපෙන්නේ අන්න එතැනට ය. කොඩි තුනක් යටත‍ට නොවේ.අනෙක් වරද නම් ‘සෙව‍ෙන්’ යන්න ය. නිවැරැදි වන්නේ ‘සෙවණේ’ යන්න ය.සෙවණ, හෙවණ, සෙවණැලි යන ආදි වදන්වලට දන්තජ් ‘න’ කාරය වැරැදි ය.කළ හැකි“ඉංගිරිසි කතා කල හැකි කාන්තාවන්” යන්න නිතොර නිතොර පුංචි තිරයෙහි දකින්නට ලැබේ.‘කල හැකි’ යන්න ‘කළ හැකි’ විය යුතු. එහෙත් එයට වඩා සුදුසු වන්නේ ‘කරනු හැකි’ යන්න ය.‘ඉංග්‍රීසි’ යන්නට වඩා උචිත වන්නේ ‘ඉංගිරිසි’ යන්න ය. ‘ඉංගිරිසි කතා කරනු හැකි කාන්තාවන්’ වී නම් වඩා මැනැවි.පළාත් සභාපළාත් සභා මැතිවරණය දැන් අවසාන ය‍. පසුගිය වකවානුවේ පුවත්පත්වලට වඩා ඡන්ද පෝස්ටර් - පත්‍රිකා ආදියෙහි දක්නට ලැබුණේ ‘පලාත්’ යන වචනයයි. එය වැරැදි ය. නිවැරැදිවන්නේ ‘පළාත්’ ම ය.අණ්ඩර දෙමළයමකු හරි හැටි නොතේරෙන යමක් කී විට අසා සිටින්නෙක් ‘මොනවද මේ අණ්ඩර දෙමළ’ යනුවෙන් අසයි. ඒ කියන්නේ ඒ කී දේ හරි හැටි තේරුම් ගන්නට බැරි බව ය.ඒ නොපැහැදිලි කතාව සම කරන්නේ අණ්ඩර දෙමළවලට ය.මේ කතාවේ උපත භාරත දේශයේ ආන්ද්‍රා ප්‍රදේශයෙනි. ආන්ද්‍රා ප්‍රදේශය පිහිටියේ තමිල්නාඩුවට උතුරෙනි. ආන්ද්‍රා දේශයේ වැසියන් කතා කරන්නේ තෙලිඟු බස ය. එහෙත් තමිල්නාඩු දේශ සිමාවට කිට්ටුව වෙසෙන ඇතැම් ආන්ද්‍රා වැසියෝ කැඩිච්ච දෙමළ කතා කරති. ඒ නිවැරැදි දෙමළ බස නො වේ. කලවම් දෙමළ ය. ඒවා ආන්ද්‍රාදෙමළ ය. ආන්ද්‍රා දෙමළ අණ්ඩර දෙමළ වී. ඒවා නිවැරැදි දෙමළ නොවේ. මේ කතාව ඇසුරෙන් මෙරටෙහිත් ‘අණ්ඩර දෙමළ’ යන්න වහරට වැටුණේ.වෛද්‍යවරු“ප්‍රතිකාර කිරීමට ඒ වෛද්‍යවරු යොදවනවා” යන්න පසුගිය සතියේ පුවත්පතෙක විය‍.මෙහි ‘වෛද්‍යවරු’ උක්ත නොවේ. අනුක්ත වන තැනෙක වෛද්‍යවරු වැරැදි වදනෙකි. එය විය යුත්තේ ‘වෛද්‍යවරුන්’ යනුවෙනි.පිලිස්සීම“මිනිය පුළුස්සා ලක්ෂ 2 1/2 පෙට්ටිය මල් ශාලාවකට විකුණන්න හදලා”මේ සිරස ද ගිය සතියේ පත්‍රයකිනි. ‘පුළුස්සා’ යන වදන වැරැදියි. එය ‘පුලුස්සා’ යි විය යුතුය.කාරණයකාරණය යන්නට බොහෝ දෙනෙකුන් කියන්නේ කාරණාව කියා ය. කාරණා වූ කලි කනගාටුදායක දේ ය. කරුණ හෙවත් කාරණය යන්නට කාරණාව ය කීම වරදෙකි.අනතුරඅනතුර යන්නට ඇතැමුන් කියන්නේ ආන්ත්‍රාව කියා ය. එය වැරැදි යෙදුමෙකි. Accident යන ඉංගිරිසි වදන සිංහලෙන් අනතුර ය. අන්තරාය යනුවෙන් ද හැඳින්වේ. අන්ත්‍රස්, ආන්ත්‍රාව යන වදන් වැරැදියි.ගැළැපෙනමෙවදන බොහෝ දෙනකු ලියන්නේ ‘ගැලපෙන’ යනුවෙනි. එය වැරැදියි‍. ගැළැපීම, ගැළැපෙන යන තන්හි දෙවැනි අකුර මූර්ධජ ම විය යුතු ය.‘ළැ’ යන්න වෙනුවට ‘ළ’ යන්න යෙදුව ද වරදෙක් නැති.සමහරක්පසුගිය දිනෙක පුංචි තිරයේ වැඩසටහනක් දෙස බලා ඉන්නා විට නමගිය ලේඛිකාවක් කතා කරමින් “සමහරක් වෙලාවට” යනුවෙන් මොන මොනවාදෝ කියන්නට වූවා ය. ඒ ‘සමහරක්’ ගැන අසන්නට මම සවන් දුන්නෙමි. ඒ ‘සමහරක්’, ‘මීහරක්’ හෝ ‘එළහරක්’ බඳු නොවී ය. ‘සමහර’ යන වදනට ඇතැමකු ‘ක්’ යන්නත් එක් කරන්නේ පුරුද්දට ය. එය නරක පුරුද්දකි.‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404066</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...කේ. ජයතිලකගේ ‘චරිත තුනක්.’ මේ නවකතාවේ එන පසුබිම් හා චරිත, මගේ ගමට බොහෝ සමානයි. ඒ නිසා එය මට වඩාත් ප්‍රිය මෙන් ම සමීප කෘතියක්.ප්‍රබන්ධ නොවන කෘතිය...මහාචාර්ය වල්පොල රාහුල හාමුදුරුවන්ගේ ‘බුදුන් වදාළ ධර්මය'. බුදුදහමේ හරය ඉතාමත් සංක්ෂිප්තව කැටිකොට දැක්වූ කෘතියක් මෙය.මේ දිනවල ඔබ කියවන්නේ...මොහොමඩ් උමාර් නම් නයිජීරියානු ජාතික ලේඛකයා ලියූ, විම‍ලසේන විදානපතිරණ පරිවර්තනය කළ ‘අමිතා.’ මේ කෘතියෙන් කියැවෙන්නේ නයිජීරියානු කාන්තාව මුහුණ දෙන දරුණු පීඩනයත් ඒවායින් බේරෙන්නට ඔවුන් දරන අසීමිත හා වෙහෙසකර වෑයමත් පිළිබඳවයි.කෙනකුට කියවන්න යැයි ඔබ නිර්දේශ කරන කෘතීන් තුනක්...ධම්ම පදය - බෞද්ධ ධර්මය හා ජීවිතය පිළිබඳ සංක්ෂිප්ත ලියැවුණු හරවත් කෘතියක් නිසා.මහාවංශය - මනුෂ්‍යයෙක් වුණොත් තමන්ගේ රටේ අතීතය පිළිබඳ යමක් දැන සිටිය යුතුයි. මේ රටේ ඉතිහාසය පිළිබඳ ඉතිහාස පොත නිසාම විතරක් නෙවෙයි, බලය පිළිබඳ අරගලය එදා පටන් ගොඩනැඟුණු හැටි මහාවංශයෙන් අපූරුවට කියැවෙනවා.පන්සිය පනස් ජාතකය - බෞද්ධ අබෞද්ධ කාට වුණත් මේ පොතෙන් ගත හැකි ගැඹුරු අවබෝධය අපමණයි. ඒ වගේ ම ආස්වාදයත් අපමණයි. මේ රටේ මිනිසුන් හැටියට ජීවිතේ එක් වතාවක් හෝ මේ කෘතින් කියැවීම වටිනවා.පොතක ඔබ වඩා වැදගත්කොට සලකන්නේ රචනා ශෛලියද... අන්තර්ගතය ද නැතිනම් අවසානය ද...ගහට පොත්ත මෙන් බද්ධ වූ මේ කාරණා තුනම පොතක සාර්ථකත්වයට ඉතාමත් වැදගත්.ඔබ ළමා කාලයේ කියැවූ හොඳම පොත...මාර්ටින් වික්‍රමසිංහ මහතාගේ ‘රෝහිණි'. එවිට මා, ඇරැව්වල රජයේ මිශ්‍ර පාසලේ 8 වැනි පන්තියේ සිසුවෙක්. ‘රෝහිණි’ හි එන ‘උපනන්ද’ චරිතය අවුරුදු 60 කට පසුව වුවත් අදත් මට මතකයට එන්නේ ඉතාමත් ආස්වාදනීය මතකයක් සමගින්.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද...ඔව්. දෙස් විදෙස් ලේඛකයන්ගේ සහ කලාකරුවන්ගේ ස්වයං ලිඛිත චරිතාපදාන වලට මා ඉතාමත් කැමැතියි.මෙතෙක් කියැවූ පොත්වලින් ඔබේ ජීවිතයට ලැබුණු දේ...වින්දනීය ආස්වාදයත් ජීවිතාවබෝධයත්. ඒ වගේම ඇතැම් විටෙක අයාළේ යන්නට තිබූ මගේ ජීවිතය මෙවැනි තැනකට ආවේත් බැබළුණේ පත පොත නිසා. මා පත පොතට සදා ණය ගැතියි.ඔබට අනුව පොතකින් හැදුණු හොඳම චිත්‍රපටය...විභූති භූෂණ බන්දෝපාද්‍යායායගේ වංග නවකතා දෙකක් ඇසුරින් නිර්මාණය කළ, පාතර් පංචලි, අපරාජිතයෝ සහ අපූර් සංසාර්.ඔබ ඉහළින් ම අගයන කතුවරයා...ආචාර්ය කේ. ජයතිලක සහ ආචාර්ය ගුණදාස අමරසේකර යනු මා එකම විදියට අගයන කතුවරයන් දෙදෙනෙක්.ඔබේ ප්‍රියතම සම්භාව්‍ය කෘතිය...සද්ධර්ම රත්නාවලිය.ඔබේ ප්‍රියතම පරිවර්තන කෘතිය...විභූති භූෂන් බන්දෝපාද්‍යායායගේ ‘ආරණ්‍යක්’ කියන වංග නවකතාවේ සිංහල පරිවර්තනය ‘අරණකට පෙම් බැඳ'. එය පරිවර්තනය කළේ, අකාලේ මිය ගිය දක්ෂ ලේඛිකාවක වූ චින්තා ලක්ෂ්මි සිංහාරච්චි.බිහාර් ප්‍රාන්තයේ බගල්පූර් නම් විශාල වනාන්තරය පසුබිම් කොටගෙන රචනා වූ මෙහි, එම වනයත් ඒ තුළින් මතුවන අපූරු චරිතත් හරිම වින්දනීයයි. චමත්කාරයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404067</link>
    <topic>කව් සිළුමිණ</topic>
    <author/>
    <content>කව් සිළුමිණසට­හන - ආග­න්තුක අත්දැ­කී­මක් වුව, රම­ණීය ලෙස කවි­යට එය වස්තු කොට ගන්නා නිරාෂ ගුණ­සේ­කර, ජීවි­තයේ ගොර­තර භාවය අස­ලම එහි රැක­ව­ර­ණ­යට ඉන්නා සුන්ද­ර­ත්වය මනාව ප්‍රති­මුඛ කරයි. පතල් කරු­වන්ගේ ජීවි­තයේ අපේක්ෂා මෙන් ම ඔවුන් රැක­ගන්නා සොඳුරු පැතුම් ද මෙසේ එක්තැන් වීම සියුම් උත්ප්‍රා­ස­යකි.පන්දම් එළිය එක දෙක මක­නවා හැර තැන තැන කළුව හිරු බැඳ දමා ඇත අඩ­ඇ­ණිව අඳුරු දෝනා පතල පාමුල... ගල් අඟුරු ආකර පතුලේ ඉඩක් ඇති පොඩි තැනක හැරෙ­න්නට ඉඩක් නැති පොඩි කම්බි කූඩු­වක ගීත­යක් සිර කළෙමු ‘කැනරි’ යයි නම් තබමු... මද අඳුරු මූස­ලක ‍දෙනෝ දාහක් කෑ කෝ ගසන ඩක්කු එහෙ මෙහෙ යන බෝර පුපු­රන හඬ මැද හිත නිවූ එකම එක සැන­හිල්ල ඇබිති කහ කුරුල්ලෝ, ගල් අඟුරු වැඩ ගැන වගේ වග­කුත් නැතුව සිරි සිරියෙ උඹ ගයන දන්නා එකම එක ගීතය... උඹ දන්නෙ නැති නමුදු ගීත­යට එහා ගිය කත­න්දර ඇත අපට අර බලා­පන් අර අතන කඳු ගැසී ලෑලි උඩ ඩක්කු උඩ මලු පුරා හිනැ­හෙන ඉල්ලමේ කැට කැබලි පොඩි දූගෙ ඇස් වගේ දිලි­සෙනා හැටි නිලට... හැබැයි කහ කුරුල්ලෝ, අඩ දැවුණු කාබන්, මීතේන් ගඳ වැදී ගැයුම නැව­තුණ සැනින් ඒ අපට වෙලා­ව­යි‍ ­රැළේ උන් කැටු­ව­ගෙන යළි හැරී දුව­න්නට හිරු නිවෙන ඉස­ව්වට... ගොහිල්ලා කිය­න්නම් උඹෙ රැළේ උන්ට මං පව­රලා ආව බව මහා ඉල්ලම නුඹට...නිරාෂ ගුණ­සේ­කරනිමිත්ත - මුල් කාලීන ගල් අඟුරු පත­ල්වල හොඳ වාතා­ශ්‍ර­ය­කට වුව­මනා සංවා­තන පද්ධ­ති­යක් තිබුණේ නැත. මේවායේ වැඩ කරන කම්ක­රු­වන්ගේ ජීවිත සම්බ­න්ධ­යෙන් මෙය ඉතා­මත් වැද­ගත් කරු­ණක් වූ අතර, එය තහ­වුරු කර­ගනු වස් කුඩු කරනු ලැබූ ‘කැනරි’ නම් වූ කහ පාට, කුඩා කුරුලු විශේ­ෂ­යක් රැගෙන යාමේ පුරු­ද්දක් ඔවුන් සතු විය. මන්ද­යත් මේ කුඩා කුරුලු විශේ­ෂය ගල් අඟුරු පතල් වලින් වහ­නය වන විස සහිත මීතේන් හා කාබන් මොනො­ක්ස­යිඩ් වායු වලට ඉතා සංවේදී විය. පුරු­ද්දක් ලෙස උන් දවස පුරා නිර­න්ත­ර­යෙන් කීචි බීචි ගාන අතර, විස වායු කාන්දු­ව­කදී අධි සංවේදී බව නිසා ‍මිය යයි. උගේ ගී හඬ නෑසී යාමෙන් වැඩෙහි යෙදී සිටින කම්ක­රු­වන්ට විස වායු කාන්දු­වක යම් අන­තුරු ඇඟ­වී­මක් ලැබෙන අතර, තම ජීවිත රැක­ගනු වස් ඔවුන් වහාම දෝනා පත­ලෙන් ඉවත් වේ.මගෙ ලොව සැන­සු­නත් නුඹේ මුදු­වත දැක්මෙන තුරු­ළුව ළඟින් හිඳ නුඹ සිහි­න­යෙන් නික්මෙන කවි පද ගැල­පු­නත් හුරු පුරුදු පෙම දැක්වෙන ඒ ගැන මත­ක­යක් නුඹෙ නෙතේ නොම දැල්වෙන ඉස්සර වගේ තුරු­ළුව ළඟින් ඉන්නට සැ‍රසෙන මා හට සිනාසී අද නුඹ ගිහින් දුර සක්මන හස­රැළි නැතත් නුඹ ළඟ සෙනෙ­හස නමින් පුද­දෙන පුදු­ම­යෙකි නුඹ කඳු­ලත් අත්හැර දැමූ ඉක්මනනදීරා රෝෂිණී නල්ල­පෙ­රුම  හැට පස් දොහේ මට ඇහෙනා පිරිත් ස්වර­ය­ අම්මා ලද පස් මලින් පුද දුන්නත් මදි පින්බ­ර­ අම්මා පෙහෙ­වස් අරන් නිව­නට යන මතු බුදු­ව­න­ අම්මා වස් දොස් වරන් ආයුෂ ලැබූ සිරි දෙව් දුව­ අම්මා කැත කුණු මගේ අත ගාමින් හරි මඟ දුන් අම්මා සිත දෙවො­ලක් කරන් නිතින බුදු බණ කියූ­ අම්මා වෙහෙර මහා දේවි ලෙසින් එඩි බල දුන් අම්මා සඳ පහ­නකි ඔබ නිකැ­ලැල් ලොව පුබු­ද­න­ අම්මා ගිරි සිර­සට නැග තනි­යම පාමුල බැලූ­ අම්මා මුදු හද­කින් නෙතු කැල්මෙන් යුග අත් බැඳි­ අම්මා දරු පිරි­වර පණ සේ රැකි මහ සයු­ර­යි­ අම්මා රුවල් බිඳුණු නෞකා­වම රැක ගත් මගෙ­ අම්මාශ්‍රීමත් ඉන්ද්‍ර­ජිත් ලිය­නගේ  අහස හරි හැඟුම් බරයි අඬ­න්නට වාගේ හදයි දෙකො­පුල් පුරා කළු වී හෙළන සුසු­මන් සුළ‍‍ඟේ මුසුව පාවී යයි ඔය ඇසෙන්නේ ඒ රාව­යයි මහ වේද­නා­වක් හිතේ ගුලි කොට මහ පොළොව දෙස නෙත් හෙළන්නී මහලු මව­කගෙ නිහඬ වත මෙන මහ දුකක් තද කොට හිඳින්නී මහ මෙරක් සේ දරා ගන්නී සැදෑ අඳු­රත් සමඟ උර­ණව ඉගිල්ලී යන විහ­ඟුණේ එපා ඈ දෙස රවා බල­නට කඳුළු පම­ණයි උරුම ඇය හට පුංචි දරු­වෙක් වගෙයි හරි­යට අඬ­න්නට හිතු­ණොත් ඇගේ වතකසුන් සම­ර­තුංග  පාසලේ වැඩ නිමයි අම්මා තවම නැත බෙලි ගසේ සෙවණ යට පොඩි දෙනෙත් මඟ බලා ගුරු­ව­රුන් ළමුන් සැම පිටව ගොස් තනි­වෙලා ගහ කොළ ද කතා නැත හුද­කලා රජ වෙලා ගිනි ගහණ මද්ද­හනෙ හිස ද කකි­යන වෙලේ තිබහ බඩ­ගින්න මැද පොඩි දෝනි තනි­වෙලාමීග­ස්ආරේ ගුණ­පාල වික්‍ර­ම­ආ­රච්චි  අපගේ ශ්‍රේෂ්ඨ කවි­ය­කුව සිටි එච්.ඇම්. කුඩ­ලි­ගම ‘බේරේ­වැව’ ගැන 1960 ගණන් වලදී අපූරු කවි පෙළක් ලීවේ ය. එය ඔහු ලීවේ ඈත අතී­තයේ අලං­කා­රව පැවති බේරේ වැවට ඔහුගේ කාලය වන විට අත්ව තිබූ අවා­ස­නා­වන්ත ඉර­ණම මෙනෙහි කර­මිනි. ‘කොළොම් විල’ යන මැය යටතේ (කොළො­ම්විල කතා කරන අයු­රින්) ඔහු එදා කළ එම කවි නිර්මා­ණ­යෙන් උපුටා ගත් කවි කීප­යක් මෙසේ ය.“ඩහ­දිය පෙඟී බැල මෙහෙ­වර වල­ට­ ඇඳ කම්මි­ත්තක විසින් අව්වේ එළ­න­ ලද කඩ­මලු හේල­යක වැනි මේ කිළි­ටි­ ගඳ දිය කඳ නො දුටු­වකු නැත මුළු ලොව­ම­ අද “මහ­නෙල් - නෙළුම් - තිස­රුන් වැනි සුබ ­සීන නැතිවී ගිය නමුදු තෙක් මානෙ­ක ­පේන ආසිරි ගී ගයති මැසි පර­පු­ටු ­රෑන අද මා තුළය ඉදි­ඹු­ව­නගෙ රජ­ දාන “ළැම මත විසුළ පෙති ගෝමර පොකු­රු­ කළු හද­වත් පතුල මහ නිර­යක් පරි­දි­ රළු අද මා අරක් ගෙන සිති­විලි සම­ඟ­ ගොළු නිලු­පුල් කැකුළු වෙනු­වට ඇත ඉදි­බු­ ඔළු”(උපුටා එව්වේ - ධන­පාල නිශ්ශංක)එච්.එම්. කුඩ­ලි­ගම  ගෝව, ම‍ෑක­රල්, බෝංචි, දඹල ආදී­ කි­ර­නවා ‍උකුසු ඇසින් තරා­දියේ කටුව දිහා­ බ­ල­නවා සෝඩි ටිකිරි සුරත විදා රිදී කාසි­ ග­ණි­නවා පොළ රවුමේ පුංචි පුතා වතුර බිබී­ දු­ව­නවා පොත් බෑගය මකුළු දැළට හාද වෙවී­ සි­ටි­නවා ඉස්කෝලෙ නම් පොත මත බෝල බෝල­ ඇ‍ඳෙ­නවා ලෙඩ වෙලාය ගුරු­තු­මි­යට බිමට රවා­ කි­ය­නවා සිල්ප කැකුළු අහු­ල­ගන්න ඉද­හිට හෝ දු­ව­නවාකුරු­කු­ල­සූ­රිය මැද­ගෙ­දරසන්නා­ලි­යනි හිනැහී හිමි­දිරි වේලේ කාටද වියන්නේ මේ සුසි­නිඳු සේලේ පිළි­හුඩු පියා­ප­ත­කින් ගෙන නිල්පාට ඇඳු­මක් තණමි දැන් ඉප­දුණ බිලිඳාට සන්නා­ලි­යනි සන්දෑ සිරි විඳ වියුව කාටද පුදන්නේ මේ විසි­තුරු සළුව විද­හන මොනර පිල­කින් නෙක පැහැය ගෙන වේලය සැදිමි කුම­රි­ය­කට සරණ යන සන්නා­ලි­යනි මැළ­වුණ සඳ එළිය මැද සංවේ­ග­යෙන් කාහට සළු වියන වද සුදු­මැලි වළා කණ­කොක් තටු පැහැය ලද මේ සළු පටින් මළ සිරු­රක් වසමි අදසරෝ­ජිනී නායිදු ඉන්දි­යානු කිවි­ඳි­යගේ ‘INDIAN WEAVERS’ පැදි පෙළේ සිංහල අනු­වා­ද­යයි.අනු­ව­ර්ත­නය - සුමනා රූප­ලතාසට­හන - ඉන්දි­යානු නිද­හස් සටන් ව්‍යාපා­රයේ ප්‍රමුඛ ක්‍රියා­කා­රි­නි­යක වූ ස‍රෝජිනී නායිදු කිවි­ඳි­යක මතු නොව, රවී­න්ද්‍ර­නාත් තාගෝර් කවි­යාට සම­කා­ලී­නව ජාතික ව්‍යාපා­රයේ නියැ­ළුණු පුරෝ­ගා­මි­නි­යකි. ඕ කිහි­ප­ව­රක් ම ශ්‍රී ලංකා­වට ද ආවා ය.අට­වෙනි දස­කයේ කෙළ­වර දකි­න­ දිනේ අනු­හස කෙමෙන් අඩුවී පෙර කර­පු­ පිනේ නුපු­රුදු නුහුරු අව­හි­ර­යක ලකු­ණු­ පෙනේ විම­සමි මගේ දයි­වය ඇයි මෙහෙ­ම ­වුණේ හද­වත පුබුදු කළ ලේ නහ­ර­ය­ක ­දිගේ සිදු­වන ගමන අඩ පණවී තිබෙ­න ර‍ඟේ මෙය මරු කපො­ල්ලකි ජීවය මග­ට ­මගේ පැව­සිය වෙද ඇඳුරු නිසි පිළි­ය­ම­ක­ අගේ සුළඟේ සැලෙන වියළී සුදු­වු­ණ ‍කෙස්ය පතුලේ ඉම පෙනෙන දුර නොපෙ­නෙ­න ­ඇස්ය අඩ පණ සිරුර සවි­බල ගිලි­හී­ ගොස්ය දෙක'කුල මගේ ඇඟ බද්දෙ­න් නි­ද­හස්ය ළංකොට ඔබ මුවට රස­ක­වි­මි­දි­ යු­සය දුන්නේ මෙතෙක් හද පින­ව­න­ ර­ස­ බ­සය පින්බර යුගය නිම කළ දහ­ම­හ­ දො­සය දැන් මට වුව­මනා ඔබ­ගේ­ සෙ­නෙ­හ­සයකලහේ කුමා­ර­දාස ලිය­නගේකර්තෘ - කේ.ඒ. ගාමිණී ප්‍රකා­ශ­න­ය - කර්තෘ ප්‍රකා­ශ­න­යකි‍.සාමූ­හික කාව්‍ය සංග්‍රහ කිහි­ප­ය­කට ම දායක වෙමින් සිය කවි­ත්වය ද, කෙටි­කතා සංග්‍රහ දෙකක් පළ­ක­ර­මින් ගද්‍ය සාහි­ත්‍යයේ නිර්මා­ණා­ත්මක ප්‍රති­භාව ද පළ කළ කේ.‍ඒ. ගාමිණී සිය ප්‍රථම ස්වතන්ත්‍ර කාව්‍ය සංග්‍ර­හය පළ කරන්නේ ‘මැටි කඳු’ නමිනි. කාල­යක් තිස්සේ ඔහු අභ්‍යාස කර­මින් රැස් කළ රචනා ඊට ඇතු­ළත් ය.වැයූ වෙණ මිහි­රිය ගැයූ ගී සොඳුරු ය ඇද්ද දර දිය අප­මණ ය පැතූ පැතු­මන් බෝ යමැටි­කන්ද නම් මේ සංකල්ප රූපය අනු­මා­තෘකා රැස­කින් සංයු­ක්තව ගොඩ­නැ‍ඟෙන කවි පෙළේ කේන්ද්‍ර­යයි. අපි සැදුව මේ කන්ද මැටි වලින් නිර්මි­තය වැසි වැටෙන මතු දිනෙක නාය යනු නිසැක ය‘මැටි කඳු’ රූප­කා­ර්ථය ගාමිණී අද­හස් කළ තර­මින් පල නොදෙ­න්නක් වී ඇත්තේ එය හෘද­ය­ග්‍රාහී ගුණ­යෙන් ඈත් වූ කෘත්‍රීම රූප­ක­යක් වීම නිසා ය. ඉන් කවි­යට පිරි­නැ­මෙන සුවි­ශේෂ කාව්‍ය­මය අග­යක් නැත.ගාමිණී ගේ කාව්‍ය ව්‍යාපා­රය සරු සාර වන්නේ ඔහු ජන කවියේ සම්පත් ඇසුරු කර­මින් කාලීන ජන­දි­වියේ විවි­ධාංග සමඟ එකී සම්පත් සම­පාත කර­මින් කාව්‍යෝක්ති නිර්මා­ණය කරන විට ය.මිනිස් වෙස් ගත්ත පිං ඇති බෝස­තුනේ විර­සක වෙලා දෝ ගං දිය­වර සිඳුණේ කෙතේ ගොයම කහ ගැහිලා වැල­පෙන්නේ මහ කන්නෙ­ටත් පොහොර ණයට දීපන්නේ‘බලා­පො­රො­ත්තුව’ නමින් ඔහු නිම­වන ගැමි යුව­ති­ය­කගේ විවා­හා­පේ­ක්ෂාව වෙනු­වෙන් ද ඔහු ඇසු­රට යන්නේ ජන­ව­හර සමඟ ය.සඳ තනි­යට සඳ­වට කොට තරු පොකු­රක් දිලුණා මල තනි­යට හැන්දෑ­වට තරුණ බඹරු නටනා රෑ තනි­යට ඇල්හේ­නක පැල් කවි­යක් ගැයුනා ඇගෙ තනි­යට රෑ දහ­වල සෙන­සුරු ගෙයි ලගිනාඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=cr1404068</link>
    <topic>පොත් පුවත්</topic>
    <author/>
    <content>පොත් පුවත්ප්‍රවීණ විද්‍යා ලේඛක නාලක ගුණවර්ධන මහතා “ළමයින්ට ක්ලාක්” නමින් පවත්වන ආතර් සී ක්ලාක් සමරු දේශනය 2014 අප්‍රේල් මස 7 දින පෙ.ව. 9.00ට රිච්මන්ඩ් විද්‍යාලයීය ආචාර්ය සී.ඩබ්.ඩබ්.කන්නන්ගර අනුස්මරණ ශ්‍රවණාගාරයේ දී පැවැත්වෙයි.ආතර් සී ක්ලාක් විසින් රචිත The Treasure of the Great Reef ග්‍රන්ථයේ සිංහල පරිවර්තනය වන “මහා ගල්වැටියේ මුහුදුබත් නිධානය” කෘතිය එළිදැක්වීම ද සිදු කෙරේ. එය මනෝ ප්‍රනාන්දුගේ පරිවර්තනයකි. මෙය සූරිය ප්‍රකාශනයකි.ප්‍රවීණ ලේඛක නිහාල් පී.ජයතුංග මහතා ලියූ අලුත්ම නවකතාව ‘තෙලිතුඩ හැරදා’ මේ මස 08 වැනිදා අඟහරුවාදා උදේ 10.00ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.මාධ්‍යවේදී හලලියේ කරුණාතිලක සූරීන් සතිඅන්ත ජාතික පුවත්පතකට ලියූ ප්‍රේත වස්තු කථා මාලාව ඇසුරින් සම්පාදිත “බුදුන් සරණ ගිය ප්‍රේතයෝ” බෞද්ධ ග්‍රන්ථයේ නවතම මුද්‍රණය අප්‍රේල් 6 ඉරිදා උදේ 10.00ට මහරගම, නාවින්න, දේවානන්ද පා‍ෙර් (හයිලෙවල් පාර අසල) පිහිටි 10/7, සාහිත පොත් පියසේ දී දොරට වඩී.ඈපා 2014 - 2015 පංචාංග ලිත දැන් නිකුත් වී ඇත. එහි දිනපතා පංචාංගය 60 පැය සහ 24 පැය ක්‍රමයට දක්වා ඇති අතර ජ්‍යොතිෂ් ශාස්ත්‍රඥයන්ට අත්‍යවශ්‍ය අත්පොතකි.දිනපතා පංචාංගය, ග්‍රහ රාශිචාර, නවාංශික චාර, ග්‍රහ දෘෂ්ටි, ශුභ මුහුර්ත, ශුභ දවස්, පෝය ලබන ගෙවෙන වෙලාවල් අවුරුදු චාරිත්‍ර දිනපතා රාහු කාල ඇතුළු සියලු දත්ත අඩංගු වී ඇත.කුමාරතුංග මුනිදාසයන් විසින් ළමා පරපුරේ ඥානාභිවර්ධනය සඳහා රචිත කියවන නුවණ පොත් පෙළ සිංහල ළමා කියැවීම් පොත් අතර අග්‍රගණ්‍ය පොත් පෙළක් සේ සැළකේ. එක් එක් වයස් සීමාවන්ට ගැළැපෙන්නට ළමා පෙළෙහි චරිත වර්ධනයටත් උපකාරී වන නිවැරදි බස්වහරින් රසවත් වූ මේ පොත් පෙළෙහි සයවන හා සත්වන ‍ෙපාත් නැවත මුද්‍රණය වී ඇත.සංස්කාරක - ආචාර්ය හේමන්ත සිරිසේනමිල - රු.3000ප්‍රකාශනය - රුසියාව ප්‍රකාශකයෝරුසියානු බසට සිංහලෙන් සැපැයුණු විශාලම ශබ්දකෝෂය. රුසියාව ත්‍රෛමාසික සඟරාවේ අනුග්‍රහයෙන් සකස් වූ මෙය රුසියානු බස හදාරන්නන්ටත් රුසියාවේ ඉගෙන ගන්නා සිසුන්ටත් රුසියාවේ සිටිනා ශ්‍රී ලංකා වෘත්තිකයන්ටත් වැදගත් වන කෘතියකි. නව රුසියානු වචන 30000කට වඩා මෙහි ඇතුළත්ව ඇත.කර්තෘ - මාලනී පීරිස්මිල - රු.500ප්‍රකාශනය - පික්ස් ඇන්ඩ් වර්ඩ්ස් (පුද්) සමාගමමෙය සුවිශේෂී කෘතියකි. ප්‍රවීණ ජනමාධ්‍යවේදී අභාවප්‍රාප්ත ජනදාස පීරිස් මහතා පිළිබඳව එතුමාගේ ප්‍රිය බිරිය ගේ උද්වේගකර මතක සටහන් පෙළගැස්මක්. සිය සැමියා පිළිබඳව ඉමහත් බැතින් ලියන ලද මෙය සැමියෙකුට බිරිඳකගෙන් ලැබිය හැකි උතුම්ම සිහිවටනයක් වැන්න. ජනදාස පීරිස් මහතාගේ ජීවිතයේ මෙතෙක් කිසිවෙකුත් නොදන්නා උතුම් ගුණ මෙහි සටහන් වී තිබීම විශේෂය.කර්තෘවරු - කපිල යකන්දාවල දීප්ති යකන්දාවලමිල - රු.150ශ්‍රී ලංකාවේ ජාතික පුෂ්පය වන නිල් මහනෙල් මල පිළිබඳව පර්යේෂණාත්මක කෘතියකි. එහි උද්භිද විද්‍යාත්ක ස්වරූපය එහි ඓතිහාසික හා ආගමික තොරතුරු මෙහි ඇතුළත්ය.පෝල් බ්‍රෙයිටර් ඉංග්‍රීසි බසින් රචිත අජාන් චා හිමියන්ගේ ‘Everything is Teaching Us’ නමැති කෘතිය තිලක කුඩාහෙට්ටි සූරීන් සිංහලට පරිවර්තනය කර තිබේ.‘හැම දෙයක් ම උගන්වයි’ යන මෙය ‘නිර්වාණ දේශනා’ යනුවෙන් නූතන සරල බස් වහරින් සිංහලට පරිවර්තනය කර ඇත්තේ පූජ්‍ය අජාන් චා හිමියන් පාඨකයා අමතා ‘නිවන් මඟ’ පහදන්නාක් මෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ay1404061</link>
    <topic>හපුතලේ කන්දෙන් කන්දට කෝච්චි එළිය වැටෙන විට හරිම ලස්සනයි</topic>
    <author/>
    <content>සද්ධන්ත ප්‍රේමය සුන්දරයි, මහවන මැදට රකුසන් ඇවිත්, රන් පොළොව සාගින්න හා මරණය වැනි සොබා දහමත් ගොවිතැනත් එක් කොටගත් පොතපත ඇසුරු කරන විට ප්‍රවීණ පරිසර මාධ්‍යවේදියකු වන ක්‍රිෂ්ණ විජේබණ්ඩාර මහතා කෙතරම් පරිසරය හා බැදුනෙකු දැයි අපට පැහැදිලි වෙයි. උපන්ගම රත්නපුර වූ නිසාම කිරිඇල්ල සමූහ වාර්තාකරු ලෙස 1989 දි දිනමිණ පුවත්පතට සම්බන්ධ වූ ඔහුගේ සේවය සිළුමිණට ද ලැබිණි. 1991 දී බදාදා ලංකාදීපයේ කර්තෘ මාණ්ඩලිකයකු ලෙස කටයුතු කළ ඔහු 1994 ඇරැඹුණු ඉරිදා ලක්බිම පුවත්පතේ ආරම්භක සාමාජිකයකු විය. හොඳම පාරිසරික මාධ්‍යවේදියාට හිමි සම්මානයෙන් ප්‍රථම වරට 1998 දී පිදුම් ලද ඔහු ඉන් වසර දෙකකට පසු ඇරැඹි දිනපතා ලක්බිම පුවත්පතේ ප්‍රාදේශීය කර්තෘවරයා ලෙස දහතුන් වසරක් සේවය කළේය. මේ වන විට සහාකර කතුවරයකු ලෙස ඔහුගේ සේවය සපයන්නේ ඉරුදින පුවත්පතටයි.පරිසර මාධ්‍යවේදියකු ලෙස රට පුරා බොහෝ තැන්වල ඇවිද ඇති ඔහුගේ දෙනෙතට නිරීක්ෂණය වූ බොහෝ ලස්සන තැන් තිබිය යුතුය. එහෙත් පරිසරලෝලියකු දුටු ලස්සනම තැන විය යුත්තේ පරිසර සුන්දරත්වය මෙන් ම දැනුමක් ලැබිය හැකි ස්ථානයක් බව ක්‍රිෂ්ණ විජේබණ්ඩාර මහතාගේ අදහසයි. ඔහු එය විස්තර කරන්නේ මෙසේය.“පරිසරය ගැන උනන්දුවන කවුරුන් හෝ වේවා. ජීවිතේ එක වතාවක්වත් ඇවිද තිබෙන්න එන ප්‍රදේශයක් තමයි මේ.”තමන් විඳි සොබා සොඳුරු චමත්කාරය කෙතරම් ද යන්න කීමට මුල පුරමින් කී ඔහු පළමුව එහි යන ගමන් මාර්ගය දීර්ඝ වශයෙන් දැක්වූයේය.“කොළඹ බදුල්ල පාරේ බෙලිහුල් ඔය පහුකරගෙන උඩට යනකොට හපුතලේ ආශ්‍රිතව සංචාරයේ යෙදෙන්න මම කැමති, ඉතා කෙටි දුරකදී විවිධ දේශගුණික වෙනස්කම් අත්විඳින්න පුළුවන් නිසයි.”“මේ පාර කළුපහන, බෙරයක් වගේ ගල් පර්වත හමුවන බෙරගල හරහා ගමන් කරන්නේ. වම් පැත්තේ උසට පේන්නේ මධ්‍යම කඳුකරය. එහි උඩින් ම හෝර්ටන්තැන්න දකුණු පැත්තේ වළවේ ගං නිම්නය. ඊට මෙපිටින් කිරිඳි ඔය නිම්නය. ඒ කිරිඳි ඔය ලෙස පහළ දී හඳුන්වන්නේ දියලුම ඇල්ලනේ. ඒ වගේ දිය ඇලි, ගංගා ගැන කතා කළොත් බණ්ඩාරවෙලට එහා කුඹල්වල හන්දියෙන් මාවනැල්ල පාරේ එද්දි රාවණා ඇල්ල හමුවෙනවා. ඒ දිය පහර කුඩා ඔය නමින් පහළ දී හමුවෙනවා.”ඉන්පසු ඔහු බෙරගල පාර පිළිබඳ එක් එක් අය දුටු අයුරු ද විස්තර කළේය.“බෙරගල ඉඳන් බලද්දි අපට පේන්නේ දැඩි බෑවුමක්නේ. භූගෝලියව සැලකුවොත් එය මධ්‍යම කඳුකරයේ පර්වත වේදිකාව කියන්න පුළුවන්. ප්‍රවීණ මාධ්‍යවේදී චන්ද්‍රසිරි දොඩංගොඩ මහත්මයා වරක් ලියා තිබුණා මට මතකයි මේ වේදිකාවේ සිට බලන විට පිදුරුතලාගල පාමුල වැතිරුණු පුංචි දරුවන් වගේ පොඩි පොඩි කඳු පේනවා කියලා. ඇත්තෙන් ම කොත් ආකාර කඳු රැසක් තැනින් තැන නැඟී සිටින හැටි බලන්න හරිම අපූරුයි.”“ඒ වගේම බදුලු කෝච්චිය පට්ටිපොළ ඉඳන් හපුතලේ පැත්තට මහ පාන්දර ජාමෙට යනකොට කන්දෙන් කන්දට කෝච්චියේ පහන් එළිය වදින හැටි බලන්න ලස්සනයි. ඒත් එය බොහොම අහම්බෙන් තමයි දකින්න වෙන්නේ. මොකද කෝච්චිය යන වෙලාවට ඒ පාර අයිනේ ඉඳන් බලා ඉන්න කවුරුවත් නිදිවරන්නේ නැති නිසා.”සිනාසී එසේ කියූ ඔහු හපුතලේ පාරේ ඉතිහාසය ද සිහි කිරීමට අමතක කළේ නැත.“බ්‍රිතාන්‍ය පාලන සමයේ තේ, කෝපි ආදිය ගෙනියන්න හැදුව පාර තමයි ඒ. කිලෝමීටර දොළහක් පමණ දුර මේ කරත්ත පාර අතිශයින් ම දුෂ්කර එකක්. ඒකනේ අපේ ජනශ්‍රැතිවල එන කරත්ත කවිවල හපුතලේ... කන්ද දැකලා බඩ දනවා... කියලා කීවේ.”“තනිකර තේවතු තිබුණු පළාතක් වුණාට දැන් නම් එළවළු එහෙමත් තිබෙනවා. ඇඩිසන් බංගලාවත් මේ පාරේ තිබෙන අපූරු ස්ථානයක්. ඒ වගේ ම නොයෙක් නොයෙක් පරිසර පද්ධති මේ පාර දෙපස දකින්න පුළුවන්.”“කඳු පන්තියක ඉහළ දිගේ යද්දි ඒවායේ නිම්න පෙනෙන්නේ හරිම චමත්කාරජනක විදිහකට. ඒ කඳු නාරටිය දිගේ හැන්දෑවට ඇවිදින කොට කොත් වගේ පෙනෙන කඳු ගැටි අතර මීදුම රැඳිලා, හරියට වලාකුළු ගංගාවකින් මතු වුණු දූපත් වගේ පෙනෙද්දි මැවෙන්නේ අමුතුම සුන්දරත්වයක්.”“අද ඊයේ නෙවෙයි මේ දර්ශනය එදා සිට දකින්න ලැබුණු බවට හොඳ සාක්ෂියක් තමයි ඊ. කොළොන්නගේ විසින් පරිවර්තනය කළ “අලිපාර” නවකතාවේ මේ මඟ දෙපස ලස්සන ගැන කෙරෙන විස්තරය.”තමන් විසින් දකින ලද ඒ චමත්කාරය දෙස ඔහු මනසින් මොහොතක් බලා සිටියා වැන්න. ඉන්පසු ඒ පාර දිග බොහෝ දුරක් ඔහු ගමන් කළා සේ යළිත් විස්තර කියන්නට ගත්තේය.“හපුතලෙන් තවත් ටිකක් ඉහළට ගියාම ඉදල්ගස් හින්න දුම්රිය ස්ථානය තිබෙනවා. ඒ හරියෙන් බලද්දි වළවේ නිම්නය වගේ ම මහවැලියේ පරිවාර නිම්නය දිලිසෙන රිදී කඳක් වගේ දිය දහර පළාවන් පැහැය මතුවන පරිදි තැනින්තැන ගුරු පැහැය මිශ්‍රවුණු කඳු යාය අතරින් රටාවකට ගලා බසින්නේ දර්ශනීය භූමි දර්ශන මවමින්.”ඉන්පසු ඔහු ඇඟට දැනෙන සොබා දහමේ වෙනස ගැනද කීවේය.හපුතලේ හරිය ශීත දේශගුණය නිසා එහි වැඩෙන ගස්වැල්, සතුන් වගේ ම පරිසර පද්ධතියේ සංයුතිය දියලුම හරියෙදි දැඩි රස්නයට මාරු වෙනවා. ඇත්තෙන්ම පිච්චෙන අව්වක් තිබෙන්නේ. විශේෂයෙන් රාවණ ඇල්ල ප්‍රදේශයේ කට්ට අව්ව.”ඇත්තෙන්ම ලංකාවේ දේශගුණික කලාප කීපයක වෙනස මේ ම‍ඟේ ගමන් කරන කෙටි දුරකදි විඳින්න පුළුවන්. හෝර්ටන් වගේම ශ්‍රිපාද මහ රක්ෂිතය ගංගා දියසීරාව සහිත ජලපෝෂක ප්‍රදේශ සහිත ප්‍රධාන තෙත් කලාපීය වනයත් ඉන් පහළට කිරිඳි ඔයේ ඉහත්තෑවේ සිට කැලෑ කුට්ටියත් දියලුම ඇල්ල දෙසට හා කොස්ලන්ද පැත්තට අතරමැදි දේශගුණය සහිත වනාන්තරත්, උඩවලවේ, ලුණුගම්වෙහෙර, ගම්පහ පෙදෙසට වියළි කලාපීය ලක්ෂණත් හොඳීන් දැනෙනවා.”ඉන්පසු ඔහු කීවේ තමන් බොහෝ සෙයින් ප්‍රිය කරන අලි ඇතුන් වසන පෙදෙස ගැනය.“බණ්ඩාරවෙල නගරයේ පොළ තිබෙන හරියෙන් දකුණට දියලුම හරහා කොස්ලන්දට යද්දී දර්ශනය හරිම විචිත්‍රයි. කඳු නාරටියෙන් නාරටියට පාර තිබෙන තැන්වල එහෙම තමයි. ඒ පාර වැටෙන්නේ දියලුම ඇල්ලේ මුදුනතටයි. ඒ ප්‍රදේශයේ විශේෂත්වය තමයි වළවේ හා ලුණුගම්වෙහෙර අලින් මේ හරියට පැමිණීම. යම් අවදානමක් තිබුණත් අලින් දකින්න අපි කැමැතිනේ.”දිගින් දිගට තමන් දුටු ලස්සනම තැන වූ හපුතලේ කඳු නාරටි මාර්ගය පිළිබඳ විස්තර කළ ක්‍රිෂ්ණ විජේබණ්ඩාර මහතා. එහි වටිනාකම අප කෙතරම් අවබෝධ කරගෙන ඇත්ද යන්න පිළිබඳ මෙසේ විමසුවේය.“මේ කලාපයට මම දැන් අවුරුදු තුනකින් පමණ ගියේ නෑ. හැබැයි එහි ගොල්ෆ් පිටියක් හදන්න යන බවට ආන්දෝලනාත්මක ආරංචියක් ලැබුණා. එය ඇත්තක් නම් පරිසරයට එයින් සිදුවන්නේ විශාල හානියක්.”ඒ වගේම මෙහි ප්‍රධානතම පරිසර ගැටලුව තමයි වනාන්තර ඇතුළට එළවලු භෝග වගාව ව්‍යාප්ත වීම. එහි හානිය වන්නේ කෘෂි රසායන භාවිතය නිසා ජල පෝෂක හා ජල උල්පත්වලට ඒ රසායන ද්‍රව්‍ය මිශ්‍ර වීමෙන් ඒ වතුරෙන් යැපෙන පහළ කලාපයේ වැව් ටිකත් දූෂණය වීමයි. අනෙක හුදෙකලා ඉඩම්වල ගස් කපනවා. අනවශ්‍ය ඉදිකිරීම් නිසා විනාශයට පත් වෙනවා. විශේෂයෙන් නාකැටිය වැනි විශාලම නාය ගිය ප්‍රදේශය පවා ඇති මේ භූමි ප්‍රදේශයේ නීතිය නීතිය හැටියට ක්‍රියාත්මක වෙනවා නම් මේ පරිසර පද්ධති රැකෙයි. බණ්ඩාරවෙලටත් අලි එන තරමට අලි මිනිස් ගැටුමත් ප්‍රදේශයට ප්‍රශ්නයක් වන්නේ මෙහි පරිසර ස්වභාවය පිළිබඳ නිසි අවබෝධයකින් සුරැකීමේ කටයුතු නොකෙරෙන නිසා ද කියන පැනය අපට මතු වෙනවා.”“අපි දුටු ලස්සන අපට ම වුණත් අනාගතේදි දකින්න නම් මේ දේවල් තුලනාත්මකව කළමනාකරණය විය යුතුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>06</day>
    </date>
    <link>http://www.silumina.lk/2014/04/06/_art.asp?fn=ay1404064</link>
    <topic>මං ලියපු එකම කවි පොත ශ්‍රී නේරුට පිළිගැන්වුවා</topic>
    <author>සුනිල් මිහිඳුකුල</author>
    <content>ආචාර්ය ලෙස්ට‍ර් ජේම්ස් පීරිස්ඔබේ සම්පූර්ණ නම?ලෙස්ට‍ර් ජේම්ස් පීරිස්.උපන්දිනය?1919 අප්‍රේල් 5. ඒ අනුව ඊයේට මගේ 95 වැනි උපන්දිනය යෙදී තිබුණා.ඔබේ ගම කොහේද?ඉපදුණේ දෙහිවල. ඒත් මගේ ගම මීගමුව. අපේ මහ ගෙවල් තිබුණේ මීගමුව කෙළින් වීදියේ. අපි කුරුකුලසූරිය පරම්පරාවේ. ජනප්‍රිය නිළි ජීවරාණි කුරුකුලසූරිය මගේ ඥාතිවරියක්.පියා?ජේම්ස් ෆ්‍රැන්සිස්. වෘත්තීයෙන් බටහිර වෛද්‍යවරයෙක්.මව?ඈන් ගර්ට්රූඩ් විනිෆ්‍රඩ් ජයසූරියඔබ කතෝලික?ඔව්. කාලයක් ශාන්ත පීතර විද්‍යාලයේ විදුහල්පති පීටර් පිල්ලේ පියතුමාට වුවමනා කළා මාව පූජකවරයෙකු කරන්න. මා පූජකවරයෙකු වෙනව නම් බෙල්ජියමට ගිහින් වැඩිදුර ඉගෙනගන්න ශිෂ්‍යත්වයකුත් හදලා දෙන්නම් කියලා උන්වහන්සේ කිව්වා. ඒත් මං ඒකට කැමැති වුණේ නැහැ.ඔබේ පවුලේ කී දෙනාද?හතරදෙනයි. මට අයිවන් හා නොයෙල් නමින් සහෝදරයන් දෙන්නෙකුත් එරිකා නමින් සහෝදරියකුත් හිටියා. ඒ අය දැන් ජීවතුන් අතර නෑ.අයිවන් ප්‍රකට චිත්‍ර ශිල්පියෙක්?අපේ පවුලේ ශ්‍රේෂ්ඨතම කලාකාරයා මං නෙමෙයි අයිවන් මල්ලි. ඔහු ‘43 කණ්ඩායමේ’ සාමාජිකයෙක්ව හිටියා.ඔබ ඉගෙනගත් පාසල?මුලින් දෙහිවල ශාන්ත මේරි ප්‍රාථමික විදුහල. පසුව ශාන්ත පීතර විදුහල.ඔබ අයිති වෙන්නේ කොළඹ නගරයේ ඉංග්‍රිසි කතා කරන ඉහළ පැළැන්තියට?අම්මා සිංහලෙන් කතා කළේ කේන්ති ගිය විට අපිට බනින්න විතරයි. පාසලේ සිංහලෙන් කතා කළොත් අපිට දඩ කන්න සිද්ධ වුණා. කොහොම වුණත් මොරටුව පැත්තේ කෙනෙක් ගෙනැල්ල අපිට ගෙදර සිංහල උගැන්වුවා. එයාගේ නම ලුවිස් ගුරුන්නාන්සේ.වෘත්තිය?මුලින් මං පුවත්පත්කලාවේදියෙක්. ‘යූ.එන්.පී. ජර්නල්’, ‘කේසරි’ වැනි පුවත්පත් සඟරාවලට මං ලිව්වා. ඊට පස්සේ එංගලන්තයට ගියාම ‘ද ටයිම්ස් ඔෆ් සිලෝන්’ පත්තරේ ලන්ඩන් විශේෂ වාර්තාකරු වශයෙන් සේවය කළා.ඔබට සිනමාව තෝරා ගැනීමට හේතු වුණේ මොකක්ද?අපේ ගෙදර ‘කොඩැක්ස්කෝප්’ නම් වූ ප්‍රක්ෂේපණ යන්ත්‍රයක් තිබුණා. මං චාලි චැප්ලින්ගේ චිත්‍රපට මුලින්ම බැලුවේ එයින්. තරුණ වියේදී අපි තවත් පිරිසක් එක්ක එකතුවෙලා ‘කලම්බු ෆිල්ම් සොසයිටි’ කියලා චිත්‍රපට සංගමයකුත් පටන්ගත්ත. ඒක ආසියාවේ ප්‍රථම චිත්‍රපට සංගමය. ඉන්දියාවේ සත්‍යජිත් රායි ‘කල්කටා ෆිල්ම් සොසයිටි’ එක පටන්ගත්තෙත් ඊට පස්සේ.එංගලන්තයෙදි මම කෙටි චිත්‍රපට කීපයක් නිර්මාණය කළා. ඒවාට සම්මානත් ලැබුණා. ආපහු මං ලංකාවට ආවෙත් රජයේ චිත්‍රපට අංශයට. එතෙක් තමන්ගේ මුදලින් චිත්‍රපට හදපු මට මින් ඉදිරියට ආණ්ඩු‍ෙව සල්ලිවලින් චිත්‍රපට හදන්න පුළුවන් කියල හිතලයි රජයේ චිත්‍රපට අංශයට බැඳුණේ.ඊයේට (5) ඔබට අවුරුදු 95 යි. ඒ ගැන මොනවද හිතෙන්නේ?හැම දෙයක්ම ඊයේ පෙරේදා සිදුවුණා වගෙ තමයි මට හැ‍ඟෙන්නේ. දිගු අතීතයක් ගැන මට මුකුත් කල්පනා වෙන්නේ නැහැ.තවමත් ඔබට හොඳ ස්මරණ ශක්තියක් තිබෙනවද?ඔව් දෙයියන්ගේ පිහිටෙන් නරකක් නැහැ.සියවසකට නුදුරු කාලයක ජීවිතය දිහා ආපසු හැරිලා බලනකොට මොකක්ද දැනෙන හැඟීම?එක අතකට දුකක් දැනෙනවා. අනෙක් අතට සතුටක් දැනෙනවා.ඇයි දුකක් දැනෙන්නේ?මට වුවමනා කළේ සිනමාකරුවකු වෙන්න නෙමෙයි පත්තර වාර්තාකාරයෙක් වෙන්න. (හැබැයි කර්තෘවරයෙක් වෙන්න නෙමෙයි) ඊට පස්සේ සාහිත්‍යකාරයෙක් වෙන්න. මම තරුණ කාලේ ලේක්හවුස් එකේ ඉන්ටර්වීව් එකකටත් ගියා. මාව ඉන්ටර්වීව් කළේ ඩී.ආර්. විජයවර්ධන. අන්තිමෙට දෙන්නෙක් ඉතුරු වුණා. ඒ ෆ්‍රෙඩ් සිල්වයි මමයි. විජයවර්ධන මාව තෝරා ‍නොගෙන ෆ්‍රෙඩ් සිල්වාව තෝරගත්තා. ඒක තමයි මගේ දෛවය. හැබැයි අද මට හිතෙනවා ඒ තෝරා ගැනීම හරි කියලා. මොකද, ෆ්‍රෙඩ් සිල්වා කියන්නේ විශිෂ්ට ගණයේ පුවත්පත් කලාවේදියෙක්. ‍‍කොහොම වුණත් එංගලන්තයට ගියාම මට පුළුවන් වුණා පත්තර වාර්තාකාරයෙක් වෙන්න. මම අවුරුදු 6 ක් ‘ටයිම්ස් ඔෆ් සිලෝන්’ පත්තරේ ලන්ඩන් කාර්යාලයේ වැඩ කළා. නමුත් මට සාහිත්‍යධරයෙක් වෙන්න බැරිව ගියා. මට ඕනැ කළේ ඉන්දියාවේ මුල්ක් රාජ් ආනන්ද් වගේ ලේඛකයෙක් වෙන්න. ‘GRASS FOR MY FEET’ (මා පයට තණනිල්ල) ලියපු ජේ. විජේතුංග එකල මගේ වීරයෙක්. එහෙත් පසුකලෙක සිනමාවට යොමු වීම නිසා මගේ අතින් එකම නවකතාවක්වත් ලියැවුණේ නැහැ. ඒ ගැන මට දුකයි.එහෙත් ඔබ කවි පොතක් ලියා පළකළා?ඔව්. ඒ පොතේ නම ‘CATHEDRAL AND A STAR'. ඔය පොත පළවුණු දවස්වල ශ්‍රීනේරු ලංකාවට ඇවිත් හිටියා. ඔහු නැවතිලා හිටියේ බම්බලපිටියේ දෙමළ ප්‍රභූ නිවෙසක. ඒ ප්‍රභූවරයා මගේ පියාගේ මිත්‍රයෙක්. ඒ සම්බන්ධතාව ප්‍රයෝජනයට අරන් මං ගිහින් නේරුට පොතක් පිළිගැන්වුවා.පොත ගැන අදහස් දැන ගැනීමේ වුවමනාවෙන් මම ඔහුගේ ලිපිනය ඇහුවා. ඔහු කිව්වා නේරු - ඉන්දියාව කියල ලියන්න එතකොට තමන්ට ලැබෙනව කියලා. මගේ කවි ගැන මං පෞද්ගලිකව සෑහීමකට පත්වුණේ නැහැ. ඒ නිසා මං කවිපොතේ පිටපත් සියල්ල පුලුස්සා දැම්මා. හැබැයි එක පිටපතක් ඇපෝතිකරි මුද්‍රණාලයේ සේවකයෙක් ළඟ තිබිලා පස්සෙ කාලෙක හම්බවුණා.ජීවිතය දිහා ආපහු හැරිලා බලද්දි සතුටකුත් ඇති වෙනව කියලා ඔබ කිව්වා?සිනමාවෙන් මා යමක් කළා කියා හිතනවා. ඇතැමෙක් මා ‘හුදෙකලා කලාකරුවකු’ ලෙස හැඳින්වුවත් මගේ චිත්‍රපටයක් දෙකක් හැරුණුකොට අනෙක් චිත්‍රපට සියල්ල මේ රටේ පොදුජන ප්‍රේක්ෂකයන් පිළිගත්තා. මගේ චිත්‍රපට අගය කළේ කුරුඳුවත්තේ ප්‍රේක්ෂකයන් නෙමෙයි; පොදුජනතාව. ‘රේඛාව’ කොළඹ රීගල් සිනමාහලේ තිරගත වෙද්දි කුරුඳුවත්තේ ප්‍රේක්ෂකයන් කළේ සිංහල කතාකරන නළු නිළියන්ට සිනාසීම පමණයි. ඔවුන්ට චිත්‍රපටයක් දුවවන්න පුළුවන් වෙන්නේ දවස් තුනයි. නැත්නම් හතරයි. මගේ චිත්‍රපට දිව්වේ පොදුජන ප්‍රේක්ෂකයන් නිසා.ඔබ කතෝලික වුණාට ඔබේ චිත්‍රපටවල තියෙන්නේ බෞද්ධ මුහුණුවරක්?මම කතෝලික ආගමට බරව එකම එක චිත්‍රපටයයි කරලා තියෙන්නේ. ඒ ‘හෝම් ෆොම් ද සී’ (මුහුදින් ගෙදරට) කියන අර්ධ වෘත්තාන්ත චිත්‍රපටය. ඒක ශාන්ත අන්තෝනි මුනිඳුන් කෙරෙහි ධීවරයන් තුළ තිබෙන ආගමික භක්තිය විදහාපාන්නක්. ඒ හැරුණුකොට අන් චිත්‍රපට සියල්ලේ ම තිබෙන්නේ ඔබ කිව්වා වගෙ බෞද්ධ සමාජ පසුබිම. ‘රේඛාව’ චිත්‍රපටයේ තිබෙන මූලික දුර්වලකමක් තමයි එහි පන්සලක් නොතිබීම. ඒක එදා අහුවුණේ ඩී.බී. ධනපාලට විතරයි.‘රේඛාවේ’ පන්සලක් නොතිබුණේ එය රූපගත කරපු වෑවල කියන ගමේ පන්සලක් නොතිබුණු නිසයි. ‘සංදේශය’ චිත්‍රපටයේ ‘වෛරයෙන් වෛරය නොසංසි‍ඳේ’ කියන දර්ශනය චිත්‍රපටය අවසානයේ පිළිබිඹු කෙරෙනවා. බුදු දහමේ එහි අවිහිංසාව තමයි එයින් කුළුගැන්වෙන්නේ. ‘රන්සළු’ චිත්‍රපටය නම් මුළුමනින්ම බෞද්ධනේ. මැද පන්තික පවුලක තරුණ කාන්තාවකට දසසිල් මාතාවක් මුණගැසීමත් සමඟ ඇගේ ජීවිතය ආධ්‍යාත්මිකව වෙනස් වන ආකාරයනේ ඒ චිත්‍රපටයෙන් කියැවෙන්නේ. ‘අම්මාවරුනේ’ චිත්‍රපටයේ ප්‍රධාන චරිතයක් තරුණ බෞද්ධ භික්ෂුව. ඒ භික්ෂුව තුළ ඇතිවන්නාවූ මානසික ගැටුමක් තමයි මුළු චිත්‍රපටය පුරාම තිබුණේ.මේ බෞද්ධ විඥානය ඔබ වැන්නකු තුළ පහළ වුණේ කොහොමද?ඒකට කරුණු තුනක් හේතු වුණා කියලා අද ආපහු හැරිලා බලද්දි මට හිතෙනවා. එකක් ‘ලයනල් වෙන්ඩ්ට් සිලෝන්’ කියන ලයනල් වෙන්ඩ්ට්ගේ අති විශිෂ්ට ඡායාරූප එකතුවේ ආපු නිශ්චල ඡායාරූප. ඒ ඡායාරූප තමයි සිංහල ගම ගැන, බෞද්ධ ශිෂ්ටාචාරය ගැන මගේ ඇස් පාදන්න හේතු පාදක වුණේ.දෙවැනි හේතුව බැසිල් රයිට්ගේ ‘සෝන්ග් ඔෆ් සිලෝන්’ කියන ශ්‍රේෂ්ඨ වාර්තා චිත්‍රපටය. සුද්දෙක් හැදුවත් ඒ චිත්‍රපටයේ බෞද්ධ මුහුණුවර හොඳහැටි පිළිබිඹු වෙලා තිබුණා. ඒකටත් මං හිතන්නේ හේතු වුණේ ලයනල් වෙන්ඩ්ට්. ඔහු තමයි මේ චිත්‍රපටයේ මාර්ගෝපදේශකයා. තුන්වැනි හේතුව රැල්ෆ් කීන්ගේ ‘හෙරිටේජ් ඔෆ් ලංකා’ (ලංකා උරුමය) කියන වාර්තා චිත්‍රපටය. මම තමයි මෙහි කථනය ලියා සහාය අධ්‍යක්ෂණය කළේ. එයින් කියැවුණේ මිහින්තලේ, අනුරාධපුරය, පොලොන්නරුව හා සමනල කන්ද ගැනයි. ඉරිදට පල්ලි ගිය, මංගල්‍යයට මඩුපල්ලි ගිය මට බෞද්ධ උරුමය ආරක්ෂා වී තිබෙන ඓතිහාසික නගරවලට යන්න ලැබුණේ මේ චිත්‍රපටය මාර්ගයෙන්.ඔබේ චිත්‍රපට අතරින් ඔබ පෞද්ගලිකව වඩාත්ම කැමැති නිර්මාණය මොකක්ද?‍මගේ වඩාත්ම පරිසමාප්ත නිර්මාණය විදියට මම දකින්නේ ‘නිධානය'. පස්සෙ කාලෙක මට චන්ද්‍රන් රත්නම් කිව්වා ‘නිධානය’ කලර් වලින් ආයේ හදන්න එයා සල්ලි වියදම් කරන්නම් කියලා. ඒත් මං කොහොමද ඒ වගේ චිත්‍රපටයක් ආයේ හදන්නේ. ගාමිණි ෆොන්සේකා නැතුව ‘නිධානයක්’ තියෙනවද? ‘නිධානය’ හැරුණම ‘ගම්පෙරළිය’ ට මම කැමැතියි. ඒ වගේම ‘ගොළු හදවත’ ටත් කැමැතියි. සත්‍යජිත් රායි මට දවසක් කිව්වා එයා ‘ගම්පෙරළිය’ ටත් වඩා ‘ගොළු හදවත’ ට කැමැතියි කියලා. මොකද, ‘ගොළු හදවත’ හුඟක්ම සිනමානුරූපියි.ඔබේ චිත්‍රපට බොහෝමයක් දැනටමත් විනාශ වෙලා?ඔව්. මං චිත්‍රපට සංරක්ෂණයක් ගැන කතා කරන්නේ 1958 දි විතර ඉඳලා. ඒත් කිසිම ආණ්ඩුවක් එය ක්‍රියාවට නැංවුවේ නැහැ. චිත්‍රපට කියන්නේ එළවළු වගෙ දෙයක්. එළවළු කුණු වෙනවා වගේ ඉක්මනට චිත්‍රපටත් නරක් වෙනවා. මෙවර මගේ උපන්දිනය නිමිත්තෙන් ජාතික චිත්‍රපට, රූපවාහිනි හා ශබ්දපට සංරක්ෂණාගාරය ඇරඹීම සතුටට කරුණක්.ඔබ සිනමාවට කලාකරුවන් රැසක් හඳුන්වා දී තිබෙනවා. (ගාමිණි ෆොන්සේකා, තිස්ස අබේසේකර, අයිරාංගනි සේරසිංහ, ටෝනි රණසිංහ, සුමිත්‍රා පීරිස්, අනුලා කරුණාතිලක, ටයිටස් තොටවත්ත, විලී බ්ලේක් ..... වැනි) ඔවුන් අතරින් ශ්‍රේෂ්ඨයා තෝරන්නයි කිව්වොත් ඔබ ‍තෝරන්නේ කාවද?මං තෝරන්නේ ගාමිණි ෆොන්සේකාව. මොකද, ඒ වගෙ නළුවෙක් ආයේ මේ රටේ බිහිවෙන්නේ නැහැ. ගාමිණි ‘ගම්පෙරළියේ’ ජිනදාසට රඟපෑවා. ඒ වගේම එහි තෙවැනි කොටස වූ ‘යුගාන්තයේ’ සවිමන් කබලානටත් රඟපෑවා. ඒත් කිසිම විදේශීය ප්‍රේක්ෂකයෙක් ‘යුගාන්තය’ බලලා මගෙන් ඇහැව්වෙ නැහැ මේ ‘ගම්පෙරළියේ’ හිටපු ජිනදාස නේද කියලා. ඒක තමයි චරිතාංග නළුවකු විදියට ගාමිණිගේ තිබුණු ශ්‍රේෂ්ඨත්වය.ඔබ ගාමිණිගේ ‘පරසතුමල්’ චිත්‍රපටයේ යම් යම් ජවනිකා අධ්‍යක්ෂණය කළා කියලා සිනමා කර්මාන්තය තුළ ඕපාදූපයක් තියෙනවා?ඔව්. ඒක ඇත්ත. ‘පරසතුමල්’ චිත්‍රපටයේ විශිෂ්ටතම දර්ශනය ලෙස විචාරකයන් සලකන ගාමිණි හොඳටම බීමත්ව තරප්පු පේළිය උඩ දෑත් දෙපසට විහිදුවා සිටින සෙවණැලි සහිත දර්ශනය අධ්‍යක්ෂණය කළේ මං. මොකද මං ගාමිණිට පොරොන්දු වෙලා හිටියා ඔහුට උදව් කරනවා කියලා. ‘පරසතුමල්’ මුලින්ම කරන්න භාර දුන්නේ මට. මමයි ගාමිණි කැමැති කරගෙන එහි අධ්‍යක්ෂණය ඔහුට පැවරුවේ. ඇත්තටම ඒක සුමිත්‍රාගේ යෝජනාවක්.චිත්‍රපටවලින් ඔබ උපයාගත් දේ මොනවද?ආර්ථිකව බැලුවොත් ඇතැම් නිෂ්පාදකවරුන් මට ගෙවලත් නැහැ. මං නම් සඳහන් කරන්නේ නැහැ ඒ මොන චිත්‍රපටද, මොන නිෂ්පාදකවරුන් ද කියලා. මම, සුමිත්‍රා චිත්‍රපට හැදුවේ අපේ ඉඩකඩම් විකුණලා. අද ඒවා කෝටි ගාණක් වටිනවා. ‘රොබට් නොක්ස්’ කරන්න ගිහිල්ලා ලක්ෂ තුනක් අපි අතින් පාඩුකර ගත්තා.ඔබ අපේ සිනමාවේ යුග හතරක පරම්පරා හතරක් දැක තිබෙනවා. එය සුවිශේෂයි?ඔව්. මට කලින් හිටපු බී.ඒ.ඩබ්ලිව්., විමලවීර මං දැකලා තියෙනවා. මගේ ‘රේඛාව’ සිංහල සිනමාවේ පළමු කැරැල්ල ලෙස විචාරකයන් හඳුන්වනවා. ඊළඟට පතිරාජගේ ‘අහස් ගව්ව'. තුන්වැනි කැරැල්ල හඳගමගේ ‘මේ මගේ සඳයි'. මේ පරම්පරා සියල්ල සමඟ මම සමගාමීව ඉඳලා තියෙනවා. ඒක එක අතකින් ලොකු භාග්‍යයක්. හඳගම, ප්‍රසන්න, විමුක්ති නියෝජනය කරන අලුත් පරපුර අපේ සිනමාවට ඉතා වැදගත් සේවයක් ඉටුකරලා තියෙනවයි කියලා මම හිතනවා. ඒ තමයි අලුත් තේමා, අලුත් ශෛලි ඔස්සේ චිත්‍රපට නිර්මාණය කරමින් නව සිනමාවක් බිහි කිරීම. ඒක තමයි අවශ්‍ය. හඳගමගේ ‘අක්ෂරය’ චිත්‍රපටයේ තහනමට එරෙහිව මා නැඟී සිටියා. එය ප්‍රකාශන නිදහස වෙත එල්ලවූ මරු පහරක් ලෙසයි මා දුටුවේ.ඔබ මීට අවුරුදු 11 කට ඉහත මාත්තෙක්ක කිව්වා ‘චිත්‍රපටය නැතිවෙනවා සිනමාව පවතිනවා’ කියලා. දැන් ඒ අවස්ථාව එළැඹිලා තියෙනව නේද?සෙලියුලොයිඩ් එක (දළ සේයා පට) නැතිවෙනවා කියලා මං මුලින් ම කිව්වේ මට අසූගණන්වලදී පේරාදෙණි සරසවියෙන් ආචාර්ය උපාධිය පිරිනැමුණු වෙලාවෙදි. එතකොට ඊළඟට එන්නෙ මොන තාක්ෂණය ද කියලා ඒ වනවිට මං දැනන් හිටියේ නැහැ. අදටත් මං ඩිජිටල් ගැන දන්නේ නැහැ. සුමිත්‍රා නම් එයාගේ අලුත් ම චිත්‍රපටය (වෛෂ්ණාවි) හැදුවේ සම්පූර්ණයෙන් ම ඩිජිටල්වලින්.මගේ මුල්ම විවාහය සිද්ධ වුණ් එංගලන්තයෙදි. එයා සුද්දියක්. ඇගේ නම මාග්‍රට් ඩික්සන්. මම තමයි ඇගේ දෙවැනි සැමියා. පළමු කසාදයෙන් ඇයට දරුවකුත් සිටියා. මම එංගලන්තයේ ඉඳන් ලංකාවට ආවම මාග්‍රට් අවුරුදු දෙකක් මාත්තෙක්ක මොරටුව ගෙදරක පදිංචිවෙලා හිටියා.ඒත් ඇයට ලංකාවේ දේශගුණය ඔරොත්තු දුන්නේ නැහැ. ඒ නිසා මේ ‍රටේ ඉන්න බැහැයි කියලා ඇය ආපහු එංගලන්තයට ගියා. ඊට පස්සේ ඇය තුන්වැනි වතාවටත් බැන්දා. මගේ හැම උපන් දිනයකටම ඇය දුරකථනයෙන් කතාකරලා මට සුබ පතනවා. ඒ වගේම මට සුබ පැතුම් පතකුත් එවනවා. මොකද අපි රණ්ඩුවෙලා වෙන්වුණා නෙමෙයිනේ.ලෝක සිනමාවේ වයෝවෘද්ධතම සිනමාකරුවා ඔබ වෙන්නැති?නැහැ. පෘතුගීසි ජාතික මනුවෙල් ඩී. ඔලි වියේරා. එයාට දැන් වයස අවුරුදු 105 යි.ඔබ ජ්‍යෝතිෂය විශ්වාස කරනවද?තාත්තා කතෝලික වුණාට අපි කාටත් හඳහන් හදලා තිබුණා. කුඩා කාලයේ මගේ හඳහන බලපු එක්තරා දෛවඥයෙක් (ක්ලිෆඩ් පෙ‍ෙර්රා) අනාගතයේදී මා සිනමාවට යොමුවන බවට අනාවැකි පළ කළා. මට තවමත් පුදුමයි ඒකට. මොකද, ඒ වෙනකොට සිංහල සිනමාවක් කියා දෙයක් බිහිවෙලාවත් තිබුණේ නැහැ.ඔබ ඩ්‍රින්ක්ස් නොගන්නා හේතුවක් නැහැ?ඔව්. මං කාලයක් හොඳට බිව්වා. සුමිත්‍රා ලංකාවේ නැති දවස්වලට අපේ ගෙදර බාර් එක වගෙ තමයි. සරත් අමුණුගම වගෙ අයත් බොන්න එන්නේ අපේ ගෙදර.සුනිල් මිහිඳුකුලඡායාරූප- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post></root>