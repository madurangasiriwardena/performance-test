<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=f1404094</link>
    <topic>බොහෝ දෙනෙක් මා අසරණ කළා</topic>
    <author>සටහන හා ඡායාරූප උමේෂා සිරිවර්ධන</author>
    <content>ප්‍රියංගනී එදා නිවෙසින් පිටවූයේ උදෑසන අටට ආසන්න ව ය. බරමලු දෙකක් ඇතිවම නිවසේ සිට මහරගම නගරයට පයින්ම ඇවිද ගිය ඇය රෙදිපිළි සහිත වෙළෙඳ කුටියක් තුළට ගොඩ වූවාය.“කඩේ අයිති මහත්තයා ඉන්නවා ද....”සේවිකාවගෙන් එසේ විමසු ප්‍රියංගනීට ඊට ලැබුණේ යහපත් ප්‍රතිචාරයකි.“සර්..... ඉන්නවා.....එන්න ..ඇතුළට”සේවිකාවගේ මාර්ගයෙන් වෙළෙඳසැල් හිමියා මුණ ගැසුණු ඇය පැමිණි කාරණාව ඔහුට කියන්නට වූවාය.“සර්.... මම අමුරෙදිවලින් ඇඳුම් මහලා පින්තාරු කරනවා... මේ තියෙන්නේ මහලා පින්තාරු කරපු ඇඳුම්... මේවා බලලා හොඳයි කියලා හිතෙනවා නම් මගේ ව්‍යාපාරයට සහයෝගයක් දෙන්න”ඊට ඔහුගෙන් ලැබුණේ යහපත් ප්‍රතිචාරයකි. ඇය අතින් මසා නිමැවුණු ඇඳුම්වලට අමතරව මෙට්ට කවර, බෑග් ආදිය එම වෙළෙඳසැළට ලබා ගත හැකි බව වෙළෙඳසැල් හිමියා ඇයට පැවසුවේය. ඉන් දින කිහිපයකට පසු ප්‍රියංගනී අතින් නිමැවුණ නව නිර්මාණ කිහිපයක්ම එම වෙළෙඳසළට ලබාදෙන්නට ඇය කටයුතු කළාය.ඒ අතරවාරයේ දී වෙනත් වෙළෙඳසැල් කිහිපයක් වෙත ගිය ප්‍රියංගනී වෙළෙඳසැල් හිමියන් සමඟ මේ පිළිබඳව කතාබහ කරන්නට වූවාය. ඇතැම් වෙළෙඳසැල් වලින් නිර්මාණ ලබාගෙන ඊට අදාළ මුදල් නැවත ලබා දෙන්නට කටයුතු කළ අතර ඇතැමුන් ඇයට හිමි මුදල් ලබා දුන්නේ නැත.එහෙත් ව්‍යාපාරය අත්නොහැරි ඇය නගරයේ පැවැත්වුණු ප්‍රදර්ශන සඳහා ද නිෂ්පාදන ඉදිරිපත් කළාය. එහි දී සිය නිෂ්පාදන සඳහා ඉහළ ඉල්ලුමක් තිබෙන බව වටහාගත් ඇය සිය ව්‍යාපාරය ඉහළ තලයකට ගෙන යා යුතු බව අධිෂ්ඨාන කරගත්තාය. එදා අධිෂ්ඨානය අද මල්ඵල ගැන්වී ඇති සෙයකි.නමින් සුනේත්‍රා ප්‍රියංගනී වන ඇය “දණින් නොවැටුණු මිනිස්සු” සොයා ගිය ගමනේ දී අපට හමුවුයේ “අපේ ගම” වෙළෙඳකුටියක් තුළ දීය. අප ඉදිරියේ ඇය හඬ අවදි කළාය.“ඉතින් කියන්නකො.... මේ ආපු ගමන ගැන මොකද හිතන්නෙ...”“ඒ ගමන ගොඩක් සාර්ථකයි”නිර්මාණ සඳහා වෙළෙඳපොළක් නැතිව ගොඩක් අසරණ වුණාලු නේද?“මම දැනගෙන හිටියේ අලුත් නිර්මාණ බිහිකරන්න විතරයි. ඒ සඳහා වෙළෙඳපොළ හදාගන්නෙ කොහමද කියලා දැනගෙන හිටියෙ නැහැ. කියලා දෙන්න කෙනෙක් හිටියෙත් නැහැ. ඒ ක‍ාලෙ තනිවම රෙදි සාප්පු ගානෙ ගිහිල්ලා නිෂ්පාදන සාප්පුවලට දැම්මා. ඇතැම් අය ඊට යහපත් ප්‍රතිචාර දැක්වුවා. යහපත් ප්‍රතිචාරවලට වඩා ලැබුණෙ අයහපත් ප්‍රතිචාර සමහරු කියනවා, බඩු අරගෙන එන්න කියලා ගෙනාවම කියනවා එපා කියලා.තව සමහර අයගෙන් බඩුවල සල්ලි ගන්න හරිම අමාරුයි. අද දෙන්නම් හෙට දෙන්නම් කියලා රස්තියාදු කරනවා. සමහරු සල්ලි දුන්නේම නැහැ. ඒත් මම තේරුම් අරගත්තා මේ නිෂ්පාදනවලට හොඳ ඉල්ලුමක් තිබෙන බව.ඒ නිසාම දුක් කරදර මැද්දේ දිගටම ව්‍යාපාරය කරගෙන ගියා. මුල් කාලේදී ලොකු ලාබයක් තිබුණේ නැහැ. ව්‍යාපාරයෙන් ලැබුණු ආදායම ‍රෙදිවලට යන වියදම තීන්තවලට යන වියදමට යන්තම් පිරිමැහුණා. ඒත් ආසාව නිසා ව්‍යාපාරය නැවත්තුවෙ නැහැ.”“බඩු වාහනවල ටවුමට අරගෙන එන්න තරම් ලොකු සල්ලියක් ඒ දවස්වල තිබුණෙ නැහැ. සමහරදාට බෑග්වල දාගෙන මම තනිවම බඩු අරගෙන ටවුමට යනවා. එහෙම තමයි ව්‍යාපාරය පටන් ගත්තේ”“අපේ ගම” වෙළෙඳ කුටියක් ලැබුණෙ කොහොමද?”“බණ්ඩාරනායක අනුස්මරණ ශාලාවෙ පැවැත්වුණු ප්‍රදර්ශනයකට නිර්මාණ ඉදිරිපත් කළා. එහිදී ජාතික ශිල්ප සභාව මඟින් දේශීය නිර්මාණකරුවන් කිහිපදෙනෙකු තෝරාගෙන පුහුණුවක් ලබා දුන්නා. එහිදි වෙළෙඳපොළ, නිර්මාණ අලෙවිය ගැන අපට අවබෝධයක් ලබා දුන්නා. ඒ විතරක් නොවෙයි ප්‍රදර්ශන සඳහා නිර්මාණ ඉදිරිපත් කරන්න කිහිපවතාවක්ම අවස්ථාව ලැබුණා. ඒ ඔස්සේ ආපු ගමනක දී තමයි මේ වෙළෙඳ කුටිය ලැබුණෙ”සාර්ථකත්වය කරා දුෂ්කර ගමන් මඟක් ඔස්සේ ඉදිරියටම පැමිණි ඇයට සහයෝගයක් වූ මව, සැමියා සහ සිය සහෝදරිය සිහිපත් කරන්නේ නිහතමානීවය. මේ වන විට ඇගේ නිර්මාණ සඳහා වෙළෙඳපොළ තුළ ඉහළ ඉල්ලුමක් තිබෙන බව පැහැදිලි වන්නේ නිර්මාණ බොහෝ අලෙවි වන නිසාය.තනිව ආරම්භ කළ ව්‍යාපාරයට අද සහයකයින් කිහිපදෙනෙකි. ඇයගේ නිර්මාණ සඳහා නිශ්චිත වෙළෙඳපොළකි. ඇය පවසන පරිදි ආර්ථිකය ඉතා යහපත්ය. මේ සියල්ල ජාතික ශිල්ප සභාව නිසා බව ඇය කීයන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404101</link>
    <topic>කලුකඩ මුදලාලිලාගෙන්පාරිභෝගිකයා බේරා ගන්නසහල්වලට පාලන මිලක්</topic>
    <author>විජයානී එදිරිසිංහ</author>
    <content>උත්සව සමයේ දී පෞද්ගලික වෙළෙඳුන් ඔවුන්ට අවශ්‍ය පරිදි හිතු හිතූ මිල ගණන්වලට සහල් මිල වැඩි කරමින් පාරිභෝගිකයා දැඩි ලෙස ගසා කෑමට පටන්ගෙන තිබීම නිසා වහාම ක්‍රියාත්මක වන පරිදි සහල් සඳහා පාලන මිලක් රජය මගින් ගෙනවිත් තිබේ.ඒ අනුව සම්බා කිලෝව රුපියල් 77 සුදු නාඩු කිලෝව රුපියල් 68, රතු නාඩු 66, සුදු කැකුළු 66, රතු කැකුළු 60ක්ද වන පරිදි පාලන මිල තබා ඇති අතර ඊයේ රාත්‍රී සිට එය ක්‍රියාත්මක වෙයි.මීට පෙර සහල් සඳහා පාලන මිලක් ක්‍රියාත්මක වුවත් ජනාධිපති මහින්ද රාජපක්ෂ මහතා විසින් වී ගොවියාගේ අස්වැන්නට ගෙවන මුදල් වැඩි කිරීම නිසා සහල් පාලන මිල පවත්වාගෙන යා නොහැකි විය.ඒ අනුව වී ගොවියාගේ නාඩු කිලෝව සඳහා ගෙවු රුපියල් විසි අට රුපියල් 32 දක්වාත්, රුපියල් 32ට තිබූ සම්බා සඳහා රුපියල් 35 දක්වාත් වැඩි කෙරිණි.වී ගොවියාට විශාල ආදායමක් මෙමගින් ලබා ගැනීමට හැකිවිය.ගොවියනට එසේ වැඩි මුදලක් ගෙවද්දී එතෙක් පැවැති සම්බා සඳහා වූ රුපියල් 70 නාඩු සහ කැකුලු සඳහා වූ රුපියල් 60 වැඩි කළ යුතු වුවත් රජය එය වැඩි කළේ නැත. එහි වාසිය ලබාගත් පෞද්ගලික වෙළෙන්දෝ මෙම උත්සව සමයේ ප්‍රයෝජනයට ගනිමින් සම්බා නාඩු සහ කැකුලු සහල් ආදිය විශාල ලෙස වැඩි මිලට විකිණීමට පටන් ගෙන ඇත.මේ පිළිබඳව විශේෂ අධ්‍යයනයක් කළ වෙළඳ ආමාත්‍ය ජොන්ස්ටන් ප්‍රනාන්දු මහතා මෙම අසාධාරණය පිළිබඳව ජනාධිපතිවරයා දැනුම්වත් කර සහල් සඳහා පාලන මිලක් ගෙනවිත් තිබේ. ‍ගොවියාට දැනට වී කිලෝවක් සඳහා ගෙවන මුදල අනුව සහල් සැකසීමට යන වියදමද අනුව සහල් කිලෝවක් රුපියල් 7කින් වැඩි කළ යුතු වුවත් රජය සහල් කිලෝවක් සඳහා වැඩිකර ඇත්තේ රුපියල් 4ක් පමණක් බව ජොන්ස්ටන් අමාත්‍යවරයා පැවසීය.මෙම උත්සව සමයේදී කිසිසේත්ම පාරිභෝගිකයා ගසා කෑමට ඉඩ නොතබන බව පවසන අමාත්‍යවරයා සහල් පමණක් නොව සෙසු අත්‍යාවශ්‍ය හා අනෙකුත් ද්‍රව්‍යයද පෞද්ගලික වෙළෙඳුන් අලෙවි කරන ආකාරය පිළිබඳව දැඩි අවධානයක් යොමු කර ඇති බවද අමාත්‍යවරයා කීය.දැනට සහල් ආනයනයේදී අය කෙරෙන කිලෝ ග්‍රෑමයට රුපියල් 20/-ක් වූ ආනයන තීරු බද්ද. 12% ක් වූ එකතු කර අගය මතු බද්ද, 5% ක් වූ වරාය හා ගුවන් තොටුපළ සංවර්ධන බද්ද හා 2%ක් වූ ජාතිය ගොඩනැගීමේ බද්ද යන සියලු බදු ඉවත්කර, ඒ වෙනුවට රුපියල් 5/-ක විශේෂ ‍ෙවළෙඳ භාණ්ඩ බද්දක් 2014. 04.09 දින සිට ක්‍රියාත්මක වන පරිදි අය කිරීමට රජය තීරණය කර ඇති බව මුදල් හා ක්‍රමසම්පාදන අමාත්‍යාංශය නිවේදනය කරයි.දැනට රට තුළ පවත්නා දැඩි නියඟය හේතුවෙන් අපේක්ෂිත සහල් අස්වැන්න නොලැබීම මත වෙ‍ළඳපොලේ සහල් මිල ඉහළයාමේ ප්‍රවණතාවයක් පවතින බැවින්, ඉදිරි උත්සව සමයේදී පාරිභෝගික ජනතාවට සහන සැලසීම උදෙසා මෙම තීරණය ගෙන ඇත. 2014 පෙබරවාරි වනවිට නියඟය හේතුවෙන් අහිතකර බලපෑමට ලක්ව ඇති වී වගා බිම් ප්‍රමාණය හෙක්ටයාර් 87,281 වන අතර, එහි වැඩිම බලපෑමක් වාර්තා වනුයේ උතුර හා නැගෙනහිර පළාත්වලින් බව කෘෂිකර්ම දෙපාර්තමේන්තු තොරතුරුවලට අනුව තහවුරු වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404102</link>
    <topic>අද රටේ ඇතිවී තිබෙන සංවර්ධනයට හේතුවරාජ්‍ය ආයතන රැකගැනීමේ ප්‍රතිපත්තියයි</topic>
    <author>ධනුෂ්ක ගොඩකුඹුර සෙවණගල සිට...</author>
    <content>අද රටේ දක්නට ඇති ආර්ථික දියුණුවටත් මහා සංවර්ධනයටත් හේතු වී ඇත්තේ වත්මන් ආණ්ඩුව කලින් පැවැති ආණ්ඩු මෙන් රාජ්‍ය ආයතන විකුණා දමා ජීවත් වන ප්‍රතිපත්තියේ පිහිටා නොසිට කටයුතු කළ නිසා බව ජනාධිපති මහින්ද රාජපක්ෂ මහතා ප්‍රකාශ කළේය.එදා පැවැති ආණ්ඩු රජයට ව්‍යාපාර කටයුතු කළ නොහැකි යැයි කියමින් රාජ්‍ය ආයතන විනාශ කළේ දේශාපලන හිතවතුන්ට කුණුකොල්ලයට ඒවා විකුණා දැමීමේ වුවමනාවෙන් බව පැවසූ ජනාධිපතිවරයා එම ජාතික සම්පත් රැකගැනීමට තමා විපක්ෂයේ සිට නැඟූ හඬ බීරි අලින්ට වීණා වැයීමක් වූ බවත් පැවසීය.පෞද්ගලීකරණයේ අහිතකර ප්‍රතිඵල හොඳින් අත්දුටු අයකු වශයෙන් තමා එදා සිටම පෞද්ගලීකරණයට විරුද්ධව සිටි බව පෙන්වා දුන් ජනාධිපතිවරයා තමා බලයට පත් වූ පසු වෙනත් රජයන් පෞද්ගලික අංශය විකුණා දමා තිබූ සම්පත් පවා ජනතාව වෙනුවෙන් නැවත රජයට පවරා ගත් බව කීවේය.ජනාධිපති මහින්ද රාජපක්ෂ මහතා මේ අදහස් පළ කළේ පැලවත්ත සහ සෙවණගල සීනි කර්මාන්ත ශාලාවලින් 2013 වර්ෂයේ ලැබූ ලාභාංශවලින් කොටසක් ඒවායේ සේවකයන්ට සහ ගොවි ජනතාවට බෙදා දීමේ උළෙලට සෙවණගල සීනි කර්මාන්ත ශාලා භූමියේ දී ඊයේ (09) පැවැති උත්සවයට එක්වෙමිනි.මහින්ද චින්තනය යනු හුදෙක් ලියවිල්ලක් නොවන බව අකුරෙන් අකුර ඵල දරමින් රට දියුණු කරමින් ඉදිරියටම යන ගමනෙන් ලොවටම පැහැදිලි වී ඇති බවත් ජනාධිපතිවරයා පැවසීය.අද පත්වීමක් නොලද උපාධිධාරියකු ගම්වල නොමැති බව පෙන්වා දුන් ජනාධිපතිවරයා තමා එසේ කළේ ජාත්‍යන්තරයේ උපදෙස්වලට වඩා අපේ මානව සම්පත පිළිබඳ විශ්වාස කරන නිසා බවත් ප්‍රකාශ කළේය. එදා 1970 දී හාල් පොලු, මිරිස් පොලු දමා රට ස්වයංපෝෂිත කරන්නට එවකට රජය ගත් උත්සාහයට ජනතාවගේ විරෝධය එල්ල වූ නිසා අතරමඟ නතර කරන්නට සිදු වූ බවත් ඊට වෙනස් ආකාරයකින් කටයුතු කළ වත්මන් රජය රට සහලින් ස්වයංපෝෂිත කරන්නට සමත්ව සිටින බවත් ජනාධිපතිවරයා පෙන්වා දුන්නේය.නියඟය නිසා අඩුවෙන් ලැබුණු අස්වැන්න ව්‍යාපාරිකයන් දෙතුන් දෙනකු විසින් මිලදී ගෙන තිබෙන බවත් එහිදී පාරිභෝගියන්ට අසාධාරණයක් නොවන වැඩපිළිවෙළක් සැකසීමට තමා උපදෙස් දී තිබෙන බවත් ජනාධිපතිවරයා ප්‍රකාශ කළේය. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ඌව පළාත් ආණ්ඩුකාර සී. නන්ද මැතිව්, ප්‍රධාන ඇමැති ශෂීන්ද්‍ර රාජපක්ෂ, ඇමැතිවරුන් වන සුමේධා. ජී. ජයසේන, ජගත් පුෂ්පකුමාර, විජිත් විජයමුණි ද සොයිසා, ලක්ෂ්මන් සෙනෙවිරත්න මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404103</link>
    <topic>බදුල්ලේ වින්සන්ට් ඩයස් ක්‍රීඩාංගණයේ කුණුගොඩ වහා ඉවතට</topic>
    <author>විජයානි එදිරිසිංහ</author>
    <content>බදුල්ල ප්‍රදේශ‍යේ දහස් සංඛ්‍යාත ජනතාවට කාලයක් තිස්සේ හිරිහැරයක් වී තිබූ වින්සන්ට් ඩයස් ක්‍රීඩාංගණයේ කුණු කානු ප්‍රශ්නයට ස්ථිර විසඳුමක් ලබා දුන් නාගරික සංවර්ධන අධිකාරිය එහි අක්කර පහක් පුරා ගොඩගසා තිබූ කුණු ටොන් පනස්අටදහසක් යුද්ධ හමුදා ශ්‍රම දායකත්වයෙන් ඉවත් කර ඊට ස්ථිර විසඳුමක් ලබා දී තිබේ.ජනාධිපති මහින්ද රාජපක්ෂ මහතාගේ උපදෙස් මත ආරක්ෂක ලේකම් හා නාගරික සංවර්ධන අධිකාරියේ ලේකම් ගෝඨාභය රාජපක්ෂ මහතාගේ අධීක්ෂණය යටතේ වසර 2 ක් වැනි ඉතා කෙටි කාලයක් තුළ බදුල්ලේ දහස් ගණනක් ජනතාව අසීරුවට පත් කළ එම ගැටලුව විසඳා තිබේ.බදුල්ල නගර මධ්‍යයේ පිහිටි හෙක්ටයාර් 10 ක් පමණ විශාලත්වයෙන් යුත් වින්සන්ට් ඩයස් ක්‍රීඩාංගණය අවුරුදු කිහිපයකට පෙර ජාතික මට්ටමේ ක්‍රීඩා උත්සව සහ මහජන රැලි පවත්වාගෙන ගිය ක්‍රී‍ඩාංගණයකි.පසු කාලයකදී එහි නඩත්තු සේවා දුර්වල වීමේ හේතුවෙන් ක්‍රීඩාංගණයේ තත්ත්වය දිගින් දිගටම පිරිහීමට ලක්විය.ක්‍රී‍ඩාංගණයේ අක්කර පහක පමණ භූමි ප්‍රමාණයක් කැළිකසළ බැහැර කිරීමට යොදාගෙන තිබිණි. පසුගිය වසර කිහිපය තුළදී මීටර කියුබ් පනස් අටදහසක් පමණ කැළිකසළ ප්‍රමාණයක් ක්‍රීඩාංගණය තුළ ගොඩගැසී තිබිණි. එබැවින් නගර මධ්‍ය ප්‍රදේශයම පරිසර දූෂණයට ලක්වී දුර්ගන්ධය හා මැසි මදුරු උවදුර පැතිරී ගොස් ප්‍රදේශවාසීන් දැඩි අසීරුතාවකට පත්ව සිටියහ.නගරය තුළද අශෝභන දර්ශනයක් නිර්මාණය වී තිබුණු අතර කැළිකසළ බැහැර කිරීමට වෙනත් ස්ථානයක් ද නොතිබිණ.2012 අගෝස්තු 8 වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් බදුල්ලේ පැවැති දිස්ත්‍රික් සංවර්ධන කමිටු ප්‍රගති සමාලෝචන රැස්වීමේදී මේ ගැටලුව ඉදිරිපත් කෙරුණි.ඒ අනුව ආරක්ෂක ලේකම් ගෝඨාභය රාජපක්ෂ මහතා එදිනම ක්‍රීඩාංගණය පරීක්ෂාවට ලක්කළේය. වහාම ක්‍රියාත්මක වන පරිදි ක්‍රීඩාංගණයට බැහැර කරන කුණු ඉවත් කිරීමට සුදුසු වැඩපිළිවෙළක් ක්‍රියාත්මක කිරීමට නාගරික සංවර්ධන අධිකාරියට උපදෙස් ලබා දෙනු ලැබිණි.ඒ අනුව නාගරික සංවර්ධන අධිකාරියේ ඌව පළාත් අධ්‍යක්ෂ එම්. පී. රණතුංග මහතා ඇතුලු සැලසුම් කාර්ය මණ්ඩලය විසින් බදුල්ල ප්‍රදේශයේ මහජන නියෝජිතයන් ද, මධ්‍යම පරිසර අධිකාරිය, නගර සභාව ඇතුළු අදාළ ආයතන ද සම්බන්ධ කරගෙන කැළිකසළ බැහැර කිරීම හා ක්‍රීඩාංගණය ප්‍රතිසංවර්ධනය කිරීම සඳහා සැලසුමක් හා වැඩසටහනක් සකස් කරන ලදී.ඒ අනුව කැළිකසළ බැහැර කිරීම සඳහා නගරයෙන් බැහැරව පිහිටි සොරණාතොට ප්‍රදේශයේ අක්කර පහක භූමි භාගයක් තෝරා ගැනිණි. එය නගර සභාවට පවරා ගැනිණි.පසුව යුද්ධ හමුදාවේ යන්ත්‍ර සූත්‍ර හා ශ්‍රම දායකත්වයෙන් කැළිකසළ බැහැර කිරීම හා බිම් සැකසීම සිදුවිය.මේ සඳහා මධ්‍යම පරිසර අධිකාරිය රුපියල් මිලියන 75, මහා භාණ්ඩාගාරය රුපියල් මිලියන 30, බදුල්ල පිළිසරු ව්‍යාපෘතිය රුපියල් මිලියන 30 ක් ද වැය කරන ලදී.මේ වන විට බදුල්ල ප්‍රදේශයේ ජනතාවට තිබූ අසීරු ගැටලුවට විසඳුම ලැබී ප්‍රදේශය ද සංවර්ධනය වී සුන්දර පරිසරයක් බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404104</link>
    <topic>ශ්‍රී ලංකාවේ සංචාරක කර්මාන්තයේ ආදායමරුපියල් කෝටි 21 ඉක්මවයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරක කර්මාන්තයෙන් ලද ආදායම අමෙරිකානු ඩොලර් මිලියන 1,715 (රුපියල් කෝටි 21,437) ඉක්මවා ගොස් තිබෙන බව ශ්‍රී ලංකා මහ බැංකුව පෙන්වා දෙයි.මෙය රටේ ආර්ථික වර්ධනයට බෙහෙවින්ම හිතකර තත්ත්වයක් බව පෙන්වාදෙන ශ්‍රී ලංකා මහ බැංකුව එය පෙර වර්ෂයට සාපේක්ෂව සියයට 65.4ක වර්ධනයක් බවද සඳහන් කරයි.පසුගිය 2008 වසරේදී සංචාරක ක්ෂේත්‍රයේ ඉපයීම පහළ අගයක් ගෙන තිබූ අතර එම අගය මේ වනවිට ක්‍රමයෙන් වර්ධනය වෙමින් ඉහළ අගයක් කරා පැමිණ තිබෙන බවද එම ඉපයීම තවදුරටත් ඉහළ නැංවීම වත්මන් රජයේ අපේක්ෂාව වී තිබෙන බවද එම බැංකුව නිකුත් කළ නවතම වාර්තාවක් මඟින් පෙන්වා දෙයි.ඒ අනුව ඉන්දියාව, එක්සත් රාජධානිය, ජර්මනිය, මාලදිවයින, ප්‍රංශය, චීනය, ඔස්ට්‍රේලියාව, රුසියාව, යුක්රේනය, ඇමෙරිකාව, ජපානය, කැනඩාව, පාකිස්තානය සහ නෙදර්ලන්තය ඇතුළු රටවලින් පැමිණි සංචාරකයන්ගෙන් ඉහළ ආදායමක් උපයා ගන්නාට ශ්‍රී ලංකාව සමත්ව තිබෙන අතර පසුගිය 2008 වසරේ සිට මේ දක්වා කාලය තුළ එවැනි රටවලින් ශ්‍රී ලංකාවට ලැබෙන ඉපයීම ඉහළ ගොස් තිබේ.සංචාරක ක්ෂේත්‍රයේ ඉපයීම ගත්කළ සෑම වසරකදීම වර්ධනයක් පෙන්නුම්කර තිබෙන අතර විදේශීය සංචාරකයන්ගේ පැමිණීමද ඉහළ ගොස් ඇතැයි ශ්‍රී ලංකා මහ බැංකුව නිකුත්කළ නවතම වාර්තාව මඟින් පෙන්වා දෙයි. පසුගිය 2013 වසරේදී ශ්‍රී ලංකාවට විදේශීය සංචාරකයන්ගේ පැමිණීම 1,274,593ක් වූ අතර එය 2012 වර්ෂයට සාපේක්ෂව සියයට 26.7ක වර්ධනයකි. කෙසේ වුවද පසුගිය 2008 වසරේදී විදේශීය සංචාරකයන් ශ්‍රී ලංකාවට පැමිණ තිබෙන්නේ 438,475ක් පමණි.කලාපීය වශයෙන් ඉදිරියට ගමන් කරන ශ්‍රී ලංකාව සංචාරක ආකර්ශණය තවදුරටත් ඉහළ නංවමින් මේ වසරේ මාර්තු මාසයේදී විදේශීය සංචාරකයන් 133,048 දෙනෙකු ශ්‍රී ලංකාවට පැමිණ තිබෙන අතර එය පසුගිය 2013 වසරේ මාර්තු මාසයේදී මෙරටට පැමිණි සංචාරක සංඛ්‍යාවට සාපේක්ෂව සියයට 17.5ක වර්ධනයක් පෙන්නුම් කරයි.ශ්‍රී ලංකාවට විදේශීය සංචාරකයන්ගේ පැමිණිම වාර්තාගත ලෙස ඉහළ ගොස් තිබෙන අතර මේ වසරේ මුල් මාස තුනක කාලයේදී විදේශීය සංචාරකයන් 421,501 දෙනෙකු මෙරටට පැමිණ තිබෙන අතර එය පසුගිය වසරේ මුල් මාස තුනේදී පැමිණි 337,719 ට සාපේක්ෂව සියයට 24.8ක වර්ධනයක් වෙයි.ගතවූ මාස කිහිපයේදී සෑම මාසයකදී ම පෙර වසරේ එම මාසය සමඟ සැසඳීමේ දී විදේශීය සංචාරකයන්ගේ පැමිණීම ඉහළ ගොස් තිබෙන අතර එළඹෙන 2016 වනවිට ශ්‍රී ලංකාව ලක්ෂ 25 ක සංචාරක ඉලක්කය කරා යන ගමනට ශක්තියක් බවද මේ වසරේ ජනවාරි මාසයේ දී විදේශීය සංචාරකයන් 146,575 දෙනකු ශ්‍රී ලංකාවට පැමිණ තිබෙන අතර පෙබරවාරි මාසයේ දී එම අගය 141,878 බවද මහ බැංකුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404105</link>
    <topic>ලෝක තරුණ සමුළුවට තව දින 26යි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පැවැත්වෙන ‘2014 ලෝක තරුණ සමුළුව‘ පිළිබඳ දැනුවත් කිරිම් සහ සංවිධාන කටයුතු සඳහා අන්තර් ජාතික කාර්ය සාධක බළකායක් ස්ථාපිත කිරීමට යෞවන කටයුතු හා නිපුණතා සංවර්ධන අමාත්‍යාංශය පියවර ගෙන ඇත.මේ කාර්ය සාධක බළකායට විදසේ රටවල් නියෝජනය කරමින් සාමාජිකයන් දස දෙනකුද, ශ්‍රී ලංකාවේ සාමාජිකයන් දස දෙනකුද ඇතුළත්ය. ඉදිරි දස වසර සඳහා සහශ්‍ර සංවර්ධන සැලැස්මට තරුණයාගේ දායකත්වය ලබාගැනීම සම්බන්ධව කොළඹ ප්‍රකාශනය නමින් ප්‍රතිපත්ති ප්‍රකාශයනයක් එළිදැක්වීමට ද නියමිතය.මෙම සමුළුවට සහභාගී වීම සඳහා රටවල් සියයකට ආරාධනා කර ඇති බව යෞවන හා නිපණතා සංවර්ධන ඇමැති ඩලස් අලහප්පෙරුම මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404106</link>
    <topic>සරසවිය 51වසරට පා තබයි</topic>
    <author/>
    <content>‍ෙල්ක්හවුස් ආයතනය මඟින් ප්‍රකාශයට පත් කරන ජාතික කලා පුවත්පත වන සරසවිය පුවත්පත අද එනම් අප්‍රේල් 10 වැනිදාට පනස් එක් වැනි වියට පා තබයි.සරසවිය පුවත්පත ආරම්භ වූයේ 1963 වසරේ අප්‍රේල් 10 වැනි දිනය. පුරා වසර පනහකට අධික කාලයක් සිනමා කලා ප්‍රකාශනයක් ලෙස අඛණ්ඩව පළ කරන ලද මෙරට එකම කලා පුවත්පත වනුයේ සරසවියයි. සරසවිය සෑම බ්‍රහස්පතින්දාවකම නිකුත් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404107</link>
    <topic>සෙවණගල-පැලවත්ත සීනි කර්මාන්ත ශාලා රජයට පවරා ගැනීමෙන් පසු දැවැන්ත ලාභයක්</topic>
    <author>ධනුෂ්ක ගොඩකුඹුර සෙවණගල සිට...</author>
    <content>එක්සත් ජාතික පක්ෂ ආණ්ඩු සමයේ කුණුකොල්ලයට පෞද්ගලික අංශයේ හිතවතකුට විකුණා දමා තිබූ සෙවණගල සහ පැලවත්ත සීනි කර්මාන්ත ශාලා නැවතත් රජයට පවරා ගැනීමෙන් අනතුරුව 2013 වර්ෂය ඇතුළත රුපියල් ලක්ෂ 14860ක දැවැන්ත ලාභයක් ලබන්නට සමත් වෙයි.මහින්ද චින්තන ප්‍රතිපත්තියෙන් දුන් තවත් පොරොන්දුවක් ඉටු කරමින් 2011 නොවැම්බර් මස 11 වැනිදා රජයට නැවත පවරා ගත් සෙවණගල සහ පැලවත්ත සීනි කර්මාන්ත ශාලාවලින් 2013 වසරේ ලාභයෙන් රුපියල් ලක්ෂ 2970ක මුදලක් ජනාධිපති මහින්ද රාජපක්ෂ මහතාගේ අතින් එම කම්හල්වල සේවකයන්ට සහ ගොවීන් වෙත සෙවණගලදී ඊයේ (09) ප්‍රදානය කෙරිණි.රුපියල් කෝටි 30ක ස්ථිර තැන්පතු, කෝටි 15ක සීනි සහ ස්ප්‍රීතු තොග, ගොවි ජනතාවගෙන් අය විය යුතු කෝටි 12ක ණය වශයෙන් රුපියල් කෝටි 57ක මුදල් තිබුණු සෙවණගල සීනි කර්මාන්ත ශාලාව එක්සත් ජාතික පක්ෂ රජය 2002 වසරේ දී සිය හිතවතකුට විකුණා දමා තිබුණේ රුපියල් කෝටි 55ක මුදලකටය.අනතුරුව දිනෙන් දින විනාශය කරා ගිය කර්මාන්ත ශාලාව සීනි නිෂ්පාදනයට වඩා ස්ප්‍රීතු නිෂ්පාදනයට මුල් තැන දෙමින් කටයුතු කළ නිසා 2002 දී දිනකට මෙට්‍රික් ටොන් 24396ක් වූ සීනි නිෂ්පාදනය මෙට්‍රික් ටොන් 6000 දක්වා පහත වැටී තිබිණි. එහෙත් එමෙන් දෙගුණයක් එතනොල් නිෂ්පාදනය කිරීමට පාලනාධිකාරිය අමතක කළේ නැත.සමාගම රාජ්‍ය පාලනය යටතේ දී සිටි ස්ථිර සේවකයන් සංඛ්‍යාව 754 සිට 200 දක්වාත් අනියම් සේවකයන් සංඛ්‍යාව 1200 සිට 300 දක්වාත් අඩු කළ පෞද්ගලික අංශය උක් වගාව හෙක්ටයාර් 4000 සිට 2000 දක්වා පහළ දමා ගොවීන් මහමඟට බැස්සවීමට කටයුතු කළේය.පැලවත්ත සීනි කර්මාන්ත ශාලාවත් මෙම ඉරණමටම ගොදුරු වූ අතර ආයතන නැවත රජයට පවරා ගැනීමේ දී යන්ත්‍ර සූත්‍ර පවා දැඩි ලෙස අබලන් තත්ත්වයක පැවතිණි.ජනාධිපතිතුමාගේ මැදිහත් වීම මත මෙම කර්මාන්ත ශාලා නැවත රජයට පවරා ගත් අතර එම කටයුතු මෙහෙයවීම සඳහා සීනී කර්මාන්ත සංවර්ධන යනුවෙන් වෙනම අමාත්‍යාංශයක් පිහිටුවා එහි ඇමැතිවරයා වශයෙන් ලක්ෂ්මන් සෙනෙවිරත්න මහතා පත් කළේය.ඇමැතිවරයාගේ නායකත්වයෙන් පසුගිය වසර දෙක තුළ ශීඝ්‍ර දියුණුවකට පත් වී ඇති මෙම කර්මාන්ත ශාලා අතරින් සෙවණගල කර්මාන්ත ශාලාව සිය දෙවැනි අදියර ආරම්භ කිරීමටත් සූදානමින් සිටී.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ඌව පළාත් ආණ්ඩුකාර සී. නන්ද මැතිව්, ප්‍රධාන ඇමැති ශෂීන්ද්‍ර රාජපක්ෂ, ඇමැතිවරුන් වන සුමේධා. ජී. ජයසේන, ජගත් පුෂ්පකුමාර, විජිත් විජයමුණි ද සොයිසා, ලක්ෂ්මන් සෙනෙවිරත්න මහත්ම මහත්මීහු ඇතුළු පිරිසක් ද සේවකයන්ට සහ ගොවීන්ට ලාභාංශවලින් කොටසක් ලබා දීමට පැවැති උත්සවයට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404108</link>
    <topic>ඌවේ යල් කන්නයේ වගාවටනියගය හරස් වෙයි</topic>
    <author>ආර්.එම්. සෝමරත්නදෙමෝදර සමූහ</author>
    <content>ඌව පළාතේ යල් කන්නයේ වගා කටයුතුවලට ස්වභාවධර්මයේ හරස් වෙලාබදුල්ල සහ මොණරාගල දිස්ත්‍රික්ක ඇතුළත් ඌව පළාතේ විවිධ වගා කටයුතු සඳහා දැනට පවත්නා දැඩි නියගය හරස් වී ඇති බව වගා කටයුතුවල නියුතු ගොවීහු පවසති. විශාල වශයෙන් ගොවීන්ගේ ආර්ථිකය සාර්ථක වන අවුරුදු සමයේ එළවළු වගාව හරි අඩකටත් වඩා විනාශ වීම නිසා එළවළු වල මිල බෙහෙවින් ඉහල යා හැකි බවට මේ වන විටත් අනාවරණය වී ඇත.බදුලු ඔය, ගවරවෙල ඔය, දෙමෝදර පහේ කණුව වැව, උමා ඔය, මැණික් ගග, ගල ඔය, පීස්ස ඇල්ල, රාවණා ඇල්ල, දුන්හිද ඇල්ල, දියළුම ඇල්ල මේ වන විටත් නියගය නිසා ජලය හීන වෙමින් පවතී.මාපාකඩ වැව, සොරබොර වැව, දම්බරාව වැව, යන වැව් පිහිටි ජනපද ඉඩම් වල වගා කරුවන්ට ද නියගය බෙහෙවින් බලපා ඇත. වෙනදා මෙම ප්‍රදේශ පුරා වගා කරනු ලබන බඩ ඉරිගු, ඉදල් ඉරිගු, කුරක්කන්, ආදියේ අස්වැන්න ද කෙසෙල් වගාවේ අස්වැන්න ද සිඝ්‍ර ලෙස පහළ යෑම නිසා අවුරුදු සමයේ ගොවීන් මහත් දුෂ්කරතාවයට පත්ව සිටිති.දැඩි නියගය පැවැතිය ද බදුල්ල දිස්ත්‍රික්කයේ බොහෝ වගා මෙතෙක් සුරැකුණේ ජල රක්ෂිත ප්‍රදේශ නිසාය.. එහෙත් මෑතක සිට අනවසර වගාකරුවන් ජල රක්ෂිත ඉඩම් එළිපෙහෙළි කොට තේ වගාව වැනි ස්ථිර බෝග වගා කිරීම නිසා මෙම ව්‍යසනය ඇති වූ බව ප්‍රදේශයේ එළවළු වෙළෙන්දෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n1404109</link>
    <topic>ජාතීන් අතර සමඟිය නැංවූ මුතූර් බක්මහ උළෙල</topic>
    <author>මූතූර් විශේෂ</author>
    <content>වසර තිහකට අධික කාලයක් පුරාවට නැගෙනහිර පළාතේ පැවැති කුරිරු ත්‍රස්තවාදය නිමා කරමින් සිංහල, ද්‍රවිඩ හා මුස්ලිම් ජාතීන්ගේ අතර සමගිය මනාව ලොවට විදහා දක්වමින් මහා බක්මහ උළෙලක් ඊයේ මානල්චේනෙයි මහජන ක්‍රිඩාංගණයේදී ඉතා උත්කර්ශවත් අන්දමින් පැවැතිවිණි.මූතූර් ප්‍රදේශයේ 5 වන ශ්‍රි ලංකා යුද හමුදා කාළතුවක්කු හමුදාවේ අණදෙන නිලධාරි ලුතිතන් කර්නල් එල්. රංචාගොඩ මහතාගේ සහ නෙස්ලේ ලංකා පුද්ගලික සමාගමේ අනුග්‍රහයෙන් පැවැති මෙම උත්සවයේදී ජාතීන් තුනම නියෝජනය කරමින් සංස්කෘතික අංග විවිධ ජන ක්‍රිඩා බොහොමයක් පැවැත්විණි.බක්මහ උළෙලේ ප්‍රධාන ආරාධිත අමුත්තා ලෙස 22 සේනාංකයේ සේනාංකාධිපති මේජර් ජනරාල් ඊ පී ද ඉසෙඩ් වික්‍රමරත්න, 224 බලසේනාංකයේ බළසේනාධිපති කර්නල් එච්.එල්.වී.එම් ලියනගේ මහත්වරු ඇතුළු විශාල පිරිසක් මෙම අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041010</link>
    <topic>රජයේ දේශපාලන ප්‍රතිපත්තිවලට අනුකූලව නිදහසේවැඩ කරන්න රාජ්‍ය නිලධාරීන්ට ඉඩ සලසා තිබෙනවා</topic>
    <author>ධනුෂ්ක ගොඩකුඹුර.</author>
    <content>සිය දේශපාලන ප්‍රතිපත්ති රහසේ සඟවාගෙන නොසිටින ආණ්ඩුව එම ප්‍රතිපත්තිවලට අනුකූලව නිදහසේ වැඩ කරන්නට රජයේ නිලධාරීන්ට ඉඩ දී තිබෙන බව ජනාධිපති මහින්ද රාජපක්ෂ මහතා ප්‍රකාශ කළේය.ගාලු පාරේ පාගමනින් කතරගමටම ගිය තමන්ට රටේ සිදුවන්නේ කුමක්දැයි ගැන හොඳ අවබෝධයක් තිබෙන බව පැවසූ ජනාධිපතිවරයා අද ජනතාවගේ වෙනස් වෙමින් පවතින අවශ්‍යතාවන් අනුව වෙනස් අන්දමකට සිතා කටයුතු කරන්නට සූදානම් බවත් පැවසීය.ජනාධිපතිවරයා මෙසේ පැවැසුවේ ශ්‍රී ලංකා මහ බැංකුවේ 64 වන වාර්ෂික වාර්තාව පිළිගැනීමේ උළෙලට මහ බැංකු පරිශ්‍රයේ දී පෙරේදා (08) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසීය.අද ශ්‍රී ලංකා මහ බැංකුවේ වාර්ෂික වාර්තාව 8 වන වතාවටත් මට ලබාගන්න හැකිවුණා මෙම ස්ථානයේ දී. දැන් මේ වාර්තාවේ තිබෙන විස්තර පිළිබඳ විග්‍රහ සියල්ලම ඉදිරිපත් වුණා.දේශපාලන වශයෙන් තිබෙන ගැටලුවලටත් එහි උත්තර තිබුණා. රටේ තිබෙන මතයක් තමයි මාර්තු මාසය වන විට අපේ ආණ්ඩුව කඩා වැටෙන බව. මෙය හැමදාම අපිට ඇහෙනවා. එය වසර කීපයක්ම ඇසුණා. නමුත් එහෙම නම් කඩා වැටෙන්නේ නැහැ. සමහරු මේ ආර්ථිකය කඩා වැටෙනකම් බලා ඉන්නවා.සියයට 6.3 ක ආර්ථික වර්ධන වේගය සියයට 7.3 දක්වා වැඩි කිරීම සුළු වැඩිකිරීමක් කියලා කියනවා. එහෙම කියනකොට අපි පසුගිය කාලයේ ඡන්දය දිනපු ආකාරය මතක් වෙනවා. සියයට 59කින් දිනන එක සුළු දිනුමක්. සමහරුන්ට එය පරාජයක්.එයින් අපි පෙන්නුම් කරන්නේ අපේ බලාපොරොත්තු. අපේ රටේ ඍන ආර්ථිකයක් ගැන ටික කලකට ඉහතදී කතා කළා. සියයටට 3 ආර්ථික වේගයක් තිබෙන කොට බොහොම හොඳ ආර්ථික වර්ධන වේගයක් රට තුළ තිබෙන බව අපි එදා වේදිකාවලදී කිව්වා. එය අද සියයට 6 සිට සියයට 7 දක්වා ගොඩනැගිලා තිබෙන වෙලාවෙත් අපට මදි. මේ කලාපය තුළ අප ඉන්නේ හුඟක් ඉහළ තත්ත්වයක. අපි එය තවත් ගොඩනගන්න ඕනෑ. ඒ සඳහා අපට හැමෝගෙම සහාය ඕනෑ.මැදමුලන සිට කොළඹට එන්න එදා දවසක් ගියාඅපට ඊළඟට තිබෙන අභියෝගය තමයි රට තුළ සංවර්ධනය ඇති කරන එක. අද ඒ සංවර්ධනය ඇති වෙලා. මම මැදමුලන ඉඳලා ඉස්සර කොළඹ පාසලට එන්න දවසක් ගතවුණා. එහෙම යුගයක අපි සිටියා. අපි කාපට් පාරක් දැක්කේ කොළඹට ආවාම. අද අපේ ගම්වලට ගියාම එදා බොරළු පාර ඉල්ලපු ගමේ උදවිය අද බොරළු පාරක් පිළිබඳව හිතන්නේවත් නැහැ. අද ඔවුන්ට ඕනෑ කාපට් පාරවල්. මේ මිනිසුන්ගේ සිතුම් පැතුම් ගොඩක් වෙනස් වෙලා. එදා බොරළු පාර, ඊට පස්සේ තාර දමන්න, ඊට පස්සේ කොන්ක්‍රීට් දමන්න, දැන් කාපට් දමන්න මේ ආකාරයට වෙනස් වෙලා තිබෙනවා.අද සංවර්ධනය මුළු රටටම බෙදිලා ගිහින් තිබෙනවා. එදා නගරයට කොළඹට සීමා වෙලා තිබුණු විදුලි බලය අද සියයට 96- 98 කට බෙදිලා , සමාජයේ පැතිරී ගිහින් තිබෙනවා. කාපට් පාර ගම ඇතුළට ගිහින් තිබෙනවා. පාරේ ප්‍රතිලාභ ගිහින් තිබෙනවා.අපේ ගම් පළාතේ ඒ දවස්වල තාර පාරක් හදලා දුන්නා. ඒ ගම්වලට එදා පිටින් කවුරුත් ආවේ නැහැ. එයයි එදා ගම්වල තිබූ තත්ත්වය. මේ දේශපාලනයේ හිටපු කාලය තුළ මම ගාලු පාරේ වාහනයේ වගේම පයිනුත් ගිහින් තිබෙනවා. ගාලු පාරේ කතරගමට යනකම් පයින් ගිය පුරුද්ද අපට තිබෙනවා. මොකක්ද සිදුවන්නේ කියන දේ පිළිබඳව අපට අවබෝධයක් තිබෙනවා. අද මේ හැම දෙයක්ම විකෘති කරනවා.අද රටේ ස්ථාවර ව්‍යාපාර කරන්න නිදහස තිබෙනවා. රටේ ජීවත් වෙන්න නිදහස ලබාදුන්නා වගේම ව්‍යාපාර කරන්න නිදහස තිබෙනවා. එක යුගයක තිබූ ප්‍රතිපත්ති අද වෙනස් කරලා තිබෙනවා. අද වෙනස් වෙන්න අයිතිය තිබෙනවා. පුළුවන්කම තිබෙනවා. අපි 71 දී රට ස්වයංපෝෂිත කරන්න ගත්ත ප්‍රතිපත්තිය නෙවෙයි මේ යුගයේ දී අපි ගත්තේ. එදා තිබුණු ආකාරයට වඩා වෙනස් විදිහකට හිතන නිදහස අපි දීලා තිබෙනවා. අපි පෞද්ගලික අංශයෙනුත් බලාපොරොත්තු වෙනවා. රට තුළ ආයෝජනය කරන්න, රැකියා අවස්ථා ඇති කරන්න.අද විරැකියා තත්ත්වය සියයට 4.4 කට බැහැලාඅද විරැකියා තත්ත්වය සියයට 4.4 කට බැහැලා. අද සමහර සමාගම් අපට කියනවා ඔවුන්ට පිටරටවලින් සේවකයින් ගෙනෙන්න අවස්ථාව දෙන්න කියලා. අපි එයට ඉඩ දීලා නැහැ. නමුත් සංචාරක වීසා ගත් අය ලංකාව තුළ විවිධ රැකියා කරන බව අපි දන්නවා. එහෙම වුණේ අපේ තිබුණු අධ්‍යාපන වැඩපිළිවෙල නිසා. ඒ නිසා තමයි අපි 1994 දී වෘත්තීය පුහුණු අධිකාරිය ආරම්භ කළේ. අද අප අධ්‍යාපනයේ අවශ්‍ය වෙනස්කම් ඇතිකරලා තිබෙනවා.එදා දරුවන්ට විද්‍යා, කලා, වාණිජ විෂය හදාරන්න අවස්ථාව තිබුණා. අද අපි අනාගතය දිහා බලලා හඳුන්වා දී තිබෙනවා තාක්ෂණ විෂය ධාරාව. 70 දශකයේ හම්බන්තොට දිස්ත්‍රික්කයේ විද්‍යා, වාණිජ, කලා විෂයන් තුනම හදාරන්න. ඒ ශ්‍රේණියේ පාසල් තිබුණේ එකයි.ඒ වීරකැටිය රාජපක්ෂ මධ්‍ය මහා විද්‍යාලය. නමුත් ඒ කාලයේ යාපනයේ ඒ ශ්‍රේණියේ පාසල් 37 ක් තිබුණා. ඒ වෙනස බලන්න. අද ඒ තත්ත්වය වෙනස් කරලා රට තුළ බෙදා හැරලා තිබෙනවා. එක හා සමාන අයිතිය තිබෙනවා. ඒ සඳහා අවශ්‍ය පසුබිම හදලා තිබෙනවා. අද ඒ දියුණුව අපි ඇති කරලා තිබෙනවා හැම අංශයකින්ම. සියලු පහසුකම් එක් තැනකට සීමා නොවී රට පුරාම බෙදා හැරෙන වැඩපිළිවෙලකට අපි කටයුතු කරලා තිබෙනවා.එදා ආව සංචාරකයන් ප්‍රමාණයට වඩා විශාල ප්‍රමාණයක් අද එනවා. එක්වරක් අමාත්‍යාංශ නිලධාරියෙක් 2016 දී සංචාරකයන් මිලියනයක් පැමිණෙන බවට ඉලක්කයක් තිබෙන බව පැවසුවා. නමුත් එය මිලියන 2.5 ක්වත් විය යුතු බව මම පැවසුවා. ඒ අය එදා අදිමදි කළා. නමුත් අපි දැනගෙන සිටියා අපි ඒ ඉලක්කයට යන බව. අපි දැනගෙන හිටියා 2009 දී අපි ත්‍රස්තවාදය අවසන් කරන බව. අපි අද එතැනට යන්න සූදානම්. අපි සිතන්න ඕනෑ ඉහළ මට්ටමින්. ඒ ඉලක්ක අපි තබාගන්න ඕනෑ.අද අපි හිතන්න ඕනෑ 2020 ගැන නොවෙයි. මේ ස්ථාවරත්වය අපිට 2050 දක්වා තියාගන්න පුළුවන්. අද සංවර්ධනයේ දී ඒ ප්‍රතිඑල අපට පෙනෙනවා. එදා කුඩාවට හිතපු නිසා අද කොළඹ නැවත කඩන්න සිදුවෙලා. ආපසු පාරවල් පළල් කරන්න සිදුවෙලා. අද ගමනාගමනය හිරවෙනවා.මේවා ගැන සැලසුම් හදන්න ඕනෑ ඊට වඩා ඉහළ ඉලක්ක තබාගෙන ඉහළට හිතලා. රට තුළ ඇතිවෙලා තිබෙන මේ දියුණුව ආරක්ෂා කිරීම, ඉදිරියට ගෙන යාම ඔබ අප සියලු දෙනාගේ වගකීම. අපට දේශපාලන ස්ථාවරත්වය දෙන්න පුළුවන්. එහි කිසිදු ගැටලුවක් නැහැ. අපේ දේශපාලන ප්‍රතිපත්ති අපි රහසේ සඟවා තියලා නැහැ. අපි නිලධාරීන්ට නිදහස දීලා තිබෙනවා තමන්ගේ රාජකාරිය කරන්න. අපේ ප්‍රතිපත්ති අනුව එයින් වෙනස් නොවී යන්න අපි නිදහස දීලා තිබෙනවා.එදා සමහරු ජීඑස්පී ප්ලස් නැති වූ වෙලාවේ ලොකු ප්‍රශ්නයක් කිව්වා. නමුත් අපේ ව්‍යාපාරිකයාට එය ආක්‍රමණය කරන්න හැකිවුණා. අද ඊට වඩා විශාල වෙළඳපොලක් අපි සොයාගෙන තිබෙනවා. අපි නිදහස් වෙළඳ ගිවිසුම් ඇති කරගෙන තිබෙනවා. අපි අලුත් වෙළඳපොලවල් හදලා දෙනවා. ඒ වෙළඳපොල ආක්‍රමණය කිරීමේ වගකීම තිබෙන්නේ පෞද්ගලික ව්‍යාපාරිකයාට. ඒ ව්‍යාපාරිකයාට අත දෙන්න අපේ බැංකුත් සූදානම් විය යුතුයි. අපට මේ සඳහා හොඳ වැඩපිළිවෙලක් සමග ඉදිරියට යන්න පුළුවන්.ජීඑස්පී ප්ලස් නැති වූ වෙලාවේ අපේ ව්‍යාපාරිකයා වෙනත් වෙළෙඳපොළ ආක්‍රමණය කළාආණ්ඩු පෙරළන්න පිටරටවලින් ඉගෙන ගෙන එන්න ඕනෑ නැහැ. ඔබට මම නැවත වාරයක් ස්තූතිවන්ත වෙනවා. අද 64 වන වාර්ෂික වාර්තාව ඉදිරිපත් කරන්න සහයෝගය ලබාදුන් කාර්ය මණ්ඩලයටත් අප ස්තූතිවන්ත වෙනවා.මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා. - උද්ධමනය ඉහළ යෑම මහ බැංකු අධිපතිවරයා සතු වගකිමක් ලෙසයි ලොවම සළකන්නේ.අද 2013 වර්ෂය සඳහා මහින්ද චින්තන ඉදිරි වැඩපිළිවෙළ යටතේ මේ රටේ සංවර්ධන, දේශපාලන හා සාමය සම්බන්ධ වැඩපිළිවෙළ යටතේ අට වැනි වර්ෂයේ ප්‍රගති වාර්තාව එළිදැක්වෙනවා. මේ වාර්තාව නිසි කලට ඉදිරිපත් කිරීම ඉතා වැදගත් දෙයක්. අද මෙතැන අමාත්‍යාංශ ලේකම්වරුන් සිටින නිසා මම සියලුදෙනාගෙන් ඉල්ලා සිටිනවා හැකි ඉක්මණින් තමන්ගේ අමාත්‍යාංශයේ වාර්තා පාර්ලිමේන්තුවට ඉදිරිපත් කරන්න කියලා.අපේ රටේ තොරතුරු ලබා ගැනීම පිළිබඳව නීතිය, ව්‍යවස්ථා රාමුව ගැන අවබෝධයක් නැතුව රටේ තොරතුරු වැරැදි ලෙස යොදා ගැනීමේ සම්භාවිතාවක් තිබෙන නිසයි මම ඒ වගේ ඉල්ලීමක් කරන්නේ.රාජ්‍ය නිලධාරියකු ලෙස පරම වගකීමක් වන්නේ අපේ රටේ තොරතුරු ලබා ගැනීමට ජනතාවට තිබෙන අයිතිය කොතරම් දුරට ආරක්ෂා වී තිබේදැයි ලෝකයට පැහැදිලි කිරීමයි. මුදල් ඇමැතිවරයා ලෙස ජනාධිපතිතුමාටත් මහ බැංකු අධිපතිවරයා ලෙස කබ්රාල් මහතාටත් සතුටු විය හැකි හොඳම වසරක් ලෙස 2013 වසර හඳුන්වා දිය හැකියි. රටක උද්ධමනය ඉහළ යනවා නම් එය මහ බැංකු අධිපතිවරයා සතු වගකිමක් ලෙසයි ලොවම සළකන්නේ.ඒ වගේම මුදල් ඇමැතිවරයකු ලෙස පුළුල් වගකිමක් ලෙසයි අයවැය පරතරය අඩු කිරිම සළකන්නේ. ලෝකයේ රටවල් රැසක්ම අපොහොසත් වී තිබෙන මේ කාරණා ඉෂ්ට කර ගැනීමට ලැබීම ගැන ජනාධිපතිතුමාටත් කබ්රාල් මහතාටත් සතුටු විය හැකියි.අපේ රටේ මේ ඉදිරිපත් කරන තොරතුරු ගැන විශාල විවාදයක් තිබෙනවා. සමහරු මේ තොරතුරු සාවද්‍ය තොරතුරුදැයි ප්‍රශ්න කරනවා. හැබැයි ඒ තොරතුරු එකක්වත් මහ බැංකුවේ තොරතුරු නොවෙයි. ඒ සියලු තොරතුරු ඉදිරිපත් කරන්නේ අනෙක් ආයතනයි.සංඛ්‍යාලේඛන තුළින් රට ලබා තිබෙන දියුණුව වළක්වන්නට උත්සාහ කිරීම යෝග්‍ය නැහැ. අපි සියලු දෙනාගේ බලාපොරොත්තුව සංවර්ධිත රටක් දැකීම නිසා ධනාත්මක ලෙස අඩුපාඩු දෙස බැලිය යුතුයි. 2012 තරමක් මන්දගාමී වූ ආර්ථිකය 2013 තරමක් ඉදිරියට ගියා කියලා සහකාර අධ්‍යක්ෂතුමිය ප්‍රකාශ කළා. මන්දගාමීව ටිකක් ඉදිරියට ගියා කියන්නේ සියයට 7. 3ක ආර්ථික වර්ධනයකටයි. ඒකෙන් පේනවා අපි සියයට 7. 3ක් පිළිගන්නත් දැන් සූදානම් නැහැ කියලා.මම එදා මහ බැංකුවේ ඉන්න විට සියයට 3ක වර්ධනයක් ලබා ගන්නත් ඉතා වෙහෙසී කටයුතු කළා. අපි සියයට 3 ගැනත් කතා කළේ ප්‍රශංසනීය වර්ධනයක් කියලයි. සියයට 7ක් කියන්නේ පොඩි වැඩිවීමක් නොවෙයි. එක දිගට වසර 8ක් වර්ධනය වූ රටක් තමයි මේ ගමන යන්නේ.ඒ සිනා තමයි 2013 ඒක පුද්ගල ආදායම අමෙරිකානු ඩොලර් 3280ක් දක්වා වර්ධනය කර ගන්නට හැකි වුණේ. 1974- 2004 දී අපිට මේක ඩොලර් 600ට 700ට තල්ලු කර ගන්න බැරි වුණා. හැබැයි මේ වසර 8 තුළ විශාල වර්ධනයක් සිදු වී තිබෙනවා. ජනාධිපතිතුමා 2016දි ඒක පුද්ගල ආදායම ඩොලර් 4000ක් කරන්නට සුදානම් කර ගත් ඉලක්කය මේ විදියට ගියොත් ඉක්මවා යයි. මේ වසරෙම ඩොලර් 3800 පනයි. 2015 වන විට ඩොලර් 4400ක් වත් වෙයි. ඒ නිසා ජනාධිපතිතුමාගේ ඉලක්කය 2016 වන විට ඩොලර් 5000ක් කරන්න වෙයි කියලා විශ්වාස කරනවා.උද්ධමනය අඩුයිඋද්ධමනය පසුගිය මාස තුනේම සියයට 4ට අඩුවෙන් පැවතුණා. අපි ආඩම්බර විය යුතුයි රටක් විදියට මේ විදියට ඉදිරියට යාම ගැන. අපිට එදා කිව්වේ බලන්න දකුණු කොරියාව, සිංගප්පූරුව, ජපානය, හොංකොං දියුණු වෙන ආකාරය කියලා.දැන් ඒ රටවල් අප දෙස බලන්නේ ආසියාවේ නැඟී එන රටක් දෙස බලන ආකාරයටයි. දැන් ඒ අයයි අප දෙස ආඩම්බරයෙන් බලන්නේ. අපේ තිබුණු හීනමානයෙන් අපි දැන් ටික ටික එළියට එනවා. මේ තොරතුරු අහම්බෙන් එළියට ආවේ නැහැ. ලෝකයේ ආර්ථිකය කඩා වැටුණු, යුද්ධය නිසා රට ආපස්සට ගිය, සංවර්ධනය අතපසු වුණු කාලයක් පසු කරලයි අපි මෙතැනට ආවේ.එදා අපි පොඩි කාලයේ දැක්කා කටුනායක අධිවේගයට හදපු පාලමක්. අපි විශ්ව විද්‍යාලයට ගිහින්, මහ බැංකුවේ රස්සාවට ඇවිත්, පසුගිය වර්ෂය වෙනකම්ම මේ මාර්ගය හැදුණේ නැහැ. ජනාධිපතිතුමා පසුගිය වසරේ මේ වාර්තාව එළිදක්වන්නට එන විට මෙතැන එහා පැත්තේ අලුත් වරායක් තිබුණේ නැහැ. මහ බැංකුවේ සහ භාණ්ඩාගාරයේ නිලධාරින් තමන්ගේ කාර්යය ගැන ආඩම්බර වෙන කාලයක් මේක. මම බැංකුවලට ආරාධනා කරනවා මේ සාර්ථකත්වය ගැන කථා කරන්න කියලා. එහෙම වුණොත් මේ වර්ධනය සියයට 8ක් වෙයි. අපේ රටේ ජන ජීවිතය සහමුලින්ම වෙනස් වෙයි.මහ බැංකු අධිපති අජිත් නිවාඩ් කබ්රාල් මහතා. - අට වැනි වරටත් ශ්‍රී ලංකා මහ බැංකුවේ වාර්තාව පිළිගැනීමට මහ බැංකු පරිශ්‍රය වෙත පැමිණීම ගැන ජනාධිපතිතුමාට ස්තුතිවන්ත වෙනවා. ශ්‍රී ලංකා මහ බැංකුව මේ වන විට වාර්තා 64ක් එළිදක්වා තිබෙනවා. ඉන් අටක්ම පිළිගැන්වීමට මට අවස්ථාව ලැබීම ගැන මම සතුටු වෙනවා. ඒ වාර්තා අටම මුදල් හා ක්‍රමසම්පාදන ඇමැතිවරයා වශයෙන් ජනාධිපතිතුමා වෙත පිළිගැන්වීමට ලැබීමත් මා භාග්‍යයක් සේ සළකනනවා.අපේ රට ත්‍රස්තවාදයෙන් මුදාගෙන කිසිවකුත් නොසිතූ අයුරින් නව මාවතකට යොමු කළ ජනාධිපතිතුමාගේ මහින්ද චින්තන ප්‍රතිපත්තිය යටතේ මේ රටේ සිදු වූ ආර්ථික වර්ධනය ගැන මම කථා කරන්න සුදානම්. මුදල් නීතිය අනුව මහ බැංකුවට ප්‍රධාන කාරණා දෙකක් පැවරී තිබෙනවා. එනම් ආර්ථිකය ස්ථායීව පවත්වා ගැනීමත් මූල්‍ය පද්ධතිය ස්ථාවරව පවත්වා ගැනීමත්ය.ඊට අමතරව ශ්‍රී ලංකාවේ මුදල් හා ගෙවීම් පද්ධතිය නියාමනය කිරීම, රාජ්‍ය ණය කළමනාකරණය, බැංකු ඇතුළු අනෙකුත් ආයතන අධීක්ෂණය කිරීම, සේවක අර්ථසාධක අරමුදල කළමනාකරණය කිරීම, විදෙස් සංචිත කළමනාකරණය, මුදල් හා නෝට්ටු පාලනය කිරීම මහ බැංකුව සතු කාර්යයන් ලෙස සැලකිය හැකියි.එසේම පසුගිය වසරේ රුපියල් බිලියන 62773ක් වූ මූල්‍ය පද්ධතියේ ගනුදෙනු සඳහා පහසුකම් ලබා දුන්නේ මහ බැංකුවයි. මූල්‍ය බුද්ධි ඒකකය පවත්වාගෙන යාමත් මහ බැංකුව සතු කාර්යයක්. රජය වෙනුවෙන් විදේශ විනිමය පාලනය කිරීමත් මහ බැංකුවේ වගකීමක්. මේ සියල්ල කිරීමට උගත්, දක්ෂ මානව සම්පතක් අප සතුව තිබෙනවා. ස්වාධීනව කටයුතු කරන, ජාත්‍යන්තර පුහුණුවක් ලත් පිරිසක් අපක්ෂපාතීව කටයුතු කරනවා කිසිදු ප්‍රසිද්ධියක් නැතුව.අපේ රටේ උද්ධමනය වසර පහකටත් වැඩි කාලයක් තනි ඉලක්කමක පවත්වාගෙන යන්නට අපට හැකියාව ලැබුණා. පසුගිය වසර අටක කාලයක් උද්ධමනය සියයට 10කට අඩුවෙන් තිබුණත් පසුගිය ඉතිහාසය පුරාම උද්ධමනය පැවැතුණේ සියයට 10කට වැඩියෙන්. අද මට ආඩම්බරයෙන් අනෙකුත් රටවල මහ බැංකු අධිපතිවරුන්ට කියන්න පුළුවන් අපේ උද්ධමනය කීයද කියලා.ඒ වගේම අපේ රටේ ආර්ථික වර්ධන වේගය 2006- 2013 කාලය තුළ සියයට 7. 5 සාමන්‍ය අගයක පැවතුණා. 1951 සිට 1977 දක්වා අපේ රටේ ආර්ථික වර්ධන වේගය සියයට 3. 7යි. 1978 සිට 2004 දක්වා ආර්ථික වර්ධන වේගය සියයට 4. 8යි. 2006 සිට 2013 දක්වා ආර්ථික වර්ධන වේගය සියයට 6. 7යි.ඒක පුද්ගල ආදායම ඇ. ඩො. 3280ක්අපේ රටේ ඒක පුද්ගල ආදායම 2005 දී ජනාධිපතිතුමා රට භාර ගන්න විට අමෙරිකානු ඩොලර්1241යි. අද වන විට අපේ රටේ ඒක පුද්ගල ආදායම අමෙරිකානු ඩොලර් 3280යි. 1978 සිට 2005 දක්වා ඒක පුද්ගල ආදායම වර්ධන වේගය සියයට 5. 8යි. 2006 සිට 2013 දක්වා කාලය තුළ ආර්ථික වර්ධන වේගය සියයට 13ක් වී තිබෙනවා.එසේම විරැකියාව සියයට 4. 4ක් වැනි පශළ අගයකයි පවතින්නේ. අපේ රටේ චෝදනාවක් තිබෙනවා විදෙස් ආයෝජන අඩු වෙලා කියලා. පසුගිය වසරේ අමෙරිකානු ඩොලර් මිලියන 1421ක විදෙස් අයෝජන අපට ලැබුණා. ඊට පෙර ලැබී තිබුණේ අමෙරිකානු ඩොලර් මිලියන 100ක සෘජු විදෙස් ආයෝජන පමණයි. ඒ වගේම අපේ විදෙස් සංචිත අමෙරිකානු ඩොලර් බිලියන 7. 5ක් වැනි ඉහළ අගයක තිබෙනවා. 2006 වන තුරු කිසිම වසරක අපේ විදෙස් සංචිත අමෙරිකානු ඩොලර් බිලියන 3 ඉක්මවා ගියේ නැහැ.ශ්‍රී ලංකා මහ බැංකුවේ නියෝජ්‍ය අධිපති ආචාර්ය නන්දලාල් වීරසිං.හ මහතා - මුදල් පනතේ 35වන වගන්තිය යටතේ මුදල් වර්ෂයක් අවසානයේ මාස හතරක් ඇතුළත එහි වාර්ෂික මුදල් වාර්තාව මුදල් ඇමැතිවරයා වෙත ඉදිරිපත් කළ යුතුයි.අපි ප්‍රථම වරට මේ වාර්ෂික වාර්තාව 2007 මාර්තු මස 30 වැනිදා මහ බැංකුවේදී ජනාධිපතිතුමාට පිළිගැන් වූවා. ඒ අනුව අද පිළිගන්වන්නේ අට වැනි වාර්තාවයි. මේ පරිශ්‍රයට පැමිණ වාර්තාව පිළිගැනීමෙන් දැක් වූ දිරිගැන්වීමට අපි ජනාධිපතිතුමාට අපගේ ස්තුතිය පුද කරනවා. ඉතා කාර්ය බහුල තත්ත්වයක සිටියත් එතුමා වාර්ෂිකව මේ අවස්ථාවට එක්වෙලා අප ධෛර්යවත් කරනවා.ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම, ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග, අග්‍රාමාත්‍ය ලේකම් එස්. අමරසේකර මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041011</link>
    <topic>ජිනීවා නව නිර්මාණ ප්‍රදර්ශනයට ගියසිසුන් දෙදෙනාට ලෝකඩ පදක්කම්</topic>
    <author>සමන්මලී ප්‍රියශාන්ති</author>
    <content>ස්විස්ටර්ලන්තයේ ජිනීවා නුවර දී 42 වැනි වරට පැවැත්වූ ලොව ප්‍රමුඛතම නව නිර්මාණ ප්‍රදර්ශනය වන නවනිර්මාණ තරගය නියෝජනය කළ ශ්‍රී ලාංකික විශ්වවිද්‍යාල සිසුන් දෙදෙනා ලෝකඩ පදක්කම් දෙකක් දිනා ගැනීමට සමත් වී තිබේ.ශ්‍රී ලංකාව නියෝජනය කරමින් ලෝකඩ පදක්කම් දෙකක් දිනාගත් පේරාදෙණිය විශ්වවිද්‍යාලයේ පී.වී.එම්.පී. ගල්ගමුව ශිෂ්‍යයා සහ මොරටුව විශ්වවිද්‍යාලයේ එම්.ඒ. ෆිරෝස් ශිෂ්‍යයා ඊයේ (9) උදෑසන දිවයිනට පැමිණි අතර උසස් අධ්‍යාපන අමාත්‍යංශය සහ ශ්‍රී ලංකා නව නිර්මාණකරුවන්ගේ සංගමය එක්ව කටුනායක ගුවන්තොටුපළේ දී ඔවුන් මහත් හරසරින් යුතුව පිළිගෙන තිබේ.උසස් අධ්‍යාපන ඇමැති එස්.බී. දිසානායක මහතාගේ උපදෙස් පරිදි මෙම ශිෂ්‍යයන්ට ජිනීවා නව නිර්මාණ ප්‍රදර්ශනයට සහභාගී වීමට ගුවන් ටිකට්පත් ඇතුළු පූර්ණ අනුග්‍රාහකත්වය දැක්වීමට උසස් අධ්‍යාපනය අමාත්‍යංශය කටයුතු කර තිබිණි.පේරාදෙණිය විශ්වවිද්‍යාලයේ ජී.වී.එම්.පී. ගල්ගමුව ශිෂ්‍යයාගේ සහ වෛද්‍ය මොහොමඩ් ඉෂාඩ් මහතාගේ සාමූහික නිර්මාණයක් වන "පසු ප්‍රසව රුධිර වහනය පාලනය කිරීමට යොදා ගත හැකි වැඩිදියුණු කළ කොණ්ඩම් කැතීටය" සහ මොරටුව විශ්වවිද්‍යාලයේ එම්.ඒ. ෆිරෝස් ශිෂ්‍යයා විසින් නිර්මාණය කරන ලද "උෂ්ණත්වය අනූව ස්වයංක්‍රීයව වෙනස්වන විදුලි පංකාව" මෙම ජාත්‍යන්තර ප්‍රදර්ශනයේ දී ලෝකඩ පදක්කම් දිනා ගත්තේ රටවල් 45ක් සමඟ තරග කරමිනි.කටුනායක ගුවන්තොටුපළේ දී මේ සිසුන් පිළිගැනීමේ අවස්ථාවට උසස් අධ්‍යාපන අමාත්‍යංශය වෙනුවෙන් එම්.එල්.එම්. නිරෝෂා සංජීවනී, ශ්‍රී ලංකා නවනිර්මාණකරුවන්ගේ සංගමයේ සහකාර කොමසාරිස්වරුන් වන ගමික ප්‍රතාප්සිංහ සහ දීපිකා කහටපිටිය මහත්ම මහත්මීහු ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041012</link>
    <topic>රට බේරාගැනීමට රණවිරුවන් කළ මෙහෙවරට යුතුකම ඉටුකරනවා</topic>
    <author>මානෙල් පුෂ්ප කුමාරි</author>
    <content>වසර තිහක් තිස්සේ පැවැති යුද්ධයෙන් තමන්ගේ ශරීරාංග පසට එක්කරමින් රණවිරුවන් කළ අනගි මෙහෙවර වෙනුවෙන් තම යුතුකම ඉටුකරන බව ජනාධිපති මහින්ද රජපක්ෂ මහතා පැවසූ බව රණවිරු සේවා අධිකාරියේ සභාපතිනි පත්මා වෑත්තෑව මහත්මිය ප්‍රකාශ කළාය.සභාපතිනිය මේ බව ප්‍රකාශ කළේ ඊයේ (9) ලක්ෂ්මන් කදිරගාමර් අනුස්මරණ ශාලාවේ පැවැති රාජ්‍ය ආරක්ෂක අමාත්‍යාංශයේ රණවිරු සේවා අධිකාරියේ සංවිධානයෙන් කුවේට් රාජ්‍යයේ වෙසෙන ශ්‍රී ලාංකික පිරිස හා එක්ව සංවිධානය කර ගනු ලැබූ කුවේට්-ශ්‍රී ලංකා එකමුතුව විසින් මාතෘ භූමිය වෙනුවෙන් ජීවිත පරිත්‍යාගයෙන් කැපවූ වීරෝදාර රණවිරුවන්ගේ දූ දරුවන්ගේ අධ්‍යාපන කටයුතු වෙනුවෙන් ශිෂ්‍යත්ව පිරිනැමීමේ අවස්ථාවේ දී ය.මේ සඳහා පරිත්‍යාගශීලීන් 100 දෙනකු විසින් පරිත්‍යාග කරන ලද 1200000 ක මුදලක් ශිෂ්‍යාධාර පිරිනැමීම සඳහා ලබා දී ඇති බවත් එමඟින් රණවිරු දරුවන් 100 දෙනෙක් වෙනුවෙන් මසකට රුපියල් 1000ක් බැගින් වසරක් යනතුරු ආධාර මුදල් ලබා දෙන බවත් වෑත්තෑව මහත්මිය සඳහන් කළාය.ඔබේ පවුලේ ඒ වටිනා රණවිරුවා අහිමි වීම මිල කරන්න බැහැ. ඒ කරන ලද කැපවීම ඒ මෙහෙවර ඒ අහිමි වීම අපට මුදලින් ලබා දෙන්න බැරි වුණත් යහපත් පුරවැසියන් බිහි කිරීම අපේ අපේක්ෂාවයි. එදා ඒ කළ මෙහෙවර හේතුවෙන් ඔබේ පියා අද ඉතිහාසගත වී තිබෙනවා. ජනාධිපතිතුමා රට සංවර්ධනය කරා ගෙනයන විට හොඳ පුරවැසියන් බිහි නොවුණහොත් මේ සංවර්ධනය භුක්ති විදින්නට පිරිසක් නොමැති වන බවත් මේ ලබා දෙන ආධාරය මේ දුවලා පුතාලගේ ජීවිතයට ශක්තියක් කර ගන්නා ලෙසත් ඇය වැඩිදුරටත් කීවාය.මේ ප්‍රදානෝත්සවය ආරක්ෂක මාණ්ඩලික ප්‍රධානී ජෙනරල් ජගත් ජයසූරිය සහ එම මැතිනිය මංජුලිකා ජයසූරිය, හමුදා සම්බන්ධීකරණ නිලධාරී මේජර් ජෙනරල් පාලිත ප්‍රනාන්දු , ව්‍යාපෘති සම්බන්ධීකරණ නිලධාරී ලෙස්ලි රූපසිංහ, කුවේට් - ශ්‍රී ලංකා එකමුතුවේ ප්‍රධානී ගාමිණී විජේරත්න මහත්වරු ඇතුළු නිලධාරීහු පිරිසකගේ සහභාගිත්වයෙන් පැවැත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041013</link>
    <topic>කළුතර ධම්මානන්ද නාහිමිශාසනයට ඉමහත් සේවයක් කළා</topic>
    <author/>
    <content>සුවාසු දහසක් ශ්‍රී සද්ධර්මස්කන්ධයේ මතු පැවැත්මත්, ශ්‍රී සම්බුද්ධ ශාසනයේ චිරස්ථිතියත් පතා මහත් වූ කැපකිරීම් සිදුකරමින් වැඩ විසූ බුද්ධංගල ආරණ්‍ය සේනාසනාධිපති කළුතර ධම්මානන්දාභිධාන නාහිමියෝ එම ආරණ්‍ය සේනාසනය කේන්ද්‍ර කරගනිමින්, දිරියෙන්, වීර්යයෙන් සිදුකළ ශාසනික හා සමාජයීය මෙහෙවරට නැ‍ඟෙනහිර ජනතාව මෙන්ම සමස්ත ජාතියම සදා ණයගැති බව ජනාධිපති මහින්ද රාජපක්ෂ මහතා ප්‍රකාශ කරයි.ශ්‍රී ලංකා රාමඤ්ඤ මහා නිකායේ පාලක සංඝ සභික, අම්පාර බුද්ධංගල ආරණ්‍ය සේනාසනාධිපති පූජ්‍ය කළුතර ශ්‍රී ධම්මානන්දාභිධාන නාහිමියන්ගේ අපවත්වීම සම්බන්ධයෙන් ශෝක පණිවුඩයක් නිකුත් කරමින් ජනාධිපති මහින්ද රාජපක්ෂ මහතා මෙසේ ද සඳහන් කරයි.එදා දහසකුත් එකක් කම්කටොළු මැද දිවි ගෙවු නැගෙනහිර පළාතේ අසරණ මිනිසුන්ට සුරක්ෂිත මහා ශාසනික පවුර වෙමින් තම දිවි පරදුවට තබා සසුනත්, ජනතාවත් එකසේ ආරක්ෂා කළා වූ අම්පාර බුද්ධංගල ආරණ්‍ය සේනාසනයේ සේනාධිපති හා ඊට තදානුබද්ධ සේනාසනයන්හි සමුප්පාදක, ශ්‍රී ලංකා රාමඤ්ඤ මහා නිකා‍ෙය් පාලක සංඝ සභික, සංඝ සෝභන, වනරතන ශාසන සෝභන, ශ්‍රී කම්මට්ඨානාචාර්ය, ශ්‍රී සුගත සාසනවංශ, විභූෂණ ගෞරවාර්හ කළුතර ශ්‍රී ධම්මානන්දාභිධාන නායක ස්වාමින්ද්‍රයාණන් වහන්සේගේ අපවත්වීම ඇසීමෙන් මම බලවත් සංවේගයට පත්වීමි.වර්ෂ 1927 උඳුවප් මාසයේ 27 වෙනි දින ජන්ම ලාභය ලැබූ අප නාහිමිපාණන් වහන්සේ, කළුතර ධම්මානන්ද නමින් මීරිගම ශාසනවර්ධන පිරිවෙන් පුදබිමෙන් පැවිදි දිවියට පිවිස වර්ෂ 1964 දී උපසම්පදාවට පාත්‍රවිණි.හෙළ ශාසන වංශ කථාවේ ක්‍රි.පූ. 2 – 3 සියවසට උරුමකම් කියන උත්තිය රජ දවසේ ඇරඹි සර්වඥ ධාතුන් වහන්සේලා හා දෑගසව් ධාතුන් වහන්සේලා වැඩ සිටින එකම පුණ්‍ය භූමිය වන ඓතිහාසික බුද්ධංගල පුදබිම සොයා වර්ෂ 1964 දී ගෞරවාර්භ බටේයායේ අරියවංශ නාහිමිපාණන් වහන්සේ ද සමඟින් වැඩම කළ අපේ ධම්මානන්දාභිධාන නායක ස්වාමින්ද්‍රයාණන් වහන්සේ, එතැන් පටන් නොවිඳිනා දුක් සමුදායක් මහත් ආයාසයකින් යුතුව විඳ දරා ගනිමින් “බුද්ධංගල” ගොඩනගන්නට පටන් ගත් ආකාරය වඩ වඩාත් ප්‍රශංසනීය වේ.පෞරාණිකත්වයෙන් පිරිපුන් මේ සෙනසුනට මහත් සේ ඇලුම් කළ අපේ නායක ස්වාමින්ද්‍රයාණන් වහන්සේ, රාජ්‍ය අනුග්‍රහය ද ලබා ගනිමින් ආරක්ෂක අංශයන්ගේ ද උපකාරයන් ඇතුව ප්‍රදේශය පුබුදුවාලන්නට දැරූ මහත් උනන්දුව, වර්ෂ 2002 දී එවකට මා විපක්ෂ නායකවරයාව සිටි අවදියේ දී පැවැති පොසොන් මහා පින්කමට සහභාගිවීම සඳහා පැමිණි අවස්ථාවේ දී මා හට පසක් විණි. මේ සියල්ලම උන්වහන්සේ සිදුකළේ මේ උතුම් දහම් දිවයිනට හරවත් වූ යමක් දායාද කිරීමේ පරම පූජනීය පවිත්‍ර අභිලාෂයෙනි.බුද්ධංගලට අමතරව අම්පාර උහන දහම් මැදුර මහා විහාරය, සේනානිගල පඤ්ඤාවාස පුරාණ විහාරය, කෙත්සිරිගම මිහිඳු වන සෙනසුන, සමංගල ආරණ්‍ය සේනාසනය හා දිවියාගල ආරණ්‍ය ‍සේනාසනයත් ස්ථාපිත කරවා ඒ සියල්ලම එක හා සමානව දියුණු කරන්නට ගෞරවාර්හ කළුතර ශ්‍රී ධම්මානන්දාභිධාන නායක ස්වාමින්ද්‍රයාණන් වහන්සේ තුළ පැවැතියේ මහත් ඕනෑකමකි.තිස් වසරක කුරිරු ත්‍රස්තවාදී සාපයෙන් ගිනිගත් කර්කෂක පළාතක අනේකවිධ දුෂ්කරතාවයන් විඳිමින්, කුසගිනි සංසිඳුවා ගැනීමටවත් සරිලන පරිද්දෙන් දන් වේලක් නොලැබ සිටි අවදියේ දී පවා කිසිදා කිසිවිටෙකත් තම ප්‍රදේශයේ ජනයා තනිකර දමා සුරම්‍ය වූ පෙදෙසක පැවිදි දිවිය ගත කිරීම සඳහා වැඩම නොකළ ධම්මානන්දාභිධාන නායක ස්වාමීන්ද්‍රයාණන් වහන්සේ, තමන් වහන්සේටත්, තම ප්‍රදේශවාසීන්ටත් ‍එරෙහිව පැමිණි සෑම අභියෝගයක් ඉදිරියෙහිම නොබියව මුහුණ දුන්හ.වෙහෙර විහාර ගොඩනංවමින්, ප්‍ර‍ෙද්ශයේ ජනයා නිබඳවම අස්වසා ආරක්ෂා කරගනිමින් බුද්ධංගල ආශ්‍රිත ජනාවාස සුඛිත මුදිත කරවාලන්නට අපේ නායක ස්වාමීන්ද්‍රයාණන් වහන්සේ ගත්තා වු මහා ප්‍රයත්නය ඉවසා දරා ගත නොහැකි වූ ම්ලේච්ඡ ත්‍රස්තයන්ගේ සිත් පිත් නැති රුදුරු වෙඩි උණ්ඩයන් වර්ෂ 1983 දී ධම්මානන්දාභිධාන නායක ස්වාමීන්ද්‍රයාණන් වහන්සේ වෙත එල්ල කරන්නට වුවත්, උන්වහන්සේගේ දිවිය ආරක්ෂා වූයේ ජාතියේම මහත් පිනකිනි.“යම්හි සච්චං ච ධම්මො ච - අහිංසා සඤ්ඤමො දමො ස වෙ වන්තමලො ධිරො - ථෙරො ඉති පවුච්චති”යනුවෙන් අප ශාන්ති නායක අමාමෑණි ලොව්තුරා සම්බුදුරජාණන් වහන්සේ විසින් එදා අනු දැන වදාළන්නට යෙදුන පරිද්දෙන් උතුම් චතුරාර්ය සත්‍යයත්, නවලෝකෝත්තර ධර්මයත්, අහිංසාවත්, තැන්පත්කමත්, ඉන්ද්‍රීය දමනයත් මෙන් ම, කෙලෙසුන් පහකර දමා ආර්ය මහා සංඝරත්නයට දැහැමි දිවි මඟ පසක් කළා වූ වීර්යවන්ත අභිමානවත් ස්වාමින්ද්‍රයාණන් වහන්සේ නමක් වශයෙන් ධම්මානන්දාභිධාන නායක ස්වාමීන්ද්‍රයාණන් වහන්සේ හැඳින්වීම සැබැවින්ම අර්ථපූර්ණය.මහා සඟරුවන සමඟින් මා ඇතුළු සමස්ත ජාතියම ශෝකාකූල වන මේ මොහොතේ ඒ බව මහත් ගෞරවයෙන් යුතුව මා සිහිපත් කර සිටින්නේ තමන් වහන්සේ උපන් මාතෘ භූමිය වෙනුවෙන් උතුම් මෙහෙවරක් සිදුකොට නිදානප්‍රාප්ත වන ඔබ වහන්සේට දක්වන මුළු මහත් ජාතියේ ම සදා ගෞරවනීය පූජෝපහාරයක් වශයෙනි.අසූ හත් වසරක් වන තමන් වහන්සේගේ දිවියෙන් පුරා අඩසිය වසරක් තිස්සේ ශෝභාමත් වූ අමිල දායාදයන් රැසක් දෑහිතකාමීත්වයෙන් පූජා කළා වූ මෙවන් සංඝ පීතෘවරයාණන් වහන්සේ නමකගේ අපවත්වීම සම්බුදු සසුනට ම සිදුවු බලවත් පාඩුවක් වශයෙන් මම දකිමි. අපවත් වී වදාළ ගෞරවාර්හ කළුතර ශ්‍රී ධම්මානන්දාභිධාන නායක ස්වාමීන්ද්‍රයාණන් වහන්සේට අජරාමර උතුම් අමාමහ නිවන් සුව අත්වේවායි ප්‍රාර්ථනා කර සිටින අතරම, උන්වහන්සේගේ සහෝදර හා ශිෂ්‍ය භික්ෂුන් වහන්සේලාටත්, විහාරස්ථ දායක සභාවලටත්, ප්‍රදේශවාසී සැමටත් මාගේ බලවත් සංවේගය මෙයින් පුද කර සිටිමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041014</link>
    <topic>රණවිරු සේවා අධිකාරියේ කුවේට් ශ්‍රී ලංකා එකමුතුවෙන් . . .</topic>
    <author>ඡායාරූප - සිරිපාල හල්වල</author>
    <content>රණවිරු සේවා අධිකාරියේ කුවේට් ශ්‍රී ලංකා එකමුතුවෙන් සංවිධානය කළ උත්සවයට විශේෂ ආරාධිතයා වශයෙන් සහභාගි වූ ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහතා රණවිරු දරුවකුට මුදල් හා තෑගි පාර්සලයක් පිරිනැමූ අයුරු. මෙම අවස්ථාවට ජගත් ජයසූරිය මහත්මියද සහභාගි වූවාය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041015</link>
    <topic>පාකිස්තානු ඒකාබද්ධ මාණ්ඩලික කමිටු ප්‍රධානි . . .</topic>
    <author/>
    <content>දින 05ක නිල සංචාරයක් සඳහා දිවයිනට පැමිණි පාකිස්තානු ඒකාබද්ධ මාණ්ඩලික කමිටු ප්‍රධානි, ජෙනරාල් රෂාද් මහමුද් මහතා ඊයේ (09) නාවික හමුදා මූලස්ථානයේ දී ශ්‍රී ලංකා නාවික හමුදාපති වයිස් අද්මිරාල් ජයනාත් කොළඹගේ මහතා හමුවූ අවස්ථාව..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041016</link>
    <topic>සැලසිනෙ රූපවාහිනි ආයත‍නයේ නව නිවහන . . . .</topic>
    <author/>
    <content>කොළඹ බෞද්ධාලෝක මාවතේ අංක 224 දරන ස්ථානයේ ස්ථාපිත කළ සැලසිනෙ රූපවාහිනි ආයත‍නයේ නව නිවහන නිරීක්ෂණය කිරීම සඳහා පැමිණි, ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල මහතා සැලසිනෙ සේවක පිරිස අමතා ප්‍රචාරක කටයුතුවලදී පෞද්ගලික අංශය හා තරඟ වැදීමට අවශ්‍ය ශක්තිමත් රාජ්‍ය ආයතනයක අවශ්‍යතාව පෙන්වා දුන් අතර ඒ සඳහා සැලසිනෙ ආයතනයට අවශ්‍ය පසුබිම සකස් කරදීම සඳහා නීතිමය විධිවිධානයන් දැනටමත් සකස් කර ඇති බව පැවැසීය. පසුගිය පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් සැලසිනෙ ආයතනය සිදුකළ කාර්යභාරය පැසසුමට ලක් කළ ඇමැතිවරයා සැලසිනෙ සියලු සේවකයන් වෙත අලුත් අවුරුදු සුබ පැතුම් පළකර සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041017</link>
    <topic>ශ්‍රී ලංකාව පෝලියෝ රෝගය මුළුමණින්ම තුරන් කළ රටක්</topic>
    <author>සන්ධ්‍යා කරුණාරත්න</author>
    <content>ශ්‍රී ලංකාව පෝලියෝ රෝගය මුළුමණින්ම තුරන් කළ රටක් බවට ලෝක සෞඛ්‍ය සංවිධානය ප්‍රකාශයට පත් කරයි.ඒ අනුව අග්නිදිග ආසියානු කලාපයේ ශ්‍රී ලංකාව ඇතුළු රටවල් 11 ක් පෝලියෝ වෛරසය මුළුමණින්ම තුරන් කළ කලාපයක් වශයෙන් නම් කර තිබේ.පසුගිය 27 වැනිදා සිට අග්නිදිග ආසියානු කලාපයේ රටවල් 11 ක් පෝලියෝ තුරන් කළ බවට සහතික ලබාදීම සිදුකෙරිණි.වාහක රෝග සම්බන්ධයෙන් මාධ්‍යවේදීන් දැනුවත් කිරීමේ සම්මන්ත්‍රණයක් සෞඛ්‍ය අධ්‍යාපන කාර්යාංශයේ දී ඊයේ (9) පැවැත්විණි. එම අවස්ථාවට සහභාගි වෙමින් ලෝක සෞඛ්‍ය සංවිධානයේ ශ්‍රී ලංකා නියෝජිත වෛද්‍ය එෆ්.ආර්. මෙහෙතා මහතා ප්‍රකාශ කළේය.මෙරට පළමු පෝලියෝ රෝගියා වසර 1944 දී හඳුනාගත් අතර එම වර්ෂයේ දී රෝගීන් හතර දෙනකු වාර්තා වූ බව සෞඛ්‍ය අමාත්‍යාංශය පවසයි. වසර 1961 වන විට වැඩිම රෝගීන් ගණනක් වාර්තා වූ බවත් වසර 1988 වන විට පෝලියෝ රෝගීන් වාර්තා වීම සම්පූර්ණයෙන්ම පාලනය කිරීමට හැකි වූ බවත් අමාත්‍යාංශය ප්‍රකාශ කරයි. වර්ෂ 1990 සිට මේ වන තෙක් කිසිදු පෝලියෝ රෝගියකු වාර්තා නොවී ය.ශ්‍රී ලංකාව පෝලියෝ රෝගය තුරන් කර වසර 24 කට අධික කාලයක් ගත වී ඇති බවත් කලා‍පයේ සෙසු රටවල පෝලියෝ රෝගය තුරන් කිරීමට නොහැකි වීම නිසා ලෝක සෞඛ්‍ය සංවිධානය ශ්‍රී ලංකාව පෝලියෝ තුරන් කළ රටක් ලෙස නම් කිරීම ප්‍රමාද කළ බවත් අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041018</link>
    <topic>පෞද්ගලික බස් රථ මාර්ග බලපත්‍රගාස්තු සම මට්ටමක තිබිය යුතුයි</topic>
    <author/>
    <content>පෞද්ගලික බස් රථ ධාවනයට යෙදවීමේදී පළාත් මාර්ගස්ථ මගී ප්‍රවාහන අධිකාරිවලින් අය කරනු ලබන මාර්ග බලපත්‍ර හා අනෙකුත් ගාස්තු එක සමාන මට්ටමක පැවතීමේ අවශ්‍යතාව පුද්ගලික ප්‍රවාහන සේවා ඇමැති සී. බී. රත්නායක මහතා අවධාරණය කරයි.මාර්ග බලපත්‍ර හා අනෙකුත් ගාස්තු අයකිරීමේදී පළාතෙන් පළාතට විවිධ මට්ටම් යටතේ අයකිරීම් සිදුකිරීම පිළිබඳව බස් හිමියන් විසින් ඇමැතිවරයා වෙත දැනුම් දීමෙන් අනතුරුව අවධානය මේ සඳහා යොමු විය.ඒ අනුව සියලු පළාත් අධිකාරිවලින් එක සමාන මුදලක් අය කිරීම කළ යුතුව ඇතැයි ඇමැතිවරයා පවසා සිටියේ ගුණාත්මක මගී ප්‍රවාහන සේවාවක් රට තුළ ස්ථාපිත කිරීම සඳහා ඊයේ (08) පෙරවරුවේ අමාත්‍යාංශයේ පැවති සාකච්ඡාවකට එක්වෙමිනි.මේ සාකච්ඡාව සඳහා සියලු පළාත් අධිකාරීන්හි සභාපතිවරුන්, අධ්‍යක්ෂ ජනරාල්වරුන් හා සාමාන්‍යාධිකාරිවරුන් එක්ව සිටියහ. මේ විෂමතාව ඉවත් කිරීම සඳහා කඩිනමින් කටයුතු කරන ලෙසට ජාතික ගමනාගමන කොමිෂන් සභාවට හා පළාත් අධිකාරීන්හි නිලධාරීන්ට ඇමැතිවරයා මෙහිදී උපදෙස් දෙනු ලැබීය. ඒ අනුව ගාස්තු වශයෙන් අඩු මුදලක් අයකරන පළාත් අධිකාරීන් හඳුනාගෙන අනෙක් අධිකාරීන්හි ගාස්තු ද එම මට්ටමට ගෙනඒමේ අවශ්‍යතාව ඇමැතිවරයා මෙහිදී පෙන්වා දෙනු ලැබීය.එමෙන්ම නගර මට්ටමින් නව බස් රථ නැවතුම්පළවල් ඉදිකිරීමේ අවශ්‍යතාවය ද ඇමැතිවරයා මෙහිදී පෙන්වා දෙනු ලැබීය. මේ වන විටත් එවැනි බස් රථ නැවතුම්පළවල් කිහිපයක් අමාත්‍යාංශ ප්‍රතිපාදන යටතේ ඉදිකර ඇති අතර පළාත් අධිකාරිවල අවශ්‍යතාව මත බස් රථ නැවතුම්පළවල් අමාත්‍යාංශ ප්‍රතිපාදනවලින් ඉදිකර දීමට හැකියාව ඇති බව ද ඇමැතිවරයා මෙහිදී පෙන්වා දෙනු ලැබීය.මේ අවස්ථාවට අමාත්‍යාංශ ලේකම් පද්මසිරි ජයමාන්න, ඇමැතිවරයාගේ පෞද්ගලික ලේකම් අභීත රත්නායක, අමාත්‍යාංශ උපදේශක නිහාල් ප්‍රේමසිංහ, ජාතික ගමනාගමන කොමිෂන් සභාවේ ක්‍රියාකාරී අධ්‍යක්ෂ කේ. බුද්ධදාස යන මහත්වරුන් ඇතුළු නිලධාරීන් පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041019</link>
    <topic>පැරැණි ආහාර වර්ග සිය ගණනක ප්‍රදර්ශනයක් යුද හමුදාවෙන්</topic>
    <author>විජයානි එදිරිසිංහ</author>
    <content>ශ්‍රී ලංකාවේ විවිධ ප්‍රදේශවලට ආවේණික ඈත අතීතයේ සිට සකස් කෙරෙන විවිධ ආහාර වර්ග සිය ගණනක එකතුවකින් “හෙළ විරු රස උදානය” නමින් දැවැන්ත සැණකෙළියක් පැවැත්වීමට යුද්ධ හමුදාව කටයුතු යොදා තිබේ.එය ලබන 15 වැනිදා සිට 22 වැනිදා දක්වා නුවරඑළිය නාගරික සංවර්ධන ක්‍රීඩාංගණයේ දී පැවැත්වෙයි.ශ්‍රී ලංකා යුද්ධ හමුදාවේ ආහාර සැකසීම සඳහා සුවිශේෂී දක්ෂතා ඇති රණවිරුවන් සිය ගණනක් හඳුනාගෙන ඇති අතර ඔවුන් විසින් මෙම ආහාර වර්ග සකසනු ලබයි.වසර සිය ගණනාවකට පෙර සිට විවිධ ජාත්‍යන්තර ආක්‍රමණිකයන්, පිට දේශක්කාරයන් මෙරටට පැමිණි වකවානුවල ඔවුන් විසින් අපේ සමාජයට හඳුන්වා දුන් ආහාර වර්ග, ඈත අතීතයේ මුතුන් මිත්තන් ඔවුන්ගේ සංස්කෘතික ලක්ෂණවලට ගතානුගතික සිරිත් විරිත්වලට අනුව සකසන ලද ආහාර වර්ග, විශේෂයෙන් අතීතයේ මෙරට තුළ තිබූ විවිධ භව බෝග උපයෝගී කර ගනිමින් සකස් කළ ආහාර වර්ග, විවිධ ජාති ආගම්වලට අනුව සකසන ලද ආහාර වර්ග ඇතුළු විවිධ ආහාර වර්ග සිය ගණනක් ඉතා අඩු මිලකට මෙහි දී ලබාගැනීමට මෙම හෙළ විරු රස උදානයේ දී අවස්ථාව සැළසේ. තරුණ, මහලු, දු දරුවන් ඇතුළු සෑම කෙනෙකුටම මේ දැවැන්ත ආහාර ප්‍රදර්ශනයට සහභාගි වී ආහාර භුක්ති විඳීමට අවස්ථාව සැළසේ.ඈත අතීතයේ සිට මෙරට තිබූ ආහාර වර්ග, එදා සිට අද දක්වා ඇති ආහාර වර්ග රසින් රස පිරුණු ආකාරයට සකස් කර මෙරට ජනතාවට භුක්ති විඳීමට අවස්ථාව සැලසෙන දැවැන්ත රස උදානයක් මෙරට පැවැත්වෙන ප්‍රථම අවස්ථාව මෙයයි.යුද හමුදාපති ලුතිනන් ජෙනරාල් දයා රත්නායක මහතාගේ සංකල්පයකට අනුව දක්ෂ හමුදා විරුවන්ගේ අතින් සැකසෙන මෙම රස උදානය 15 වැනිදා දහවල් 12.00ට විවෘත වෙයි. සෑම දිනකම දහවල් 12.00 සිට රාත්‍රී 10.00 දක්වා පැවැත්වෙන එහි විවිධ විනෝදාංශ රැසක් ද වෙයි.සෑම කෙනෙකුටම ඇතුල්වීම නොමිලේ හිමිවෙන මෙහි සකස් කෙරෙන ආහාර වර්ග ද ඉතාම අඩු මිලකට ලබාගැනීමට අවස්ථාව සැලසෙන බව යුද්ධ හමුදාව පවසයි.මෙම හෙළ විරු රස උදානය 2014 පැවැත්වීම සම්බන්ධව මාධ්‍ය සාකච්ඡාවක් ඊයේ (09) මේජර් ජෙනරාල් උභය මැදවෙල, හමුදා ප්‍රකාශක බ්‍රිගේඩියර් වනිගසූරිය, මාධ්‍ය අධ්‍යක්ෂ බ්‍රිගේඩියර් ජයනාත්ගේ ප්‍රධානත්වයෙන් යුද හමුදා ඉංජිනේරු බළකා මූලස්ථානයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041020</link>
    <topic>ඉරිදා සහ පොහෝ දිනවලමධ්‍යම පළාතේ උපකාරක පන්ති තහනම්</topic>
    <author>ඉන්දික පොල්කොටුව සහ‍අසේල කුරුළුවංශ සහමධ්‍යම පළාත් සංචාරක</author>
    <content>පොහෝ දිනවල සහ ඉරිදා දිනවල පෙරවරුවේ මධ්‍යම පළාතේ උපකාරක පංති හා පෞද්ගලික පාසල් පැවැත්වීම ලබන මැයි 01 දා සිට තහනම් කිරීමට පියවර ගෙන ඇත.ඒ අනුව පළාතේ අධ්‍යාපන පනතේ රෙගුලාසි ක්‍රියාත්මක කරමින් මෙම වැඩපිළිවෙළ ක්‍රියාවට නංවන බව මධ්‍යම පළාත් ප්‍රධාන ඇමැති සරත් ඒකනායක මහතා පවසයි. මධ්‍යම පළාත් සභාවේ සභාපති මහින්ද අබේකෝන් මහතාගේ ප්‍රධානත්වයෙන් පල්ලේකැලේ පිහිටි පළාත් සභාවේදී ප්‍රධාන ඇමැතිවරයා මේ බව සභාවට ඉදිරිපත් කළේය.ඒ අනුව ලබන 01 දා සිට පොහෝ දිනයන්හි දවස පුරා හා ඉරිදා දිනවල සවස 2.00 දක්වා පළමු වසරේ සිට 11 වන වසර දක්වා පෞද්ගලික පාසල් හා උපකාරක පන්ති තහනම් කෙරෙන බව මධ්‍යම පළාත් ප්‍රධාන ඇමැති සරත් ඒකනායක මහතා පැවසීය.මේ සම්බන්ධයෙන් මෙයට පෙර ප්‍රධාන ඇමැතිවරයා පෞද්ගලික පාසල් හා උපකාරක පංති ගුරුවරුන් සමඟ ද සාකච්ඡා කැර ඇත.පසුගිය වසර කිහිපය තුළ විවිධ අංශ මඟින් මේ සම්බන්ධව ඉල්ලීම් රැසක් කළ අතර එම ඉල්ලීම් පිළිබඳව ප්‍රධාන ඇමැතිවරයාගේ දැඩි අවධානය යොමුවිය.ඒ අනුව මෙම වැඩපිළිවෙළ තුළින් සදාචාර සම්පන්න ගුණගරුක දරු පරපුරක් මෙන්ම දහම් අධ්‍යාපන‍ෙයන් පිරිපුන් දරු පරපුරක් බිහිකිරීම අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041021</link>
    <topic>ජාතික බලසේනා මාධ්‍ය සාකච්ඡාවබොදු බල සේනා මැදිහත්වීමෙන් වළක්වයි</topic>
    <author> රක්ෂණ ශ්‍රියන්ත</author>
    <content>ජාතික බලසේනාව නම් සංවිධානයක් විසින් කොළඹ නිපෝන් හෝටලයේදී ඊයේ(9) පැවැත්වූ මාධ්‍ය සාකච්ඡාවක් බොදු බල සේනා සංවිධානයේ මැදිහත්වීමෙන් වළක්වා තිබේ.මේ මාධ්‍ය හමුව ජාතික බලසේනාවේ වටරැක විජිත හිමියෝ ඇතුළු අන්‍ය ආගමික නියෝජිතයන් කිහිපදෙනෙකු එක්ව සංවිධානය කර තිබූ බවත් ,මේ මාධ්‍ය හමුවට සහභාගී වීමට බොදුබල සේනා නියෝජිතයන් කළ ඉල්ලීම "ජාතික බල සේනා" නම් සංවිධානය ප්‍රතික්ෂේප කළ බව බොදුබල සේනා සංවිධානයේ මාධ්‍ය ප්‍රකාශක ආචාර්ය ඩිලන්ත විතානගේ මහතා දිනමිණට පැවසීය.පසුව බොදුබල සේනා සංවිධානයේ මහලේකම් ගලගොඩඅත්තේ ඤාණසාර හිමියෝ ඇතුළු භික්ෂූන් වහන්සේලා විසින් ජාතික බලසේනාවේ වටරැක විජිත හිමියන්ගෙන් උන්වහන්සේලා වැඩසිටිල විහාරස්ථාන පිළිබඳ හා ධර්ම කරුණු පිළබඳ දීර්ඝ ලෙස කරුණු විමසා ඇත.නමුත් එම ප්‍රශ්ණ වලට නිසි පිළිතුරු ලබාදීමට වටරුක විජිත හිමියෝ ඇතුළු උන්වහන්සේගේ පාර්ශවයේ භික්ෂූන් වහන්සේලා අපොහොසත් වී තිබේ.අනතුරුව මෙවැනි මාධ්‍ය සාකච්ඡාවක් පැවැත්වීම පිළිබඳ තමන්ට සමාව ලබාදෙන ලෙස ජාතික බලසේනාවේ වටරුක විජිත හිමියෝ බොදුබල සේනා සංවිධානයෙන් ඉල්ලා සිටී බව ද ආචාර්ය ඩිලන්ත විතානගේ මහතා වැඩිදුරටත් දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041022</link>
    <topic>නිසි ලෙස බදු කළමනාකරණය කොටජනතා සුබසාධනයටත් වැයකරනවා</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>බදු මුදල් නිසි ලෙස කළමනාකරණය කළ ඉතිහාසයේ හොඳම රජය මහින්ද රාජපක්ෂ රජය බවද ඇමැතිවරයා පෙන්වා දුන්නේය.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් පසු කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (09) පස්වරු 1.00ට රැස්විය.වාර්තා ඉදිරිපත් කිරීමෙන් , මහජන පෙත්සම් පිළිගැන්වීමෙන් පසු වාචික පිළිතුරු අපේක්ෂාවෙන් මන්ත්‍රීවරුන් විසින් අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.වැඩබලන විපක්ෂනායක ජෝන් අමරතුංග මහතා ස්ථාවර නියෝග 23-2 යටතේ සෞඛ්‍ය ක්ෂේත්‍රයේ බුද්ධි ගලනය පිළිබඳව විමසූ ප්‍රශ්නයට ඉදිරියේදී පිළිතුරක් ලබා දෙන බව රජය දැනුම් දුන්නේය.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා:-විශේෂ වෙළඳ භාණ්ඩ බදු (සංශෝධන), සමාගම් (සංශෝධන), ගෙවීම් පැහැර හරිනු ලැබූ බදු පියවීමේ (විශේෂ විධිවිධාන) (සංශෝධන) ,මුදල් නීති (සංශෝධන) යන පනත් කෙටුම්පත් හා රේගු ආඥාපනත යටතේ යෝජනාව, නිෂ්පාදන බදු (විශේෂ විධිවිධාන)පනත යටතේ නියෝග සහ සුරා බදු ආඥාපනත යටතේ නියම දෙකක්ද අනුමැතිය සඳහා විවාදය පිණිස ඉදිරිපත් කරමින් මෙසේ කීය.මේ සශෝධන පනත් කෙටුම්පත මඟින් අපේක්ෂා කරන්නේ රජයේ බදු ආදායම නිසි පරිදි අය කර ගැනීමයි. සමාගමක් වසා දැමීම හෝ එහි යම් වෙනසක් සිදුවන විට දේශීය ආදායම් කොමසාරිස්වරයා දැනුවත් කළ යුතුයි.මේවා අළුත් බදු නොවේ. මෙතක් පැවැති බදු නියමාකාරයෙන් ක්‍රියාත්මක කිරීම අරමුණයි. ගෙවීම් පැහැර හරිනු ලැබූ බදු එකතු කර ගැනීම තවත් ක්‍රියාමාර්ගයක්. එය අදාළ ආයතනයේ අධයක්ෂ මණ්ඩල සාමාජිකයන් ගෙන් මුදල් හා දේපළ වලින් අය කර ගැනීමට අවස්ථාව සලසා දීමයි.බැංකු සඳහා වන ස්ථාවර තැන්පත් ප්‍රමාණය වැඩි කිරීමට පියවර ගෙන තිබෙනවා.බලාපොරොත්තු වන බදු සහන අවශ්‍ය සමාජ කණ්ඩායම්වලට හිමි කරදීමටත් රාජ්‍ය ආදායම නිසි පරිදි එකතු කර දීමටත් පියවර ගන්නවා. මේ වන විට සුරා බද්ද ව්‍යාපාරිකයාගෙන් මසකට දෙවරක් ලබා ගැනීමට අපේක්ෂා කරනවා.මේවා රාජ්‍ය මූල්‍ය හැසිරීම් සඳහාත් ආර්ථිකය වැඩි දියුණු කිරීම සඳහාත් ගන්නා ලද කාලීන ඉලක්ක ලෙස සැළකිය හැකියි.මේ රටේ ආර්ථිකයේ නිර්නායකයන් දනාත්මක තත්ත්වයට පත්ව ඇති බව 2013 මහ බැංකු වාර්තාවේ සඳහන් වෙනවා. සියලුම අංශවල පැහැදිළි වර්ධනයක් දක්නට ඇත. රටේ ඒක පුද්ගල ආදායම ඉහළ ගොස් ඇත. ආදායම් බෙදීයාම විෂම බව කියමින් මෙය හෑල්ලු කිරීමට උත්සාහ කරනවා. ආදායම් භේද අවම කිරීමට කටයුතු කරනවා.නොකඩවා වසර පහක් එක දිගට උද්ධමනය තනි ඉලක්කමක පවත්වා ගෙන යනවා. අපේ විදේශ සම්පත් ඉතා ශක්තිමත් තත්ත්වයකට පත්ව තිබෙනවා. රාජ්‍ය ණය දළ දේශීය නිෂ්පාදිතයෙ ප්‍රතිශතය 78.3ක් පමණයි. අපේ රුපියල ලෝකය සමඟ සසඳා බලන විට යහපත් තත්ත්වයක පසුවෙනවා.මේ වේගයෙන් ඉදිරියට ආර්ථිකය ගෙන ගියහොත් 2016 වන විට8.4කින් ආර්ථික වර්ධනය පවත්වා ගෙන යා හැකියි. විදේශ නිල සංචිත අමෙරිකා ඩොලර් බිලියන 12ක හා අය වැය හිඟය සියයට 3 පවත්වා ගෙන යා හැකියි.නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය.කොළඹ දිස්ත්‍රික් මන්ත්‍රී රවී කරුණානායක මහතා (එජාප):-ආණ්ඩුව කියන විදිහට ලංකාවේ කිසිම ප්‍රශන්යක් නැහැ. ඔබාමාටත් ණයක් දීමට හැකියි. මේ තරම් දියුණු නම් ජනතාව දුක් විදින්නේ ඇයි. දල දේශීය නිෂ්පාදිතයෙන් කෘෂිකර්මාන්තය පසුබෑමකට ලක්වෙලා. රට සාමය උදාවී වසර පහක් ගත වුවත් එහි ප්‍රතිලාභ ජනතාවට ලැබී නැහැ. ආර්ථික දියුණු නම් ඇයි හොර නෝට්ටු ගහන්නේ බැංකු කඩන්නේ. මුදල් සංසරණය ඇන හිටලා. එජාප කාලේ ජනතාවගේ සාක්කු වල සල්ලි තිබුණා. රජයට සැළසුමක් නැති නිසා ජනතාව මත බර වැටිලා.වරාය හා මහාමාර්ග නාවික කටයුතු ව්‍යාපෘති ඇමැති රෝහිත අබේගුණවර්ධන මහතා:-එජාපය කාලේ රටේ යුද්ධ නිර්මාණය වුණා.රට භීෂණයට ලක් වුණා. 1994 සිට 2002 වෙනකම් අපි තමයි ආණ්ඩු කළේ ඒත් ජනතාවට දැනෙන වෙනසක් සිදු වුණේ නැහැ. 2005 ජනාධිපති මහින්ද රාජපක්ෂ මහතා රට භාර ගත්තා. ඒ වසර නවය තුළ වසර තිහක් පුරා තිබූ යුද්ධය නිම කළා. අධිවේගී මාර්ග ඇතුළු සංවර්ධනයේ සැබෑ වෙනසක් කරමින් ආර්ථිකය ශක්තිමත් කර තිබෙනවා.ඡන්දයෙන් රතු එළියක් වැටිලා කියලා එජාපය කියනවා.එජාපය කොළඹින් හය ලක්ෂ ගණනක් ඡන්ද ගත්තා. සන්ධානය වැඩි ඡන්දම හය ලක්ෂ ගණනක් ගත්තා. මේ තමයි ජනතාවගේ කැමැත්ත. මේ අය අසීරුවෙන් ජිවත් වෙනවා නම් ඡන්දය දෙනවාද?.එජාපය කියනවා ජිනීවා යෝජනාවට මුහුණ දෙන්නලු. වැරදි නොකරන අයට නඩු දැම්මම ගතු යුතු ක්‍රියාමාර්ග අපි ගන්නවා. විපක්ෂය ජිනීවා කොටසක්ද කියා මා දන්නේ නැහැ.යාපනය දිස්ත්‍රික් මන්ත්‍රි ශ්‍රී ධරන් මහතා (දෙජාස):-උතුරු නැගෙනහිර ප්‍රදේශයේ මේ දක්වා 48 වැඩි දෙනෙක් අතුරුදන් වෙලා තියෙනවා. මින් මේ ජනතාව තුළ බියක් ඇති වී තිබෙනවා.නිවාස සොදිසි කිරීම් සිදු කරනවා. යුද්ධය අවසන් වී වසර 5ක් ගත වී ඇතත් මේ තත්ත්වයන් නැතිවී නැහැ. සංවර්ධනය ගැන කතා කරද්දී සාමය තිබිය යුතුයි. ජිනීවාහීදී ඉදිරිපත් කරන තුන්වන යෝජනාව ලංකාවට ලබා දී තිබෙන අවසන් අවස්ථාවයි.ඒ එච් එම් අස්වර් මහතා:-පැසල් සිසුන්ව කොටි සංවිධානයට බඳවා ගත්තේ ඔබ තුමා නෙමෙයිද?. සිදු කළ විනාශය අමතක වෙලා වගේ කතා කරනවා.ශ්‍රී රංගා මහතා:-පාසල් සිසුන් බඳවා ගත්තා කියලා ඔප්පු කළොත් මා තනතුරු වලින් ඉල්ලා අස්වෙනවාඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා:-අද ශ්‍රී ලංකාව ඉතාමත් හොඳ ආර්ථික මට්ටමකට ළඟා වී තිබෙනවා.දීර්ඝ ත්‍රස්ත සටනකට පසුව ජවයකින් අලුත් ගමනක් යාමට අපිට හැකි වී තිබෙනවා. ශ්‍රී ධරන් මන්ත්‍රීවරයා කතා කළේ වසර ගණනක් පුරා කියූ දේවල්මයි. උතුරු නැඟෙනහිරත් සියයට 36ක පමණ ආර්ථික වර්ධනයක් සිදුවී තිබෙනවා.77 බලයට පැමිණි එජාපය බදු ක්‍රමය වෙනස් කළා. ලෝකය පුරා වක්‍ර බදු වැදගත් කමක් ගන්නවා.ඕස්ට්‍රේලියාව 10%, ඔස්ට්‍රියාව 20%, ඉතාලිය 22% , නෝර්වේ , ස්වීඩනය ස්පාඤය 25% , ලෙසින් වක්‍ර බදු අයකරනවා.ශ්‍රී ලංකාව 12%ක් තමයි අයකරන්නේ. පාරිභෝගික භාණ්ඩ සඳහා එකතු කළ අගය මත බද්ද, ජාතිය ගොඩනැගීමේ බද්ද අය කරන්නේ නැහැ. සේවා පවත්වාගෙන යාමට අපට විශාල ලෙස මුදල් අවශ්‍ය වෙනවා. එජාපය පාලන කාලයේ රැකියා වියුක්තිය ඉහළ ගියා. උපාධිධාරින් 52000ක් අපි බඳවා ගෙන තිබෙනවා. රාජ්‍ය සේවය ලක්ෂ 14ක් පමණ අපි බඳවා ගෙන තිබෙනවා.කාරක සභා සභාපති චන්ද්‍රකුමාර් මුරුගේසු මහතා මුලසුනට පැමිණියේය:-අනුර ප්‍රියදර්ශන යාපා මහතා:-රජය සුබසාධනයට කරන වියදම අඩු කර නැහැ. වසරින් වසර මේ වියදම ඉහළ දමා තිබෙනවා. වක්‍ර බදු මඟින් ලබා ගන්නා මුදල් මේ සඳහා යොදවනවා. සුබසාධනය මෙන්ම රාජ්‍ය අංශය හොදින් පවත්වාගෙන යාමට පියවර ගෙන තිබෙනවා . ලබා ගන්නා බදු ආදායම නිසි ලෙස ප්‍රයෝජනයට ගෙන තිබෙනවා. අධික බදු සහිත රටක් කියා විකෘති කතා කියන අය මේ විශාල සහනාධාර ගැන කතා කරන්නේ නැහැ. පසුගිය වසර පහ තුළ රජය විශාල වැඩ කොටසක් කළා. එම වැඩකොටස වංචාව හා දූෂණය කියන වචන දෙකට කොටු කරන්න උත්සාහ කළත් ඒ කියන කතා ඔප්පු කර නැහැ. වචන පමණයි. විදුලිබල ජල සම්පාදන වැනි විශාල සංවර්ධන යෝජනා ඉදි කර රට සංවර්ධනයේ දිශාවල ගෙන ගොස් තිබෙනවා.කොළඹ දිස්ත්‍රික් මන්ත්‍රී සුනිල් හඳුන්නෙත්ති මහතා (ප්‍රජාස):-විශේෂ වෙළඳ භාණ්ඩ පනතට ජාතිය ගොඩනැගීමේ බද්ද අදාළ කරන විට පාරිභෝගික භාණ්ඩ ඉහළ යාම සිදුවෙනවා. ජාතිය ගොඩනැඟීමේ බද්ද වසර පහ තුළ එකතු කර මොකක්ද ගොඩනඟා තිබෙන්නේ. ජාතිය ගොඩනැඟීම කෙසේවෙතත් ජාතිවාදය නම් ගොඩ නඟන බව නම් පේනවා. සමාගම් පනතට කරන සංශෝධන වලින් ව්‍යාපාර කටයුතු වලට බාධා කරනවා.ගාල්ල දිස්ත්‍රික් මන්ත්‍රී රමේෂ් පතිරණ මහතා (එජනිස):-ශ්‍රීලංකිකත්වය දේශීයත්වය ගැන කතා කළ යුගයක් මීට පෙර තිබුනේ නැහැ. ජනාධිපතිතුමාගේ ප්‍රධානත්වයෙන් ගොඩනැගූ ජාතිය ඇස් කන් තියන ඕනෑම කෙනකුට දැක බලා ගත හැකියි. පැළ පොහොර ටික ලබාදී ඇළ වේලී හදා දී ගොවිතැන දියුණු කළ වෙනත් රජයක් ඉතිහාසයේ නැහැ. ආනයනය සඳහා වැය කරන මුදල ගැන නැවත සිතා බැලිය යුතුයි.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා (එජාප):-වත්මන් රජය බදු ජනතාව පිට පටවා සුර සැප විදිනවා. බදුවලින් ජනතාව සුරකිනවා වෙනුවට ඔවුන්ට තවත් පීඩා කිරීම රජය කරගෙන යනවා. ගොවීන් ලක්ෂ 10කට පොහොර සහනාධාරය ලබා දෙන විට බැංකු ණය ලබා දෙන්නේ ගොවීන් ලක්ෂ තුනකට පමණයි.ලෝකයේ මිශ්‍ර ආර්ථිකය ප්‍රචලිතයි. බදු තුළින් ජනතාවට අවශ්‍ය පහසුකම් සැලසිය යුතුයි.පත්කළ මන්ත්‍රී එරාන් වික්‍රමරත්න මහතා (එජාප):-අපේ බදු ක්‍රමය අකාර්යක්ෂම බදු ක්‍රමයක්. එය ක්‍රියාත්මක කිරීමට අපහසුයි. මේ රජය විවේචනවලට කැමැති නැහැ. ප්‍රජාතන්ත්‍රවාදී විවේචනවලට අකමැති රජයක් යටතේ ජාතිවාදී යුද්ධ වසර 30න් 30ට ඇතිවිය හැකියි.පත්කළ මන්ත්‍රී ආචාර්ය හර්ෂ ද සිල්වා මහතා (එජාප):-ආයෝජන නැතිව ආර්ථික වර්ධනයක් ආණ්ඩුව පෙන්වීමට උත්සහ කරනවා. මාසයක් ඇතුළත පෞද්ගලික අංශයට ලබාදුන් ණය ප්‍රණායට සියයට 2කින් අඩු වෙලා. එයින් මේ රටේ ආර්ථිකයේ ගමන කොයිඹටද යන්න පැහැදිළියි.නුවරඑළිය දිස්ත්‍රික් මන්ත්‍රී ජේ ශ්‍රී රංගා මහතා (ස්වාධීන):-බදු වලින් ලබා ගන්නා ආදායමෙන් ජනතාගේ සුබ සාධනය වර්ධනය කිරීමට කටයුතු කර නැහැ. අත්‍යාවශ්‍ය භාණ්ඩවලට පවා බදු පනවා සුපිරි නිවාස සංකීර්ණවලට බදු නිදහස් කිරීමක් කර තිබෙනවා.ප්‍රවාහන නියෝජ්‍ය ඇමැති රෝහණ දිසානයක මහතා:-එජාප පාලන කාලයේ තරම් බදු අපි පනවා නැහැ. වත්මන් රජය පනවා තිබෙන බදු වලින් සියලු දේ ජනතාවගේ සුබසාධානය සංවර්ධනය කිරීමට කටයුතු කර තිබෙනවා.නිදහස් අධ්‍යාපනය, සෞඛ්‍ය සේවාව, මාර්ග පද්ධති සංවර්ධනය, වැනි දේ කළේ බදුවලින් ලැබුණු මුදල් නිසි ලෙස කළමනාකරණය කිරීම නිසයි.පනත් සං‍ෙශා්ධන සහිතව සම්මත විය.පාර්ලිමේන්තුව යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041023</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>විස්සයි විස්ස පාර්ලිමේන්තුවටත් ආවේ උද්දාමයෙනි. ඒ කථානායක චමල් රාජපක්ෂ මහතාගේ මෙහෙයවීමෙනි. ලෝක ශූරතාවය දිනා ගත් ලසිත් මාලිංග ප්‍රධාන විස්සයි විස්ස ක්‍රිකට් කණ්ඩායම පාර්ලිමේන්තුවේ උපහාරය පුදකිරීම අරමුණ විය. කථානායක චමල් රාජපක්ෂ මහතාට ඒ සඳහා සියලු පක්ෂවල සහාය ලැබුණි.සවස 4.30 පාර්ලිමේන්තුට පැමිණි ක්‍රිඩකයෝ කථානායක ගැලරියේ අසුන් ගත්හ. එක් අයකු අතේ දිනා ගත් ලෝක කුසලානය විය. මැති ඇමැතිවරු කිහිප දෙනෙක් ගැලරියට ගොස් ක්‍රීඩකයන්ට පෞද්ගලිකව සුබ පැතූහ.යෝජනාව ගෙනාවේ සභානායක නිමල් සිරිපාල ද සිල්වා මහතාය. ස්ථිර කළේ වැඩ බලන විපක්ෂනායක ජෝන් අමරතුංග මහතාය. සභාව වෙනදාට වඩා සිරියාවක් ගෙන තිබුණි. බොහෝ පිරිස් ගැලරියේ වූහ. සියයට සියයක නොවූවත් මන්ත්‍රීවරුන් ද සෑහෙන පිරිසක් පැමිණ සිටියහ.ජයග්‍රහණයෙන් ජනතාව ප්‍රිතිවූයේ භේදවලින් ‍ෙතාරවයි. උතුරේ දෙමළ ජනතාව ප්‍රිති වූයේ ජාතික කොඩිය ඔසවා ගෙනය. ඒ සැබෑ තත්ත්වය එහෙත් මේ යෝජනාව තුළ දේශපාලන කුහකකමද දකින්නට ලැබුණේ උතුරු නැගෙනහිර තනි අයිතිකරුවන් ලෙස පෙනී සිටින ද්‍රවිඩ ජාතික සංධානයෙනි.එහෙත් සමස්ත දෙමළ ජනතාවගේ ගෞරව රැක ගැනීමට උතුරෙන් පැමිණ මුරුගේසු චන්ද්‍රකුමාර් මහතාට හැකි විය. ඒ මහතාගේ කතාවේදී දෙමළ ජනතාවගේ ශුභාශිංසනය පුද කළේය.මේ විවාදයේදී ශෝක යෝජනාවකදීවත් එකතු නොවන ජනතා විමුක්ති පෙරමුණ ද එකතු විය. අනුර කුමාර දිසානායක තැනට ඔබිනා අගනා කතාවක් කළේය. හිටපු ක්‍රිකට් ක්‍රීඩකයන් වන අර්ජුන රණතුංග හා සනත් ජයසූරිය කතා කළහ. එහෙත් ද්‍රවිඩ ජාතික සංවිධානයේ කිසිවකු කතා කිරීමට ඉදිරිපත් නොවීය.අඩුම වශයෙන් සභාවේවත් සිටියේ නැත. උතුරේ ද්‍රවිඩ ජනතාව කෑකෝ ගසා ප්‍රීති ඝෝෂා පවත්වා ජයග්‍රහණය සමරණ ඔවුන් මඟ හැර ගියේ එයින් දේශපාලන භේදයක් ඇති කර ගැනීමට නොහැකි වීම නිසා විය හැකිය. කතා කරන සෑම අවස්ථාවකදී ම ජාතිවාදය ඇද ගන්නා මොවුන් ක්‍රිකට්වලට බිය වන්නේ ක්‍රිකට්වලින් භේද රහිත සමාජයක් ගොඩනැගෙන නිසාය. කුහක දේශපාලකයන් මේ ක්‍රිකට් ජයග්‍රහණයෙන් වත් පාඩමක් ඉගෙන ගත්තේ නැත.එහෙත් ශ්‍රී රංගා, ප්‍රභා ගනේෂන් වැනි ද්‍රවිඩ මන්ත්‍රිවරුන්ට මෙහිදි කතා කිරීමට ඉඩ අවස්ථාවක් නොලැබුණක් ඔවුන් කතා කිරීමට ඉදිරිපත් වීම අගය කළ යුතුය.රාවුෆ් හකීම් මහතා මෙහිදී අදහස් පළ කළේය. ඔහු මම මුස්ලිම් මුස්ලිම් අය සෙල්ලම් කළේ නැහැ කියා කීවේ නැත. තරගය බලා ලැබු සතුටෛන් ම කතා කළේය.ලෝක කුසලානයක් දිනූ දෙවන අවස්ථාව මෙය වේ. 1996 අර්ජුන රණතුංගගේ නායකත්වයෙන් ලෝක කුසලානය දිනා ගත්තත් ඔවුන් පාර්ලිමේන්තුවට කැඳවා මෙවැනි උපහාරයක් පුද කලේ පළමු වතාවටය.එයට මුල් වූයේ චමල් රාජපක්ෂ මහතාය. ඔහු තමන් ක්‍රිකට් ගැසු බවක් නම් කොහේදීවත් කියා නැත. ගාල්ල රිච්මන්ඩ් විද්‍යාලයේ පාපන්දු කණ්ඩායමේ නායකයා වූ ඒ මහතා නිවාසාන්තර තරගවල දී ක්‍රිකට් ගැසු බව සඳහන්වේ. එහෙත් කථානායකවරයාගේ පියා ඩී. ඒ. රාජපක්ෂ ලොකු තාත්තා ඩී. එම්. රාජපක්ෂ සැබෑ ක්‍රිකට් ක්‍රීඩකයින් වේ.මේ දෙදෙනා ම රිච්මන්ඩ් විද්‍යාලයට ක්‍රීඩා කළ අතර කණ්ඩායමට නායකත්වය ද දුන්නේය. ඩී. එම්. රාජපක්ෂ මහතා කොළඹ වෙස්ලි විදුහලට ද ක්‍රීඩා කළේය. ඒ මහතාගේ පුත් හිටපු ඇමැති ජෝර්ජ් රාජපක්ෂ මහතා ද රාජකීය විද්‍යාලයට ක්‍රීඩා කර තිබේ. ක්‍රිකට් ක්‍රීඩාව ක්‍රීඩාවක් ලෙස කළ පවුලක සාමාජිකයකු වූ කථානායක චමල් රාජපක්ෂ මහතා ක්‍රීඩාකයන්ට උපහාරය පුද කිරීමට පියවර ගැනීම අගය කළ යුතුය.ඒ ඇ‍ඟේ ඇති ක්‍රිකට් උණ නිසාය. ඊට වයස් භේදයක් නැත. රාජපක්ෂ මහතා මෙසේ ක්‍රිකට් ක්‍රීඩකයන්ට ගෞරවය පුදකිරීම භේද නොමැතිව ජයග්‍රහණයේදී එකට බැදීමෙන් එකා මෙන් සතුටු වූ සියලු දෙනා වෙනුවෙන් කළ උපහාරයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=n14041024</link>
    <topic>අපේ ක්‍රිකට් කණ්ඩායමටපාර්ලිමේන්තුවේ උපහාරය පිරිනමනවා</topic>
    <author>රන්ජිත් පද්මසිරි, චමීර ඇල්ලදෙණිය සහසුභාෂිණි සේනානායක</author>
    <content>ශ්‍රී ලංකාවේ කීර්තිය හා ගෞරවය රැකදෙමින් ජාත්‍යන්තරය තුළ ඉමහත් අභිමානයක් ලබා දීමට කැපවූ ශ්‍රී ලංකා විස්සයි විස්ස ක්‍රිකට් කණ්ඩායමට පාර්ලිමේන්තුවේ උපහාරය පිරිනමන බව සභානායක නිමල් සිරිපාල ද සිල්වා මහතා පාර්ලිමේන්තුවේ දී ඊයේ (09) ප්‍රකාශ කළේය.ශ්‍රී ලංකා ක්‍රිකට් කණ්ඩායමට පාර්ලිමේන්තුවේ උපහාර පිදීම නිමිත්තෙන් සභාව කල්තබන අවස්ථාවේ යෝජනාව ඉදිරිපත් කරමින් ඇමැතිවරයා මේ බව කීය.කතානායක චමල් රාජපක්ෂ මහතා, “පසුගිය ඉරිදා බංග්ලාදේශයේ ඩකා නුවර දී පැවැති 20 – 20 ලෝක ක්‍රිකට් කුසලානය සඳහා වූ අවසන් තරගාවලියේ දී ශ්‍රී ලංකාවේ අභිමානය ලෝකයාට විදහා දක්වමින් ලෝක ශූරතාවය දිනාගත් ශ්‍රී ලංකා කණ්ඩායම පාර්ලිමේන්තුවේ ගෞරවය පුදකිරීම පිණිස කළ ආරාධනය පිළිගෙන පැමිණි ක්‍රීඩකයන් පිළිගන්නවා.‍සභානායක වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා යෝජනාව ඉදිරිපත් කරමින් මෙසේ ද කීය.ශ්‍රී ලාංකික අභිමානය ජාත්‍යන්තරය තුළ ඉහළින් ඔසවා තබමින් අප රටට කීර්තියක් හා ගෞරවයක් ලබා දෙමින් සිය දක්ෂතා විදහා පාමින් පසුගියදා බංග්ලාදේශයේ දී පැවැත්වූ විස්සයි විස්ස ලෝක කුසලාන අවසන් තරඟය ජයග්‍රහණය කොට එකී කුසලානය ශ්‍රී ලංකා මාතාවට ලබාගැනීමට සිය සුවිශේෂී දස්කම් පෑ ශ්‍රී ලංකා ක්‍රිකට් කණ්ඩායමට එහි පුහුණුකරුවන්ට හා තේරීම් කමිටුවට මේ ගරු සභාවේ උපහාරය දැක්වීමට ඊයේ පැවැත්වූ පක්ෂ නායක රැස්වීමේදී ගන්නා ලද ඒකමතික තීරණය අනුව උපහාර යෝජනාව රජය වෙනුවෙන් ඉදිරිපත් කිරීමට ලැබීම පිළිබඳව මා අතිශයින් සතුටු වෙමි.මේ අවස්ථාවේදී ශ්‍රී ලංකාවේ කීර්තිය හා ගෞරවය රැක දෙමින් අපට ජාත්‍යන්තර තලය තුළ ඉමහත් අභිමානයක් ලබා දීමට කැප වූ එම ශ්‍රී ලංකා විස්සයි විස්ස ක්‍රිකට් කණ්ඩායමේ නායක ලසිත් මාලිංග ඇතුළු ක්‍රීඩකයන්ට මේ සභාවේ විශේෂ අමුත්තන්ගේ ගැලරියට කැඳවා ඔවුන් ඉදිරිපිටදීම මේ ගරු සභාවේ උපහාරය දැක්වීමට අවස්ථාව සැලසීම ඉතා කාලෝචිත බව සඳහන් කරමි.ක්‍රීඩාව ජාතියක් තුළ පමණක් නොව ජාත්‍යන්තර තලය තුළත් අන්‍යෝන්‍ය සුහදතාව, එකමුතු බව ජනිත කරවන සුවිශේෂී අංශයක් බවට පත්ව ඇත. මේ දැවැන්ත ජයග්‍රහණය තුළින් ශ්‍රී ලංකාවේ කීර්තිය ජාත්‍යන්තර තලය තුළ රැව් පිළිරැව් දුන්නා මෙන්ම ශ්‍රී ලාංකීය ජාතිය ජාති ආගම් කුල භේදවලින් තොරව ඒකරාශී වී එකම පවුලක දරුවන් ලෙස සිය සතුට ප්‍රබෝධය සමස්ත ජාතියේම කෘතවේදී භාවයත් ක්‍රිකට් කණ්ඩායම ප්‍රදර්ශනය කරමින් ශ්‍රී ලාංකික ක්‍රිකට් කණ්ඩායමට සිය උණුසුම් සුබ පැතුම් එක්කළ ආකාරය අපගේ මතකයේ රඳා පවතී.සමස්ත ශ්‍රී ලාංකිකයන් වෙනුවෙන් මේ ජයග්‍රහණය ලත් අවස්ථාවේදී අතිගරු ජනාධිපතිතුමා ජාතියේ ප්‍රසාදය හා සතුට ක්‍රිකට් කණ්ඩායම වෙත පළකරන ලද අතර, ශ්‍රී ලංකාවට පැමිණි වහා එතුමා විසින් මේ අද්විතීය ක්‍රිකට් කණ්ඩායම ගෞරවාන්විතව පිළිගැනීම පිළිබඳව අප ඉතා සතුටට පත්වෙමු.ජාත්‍යන්තර ක්‍රිකට් තලයේ ශ්‍රී ලාංකික ක්‍රිකට් ක්‍රීඩකයන් ලබා ගත් ජයග්‍රහණ බොහෝය. විශේෂයෙන් 1996 ක්‍රිකට් ලෝක කුසලානය, 2007 ලෝක අනුශූරතාවය, 2009 විස්සයි විස්ස අනුශූරතාවය, 2011 ලෝක ක්‍රිකට් අනුශූරතාවය, 2012 විස්සයි විස්ස අනුශූරතාවය, 2014 ආසියානු ශූරතාවයත්, 2014 විස්සයි විස්ස ලෝක ශූරතාවය ලබා ගනිමින් පසුගිය දශක දෙක තුළ ශ්‍රී ලංකාවට හිමිකර දුන් කීර්තිය හා ගෞරවය මේ අවස්ථාවේදී සිහිපත් කිරීම වැදගත් යයි සිතමි. ඒ නිසාම 2014 විස්සයි විස්ස ලෝක කුසලානය ජයග්‍රහණය කිරීම අපගේ වාසනාවක් නිසා අහම්බෙන් සිදුවූවක් නොව කාලාන්තරයක් තිස්සේ ක්‍රිකට් ක්‍රීඩාව කෙරෙහි අප ක්‍රීඩකයන් විසින් කරන ලද බලවත් කැපකිරීම කුසලතා වර්ධනය කර ගැනීම හා නොපසුබස්නා අධිෂ්ඨානය යන කරුණු තුළ පාදක වූ බව මම විශ්වාස කරමි.වැඩබලන විපක්ෂ නායක ජෝන් අමරතුංග මහතා -ශ්‍රී ලංකා ක්‍රිකට් කණ්ඩායම ආසියානු කුසලානය මෙන්ම විස්සයි විස්ස ක්‍රිකට් ලෝක කුසලානය ද අප රටට දිනා දෙමින් අප රටට ඉමහත් ගෞරවයක් ලබා දුන්නා. ඔවුන් හට සුබ පැතීමට එජාපය වෙනුවෙන් මා හට අවස්ථාවක් ලබාදීම සම්බන්ධයෙන් කතානායකතුමාට මාගේ ස්තූතිය පුදකරනවා. 1996 ලෝක කුසලානය ලබාගැනීමෙන් වසර 18 කට පසුව ‍ලෝක කුසලානයක් හිමිකර දුන් සියලු ක්‍රීඩකයන්ට ප්‍රණාමය පුද කරනවා. 96 දී කිසිවෙකුටත් පැරදවිය නොහැකි ඕස්ට්‍රේලියානු කණ්ඩායම පරදවමින් ඒ අයුරින්ම අපරාජිත ඉන්දීය කණ්ඩායම පිට පිට දෙවරකදී පරදවමින් විස්සයි විස්ස කුසලානය අප රටට දිනා දීම අප ලැබූ භාග්‍යයක්.ඇමැති දිනේෂ් ගුණවර්ධන මහතා -ලෝක කුසලානය දිනාගැනීම ගැන අපේ කණ්ඩායමට අපේ ප්‍රණාමය පුදකරනවා. 96 ජයග්‍රාහී කණ්ඩායමේ අර්ජුන රණතුංග හා සනත් ජයසූරිය යන ක්‍රීඩකයින් මේ සභාවේ අද සිටිනවා. තරගය දින රාත්‍රියේ අපේ රටේ ජනතාව මහ පාරට බැස මහත් උද්‍යෝගයෙන්, උද්දාමයෙන් ජය සැමරුවා.අනුර කුමාර දිසානායක මහතා - ලසිත් මාලිංග ප්‍රමුඛ කණ්ඩායමට අපගේ සුබ පැතුම් එකතු කරනවා. මෙම යෝජනාව ඉදිරිපත් කිරීමට පියවර ගත් කතානායකතුමාට ප්‍රණාමය පුද කරනවා. ජයග්‍රහණයක් පමණක් නොවේ. බෙදන්න, බෙදෙන්න සූදානමින් සිටින රටක සියලු දෙනාට එකට එකතුව සැමරීමට අවස්ථාවක් මේ ක්‍රීඩාවේ ජයග්‍රහණයෙන් අපට ලබා දී තිබෙනවා.ක්‍රීඩා ඇමැති මහින්දානන්ද අලුත්ගමගේ මහතා -පාර්ලිමේන්තු ඉතිහාසයේ සුවිශේෂී දිනයක් ලෙස අද සැලකිය හැකි ලෝක කුසලානයක් දිනාගත් ක්‍රීඩකයින් මේ සභාවට ගෙන්වා ගෞරවය පුදකිරීම කතානායකතුමා ගත් පියවරට ස්තූතිය පුදකරනවා. 1996 ලෝක කුසලානය දිනාගත් කණ්ඩායමට මේ ගෞරවය ලැබුණේ නැහැ. සියලු දෙනා බේද ඉවතලා එකට එකතු වීම ජයග්‍රහණයක්.පත්කළ මන්ත්‍රී එරාන් වික්‍රමරත්න මහතා - අපිට ක්‍රිකට් කියද්දී අර්ජුන රණතුංග අමතක කරන්න බෑ. අයි. පී. එල්. වලදී ලසිත් මාලිංගව විවේචනය කළා. ඕනෑම සාර්ථක කණ්ඩායමක් පිටුපස අපි නොදැක්ක අය සිටින්නට පුළුවන්.ඇමැති සුසිල් ප්‍රේමජයන්ත් මහතා - ලෝක ශූරයන් වූ ක්‍රිකට් කණ්ඩායමට එක්සත් ජනතා නිදහස් සන්ධානයේ සුබ පැතුම් එක්කරනවා. කුමන කටයුතු තිබුණත් ක්‍රිකට් තරග නැරඹූ බව කියන්න ඕන. සෑම අවස්ථාවකම ක්‍රීඩකයන් ධෛර්යමත් කළා. වකළුතර දිස්ත්‍රික් මන්ත්‍රී අර්ජුන රණතුංග මහතා (ප්‍ර. ජා. ස.) - ලෝක කුසලානය දිනාගත් කණ්ඩායම උත්තරීතර පාර්ලිමේන්තුවට පැමිණීමට ආරාධනා කිරීම ගැන කතානායකතුමාට මා ස්තූති කරනවා. මේ ජයග්‍රහණය මගින් ලෝකයට යාමට නැවතත් අපට හැකි වුණා. එදා අපි කුඩා රටක් ලෙස ලෝකයට ගෙන ගියා. දිනේෂ් චන්දිමාල් නායකයා කණ්ඩායම වෙනුවෙන් ගත් තීරණය අදට මෙන්ම හෙට ක්‍රීඩාවට පැමිණෙන දරුවන්ටත් ආදර්ශයක්.පත්කළ මන්ත්‍රී ඩියු ගුණසේකර මහතා - එදා ලෝක කුසලානය ජයග්‍රහණය කරද්දී මා රූපවාහිනියේ සභාපතිවරයා ලෙස තරගාවලිය විකාශනය කරද්දී ලබාගත් මුදලින් අඩක් කණ්ඩායමට ලබා දුන්නා. ඉන්දුනීසියාවේ හැම කෙනෙක්ම සනත් ජයසූරිය ගැන කතා කළා. ජාතික සමඟිය උපරිමය තිබූ අවස්ථාවන් ලෝක ශූරතාවය දිනාගත් මොහොතේ පෙන්වූවා. සියලු දෙනා එක්වී ජයග්‍රහණය සැමරුවා.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා - දැයේ අභිමානය දේශයේ ප්‍රෞඪත්වය ගෙන දුන් වීරෝදාර කණ්ඩායමට අපේ ප්‍රණාමය පුද කරනවා. සිංහ කණ්ඩායම ලබාගත් මේ අවස්ථාව සුවිශේෂී අවස්ථාවක්.නියෝජ්‍ය කාරක සභා සභාපති චන්ද්‍රකුමාර් මුරුගේසු මහතා -ක්‍රිකට් විරුවන්ට ප්‍රණාමය පුද කරන අවස්ථාවේ කතා කිරීමට ලැබීම සතුටක්. මේ කණ්ඩායමේ සුවිශේෂීත්වය තමයි ඔවුන් තුළ ඇති ආත්ම විශ්වාසය.කුරුණෑගල දිස්ත්‍රික් මන්ත්‍රී ගාමිණි ජයවික්‍රම පෙරේරා - මේ තරගාවලිය මා හැමදාම බැලුවා. අපේ කණ්ඩායමේ කණ්ඩායම් හැඟීම අති විශිෂ්ටයි. අද ලබන ජයග්‍රහණය අප උරුම කර ගත්තේ අඩියෙන් අඩිය ගමන් කරමිනි. එහිදී ගාමිණී දිසානායක මහතා අමතක කරන්න බැහැ.තැපැල් සේවා නියෝජ්‍ය ඇමැති සනත් ජයසූරිය මහතා - මේ කණ්ඩායම කැපකිරීම තරගාවලිය පුරාම දක්නට ලැබුණා. මගේ ප්‍රණාමය පිරිනමනවා. වසර 18 ක් ලෝක කුසලානයක් අපේක්ෂා කරමින් සිටියා.අධිකරණ ඇමැති රාවුෆ් හකීම් මහතා - එකමුතුකම හා ධෛර්ය කැපවීම අපගේ ජයග්‍රහණයට හේතු වූවා. එම ජයග්‍රහණය අප සියලු දෙනාට එකට එකතු වී සතුට භුක්ති විඳීමට හැකි වුණා. පාසල් ක්‍රීඩකයින් සොයාගෙන ඉදිරියට ගත යුතුයි.කුරුණෑගල දිස්ත්‍රික් මන්ත්‍රී අඛිල විරාජ් කාරියවසම් මහතා - ජාත්‍යන්තර වශයෙන් ලබා තිබූ පසුබෑම් හමුවේ මේ ලැබූ ජයග්‍රහණය අති විශිෂ්ටයි. මේ ක්‍රීඩකයෝ රටට ශක්තියක්. ඔවුන්ට පීඩාවන් ඇති නොවන පරිදි කටයුතු කරන ලෙස ඉල්ලා සිටිනවා.කතානායක චමල් රාජපක්ෂ මහතා - මේ යෝජනාවට අදහස් දැක්වීම සඳහා රන්ජන් රාමනායක, සුජීව සේනසිංහ, නලීන් ජයමහ, අජිත් පෙරේරා, ආචාර්ය හර්ෂ ද සිල්වා, ලක්ෂ්මන් කිරිඇල්ල, ගයන්ත කරුණාතිලක, අශෝක් අබේසිංහ, කබීර් හෂීම්, නවින් දිසානායක, ෆීලික්ස් පෙරේරා, ශාන්ත බණ්ඩාර, අරුන්දික පෙරේරා, ප්‍රභා ගනේෂන්, සුදර්ශනී ප්‍රනාන්දුපුල්ලේ, තිලංග සුමතිපාල, ඒ. එච්. එම්. අස්වර්, ගාමිණී ලොකුගේ, රෝසි සේනානායක හා ශ්‍රී රංගා යන මහත්ම මහත්මීහු නම් දී ඇත. නමුත් වෙන්කර ඇති කාලසීමාව අවසන් වීම නිසා ඒ සියලුදෙනා මේ සඳහා එකතු කර ගන්නවා.රටට හා මාතෘ භූමියට මහත් කීර්තියක් ගෙන දුන් ශ්‍රී ලංකා ක්‍රිකට් කණ්ඩායමට ප්‍රණාමය පළකරමින් දෙපාර්ශ්වය කළ අදහස් මා අනුමත කරනවා. කණ්ඩායම් හැඟීමෙන් යුතුව ක්‍රීඩා කරමින් රට නියෝජනය කළ අපගේ ක්‍රිකට් කණ්ඩායමට නිදුක් නිරෝගී සුවය ද ප්‍රාර්ථනා කරනවා.පාර්ලිමේන්තුව අද (10) දහවල් 1.00 ට යළි රැස්වේ.  .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404101</link>
    <topic>ආයුර්වේද රෝහල් ප්‍රජා සෞඛ්‍ය මධ්‍යස්ථාන</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>බස්නාහිර පළාත තුළ ජනතාවගෙන් 10,000කට එක් ආයුර්වේද ප්‍රජා සෞඛ්‍ය සේවා මධ්‍යස්ථානයක් හා 25,000කට එක් ආයු‍ර්වේද රෝහලක්ද බැඟින් ස්ථාපනය කිරීමේ වැඩපිළිවෙළක් එම පළාත් ආයුර්වේද දෙපාර්තමේන්තුව මඟින් ක්‍රියාත්මක කෙරේ. මේ ආයුර්වේද රෝහ‍ෙල් වරකට 60 දෙනෙකුට පමණ නේවාසිකව ප්‍රතිකාර ගත හැකි වන අයුරින් ඉදිකිරීම දෙපාර්තමේන්තුවේ අපේක්ෂාව වෙයි.මේ කටයුතු සිදුවන්නේ එම දෙපාර්තමේන්තුවේ මධ්‍යකාලීන පස් අවුරුදු සැලසුම් වැඩසටහන යටතේය. අවශ්‍ය මුදල් වෙන්කිරීමද ඒ යටතේ සිදුව ඇත. සෑම ආයු‍ර්වේද රෝහලක්ම අෂ්ඨාංග ආයුර්වේද අදාළ ප්‍රතිකාර ලබා ගතහැකි වන පරිදි අවශ්‍ය උපකරණ හා පහසුකම් ලබාදී රෝගී ප්‍රතිකාර සේවාවේ ගුණාත්මකභාවය ඉහළ නැංවීම තම අරමුණයැයි එම දෙපාර්තමේන්තු ප්‍රකාශකයෙක් කීය.බස්නාහිර පළාතේ ආයුර්වේද ඖෂධ නිෂ්පාදනාගාරයක් ස්ථාපිත කිරීම සඳහාද ඇස්තමේන්තු සකස් වෙමින් පවතින බවද හෙතෙම කීය. ඖෂධවල සඵලතාවය ගුණාත්මකභාවය ඉහළ නැංවීම තුළින් වඩා නිරවද්‍ය හා විස්වාසනීය ප්‍රතිකාර පද්ධතියක් ඇතිකිරීම මේ මඟින් අපේක්ෂා කෙරේ.දැනට බස්නාහිර පළාත තුළ ආයුර්වේද ඖෂධ නිෂ්පාදන පිරිවැය අවම කර ගත හැකිවන අතර ගුණාත්මක භාවයෙන්ඉහළ නිෂ්පාදනය සඳහා ඉඩ සැලසෙන බවද ඔහු කියයි. නිසි ගුණාත්මක භාවයෙන් යුතු ඖෂධ සැපයීම තුළින් නාස්තිය හා රෝග ප්‍රතිකාර සඳහා වැයවන පිරිවැය අඩුකර ගත හැකිවීම විශේෂත්වයක් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404102</link>
    <topic>වාකරේ මැන්තෝනි රෝ.ක. විදුහලටපමුණුගම රොටරි සමාජයෙන් අතහිත</topic>
    <author>පමුණුගම සමූහ ඩී. එන්. බී. කිවිහෙට්ටි</author>
    <content>පමුණුගම රොටරි සමාජය මඟින් ජාත්‍යන්තර රොටරි සමාජයේ අනුග්‍රහයෙන් මඩකලපුව, වාකරේ ප්‍රදේශයේ 2004 සුනාමියෙන් විනාශ වූ මැන්තෝනි රො. ක. දෙමළ මිශ්‍ර පාසල නඟාසිටුවීමට කටයුතු කර ඇත.මේ සාමාජිකයින් වාකරේ ප්‍රදේශයට කීපවිටක් ගොස් මේ වැඩසටහනට සහයෝගය දක්වා තිබේ.ජාත්‍යන්තර රොටරි සමාජය 2004 සුනාමියෙන් අවතැන් වූ හා විනාශ වූ පාසල් 25ක් තෝරාගෙන දසලක්ෂ 45කට අධික මුදලක් යොදමින් මේ පාසල් නඟාසිටුවා ඇත.පසුගිය දින වාකරේ මැන්තෝනි රො. ක. දෙමළ පාසලට ගිය පමුණුගම රොටරි සමාජයේ සභාපති නෙල්සන් රුද්‍රිගු, ලේකම් කුමාර් පෙරේරා ඇතුළු රොටරි සාමාජික පිරිස එහි දරුවන්ට පාසල් පොත්, සංගීත උපකරණ, ප්‍රක්ශේපන යන්ත්‍ර, ප්‍රථමාධාර උපකරණ ලබා දී ඇත.තවද මැන්තෝනි ගම්මානයේ අඩු ආදායම්ලාභී පවුල් 300කට පමණ වියළි ආහාර ද්‍රව්‍ය මලුද ලබාදුන්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404103</link>
    <topic>ඈගල්ල සිට ගොණටුවේගෙදරට යනපාර හදා දෙන්න</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>පොල්ගහවෙල ඈගල්ල සිට කැබිලිත්තාවල, ගරදා කොටුව හරහා ගොණටුවේ ගෙදර දක්වා ඇති මාර්ගය වසර ගණනාවක සිට අබලන්ව පවතී.අවස්ථා කීපයකදීම මේ මාර්ගයේ තැනින් තැන අතුරන ලද කොන්ක්‍රීට් දැනට විශාල වශයෙන් කැඩීගොස් ඇති අතර බොහෝ ස්ථානවල තැනින් තැන ගල් මතුවී වළවල්ද සෑදී තිබීම ගමනා ගමනයට මහත් දුෂ්කරතාවක් ඇති වී ඇත.ප්‍රදේශයේ සෙසු ග්‍රාමීය මාර්ග ටිකින් ටික සංවර්ධනය වෙමින් පවතින අතර අවුරුදු 75ක් පමණ පැරැණි මේ මාර්ගය මෙසේ ගමනා ගමනයට සුදුසු තත්ත්වයට සංවර්ධනය නොවීම ප්‍රදේශවාසීන්ගේ ඉමහත් සිත්තැවුලට හේතුවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404104</link>
    <topic>කුරුණෑගලසහිරා විදුහලටආදි සිසුන්ගෙන්වෙබ් අඩවියක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල සහිරා විද්‍යාලය සඳහා වෙබ් අඩවියක් ආරම්භ කිරීමට කටයුතු යොදා ඇතැයි විද්‍යාලීය ආදී ශිෂ්‍ය සංගමයේ ලේකම් ඉක්බාල් ෂෙරීෆ් මහතා පැවැසීය.විද්‍යාලයේ ඉතිහාසය පිළිබඳ තොරතුරු මෙන්ම විද්‍යාලයේ වත්මන් තත්ත්වය පිළිබඳ තොරතුරු මේ වෙබ් අඩවිය ඔස්සේ ලබාගත හැක.විද්‍යාලය පිළිබඳව තොරතුරු ඇත්තේනම් ලේකම් ආදි ශිෂ්‍ය සංගමය සහිරා විද්‍යාලය කුරුණෑගල යන ලිපිනයට යොමුකරන මෙන් ආදි ශිෂ්‍ය සංගමය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404105</link>
    <topic>අනවසර ඉඩම්වල පදිංචි ධීවර පවුල්වලටනිවාස තනාදීමේ වැඩසටහන ක්‍රියාවට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>මිරිදිය ජලාශ ආශ්‍රිතව අනවසර ඉඩම්වල වාසය කරන ධීවර පවුල් සඳහා නිවාස යෝජනා ක්‍රමයක් ආරම්භ කිරීමට ජාතික නිවාස සංවර්ධන අධිකාරිය පියවර ගෙන ඇත.මේ නිවාස යෝජනා ක්‍රමය ක්‍රියාත්මක කිරීම මගින් මිරිදිය ජලාශ ආශ්‍රිතව අනවසර ඉඩම්වල වාසය කරන ධීවර පවුල්, වෙරළ ඛාදනයට හසුවීම නිසා නිවාස අහිමිවන ධීවර පවුල්වලට මෙමගින් විශාල යහපතක් සිදුවේ.මේ ව්‍යාපෘතිය සඳහා පුත්තලම දිස්ත්‍රික්කයේ වෛරන්කට්ටුව ප්‍රදේශයෙන් ඉඩම් අක්කර 20ක් ලබාගෙන ඇත.මේ සඳහා රාජ්‍ය උකස් හා ආයෝජන බැංකුවද මුල්‍යමය අනුග්‍රහයක් ලබා දෙයි.තනිවම නිවසක් ඉදිකර ගැනීමට ආර්ථික ශක්තියක් නොමැති පුද්ගලයන්ගේ නිවාස සිහිනය මෙමගින් නිරාකරණය වෙන බැව් වයඹ නිවාස සංවර්ධන අධිකාරියේ ජ්‍යෙෂ්ඨ නිලධාරියෙක් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404106</link>
    <topic>දුම්බර වතුයායේ බෙහෙත් ගබඩාවවෙනත් තැනකට</topic>
    <author>කුරුවිට සමුහ රූපිකා කේ.බණ්ඩාර</author>
    <content>ඉංගිරිය, දුම්බර වතුයායේ ළමා සංවර්ධන මධ්‍යස්ථානයට අනතුරුදායක වන ලෙස එම ස්ථානයේම පවත්වාගෙන ගිය බෙහෙත් ගබඩාව වෙනත් ස්ථානයකට රැගෙනයාමට පාලනාධිකාරිය තීරණය කර තිබේ.ළමා සංවර්ධන මධ්‍යස්ථානයත්,වතුයායේ තේ,රබර් සඳහා යොදන වස බෙහෙත්වර්ගද තිබෙන බෙහෙත් ගබඩාවත් එකම ස්ථානයක පවත්වාගෙන යෑම නිසා ඉන් කුඩා දරුවන්ගේ අනාරක්ෂිතභාව පිළිබඳව වෘත්තිය සමිති මගින් පෙන්වාදීමෙන් අනතුරුව වත්මන් පාලනාධිකාරිය මේ පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404107</link>
    <topic>පිළිතුරු සිනහව මැදිවියේ කතගෙන්: බසයේ අනංගයාට තරහ ගිහින්</topic>
    <author>පොල්ගහවෙල සමූහ එල්. වී. තිලකරත්න</author>
    <content>තමාගේ සිනහවට වෙනත් කාන්තාවක් සිනහවෙන් පිළිතුරු දීම පිළිබඳ උරණ වූ පුද්ගලයකු ගැන පුවතක් පසුගියදා කුරුණෑගල කෑගල්ල බස් රථයක් තුළ දී වාර්තා විය. සිද්ධිය මෙසේය.උදෑසන හතට පමණ කුරුණෑගලින් ගමන් ආරම්භ කරන බසයේ ගමන් කරනුයේ විවිධ රාජකාරිවලට යන සේවකයන්ය. මෙදින බසයේ තරමක් මගී ජනතාව අඩුවීමක් දක්නට ලැබුණි. පොතුහැර ප්‍රදේශයේ දී තරමක් මැදිවිය ඉක්මවූ අයකු බසයට ගොඩවිය. ගොඩ වූ වේලාවේ සිටම අසුන්වල සිටි කාන්තාවන් දෙස උකුසු බැල්ම දමමින් සිටියේය.ඔහු සිටගෙන සිටි අසුන් දෙකකට පිටුපසට වන්නට අසුනේ රූමත් කාන්තාවක් හා මැදිවිය ඉක්මවූ කාන්තාවක් විය. එම රූමත් කාන්තාව දෙස කිහිපවරක්ම බැලූ පුද්ගලයා ඇස් යොමු ‍ෙකළේය.ඔහුට ප්‍රතිචාරයක් නොලැබුණි. නමුත් හාවාට විදින ඊතලය පඳුරට වැඳුනාසේ සිද්ධියකට, අදාළ පුද්ගලයාට මුහුණ පෑමට සිදුවිය.මේ ඇන්ටි මම ඔයත් එක්ක නෙමෙයි හිනා වු‍ෙණ්. අනිත් නංගිත් එක්කයි හිනා උනේ‍ ඇයි ඔයා මාත්එක්ක හිනා වෙන්නේ යැයි පවසන්නට විය.බසයේ තරමක් අඩ නින්දේ සිටි අයට වී ඇති සිද්ධිය තේරුම් ගන්නට ටික වේලාවක් ගතවිය.රූමත් තරුණියට බැල්ම හෙලුවද එම අසුනේ සිටි මැදිවියේ කාන්තාව එය ඇයට කළ ඉඟියක් සේ සිතා අර පුද්ගලයා සමඟ සිනා සී ඇත.ඇයි ඇයි මට හිනාවෙන්න ඔයාගෙන් අවසර ගන්න ඕනෑද ලෙස මැදිවියේ කාන්තාව ද පැටලෙන්නට විය.එන පොට හොඳ නැති බව තේරුම්ගත් අනංග පුද්ගලයා කෑගල්ලට ටිකට් ගත්ත ද, පොල්ගහවෙලට ආසන්නයෙන් බැස යන්නට ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404108</link>
    <topic>කැස්බෑව මාර්ගයසංවර්ධනය කඩිනම් කරයි</topic>
    <author>පෝරුවදණ්ඩ සමුහ එච්.කුලතිලක</author>
    <content>හොරණ කැස්බෑව මාර්ගය කඩිනමින් සංවර්ධනය කිරීමට පියවර ගන්නා ලෙස ජනාධිපති මහින්ද රාජපක්ෂ මහතා නියෝග කොට ඇතැයි කළුතර දිස්ත්‍රික් පාර්ලිමේන්තු මන්ත්‍රි හොරණ ශ්‍රීලනිප ප්‍රධාන සංවිධායක විදුර වික්‍රමනායක පසුගියදා හොරණ දී මාධ්‍යවේදීන් හමුවකදී ප්‍රකාශ කර සිටියේය.දැනටමත් හොරණ ප්‍රාදේශීය ලේකම් බල ප්‍රදේශයට අයත් පාර දෙපස අත්පත් කරගත් ඉඩම් සඳහා වන්දි ගෙවීමට ලිපිගොනු 500ක් පමණ වැඩකටයුතු නිමාකර ඇත.හිමිකරුවන් තහවුරු කරගැනීමට නොහැකිවූ ලිපිගොනු කීපයක් නිසා වන්දි තක්සේරු කිරීමේ කටයුතුවල මද පමාවක් පැවැතියත් මේ වසරේ මේ පාරේ වැඩ අවසන් කිරීමට සියලු විධිවිධාන සූදානම්ව ඇති බවත් වන්දි ලබාදීමේදී යම් කෙනෙකුට අසාධාරණයක් වන්නේ නම් ඒ පිළිබඳව සලකා බැලීමට විශේෂ කමිටුවක්ද පත්කර ඇති බව පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r1404109</link>
    <topic>ජලය හිඟ කුඹුරුවල බඩ ඉරිඟු</topic>
    <author>බුලත්කොහුපිටිය සමූහ</author>
    <content>යල කන්නයේ කෑගල්ල දිස්ත්‍රික්කයේ ජලය හිඟ කුඹුරුවල බඩ ඉරිඟු හා මුංඇට වගා කිරීමට සබරගමුව පළාත් කෘෂිකර්ම අමාත්‍යාංශය පියවර ගනී.මේ යටතේ බඩ ඉරිඟු කිලෝග්රෑම් 500ක්ද මුංඇට කිලෝග්රෑම් 150ක් ද වගා කෙරේ. මේ සඳහා අවශ්‍ය බීජ දඹුල්ල පැල්වෙහෙර රජයේ බීජ ගොවිපළෙන් මේ වන විට ඇනවුම් කර ඇති බව කෑගල්ල නියෝජ්‍ය කෘෂිකර්ම අධ්‍යක්ෂ කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=r14041010</link>
    <topic>ව්‍යාජ ඔප්පුවක් සකසා ඉඩමක් අලෙවිකරලා</topic>
    <author>ගම්පහ මධ්‍යම සමූහ</author>
    <content>ව්‍යාජ ඔප්පුවකින් ඉඩමක් විකුණා රුපියල් ලක්ෂ 11ක් ලබාගෙන වංචා කළේයැයි සැකපිට අත්අඩංගුවට ගෙන අධිකරණයට ඉදිරිපත් කළ තැරැව්කරුවකු නැවත රිමාන්ඩ් බාරේ තැබීමට මහර අතිරේක මහේස්ත්‍රාත් මහින්ද ප්‍රභාත් රණසිංහ මහතා නියම කෙළේය.තේවත්ත පාරේ රාගම ප්‍රදේශයේ පදිංචි බී.ජී. ජිනදාස කුරේ යන අය විසින් පෑලියගොඩ පොලිසියේ විශේෂ අපරාධ විමර්ශන අංශයට කළ පැමිණිල්ලක් විමර්ශනය කර සැකකරු අධිකරණයට ඉදිරිපත්කර තිබිණි.මේ සිද්ධිය සම්බන්ධ වැඩිදුර විමර්ශන කටයුතු සිදුකර අධිකරණයට වාර්තා කරන තෙක් සැකකරු රිමාන්ඩ් බාරේ තබන ලෙසට අධිකරණයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404101</link>
    <topic>නෙට්බෝල් පරිපාලනයට අද අතුරු කමිටුවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයේ පරිපාලන කටයුතු අතුරු කමිටුවක් මගින් සිදු කිරීමට නියමිතව ඇතැයි වාර්තා වේ. එම අතුරු කමිටුව අද ප්‍රකාශයට පත් කිරීමට නියමිතය.නෙට්බෝල් අතුරු කමිටුවට කොළඹ ප්‍රධාන පෙළේ බාලිකා පාසලක විදුහල්පතිනියක් නම් කර ඇති අතර නෙට්බෝල් සංගමයේ හිටපු නිලධාරිනියන් කිහිපදෙනකු හා හිටපු ක්‍රීඩිකාවන් පිරිසක්ද නම් කිරීමට සුදානම් බව වාර්තා වේ.පසුගිය මාර්තු 31වැනිදායින් නෙට්බෝල් සංගමයේ නිලකාලය අහෝසි වන බැවින් නිලවරණය මාර්තු 22වැනිදා පැවැත්වීමට නියමිතව තිබුණි. එහෙත් හිටපු සභාපතිවරියක්වු ට්‍රික්සි නානායක්කාර මහත්මිය අධිකරණය හමුවේ ගොණුකළ පෙත්සමක් මගින් නිලවරණය අත්හිටුවනු ලැබීය. නෙට්බෝල් නිලවරණය නීති විරෝධී බවට එම පෙත්සම මගින් දැනුම්දී තිබු අතර කරුණු සලකා බැලු අධිකරණය නිලවරණයට වාරණයක් පැනවීය.නෙට්බෝල් සංගමයේ සභාපති ලෙස හිටපු සභාපතිනි ලක්ෂ්මි වික්ටෝරියා මහත්මිය නිතරගයෙන් පත්වන බවට නිවේදන නිකුත් වුවද නිලවරණය කල් යෑමෙන් සියලු තනතුරු පුරප්පාඩු විය.මෙයට පෙරද ශ්‍රී ලංකා නෙට්බෝල් සංගමයේ පරිපාලනය අවස්ථා ගණනාකදීම අතුරු කමිටු මගින් සිදුවිය.ශ්‍රී ලංකා නෙට්බෝල් සංගමයට අදාළ පාර්ශව නිතර ඇති කරගන්නා ගැටළුකාරී තත්ත්වයන් හේතුවෙන් නෙට්බෝල් පරිපාලන කටයුතු අකර්මන්‍ය වන බව බහුතරයකගේ මතයවී තිබේ.මේ හේතුවෙන් පසුගිය කාලයේදී ක්‍රීඩා ඇමැති මහින්දානන්ද අලුත්ගමගේ මහතා පාර්ශව කිහිපයක් කැඳවා සාකච්ඡා පැවැත්වීමටද පියවර ගෙන තිබුණි.ආසියානු නෙට්බෝල් ශූරතාවලිය මේ වසරේ සැප්තැම්බර් මාසයේ සිංගප්පූරුවේදී පැවැත්වෙන හෙයින් නෙට්බෝල් පරිපාලන කටයුතු විධිමත්ව පවත්වා ගැනීමේ අවශ්‍යතාවක් මතුව ඇත.නෙට්බෝල් සංචිතය පවත්වාගෙන යැම හා ක්‍රීඩිකාවන්ට අවශ්‍ය පහසුකම් සම්බන්ධීකරණය ඇතුලු වගකීම් රැසක් අද සිට පත්වන නෙට්බෝල් අතුරු කමිටුවට පැවරේ. ශ්‍රී ලංකාව ආසියානු නෙට්බෝල් අනුශූරියන්වන අතර මෙවර ශූරතාව දිනා ගැනීමේ අපේක්ෂාවෙන් පසුවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404102</link>
    <topic>මුදල් අමාත්‍යාංශ ක්‍රිකට් පිලට ජය</topic>
    <author/>
    <content>රාජ්‍ය සේවා ක්‍රිකට් තරගාවලියේ දේශීය ආදායම් දෙපාර්තමේන්තුව සමග පැවැති තරගයෙන් ලකුණු 4ක තියුණු ජයක් හිමිකර ගැනීමට මුදල් අමාත්‍යාංශ ක්‍රිකට් කණ්ඩායම සමත්විය. පාදුක්ක ක්‍රිකට් ක්‍රීඩාංගණයේදී පසුගියදා පැවැති ඕවර 40කට සීමාවු තරගයේ පළමුව පන්දුවට පහරදුන් මුදල් අමාත්‍යාංශ පිල ලකුණු 216ක් රැස්කළ අතර පිළිතුරු ලෙස දේශීය ආදායම් පිලට ලබාගත හැකිවුයේ ලකුණු 212ක් පමණි.මුදල් අමාත්‍යාංශ පිල-216 (ඕවර 33.2) චන්දන ප්‍රදීප් 76, මොහොමඩ් නවුසර් 35, අමිත මැදිවත්ත 32 (ඊ.කරුණාරත්න 30/4, එම්.පෙරේරා 47/3, ජී.කුමාර 29/3)දේශීය ආදායම් පිල-212/9 (ඕවර 40) ඊ.කරුණාරත්න 57, ඩී.ගම්හේවා 48, ඒ.අබේවර්ධන 31 (එස්.පෙරේරා 32/4, එම්.නවුසර් 21/2).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404103</link>
    <topic>2017 කාන්තා ලෝක කුසලානය දිනීමටපළාත් එක්දින ක්‍රිකට් තරගාවලිය හෙට</topic>
    <author>ෆවුස් මොහොමඩ්</author>
    <content>දස්කම් සපිරි යොවුන් ක්‍රීඩිකාවන් හඳුනාගැනීමේ අරමුණින් දේශීය කාන්තා ක්‍රිකට් පිටියේ පළමුවරට අවුරුදු 26න් පහළ අන්තර් පළාත් ක්‍රිකට් තරගාවලියක් ශ්‍රී ලංකා ක්‍රිකට් ආයතනයේ මෙහෙයවීමෙන් හෙට (11) මුවර්ස් හා කෝල්ට්ස් පිටියේ දී ආරම්භ කෙරේ.2017 වසරේ එංගලන්තයේ පැවැත්වීමට නියමිත කාන්තා එක්දින ලෝක කුසලාන තරගමාලාව ඉලක්ක කරමින් මේ තරගාවලිය ආරම්භ කළ බව ශ්‍රී ලංකා කාන්තා ක්‍රිකට් සම්බන්ධිකාරක නිලධාරිනී වැනේසා ද සිල්වා මහත්මිය 'දිනමිණ'ට පැවැසුවාය.'අපිට හැමදාම ජ්‍යෙෂ්ඨ ක්‍රීඩිකාවන්ගේ දස්කම් බලාපොරොත්තු වෙන්න අමාරුයි. ඉහළ දක්ෂතා ඇති යොවුන් ක්‍රීඩිකාවන් අපි අතර හුඟාක් ඉන්නවා. ඉන් හොඳම ක්‍රීඩිකාවන් පිරිසක් තෝරාගෙන මීළඟ එක්දින ලෝක කුසලාන තරගමාලාවට ක්‍රීඩිකාවන් සංචිත ගතකිරීමයි අපේ අරමුණ. අවුරුදු 26න් පහළ යොවුන් ක්‍රීඩිකාවන්ට පළමුවැනි වතාවට මෙවැනි තරගාවලියක් ආරම්භ කළේ ඒ අනුවයි.' ඇය කීවාය.කාන්තා ක්‍රිකට් සංවර්ධන කමිටුව සහ කාන්තා ක්‍රිකට් තේරීම් කමිටුව සමග පැවැති සාකච්ඡාවක දී වැනේසා ද සිල්වා මහත්මිය කළ යෝජනාවක් අනුව මේ තරගාවලිය එකඟතාව පළවී ඇත.ඉදිරියේ දී යොවුන් ක්‍රීඩිකාවන්ට දීර්ඝ වේලාවක් කඩුල්ලේ රැඳී සිටීමේ හැකියාව පුහුණුකිරීමේ අරමුණින් දෙදින තරගාවලියක් පැවැත්වීමට ද කටයුතු යොදා ඇතැයි වැනේසා මහත්මිය වැඩි දුරටත් කීවාය.පළාත් කණ්ඩායම් 4ක් තරග වදින මේ තරගාවලියට අවසන් මහා තරගය සමග තරග 7ක් ඇතුලත්ය. සියලු තරග කොළඹ කේන්ද්‍ර කරගනිමින් මුවර්ස් පිටියේ සහ කෝල්ට්ස් පිටියේ පැවැත්වේ. බස්නාහිර, දකුණ, මධ්‍යම හා උතුරුමැද කණ්ඩායම් මේ සඳහා තරග වදිති. ජාතික කණ්ඩායම නියෝජනය කරන ‍යොවුන් ක්‍රීඩිකාවන් මෙන්ම දැනට කාන්තා සංවර්ධන ක්‍රිකට් සංචිතයේ ක්‍රීඩිකාවන් ද ඇතුළුව යුද, ගුවන්, නාවික ඇතුළු ක්‍රීඩා සමාජ මගින් තෝරාගත් ක්‍රීඩිකාවන් පිරිසක් තරගාවලියට එක්වී සිටිති.බස්නාහිර පළාත් කණ්ඩායම නිපුනි හංසිකාගේ නායකත්වයෙන් තරග වදින අතර අනුෂා සංජීවනීට දකුණ පළාත් කණ්ඩායම මෙහෙයවීමේ වගකීම පැවැරී තිබේ.හසිනි පෙරේරා උතුරුමැද පළාත් කණ්ඩායම මෙහෙයවන අතර මධ්‍යම පළාත් කණ්ඩායමේ නායිකාව ලෙස ප්‍රසාදිනී වීරක්කොඩි කටයුතු කරන්නීය.තරග කාල සටහන – හෙට – බස්නාහිර – දකුණ (මුවර්ස්), උතුරු මැද – මධ්‍යම (කෝල්ට්ස්), අප්‍රේල් 19- උතුරුමැද – දකුණ (කෝල්ට්ස් ), අප්‍රේල් 23 - බස්නාහිර – මධ්‍යම ( මුවර්ස්), අප්‍රේල් 28 – උතුරුමැද – බස්නාහිර (‍කෝල්ට්ස්), අප්‍රේල් 30 – මධ්‍යම – දකුණ ( කෝල්ට්ස්) මැයි 2 – අවසන් මහා තරගය – (කෝල්ට්ස්).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404104</link>
    <topic>ලන්කන්ස් වොරියර්ස්ට විශිෂ්ට ජයක්</topic>
    <author/>
    <content>ශ්‍රී ලංකා ක්‍රිකට් ආයතනය මෙහෙයවන තෙවැනිපෙළ ක්‍රිකට් තරග මාලාවේ පිළියන්දල 'ඔල්ඩ් නේට්‍රේලියන් ක්‍රීඩා සමාජය සමග පැවැති තරගයෙන් කඩුලු 2ක විශිෂ්ට ජයක් හිමිකර ගැනීමට ලන්කන් වොරියර්ස් කණ්ඩායමට හැකිවිය.පළමුව පන්දුවට පහරදුන් සෙන්ට්‍රේලියන් පිල කඩුලු 8කට ලකුණු 316ක් රැස්කළ අතර ජයග්‍රාහී ඉලක්කය තවත් පන්දු 5ක් ඉතිරිව තිබියදී සපුරාලීමට වොරියර්ස් පිලට හැකිවිය. වොරියර්ස් වෙනුවෙන් සුපුන් සමරවීර හයේ පහර 5ක් හා හතරේ පහර 10ක් සමගින් ලකුණු 110ක් රැස් කිරීම කැපී පෙනුණි.ඕල්ඩ් සෙන්ට්‍රේලියන්-316/8 (ඕවර 50) තිළිණ දසුන් 67, සුජිත් අසංග 59, චමිල දර්ශන 34ලන්කන් වොරියර්ස්-317/8 (ඕවර 49.1) සුපුන් සමරවීර 110, සංජය එදිරිසිංහ 47, තිලාන් පෙරේරා 39.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404105</link>
    <topic>හඳගනාව ක්‍රිකට් සැණකෙළිය 16දා</topic>
    <author/>
    <content>මිනිපේ හසලක හඳගනාව මහා විද්‍යාලයීය ආදි ශිෂ්‍ය සංගමය හා ක්ලෙවර් ක්‍රීඩා සමාජය එක්ව සංවිධාන කරන සිවුවැනි වසන්තයේ මහා ක්‍රිකට් සැණකෙළිය මේ මස 16වැනිදා එම විද්‍යාලයේදී පැවැත්වේ.හඳගනාව විද්‍යාලයේ ප්‍රධාන ක්‍රීඩාංගණයේ ක්‍රීඩාගාරයක් ඉදිකිරීම සඳහා ආධාර මුදල් එක්රැස් කිරීමේ අරමුණින් තරගාවලිය පැවැත්වෙන අතර ප්‍රදේශවාසීන්ගේ ආධාර උපකාරයෙන් තරගයේ ජයග්‍රාහකයන්ට ත්‍යාග පිරිනැමීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404106</link>
    <topic>කපුකුළ හටන විසදුමක් නෑ</topic>
    <author>පද්ම ශ්‍රී දිසානායක‍ගෝනපොල සමුහ</author>
    <content>හොරණ ශ්‍රීපාලි විදුහල සහ හොරණ රාජකීය විදුහල අතර පැවැති තෙවැනි කපුකළ හටන මහා ක්‍රිකට් තරගය අයහපත් කාලගුණය හේතුවෙන් ජය පරාජයෙන් තොරව නිමාවට පත්විය.ශ්‍රීපාලි විදුහල් පිටියේ පැවැති තරගයේ කාසියේ වාසිය දිනාගත් ශ්‍රීපාලි පිලේ ආරාධනයෙන් පළමුව පන්දුවට පහරදුන් රාජකීය පිල ඕවර 47කදී කඩුලු 8ක් දැවී ලකුණු 229ක් රැස් කළේය.පිළිතුරු ලෙස ශ්‍රීපාලි පිල ඕවර 6.1කදී කඩුලු 3කට ලකුණු 56ක් රැස්කරගෙන සිටි‍යදී අයහපත් කාලගුණය හේතුවෙන් තරගය නතර කෙරිණි. තරගයේ වීරයා ලෙස නම්කළ රිද්ම බිම්සර පන්දු 15කින් හතරේ සහ හයේ පහර 3බැගින් එල්ලකොට ලකුණු 38ක් රැස්කිරීම කැපී පෙනුණි.රාජකීය- 229/8යි. (ඕවර 47) ශනුක 49, ධනුජ 47ශ්‍රීපාලි- 56/3යි. (ඕවර 6.1) රිද්ම බිම්සර 38.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404107</link>
    <topic>ශාස්ත්‍රානන්ද-මෙතෝදිස්තක්‍රිකට් තරග ජය පැරදුමක් නෑ</topic>
    <author>ඩිල්වින් මෙන්ඩිස්-මොරටුව ක්‍රීඩා</author>
    <content>දෙහිවල ශාස්ත්‍රානන්ද මහා විදුහල සහ මොරටුව පුවක්අරඹ මෙතෝදිස්ත උසස් විදුහල අතර පැවැති දෙවැනි මහා ක්‍රිකට් තරගය ජය පරාජයෙන් තොරව නිමාවට පත්විය. තරගයට වරින්වර වර්ෂාවෙන්ද බාධා ඇතිවිය.තරගයේ පළමුව පන්දුවට පහරදුන් මෙතෝදිස්ත පිලේ පළමු ඉනිම ලකුණු 123කට සීමා විය. විශිෂ්ට පන්දු යැවීමක නිරතවු රවිඳු සංජීව ලකුණු 28කට කඩුලු 7ක් දවාගත්තේය. ශාස්ත්‍රානන්ද පිල පළමු ඉනිමට ලකුණු 178ක් රැස්කළ අතර මෙතෝදිස්ත දෙවැනි ඉනිමට ලකුණු 136ක් රැස්කරමින් ජයග්‍රහණය සඳහා ‍ශාස්ත්‍රානන්දයට ලකුණු 88ක ඉලක්කයක් ලබාදුන්නේය. එම ඉලක්කය හඹාගිය ශාස්ත්‍රානන්ද පිල වාර්ෂාව හේතුවෙන් තරගය නතර කරනවිට දී රැස්කරගෙන සිටියේ එක් කඩුල්ලක් දැවී ලකුණු 14ක් පමණි.මෙතෝදිස්ත පළමු ඉනිම-123යි. ශහාන් චතුරංග 44 (රවිඳු සංජීව 28/7, විනොද් මනෝජ් 34/2) සහ දෙවැනි ඉනිම-136යි. සචින්ත ලක්ෂාන් 41, ශහාන් චතුරංග 25 (රුවන් ලක්ෂාන් 48/5, නිපුන් සචිත්‍ර 19/2)ශාස්ත්‍රානන්ද පළමු ඉනිම-178යි. අමිල මධුෂංක 50, වෙරන්ග මනෝජ් 29 (සචින් ප්‍රනාන්දු 33/2, ඉෂාන් චාමික 38/2, ) සහ දෙවැනි ඉනිම-14/1යි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404108</link>
    <topic>මාතලේ දිස්ත්‍රික් පාසල් මේස පන්දු තරගාවලියේදීසංඝමිත්තා බාලිකාවට ශූරතා ත්‍රිත්වයක්</topic>
    <author>මාතලේ දිසා විශේෂ</author>
    <content>මාතලේ ශ්‍රී සංඝමිත්තා බාලිකා විද්‍යාලය මගින් සංවිධාන කළ මාතලේ දිස්ත්‍රික් පාසල් මේසපන්දු තරගාවලියේදී වැඩි දක්ෂතා දැක්වීමට මාතලේ ජාත්‍යන්තර පාසලේ ක්‍රීඩක ක්‍රීඩිකාවන් සමත්වුහ. මෙහිදි වයස් සීමා ශුරතා 3ක් දිනාගැනීමට ඔවුනට හැකිවුහ.මේ තරගාවලිය ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් පසුගියදා ශ්‍රී සංඝමිත්තා ජාතික පාසලේදි පැවැත්විණි. මේ අවස්ථාවට සංඝමිත්තා විදුහල්පතිනි වයි.එම්.ටි. කුමාරිහාමි, මේසපන්දු උපදේශිකා රේඛා ගුණතිලක, ක්‍රීඩා භාර ආචාරිණි වසන්තා වීරකෝන් සහ ප්‍රවීණ මේසපන්දු ක්‍රීඩිකා ක්‍රීඩා නිලධාරිණි උදයංගනි අලුවිහාරේ යන මහත්මීන්ද එක්වුහ.තරග ප්‍රතිඵල - වයස අවු 8න් පහළ බාලක - ඉසුරංග ලියනගේ (මා/සිරිමාවෝ බණ්ඩාරනායක ආ.ප්‍රා.වි) බාලිකා - සුපුල්මා බණ්ඩාරනායක (මාතලේ ජාත්‍යන්තර පාසල) වයස අවු 10න් පහළ බාලක - චාලක දුලික මඩහපොල (මාතලේ ජාත්‍යන්තර පාසල) බාලිකා - සුභා මරිසාම් (මාතලේ ජාත්‍යන්තර පාසල) අවු 12න් පහළ බාලක - ටි.එම්.ටි.එස්. ලක්ෂාන් (මා/ සිරිමාවෝ බණ්ඩාරනායක ආ.ප්‍රා.වි) බාලිකා - ඉදුනි නවංජනා (මා/ ශ්‍රී සංඝමිත්තා බා.ජා.ප).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s1404109</link>
    <topic>තර්ස්ටන් - ඉසිපතන 51වැනි මහා ක්‍රිකට් තරගය</topic>
    <author>ඡායාරූපය – සම්පත් දිප්පිටිගොඩ</author>
    <content>තර්ස්ටන් - ඉසිපතන 51වැනි මහා ක්‍රිකට් තරගයේ දී ලකුණු 61ක් ලබා ගනිමින් ‍හොඳම පිතිකරු සම්මානය දිනාගත් තර්ස්ටන් විදුහල් පිලේ උපනායක මින්හාජ් ජලීල්ට තර්ස්ටන් ආදිසිසු සංගමයේ 89' කණ්ඩායම විශේෂ ත්‍යාගයක් පිරිනැමීය. අනතුරුව පිරිස එස්.එස්.සී‍. පිටියේ දී ඡායාරූපයකට පෙනී සිටි අයුරු. තර්ස්ටන් ආදිසිසු සංගමයේ හිටපු සම ලේකම් සුජීව පෙරේරා, මින්හාජ් ජලීල්ගේ පියා මොහොමඩ් ජලීල් මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s14041010</link>
    <topic>වයස අවු 12න් පහළ මේසපන්දු ශුරිය</topic>
    <author>ඡායාරූප - අසෝක හිදගොඩ - මාතලේ දිසා විශේෂ</author>
    <content>වයස අවු 12න් පහළ මේසපන්දු ශුරිය මාතලේ ශ්‍රී සංඝමිත්තා ජා.පා - ඉදුනි නවංජනාට ප්‍රවාහන නියෝජ්‍ය අමාත්‍ය රෝහණ දිසානායක මහතා අතින් ජය සංකේත පිරිනැමු අයුරු. සංඝමිත්තා විදුහල්පතිනි වයි.එම්.ටි. කුමාරිහාමි මහත්මියද මෙහි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=s14041011</link>
    <topic>ජනසතු සේවා පාපන්දු සංගමය මෙහෙයවන ලීග් පාපන්දු . . . .</topic>
    <author/>
    <content>ජනසතු සේවා පාපන්දු සංගමය මෙහෙයවන ලීග් පාපන්දු ශුරතාවලියේ 'බී' කාණ්ඩයේ අවසන් මහා තරගයට අපරාජිතව සුදුසුකම් ලැබීමට මහජන බැංකු කණ්ඩායම සමත්විය. පසුගියදා වැල්ලවත්ත කුරේ ක්‍රීඩාංගණයේ පැවැති මේ තරගාවලියේ මූලික වටයේ දී තරග 3ක් ජයගත් අතර එක් තරගයක් ජයපරාජයෙන්‍ ‍තොරව නිමාවට පත්කරගැනීමට මහජන බැංකු පිලට හැකිවිය. අවසන් මහා තරගය පාපන්දු සම්මේලන‍යේ සභාපති රංජිත් රුද්‍රිගූ මහතාගේ ප්‍රධානත්වයෙන් අද පස්වරු 2.00ට සිටි ලීග් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=f1404101</link>
    <topic>ක්‍රිකට් ජයග්‍රහණයේ උගත් පාඩම</topic>
    <author>රාමන්</author>
    <content>මෙවර විස්සයි විස්ස ලෝක ක්‍රිකට් කුසලානය ශ්‍රී ලංකාව හිමි කර ගත්තා. මෙය මුළු රටම එකසේ සැමරු ජයග්‍රහණයක්. මේ ජයග්‍රහණය වඩාත් සුවිශේෂී වන්නේ වසර 18කට පසු ශ්‍රී ලංකාව ලෝක ශුරතාවයක් දිනා ගැනීමයි. දෙවැන්න මුළු රටම උතුරු දකුණු භේදයකින් තොරව මෙම ජයග්‍රහණය භූක්ති විදීමයි.ඕවර් 50 එක් දින ලෝක කුසලානය දිනා ගනිමින් මේ පුංචි රටේ නම ලෝකයේ දැවැන්ත රටවල් අතරින් ඉහළට ඔසවා තැබීමට එදා අර්ජුන රණතුංගගේ නායකත්වයෙන් ශ්‍රී ලංකා ක්‍රිකට් කණ්ඩායමට හැකි වූවා සේ ම මෙදා ලසිත් මාලිංගගේ නායකත්වයෙන් අපේ ක්‍රීඩකයෝ එම කාර්ය ඉටු කළා.මෙහි දී මහේල ජයවර්ධන හා කුමාර් සංගක්කාරගේ සුවිශේෂී දායකත්වය ශ්‍රී ලංකා ජයග්‍රහණයේ කැපී පෙනුණ සාධකයක් වුණා. ඊට නොදෙවැනි ලෙස ලසිත් මාලිංග කණ්ඩායමට දුන් නායකත්වය ද අමතක කරන්න බැහැ.මෙම ජයග්‍රහණය උදෙසා සාමුහිකව සටන් වදිමින් දුන් ආදර්ශය ජයග්‍රහණයකින් කෙළවර කිරීමට අපේ ක්‍රිකට් කණ්ඩායමට හැකි වීම ද කාටත් ආදර්ශයක්. දේශපාලඥයින්ට ද ගත යුතු ආදර්ශයක් රැසක් මේ ජයග්‍රහණය තුළ දක්නට ලැබෙනවා.මෙවර ශ්‍රිලංකා ක්‍රිකට් කණ්ඩායම එක් කෙනෙකුට දෙන්නෙකුට බර තබා කටයුතු කළේ නැහැ. කෙනෙකුගේ දෙදෙනෙකුගේ පිති හරඹය හෝ පන්දු යැවීම මත යැපෙන්නට ගියේ නැහැ. එසේ වුයේ නම් ඒ අය අසාර්ථක වු විට මුළු කණ්ඩායම ම අකර්මනණ‍ය වීමට ඉඩ තිබුණා.ඉන්දියානු කණ්ඩායම තුළ ඒ ලක්ෂණය යම් තරමක් දුරට හෝ දක්නට ලැබුණු බවයි වාර්තා වෙන්නේ. යුව රාජ්සිං ගේ නිවසට ගල් මුල් පහර වදින්නේ මේ නිසායි. ඉන්දියානු පිළේ වේගයෙන් ලකුණු රැස් කරන්නෙකු වන යුවරාජ් සිං ගේ මන්දගාමී පිතිහරඹය ගැන ඉන්දියානු ක්‍රීඩා ලෝලීහු මහේන්ද්‍ර සිං දෝණිගෙන් ප්‍රශ්න කරන්නේ මේ යැපීම් මානසිකත්වය නිසා බව පෙනෙනවා.එහෙත් ශ්‍රී ලංකා කණ්ඩායම කටයුතු කළේ මීට වඩා වෙනස් ආකාරයකට බවයි පෙනෙන්නේ. ඔවුන් තුළින් දක්නට ලැබුණේ සාමුහික ප්‍රයත්නයක්. කණ්ඩායම් නායක ලසිත් මාලිංග ජේ‍යෂ්ඨ වු ක්‍රිඩකයින් වන මහේල ජයවර්ධන, කුමාර් සංගක්කාර, ටී. එම්. ඩිල්ෂාන් වැනි අයගෙන් උපදෙස් ලබා ගනිමින් කටයුතු කල ආකාරයක් දක්නට ලැබුණා.එසේ ම එක් අයෙක් අසාර්ථකවන විට අනෙකා ඔහුගේ තැන ගෙන කණ්ඩායම වෙනුවෙන් සර්ථක පිති හරඹයක හා පන්දු යැවීමක නිරත වුණා. මේ අතර පරාජිත වුව ද අවසන් මොහොත දක්වාම සටන් අත් නොහැරීමේ ධෛර්ය සම්පන්න බව ඉන්දියානු කණ්ඩායම ප්‍රදර්ශනය කිරීම ද මෙහි දී වැදගත්.අපේ ක්‍රීඩකයින් ක්‍රීඩාවේ දක්වන ලද මෙම ගුණාත්මක ප්‍රවණතා ජයග්‍රහණයට හේතු වූවා සේ ම මේ රටේ දේශපාලනය කරන අයට ද හොඳ ආදර්ශයක් ගෙන දුන්නා. මෙය වඩාත් ම වැදගත් වන්නේ පසුගිය පළාත් සභා මැතිවරණයේ ආණ්ඩුවේ සමහර අයගේ ක්‍රීයාකාරකම් දෙස බලන විට.සමහර අය එකමතයක පිහිටා කටයුතු කළේ නැහැ. ප්‍රතිඵල විග්‍රහයන් තුළ ද එය දක්නට ලැබුණේ නැහැ. ආණ්ඩුවේ ම සමහරු ප්‍රතිඵල විග්‍රහයේ දී එක මතයක් ගෙන තිබුණේ නැහැ. කට්ටිවාදිව කණ්ඩායම් හැඟීමෙන් ඉවත් වී සමහරු තනිව තරග කළා. කට්ටිවාදී යන්නට වඩා මෙහි දී නිවැරදි වචනය ‘ජාතිවාදී’ යන්නයි. ආණ්ඩුවේ කණ්ඩායමක් වෙනම පක්ෂයක් ලෙසින් තරග කරනු අපට දක්නට ලැබණා.එසේ තරග කර නැවත ආණ්ඩුවේ කණ්ඩායමට එකතු වීම එක්තරා විදියක රැවටිලිකාර තත්ත්වයක්. මේ නිසා සිදු වුයේ කණ්ඩායමක් වශයෙන් සියලූ ජාතීන් එක්සත්ව හා එක්සිත්ව කටයුතු කරනවා වෙනුවට ජාතිවාදීව දුරස්වීමයි. පසුගිය පළාත් සභා මැතිවරණයේ දී දක්නට ලැබුණු එක් විශේෂත්වයක් වූයේ ජාතීන් වශයෙන් වෙන වෙනම ඡන්ද ගොඩවල් බෙදී යෑමයි. මනෝ ගනේෂන් මහතා එක්සත් ජාතික පක්ෂය සමඟ එකතු වී මෙවර තරග කළේ නැහැ. ඔහු වෙන ම ඡන්ද ගොඩක් එකතු කර ගත්තා.මෙය රටක් වශයෙන් සාමුහිකව ලැබිය යුතු ජයග්‍රහණයන්ට එල්ල කරනු ලබන ‘රතු එළියක්’ සැබෑ රතු එළිය දක්නට ලැබෙන්නේ පක්ෂය හෝ පක්ෂව ඡන්ද ප්‍රකාශ කිරීමේ ප්‍රවණතාවය තුළ නොව මෙසේ ජාතීන් වශයෙන් වෙන් ව තරග කර මන්ත්‍රීධූර වෙන් කර ගන්නා පසුබිම තුළයි.එහෙත් මෙවර විස්සයි විස්ස ලෝක කුසලානය ශ්‍රී ලංකාව හිමි කර ගන්නා මොහොතේ අපේ රටේ ජනතාව එම ජයග්‍රහණය භුක්ති වින්දේ සාමුහිකවයි. රටක් විදියට සෑම වර්ගයකම ජන කොටස් ප්‍රීති ඝෝෂා පවත්වනු ලැබුවා.කිලිනොච්චියේ ජනතාව ක්‍රීකට් ජයග්‍රහණය භුක්ති විඳින ආකාරය රූපවාහිනියෙන් හා මාධ්‍ය මගින් දක්නට ලැබීම සුවිශේෂී සිදුවීමක්. එතැන ජාතිවාදයක් දක්නට ලැබුණේ නැහැ. එම ජයග්‍රහණයේ දී කිලිනොච්චියේ හා යාපනයේ ජනතාව දකුණේ ජනතාව සමඟ අත්වැල් බැදගත් බවක් දක්නට ලැබුණා.”ශ්‍රී ලංකා කණ්ඩායම විස්සයි විස්ස ලෝක කුසලාන ක්‍රිකට් තරගාවලිය ජයග්‍රහණය කළ අවස්ථාවේ මේ රටේ සියලූ ජාතීන් තුළින් ජාතික සමඟිය පිළිබිඹු වූ බව මා දැක්කා. සිංහල දෙමළ මුස්ලිම් ඇතුළු සියලූ ජාතීන් අතර වෙනසක් දැනුනේ නැහැ. ආබාධිත පුද්ගලයන් පවා පාරට බැහැල සතුටු වුණා. උතුර දකුණ කියල භේදයක් තිබුණේ නැහැ. මේ වගේ එකමුතුකමක් ඇති වුණේ රට පිළිබඳ හැඟීම නිසායි.”ජනාධිපති මහින්ද රාජපක්ෂ මහතා ක්‍රිකට් ජයග්‍රහණය සාමුහිකව සැමරීම අගේ කරමින් පසුගිය දා ජාතික භාෂා හා සමාජ ඒකාබද්ධතා අමාත්‍යංශය මගින් සංවිධානය කළ ජාතික සමඟියේ මහා සමුළුවේ දී මෙසේ ප්‍රකාශ කළ බව මාධ්‍ය වාර්තා කර තිබුණා. එසේ නම් මේ ජාතිවාදය ඇත්තේ කොතැන ද ? එය අවුළුවාලමින් සිටින්නේ කවුරුන්ද ? දේශපාලඥයින් බව පැහැදිලියි. බලය ලබා ගැනීමටත් ලබා ගත් බලය රැක ගැනීමට පාවිච්චි කරනු ලබන සිල්ලර මෙවලමක් බවට අද ජාතිවාදය පත්ව තිබෙනවා.ජාතිවාදය ඇවිස්සීමට අවශ්‍ය පිරිසක් ද අද රට තුළ සිටින බැවින් ජාතික සමඟියට සැබෑ සතුරා කවුරුන්ද යන්න නිවැරදිව අවබෝධකර ගත යුතු යැයි ද මෙහි දී ජනාධිපතිවරයා සඳහන් කර තිබෙනවා. එම සතුරා ජාතික, පළාත් හා ප්‍රාදේශීය මට්ටමේ දේශපාලන තල වල පමණක් නොව ආණ්ඩුවේ හා විපක්ෂය අභ්‍යන්තරයේ ද වාසය කිරීමේ හැකියාව පවතින බව පැහැදිලියි. මීට අමතරව විවිධ බලසේනා ද වහා ගිනි ඇවි­‍ෙළන සුලු මේ ක්ෂේත්‍රයට පිවිස සිටිනවා. ඔවුන් කරන්නේ ද දේශපාලනයක්. ඉන් හානි පැමිණෙන්නේ සියලූ ජාතීන් නියෝජනය කරන ප්‍රධාන පක්ෂවලට.පසුගිය පළාත් සභා මැතිවරණයේ දී ජයග්‍රාහි කණ්ඩායම තුළ වුවද ජනවාර්ගික නියෝජනයක් දක්නට ලැබුණේ නැහැ. එය අඩුවක්. ජනවාර්ගික අනන්‍යතාවයක් සහිත ජාතිකවාදී පක්ෂවවලට සුළු ජාතික ඡන්ද බෙදී යෑමේ වැරදි ප්‍රවණතාවය ක්‍රිකට් ජයග්‍රහණය තුළ දක්නට නොලැබ සුබ ලකුණුයක් ලෙස සලකා ඉදිරියේ කටයුතු කිරීමේ බැරි කමක් නැහැ. ප්‍රථමයෙන්ම ඒ සඳහා පුනරුත්ථාපනය විය යුත්තේ ජාතිවාදී මඩ ගොහොරුවේ එරී සිටින දේශපාලනඥයින්.මේ වන විට ජනතාව සිටින්නේ මේ පසුගාමී දේශපාලනයට වඩා ඉදිරියෙන්. මෙවර ලෝක කුසලාන ක්‍රිකට් ජයග්‍රහණය එය නැවත තහවුරු කිරීම පාඩමක් ලෙස ඉගෙන ගැනීම වැදගත්. එය උගත් පාඩමක් ලෙස ද සැලකිය හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=f1404102</link>
    <topic>රන්මිණිතැන්න අදට වඩා හෙට වටිනවා</topic>
    <author>සංවාද සටහන සමදරා ජයසිංහ</author>
    <content>පිනාගේ හාස්‍යත්, කදිරාගේ වීරකමත්, ගුරුන්නාන්සේගේ උපදේශාත්මක වචනත්, ආරච්චිලා සහ හාමිනේගේ බල පරාක්‍රමයත් එදා මුවන්පැලැස්ස ගුවන් විදුලි නාටකය හැඩ වැඩ කළා. රූපවාහිනිය නොතිබූ ඒ කාලයේ ගුවන් විදුලියේ ප්‍රචාරය වූ මුවන්පැලැස්ස වටා එක් වූ රසිකයන්ගෙන් ලැබූ ප්‍රතිචාර ඉතා විශාලයි.ගැමි සුවඳ විහිදුවමින් ගලාගිය මුවන්පැලැස්ස නාටකයේ මතකය අලුත් කරමින් පුංචි තිරයට ආ ‘කෝරලේ මහත්තයා’ ටෙලි නාට්‍යයත් වසරේ හොඳම හා ජනප්‍රිය ටෙලි නාට්‍යය ලෙස පසුගියදා ජනතා සම්මානයෙන් පිදුම් ලැබුවා. කෝරලේ මහත්තයා සමඟ නැවැත රසිකයන් අතරට එන එහි අධ්‍යක්ෂ පද්මසිරි කොඩිකාර අද රස මංජරිය කතාබහට මෙසේ එක් විය.කෝරලේ මහත්තයාට ලැබූ ප්‍රතිචාර ගැන මොකද හිතන්නේ?ඇත්තටම, එදා මුවන්පැලැස්ස නාට්‍යයට ලැබූ ප්‍රතිචාර, ජනප්‍රියත්වය වගේම ඉහළ ප්‍රතිචාර කෝරලේ මහත්තයා නාට්‍යයට ලැබුණා. තරුණ, බාල, මහලු කොයි කාටත් එකසේ එකට ඉඳගෙන රසවිඳින්න පුළුවන් වුණු නාට්‍යයක්.විශේෂයෙන් කුඩා ළමයි මේ නාට්‍යයත් එක්ක විශාල ලෙස බැඳුණා. සමහර මවුපියෝ මට කියලා තිබෙනවා දරුවෝ කරදර කරනවලු කෝරළේ මහත්තයා බලන්න දෙන්න කියලා.මං හිතන්නේ මවුපියන් කිසිම බයක් සැකක් නැතිව දරුවන්ට ඒ අවස්ථාව ලබා දුන්නේ නිර්මාණය කෙරෙහි තිබුණ විශ්වාසය නිසා. කෝරළේ මහත්තයා කියන චරිතය තරමක් ස්ත්‍රී පාර්ශවය සමඟ නිරතුරු සම්බන්ධකම් පවත්වන චරිතයක්.ඒත් ළමා මනසට හානියක් නොවන විදිහට සහ අන් අයට ඒ පිළිබඳ වැටහීමක් ලබා දිය හැකි විදිහට අපි ඉතා සූක්ෂම ලෙස රූප රාමු භාවිතා කළා. කෝරළේ මහත්තයා ඉක්මනින් ඉවර කළේ ඇයි කියන ප්‍රශ්නේ ප්‍රේක්ෂකයන්ට තියෙනවා. ඒ අයගේ ඉල්ලීම මත හා ප්‍රතිචාර මත එහි 2,3 අදියරට යන්න දැන් සූදානම් වෙලා ඉන්නේ.ප්‍රේක්ෂකයන් මේ නාට්‍යය සැලකුවේ මුවන්පැලැස්සේ හෝ නැවැත නිර්මාණයක් ලෙසයි...මේ නාට්‍යයට මුවන්පැලැස්සේ චරිත සම්බන්ධ කර ගත්තට මෙය මුවන්පැලැස්ස නෙමෙයි, මුවන්පැලැස්ස නාට්‍ය රස විඳපු අයට ඒ චරිත එක්ක තිබුණු සමීප බව නිසා කෝරළේ මහත්තයා නාට්‍යයටත් සමීප වුණා. ඒත් කතා තේමාව, කතාව ගලාගෙන යන ආකාරය මේ හැමදේම මුවන්පැලැස්සට වඩා වෙනස්. හැබැයි මුවන්පැලැස්සේ චරිත සියල්ලම වගේ කෝරළේ මහත්තයා නාට්‍යට ඇතුළත් කර ගත්තා. මෙය මේ තරම් ජනපි‍්‍රය වෙන්න, ජනතා සම්මානයෙන් පිදුම් ලබන්නත් එය ඉවහල් වුණා.කෝරලේ මහත්තයා හරහා කිසියම් දෙයක් පණිවිඩයක් සමාජගත කිරීමට ඔබ උත්සහ දැරුවාද?මට අවශ්‍ය වුණේ අපේ නැතිව ගිය කෘෂිකාර්මික සංස්කෘතිය, අපේ සම්ප්‍රදාය ගැන වගේම ගැමි සුවඳ රැඳුණු ගමට මත්පැන්, දුම්වැටි ආදිය පැමිණි හැටි, පැරැණි ගම සංකර වුණු විදිහ සමාජයට පෙන්වන්න. එදා මුවන්පැලැස්ස හරහා හාස්‍ය, ප්‍රහසනය සමඟ ඉහළ පැලැන්තියේ නැත්නම් ගමේ ප්‍රධානින්ගේ ඇත්ත හෙළිදරව් කළා. ඒ කාලෙ ප්‍රධානින්ගේ මිනිස්සුන්ට ආපු ප්‍රශ්න ඔවුන් ලෝකයට කිව්වේ ඒ විදිහට. එවැනි සංස්කෘතියක් අපට තිබුණා කියන එක තමයි මම මෙතනදි පෙන්වන්න උස්සාහ කළේ.පිනාගෙන් හාස්‍ය වගේම ඔහුගේ මුකරි බවෙන් ඉහළ ප්‍රධානින්ගේ සුදු පිරුවට ගැලැවිලා, ඔවුන්ගේ යථා ස්වරූපය පෙන්වා දෙනවා. ඒ වගේම මුතූ හා සපුමල්ගේ ගැමි ආදරයේ නැවුම් බව, පිරිසිදු බව, සංවර බව පෙන්වා දෙනවා.කවිය, බටනළා හඬ නැවැත අපව ගෙනියන්නේ එදා තිබුණු සුන්දර ලෝකෙට. ඒ ලෝකේ තමයි නියම සෞන්දර්ය තිබුණේ. විශේෂයෙන්ම මෙහි දෙබස් පිළිබඳ මම උනන්දු වුණා.ගැමි බස් වහර රැක ගනිමින් තමයි මේ චරිත සියල්ල ජීවය ලැබුවේ. රංගනයේ යෙදුනු සියලු රංගන ශිල්පින්ගේ දක්ෂතාවය මේ නාට්‍යයේ සාර්ථකත්වයට ඉවහල් වුණා.‘කෝරලේ මහත්තයා’ රන්මිණිතැන්නට ආවේ කොහොමද?රන්මිණිතැන්න විවෘත කරන්න පෙර මාධ්‍යකරුවන් හා නිර්මාණකරුවන් සමඟ රන්මිණිතැන්නට යන්න මට හැකි වුණා. එදා රන්මිණිතැන්නට ගියාට පස්සේ මට දැනුණා මම හොයපු තැන මෙතැනයි කියලා. ඒ වෙලාවෙම මම තීරණය කළා රන්මිණිතැන්නේ ටෙලි නිර්මාණයක් කරනවා කියලා. මගේ හිතේ ඒ මොහොතේ ඇඳුනු චිත්ත රූප තමයි කෝරළේ මහත්තයා විදිහට ගොඩනැෙඟන්නේ, අද ග්‍රාමීය පෙදෙසක් හොයාගන්න හරි අපහසුයි.හැම තැනම දියුණුවෙලා, වෙනස් වෙලා. ගුරුපාරක්, කරත්ත පාරක් දැක ගන්නවත් නැහැ. ස්භාවික පරිසරයක් නිර්මාණයකට හොයා ගන්න එක අද නිර්මාණකරුවාට හරි අපහසුයි. දුර බැහැර පෙදෙස්වලට ගියාම නවාතැන් ගැටලු, විදුලිය සම්බන්ධ ගැටලු, ප්‍රවාහන ගැටලු නිසා නිර්මාණකරුවන් පත්වන්නේ දැඩි අපහසුතාවයකට.මේ නිසාම නිර්මාණකරුවන් හොඳ නිර්මාණ කිරීම සඳහා ඉදිරිපත් වන්නේ නැති ස්වභාවයක් තිබුණා. ඇත්තටම රන්මිණිතැන්න කියන්නේ මේ ගැටලු සියල්ලටම හොඳ විසඳුමක්.රන්මිණිතැන්න ඇතුළේ මේ කියන ලොකේෂන් සියල්ල තිබෙනවා. වැව, කැලෑව, ගැමි නිවෙස් වගේම නගර විදිහට නිර්මාණය වූ ස්ථාන තිබෙනවා. ඇත්තටම නිර්මාණකරුවාට තැන් තැන්වලට දුවන්න අවශ්‍ය නැහැ. වියදම වගේම කාලයත් ඉතුරුයි. ජනාධිපතිතුමා අපට දායාද කළ මේ දේ කලාවේ අද දවස වගේම හෙට දවසටත් විශාල රුකුලක්. තව අවුරුදු 10,15 ක් ගිය පසු අලුත් නිර්මාණකරුවන්ට මෙහි වටිනාකම වැඩියෙන් දැනේවි.මම ඉල්ලා සිටිනවා සියලු නිර්මාණකරුවන්ගෙන් රන්මිණිතැන්න රැක ගන්න එයින් නිසි ප්‍රයෝජන ගන්න කියලා. ලෝකෙ දියුණුවන විට ඉස්සෙල්ලාම නැතිවන්නේ කලාව. ඒ නිසා අපි කලාව රැක ගන්න ඕනේ. කලාව රැක ගන්න අපට ලැබුණු හොඳම දායාදය තමයි රන්මිණිතැන්න කියන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=f1404103</link>
    <topic>හැම චරිතයකටම සාධාරණය ඉටුකළා</topic>
    <author>සංවාද සටහන ඉරේෂා ලක්මාලි පතිරණ</author>
    <content>ඇය ප්‍රේක්ෂක හදවත් රසගන්වමින් සිනමාව, පුංචි තිරය හැඩකළ, යොවුන් පරපුරේ රංගන ශිල්පිනියකි. එදා මෙදා තුර විවිධ චරිතයන්ට පණ පොවමින් රංගන කුසලතාවයන් රැසක් විදහා පෑ රංගන ශිල්පිනී චතුරිකා පීරිස් සමඟ දිගහැරෙන කතාබහකි.*මේ දිනවල පුංචි තිරය හැඩකරන ටෙලි නිර්මාණ කිහිපයකම ඔබේ රංගනය දැකගන්න පුළුවන්...මේ දිනවල රූපවාහිනී නාළිකා කිහිපයකම මම රංගනයෙන් දායක වූ ටෙලි නාට්‍ය විකාශනය වෙනවා. ජාතික රූපවාහිනියේ විකාශනය වෙන “සිහින අරන් එන්න” නාට්‍යයේ වගේම “ආත්මා” “හිරු තනිවෙලා” මේ දිනවල විකාශය වෙනවා. මේ නාට්‍යවල රංගනයට ලැබෙන ප්‍රේක්ෂක ප්‍රතිචාරයන් නම් බොහෝමයි. නිරෝෂන් ඉලේපෙරුම අධ්‍යක්ෂණය කළ “සිහින අරන් එන්න” ටෙලි නාට්‍යයේ රූගතකිරීම් කටයුතු අවසන්. එ්ත් අනෙක් ටෙලි නාට්‍ය වැඩකටයුතුත් සමඟ මේ දිනවල ටිකක් කාර්ය බහුලයි.“සිහින අරන් එන්න” ටෙලි සිත්තමේ “මහීමා” ගැන ඔබට මොකද හිතෙන්නේ?‘මහීමා’ කියන්නේ ‘සිහින අරන් එන්න’ ටෙලි නාට්‍ය තුළ ගොඩනැ‍ඟෙන කතාව ඇතුළේ සහ මේ ටෙලි නාට්‍ය නරඹන ප්‍රේක්ෂකයන් අතරේ බොහෝම ආදරණීය චරිතයක්. චරිතයක් ලෙස ගත්විට ‘මහීමා’ කියන චරිතය සාමාන්‍ය චරිත අතරින් තරමක් වෙනස් චරිතයක්.‘මහීමා’ හා සමානම චරිත මේ සමාජය තුළ දකින්නට නොලැබුණත් ඒ චරිතය හා ආසන්නයෙන් දිවෙන චරිත ලක්ෂණ ඇති තරුණියන් මේ සමාජය තුළින් හඳුනාගන්නට පුළුවන්. සමන්මලීගේ සිහිනයෙන් උපදින මහීමා, කාන්තාවක් විදියට සමාජය තුළින් ලබන අත්දැකීම් ජීවිතයට අභියෝගයක් කරගන්නවා. ඒ වගේම ජීවිතයට ශක්තිමත් මුහුණ දෙනවා. නරඹන්නන් විවිධාකාරයෙන් මේ චරිතය වැලඳගත්තත් මහිමා මේ සමාජයට යම් ආදර්ශයක් සපයනවා.මෙතෙක් රංගනයෙන් දායක වූ චරිත අතරින් ඔබ වඩාත් ප්‍රියකරන හා ඔබට වඩාත් සාධාරණයක් ඉටුකරන්නට හැකිවූ චරිතය කුමක්ද?මෙතෙක් රංගනයෙන් දායක වූ හැම චරිතයකටම මම සාධාරණයක් ඉටුකළා. මම භාරගන්න චරිතවලට හොඳ සාධාරණත්වයක් ඉටුකරන්න පුළුවන් කියන විශ්වාසය හැමවිටම මා තුළ තියනවා. රංගන ශිල්පිනියක් ලෙස, මගේ රංගනය උපරිම අයුරින් ඉටුකිරීම තමයි මගේ සාර්ථකත්වය.ඒකාකාරී චරිතයන්ට කොටු නොවී විවිධ චරිතවලට රංගනයෙන් දායක වුණා. ඒ හැම චරිතයකටම මම ප්‍රියකරනවා.එවැනි චරිත කිහිපයක් පිළිබඳ මතකය අවධි කළොත්.?‘සූරිය දරුවෝ’ ටෙලි නාට්‍යයේ ‘විවේකා’ගේ චරිතය මගේ රංගනයේ සුවිශේෂ කඩඉමක්. බොහෝ ප්‍රේක්ෂකයන් මේ චරිතය ඉතා ආදරයෙන් වැලඳගත්තා. බොහෝ දෙනා මාව හඳුනගත්තේ ‘විවේකා’ගේ චරිතය ඔස්සේයි. ප්‍රේක්ෂකයන්ට තවමත් විවේකාව අමතක වෙලා නැහැ. ඔවුන් අදටත් මේ චරිතය ගැන බොහොම ආදරයෙන් කතාකරනවා. ඒ වාගේම ‘සේපාලි’ ටෙලි නාට්‍යයේ ‘සුදු හාමිනේ’ගේ චරිතයත් බොහොම ආදරණීයයි.‘ආත්මා’ ටෙලි නාට්‍යයේ ‘මුතූ’ ගේ චරිතය තුළ ගැහැනු ළමයෙක් ළඟ තියෙන්න ඕනේ ගුණාංග බොහෝමයක් තියෙනවා. ‘මුතූ’ , දඟයි, කපටියි, ආදරණීයයි, හුරතල්, කෙලිලොල්. ගැහැණු ළමයකු ගාව තියෙන්න ඕනෙ හැම චරිත ලක්ෂණයක්ම මුතූ ගාව තියනවා. මේ දිනවල විකාශය වන ‘සිහින අරන් එන්න’ ටෙලි නාට්‍යයේ මහීමාගේ චරිතය ගැනත් ප්‍රේක්ෂකයන් බොහෝම ආදරයෙන් කතා කරනවා.නවකයන් රංගන ක්ෂේත්‍රයට දායකවීම හා ඔවුන්ගේ ජනප්‍රියත්වය, පැවැත්ම පිළිබඳ විවිධ මතවාද සමාජය තුළ තිබෙනවා. මේ පිළිබඳ ඔබේ අදහස හා ඔවුන්ට දිය හැකි උපදේශය කුමක්ද?කලා ක්ෂේත්‍රයේ පැවැත්ම සඳහා නවකයන් රංගනයට අවතීර්ණ විය යුතුයි. මේ ක්ෂේත්‍රය පිළිබඳව ඔවුන් තුළ පවතින අවබෝධය, ඔවුන්ගේ රංගන හැකියාව, දක්ෂතාවය, වාසනා ගුණය ආදී මේ හැම දෙයක්ම ඔවුන්ගේ පැවැත්මට හේතුවෙනවා. මේ රංගන ක්ෂේත්‍රය තුළ දක්ෂයන්ට, අභියෝගයන්ට මුහුණ දෙන්නට හැකි නවකයන්ට හොඳ ඉදිරි ගමනක් යන්න පුළුවන්.මේ ක්ෂේත්‍රය ගොඩක් හොඳ ක්ෂේත්‍රයක්. ඒ බව අවබෝධ කරගෙන බුද්ධියෙන් වැඩකරන්න කියන එක තමයි නවකයන්ට දෙන්න තියන උපදේශය. ඒ වගේම තමන් කරන දේට වටිනාකමක් එක්කරන්න, වගකීම් සහගතව තමන්ගේ රංගනයට සාධාරණත්වයක් ඉටුකරන්න කියන දේත් මතක්කරන්න ඕනෙ. රංගන ක්ෂේත්‍රය තුළ තමන්ගේ පැවැත්මට මේ දේවල් බොහෝම වැදගත්.ටෙලි නාට්‍ය ක්ෂේත්‍රය තුළ ‘මෙගා නාට්‍ය’ නව ප්‍රවණතාවයක් බවට පත්වෙලා. මේ ‘මෙගා රැල්ල’ පිළිබඳ ඔබේ මතය?වර්තමානයේ මෙගා නාට්‍ය කලාව ප්‍රේක්ෂකයන් අතර බොහොම ජනප්‍රිය වෙලා. තවමත් සුපුරුදු රැල්ලට ගලාගෙන යන මෙගා නාට්‍ය තියනවා. අද ඉතා ඉහළ මට්ටමක පවතින මෙගා නාට්‍යයන් ද නැතුවා නොවෙයි.මේ ඉහළ මට්ටමේ පවතින මෙගා නාට්‍යයන් තුළ හොඳ කලාත්මක ලක්ෂණ හඳුනාගන්න පුළුවන්. එහි ගලාගෙන යන කතාව නිර්මාණාත්මකයි. ඒ වගේම රූපරාමු, පසුතල, නළු නිළියන් ආදීන් ඊට උචිත ලෙස යොදාගෙන තියනවා. ටෙලි නාට්‍යයක් මෙගා නාට්‍යයක් වීම නොවෙයි ගැටලුව, එය බො‍හෝවිට කලාත්මක බවෙන් යුතු ‍නොවීමයි ගැටලුව. කලාත්මක බව රැකගෙන නිර්මාණාත්මකව ඉදිරියට යන මෙගා නාට්‍ය කවදාවත් ප්‍රේක්ෂකයන්ට එපාවෙන්නේ නෑ. කලාත්මක නිර්මාණයක් බිහිවීමයි මෙගා නාට්‍ය කලාව තුළින් විය යුත්තේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>10</day>
    </date>
    <link>http://www.dinamina.lk/2014/04/10/_art.asp?fn=f1404104</link>
    <topic>කලියුගයේ රජවැඩක්</topic>
    <author>සටහන - රත්නසිරි පතිරණ ඡායාරූප - මාලන් කරුණාරත්න</author>
    <content>සිංහල අවුරුද්දත් ළඟටම ඇවිල්ල. වෙනද මේ වෙනකොට සත්කෝරළේ මිනිස්සු කුඹුරු වපුරල යායෙන් ගොඩ එන කාලය. ඒත්... වැස්ස වලාහක දෙවියො උරණවෙලාද කොහෙද වැහි ලකුණක්වත් පේන්න නැහැ. නියං උකුස්සො එක දිගට ඉහළ ආකාසේ ඉඳගෙන කෑ මොර දෙනවා. ගොවියො නිල් අහස දිහා බලාගෙන හූල්ලනවා. සත්කෝරළේ ගොවියො වැඩි දෙනෙක් කන්න දෙක වැඩ කරන්නෙ අහස් දියෙන්. ඒ හින්දා වැස්ස ප්‍රමාද වුණොත් කන්නයක් පාළු වෙන එක අහන්න දෙයක් නෑ.ඓතිහාසික දඹදෙණිය පුරවරයටත් නියඟයේ බලපෑම තදින්ම දැනිල. දඹදෙණියෙ ගොවියොත් අහස් දියෙන් කුඹුරු වැඩ කරන්නෙ. සත්කෝරළේ මිනිස්සු නියඟයෙන් පීඩා විඳිද්දි දඹදෙණිය පුරවරේ හද්ද පිටිසර ගොවි ගම්මානයක් වන පොතුපිටියේ ගම්මානයේ ගොවි ඇත්තන්ට සුබ ආරංචියක් කියන්නයි අපි මේ ලෑස්ති වෙන්නෙ. මොකක්ද දන්නවද ඒ සුබ ආරංචිය. පොතුපිටියේ ගමේ අලුතින් වැවක් හදනව.මේ වැව මේ රටේ ලොකු කුඩා කා අතරත් ජනප්‍රිය කවුරුත් හොඳින් දන්නා හඳුනන ප්‍රවීණ කලාකරුවෙකුගේ සංකල්පයක්. ඔහු තමයි ප්‍රවීණ චිත්‍රපට අධ්‍යක්ෂ සෝමරත්න දිසානායක. පසුගිය දවසක සවස්වරුවක අපි කණ්ඩායමක් සෝමෙ අයියගෙ වැව ‍හොයාගෙන පොතුපිටිය ගම්මානයට ගියා. වෙනදා අපි සෝමෙ අයියා රේණුකාත් අක්කා හොයාගෙන යද්දි ඒ දෙන්න නළු නිළියො, කැමරා ශිල්පීන්, කාර්මික ශිල්පීන් වටකරගෙන චිත්‍රපටයක් රූපගත කරන හැටියි දකින්නෙ.ඒත් එදා අපි දැක්කෙ සෝමෙ අයියා ගමේ ගොවියොත් එක්ක ලොකු බැකෝ යන්ත්‍රයකින් වැව කපන හැටි. අක්කර දෙකහමාරක පමණ වපසරියකින් යුත් මේ වැව පිහිටල තියෙන්නෙ සෝමෙ අයියගෙ මහ ගෙදර ඉදිරිපිට ඇති කුඹුරුයායෙ.අපි යද්දිත් වැවේ වැඩ අවසන් අදියරේ තිබුණෙ. සරසවිය කර්තෘ අරුණ ගුණරත්න, ලක්බිම පුවත්පතේ බණ්ඩාර පිලවල, සරසවිය කැමරා ශිල්පී මාලන් කරුණාරත්න මේ ගමනට එකතුවුණ පත්තර මිතුරන්. සුපුරුදු ලෙන්ගතුකමින් අපිව පිළිගත්තු සෝමෙ අයියා වැව වටේ රවුමක් අපිව එක්කගෙන ගියා. පොතුපිටිය කුඹුරුයාය කෙතරම් සුන්දර ද? මේ කුඹුරු යායේ ගල්තලාවක් සහිත සොඳුරු ඉසව්වක් පෙන්වමින් සිරිපැරකුම් චිත්‍රපටයේ භික්ෂූන් වහන්සේලා වඩින දර්ශනය රූගත කළේ එම ස්ථානයේ කියල ඔහු අපට සඳහන් කළා.සෝමෙ අයියාගෙ සොඳුරු නිවහනට මේ වැව් කොමලිය හරිම ලස්සනට පෙනෙනවා. ඔහුට මවුපිය උරුමයෙන් හිමිවූ කුඹුරු යායෙ අක්කර දෙකහමාරක කොටස වැවකට වෙන්කරල. දිසානායක පරම්පරා‍වම ගමේ හොඳ ගොවියො. ගොවිකමට, පරිසරයට, සතා සීවුපාවට ආදරය කරන සෝමරත්න දිසානායක අප සමඟ දොඩමළු වුණේ මේ විදියට......සිරිපැරකුම් චිත්‍රපටය මේ රටේ ලක්ෂ සංඛ්‍යාත ජනතාවක් නැරඹුවා. චිත්‍රපටය හැම අතින්ම සාර්ථකව තිරගත වුණා. ඒ නිර්මාණය වෙනුවෙන් ලැබුණු මුදලින් මම කල්පනා කළා මේ රටේ ගොවි ජනතාව වෙනුවෙන් යම් ඵලදායී මෙහෙවරක් කරන්න ඕනෑ කියල. එහෙම හිතල තමයි මගේම ඉඩමක වැවක් හදන්න තීරණය කළේ. අපි පාරම්පරික ගොවියො. මමත් හොඳ ගොවියෙක්. ඒ වගේම පරිසරයට, ඇළට දොළට සතාසිවුපාවට ආදරෙයි.මේ කුඹුරු යායට ජලය දෙන වාරිමාර්ග ව්‍යාපෘතියක අවශ්‍යතාව වගකිවයුත්තන්ට මම කීප විටක් කිව්ව. ඒ කිසිවකුගෙන් යහපත් ප්‍රතිචාරයක් ලැබුණෙ නැහැ. කන්න දෙක වැඩ කරන්නෙ අහස් දියෙන්. වැස්ස නැතිවුණොත් වගා කරල හමාරයි.කන්න දෙක වගා කරන්න අවශ්‍ය වතුර ගන්න මගේම ඉඩමක වැවක් හදන්න තීරණය කළේ ඒ නිසයි. මේ වැවේ වැඩ දැන් සියයට අසූවක් විතර ඉවරයි. ‍වැව් බැම්මෙ වැඩ ටික තමයි මේ දවස්වල කරගෙන යන්නෙ. මගේ පෞද්ගලික ධනය රුපියල් ලක්ෂ තිහක් විතර දැනට වැයකරල තියනව. සියලුම වැඩ ඉවර‍ වෙද්දී ලක්ෂ හතළිහක් විතර වේවි කියල මම හිතනව....මල්ලි වරෙල්ල වැවේ පතුල බලන්න... හම්බන්තොට වරාය වගේ තමයි වතුර පිරුණට පස්සෙ ආයෙ පතුල බලන්න හම්බ වෙන්නෙ නෑ.... එහෙම කිව්වෙ අරුණ අයියා... අපේ කතාව මඳකට නතර කරල වැවේ පතුලටම අපිත් බැස්ස. හිරු බැස යන ඒ සොඳුරු හැන්දෑවේ කුඹුරු යායට ඉහළින් කුරුල්ලො රංචු පිටින් උන්ගෙ කූඩුවලට පියඹා යන අයුරු මාලන්ගේ කැමරාවේ සටහන් කර ගන්නව. ....ඔය වතුර පිරිල තියෙන හරියට යන්න එපා එතන අඩි දහයක් විතර වතුර තියෙනව. ඒ අවවාදය සෝමෙ අයියාගෙන්.දඹදෙණිය රාජධානිය කියන්නෙ මේ රටේ තුන්වන රාජධානිය ලෙසට ඉතිහාසයට එක්වෙනව. එපමණක් නොවේ රජවරු සිව්දෙනෙක් අභිෂේක ලත් මේ පින්බිම මේ ර‍ෙට් අගනුවර ලෙසටත්, දඹදෙණි රාජධානිය නමිනුත් පුරා වසර 63 ක් ප්‍රභාමත්ව බැබළිනි. එසේම දඹදෙණි යුගය ලක්දිව ගද්‍ය සාහිත්‍යයේ ස්වර්ණමය යුගය යනුවෙන් විරුදාවලිය ලද ප්‍රදේශයකි. එවන් කලාශිල්ප බිහිවූ ප්‍රදේශයකින් වර්තමානයේ සිනමාවට සොබා සෞන්දර්යට ගොවිතැනට ආදරය කරන කලාකරුවකු බිහිවීම අද වැනි යුගයක බෙ‍ෙහවින් අගය කළ යුතු සිදුවීමකි.තම උපන් ගම වෙනුවෙන් රට වෙනුවෙන් සාධාරණව උපයා ගත් මුදලින් යම් සමාජ මෙහෙවරක් කරන්නට සෝමරත්න දිසානායකයන් ගන්නා ලද උත්සාහය සෙසු කලාකරුවන්ට ද ආදර්ශයකි. සියල්ල මුදලට යටවුණු සමාජයක සාපිපාසාව සන්සිඳුවා ගන්නට ගොවිතැන්බත් සරුකර ගන්නට දිය බිඳක් ලබාදීම මිල කළ නොහැකි පුණ්‍යකර්මයකි. පෝර සහනාධාරය විතරක් දීල මදි.ගොවිතැනට අවශ්‍ය ජලය ලබාදීමත් ඒ හා සමාන වගකීමක් බව සඳහන් කළ සෝමරත්න දිසානායක වීවලට වගේම අනිකුත් කෘෂි භෝගවලට සාධාරණ මිලක් ගොවියාට ලබාදීමට රජය කටයුතු කළ යුතු බවත්, වත්මන් තරුණ පරපුර කෘෂිකර්මාන්තය කෙරෙහි නැඹුරු නොවුණොත් අනාගතයේදී ආහාර හිඟයකට මුළු රටම ගොදුරුවන බව ද ඔහු සඳහන් කළා. පොතුපිටිය සුන්දර ගම්මානයේ ඉදිකළ මේ වැව් කොමලිය බක්මහ වැසි ඇදහැළෙන විට පිරී ඉතිරී යනු ඇත. එවිට මේ ගම්මානයේ ගොවි පවුල් 250 කට පමණ යල මහ දෙකන්නයේ කුඹුරු කරන්නට දියවර සපයනු නොඅනුමානය.ශ්‍රී දළදා වහන්සේ වැඩ සිටි දඹදෙණි පුරවරයේ හෙළ රජදරුවන්ගෙන් පසු ඉදිවූ එකම වැව ලෙස මෙය ඉතිහාසයට එක්වනු ඇත. වැවේ ඉදිකිරීම් කටයුතුවලට නායකත්වය දෙමින් ගම්වැසියන් සමඟ උරෙනුර ගැටී කටයුතු කරන සිය වැඩිමහල් සොහොයුරු සෝමපාල දිසානායක මහතා දෙනු ලබන සහාය ඉතා අගය කරන බව සෝමෙ අයියා සඳහන් කළා. මේ වැවේ දියවරින් අපේ කුඹුරු යාය සරුසාර වනු දැකීම තමා ජීවිතේ ලබන ලොකුම සතුට බව ද ඒ මහතා අවසන් වශයෙන් සඳහන් කළේ අක්කර ගණනාවක් ඈතට දිවෙන කෙත්යාය දෙස බලමිනි.(විශේෂ ස්තූතිය - රේණුකා බාලසූරිය මහත්මියට).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404111</link>
    <topic>ඉල්ලූ විවාදය පැවැත්වීමට විපක්ෂයේ මන්ත්‍රීවරු සභාවේ නෑ</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>විදුලිබල කේෂ්ත්‍රයේ ඇති වී ඇතැයි කියන කරුණු පිළිබඳව සභාව කල් තබන අවස්ථාවේ ලබාදුන් විවාදය පවත්වාගෙන යෑමට අවශ්‍ය මන්ත්‍රීවරු සභාවේ තබා ගැනීමට විපක්ෂයේ එක්සත් ජාතික පක්ෂයට නොහැකි වීම නිසා ඊයේ (10) පාර්ලිමේන්තු රැස්වීම කල් තැබීමට මුලසුනේ සිටී නියෝජ්‍ය කතානායක චන්දිම වීරක්කොඩි මහතාට සිදුවිය.ඊයේ (10) සවස 2කට විවාදය ආරම්භ කරමින් යෝජනාව ඉදිරිපත් කළ රවී කරුණානායක මහතා සභාව අමතන විට නැගී සිටී පත් කළ මන්ත්‍රී එ. එච්. එම් අස්වර් මහතා රීති ප්‍රශ්නයක් මතුකරමින් සභාව පවත්වාගෙන යෑමට අවශ්‍ය ගණපූර්ණය නොමැති බව මූලාසනයේ අවධාණයට ලක් කළේය.මේ අවස්ථාවේ දී නියෝජ්‍ය කතානායක වීරක්කොඩි මහතා සවස 2. 10ට මන්ත්‍රීවරුන් කැඳවන සීනුව නාද කරන ලෙස කළ නියමයට අනුව එය සිදුවිය.විනාඩි පහක් සීනුව නාද කිරීමෙන් පසු පැමිණ සිටී මන්ත්‍රීවරුන්ගේ සංඛ්‍යාව ගණන් කිරීමේදී සභාවේ වුයේ මන්ත්‍රීවරුන් 17දෙනෙකු පමණි. සභාව පවත්වාගෙන යාම සඳහා ගණපූර්ණය සම්පූර්ණ වීමට මන්ත්‍රීවරු 20ක් සිටිය යුතු බවට පෙන්වාදුන් වීරක්කොඩි මහතා පස්වරු 2. 15ට සභාව ලබන 24 දින දහවල් 1ක දක්වා සභාව කල් තැබීය.මේ නිසා පස්වරු 2 ට ආරම්භ වු විවාදය පවත්වාගෙන යාමට විපක්ෂයට හැකිවුයේ විනාඩි 10ක් පමණි. යෝජනාව ඉදිරිපත් කළ එක්සත් ජාතික පක්ෂයට මන්ත්‍රීවරු 20ක් සභාවේ තබා ගැනීමට හැකියාව නොවීය. විවාදය පවත්වාගෙන යාම එහි යෝජක පාර්ශවයේ වගකීම වුවද එය ඉටුවන බව නොපෙනිණි. මෙයට පෙර අවස්ථාවකදී ද මේ යෝජනාව විවාදයට ගැනීමට සූදානම් වූ විට කරුණානායක මහතා යෝජනාව ඉදිරිපත් කිරීම ප්‍රමාද කළ අතර, එක්සත් ජාතික පක්ෂ මන්ත්‍රීවරුන් වෙතත් විරෝධතාවක් දක්වා විවාදය කඩාකප්පල් කර දැමීමට යාම නිසා එදිනද සභාව කල් තැබීය.මන්ත්‍රීවරු කැඳවන සීනුව නාද කළ අවස්ථාවේ ආණ්ඩු පක්ෂයේ සිටි අස්වර් මහතාට එජාපයේ මන්ත්‍රීවරු දොස් කියන්නට වූහ. කුණු අදින්න එපා යැයි අනුර දිසානයක මහතා කී විට ඔව් පුංච් අම්මාගේ කුණු කියා අස්වර් මහතා පිළිතුරු දුන්නේය. වළං සෝදනාව යැයි යළි දිසානායක මහතා කී විට ලැජ්ජයි විපක්ෂයේ වගකීම මේ යැයි ද විමසීය. අස්වර් මහතා තනිව විපක්ෂයට පිළිතුරු දෙනවිට වාග් ප්‍රහාරය පෞද්ගලික මට්ටමට යොමු විය. ඝාතකයා කියා කී අස්වර් සජිත් ප්‍රේමදාස මහතාට පිළිතුරු දුන්නේ තාත්තානම් මේ විදිහට කළේ නැතැයි කියමිනි. විපක්ෂයේ අජිත් පෙරේරා මහාත කෑ ගැසූ විට කටවහගෙන හිටපන් බන් කියා අස්වර් මහතා කීවේය.කෝරම් එක තියා ගන්න බැරි අය ආණ්ඩු හදන්නේ කොහොමද කියා අස්වර් මහතා විමසීය. නිමල් සිරිපාල ද සිල්වා, ඩබ්ලිව්. ඩී. ජේ. සෙනෙවිරත්න, පවිත්‍රා වන්නිආරච්චි මහත්ම මහත්මීන් සිටි අතර සභාව කල් තැබූ විට දැන් හරිනේ කියා වන්නිආරච්චි මහත්මිය කීවාය.සභාව කල්තැබීමේ යෝජනාව මෙසේය,මේ රජය ආර්ථිකය විදේශ සබඳතා, ජීවන වියදම, ප්‍රාග්ධන ආයෝජන මෙන්ම මේ වන විට යටිතල පහසුකම් ආශ්‍රිත කටයුතු ද අව කළමනාකරණයකට ලක් කරමින් තිබේ. රජය 2006 දී නොරොච්චෝලේ විදුලි බලාගාරය ආරම්භ කළේ මේ බලාගාරය ක්‍රියාත්මක වීමත් සමඟ විදුලිබිල අඩු කරන බවත්, ඉන්පසු කිසිදු විදුලි කැපීමක් සිදු නොවනු ඇති බවත් ප්‍රකාශ කරමිනි. කෙසේ වුවද 2013 වසරේ දී විදුලිබිල සියයට 50කට වැඩි අගයකින් විදුලිබිල වැඩි කළ අතර, නුදුරේදී සිදුවන ඉහළ යාමක් හා විදුලි කැපීමක් පිළිබඳව ද ලකුණු පහළ වී ඇත. ක්‍රියාත්මක කිරීමට අපෙක්ෂා කළද විසිතුන්වතාවක් බිඳ වැටුණු නොරොච්චෝලේ විදුලි බලාගරය මේ වන විට මුළුමනින්ම බිඳ වැටි ඇත. සාම්පූර් ගල් අඟුරු බලාගාරයේ කාර්ය ක්ෂේත්‍රය පිළීබඳව ලංකා විදුලිබල මණ්ඩලය නොදන්නා නමුදු ඒ සඳහාද ගිවිසුම් අත්සන් කර ඇත. හිටපු විදුලිබල ඇමැතිවරයාද ප්‍රකාශ කළේ එබඳු ගිවිසුම් ශ්‍රි ලංකීය අභිලාෂයන්ට හානි කර බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404112</link>
    <topic>දිවි නැඟුම අවුරුදු පොළවලට පාරිභෝගිකයෝ ලක්ෂ 15ක්</topic>
    <author/>
    <content>ආර්ථික සංවර්ධන අමාත්‍යාංශයේ දිවි නැඟුම සංවර්ධන දෙපාර්තමේන්තුව මගින් ඇමැති බැසිල් රාජපක්ෂ මහතාගේ මඟ පෙන්වීම යටතේ රාජ්‍ය ආයතන 19ක සහභාගිත්වයෙන් රට පුරා ප්‍රධාන ස්ථාන 324ක් කේන්ද්‍ර කරගනිමින් පැවැති දිවි නැඟුම අවුරුදු පොළවලට මේ වන විට ලක්ෂ 15කට අධික පිරිසක් පැමිණ ඇත.ඒ සඳහා ග්‍රාමීය නිෂ්පාදකයන් 12,000ක පිරිසක් සහභාගි වී සිටිති.ඉකුත් අප්‍රේල් 7වැනි දා ප්‍රාදේශීය මට්ටමින් ආරම්භ වූ දිවි නැඟුම පොළවල් 12 වැනිදා අවසන් වන අතර එහි රෙදිපිළි, එළවලු සහ පළතුරු, රස කැවිළි, සහල්, පොල්, කිරිපිටි, වියළි ආහාර, ධාන්‍ය වර්ග, කුළුබඩු, ධාන්‍ය වර්ග, සත්ව නිෂ්පාදන ඇතුළු අත්‍යවශ්‍ය ද්‍රව්‍ය රැසක් පාරිභෝගිකයන්ට ලබා ගැනීමට අවස්ථාව සලසා තිබේ. වෙළෙඳ සහ මහවැලි අමාත්‍යාංශ ඇතුළු රාජ්‍ය ආයතන 19ක් එක්ව සංවිධානය කරනු ලැබූ දිවි නැඟුම පොළවල් 12 වැනිදා නිමාවන විට ලක්ෂ 30කට ආසන්න පාරිභෝගිකයෝ පිරිසක් පැමිණෙනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404113</link>
    <topic>රොටානා ජෙට් සමාගමේ ගුවන් යානා මත්තලට</topic>
    <author>@ ලුණම සමූහ සනත් ගමගේ</author>
    <content>රොටානා ජෙට් සමාගමට අයත් ගුවන් යානා මත්තල මහින්ද රාජපක්ෂ ජාත්‍යයන්තර ගුවන් තොටුපළට පැමිණෙයි . එහි පළමු ගුවන් යානය මත්තලට ළඟාවීම ඊයේ (10) පෙරවරු 7 ට සිදු විය. එක්සත් අරාබි එමීර් රාජයයේ සිට රොටානා ජෙට් සමාගමට අයත් ගුවන්යානය ගුවන් මගීන් සමඟ මත්තලට ළඟා වූ අතර යානය පිළිගැනීම ජල ප්‍රහාර එල්ල කිරීමෙන් සිදුවිණි.සිවිල් ගුවන් සේවා අමාත්‍ය ප්‍රියංකර ජයරත්න, අමාත්‍ය ජී.ල් පීරිස්, නියෝජ්‍ය අමාත්‍ය ගීතාංජන ගුනවර්ධන යන මහත්වරු පිරිස ගුවන් තොටුපළේ දී පිළිගත්හ.සතියකට වාර හයක් රොටානා ජෙට් සමාගමට අයත් ගුවන් යානා මත්තලට පැමිණීමට අදාළ ගුවන් සමාගම එකඟත්වය පළ කර තිබෙන බව අමාත්‍ය පියංකර ජයරත්න මහතා කීය.රොටානා ජෙට් සමාගමේ සභාපති අහමඩ් බින්පායි අල් නහායන් මහතා ඇතුළු නිලධාරීහු මීට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404114</link>
    <topic>කොස්තාපල් සුනිල්ගේ දරු දෙදෙනාට රු.ලක්ෂ 15ක්</topic>
    <author>විජයානි එදිරිසිංහ</author>
    <content>මත්කුඩු ජාවාරම්කරුවන්ට එරෙහිව සිදු කළ මෙහෙයුම්වල දී දැඩි කැපවීමකින් යුක්තව කටයුතු කරමින් සිටිය දී පසුගිය වසරේ එම මත්ද්‍රව්‍ය ජාවාරම්කරුවන් අමානුෂික ලෙස ඝාතනය කළ පොලිස් කොස්තාපල් සුනිල් සහ ඔහුගේ බිරිය අප්සරා සමන්මලීගේ දරු දෙදෙනා වෙනුවෙන් පොලිසිය ඊයේ (10) රු. ලක්ෂ 15ක මුදලක් පරිත්‍යාග කෙරිණි.පොලිස්පති එන්.කේ. ඉලංගකෝන් මහතා ඊයේ පොලිස් මූලස්ථානයේදී එම මුදල් ලබාදුන් අතර එම ලක්ෂ පහළොවෙන් පහක් පෞද්ගලික ආයතනයකින් ලැබුණ පරිත්‍යාගයකි.පොලිස් කොස්තාපල් සුනිල් මහතා කඹුරුපිටිය ප්‍රදේශයේ පදිංචිකරුවෙකි. ඔහුගේ සේවා කාලයේ වැටලීම් 397 සිදු කර තිබිණි. ඉන් 199ක් හෙරොයින් ජාවාරම හා සම්බන්ධ වැටලීම් වෙයි. මොහුගේ මෙම රාජකාරිය නිසා මත්ද්‍රව්‍ය ජාවාරම්කරුවන් සුනිල් මහතා සහ ඔහුගේ බිරිඳ ඔවුන්ගේ දරුවන් ඉදිරියේ අමු අමුවේ ඝාතනයට ලක් කර තිබිණි. 1969 උපන් සුනිල් මහතා 2001 වසරේ පොලිස් සේවයට එක් විය. 2013 වසරේදී ඔහු සහ බිරිඳ මෙසේ ඝාතනයට ලක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404115</link>
    <topic>අලුත් අවුරුද්දට අධිවේගයේ පිවිසුම් ගාස්තු අඩුවෙයි</topic>
    <author/>
    <content>එළඹෙන සිංහල හා හින්දු අලුත් අවුරුදු සමයේ සියලුම අධිවේගි මාර්ගවල පිවිසුම් ගාස්තු සති දෙකක කාලයක් සඳහා අඩු කිරීමට පියවර ගෙන තිබේ. දක්ෂිණ කොළඹ- කටුනායක සහ පිටත වටරවුම් මාර්ගය භාවිතා කරන සියලුම රථවහාන සඳහා මෙම සහාන ගාස්තුව ක්‍රියාත්මක වෙයි. එම සහාන කාලය අප්‍රියෙල් අද (10) මධ්‍යම රාත්‍රියේ සිට අප්‍රියෙල් 25වන දින මධ්‍යම රාත්‍රිය දක්වා ක්‍රියාත්මකය.මේ සහාන ජනාධිපති මහින්ද රාජපක්ෂ මහතාගේ උපදෙස් පරිදි ක්‍රියාත්මක කෙරෙන බව මහාමාර්ග අමාත්‍යාංශය දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404116</link>
    <topic>ටෙලි මේල් ක්‍රමයට අනුමැතිය</topic>
    <author/>
    <content>ටෙලිමේල් ක්‍රමය සඳහා ඇමැති මණ්ඩල අනුමැතිය ලැබී ඇති බව තැපැල් සේවා ඇමැති ජීවන් කුමාරණතුංග මහතා පාර්ලිමේන්තුවේ දී ඊයේ (10) ප්‍රකාශ කළේය.රජයේ සේවකයන්ගේ නිවාඩු ගැනීම සම්බන්ධව මෙතෙක් පැවැති විදුලි පණිවිඩ සේවාවට මෙන් මෙම ටෙලි මේල් සේවාවට ද නෛතික බලය ලබා දීමට කටයුතු කරන බව ඇමැතිවරයා කීවේය.මාතර දිස්ත්‍රික් මන්ත්‍රී බුද්ධික පතිරණ මහතා වාචික පිළිතුරු අපේක්ෂාවෙන් ඇසූ ප්‍රශ්නයකට පිළිතුරු දෙමින් එසේ කී ඇමැතිවරයා රාජ්‍ය පරිපාලන අමාත්‍යාංශය සමඟ සාකච්ඡා කර ටෙලිමේල් සේවාවට අදාළ නෛතික තත්ත්වය ලබාදෙන බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404117</link>
    <topic>උත්සව සමයේ අත්‍යවශ්‍ය භාණ්ඩ මිල පාලනය කරන්න රජය ක්‍රියා කරනවා</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>උත්සව සමයේ දී අත්‍යාවශ්‍ය භාණ්ඩවල මිල පාලනය කිරීමටත්, භාණ්ඩ හිඟයකින් තොරව ලබා දීමටත් රජය ක්‍රියා කර ඇතැයි සභානායක, වාර්මාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේ දී ඊයේ (10) ප්‍රකාශ කළේය. ගුණාත්මක භාණ්ඩ පාරිභෝගිකයන්ට ලබා දෙන අතරම, වැඩි මිලට භාණ්ඩ අලෙවි කරන වෙළෙඳුන් නීතියේ රැහනට හසුකර ගැනීමට වැටලීම් සිදු කරන බවද ඇමතිවරයා කීවේය.වැඩබලන විපක්ෂ නායක විපක්ෂයේ ප්‍රධාන සංවිධායක ජෝන් අමරතුංග මහතා ස්ථාවර නියෝග 23(2) යටතේ කළ ප්‍රකාශයට පිළිතුරු දෙමින් ඇමැතිවරයා එසේ කීය.වැඩි දුරටත් අදහස් දැක්වූ ඇමැතිවරයා මෙසේද කීවේය.වී මිල දී ගැනීම සඳහා වූ රජයේ සහතික මිල 2013 වසරේ නාඩු කිලෝවකක් රුපියල් 28 සිට 32 දක්වා ද සම්බාකිලෝවක් රුපියල 30 සිට 35 දක්වා ද වැඩි කළ ද සහල් මිල පසුගිය වසර 4ක කාලයට සාපේක්ෂව අඩු මිල මට්ටමක පවත්වා ගැනීමට රජයට හැකියාව ලැබුණි.එසේ වුව ද පසුගිය සති 02, 03 තුළ විවෘත වෙළෙඳපොළේ සහල් මිල යම් ප්‍රමාණයකින් වැඩි වුණ බව සත්‍යකි. එයට හේතු රාශියක් ඇත. නියඟය ඇතුළු අහිතකර දේශගුණික තත්ත්වයන් නිසා වී නිෂ්පාදනය අඩු වේය යන විශ්වාසය මත පුද්ගලික වෙළෙඳුන් සහතික මිලට වඩා වැඩි මිලකට මහ කන්නයේ වී තොග දිවයින පුරාම මිලයට ගැනීමයි. එය සහල් මිල ඉහළ යාමට ප්‍රධාන හේතුවක් ලෙස දැක්විය හැකියි.නමුත් මෙහි වාසිය ගොවියාට ලැබෙන බව අමතක නොකළ යුතුයි. සහල් මිල අසාමාන්‍ය ලෙස වැඩිවීම සමනය කළ යුතු බව රජය අදහස් කළ නිසා 2014.04.09 දින මධ්‍යම රාත්‍රියේ සිට සම්බා සහල් කිලෝවක් සඳහා රුපියල් 77ක්ද සුදු නාඩු කිලෝවක් සඳහා රුපියල් 68ක්ද රතු නාඩු කිලෝවක් සඳහා රුපියල් 66ක් ද සුදු කැකුළු සහල් කිලෝවක් සඳහා රුපියල් 66ක් ද රතු කැකුළු සහල් කිලෝවක් සඳහා රුපියල් 60ක් ද වශයෙන් උපරිම මිලක් රජය විසින් නියම කරනු ලැබීය. ඊට ද අමතරව වෙළෙඳපොළේ සහල් සුලබ කිරීම සඳහා ආනයනික සහල් සඳහා වන ආනයනික තීරු බද්ධ වූ රුපියල් 20ද එකතු කළ අගය මත වූ බද්ද ද වරාය හා ගුවන් තොටුපොළ ආනයනික බද්ධ, විශේෂ වෙළෙඳ භාණ්ඩ බද්ද ද ඇතුළත් ව මෙතෙක් පනවා තිබූ සියලු බදු ඉවත් කරමින් සහල් කිලෝවක් සඳහා වූ මුළු බද්ධ රුපියල් 05කට සීමාකර තිබේ.උත්සව සමයේ අල, ළූණු, එළවළු, පලතුරු හා මාළු ඇතුළු ආහාර ද්‍රව්‍ය ස්ථාවර මට්ටමකින් සුලබව ලබා ගත හැකිව තිබේ.උත්සව සමයේදී සහල් ඇතුළු අත්‍යවශ්‍ය පාරිභෝගික ද්‍රව්‍ය හිඟයකින් තොරව ලබාදීමටත් වෙළෙඳුන් විසින් වැඩි මිලට විකිණීම සිදු කරන්නේ ද යන්න පිළිබඳවත් භාණ්ඩවල ගුණාත්මක තත්ත්වය පළිබඳවත් පාරිභෝගික අධිකාරියේ වැටලීම් ඒකක විසින් නිරන්තර පරික්ෂාවට ලක් කරන බව ද අමාත්‍යවරයා වැඩි දුරටත් සඳහන් කළේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404118</link>
    <topic>ප්‍රීමා පිටි කම්හලේ ගින්නෙන්  ලක්ෂ ගණනක රබර් නිෂ්පාදන විනාශයි</topic>
    <author>@ කන්තලේ සමුහ</author>
    <content>ත්‍රිකුණාමළය ප්‍රීමා පිටි කම්හල තුල පිහිටුවා ඇති කොළඹ නවලෝක ව්‍යාපාර සමූහයට අයත් ගබඩාවක ඊයේ (10) දහවල් 11.00 ට පමණ හදිසියේ ඇතිවූ ගින්නක් හේතුවෙන් එහි ගබඩාකර තිබූ රු. ලක්ෂ ගණනාවක රබර් ආශ්‍රිත භාණ්ඩ විනාශවී ඇති අතර පැයක් වැනි ඉතාම සුළු කාලයක් තුල චීන වරාය ගුවන් හමුදා කඳවුරේ නිළධාරිහු එහි ඇති ගිනි නිවන භට කණ්ඩායම් යොදවා ගින්න නිවා දැමීමට සමත් වූ බව චීන වරාය පොළීසිය සඳහන් කර සිටී.මෙම ගබඩාවේ නවලෝක නිෂ්පාදකයන් නිෂ්පාදනය කරන ග්ලව්ස් (අත්මේස්) රේන්කෝට් (වැහිකබා) පොලිසැක් උර ඇතුළු ඔවුන්ගේ නිෂ්පාදන රාශියක් ගබඩා කර තිබී ඇති අතර, විදුලි කාන්දුවක් නිසා ගින්න හට ගන්නට ඇතිබවට පරීක්ෂණ මෙහෙයවන පොලීසිය සඳහන් කර සිටියේය. ගින්න නිවීම සඳහා යුධ හමුදා,නාවුක හමුදා,ගුවන් හමුදා භටයින් විශාල පිරිසක් දායකවී ඇත.සිද්ධිය සම්බන්ධයෙන් චීන වරාය පොළිස් ස්ථානාධිපති ප්‍රධාන පොළිස් පරීක්ෂක අබේරත්න බංඩාර මහතාගේ උපදෙස් මත පොළිස් පරීක්ෂකවරුන් වන බංඩාර,ගිහාන් රාජපක්ෂ, උප පොලිස් පරීක්ෂක මධුශංක, යන මහතිවරු වැඩිදුර පරීක්ෂණ මෙහෙයවති. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n1404119</link>
    <topic>සිරිපා මඟ දෙපස‍ දහස් ගණනින් බියර්-අරක්කු බෝතල්</topic>
    <author>ගම්පොල සමූහ</author>
    <content>මෙවර ශ්‍රී පාද වන්දනා සමයේ බැතිමතුන්ගේ අධික පැමිණීමත් සමඟ එම මාර්ගය දෙපස කැළිකසළ වලින් පිරීයාම වැඩි වූ අතර ශ්‍රමදානයක දී දියගල හංදියේ සිට කිලෝමීටර් 4ක් තුළදි හිස් බියර් ටීන් 3000කට අධික ප්‍රමාණයක් හා හිස් අරක්කු බෝතල් විශාල ප්‍රමාණයක් හමු වී තිබේ.ඇබර්ඩින් පරිසර සංරක්ෂණ පදනම, හොර්ටන් පොලිසිය, විදුලිපුර රෝහල් කමිටුව සහ ප්‍රජා සේවා සංවිධාන විසින් මෙම ශ්‍රමදානය ක්‍රියාත්මක කරනු ලැබීය.ගිනිගත්හේන හැටන් මාර්ගයේ දියගල හංදියේ සිට ශ්‍රී පාදස්ථානයට ඇති කිලෝමීටර් 43ක් වූ ප්‍රමාණයක් පිරිසිදු කිරීමේ අරමුණින් ඇරඹී මෙම ශ්‍රමදානයේ මුල් දින පැය කීපය තුළ දී විශාල කසළ ප්‍රමාණයක් සමඟ මෙම හිස් මත්පැන් බෝතල් හා බියර් ටින් ප්‍රමාණය හමු විය.වන්දනාකරුවන් ගමන් ගන්නා බස් රථ තුළදි බියර් හා අරක්කු පානය කොට ඒවා මාර්ගය දෙපසට විසිකර යාමෙන්මෙවැනි තත්වයක් හට‍ෙගන තිබේ.මෙම ශ්‍රමදානය සමඟ ප්‍රදේශවාසීන් හා මඟ දෙපස වෙළෙද සැල් හිමියන් දැනුවත් කිරීමේ වැඩසටහනක් හා ශ්‍රිපාද බැතිමතුන් ගමන් ගන්නා බස් රථ හා වෑන් රථ නවතා අත්පත්‍රිකා බෙදා හරිමින් එම පිරිස් දැනුවත් කිරීමේ වැඩසටහනක් ද මෙහිදී ක්‍රියාත්මක කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041110</link>
    <topic>රුහුණේ මී කිරිවලට ඉල්ලුම අඩුවෙලා</topic>
    <author>@ තංගල්ල විශේෂ</author>
    <content>රුහුණේ මී කිරි කර්මාන්තය දිනෙන් දින අභාවයට යන තත්ත්වයක පවති.මෙයට හේතු වි ඇත්තේ මි කිරි නිෂ්පාදනය ගව හිමියන්ගෙන් අතර මැදියන් අතට පත් විම නිසා බව ගව හිමියෝ පවසති. රුහුණේ මී කිරි වලට මිට දශකයකට පමණ පෙර හොඳ ඉල්ලුමක් තිබුනත් අද රුහුණේ මිකිරි වලට ඒ තරම් ලොකු ඉල්ලුමක් නොමැති බව කිරි වෙළෙන්දෝ පවසති.එයට හේතු වි ඇත්තේ අතර මැදි මී කිරි නිෂ්පාදකයන් ප්‍රමිතියකට මී කිරි නිෂ්පාදනය නොකිරිම නිසාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041111</link>
    <topic>හිසතෙල් ගෑමේ මංගල්‍ය ජයසිරි මහ බෝ සමිඳු අභියසදී</topic>
    <author>@ වෝල්ටර් දයාරත්නඅනුරාධපුර දිසා විශේෂ</author>
    <content>සිංහල හා හින්දු අලුත් අවුරුදු (2014) උත්සවයේ චාරිත්‍රානුකුල හිස තෙල් ගැල්වීමේ මහා උත්සවය අටමස්ථානාධිපති ආචාර්ය සිරිනිවාස නායක හිමියන්ගේ අනුශාසනා මත මධ්‍යම නුවර ගම්පළාත ප්‍රාදේශීය ලේකම් ජී.ඒ කිත්සිරි මහතාගේ සංවිධානයෙන් මෙම 16 වන දින පෙරවරැ 11.16ට යෙදෙන ශුභ මොහොතින් අනුරාධපුර ජය ශ්‍රී මහා බෝ සමිදු සෙවණේ දී අතිමහත් පූජනීයත්වයෙන් පැවැත්වේමෙයට සමගාමීව උතුරු මැද පළාත් ආයුර්වේද කොමසාරිස් වෛද්‍ය කුමාර අල්විස් මහතාගේ ප්‍රධානත්වයෙන් සංවිධානය කරන හිසතෙල් ගැල්වීමේ උත්සවයක් අනුරාධපුර ආයුර්වේද රෝහලේදී ද පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041112</link>
    <topic>අනාගත අභියෝග ගැන මනා දැක්මක් ඇති ‘මහින්ද චින්තන’ රැකගැනීම ජනතා වගකීමක්</topic>
    <author># ධනුෂ්ක ගොඩකුඹුර</author>
    <content>එදා මේ රටේ ජනතාව ඉතසිතින් පිළිගත් මහින්ද චින්තන ප්‍රතිපත්තිය හුදෙක් ලියවිල්ලක් පමණක් නොව අකුරෙන් අකුර ඉෂ්ඨ කරමින් රට ඉදිරියට ගෙන යන ප්‍රායෝගික වැඩපිළිවෙළක් බව අද ලොවටම පෙන්වා ඇතැයි මහින්ද රාජපක්ෂ මහතා ප්‍රකාශ කළේය.වත්මන් රජය සෑමවිටම කටයුතු කරන්නේ අනාගත අභියෝග පිළිබඳ මනා දැක්මකින් යුතුව බව ප්‍රකාශ කළ ජනාධිපතිවරයා රට දිනවන එම වැඩපිළිවෙළ රැකගැනීමේ වගකීම ජනතාව සතු බව පැවසීය.ජනාධිපතිවරයා මේ අදහස් පළ කළේ පැලවත්ත සහ සෙවණගල සීනි කර්මාන්ත ශාලාවලින් 2013 වර්ෂයේ ලැබූ ලාභාංශවලින් කොටසක් ඒවායේ සේවකයන්ට සහ ගොවි ජනතාවට බෙදා දීමේ උළෙලට සෙවණගල සීනි කර්මාන්ත ශාලා භූමියේ දී පෙරේදා (9) පැවැති උත්සවයට එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කළේය.සෙවණගල සීනි කර්මාන්ත ශාලාවේ සේවකයන්ට ලාභාංශ බෙදා දෙන අවස්ථාවට සහභාගි වෙන්න ලැබීම ගැන මම ඉතා සතුටට පත්වෙනවා. අප්‍රේල් මාසයේ බොහෝමයක් රාජ්‍ය ආයතනවල, පෞද්ගලික ආයතනවල සේවකයන්ට බෝනස් දෙනවා. නමුත් සෙවණගල සීනි කර්මාන්ත ශාලාවේ සේවකයන්ට ලාභාංශ බෙදා දෙන එක රටටම අලුත් පණිවිඩයක් කියලයි මම හිතන්නේ. මේක පාඩු ලබනවා කියලා කුණු කොල්ලයට විකුණලා දාපු ආයතනයක්. අවුරුදු දහයකට විතර පස්සේ එය නැවත පවරාගෙන අවුරුදු දෙකයි මාස හයකින් ලාභ ලබන එක විශේෂ ප්‍රවෘත්තියක්. මං හිතනවා රටේ සෑම මාධ්‍යයක්ම මේ ප්‍රවෘත්තියට ප්‍රසිද්ධියක් ලබා දිය යුතුයි. එයින් ඒ සඳහා වටිනාකමක් ලැබෙනවා වගේම අනෙක් ආයතනවලටත් මෙය ආදර්ශයක්.අපි බලයට ආවාට පස්සේ මේ රටේ දේවල් අහිමි කළේ නැහැ. අපි පෞද්ගලිකරණ ආකල්පයට විරුද්ධයි. රාජ්‍ය ආයතන පෞද්ගලීකරණය කරනවාට අපි විරුද්ධයි. ඒවායේ ප්‍රතිඵල අපි දැක්කා. මේ ප්‍රදේශයේ ජනතාව විඳපු දුක් අපි දැක්කා. අපි ඒවාට විවිධ අවස්ථාවල මැදිහත් වුණා. ඒවාට විරුද්ධව කතා කළා. මේ සීනි සමාගම විකුණන වෙලාවේ ස්ථිර තැන්පතුවල රුපියල් මිලියන 300 කට වඩා තිබුණා. ගබඩාවල තිබෙන සීනිවල වටිනාකම තවත් මිලියන 250 කට වැඩියි. මේවා නොදන්න අය වගේම මේවා අමතක වූ අයත් ඉන්නවා. යන්ත්‍ර සූත්‍ර ඇතුළු තවත් බොහෝ සම්පත් මේ ආයතනයට තිබුණා. ඒ සියල්ලත් එක්කයි එදා මේ ආයතනය කුණු කොල්ලයට දේශපාලන හිතවතුන්ට විකුණුවේ. ඒ අය අත මුදල් තිබුණේ නැහැ. බැංකුවලින් ණය අරගෙන තමයි මිලදී ගත්තේ. ඒ අය මෙහි දේවල් විකුණලා ලාභ ලැබුවා. මෙහි තැන්පත් මුදල පවා රජයෙන් ගත්තේ නැහැ. එයත් ඒ අයට දුන්නා. ඉතින් මම අමුතුවෙන් කියන්න ඕන නැහැ ඒවා ඔබ දන්නවා. මෙහි හිටපු වෘත්තීය සමිති නායකයින් එය දන්නවා.එදා ඔබේ ඇසේ තිබුණු කඳුළු ගැන හිටපු පාලකයෝ ඇස් ඇරලා බැලුවේ නැහැ. එදා ඔවුන්ගේ කන් ඇරුණේ නැහැ. අපි පාර්ලිමේන්තුවේදීත් දැවැන්ත අරගලයක් කළා. අපට ඕනෑ වෙලා තිබුණේ මේ ජාතික සම්පත රැකගන්න. ඒ වගේම මේ රටේ විද්වතුන්ගේ සමාජ ක්‍රියාකාරිකයන්ගේ ඉල්ලීම වුණේ මේ සම්පත රැක ගන්න කියලයි. ඒත් ඒ සියල්ල බීරි අලින්ට වයපු වීනා වගේ වුණා. එදා මේ ආයතනයේ ස්ථිර සේවකයෝ 731 ක් හිටියා. ඒ පිරිස 200 ගණනකට අඩු කළා. එක් දහස් පන්සියයකටත් වඩා වැඩි අනියම් සේවක පිරිසක් හිටියා. මේ හැමෝටම පාරට වැටෙන්නයි සිදුවුණේ. හෙක්ටයාර් 4000 ක් වගා කළ උක් වගාව හෙක්ටයාර් 2008 දක්වා පහළ බැස්සා. සීනි හදන්න ඕනෑ නැහැ කිව්වා. ඒවා වෙනත් දේවල්වලට යෙදෙව්වා.සමහර ගොවියෝ උක් වගාව අතහැරලා කෙසෙල් වවන්න පටන් ගත්තා. වෙන වෙන වගාවන් සිදුකළා. සුළු ගොවියාට සිදුවුණේ වස බොන්නයි. මේ ඔබ දන්නා ඉතිහාසය. තමුන්නාන්සේලා මේ තත්ත්වය දැක්කා. අත්වින්දා. උක් මෙට්‍රික් ටොන් සියයකින් හදන සීනි ප්‍රමාණය සියයට 8.5 ඉඳලා සියයට 5 දක්වා අඩු වුණා. ඒ වෙනුවට මේ ආයතනයේ හැදුවේ ස්ප්‍රිතු. එදා උක් ටොන් එකකට ගෙව්වේ තුන්දහස් ගණනක්. අද රුපියල් 4200ක් ගෙවනවා. රජයක් තුළ ආයතනයක් ගෙන යන්න බැහැ කියන එක බොරු කතාවක්. එය වුවමනාවෙන් කඩා වැට්ටුවේ, වුවමනාවෙන් විනාශ කළේ. ඒ තමන්ගේ දේශපාලන හිතවතුන්ට දෙන්න. අද එය නැවත ගොඩනඟලා තිබෙනවා. ගොවි ජනතාවගේ පමණක් නොවෙයි සේවකයින්ගේ රැකියාව සුරක්ෂිත කරලා තියෙනවා. දෙස් විදෙස් සංචාර පවා දක්ෂ සේවකයන්ට දීලා තිබෙනවා. වැඩ කරන ජනතාවට අලුත් උද්යෝගයකින් වැඩ කරන්න පරිසරය හදලා දීලා තියෙනවා. එපමණක් නොවෙයි පසුගිය අවුරුද්දේ ජාතික ආර්ථිකයට රුපියල් මිලියන හයසියයක් පමණ එක් කරන්න හැකි වෙලා තියෙනවා.මේ ආයතනය පමණක් නොවෙයි විකුණලා තිබුණේ. ශ්‍රී ලංකන් එයාර්ලයින් විකුණුවා. ශ්‍රී ලංකන් එයාර්ලයින් එක විකුණා තිබූ කාලයේ එක් අවස්ථාවක අයවැයට පෙර රටේ ජනාධිපති වශයෙන් එංගලන්තයේ සිට ශ්‍රී ලංකාවට එන්න අවශ්‍ය වුණා. එහිදී මම ටිකට්පත් 03 ක් ඉල්ලුවා මා සමග ගිය ආරක්ෂක භටයින්ටත් සමග. ඒ වෙලාවේ මට කිව්වේ අවශ්‍ය නම් එක් ටිකට්පතක් පමණක් දෙන්නම් කියලා. රටේ ජනාධිපතිවරයාට ලංකාවෙන් විකුණපු ආයතනයේ ටිකට්පතක් ලබාගන්න අවස්ථාවක් නැහැ. එයයි තිබූ තත්ත්වය. ජනාධිපතිටත් මෙහෙම නම් ජනතාවට කොහොමද කියලා හිතන්න. මේවා විකුණපුවාම අපට තිබෙන අයිතිය නැතිවෙනවා.රක්ෂණ සංස්ථාවත් විකුණුවා. ගෑස් සමාගම, ටෙලිකොම් විකුණා දැමුවා. අපි නැවත ඒවා ලබාගත්තා. රටේ ආයතන විකුණා ජීවත් වන්නේ නැහැ අපි. එහෙම ප්‍රශ්න විසඳන ක්‍රමය අපි වෙනස් කරලා තිබනවා. ඒ නිසා තමයි රට නැවත ගොඩනැගිලා තිබෙන්නේ. රටේ ආර්ථිකය ගොඩනැගිලා තිබෙන්නේ. අද රට සංවර්ධනය වෙලා තිබෙනවා. එදා මේ පාරවල යන්න පැය කීයක් ගත වෙනවාද? අද ඉතා සුළු කාලයකින් එන්න පුළුවන්. මෙහි නව පාලම් එනවා. ගුවන් තොටුපළට යන්න එතරම් කාලයක් ගත වෙන්නේ නැහැ.එදා ගම්වලට ගියාම ඉල්ලුවේ පාරට බොරළු දාලා දෙන්න, වළවල් ටික වහලා දෙන්න කියලා. නමුත් අද ඈත ගම්වලට ගියාම පවා කියන්නේ කාපට් පාරවල් දමා දෙන්න කියලා. අපේ රටේ ඉතිහාසයේ පළමු ගම්මානයට ගිය වෙලාවේ ඒ ගමේ පාසල් ළමයින් අපට කිව්වේ කාපට් පාරක් ලබාදෙන්න කියලා . එයයි අද ඇතිවෙලා තිබෙන වෙනස.රටේ නැගී එන සංවර්ධනය. සමහරු කියනවා අපි රටේ ජනතාවට සංවර්ධනය ඕනෑවටත් වඩා දීලා කියලා. දැන් ඒ අයට කියන්න දෙයක් නැහැ. ගමේ අවශ්‍යතාවන් අපි ලබාදීලා තිබෙනවා. අපි විදුලිය සියයට 98කට ලබාදීලා. හැම නිවෙසකටම වාගේ දුරකතන තිබෙනවා.මහ බැංකු වාර්ෂික වාර්තාව අනුව අපි සෑම අංශයකින්ම ඉදිරියට ඇවිත් තිබෙනවා. විරැකියාව අඩු වෙලා. උද්ධමනය අඩුවෙලා. ගිය වසරේ ප්‍රතිඵල ලබාගත් අය හැරෙන්න රැකියා විරහිත උපාධිධාරීන් අද ගම්වල නැහැ. අපි විශ්වාස කරනවා ජාත්‍යන්තර උපදෙස්වලට වඩා අපේ සම්පත ගැන. අපි ගොවි ජනතාව කෙරෙහි විශ්වාසය තබා තිබෙනවා. කෘෂිකර්මය විනාශ කළ යුගයක් තිබුණා. අපි ගොවි ජනතාව ආරක්ෂා කරගන්න හාල් පොල්ල, මිරිස් පොල්ල දැමුවා. ඒ සඳහා ජනතා විරෝධයක් කළා. අපි එය කළේ සද්භාවයෙන්. ඒ අනුව අපි එය වෙනත් ආකාරයට කිසිදු තහනමක් නැතිව එය සිදු කරන්න කටයුතු කළා. අපේ රට ආහාරවලින් ස්වයංපෝෂිත කරන්න, ආහාර පිටරටවලට යවන්න අද පුළුවන්කම තිබෙනවා.අද තිබෙන නියඟයත් සමග අස්වැන්න අඩුවුණා. ව්‍යාපාරිකයන් සුළු පිරිසක් එය වැඩි මිලට ලබාගත්තා. ගොවි ජනතාවට එය හොඳයි. නමුත් අපි පාරිභෝගිකයින් ගැන සිතන්න ඕනෑ. අපි දැන් ඒ සඳහා වැඩපිළිවෙළකට යන්න සූදානම් වෙලා . එයට අවශ්‍ය උපදෙස් දීලා තිබෙනවා. අල අස්වැන්න නෙළන කාලයේ අපි පිටරටින් ගෙන්වන අල සඳහා බදු අය කරනවා. ලොකු ලූනු අස්වැන්න නෙළන කාලයටත් එලෙස කරනවා. අනෙක් කාලයට අපි බදු අඩු කරනවා. අපි ගොවි ජනතාව කෙරේ විශ්වාසය තියලා තිබෙනවා. අපි අනාගත අභියෝග දෙස බලා තමයි හැම කටයුත්තක්ම කරන්නේ.එදා වැවිලි අමාත්‍යාංශය තේ ගැන හැර වෙන කිසිදු වැවිලි භෝගයක් ගැන සිතන්න උත්සාහ කළේ නැහැ. ඒ අනුව අපි සීනි කර්මාන්තය වෙනමම අමාත්‍යවරයෙකුට භාර දුන්නා. අනාගතයේ දී සීනි කර්මාන්තයට ලොකු ඉල්ලුමක් එනවා. පිටරටවල අය ඉන්ධන නිපදවන්නයි ලැහැස්ති වෙන්නේ. එදා ලෝක ආහාර සමුළුවට සහභාගී වූ වෙලාවේ අපි ඒ පිළිබඳව විරෝධය පළ කළා. අනාගතයේ දී ආහාර අර්බුදයකට මුහුණ දෙන්න සිදුවේවි කිව්වා ඉන්ධන නිෂ්පාදනය වැඩි කිරීම නිසා එය විශාල තර්ජනයක් වෙයි කියලා. අපි ඒවා පිළිබඳව අවබෝධ කරගෙන වැඩ කළ යුතුයි. අපි ඒ සඳහා අනාගත සැලසුම් සකස් කළ යුතුයි.අපි දැන් යා යුත්තේ දෙවන පියවරට. ඒ සඳහා අවශ්‍ය සහයෝගය රාජ්‍ය හෝ පෞද්ගලික බැංකුවලින් ලබාදිය යුතුයි. අද අපි හරි මාවතේ යනවා. මේ ඔබේ දහදිය මහන්සියට ලැබුණු ගෞරවය. එය රැකගෙන ඉදිරියට යන වගකීම ඔබට තිබෙනවා. ඔබ ඔබගේ ආයතනය රැකගන්න, මේ වැඩපිළිවෙළ රැකගැනීමේ අයිතිය රැකගන්න. අද අපි පෙන්වා තිබෙනවා මේ රටේ ජනතාව පිළිගත්ත මහින්ද චින්තනය ලියවිල්ලක් පමණක් නොවන බව. අකුරක් නෑර ඒ ප්‍රතිපත්ති ඉදිරියට ගෙන යන්න අවශ්‍යයි. ඒ සඳහා ඔබට ශක්තිය ලැබේවා.සීනි කර්මාන්ත සංවර්ධන ඇමැති ලක්ෂ්මන් සෙනෙවිරත්න මහතා - ජනාධිපතිතුමා මේ අමාත්‍යාංශය පිහිටුවලා මට භාර දෙන විට එක උපදෙසක් දුන්නා. ඒ තමයි සෙවණගල,පැලවත්ත, හිඟුරාන වගේ ආයතන ශක්තිමත් කර මේ ගොවීන් සහ සේවකයන් නඟා සිටුවන්න කියලා. සීනි අමාත්‍යාංශය අලුත්, සීනි සමාගම අලුත්, මේ ලේකම්තුමා, අතිරේක ලේකම්වරුන්, සභාපතිවරුන් අපි සැම එකතු වෙලා සැලැස්මක් හදලා ඒ අනුව කටයුතු කළා. විනයක් ඇතිව කටයුතු කළා. මේ ගොවින් අපිව විශ්වාස කළා. ඒ විශ්වාසය නිසා වසර දෙකක් ඇතුළත රුපියල් මිලියන 1486ක ලාභයක් ලබන්නට අපට හැකි වුණා. ශුද්ධ ලාභයෙන් රුපියල් මිලියන 297ක් මේ සේවකයන්ට බෙදා දෙන්න අපි කටයුතු කර තිබෙනවා.එදා මමත් හිටපු එක්සත් ජාතික පක්ෂ රජය මේ සෙවණගල කුණුකොල්ලයට දුන් හැටි අපි දැනගෙන හිටියේ නැහැ. පසුව විපරම් කරද්දී අපිට ඒ බව දැනගන්න ලැබුණා. රුපියල් මිලියන 750ක ඉල්ලුම්කරුවෙක් ඉන්න විට අඩු මුදලකට දුන්නා. සීනි ටොන් 6000යි නිෂ්පාදනය කළේ. සේවකයන්ට පඩි ගෙවා ගන්න බැරිව තිබුණා. ගොවීන්ට මුදල් දුන්නේ නැහැ. ජනාධිපතිතුමා අපට මේ ආයතනය නඟා සිටුවන්න භාණ්ඩාගාරයෙන් මුදල් දුන්නා. ඒ මුදලින් සෙවණගල හා පැලවත්ත ශක්තිමත් කරන්න අපට අපස්ථාව උදා වුණා.නිසි ක්‍රමවේදයකට අනුව කටයුතු කර භාණ්ඩාගාරයෙන් මෙන්ම ආර්ථික සංවර්ධන අමාත්‍යාංශයෙනුත් ලැබුණු මුදල් ආපසු දෙන්නට අපට හැකි වී තිබෙනවා. ජනාධිපතිතුමා මේ කරපු පුණ්‍යකර්මයට අත ගහන්නට ලැබීම ගැන මමත් ඇමැතිවරයකු ලෙස සතුටු වෙනවා. මේ දිස්ත්‍රික්කයේ දේශපාලන අධිකාරිය මට විශාල සහයෝගයක් දුන්නා .මේ කාර්යය සාර්ථක කර ගන්න. අපේ අරමුණ සීනි ටොන් 20000 දක්වා නිෂ්පාදනය ඉහළ නංවන්න. අපි දැනටමත් ටොන් 6000 සිට 16000 දක්වා නිෂ්පාදනය ඉහළ නංවා තිබෙනවා.පාර්ලිමේන්තු කටයුතු ඇමැතිනී සුමේධා. ජී. ජයසේන මහත්මිය- මේ සීනි සමාගම විශාල ලෙස ලාභ ලබමින් තිබියදී එක්සත් ජාතික පක්ෂ ආණ්ඩුව තමන්ගේ පුද්ගලයකුට විකුණා දැම්මා. විශාල වත්කමක් සමඟින් තමයි ඒ පුද්ගලයාට මේ සමාගම දුන්නේ.ඒකෙන් ගොවි ජනතාව විවිධ අපහසුතාවලට මුහුණ දුන්නා. ඒ අවස්ථාවේ දී මහින්ද රාජපක්ෂ ජනාධිපතිතුමා එවකට විපක්ෂ මන්ත්‍රීවරයකු විදියට මේ ප්‍රදේශයට ඇවිත් පෞද්ගලීකරණයට එරෙහිව විශාල උද්ඝෝෂණයක් කළා. නමුත් ඒවාට ඇහුම්කන් දුන්නේ නැහැ.අපේ ජනාධිපතිතුමා රට භාරගත් පසු පෞද්ගලික අංශයට එවකට පවරා තිබූ ආයතන රජයට පවරා ගන්නට කටයුතු කළා. ඒ වෙනුවෙන් සීනි කර්මාන්ත අමාත්‍යාංශයක් ආරම්භ කර ලක්ෂමන් සෙනෙවිරත්න මහතා ඇමැතිවරයා වශයෙන් පත් කළා. එතුමා එක්සත් ජාතික පක්ෂයේ වුවත් ජනාධිපතිතුමාගේ වැඩපිළිවෙළ දැක රජය සමඟ එක් වුණා. ඇමැතිවරයකු වශයෙන් එතුමා ජනාධිපතිතුමාට දක්වන සහයෝගයට අපි ස්තුතිවන්ත වෙනවා.අපට මතකයි ජගත් පුෂ්පකුමාර මහතා සෙවණගල, පැලවත්ත සභාපතිවරයා වශයෙන් ඒ ආයතනවල දියුණුවට කරපු සේවය. ජනාධිපතිතුමා මේ ප්‍රදේශයට අද ඇවිත් ඉන්නේ නිකම් නොවෙයි මේ ගොවීන්ට විශාල දායාදයක් අරගෙනයි. විශාල මුදලක් අද මේ ගොවීන්ට ලැබෙනවා. මේ සියල්ල අපිට කරන්නට හැකි වුණේ ජනාධිපතිතුමාගේ නායකත්වයෙන් යුද්ධය නිමා කළ නිසයි. මොණරාගල දිස්ත්‍රික්කයේ ජනතාව ලෙස අපට යුතුකමක් තිබෙනවා ජනාධිපතිතුමාගේ ගමන් මඟ ශක්තිමත් කරන්නට.පොල් කර්මාන්ත සහ ජනතා වතු පිළිබඳ ඇමැති ජගත් පුෂ්පකුමාර මහතා- මේ සීනි කර්මාන්ත ශාලා දෙකම මම නියෝජනය කරන වැල්ලවාය මැතිවරණ කොට්ඨාසය තුළයි පිහිටා තිබෙන්නේ. එදා මේ කර්මාන්ත ශාලා දෙක රජයේ පාලනය යටතේ පැවතුණා. සෙවණගල කර්මාන්ත ශාලාව ලාබ ලබමින් තිබුණා. පැලවත්ත කර්මාන්ත ශාලාව ජනාධිපතිතුමා පත් වෙන්නට පෙර හිටපු එක්තරා සභාපතිවරයෙක් විනාශ කරලයි තිබුණේ. මමත් මේ ආයතනවල සභාපතිවරයකු ලෙස කලක් කටයුතු කර මේ ගබඩා සීනිවලින් පුරවන්නට කටයුතු කළා.මේ සෙවණගල කර්මාන්ත ශාලාව 2002 දී පෞද්ගලීකරණය කරන්නට එක්සත් ජාතික පක්ෂ රජය කටයුතු කළා. ඒ වෙනකොට මේ ආයතනයේ ස්ථිර තැන්පතු වශයෙන් රුපියල් කෝටි 30ක් තිබුණා. රුපියල් කෝටි 15ක් වටිනා සීනි සහ ස්ප්‍රීතු තොග තිබුණා. ගොවීන්ගෙන් අය වෙන්නට තිබුණා කෝටි 12ක්. ඒ අනුව කෝටි 57ක් ලැබෙන්න තිබුණු ආයතනය විකුණා දැම්මේ කෝටි 55කට. ස්ථිර තැන්පතු අයින් කරගෙන, සීනි තොග විකුණලා, ගොවීන්ගේ සල්ලි අය කරගෙන කෝටි 57ක් හොයා ගත්තා මේක ගත්ත පුද්ගලයා.ආයතනයත් නිකන් දීලා කෝටි 2කුත් අතට දුන්නා වගේ වැඩක් තමයි එදා වුණේ. ඒ ව්‍යාපාරිකයා මේ ආයතනය හරියට නඩත්තු කළේ නැහැ.සීනි ටොන් 24396ක් නිෂ්පාදනය කළ ආයතනය ටොන් 6000 බැස්සා. සීනි නොහැදුවත් ඒ වගේ දෙගුණයක් එතනෝල් නම් හැදුවා. මාස හයේ හතේ උක් ගස් මිරිකලා එතනෝල් හැදුවා. ජනතාව දන්නවා මේවා. පැලවත්ත විකුණලා දැම්මේ කෝටි 28කට. මෙන්න මෙහෙම තමයි රනිල් වික්‍රමසිංහ මහත්තයා පෞද්ගලීකරණය කළේ.ජනාධිපතිතුමා නැවත මේ ආයතන රජයට පවරාගෙන සීනි නිෂ්පාදනය කරලා තමුන්නාන්සේලාගේ උක් ගසට වටිනාකමක් දෙන විට සේවකයන්ට වගේම ගොවින්ටත් අද ප්‍රතිලාභ ලැබෙනවා. ඒක තමයි මහින්ද චින්තන කියන්නේ. එදා මේක ගන්න ආපු ව්‍යාපාරිකයාට බැංකුවකින් ණයක් ගන්න පුළුවන්කමක් තිබ්බේ නැහැ. රනිල් වික්‍රමසිංහ මහත්තයා පෞද්ගලික බැංකුවක සභාපතිනියට කතා කරලා කිව්වා පරණ ණය වාර්තා බලන්න ඕනේ නැහැ මේ පුද්ගලයාට ණය දෙන්න කියලා. මෙයා ආයතනය අරගෙන තැන්පතුවලින්ම ණය ගෙවලා දැම්මා.ස්ථිර සේවකයන් 754ක් හිටියා. ඒක 200ට අඩු කළා. අනියම් කම්කරුවන් 1200 සිට 300ට පහළ දැම්මා. හැබැයි ආයතනය ආපසු රජයට ගන්න විට උක් මිල රුපියල් 3200 සිට 4000 දක්වා වැඩි කළා එකපාරටම. එයා හිතුවා රජය ඇණ ගනී කියලා. අපේ රජය ගොවීන්ට 4000 ගාණෙත් ගෙවලා අද ප්‍රතිලාභත් දෙන තරමට මේ ආයතනය දියුණු කර තිබෙනවා. අපේ ජනාධිපතිතුමා ගොවි ජනතාවගේ හදවත් හඳුනන නායකයෙක් ලෙසයි මේ කටයුතු කළේ.වනජීවි සංරක්ෂණ ඇමැති විජිත් විජයමුණි ද සොයිසා මහතා- අපට මතකයි මේ සෙවණගල සීනි කර්මාන්තය එදා රජයට අයිතිව තිබූ කාලය. ඒ කාලයේ මෙම සීනි සමාගම රජයට තිබුණත් අපට දැනුණා දැක්මක් ඇතිව වැඩක් නොකළ බව. ඒ දැක්මක් නැතුව වැඩ කළ නිසා තුට්ටු දෙකට විකුණලා දැම්මා. මේ ආයතනයේ ශ්‍රී ලංකා නිදහස් පක්ෂ වෘත්තීය සමිතිය ආරම්භ කළේ මමයි. ඒ කාලයේ අපේ ජනාධිපතිතුමා කම්කරු නායකයෙක් ලෙස රට පුරා ගොස් කම්කරු සටන්වලට නායකත්වය දෙන විට අපට හැකි වුණා මේ කර්මාන්ත ශාලාවෙත් කම්කරු සටන් කරගෙන යන්න.මිලියන ගණනක යන්ත්‍ර සූත්‍ර, සීනි තොග සමඟ මේ ආයතනය එක්සත් ජාතික පක්ෂ රජය විසින් පෞද්ගලීකරණය කළා. ඒකයි අපි රනිල් වික්‍රමසිංහ අසමත් නායකයෙක් කියන්නේ. ඒකයි අපි මහින්ද රාජපක්ෂ ජනාධිපතිතුමා සමත් නායකයෙක් කියන්නේ. රනිල් වික්‍රමසිංහට තවත් අමෙරිකාවේ ගිහින් ඉගෙන ගන්න ඕනේ. හැබැයි කොච්චර ඉගෙන ගත්තත් මහින්ද චින්තන වැඩපිළිවෙළට සමානව වැඩ කරන්න රනිල්ට බැහැ.එදා මේ පාඩු ලබන ආයතන යළි පවරා ගන්නට ජනාධිපතිතුමාගේ නායකත්වයෙන් පනතක් පාර්ලිමේන්තුවට ගෙනෙන විට අපිටත් අවස්ථාව ලැබුණා ඒකට පක්ෂව අත උස්සන්න. සීනිවලටත් ඇමැති කෙනෙක් කියලා විපක්ෂය අපට එදා හිනා වුණා. රටේ වැදගත් අංශ අමාත්‍යාංශවල කොන්වල එල්ලලා තිබුණා කාටවත් ප්‍රයෝජනයක් නැතුව. ඒවා වෙන් කරලා අරගෙන ශක්තිමත් කරන්නට හැකි වුණේ ජනාධිපතිතුමාගේ ප්‍රායෝගික දැක්ම නිසයි.කලින් පැවැති ආණ්ඩු ජනතාවගේ ඔළුවට දාලා තිබුණා රජයට ව්‍යාපාර කරන්න බැහැ කියලා. ජනාධිපතිතුමා ඒක වැරැදියි කියලා අද ඔප්පු කරලා පෙන්නුවා. අද ඒකේ ප්‍රතිලාභ ජනතාවට ලැබෙනවා. කතාවට කියන්නේ ඇති දා සීනි නැති දා ගෝනි කියලා. රනිල් වික්‍රමසිංහගේ කාලයේ ජනතාවට ලැබුණේ ගෝනි. ඒත් අපේ ජනාධිපතිතුමාගෙන් ජනතාවට ලැබෙන්නේ සීනි කියලා මම කියන්න කැමැතියි.මේ ව්‍යාපාරය සාර්ථකව කර ගෙන යන්න මම අපේ ඇමැතිතුමාට සහයෝගය දුන්නා. එතුමා දක්ෂයා. එතුමාගේ පියාත් හොඳ දක්ෂයෙක්. එක්සත් ජාතික පක්ෂයේ වෘත්තීය සමිති නායකයා මට කිව්වා දැන් වෘත්තීය සමිතිය විසුරුවා හැරලයි තියෙන්නේ කියලා. මම එයාට කිව්වා ඔයත් අපේ පිළට එකතු වෙන්න කියලා. ජනාධිපතිතුමා රට ඉදිරියට ගෙන යන විට ජාත්‍යන්තරය කොකම්පානවා. ඒ කොකම්පෑම්වලට උත්තර දෙන්න ඌව වෙල්ලස්ස වීරෝදාර ජනතාව සූදානම්.ඌව පළාත් මහ ඇමැති ශෂීන්ද්‍ර රාජපක්ෂ මහතා- ජනාධිපතිතුමාගේ පැමිණීම අද මේ පළාතේ ජනතාවට සුවිශේෂයි. මොන තරම් රාජකාරී බහුල වුණත් මේ අවස්ථාවට පැමිණෙන්න කියලා ඉල්ලීමක් කළාම ජනාධිපතිතුමා ඒක පිළිගත්තා. එතුමා සියලු කටයුතු අතරතුර මෙහි පැමිණියේ මේ ගමනේ වැදගත්කම එතුමා දන්න නිසයි. ඒක දෙයාකාරයකින් වැදගත් වෙනවා. පළමුවෙන්ම මේ ප්‍රදේශයේ ඉන්න වැඩිදෙනෙක් තංගල්ල, බෙලිඅත්ත, මැදමුලන, මිද්දෙණිය, වලස්මුල්ල කියන අපේ ගම් පළාත්වලින් ආපු උදවිය. මොණරාගල දිස්ත්‍රික්කයට ජනාධිපතිතුමා නිතර එන නිසා මේ ප්‍රදේශයටත් එයි කියලා අපි හිතුවා.මේ කර්මාන්ත ශාලාව 1986 දී ආරම්භ කරපු අවස්ථාවේ සිට එතුමා ගොවීන්ගේ ගැටලුවලදී පිහිට වුණා. 2002 දී මෙම කර්මාන්තශාලාව විකුණලා දමන විට ජනාධිපතිතුමා ඊට විරෝධය පළ කරමින් මෙහි පැමිණ එය බේරා ගන්නට උත්සාහ කළා.ඒ වගේම සෙවණගල, පැලවත්ත සීනි කර්මාන්ත ශාලා නැවත රජයට පවරා ගෙන ලාභ ලබන ආයතන බවට පත් කළා. ඒවායේ ලාභය ගොවීන්ට, සේවකයන්ට ලබා දුන්නා. ඒ නිසයි මම කිව්වේ මේ ගමනේ වටිනාකම ජනාධිපතිතුමා හොඳින් දන්නා බව. ජනාධිපතිතුමා මොණරාගල ජනතාව වෙනුවෙන් මේ කරපු සේවයට අපි ස්තුතිවන්ත වෙනවා.සීනි කර්මාන්ත සංවර්ධන අමාත්‍යාංශයේ ලේකම් උදය සෙනෙවිරත්න මහතා- රජයට පූර්ණ වශයෙන් අයිති සීමාසහිත සීනි සමාගමේ සෙවණගල සහ පැලවත්ත සීනි කර්මාන්ත ශාලාවල 2013 වසරේ ශුද්ධ ලාභය වූ රුපියල් මිලියන 1500කට ආසන්න මුදලින් ගොවින්ට සහ කාර්ය මණ්ඩලයට ලාභාංශ ලබා දීමටයි අපි අද මෙතැන එකතු වී සිටින්නේ. මේ කටයුත්ත කරන්නට පුළුවන් වුණේ ජනාධිපතිතුමාගේ දූරදර්ශී වැඩපිළිවෙළ නිසා මෙම ආයතන රජයට පවරා ගත් නිසයි. 2011 නොවැම්බර් 11 වැනිදා මෙම ආයතන රජයට පවරාගෙන, සීනි කර්මාන්ත සඳහා වෙනමම අමත්‍යාංශයක් ආරම්භ කරලා, දක්ෂ නායකයකු වන ලක්ෂ්මන් සෙනෙවිරත්න මහතාට එම අමාත්‍යාංශය භාර දුන්නා. එතුමාගේ නායකත්වයෙන් අපට මෙම ජයග්‍රහණය ලබන්නට හැකි වුණා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ඌව පළාත් ආණ්ඩුකාර සී. නන්ද මැතිව් මහතා ඇතුළු මැති ඇමැතිවරු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041113</link>
    <topic>කොටින්ට පණ දීමට හදන 65ක් බුද්ධි අංශ අත්අඩංගුවේ</topic>
    <author>විජයානි එදිරිසිංහ</author>
    <content>මෙරට නැවත එල්.ටී.ටී.ඊ. සංවිධානය ප්‍රතිසංවිධානය කිරීම සඳහා එල්.ටී.ටී.ඊ. ඩයස්පෝරාවේ සහයෝගය ඇතිව කටයුතු කරන කොටි සාමාජිකයන් 65 දෙනෙක් පොලිස් බුද්ධි අංශ මඟින් හා ත්‍රස්තවාදී විමර්ශන ඒකකයෙන් අත්අඩංගුවට ගෙන තිබේ.දැනට සැඟවී සිටින කොටි නායක ගෝපි සහ තවත් කිහිප දෙනෙකුගේ මූලිකත්වයෙන් මේ පිරිස කටයුතු කර තිබේ. අත් අඩංගුවට ගත් පිරිස අතර කාන්තාවන් දස දෙනෙක් ද වෙති.රටේ නැවත වරක් ත්‍රස්තවාදී භීෂණයක් ඇතිකර රටේ සාමය සහ සංවර්ධනය නැතිකර ජාතීන් අතර අසමඟිය ඇතිකර රට විනාශ කිරීම සඳහා එල්.ටී.ටී.ඊ. ඩයස්පෝරාව කටයුතු කරගෙන යන අතර ඒ සඳහා අහිංසක දෙමළ වැසියන් මුදල් වලට රවටාගෙන මෙසේ කටයුතු කරන බවට අත්අඩංගුවට ගත් පිරිසගෙන් ප්‍රශ්න කිරීමේදී හෙළිදරව් වී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ඊයේ (10) පැවැති මාධ්‍ය සාකච්ඡාවේදී පැවසීය.මීට මාස දෙකකට පමණ පෙර පලෙයි ප්‍රදේශයේදී කොටි සැකකරුවන් දෙදෙනෙක් පෝස්ටර් අලවමින් සිටියදී අත්අඩංගුවට ගෙන තිබුණි. ඔවුන්ගෙන් ප්‍රශ්න කිරීමේදී කොටි ඩයස්පෝරාවේ වැඩපිළිවෙළ පිළිබඳව බොහා් තොරතුරු හෙළිදරව් කළ අතර ගෝපි සහ තවත් දෙදෙනක් මෙරට සිට ඔවුන් මෙහෙයවන බවට ප්‍රකාශ කැර තිබුණි.ඒ අනුව පසුගිය මාස 2ක කාලයක් පුරා සිදු කළ මෙහෙයුම්වල ප්‍රතිඵලයක් ‍වශයෙන් මෙම 65 දෙනා අත්අඩංගුවට ගැනීමට හැකිවී ඇත.මොවුන්ගෙන් ප්‍රශ්න කිරීමේදී එල්.ටී.ටී.ඊ. ඩයස්පෝරාව හා ඔවුන්ට හිතවත් විවිධ රාජ්‍ය නොවන සංවිධාන මෙරට මෙරට යළි ත්‍රස්තවාදය ඇති කිරීම සඳහා මොවුන්ගේ ගිණුම් වලට විශාල වශයෙන් මුදල් එවන බවත් ඒවා පිළිබඳව කටයුතු කළ යුතු ආකාරය සම්බන්ධයෙන් උපදෙස් ලැබෙන ආකාරයත් හෙළිකර තිබේ.වව්නියාව, මන්නාරම, කිළිනොච්චිය, යාපනය සහ කොළඹ යන ප්‍රදේශ ගණනාවකින් මෙම සැකකරුවන් අත්අඩංගුවට ගෙන තිබේ.මේ අත්අඩංගුවට ගැනීම පිළිබඳ කොටි ඩයස්පෝරාව හා ඔවුන්ට හිතවත්ව සිටිය මාධ්‍ය සහ වෙබ් අඩවි අසත්‍ය තොරතුරු ඵලකර ඇති බව පැවසූ අජිත් රෝහන මහතා අත්අඩංගුවට ගෙන තිබෙන කාන්තාවන්ට විවිධ ආකාරයේ හිරිහැර කරන බවටත් අසත්‍ය තොරතුරු ඵලකැර ඇති බවත් පැවසීය.එහෙත් එම තොරතුරු සම්පූර්ණයෙන්ම පොලිසිය විසින් ප්‍රතික්ෂේප කරන බව පැවසූ අජිත් රෝහණ මහතා ත්‍රස්තවාදී පණත යටතේ අත්අඩංගුවට ගෙන සිටින මෙම සැකකරුවන් ජාත්‍යන්තර නීතිරීති වලට පවා අනුකූල වන ආකාරයෙන් ආරක්ෂා සහිතව රඳවා සිටින බවත් සෑම මසකට වරක්ම මහේස්ත්‍රාත්වරයෙකු සහ නිරතුරුවම වෛද්‍යවරු ‍ඔවුන් බැලීමට යන බවත් පැවසීය.තවද ජාත්‍යන්තර රතුකුරුස සංවිධානය හෝ මානව හිමිකම් සංවිධාන ඇතුළු පිළිගත් ආයතන වලට මෙම සැකකරුවන් හා සම්බන්ධව කටයුතු කිරීමට රජයෙන් අවසර ලැබී ඇති බවත් හෙතෙම පැවසීය.මෙම සැකකරුවන්ගෙන් දිගින් දිගටම ප්‍රශ්න කරගෙන යන අතර මේ වන විට එල්.ටී.ටී.ඊ. ඩයස්පෝරාව සහ එල්.ටී.ටී.ඊ. හිතවාදී සංවිධාන මෙම රටේ නැවත වරක් ත්‍රස්තවාදය ඇතිකර විනාහ කිරීමට දරන උත්සාහයේ තොරතුරු රැසක් හළිකර ඇති අතර කිසි විටකත් ඔවුන්ගේ ඒ අරමුණු ඉෂ්ඨ කර ගැනීමට රජය ඉඩ නොතබන බවත් පොලිස් මාධ්‍ය ප්‍රකාශකවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041114</link>
    <topic>රාජ්‍ය දැව සංස්ථාවෙන් ජාතික ආර්ථිකයට මිලියන 12706 ක්</topic>
    <author>ශීලා උඩුවර</author>
    <content>රාජ්‍ය දැව සංස්ථාව ඉකුත් වසර 9 ක කාලය තුළදී ජාතික ආර්ථිකයට රුපියල් මිලියන 12706 ක දායකත්වයක් ලබා දී ඇතැයි එහි සාමාන්‍යාධිකාරි පී. ජී. කුමාරසිංහ සිරිසේන මහතා පැවසීය.රාජ්‍ය දැව සංස්ථාවේ 46 වැනි සංවත්සරය නිමිත්තෙන් සිරිසේන මහතා මෙම අදහස් පළ කළේය.සැමරුම් උත්සවය දින දෙකක් පුරා පැවති අතර ආගමික වැඩසටහන්වලට අමතරව සංස්ථාවේ වසර 30 කට අධික කාලයක් සේවය කළ විශ්‍රාමික සේවක සේවිකාවන්ට රක් පවුම් ප්‍රදානයක් ද 2013වසරේ විශිෂ්ඨතා සම්මාන ප්‍රදානයදක් ද සිදුකෙරිණි.රාජ්‍ය දැව සංසංථාව ගෘහ භාණ්ඩ නිෂ්පාදනයට අමතරව දැව කඳන් , ඉරු දැව, විදුලිකණු, සිල්පර අලිවැටකණු ආදිය නිෂ්පාදනය කරන බව ද සාමාන්‍යාධිකාරි වරයා සඳහන් කළේය.වාර්ෂිකව ලංකා විදුලි බල මණ්ඩලයට විදුලිකණු 60000ත් 75000 ත් අතර ප්‍රමාණයක් සපයන අතර, දුම්රිය දෙපාර්ත‍මේන්තුවට දැව සිල්පර 100000ත් 150000 අතර ද සපයමික් විදේශ විනිමය සුරුකීමේ වගකිම ඉටුකරන බවත් සිරිසේන මහතා පැවසීය. මහජතතාවගේ අවශ්‍යතා ඉටුකිරිම මෙන්ම පරිසරව ආරක්ෂා කිරීමේ වගකීමද නොපිරිහෙළා ඉටුකරන රාජ්‍ය දැව සංස්ථාව මහජනතාවගේ දැවමය අවශ්‍ය තා ඉටුකිරිම පහසු කිරිම සඳහා‍ දිස්ත්‍රිත්ත 24 ම ආවරණය වන පරිදි ප්‍රාදේශිය කාර්යාල 12 ත්, නිෂ්පාදන සංකීර්ණ 3 ක්, දැව ගබඩා 54 ක්, ගෘහභාණ්ඩ යන්ත්‍රාගාර 3 ක්, ගෘහ භාණ්ඩ ප්‍රදර්ශනාගාර 6 ක් හා දැව ඉරුම්හල් 21 ක් දැව පරික්ෂණාගාර 2ක් මගින් සේවා සපයයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041115</link>
    <topic>ශ්‍රී ලංකාව ගැන ජාත්‍යන්තර පරීක්ෂණයක් පැවැත්වීම</topic>
    <author># මහින්ද අලුත්ගෙදර</author>
    <content>ශ්‍රී ලංකාවේ අභ්‍යන්තර ක්‍රියාවලිය සම්බන්ධයෙන් ජාත්‍යන්තර මට්ටමේ පරීක්ෂණයක් පැවැත්වීම කිසිවිටෙකත් අනුමත නොකරන බව ඉන්දියාව අවධාරණය කරයි.මානව හිමිකම් උල්ලංඝනයන් සිදුවූ බවට කරන චෝදනා සම්බන්ධයෙන් අවශ්‍ය වන්නේ ශ්‍රී ලංකාව අභ්‍යන්තරයෙන්ම විසඳුමක් වන අතර ඒ සඳහා ජාත්‍යන්තර මට්ටමේ මැදිහත්වීමක් අවශ්‍ය නොවන බවද ඉන්දීය විදේශ අමාත්‍යාංශය පෙන්වා දෙයි.ශ්‍රී ලංකාවේ මානව හිමිකම් සම්බන්ධයෙන් පරීක්ෂණයක් පැවැත්වීමට ජගත් සංවිධානයට බලයක් නොමැති අතර එක්සත් ජාතීන්ගේ සංවිධානය ශ්‍රී ලංකාව සම්බන්ධයෙන් සිදුකරන පරීක්ෂණ සඳහා සහයෝගය ලබා නොදෙන බවද අදාළ යෝජනාව එක් රටක් හුදෙකලා කිරීමේ අරමුණින් ඉදිරිපත් කළ එකක් බවද ඉන්දීය විදේශ කටයුතු අමාත්‍යාංශයේ ලේකම් සුජාතා සිං මහත්මිය ප්‍රකාශ කරයි.ඒ මහත්මිය මේ බව ප්‍රකාශකර තිබෙන්නේ එරට මුදල් ඇමැති පී. චිදම්බරම් විසින් සිදුකළ ප්‍රකාශකට පිළිතුරු වශයෙන් ඉන්දීය මාධ්‍ය අමතමිනි. ඇමෙරිකාව සහ බ්‍රිතාන්‍ය ඇතුළු බටහිර රටවල් විසින් ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත්කළ යෝජනාව සඳහා ඉන්දියාවට ඡන්දය ලබාදීමට තිබූ බව පී. චිදම්බරම් ප්‍රකාශකර ඇත.එහිදී වැඩිදුරටත් අදහස් දක්වමින් සුජාතා සිං මහත්මිය ප්‍රකාශකර ඇත්තේ මෙවැනි කරුණු සැලකිල්ලට ගනිමින් ජගත් මානව හිමිකම් කවුන්සලයේදී ශ්‍රී ලංකාවට එරෙහිව ඡන්දය ලබාදීමෙන් වැළකී සිටි බවයි. මීට පෙර යෝජනාවන්හි දී ශ්‍රී ලංකාව සම්බන්ධයෙන් ඉදිරිපත්කළ යෝජනාවන් සඳහා ඡන්දය ප්‍රකාශ කළ ද මෙවර ඡන්දය ලබා නො දීම හේතුවෙන් ශ්‍රී ලංකාව සමඟ සමීපව කටයුතු කිරීමේ හැකියාව තිබෙන බව ද ඇය පෙන්වා දී තිබේ.දමිල ජනතාව සම්බන්ධයෙන් අනුගමනය කළයුතු ක්‍රියා පිළිවෙත ශ්‍රී ලංකාව හොඳාකාරවම දන්නා බව පෙන්වා දී තිබෙන ඉන්දීය විදේශ කටයුතු අමාත්‍යාංශයේ ලේකම්වරිය ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත්කළ යෝජනාව ඊට පැවරෙන බලතල ඉක්මවා යාමක් බවද සඳහන්කර ඇත.මේ අතර සී.එන්.එන්.සහ අයි.බී.එන්. ප්‍රවෘත්ති සේවාව සමඟ සම්මුඛ සාකච්ඡාවකට සහභාගි වෙමින් ඇය අවධාරණය කර ඇත්තේ ජගත් මානව හිමිකම් මණ්ඩලය පිහිටවනු ලැබුවේ දේශීය යාන්ත්‍රණයන්ට සහාය වීමට මිස බලහත්කාරයෙන් රටවලට මැදිහත්වීමට නොවන බවත් ශ්‍රී ලංකාව දේශීය යාන්ත්‍රණයන් තුළින් මානව හිමිකම් තත්ත්වය ඉහළ නංවනු දැකීම ඉන්දියාවේ අපේක්ෂාව බවත්ය...</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041116</link>
    <topic>ත්‍රස්තවාදය පෝෂණය කළ පුද්ගලයන් ලෝකයට හෙළි කර දඬුවම් නියම කරන්න</topic>
    <author>උපාලි කරුණාරත්න</author>
    <content>කොටි ත්‍රස්තවාදය ආරම්භයේ සිට වර්තමානය දක්වා පෝෂණය කළ පුද්ගලයන් පිළිබඳ සොයා බලා ලෝකයට හෙළි කර දඬුවම් නියම කිරීම සඳහා විනිශ්චය සභාවක් රජය කඩිනමින් පත් කළ යුතු බව ජාතික හෙළ උරුමය ප්‍රකාශ කරයි.එහි නියෝජ්‍ය ලේකම් සහ බස්නාහිර පළාත් සභා ඇමැති නීතිඥ උදය ගම්මන්පිල මහතා ඒ සම්බන්ධයෙන් ප්‍රකාශ කළේ, කොටි ත්‍රස්තවාදයේ දේශපාලන පෙරමුණ වූ දෙමළ ජාතික සංවිධානය ද තහනම් කිරීමට පියවර ගත යුතු බවයි. රටකට අහිතකර ලෙස තිබූ එවැනි සංවිධාන තහනම් කළ ආකාරය පිළිබඳව ලෝකයේ උදාහරණ ගණනාවක් ඇතැයිද ඒ මහතා කීය.මේ අදහස් පළ වූයේ ඊයේ ( 10 ) බත්තරමුල්ලේ පිහිටි හෙළ උරුමය ප්‍රධාන කාර්යාලයේ පැවති හමුවකදීය.කොටි ත්‍රස්තවාදය පරාජයෙන් පසු අපගේ ස්ථාවරය වූයේ ත්‍රස්තවාදයට අනුබල දුන් , එයට සම්බන්ධ වූ සියලු දෙනා සමග සාමයෙන් රටක් ලෙස ඉදිරියට යාමයි. නමුත් දෙමළ බෙදුම්වාදීන් එයට සූදානම් නැහැ. ජාත්‍යන්තරය සමග සම්බන්ධ වෙමින් රට තුළ යුධ අපරාධ සිදුවූ බවට චෝදනා කරමින් ඒ පිළිබඳව ජාත්‍යන්තර පරීක්ෂණයක් ආරම්භ කළ යුතු යයි කියමින් රට අස්ථාවර කිරීමටයි ඔවුන් උත්සාහ කරන්නෙ. මේ ‍අභූත චෝදනා ඉදිරියේ නිහඬව සිටියොත් අපට අවාසි ඇතිවිය හැකියි. එම නිසා අපත් කොටින්ගේ ම්ලේච්ජත්වය සහ ඔවුන්ට ආධාර අනුබල දුන් පුද්ගලයින් පිළිබඳව වැඩි වැඩියෙන් හෙළි කළ යුතුයි. ඒ සඳහා නිව්රම්බර්ග් මාදිලියේ විනිශ්චය සභාවක් අවශ්‍යයි.මෙහිදී ඉන්දීය රාජ්‍ය නායකයින්ගේ සිට නෝර්වේ රාජ්‍ය නායකයින් දක්වා , මෙරට විවිධ පුද්ගලයින් , දේශපාලන පක්ෂ නායකයින් , සංවිධාන පිළිබඳව සොයා බැලීමට සිදුවෙන බවද ගම්මන්පිල මහතා මෙහිදී පැවසීය.ජාතික හෙළ උරුමයේ ජාතික සංවිධායක බස්නාහිර පළාත් සභා මන්ත්‍රී නිශාන්ත ශ්‍රී වර්ණසිංහ මහතා - එක්සත් ජනපදයේ සිට රුද්‍ර රුමාරන් , නෝර්වේ සිට නෙදියවන් , පැරීසියේ සිට විනයාගම් අපේ රටට එරෙහිව විවිධ කුමන්ත්‍රණ සිදු කරනවා. අපේ රට දෙකඩ කිරීමට උත්සාහයක නිරතවනවා.අපට එරෙහි ජිනිවා යෝජනා නිසා විවිධ අපහසුතාවන්ට ලක්වීමට සිදුවෙනවා. යෝජනා සම්මතවීමෙන් පසු කොටි හිතවාදී පිරිස් උද්ධාමයට පත්වුවත් කොටි ප්‍රබලයෙකු වූ කපිලන් අත් අඩංගුවට ගැනීම තුළින් ඔවුන්ටද රතු එළියක් පත්තු කිරීමට අපට හැකි වූවා. අප දිගින් දිගටම කොටි ත්‍රස්තවාදයට සම්බන්ධ නායකයින් හඹා යා යුතුයි. විදේශයන්හි සිටින එවැනි ත්‍රස්තවාදී නායකයින් පණ ඇතුව හෝ නැතිව අපේ රටට රැගෙන එන්න ඕනෙ. ත්‍රස්තවාදීන් නැවත ප්‍රතිසංවිධානය විමට දරණ උත්සාහය පිළිබඳව නිවැරදි අවබෝධයකින් කටයුතු කළ යුතුයි. එවැනි තත්ත්වයන්ට මුහුණ දීමට අපට හැකි බවට ඔප්පු කරන්න ඕනෙ. ඒ වගේම ජිනිවා ගොස් අපට එරෙහිව කටයුතු කළ දෙමළ ජාතික සංවිධානයේ පිරිස් සම්බන්ධයෙන් නීතිය ක්‍රියාත්මක කිරීමට පියවර ගත යුතුයි.විල්පතුවේ සිදුවන වන විනාශ සම්බන්ධයෙන් මාධ්‍යවෙදීන් නැගූ ප්‍රශ්න වලට හෙළ උරුමයේ නියෝජිතයින් ප්‍රකාශ කළේ සැමට නීතිය එක හා සමානව ක්‍රියාත්මක විය යුතු බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041117</link>
    <topic>සෞඛ්‍යාරක්ෂිත ක්‍රමවේදයට අලුත් අවුරුද්ද සමරන්න</topic>
    <author># මහින්ද අලුත්ගෙදර</author>
    <content>මිථ්‍යා මතවලින් මිදී සෞඛ්‍යාරක්ෂිත ක්‍රමවේද අනුගමනය කරමින් එළඹෙන සිංහල හා දමිල අලුත් අවුරුද්ද සමරන්නැයි ජාතික පෝෂණ ලේකම් කාර්යාලය ශ්‍රී ලාංකිකයන්ගෙන් ඉල්ලීමක් කරයි.බක්මහ වසන්ත මංගල්‍යය පරිසරය හා බැඳුණු සොබාදහමේ අසිරිය මත පදනම් වූ ජාතික උත්සවයක් වන අතර එහිදී පැරැණි දේශීය ක්‍රමයන් කෙරෙහි වැඩි අවධානයක් යොමුකළ යුතු බවද සෞඛ්‍ය සම්පන්න ලෙස කටයුතු කිරීම අතිශය වැදගත් බවද ජාතික පෝෂණ සම්බන්ධීකාරක වෛද්‍ය ලලිත් චන්ද්‍රදාස මහතා ප්‍රකාශ කරයි.‍‍ඒ මහතා මේ බව සඳහන් කළේ ජනාධිපති කාර්යාලයේදී ඊයේ (09) පෙරවරුවේ පැවැති විශේෂ මාධ්‍ය හමුවකට සහභාගි වෙමිනි. නිවැරැදිව නව වසරට ප්‍රවිශ්ඨ වීම, නිවැරැදි ආහාර පිළිවෙත්, සිංහල අවුරුදු පැතුම් අනුව රෝග ව්‍යාප්තිය වළක්වාලීමේ පූර්ව ක්‍රමෝපායන් සහ සෞඛ්‍යමත් ආහාරපාන සකසා ගැනීම යනාදී කරුණු සම්බන්ධයෙන් මේ මාධ්‍ය හමුවේදී වි‍ශේෂ අවධානය යොමු කෙරිණි.එහිදී වැඩිදුරටත් අදහස් දක්වමින් වෛද්‍ය ලලිත් චන්ද්‍රදාස මහතා සඳහන් කළේ අප ගන්නා ආහාර පාන නිවැරැදි ලෙස භාවිතයට ගෙන කායික හා මානසික වශයෙන් පවතින ගැටලු නිරාකරණය කෙරෙහි වැදගත්කමක් දිය යුතු බවත් බුද්ධිය සහිත ශක්තිමත් ශ්‍රී ලාංකික පරපුරක් නිර්මාණය කළයුතු බවත්ය.මෙහිදී අදහස් දක්වමින් වෛද්‍ය ඩැනිස්ටර් එල්. පෙරේරා මහතා ප්‍රකාශ කළේ අවුරුදු සිරිත යන්න අපේ සංස්කෘතික අංගයක් බවත් එම අවුරුදු සිරිත සාදයක් වශයෙන් පවත්වනවාද සිරිතක් වශයෙන් පවත්වනවාද යන්න සම්බන්ධයෙන් අවධානය යොමු කළයුතු බවත්ය.හුදෙක්ම සාදයකින් මිදී සිරිත් විරිත්හි අර්ථය හඳුනාගත යුතු බව පෙන්වාදුන් ඒ මහතා එදිනෙදා ගතකරන ජීවිතය නිවැරැදි හා විධිමත් ලෙස ගතකරන්නේ කෙසේද යන්න සම්බන්ධයෙන් හොඳ ආරම්භයක් අවුරුදු සිරිතෙන් ලබාගත හැකි බවද විශ්වය පාලනය කරන ප්‍රධානතම ස්වාභාවික ශක්තිය වන සූර්යයාගේ ගමන් මඟ මුල්කර ගනිමින් සිංහල හා දමිල අලුත් අවුරුද්ද සමරන බවද කීවේය.අලුත් අවුරුදු සිරිත යන්න එදිනෙදා සිදුකරන කටයුතු වඩා විධිමත්ව හා නිවැරැදි වේලාවට ඉටුකිරීමේ සිරිත හුරු කරවන සංස්කෘතික මෙවලමක් බව පෙන්වාදුන් වෛද්‍ය ඩැනිස්ටර් එල්. පෙරේරා මහතා එය අලුත් ආරම්භයක් වශයෙන් මුළු වසර පුරා පවත්වා ගතයුතු ක්‍රියාදායමක් බව ද සඳහන් කළේය. මේ අතර ඒ මහතා සඳහන් කළේ බක්මහ මාසය ආයුර්වේද මාසය වශයෙන් ද අලුත් අවුරුදු සතිය ආයුර්වේද සතිය වශයෙන් ද නම්කර තිබෙන බවයි.දේශීය වෛද්‍ය අමාත්‍යාංශයේ නියෝජ්‍ය අධ්‍යක්ෂ වෛද්‍ය ගොයුම්ප්‍රිය රණසිංහ, බොරැල්ල ආයුර්වේද රෝහලේ වෛද්‍ය ඩී. සමරකෝන් මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041118</link>
    <topic>පොල් ආශ්‍රිත නිෂ්පාදන අපනයනයෙන් මේ වසරේ ආදායම මිලියන 4768ක්</topic>
    <author>නිමල් රාජපක්ෂ</author>
    <content>පොල් ආශ්‍රිත නිෂ්පාදන අපනයනයෙන් මේ වසරේ ජනවාරි මාසයේ රුපියල් මිලියන හාරදාස් හත්සිය හැටඅටක(4768) ආදායමක් ලබා ඇතැයි පොල් සංවර්ධන හා ජනතා වතු සංවර්ධන අමාත්‍යංශය පවසයි.මෙය 2013 වසරේ ජනවාරි මාසය හා සසදන කළ පොල් ආශ්‍රිත නිෂ්පාදන අපනයන ආදායමෙන් සිසසට අනු හතරක(94%) වර්ධනයක් ලබා ඇති බව පොල් සංවර්ධන හා ජනතා වතු සංවර්ධන ඇමති ජගත් පුෂ්ප කුමාර මහතා පවසයි.පොල් ආශ්‍රිත භාණ්ඩ තිස්පහක් පමණ ලෝකයේ රටවල් 135 කට අපනයනය කරයි. පොල් මද ආශ්‍රිත භාණ්ඩ, කොහු ආශ්‍රිත නිමි භාණ්ඩ. කොහු ආශ්‍රිත අමුද්‍රව්‍ය, පොල් කටු ආශ්‍රිත හා අනෙකුත් පොල් ආශ්‍රිත භාණ්ඩ වර්ග පහක් යටතේ මෙසේ නිෂ්පාදනය කෙරේ.තැඹිලි, දිසිදි පොල්, පොල් අයිස්ක්‍රීම්, මේදය ඉවත්කළ පොල්, කොප්පරා, පොල් කිරිපිටි, නැවුම් පොල් තෙල්, පොල් කිරි, ගෙඩි පොල්, දඟර කෙදි, බ්‍රිස්ටල් කෙදි, ගුදිරි කෙදි, කොහුබත්, ටුවයින්, කොහු ලණු, නවාෂි බුරුසු, මිතිසළු, කොහු හා බුරුසු, පොල් කටුවලින් නිෂ්පාදිත භාණ්ඩ වේ.2013 වසරේ පොල් නිෂ්පාදන අපනයනයෙන් සමස්ත ආදායම වශයෙන් රුපියල් මිලියන 44952 ආදායමක් උපයා ඇති අතර එම නිෂ්පාදන අපනයන ආදායම 2014 වසරේදී විශාල වර්ධනයන් ඇතිකරන බවද පොල් සංවර්ධන හා ජනතා වතු සංවර්ධන අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041119</link>
    <topic>රාජ්‍ය සාහිත්‍ය සම්මාන සඳහා සලකා බලන ග්‍රන්ථ නාමාවලිය ප්‍රකාශයට පත් කරයි</topic>
    <author>#රක්ෂණ ශ්‍රියන්ත</author>
    <content>රාජ්‍ය සාහිත්‍ය සම්මාන සඳහා සලකා බලනු ලබන ග්‍රන්ථ නාමාවලිය ප්‍රකාශයට පත්කර තිබේ.සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය සාහිත්‍ය අනුමණ්ඩලය එක්ව සංවිධානය කරනු ලබන 2014 රාජ්‍ය සාහිත්‍ය සම්ම‍ාන ප්‍රදානෝත්සවයේ දී සම්මාන ප්‍රදානය සඳහා සලකා බලනු ලබන ග්‍රන්ථ නාමාවලිය නිකුත් කර ඇත.2013 වර්ෂයට අදාළව රාජ්‍ය ලේඛනාගාරයේ ලියාපදිංචි කරන ලද ග්‍රන්ථ හා ලේඛක ලේඛිකාවන් හා ග්‍රන්ථ ප්‍රකාශන ආයතන රාජ්‍ය සාහිත්‍ය අනුමණ්ඩලය වෙත ලබාදෙන ලද ග්‍රන්ථ මෙම ලේඛනයට ඇතුළත්ව ඇත.මෙම ග්‍රන්ථ නාමාවලිය 2014 අප්‍රේල් 10 වන දින සිට මැයි 20 වන දින දක්වා සියලුම දිස්ත්‍රික් ලේකම් කාර්යාලවලදී ද, ශ්‍රී ලංකා කලා මණ්ඩලය, ජාතික කලාභවන හා සංස්කෘතික කටයුතු දෙපාර්තමේන්තුවේදී ද පරීක්ෂාකර බැලිය හැකි අතර www.culturaldept.gov.lk යන සංස්කෘතික කටයුතු දෙපාර්තමේන්තුවේ නිල වෙබ් අඩවියෙන් ද පරීක්ෂාකර බැලීමට කටයුතු යොදා තිබේ.ඉහත ලේඛනයේ සඳහන් නොවන, එහෙත් 2013 වර්ෂයට අදාළව ප්‍රථම මුද්‍රණය ලෙස ප්‍රකාශිත ග්‍රන්ථ වෙතොත් එම ග්‍රන්ථ අදාළ ලේඛකයාගේ හෝ ලේඛිකාවගේ කරුණු දැක්වීම් ඇතුලත් ලිපියක් සමඟ මැයි මස 20 වන දිනට පෙර ලේකම්, රාජ්‍ය සාහිත්‍ය අනුමණ්ඩලය, 8 වන මහල, සෙත්සිරිපාය, බත්තරමුල්ල ගෙනවිත් හෝ ලියාපදිංචි තැපෑලෙන් එවිය හැකි අතර මේ පිළීබඳව වැඩි විස්තර 011 2872030 දුරකථනයෙන් විමසිය හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=n14041120</link>
    <topic>පානදුර ශ්‍රී සුමංගල බාලිකාවේ 41කට වැඩ 9ටම A</topic>
    <author>වාද්දුව සංචාරක</author>
    <content>2013 අ. පො. ස ( ස.පෙළ) විභාගයෙන් පානදුර ශ්‍රී සුමංගල බාලිකා විද්‍යාලය විෂයන් 09 A සමාර්ථ ලබාගත් සිසුවියන් 41 දෙනෙක් ද විෂයන් 08 A සමාර්ථ ලබාගත් සිසුවියන් 50ක්ද විෂයන් 07 A සමාර්ථ ලබාගත් සිසුවියන් 23ක්ද බිහිකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404111</link>
    <topic>මේ කියන්නේ රබානේ කතාන්දරයයි</topic>
    <author>සටහන හා ඡායාරූප</author>
    <content>රබාන ගැන කිය වෙන රබන් පදයකි.ඌරන් කැකුණ තලද්දී හබන් කුකුළන්ට ජය මඟුල් යැයි, කියමනක් අපි අසා ඇත්තෙමු.අප මේ කියන්න යන්නේ රබානේ කතාන්දරය යි.සියලුම යහපත් කටයුතුවල දී රබානට සිංහල බෞද්ධයෝ එදා මෙන්ම අදද මුල් තැනක් ලබා දෙති.රබන් සුරල් හඬ වැඩි වැඩියෙන් ඇසෙන්නේ අවුරුදු සමයේ ය. ඒ සමඟම කෝකිළ හඬත් රතිඤ්ඥා හඬත් සමඟම එරබදු මල් සුවඳින් හැඩ වැඩ වන බක් මාසය නැතහොත් භාග්‍යවත් වූ මාසය අවුරුදු කුමරු රටටම කැන්දන් එන මංගල පෙරහරක් වැනි ය.අවුරුදු ක්‍රීඩා අතර රබන් ගැසීම ද දැකිය හැකි ය.රබානේ පුරාණය ගැන පත පොතෙහි ඇත්තේ විවිධ වූ මත කිහිපයකි. කකුසඳ බුදුන් වහන්සේ ගේ බුද්ධත්වය ලබන අවස්ථාවේ දී එකැස් බෙරයක් නාද වූ බව සඳහන් ය. යාපහුව,මහනුවර යුගවල දී සිතුවම්වල ගැහැනු පිරිමි රඟපාමින් රබන් ක්‍රීඩාව සිදු කරන ආකාරය එම යුගවල දී සිතුවම් මඟින් දැක ගත හැකි ය. කළුතර, හොරණ, ගෝනා පොළ,තල්පිට, දෙබැද්ද, ඔලබොඩුව ආදි ප්‍රදේශවල රබන් හදන්නට, රබන් වයන්නට දක්ෂයෝ සිටි වගට පොත පතෙහි සඳහන් වේ. අදට ද මේ ඇත්තෝ රබන් පද වයන්නට දක්ෂයෝ ය.රට හැම තැන වාගේම පිටරටවල දී ද තොවිල් කටයුතුවල හා දහඅට සන්නි රැඟුම්වල ද රබාන කරළියට පැමිණෙයි.රබානේ ඉතිහාසය පිළිබඳව මත කිහිපයකි.රබානේ උපත පිළිබඳ ව සඳහන් වන්නේ ගැමියකුට රබාන පිළිබඳ සිහිනයෙන් කියූ කතාන්දරයකි.සුබ මොහොත බලමින,පොරවක් රැගෙන ගිය වන,රුකක් දැක චන්දන නැතහොත් සඳුන් ගසක් දැක මුලින් සිඳ හෙළුවාය විගසින යැයි, සඳහන්ය.කොහොම නමුත් රබන් කලාව රබන් කර්මාන්තය අනාදිමත් කාලයක් පැවැත එන බවයි අපේ මුතුන් මිත්තන් පවසන්නේ.රබානේ පුරාණයකෙසේ වුවද රබානට පණ දෙන රබන් හදන පරපුරක උරුමයෙන් රබන් සෑදීම ව්‍යාපාරයක් හා විනෝදයට සිදු කරන සුවිශේෂ වූ මිනිසුන් අදට ද අප ගම රටතොට දැකිය හැකි ය.එකල ගමෙහි රබන් හදන රස්සාව ගමෙහි වැඩි දෙනෙක් සිදු කළ ද අද වනවිට මේ රස්සාව ප්‍රදේශ කිහිපයකට සීමා වී ඇත. කෙසේ නමුත්,පාරම්පරික උරුමයෙන් රබන් සෑදීම සිදු කරන පරිස් ද සිටිති. අතීත කාලයේ නම් සඳුන් ගස්වලින් රබන් නිපදවා ඇති බව සඳහන් ය. නමුත්,අද එසේ කරන්නේ නැත.අඹ,බකිණි,කොස් ,මැහෝගනි ආදී ගස් මේ සඳහා යොදා ගනී.රබානේ වට්ටුව සකස් කරන්නේ මේ ගස්වලිනි. රබන් වර්ග දෙකක් ලංකාවේ දැකිය හැකිය. මහ රබාන සහ අත් රබාන වශයෙන් මෙය නම් වේ. රබාන සකස් කිරීම කලාත්මකව සිදු කරන කටයුත්තකි.ඒ සඳහා ඉවසීම, සංගමය හා කලාත්මක මනසක් ද තිබිය යුතුය.අතීතයේ නම් රබන් ගෙදර කියා රබන් හදන උදවියගේ ගෙවල්වලට කීවද අද එසේ නැත.පාරම්පරිකව මේ කර්මාන්තයේ නියැලෙනනර්තන අචාරිනී රම්‍යා කෝදාගොඩ මහත්මිය රබනේ අතීතය වර්තමානය සහ අනාගතයපිළිබඳ මේ අයුරින් දිනමිණට අදහස් දැක්වීය. අපි අත් රබාන් මහ රබන් ද සකස් කරනවා.අත් රබාන විරිඳු ගායනා සඳහා ගන්නවා.ඒ නිසා එය විරිඳු රබාන කියලත් කියනවා කියලා අපේ තාත්තා කියා තියනවා.මගේ තාත්තා කලා ගුරු ටීමන් කොදාගොඩ ගුරුන්නාන්සේ කීවාම රටම දන්නවා.මම රබන් හදන සාත්තරය ඉගෙන ගත්තේ අපේ තාත්තාගෙන්. තාත්තා තමයි මේ පළාතේ දක්ෂම රබන් හදන ශිල්පියා. රබන් පද වයන්නටත් හරිම දක්ෂයා.මෙයට අමතරව,දේශීය නර්තනවල දී තොයිල් පවිල්වල දී ද රබාන භාවිත කරනවා.පෙරහරවල දී ද අත් රබන් භාවිත කරනවා.රබන් රැඟුම් ඉතාම පියකරු දසුනක් බව කාටත් පැහැදිලියි.මහ රබානට බංකු රබාන කියලත් කියනවා.රබාන තබන්නේ බංකුවක හැඩයටයි.කාන්තාවන් පිරිමින් රබන් වාදනය කරනවා.රබන් පද වයමින් රංගනයක් ද සිදු කිරීමට මහ රබාන මඟින් හැකියාව තියනවා.රබන් සෑදීම ශාඛ කඳක කොටසක් හා සත්ව සම ගන්නවා.රබානේ බඳ හොඳින් ශක්තිමත් විය යුතුයි.කඳට කොස්,දෙල්,මාර වැනි කඳන් ද යොදා ගන්නවා.නැකැත් බලලා තමයි රබන් හදන්නේ. සුබ මෙහොතට රබාන සඳහා ගස් කපලා, එම ලීය සති දෙක තුනක් පදම් වෙනකම් පිරිසිදු ජලයේ ගිල්වා තියනවා. පසුව ලී කඳ හාරනවා.රබාන හදනවා. ඒ සඳහා භාවිත කරන්නේ බොකු කියතයි.වඩු කර්මාන්තය ගැන ද රබන් කරුවා දැන උගෙන ගන්ට උවමනායි.අප මුතුන් මිත්තනගෙන් ඒ සියලූම ශිල්ප ශාස්ත්‍ර වාගේම සුත්‍ර ද අද පරපුරේ කලාකරුවන්ට දී තිබෙනවා. රබානට එළු හමයි ගහන්නේ. රබාන රත්කර ගැනීමෙන් පසුව වාදය කිරීමට හැකියා ව තිබෙනවා.නමුත්, මේ කර්මාන්තය අද කර ගැනීමට නොහැකි වී ඇත්තේ සමාජ මෙන්ම ආගමික කරුණු ද මුල් වී ඇති නිසයි.අපි බෞද්ධයෝ ප්‍රාණඝාතයට කැමැති නෑ. රබන් සඳහා සත්ව හම් ලබා ගැනීම ද අසිරුයි.අද වන විට හමක් මිල දී ගැනීමට රුපියල් පන්සියක් හයසියක් පමණ අවශ්‍ය වෙනවා.රබානේ මිල නියම වන්නේ රබානේ තරමටයි.එනම් ලොකු කුඩා ප්‍රමාණය අනුවයි. අඟල් පහේ සිට තමයි රබන් හදන්නේ. අඟල් විස්ස තිහ ආදී වශයෙන් ගසෙහි වට ප්‍රමාණය මතයි මෙය තීරණය වෙන්නේ.රුපියල් පනහ, රුපියල් එකසිය පනහ,රුපියල් දෙදහස,රුපියල් පන්දහස හය දහස ආදි වශයෙන් රබානක මිල නියම වෙනවා. මහන්සියේ තරමට මිල කරන්න බෑ. ගාල්ල, හික්කඩුව සහ කතරගමට තමයි රබන් ගෙනියන්නේ.මම මේ රස්සාව නවත්තන්නේ නැතිව කරගෙන යනවා. ඉදිරියේ දී කොළඹ සහ යාපනයටත් බඩු ගෙනියන්න හැකියාව තියනවා.ඒ සඳහා ආධාරයක් උපකාරයක් කරන්න හැකි රාජ්‍ය ආයතනයක් හෝ පුද්ගලයෙක් වෙනවා නම් හොදයි. සහයෝගයක් සහනාධාරයක් ලබා දෙන්නේ නම් රබන් පද රබන් හඬ වාගේම රබන් සකස් කරන ජනතාවගේ ද ජීවිතය සරු කර ගත හැකියි.අපගේ සංස්කෘතිය ද ආරක්ෂා වෙන ගමන්, රැකියා කිහිපයක් ද සකසා ගැනීමට හැකි බව දැනට රබන් කර්මාන්තයේ යෙදෙන කලාකරුවන්ගේ අදහසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404112</link>
    <topic>මධ්‍යම පළාතේ සංචාරක කර්මාන්තය නැංවීමට රුපියල් දසලක්ෂ 26ක් වෙන් කරයි</topic>
    <author>මහානාම ගලහිටියාව - මහනුවර උතුර විශේෂ</author>
    <content>මධ්‍යම පළාතේ සංචාරක ව්‍යාපාරය සංවර්ධනය සඳහා මධ්‍යම පළාත් සංචාරක දෙපාර්තමේන්තුවට 2014 වර්ෂය සඳහා රුපියල් දස ලක්ෂ 26ක මුදලක් අනුමත කර ඇතැයි එම දෙපාර්තමේන්තුවේ අධ්‍යක්ෂ ඊ. ආර්. එල්. බී. ඇටම්පාවල මහතා පවසයි.මේ වනවිට මධ්‍යම පළාතේ මහනුවර, මාතලේ සහ නුවරඑළිය යන දිස්ත්‍රික්කවල සංචාරක ආකර්ෂණීය ස්ථාන 450ක් හඳුනාගෙන ඇති අතර, එම සුන්දර ස්ථාන සංවර්ධනය කොට නැරඹීමට පැමිණෙන දෙස් විදෙස් සංචාරකයන්ට අවශ්‍ය පහසුකම් සැපයීමට මේ යටතේ පියවර ගන්නා බවද ඒ මහතා සඳහන් කරයි.මධ්‍යම පළාතේ සංචාරක කටයුතු සංවර්ධනය සම්බන්ධයෙන් මාධ්‍යවේදීන් දැනුවත් කිරීමේ වැඩ සටහනකට සහභාගී වෙමින් අධ්‍යක්ෂවරයා එම තොරතුරු පැවසීය.නුවරඑළිය සඳතැන්න බීජ අර්තාපල් ගොවිපළ පරිශ්‍රයේ ‍රැස්විම් ශාලා‍වේදී මෙම වැඩ සටහන පැවැත්විණි.දැනට හඳුනාගෙන ඇති මෙම ආකර්ෂණීය ස්ථාන 450 අතරට පළාතේ සුන්දර දිය ඇළි 60ක් පමණද, පෞරාණික සිද්ධස්ථාන, ගංගා, වැවි අමුණු උද්‍යාන, රක්ෂිත කෘෂිකාර්මික ස්ථාන හා පැරැණි ගම්මාන ආදි විවිධ ස්ථාන රැසක් ඇතුළත් වන බවත් පැවසූ අධ්‍යක්ෂ ඇටම්පාවල මහතා, දැනට මහනුවර ගැටඹේ, දඹුල්ල, මාතලේ සහ නුවරඑළිය යන ස්ථානවල පවත්වාගෙන යන සංචාරක දෙපාර්තමේන්තුවේ තොරතුරු මධ්‍යස්ථානවල සංචාරයන්ට අවශ්‍ය පහසුකම් වැඩිදියුණු කරන අතර, සඳතැන්න ගොවිපළ ආශ්‍රීතව කෘෂි සංචාරක මධ්‍යස්ථානයක් ස්ථාපිත කිරීමට කටයුතු යොදන බවත් අවධාරණය කළේය.මෙහිදී නුවරඑළිය නගරාධිපති මහින්ද දොඩම්පේගම මහතා නුවරඑළිය ආශ්‍රීත සංචාරක ස්ථාන පිළිබඳ විශේෂ දේශනයක් කළ අතර, නුවරඑළිය නාගරික කොමසාරිස් සුනිල් අබේකෝන්, නියෝජ්‍ය කෘෂිකර්ම අධ්‍යක්ෂ (බීජ) එම්. චන්දිම ජයසිංහ මහත්වරු ඇතුළු රාජ්‍ය නිලධාරීහු රැසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404113</link>
    <topic>අනුරාධපුර ශික්ෂණ රෝහලේ භික්ෂු වාට්ටු සංකීර්ණයේ වැඩ අතරමඟ</topic>
    <author>අනුරාධපුර අතිරේක දිස්ත්‍රික් සමූහ @ නිමල් විජේසිංහ</author>
    <content>අනුරාධපුර ශික්ෂණ රෝහලේ ඉදිකිරීමට යෝජිත භික්ෂු වාට්ටු සංකීර්ණයේ වැඩ අතරමග නතර වී දෙවසරකට වැඩි කාලයක් ගත වී තිබේ. මේ දක්වා මහල් දෙකකින් සමන්විත වාට්ටු සංකීර්ණයේ ඉතිරි වැඩ සම්පූර්ණ කිරීමට බලධාරීන් විසින් පියවර ගෙන නොමැත.2012 අනුරාධපුර දිස්ත්‍රික් දැයට කිරුළ සංවර්ධන වැඩපිළිවෙළ යටතේ අනුරාධපුර ශික්ෂණ රෝහල සඳහා මහල් 4කින් සමන්විත අංග සම්පූර්ණ භික්ෂු වාට්ටු සංකීර්ණයක් ඉදිකිරීමට සැලසුම් කෙරුණු අතර පසුව එය දෙමහල් ගොඩනැගිල්ලක් ලෙසින් ඉදිකිරීමට තීරණය කෙරුණි.මේ ව්‍යාපෘතිය සඳහා රුපියල් මිලියන 25ක ඇස්තමේන්තුව සඳහා කැබිනට් අනුමැතිය ලබා දි තිබූ අතර පසුව ඇස්තමේන්තු මුදල ඉක්මවා යමින් රුපියල් මිලියන 50ක් වැයකොට ගොඩනැගිල්ලේ බිම් මහලේ පමණක් ඉදිකිරීම් වැඩ නිම කිරීම හේතුකොට ගෙන අතිරේක ප්‍රතිපාදන වෙන් කිරීම පිණිස කැබිනට් අනුමැතිය නොලැබී යෑමෙන් පසු ගොඩනැගිල්ලේ ඉදිකිරීම් වැඩ සම්පූර්ණයෙන්ම නවතා දමන ලදී.මේ භික්ෂු වාට්ටු සංකීර්ණය ඉදිකිරීමේ කටයුතු කඩිනමින් සිදු කළ යුතු බවට මේ වන විට රෝහල් කමිටුව මගින් සහ රෝහල් බලධාරීන් විසින් වගකිවයුත්තන් දැනුවත් කර ඇතත් තවමත් වැඩ අරඹා නැත.මේ වන විට රෝගී භික්ෂූන් වහන්සේ සමඟ ගිහි රෝගීන් සමග එකට ශික්ෂණ රෝහලේ විවිධ වාට්ටුවල සිය රෝගාබාධ සඳහා ප්‍රතිකාර ගැනීමට සිදු වී තිබෙනවා යැයි ශික්ෂණ රෝහල් කමිටු සභාපති සහ උතුරු හා උතුරු මැද දෙපළාතේ ප්‍රධාන සංඝනායක නුගේතැන්නේ පඤ්ඤානන්ද නාහිමියෝ පවසති.මේ අතර වාට්ටු සංකීර්ණය ඉදිකිරීම් කටයුතු පිළිබඳව කරුණු දැක්වූ රෝහල් ප්‍රකාශයකු ජනමාධ්‍ය ඇතුළු විවිධ අංශ මගින් සිඳුව ඇති ප්‍රමාදය පිළිබඳව දිගින් දිගටම කරුණු හෙළිදරව් කිරීමෙන් පසු මීට දෙසතියකට පමණ පසු ජනාධිපති කාර්ය සාදන කමිටු නිලධාරීන් කණ්ඩායමක් දැනට වැඩ නතර කොට ඇති වාට්ටු සංකීර්ණය පිළිබඳව කරුණු විමසා බලා රෝහල් අධිකාරීන් සමග සාකච්ඡා කළ බවද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404114</link>
    <topic>සේරුවිල මංගල වැව ඉදිකරන මුවාවෙන් රක්ෂිතයේ වන විනාශය ගජරාමෙට</topic>
    <author>@ ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>සේරුවිල පුදබිමට නුදුරු රක්ෂිතයේ විශාල වන විනාශයක් කරමින් බලපත්‍ර කොන්දේසි කඩ කරමින් ගෙනගිය බොරළු කැපිමේ ජාවාරමක් බලධාරින් දැනුවත් කර නැවැත්වු බව සේරුනුවර ප්‍රාදේශීය සභාවේ සභාපති නන්දන ප්‍රියංකර විජේසිංහ මහතා පැවැසීය.මංගල වැව ප්‍රතිසංස්කරණ මුවාවෙන් මේ ග්‍රෙවෙල් ජාවාරම සිදුකරගෙන ගොස් ඇති අතර තමන් ඇතුලු ප්‍රාදේශීය සභාවේ උප සභාපති වන සුනිල් අමරසිංහ මහතා සමඟ ගොස් කරුණු අනාවරණය කර ගැනීමෙන් පසුව මෙසේ අදාළ බලධාරින් දැනුවත් කළබව සභාපති වරයා කීය.සිදුවීමට මූලිකව කටයුතු කළ අයට විරුද්ධව නිතිය ක්‍රියාත්මක කරන ලෙසද බලධාරින් දැනුවත් කළ බව සභාපතිවරයා වැඩිදුරටත් කීය.ඡායාරූප - ත්‍රිකුණාමලය විශේෂ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404115</link>
    <topic>හම්බන්තොට මන්දපෝෂණ මට්ටම පහළට</topic>
    <author>@ ලුණම සමූහ සනත් ගමගේ</author>
    <content>හම්බන්තොට දිස්ත්‍රික්කයේ මන්ද පෝෂණ මට්ටම ඉතා පහළ අගයක පවතින බව හම්බන්තොට මාතෘ හා ළමා සෞඛ්‍ය නිලධාරිණී වෛද්‍ය ශිරන්ති රාජපක්ෂ මෙනවිය සඳහන් කළාය.2008 වසරේ දී ළදරුවන්ගේ අඩු බර ප්‍රතිශතය සියයට දහයක් වූ අතර 2012 වන විට එය සියයට හතරයි දශම හතක් දක්වා අඩු වී ඇත.වයස අවුරුදු 1 සහ 2 දරුවන්ගේ බර 2008 දී සියයට තිහක් වූ අතර 2012 වන විට එය ද සියයට දහය දක්වා අඩු වී තිබෙන බව මාතෘ හා ළමා සෞඛ්‍ය නිලධාරිණී වෛද්‍ය ශිරන්ති රාජපක්ෂ මෙනවිය පැවැසුවාය. දිවයිනේ දරුවන්ගේ බර අඩු දිස්ත්‍රික්ක අතර හම්බන්තොට දිස්ත්‍රික්කය 24වන ස්ථානයට පත්ව තිබීම ද විශේෂත්වයකි. මව් කිරි දීම සහ අමතර ආහාර දරුවන්ට ලබා දීම සම්බන්ධව මව් වරුන් දැනුවත් කිරීමේ විශේෂ වැඩසටහන් දිස්ත්‍රික්කය පුරා ක්‍රියාත්මක කිරීම මේ වෙනසට මූලික හේතුව වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404116</link>
    <topic>බිරිය නැවත පැමිණීම ප්‍රතික්ෂේප කළැයි පුද්ගලයකු වස බීලා</topic>
    <author>@ අමිල ප්‍රභාත් වනසිංහකිත්සිරි වනසිංහ</author>
    <content>අනුරාධපුර පොලිසියේ කාන්තා කාර්යාංශයේදී වස පානය කළ පුද්ගලයකු පසුගියදා ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර තිබේ.මෙසේ වස පානය කර සියදිවි හානි කර ගැනීමටතැත් කර ඇත්තේ විසිනව හැවිරිදි අනිල් උදයංග සිරිවර්ධන නැමැති වහමල්ගොල්ලෑව,ජන උදාන ගම්මානයේ පදිංචි විවාහක පුද්ගලයෙකි.මේ පුද්ගලයා හා සිය බිරිය අතර මිට දින කිහිපයකට පමණ පෙර ඇතිවු ආරවුලක් මත බිරිය නිවසින් පිටව සිය මවගේ නිවෙසට ගොස් ඇතැයි පැවැසේ.පසුව නිවෙසින් පිටව ගොස් සිටින බිරිය යළි තම නිවෙසට ගෙන්වා දෙන ලෙසට සැමියා පොලිසියට පැමිණිලි කර ඇත. ඒ අනුව දෙපාර්ශවයම අනුරාධපුර පොලිස් කාන්තා කාර්යාංශයට කැදවා තිබු අතර එහිදි බිරිය සැමියා සමඟ නිවසට යෑම ප්‍රතික්ෂේප කිරිම නිසා සැමියා ගෙනවිත් තිබු කෘමිනාශක බෝතලයක් පානය කර ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404117</link>
    <topic>කෑමට නුසුදුසු ආහාර සකසා දඩ කයි</topic>
    <author>@ එම්.ඒ.ආර්.මනුකුලසූරිය හිරියාල සමූහ</author>
    <content>මහජන සෞඛ්‍යයට අහිතකර අන්දමින් ආහාර සැකසූ හා කිසිදු පවිත්‍රතාවයකින් තොරව හෝටල් පවත්වාගෙන ගිය දෙදෙනකු සෞඛ්‍ය නිලධාරීන් විසින් කුරුණෑගල අතිරේක මහේස්ත්‍රාත් ශිලනි චතුරංගි පෙරේරා මහත්මිය වෙත ඉදිරිපත් කිරීමෙන් පසු එක් අයකුට රුපියල් 6000බැගින් දඩ නියම කෙරුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404118</link>
    <topic>කුල දරුවන් 25ක් පොල්ගහවෙලින් බුදු සසුනට</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල මැද්දෙලන්ද ශ්‍රී විජයානන්ද පිරිවෙන් විහාරස්ථානයේදී ඉකුත් දින කුලදරුවන් 25 දෙනෙක් සසුන්ගත වූහ.රාමඤ්ඤ මහා නිකායට වසර 150ක් පිරීම නිමිත්තෙන් කෑගල්ල ප්‍රාදේශීය සංඝසභාවේ සංවිධානයෙන් සිදුවූ මේ කුලදරුවන් සසුන් ගතකිරීමේ පුණ්‍යකර්මය ශ්‍රී ලංකා රාමඤ්ඤ මහා නිකායේ මහානායක නාපාන පෙමසිරි හිමියන් ප්‍රධාන අනුනාහිමියන්ගේප්‍රධානත්වයෙන් සිදු කෙරිණි.පොල්ගහවෙල මැද්දෙලන්ද ශ්‍රී විජයානන්ද විහාරාධිපති ගිරාඹේ සෝරත හිමියන්ගේ සහ ශ්‍රී විජයානන්ද පරිවෙණාධිපති, පොල්ගහවෙල පඤ්ඤාලෝක හිමියන්ගේ මෙහෙයවීමෙන් සිදුවූ මේ පුණ්‍යෝත්සවය සඳහා ප්‍රදේශයේ භික්ෂුන් වහන්සේ විශාල පිරිසක් සහභාගීවූහ.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, සබරගමුව ප්‍රධාන ඇමැති මහීපාල හේරත් මහත්වරු ඇතුළු මැති ඇමැතිවරු සහ ප්‍රදේශවාසීන් විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r1404119</link>
    <topic>මැදගොඩලන්ද පාරත් දැන් කොන්ක්‍රීට්</topic>
    <author>අතුරුගිරිය විශේෂ වික්‍රම සමරසිංහ</author>
    <content>අතුරුගිරිය මැදගොඩලන්ද ප්‍රදේශයේ පිහිටි මේ මාර්ගය ඉතා අබලන්ව ගමන් කිරීමට නොහැකි තත්ත්වයකට පත්වී තිබිණි. කඩුවෙල නගර සභාව මඟින් එම මාර්ගය කොන්ක්‍රීට් යොදා නවීකරණය කර ජනතා අයිතියට පත්කිරීම පසුගියදා සිදුවිය.මෙහි දැක්වෙන්නේ එම මාර්ගය විවෘත කර නගරාධිපති ජී. එච්. බුද්ධදාස, නාගරික මන්ත්‍රී නීල් ශාන්ත, නාගරික මන්ත්‍රී සරත් කුමාර තලගල, ග්‍රාම සංවර්ධන සමිති සභාපති දයාරත්න මීගස්දෙණිය මහත්වරු ඇතුළු පිරිස නව මාර්ගයේ ගමන් කළ අයුරුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=r14041110</link>
    <topic>කළුතර සුළු වාරිමාර්ග සංවර්ධනය කරයි</topic>
    <author>නාගොඩ විශේෂ - එන්. විජේරත්න</author>
    <content>කළුතර දිස්ත්‍රික්කය තුළ පිහිටි සුළු වාරිමාර්ග සංවර්ධනය කිරීමේ වැඩපිළිවෙළක් මේ වර්ෂය තුළ ක්‍රියාත්මක කෙරේ.කළුතර දිස්ත්‍රික් ලේකම් යූ. ඩී. සී ජයලාල් මහතාගේ ප්‍රධානත්වයෙන් පැවැති කළුතර දිස්ත්‍රික් කෘෂිකාර්මික කමිටු රැස්වීමේ දී මෙම කරුණු අනාවරණ වූ බව කළුතර දිස්ත්‍රික් මාධ්‍ය ඒකකයෙන් වාර්තා වේ.කළුතර දිස්ත්‍රික්කයට අයත් ගොවි ජන සේවා බල ප්‍රදේශ 20 තුළ පිහිටි සුළු වාරිමාර්ග සංවර්ධනය කිරීම මඟින් දිස්ත්‍රික්කයේ දැනට පුරන්ව පවතින කුඹුරු අක්කර දහස් ගණනක් යළිත් දෙකන්නයේම අස්වැද්දීම අපේක්ෂා කෙරේ.මෙම වැඩපිළිවෙළ ක්‍රියාත්මක කිරීම සඳහා ආර්ථික සංවර්ධන අමාත්‍යංශය මඟින් කළුතර දිස්ත්‍රික්කයට වෙන් කර ඇති මුදල රුපියල් ලක්ෂ 950 කි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=s1404111</link>
    <topic>විශාඛා විදුහල්පතිනිය නව පරිපාලනයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයට අතුරු පාලක කමිටුවක් පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා ඊයේ පියවර ගත්තේය.නෙට්බෝල් අතුරු කමිටුවේ සහභාපතිනිය ලෙස හිටපු සභාපතිනී ලක්ෂ්මි වික්ටෝරියා මහත්මිය නම් කොට ඇති අතර ලේකම් ලෙස හිටපු නෙට්බෝල් නායිකාවක් මෙන්ම හිටපු ලේකම්වරියක් වු දමයන්ති ජයතිලක මහත්මිය නම් කොට තිබේ.නෙට්බෝල් අතුරු කමිටු සාමාජිකාවක් ලෙස කොළඹ විශාඛා විදුහලේ විදුහල්පතිනි සඳමාලි අවිරුප්පොල මහත්මිය නම් කිරීම විශේෂත්වයකි. නෙට්බෝල් සංගමයට පාසල් ප්‍රධානියකු පත්වු මුල්ම අවස්ථාව ලෙස මෙය සැලකේ.සඳමාලි අවිරුප්පොල මහත්මිය ශ්‍රී ලංකා පාසල් නෙට්බෝල් සංගමයේ සභාපතිනිය ලෙසද කටයුතු කරයි. නෙට්බෝල් අතුරු කමිටුවේ සෙසු සාමාජිකාවන් ලෙස ලක්ෂ්මි කීර්තිනන්ද, කුරුණෑගල දිස්ත්‍රික් නෙට්බෝල් සංගමයේ හිටපු සභාපතිනි නීතිඥ රංජනී හේරත්, ක්‍රීඩා අමාත්‍යාංශයේ නිලධාරිනියන් දෙදෙනකු වු සුමිත්‍රා වනසිංහ හා තමාරා ලියනගේ යන මහත්මින් නම් කොට ඇත.නෙට්බෝල් සංගමයේ නිල කාලය පසුගිය මස 31වැනිදායින් අවසන් වන හෙයින් නිලවරණය පසුගිය 22වැනිදා කැඳවා තිබුණි. එහෙත් නිලවරණය නිසි පරිදි සිදු නොවන්නේ යැයි හිටපු සභාපතිනියක් වු ට්‍රික්සි නානායක්කාර මහත්මිය අධිකරණය හමුවේ නඩුවක් ගොණු කළාය. එබැවින් නිලවරණය පැවැත්වීමට එරෙහිව වාරණ නියෝගයක් අධිකරණය මගින් පැනවීය. එම නඩුව තවදුරටත් විභාග වන අතර ලබන 29වැනිදා නැවත සාක්ෂි කැඳවා තිබේ.මේ වසරේ සැප්තැම්බර් මාසයේ සිංගප්පූරුවේදී ආසියානු නෙට්බෝල් ශූරතාවලිය පැවැත්වෙන හෙයින් නෙට්බෝල් පරිපාලනය අඛණ්ඩව පවත්වාගෙන යෑම අතුරු කමිටුව නම් කිරීමේ අපේක්ෂාව වී තිබේ.අතුරු කමිටුවට පත්වීම් ලිපි ප්‍රදානයේදී ක්‍රීඩා ඇමැතිවරයා අවධාරණය කර ඇත්තේ නෙට්බෝල් ක්‍රීඩාවෙන් ආසියාවේ ප්‍රමුඛයා බවට පත්වු ශ්‍රී ලංකාව නැවැත එම තත්ත්වයට ගෙන ඒම අතුරු කමිටුවේ වගකීමක් බවය.අතුරු කමිටු සභාපතිනී ලක්ෂ්මි වික්ටෝරියා මහත්මිය ආසියානු නෙට්බෝල් සභාපතිනිය බැවින් ජාත්‍යන්තර අත්දැකීම් ප්‍රයෝජනයට ගන්නා ලෙස පවසා ඇත. පාසල් හා අන්තර් සමාජ මට්ටමේ සිට ක්‍රීඩාව දියුණු කිරීමට නව සැලසුම් සකසන ලෙසද ඇමැතිවරයා අතුරු කමිටුවට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=s1404113</link>
    <topic>කළුතර එස්.එස්.ක්‍රිකට් ඇකඩමියට ජය</topic>
    <author>ඡායාරූපය – නාගොඩ විශේෂ</author>
    <content>රංජන් විජේරත්න අනුස්මරණ කුසලාන අවුරුදු 15න් පහළ සය සාමාජික ක්‍රිකට් තරගාවලියේ ශූරතාව අත්කර ගැනීමට කළුතර එස්.එස්.ක්‍රිකට් ඇකඩමි කණ්ඩායම සමත්විය. දෙහිවල එස්.ද එස්.ජයසිංහ ක්‍රීඩාංගණයේ පසුගියදා පැවැති අවසන් මහා තරගයට කළුතර කණ්ඩායම සමග තරග වැදුණේ එස්‍.ද එස්. ජයසිංහ විදුහල් කණ්ඩායමය.කළුතර එස්.එස්.ක්‍රිකට් ඇකඩමියේ ටී.ඒ.ඩී‍.ඉන්ෂක මධුවින්ද අවසන් තරග‍යේ වීරයා, තරගාවලියේ වීරයා ඇතුළු සම්මාන 4ක් දිනාගැනීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=s1404114</link>
    <topic>කෑගල්ල සැහැල්ලු පන්දු ක්‍රිකට් තරගාවලිය 20දා</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ අධීක්ෂණය යටතේ කෑගල්ල දිස්ත්‍රික් සැහැල්ලු පන්දු ක්‍රිකට් සංගමය සංවිධාන කරන දිස්ත්‍රික් සැහැල්ලු පන්දු ක්‍රිකට් ශූරතාවලිය මේ මස 20වැනිදා රඹුක්කන පතමුරේ ක්‍රීඩාංගණයේදී පැවැත්වේ.කොට්ඨාස මට්ටමින් ජයග්‍රහණය කළ දැරණියගල, කෑගල්ල, දැදිගම, රුවන්වැල්ල, රඹුක්කන, ගලිගමුව, අරණායක, යටියන්තොට හා මාවනැල්ල කණ්ඩායම් 18ක් මෙහිදී තරග වදින අතර ඉන් ජයගන්නා කණ්ඩායමට ටෙස්ට් ක්‍රිකට් තරගාවලිය සඳහා සුදුසුකම් ලබයි.ඕවර20x20 සමස්ත ලංකා ශූරතාවලිය සඳහා මේ තරගාවලියේ ශූරයන් හා අනුශුරන්යට අවස්ථාව හිමිවන අතර තරගාවලියේ දක්ෂතම ක්‍රීඩයන් දිස්ත්‍රික් කණ්ඩායමට එක්කර ගැනේ.තරගාවලියේ අනතුරුව හර්ෂ සියඹලාපිටිය අභියෝගතා කුසලාන ඕවර 10x10 කෑගල්ල දිස්ත්‍රික් අන්තර් මැතිවරණ කොට්ඨාස තරගාලියට අයැදුම්පත් කැඳවනු ලබන බව සංවිධායකයෝ පවසති. වැඩි විස්තර දිස්ත්‍රික් සංවිධායක පාලිත සිරිනාග (0714839774) මහතාගෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=s1404115</link>
    <topic>ශාස්ත්‍රානන්ද-මෙතෝදිස්ත එක්දින ගැටුම විසඳුමක් නෑ</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>දෙහිවල ශාස්ත්‍රානන්ද මහා විදුහල සහ මොරටුව පුවක්අරඹ මෙතෝදිස්ත උසස් විදුහල අතර පැවැති එක්දින තරගය ජය පරාජයෙන් තොරව නිමාවට පත්විය. මොරටුව ද සොයිසා ක්‍රීඩාංගණයේ පැවැති තරගයේ පළමුව පන්දුවට පහරදුන් ශාස්ත්‍රානන්ද විදුහල කඩුලු 7ක් දැවී ලකුණු 314ක් රැස්කළ අතර පිළිතුරු ලෙස ශාස්ත්‍රානන්ද විදුහල තරගය නතර කරනවිට කඩුලු 3ක් දැවී ලකුණු 53ක් රැස්කරගෙන සිටියේය.ශාස්ත්‍රානන්ද- 214/7යි. (ඕවර 50) රවිඳු සංජීව 63, නවෝද් මධුසංක 44, රවිඳු දුෂ්මන්ත 37 (සචින් ප්‍රනාන්දු 34/2, සචින්ත ලෂාන් 35/2)මෙතෝදිස්ත- 53/3යි. (ඕවර 18) (නිපුන් දුසිත්‍ර 12/2).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=s1404116</link>
    <topic>ජාතික සමගිය ලොවට පෙන්වු විස්සයි20 අවසන් තරගය</topic>
    <author>නාලන් මෙන්දිස්</author>
    <content>2014 අප්‍රේල් 6 දින රාත්‍රිය මිලියන 20කට අධික ශ්‍රී ලංකිකයාට සිහි කැඳවුයේ මීට වසර 18කට පෙර 1996 මාර්තු 17 රාත්‍රියමය. ලෝක කුසලාන ජයක උන්මාදයෙන් දකුණු කොනේ සිට උතුර කොන දක්වා ශ්‍රී ලංකිකයන් විදී බැස සිය සතුට සැමරුවේ සැබෑම ජාතික සමගිය කුමක් දැයි ලොවට පෙන්වමිනි.තිස් අවුරුදු යුද්ධයකට මැදිව සිටි ජාතියකට අතරින් පතර හෝ ජයක් පිළිබඳව සතුටුවීමට ඉඳහිට හෝ අවස්ථාවක් ලබා දුන්නේ ශ්‍රී ලංකික ක්‍රිකට් කණ්ඩායම ලබාදුන් සුවිශේෂි ජයක් නිසා. නැතහොත් සුසන්තිකා ජයසිංහ වැනි ක්‍රීඩිකාවන් රටට අත්කරදුන් කීර්තිය නිසා.පසුගිය වසර ගණනාව ඇතුළත ශ්‍රී ලංකා ක්‍රිකට් කණ්ඩායම සිව් වරක්ම ලෝක කුසලාන අවසන් තරග 4කට මුහුණ දුන්නත් ඒ සෑම වරකම අත්විදීමට සිදු වුයේ පරාජය. තරගාවලිය 4ක්ම අවසන් කළේ අනුශූරයන් ලෙසින්.නමුත් 5වැන්න වාසනාවන්ත වුවා. විශිෂ්ට ක්‍රීඩකයන්වු මහේල ජයවර්ධන හා කුමාර් සංගක්කාර වෙනුවෙන් කණඩායම ලබාදුන් එම ජයග්‍රහණය මිලිනය 20ක් වු ශ්‍රී ලාංකිකයන්ට එලෙසින්ම ඉතා වැදගත්.මෙවර තරගාවලිය පිළිබඳව සලකා බැලුවහොත් ජයග්‍රාහී ලෙසින් තරගාවලිය ආරම්භ කළ ශ්‍රී ලංකා පිලට එංගලන්ත පිල හමුවේ මුහුණදීමට සිදු වුයේ විශාල අභියෝගයකට. පින්න විසින් මුළු තරගයේම වාසිය ලබාදුන්නේ එංගලන්ත පිලට.ඒ විතරක් නොවෙයි අපිට නායකයා පවා අහිමි කරමින් නියමිත කාලසීමාව තුළ නියමිත ඕවර සංඛ්‍යාව නොයැවීම හේතුවෙන් දිනේෂ් චන්දිමාල්ට තරග තහනමකට මුහුණදීමට සිදුවුවා. එම තහනම ශ්‍රී ලංකා පිල හරවා ගත්තේ කණ්ඩායමේ වාසියකට.ඒ වෙනු‍වන කණ්ඩායමට එක්වු මාලිංග ද කණ්ඩායමට ලබාදුන්නේ විශිෂ්ට ජයග්‍රහණයක්. පිතිකරුවන් ලකුණු 120ක් පමණක් ලබාගනිද්දි පන්දු යවන්නන් එම ලකුණු 120 රැක ගනිමින් ප්‍රබල නවසීලන්ත පිල ලකුණු 60කට සීමා කළේ විශිෂ්ට පන්දු යැවීමක නිරත වෙමින්. තරගාවලියේ හැරවුම් ලක්ෂය වුයේ එයයි. තරගාවලියේ කණ්ඩායම් 16 අතුරින් විශිෂ්ටතම පන්දු යැවීමේ බලඇණිය හිටියේ අපට.බටහිර ඉන්දීය කොදෙව් පිල සමග තරගයේදී ප්‍රබල කොදෙව්වන් ඕවර 13.5කදී ලකුණු 80කට සීමා කිරීමේ ජයග්‍රහණයද හිමි වන්නේ ශ්‍රී ලංකා පන්දු යවන්නන්ට.අවසන් තරගය පිළිබඳව කතා කළහොත් ප්‍රබල ඉන්දීය පිතිකරු බළ ඇණිය ලකුණු 130කට සීමා කිරීමේ ගෞරවයද හිමිවන්නේ ශ්‍රී ලංකා පන්දු යවනන්ට. ඔවුන් අවසන් ඕවර 4කදී ලබාදුන්නේ ලකුණු 19ක් පමණක් වීම ශ්‍රී ලංකා පිලේ ජයග්‍රහණය මඟ පාදන්නක් වුවා. යුවරාජ් සිං වැනි ප්‍රබල පිතිකරුවකුට පන්දු 21කදී ලකුණු 11ක් පමණක් ලබා ගැනීමට සිදුවීමෙන් එය කැපී පෙනෙනවා.ඔහු ඒ පන්දු 21න් ලකුණු 40ක් පමණ ලබා ගත්තානම් තරගයේ ඉරණම වෙනස් වීමටත් ඉඩ ඉඩ තිබුණා. අවශ්‍යම මොහොතේ සංගක්කාරගේ ක්‍රියාත්මක වීමත් ශ්‍රී ලංකා ජයග්‍රහණයට ප්‍රබල සාධකයක්. මේ සියල්ලට වඩා විස්සයි20 ලෝක කුසලාන තරගාවලියේ අවසන් තරගය වැදගත් වන්නේ තවත් සුවිශේෂි කරුණක් හේතුවෙන්. විස්සයි20 ක්‍රිකට් පිළිබඳව සමහර විට අප කතාකරන්නේ එතරම් හොඳින් නෙවෙයි. ක්‍රිකට් විනාශවීමට විස්සයි20 ක්‍රිකට් හේතුවක් ලෙස විස්තර කෙරෙනවා.විස්සයි20 ක්‍රිකට් තනිකරම පිතිකරුවන්ගේ ක්‍රීඩාවක්. ඒ නිසාම පිතිකරු විනයත් පිරිහී ගොස් ඇති බවත් සමහර අවස්ථාවලදී විස්තර විචාරකයන් පවා පවසනවා. කෙසේ හෝ ලකුණු ලබා ගැනීම මේ ක්‍රීඩාවේ එක් ස්වාභාවයක්. ඩිල්ස්කූප්..හෙලිකොප්ටර් ෂොට්..දකුණත් පිතිකරුවන් වමතින් පහරදීම..වමත් පිතිකරුවන් දකුණතින් පහරදීම වැනි විලාසිතා බෝහෝ විට සිදු වන්නේ මේ විස්සයි20 ක්‍රිකට් හරහා. ඒ විනයක් නොමැති පහරදීම් නිසාම දක්ෂ පිතිකරුවන් පවා සමහර විට දැවී යන අවස්ථා අප ඕනැ තරම් දැක තිබෙනවා. ඒ විස්සයි20 ක්‍රිකට් වලදී විතරක් නොවෙයි. ඕවර 50 ක්‍රිකට් හා ටෙස්ට් ක්‍රිකට් වල පවා. එවන් පසුබිමක මේ අවසන් තරගය විස්සයි20 ක්‍රිකට් ක්‍රීඩාවට විශාල ආශිර්වාදයක්. දෙපිලේම පිතිකරුවන් තරගය පුරාම ක්‍රීඩා කළේ පොතේ ක්‍රිකට් වලින්.දැවැන්ත හයේ හතරේ පහරවල් වලින් ලකුණු ලබා ගත්තද ඒ සියල්ල පොතේ පහරවල්. කිසිවකු‍ කෙසේ හෝ ලකුණු ලබා ගැනීමට උත්සහ කළේ නැ. වෙනදා රිවස් ස්වීප් පහරවල් කරා යොමුවන මහේල පවා වගකීමෙන් ක්‍රියා කළා. ඒ සියල්ලේ ප්‍රතිඵලය සුවිශේෂි ජයග්‍රහණයක්.‍ මේ ලෝක කුසලාන ජයග්‍රහණය විශිෂ්ට ජයග්‍රහණයක් වන්නේ නැවතත් සුපිරිසිදු ක්‍රිකට් මේ අවසන් තරගයට එක්වීම නිසායි. මේ ජයග්‍රහණය සමගම දිනේෂ් චන්දිමාල් සිදුකළ කැපකිරීමද ඉතාමත් වැදගත් වෙනවා.එය ලෙහෙසියෙන් අමතක කළ හැක්කක් නොවෙයි. විශේෂයෙන් තරුණ ක්‍රීඩකයෙක් ලෙසින් ඔහු කළ කැප කිරීම ඉතා විශිෂ්ට ක්‍රියාවක්. ඒ සියල්ල නිසයි මේ ජයග්‍රහණය විවිධ කෝණවලින් බැලීමේදී සුවිශේෂි ජයග්‍රහණයක් වන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=f1404111</link>
    <topic>ඔයාලා වැඩේ නියමෙට කළා මේ කේක් එක මට නෙමෙයි ඔයාලට...</topic>
    <author>අන් දොස් හොයන්නේ නිරුෂි විමලවීර</author>
    <content>ජනාධිපති මහින්ද රාජපක්ෂ මහතා පසුගිය සති අන්තයේ සිටියේ කොළඹින් බැහැරවය. දිලිත් ජයවීර මහතාගේ වාද්දුව හෝටල‍ය විවෘත කිරීමේ උත්සවයට සහභාගි වීම ඊට හේතු විය. උත්සවයට පැමිණ සිටි රෝහිත අබේගුණවර්ධන ඇමැතිවරයා හා සජිත් ප්‍රේමදාස මහත්වරු විස්සයි 20 ලෝක කුසලාන අවසන් මහා තරඟය නරඹමින් සිටියදී ජනාධිපතිතුමා ද එම ස්ථානයට පැමිණියේය.මහා තරගයේ ක්‍රීඩකයන් ක්‍රීඩා කරන විලාසය දෙස අවධානයෙන් බලා සිටි ජනාධිපතිවරයා පන්දු වාරවලදී යැවෙන නිපන්දු ගැන හා ලකුණු ලබාගැනීමේ වේගය පිළිබඳ සජිත් ප්‍රේමදාස මහතා සමඟ අදහස් දැක්වීය. අපේ කොල්ලො හොඳට සෙල්ලම් කරනවා. රන් රේට් එක හයකට තිබුණත් දිනන්න පුළුවන් යැයි ජනාධිපතිතුමා කීවේය.ඉතා අවධානයෙන් තරගය නරඹන රෝහිත අබේගුණවර්ධන දෙස බලමින් මැච් එක අපි දිනනවා යැයි ඉතා ආඩම්බර ලීලාවෙන් ජනාධිපතිතුමා කීය.විපක්ෂ නායකවරයාගේ විදේශ ගතවීම ගැන ද ජනාධිපතිතුමාට අමතක නොවීය. අපේ නායකයා දේශපාලනය ගැන ඉගෙන ගන්න රට ගියා. ඒත් දේශපාලනය ගැන ඉගෙන ගන්න රට යන්න ඕනෑ නෑ. මැදමුලනට ආවාම ඇති යැයි සජිත් ප්‍රේමදාස මහතා සිනාසෙමින් කීවේ පිරිස සිනා සාගරයක ගිල්වමින්ය.බංගලාදේශයේ ඩකා නගරයේදී පැවැති ලෝක කුසලාන තරගය ශ්‍රී ලාංකික අභීත පුතුන් ජයග්‍රහණය කළේ මුළු රටටම ආඩම්බරයක් ලබා දෙමිනි. ජයග්‍රහණයෙන් අමන්දානන්දයට පත් ජනාධිපතිවරයා ඩකා නගරයේ සිටි සනත් ජයසූරිය මහතාට දුරකථන ඇමතුමක් ලබාගනිමින් නායක ලසිත් මාලිංගට හා කුමාර සංගක්කාරට සුබ පැතීය. “ඔබලාගේ ජයග්‍රහණය අති විශිෂ්ටයි. ඔබලාට ජාතියේ ගෞරවය, ප්‍රණාමය හිමිවෙනවා” යැයි ජනාධිපතිතුමා පැවසීය.විස්සයි 20 ලෝක කුසලාන තරගයේ ජයග්‍රාහී නායක ලසිත් මාලිංග ප්‍රධාන ශ්‍රී ලාංකික කණ්ඩායම පසුගිය අඟහරුවාදා කටුනායක ජාත්‍යන්තර ගුවන් තොටුපළින් මෙරටට පැමිණියේ ජාතියේ උත්තමාචාර මධ්‍යයේ රතු පළස මතින්ය. කුසලානය අතැති ක්‍රිකට් කණ්ඩායම කටුනායක සිට කොළඹ ගාලු මුවදොර දක්වා පැමිණියේ ජනතා ඔල්වරසන් මධ්‍යයේය.ගාලු මුවදොරට යාමට පෙරාතුව ලාංකික කණ්ඩායම අරලියගහ මන්දිරය බලා ගියේ ජනාධිපතිතුමා හමුවීමටය. කුසලානය අතැතිව පැමිණි නායක ලසිත් මාලිංග කුසලානය ජනාධිපතිවරයාගේ සුරතේ තැබීය. ඉතා ගාම්භීර අයුරින් එය සුරතට ගත් ජනාධිපතිතුමා ළෙන්ගතු සිනහවකින් ඒ අභිමානය පෙන්වීය.අවුරුදු ගාණකට පස්සේ ගත්තේ කියමින් ජනාධිපතිතුමා එය සුරතේ තදකර ගත්තේය. සියලුම ක්‍රීඩකයන්ට සුරත දෙමින් පිළිගත් ජනාධිපතිතුමා ඔවුන්ට තිළිණ පිරිනැමීය. ක්‍රීඩකයන්ට තිළිණ පිරිනැමීමෙන් අනතුරුව සනත් ජයසූරිය මහතාට ද තිළිණයක් දීමට ජනාධිපතිවරයා අමතක නොකළේය.මාවන් අතපත්තු, ප්‍රමෝදය වික්‍රමසිංහ ඇතුළු තේරීම් කමිටුවට සුබ පැතූ එතුමා “ඔයාලා ටීම් එක නියමෙට සිලෙක් කරලා තියෙනවා. නියම වෙලාවට නියම ආකාරයට වැඩේ හරියටම කරලා” යැයි කීය.ජයග්‍රහණය වෙනුවෙන් සකස් කොට තිබූ කේක් ගෙඩිය කැපූ නායක ලසිත් මාලිංග කේක් කෑල්ලක් ජනාධිපතිතුමාට පිළිගැන්වීමට සැරසෙද්දි “මේ කේක් එක ඔයාලට, මට නෙමේ” යැයි සිනාසෙමින් ජනාධිපතිවරයා කීවේය.බස්නාහිර හා දකුණු පළාත් මහ ඇමැතිවරු හා ඇමැතිවරු දිවුරුම් දීමේ නිල උත්සවය පසුගිය ඉරිදා ජනාධිපති ලේකම් කාර්යාලයේදී ජනාධිපතිතුමා ඉදිරියේදී සිදු කෙරිණි. උදේ 10.18 ට යෙදුණ සුබ හෝරාවේදී ප්‍රසන්න රණතුංග හා ශාන් විජයලාල් ද සිල්වා දෙපළාතේ මහ ඇමැතිවරු ලෙස දිවුරුම් දුන්හ.අනතුරුව හිටපු මහ ඇමැති උපාලි කොඩිකාර මහතා බස්නාහිර පළාත් මහාමාර්ග, නිවාස හා ඉදිකිරීම් ඇමැතිවරයා ලෙස දිවුරුම් දීමේ සුබ හෝරාව පැමිණියේය. කොඩිකාර මහතා පත්වීමේ ලිපිය දෙස බලමින් වචන ගැලපීය.මහ ඇමැතිතුමා මොකද කණ්ණාඩිය නැද්ද කණ්ණාඩියක් දෙන්නද, සාක්කුවේ ඇති දාගන්න යැයි ජනාධිපතිතුමා සිනාසෙමින් කීය. කොඩිකාර ඇමැතිවරයා උපැස් යුවළ පැළඳ දිවුරුම්දීම සිදු කළේය. දිවුරුම් දීමේ කටයුතු නිමාවීමත් සමග ජනාධිපතිතුමා පැමිණ අමුත්තන්ට තේ පැන් සංග්‍රහයට ආරාධනා කළේය. ජනාධිපතිතුමා අසලට සේන්දු වූ කොඩිකාර ඇමැතිවරයා දෙස බැලූ ජනාධිපතිවරයා, මහ ඇමැති වෙන්න හදන්නේ තමන්ට ලැබුණ අමාත්‍යාංශ ටික කියවා ගන්න බැරිවුණා නේද යැයි සිනාසෙමින් ඇසීය.උපාලි කොඩිකාර මහතාට ද සිනහ පහළ විය. ‍බස්නාහිර හා දකුණු පළාත් සභා ප්‍රතිඵලය ජනතාවට නිවැරැදි ලෙස පැහැදිලි කරලා නැහැ. පරාජය වූ අය මැතිවරණය ජය ගත්තා කියනවා. ඡන්ද ප්‍රතිඵලය නිවැරැදිව විශ්ලේෂණය කර සංඛ්‍යාලේඛන එක්ක හදන්න යැයි ජනාධිපතිතුමා කීය.විපක්ෂය මොනව කිව්වත් ජනතාව ‍රවට්ටන්න විපක්ෂයට බැහැ යැයි මහ ඇමැතිවරයා කීවේය. මැති ඇමැතිවරුන්ගේ දරුවන් සමඟ සුහද කතා කරමින් සිටි එතුමා සමූහ ඡායාරූපයකට පෙනී සිටීමට දකුණ මහ ඇමැතිවරයා සෙවීය. කෝ මේ දකුණු මහ ඇමැතිවරයා යැයි හෙතෙම බස්නාහිර මහ ඇමැතිවරයා දෙස බලමින් ඇසීය.ගාල්ලේදී වගේ යන්න ගියාවත්දැයි ජනාධිපතිවරයා නැවත කීය.මොකක්ද සර් ගාල්ලෙදි වුණේ යැයි, රණතුංග මහතා ඇසීය.ශාන්ගෙ සෙනඟට රැස්වීමට එන්න දුන්නෙ නැහැ කියලා එයා ස්ටේජ් එකෙන් බැහැලා යන්න ගියා. අදත් ඒ වගේ ද කියලයි මම මේ හොයන්නේ යැයි ජනාධිපතිතුමා සිනාසෙමින් කීය.වැලිවේරිය ජෙයරාජ් පිළිරුව අභියස ජෙයරාජ් ප්‍රනාන්දුපුල්ලේ මහතාගේ හයවැනි ගුණ සමරු උත්සවය පැවතියේ බැසිල් රාජපක්ෂ මහතාගේ ප්‍රධානත්වයෙන්ය. දිනේෂ් ගුණවර්ධන, සරත් කුමාර ගුණරත්න, ප්‍රසන්න රණතුංග, රවි කරුණානායක, ලක්ෂ්මන් කිරිඇල්ල මහත්වරුද ඊට එක් වූහ. බැසිල් රාජපක්ෂ මහතා අසල අසුන්ගෙන සිටි රවි කරුණානායක මහතා දේශපාලනය ගැන කතා නොකොට ජෙයරාජ්ගේ සමීප මිතුදම සිහිපත් කළේය.මෙහිදී අදහස් දැක්වූ සුදර්ශනී ප්‍රනාන්දුපුල්ලේ මහත්මිය, මගේ කකුලෙන් අදින අය වැඩියි. මාව වට්ටන්න හදන අය වැඩි යැයි හැඟුම්බර කතාවක් කළේ දෙනෙතින් කඳුළු කැට රූරා වැටෙද්දීය. ඒ සංවේදී කතාවේදී බොහෝ දෙනකුගේ දෙනෙතට කඳුළු ‍ඉනීය. උත්සවය නිමවා නික්ම යෑමට සූදානම් වූ බැසිල් රාජපක්ෂ මහතා “ජෙයරාජ් මගේ ළඟම මිතුරෙක්. ඔහුගේ තැනට අද අපි ඉන්නවා. අපි කවදාවත් ඔබතුමිය තනි කරන්නේ නැහැ යැයි” හැඟුම්බරව කීය.බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ වැඩ බාරගැනීමේ නිල උත්සවය පසුගිය සඳුදා කොළඹ ශ්‍රාවස්තියේදී පැවතියේ රාජ්‍ය නිලධාරි විශාල පිරිසකගේ සහභාගිත්වයෙන්ය. ඊට පාර්ලිමේන්තු මන්ත්‍රී අර්ජුන රණතුංග, සුදර්ශනී ප්‍රනාන්දුපුල්ලේ, සරණ ගුණවර්ධන, තිලංග සුමතිපාල, පළාත් මන්ත්‍රීවරු ඇතුළු පිරිසක් ද එක්වූහ.සුදර්ශනී ප්‍රනාන්දුපුල්ලේ මහත්මිය දුටු ප්‍රසන්න රණතුංග මහතා “කටාන ආසනෙත් දිනුම් මම යැයි සිනාසෙමින් කීය. අන්ද මන්ද වී ගිය ප්‍රනාන්දුපුල්ලේ මහත්මිය වටපිට බලද්දී කටාන ආසනේ වැඩිම මනාප මට කියලයි මම කිව්වේ. මහ ඇමැතිවරයා සිනාසෙමින් කීවේය.බස්නාහිර හා දකුණ පළාත් සභා ජයග්‍රහණය කළ එජාප මන්ත්‍රීවරුන්ගේ දිවුරුම් දීමේ උත්සවය පසුගිය සෙනසුරාදා සිරිකොත දී පැවැතියේ විපක්‍ෂ නායකවරයා ගේ ප්‍රධානත්වයෙන් ය. ඊට කරු ජයසූරිය, නායකත්ව මණ්ඩලයේ සාමාජිකයන් ඇතුළු විශාල පිරිසක් එක් වී සිටියහ.එහිදී බස්නාහිර පළාත් විපක්ෂ නායක ලෙස මංජු ශ්‍රී අරංගලත්, දකුණු පළාත් විපක්‍ෂ නායක ලෙස තෙන්නකෝන් නිලමේ මහතාත් පත්විය. දෙපළාතේ විපක්‍ෂයේ සංවිධායකවරු ලෙස හර්ෂණ රාජකරුණා හා බන්දුල ලාල් බණ්ඩාරිගොඩ පත් කර තිබුණ ද පත් වීමේ ලිපිය ගැනීමට බණ්ඩාරිගොඩ පැමිණියේ නැත.ඔහුගේ නම නිවේදකයා දෙවරක් ප්‍රකාශ කළ ද ඔහු නොපැමිණියේ ය. පසුව දිනපතා පුවත්පතක මාධ්‍යවේදියෙක් බණ්ඩාරිගොඩට දුරකථන ඇමතුමක් ගනිමින් “මන්ත්‍රිතුමා ඔබතුමාට විපක්‍ෂයේ ප්‍රධාන සංවිධායක තනතුර ලැබිලත් නොපැමිණියේ ප්‍රශ්නයක් දැයි ඇසීය.මම සිරිකොතට එන ගමන්, ටිකක් ප්‍රමාද වුණා, ඔය තනතුර මට ලොකු දෙයක් නෙමේ. මම පස්වරක් පළාත් සභාව නියෝජනය කළ කෙනෙක්, මම සැලෙන්නේ නැහැ. ඉදිරි පාර්ලිමේන්තු මැතිවරණය මගේ ඉලක්කය යැයි හෙතෙම කීය.ජාතික ඇඳුමින් ඉතා සංවරව මන්ත්‍රීවරු හැඳ පැලඳ සිටි උත්සවයට පැමිණ සිටි නවක පළාත් සභා මන්ත්‍රී අනුරාධ විමලරත්න මහතා කමිස බොත්තම් නොදමා සිටිනු දුටු විපක්‍ෂ නායකවරයාට යකා නැග්ගේ ය. අනුරාධ අසලට කැඳවා ඔය බොත්තම් ටික දාගන්න.එහෙම නැත්නම් ෂර්ට් එක ගලවලා දාන්න යැයි තද ස්වරයෙන් කිවේය. නවක මන්ත්‍රීවරුන්ට උපදෙස් දුන් විපක්‍ෂ නායකවරයා පළාත් සභා රැස්වීම් මාසයකට රැස්වෙන්නේ දෙවරයි. ඒ දින දෙකේදීවත් පළාත් සභාවට ගිහින් ජනතාවගේ ප්‍රශ්න ගැන කතා කරන්න. සභාවට සහභාගි නොවන මන්ත්‍රීවරුන්ගේ ලැයිස්තුවක් පක්‍ෂයට ලබා දෙන ලෙස විපක්‍ෂ නායකවරයා සංවිධායකවරුන්ට උපදෙස් දුන්නේ ය.විදේශගත වීමට ප්‍රථම පසුගිය ඉරිදා සවස විපක්‍ෂ නායක තිස්ස අත්තනායක සිරිකොතට කැඳවී ය. “තිස්ස මගේ සියලු බලතල නායකත්ව මණ්ඩලයට මම පවරනවා. මැයි දිනය ද කරුගේ ප්‍රධානත්වයෙන් පවත්වන්න” යැයි කීය. එදින රාත්‍රි මෛත්‍රි වික්‍රමසිංහ මහත්මිය සමඟ කටුනායක ජාත්‍යන්තර ගුවන් තොටින් විපක්‍ෂ නායකවරයා අමෙරිකාව බලා පිටත් විය.රූපවාහිනියේ විකාශ වූ “වේදි කාව“ වැඩසටහනට බස්නාහිර දකුණ පළාතට අයත් දිස්ත්‍රික්කයන්හි වැඩිම මනාප ලබාගත් අපේක්‍ෂකයන්ට ආරාධනා කර තිබුණි. එහිදි කොටහේන ප්‍රදේශයේ ප්‍රේක්ෂකයෙක් දුරකථනයෙන් ප්‍රශ්නයක් ඇසීය.හිරුණිකා ප්‍රේමචන්ද්‍ර මෙනෙවියත් සෙනල් වෙල්ගම මහතාත් එකම වර්ණයේ ඇඳුම් පැලඳ ඉන්නවා. දෙන්න හොඳට කැපෙනවා. වැඩිම මනාප අරගත් මේ දෙන්නට එකතු වෙලා එකට ගමනක් යන්න බැරි දැයි ඇසීය. ඇඳුම් දෙක දෙස බැලූ පිරිස සිනාසුනහ.ඔව්. ඒක හොඳයි මනාප ප්‍රශ්නයකුත් එන්නේ නැහැ. දිස්ත්‍රික්ක දෙකකනේ ප්‍රසන්න රණතුංග මහතා සිනාසෙමින් කීය.නිවේදකයා ප්‍රේක්ෂකයාගේ පැනයට පිළිතුරු සෙනාල් ගෙන් ඇසීය. අනේ එහෙම අදහසක් නැහැ. අපි හිරුණිකා මෙනෙවියගෙන් අහල බලමු යැයි සෙනාල් ඇඟ බේරා ගත්තේ ය.වෙල්ගම අන්කල්, අපේ තාත්ත හොඳ යාළුවො. කතා කරපු වෙලාවක වෙල්ගම අන්කල් මගෙන් ඇහුවා “දුවේ මගේ ලේලි වෙනව ද” කියලා ඔය කතාව තමා ඔය පැතිර යන්නේ හිරුණිකා සිනාසෙමින් පිළිතුරු දුන්නාය.ජිනීවා මානව හිමිකම් සමුළුවේ දී ශ්‍රී ලංකාවට එරෙහි යෝජනාව වැඩි ඡන්දයෙන් සම්මත වෙනතෙක් ලංකාවට එරෙහි කුමන්ත්‍රණ කළ ටී.එන්.ඒ සංවිධාන නියෝජිත පිරිසක් ගිය බදාදා දකුණු අප්‍රිකාව බලා පිටත්ව ගියේ ය. ආර්. සම්බන්දන්, එම්. ඒ. සුමන්දිරන්, මාවෙයි සේනාධිරාජා, සුරේෂ් ප්‍රේමචන්ද්‍ර, සෙල්වම් අඩෙක්කලනාදන් මහත්වරු දකුණු අප්‍රිකානු ආණ්ඩුව සමඟ සාකච්ඡා කිරීම සඳහා නික්ම ගියේ ය.දකුණු අප්‍රිකානු ජනාධිපති ජේකොබ් සූමා මහතාගේ විශේෂ නියෝජිත මෙපෝසා සමඟ මෙම පිරිස සාකච්ඡා කොට උතුරු ජනතාවට සාධාරණය ඉටු වී නැති බවත්, රජය සමඟ සාකච්ඡාවලදී තෙවැනි පාර්ශ්වකරු ලෙස ක්‍රියා කරන ලෙසත් ඉල්ලා සිටින බව ආර්. සම්බන්ධන් පැවසීය.බස්නාහිර පළාතට තේරීපත් වූ ජවිපෙ මන්ත්‍රීවරු, ආණ්ඩුකාර අලෙවි මව්ලානා මහතා ඉදිරියේ දිවුරුම් දීමේ උත්සවය පසුගිය අඟහරුවාදාට යෙදී තිබුණ ද, ආණ්ඩුකාරවරයාට හදිසියේ ජනාධිපතිවරයා හමුවීමට යෙදී තිබූ බැවින් එය අවලංගු කිරීමට ආණ්ඩු කාර්යාලය ක්‍රියා කළේ ය.දකුණු පළාත් ආණ්ඩුකාර කුමාරි බාලසූරිය මහත්මිය විදේශගත වී ඇති බැවින් එම පළාතේ වැඩ බලනුයේ ද අලෙවි මව්ලානා මහතාය. පසුගිය බදාදා දකුණු පළාතේ ප්‍රජාතන්ත්‍රවාදී පක්‍ෂයේ අපේක්‍ෂකයන් දිවුරුම් දුන්න ද මෙතෙක් බස්නාහිර පළාත් ජවිපෙ මන්ත්‍රීවරුන්ට දිවුරුම් දීම ප්‍රමාදවීම පිළිබඳ මාධ්‍යවේදියෙක් සුනිල් වටහලගෙන් ප්‍රශ්න කළේය.අනේ අපිට තාම වෙලාවක් හරිගියේ නැහැ යැයි සුනිල් වටහල ඊට පිළිතුරු දෙමින් කීය. ජවිපෙ නායකයන් පාක්‍ෂිකයන් ඇතුළු පිරිස පසුගිය සෙනසුරාදා බදුල්ලේ දී විරු සමරුම් උත්සවයක් සූදානම් කර තිබුණි. මේ වෙනුවෙන් අප්‍රේල් සැමරුම් කිහිපයක් විදෙස් රටවල දී පැවැත්වීමට ජවිපෙ විදෙස් කමිටු යුහුසුලුව කටයුතු සංවිධානය කළේ ය.ඉතාලිය, එක්සත් ජනපදය, ඕමානය, කටාර්, කුවේට්, ප්‍රංශය හා සෞදි අරාබියේ මෙම උත්සව පැවැත්වීමට නියමිත අතර ජවිපෙ නායකයන් ඒ සඳහා සහභාගි වීමට ඉදිරි දින කිහිපයේ මෙරටින් පිටවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=f1404112</link>
    <topic>බුදු ගුණ මෙනෙහි කිරීමෙන් සිතට සුවයක් ලැබෙනවා</topic>
    <author>සංවාදය සහ ඡායාරූපය</author>
    <content>බුදු සසුනේ භාවනා වර්ග දෙකක් පිළිබඳ සාකච්ඡා කෙරේ. සමථ භාවනා සහ විපස්සනා භාවනා යනු එම භාවනා ක්‍රම දෙකයි. මෙම භාවනා ක්‍රම දෙකෙන් අපේක්ෂා කරන අරමුණු එකි‍නෙකට වෙනස්ය. බෞද්ධ, අබෞද්ධ කොයි කා අතරත් භාවනාව පිළිබඳ උද්යෝගයක් ඇතිවෙමින් තිබෙන මෙකල සමථ, විපස්සනා භාවනා ක්‍රමයන්හි පවතින මෙම වෙනස හඳුනාගෙන තිබීම තමන්ට ගැ‍ළපෙන භාවනා ක්‍රමයක් තෝරාගැනීමේ දී ඉතා වැදගත්ය. භාවනා ගුරුහරුකම් දීමෙහි මනා පරිචයක් ඇති පොල්ගස්ඕවිට වෙනිවැල්කොළ සම්බෝධි යෝගාශ්‍රමාධිපති කම්මට්ඨානාචාර්ය කොට්ටාවේ සුමන හිමියන්ගෙන් අපි මේ කරුණු පිළිබඳ විමසා සිටියෙමු.සමාධි භාවනා, චිත්ත භාවනා කියලත් හඳුන්වන මේ භාවනා ක්‍රමයේ දී කරන්නේ සිත එක අරමුණක තබාගෙන එකඟකර ගැනීමයි. නොයෙක් අතේ විසිරී යන සිත එක අරමුණක තබාගත්විට ඉතා සුවයක් සිතට, ගතට දැනෙනවා.නිදසුනක් වශයෙන් ආනාපාන සති භාවනාව ගනිමු. හුස්ම ගැනීම අරමුණක් හැටියට ගැනීම හොඳින් පුරුදු කළ විට සිත ඒ අරමුණේ කා වැදී පිහිටනවා. බුදුගුණ භාවනාව ගත්තත් එහෙමයි. බුදු ගුණයක් මෙනෙහි කරමින් අපි භාවනා කරන විට අපේ සිත ඒ බුදු ගුණ‍යේ කාවැදිලා වගේ පිහිටනවා. එයින් සිත තැන්පත් වී ඉතා සුවදායක බවක් සිතට, කයට දැනෙනවා.නොයෙක් අරමුණු ඇතිව සමහරු සමථ, භාවනාව වඩනවා. බුද්ධ කාලයේ පංච අභිඤ්ඤා අෂ්ට සමාපත්ති ලබාගැනීම සඳහා සමාධි භාවනා වැඩූ පිරිස් බුද්ධ ශාසන‍යෙන් පිටත් සිටියා. ධ්‍යාන අභිඥා ලබාගෙන සෘද්ධි ප්‍රාතිහාර්යය දක්වන්නට සමහරු මේ භාවනාව වැඩුවා.තවත් අය ඹබලොව ඉපදීම සඳහා සමාධි භාවනා වඩනවා. නිරෝධ සමාප්තියට සමවැදීමටත් භාවනාව වැඩීම සිදුවනවා. මොලොව සැප පිණිස සමාධියට සමවැදිලා සතුටින් ඉන්නත් සමාධි භාවනා වඩන පිරිස් සිටිනවා. එහෙත් බුද්ධ ශාසනයේ ප්‍රධාන වශයෙන් සිදුකෙරෙන්නේ විදර්ශනා වැඩීම සඳහා උපකාරයක් වශයෙන් සමථ, භාවනා වැඩීමයි. නීවර්ණ ධර්ම පළවා හැරීමෙන් සිතේ සමාධිය ඇති වූ පසු විදර්ශනා වැඩීම සිදුකරනවා.සමාධියක් උපදවාගත් කෙනා ඊළඟට විදර්ශනාවට බහින්න ඕන දැනුම, අවබෝධය ලබාගන්න. සමාධියෙන් ජීවිතය, පංචස්කන්ධය හෝ බාහිර කාරණා ගැන අවබෝධය ලබාගන්න බැහැ. සිත එක අරමුණක පිහිටුවාගෙන සුවදායකව සිටීම පමණයි සමථ භාවනාවෙන් කෙරෙන්නේ. විදර්ශනාව තමයි අනිත්‍ය, දුක්ඛ, අනාත්ම ආදී ත්‍රිලක්ෂණය වටහා ගන්න උදව් වෙන්නේ‍.සමථ භාවනාවෙන් ධ්‍යාන උපදවාගෙන ඊළඟට ගැඹුරින් විදර්ශනාවට බහින ක්‍රමයක් තිබෙනවා. එහිදී සිදුකරන්නේ ධ්‍යාන සිතේ ඇතිවන විතර්ක, විචාර, ප්‍රීති, සුඛ, ඒකාග්‍රතා කියන මානසික ධර්ම ත්‍රිලක්ෂණ වශයෙන් විදර්ශනාවට ගැනීමයි. ඒ නාම ධර්ම ආශ්‍රය කරගෙන තිබෙන කය එනම් රූප ධර්මත් සලකා බලමින් නාම - රූප වශයෙන් වෙන්කර බැලීම සිදුකරනවා.එතැනදීත් ටික වේලාවක්, පැය භාගයක් පමණ සමාධිය වැඩීම අවශ්‍යයි. ඉන්පසුව සමාධියෙන් නැඟී සිටිනවා. ඒ කියන්නේ අපේ සිත රූපාදී අරමුණු වලට යන්න පටන් ගන්නවා. අන්න එවිට ඒ අරමුණු භාවනාවට නඟනවා. එය තමයි සාමාන්‍ය ජනයාට ලෙහෙසි ක්‍රමය.ඇස, කන, නාසය, දිව, ශරීරය, මනස යන දොරටු හයට අරමුණු වදින විට ඒවා අනිත්‍යාදී, වශයෙන් ‍මෙනෙහි කිරීමෙන් සරල වශයෙන් විදර්ශන‍ාවට බැසගන්න වෙනවා. එවිට ජීවිතයේ ස්වභාවය පංචස්කන්ධයේ ස්වභාවය පිළිබඳ දැනුම, අවබෝධය ඇතිවෙනවා.මාර්ග ඵල ඥානය ලබාගැනීම තමයි විපස්සනා භාවනාවෙන් ලැබෙන ඉහළම ප්‍රතිඵලය වන්නේ. ඒ සඳහා සමථ බල, විපස්සනා බල මට්ටමට සිත පත් කරගත යුතුයි. සමාධි , විදර්ශනා දෙක ප්‍රබල වෙනවා යනු එහි අදහසයි. නීවරණ ධර්මවලින් මොනම විධියකින්වත් කම්පා නොවෙන නොසැළෙන සිත සමථ බල සහිතයි.විපස්සනා බල කියන්නේ කිසිම කරුණක් නිත්‍ය, සුඛ, ආත්ම වශයෙන් ගෙන කම්පා වන්නේ නැහැ යන්නයි. මේ සඳහා ශීල විශුද්ධිය, චිත්ත විශ්‍රද්ධිය , දිට්ඨ විශුද්ධිය ආදී වශයෙන් වන සජත විශුද්ධි පිළිවෙළ වැඩිය යුතුයි. එයින් පවිත්‍ර වූ සිතේ ශ්‍රද්ධා, වීර්ය, සති, සමාධි ප්‍රඥා කියන ගුණ ‍ෙහාඳින් මෝරා තිබෙනවා. සත්තිස් බෝධි පාක්ෂික ධර්ම හොඳින් වැඩී තිබෙනවා. මාර්ග ඥානයක් පැතිරවීමට තරම්.ඕනෑම භාවනාවට නැඹුරුවෙලා ඉන්න බොහෝ විදේශීය අය දුප්පත් අය නොවෙයි. සැප සම්පත් විඳින අය. ඒත් ඒ අයට තේරුම් ගොස් තිබෙනවා තමන් කොතරම් සැප සම්පත් වින්දනය කළත් සැනසීමක්, සන්සිඳීමක් නැහැ කියලා.ඒ නිසා ඒ හුඟක් අය භාවනා කරන්නේ සිතේ සැනසිල්ලක් සොයා ගැනීමටයි. නිවන් දැකීමට නොවෙයි. භාහිර ‍ලෝකයේ කරදරවලින් මිදිලා සිතේ සන්සිඳීමක් ඇති කරගන්න පුළුවන්ද කියලා . ඒ අය හොයනවා අප එය අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>11</day>
    </date>
    <link>http://www.dinamina.lk/2014/04/11/_art.asp?fn=f1404113</link>
    <topic>අධ්‍යාපනයේ පෙළහර පාන විශාඛාවෝ</topic>
    <author>සටහන - කුමුදු හෙට්ටිආරච්චි</author>
    <content>අධ්‍යාපනයෙන් පිරිපුන් දරු පිරිසක් බිහිකරන අතරේ ගුණදහමින් මෙන්ම ස්වභාව ධර්මයට වඩාත් ලැදි පිරිස් රටට දායාද කිරීමේ අරමුණ පෙරදැරිව සිටින විශාඛා විදුහල බාලිකා පාසල් අතර දිදුලන පාසලක් බවට අද පත්ව ඇත.පළමු ශ්‍රේණියේ අධ්‍යාපනයෙන් ආරම්භ කර උසස් පෙළ අධ්‍යාපනය තෙක් සිප්සතර ලබාදෙන පාසල් අතරින් විශිෂ්ටතම පාසල බවට පත්වීමේ භාග්‍යය අද විශාඛාවන්ට හිමිව ඇත. ඒ මෙවර අධ්‍යාපන පොදු සහතික පත්‍ර සාමාන්‍ය පෙළ විභාගයෙන් ද දිවයිනේ පළමු හා සිව්වැනි ස්ථාන හිමිකර ගනිමින් ඉහළම ප්‍රතිඵල ලබාගැනීමට විශාඛාවෝ සමත් වීමෙනි.මේ විශිෂ්ටත්වයේ කිරුළ පැලඳ ගැනීමේ හැකියාව මේ සිසුවියන්ට හිමිවූයේ කෙසේද යන්න ගැන කොළඹ විශාඛා විදුහලේ වත්මන් විදුහල්පතිනි සඳමාලි අවිරුප්පොල මහත්මිය සිය අදහස් මෙසේ දැක්වූවාය.අප පාසලේ සිටින ගුරුවරු 225 දෙනා නිවාඩු ලබාගන්නේ අඩුවෙන්. නිවාඩු අඩුවෙන් ලබාගෙන පාසල් දැරියන් වෙනුවෙන් ඔවුන් කරන කැපකිරීම පාසලට විශිෂ්ට ප්‍රතිඵල අත්කර ගැනීමට ඉවහල් වූ පළමු කරුණයි.ඒ අතර දැරියන්ගේ ඉගෙනීමට මෙන්ම අනෙකුත් බාහිර ක්‍රියාකාරකම් කෙරෙහි ඇත්තේ පුදුමාකාර උනන්දුවක්. ඒ උනන්දුවට ගුරුවරුන් සියල්ලගේ කැපවීම එක්වයි අද අප විශිෂ්ට ප්‍රතිඵල ලබාගෙන තිබෙන්නෙ. අප පාසල මේ ලබාගත් ජයග්‍රහණය විජයග්‍රහණයක් වන්නේ ශිෂ්‍යත්වය සමත් සිසුන්ගෙන් පමණක් පාසල ආරම්භ නොවන නිසයි. පළමු ශ්‍රේණියේ සිට පාසලට ඇතුළත්වන දරුවන් තමයි උසස් පෙළ දක්වා දිගු ගමනක යෙදෙන්නෙ.ඒ අතර ශිෂ්‍යත්වයෙන් ඉහළ ප්‍රතිඵල ලබා වසරක් පාසා පාසලට ඇතුල්වන සිසුවියන් ද සිටිනවා. එහෙත් පළමු ශ්‍රේණියේ සිට පැමිණෙන සිසුවියන් හා ශිෂ්‍යත්වය සමත්ව පැමිණෙන සිසුවියන් අතර අධ්‍යාපනයේ කිසිදු අඩුවක් නොතබන්න අප ගුරු මණ්ඩලය කැපවී සිටිනවා. දක්ෂයන් හා අදක්ෂයින් කියා සිසුන් වර්ග නොකර සැමට එකසේ අධ්‍යාපනය ලබාදෙනවා. එයයි අපේ ජයග්‍රහණය.1917 වසරේ ජනවාරි 16 වැනිදා ෂෙරමියස් දියෙස් මහත්මිය විසින් “බෞද්ධ බාලිකා විද්‍යාලය” නමින් කොළඹ ටවර් පාරේ පාසල මුලින්ම ආරම්භ කරන ලදී. සිසුවියන් 180ටත් වඩා අඩු සංඛ්‍යාවකින් ඇරැඹි පාසල කොළඹ බම්බලපිටියේ වජිර පාරේ පිහිටි ගොඩනැගිලි කරා රැගෙන ආවේ 1927 නොවැම්බර් 27 වැනිදාය.අද “විශාඛා විද්‍යාලය” නමින් හඳුන්වන ලද පාසල අද සිසුවියන් 4690 දෙනෙක් සිප්සතර හදාරණ මහා පහන්ටැඹක් බවට පත්ව ඇත.2013 වසරේ අ. පො. ස. සාමාන්‍ය පෙළ විභාගයෙන් දිවයිනේ ප්‍රථම ස්ථානය හා සිව්වන ස්ථානය හිමිකර ගැනීමට පාසලේ සිසුවියන් දෙදෙනෙක් සමත් වූයේ දක්ෂයන් අතර අති දක්ෂයන් වීමෙනි.කුඩා අවදියේ සිට තමනට සිප්සතර උගන්වා දිවයිනේ විශිෂ්ට ප්‍රතිඵල ලද දරුවන් බවට පත් කිරීමට කටයුතු කළ ගුරු මෑණිවරුන්ට තම කෘතවේදය පිරිනැමීමට විශාඛාවෝ කිසිවිටෙක අමතක නොකළහ. ඔවුනට උපහාර දැක්වීමේ ඒ මහඟු කටයුත්ත පසුගියදා පාසලේ ප්‍රධාන ශ්‍රවණාගාරයේදී සිදු කෙරුණේ කාගේත් හදවත මොහොතකට රිදවමිනි.ඒ උපහාර ලද ගුරු මෑණිවරුන්ගේ නෙතු අගට එක්වූ කඳුළු බිදු මතින් අපට කියාපෑවේ ඔවුන් පාසල් සිසුවියන් වෙනුවෙන් කළ කැපවීමයි.එච්. කේ. ඒ. දයාකාන්ති ගුරු මහත්මිය මෙවර අ. පො. ස. සාමාන්‍ය පෙළ විභාගයෙන් දිවයිනේ ප්‍රථම ස්ථානය හිමිකරගත් තපෝදා හරින්දි ගංගොඩවිල සිසුවියගේ පන්ති භාර ගුරුතුමියයි. ඇය තපෝදා දියණියගේ ජයග්‍රහණය ගැන මෙසේ පවසා සිටියාය.“තපෝදාගේ 10 හා 11 ශ්‍රේණි භාර ගුරුතුමිය මෙන්ම ඇගේ ගණිත ගුරුවරිය මමයි. ඇය හැම අතින්ම දස්කම් දැක්වූ දියණියක්. පාසල් භක්ති ගීත තරගයේ ජයග්‍රහණය ලද භක්ති ගීතයේ පද රචනා කළේ ඇයයි. විදුහලේ බාහිර ක්‍රියාකාරකම්වලට ඇගෙන් ලැබුණේ නොමද සහායක්.ඇය දිනපතා පාසලට පැමිණි දියණියක්. මුල සිටම සෑම වාර විභාගයකදීම සෑම විෂයකට ලකුණු 90 වැඩියෙන් ලබාන්න තපෝදා සමත්වුණා. ඇය මේ ජයග්‍රහණය අත්කර ගැනීමට ඉවහල් වුණේ ඇගේ එම ඉලක්කයයි. ‍එසේම ඇය පන්තියේ සහෝදර සිසුවියන් හා හැමවිට එක්ව කටයුතු කළා.ඇය විශිෂ්ට ජයක් ලබන බව මම දැන සිටියා.දිවයිනේ සිව්වන ස්ථානය හිමිකරගත් දිලිනි ඉඳුනිල් ෆොන්සේකා සිසුවියගේ පන්ති භාර ගුරුතුමිය වන එස්. ඒ. පද්මිනි හේමචන්ද්‍ර මහත්මිය දිලිනිගේ හැකියාවන් ගැන මෙසේ පැවසුවාය.10 – 11 පන්තිවල පැවැති සෑම වාර විභාගයකින්ම ඇය පන්තියේ පළමුවැනියා. ඇගේ හැකියාව පන්තියේ අන් දැරියන් සමඟම බෙදා ගන්න තරම් ඇය නිහතමානී දියණියක් වුණා. දිලිනිගේ දිනපතා පාසල් පැමිණීමත් මේ ජයග්‍රහණයට හේතු වුණා. තමන්ගේද දැනුම අන් අයට බෙදාදෙමින් පන්තියේ සහෝදර දියණියන් අතර ඇය කැපී පෙනුණා‍.දිනෙන් දින අධ්‍යාපනයේ ජය බිම කරා ගමන් ගන්නා කොළඹ විශාඛා විදුහල අනාගතයේදී මුළු රටම දිදුලන තාරකාවියන් දායාද කිරීමේ මහඟු කර්තව්‍යයක යෙදී සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404122</link>
    <topic>අලුත් අවුරුදු සමයේ ගිනි කෙළි සෙල්ලම් අවදානම්</topic>
    <author>සන්ධ්‍යා කරුණාරත්න</author>
    <content>අලුත් අවුරුදු සමයේ දී කුඩා දරුවන් ගිනි කෙළි සෙල්ලම් කිරීමෙන් ඔවුන‍්ගේ දෑස් අන්ධවීමේ අවදානම ඉහළ බව කොළඹ ජාතික අක්ෂි රෝහලේ අධ්‍යක්ෂ වෛද්‍ය සනත් ද සිල්වා මහතා පවසයි.ඒ නිසා හැකි තරම් ගිනි කෙළි භාවිතයෙන් ඉවත් වන ලෙස ඒ මහතා දරුවන්ට සහ වැඩිහිටියන්ට දැනුම් දෙයි. වැඩිහිටියන් ගිනිකෙළි සෙල්ලම්වල යෙදීමේදී දරුවන් සහභාගි කැර නොගන්නා ලෙස ද ඒ මහතා වැඩිහිටියන්ගෙන් ඉල්ලීමක් කරයි.ඇතැම් වැඩිහිටියන් අලුත් අවුරුදු සමයේ සතුට සැමරීම සඳහා තම දරුවන් වඩාගෙන රතිඤ්ඤා ආදි ගිනිකෙළි හරඹවල යෙදෙන බවත් එවැනි අවස්ථා අවදානම් බවත් ඒ මහතා පැවැසුවේය.ගිය වසරේ අප්‍රේල් 13, 14 දිනවලදී රෝගීන් 14 දෙනකු නේවාසිකව ප්‍රතිකාර ලබාගත් අතර ඉන් 12 දෙනකු කුඩා දරුවන් වන බවත් දෙදෙනකු වැඩිහිටියන් වන බවත් හෙතෙම කීය.රෝහලේ බාහිර රෝගී අංශයෙන් එම දිනයන් දෙක තුළදී 52 ක් ප්‍රතිකාර ලබා ගත් බව ද ඒ මහතා ප්‍රකාශ ‍කෙළේය.ඊ‍ට පෙර වසරවලට වඩා සියයට 50 ක රෝගීන්ගේ අඩු වීමක් දක්නට ඇති බවත් ඇසට හදිසි අනතුරක් වුවහොත් ළඟම ඇති රජයේ රෝහලට ගොස් ප්‍රතිකාර ලබා ගත යුතු බවත් වෛද්‍ය සිල්වා මහතා කීය.පොල් අතු ගෙවල්, මහජනයා වැඩිපුර ගැවසෙන ස්ථාන, බෑවුම් සහිත ස්ථානවල අහස් ගුණ්ඩු පත්තු කිරීම භයානක යැයි ද පොල්කටු තුළට දමා රතිඤ්ඤා පත්තු කිරීමෙන් අනතුරු වැඩි වන්නේ යැයි ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404123</link>
    <topic>උත්සව සමයේ මාළු මිල සියයට 20 සිට 30 දක්වා අඩු වී තිබෙනවා</topic>
    <author>බුද්ධිකා ඉඹුලාන -කැලණිය විශේෂ</author>
    <content>පසුගිය වසරේ අලුත් අවුරුදු සමයේදී පැවැති මිල හා සන්සන්දනය කරන විට මේ වසරේදී මෙම උත්සව සමයේ මසුන් මිල සියයට 20 - 30 දක්වා අඩු වී ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කියයි.ඊයේ (11) ඇමැතිවරයා පෑලියගොඩ මධ්‍යම මත්ස්‍ය වෙළෙඳ පොළේ සිදු කළ සංචාරයකදී මේ බැව් අනාවරණය වුණු අතර ගිය වසරේ අවුරුදු සමයේදී රුපියල් 1400ක් වූ තෝරා කිලෝව අද එහිදී රුපියල් 530කට මිලදී ගත හැකි වූ බව පවසයි.ගිය වසරේදී රුපියල් 680ක් වූ පරව් කිලෝව අද රුපියල් 380කටද, එදා රුපියල් 950ක් වූ බලයා කිලෝව අද රුපියල් 340කටද, රුපියල් 680/- කට පසුගිය අවුරුදු සමයේ මිලදී ගත් කෙලවල්ලන් කිලෝව අද රුපියල් 320ක්ද, රුපියල් 760/-කට විකුණූ තලපත් කිලෝව අද රුපියල් 530කටද පෑලියගොඩ මත්ස්‍ය වෙළෙඳ පොළෙන් ලබාගත හැකි බවද ධීවර ඇමැති රාජිත සේනාරත්න මහතා අවධාරණය කරයි.මේ වන විට රටපුරා ධීවර සංස්ථා අලෙවිසැල් 137ක් ආරම්භ කැර ඇති අතර උත්සව සමයේදී එම අලෙවි සල් තුළින් අවශ්‍ය තරම් මසුන් මිලදී ගත හැකි බවද ඇමැතිවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404124</link>
    <topic>සහජීවනය සංහිඳියාව ගොඩනැඟීමට කැප වෙමු</topic>
    <author/>
    <content>අවුරුදු සිරිත් විරිත් තුළ දිදුලන ප්‍රමුඛතම ලක්ෂණය වන සහජීවනය සහ සංහිඳියාව ගොඩනන්වමින් ආසියාවේ ආශ්චර්යයේ කිරුළ පැලඳීම මේ ලබන්නා වූ සිංහල අලුත් අවුරුද්දේ අප සැමගේ තිර අදිටන විය යුතු බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ එළැඹෙන සිංහල සහ දෙමළ අලුත් අවුරුදු උළෙල නිමිත්තෙන් සුබපැතුම් පණිවිඩයක් නිකුත් කරමිනි. එම සුබපැතුම් පණිවිඩය සම්පූර්ණයෙන් මෙසේය. බත බුලතින් පිරි නිල්ල පිරුණු ස්වයංපෝෂිත රටක් ගොඩනැඟෙන අවදියක සිංහල හා දෙමළ අලුත් අවුරුද්ද අපි මහත් සතුටින් පිළිගනිමු.ලෙයින්, මසින් මෙන්ම හදවතින් සපිරි මිනිසකු ලෝකයට බිහිවන්නේ යහගුණ දහමින් හෙබි ශ්‍රේෂ්ඨ සංස්කෘතික උරුමයන් තුළිනි. ඒ සඳහා අපට පදනම සලසන ප්‍රධානතම ජාතික උළෙලක් වන්නේ මේ හෙළයේ මහා සංස්කෘතික මංගල්‍යයයි. පැරණි සාරධර්ම සිරිත් විරිත් නොවෙනස්ව පවත්වා ගැනීම සෞභාග්‍ය‍ය කරා යන ජාතියක පෙර නිමිත්තක් ද වන්නේය.අප මේ සිංහල අලුත් අවුරුද්ද පිළිගන්නේ කෘෂිකර්මාන්තයේ මෙන්ම සෑම අංශයකම නිෂ්පාදනය ද සංවර්ධනය ද දියුණු තියුණු කරන්නා වූ අවදියකය. රටක වේගවත් සංවර්ධනයක් සඳහා ජාතික සමගිය ගොඩනැඟීම අත්‍යවශ්‍යය.අවුරුදු සිරිත් විරිත් තුළ දිදුලන ප්‍රමුඛතම ‍ලක්ෂණය වන්නේ සහජීවනය සහ සංහිඳියාවයි. පවුලක සංහිඳියාව පවුල් සීමාවෙන් බැහැරට ගෙන ගොස් ගම හා නගරය ඔස්සේ මුළු දේශයේම වැපිරීම අවුරුදු උළෙලේ ප්‍රමුඛතම ගුණාංගයකි. එම සංහිඳියාව ගොඩනංවමින් ආසියාවේ ආශ්චර්යයේ කිරුළ පැලඳීම මේ ලබන්නා වූ සිංහල අලුත් අවුරුද්දේ අප සැමගේම තිර අදිටන විය යුතුය.සැමට සෞභාග්‍යමත් සුබ අලුත් අවුරුද්දක් වේවායි! ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404125</link>
    <topic>හිටපු ජනපතිනියගේ ආරක්ෂක නිලධාරීන් නවදෙනාට ජනපති සමාව</topic>
    <author/>
    <content>රූකාන්ත ගුණතිලක සහ චන්ද්‍රලේඛා පෙරේරා ගායක යුවළට හිංසා කිරීමේ සිද්ධිය සම්බන්ධයෙන් සිර දඬුවම් විඳිමින් සිටි, හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මියගේ ආරක්ෂක නිලධාරීන් නවදෙනා ජනාධිපති සමාව යටතේ ඊයේ (11) නිදහස් කරනු ලැබිණ.සිද්ධියට මුහුණ දුන් රූකාන්ත සහ චන්ද්‍රලේඛා යුවළ වාචිකව සහ ලිඛිතව කළ ඉල්ලීමක් මත මෙම පිරිසට සමාව ප්‍රදානය කිරීමට ජනාධිපති මහින්ද රාජපක්ෂ මහතා තීරණය කළ බව ජනාධිපති ප්‍රකාශක මොහාන් සමරනායක මහතා දිනමිණට පැවසීය.මොවුන් වෙත සමාව ප්‍රදානය කිරීමට පෙර සිද්ධිය සම්බන්ධයෙන් ඉදිරිපත් කෙරුණු කරුණු ජනාධිපතිවරයා දීර්ඝව අධ්‍යනය කළ බවත් සමරනායක මහතා ප්‍රකාශ කෙළේය.කලුතර බන්ධනාගාරයේ රඳවා සිටි අටදෙනකු සහ වැලිකඩ බන්ධනාගාරයේ රඳවා සිටි එක් අයකු ජනාධිපතිවරයාගේ සමාව ප්‍රදානය කිරීමෙන් අනතුරුව ඊයේ (11) උදෑසන නිදහස් කැර හැරීමට බන්ධනාගාර කොමසාරිස්වරයා පියවර ගෙන තිබිණි.එදිරිසිංහගේ බන්දුල මධුෂාන් කුමාර, වන්නිආරච්චිලාගේ දොන් නිහාල් විජේසිරි, මාන්කොට්ට කංකානමලාගේ සරත් කුමාර රූපසිංහ, ජුවන්දරගේ කරුණාසේන ජයලත්, පිල්වල ගුණතිලකගේ ලෙස්ලි චන්ද්‍රතිලක, දිසානායක අප්පුහාමිලාගේ අතුල සේනාරත්න, රතුහැලඹගේ ධර්මසිරි බට්ටාගේ ලලින්ද රාජරත්න, ඉෂාන් සම්පත් රණසිංහ සහ බොහොතලේ ආරච්චිගේ උපාලි ආරියදාස යන අය වෙත මේ අනුව ජනාධිපති සමාව ප්‍රදානය කෙරිණ.වර්ෂ 2000 ජනවාරි මස 26 වැනිදා රාත්‍රීයේ ආයුධ සන්නද්ධව කඩා වැදී රුපියල් තිස්හය ලක්ෂ පනස්දහසක් වටිනා රන් ආභරණ සහ ජීප් රථය කොල්ලකෑම, ඔවුන්ට තර්ජනය කිරීම සහ ශාරීරික බාධක සිදුකිරීම සම්බන්ධයෙන් මෙම පිරිස චෝදනා ලැබ සිටියහ.පාණදුර පළාත්බද මහාධිකරණ විනිසුරු කුසලා සරෝජිනී වීරවර්ධන මහත්මිය මෙම නඩුවෙන් චෝදනා ලබා සිටි දස දෙනාගෙන් නවදෙනකුට බරපතළ සිරදඬුවම්, වන්දි හා දඩ නියම කරමින් පිටු 122කින් සමන්විත තීන්දුවක් 2013 වසරේ අගෝස්තු මස 01 දා ප්‍රකාශයට පත් කළාය.පළමු වැනි අධිචෝදනාවට වරදකරුව් වූ විත්තිකරුවන් දසදෙනාට රුපියල් දහස බැගින් දඩ සහ හය මාසය බැගින් බරපතළ සිරදඬුවම් නියම කෙරුණු අතර සෙසු අධිචෝදනා පහ සම්බන්ධයෙන් වරදකරුවන් වූ සියලුම විත්තිකරුවන්ට වසර හතර බැගින් බරපතළ සිරදඬුවම් සහ රුපියල් පන්දහස බැගින් දඩ දි නියම කෙරිණි. ආබාධිත තත්වයෙන් පසු වූ පස්වැනි විත්තිකරු වන ලෙස්ලි චන්ද්‍රතිලකගේ සෞඛ්‍ය තත්ත්වය සළකා බලා වසර හතරක සාමාන්‍ය සිරදඬුවමක් නියම කෙරුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404126</link>
    <topic>හසලක ගාමිණී සිහි කරමින් ලේක්හවුස් ආයතනයෙන් විශේෂ මුල්‍ය පරිත්‍යාගයක්</topic>
    <author>ඡායාරූපය මහින්ද විතානාච්චි</author>
    <content>රට ජාතිය වෙනුවෙන් දිවි පිදු හසලක ගාමිණී රණවිරුවා සිහි කරමින් ඔහුගේ මව වන වයි.ජී.ජුලියට් මහත්මියට විශේෂ මුල්‍ය පරිත්‍යාගයක් කිරීමට ලේක්හවුස් ආයතනය ඊයේ (11) කටයුතු කෙළේය.එම අවස්ථාවට එක් වෙමින් මේජර් ‍ජනරාල් මහින්ද හතුරුසිංහ මහතා ප්‍රකාශ කෙළේ ලේක්හවුස් ආයතනය රණවිරුවන් අමතක නොකිරීම ගැන සතුටට පත් වන බවයි.රට දැය වෙනුවෙන් දිවි පිදු හසලක ගාමිණී විරුවා සිහි කරමින් මෙවැනි මුදල් පරිත්‍යාගයක් සිදු කරන මේ අවස්ථාවට රණවිරුවකු වශයෙන් එක්වීමට ලැබීම ආඩම්බරයක් බවත් ඒ මහතා ප්‍රකාශ කෙළේය.මේ මුදල් පරිත්‍යාගය ලබන මවගේ පුතා හසලක ගාමිණි රණවිරුවා රටට , දැයට විශාල සේවයක් ඉටු කළ සෙබළෙක් බවත් හතුරුසිංහ මහතා වැඩිදුරටත් කීවේය.ඡායාරූපයෙන් දැක්වෙන්නේ එම මුල්‍ය පරිත්‍යාගය ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා හසලක ගාමිණි විරුවාගේ මවට ප්‍රදානය කරන අයුරුයි.මේ අවස්ථාවට මේජර් ජනරාල් මහින්ද හතුරුසිංහ, ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, සාමාන්‍යාධිකාරී අභය අමරදාස, සමාගම් ලේකම් කුමුදු ගුණවර්ධන, මුදල් නියෝජ්‍ය සාමාන්‍යාධිකාරී වී.එස්.බොයිස්, හසලක ගාමිණි විරුවාගේ සහෝදරයා වන වයි.ජී.නිමල් රංජිත්, මුර්ති ශිල්පී ජයන්ත කෝලියවංශ මහත්ම මහත්මීහු සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404127</link>
    <topic>වෙළෙඳ පොළේ සහල් මිලපාලන මිල දක්වා පහතට</topic>
    <author>විජයානි එදිරිසිංහ</author>
    <content>රජය සහල් සඳහා පාලන මිලක් ගෙන ඒමත් සමඟ වෙළෙඳපොළේ ව්‍යාපාරිකයන්ට සහ මෝල් හිමියන්ට වුවමනා පරිදි අලෙවි කරමින් තිබූ සහල්වල මිල ඉතා ශීඝ්‍රයෙන් පාලන මිල දක්වා අඩු වී තිබේ.පසුගිය සති ගණනාවක් තිස්සේ පෞද්ගලික වෙළෙඳපොළේ වෙළෙඳුන් සාමාන්‍ය සම්බා කිලෝව රුපියල් 80 සිට 100 දක්වා වූ මිලට අලෙවි කර තිබුණි.රුපියල් 60 තිබූ රතු කැකුළු සහ සුදු කැකුළු රුපියල් 75 – 85 අතර මිලකටත්, නාඩු රුපියල් 75 – 80 අතර මිලකටත් අලෙවි කර තිබුණි. පසුගිය කාලයේ සහල් සඳහා රජය විසින් දමා තිබූ පාලන මිල රජය විසින් වී ගොවියාට ගෙවන මුදල වැඩි කිරීමත් සමඟ එම පාලන මිල පවත්වාගෙන යාමට නොහැකි විය.එම තත්ත්වය වාසියට ගත් සහල් ව්‍යාපාරිකයෝ සහ මෝල් හිමියන් සහල් සඳහා ඉහළ මිලක් නියම කර පාරිභෝගිකයා ගසාකෑමට පටන් ගත්හ.සහල් වැඩි මිලට අලෙවි කළ වෙළෙඳුන් 250 දෙනකු ද ඊයේ වන විට කොටුකරගෙන ඇත.උත්සව සමයේදී එම වැඩි කිරීම තවත් ඉහළට ගිය අතර ඇතැම් සහල් වර්ගවල මිල පාරිභෝගිකයාට දරාගැනීමට නොහැකි තරම් වූ එකක් වී තිබුණි.ඒ අනුව සාමාන්‍ය සහල්වල මිල සුපිරි ගණයේ සහල්වල මිල දක්වා වැඩිකර තිබුණි. සුපිරි සහල් සෑම එකක්ම රුපියල් 130 – 200 හෝ ඊට වැඩි ප්‍රමාණයක් දක්වා ඉහළ ගොස් තිබුණි.මේ පිළිබඳව වෙළෙඳපොළේ විශේෂ සමීක්ෂණයක් කරන ලෙස සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ‍‍ජොන්ස්ටන් ප්‍රනාන්දු මහතා පාරිභෝගික අධිකාරියට උපදෙස් දී තිබුණි.එහිදී අනාවරණය වූයේ උත්සව සමය වන විට සහල් සඳහා පාලන මිලක් ඇති නොකළහොත් වෙළෙන්දන් පාරිභෝගිකයා දැඩි ලෙස සූරාකන තත්ත්වයකින් ඉහළ මිලකට සහල් අලෙවි කරන බවයි.එමනිසා රජය වහාම ක්‍රියාත්මක වන පරිදි සහල් සඳහා පාලන මිලක් යෙදවීමට පියවර ගත්තේය. එහි ප්‍රතිඵලයක් වශයෙන් වැඩි මිලට අලෙවි කරමින් තිබූ සහල් මිල පාලන මිල දක්වා පහත වැටී ඇති අතර සහල් මෝල්වලින් වැඩි මිලට සැපයූ සහල් තොග මිලද අඩු වී ඇති බව පාරිභෝගික අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404128</link>
    <topic>ත්‍රිරෝද රථයක් යතුරු පැදියක ගැටීමෙන් එක් අයෙක් මරුට</topic>
    <author>රක්ෂණ ශ්‍රියන්ත</author>
    <content>අනුරාධපුර පාදෙනිය මාර්ගයේ පෙරේදා (10) ත්‍රිරෝද රථයක් යතුරුපැදියක ගැටීමෙන් සිදුවූ අනතුරින් එක් අයෙක් මියගොස් තිදෙනෙක් තුවාල ලබා ඇත.අනුරාධපුර පාදෙනිය මාර්ගයේ බලල්ල කිලෝමීටර 15 කණුවත් කිලෝමීටර් 16 කණුවත් අතරදී පාදෙනිය දෙස සිට අනුරාධපුරය දෙසට ගමන් කරමින් තිබූ ත්‍රිරෝද රියක් රියැදුරුට පාලනය කර ගැනීමට නොහැකිව මාර්ගයේ දකුණු පස මංතීරුවට ධාවනය වී අනුරාධපුරට දෙස සිට පාදෙනිය දෙසට ධාවනය වූ යතුරු පැදියක් සමග මුහුණට මුහුණ ගැටීමෙන් මෙම අනතුර සිදුව ඇතිබව පොලිසිය පවසයි.අනතුරින් යතුරු පැදියේ පැදිකරු සහ පිටුපස ගමන් ගත් පුද්ගලයාද, ත්‍රිරෝද රථයේ රියැදුරු සහ එහි පිටුපස ගමන් කළ කාන්තාවක් තුවාල ලබා මහව රෝහලට ඇතුළත් කර තිබේ.එහිදී යතුරු පැදියේ පැදිකරු වන වයස අවුරුදු 36 ක්වු දේවාළ පාර පහළ බලල්ල ප්‍රදේශයේ පදිංචි තිස් හය හැවිරිදි පියල් තිස්ස සේනානායක යන අය මියගොස් ඇත.මෘත ශරීරය මහව රෝහලේ මෘතශරීරාගාරයේ තබා ඇත.පශ්චාත් මරණ පරීක්ෂණය ඊයේ(11) සිදුකිරීමට නියමිතව තිබුණි.අනතුරින් තුවාල ලැබූ තිදෙනා අතර සිටි කාන්තාව වැඩිදුර ප්‍රතිකාර සදහා කුරුණෑගල රෝහලට මාරුකර යවා ඇත.මහව පොලිසිය සිද්ධිය පිළිබද වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n1404129</link>
    <topic>වැඩ ඇල්ලීමේ නැකතට පැළයක් රෝපනය කරමු</topic>
    <author>ශිරෝමි අබයසිංහ</author>
    <content>ශ්‍රී ලාංකීය ජනතාවගේ ජාතික සංස්කෘතික මහා උළෙල ලෙසින් සමරණ අලුත් අවුරුදු උත්සවයේදී වැඩ ඇල්ලීමේ නැකත යෙදී තිබෙන අප්‍රේල් 14 වැනි දින පෙරවරු 11.05ට පැළයක් රෝපනය කැර ජාතික වගකීමකට දායක වන මෙන් මධ්‍යම පරිසර අධිකාරිය මහජනතාවගෙන් ඉල්ලා සිටියි.රාජ්‍ය නායකත්වය ඇතුළු දේශපාලන බලධාරින් අවුරුදු වැඩ ඇල්ලීමේ නැකතට පැළයක් රෝපනය කරන බවත් පරිසර හිතකාමී මෙම ක්‍රියාව මධ්‍යම පරිසර අධිකාරිය ඉහළින් අගය කරන අතර නූතන පරපුර තුළ එවැනි ගුණාංග ඇති කිරීම අත්‍යාවශ්‍ය බවත් එහි සභාපති විජයවන්ත ප්‍රතාපසිංහ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041210</link>
    <topic>ජංගම දුරකතන 25ක් සොරා ගත් 3ක් අත්අඩංගුවට</topic>
    <author>ඇම්.පි.චන්ද්‍රපාල තංගල්ල විශේෂ</author>
    <content>තංගල්ල වීරකැටිය වලස්මුල්ල ප්‍රදේශවලින් සොරකම් කරන ලද ජංගම දුරකතන 25 ක් සහ පාපැදි 14 ක් සොරා ගත් සැකකරුවන් තිදෙනෙක් ඉකුත් අඟහරුවාද වලස්මුල්ල කඩිගමුව ප්‍රදේශයේදි තංගල්ල පොලිසියේ නිලධාරින් කංඩායමක් විසින් අත් අඩංගුවට ගන්නා ලදි.පසුගිය කාලයේ තංගල්ල සහ අවට ප්‍රදේශවල සිදු වු සොරකම් වලට මොවුන් සම්බන්ධ බවද පොලිසිය පවසයි. අත් අඩංගුවට ගත් සැකකරුවන් තිදෙනා වලස්මුල්ල කඩිගමුවේ පදිංචි කරුවන් බවද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041211</link>
    <topic>නව වසර උදාවටපැළ ලක්ෂ හතළිහක්</topic>
    <author>සුභාෂිණී සේනානායක</author>
    <content>නව වසර උදාවත් සමග නැකැත් අරඹමින් පාසල් දරුවන් ඵල දරන පැළ ලක්ෂ හතළිහක් සිටුවීමට සූදානමින් සිටී.උදාවන නව වසරේ පැළයක් සිටුවීමෙන් රටට දැයට ආදරය කරන පිරිසක් බවට මේ රටේ දරුවන් පත් කරලීම මෙහි අරමුණ බව අධ්‍යාපන ඇමැති බන්දුල ගුණවර්ධන මහතා දිනමිණට අදහස් දක්වමින් කියා සිටියේය.මේ සඳහා පාසල් නිවාඩුවට ප්‍රථම දිවයින පුරා පිහිටි සියලු පාසල්වල සිසුන් වෙත පැළ බෙදා දීම සිදුකර ඇත. සෑම දරුවෙක්ම මේ සඳහා යොමු කරන මෙන් ඇමැති ගුණවර්ධන මහතා මව්පියන් සහ දරුවන්ගෙන් ඉල්ලා සිටී. අධ්‍යාපන අමාත්‍යාංශයෙන් අනුග්‍රාහකත්වයෙන් සියලු පාසල් වල විදුහල්පතිවරුන් එක්ව මෙම වැඩපිළිවෙල සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041212</link>
    <topic>මිහින්තලාවට තද සුළඟසමඟ වර්ෂාව</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>ඉකුත් 10 රාත්‍රී ඇද හැළුණ ධාරානිපාත වර්ෂාවත් සමග හමා ගිය තද සුළඟින් මිහින්තලා ප්‍රා දේශීය ලේකම් කොටසේ 574 ග්‍රාම නිලධාරී වසමේ කුරුන්දන්කුලම 4 වැනි කොටසේ නිවාස කිහිපයකම වහලවල්වල ඇස්බැස්ටෝස් තහඩු විනාශ වී ඇත. පොල් ගස් වල පොල් වලු පිටින් බිමට වැටී ඇත.ඩී.ජී. දීපානි සිරියලතා මහත්මිය අප සමඟ මෙසේ පැවසීය.හයියෙන් වහින්න ගත්තා. අපගේ වහළ ටක් ටක් ගාලා උඩට එසවුණා. අපි දරුවන් රැගෙන වැස්සට තෙමි තෙමී අක්කලා ගෙදරට දිව්වා. ඒ යන විට අක්කලා ගෙදරත් වහළ තහඩු බිම වැටිලා. පොල් වලු පිටින් බිමට වැටුණා.කේ .පී. කමල් පුෂපාදේවී මහත්මිය මෙසේ පැවසුවාය.රාත්‍රී 7.30 ට පමණ තද වර්ෂාව ආවා. තද සුළගත් සමග කුණු රොඩු ගෙට ආවා. අකුණු ගසමින් ගොරවමින් තද සුළගත් සමග හයියෙන් වහින්න පටන් ගත්තා. එන පාරටම ගෙයි වහළ උඩට එසවුණා. ෂීට් ගලවලා ගියා. කොන්ක්‍රීට් පවා පුපුරලා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041213</link>
    <topic>ගොවි ජනතාවගේ ජීවන තත්ත්වය නැංවීමට ජනපතිතුමා විශේෂ ඇමැති කමිටුවක් පත්කළා</topic>
    <author/>
    <content>පවතින වියළි කාලගුණ තත්ත්වය හේතුවෙන් ගොවි ජනතාවගේ ජීවන තත්ත්වයන් ආරක්ෂා කිරීමට අදාළ සුබසාධන කටයුතු ඉටු කිරීම සඳහා ජනාධිපති මහින්ද රාජපක්ෂ මහතා විසින් ඇමැතිවරුන්ගෙන් යුත් විශේෂ කමිටුවක් පත් කළ බව සෞඛ්‍ය ඇමැති මෛත්‍රීපාල සිරිසේන මහතා පවසයි.දුකසැප දෙකම ජීවිතයේ දී බලාපොරොත්තු විය යුතු බව බෞද්ධ දර්ශනය තුළ අපිට උගන්වා ඇති බවත් පසුගිය කන්නය තුළ හොඳ අස්වැන්නක් වගේම හොඳ මිලක් අපේ ගොවි නිෂ්පාදනවලට ලැබී තිබෙන බවත් ඇමැතිවරයා කීය.පොළොන්නරුව අලුත් සහල් මංගල්‍යය අති උත්කර්ශවත් ලෙස පොළොන්නරුව ඓතිහාසික ගල් විහාරය අසල දී පසුගියදා පැවැත්විණි. එම අවස්ථාවට සහභාගි වෙමින් ඇමැතිවරයා මේ බව ප්‍රකාශ කළේය.ඇමැතිවරයා එහිදී මෙසේ ද පැවැසුවේය. ඊළගට එන්නේ යල් කන්නය. නමුත් දැනට තිබෙන දැඩි නියඟය සහිත වියළි කාලගුණික තත්ත්වය නිසා යල් කන්නයේ දී ගොවිතැනට අවශ්‍ය ජලය ප‍්‍රමාණවත් නොවිම පිළිබඳ ගැටලුවට පොළොන්නරුව ඇතුළු දිස්ත‍්‍රික්ක කිහිපයක ජනතාව මුහුණ පා සිටිනවා.පසුගිය සතියේ අමාත්‍ය මණ්ඩල සාකච්ඡාවේ දී මේ සම්බන්ධයෙන් අපි දීර්ඝ ලෙස සාකච්ඡා කළා. එහි ප‍්‍රතිපලයක් විදියට පවතින වියළි කාලගුණික තත්ත්වය නිසා අපහසුතාවයට පත්වන ගොවි ජනතාව රැක ගැනීමේ සුබසාධන වැඩපිළිවෙළක් අරඹන්නට කැබිනට් මණ්ඩලය තීරණය කළා.අලුත් සහල් මංගල්‍යය පැවැත්වීමෙන් අපි බලාපොරොත්තු වන්නේ ත‍්‍රිවිධ රත්නයේ ආශිර්වාද ලබා ගනිමින් සම්මා සම්බුදුපියාණන්වහන්සේට අලුත් සහල් පුජා කිරීමටයි.අපි අලුත් සහල් පුජා කරන කොට ගොවි මහතෙක් මගේ කණට කොඳුරලා කීවා, ඇමැතිතුමා අපේ ජලාශ ජලයෙන් පිරෙන්න කියලා ප‍්‍රාර්ථනා කරන්න කියලා. මම අද විතරක් නොවෙයි. අවුරුද්දේ දවස් 365 දීම උදේ හවා ත‍්‍රිවිධ රත්නය වඳිනකොට කරන ප‍්‍රාර්ථනාව තමයි භවබෝග සම්පතෙන්, සියලු සම්පතින් පිරුණු සමෘද්ධිමත් රටක් ගොඩනැගෙන්න ඕන කියන එක. අගහිඟකම් දුප්පත්කම් නැති වෙන්න ඕන. සියලු ජනතාවම සමෘද්ධිමත් ජාතියක් වෙන්න ඕන කියන ප‍්‍රාර්ථනාව.නියඟය නිසා වැව්වල ජලය හිඟ වුනාමත් සමහරු ආණ්ඩුවට බැන වදිමින් පෙළපාලි යනවා. වැව්වල ජල හිඟය ඇතිවුනාම ආණ්ඩුවට බැනලා වැඩක් නැහැ. ඒක ආණ්ඩුවට කරන්න පුළුවන් දෙයක් නොවෙයි. කාලගුණය හා දේශගුණය අනුව ඇතිවෙන තත්ත්වයක්. ආණ්ඩුවට බැන්නට වහින්නේ නැහැනේ. ඒ නිසා කාලගුණික හා දේශගුනික තත්ත්වයන් අපි සැලකිල්ලට ගන්න ඕනැ.පසුගිය සතියේ අමාත්‍ය මණ්ඩලයට ඉදිරිපත් වුණා යෝජනා දෙකක්. ජලාශ දෙකක් අලුත්වැඩියා කිරිමට. පවතින නියඟයත් එක්ක ඒ ජලාශ අලුත්වැඩියා කළොත් බරපතල ජලහිඟයකට දිස්ත‍්‍රික්ක කිහිපයක් ලක්වෙනවා. නමුත් ඒ ජලාශ අලුත්වැඩියා කළ යුතුයි. දැන් පවතින්නේ ඊට සුදුසු තත්ත්වයක් නොවෙයි. එම නිසා ඒ යොජනාවට අමාත්‍ය මණ්ඩලයේ විරුද්ධතාව පළ වුණා. අපි සෑම විටම තීරණ ගන්නේ අපේ පැත්තෙන් හිතලා නොවෙයි. ජනතාවගේ පැත්තෙන් හිතලායි.අද අපිට තිබෙන ගැටලුවක් තමයි ජල හිඟයක් තිබෙන විට අතිරේක බෝග වගාවට යොමු නොවීම. තිබෙන ජල ප‍්‍රමාණය අරපරිස්සමින් පාවිච්චි කිරිම සඳහා අතිරේක බෝග වගාවට යොමු වෙනවා නම් වැඩි ආදායමක් ලබන්නත් පුළුවන්.දැන් අපි ත‍්‍රිපෝෂ හදන්න සෝයා බෝංචි හා බඩ ඉරිඟු ගන්නවා. අනුරාධපුර දිස්ත‍්‍රික්කයේ හොඳට අතිරේක බෝග වගාව කළත් පොළොන්නරුවේ අතිරේක බෝග වගාව කෙරෙන්නේම නැහැ. ජලාශවල තිබෙන ජලය වගාවට යොදා ගැනීමේදී අනිවාර්යයෙන්ම රජය හා ගොවි සංවිධාන එක මතයක ඉඳලා කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041214</link>
    <topic>ආණ්ඩුවට එරෙහිව ක්‍රියාමාර්ග ගන්නා බවට තර්ජනය කරමින් ජවිපෙ වෘත්තීය සංගම් නඟන චෝදනා ප්‍රතික්ෂේප කරනවා</topic>
    <author/>
    <content>බැංකු සංගම්වල ක්‍රියාකාරීත්වය හෙළා දකිමින් ආණ්ඩුවට එරෙහිව ක්‍රියාමාර්ග ගන්නා බවට තර්ජනය කරන ජනතා විමුක්ති පෙරමුණට සම්බන්ධ වෘත්තීය සමිති හා සමෘද්ධි බැංකු සංගම් වෘත්තීය සමිති ඇතුළු තවත් වෘත්තීය සංගම් කිහිපයක් නගන චෝදනා ප්‍රතික්ෂේප කරන බව සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරි සංගමය පවසයි.දිවිනැගුම දෙපාර්තමේන්තුව පිහිටුවීමට උද්ඝෝෂණ හා අධිකරණ ක්‍රියාමාර්වලට තමන් සම්බන්ධ වූ බවට ප්‍රකාශ කර ඇති මේ සංගම් සියල්ල සමෘද්ධි ව්‍යාපාරයේ ශක්තිමත් සංවිධාන වන්නේ තමන් බවට හුවා දැක්වීමට උත්සාහ කරන බවත් එම නිලධාරී සංගමය ප්‍රකාශ කරයි.සමෘද්ධි ව්‍යාපාරයට සම්බන්ධන වෘත්තිය සමිති 13 කින් සමන්විත සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරි සංගමය අනෙක් සියළුම සංගම් අභිබවා සමෘද්ධි ව්‍යාපාරයට සම්බන්ධ නිලධාරීන්ගෙන් 95% කට වැඩි පිරිසක් (20,000 කට වැඩි ප්‍රමාණයක්) නියෝජනය කරන බව ද පෙන්වා දෙයි.1997 සිට සෑම රජයක් සමගම සාකච්ඡා කරමින් සමෘද්ධි නිලධාරීන්ගේ සියළුම ගැටළු සාකච්ඡා කරමින් රැකියා මෙන්ම ජීවිත අවධානම ද නොතකා අරගල කරමින් ලක්ෂ සංඛ්‍යාත සමෘද්ධි ව්‍යාපාරයේ ජනතාවටත් සුවිශාල අයිතිවාසිකම් ප්‍රමාණයක් ලබා දීමට කටයුතු කළ බව එම සංගමය සිහිපත් කරයි. දිවි නැගුම දෙපාර්තමේන්තුව ආරම්භ කිරීම සඳහා ජනතා සහාය ලබා ගැනීමට ඇප කැප වූ එකම සංගමය තම සංගමය බව ද සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරි සංගමය පවසයි.අද පුරසාරම් දොඩන බැංකු සංගම් හෝ ජවිජෙ සමිති හා වෙනත් සමිති ඉතිහාසයේ කිසිදු දිනයක මෙම ව්‍යාපාරය වෙනුවෙන් කටයුතු කර නොමැති බවත් පෙන්වා දෙයි. බෝඩ් ලෑලිවලට සිමා වී මාධ්‍ය සංදර්ශනවලින් පිම්බීමට උත්සාහ කරන බවට ද එම සංගමය චෝදනා කරයි.දිවි නැගුම ව්‍යාපාරය පිහිටු වීමට යම් ප්‍රමාදයක් සිදු වුවද සමෘද්ධි ව්‍යාපාරයට සම්බන්ධ නිලධාරීන්ට, ජනතාවට කිසිඳු හානියක් සිදු නොවීමට වග බලා ගන්නා බව ද ආර්ථික සංවර්ධන ඇමැති බැසිල් රාජපක්ෂ මහතා සමග සාකච්ඡා කොට විසඳුම් ලබා දීමටත් පත්විම් ලබා දීමටත් කටයුතු කරන බව ද එම සංගමය වැඩි දුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041215</link>
    <topic>බෝඩිං වෙච්ච පිටිසරයාගේ අවුරුදු දුක්ගැනවිල්ල</topic>
    <author/>
    <content>2014 ඉබිගමනෙන් ඇවිදින් එකපාරටම අසුරු වෙසක් ‍මවාගෙන දින ගැන ගැන කඩවල්, වීදි නගර ආක්‍රමණය කරලා. තැන තැන ‘අවුරුද්ද’ සේල් එකට දාලා විකිණෙනවා. පුංචි එවුන් අතින් එල්ලගෙන දෙමහල්ලො කඩ වන්දනාවේ.පඩියට ලැබිච්ච සල්ලිසේරම සාක්කුවේ දමාගෙන ඒ කඩෙන් මේ කඩේට.... සේල් කියලා බෝඩ් තිබුණට කෝ අතේ ගානට, හිතේ හැටියට කොතැනකවත් බඩු න‍ෑනේ කියලා ඒ ඇස්වලින් අෙඳා්නාවක් එළියට පනිනවා. අවුරුද්ද ටී.වී. එකෙයි, රේඩියෝවෙයි ජයටම විනාඩියෙන් විනාඩියට විකුණනවා. ඒත් ඒවායින් කියන දේවල් වගේම පේන දේවල් වලද අපේ හිතේ තියන අවුරුද්ද තියෙන්නේ කියලා මට හිතුණා.අතු විහිදුණු ලොකු නුග ගස් වගේ මහ පවුල් තිබුණු පරණ සාම්ප්‍රදායික පවුල් ක්‍රමයට ගැළපුණු, අවුරුදු සිය ගණනක් තිස්සේ පදම් වෙවි ආපු අවුරුද්ද දැන් මොඩ් කරලා, කැවුමක් කොකිසක් උයන්නත්, ගොක් ඉත්තෙන් පහන් පැලක් හදන්නත් දන්නේ නැති අම්මලා තාත්තලා, ළිඳක් පේන මානයකවත් නැති ටැප් එකෙන් වතුර ගන්න තට්ටු ගෙවල්, පංච දාන්න තියා කථා කරන්නත් ළමයි දෙන්නෙක් වත් නැති, පුංචි පවුල රත්තරන් කියලා අදහන පවුල්, හිනාවෙලා කථා කරනවා තියා අහල පහල මළගෙදරකටවත් යන්න වෙලාවක් නැති මිනිසුන් ඉන්න සමාජයක, අවුරුදු චාරිත්‍ර...? ඒ විතරක් ද හුඟක් පවුල්වල ආදරය කරන කාලේ පැය ගණන් මල් කැඩුවට මොකෝ බැන්දට පස්සේ ආදරය කරන්න තියා වචනයක් කථා කරන්නවත් වෙලාවක් නැහැ. එච්චරටම බිසී. සල්ලි මත්තෙමයි.ඉතින් ඇත්තටම මොකක්ද මේ අවුරුද්ද? ඒකේ වටිනාකම මොකක්ද? කියලා විචාර බුද්ධියෙන් හිතලා බලන්න. එහෙම නැතුව ටීවී එකෙයි, රේඩියෝ එකෙයි අපේ ඇ‍ඟේ ගහන්න හදන එකද අවුරුද්ද? එහෙමත් නැත්නම් දකින දකින බඩු සේරම අරගෙන උජාරුවට පාටිදාලා කැපී පේන්න දඟලන එකද අවුරුද්ද කියලා කියන්නේ කියලා 2014 වත් හිතලා බලන්න.පිටිසර ඉපදිලා කොළඹ බෝඩින් වෙච්ච අපි මේ දිහා විලිරුජාවෙන් බලන් ඉන්නේ නැතුව මේ ගැන කථා කරන්න හිතුවේ පිටිසර වෙච්ච අපිට අවුරුද්ද සමරන්න බැරි නිසාම නෙමෙයි, හිතේ තිබුණු අවුරුද්ද මේ විදිහට වාෂ්පවෙලා යනවා බලන් ඉන්න බැරිකමට.ලොකුවට බෝඩ් දාලා තියන අවුරුදු සේල් අස්සේ රිංගන්නේ නැතුව අම්මලා තාත්තලා දරු පැටව් තුරුළු කරගෙන උන්ට අපේ සංස්කෘතියේ වටිනාකම් ගැන කියා දෙනවා නම්, අවුරුද්දට විතරක් නෙමෙයි හැමදාමත් අහල පහල උදවිය එක්ක සමගියෙන් ඉන්න හැටි පෙන්නලා දෙනවා නම්, ඒ විතරක් ද මගේ දරුවා විතරක්ම නෙමෙයි අහල පහල ඉන්න දරුවත් නොමඟට යන්න නොදී සමාජ වගකීමෙන් කටයුතු කරන්න අපිට පුළුවන් නම්, පාරේ යන අක්කලා නංගිලා බඩු කෑලි විදිහට නෙමෙයි අපේ සහෝදරියෝ විදිහට ගෞරවයෙන් සලකන්න පුළුවන් නම්, අපේ වයසක දෙමාපියන්ටත් ආදරයෙන් ගෞරවයෙන් සලකන්න විතරක් නෙමෙයි එයාලව අපිට කොච්චර වටිනවද කියලා අපේ පුංචි එවුන්ට ක්‍රියාවෙන්ම පෙන්නලා දෙන්න අපිට පුළුවන් නම්.... එතකොට අවුරුද්ද දවසකට දෙකකට සේල් කරන්නේ නැතුව හැමදාටම අපි ළඟම තියා ගන්න පුළුවන් කම ලැබේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041216</link>
    <topic>රාජසිංහ සූර්ය උදානය 2014මෙවරත් 20 දා මහ ඉහළින්ම</topic>
    <author/>
    <content>රුවන්වැල්ල රාජසිංහ මධ්‍ය විද්‍යාලයීය ආදි ශිෂ්‍ය සංගමය සහ රාජසිංහ මධ්‍ය විද්‍යාලය එක්ව “රාජසිංහ සුර්ය උදානය 2014” දෙවන වරට ද අති උත්කර්ෂවත් ලෙස විශාල ජන සහභාගිත්වයෙන් පැවැත්වීමට කටයුතු සංවිධානය කර ඇත.මේ සඳහා ජනාධිපති ලේකම් කාර්යාලයේ ක්‍රියාත්මක වන මදර් ශ්‍රී ලංකා (Mother Sri Lanka) පාසල් සමාජයේ සහයෝගය ලැබ රාජසිංහ මධ්‍ය විද්‍යාලය, මොරාවත්ත දෙමළ විද්‍යාලය සමඟ අත්වැල් බැඳ ගනිමින් සිංහල හා හින්දු අලුත් අවුරුදු චාරිත්‍ර වාරිත්‍ර අනාගත පරපුරට දායාද කිරීමේ මහඟු මෙහෙවරට උ‍රදෙමින් ප්‍රදේශයේ සර්ව ආගමික නායකයන්ගේ සහභාගිත්වයෙන් 2014 බක් මස 20 වන ඉරුදින පෙරවරු 7.00 ට විද්‍යාලයීය ක්‍රීඩාපිටියේ දී “රාජසිංහ සූර්ය උදානය 2014” පැවැත්වේ.මෙම අවුරුදු උත්සවයේ දී සිංහල හා දෙමළ ජන ක්‍රීඩා, ජන ගායනා, නර්තනාංගයන් සහ අවුරුදු ක්‍රීඩා රැසක් පාසල් දෙකෙහිම සිසු දරුවන්ගේ සහභාගිත්වයෙන් ඉදිරිපත් කිරීම ඉතා වැදගත් මෙන්ම කාලීන අවශ්‍යතාවකි. මෙහිදී ජාතික සමගිය ගොඩනැ‍ඟෙන අයුරින් අනාගත පරපුරට දායාද කිරීමේ මහඟු මෙහෙවරට උරදෙමින් ප්‍රදේශයේ සියලු ජාතීන්ගේ එකමුතුවෙන් පැවැත්වීමට සංවිධායක මණ්ඩලය සියලු කටයුතු සුදානම් කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=n14041217</link>
    <topic>සමස්ත ජනතාව අතර ශක්තිමත්බැඳීමක් ඇති කරන මොහොතක්</topic>
    <author/>
    <content>සිංහල, හින්දු ඇතුළු සමස්ත ජනතාව අතර සහයෝගය උදාකරන ශක්තිමත් බැඳීමක් ලෙස මෙවර අලුත් අවුරුද්ද පෙන්වා දිය හැකි බව අගමැති, ආචාර්ය දි. මු ජයරත්න මහතා පැවසීය. සූර්යයා මීන රාශියේ සිට මේෂ රාශි ගතවීම හුදු නව වසරක උදාවීම පමණක් නොව, එය .නව කන්නයේ අස්වනු නෙළාගත් හෙළ වැසියන් දේශීය සංස්කෘතිය හා සිය අනන්‍යතාව මනාව පෙන්වමින් සාමූහිකව, එක් මොහොතක සියලු චාරිත්‍ර -වාරිත්‍ර ඉටු කරමින් සිංහල - හින්දු නව අවුරුදු උදාව සැමරීම ලොවටම පෙන්වන උතුම් වූ ආදර්ශයක් බව සුබ පැතුම් පණිවිඩයක් නිකුත් කරමින් අගමැතිවරයා එසේ ප්‍රකාශ කෙළේය.එම සුබපැතුම් පණිවිඩයේ මෙසේද සදහන් වේ. තිස් වසරක් තිස්සේ රට බියෙන් දවාලූ කිසිදා නිමා කළ නොහැකි යැයි සිතූ කුරිරු ත්‍රස්තවාදය සදහටම නිමා කිරීමට ජනාධිපති, මහින්ද රාජපක්ෂ මහතා අභීතව නායකත්වය සැපයුවා.යුද්ධය නිමා කිරීමත් සමග රට ගෝලීය වශයෙන් සංවර්ධනය කිරීමේ යෝධ මාවතට අප මේ වන විට අවතීර්ණය වී තිබේ. සංවර්ධන ඉලක්ක සාක්ෂාත් කර ගැනීමේ ගෝලීය වැඩසටහනට සමගාමීව ආර්ථික, සමාජීය හා සංස්කෘතික සංවර්ධනය උදෙසා ව්‍යාපෘති රැසක් අප රජය මගින් ක්‍රියාත්මක කර තිබෙන්නේ ගෝලීය වශයෙන් රට දියුණු මට්ටමකට රැගෙන ඒමටය.එමෙන්ම, ආර්ථික හා ආධ්‍යාත්මික වශයෙන් දියුණු වූ ජන කොට්ඨාසයක් මෙරටෙහි ජීවත් කරලීම සඳහා ද එය ඉවහල් වේ. අතීත රජ දරුවන් වසර ගණනාවක සිට කරන ලද දැවැන්ත ව්‍යාපෘති හා සමාන සංවර්ධන කාර්ය භාරයක්, ගත වූ වසර කිහිපයේ දී ජනාධිපති මහින්ද රාජපක්ෂ මහතාගේ නායකත්වයෙන් ක්‍රියාත්මක කර තිබේ.යහපත් ප්‍රාර්ථනා, යහපත් සිරිත් විරිත් සහ සමාජීය හා සංස්කෘතිය ආරක්ෂා කර ගනිමින් උදාවූ නව වසර පිළිබඳව නැවුම් බලාපොරොත්තු සඵල කර ගැනීමේ අවස්ථාව මේ වන විට ශ්‍රී ලාංකීය ඔබට උදාවී තිබේ.ඒ භාග්‍යවන්ත අනාගතය උදෙසා මුවට හසරැල් නැංවෙන නැවුම් දිනය අදයි. උදාවූ සිංහල හා හින්දු අලුත් අවුරුද්ද සාමය, සතුට, සෞභාග්‍ය පිරි ශ්‍රී සුබ නව වසරක් වේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404121</link>
    <topic>අවුරුදු උත්සවයේ කණාමුට්ටි බිඳිද්දීපොල්ල විසිවී දරුවකුගේ ඇසක වැදිලා</topic>
    <author>මාතර සමූහ - ඩබ්ලිව් . පී. ධර්මසේන</author>
    <content>අකුරැස්ස කැටන්විල හන්දියේ දී පෞද්ගලික පන්තියක සිසුන් විසින් සංවිධානය කරන ලද අවුරුදු උත්සවයේ දී කණාමුට්ටි බිඳීමට ගොස් පොලු කැබැල්ල විසිවී ගොස් පාසල් දරුවකුගේ ඇසට බරපතළ තුවාල ලබා කරාපිටිය ශික්ෂණ රෝහලට ඇතුළත් කර ඇත.මෙම සිද්ධියේ දී තුවාල ලබා ඇත්තේ අකුරැස්ස දෙදියගල පදිංචි අකුරැස්ස විද්‍යාලයේ 08 වසරේ ඉගෙනුම ලබන 12 හැවිරිදි කාංචන විශ්මිත නමැති පාසල් සිසුවෙකි. ඉදිරියේ දී පැවැත්වෙන බක්මහ අසිරිය ලබාගැනීම සඳහා අකුරැස්ස කැටන්විල ප්‍රදේශයේ පෞද්ගලික පන්තියක සිසුන් (10) දින දවස පුරා අවුරුදු උත්සවයක් පැවැත්වූයේ ප්‍රදේශයේ ජනතාවට විනෝදයක් එකතු කරමිනි.මෙම තරගයේ කණාමුට්ටි බිඳීමේ තරගය සවස් කාලයේ පැවැති අතර ඒ සඳහා විශාල පිරිසක් තම වාරය එනතෙක් පොරකමින් සිටි අවස්ථාවක්විය. මෙම අවස්ථාවේ එක් තරුණයකුගේ දෑස රෙදි කඩකින් බැද දැමූ සංවිධායකවරු ඔහු වරක් දෙවරක් ඒමේ අතට කරකවා ඔහුගේ ගමන් මාර්ගය වෙනස් කොට මුට්ටිය බිඳීමට පිටත් කර සිටියහ.මෙම අවස්ථාවේ කණාමුට්ටි බිඳීමට ඉදිරිපත්වන තරුණයින් දිරිමත් කරමින් සිටි පිරිස අතර කාංචන විශ්මිත දරුවාද පෙරමුණක් ගෙන අන් අයමෙන් ඉදිරියට පැන හරි හරි ගහන්න කියමින් තරගකරු උනන්දු කිරීමට කටයුතු කෙරුණි.මේ අවස්ථාවේ අවට කිසිදෙයක් නෙපෙනෙන තරගකාර අන්ධයා අත ඇති පොලු කෑල්ල කොහොම ඔසවාවීද කියා තරග නරඹන්නන් සහ සංවිධායක මණ්ඩලයේ අවධානය ගිලිහී තිබුණ අවස්ථාවක තරගකරු රැවැටීම සඳහා යමෙකුගෙන් හරි හරි ගහන්න කියා විධානයක් ලැබුණි. මෙම අවස්ථාවේ ක්‍රියාත්මකවූ තරගකරු මුට්ටියට ගැසූ පොලු කැබැල්ල විසිවී ගොස් තරගය නරඹමින් තරගකරුව දිරිමත් කළ කාංචන විශ්මිත දරුවාගේ ඇසක වැදුනේ දරුවාද බිම ඇද දමමිනි.ඒ අවස්ථාවේ එම ස්ථානයේ ඇද වැටී සිටි දරුවාගේ ඇස පැත්තට බරපතළ තුවාල සිදුවී ලේ ගලමින් තිබීමත් සමඟ උත්සවයේ මෙතෙක් තිබූ සිනහව, සතුට පහවී ගොස් ඇඬීම් සහ ඝෝෂාවෙන් පිරී යන ලදී.තුවාල ලැබූ දරුවා වහාම කරාපිටිය මහ රෝහලට ගෙනගිය අතර සංවිධායකවරුන්ගේ නොසැලකිල්ල නිසා දැඩි කෝපයට පත් නරඹන්නන් සංවිධායකවරුන්ට ගුටි ප්‍රහාරද එල්ල කිරීමට පටන් ගැනීමත් සමඟම අවුරුදු උත්සවය වහාම නැවැත්වීමට පියවර ගැනුණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404122</link>
    <topic>මාතර පොල්හේනේ නාන්න ගියවිදෙස් කතට දිය යටදී අතවර කරලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර පොල්හේන ගැඹුරු මුහුද පතුලේ පිහිනමින් සුරතල් මසුන් නරඹමින් සිටි එංගලන්ත ජාතික කාන්තාවකට දියයට දී ලිංගික අතවරයක් කළ මාර්ග උපදේශකයකු මාතර කොට්ඨාස ළමා හා කාන්තා කාර්යාංශය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ මාතර පොල්හේන ප්‍රදේශයේ පදිංචි 48 හැවිරිදි පුද්ගලයෙකි.පැමිණිලිකාර එංගලන්ත ජාතික පාසල් පාලිකාවක් ඇයගේ ඉංජිනේරු පෙම්වතා සමඟ ශ්‍රී ලංකා මුහුදේ දින 10ක කාලයක් පිහිනීම සඳහා 2014. 04. 09 වන දින පොල්හේනට පැමිණ ඇත.එදින දහවල් මුහුදු පතුලේ කොරල් පර සහ සුරතල් මසුන් නැරඹීම සඳහා ඉහත කී සැකකාර මාර්ග උපදේශකයාගේ සහය ලබාගෙන ඇත. ඇය දිය යට පිහිනන අවස්ථාවේ ඉහත කී සැකකරු ඇයගේ බලවත් විරෝධය ද නොසලකා දිය යට දී ඇයට ලිංගික අතවරයක් සිදු කර ඇත. මෙම සිද්ධි‍ෙයන් දැඩි කම්පනයට සහ ලජ්ජාවට පත්ව සිටි නිසා ඇය මේ සම්බන්ධයෙන් එදින පොලීසියට පැමිණිලි කිරීමක් කර නැත.නැවත 2014. 04. 10 වන දින ඇය නැවත මුහුදේ පිහිනීමට යන අවස්ථාවේ සැකකරු එදින ද පොල්හේන මුහුදු තීරයට පැමිණ සිටිනු බව දැක ඇයගේ පෙම්වතා සැකකරු හඳුනා ගැන්මත් සමඟ පොලිසියට දැන්වීමෙන් පසු සැකකරු අත්අඩංගුවට ගෙන ඇත. සැකකරු මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404123</link>
    <topic>දවල්ටත් ලයිට් දාගෙන පාරේ යාමෙන්දකුණේ යතුරු පැදි අනතුරු අඩුවෙලා</topic>
    <author>මාකඳුරේ ධර්මසිංහ</author>
    <content>මාර්ග අනතුරු වළක්වා ගැනීමේ අරමුණින්, දිවා කාලයේ යතුරු පැදිවල ලාම්පු දල්වාගෙන යෑම, අත්හදා බැලීමක් ලෙස මුල්වරට කොළඹ නගරය කේන්ද්‍ර කොට‍ෙගන සිදු කරනු ලැබීය.එම අත්හදා බැලීම්වලට අනුව දිවා කාලයේ යතුරු පැදිවල ලාම්පු දල්වාගෙන යාම නිසා මෙතෙක් සිදුවූ අනතුරු සැලකිය යුතු ප්‍රමාණයකින් අඩුවූ බවට තහවුරු වීමත් සමගම ලංකාවේ සෙසු ප්‍රදේශවල ද මෙම අත්හදා බැලීම සිදුකොට ඇත.මේ අනුව දකුණු පළාතේ ගාල්ල, මාතර, හම්බන්තොට යන දිස්ත්‍රික්කයන් තුළද මේ වන විට දිවා කාලයේ යතුරු පැදිවල ලාම්පු දල්වාගෙන යෑම බහුලව දක්නට ලැබෙන අතර, මෙම වැඩපිළිවෙළ ක්‍රියාත්මක වීමත් සමඟ එතෙක් සිදුවූ යතුරු පැදි අනතුරු සංඛ්‍යාව සැලකිය යුතු ප්‍රමාණයකින් අඩු වී ඇති බව බොහෝමයක් යතුරු පැදි හිමියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404124</link>
    <topic>රට පුරා තේ කම්හල් 17 තෙක් වසා තබයි</topic>
    <author>බන්ධුල ගුණසේකර</author>
    <content>පහතරට කලාපය ඇතුළු දිවයිනේ සියලුම තේ කම්හල් අප්‍රේල් මස දහහත්වෙනිදා (17දා) දක්වා වසා තැබෙන බව තේ කොමසාරිස් ජයන්ත එදිරිසිංහ මහතා කියයි.අලුත් අවුරුදු සමය වෙනුවෙන් අප්‍රේල් මස 12 දා සිට 17 දින දක්වා මෙසේ සියලුම කම්හල් වසා දැමීමට තීරණය කැර තිබේ.මේ සියලු කම්හල් ලබන දහඅටවෙනිදා (18 දා) අනිවාර්යයෙන්ම විවෘත කළ යුතු බවට උපදෙස් ලබා දී ඇති බව ද එදිරිසිංහ මහතා පවසයි.කම්හල් ක්‍රියාත්මක නොවන (වසාදැමුණු) කාලසීමාව තුළ සිදුවිය හැකි පසු අස්වනු හානිය අවම කර ගැනීමට පියවර ගන්නා ලෙස ද කොමසාරිස්වරයා විශේෂයෙන්ම තේ වගාකරුවන්ගෙන් ඉල්ලීමක් ද කරයි.දැනට තේ කිලෝවක් සඳහා වන නිෂ්පාදන වියදම රුපියල් තුන්සිය හැත්තෑ පහක් පමණ වන අතර (375.00) සාමාන්‍යයෙන් අලෙවි වන මුදල රුපියල් හාරසිය අනූවක් (490.00) පමණ වේ.මේ වන විට සාමාන්‍යයෙන් කම්හල්වලට සැපයෙන අමු තේ දළු කිලෝවක් සඳහා රුපියල් හැත්තෑවක (70.00) පමණ වන මුදලක් ලබාගත හැකිය.කෙසේ වුවද තවදුරටත් සිදුවන පසු අස්වනු හානිය අවම කර ගැනීමට හැකිතාක් දුරට උනන්දු වන ලෙස ද තේ ඉඩම් හිමියන්ට අවවාද කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404125</link>
    <topic>සිරගත අයගේ පවුල්වල යහපතට ක්‍රමවත් වැඩපිළිවෙළක් සැකසේ</topic>
    <author>හාරිස්පත්තුව මධ්‍යම විශේෂ - ගාමිණි බී. දිසානායක</author>
    <content>යම් පවුලක මව‍ හෝ පියා වරදකට හසුව සිරගත වූ විටකදී එම පවුලේ සුබසාධනය පිළිබඳව කිසිවකුගේ අවධානය යොමු වන්නේ නෑ. මෙය විශාල සමාජ ප්‍රශ්නයක් යැයි බන්ධනාගාර හා පුනරුත්ථාපන ඇමැති අංශයේ ලේකම් පී. එස්. විතානගේ මහතා පැවැසීය.හෙතෙම මේ බව කීවේ පසුගියදා මහනුවර පැවැති සාකච්ඡාවකට සහභාගි වෙමිනි.මහනුවර සහ මාතලේ දිස්ත්‍රික් ලේකම්වරු ප්‍රාදේශීය ලේකම්වරු ඇතුළු රාජ්‍ය නිලධාරින් රැසක් මේ සාකච්ඡාවට සහභාගි වූහ.එහිදී විතානගේ මහතා මෙසේ ද කීය.අමාත්‍යාංශය මේ සඳහා විසඳුම් ලබාදීමට අමාත්‍යාංශය යටතේ පවතින ප්‍රතිපාදක විශෝධන දෙපාර්තමේන්තුව මඟින් ක්‍රමවත් වැඩපිළිවෙළක් ක්‍රියාත්මක කර තිබෙනවා.මේ සඳහා සෑම ප්‍රාදේශීය ලේකම් කොට්ඨාසයක් සඳහාම මේ වනවිටත් නිලධාරියකු පත්කර තිබෙනවා. ඔහු තම ප්‍රදේශයේ යමෙකු සිරගත වූ විට එම පවුලේ සුබසාධනය ගැන සමාජ ගැටලු ඇති නොවෙනා අයුරින් විමසිලිමත් විය යුතුයි. එම සිරදඬුවමට ලක්වූ පුද්ගලයා නිදහස් වී තම ගම් ප්‍රදේශයට පැමිණි පසු ඔහු යහපත් පුද්ගලයකු ලෙස සමාජගත කිරීම සහ ඔහු ගැන පසුවිපරම් කිරීමද එම නිලධාරියා සතු කාර්යයක් වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404126</link>
    <topic>සර්ප දෂ්ටවලින් දෙවැනි තැන ශ්‍රී ලංකාවට</topic>
    <author>මාවනැල්ල සමූහ පී. සෙනෙවිරත්න</author>
    <content>වසරකට සර්ප දෂ්ටන 60000ක් වාර්තා වන ලොව දෙවන තැනට ශ්‍රී ලංකාව මේ වනවිට පත්ව ඇති බව දේශීය වෛද්‍ය අමාත්‍යාංශය වෙත වාර්තා වී ඇතැයි ආයුර්වේද කොමසාරිස් වෛද්‍ය විශේෂඥ සිසිර ගාමිණී මහතා කීවේය.මාවනැල්ල පොල්අඹේගොඩ විෂ වෙද රෝහල සහ මාවනැල්ල කෙරමිණියා වෛද්‍ය විද්‍යාලය සහ ඖෂධ නිෂ්පාදනාගාරය පිළිබඳව කරුණු සොයා බලන්නට පැමිණි පිරිස් සමඟ එක්ව එම ආයතන පරීක්ෂාවට ලක්කරමින් ඒ මහතා මේ බව කීය. හෙතෙම මෙසේද පැවැසීය.දේශීය වෛද්‍ය ඇමැති සාලින්ද දිසානායක මහතා මේ ‍වනවිට ආයුර්වේදයේ අංග අටම ඉහළ දියුණුවකට පත් කිරීම සඳහා පුළුල් විමර්ශනයන් සිදුකරනු ලබනවා. එහිදී ආයුර්වේද වෛද්‍ය විද්‍යාලවල අධ්‍යාපනය ලබන පිරිස්වලට නිසි ස්ථානයක් ලබාදෙමින් දේශීය වෛද්‍ය ක්‍රමය විද්‍යාත්මක පදනමකට ලක් කැර ප්‍රචලිත කිරීමට පියවර ගන්නවා.වෙද පරපුරුවල දස්කම් සොයා බලා එම වෛද්‍ය ක්‍රම අභාවයට යා නොදී රැක ගන්නටද දේශීය වෛද්‍ය අමාත්‍යාංශය හා සමඟ එක්ව මේ වනවිට ආයුර්වේද වෛද්‍ය සභාව හා ආයුර්වේද දෙපාර්තමේන්තුව පියවර ගනිමින් සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404127</link>
    <topic>විදුලි කණුවබස් රිය උඩ</topic>
    <author>ඉංගිරිය සමූහ - කුමාරි ගමගේ</author>
    <content>ඉංගිරිය පාදුක්ක පාරේ, රයිගම්වත්ත ගේට්ටුව ආසන්නයේ නවතා තිබූ පෞද්ගලික බස් රථයක් මතට මාර්ගයේ විදුලි කණුවක් ඇද වැටී තිබේ.ඇඟලුම් සේවිකාවන් ප්‍රවාහනය කරන මේ බස් රථය මාර්ගය අසල නවතා තිබිය දී විදුලි කණුව බස් රියේ වහලය මතට ඇද වැටී ඇති අතර එයින් බස් රියේ වහලයට අලාභ හානි සිදුව ඇති නමුත් කිසිවකුටත් අනතුරක් සිදුව නැත.ඉංගිරිය පාදුක්ක මාර්ගය සංවර්ධන කටයුතු සිදුකෙරෙන අතර, පස් කැපීම නිසා අවදානම් සහිතව තිබු කනුව මෙසේ ඇද වැටී ඇත. ඡායාරූපය-ඉංගිරිය සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=r1404128</link>
    <topic>මාවතගම ප්‍රදේශයටඅභිජනන ගොවිපොළක්</topic>
    <author>කුරුණෑගල දකුණ සමූහ එම්. මහරුෆ්</author>
    <content>කටුනේරිය මාවතගම ප්‍රදේශයේ අක්කර සියයක භූමි ප්‍රදේශයක අභිජනන ගොවිපොළක් ඇති කිරීමට වයඹ පළාත් කෘෂිකර්ම හා සත්ව නිෂ්පාදන අමාත්‍යාංශය මඟින් පියවර ගෙන තිබේ.පළාතේ අනිකුත් ප්‍රදේශවලට සතුන් ලබාදීම සඳහා මේ සත්ව අභිජනන ගොවිපොළ පිහිටවනු ඇත. වයඹ පළාතේ කිරි නිෂ්පාදන කටයුතුවලට ද මෙමඟින් සහාය ලබා ගැනීමට බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=s1404121</link>
    <topic>‍විරෝධතා මැද දෙවරක් කල් දැමුණුජිම්නාස්ටික් නිලවරණය මැයි 26දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජිම්නාස්ටික් සම්මේලනයේ නිලවරණය මැයි 26වැනිදා පැවැත්වීමට තීරණය කරයි. ජිම්නාස්ටික් නිලවරණයට අදාළ නාමයෝජනා කැඳවීම මේ දිනවල සිදු කෙරෙමින් පවතී.ජිම්නාස්ටික් සම්මේලනයේ නිලවරණය පසුගිය වසරේ සිට පැවැත්වීමට අවස්ථා කිහිපයකදීම උත්සහ කළත් එය පැවැත්වීමට හැකියාව නොලැබුණි. පාර්ශව කිහිපයක් අතර මත ගැටුම් දුරදිග යෑමෙන් ජිම්නාස්ටික් නිලවරණය පැවැත්වීමට බාධා එලල් වුණි.ජිම්නාස්ටික් නිලවරණය පැවැත්වීමට නොහැකිවීමෙන් අතුරු පාලන කමිටු පත් කිරීමට අවස්ථා 2කදි ක්‍රීඩා ඇමැතිවරයාට සිදුවුණි. පසුගිය වසරේ මැයි මාසයේදී ජිම්නාස්ටික් නිලවරණය පැවැතෙද්දී නාමයෝජනා කැඳවීමේ අඩුපාඩු මත නිලවරණය පැවැත්වීමට නොහැකි විය. නිලවරණය පැවැති ඔලිම්පික් නිවහන ශ්‍රවණාගාරයේ දෙපාර්ශවයක් අතර මතභේද දුරදිග ගොස් ගුටිබැට හුවමාරුවක්ද සිදුවුණි.කෙසේ වුවද ක්‍රීඩා අමාත්‍යාංශ නිලධාරියකුගේ මැදිහත්වීමෙන් තත්ත්වය සමථයකට පත්විය. අනතුරුව ක්‍රීඩා අමාත්‍යාංශය මැදිහත්වී නිලවරණය පැවැත්වීමට සුදානම් වුවද දිගින් දිගටම බාධා සිදු වුණි. පසුගිය වසරේ අගභාගයේදී ජිම්නාස්ටික් නිලවරණය නැවැත කැඳවා ක්‍රීඩා අමාත්‍යාංශයේදී පැවැති අතර නාමයෝජනා ලබාදුන් කිහිපදෙනකුගේ පදිංචිය සනාථ නොවීමෙන් නැවැත කල් දැමුණි.නාමයෝජනා ලබාදුන් ඇතැම් නිලධාරීන් පදිංචි දිස්ත්‍රික්වලින් බැහැරව ක්‍රීඩා සමාජ නියෝජනය කිරීම වැනි කරණු ඉදිරිපත්විය.කොළඹ දිස්ත්‍රික්කයෙන් ලියාපදිංචිවු ක්‍රීඩා සමාජ දෙකක නිලධාරීන් කිහිපදෙනකු ගම්පහ දිස්ත්‍රික්කයේ ස්ථිර පදිංචිය ඇති බවට එක් විරෝධතාවකින් කියැවුණි.නැ‍ඟෙනහිර පළාතේ ක්‍රීඩා සමාජ කිහිපයක් ප්‍රධාන තරගාවලි නොපවත්වා ඡන්ද ප්‍රකාශ කිරීමට සුදානම්වීම තවත් චෝදනාවකි.ජිම්නාස්ටික් නිලවරණයේ සභාපති තනතුරට කපිල ජීවන්ත හා ප්‍රියන්ත පතිරණ යන මහත්වරු ඉදිරිපත්ව සිටියහ. එම දෙදෙනා මෙවරද ජිම්නාස්ටික් සභාපති තනතුරට ඉදිරිපත්වනු ඇතැයි ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=s1404122</link>
    <topic>ශ්‍රී ලංකා ක්‍රිකට් නායිකා ශෂිකලා සිරිවර්ධන ලෝක කාන්තා පිලට</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා ක්‍රිකට් ඉතිහාසයට නව පිටුවක් එක් කරමින් ජාතික කාන්තා ක්‍රිකට් නායිකා ශෂිකලා සිරිවර්ධන ලෝක කාන්තා ක්‍රිකට් කණ්ඩායමට තෝරාගෙන තිබේ.එංගලන්තයේ සුප්‍රකට එම්.සී.සී. ක්‍රීඩා සමාජයේ ද්වි ශත සංවත්සරය නිමිත්තෙන් එම කණ්ඩායම සහ තෝරාගත් ලෝක කාන්තා කණ්ඩායම ලබන මස 19වැනිදා ලෝඩ්ස් පිටියේ දී තරග වැදීමට නියමිතය.ඕවර 50 එක්දින තරගයක් ලෙස පැවැත්වෙන මේ තරගය ලෝක කාන්තා ක්‍රිකට් කණ්ඩායමක් තරග වදින පළමු අවස්ථාව ලෙස ඉතිහාසයට එක්වනු ඇත. එම්.සී.සී.කණ්ඩායම එංගලන්ත කාන්තා පිලේ ක්‍රීඩිකාවන්ගෙන් සමන්විතය.විස්සයි20 වත්මන් ශ්‍රේණිගත කිරීම් අනුව ලොව හොඳම තුන් ඉරියව් ක්‍රීඩිකාව වන ශෂිකලා ජාතික කාන්තා කණ්ඩායමේ නායිකාව ලෙස ජයග්‍රහණ රැසක් ශ්‍රී ලංකාවට හිමිකර දීමට සමත්වූවාය. ශෂිකලා මේ තරගයට තෝරාගෙන ඇත්තේ අයි.සී.සී.කාන්තා ක්‍රිකට් කමිටුව මගිනි.තෝරාගත් ලෝක කාන්තා ක්‍රිකට් පිල - ශෂිකලා සිරිවර්ධන, සුසී බේට්ස්, රචේල් ප්‍රීස්ට් (නවසීලන්තය), ඩීන්ඩ්‍රා ඩොටින්, ස්ටෙෆානී ටේලර් (කොදෙව් පිල), මෙග් ලැනින්, එල්වස් පෙරී (ඔස්ට්‍රේලියාව), ජූලන් ගොස්වානී, මිතාලී රායි (ඉන්දියාව), සානා මීර් (පාකිස්තානය), මේරිසේන් කේප් (දකුණු අප්‍රිකාව).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=s1404123</link>
    <topic>රුක්මිණී කෝදාගොඩ ගොල්ෆ් කුසලානය ප්‍රශාන්ට</topic>
    <author>ෆවුස් මොහොමඩ්</author>
    <content>දේශීය කනිෂ්ඨ ගොල්ෆ් ක්‍රීඩක ක්‍රීඩිකාවන්ට නව අත්දැකීමක් ලබාදෙමින් පළමු වරට විවිධ තරග මුහුණුවර යටතේ පැවැති රුක්මිණී කෝදාගොඩ අනුස්මරණ කුසලාන කනිෂ්ඨ ගොල්ෆ් තරගාවලියේ අවසන් තරගයේදී කරට කර සටනකින් පසුව තියුණු ජයක් වාර්තා කිරීමට ප්‍රශාන් පීරිස් සමත්විය.අවුරුදු 15-17 වයස් කාණ්ඩය යටතේ රන් තරග අංශයෙන් පිටියට පිවිසි ප්‍රශාන් සහ ඉෂිර ප්‍රනාන්දු අතර විවෘත සටනක් පැවැති අතර තරගයේ මැද භාගය වනවිට පෙරමුණ ගැනීමට ඉෂිර ප්‍රනාන්දු සමත්වූව ද අධිෂ්ඨානශීලීව තරග වැදුණු ප්‍රශාන් අවසානයේ තරගයේ වාසිය තමන් දෙසට හරවා ගැනීමට සමත්විය.වයස් කාණ්ඩ තුනක් යටතේ පැවැති මේ තරගාවලියට රන් තරග අංශය හැරුණු විට අවුරුදු 10ට අඩු ලෝකඩ අංශයේ තරගයක් සහ අවුරුදු 11-14 වයස් කාණ්ඩයේ රිදී අංශයේ තරගයක් ද ඇතුළත් විය. මෙවර තරගාවලියේ විශේෂත්වය වූයේ ක්‍රීඩිකාවක් අවසන් තරගයකට සුදුසුකම් ලැබීමය.ඇය කොළඹ රාජකීය ගොල්ෆ් ක්‍රීඩා සමාජය නියෝජනය කළ කයිලා පෙරේරාය. ලෝකඩ අංශයේ අනුශුරතාව දිනා ගැනීමට ඇය සමත්වූවාය. එම අංශයේ ශූරතාව දිනා ගනු ලැබුවේ මනීෂ හිරුෂාන් විසිනි. අවුරුදු 11-14 අතර වයස් කාණ්ඩයේ රිදී තරග අංශයේ ශූරතාව දිනාගැනීමට හිරුණ සිගේරා සමත්වූ අතර එස්.ඩී.සත්සරට අනුශූරතාව හිමිවිය.නව මුහුණුවරකින් පැවැති මේ තරගාවලිය දේශීය කනිෂ්ඨ ගොල්ෆ් ක්‍රීඩක ක්‍රීඩිකාවන්ට නව අත්දැකීමක් වූ බවත්, කනිෂඨ ගොල්ෆ් සංවර්ධන කමිටුව මගින් සැලසුම් කළ මෙවැනි තරගාවලි මෙරට කනිෂ්ඨ ගොල්ෆ් ක්‍රීඩාවේ අභිවෘද්ධියට ඉවහල් වනු ඇති බවත් ත්‍යාග ප්‍රදානෝත්සවයට එක්වූ ශ්‍රී ලංකා ගොල්ෆ් සංගමයේ සභාපති ලාල් ඩයස් මහතා පැවැසීය.‘පෙරේරා ඇන්ඩ් සන්ස්’ ආයතනයේ අනුග්‍රහයෙන් පැවැති මේ තරගාවලියේ ත්‍යාග ප්‍රදානෝත්සවයට එම ආයතනයේ කළමනාකාර අධ්‍යක්ෂ ගිහාන් පෙරේරා, ශ්‍රී ලංකා ගොල්ෆ් සංගමයේ ලේකම් ආනා පුංචිහේවා, උප සභාපති ප්‍රියාත් ප්‍රනාන්දු මහත්වරුද එක්වූහ. 70 දශකයේ මෙරට කාන්තා ගොල්ෆ් පිටියේ විශිෂ්ට ක්‍රීඩිකාවක වූ රුක්මිණී කෝදාගොඩ මහත්මිය අනුස්මරණය කරමින් මේ තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=s1404124</link>
    <topic>යුද හමුදා මාර්ග ධාවන තරගවලින් සමරජීව-ඉනෝකා ජය ගනිති</topic>
    <author>දික්වැල්ලේ තිලකරත්න ගාල්ල උතුර සමූහ</author>
    <content>ශ්‍රී ලංකා යුද හමුදා මලල ක්‍රීඩා සංගමය සංවිධාන කළ 49 වැනි යුද හමුදා මාර්ග ධාවන තරගාවලියේ පිරිමි තරගයේ ප්‍රථම ස්ථානය දිනාගැනීමට ඉංජිනේරු බළකායේ ඩී.එල් සමරජීව සමත්විය. දෙවැනි කාන්තා බළකායේ ඩී.ඒ.ඉනෝකා කාන්තා තරගයේ ජය හිමිකර ගත්තාය.පිරිමි තරගයේ දෙවැනි ස්ථානය යුද හමුදා සේවා බළකායේ කේ.ජී.ආර් සමන් කුමාරටත් තෙවැනි ස්ථානය කාලතුවක්කු බළකායේ බී.උපුල් විජිත කුමාරටත් හිමිවිය.කාන්තා තරගයේ දෙවැනි ස්ථානය හතරවන කාන්තා බළකායේ ඩී.වී.එම්.එච්.මදුෂිකා හිමිකර ගත් අතර හයවැනි කාන්තා බළකායේ එල්.ටී සෙව්වන්දි තෙවැනි ස්ථානයට පත්වුවාය. මේ තරග 2කම ‍කිලෝමීටර් 21ක් දුර ලෙසින් පැවැති අතර තරගාවලිය වර්ණවත් කිරීම සඳහා කිලෝමීටර් විසි එකක් දුරකින් යුත් යුද හමුදා අන්තර් දෙපාර්තමේන්තු රෝද පුටු තරගයක්ද පැවැත්විණි.එහි ප්‍රථම ස්ථානය පාබල හමුදාවේ වයි.සමන් කුමාර දිනාගත් අතර දෙවන ස්ථානය විශේෂ බළකායේ ඩබ්.එම්. ජයතිලක බංඩාටත් හිමිවිය. මීට සමගාමීව කිලෝමීටර් තුනකින් යුත් විවෘත විනෝදකාමි මාර්ග ධාවන තරගයක්ද පැවති අතර ඒ සඳහා දෙස් විදෙස් ක්‍රීඩකයෝ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>12</day>
    </date>
    <link>http://www.dinamina.lk/2014/04/12/_art.asp?fn=f1404121</link>
    <topic>අප ප්‍රමුඛත්වය දෙන්නේජනතා අවශ්‍යතාවට</topic>
    <author>සාකච්ජා කළේ සුමේධා නවරත්න</author>
    <content>ප්‍රවාහනය! රටක සංවර්ධනයට බලපාන ප්‍රධාන සාධකයකි. මේ සාධකය දියුණු කිරීමෙහිලා රජය මේ වන විට දැවැන්ත ව්‍යාපෘති අරඹා ඇත. විශේෂයෙන්ම ර‍ටේ මාර්ග පද්ධතිය ගොඩනැඟීම වෙනුවෙන් විශාල කාර්යභාරයක් ඉටු වේ. එහෙත් ප්‍රවාහන ක්ෂේත්‍රයේ නොවිසඳී ඇති ගැටලු ද බොහෝමයකි. ඒ සම්බන්ධයෙන් ප්‍රවාහන නියෝජ්‍ය ඇමැතිවරයා සිය අදහස් දිනමිණට දැක්වූයේ මෙලෙසය.* ශ්‍රී ලංකාවේ වර්තමාන ප්‍රවාහන පහසුකම් ගැන ඔබ මොකද හිතන්නෙ?ප්‍රවාහන අංශය අද ඉතා ශීඝ්‍ර දියුණුවක් ලබා තිබෙනවා. මාර්ග සංවර්ධන ව්‍යාපෘති, අධිවේගී මාර්ග ප්‍රවාහන කටයුතු පහසු කර තිබෙනවා. ඒ වගේම බස් රථ අති විශාල ප්‍රමාණයක් ප්‍රවාහන සේවයට එකතු වෙලා. අනෙක් පැත්තෙන් සමස්ත වාහන ලක්ෂ 50 ඉක්මවා තිබීමත් ප්‍රවාහනය දියුණු වී තිබෙන බවට දිය හැකි සාක්ෂියි.* බස් රථ කොපමණ සංඛ්‍යාවක් ධාවනයේ යොදවා තිබෙනවාද?ලංගම බස් රථ 6000ක් හා පෞද්ගලික බස් රථ 23000ක් පොදු ප්‍රවාහන සේවයේ යොදවා තිබෙනවා.* ප්‍රවාහනයේ ස්වර්ණ යුග බිහි කර ඇත්තේ ලංගමයයි. එවැනි ආයතනයකින් වර්තමානයේ යොදවා තිබෙන බස් රථ සංඛ්‍යාව ගැන සෑහීමකට පත් වෙන්න පුළුවන්ද?ඉදිරියේදී තව බස් රථ 2000ක් ගෙන්වීමට ජනපතිතුමා තීරණය කර තිබෙනවා. ඉන් බස් රථ 313ක් මේ වන විටත් ගෙන්වා අවසන්. චොගම් බස් රථ සීයෙන් 50ක් ජනපතිතුමා ලංගමයට ලබා දුන්නා.* කොළඹ මාතර අධිවේගී මාර්ගයේ ධාවනයේ යොදවා තිබූ ‍චොගම් බස් රථ කීපයක් ඇතැම් දේශපාලන බලපෑම්වලින් නතර වුණා. ඉතිරි බස් ඩිපෝ කීපයක ගාල් කරලා. මෙහෙම වෙන්නෙ ඇයි?නෑ, මෙහෙමයි. පෞද්ගලික බස් රථ 23000න් පොදු ප්‍රවාහනයට විශාල සේවයක් ඉටු වෙනවා. ඉතිං අපි ඔවුන් ගැනත් බැලිය යුතුයි.එහෙත් ලංගම මඟින් සිදුවන සේවය අඩාල කිරීමටත් බෑ. සාධාරණ මිලක් යටතේ උපරිම සේවයක් ලබාදීම ලංගමයේ අභියෝගයයි. ඒ නිසා මොන බලපෑම ආවත් මේ බස් රථ ධාවනයේ යෙදවිය යුතුයි. හැමදාම බලපෑම්වලට යටවෙලා වැඩ කරන්න බෑ. මොකද අපි ප්‍රමුඛත්වය දෙන්නේ ජනතා අවශ්‍යතාවටයි.අනෙක පසුගිය සතියේ අපි කොළඹ - මාතර අධිවේගී මාර්ගයට ධාවනයට මේ බස් රථ 20ක් වෙන් කළා. දැන් ඒ බස් රථ නැවත සේවා සපයනවා.* අලුත් අවුරුද්දෙන් පසුව මේ බස්රථ සේවය නවතීද?කොහෙත්ම නෑ. දිගටම වැඩ.* ලංගම සේවක වැටුප් ගැටලුව තවම විසඳී නැහැ. නිසි වැටුප, නිසි වෙලාවට ඔවුන්ට ලැබෙන ක්‍රමයක් ඇති කරන්න බැරි ඇයි?සේවකයන් 35000ක් සේවකයෝ ඉන්නවා. ඒ සේවකයන්ගේ දළ වැටුප රුපියල් විසිපන්දහසක් පමණ වෙනවා. මෙහිදී මසකට භාණ්ඩාගාරයෙන් එක් සේවකයකුට රුපියල් 10300ක් ලබා දෙනවා. ඉතිරි මුදල සේවකයන් රාජකාරියෙන් උපයා ගත යුතුයි. සේවකයන් තම රාජකාරිය නිසි ලෙස ඉටු කරනවා නම් මෙවැනි වැටුප් ගැටලුවක් මතු වෙන්නෙ නෑ.* ඒ කියන්නේ වැටුප් ප්‍රමාදය සිදුවන්නේ සම්පූර්ණයෙන්ම සේවකයන්ගේ වරදින්?ලංගම විනාශ කළේ එ.ජා.ප. යයි. ඒ ලංගම තමයි දැන් මේ නැවත ගොඩනඟමින් ඉන්නේ.අනෙක ලංගමයේ නිසි කළමනාකාරීත්වයක් නොමැති වීමත් පාඩු ලැබීමට හේතුවක්. පාඨමාලා පවත්වමින් මේ අඩුපාඩු නැති කිරීමට අප දැන් පියවර ගෙන තිබෙනවා.ලංගම සේවකයන් වෙනුවෙන් කළ යුතු දේ අප නොකර සිටින්නේ නෑ. මේ වන විට සේවකයන්ට ලැබිය යුතු පාරිතෝෂික දීමනා 2010 වසර තෙක් ගෙවා අවසානයි.* පාරිතෝෂික දීමනාව විශ්‍රාමිකයා අතට පත්විය යුත්තේ විශ්‍රාම යන දිනයේයි. සාමාන්‍යයෙන් උපරිම මසක් ඇතුළත හෝ ගෙවා නිම කළ යුතුයි. ඔබම කියන හැටියට 2010න් පසු මේ මුදල් ගෙවා නැහැ. එය විශ්‍රාමික සේවකයන්ට විශාල ගැටලුවක් නොවේද?පාරිතෝෂික මුදල රුපියල් මිලියන 3000ක් ගෙවීමට තිබෙනවා. අප මේ මුදල් ඉක්මනින්ම සේවකයන්ට ගෙවීමට කටයුතු කරනවා.* නිසි වෙලාවට වැටුප් ගෙවන්න බැරි ලංගමය මේ මිලියන 3000 හැකි ඉක්මනින් ගෙවන්නේ කොහොමද?නව බස් රථ ගෙන්වීමෙන් පසු භා භාවිතයට නුසුදුසු පරණ බස් රථ විකිණීමට නියමිතයි. ඉන් ලැබෙන මුදලින් හා අධි‍වේගී මාර්ගවල ධාවනය වන බස් රථවල ආදායමෙන් මේ මුදල ගෙවීමට අප බලාපොරොත්තු වෙනවා.* ලංගම සේවකයන්ගේ 2010 - 2014 අර්ථ සාධක අරමුදල් රුපියල් කෝටි 420ක මුදලක් මේ වනතෙක් බැංකුගත කර නැහැ. ඒ මුදල් බැංකුගත කිරීම් සිදුවන්නේ කොහොමද?ජනාධිපතිතුමා සමඟ සාකච්ඡා කරලා ඒ සඳහා අවශ්‍ය වැඩපිළිවෙළ ඉක්මනින් ක්‍රියාවට නඟනවා.* එක් පැත්තකින් මාර්ග සංවර්ධනය කරමින් ප්‍රවාහනය ගොඩනැඟීමට දැවැන්ත ව්‍යාපෘති ක්‍රියාත්මක වෙනවා. අනෙක් පැත්තෙන් දුම්රිය ප්‍රමාදය සිරිතක් විදියට සිදු වෙනවා. මෙවැනි දුර්වලකමක් හෝ මඟහරවා ගැනීමට අමාත්‍යාංශය සමත් නොවන්නේ ඇයි?මේ වන විට දුම්රිය 360ක් පමණ ලංකාව පුරා ධාවනයේ යෙදෙනවා. සමස්ත ප්‍රවාහන කටයුතුවලින් සියයට 7ක් ආවරණය වන්නේ දුම්රියෙන්. ඇත්තටම අද දුම්රියේ විශාල සංවර්ධනයක් වෙලා තියෙනවා. උතුරු නැඟෙනහිර දුම්රිය මාර්ග යළි පිළිසකර කර දුම්රිය ධාවනය කරනවා.ඒ හැරුණම මැදිරි, එන්ජින් ගෙන්වා තිබෙනවා. ඉදිරියේදී තවත් එන්ජින් සහ මැදිරි ගෙන්වීමට නියමිතයි. මේ අවශ්‍ය සම්පත් ද ලබාගෙන ඉදිරි කාලයේදී ඒ ප්‍රමාදය සහ අඩුපාඩු සකසා ගන්න පුළුවන් වෙයි කියලා නියෝජ්‍ය ඇමැතිවරයා ලෙස මම දැඩි විශ්වාසයක ඉන්නවා.* දුම්රිය සේවකයන්ට වසර දෙකකින් ආපදා ණය ගෙවා නැති බවටත් චෝදනා නැඟෙනවා. ඇතැම් ණය අනුමත වී තිබෙන ඒවා?ඒ ණය ලබාදීමටත් අප ඉක්මනින් කටයුතු කරනවා.* බෙලිඅත්ත මාතර කි.මී. 26.7ක දුම්රිය මාර්ගය ඉදිකිරීමට ඉන්දියානු සමාගමට භාරදී තිබෙනවා. ඒ සඳහා කිලෝමීටරයකට රුපියල් කෝටි 133 ගණනේ සමස්ත වියදම අමෙරිකානු ඩොලර් මිලියන 268ක් ගෙවීමට නියමිතයි. එහෙත් මේ කිලෝමීටරයකට වැය වන දළ වියදම ලක්ෂ 500ක් බවයි වෘත්තීය සමිති පෙන්වා දෙන්නේ. දුම්රිය දෙපාර්තමේන්තුවටම මේ කටයුත්ත භාර දුන්නා නම් අපට විශාල මුදලක් ඉතිරියි නේද?මෙහෙමයි. හැම දේම අලුත් වෙනවා. එදා රේල් පාර හදන්න යොදන තාක්ෂණය නොවෙයි අද යොදා ගන්නේ. එදා ලී කොටන් යොදා ගත්තා. අද කොන්ක්‍රීට් කණු යොදා ගන්නේ. එහෙම වුණාම ඒවාට වියදම වැඩියි. ඒ කාලෙ වගේ නොවේ. අද දුම්රිය පැද්දෙන්නෙ නැතුව යන්න ‘කුෂන්’ කරලයි පාර හදන්නෙ. මේ හැමදේටම පෙරට වඩා වැඩි මුදලක් වැය වෙනවා.අනෙක් පැත්තෙන් අලුත් යන්ත්‍ර සූත්‍ර ගන්න ඕනෙ. මාර්ග තැනීමට ගන්නා ඉඩම්වලට වන්දි ගෙවන්න ඕනෙ. මේ සියල්ල එකතු වුණාම වෙන්නැති ඔය වියදම හැදෙන්නෙ.* දුම්රිය ගොඩනඟන්න බැරි අනවශ්‍ය දේශපාලන ඇඟිලි ගැසීම් නිසා බවටත් සේවකයෝ චෝදනා නඟනවා?ඒ බොරු. එහෙම ඇඟිලි ගැසීම් නෑ. වෘත්තීය සමිති 113ක් දුම්රියේ තිබෙනවා. මේ සමිති දේශපාලන කටයුතුවලට වගේම සේවය සඳහාත් එකතු වුණොත් මීට වඩා වැඩක් කරන්න හැමෝටම පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404161</link>
    <topic>ශ්‍රී ලංකා කණ්ඩායමේඑක් ක්‍රීඩකයකුට ලක්ෂ 250ක්</topic>
    <author>ප්‍රින්ස් ගුණසේකර</author>
    <content>ලෝක ශූරතාව දිනා ශ්‍රී ලංකාවට කීර්තිය ගෙන දුන් විස්සයි - 20 ක්‍රිකට් කණ්ඩායමේ ක්‍රීඩකයකුට රුපියල් ලක්ෂ 250 ක පමණ මුදලක් හිමිවෙයි.නව වසර උදාවීමත් සමඟ ප්‍රදානය කෙරෙන මේ මුදල් ත්‍යාග මෙතෙක් ක්‍රීඩකයකුට එකවර පිරිනැමූ වැඩිම මුදල ලෙස ඉතිහාසගත වේ.විස්සයි - 20 ලෝක ක්‍රිකට් ජයග්‍රහණයෙන් අනතුරුව ශ්‍රී ලංකා ක්‍රිකට් ආයතනය හා ජගත් ක්‍රිකට් කවුන්සිලය ප්‍රදානය කෙරෙන ත්‍යාග මුදල් ප්‍රමාණය තරගාවලියට එක්වූ ක්‍රීඩකයන් 15 ක් අතරේ සමානුපාතිකව බෙදාදීමට පියවර ගෙන ඇතැයි ශ්‍රී ලංකා ක්‍රිකට් භාණ්ඩාගාරික නුස්කි මොහොමඩ් මහතා “දිනමිණ” ට පැවැසීය.ලෝක කුසලාන ජය වෙනුවෙන් ශ්‍රී ලංකා ක්‍රිකට් ක්‍රීඩකයන්ට හිමිවන සමස්ත ත්‍යාග මුදලේ වටිනාකම අමෙරිකානු ඩොලර් මිලියන 2.8 ක් පමණ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404162</link>
    <topic>හිසතෙල් ගෑමේ රාජ්‍ය උළෙල අද ගම්පහ දී</topic>
    <author>මානෙල් පුෂ්ප කුමාරි</author>
    <content>සිංහල අලුත් අවුරුද්ද නිමිත්තෙන් මෙවර හිසතෙල් ගෑමේ රාජ්‍ය මහෝත්සවය ජනාධිපති මහින්ද රාජපක්ෂ මහතාගේ ආශීර්වාදයෙන් ගම්පහ කොස්සින්න රජමහා විහාරයේ දී පැවැත්වීමට දේශීය වෛද්‍ය අමාත්‍යාංශය කටයුතු සූදානම් කර ඇත.චාරිත්‍රානුකූලව පැවැත්වෙන මෙම මහෝත්සවය අද (16 ) දින පෙරවරු 11.16 ට සිදු කිරීමට නියමිත අතර ආයුර්වේද දෙපාර්තමේන්තුව මඟින් විහාරස්ථාන දස දහසකට මෙවරත් නොමිලේ නානු බෙදා හරිනබවත් ලියාපදිංචි දේශීය වෛද්‍යවරුන් පහළොස් දහසකට නානු බෙදා හරින බවත් ආයුර්වේද ලිත් පන්දහසක් රට පුරා බෙදා දීමට පියවර ගත් බවත් දේශීය වෛද්‍ය ඇමැති සාලින්ද දිසානායක මහතා පවසයි.ආයුර්වේද දෙපාර්තමේන්තුව මඟින් නොමිලේ බෙදා හරිනු ලබන නානු නොලැබෙන විහාරස්ථානයක් හෝ ලියාපදිංචි වෛද්‍යවරයෙක් වේ නම් ආයුර්වේද කොමසාරිස්,ආයුර්වේද දෙපාර්තමේන්තුව,නාවින්න,මහරගම යන ලිපිනයට ලිඛිතව දැනුම් දීමෙන් නානු ගෙන්වා ගැනීමට හැකි බවද අමාත්‍යවරයා සඳහන් කරයි.කොස්සින්න ,යටවත්ත රාජමහා විහාරය සහ ඉඹුල්ගොඩ විජයවර්ධන ශ්‍රී මහා විහාරය යන උභය විහාරාධිපති සියනෑ කෝරළයේ ප්‍රධාන සංඝනායක තෝරපිටියේ ආනන්දාභිධාන නායක හිමිගේ හා කොස්සින්න රජමහා විහාරාධිකාරී උඩුගම්පොල ගුණානන්ද හිමිගේ අනුශාසකත්වය මේ සඳහා ලැබෙන බව දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404163</link>
    <topic>කැනඩාව මුදල් දීම අත්හිටුවීමේ තීරණය ගැන ශ්‍රී ලංකාව පුදුම ‍ෙවන්නේ නෑ</topic>
    <author/>
    <content>කැනඩාව පොදු රාජ්‍ය මණ්ඩලය සඳහා මුදල් දීම අත්හිටුවීමට තීරණය කිරීම සම්බන්ධයෙන් ශ්‍රී ලංකාව පුදුමයට පත් ‍නොවන බව විදේශ කටයුතු අමාත්‍යාංශය පවසයි.‍එය‍ට හේතුව ශ්‍රී ලංකාවේ පොදු රාජ්‍ය මණ්ඩලීය රාජ්‍ය නායක උත්සවය පැවැත්වීමට තීරණය කිරීමත්, ශ්‍රී ලංකාවට එහි නායකත්වය ලැබීමත් සම්බන්ධයෙන් කැනඩාව මුල සිටම අනුගමනය කරන ලද ප්‍රතිපත්තියයි.මෙවැනි තීරණයක් ගන්නා බවට ඉඟි කරමින් මෙරට පොදු රාජ්‍ය මණ්ඩල සමුළුවට කැනඩාව නොපැමිණි බවත් විදේශ කටයුතු අමාත්‍යාංශය කියා සිටියි.මීට වසරකට පෙර ශ්‍රී ලංකාවේ රාජ්‍ය නිලධාරීන් සමඟ කරන ලද සාකච්ඡාවකදීත් මෙලෙස තම රට මුදල් නොදීම සම්බන්ධයෙන් තීරණය කරන බව කැනඩාව කියා ඇති බවත් අමාත්‍යාංශය පවසයි.කැනඩාව මෙසේ පොදු රාජ්‍ය මණ්ඩලය සඳහා මුදල් නොදීමට තීරණය කිරීම අනියම් ආකාරයට අනෙකුත් සාමාජික රටවලට බලපෑමක් කිරීමක් බවද පවසන විදේශ කටයුතු අමාත්‍යාජංශය මෙය කැනේඩියානු රජයේ දේශපාලන තීන්දුවක් බවත් කියා සිටියි.එරට මන්ත්‍රීවරුන්ගේ ඉල්ලීම පිට මෙවැනි තීරණයක් ගෙන ඇති බවත් මේ තීරණය සම්බන්ධයෙන් කනගාටු වන බවත් අමාත්‍යාංශය කියා සිටියි.කැනඩාව ශ්‍රී ලංකාවට එරෙහිව කරන මෙවැනි බලපෑම් තුලින් සිදු කරන්නේ එය ශ්‍රී ලංකාවේ සංහිඳියාව සඳහා යන ගමන අඩල කිරීමක් බවත් පෙන්වා දෙයි.පොදු රාජ්‍ය මණ්ඩලයේ අනෙක් රටවල් කැනඩාවේ මෙම තීරණයට සහයෝගය නොදෙයි යන්න විශ්වාස කරන බවත් විදේශ කටයුතු අමාත්‍යාංශය කියා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404164</link>
    <topic>අවුරුදු දා රිය අනතුරු 417කින්38ක් මිය ගිහින් : 500ක් රෝහලේ</topic>
    <author>නිරූෂි විමලවීර, රක්ෂණ ශ්‍රියන්ත සහ මානෙල් පුෂ්ප කුමාරි</author>
    <content>සිංහල හින්දු අලුත් අවුරුදු සමයේ සිදු වූ රිය අනතුරු 417 හේතුවෙන් පුද්ගලයන් තිස් අට දෙනකු මරණයට පත්ව පන්සිය දෙනකු රෝහල්ගත කර තිබේ. මේ රිය අනතුරු අතරින් රට පුරා මාරක රියඅනතුරු 34 ක් සිදුව ඇතැයි ජ්‍යෙෂ්ඨ පොලිස් අධිකාරී පොලිස් මාධ්‍ය ප්‍රකාශක අජිත් රෝහණ මහතා ප්‍රකාශ කරයි.ජනතාව දැනුවත් කිරීමේ ප්‍රතිඑලයක් ලෙස මෙවර අනතුරුවල සැලකිය යුතු අඩුවීමක් සිදුවී ඇතැයි කී ඒ මහතා බීමත් රියදුරන් 800 දෙනකු පමණ පොලිස් භාරයට පත්ව ඇතැයි ජ්‍යෙෂ්ඨ පොලිස් අධිකාරීවරයා සඳහන් කළේ ය. පසුගිය වසර හා සැසදීමේදී මේ වසරේ අනතුරු හා මිය යෑම් සියයට 30 කින් අඩු වී ඇතැයි කොළඹ ජාතික රෝහල් අධ්‍යක්ෂ විශේෂඥ වෛද්‍ය අනිල් ජාසිංහ මහතා ප්‍රකාශ කළේ ය.ඉන් රෝගීන් 157 දෙනෙක් නේවාසික ප්‍රතිකාර ගන්නා බවත් රෝගීන් පිරිසක් ප්‍රතිකාර ලබා රෝහලින් නික්ම ගොස් ඇති බවත් ජාසිංහ මහතා සඳහන් කළේ ය.පිළිස්සුම් තුවාල ලබා රෝගීන් තිදෙනෙක් රෝහල්ගත කර ඇති බවත් බීමත් රියදුරන් 77 දෙනෙක්ද රිය අනතුරු හේතුවෙන් 61 දෙනෙක්ද රෝහල්ගත කර සිටි බව හෙතෙම කීය. මියයෑම් පසුගිය වසරට වඩා සියයට 50 කින් අඩුව ඇති බව ඒ මහතා වැඩිදුරටත් කිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404165</link>
    <topic>වසර හයකට පසුව අඟහරු පෘථීවිය ආසන්නයෙන් ගමන් ගනී</topic>
    <author>උපාලි කරුණාරත්න , නිරූෂි විමලවීර සහ මානෙල් පුෂ්ප කුමාරි</author>
    <content>අඟහරු ග්‍රහයා මේ දිනවලදී පෘථිවියට ඉතා ආසන්නව ගමන් ගන්නා බව කොළඹ විශ්ව විද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පවසයි.මෙය මෙසේ ගමන් කරන්නේ හය වසරකට පසුව බවද එනම් වසර 2008 ජනවාරි මාසයට පසුව බවද ජයරත්න මහතා සඳහන් කරයි.හිරු බැසයාමත් සමඟ නැගෙනහිර ක්ෂිතිජයෙන් උදාවන අඟහරු අළුයම කාලයේ බටහිර ක්ෂිතිජයෙන් බැසයන තෙක්ම රාත්‍රී අහසේ සඳු හැරුණු විට දීප්තියෙන් දිස්වන එකම ග්‍රහයායි. අඟහරු ග්‍රහයාගේ ඇති යකඩ ඔක්සයිඩ් හෙවත් මළකඩ මිශ්‍ර පස නිසා අඟහරු රතු තැඹිලි පැහැයක් ගන්නා අතර මේ දිනවල පවත්නා තද දීප්තභාවය නිසා නරඹන්නන්හට අඟහරු හඳුනා ගැනිම අපහසු නොවේ.මෙම 29 වැනි දින ශ්‍රී ලංකාවේ සම්මත වේලාවෙන් පෙරවරු 11.28 ට පූර්ණ සූර්ය ග්‍රහණයක්ද ඇති වේ.එය ඉන්දියානු සාගරයේ දකුණු ප්‍රදේශයේ ඇන්ටාටිකාව,ඕස්ට්‍රේලියාව ඇතුළු රටවල් කීපයකට දිස්වන එම ග්‍රහණය ලංකාවට දිස්නොවන බවද මහාචාර්යවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404166</link>
    <topic>ලෝක තරුණ සමුළුවට තව දින 20යි</topic>
    <author>චමීර ඇල්ලදෙණිය</author>
    <content>ලෝක තරුණ සමුළුව වෙනුවෙන් ඉදිරිපත් කරන තරුණ ප්‍රතිපත්තිය ආයතන තුනක ක්‍රියාකාරී ප්‍රතිඵලයකි. යෞවන කටයුතු හා නිපුණතා සංවර්ධන අමාත්‍යාංශයේ නිරීක්ෂණය හා මඟපෙන්වීම යටතේ තරුණ සේවා සභාව, විවෘත විශ්ව විද්‍යාලය එක්ව මෙම ප්‍රතිපත්තිය නිර්මාණය කැර ඇත.තරුණ අවශ්‍යතා පිළිබඳව හා එම අවශ්‍යතා ඉටු කැර ගැනීම පිළිබඳව උපායමාර්ගික ප්‍රවේශයක් වශයෙන් මෙම ප්‍රතිපත්තිය නිර්මාණය කැර ඇති අතර, මේ සම්බන්ධයෙන් විද්වතුන්, දේශපාලන පක්ෂ නායකයන්, විශ්ව විද්‍යාල තරුණ ප්‍රජාව හා සිවිල් පුරවැසියන් ගෙන් අදහස් විමසීමක්ද සිදු කර ඇත.තරුණ ප්‍රතිපත්තිය එළිදැක්වීම ජනාධිපති මහින්ද රාජපක්ෂ මහතාගේ ප්‍රධානත්වයෙන් සුගතදාස ක්‍රීඩාංගණයේදී පසුගියදා සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404167</link>
    <topic>හිත හොඳ දොස්තර ඝාතනයේපළමුවැනි සැකකරු ඇප මත මුදාහැරේ</topic>
    <author>අම්බලන්ගොඩ සමූහආර්. ඥානදාස</author>
    <content>කරන්දෙණිය දිසා රෝහලේ ප්‍රධාන වෛද්‍යවරයාව සිටි වෛද්‍ය ප්‍රියංක ප්‍රසාද් ජයසිංහ මහතා (හිතහොඳ දොස්තර) වෙඩි තබා ඝාතනය කිරීම සම්බන්ධයෙන් වසරකට වැඩි කාලයක් රක්ෂිත බන්ධනාගාර ගතව සිටි පළමුවැනි සැකකරු බලපිටිය මහේස්ත්‍රාත් අසංග බෝදරගම මහතා විසින් ඉකුත්දා (11) ඇප මත මුදාහැරීමට නියෝග කළේය.අභියාචනාධිකරණය මඟින් ඇප නියම කොට තිබූ සැකකාර චින්තක රුවන් ජයසේන මහතා මුදලින් රුපියල් ලක්ෂය හා මිලියනය බැගින් වූ මිලියන දෙකක ශරීර ඇප මත මුදාහරින ලෙස නියෝග කළ මහේස්ත්‍රාත්වරයා මින් එක් ඇපකරුවෙක් සැකකරුගේ බිරිඳ විය යුතු යැයි ද අනෙක් ඇපකරු සැකකරුගේ ලේ ඥාතියකු විය යුතු යැයි නියම කළේය.තවද සැකකරුට අයත් විදේශ ගමන් බලපත්‍රය අධිකරණය වෙත භාර දෙන ලෙස ද සෑම මසකම වැඩකරන අවසන් දින කොළඹ කෙසෙල්වත්ත පොලිසියේ පෙනී සිටින ලෙස ද මෙම නඩුවේ පැමිණිලි පාර්ශ්වයේ කිසිවකුට කිසිදු බලපෑමක් නොකරන ලෙස ද අවවාද කළ මහේස්ත්‍රාත්වරයා සැකකරුට දිවයිනෙන් බැහැර යාමට අවසර ලබානොදෙන ලෙස ආගමන විගමන නිලධාරි තැනට දැනුම් දෙන ලෙස ද නියෝග කළේය. එසේ නියෝග කළ මහේස්ත්‍රාත්වරයා මැයි මස 26 වැනි දින මෙම නඩුව යළි කැඳවන බවත් එදිනට අධිකරණය ඉදිරියේ පෙනී සිටින ලෙසත් සැකකරුට දන්වා සිටියේය.මෙම නඩුවට අදාළව මෙතෙක් රක්ෂිත බන්ධනාගාරගතව සිටි සියලු සැකකරුවන් මේ වනවිට අධිකරණ නියෝග අනුව ඇප මත මුදාහැර තිබේ. එසේ ඇප මත මුදාහැරුණු ලැබූවේ චින්තක රුවන් ජයසේන, යුද හමුදා කපිතාන්වරයකු වන චන්දන වික්‍රමසිංහ, යුද හමුදා භටයින් දෙදෙනකු වන එස්. එම්. සනත් ද සිල්වා, එස්. එස්. ජයලත් ද සිල්වා සහ විජිත් ආනන්ද සොයිසා යන අයවලුන් ය.2011 වසරේ සැප්තැම්බර් මස 25 දින රාත්‍රියේ වෛද්‍ය ප්‍රියංක ප්‍රසාද් ජයසිංහ මහතාට අයත් කරන්දෙනිය මහඒදණ්ඩ ප්‍රදේශ‍ෙය් පිහිටි පෞද්ගලික බෙහෙත් ශාලාව ඉදිරිපිටදී එම වෛද්‍යවරයාට වෙඩි තබා ඝාතනය කර තිබුණි.එම සිද්ධියට සම්බන්ධ බවට සැකපිට සැකකරුවන් අත්අඩංගුවට ගත් පසු ප්‍රකෝපයට පත් ප්‍රදේශවාසීන් සැකකරුවන්ගේ නිවාසවලට ගිනි තබමින් කලබල කරන්නට වූයෙන් එම ප්‍රදේශයට බලපවත්වන ලෙස ඇඳිරිනීතිය පැනවීමටද පොලිසියට සිදුවිය.මෙම නඩුව ඊයේ (11) කැඳවනු ලැබූ අවස්ථාවේ දී අපරාධ පරීක්ෂණ දෙපාර්තමේන්තුව වෙනුවෙන් විමර්ශන නිලධාරිනි දිලීකා මහත්මියද විත්ති පාර්ශ්වය වෙනුවෙන් නීතිඥ ජගත් අබේනායක මහතාද පැමිණිලි පාර්ශ්වය වෙනුවෙන් නීතිඥ මහේන්ද්‍ර ජිනප්‍රිය මහතාද පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404168</link>
    <topic>ආරවුලක් බේරීමට ගොස් දෙපිරිසෙන්මපහර කෑ ප්‍රා.සභා හිටපු මන්ත්‍රීගේවෙඩි තැබීමෙන් දෙකකට බරපතළයි</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>දෙපිරිසක් අතර ඇති වූ ආරවුලක් බේරීමට ගොස් දෙපිරිසගේම ප්‍රහාරයට ලක්වූ වැලිගම ප්‍රාදේශීය සභාවේ හිටපු මන්ත්‍රීවරයකු සිදුකළ වෙඩි තැබීමකින් පුද්ගලයන් දෙදෙනෙකු බරපතළ තුවාල සහිතව රෝහල්ගත කර ඇත.සිද්ධියට සම්බන්ධව කඹුරුගමුව ප්‍රදේශයේ පදිංචි හිටපු ප්‍රාදේශීය සභා මන්ත්‍රීවරයා තුවක්කුව සමඟ අත්අඩංගුවට ගෙන ඇත.පසුගිය 14 වැනි දින සවස 2.45ට පමණ කඹුරුගමුව ගරාඬුව රේල් ගේට්ටුව අසලදී පුද්ගලයින් දෙපිරිසක් අතර ආරවුලක් ඇති වී ඇත. මෙම අවස්ථාවේ මෙම ප්‍රාදේශීය සභා මන්ත්‍රීවරයා තම මෝටර් රථයකින් එම ස්ථානයෙන් ගමන් කර සිටින අවස්ථාවේ මෙම ආරවුල දැක එය බේරීම සඳහා එම ස්ථානයට ගොස් දෙපිරිසගේ ආරවුල බේරීමට උත්සාහ ගෙන ඇත.මෙම ප්‍රාදේශීය සභා මන්ත්‍රීවරයා සමඟද ආරවුල් කර පිරිස අමනාපයෙන් සිටි බැවින් මෙතෙක් දෙපිරිස සිදුකරගත් ආරවුල නවත්වා දෙපිරිසේම පිරිස එකතුවී හිටපු මන්ත්‍රීවරයාට හොඳටම පහරදීමක් සිදුකර ඇත.‍ෙම් අවස්ථාවේ එම ප්‍රහාරයෙන් බේරුණු ඔහු නිවසට ගොස් බෝර 12 තුවක්කුවක් ගෙනැවිත් කලහකාරී පිරිසට වෙඩි තැබීම නිසා එම ස්ථානයේ සිටි පුද්ගලයකු සහ මහමග ගමන් කරමින් සිටි පුද්ගලයකුට වෙඩි වැදී ඇත.මෙම සිද්ධියෙන් ගරාඬුව පදිංචි එච්. මදුෂාන් (21), ඩබ්ලිව්. ලයනල් (55) යන අය තුවාල ලබා මාතර රෝහලට ඇතුළත් කිරීමෙන් අනතුරුව 21 හැවිරිදි තුවාලකරුගේ තත්ත්වය බරපතළ වීම නිසා ඔහු මාතරින් කරාපිටිය රෝහලටත් එතැනින් කොළඹ ජාතික රෝහලට ඇතුළත් කර ඇත.සැකකාර මන්ත්‍රීවරයා මාතර පොලිසියට බාරවීමෙන් පසු ඔහු බන්ධනාගාර ආරක්ෂාව යටතේ මාතර මහ රෝහලට ඇතුළත් කර ප්‍රතිකාර ලබාදෙනු ලබයි. මාතර පොලිසියේ අපරාධ විමර්ශන අංශයේ ස්ථානාධිපති පො.ප. වසන්ත කුමාර මහතා ඇතුළු නිලධාරින් වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n1404169</link>
    <topic>අවුරුදු උ‍ෙළලේ ගැටුමකටපළිගැනීමට කළ ප්‍රහාරයෙන්දෙදෙනෙක් රෝහලේ</topic>
    <author>මාතර සමූහඩබ්ලිව්. පී. ධර්මසේන</author>
    <content>අවුරුදු උත්සවයේ සිදුවූ ගැටුමකට පළිගැනීම සඳහා උප පොලිස් පරීක්ෂකයකු ඇතුළු 40ක පමණ පිරිසක් අකුරැස්ස ප්‍රදේශයේ නිවසකට ගොස් පුද්ගලයින් දෙදෙනකුට අතින් පයින් පොලුවලින් පහරදීම නිසා එම පුද්ගලයින් මාතර රෝහලට ඇතුළත් කර ඇත.සිද්ධියෙන් තුවාල ලබා ඇත්තේ අකුරැස්ස ගාලු පාර පදිංචි ඩී. කේ. සුනිල්, අකුරැස්ස අමලගොඩ පදිංචි ඊ. තිලකරත්න යන දෙදෙනායි.පසුගිය 13 වන දින අකුරැස්ස ගලබඩහේන ප්‍රදේශයේ පැවැති අවුරුදු උත්සවයකදී රාත්‍රී 8.00 පමණ තෑගි බෙදා දෙන අවස්ථාවේ ආරවුලක් ඇතිවී ඇත. මින් ටික වේලාවකට පසු මහරගම ප්‍රදේශයේ රාජකාරි කරන උප පොලිස් පරීක්ෂකවරයකු ඇතුළු 40ක පිරිසක් නිවස අසල සිටි මෙම පුද්ගලයින් දෙදෙනාට අතින් පයින් පොලුවලින් පහර දුන් බවට පැමිණිලි කර ඇත. මෙම සිද්ධියට සම්බන්ධ උප පොලිස් පරීක්ෂකවරයාට විරුද්ධව විනය පියවර ගැනීමට උසස් පොලිස් නිලධාරින් පියවරගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n14041610</link>
    <topic>සිංහල-දෙමළ අලුත් අවුරුද්දඅභිමානයෙන් සමරති</topic>
    <author>මහින්ද අලුත්ගෙදර</author>
    <content>ලෝකයේ විවිධ රටවල වෙසෙන ශ්‍රී ලාංකිකයෝ සිංහල සහ දෙමළ අලුත් අවුරුදු මංගල්‍යය මහත් අභිමානයෙන් සහ උත්කර්ෂවත් අයුරින් සැමරීමට එක්ව සිටිති.සම්ප්‍රදායික ජන ක්‍රීඩා මෙන්ම විනෝද ක්‍රීඩාවන් ඇතුළු අංග රැසක් සමඟින් සංවිධානය කරන අලුත් අවුරුදු උත්සව වෙනුවෙන් විදේශයන්හි වෙසෙන ශ්‍රී ලාංකිකයෝ විශාල පිරිසක් සහභාගි වන බව විදේශ කටයුතු අමාත්‍යාංශය පවසයි. කැනඩාව, ඔස්ට්‍රේලියාව, කුවේටය, නවසිලන්තය, මහා බ්‍රිතාන්‍යය, ජපානය, ජර්මනිය, ප්‍රංශය, අමෙරිකාව, කටාර් රාජ්‍යය, ලෙබනනය, සෞදි අරාබියාව, රුසියාව ඇතුළුව ශ්‍රී ලාංකිකයන් වෙසෙන ලෝකයේ විවිධ රටවල අලුත් අවුරුදු උත්සව සංවිධානය කැර තිබෙන අතර ඒ සඳහා එම රටවල වෙසෙන ශ්‍රී ලාංකිකයන්ට අමතරව විවිධ ජාතීන්ද සහභාගිවන බව වාර්තා වෙයි.කැනඩාවේ කැල්ගර් නුවර ලංකා බෞද්ධ සමිතිය සංවිධානය කැර තිබු අවුරුදු උත්සවය සඳහා ළමුන් ඇතුළු විශාල පිරිසක් සහභාගී වී තිබෙන අතර දෝහා කටාර්හි ස්ටැෆර්ඩ් ශ්‍රී ලංකා පාසල සංවිධානය කළ අලුත් අවුරුදු උත්සවය ශ්‍රී ලංකාවේ සම්ප්‍රදායික නැටුම් ගැයුම් වලින් වර්ණවත් කැර තිබේ.අමෙරිකාවේ මිනසොටා බෞද්ධ විහාරය මඟින් සංවිධානය කළ අලුත් අවුරුදු උත්සවය සහ ලොස් ඇන්ජලීස් නුවරදී ශ්‍රී ලාංකිකයින්ගේ සහභාගීත්වයෙන් පැවැති අවුරුදු උත්සවය වෙනුවෙන් විදේශිකයන් විශාල පිරිසක් සහභාගි වූ බවද විදේශ කටයුතු අමාත්‍යාංශය කියයි .ඉදිරි දින කිහිපයේදී ශ්‍රී ලාංකිකයන් සමරන අලුත් අවුරුදු උත්සව රැසක් ලෝකයේ විවිධ රටවල ප්‍රධාන නගර කේන්ද්‍ර කැර ගනිමින් පැවැත්වීමට කටයුතු සංවිධානය කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n14041611</link>
    <topic>සූතිකා පුහුණුවට මුවා වීමුදල් ගැරිමේ ජාවාරමක්</topic>
    <author>අනුර ප්‍රේමලාල්</author>
    <content>හෙද සේවාවට සූතිකා පුහුණුව ලබා නොදෙන ඉල්ලමින් ක්‍රියාත්මක කරන පවුල් සෞඛ්‍ය සේවා වර්ජනය හරහා අහිංසක දරුවන් හා මවුවරුන් පෞද්ගලික රෝහල්වලට යවා මුදල් ගැරිමේ වැඩපිළිවෙළක් ක්‍රියාත්මක බව රජයේ හෙද නිලධාරින්ගේ සංගමය ප්‍රකාශ කරයි.පවුල් සෞඛ්‍ය සේවිකාවන්ගේ වැඩ වර්ජනය ක්‍රියාත්මක වුවද ප්‍රජාවේ මාතෘ හා ළමා සායන පවත්වා ගෙන යෑමට සම්පූර්ණයෙන්ම හැකියාව තිබේ. ඒ සඳහා හෙද සෙහොයුරියන් හාරසිය දෙනකු හා මහජන සෞඛ්‍ය පරික්ෂකවරු දෙදහසක් වෛද්‍ය සෞඛ්‍ය නිලධාරි කාර්යාලවලට අනුයුක්තව සිටිති.මේ කණ්ඩායම් යොදාගෙන සායන පවත්වාගෙන යෑමට සම්පූර්ණ හැකියාව තිබුණද සෞඛ්‍ය වෛද්‍ය නිලධාරින් සායන පැවැත්වීමට ඉඩ නොදෙන අතර දරුවන් හා මවු වරුන් පරීක්ෂා කිරීමද සිදුනොකරයි.මෙලෙස ප්‍රජාවේ මාතෘ සායන අක්‍රිය කොට එම එන්නත් හෝ ඖෂධයක් රුපියල් දහසේ සිට හයදහස දක්වා පෞද්ගලික රෝහල්වලින් ගැනීමට අනියම් අයුරින් සූක්ෂම ලෙස මර්ගය සකසා ඇතැයි ඒ සංගමය චෝදනා කරයි.මෙවැනි අකටයුතුකම් හා ජනතාව අමාරුවේ දැමීම්වලට ඉඩනොදි ප්‍රජාවේ මාතෘ හා ළමා සායන පවත්වාගෙන යෑමෙ වැඩපිළිවෙළක් සැකසීම සෞඛ්‍ය බලධාරින්ගේ වගකීම බැවින් අපේ සහයද ඊට ලැබෙන බව රජයේ හෙද නිලධාරින්ගේ සංගමය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=n14041612</link>
    <topic>කරුණා භාරයෙන් අසරණපවුලකට නිවසක්</topic>
    <author>අමිල ප්‍රභාත් වනසිංහ</author>
    <content>මිහින්තලය,කුංචි කුලම ප්‍රදේශයේ පදිංචි ඒ.එම්. ගාමිණි අමරකෝන් මහතා සහ බිරිය වන ඩි.කේ රංජනි ප්‍රේමලතා මහත්මියට හා දරු දෙදෙනා වෙනුවෙන් නව නිවසක් ප්‍රධානය කිරිමට කොළඹ කරුණා භාරයේ සභාපති මහින්ද කරුණාරත්න මහතා පසුගිය දා (10).කටයුතු කෙළේය.වසර ගණනක් කටු මැටියෙන් සාදන ලද නිවසක වාසය කළ මෙම පවුල වෙත නව නිවසක් ඉදිකරලිම සදහා අනුරාධපුර අතිරේක දිසාපති එල්.පි මදනායක මහතාගේ මැදිහත්විම මත මිහින්තලය ප්‍රාදේශිය ලේකම් කාර්යාලය ,මිහින්තලය පොලිසිය,මිහින්තලය ප්‍රාදේශිය සභාව ඇතුළු ආයතන සහ මිහින්තලය රජමහා විහාරයේ විහාරාධිපති වළවාහැංගුන වැවේ ධම්මරතන නාහිමියන් මෙන්ම ධානපතියන් ද මේ සදහා ද්‍රව්‍යමය දායකත්වය සපයා තිබේ.මිනිසා හදා රට හදමු යන පාඨය තේමාව කර ගත් කරුණා භාරය මගින් මේවන විට අනුරාධපුර දිස්ත්‍රික්කයේ සමාජ සත්කාරක සේවා රුසක් ක්‍රියාත්මක කැර ඇත.පාසල් ගොඩනැගිලි,මැදවච්චිය ප්‍රදේශයේ අසරණ පවුල් වෙත නිවාස දහසයක් පමණ ලබා දි ඇති අතර ජල පෙරණ ,දු දරුවන් සදහා ශිෂත්ව ,ශිෂ්‍ය ආධාර ප්‍රධානය කැර තිබේ.මිට අමතරව රුපියල් ලක්ෂ 15 පමණ වැයකරමින් මිහින්තලය,කසමඩුව වැව සංවර්ධනය කිරිම ද සිදු වෙයි.මෙම අවස්ථාව සදහා මිහින්තලය ප්‍රාදේශිය සභාවේ සභාපති යු.බි සිරිසේන, අනුරාධපුර අතිරේක දිසාපති එල්.පි මදනායක,මිහින්තලය ප්‍රාදේශිය ලේකම් ඊ.එම්.ආර්.පි.බි ඒකනායක, කොළඹ කරුණා භාරයේ සභාපති මහින්ද කරුණාරත්න ,573තුළානභාර සංවර්ධන නිලධාරිනි අනෝජා කුමාරි යනමහත්ම මහත්මින් ඇතුළු මිහින්තලය ප්‍රාදේශිය ලේකම් කාර්යාලයේ සංවර්ධන නිලධාරින් රුසක් සහ ප්‍රදේශවාසින් විශාල පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=r1404161</link>
    <topic>මහඔය පාසල් 37ක දරුවන්ටදිවා ආහාරය නවතා දමලා</topic>
    <author>පදියතලාව සමූහ චන්ද්‍රදාස විජයසිරි</author>
    <content>අම්පාර මහඔය අධ්‍යාපන කලාපයේ පාසල් 37ක දරුවන්ට දින 06ක් සඳහා දිවා ආහාර ලබාදීම නොකරන ලෙස මහඔය කලාප අධ්‍යාපන කාර්යාලය විසින් විදුහල්පතිවරුන්ට දන්වා ඇත. ඉතාමත් අසරණ දිළිඳු පවුල්වලට අයත් මෙතෙක් දිවා ආහාරය පාසල වෙතින් ලබාගත් දරුවෝ මෙන්ම ආහාර සැපයූ සමෘද්ධිලාභී පවුල් රැසක් ද මේ හේතුවෙන් දැඩි පීඩාවකට ලක්ව ඇත.දිවා ආහාර ලබාදීම අප්‍රේල් මස 21 වෙනි දින දක්වා නතර කරන ලෙස නැගෙනහිර පළාත් අධ්‍යාපන දෙපාර්තමේන්තුව විසින් පැක්ස් පණිවිඩයක් මගින් දන්වා ඇති බැවින් ඒ අනුව කටයුතු කරන ලෙස කලාපයේ නිලධාරීන් තමන්ට දුරකථන මගින් දැනුම් දුන් බවත් ඒ නිසා දිවා ආහාරය ලබා දීම නතර කිරීමට සිදුවූ බවත් විදුහල්පතිවරු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=r1404162</link>
    <topic>සුඩානයේ සෞඛ්‍ය සේවයට යන යුද කාර්ය මණ්ඩලයටආචාර කිරීමට විශේෂ පෙළපාලියක්</topic>
    <author>මංජුල හිරිපිටිය - හෝමාගම සංචාරක</author>
    <content>සුඩාන් රාජ්‍යයේ රජයේ රෝහල්වල සෞඛ්‍ය සේවාවන් සඳහා ශ්‍රී ලංකා යුද හමුදා‍වේ වෛද්‍ය බලකා වෛද්‍යවරුන් ඇතුළු හැටපහකින් සමන්විත සෞඛ්‍ය කාර්ය මණ්ඩලය පිටවී යාම නිමිත්තෙන් විශේෂ ආචාර පෙළපාලියක් යුද හමුදා වෛද්‍ය සේවා අධ්‍යක්ෂ ජෙනරාල් හා වෛද්‍ය සේවා බළකාධිපති (විශේෂඥ වෛද්‍ය) මේජර් ජෙනරාල් එස්. එච්. මුණසිංහ මහතාගේ ප්‍රධානත්වයෙන් පැවැත්විණි.සාම සාධක හමුදාව යටතේ සේවය කිරීමට නියමිත මෙම සෞඛ්‍ය සේවා කණ්ඩායම සුඩානයේ ‍සාමාන්‍ය ජනතාවගේ සෞඛ්‍ය සේවාවන් වෙනුවෙන් සය මාසයක කාලයක් සේවා කිරීමට නියමිතය.ශ්‍රී ලංකා යුද හමුදාවේ වෛද්‍ය බළකායේ සාමාජිකයින් විදේශීය රටක සේවය කිරීමට පිටව යන ප්‍රථම කණ්ඩායම මෙය වන අතර මෙහි අණ දෙන නිලධාරි වශයෙන් (වෛද්‍ය) ලුතිනන් කර්නල් සවීන් සේමගේ මහතා කටයුතු කරනු ඇත.බොරලැස්ගමුව වේරහැර පිහිටි යුද හමුදා වෛද්‍ය බළකා රෙජිමේන්තු මධ්‍යස්ථානයේදී පැවති මෙම ආචාර පෙළපාලිය පැවැති අවස්ථාවට යුද හමුදා වෛද්‍ය සේවා අධ්‍යක්ෂ (වෛද්‍ය) බ්‍රිගේඩියර් කේ. පී. සුමනපාල, බ්‍රිගේඩියර් (වෛද්‍ය) ඩී. අයි. එන්. මුණසිංහ මහත්මිය ඇතුළු ජ්‍යෙෂ්ඨ හමුදා නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=r1404163</link>
    <topic>දොස්තරගේ වචනෙට ආච්චිට ලැජ්ජා හිතිලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>“පොඩිහාමි ආච්චි” තම ඥාති දියණියකගේ මාස 07ක් පමණ දියණිය රැක බලාගන්නේ ඇයට දරුසම්පත අහිමිවීම නිසාය. මෙම කුඩා දැරියට විටින්විට සෑදෙන කැස්ස නිසා ඒ සඳහා ප්‍රතිකාරයක් ගැනීමට වෛද්‍යවරයකු වෙත ගෙන යන ලෙස දැරියගේ මවගෙන් උපදෙස් ලැබුණි.මේ අනුව “පොඩිහාමි ආච්චි” පසුගිය දිනෙක සවස මාතර පෞද්ගලික බෙහෙත් ශාලාවකට පැමිණියේ දරුවාට ප්‍රතිකාර ලබා ගැනීමටයි.ඇයගේ වාරය පැමිණි පසු වෛද්‍යවරයා ළඟට ගිය ඇය දරුවාට ඇති රෝගාබාධය වෛද්‍යවරයාට පැවසීමෙන් පසු වෛද්‍ය වරයා වෙදනලාව දරුවාගේ පපුවට තියා පරික්ෂා කරන අවස්ථාවේ දරුවාද හුරතල් වී වෛද්‍යවරයාගේ වෙදනලාව අදිමින් සෙල්ලම් කරන්නට විය. මෙම අවස්ථාවේ දරුවාගේ “ආච්චි” පුතා දොස්තර මහත්තයට කැහැල පෙන්වන්න කියමින් දරුවා අල්ලගෙන සිටි වෙදනලාව දරුවාගේ අතින් අතහැරවීමට උත්සාහයක් ගන්නා ලදී.මෙම අවස්ථාවේ මාස 07ක දැරියට කහින්න , කහින්න, කියමින් ආච්චි දරුවාට බලකරමින් වෙදනලාව දරුවාගේ අතින් අතහැරවීමට ගත් උත්සාහයත් සමග ආච්චිගේ මුහුණ දිහා බලාසිටිය දැරිය එකවිටම ඇයගේ සිඟිති අතින් ආච්චිගේ මුහුණ පහුරු ගෑමත් සමගම ආච්චිට කෑගැස්සවිණි. මේ අවස්ථාවේ දැඩි කෝපයට පත් “ආච්චි” “මූට කහින්න බැරිවුණාට මගේ මුහුණ පහුරුගාන්න පුළුවන්” කියා දරුවාට අතින් පහරක් දුන්විට දරුවාගේ සතුට පහවී දරුවා හැඬීමට පටන්ගති.මේ අවස්ථාවේ වෛද්‍යවරයා දරුවන් හදපු මවක් නම් ඔහොම දරුවාට ගහන්නේ නැහැ කීවේය. ඇයට කරකියාගත නොහැකිව දරුවාද රැගෙන සැනින් පිටව ගියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=r1404164</link>
    <topic>මාගම්පුර ජාත්‍යන්තර වරායේදෙවැනි අදියර අරඹයි</topic>
    <author>බන්ධුල ගුණසේකර සමග මාකඳුරේ ධර්මසිංහ</author>
    <content>හම්බන්තොට මාගම්පුර මහින්ද රාජපක්ෂ ජාත්‍යන්තර වරායේ දෙවැනි අදියරේ වැඩ කටයුතු මේ වන විට ආරම්භ කොට ඇති බව වරාය අධිකාරියේ සභාපති ආචාර්ය ප්‍රියත් බන්දු වික්‍රම මහතා කියයි.‍අලුතින් වැඩ ආරම්භ කළ මෙම වරාය සැකසීමේ දී ඉවත් කරනු ලබන ගල්, සහ පස් උපයෝගී කොටගෙන වරාය ආශ්‍රීත මුහුදේ දූපතක් ඉදිකිරීමට සැලසුම් කොට ඇති අතර මේ වන විටත් වරාය ආසන්න මුහුදු ප්‍රදේශයේ හේක්ටයාර් අටක (08) භූමි ප්‍රමාණයක් ඉවත් කරනු ලබන ගල් හා පස් වලින් ගොඩකරමින් පවතී.2015 වසරේ වැඩ අවසන් කිරීමට යෝජිත මෙම වරාය ඉදිවීමිත් සමඟම සියලු පහසුකම් වලින් සපිරි කාර්යක්ෂම ආසියාවේ සුපිරි වරාය බවට හම්බන්තොට මාගම්පුර මහින්ද රාජපක්ෂ ජාත්‍යන්තර වරාය පත්වන බව ද, වරාය අධිකාරියේ සභාපති වරයා‍ වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=r1404165</link>
    <topic>ගිනි අවිය සමඟ ඇල්ලුසැක තිදෙනා රිමාන්ඩ්</topic>
    <author>කන්තලේ සමූහ</author>
    <content>පතරොම් පුවරන ලද මෙරට සාදන ලද ගිනි අවියක් නිතීවිරෝධී අයුරින් ළඟ තබා ගැනීම සම්බන්ධ‍ෙයන් අධිකරණය හමුවට පමුණවා සිටි පුද්ගලයන් තිදෙනෙකු ලබන 21 දක්වා රක්ෂිත බන්ධනාගාර ගත කරන ලෙස කන්තලේ මහේස්ත්‍රාත් හා දිසා විනිසුරු ජයරුවන් දිසානායක මහතා නියෝග කරන ලදී.රිමාන්ඩ් කරන ලද්දේ කන්තලේ සූරියපුර මහවැලිපුර ප්‍රදේශයේ පදිංචි පුද්ගලයන් තිදෙනෙකි. මොවුන් අත්අඩංගුවට ගන්නා අවස්ථාවේ මොවුන් සන්තකයේ රුපියල් 50000ක පමණ මුදල් ප්‍රමාණයක් ද තිබූ බව පොලිසිය අධිකරණයට දන්වා සිටියේය.‍කන්තලේ සේරුනුවර මාර්ගයේ මහවැලිපුර හන්දියේ සිට සමනල පාලම දෙසට යතුරුපැදියකින් මෙම තිදෙනා පැමිණෙමින් සිටියදී යතුරු පැදිය නවත්වා පරීක්ෂා කිරීමේ දී ගෝනියක ඔතාගෙන රැගෙන යමින් සිටි මෙම පතොරම් පුරවන ලද ගිනි අවිය සොයාගත් බව පොලිසිය අධිකරණය හමුවේ ප්‍රකාශකර සිටියේය.සූරියපුර පොලිස් ස්ථානාධිපති පොලිස් පරීක්ෂක ටී. එච්. වික්‍රමරත්න මහතාගේ උපදෙස් පරිදි පරීක්ෂණ පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=r1404166</link>
    <topic>රටවිරු නිවාස ව්‍යාපෘතිය මාතර සාර්ථකව</topic>
    <author>පි.පි.ජී.සුගතදාස-තිහගොඩ සමුහ</author>
    <content>රට විරු නිවාස ව්‍යාපෘතිය මාතර දිස්ත්‍රික්කයේ සාර්ථක ප්‍රගතියක් ලබා ඇති බව දිවි නැඟුම දෙපාර්තමේන්තුවේ මාතර දිස්ත්‍රික් නියෝජ්‍ය අධ්‍යක්ෂ සිරිල් කේ.ලියනගේ මහතා පවසයි.එම වැඩසටහන යටතේ නව නිවෙසක් ඉදිකරගැනිම, ඉදිකරගෙන එන නිවෙසක ඉතිරි වැඩ කොටස් නිමකරගැනිම සහ නිවෙසක් ඉදිකරගැනිම සඳහා ඉඩමක් මිලදි ගැනිම ආදි අවශ්‍යතාවන් සඳහා රුපියල් ලක්ෂ තුන (03) දක්වා ණය නිකුත්කරන අතර වසරකට ඒ සඳහා අයකරනුයේ 10% වැනි සුළු පොලියකි.එම ණය වසර පහක් තුළ ආපසු ගෙවිය යුතුවේ.හෙතෙම සඳහන් කරන පරිදි පසුගිය වසරේ මාතර දිස්ත්‍රික්කයේ ප්‍රතිලාභින් 42කට පමණ මෙම ව්‍යාපෘතිය යටතේ ණය නිකුත්කර තිබේ.මෙම වසරේදි එම සංඛ්‍යාව තව දුරටත්වැඩිවිය හැකි බව හෙතෙම පවසයි.විදේශ රැකියාවක නිරතව සිට සිය රටට ආපසු පැමිණියත් වසරක් ගතවන තෙක් මෙමව්‍යාපෘතිය යටතේ අදාළ අයට ණය නිකුත් කෙරේ.මෙයට අමතරව ජිවනෝපාය සංවර්ධන ව්‍යාපෘති සහ සුළු හා මධ්‍ය පරිමාණ කර්මාන්ත සංවර්ධනය සඳහා ද රුපියල් 50000.00 දක්වා දිවි නැගුම දෙපාර්තමේන්තුව හරහා ණය නිකුත් කිරිම් සිදුකරන බවද හෙතෙම වැඩිදුරටත් ප්‍රකාශ කළේ ය.මාතර දිස්ත්‍රික්කයේ අඩු ආදායම් ලාභි පව්ල්වල ජිවන තත්වය ඉහළ නංවාලිම සහ ඔවුන්ගේ නිවාස ගැටලුවට කඩිනම් විසැඳුම්ලබාදීමමෙම ව්‍යාපෘතිය හරහා අපේක්ෂිත බවද දිවි නැඟුම දෙපාර්තමේන්තුවේ මාතර දිස්ත්‍රික් නියෝජ්‍ය අධ්‍යක්ෂ සිරිල් කේ. ලියනගේ මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=s1404161</link>
    <topic>ශ්‍රී ලංකාව-ඔස්ට්‍රේලියාව තරග බිමේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා - ඔස්ට්‍රේලියා දෘශ්‍යාබාධිතවූවන්ගේ ජාතික කණ්ඩායම් අතර පැවැත්වෙන අන්තර් ජාතික එක්දින ක්‍රිකට් තරගාවලිය හෙට (17) පල්ලෙකැලේ ක්‍රීඩාංගණයේ දී ආරම්භ වේ.ජාත්‍යන්තර එක්දින තරග 5කින් සමන්විත මේ තරගාවලිය මහනුවර, ගාල්ල, කලුතර හා කොළඹ දී පැවැත්වීමට කටයුතු යොදා ඇත.පළමු තරගය හෙට පල්ලෙකැලේ ජාත්‍යන්තර පිටියේ දී, දෙවැනි තරගය 19දා ගාල්ල ජාත්‍යන්තර ක්‍රිකට් ක්‍රීඩාංගණයේ දී, තෙවැනි තරගය 20දා මග්ගොන සරේ ක්‍රිකට් ක්‍රීඩාංගණයේ දී, සිවුවැනි හා පස්වැනි තරග 22 හා 25 දිනවල කොළඹ ආර්.ප්‍රේමදාස ක්‍රීඩාංගණයේ දී පැවැත්වේ.මේ සියලු තරග නොමිලේ නැරැඹිය හැකි බැවින් ශ්‍රී ලංකා දෘශ්‍යාබාධිතවූවන්ගේ පිලේ දස්කම් නැරැඹීමට පැමිණෙන ලෙස කණ්ඩායමේ නායක චන්දන කුමාර හා උපනායක චමින්ද පුෂ්පකුමාර ක්‍රීඩාලෝලීන්ගෙන් ඉල්ලා සිටිති.ලොව ප්‍රබලතම කණ්ඩායමක් වූ ඔස්ට්‍රේලියා දෘශ්‍යාබාධිතවූවන්ගේ ජාතික ක්‍රිකට් පිල පරාජය කර ශ්‍රී ලංකාවට ගෞරවය ගෙන දීම තම එකම අරමුණ බව ඔවූහූ පවසති.දෘශ්‍යාබාධිතවූවන්ගේ ක්‍රිකට් කණ්ඩායමක සංයුතිය වන්නේ සම්පූර්ණයෙන් අන්ධ ක්‍රීඩකයන් 4ක්, අඩක් පෙනෙන පාට හඳුනාගත හැකි ක්‍රීඩකයන් 3ක් හා අකුරු හඳුනාගත හැකි මට්ටමේ පෙනෙන ක්‍රීඩකයන් සිවුදෙනකු ආදි වශයෙනි. ශ්‍රි ලංකා දෘශ්‍යාබාධිතවූවන්ගේ පිලේ සම්පූර්ණයෙන් නොපෙනෙන හා අඩක් පෙනෙන මට්ටමේ ක්‍රීඩකයන් සිවුදෙනකු යුද්ධයේ දී ආබාධිත තත්ත්වයට ලක්වූවෝ වෙති. එම ක්‍රීඩකයන් සිවුදෙනා අවසන් මානුෂික මෙහෙයුමේදී ආබාධවලට ලක්වූ අය බව පැවැසේ.ශ්‍රී ලංකා දෘශ්‍යාබාධිතවූවන්ගේ ජාතික ක්‍රිකට් පිල පසුගිය වසරේ බැංග්ලෝරයේ පැවැති ලෝක දෘශ්‍යාබාධිවූවන්ගේ ක්‍රිකට් තරගාවලියට එක්වී තෙවැනි ස්ථානය දිනා ගත්තේය. එහි දී ඉන්දියාව හා පාකිස්තානය ශ්‍රී ලංකාව ඉදිරියේ පරාජයට පත්විය.ශ්‍රී ලංකා දෘශ්‍යාබාධිතවූවන්ගේ ජාතික පිලට ක්‍රීඩා ඇමැති මහින්දානන්ද අලුත්ගමගේ මහතා රුපියල් ලක්ෂ 5ක මුදල් අනුග්‍රහයක් ලබා දී ඇති අතර නාවල හා කොළඹ නවාතැන් පහසුකම් සමග නොමිලේ ආහාර පාන ලබාදීමට ද කටයුතු යොදා ඇත. එයට අමතරව කණ්ඩායමට අවශ්‍ය සියලු ප්‍රවාහන පහසුකම් ලබාදීමට ද පියවර ගෙන ඇත. මෙහිදී ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය දැක්වූ සහයෝගය ජාතික දෘශ්‍යාබාධිතවූවන්ගේ ක්‍රිකට් පිලේ විශේෂ ඇගැයුමට ලක්වේ.ශ්‍රී ලංකා දෘශ්‍යාබාධිතවූවන්ගේ ක්‍රිකට් පිල මෙ‍සේය: - චන්දන කුමාර (නායක), චමින්ද පුෂ්පකුමාර (උපනායක), ඩී.රවීන්ද්‍ර, කේ.ලක්මාල්, සමන්කුමාර, එස්.ගුණවර්ධන, ඩී.චමින්ද, එම්.ජයසිංහ, සී.දේශප්‍රිය, තිලක් ද සිල්වා, දිමුත් පෙරේරා, නුවන් තරංග, ඩී.ආර්.කරුණාතිලක, උපුල් සංජය, රුවන් වසන්ත, කේ.බී.ආර්.ජයරත්න, ඩී.ඩී.එන්.මතුගම, කල්‍යාන් කුමාර, ප්‍රදීප් සමීර, සුරංග සම්පත්, මධුසංඛ ලේකම්ගේ, දිනේෂ් කුමාර, යූ. ප්‍රියන්ත (කළමනාකරු), නලින්ද ධර්මසිරි (සහය පුහුණුකරු), ජගත් රාජපක්ෂ (පුහුණුකරු).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=s1404162</link>
    <topic>අයි.පී.එල් ක්‍රිකට් අද සිට</topic>
    <author/>
    <content>අයි.පී.එල්. දිවා රාත්‍රී ක්‍රිකට් සැණකෙළිය අද (16) එක්සත් අරාබි එමීර් රාජ්‍යයේ අබුඩාබි නුවර දී ඇරැඹේ. 7වැනි වරටත් පැවැත්වෙන මෙවර තරගාවලියේ මුල් භාගය එක්සත් අරාබි එමීර් රාජ්‍යයේ පැවැත්වීමට තීරණය වී ඇත්තේ ඉන්දියා මහ මැතිවරණය හේතුවෙනි.මෙවර තරගාවලිය නියෝජනය කිරීමේ අවස්ථාව හිමිවී ඇත්තේ ශ්‍රී ලංකා කණ්ඩායමේ ක්‍රීඩකයන් දෙදෙනකුට පමණක් වීම වි‍ශේෂත්වයකි. ශ්‍රී ලංකා පිලේ එංගලන්ත සංචාරය අයි.පී.එල්. තරගාවලිය අතරතුර දී යෙදී තිබීමෙන් පසුගියදා පැවැති අයි.පී.එල්.‍වෙන්දේසියේ දී ශ්‍රී ලංකා පිලේ ක්‍රීඩකයන් මිළ දී ගැනීමට අයි.පී.එල්. හිමිකරුවන් මැළිකමක් දැක්වූහ. ඒ අනුව විස්සයි20 නායක ලසිත් මාලිංග (මුම්බායි ඉන්දියන්ස්) සහ තිසර පෙරේරා (කිංග්ස් පන්ජාබ්) පමණක් තරගාවලියට එක්වී සිටිති. මීට අමතරව හිටපු සුපිරි දඟපන්දු යවන්නා වන මුත්තයියා මුරලිදරන් මෙවර තරගාවලියේ රෝයල් චැලෙන්ජර්ස් බැංග්ලෝර් පිල වෙනුවෙන් ක්‍රීඩා කිරීමට නියමිතය.තරග 60කින් සමන්විත තරගාවලිය ආරම්භ කරමින් මුම්බායි ඉන්දියන්ස් සහ කල්කටා නයිට් රයිඩර්ස් පිල අද ශ්‍රී ලංකා වේලාවෙන් රාත්‍රී 8.00ට තරග වැදීමට නියමිතය. මෙවර තරගාවලියේ තරග 20ක් එක්සත් අරාබි එමීර් රාජ්‍යයේ පැවැත්වෙන අතර සෙසු තරග 40 ඉන්දියාවේ පැවැත්වේ‍. මූලික වටයේ තරග මැයි මස 25වැනිදා දක්වා පැවැත්වෙන අතර අවසන් පූර්ව තරග මැයි මස 28 සිට 30 දක්වා පැවැත්වේ. අවසන් මහා තරගය ජූනි මස 1දා මුම්බායි හී දී පැවැත්වීමට නියමිතය.රෝයල් චැලෙන්ජර්ස් බැංග්ලෝර්, රාජස්තාන් ‍රෝයල්ස්, මුම්බායි ඉන්දියන්ස්, කල්කටා නයිට් රයිඩර්ස්, කිංග්ස් පන්ජාබ්, දිල්ලි ඩෙයාර්ඩෙවිල්ස්, චෙන්නයි සුපර් කිංග්ස් සහ සන්රයිස් හයිද්‍රබාද් යන කණ්ඩායම් මෙවර තරගාවලියට සහභාගි වෙති.අයි.පී.එල්‍.තරගාවලියේ පසුගිය වසරේ ශූරතාව දිනාගනු ලැබුවේ මුම්බායි ඉන්දියන්ස් පිල විසිනි. කල්කටා නයිට් රයිඩර්ස් පිල 2012 ශූරතාව දිනා ගත්තේය. චෙන්නායි සුපර් කිංග්ස් 2011 සහ 2010 වසරවල ශූරතාව දිනාගනු ලැබූ අතර 2009වසරේ දී ශූරතාව හිමිවූයේ ඩෙකන් චාර්ඡර්ස් කණ්ඩායමටය. 2008 දී පැවැති මංගල අයි.පී.එල්. තරගාවලියේ ශූරයන් බවට පත්වීමට රාජස්තාන් ‍රෝයල්ස් කණ්ඩායම සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=f1404161</link>
    <topic>අපේ ඉලක්කයක්‍රීඩා ආර්ථිකයක්</topic>
    <author>සාකච්ඡා ‍ෙකළේ ධම්මික සෙනෙවිරත්න</author>
    <content>අපේ රටේ කුඩා දරුවාගේ පටන් ජ්‍යෙෂ්ඨ පුරවැසියා දක්වා සෑම දෙනෙකු තුළම පාහේ ක්‍රිකට් ගැන විශාල උනන්දුවක් තියෙනවා. ඒ නිසා ඔවුන් කා තුළත් බලාපොරොත්තු දැල්වී තිබුණා. අපි මේ ජයග්‍රහණය ලබාගත්තේ වර්තමාන ක්‍රිකට් කප්පිත්තො වන ඉන්දියාව පරාජය කරලා. සීමිත පන්දුවාර තරඟාවලි සියල්ලේ කිරුළ තමන් සතු කර ගැනීමට ඉන්දියාව මේ තරඟාවලිය ජයග්‍රහණය කිරීමෙන් අපේක්ෂා කළා. ඉන්දියාවේ විශාල ක්‍රිකට් රසිකත්වයක් තිබෙනවා. ක්‍රිකට්වලට විශාල වශයෙන්ම මුදල් ආයෝජනය කරන රටත් ඉන්දියාව. අයි.සී.සී. එකේ වත්මන් සභාපතිවරයාත් ඉන්දියානුවෙක්. එතකොට මේ කියන බලගතු ඉන්දියාව තමයි අපේ ක්‍රීඩකයො පරාජය කළේ. එය අපේ රටට දිනාදුන් විශාල කීර්තියක් ලෙසයි මා දකින්නේ. අපට එය කරල පෙන්වන්නට හැකිවීම විශාල දෙයක්.මේ ජයග්‍රහණය සාමුහික ජයග්‍රහණයක්. ඒ ජයග්‍රහණයේ ගෞරවය කණ්ඩායමට නායකත්වය ලබාදුන් ලසිත් මාලිංග ඇතුළු කණ්ඩායමේ ජ්‍යෙෂ්ඨ හා ආධුනික ක්‍රීඩකයා දක්වා සෑම දෙනෙකුටම හිමිවෙනවා. දෙවනුව, තේරීම් කමිටුවේ සභාපතිතුමා ඇතුළු තේරීම් කමිටුවට ඒ ගෞරවය හිමිවෙනවා. ඔවුන් ඉතාම නිවැරැදිව මේ තේරීම කළා. ගියවර ලෝක කුසලානයේදී තේරීම වැරැදුණා. නමුත්, මෙවර හරි තේරීමක් තිබීමත් මේ ජයග්‍රහණයට විශාල වශයෙන් බලපෑවා. ඊළඟට කණ්ඩායමේ පුහුණුකරුවන් ඇතුළු සෙසු අයටත් ක්‍රිකට් පාලක මණ්ඩලයේ නිලධාරීනුත් මේ ගෞරවයේ කොටස්කරුවන්. මෙය සාමුහික ජයග්‍රහණයක් වෙන්නෙ ඒකයි. ඒ වගේම අපේ රටේ ජනතාව, ක්‍රිකට් ලෝලීන්ටත් මේ ගෞරවය හිමිවෙනවා. 1996 ඉඳන් වසර ගණනාවක් තිස්සේ මේ ජයග්‍රහණය අපේක්ෂාවෙන් බලා සිටියා. කණ්ඩායම දිරිගැන්වූවා. අවස්ථා 4 කදීම අපි අනුශූරයෝ වෙද්දි ඔවුන් වේදනාවෙන් බලා සිටියා. ඒත් ජයග්‍රහණය උදෙසා කණ්ඩායම ධෛර්යවත් කළා. ඒ ප්‍රයන්තයේ ප්‍රතිඵල අද සිනහසී විඳගන්නට ඔවුන්ට හැකි වී තිබෙනවා.මේක ‘ක්‍රිකට් ඩිප්ලොමසි’ කියල පැහැදිලි කරන්නත් පුළුවන්. ත්‍රස්තවාදය පරාජය කරලා අපි ලබාගත් යුදමය ජයග්‍රහණයෙන් පසුව සංවර්ධන, ආර්ථික ආදී අභියෝග ජයගැනීම සඳහා රට දැවැන්ත ඉලක්ක කරා සාර්ථකව මෙහෙයවමින් තිබියදී බටහිර ඇතුළු බලවේග අපේ රටට එල්ල කරන බලපෑම් අපි දුටුවා. ජිනීවා හිදී ක්‍රියාත්මක වුණෙත් ඒ ප්‍රයත්නයමයි .නමුත්, අපේ ක්‍රීඩකයො මේ ලෝක කුසලානය මව්බිමට දිනාදීම මඟින් අපේ රට ලෝකයේ ඉහළටම ඔසොවා තැබීමට සමත්වුණා. ත්‍රස්තවාදය පරාජය කරමින්, ශ්‍රී ලංකාව ලෝකයට විශාල පණිවිඩයක්, ආදර්ශයක් ලබාදුන්නා. ඒක අපේ රටට විශාල අභිමානයක්. දැන්, මේ ජයග්‍රහණය මඟිනුත් ශ්‍රී ලංකාවට විශාල ගෞරවයක් රැගෙන ඒමට වගේම අපේ අභිමානය පිළිබඳ පණිවිඩය ලොවට රැගෙන යාමටත් අපේ ක්‍රිකට් ක්‍රීඩකයන් සමත්වී තිබෙනවා.මහේල හා සංගක්කාරගේ දක්ෂතා හා ඔවුන් දැක්වූ දායකත්වය ගැන කියන්න තියෙන්නෙ “අතිවිශිෂ්ටයි” කියලා. ඔවුන් තමන්ගේ උපරිමය කළා.ඊළඟට, ඔය මාධ්‍ය සාකච්ඡාවෙදි මේ ක්‍රීඩකයන් තුළ යම් කළකිරීම් තිබූ බව මං දැක්කා. මේ ගැන දීර්ඝ වශයෙන් කතා කරන්න අවශ්‍ය නෑ කියලයි මං හිතන්නෙ. ක්‍රීඩකයන් සහ ක්‍රිකට් පාලක මණ්ඩල නිලධාරීන් අතර සාකච්ඡාවක් කැඳවලා එහිදී මේ දේවල් ගැන කතා කරන්න පුළුවන්. එය ඉදිරියේදී සිදුවෙයි.මහේල - සංගක්කාර පමණක් නෙවෙයි ඔය වයසට පැමිණියාම කවර ක්‍රීඩකයකු වුණත් මේ අන්දමින් සමුගන්නවා. එය සිදුවෙන්නෙ නවකයන්ට අවස්ථාව ලබාදෙමින්. ජ්‍යෙෂ්ඨයන් තමන්ගේ දෙවන පෙළ නැත්නම් දෙවන පරපුර ගොඩනැඟීම මත කණ්ඩායමේ අනාගතයත් රැඳී තියෙනවා. දැන් අපට හොඳ කණ්ඩායමක් සිටින බව පැහැදිලියි.රටේ හැමදේම දේශපාලනයට සම්බන්ධ කරල දැක්කත් කතා කළත් ක්‍රීඩාව සම්බන්ධයෙන් නම් විපක්ෂයත් එකට සිටින බව පෙනෙන්න තියෙනවා. ක්‍රීඩා ක්‍ෂේත්‍රයේ උන්නතිය වෙනුවෙන් පාර්ලිමේන්තුවට ඉදිරිපත් කළ සෑම අන- පනතක් සම්බන්ධයෙන්ම පක්ෂ - විපක්ෂ කවුරුත් සහාය පළ කළා. ඒක ඉතාම වැදගත් කාරණයක්. ඒ වගේම විශාල ජයග්‍රහණයක්. ක්‍රීඩාවට දේශපාලනයක් නෑ. ක්‍රීඩාවට දේශපාලන බලපෑම් කිරීමේ වුවමනාවක් අපට නැති බව ක්‍රීඩා ක්‍ෂෙත්‍රය වෙනුවෙන් පක්ෂ-විපක්ෂ කවුරුත් පාර්ලිමේන්තුවේදී එකට පෙනී සිටීමෙනුත් පෙනෙනවා. තහනම් උත්තේජක භාවිතය වැළැක්වීම වගේ ඉතාම වැදගත් පනත් ඒ අනුව අපට සම්මත කර ගැනීමට පුළුවන් වුණා. තරග පාවාදීම පිළිබඳ පනතක් ඉදිරියේදී පාර්ලිමේන්තුවට ඉදිරිපත් කරනවා. එයත් පෙර පරිදිම කාගේත් සහයෝගයෙන් සම්මත කරගැනීමට හැකිවේ යැයි අපි විශ්වාස කරනවා.අපට තවමත් ක්‍රීඩා ආර්ථිකයක් කරා යාමට හැකිවී නෑ. නමුත් ක්‍රීඩා ආර්ථිකයක් ඇති කිරීමට, නැත්නම් ආර්ථික සංවර්ධනයේදී ක්‍රීඩාවේ දායකත්වයත් පුළුල්ව ලබාදීම අරමුණු කළ දැක්මක් මත පිහිටා අප ක්‍රියා කරමින් සිටිනවා. මහින්ද චින්තන හා මහින්ද චින්තන ඉදිරි දැක්මේ ක්‍රීඩාව වෙනුවෙන්ම වෙන්වූ පරිච්ඡේද ඇතුළත්. ඒ තුළ අන්තර්ගත වෙන්නේ ක්‍රීඩාවේ උන්නතිය සඳහා වන වැඩපිළිවෙළ හා දැක්මයි. පළමුවතාවට අපේ රටට ක්‍රීඩාවේ යෙදුණු හා තවමත් ක්‍රීඩාවට නැඹුරු, ක්‍රීඩා ක්‍ෂෙත්‍රයට ලැදි රාජ්‍ය නායකයකු ලැබී තිබෙනවා. මහින්ද රාජපක්ෂ ජනාධිපතිතුමාගේ නායකත්වය යටතේ ක්‍රීඩා ආර්ථිකයක් බිහිකිරීමේ ඉලක්කය කරා යාමට අපට හැකිවන බව අපගේ විශ්වාසයයි. එතුමා මෙතෙක් සෑම අය-වැයකදීම ක්‍රීඩා ක්‍ෂෙත්‍රයට වෙන්කරන ප්‍රතිපාදන ඉහළ නැංවූවා. එය අනාගතය උදෙසා කරන විශාල ආයෝජනයක් වශයෙන් සැලකීමට පුළුවන්.ක්‍රීඩා ආර්ථිකයක් ගැන ක්‍රියාකිරීමේදී ශීඝ්‍රයෙන් වර්ධනය වන සංචාරක කර්මාන්තයත් සම්බන්ධ කරගනිමින් ක්‍රීඩාව ජනප්‍රිය කිරීම සඳහා වන වැඩපිළිවෙළ අපට තියෙනවා ක්‍රීඩා සංස්කෘතියක් බිහිකිරීමට මේ ලෝක කුසලාන ජයග්‍රහණයෙන් විශාල ගැම්මක් ලැබී තිබෙනවා. මේ රටේ සෑම පුරවැසියකුම ක්‍රීඩකයකු කිරීම අපේ අපේක්ෂාවයි.අධ්‍යාපන අමාත්‍යංශයත් සමඟ එක්ව සෑම පාසල් දරුවකුම ක්‍රීඩාවකට නැඹුරු කිරීමේ වැඩපිළිවෙළක් අප දැනට ක්‍රියාවට නංවා තිබෙනවා. ලබන වසර වනවිට පාසල් දරුවන්ගෙන් 30%ක්වත් ක්‍රීඩා ක්‍ෂෙත්‍රයට නැඹුරු කරවීමට ඒ අනුව හැකිවේවි යැයි අපි සිතනවා. දරුවන් ක්‍රීඩාවට නැඹුරු කරවීම අවශ්‍යයෙන්ම විය යුතු දෙයක්. එය දෙමව්පියන්ගේත් අවධානයට ලක්විය යුතුයි. පොත-පත දැනුමින් පිරිපුන් දරුවකු බිහිකිරීමට පමණක් නොව නීරෝගී දරුවකු අනාගතයට දායාද කරවීමට අපි කවුරුත් වගබලාගත යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=f1404162</link>
    <topic>පාලම් පාරුවට සමු දී හැරී වරෙන් සාදුකාර දී නව පාලමෙන් වරෙන්</topic>
    <author>චන්ද්‍රානි මාරසිංහ</author>
    <content>මහ මන්මුනේ පාලම මෙම 19 වැනි දින ජනාධිපති මහින්ද රාජපක්ෂ මැතිතුමන් අතින් විවෘත කෙරෙයි. මේ ලිපිය ඒ නිමිත්තෙනි.ශ්‍රී ලාංකේය ඉතිහාසයේ විප්ලවීය සංවර්ධන යුගය ලෙස ලියැවෙන මහින්ද චින්තන ඉදිරි දැක්මට අනුව වරාය, ගුවන්තොටුපළ, මහාමාර්ග, සංචාරක, නගර සංවර්ධන හා ආයෝජන ක්ෂේත්‍රයන්හි සුවිශාල ජයග්‍රහණ සමඟ ශ්‍රී ලංකා සිතියම ද අලුත් වෙයි. ජාත්‍යන්තර අභියෝග ජයගනිමින් ලොව ප්‍රධාන රටවල පවතින සංවර්ධන ව්‍යාපෘති සමඟ තරගකාරිත්වයෙන් ආසියාවේ ආශ්චර්යයෙහි පෙර දැක්ම රට පුරා එකසේ දිස්වෙයි.ශ්‍රී ලංකා මාර්ග ක්ෂේත්‍රයට ගුවන් පාලම්, අධිවේගී මාර්ග එක්වූයේ මහින්ද චින්තන සංවර්ධන වැඩසටහන් මගින්ය. ඒ අතර ජලාශවලට ඉහළින් දැවැන්ත පාලම් ඉදිකර ඇති අයුරු අපුර්වයකි. ශ්‍රී ලංකා සිතියමෙහි පාලම් පාරු හෝ තොටුපළ ලෙස සඳහන් ස්ථානවල දැවැන්ත පාලම් ඉදිකිරීම ඒ අතර සුවිශේෂී වෙයි. ඒ අනුව ශ්‍රී ලංකා සිතියම යළිත් සිතියම්ගත කළ යුතු වන ආශ්චර්ය සංවර්ධන යුගය ලෙස ඉතිහාසයට එක්වෙනු ඇත.තල්අඩි, කින්නියා, සංගුපිටිය, කෝමාරි, මුරුක්කණ්ඩි, මනම්පිටිය ආදී මේ රජය ඉදිකරන ලද දැවැන්ත පාලම් අතර මහ සයුරට විවර වන ජලාශවලට ඉහළින් ඉදිකළ පාලම් සුවිශේෂී වන්නේ පාලම් පාරු, අපේ භාවිතයෙන් ඉවත් කරමින්ය.ඉංග්‍රීසි ආණ්ඩුව විසින් එවකට විශේෂයෙන් උතුරු හා නැගෙනහිර පළාත්වල ජලාශ හරහා පාලම් ඉදිකිරීම් වෙනුවට හඳුන්වා දෙනු ලැබූවේ පාලම් පාරුවකි. ඒ අනුව උතුරු හා නැ‍ඟෙනහිර පළාත්වල පාලම් පාරු ගණනාවකි. ශ්‍රී ලංකා සිතියමට පාලම් පාරු ස්ථාන ලෙස සටහන් වූයේ එම හඳුන්වාදීමට අනුව වේ. එම සියලුම පාලම් පාරු වෙනුවට යකඩ පාලම් ගොඩ නැංවීමට රජය පියවරගෙන තිබේ.කොළඹ - රත්නපුරය - වැල්ලවාය පොතුවිල් හරහා මඩකළපුවට වන ඒ-4 මාර්ගයේ තාලන්කුඩා සහ කොක්කඩිචෝලෙයි මන්මුනෙයි මාවඩිමුන්මාරි යා කෙරෙන මන්මුනෙයි පාලමේ දිග මීටර් 210 කි. පළල මීටර් 9.8කි. ඊට අමතරව පාලම දෙපසින් ඇවිදගෙන යාමට හැකි පරිදි සපත්තු පාලමක් ද සකස් කර තිබේ. මීටර් 488ක් දිගින් යුත් එම දෙපස පළල මීටර් 10 කින් යුක්ත වේ. මන්මුනේ පාලම ඉදිකිරීමෙහි සම්පූර්ණ පිරිවැය රුපියල් මිලියන 1870 කි. ජපාන ජාත්‍යන්තර සහයෝගිතා පදනම සහ ශ්‍රී ලංකා රජය මෙම පිරිවැය දරා තිබේ. ජපාන රජය වැය කර ඇති මුදල මිලියන 1473 කි. ශ්‍රී ලංකා රජය වැය කර ඇති මුදල මිලියන 347 කි. 2012 වසරේදී ඉදිකිරීම් කටයුතු ආරම්භ කළ ඉලක්ක කළ කාලයට පෙර ඉදිකිරීම් කටයුතු සිදුකර තිබේ. එම කටයුතු සිදුවූයේ මර්ග සංවර්ධන අධිකාරිය මඟිනි.මන්මුනේ පාලම ඉදිකිරීමෙන් ප්‍රදේශයේ ජනතාවට පමණක් නොව නැගෙනහිර පළාතේ සංචාරය කරන සියලුදෙනාටම ධාවන කාලය මෙන්ම දුර ප්‍රමාණය ද කිලෝමීටර් 30 කින් පමණ කෙටි වෙයි.කල්මුණේ හරහා කොළඹ සිට මඩකළපුව දක්වා වන ඒ-5 මාර්ගයේ සහ පේරාදෙණිය, නුවරඑළිය, බදුල්ල, චෙන්කලඩි හරහා වන ඒ-4 මාර්ගයට සම්බන්ධ වී කල්මුණේ ප්‍රදේශයට යා හැකි ඒ-15 මාර්ගයේ ගමනාගමනය ඉතා පහසු වේ. මන්මුනේ කාතන්කුඩි වෙරළ මන්මුනේ පාලමට ආසන්නව පිහිටා තිබේ.මහා ජල කඳක් ගලා යන ජලාශයන් හා කලපු හරහා ගමනාගමනය සඳහා යොදා ගැනුණු පාලම් පාරුවේ ගමන ඉතා අසීරුය. ජල පහරට මුහුණ දෙමින් හා හිසට ආවරණයක් නොවන පාලම් පාරුව අසීරු වුවද අත්‍යවශ්‍ය ගමනාගමනයට ඉතා ප්‍රයෝජනවත් ලෙස ප්‍රදේශවාසීහු සලකති. පාලම් පාරුවේ ගෙන යා හැකි බර ප්‍රමාණය සීමිතය. ඇතැම් විට ජීවිත අවදානමකි. එහෙත් ප්‍රදේශයේ ජනජීවිතය පාලම් පාරුව සමඟ එකට බැඳී පවතී. කුඩා දරුවන්, ගර්භනී මාතාවන්, පාසල් දරු දැරියන්, වයෝවෘද්ධ හා රෝගීන් ඇතුළු සාමාන්‍ය ජනතාවගේ ජීවිත සමඟ බැඳී පවතින පාලම් පාරු අසීරුතාව සැබෑ ලෙසම හඳුනා ගනු ලැබුවේ මහින්ද රාජපක්ෂ ජනාධිපතිතුමාය.ඉංග්‍රීසි ආණ්ඩුවෙන් පසුව පැවැති කිසිම රජයක හෝ රාජ්‍ය නායකයකුගේ ඇස නොගැටුණු මෙම සද්කාර්ය සඳහා ජනාධිපතිතුමන් පියවර ගනු ලැබූවේ සිය ජීවිත අවදානම ද නොසලකා ත්‍රස්තවාදී තර්ජන පැවැති කාල වකවානුවේදීය. 2004 වසර අවසානයේ දී මෙරට සිදුවූ සුනාමි ව්‍යසනයට හසුව කැඩී බිඳී ගිය උතුරු නැගෙනහිර පළාතේ පාලම් සඳහා නව පාලම් ඉදිකිරීම් කටයුතු සිදුකළේද එවකට අගමැති වශයෙන් සිටි මහින්ද රාජපක්ෂ මැතිතුමන්ය.වසර 65ක් පුරා අසීරු පාලම් පාරු බැහැර කොට දැවැන්ත පාලම් ඉදිකිරීම මෙන්ම රට අභ්‍යන්තරයේ ජලාශ හරහා යෝධ පාලම් හා මහාමාර්ග පද්ධතිය අද්විතීය වේ. උතුරු නැ‍ඟෙනහිර පළාත්වලට රට අභ්‍යන්තරයේ සිට වඩා දියුණු මාර්ග පද්ධතියකි. එල්.ටී.ටී.ඊ. ත්‍රස්තවාදී පරාජය කිරීමෙන් පසුව ඒ4, ඒ15, ඒ5 පමණක් නොව ප්‍රධාන වශයෙන් මහනුවර සිට රඹෑව වවුනියාව හරහා යාපනය දක්වා දිවෙන මහත් ආන්දෝලනයට ලක්වූ ඒ-9 මාර්ගය ඉදිකරනු ලැබුවේ ද මහින්ද චින්තන ඉදිරි දැක්ම ප්‍රතිඥාවෙනි.මරදන්කඩවල සිට පොළොන්නරුව හරහා ත්‍රිතණ්ඩිමඩු දක්වා දිවෙන ඒ-11 මාර්ගය, පුත්තලම සිට අනුරාධපුරය හරහා ත්‍රිකුණාමලය දක්වා වන ඒ-12 මාර්ගය, කාර්තිව් සිට අම්පාර දක්වා ඒ-31 මාර්ගය ඇතුළු ප්‍රධාන මාර්ග ගණනාවක් උතුරු හා නැ‍ෙඟනහිර ප්‍රදේශ දක්වා වැඩි දියුණු කිරීමට අනුව උතුර හා දකුණ එකසේ දියුණු මාර්ග පද්ධතියක් තිබේ. කල්ලඩි හා සංගුපිඩ්ඩි පාලම හරහා උතුරු ප්‍රදේශවලට කිසිදු බාධාවකින් තොරව ගමනා ගමන පහසුකම් තිබේ. එය වව්නියාව හරහා යාපනය දක්වා වන මාර්ගයේ දුර ප්‍රමාණයට වඩා කිලෝමීටර් 80ක පමණ අඩු දුර ප්‍රමාණයකි. ඒ අතර කින්නියා, ගංගෙයි, උප්පාරු, රාල්කුල්, වෙරුගල්, නායක්කර්නි, තල්ලඩි, ඉරන්තණ්ඩි, පුදුමෙයිකට්ටු පාලම් පාරු බැහැර කොට දැවැන්ත යකඩ පාලම් ඉදිකර තිබේ. ඒ අනුව උතුරු නැ‍ඟෙනහිර පළාත්වල තොටුපළ ඉවත් වී ජලාශ හරහා ශක්තිමත් කොන්ක්‍රීට් පාලම් ඉදිවී තිබේ. එගොඩ මෙගොඩ යාකරන පාලම් පාරුවෙන් පැයක දෙකක පමණ කාලයකින් ගමන් පහසුව යොදාගත් ජනතාවට විනාඩි 5 ක කාලයකින් එම ගමනා ගමන පහසුව සලසා ඇත. වාහන ධාවන කළ යුතු දුර කිලෝ මීටර් 40 – 50 ක ප්‍රමාණයක් අඩුකර තිබේ.මන්මුනේ පාලම විවෘත කිරීම ඉතිහාසගත වන සුවිශේෂී සංසිද්ධියකි. එල්ටීටීඊ ත්‍රස්තවාදය පවතින කාලවකවානුවේදී තාලන්කුඩා, මන්මුනේ, කොක්කඩිචෝලෙයි ප්‍රදේශ හා හා කලපු ප්‍රදේශ ඔවුන්ගේ ත්‍රස්ත කටයුතු සඳහා මහත් සේ ප්‍රයෝජනයට ගනු ලැබූ ප්‍රදේශයන්ය. කඳවුරු බැඳ සිටි ත්‍රස්තවාදීන්ගේ අවි ආයුධ ප්‍රවාහනය ඇතුළු ත්‍රස්ත කටයුතු සඳහා පාලම් පාරු මහත් සේ ප්‍රයෝජනයට ගෙන තිබේ. උතුරු නැ‍ඟෙනහිර පළාත්වල පිහිටි තොටුපළවලින් බහුල ප්‍රයෝජන ලැබුවේ ත්‍රස්තවාදීන්ය. සාමාන්‍ය ජනතාවට ගමනාගමන අපහසුතා ඇති කොට මාර්ග පද්ධතිය කඩා බිඳ දැමුහ.ත්‍රස්තවාදීන් පරාජය කිරීමෙන් පසුව ජනශුන්‍ය එම ප්‍රදේශවල සාමාන්‍ය ජනතාව යළි පදිංචි කොට ජන ජීවිත ගත කරති. කෘෂිකාර්මික හා ධීවර ක්ෂේත්‍රයේ රැකියාවල නියුතු ප්‍රදේශවාසීන්ගේ නිෂ්පාදන කටයුතු හා අලෙවි කටයුතු සඳහා ගමනා ගමන පහසුව ඇති කිරීමට අනුව මන්මුනෙයි පාලම විවෘත කිරීමෙන් අනතුරුව ලක්ෂ ගණනාවකට සෙත සැලසෙනු ඇත.විශාලම පාලම් පාරුව වූයේ කින්නියා කලපුව හරහාය. කින්නියා හා චීන වරාය අතර වන කින්නියා පාලම විශාලතම පාලමකි. නැඟෙනහිර පළාතේ වු මෙම පාලම්වලින් වැඩි ප්‍රමාණයක් ඉදිකිරීම් කටයුතු ආරම්භ කරනු ලැබූවේ ත්‍රස්තවාදීන්ගේ ප්‍රහාර මධ්‍යයේදීය. ජනාධිපතිතුමන් කින්නියා පාලමෙහි නිරීක්ෂණයක යෙදුණු අවස්ථාවකදී වරක් එල්ටීටීඊ ත්‍රස්තවාදීන්ගේ ගුවන් ප්‍රහාරයක් එල්ල විය. ජීවිත අවදානමද නොසලකා ජනාධිපතිතුමන් උතුරු නැඟෙනහිර ප්‍රදේශවල සංවර්ධන කටයුතු ආරම්භ කළේ යුද ජයග්‍රහණයට පෙරාතුවය. නැඟෙනහිර නවෝදය සංවර්ධන වැඩසටහන යටතේ පළාතේ ජනතාව වෙනුවෙන් සියලු ක්ෂේත්‍රවල සංවර්ධන කටයුතු සිදුකර තිබේ.ඒ අතර, දකුණු පළාතේ කළුතර දිස්ත්‍රික්කයේ මෝල්කාව වෙරගස්තොටුපළ, හිරන තොටුපොළ ස්ථානවලද පාලම් පාරු භාවිතා කෙරිණි. එම සියලු ස්ථාන සඳහා ද පාලම් ඉදිකෙරිණි. ඒ අතර පාලම් පාරුවෙන් එගොඩ මෙගොඩ යාම සංචාරකයින්ට සුන්දර අත්දැකීමකි. සංචාරක ව්‍යාපාරය සඳහා වැඩි දියුණු කළ පාලම් පාරු නිර්මාණය කර තිබේ. ඒ හැර දශක ගණනාවක් පුරා අසීරු ගමනක යෙදුණු පාලම් පාරු ක්‍රමය බැහැර කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=f1404163</link>
    <topic>මේ අපූර්ව මතක රැසක මහඟු පලයක්</topic>
    <author>සටහන -ඉරෝෂිණී</author>
    <content>තිත්ත මල් නවකතාව සොබා දහම තේමා කර ගත්ත නවකතාවක්. මේ නවකතාව තුළින් මම කියන්න අදහස් කළේ පරිසරයට ආදරය කරන්න, පරිසරය සුරකින්න කියන එකයි.අද සිදුවන පරිසර විනාශය දිහා බලද්දි නවකතාවක් තුළින්වත් මිනිසුන් අංශුමාත්‍රයක් තරම්වත් දැනුවත් කිරීමක් කරන්න පුළුවන් නම් ඒක මට කළ හැකි සමාජ මෙහෙවරක් කියලා මම හිතනවා.විශේෂ හේතුවක් නැහැ. මීට වසර ගණනාවකට පෙර ගුරුවරියක් විදිහට අම්පාර දිස්ත්‍රික්කයේ පාසලක සේවය කරද්දි, මහනුවර සිට අම්පාර දක්වා යන ගමන ඉතාමත් ම සුන්දර අත්දැකීමක්. හිමිදිරි උදෑසන සුදු පාට මීදුමින් බරවුණු හුන්නස්ගිරි ප්‍රදේශය පසුකරගෙන යනවිට දැනුණ චමත්කාර ජනක හැඟීම් තවමත් මගේ සිතින් අමතක කළ නොහැකි තරමටම විචිත්‍රයි.ඒ අතරින් එක යායට පිපි තිබුණු සූරියකාන්තමලට නෑකම් කියන තද කහ පාට මල් වර්ගයක් පිළිබඳ මගේ මතකයේ අමතක නොවන අයුරින් ඇඳී තිබෙනවා. ඒ මල් වර්ගයට සමහරු ‘තිත්තමල්’ ලෙසත්, තවත් අය ‘නත්තසූරිය මල්’ ලෙසත් හැඳීන්වූවා. ඒ ශාකය කුෂ්ඨ රෝග සඳහා ඔසුවක් ලෙස භාවිත කරන බවත් මා පසු කලෙක දැන ගත්තා. එය කැලෑ වර්ගයක් වුණත්, අපූරු වර්ණ සංයෝජනයෙන් යුතු නිසා කාලයක් මා නිවෙසේ මල් බඳුන් සැරැසීමටත් ඒවා යොදා ගත්තා.තිත්ත මල් පිළිබඳ සිතේ ඇඳුණු මේ අපූර්ව මතක සියල්ල කැටි කරලා අවසානයේදී මේ කෘතියට ‘තිත්ත මල්’ නම භාවිත කළ යුතු යැයි මා සිතුවා.මෙම නවකතාවේ කතා නායකයා වූ සුලක්ඛණත්, දාරි නම් ඉන්දියානු සම්භවයක් ඇති යුවතියත් පාඨකයාට හඳුන්වා දීමක් කරන්නේ ඔවුන් ඖෂධයක් සෑදීම සඳහා යොදා ගැනීමට අදහස් කරන ‘තිත්ත මල් නම් මල්’ විශේෂය උපයෝගී කරගෙන. තිත්ත කියන දේ දැනෙන්නෙ දිවට. මලකින් අපි විඳින්නෙ ලස්න මිසක් රසය නෙමෙයි. මේ නිසා නවකතාව කියවපු බොහෝ දෙනෙක් මේ ගැන විමසනවා. නවකතාව අවසානයේදී භානු නම් තරුණයාගේ චර්ම රෝගය සුව කරන්න යොදා ගන්නෙත් තිත්ත මල් කියන මල් විශේෂයමයි. ඒ නිසා මම නවකතාවට ‘තිත්ත මල්’ කියන නම යෙදුවා.ශ්‍රී ලංකාවේ පුෂ්පායුර්වේදය පිළිබඳ කතා කරනවා මම අහලා නැහැ. නමුත් නවකතාව රචනා කරන්නට පෙර මට හිතුන දෙයක් තමයි මල්වලින් ඖෂධ සෑදීමේ ක්‍රමවේදයක් ඉන්දියාවේ ඇති කියන එක. ඊටපස්සෙ මම අන්තර්ජාලය ඔස්සේ flowers of medicine (ෆ්ලවර්ස් ඔෆ් මෙඩිසින්) ගැන සොයා බැලීමේදී වාසනාවකට වගේ එවැනි ක්‍රමවේදයක් ඉන්දියාවේ ඇති බවට තොරතුරු සොයා ගන්නට පුළුවන් වුණා.ඒ කරුණු ස්වල්පයක් මට මේ නවකතාවට ඇතුළු කරන්නට පුළුවන් වුණා.පුංචි කාලෙ ඉඳලම මොන හේතුවක් නිසාද මන්දා මම ඉන්දියාවට ආදරෙයි. සමහර දේවල් නිසා මට හිතිලා තියෙනවා පෙර ආත්මෙක මම ඉන්දියාවේ හිටියද කියලත්. තවමත් මම ඉන්දියන් සාරිය අඳින්න, මොට්ටු තියන්න, කොණ්ඩෙ මල් ගහන්න ආසයි. පුංචි කාලෙ ඉඳලම මම ඉන්දියාව ගැන තොරතුරු රැස් කරපු කෙනෙක්.පාසල් වියේදී මට හිටියෙත් ඉන්දියානු පෑනේ මිතුරෙක්. කවදාහරි මම ඉන්දියාවට යනවා කියලා ඒ දවස් වල මම හිතාගෙන හිටියා.මගේ පෑනේ මිතුරා ඉන්දියාවේ හයිද්‍රාබාදයේ කෙනෙක්. ඔහුත් කලාවට ආදරය කරන කෙනෙක්. ඔහු මට ඒ දවස් වල හයිද්‍රාබාදයේ සුන්දර ස්ථානවල තොරතුරු සහ පින්තූර කාඞ්පත් එවා තිබුණා. මේ නවකතාවේ දාරිගේ චරිතය ගොඩ නැගීමේදී මට ඒ අතීතය සිහිපත් වුණා. නමුත් ඇත්තෙන්ම මම ඉන්දියාවට ගිහින් නැහැ. මම මේ තොරතුරු හොයා ගත්තෙත් අන්තර්ජාලයෙන්මයි.වැළලී ගිය සුන්දර මතක සටහන් රැසක් අවුස්සමින් මා රචනා කළ තිත්ත මල් නමැති මේ නවකතාව පාඨක සිත් දිනාගත් බව මට ඔවුන්ගෙන් ලැබෙන ප්‍රතිචාරවලින් ම පැහැදිලි වෙනවා.ඒ ප්‍රතිචාරවලින් මට හැඟෙන්නෙ මගේ වෑයම සාර්ථකයි කියන හැඟීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>16</day>
    </date>
    <link>http://www.dinamina.lk/2014/04/16/_art.asp?fn=f1404164</link>
    <topic>“නදී නිම්න”කඩලකාරයන්ට හොඳයි!</topic>
    <author>රන්ජන් අමරරත්න</author>
    <content>නවකතාව යනු දියුණු සාහිත්‍යාංගයකි. ඊට ශිල්පීය අංශ තිබේ. දර්ශනයක් තිබේ. ඉන් ජීවිතාවබෝධයක් මෙන් ම උසස් වින්දනයක් ද ලැබිය හැකි ය. භාෂාවේ වර්ධනයට ද නවකතාවෙන් ලැබෙන දායකත්වය බලවත් ය. නවකතාව තුළ හැදෑරිය යුතු ගැඹුරු විෂයයක් ද තිබේ. මේ කිසිවක් නො දන්නා බහුභූතයන් නවකතා ලියන්නට පටන්ගෙන ඇති බැවින් එම සාහිත්‍යාංගය විනාශය කරා යමින් තිබේ.දිල්හානී වික්‍රමරත්න නම් ලේඛිකාවගේ “නදී නිම්න” නම් නවකතාව කියවන්නට සිදුවූයේ රාජකාරියක කොටසක් වශයෙනි. 2013 වසරේ පළවූ නවකතා එකසිය ගණනක් කියැවීමේ රාජකාරියක් මට පැවැරී ඇත. එය කෙතරම් දුෂ්කර රාජකාරියක් දැ’යි හැඟී යන්නේ මෙබඳු හරසුන් හා නීරස කතා රැසක් අවධානයෙන් කියැවිය යුතුව ඇති බැවිනි.මේ කතාවේ සාධනීය ලක්ෂණයක් සොයා ගනු වස්; දෙවරක් ම පොත කියැවීමි. කිසිදු සාධනීය ලක්ෂණයක් “නදී නිම්නය” තුළ නැත. එම කතාව කියවාගෙන යන විට සිංහල නවකතාව ගැන බලවත් ලැජ්ජාවක් ඇති වෙයි. මෙබඳු නවකතා ලියන්නා මෝඩයෙකි. එම කතා පළකරන්නා ද මෝඩයෙකි. මෙබඳු කතා කියවන්නා සියල්ලන්ට ම වඩා බලවත් මෝඩයෙකි.නදී නිම්නයට පාදක වන්නේ පිළිකා රෝගී ගෘහනියකගේ ඛේදවාචකය යි. සශිකලා නම් වූ එම තරුණ බිරිය අක්මාවේ පිළිකාවකින් දුක් විඳින්නේ වුව ඒ බවක් නො හඟවා දරුවන් මත්තේම ජීවත් වෙයි. ඇය පිළිකා රෝගයකින් පෙළෙන බව කියැවෙන්නේ අවසන් මොහොතේ ය. රෝගී කාන්තාවගේ චරිතයට වඩා අමාදී නම් දියණිය හා ඇගේ යහළු - යෙහෙළියන් ගැන කතාවෙන් කියැවේ. සශිකලාගේ පරණ පෙම්වතාගේ දරුවන් හදිසියේ ම මුණගැසෙන අතර එම දරුවන් තමාගේ ම දරුවන් කොට රැකවරණය දෙන්නට මේ කාන්තාව පෙලඹෙයි. කතාව පුරාම ඇත්තේ විශ්වාස කළ නො හැකි අමු කෙප්ප ගොඩකි.අමාදී නම් දියණියගේත්, සශීකලා නම් තරුණ මවගේත් මානව සම්බන්ධතා ගොඩනඟා ඇත්තේ අතිශය කෘත්‍රීම ලෙස ය. කතුවරියට සිංහල සමාජයේ මාපිය - දූ දරු සබඳතා ගැන අබමල් රේණුවක වැටහීමක් නැත. අමාදී නම් දියණිය හැසිරෙන්නේ දරුවකු ලෙස නො ව; සිය මවටත් වඩා මෝරා වැඩුණු සංකර ගැහැනියක ලෙස ය.“මං ආස... අපේ තාත්ති වගේ කොල්ලෙකුට අම්මි!”සශිකලා එවර ද තම දියණිය දෙස බැලුවේ මවිතයෙනි.“කළු කොල්ලෙකුට....?”“කළු වුණත්, සුදු වුණත්, දුඹුරු වුණත්, අළු වුණත් කමක් නෑ. අම්මි මට ඕනෑ අපේ තාත්ති වගේ හොඳ කො‍ල්ලෙක්... මං ආස තාත්ති අම්මිට ආදරේ කරනවා වගේ පැලෙන්න ආදරේ කරන කොල්ලෙකුට...”දියණියගේ සැහැල්ලුව සශිකලාගේ හදවතට ගෙන ආවේ සොම්නසකි.“මොකක්? පැලෙන්න ආදරේ... කොහෙන්ද පුතේ ඔයා ඔය වචනෙ හොයාගත්තෙ?”“ඒ වචනෙ කියෙව්‍ව නවල් එකක් තිබුණෙ. අම්මි කියන්නකො අම්මි... ඇත්තට කියන්නකො අම්මි... කොහොමද පැලෙන්න ආදරේ කරන්නෙ?”(පිටුව - 204)මේ කතුවරිය අපේ සංස්කෘතිය ගැනවත්, අපේ මානව සම්බන්ධතා ගැනවත් කිසි දෙයක් දන්නේ නැත. ඒ හැරෙන්නට ඇය අපේ දරුවන්ට නරක ආදර්ශ සපයන බවක් ද පෙනෙයි. සිංහල සමාජය තුළ තබා බටහිර සමාජය තුළවත් මෙබඳු විවෘත භාවයක් නැත. අම්මාගේ පෙම්වතා ගැන හාර - හාරා කරුණු විමසන දෝණියන්දලා මේ සමාජයේ නැත. සිංහල සමාජය තුළ මවගේ හා දියණියගේ සම්බන්ධය ඉතා සංකීර්ණය එය ගොඩනැඟී ඇත්තේ විශ්වාසය, ආදරය, ගෞරවය, රැකවරණය ආදී කරුණු මත ය. දරුවන් හා මාපියන් ප්‍රේමය ගැන කතා කරනුයේ ඉතා පරෙස්සම් සහගතවය. එය විකෘති කර දැක්වීම බරපතළ වරදකි.නදී නිම්න නවකතාව කියවාගෙන යන විට කතුවරිය පිළිබඳ පහත සඳහන් නිගමනවල එළැඹිය හැකි ය.(I) මේ කතුවරිය ප්‍රබන්ධ කතාවේ ශිල්ප ධර්ම දන්නේ නැත.(II) මේ කතුවරියට අපේ සමාජය ගැන කිසිදු වැටහීමක් නැත.(III) මේ කතුවරිය තමන්ගේ සිහින හා අතාර්කික කල්පනා නවකතා බවට පෙරළයි.(IV) මේ කතුවරිය සිංහල භාෂාව හා සංස්කෘතිය තදබල ලෙස විනාශ කරයි.මිනිසකුට හෝ ගැහැනියකට හෝ සිහින දැකීමේ අයිතියක් තිබේ. නොයෙක් දේවල් මවමින් වේදිතයක් ලද හැකි පරිසරයක් ද අපට ති‍ෙබ්. ඒ සඳහා කිසිවෙකුගෙන් බාධාවක් නැත. එහෙත් සමාජයට හුරුපුරුදු පොදු කලා මාධ්‍යයන් තමන්ගේ සිහින හා රැවටීම් වෙනුවෙන් භාවිත කිරීම සමාව දිය නො හැකි බරපතළ වරදකි.නදී නිම්නය රචනා කළ ලේඛිකාව අපේ සමාජයට කරන හානිය බලවත් ය. එය පහත සඳහන් ලෙස කොටස් කර දැක්විය හැකි ය.(I) මාපිය - දූ දරු සම්බන්ධතා විකෘති කරයි.(II) තරුණ දරුවන් සංකර කිරීම සඳහා උත්තේජනයක් ලබා දෙයි.(III) නවකතාවේ බරසාර බව හා සමාජ කථිකාව විනාශ කරයි.(IV) පාඨකයා සැබෑ සමාජ ප්‍රශ්නවලින් දුරස් කරයි.මේ ලේඛිකාව කිසිදු උසස් නවකතාවක් කියවා ඇති බවක් පෙනෙන්නට නැත. ඇයට සිංහල නවකතාව ගැන බරපතළ හැඟීමක් ද නැත. පිළිකා රෝගයට අදාළ චරිත තෝරාගෙන ලියැවුණු ඉතා උසස් නවකතා රැසක් බටහිර සාහිත්‍යය තුළ තිබේ. ඉන් එක් නවකතාවක් ගැන පමණක් කෙටියෙන් යමක් කියන්නට කැමැත්තෙමි.නවකතාව “Before I die” ය. කතුවරිය Jenny Downham ය. 1964 දී උපත ලද මේ බ්‍රිතාන්‍ය ජාතික නවකතාකාරිය සිය නවකතාවේ ප්‍රධාන චරිතය ලෙස තෝරාගෙන ඇත්තේ වයස අවුරුදු 16 ක් වූ ලියුකේමියා රෝගී දැරියකි. මේ දැරිය සිය රෝගය දැනගත් මොහොතේ පටන් තම ජීවිතය සැලැසුම් කරයි. වරෙක ඇගේ කාලසටහනට වැඩියෙන් ම හසුවන්නේ ලිංගික ජීවිතය පිළිබඳ ක්‍රියාවන් ය. එය කෙතරම් සාර්ථක මනෝ විද්‍යා ප්‍රකාශනයක් ද?මේ කතාව කියවන පාඨකයා බලවත් ‍ශෝකයක් වෙත යොමු වේ. ඒ අනුව ජීවිතය ගැන නැවත කල්පනා කරන්නට යොමු වේ. තරමක් දීර්ඝ පොතක් වුව එහි එන සෑම වචනයක් ම ප්‍රධාන චරිතයේ නිරූපණවලට සම්බන්ධය. ඒවා ඉතා තදින් කතුවරියගේ තේමාව සමඟ බැඳී සිටී. මෙබඳු කතා කියවා ඇති කෙනකුට “නදී නිම්න” නවකතාව කුණු කූඩයට විසි කිරීමට සිතෙනු වැළැක්විය නො හැකි ය.දිල්හානී වික්‍රමරත්න නවකතා කතුවරියක් ලෙස හැඳින්වීම අයුක්ති සහගත ය. මන්දයත් ඇය නවකතාවේ ශිල්පීය අංශය පිළිබඳ ශත පහක ඥානයක් නැති ලියන්නියක් බැවිනි. ඊට අදාළ කරුණු කිහිපයක් දැක්වීමට කැමැත්තෙමි.(I) චරිත නිරූපණය ගැන කිසිදු දැනුමක් කතුවරියට නැත.(II) කතා වස්තුවක් නිර්මාණය කර ගැනීම පිළිබඳ ප්‍රතිභාවක් ඇයට නැත.(III) නවකතාවකට අදාළ සිද්ධි තෝරාගැනීම ගැන අවබෝධයක් කතුවරියට නැත.(IV) මේ කතුවරිය ජීවිතය හා සමාජය ගැන වැටහීමකින් තොරව ඉබාගාතේ කතා ලියයි.සිංහල නවකතාව ඉදිරියට ගෙන යෑම සඳහා අප්‍රමාණ වෙහෙසක් දරන හා අභ්‍යාසයක නිරත ස්වල්ප පිරිසක් අපට සිටිති. ඒ අතර දිල්හානී වික්‍රමරත්න වැනි මෝඩ ලේඛිකාවෝ එම ප්‍රයත්නය පස්සට අදිමින් ඒවා විකෘති කරති. මෙබඳු ලියන්නියන් නවකතාවට පමණක් නොව සමස්තයක් ලෙස සිංහල සාහිත්‍යයට ම බරපතළ හානියකි. බරපතළ පාපයකි. දිල්හානී තමන්ගේ සිහිනයක් ලිවීමට වෑයම් කරයි. ඒ සිහිනය තුළ ඇත්තේ දුක් විඳිමින් අනුන් වෙනුවෙන් කැප වෙන අපූරු ගැහැනියකි. ඒ ගැහැනිය දෙස බලා පාඨකයන් හඬනු ඇතැ’යි ලේඛිකාව සිතයි. එහෙත් මේ පොත කියවන විට දුකක් නොව ලැජ්ජාවක් බුද්ධිමත් පාඨකයාගේ සිතට නැඟෙයි.දිල්හානිගේ පොත පාඨකයන්ට නොව කඩලකාරයන්ට ප්‍රයෝජනවත් වනු ඇත. ඒ සඳහා ද පොත කැබලි කොට කවර සාදා කඩලකාරයන් වෙත ලබාදිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404172</link>
    <topic>පොදු රාජ්‍ය මණ්ඩල මුදල් කපා හැරීමේ කැනඩාවේ තීරණය ගැන කනගාටු වෙනවා</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලය සඳහා ලබාදීමට නියමිත අරමුදල් කපා හැරීමට කැනේඩියානු රජය ගෙන ඇති තීරණය සම්බන්ධයෙන් කලකිරීමට පත්වන බව පොදු රාජ්‍ය මණ්ඩලයීය මහලේකම් කමලේෂ් ශර්මා මහතා අවධාරණය කරයි.එසේ වුවද අදාළ අරමුදල ඉදිරියේ දී නැවත ලබා ගැනීමට අවශ්‍ය පියවර ගන්නා බව විශේෂ ප්‍රකාශයක් කරමින් මහලේකම්වරයා පෙන්වා දෙයි.පොදුරාජ්‍ය මණ්ඩලයේ වත්මන් සභාපතිත්වය දරන ශ්‍රී ලංකාවට විරෝධය පළ කරමින් කැනඩා රජය විසින් පොදුරාජ්‍ය මණ්ඩලය සඳහා ලබාදීමට නියමිතව තිබු අමෙරිකානු ඩොලර් මිලියන 20 ක මුදලක් කපාහැරීමට තීරණය කර තිබෙන අතර ඒ අනුව ඉදිරි වසර 02 සඳහා පොදුරාජ්‍ය මණ්ඩලයට ලබාදෙන අරමුදල් මෙලෙස කැනඩානු රජය විසින් කපාහැර තිබේ.ශ්‍රී ලංකාවේ මානව හිමිකම් තත්ත්වය මුල්කර ගනිමින් අදාළ අරමුදල් සැපයීම අත්හිටුවීමට තීරණය කළ බව කැනේඩියානු විදේශ ඇමැති ජෝන් බෙයාඩ් සඳහන් කර ඇත.කෙසේ නමුත් කැනඩාවේ අදාළ තීරණය සම්බන්ධයෙන් නැවත සලකා බැලීමක් කරන ලෙසට ඉල්ලීමක් කරන බවද එකවරම මෙ‍ලෙස අරමුදල් අත්හිටුවීම තුළින් පොදුරාජ්‍ය මණ්ඩලයීය සංවර්ධන කටයුතුවලට බාධාවක් එල්ල වන බවද කමලේෂ් ශර්මා මහතා ප්‍රකාශ කරයි. පොදුරාජ්‍ය මණ්ඩලයීය රටවල පොදු සහ ස්වෙච්ජා කටයුතුවලට ප්‍රතිපාදන සහ තාක්ෂණික සහාය ලබාදීම මෙම අරමුදල මඟින් සිදුවන බවද මහලේකම්වරයා පෙන්වා දෙයි.එකවරම මෙ‍ලෙස අරමුදල් අත්හිටුවීම තුළින් පොදුරාජ්‍ය මණ්ඩලයීය සංවර්ධන කටයුතු වලට බාධාවක් එල්ල වන බව පෙන්වාදෙන කමලේෂ් ශර්මා මහතා මේ සම්බන්ධයෙන් අවධානය යොමු කරන බවද කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404173</link>
    <topic>ගාස්තු සංශෝධනයෙන්අධිවේගී මාර්ගවලින් වාර්තාගත ආදායමක්</topic>
    <author>නිරූෂි විමලවීර</author>
    <content>සිංහල හින්දු අලුත් අවුරුදු සමයේ අධිවේගි මාර්ගවල සිදුකළ ගාස්තු සංශෝධනය හේතුවෙන් රුපියල් මිලියන විසි පහක වාර්තාගත ආදායමක් රජය උපයා ඇතැයි මහාමාර්ග වරාය හා නාවික අමාත්‍යාංශයේ ලේකම් සහ මාර්ග සංවර්ධන අධිකාරියේ සභාපති ආර්.ඩබ්ලිව් රංජිත් ප්‍රේමසිරි මහතා ප්‍රකාශ කෙළේය.ජනාධිපති මහින්ද රාජපක්ෂ මහතාගේ උපදෙසින් සිදු කළ මෙම ගාස්තු සංශෝධනය හේතුවෙන් උත්සව සමයේ රථ වාහන ලක්ෂයක් පමණ අධිවේගි මාර්ග ඔස්සේ ධාවනය වි ඇති බවත් එමගින් වාර්තා ගත ආදායම ඉපැයු බවත් ලේකම්වරයා කිය.අධිවේගි මාර්ග ඔස්සේ මෙවර ධාවනය වු රථ වාහන ප්‍රමාණය හා ඉපැයු ආදායම පසුගිය වසර හා සැසදිමේදි සිසයට විසි පහක ඉහළ යෑමක් බවද හෙතෙම කීය.පෙරේදා (15) දිනයේදි පමණක් සදන් අධිවේගි මාර්ගය ඔස්සේ රථ වාහන 36,400 ධාවනය වී ඇතැයිද එමගින් රුපියල් ලක්ෂ 81ක වාර්තාගත ආදායමක් රජය උපයා ඇතැයිද කී ප්‍රේමසිරි මහතා එය පසුගිය වසර හා සැසදිමේදි දිනකට රථවාහන 12,000 පමණ වැඩි වීමක් බවද අනාවරණය කෙළේය.මෙම වැඩපිළිවෙළ හේතුවෙන් උත්සව සමයේ ගම් බිම් බලා යන මගින්ට විශාල සහනයක් වු බවත් මෙම සහන වැඩපිළිවෙළ මේ 25 දක්වා ක්‍රියාත්මක බවත් හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404174</link>
    <topic>අවුරුද්දට සූර්වූ රියැදුරෝ 1130ක් පොලිස් දැලේ</topic>
    <author>රක්ෂණ ශ්‍රියන්ත</author>
    <content>මත්පැන් පානය කළ රියැදුරන් අත්අඩංගුවටගැනීම සදහා දිවයින පුරා ක්‍රියාත්මක විශේෂ මෙහෙයුමේදී මේ වනවිට බීමත් රියදුන් 1130 දෙනෙකු අත්අඩංගුවට ගෙන තිබේ.පෙරේදා (15) උදේ 6.00 සිට ඊයේ (16) උදේ 6.00 දක්වා පැය 24 ක කාලය තුළ පමණක් බීමත් රියැදුරන් 253 දෙනෙකු අත්අඩංගුවට ගෙන ඇත.මේ විශේෂ මෙහෙයුම පසුගිය 10 දින සිට දිවයින පුරාම ආවරණය වන පරිදි ක්‍රියාත්මක කෙරේ. ගතවූ පැය 24 කාලය තුළ මගී ප්‍රවාහන බස් රථ 03, යතුරු පැදි 136 ක්,ත්‍රිරෝද රථ 95, වෙනත් වාහන19 ක බීමත් රියදුරන් අත්අඩංගුවට ගෙන තිබේ.පසුගිය 10 දින සිට මේ දක්වා මගී ප්‍රවාහන බස් 11, යතුරුපැදි 609 ක්, ත්‍රිරෝද රථ 403ක්, වෙනත් වාහන 107ක් බීමත් රියදුරන් අත්අඩංගුවට ගෙන ඇතිබව ඇතිබව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404175</link>
    <topic>ද.කොරියා මගී නැවක් අනතුරක:</topic>
    <author>රක්ෂණ ශ්‍රියන්ත.</author>
    <content>දකුණු කොරියාවේ නිරිතදිග මුහුදු ප්‍රදේශයේ දී දකුණු කොරියානු නෞකාවක් ඊයේ (16) අනතුරට ලක්වීමෙන් පුද්ගලයන් දෙදෙනකු මිය ගොස් ඇති අතර සියයකට අධික පිරිසක් අතුරුදන් වී ඇත.මගීන් 477 දෙනකු රැගෙන යාත්‍රා කරමින් සිටි මේ නෞකාව අනතුරට පත් වීමෙන් පසුව කෙරුණු ගලවා ගැනීමේ මෙහෙයුම්වලදී මගීන් 368 දෙනකුගේ ජීවිත බේරා ගැනීමට ගලවා ගැනීමේ කණ්ඩායම් සමත්ව ඇති අතර ඉන් පුද්ගලයන් 13 දෙනකු තුවාල ලබා තිබේ.සිය ගුරුවරුන් සමඟ දකුණු කොරියාවේ සෝල් නුවර සිට ජේජු දූපත් කරා ක්ෂේත්‍ර චාරිකාවක් සඳහා යමින් සිටි සිසුන් 338 දෙනකු සහ වෙනත් මඟීන් ඇතුළු 477ක පිරිසක් මේ යාත්‍රාවේ ගමන් කරමින් සිට ඇත. නෞකාව අනතුරට ලක් වීමට නිශ්චිත හේතුවක් හෙළිදරව් වී නොතිබිණි.අනතුර සිදු වූ මුහුදු ප්‍රදේශය මඩ සහිත බැවින් සෙවීම් කටයුතු දුෂ්කර වී ඇති බවත් ජලයේ අධික ශීතල ස්වභාවය හේතුවෙන් අනතුරට පත් මඟීන්ට පැය දෙකකට වඩා කලක් එම ජලයේ ජීවත්වීම අපහසු බවත් දකුණු කොරියාවේ ආරක්ෂක හා රාජ්‍ය පරිපාලන අමාත්‍යාංශය ප්‍රකාශ කළේය.වෙරළාක්ෂක සහ කුඩා නාවික බෝට්ටු 34ක් හෙලිකොප්ටර් යානා 18ක් ගලවා ගැනීමේ මෙහෙයුම් සඳහා යොදවා තිබුණු අතර මගීන් 110ක පමණ පිරිසක් මෙසේ අතුරුදන්ව සිටින බවත් එම අමාත්‍යාංශය නිවේදනයක් නිකුත් කරමින් පවසා ඇත.මීටර් 146ක දිගකින් සහ මෙට්‍රික් ‍ටොන් 6586ක බරකින් යුත් මේ නෞකාව 1994 වසරේදී ජපානයේ නිෂ්පාදනය කරන ලද්දක් බව අනාවරණය වී ඇති අතර මගීන් 477 දෙනාට අමතරව වාහන 150ක් ද නෞකාවෙන් ප්‍රවාහනය කරමින් තිබුණු බව හෙළිදරව් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404176</link>
    <topic>පේරාදෙණිය සරසවියේ සිසුන් 72කට පන්ති තහනම්</topic>
    <author>සමන්මලී ප්‍රියශාන්ති සහ උකුවෙල සංචාරක ප්‍රියන්ත සුමනසේන</author>
    <content>පේරාදෙණිය විශ්වවිද්‍යාලයේ සිසුන් හැත්තෑ දෙදෙනකුට එරෙහිව දින ‍නියමයක් නොමැතිව පන්ති තහනමක් පැනවීමට පාලනාධිකාරිය පියවර ගෙන ඇත.අවුරුදු සතියට පෙර සතියේ දී විශ්වවිද්‍යාලය තුළ සිදු වු සිද්ධියක් හේතුවෙන් සිසුන්ගේ පන්ති තහනම් කර තිබෙන අතර විනය පරීක්ෂණයක් පවත්වා නිගමනයක් ලබා දෙන තුරු මෙම සිසුන්ට විශ්වවිද්‍යාල භූමියට ඇතුළු වීම තහනම් කර තිබේ.ශාස්ත්‍ර පීඨයේ දෙවැනි වසර සිසුන් විසින් විශ්වවිද්‍යාලය තුළ සාදයක් පවත්වා ඇති අතර විශ්වවිද්‍යාල භූමීයට මත්පැන් ගෙන ඒම තහනම් වුවත් මොවුන් මේ සාදයේදී මත්පැන් පානය කර ඇත.සාදය නිම වී බීමත්ව ඔවුන් නේවාසිකව සිටින ජේමිස් පිරිස් ශාලාවට යන අතර තුර හිල්ඩා ඔබේසේකර කාන්තා නේවාසිකාගාරය ඉදිරිපිටදී එහි නේවාසිකව සිටින සිසුවියන්ට පරුෂ වචන කියමින් බැණ වැදී තිබේ. එම සිසුවියන් මේ සිසුන්ගේ ක්‍රියාව වැරදි බව පෙන්වා දී ඇතත් සිසුන්‍ නොනැවතී සිසුවියන්ට බැණ වැදී ඇත.ජේමිස් පිරිස් ශාලාවේ සිටි කළමනාකරණ පීඨයේ ජ්‍යෙෂ්ඨ සිසුන් පිරිසක් ද මේ අවස්ථාවේ පැමිණ තිබෙන අතර එහිදී බීමතින් සිටි සිසුන් හා කළමනාකරණ සිසුන් අතර ගැටුමක් හට ගෙන ඇති අතර විශ්වවිද්‍යාලයේ ආරක්ෂක අංශයේ නිලධාරීන් පැමිණ ගැටුම සමථයකට පත් කර තිබෙන බව පැවසේ.පසු දින නැවත ශාස්ත්‍ර පීඨවේ දෙවැනි වසර සිසුන් කළමනාකරණ පීඨයේ සිසුන්ට පහරදීමට පැමිණ තිබේ.පසුව කළමනාකරණ පීඨයේ සිසුන් තමන්ගේ වසරේ ඉගෙනුම ලබන ඉංජිනේරු හා විද්‍යාපීඨ වල සිසුන් ද එකතු කර ගනිමින් ශාස්ත්‍ර පීඨයේ දෙවැනි වසරේ සිසුන්ට පහර දී ඇත‍‍. මේ ගැටුම විසඳීමට විශ්වවිද්‍යාලයේ විනය ආරක්ෂක, අදාළ පීඨාධිපතිවරු ද ඉදිරිපත් වී තිබෙන නමුත් ඔවුන් ඉදිරියේදීද සමහර සිසුන් තවත් අයට පහර දී ඇතැයි කියති.මෙම ගැටුමට හා පහරදීමට සම්බන්ධ සිසුන් විශ්වවිද්‍යාල ආරක්ෂක නිලධාරීන්ගේ සහයෙන් හදුනා ගැනීමට කටයුතු කළ බව විශ්වවිද්‍යාලයේ නියෝජ්‍ය උපකුලපති මහාචාර්ය ශාන්ත හෙන්නායක මහතා ප්‍රකාශ කළේය.ඒ අනුව විශ්වවිද්‍යාලයේ ආරක්ෂාව මෙන් ම සිසුන්ගේ ආරක්ෂාව ද රැකගැනීමේ අරමුණෙන් මේ සිසුන් 72 ට එරෙහිව පන්ති තහනමක් පැනවීමට ක්‍රියාකළ බවත් ඒ මහතා කිවේය.විශ්වවිද්‍යාල සිසුන් ගැටුම්වලට සහභාගී වීම රණ්ඩු සරුවල්වලට පැටලීම කිසි සේත් අනුමත නොකරන බැවින් මේ සිසුන්ට එරෙහිව විනය පරීක්ෂණයක් පවත්වා දඩුවම් නියම කරන බවත් හෙන්නායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404177</link>
    <topic>මල්වතු අනුනාහිමිට ජනපති උපහාර උළෙල හෙට</topic>
    <author>අසේල කුරුළුවංශ</author>
    <content>මහා විහාර වංශික ශ්‍යමෝපාලි මහ නිකායේ මල්වතු මහා විහාර පාර්ශ්වයේ අනුනායක සාහිත්‍ය චක්‍රවර්ති ආචාර්ය ධර්මකීර්ති ශ්‍රී සංඝරක්ඛිත නියංගොඩ විජිතසිරි අනුනායක ස්වාමන්ද්‍රයන් වහන්සේ වෙත බුරුම රජයෙන් මහාසද්ධම්ම ජෝතිකධජ ගෞරව නාමය පිරිනැමීම නිමිත්තෙන් ජනපති උපහාර දැක්වීමේ උත්සවයක් හෙට (18) දින පස්වරු 5.00 ට මහනුවර ජනපති මන්දිරයේදී පැවැත්වෙයි.මධ්‍යම පළාතේ හාරිස්පත්තුව නියංගොඩ ග්‍රාමයේ පෞරානික මොලගොඩ කෝරළේ නිවසේදී 1948 වසරේදී ජන්ම ලාභය ලද අනුනාහිමියන්ගේ පියා විදුහල්පතිවරයෙකු වූ නියංගොඩ හේරත් රාජකරුණා වාසල මුදියන්සේලාගේ කුඩාබණ්ඩා නියංගොඩ විය.මව වූයේ මොලගොඩ රාජකරුණා අතපත්තු වාසල මුදියන්සේලාගේ බිසෝමැණිකේ ගුරු මාතාවයි.දෙමාපිය ඇසුරේ යහ ගුණයෙන් පෝෂිතව හැදී වැඩුණු පින්වත් කුල කුමරුන් ශ්‍රී පියදස්සී විදුහලින් හා මාතලේ විජය විද්‍යාලයෙන් ගිහි අධ්‍යාපනය ලැබීය.ගිරාගම ශ්‍රී සුමංගලාරාම විහාරවාසී ගල්ලෑල්ලේ නන්දසාර ස්වාමින්ද්‍රයන් වහන්සේ හා මල්වතු මහ විහාරවාසී හේනේපොළ ශ්‍රී නන්දසිරි ස්වාමින්ද්‍රයන් වහන්සේ ගුරු කොට 1964 වර්ෂයේ මැයි මස 26 දින පැවිදි බිමට එළඹෙද්දී උන්වහන්සේට වයස අවුරුදු 16 කි.නියංගොඩ ශ්‍රී ධර්මාශෝක පිරිවෙනින් හා වෑගම රත්මලේ රතනසේල පිරිවෙනින් ධර්ම හා භාෂා ශාස්ත්‍ර ප්‍රගුණ කළ විජිතසිරි හිමියෝ 1974 වසරේදී පේරාදෙණිය විශ්ව විද්‍යාලයට ඇතුළත් වූහ.එහිදී ශාස්ත්‍රවේදී උපාධිය හා අධ්‍යාපන ඩිප්ලෝමා පශ්චාත් උපාධිය ද ලබා නැන නුවණ වර්ධනය කරගත්හ.විශ්ව විද්‍යාල අධ්‍යාපනය නිම කිරීමෙන් පසු කුඩා උඩුව ශ්‍රී නාලන්දා පිරිවෙණ ,කොළඹ හුණු පිටිය ගංගාරාම විහාරස්ථානයේ ශ්‍රී ඥානේස්වර පිරිවෙන , ගිනිගත්හේන මධ්‍ය මහා විදුහල ,ගිරිහාගම කණිටු විදුහල ,පරණගම මහා විදුහල,මහවැලි මහ විදුහල,මහනුවර කිංග්ස්වුඩ් විදුහල යන විද්‍යාලයන්හි සේවය කැරමින් අප අනුනාහාමියෝ දුවා දරුවන්ගේ නැණ නුවණ පාදමින් ඔවුන් සුචරිත මාර්ගයෙහි යෙදවූහ.නැහණිවෙල ශ්‍රී සුමන සෝභිතාභිධාන ස්වාමින්ද්‍රයන් වහන්සේ හා බඹරදෙණියේ ශ්‍රී මේධානන්ද ස්විමින්ද්‍රයන් වහන්සේ කර්මාචාර්යකොට අධිශීල සංඛ්‍යාත උපසම්පදා විනය කර්මය ලැබූහ.වර්ෂ 1976 දී කර්මාචාර්ය ධූරයටද මල්වතු පාර්ශවයේ විංශත් වර්ගික කාරක සංඝ සභාවට 1986 වසරේදී ද පත් විජිතසිරි නාහිමියෝ ඉන් සිව් වසරක ඇවෑමෙන් මල්වතු පාර්ශවයේ නියෝජ්‍ය ලේඛකාධිකාරී ධූරයට පත්වූහ.වර්ෂ 1993 ජනවාරි 03 දින මහා ලේඛකාධිකාරී ධූරයට පත් උන් වහන්සේ ශ්‍රී දළදා තේවා කටයුතු වලද නිරත වූහ.වර්ෂ 2004 දී මල්වතු පාර්ශවශයේ අනුනායක පදවියට පත් පූජ්‍ය නියංගොඩ ශ්‍රී විජිතසිරි නාහිමියෝ සුපේශල ශික්ෂාකාමී,විනය ගරුක ,සුපටි පන්න ,උජුපටිපන්නාදී සංඝ ශෝභන ගුණයෙන්ගෙන් ‍ශෝභිතවූ සංඝ පීතෲන් වහන්සේ නමක ලෙස දෙස් විදෙස්හි ප්‍රසිද්ධය.මෙරට ජාතික ආගමික හා ශාසනික ප්‍රශ්න වලදී පෙරමුණ ගෙන ක්‍රියා කරන උන්වහන්සේට සසුන්කෙත බබළවමින් නිරෝගි සම්පත්තිය විඳිමින් ත‍වත් දිගු කලක් ලෝක ශාසනික සේවවන්හි නිරත වන්නට ශක්තිය ධෛර්ය හා වාසනාව ලැබේවායි ප්‍රාර්ථනය කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404178</link>
    <topic>ලෝක තරුණ සමුළුවට තව දින 19යි</topic>
    <author>චමීර ඇල්ලදෙණිය</author>
    <content>ලෝක තරුණ සමුළුව මඟින් ශ්‍රී ලංකාව පිළිබඳ නිවැරැදි ආකල්පය ලොවට ගෙනයා හැකි බව කැලණිය විශ්වවිද්‍යාලයේ ආර්ථික විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය නීතිඥ යමුනා මෙන්ඩිස් මහත්මිය ප්‍රකාශ කළාය.වසර තිහක යුද්ධයෙන් පසුව ශ්‍රී ලාංකේය තරුණය ජාත්‍යන්තරය දක්වා ඔසවා තැබීමටත් මේ සමුළුව මඟින් හැකි බවද යමුනා මෙන්ඩිස් මහත්මිය පෙන්වා දුන්නාය.මේ තරුණ සමුළුව ලෝකයේ සෙසු රටවල තරුණ තරුණියන්ට මෙන්ම ශ්‍රී ලංකාවේ තරුණ තරුණියන්ට ද සුවිශේෂී අවස්ථාවක් වනු ඇතැයි තමන් විශ්වාස කරන බවද ඒ මහත්මිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n1404179</link>
    <topic>මාධ්‍යයෙන් ලැබෙන ප්‍රචාරයෙන්ළමා හා කාන්තා හිංසනය වැඩි වෙලා</topic>
    <author>ක්‍රිස්ටි මහේෂ් ද සිල්වා</author>
    <content>ළමා හා කාන්තා හිංසනයන් ශ්‍රී ලංකාවේ වර්ධනයක් වී නැති නමුත් මාධ්‍ය මඟින් සිදුවන ප්‍රචාරයන් හේතුවෙන් එහි වැඩිවීමක් පෙන්නුම් කරන තත්ත්වයක් දක්නට ඇතැයි නීතිපති පාලිත ප්‍රනාන්දු මහතා පැවැසීය.ළමා අපචාර හා කාන්තා හිංසනයන් වැඩි වී මාර්ගවල ගමන් කිරීමට නොහැකි තත්ත්වයක් මෙරට ඇතිවී නැතැයි පවසන නීතිපතිවරයා ජනගහනය වැඩවීම හේතු‍ෙකාට ගෙන පෙරට වඩා එහි වර්ධනයක් දක්නට ඇති නමුත් සාපේක්ෂ වශයෙන් වර්ධනයක් වී නැතැයි ද පවසයි.නීති ක්ෂේත්‍රයේ ආණ්ඩුව සිදු කළ යම් යම් ක්‍රියාමාර්ග හේතු කොටගෙන මෙවැනි වර්ධනයක් ඇති වී තිබෙන බව පවසන නීතිපතිවරයා ඉදිරියේදී ළමා හා කාන්තා හිංසනයන් සම්බන්ධයෙන් නව නීතිමය ප්‍රතිපාදන හඳුන්වා දීමට අදහස් කරන බව ද පැවැසීය.ඉදිරි කාලයේදී නීතිපති දෙපාර්තමේන්තුවේ අධීක්ෂණ ‍ෙමන්ම පරිපාලන ව්‍යුහයේ වෙනස්කම් රාශියක් සිදු කිරීමට තමන් අදහස් කරන බවත් එම වෙනස්කම් බොහෝ දුරට සිදුවනු ඇතැයි තම විශ්වාසය පළ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n14041710</link>
    <topic>ලොරියකට යට වීදෙදරු පියා මරුට</topic>
    <author>වීරකැටිය සමූහ</author>
    <content>පාපැදියකින් නිවස අසල කඩයකට යමින් සිටි අයකු පෙරේදා (15) දහවල් මාමඩල ග්‍රාමීය බැංකුව අසලදී ලොරියකට යට වීමෙන් මියගිය බව අම්බලන්තොට පොලිසිය පවසයි.මෙසේ මියගොස් ඇත්තේ මාමඩලේ පදංචි ලියනපටබැඳිගේ චන්ද්‍රසේන (53) නැමති දෙදරු පියෙකි.මෙම මරණය සම්බන්ධ හදිසි මරණ පරීක්ෂණය ඊයේ (16දා) පෙරවරුවේ අඟුණකොළපැලැස්ස හදිසි මරණ පරීක්ෂක විමල් ගරුසිංහ මහතා පැවැත් වීමට නියමිතව තිබුණි.අම්බලන්තොට පොලිසිය මේ සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n14041711</link>
    <topic>මැණික් කටුව ළඟින් කපාගෙනඅත අරන් ගිහින්</topic>
    <author>හොරණ විශේෂ-එම්.ඩී.වී.විජයනාථ</author>
    <content>රාත්‍රී කාලයේ පයින් ගමන් කරමින් සිටි පුද්ගලයකුගේ අතක් මැණික් කටුව ළඟින් කපා, එම කැපූ අත් කොටස ද සමඟින් පිරිසක් පළාගොස් ඇති පුවතක් අඟහරුවාදා, 15 දින ඈගල්හේන, අගුරුවාතොට ප්‍රදේශයෙන් වාර්තා වේ.ඈගල්හේන, අගුරුවාතොට ප්‍රදේශයේ පදිංචි ඉන්දික ප්‍රසන්න නම් පුද්ගලයා මෙම සිද්ධියට මුහුණ දී ඇති අතර, ඔහුගේ අත කැපීම සඳහා තියුණු ආයුධයක් යොදාගෙන ඇති බව අගුරුවාතොට පොලිසිය පවසයි.පැරණි කෝන්තරයක් පිරිමසා ගැනීම සඳහා මෙය සිදුකරන්නට ඇති බවට පොලිසිය සැකකරන අතර, සිද්ධියෙන් අනතුරුව තුවාලකරු හොරණ ‍රෝහලට ඇතුළත් කර, පසුව කොළඹ ජාතික රෝහලට මාරුකර යවා තිබේ.සිද්ධිය සම්බන්ධයෙන් මෙතෙක් කිසිවකුත් අත්අඩංගුවට ගෙන නොමැති අතර, අගුරුවාතොට පොලිසිය සිද්ධිය සම්බන්ධයෙන් වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n14041712</link>
    <topic>පොල්ලකින් පහර දීදෙදරු පියකු මරා දාලා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>මොරගහහේන ප්‍රදේශයේ පදිංචිව සිටි දෙදරු පියකු අඟහරුවාදා, 15 රාත්‍රී කිසියම් පිරිසක් විසින් ඔහුගේම නිවෙස ඉදිරිපිට ඝාතනය කර තිබේ.මෙලෙස මියගොස් ඇත්තේ මොරගහහේන , කෝරළඉම, මොහොට්ටිගොඩ ප්‍ර‍දේශයේ පදිංචිව සිටි පුෂ්ප දර්ශන පීරිස් නම් අයෙකි.සිද්ධිය වන අවස්ථාවේ නිවෙසේ වෙනත් කිසිවකුත් සිට නොමැති අතර, මෙම ඝාතනය කුමන හේතුවක් මත කවරකු විසින් සිදුකරන ලද්දේදැයි මෙතෙක් නිශ්චිතව අනාවරණය වී නොමැත.සිද්ධිය වූ දින රාත්‍රී මොහු අධික බීමතින් සිට ඇති බවත්, තම බිරිය සමඟ දබර වී ඇති බවත්, පසුව බිරිය වෙනත් නිවෙසක් වෙත රාත්‍රිය ගත කිරීම සඳහා ගොස් ඇති බවත්, පසුව නිවෙසේ තනිව විසූ මෙම පුද්ගලයා කිසියම් පිරිසක් හෝ පුද්ගලයකු විසින් ඝාතනය කර ඇති බවත් පොලිසිය පවසයි.මෙම ඝාතනය පොල්ලකින් පහර දී සිදුකර ඇති බවට මෙතෙක් කරන ලද පරීක්ෂණවලදී හෙළිව ඇති අතර, ‍මොරගහහේන පොලිසිය සිද්ධිය සම්බන්ධයෙන් වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n14041713</link>
    <topic>විශ්වවිද්‍යාලවලට සිසුන් ඇතුළත් කරගැනීමේ අයදුම්පත් ඉදිරි සතියේ දී</topic>
    <author>සමන්මලී ප්‍රියශාන්ති</author>
    <content>2013 අධ්‍යයන පොදු සහතික පත්‍ර උසස් පෙළ විභාග ප්‍රතිඵල මත නව අධ්‍යයන වර්ෂය සඳහා විශ්වවිද්‍යාලවලට සිසුන් ඇතුළත් කර ගැනීම සඳහා වන අයදුම්පත් ඉදිරි සතියේ දී නිකුත් කිරීමට විශ්වවිද්‍යාල ප්‍රතිපාදන කොමිසන් සභාව බලාපොරොත්තු වේ.විශ්වවිද්‍යාල ප්‍රතිපාදන කොමිසන් සභාවේ සභාපතිනී මහාචාර්ය ක්ෂණිකා හිරිඹුරේගම මහත්මිය ප්‍රකාශ කළේ අයදුම්පත් සමඟ විශ්වවිද්‍යාල අධ්‍යයන පාඨමාලා පිළිබද විස්තර ඇතුළත් ශිෂ්‍ය අත්පොත ද නිකුත් කරන බවයි.මේ අනුව 2013 වසරේ අධ්‍යයන පොදු සහතික පත්‍ර උසස්පෙළ විභාගය සමත්ව විශ්වවිද්‍යාල සුදුසුකම් ලැබු සිසුන්ට එම අයදුම්පත් සහ අත්පොත් විශ්වවිද්‍යාල ප්‍රතිපාදන කොමිසන් සභාවෙන් හෝ කොමිසන් සභාව අනුමත කර ඇති පොත්හල්වලින් ඉදිරියේදී ලබා ගැනීමට හැකියාව ලැබේ. ඉදිරියේ දී පුවත්පත් මඟින් ද අයදුම්පත් ප්‍රකාශයට පත් කිරීමට නියමිතය.එළඹෙන සැප්තැම්බර් මාස වන විට නව අධ්‍යයන වර්ෂය සඳහා සිසුන් විශ්වවිද්‍යාලවලට ඇතුළත් කර ගැනීමට බලාපොරොත්තු වන බව හිරිඹුරේගම මහත්මිය ප්‍රකාශ කළාය.ශිෂ්‍ය අත්පොත හොදින් අධ්‍යයනය කර කියවා බලා නිසි පරිදි අයදුම්පත් සම්පුර්ණ කිරීමට අයදුම්කරුවන් කටයුතු කළ යුතු බවත් ඇය කීවාය.අයදුම්කරුවන්ගේ අයදුම්පත් විශ්වවිද්‍යාල ප්‍රතිපාදන කොමිසන් සභාවට ලැබීමෙන් අනතුරුව විශ්වවිද්‍යාලවලට බඳවා ගනු ලබන ශිෂ්‍ය සංඛ්‍යාව තීරණය කරන බවද ඇය වැඩිදුරටත් ප්‍රකාශ කළාය‍..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n14041714</link>
    <topic>බස්-ටිපර් අනතුරින් 5කට බරපතළ තුවාල</topic>
    <author>අසේල කුරුළුවංශ</author>
    <content>බගවන්තලාවේ සිට කොළඹ දක්වා ධාවනය වු පෞද්ගලිකස් බස් රථයක් හැටන් කොළඹ ප්‍රධාන මාර්ගයේ වටවල දියගල දී ටිපර් රථයක ගැටීමෙන් බස් රථයේ රියැදුරු ඇතුළු 5 දෙනෙක් බරපතළ තුවාල ලබා වටවල රෝහලට ඇතුලත් කැර තිබේ.පෙරේදා(14) පස්වරු 5.00 ට පමණමෙම අනතුර සිදුව ඇත. මහියංගනයේ සිට හැටන් දක්වා වැලි ප්‍රවාහනය කළ ටිපර් රථයක් හා බස් රථයක් එකිනෙක ගැටීමෙන් අනතුර සිදුව තිබෙන අතර බස් රථයේ රියැදුරුගේ නොසැලකිලිමත් රිය ධාවනය අනතුරට හේතුව බව පොලිස් පරීක්ෂණ මගින් අනාවරණය වී තිබේ.මෙම අනතුරෙන් බරපතළ තුවාලලත් බස් රථයේ රියැදුරු සහ තවත් දෙදෙනකු නාවලපිටිය මුලික රෝහලට මාරුකර යවා ඇත.අධික වර්ෂාව පවතින කාලයේදී හැටන් කොළඹ ප්‍රධාන මාර්ගය ලිස්සන සුළු බැවින් එම මාර්ගයේ රිය ධාවනයේදී සුපරික්ෂාකාරීව රිය ධාවනය කරන ලෙස පොලිසීය රියැදුරන්ගෙන් ඉල්ලා සිටියි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=n14041715</link>
    <topic>ජෝන් කොතලාවල මහ විද්‍යාලයේ හිටපු විදුහල්පතිට ඇප</topic>
    <author>ආරියපාල වංශතිලකකුරුණෑගල මධ්‍යම විශේෂ සමඟකුරුණෑගල දකුණ සමූහ හා දිස්ත්‍රික් සංචාරක</author>
    <content>රක්ෂිත බන්ධනාගාර ගතකර සිටි කුරුණෑගල ශ්‍රීමත් ජෝන් කොතලාවල මහ විද්‍යාලයේ හිටපු විදුහල්පති සමන් ඉන්ද්‍රරත්න මහතා රුපියල් ලක්ෂ පහ බැගින් වූ ශරීර ඇප දෙකක් මත මුදාහැරීමට කුරුණෑගල අතිරේක මහේස්ත්‍රාත් ශලනි සී. පෙරේරා මහත්මිය ඉකුත්දා (11 දා) නියම කළාය.මේ විද්‍යාලයේ ශිෂ්‍යාවක වූ වෙනුෂි ඉමන්ති බණ්ඩාර ශිෂ්‍යාවගේ මරණය සම්බන්ධයෙන් මේ විදුහල්පතිවරයා චෝදනා ලබා සිටියේය. විදුහල්පතිවරයා මෙයට ප්‍රථම රක්ෂිත බන්ධනාගාර ගතකරන ලද්දේ ඔහුට පනවා තිබූ ඇප කොන්දේසි කඩකිරීමේ හේතුවෙනි.මෙහිදී පැමිණිල්ල ඉදිරිපත් කළ ජාතික ළමා ආරක්ෂක අධිකාරියේ පොලිස් පරීක්ෂක ඩී. ඩබ්. බෝපිටිගොඩ මහතා අධිකරණය හමුවේ කියා සිටියේ විත්තිකරුට ඇප ලබාදීමෙන් පාසලේ කටයුතුවලට යම් බලපෑමක් සිදුවිය හැකි බවය. පසුගිය කල පාසලේ පැවති සියලු සිදුවීම්වලට මෙම විදුහල්පතිවරයා සම්බන්ධ බව ද, පාසල් සිසුන් 5000 ක් පමණ අධ්‍යාපනය ලබන මෙම විදුහල පසුගියදා දින නියමයක් නොමැතිව වසා දමා ඇති බව ද, ඒ මහතා අධිකරණය හමුවේ ‍කියා සිටියේය.විත්තිකරු වෙනුවෙන් පෙනී සිටි අධිනීතිඥ කීර්ති ජී. දුනුසිංහ මහතා මෙහිදී කියා සිටියේ ළමා ආරක්ෂක අධිකාරිය මඟින් මෙම විදුහල්පතිවරයාට බලපෑම් සිදුකර තිබෙන බවය. මවුපියන් හා පොඩි දරුවන් මහාමාර්ගයට කැඳවා උද්ඝෝෂණ පැවැත්වීමට කටයුතු කළ බවට කරන චෝදනා සම්පූර්ණයෙන් අසත්‍ය බවය.මෙහිදී දෙපාර්ශ්වයම දැනුවත් කළ අතිරේක මහේස්ත්‍රාත්වරිය මෙයින් ඉදිරියට විදුහල හෝ සාක්ෂිකරුවනට එරෙහිව කිසිදු බලපෑමක් නොකළ යුතු බවත්, එසේ කරණු ලැබුවහොත් ඇප කොන්දේසි අවලංගු කිරීමට කටයුතු කරන බවත් දැනුම් දුන්නාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404171</link>
    <topic>පැරසිටමෝල් පෙති කෑ දැරියක් මිය යයි</topic>
    <author>අසේල කුරුළුවංශ</author>
    <content>පැරසිටමෝල් පෙති හයක් එකවර කෑමෙන් බරපතළ ලෙස අසාධ්‍ය තත්ත්වයෙන් මහනුවර රෝහලට ඇතුළත් කළ වයස අ‍වුරුදු 2ක ගැහැණු දරුවකු මියගොස් ඇත.අලුත් අවුරුදු දා නිවෙසේ සිටියදී මේ දරුවා පැරසිටමෝල් පෙති කාඩ් පතක් ගෙන එහි තිබූ පෙති සියල්ල කා තිබෙන බව වෛද්‍ය පරීක්ෂණයේදී අනාවරණය වී තිබේ.මෙසේ මියගොස් ඇත්තේ රංගල වේරපිටිය ගල්කොටුවේ පදිංචිව සිටි සේනානි වියංකා නැමති දැරියකි. දැරිය රංගල රෝහලින් තෙල්දෙණිය රෝහලටත් පසුව මහනුවර රෝහලටත් මාරුකර එවා තිබෙන බව පොලීසිය පවසයි.මළ සිරුර පිළිබඳ පශ්චාත් මරණ පරීක්ෂණය මහනුවර මහ රෝහලේ අධිකරණ වෛද්‍ය නිලධාරී එල්.සී.කේ බෝගහවත්ත මහතා විසින් සිදුකරනු ලැබීය. සිද්ධිය පිළිබඳ රංගල පොලීසියේ ස්ථානාධිපති පොලිස් පරීක්ෂක කපිල බණ්ඩාර මහතාගේ මෙහෙයවීමෙන් සිදු කෙරෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404172</link>
    <topic>පොලිසියෙන් බව කියමින්කතකට අතවර කරන්න හදලා</topic>
    <author>දිලීප් නිශ්ශංක - බළපිටිය සමූහ</author>
    <content>පොලිසියෙන් බව පවසා නිවෙසකට බලෙන් ඇතුළු වී තරුණ කාන්තාවකට අතවර කිරීමට තැත්කළ පුද්ගලයකු සැකපිට අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් ලක්ෂයක ශරීර ඇප මත මුදා හැරීමට නියම කෙළේය.සැකකරු තරුණ කාන්තාවක් සිටි නිවෙසට රාත්‍රී කාලයේ ඇතුළු වී තමා පොලීසියෙන් බව පවසා අතවර කිරීමට උත්සාහ ගත් අවස්ථාවේ ප්‍රදේශයේ ජනතාව සැකකරු අල්ලාගෙන පොලීසියට භාර දුන් බව පොලීසිය පැමිණිලිකරු අධිකරණයට ඉදිරිපත් කරමින් කියා සිටියේය.කරන්දෙණිය පොලිස් ස්ථානාධිපති ලාල් ද සිල්වා මහතාගේ උපදෙස් මත අපරාධ අංශය මඟින් සැකකරු අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404173</link>
    <topic>හැටන්-බගවන්තලාව මාර්ගයේ බස් රථ දෙකක් ගැටී දරුවන් තිදෙනකු ඇතුළු 26දෙනකුට තුවාල</topic>
    <author>අසේල කුරුළුවංශ</author>
    <content>පෞද්ගලික බස් රථ දෙකක් හැටන් බගවන්තලාව ප්‍රධාන මාර්ගයේ වනරාජා ප්‍රදේශයේදී පෙරේදා (15) මුහුණට මුහුණලා ගැටීමෙන් බස් රථ දෙකේ ගමන් ගත් කුඩා දරුවන් තිදෙනකු ඇතුළු 26කු තුවාල ලැබ නාවලපිටිය හා දික්ඔය රෝහල්වලට ඇතුළත් කර ඇත.තුවාලකරුවන් අතරින් කිහිපදෙනකුගේ තත්ත්වය බරපතළ අතර ඔවුන් නාවලපිටිය රෝහලට මාරුකර යවා තිබේ.මස්කෙළිය සාමීමලේ සිට හැටන් දක්වාත් හැටන් සිට මස්කෙළිය දක්වාත් ධාවනය වෙමින් තිබූ පෞද්ගලික බස් රථ දෙකක් ගැටීමෙන් මෙම අනතුර සිදුව තිබෙන බව පොලීසිය පවසයි.බස් රථ දෙකේ අධික වේගය අනතුරට හේතුව බව පොලිස් පරීක්ෂණ මගින් අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404174</link>
    <topic>අම්බලන්ගොඩ මුහුදේ ගිලීමාලදිවයින් ජාතිකයකු මරුට</topic>
    <author>රක්ෂණ ශ්‍රියන්ත</author>
    <content>අම්බලන්ගොඩ තානායම පිටුපස මුහුදු තීරයේ දිය නාමින් සිටී මාලදිවයින් ජාතිකයකු පෙරේදා (15) දියේ ගිලී මියගොස් තිබේ.මේ මාලදිවයින් ජාතිකයා දියේ ගිලී සිටියදී ප්‍රදේශවාසීන් විසින් ගොඩට ගෙන බළපිටිය රෝහලට ඇතුළත් කිරීමේදී මියගොස් ඇතිබව පොලිසිය කියයි. මරණයට පත්ව ඇත්තේ වයස අවුරුදු 28ක් වූ අලි තෝහා නැමැත්තෙකි.මෘත ශරීරය බළපිටිය රෝහලේ මෘත ශරීරාගාරයේ තබා ඇති අතර පශ්චාත් මරණ පරීක්ෂණය ඊයේ (16) සිදු කිරීමට නියමිතව තිබුණි.අම්බලන්ගොඩ පොලිසිය සිද්ධිය පිළිබඳ වැඩිදුර විමර්ශන සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404175</link>
    <topic>ගිනිගත්හේන නගරයටළමා උයනක් දෙන්නැයි ඉල්ලීමක්</topic>
    <author>ගිනිගත්හේන විශේෂ ජී.ඒ.ගුණසේන</author>
    <content>අඹගමුව ප්‍රාදේශීය සභාව මගින් පාලනය වන ගිනිගත්හේන නගරය සදහා ළමා උයනක් නොමැතිකම දැනට කාලයක් තිස්සේ පටන් පවතින අඩුපාඩුවකි.මේනිසා ගිනිගත්හේන නගරයේ මෙන්ම අවට ගම්වාසී දරුවන්ට කෙළි සෙල්ලම් කිරීමට පොදු ස්ථානයක් නැත.අඹගමුව ප්‍රාදේශීය සභා බල ප්‍රදේශය මඟින් පාලනය වන අනෙකුත් නගර සදහා ළමා උයන් ඉදිකරදී ඇති නමුත් තවම එවැන්නක අඩුපාඩුව පවතින්නේ ගිනිගත්හේන නගරය සදහා පමණි.අඹගමුව ප්‍රාදේශීය සභාව පිහිටා තිබෙන්නේද ගිනිගත්හේන නගරයේ නමුත් එහි ළමා උයනක් පිහිටුවීමට එම ප්‍රාදේශිය සභාවට මෙතෙක් හැකිවී නැත.එබැවින් නුවරඑළිය දිස්ත්‍රික්කයේ පිහිටි ප්‍රධාන නගරයක් වන ගිනිගත්හේන නගරයේ දැනට දිගු කාල යක් තිස්සේ පටන් පවතින ළමා උයනක අඩුපාඩුව සපුරා දීමට අඹගමුව ප්‍රාදේශීය සභාව මගින් දැන්වත් පියවර ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404176</link>
    <topic>හම්බන්තොටට අලුතෙන්විදුලි බලාගාරයක්</topic>
    <author>තිස්සමහාරාම විශේෂ - රාජා වෛද්‍යසේකර</author>
    <content>හම්බන්තොට නව විදුලි බලාගාරයක් හම්බන්තොට දිස්ත්‍රීක් මන්ත්‍රී නාමල් රාජපක්ෂ මහතාගේ අනුමැතිය මත ඉදිකිරීමට නියමිතය.රුපියල් මිලියන 250ක වියදමින් ඉදිවන මෙමඟින් මෙගාවොට් 6ක විඅදුලි බලයක් ජාතික විදුලිබල පද්ධතියට එක් කිරීමට හැකිවේ. එසේම රැකියා අවස්ථා 200ක් නිර්මාණය වන බවද මන්ත්‍රී නාමල් රාජපක්ෂ මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404177</link>
    <topic>මවුපියන්ට බොරු කීවාට බඹරුන්ගෙන් ලැබුණු අපූරු දඬුවම</topic>
    <author>තෙන්නකෝන් කුලසේකර</author>
    <content>උපකාරක පංති යන මුවාවෙන් මවුපියන්ට හොරෙන් පෙම්වතා සමඟ නොමනා ගමනක් ගිය තරුණියකට “බඹරුන්” විසින් “දඬුවම්” කිරීමේ පුවතක් අනුරාධපුරයෙන් වාර්තාවේ.අ. පො. ස. උසස් පෙළ විභාගය සමත් වූ ඇය බාහිර උපාධියට පෙනී සිටීම සඳහා අනුරාධපුර නගරයේ උපකාරක පංතියකට එන අතර පෞද්ගලික බස් කොන්දොස්තරවරයකු සමඟ ප්‍රේම සම්බන්ධයක පැටළුනාය.පසුගියදා ඇය ඔහු සමඟ අනුරාධපුර නගරයේ වැව් රක්ෂිතයක රුක් සෙවණක පෙම් සුව විඳිමින් සිටියදී කොහේදෝ සිට වේගයෙන් පියඹා පැමිණි බඹරු කීපදෙනකු ඇයට දෂ්ට කළහ.බඹර ප්‍රහාරයත් සමඟ පෙම්වතා “ඇය” අතහැර දිවගිය අතර කරකියා ගත හැකි කිසිවක් නොමැති වූ පෙම්වතිය බඹර ප්‍රහාරයත් සමඟ නැඟූ විලාප හඬින් මහමඟ ගමන් ගත් මහලු යුවළක් විසින් ඇය වාහනයකට නංවා බඹර ප්‍රහාරයෙන් මුදාගෙන ඇගේ මවුපියන්ට බාරදීමට තරම් කාරුණික වී තිබේ.තරුණිය මේ වන විටත් වෛද්‍ය ප්‍රතිකාර ගනිමින් පසුවෙන බවත්, බඹර විෂ නිසා ඇස් පෙනීමෙහි දැඩි දුර්වලතාවයකට ගොදුරු වී ඇති බවත් පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404178</link>
    <topic>මොරගොල්ල සංචාරක හෝටලයකින්විදෙස් මුදල් රන් අබරණ උස්සලා</topic>
    <author>පාණදුර සමුහ කපිල සෝමරත්න</author>
    <content>අලුත්ගම මොරගොල්ලේ සංචාරක හෝටලයක කාමරක තිබුණු රුපියල් ලක්ෂ 18 වටිනා ඉයුරෝ විදේශ මුදල් සහ රන් අබරණ සොරකම් කළ බවට සැකකරන එම හෝටලයේ සේවකයන් හය දෙනෙකු රක්ෂිත බන්ධනාගාරගත කරන ලෙස කළුතර වැඩබලන මහේස්ත්‍රාත් සිරී පෙරේරා මහතානියෝග කළේය.එම සැකකරුවන් හය දෙනා අලුත්ගම පොලිසියේ වැඩබලන ස්ධානාධිපති ප්‍රධාන පොලිස් පරීක්ෂක විජේකෝන්, ප්‍රධාන අපරාධ අංශයේ නිලධාරීන් කාන්ඩායමක් විසින් අත් අඩංගුවට ගෙන බී වාර්තාවක් සමඟ අධිකරණයට ඉදිරිපත් කරණ ලදී.මේ විදේශීය මුදල් සහ රන් අභරණ එම හෝටලයේ නවාතැන් ගෙන සිටි යුවළකට අයත් බව පොලිස් පරීක්ෂණයේදී අනාවරණය වි ඇත. හොරකම සිදුකිරීමට හවුල් තවත් සේවකයන් හතර දෙනෙතු අත් අඩංගුවට ගැනීම සදහා පොලිසිය පරීක්ෂණ පවත්වයි. කළුතර දිසා නියෝජ්‍ය පොලිස්පති වී ඉන්ද්‍රන් මහතාගේ උපදෙස් මත කළුතර පොලිස් අධිකාරී රෝෂාන් ද සිල්වා මහතාගේ අධික්ෂණය යටතේ පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=r1404179</link>
    <topic>ගුරුවරයෙක් මහපාරේඋපවාසේ</topic>
    <author>තිහගොඩ විශේෂ කැලුම් බෝධිමාන</author>
    <content>හක්මණ බුද්ධජයන්ති කණිෂ්ඨ විද්‍යාලයේ ගුරුවරයෙක් වන එච්.එල්.සුදර්ශන මහතා හක්මන නගර මධ්‍යයේ ඉකුත් දා පස්වරුවේ උපවාසයක් ආරම්භ කළේ ය. ස්ථාන මාරුවක් ලබා ගැනීම සඳහා තමන් කළ ඉල්ලීමක් කලාප අධ්‍යාපන අධ්‍යක්‍ෂවරයා අසාධාරණ ලෙස ඉවත දැමූ බව පවසමින් ඔහු මේ උපවාසයේ නිරතව සිටී.මාතර,හක්මණ කලාප අධ්‍යක්ෂකවරයා ගුරුවරයෙක් සමඟ ඇති වූ ගැටුමක දී පුතා විසින් මේ ගුරුවරයාගේ වාහනයට අලාභහානි සිදු කොට තිබේ. මේ නිසා තමන්ට සිදු වූ අලාභය පමණක් නොව ජිවිතයට පවා අද තර්ජන එල්ල වී ඇතැයි මේ ගුරුවරයා පවසයි.මේ නිසා තමන්ගේ ගුරු භූමිකාවේ අයිතිය ආරක්ෂා කර දෙන ලෙස බලධාරන්ගෙන් ඉල්ලා සිටින බව හෙතෙම වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=s1404171</link>
    <topic>2017 යොවුන් ක්‍රීඩා උළෙලේ සැලසුම්මාස 3කින් ආසියානු ඔලිම්පික් කමිටුවට</topic>
    <author>ප්‍රින්ස් ගුණසේකර</author>
    <content>වසර 2017දී ශ්‍රී ලංකාවේ ‍පැවැත්වීමට නියමිතය ආසියානු යොවුන් ක්‍රීඩා උළෙලේ ප්‍රධාන සැලසුම හා අය-වැය ලේඛණ ඇතුලු සංවිධාන කටයුතු පිළිබඳ තොරතුරු ලබාදීමට ඉදිරි මාස 3ක කාලය ආසියානු ඔලිම්පික් කමිටුව ශ්‍රී ලංකාවට ලබාදෙයි.ආසියානු ඔලිම්පික් කමිටු විධායක සභාව පසුගියදා ක්වේට්හී රැස්වු අවස්ථාවේදී ක්‍රීඩා උළෙලට අදාළ ප්‍රධාන සැලසුම හා අය-වැය ලේඛණ ඔලිම්පික් කමිටු සභාපති හේමසිරි ප්‍රනාන්දු මහතාගෙන් ඉල්ලා ඇති අතර එහිදී තවත් මාස 3ක කාලයකින් ඒවා ලබාදීමට ප්‍රනාන්දු මහතා පොරොන්දුවී තිබේ.මේ පිළිබඳව ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතාගෙන් කළ විමසීමකදී පැවැසුවේ ආසියානු ඔලිම්පික් කමිටු විධායක සභාව තුළ අවශ්‍ය විශ්වාසය ගොඩනැගූ හෙයින් ක්‍රීඩා උළෙල පැවැත්වීමේ අවධානමක් නොමැති බවයි.“අපේ පැත්තෙන් සිදුවිය යුතු කාර්යයන් ‍ගොඩක් තියෙනවා. ඒවා අපට කළ හැකියි. මෙය ප්‍රධාන පෙළේ ක්‍රීඩා උළෙලක් නිසා සියල්ල මනා ලෙස සුදානම් කළ යුතුයි. ආසියානු ඔලිම්පික් කමිටු නියෝජිතයන් හා ක්‍රීඩා උළෙලේ ජාතික සංවිධායක කමිටු නියෝජිතයන් අතර මැයි මාසයේ සාකච්ඡාවක් තියෙනවා. එහිදී දෙපාර්ශව‍ය අතර තව තවත් විශ්වාසය ගොඩනැගෙයි” හේමසිරි ප්‍රනාන්දු මහතා පැවැසීය.ආසියානු යොවුන් ක්‍රීඩා උළෙල ශ්‍රී ලංකාවේ පැවැත්වීමේ සුදානම සෙයා බැලී‍මට ආසියානු ඔලිම්පික් කමිටු උපසභාපති වෙයී ජීස්හොන්ග් හා ආසියානු ක්‍රීඩා සංවර්ධන අධ්‍යක්ෂ හෙයිඩර් ෆර්මාන් යන මහත්වරු පසුගිය මාසයේ හම්බන්තොට නිරීක්ෂණ චාරිකාවක නිරත විය.අනතුරුව ඔලිම්පික් කමිටු නිවහනේ පැවැති මාධ්‍ය හමුවකදී එම නියෝජිතයින් පැවැසුවේ සති දෙකක් තුළ ක්‍රීඩා උළෙලේ ප්‍රධාන සැලසුම හා අය-වැය ලේඛණ ආසියානු ඔලිම්පික් කමිටුවට ඉදිරිපත් කළ යුතු බවයි. එම ලේඛණවල අඩංගු කරුණු පිළිබඳව මුහුණට මුහුණ සාකච්ඡාවක් අවශ්‍ය බවත් ඉදිරි කටයුතුවලට ආසියානු ඔලිම්පික් කමිටුවේ සහයෝගය ලබාදෙන බවත් පැවැසීය.ආසියානු යොවුන් ක්‍රීඩා උළෙලට රටවල් 45ක ක්‍රීඩක ක්‍රීඩිකාවන් 350ක් පමණ සහභාගීවන හෙයින් නවාතැන් ගැනීමට වෙනම ක්‍රීඩා ගම්මානයක් ඉදිකළ යුතුවේ. ක්‍රීඩා 16කට අවශ්‍ය නවීන තාක්ෂණය ඇතුළත් ක්‍රීඩාංගණ පහසුකම්වල අවශ්‍යතාවද ආසියානු ඔලිම්පික් කමිටු නියෝජිතයෝ පෙන්වා දුන්හ. එමෙන්ම පාසල් හා විශ්වවිද්‍යාල සිසුන්ගෙන් සමන්විත 3000ක පමණ ස්වේච්ඡා සේවක පිරිසක් අවශ්‍ය බවද ඔවුහු සඳහන් කළහ.මේ හේතුවෙන් දැන් සිටම සංවිධාන කටයුතු පෙළගැස්විය යුතු බව ආසියානු නියෝජිතයෝ පෙන්වා දුන්හ.කෙසේ වුවද මහ බැංකු අධිපති අජිත් නවාඩ් කබ්රාල් මහතා සමග පැවැති සාකච්ඡාව ඉතා සාර්ථක වු බැවින් ක්‍රීඩා උළෙල ශ්‍රී ලංකාවට ලබාදීම ගැන ප්‍රශ්නයක් නොමැති බව ආසියානු ඔලිම්පික් කමිටු නි‍යෝජිතයන් පැවැසුහ.ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් පරිදි ක්‍රීඩා සංචිත ඇති කිරීමට අධ්‍යාපන අමාත්‍යාංශය සමග එක්ව දැනටමත් වැඩ පිළිවෙළක් ආරම්බ කොට තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=s1404172</link>
    <topic>සංගක්කාරට එංගලන්තයෙන් ආරාධනාවක්</topic>
    <author/>
    <content>විස්සයි20 ලෝක කුසලාන ජයග්‍රහණයේ නියමුවා වූ සුපිරි පිතිකරු කුමාර් සංගක්කාරට මෙවර එංගලන්ත පළමු කො‍ටසේ ප්‍රාන්ත තරගාවලියේ දී ඩර්හැම් ප්‍රාන්ත පිල වෙනුවෙන් තරග කීපයකට සහභාගිවීමට ආරාධනාවක් ලැබී ඇත.‍ශ්‍රී ලංකා පිලේ එළැඹෙන එංගලන්ත සංචාරය සඳහා පෙර සූදානමක් ‍ලෙස එම ආරාධනය සංගක්කාර පිළිගෙන ඇතැයි ආරංචි මාර්ග සඳහන් කරයි.මෙවර ප්‍රාන්ත තරගාවලියේ තරග කීපයකට සහභාගිවීමට තම කණ්ඩායමේ කළමනාකාරිත්වය සංගක්කාරට ආරාධනා කළ බවත්, ඔහු වැනි විශිෂ්ට පිතිකරුවකුගේ සේවය තම පිලට ලබාගතහැකිවීම අතිශය වැදගත් වනු ඇති බවත් ඩර්හැම් ප්‍රාන්ත පිලේ පුහුණුකරු ජෝන් ලුවිස් බී.බී.‍සී.පුවත් සේවයට ඊයේ පැවැසීය.කෙසේවෙතත් සංගක්කාරගේ පැමිණීම තවම තහවුරු වී නොමැති බවත් ඔහු කීවේය.මෙවර එංගලන්ත ප්‍රාන්ත තරගවාරය සඳහා ඩර්හැම් ප්‍රාන්ත පිල නියෝජනය කරන විදෙස් ක්‍රීඩකයා වන්නේ ඔස්ට්‍රේලියානු වේගපන්දු යවන ක්‍රීඩක ජෝන් හැස්ටින්ය.ඔහු ලබන මැයි මස අගදී හෝ ජූනි මස මුල දී ඩර්හැම් ප්‍රාන්ත පිලට එක්වනු ඇති බවත් ඒ වනතුරු සංගක්කාර තම කණ්ඩායමේ විදෙස් ක්‍රීඩකයා ‍ලෙස කටයුතු කරනු ඇති බවත් ලුවිස් වැඩි දුරටත් සඳහන් කළේය.ඒ අනුව සංගක්කාරට ශ්‍රී ලංකාව හා අයර්ලන්තය අතර පැවැත්වෙන එක්දින තරග දෙක අහිමිවීමට ඉඩ ඇති අතර ඔහු මැයි 22 දා එංගලන්තය සමග පැවැත්වෙන පළමු එක්දින තරගයේ දී නැවත කණ්ඩායමට එක්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=s1404173</link>
    <topic>විවෘත ස්ටෑන්ඩර්ඩ් පාපැදි තරගයක් රාගම දී</topic>
    <author/>
    <content>රාගම එක්සත් වෙළෙඳ සංගමය දෙවැනි වරට සංවිධාන කරන විවෘත ස්ටෑන්ඩර්ඩ් පාපැදි තරගයක් මේ මස 26 වැනිදා රාගම දී පැවැත්වේ.රාගම පොලිසියේ සහ ගම්පහ දිස්ත්‍රික් පාපැදි සංගමයේ සහයෝගයෙන් සංවිධාන වන තරගය රාගම, කඩවත, දෙල්පේ හංදිය රාගම හරහා කිලෝමීටර් 85ක් දුර වට තුනකින් සමන්විත වේ.තරගයේ ජයග්‍රාහකයාට රු.30000ක් දෙවැනියාට රු.20000ක් හා තෙවැනි ස්ථානයට රු.10000ක් මුදල් ත්‍යාග පිරිනැමෙන අතර මුල් ජයග්‍රාහකයන් 25 දෙනාට ත්‍යාග පිරිනැමෙන බව සංවිධායකයෝ පවසති. වැඩි විස්තර දු.ක 2959627 හෝ 0714091977 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=s1404174</link>
    <topic>සිංගර් එක්දින ක්‍රිකට් ශූරතාව තර්ස්ටන් විදුහලට</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>සිංගර් කුසලානය සඳහා පැවැති අන්තර් පාසල් අවරුදු 19න් පහළ එක්දින ක්‍රිකට් තරගාවලියේ ශූරතාව දිනාගැනීමට තර්ස්ටන් විදුහල් පිල සමත්විය.මොරටුව ටිරෝන් ප්‍රනාන්දු ක්‍රීඩාංගණයේදී පැවැති අවසන් තරගයෙන් ගල්කිස්ස සාන්ත තෝමස් විදුහලට එරෙහිව ඩක්වර්ත් ලුවිස් න්‍යාය අනුව ලකුණු 49ක ජයක් හිමිකර ගැනීමට තර්ස්ටන් විදුහලට හැකිවිය.ප්‍රථමයෙන් පන්දුවට පහරදුන් සාන්ත තෝමස් පිල ඕවර 46.2කදී ලකුණු 217ක් රැස් කළේය. වේනුක වික්‍රමසිංහ ලකුණු 72ක් හා තිලක්ෂ සුමනසිරි ලකුණු 63ක් රැස්කිරීමට සමත්විය. පන්දු යැවීමේදී අර්ජුන ගුණවර්ධන කඩුලු 4ක් දවාගත්තේය.පිළිතුරු ඉනිම ක්‍රීඩා කළ තර්ස්ටන් විදුහල කඩුලු 2ක් දැවී ලකුණු 187ක් ලබාසිටියදී තරගයට වර්ෂාවෙන් බාධා ඇතිවිය. ඒ හේතුවෙන් තරගය නවතා දැමු අතර ඩක්වර්ත් ලුවිස් න්‍යායට අනුව ලකුණු 49ක ජයක් තර්ස්ටන් විදුහලට හිමිවිය. තර්ස්ටන් විදුහල වෙනුවෙන් සජිත් ගුණතිලක 64, තිලාන් ගුණරත්න 38 හා තිමිර ජයසිංහ නොදැවී 37 බැගින් ලකුණු රැස් ක‍ළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=s1404175</link>
    <topic>නුවන් කුලසේකරට උපහාර</topic>
    <author>ඡායාරූපය-ලයනල් පී පෙරේරා කැලණිය විශේෂ</author>
    <content>ශ්‍රී ලංකා ක්‍රිකට් ක්‍රීඩක නුවන් කුලසේකරට උපහාර පිදීමක් පසුගියදා බොල්ලැගල පට්ටිවිලදී පැවැති බක්මහ උළෙලේදී සිදු කෙරිණි. ආපදා කළමනාකරණ නි.ඇමැති ඩුලිප් විජේසේකර හා බියගම ප්‍රාදේශීය සභා සභාපති ආනන්ද ගනේපොළ මහත්වරුන් අතින් නුවන් කුලසේකර‍ වෙත උපහාර සම්මානය පිරිනැමුණු අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=s1404176</link>
    <topic>ආසියානු ‘ෆයිව් ‍නේෂන්ස්’ තරගාවලියට යන ශ්‍රී ලංකා රගර් සංචිතයේ පුහුණුවීම් ඇරැඹේ</topic>
    <author>ෆවුස් මොහොමඩ්</author>
    <content>ආසියානු ‘ෆයිව් ‍නේෂන්ස් ’ 15 සාමාජික රගර් තරගාවලිය සඳහා සහභාගි වන ශ්‍රී ලංකා සංචිතයේ තුන්දින පුහුණු සැසියක් ත්‍රිකුණාමලය කේන්ද්‍ර කරමින් ඊයේ ආරම්භ කෙරිණි.ශ්‍රී ලංකාව සමග ජපානය, හොංකොං, පිලිපීනය හා දකුණු කොරියාව තරග වදින ‘ෆයිව් ‍නේෂන්ස් ’ සුපිරි තරග වටය ලබන 26වැනිදා දකුණු කොරියාවේ දී හා හොංකොං හී දී ආරම්භ කෙරේ.තරගාවලිය ඉලක්ක කරමින් ක්‍රීඩකයන් 45දෙනකුගෙන් සමන්විත සංචිතයක් පසුගියදා නම් කළ අතර අවසන් කණ්ඩායම ඉදිරි දින කීපයේ දී ‍තෝරා ගැනීමට නියමිතය.ශ්‍රී ලංකාව ‘ෆයිව් ‍නේෂන්ස් ’ සුපිරි තරගාවලියට එක්වූයේ පසුගිය වසරේ කොළඹ පැවැති පළමු කොටසේ තරගාවලියේ ශූරතාව දිනා ගනිමින්ය. මෙවර ‘ෆයිව් ‍නේෂන්ස් ’ තරගාවලියේ ශූරතාව දිනා ගන්නා කණ්ඩායම ලබන වසරේ පැවැත්වෙන ලෝක කුසලාන තරගාවලියට සුදුසුකම් ලබන අතර අනුශූරතාව දිනා ගන්නා කණ්ඩායම ලෝක කුසලාන සුදුසුකම් ලැබීමේ තරගාවලියට එක්වීමට නියමිතය.ශ්‍රී ලංකාව ‘ෆයිව් ‍නේෂන්ස් ’ සුපිරි තරගාවලියට එක්වන්නේ දෙවැනි වරටය. මීට පෙර 2011 දී ‘ෆයිව් ‍නේෂන්ස් ’ සුපිරි තරගාවලියට එක්වීමට ශ්‍රී ලංකාව සමත්විය.ආසියානු ‘ෆයිව් ‍නේෂන්ස් ’ තරග කාල සටහන මෙසේය – අප්‍රේල් 26 – ශ්‍රී ලංකාව – දකුණු කොරියාව (සෝල්), හොං‍කොං - පිලිපීනය (හොංකොං) මැයි 3 – ශ්‍රී ලංකාව – හොං‍කොං (කොළඹ), පිලිපීනය – ජපානය (පිලිපීනය), මැයි 10 – ශ්‍රී ලංකාව – ජපානය (‍තෝකියෝ), හොං‍කොං - දකුණු කොරියාව (‍හොං‍‍කොං), මැයි 17 – ශ්‍රී ලංකාව – පිලිපීනය (කොළඹ), දකුණු කොරියාව – ජපානය (සෝල්), ‍මැයි 24 – දකුණු ‍කොරියාව – පිලිපීනය (පිලිපීනය), ජපානය – හොං‍කොං (තෝකියෝ).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=f1404171</link>
    <topic>චන්ද්‍රිකාගේ කැත වහගන්නසංහිඳියාවේ පාට හොයනවා</topic>
    <author>සාකච්ඡා කෙළේ උදිත ගුණවර්ධන</author>
    <content>සාම්ප්‍රදායික කර්මාන්ත යනු මොනවාද? මේ ක්‍ෂේත්‍ර දියුණු කිරීමට ආණ්ඩුව ගෙන ඇති ක්‍රියාමාර්ග මොනවාද? පසුගිය මැතිවරණයේ ප්‍රතිඵල පිළිබඳ නැඟෙන විග්‍රහයන්හි ඇත්ත නැත්ත කුමක්ද? හා තවත් කාලීන හා සමාජ කරුණු සම්බන්ධයෙන් නියෝජ්‍ය ඇමැති වීරකුමාර දිසානායක මහතා සමඟ සිදුකළ සාකච්ඡාවකි මේ.* ආගමික සංහිඳියාව, ජාතීන් අතර සංහිඳියාව වැනි කරුණු පිළිබඳව පසුගිය කාලයේදී දිගින් දිගටම කතාබහට ලක්වුණා. මේ ගැන ඔබේ අදහස කුමක්ද?ආගමික සංහිඳියාව, ජාතීන් අතර සංහිඳියාව ගැන අමුතුවෙන් කතා කරන්න දෙයක් නැහැ. අපට රටක් විදිහට ආගම් හා ජාතීන් අතර සංහිඳීයාව හා සමගිය පිළිබඳව උගැන්වීමට දෙයක් නැහැ. චන්ද්‍රිකා කුමාරතුංග මහත්මිය මේ සංහිඳියාව පිළිබඳව අද කතා කරනවා. ඒ කතා සම්පූර්ණයෙන්ම පදනම් විරහිතයි. ඇය අවුරුදු එකොළහක් බලයේ සිටියා. එහෙනම් එතුමියට විධායක බලය තිබූ කාලයේදී මේ ප්‍රතිපත්ති ක්‍රියාත්මක කළ යුතුව තිබුණා.මේ විදිහේ කළු අතීතයක් තිබෙන අය තමයි අද මේ විදිහේ දේවල් කතා කරන්නේ.එහෙත් මෙරට ජාතීන් අතර සංහිඳියාව ඇති කිරීමට අවශ්‍ය පසුබිම නිර්මාණය කළේ ජනාධිපතිතුමා විසිනුයි. මෙරට ජාතීන් අතර සංහිඳියාව මෙන්ම ආගම් අතර සංහිඳියාවට විශාලම බාධාව වෙලා තිබුණේ ත්‍රස්තවාදයයි. එය පරාජය කිරීම නිසා අද සංහිඳියාවට අවශ්‍ය පසුබිම නිර්මාණය වෙලා තිබෙනවා. ඒ නිසා සංහිඳියාවේ හා සමගියේ පෙරගමන්කරු විදිහට ජනාධිපතිතුමා හඳුන්වාදීමට පුළුවන්.* මෙරටට එල්ල වී ඇති මානව හිමිකම් පිළිබඳ චෝදනාවලට සහ එම පරීක්ෂණයන්ට මුහුණදීමටත් ක්‍රියා කළ යුතු බවට අදහස් පළවෙනවා. මේ ගැන ඔබේ මතය පැහැදිලි කළ හැකිද?මේ චෝදනාවල පදනමක් නැහැ. ඒ වගේම මේ චෝදනාවලට අප පිළිතුරු ලබාදිය යුතු යැයි කියන කරුණ පිළිගන්න බැහැ. අද අන්තර්ජාතිකව අපට ‍ෙමතරම් විශාල පීඩනයක් එල්ල කරන්නේ වෙනත් දෙයක් නිසා නොවෙයි, ඔවුන්ට අපව පාලනය කළ නොහැකි නිසා. ඒ නිසා ඒ අන්තර්ජාතික ප්‍රජාවගේ අරමුණ වෙලා තිබෙන්නේ මේ ආණ්ඩුව ඔවුන්ට පාලනය කළ නොහැකි නිසා වෙනත් පාලනයක් මෙරට ස්ථාපිත කිරීමට වෙහෙසීමයි. ඒ සඳහා වූ කුමන්ත්‍රණ තමයි ජිනීවා හරහා ක්‍රියාත්මකවන්නේ. ඒ නිසා මේ මොහොතේදී අප මේ කුමන්ත්‍රණකාරි තත්ත්වය තේරුම් ගෙන බුද්ධිමත්ව කටයුතු කළ යුතුයි. ඒ වගේම මෙරටට එරෙහිව සිදු කරන කුමන්ත්‍රණයට රට අභ්‍යන්තරයේ සිටින කුමන්ත්‍රණකරුවන්ද සහයෝගය දක්වනවා. ඒ නිසා ඒ ගැන අප අවධානයෙන් සිටිය යුතුයි. එහෙම වුණොත් තමයි අපට මේ කුමන්ත්‍රණ පරාජය කිරීමට පුළුවන් වෙන්නේ.* මෙරට තානාපති සේවයේ ශක්තිමත්භාවය හා ඔවුන්ගේ වෘත්තියමයභාවය නිසි විදිහට නැහැ කියන තර්කය මතුවෙනවා. මේ තර්ක විතර්ක පිළිබඳව ඔබට කීමට ඇත්තේ කුමක්ද?තානාපති සේවය කියන්නේ නිද්‍රාගතව සිටිය යුතු සේවාවක් නොවෙයි. අවදියෙන් සිටිය යුතු සේවයක්. ඒ වගේම රාජ්‍යතාන්ත්‍රික භාවය පිළිබඳව දැනුවත්භාවයක් සහිත පිරිස් පත්කිරීම තුළින් බුද්ධිමත් ප්‍රජාව මඟින් මෙහෙයවන සේවයක් බවට තානාපති සේවය පත්කර ගැනීමට සැලැසුම් කළ යුතුයි. ඒ කාර්ය ඉෂ්ට කිරීමට අපගේ තානාපති සේවය උනන්දු විය යුතුයි. එහෙම නොවුනොත් අපේ රාජ්‍යතාන්ත්‍රික සේවය අඩාල වීමට ඉඩ තිබෙනවා. ඒ විදිහට කටයුතු කළ හැකි තානාපති සේවයක් බිහි කළ හැකියි. ඒ සඳහා අවශ්‍ය මඟ පෙන්වීම් ලබාදිය යුතුයි.* ආණ්ඩුව විශාල සංවර්ධන කාර්යයක් ඉටුකර තිබෙනවා. මත්තල ගුවන්තොටුපොළ, හම්බන්තොට වරාය, අධිවේගී මාර්ග ආදිය මෙයට ඇතුළත්. ඒත් මේ ව්‍යාපෘති මඟින් ජනතාව වෙත අවශ්‍ය නිසි සේවයක් ඉටුවී නැතැයි සමහරු මත පළකරනවා. මේ ගැන ඔබේ අදහස කුමක්ද?කවුද මේ මතය පළ කරන්නේ? කවුද මේ විදිහේ විවේචන එල්ල කරන්නේ කියලා සලකා බැලිය යුතුයි. එහෙම නිරීක්ෂණය කළාම තමයි අපට තේරෙන්නේ මේ විවේචකයන්ගේ යටි අරමුණ කුමක්ද කියලා. රටක් සංවර්ධනය කිරීමට යටිතල පහසුකම් තිබිය යුතුයි. සංවර්ධන ව්‍යාපෘති ඇති කළ යුතුයි. අප ආණ්ඩුවක් විදිහට මේ කාර්ය සඳහා අතගසා තිබෙනවා. පැහැදිලිවම රට සංවර්ධනයට අවශ්‍ය මූලික පසුබිම සකස්කර තිබෙනවා. ඒ නිසා මේ මහා පරිමාණ සංවර්ධන කාර්යයන්ගෙන් රටටත් ජනතාවටත් වැඩක් කළ හැකියි. කවුරුන් හෝ කියනවානම් මේවා නිශ්ඵල බව ඒක වැරැදි අර්ථකථනයක් හා කුහක පිළිවෙතින් කරන විවේචනයක් පමණයි.යුද්ධය කරද්දි විපක්ෂය ඒ ගැන විවේචනය කළා පමණක් නොවෙයි. යුද්ධයට බාධාවන විදිහටත් කටයුතු කළා. ඔවුන්ට ඕනෑකර තිබුණේ යුද්ධය ජයග්‍රහණය කරනවා බැලීමට නොවෙයි යුද්ධය පරාජය වී රට අනාථභාවයට පත්වෙනවා බැලීමටයි. ඒ විදිහේ කුහක පිළිවෙතකුයි අනුගමනය කළේ. අදත් ඔවුන් අනුගමනය කරන්නේ ඒ පිළිවෙතමයි.* ඔබ නියෝජනය කරන්නේ ජාතික නිදහස් පෙරමුණයි. එම පෙරමුණ පසුගිය මැතිවරණයේදී මන්ත්‍රිධුර හතකට තරග කළත් ජයගැනීමට ලැබුණේ ධුර තුනක් පමණයි. මේ තත්ත්වය ඔබේ පක්ෂය ලැබූ පසුබෑමක් විදිහටයි ඇතැමුන් කියන්නේ. මේ ගැන ඔබේ මතය පැහැදිලි කළ හැකිද?මේක අප පක්ෂයක් විදිහට ලැබූ පරාජයක් විදිහට අර්ථ ගැන්වීම ඉතාමත් වැරැදියි. අප කිසිම වේලාවක පක්ෂයේ ජයග්‍රහණය පිළිබඳව නොවෙයි වෙහෙසුනේ. එක්සත් ජනතා නිදහස් සන්ධානයේ ජයග්‍රහණය පිළිබඳවයි අප නිතරම කල්පනා කළේ. සන්ධානයක් විදිහට අප ඉදිරියට යන්නේ කොහොමද කියලයි. ඒත් අප මෙහෙම කටයුතු කළත් මෙතැන සිටි සමහරු තම තමන්ගේ පුද්ගලික ජයග්‍රහණ පිළිබඳවයි කතා කළේ සහ ක්‍රියා කළේ. ඒත් අපි නිතරම වැඩපිළිවෙළක් ජයග්‍රහණය කිරීම ගැනයි වෙහෙසුනේ.මේ තත්ත්වය තුළ පවා අපේ පක්ෂයේ අපේක්ෂකයන් තිදෙනෙක් ජයග්‍රහණය කළා පමණක් නොවෙයි, සෙසු අපේක්ෂකයන්ද විශාල මනාප ඡන්ද ප්‍රමාණයක් ලබාගෙන තිබෙනවා.මේ සියල්ල ගත්තහම ජාතික නිදහස් පෙරමුණ විදිහට අපට විශාල පිළිගැනීමක් හා ජනතා පදනමක් ගොඩනැඟිලා තිබෙනවා. ඒ ගැන අප සතුටට පත්විය යුතුයි.අප රට ඉදිරියේ විශාල අභියෝගයක් තිබෙනවා. මේ අභියෝගය තේරුම් ගත යුතුයි. ඒ අභියෝගය ජයග්‍රහණය කිරීමට කටයුතු කළ යුතුයි. එහෙම වුණොත් තමයි මෙරට අබියස ඇති අභියෝග ජයග්‍රහණය කිරීමට පුළුවන්කම ලැබෙන්නේ. අපට දේශපාලන වශයෙන් ගහ මරා ගැනීමට අවස්ථාවක් නැහැ. සියලු දෙනා එක්ව මේ අභියෝග ජයග්‍රහණය කළ යුතුයි. එහෙම නැතිව භේදභින්න වීමෙන් සිදු වෙන්නේ රටත් අප නියෝජනය කරන මතවාදයත් පරාජය වීම පමණයි. මේ ගැන අප සියලු දෙනා අවධානය යොමු කළ යුතුයි.* පසුගිය පළාත් සභා මැතිවරණයේ ප්‍රතිඵලය අනුව ආණ්ඩු පක්ෂය ලැබූ ඡන්ද ප්‍රතිශතය 10%ක් පමණ ප්‍රමාණයකින් පහළ ගිහින් තිබෙනවා. මේ තත්ත්වය ආණ්ඩුව ලැබූ තීරණාත්මක පසුබෑමක් විදිහටයි ඇතැම් අය කියන්නේ. මේ ගැන ඔබේ මතය පැහැදිලි කළ හැකිද?මේ මතය කෙතෙක් දුරට සාධාරණදැයි සලකා බැලිය යුතුයි. 2009 දී අප රට තුළ විශාල යුදමය තත්ත්වයකුයි තිබුණේ. ඒ වගේම යුද්ධය ජයග්‍රාහි තැනකට පැමිණ ජයග්‍රහණය අබියසයි තිබුණේ. මේ තත්ත්වය තුළ ඡන්ද දායකයාට එක්සත් ජනතා නිදහස් සන්ධානය ජයග්‍රහණය කරවීම පිළිබඳව විශාල උනන්දුවක් තිබුණා. එතැනදි එජාප, ජවිපෙ කියලා භේදයක් තිබුණේ නැහැ. සමස්ත ඡන්ද දායකයන්ගේම විශාල පිළිගැනීමක් තිබුණා. ඒ එදා තිබූ සමාජ හා ‍ෙද්ශපාලන වාතාවරණයයි. ඒත් අද තත්ත්වය වෙනස්. අද රට සාමාන්‍ය තත්ත්වයකට පත්වෙලා තිබෙන්නේ. මෙවැනි සාමාන්‍ය තත්ත්වයක් තුළ ආණ්ඩුවක් ලබා ගන්නා උපරිම ඡන්ද ප්‍රතිශතය තමයි මෙවර ලබාගෙන තිබෙන්නේ. ඒ නිසා මේ ප්‍රතිශතය පහළ ප්‍රතිශතයක් යැයි කියනවා නම් ඒක වැරැදියි.අනෙක අප ආසන 57න් 51 ජයග්‍රහණය කළා. මේ ජයග්‍රහණය විශිෂ්ට ජයග්‍රහණයක් නොවෙයි නම් කුමක්ද කියලා තමයි මේ විදිහේ මත පළ කරන අයගෙන් විමසිය යුත්තේ.* සාම්ප්‍රදායික කර්මාන්ත අමාත්‍යාංශයේ කාර්යභාරය හා විෂය පිළිබඳව පැහැදිලි කිරීමක් කළ හැකිද?රිදී, පිත්තල, රත්රන්, මැටි වැනි කර්මාන්ත පිළිබඳව තමයි අවධානය යොමුකර තිබෙන්නේ. මෙහිදී මේ කර්මාන්ත හා කර්මාන්ත ආශ්‍රිත ගම්වල දියුණුව ඉහළ දැමීම සිදුවෙනවා. මේ ගම්මානවල යටිතල පහසුකම් ඉහළ දැමීම , වෘත්තිමය ගරුත්වය සුරැකීම තමයි මේ අමාත්‍යාංශයේ වගකීම හා සැලැසුම වී තිබෙන්නේ. අපි මේ වෘත්තියේ නිරත ජනතාව වෙනුවෙන් ඉටුකළ යුතුවාක් මෙන්ම මේ වෘත්තීන්වල නියැළෙන්නන්ගේ ගරුත්වය ඉහළ දැමීමටත් අවශ්‍ය පසුබිම සකස්කර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=f1404172</link>
    <topic>මං නළුවෙක්... හැබැයි ඉන්දියාවේ නෙමෙයි ශ්‍රී ලංකාවේ</topic>
    <author>සටහන සමදරා ජයසිංහ</author>
    <content>තරු යැයි කියද්දී අපට මතක් වන විවිධ තරු ඇත. අහසේ පායන තරුවලට අමතරව ක්‍රීඩා ලෝකයේ තරු, කලා ලොවේ තරු ඒ අතර විශේෂයි. ඒ කෙසේ නමුත් අලුත් අවුරුද්දේ ආරම්භයත් සමඟ අද රසමංජරියට එක්වුණේ තරුවක් විකිණීමට යන තරුවක්. රංග, ප්‍රසංග, මනහර භූමිකාවන් සමඟ “තරුව විකිණේ” නාට්‍ය සමඟින් වේදිකාවට ගොඩවන ඒ තරුව ජයසේකර අපොන්සුය. මේ ඔහු සමඟ කළ කතාබහකි.* මොකක්ද මේ තරු කතාව....තරු ගැන නම් බොහෝ කතා තිබෙනවා. ඒ අතරින් මේ කරළියට ගොඩවන්නේ මගේ අලුත්ම වේදිකා නාට්‍ය නිර්මාණය “තරුව විකිණේ” මේ මස 26 වැනිදා සවස 6.30 ට ලුම්බිණි රඟහලේදී තරුව විකිණේ රංගගත වනවා. සියලු ප්‍රේක්ෂකයන්ට ඉතා ආදරයෙන් ආරාධනා කරනවා එදිනට පැමිණ මේ නාට්‍ය නරඹලා අලුත් අත්දැකීමක් විඳින්න කියලා.* කොහොමද තරුවක් විකුණන්නේ?මෙහෙමයි. මෙහි කතා තේමාව වන්නේ අපේ භූමියේ ඉපදුන රංගධරයකුගේ ශෝචනීය ඉරණම. අද සමාජය තරු දකින්නේ අහසේම නොවෙයි. කලා ලොවෙත් තරු දිලෙනවා. එහෙම දිලුන තරුවක් අවසානයේ කාටත් හොරෙන් නිවී ගිය හැටි, නිවී ගිය තරුවේ වටිනාකම සමාජයට පසුව දැනුණ හැටියි මෙහි කතාවෙන් පවසන්න මම උත්සාහ කරන්නේ. අද සමාජය නැවත ගමන් කරන්නේ වනචාරී යුගයට. යහගුණයෙන් පිරි, මිනිස්කම පිරුණු සමාජය කොටු පවුර පැන ආයිත් වනචාරි යුගයට ගමන් කරනවා.අතීතය වර්තමානයට පෙරළිලා. එවැනි වටපිටාවන් තුළ කලාව දැනෙන්නේ නැති අසංවේදී මිනිසුන් විසින් සැබෑ කලාකරුවකුට කරන අසාධාරණය මේ නාට්‍ය තුළ ගැබ්වී තිබෙනවා. කලාව රට වෙනුවෙන්ම සිය ජීවිතය කැප කළ අවසානයේ ඉතාම අවාසනාවන්ත ලෙස ජීවිතයෙන් සමුගන්නා ජීවත්ව සිටියදී කාටත් අමතක වූ මරණයෙන් පසු හැමෝම සිහිපත් කරන රංගධරයකුගේ කථා පුවත තරුව විකිණේ කතාවට මූලික තේමාවයි.* වේදිකාව, සිනමාව, රූපවාහිනිය, නැවත වේදිකාව තරුව විකිණේ අලුත් ප්‍රවේශයක් ද?මම වේදිකාවෙන් ආව මිනිහෙක්. වේදිකාව කියන්නේ මගේ ජීවිතේ වගේ. සිනමාව, රූපවාහිනියට වඩා මගේ වැඩිපුර ඇල්ම තිබෙන්නේ‍ වේදිකාවට. අලුත්ම නාට්‍යයක් කරන්න දැඩි කැමැත්තක් තිබුණත් පිටපත හරියාකාරව රචනා නොවූ නිසා වසරෙන් වසර එය කල් ගියා. මාගේ ජීවිතයේ ලබපු අත්දැකීම් නිසාම මේ වස්තු බීජය මගේ හිතේ පුපුරා ගියා. මම සෞන්දර්ය විඳින කෙනෙක්.ටී. වී. එකට හුරු නැති මේ දෑස් අඳුරේ අහසේ පායන තාරකා වගේම සැඳෑ අහසේ බැස යන හිරුගේ ඡායාව ලතාවකට සෙළවෙන ගස්වල අතු සමඟ ඇදී එන සිනිඳු සුළ‍ඟේ පහස වින්දා. දිනක් රැයක අහසේ සිටි තාරකාවක් තරුව විකිණේ තේමාව නාට්‍යය පිටපතක් ලෙස ලියන්න මට බලකළා. එතැන් සිට තරුව විකිණේ ලිවීම මම ආරම්භ කළා. මේ කථාව ලියද්දී මට දැනුණ කම්පනය ප්‍රේක්ෂක ඔබට දැනෙන්නේ නම් තරුව විකිණේ සාර්ථක නිර්මාණයක් කියලා මට සතුටුවෙන්න පුළුවන්.* මෙකී තේමාවට ඔබේ ජීවිත අත්දැකීම් එක් වී තිබෙනවා ද?මගේ කලා ජීවිතේ අතීතයේ සිට මේ දක්වා සිදු වූ සියල්ල කැටි වූ නාට්‍යයක් මෙය. නළුවෙක් කියන්නේ හරි සුන්දර මිනිසෙක්. නළුවාට විතරයි මුළු සමස්ත ප්‍රජාවම නියෝජනය කරන්න පුළුවන්. කලාකරුවා කියන සොඳුරු පුද්ගලයාට ඇතැම් විට ලැබෙන්නේ කටුක අත්දැකීම්. ඒත් සැබෑ කලාකරුවාගේ හිතේ දුකක් නැහැ. ඔහු කවදාවත් කලාව දාලා යන්නේ නැහැ. නළුවකු ලෙස මා දුටු ඒ යථාර්ථය තරුව විකිණේ නාට්‍යයට මම එක්කළා.* ඒ කියන්නේ ඔබ මේ නාට්‍යයෙන් ප්‍රේක්ෂකයාට හඟවන්න උත්සාහ කරන්නේ ඔබේ ජීවිත අන්දරය ද?මම මෙයින් නියෝජනය කරන්නේ මා වගේම කලා ලොවේ කටුක යථාර්ථයට මුහුණ දුන් රංගන ශිල්පීන්ව.* ඔබේ නාට්‍ය නිර්මාණවල බොහෝදුරට හාස්‍ය ගැබ් වී තිබුණා. මේ නිර්මාණයේ හාස්‍ය නැද්ද?කෙටියෙන්ම මම කියන්නම්. මේ නාට්‍යය පිටපත රචනා කරද්දී ඔබ සැම සිනහා සාගරයේ ගිල්වා හාස්‍යයෙන් හුස්ම හිරකරන්න මම හිතුවේ නැහැ. හාස්‍ය තිබිය යුතු තැනට හාස්‍ය එක්කරනවා. ඒත් මේ නාට්‍යයේ හාස්‍ය නැහැ. තිබෙන්නේ සිනහව පමණයි. ඒ තමන් ගැන තමන්ටම ඇතිවන සිනහව.* ඔබේ ප්‍රථම සිනමා නිර්මාණය “සීතා මං ආවා” ආව ගමන්ම ගියා.... නැවත සිනමා නිර්මාණයක් කරන්නේ නැද්ද?අනිවාර්යයෙන්ම කරනවා. සීතා මං ආවා චිත්‍රපටයට බාධා රැසක් ආවා. ඒ වුණත් මම පසුබහින්නේ නැහැ. මට කලාව එපාකරවන්නත් බැහැ. මගේ අලුත් චිත්‍රපටය තරු සොභා මේ දිනවල රූගත කරනවා. ඉදිරියේදී එය ප්‍රේක්ෂකයාට දැකගන්න පුළුවන්.* “තරුව වික‍ිණේ” හි චරිත ගැන කතා ක‍ළහොත්?මෙහි චරිත 21 ක් ඇතුළත් වෙනවා. ඒත් රඟපාන්නේ නවදෙනයි. මෙයත් පොඩි පර්යේෂණයක්. ලොකු පිරිසක් යෙදුවාම සංවිධානය කරන්න අමාරුයි. ඒ නිසා එක් අයෙක් චරිත කිහිපයක් රඟපානවා. ගයාන් මාපලගම, ධර්මසේන දෙහිවල, එන්. සූරියබණ්ඩාර, තාරුකා අංජලී, පුෂ්පා ජෙනට්, සරත් විජේවර්ධන, ස්ටැනී ද සිල්වා, ගාමිණී කොස්තා ඇතුළු මම.අවසානයට මට කියන්න තිබෙන්නේ කැක්කුමට රට ගිය නළුවෝ අප්‍රමාණයි... ඒත් පිටරටකට කොටුවෙලා පුස්නාම්බෙක් වෙන්ඩ මට බෑ. මටත් ඕන්නම් තිබුණා පීසා හට් එකක, පැට්‍රල් ෂෙඩ් එහෙක නැත්නම් පණ අදින සුද්දෙක්ගේ පිස් පෝච්චිය ඇදලා, ඩොලර්වලින් කොලර් අප් කරගන්ඩ. ඒත් මං කලාකාරයෙක්. පිටරටකදී කවුද මගේ කලාව පිළිගන්නේ? කවුද මට අත්පොළසන් දෙන්නේ... මං නළුවෙක්... හැබැයි ඉන්දියාවේ නෙමෙයි, ශ්‍රී ලංකාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=f1404173</link>
    <topic>ලෝකයේ ගෞරවාන්විත වෘත්තිය රංගනය යි</topic>
    <author>සංවාද සටහන සමදරා</author>
    <content>සිහින අතර සැබෑව සොයන ඔහු නිරෝෂන් ඉලේපෙරුම යි. විසි වසරක රංගන කාර්යයෙන් පසු සිය ප්‍රථම නාට්‍ය අධ්‍යක්ෂණය ට යොමු වූ නිරෝෂන් මේ දිනවල ජාතික රූපවාහිනියේ, රාත්‍රි 8.30 විකාශය වන ‘සිහින අරන් එන්න’ ටෙලිනාට්‍ය සමඟ නව ප්‍රවේශයක් උදාකර ගනී. සිහින අරන් පුංචි තිරය හරහා ඔබේ නිවසට ගොඩවන නිරෝෂන් ඉලේපෙරුම රසමංජරිය සංවාදයට මෙසේ එක්විය.* ‘සිහින අරන් එන්න’ කොටස් කිහිපයක් ම විකාශය වී අවසන්. කොහොම ද ලැබෙන ප්‍රතිචාර?ඉතා හොඳ ප්‍රතිචාර ලැබෙනවා. ක්ෂේත්‍රයේ සිටින ප්‍රවීණයන් ගෙන් පවා යහපත් ප්‍රතිචාර ලැබුණා. මගේ ප්‍රථම නිර්මාණයම ජාතික රූපවාහිනියෙන් විකාශය කිරීමට ලැබීමත් මට ලැබුණු හොඳ අවස්ථාවක්.* මෙහි කථාව ගොඩනැඟෙන්නේ මහිමා යන රංගන ශිල්පිනියක් වටා. එවැනි තේමාවක් යොදා ගැනීමට හේතුවක් තිබෙනවා ද?මෙය මගේ පෞද්ගලික ජීවිතයේ අත්දැකීමක් ඔස්සේ ගොඩ නැගුණ කථාවක්. එක්තරා දවසක රූපගත කිරීම් සඳහා කොලොන්න කියන දුෂ්කර පළාතට යන්න මට සිදු වුණා. එහිදී මට එක්තරා තරුණියක් මුණ ගැසුණා. ඇය මගෙන් ඉල්ලීමක් කළා රඟපාන්න අවස්ථාවක් දෙන්න කියලා. එදා මම ඇයට කිව්වා පුතේ රඟපාන්න නම් ඒ ගැන දැනුමක් තිබිය යුතුයි. පළමුව ඒ ගැන හදාරන්න කියලා. මම මගේ දුරකථන අංකය ඇයට දුන්නා. ඇයට රංගන පාඨමාලාවක් නොමිලේ හැදෑරීමට අවස්ථාව මම ලබා දුන්නා. ඒ මහේන්ද්‍ර පෙරේරාගේ රංගන පාඨමාලාවේ. පසුව ඇය මට දුරකතනයෙන් කථා කරලා අඬන්න ගත්තා. බලනකොට ඇයව පාඨමාලාවට තෝරා ගෙන නැහැ.පසුව මම හේතුව ඇහුවාම ඇය හඬමින් කිව්වා මම අකුරු දන්නේ නැති නිසා අයදුම් පත සම්පූර්ණ කරන්න නොහැකි වුණා කියලා. ඒ වෙලාවේ මට ඇති වුණේ විශාල කම්පනයක්. මට හිතාගන්න බැරි වුණා මේ රටේ තාමත් අකුරු කියවන්න දන්නේ නැති අය ඉන්නවා ද කියලා. මම ඒ මොහොතේ ඇයට කිව්වා රඟපාන්න කලින් අකුරු ඉගෙන ගන්න පංතියකට යන්න, නැතිනම් නාට්‍ය පිටපතක් හරි කියවා තේරුම් ගන්න බැහැනේ කියලා. පස්සේ ඒ ළමයා පංතියකට යනවා දැන් අකුරු ටිකක් කියවන්න පුළුවන් කියලා මට කතා කරලා කිව්වා. එයින් වසර කිහිපයක් ගත වුණා. එදායින් පස්සේ ඒ ළමයා මට කතා කළේ නැහැ. ඒත් ඒ ළමයා ගැන මතකය මට තිබුණා. ඒ හරහා නාට්‍යයක් කරන්න ඕනේ කියලා හිතුණා. ඒ චරිතය තමයි සමන්මලි හා මහිමා වෙලා මේ නාට්‍ය ආවේ.* සමන්මලී ට හා මහිමාට කලා ලොවේ දී සුන්දර වගේම අසුන්දර දේටත් මුහුණ දෙන්න සිදු වෙනවා. මේ හෙළිදරව් කරන්නේ කලා ලොවේම එක් පැතිකඩක් ද?සිහින අරන් එන්න කියල නමිනුත් එවැනි දෙයක් කියැවෙනවා. අපි සුන්දර ලෙස මතුපිටින් දකින හුඟක් දේ තුළ අසුන්දර, කටුක බව බවකුත් තිබෙනවා. කලා ක්ෂේත්‍රය තුළ වුවත් එවැනි දේ තිබෙනවා. සමන්මලී කියන්නේ රඟපාන්න ආසාවෙන් දුක් විඳගෙන තමන්ගේ සිහින ලෝකෙ ගොඩනගා ගත් තරුණියක්. සමන්මලී මහිමා වෙලා ඒ ලෝකෙ ගොඩනගාගත්තත් පසුව ඇයට වැටහෙනවා සිහින කියන්නේ සිහිනම තමයි කියලා. සිහින ලොවේ තුළ තිබෙන යථාර්ථය වටහා ගන්නේ නැත්නම් හරියට බැලුමක් පුුපුරනවා වගේ මුළු ලෝකෙම කඩා වැටෙන්න පුළුවන්. අද ක්ෂේත්‍රය තුළට අලුතින් එන බොහෝ දෙනෙක් ඉන්නේ මේ කියන සිහින ලෝකේ. සැබෑ කලාකාරියන් වන්න නම් සිහින ලොව තුළ තිබෙන සැබෑව වටහා ගත යුතුයි.* ඔබත් කලාකරුවෙකු ලෙස ඔබේ ක්ෂේත්‍රයම විවේචනයට ලක් කරන්නේ ඇයි?මම කලා ක්ෂේත්‍රය විවේචනයට ලක් කරන්නේ නැහැ. ඒත් ඒ තුළ දකින සත්‍ය පෙන්වා දිය යුතුයි. නිළියෙක් හෝ නළුවෙක් වෙන එක ලෙහෙසියි. ඒත් ඒ තුළ රැඳී ඉන්න එක අමාරුයි. හැකියාව, දැනුම, සතතාභ්‍යාසය මේ හැම දේම තිබිය යුතුයි. කෑල්ලක රඟපෑව පළියට රංගන ශිල්පිනියක් හෝ ශිල්පියෙක් වෙන්න බැහැ. මෙගා නාට්‍ය වල රඟපෑව කියලා දක්ෂ නළුවෙක් නිළියෙක් වන්න බැහැ. මෙගා නාට්‍යවල රඟපෑව කියලා දක්ෂ නළුවෙක් නිළියක් වන්න බැහැ. සමහරු කියන්නේ මගේ වෘත්තිය රඟපෑම නොවෙයි රඟපෑම මගේ විනෝදාංශය කියලා.හරියට මුද්දර එකතු කරනවා වගේ. තමන්ගේ වෘත්තිය හැල්ලුවට ලක් කරනවා. ලෝකයේ තියෙන ගෞරවාන්විතම වෘත්තිය රංගනය. ඇයි එය කියන්න ලැජ්ජා වන්නේ. අද ඉන්න ඇතැම් අයට කිසිම පරිචයක් නැහැ. ඉගෙන ගන්න වුවමනාවක් නැහැ. ඒ නිසා පැවැත්මකුත් නැහැ. අද ඉන්නේ සමහරු මුදලට හරියන නළු නිළියෝ මිස කලාවට හරියන සැබෑ නළු නිළියෝ නෙමෙයි. අද කලාවට දේ්ශපාලනයත් රිංගලා. කලාව එකක් දේශපාලනය තව එකක්. පසුගිය කාලේ දේශපාලනය කරන්න ගිහින් නිළියෝ කිහිප දෙනෙක් විහිළුවට ලක් වුණා. මේ ක්ෂේත්‍රයේ ගෞරවයට හානියක්.* ඔබ දැන් අධ්‍යක්ෂවරයෙක්. ඒ භූමිකාව කොහොම ද දැනෙන්නේ.මම අධ්‍යක්ෂවරයෙක් වුනේ වසර විස්සක් රඟපාල විතරක් නොවෙයි. අධ්‍යක්ෂණය පිළිබඳ හදාරලා. වර්ණ චිත්‍රපට නිර්මාණය කරලා. මට හරියට මේ දේ කරන්න පුළුවන් කියන විශ්වාසය ඇති වූ පසුයි සිහින අරන් එන්න නිර්මාණය කළේ. සහය අධ්‍යක්ෂ හෝ කැමරා අධ්‍යක්ෂ යටතේ් යැපෙන අධ්‍යක්ෂවරයෙක් වන්න මට වුවමනා නැහැ. මම ඇක්ෂන් කට් කියන අධ්‍යක්ෂවරයෙක් නොවෙයි. ඒ ඒ භූමිකාව පිළිබඳ නිසි අවබෝධයකින් ආපු ගමනක් මේක.* අද පවතින ටෙලි නාට්‍ය කලාව ගැන මොකද හිතෙන්නේ?පරිහානියක පෙර නිමිති දක්නට ලැබෙනවා. ප්‍රධාන ප්‍රවාහයෙන් ගිලිහුණු ප්‍රාග්ධනය පමණක් මූලික කරගත් ව්‍යාපාරයක් බවට ටෙලි නාට්‍ය කලාව පත්වෙලා. මාධ්‍ය ආයතන වැඩිවීමත් මෙගා නාට්‍ය බිහිවීමත් එයට එක් හේතුවක්.අද ප්‍රේක්ෂකයා හරි බුද්ධිමත්. ස්විච් එකෙන් චැනල් මාරු කරන්න පුළුවන.් අද ප්‍රේක්ෂකයා චැනල් මඟ හැර යන තත්ත්වයට පත්වෙලා තිබෙන්නේ. ටෙලි නාට්‍ය ඇදෙන්නේ ඉලාස්ටික් වගේ. ටෙලිනාට්‍යයක කොටස් ගණන වැඩි වුණා කියලා එය සාර්ථක වන්නේ නැහැ. නිර්මාණය ප්‍රමිතියට තියෙන්න ඕනේ. එදා හදපු කඩුල්ල නාට්‍යයේ තිබුණේ කොටස් 15 යි. ඒත් එය විශිෂ්ට නිර්මාණයක්. අදටත් ප්‍රේක්ෂකයන්ට එය මතක යි. කලාවට ආදරේ නම් අපි සියලු දෙනා එකතු වී ධර්ම සංගායනාවක් වගේ මේ ගැන කථා කරන්න ඕනේ. ඒ වගේම ජාතික ප්‍රතිපත්තියක් මෙයට අවශ්‍ය යි.* සිනමා නිර්මාණයටත් සූදානම් වෙනවා කියලා ආරංචියි....නිහාල් පීරිස් ගේ තිර රචනයෙන් මැදියම් අහස නමින් තව ටෙලි නාට්‍යයක් නිර්මාණය කරමින් ඉන්නේ. චිත්‍රපටයක් කරන්න ලොකු බලාපොරොත්තුවක් තියෙනවා. මේ වසර අවසානයේ දී එයත් ඉටු වේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=f1404174</link>
    <topic>මං තනතුරු පස්සේ යන කෙනෙක් නෙවෙයි</topic>
    <author>සටහන ඉරෝෂිණී දීපිකා ඡායාරූප චමින්ද නිරෝෂණ</author>
    <content>ගම් පියස සිසාරා හමා ආ මද සුළඟින් ප්‍රමුදිත වුණු මාලතී මල් යාය, වන රොද අතරින් උස් පහත් වෙමින් හිනාවෙන්න පටන් ගත්තා. ගොපලු කොලුවා අම්බරුවන් රැළ දක්කාගෙන ඇළ කණ්ඩිය දෙසින් ඇවිදින්, කුඹුරු යාය අතරින් වැටුණු පාර දිගේ ඉදිරියට ම ඇදුණා. ඔය අතරෙ සරොම් කොටයත් කැසපට කවාගෙන නිවෙස අසල පිහිටි රබර් යාය දෙසින් දිව ආ පුංචි කොලුගැටයා මඩකඩිතිවලට පනිමින් සෙල්ලම් කරන හැටි එයාගෙ අම්මා බලාගෙන හිටියෙ හරිම උනන්දුවෙන්.‘කොච්චර කිව්වත් අහන්නෙ නෑ. මේ ළමයා හරිම දඩබ්බරයි.’ තාත්තා දෙසට හැරෙමින් අම්මා එහෙම කිව්වත්, ඒ හැම දෙයක්ම තාත්තා ගණන් ගන්නෙ නැතිව හිටියා.‘ඕක කොලුවගෙ හදහනෙත් තියෙන දෙයක්නෙ.’ අම්මා දෙසට හැරෙමින් තාත්තා කිව්වා.පුංචි සන්දියේදි දඩබ්බරකම් පෑ මේ කොලුගැටයා, 1933 වෙසක් මහේ පස්වැනිදා හොරණ මිල්ලෑව ගම් පියසේදී ජන්ම ලාභය ලැබුවා. ඔහුට නම තැබුවෙ රත්නසිරි වික්‍රමනායක කියලයි. රත්නසිරිගෙ තාත්තා සයිමන් වික්‍රමනායක. ප්‍රදේශයේ කා අතරත් ජනප්‍රිය චරිතයක් වුණ ඔහු, ගම්මුලාදෑනිවරයෙක්. ඒ වගේ ම වැවිලි කර්මාන්තයේ යෙදුණ කෙනෙක්. අම්මා මෙන්සනෝනා වල්පොල. පිරිමි දරුවන් තිදෙනෙකු සහ ගැහැනු දරුවන් පස් දෙනෙක්ගේ මවු පියවරු වුණු ඔවුන්, මේ දරු පැටවු ටිකට තම පණට වගේ ආදරේ කළා.රත්නසිරි පවුලේ හයවැනි දරුවා. මිල්ලෑව ප්‍රාථමිකයට ඇතුළුවෙලා අකුරු කළ ඔහු, පසුව කොට්ටාව ධර්මපාල විදුහලට ඇතුළත් වෙනවා. ඉන් අනතුරුව කොළඹ ආනන්ද විද්‍යාලයට ඇතුළු වෙන්නෙ උසස් අධ්‍යාපනය ලැබීම සඳහායි. පුංචිකාලෙදි දඩබ්බරයි කියලා හැමෝම කිව්වත්, ආනන්ද විද්‍යාලයට ඇතුළත් වෙනකොට තැන්පත් දරුවකු බවට ඔහු පත්වෙනවා. පසුව බැරිස්ටර්වරයකු වීමේ ඒකායන බලාපොරොත්තුවෙන් ලන්ඩන් නුවර ‘ලින්කන්සීන්’ විශ්වවිද්‍යාලය වෙත ඇතුළත් වන රත්නසිරි හට අනපේක්ෂිත අයුරින් එම අරමුණ ඉටුකර ගැනීමට නොහැකි වෙනවා.“මගේ අයියා මුනිදාස වික්‍රමනායක. මං ලන්ඩන් විශ්වවිද්‍යාලයේ හිටිද්දි, 1959 දී මගේ අයියා හදිසියේ අභාවප්‍රාප්ත වුණා. එයාගෙ මරණෙ වෙලාවෙදි මම ආපහු ලංකාවට ආවා. මගේ අයියා ඒ කාලෙ දේශපාලනයට යොමුවෙලා හොරණ ආසනයෙන් මැතිවරණවලට ඉදිරිපත් වුණා. ඒ මහජන එක්සත් පෙරමුණෙන්. ඒත් අයියා අභාවයට පත්වුණ නිසා හිස්වුණු තැනට මට එන්න කියලා එයාගෙ අවමංගල උත්සවය වෙලාවෙදි බොහෝ දෙනා ආරාධනා කළා. බැරිස්ටර්වරයකු වීමේ හීනය අමතක කර දාලා, අයියා වෙනුවෙන් දේශපාලනයට ඒමට මං ඒ වෙලාවෙදි තීරණය කළා. ඒ අනුව 1960 මාර්තු මැතිවරණයෙදී මං පිලිප් ගුණවර්ධන මහත්තයගෙ මහජන එක්සත් පෙරමුණෙන් හොරණ ආසනයට තරග කරලා වැඩි ඡන්ද 5115 කින් පාර්ලිමේන්තුවට ගියා.”අනපේක්ෂිත අයුරින් දේශපාලනයට එක්ව ජය ලැබූ ඔහු, දින දහයක් වැනි කෙටි කාලයක් මහජන එක්සත් පෙරමුණේ හිටියද, ඒ කාලය තුළ ඇති වූ කලකිරීම් නිසා ඔහු මහජන එක්සත් පෙරමුණ අතහැර යනවා.“එදා අපි මහජන එක්සත් පෙරමුණෙන් තරග කරලා පාර්ලිමේන්තුවට ගියේ එජාප විරෝධීන් විධිහටයි. ඒත් එතන්ට ගියාට පස්සෙ පක්ෂය යෝජනා කළා 1960 දි පත්වුණු ඩඩ්ලි සේනානායක මහත්තයාගෙ ආණ්ඩුව රකින්න එක්වෙන්න කියලා. එතන්දි මං ඒකට විරුද්ධ වුණා. මං කිව්වා අපි ආවෙ ආණ්ඩුව රකින්න නෙමෙයි පාර්ලිමේන්තුවට. ඒ නිසා මට මේ වැඩේ කරන්න බෑ කියලා. ඒත් පිලිප් මහත්තයා රාජාසන කතාවෙදි ආණ්ඩුවට පක්ෂව ඡන්දය දුන්නා. මං ආණ්ඩුවට විරුද්ධව ඡන්දය දීලා මහජන එක්සත් පෙරමුණෙන් ඉවත් වුණා. එයාලා මාව පක්ෂෙන් අයින් කළා. මේ අවස්ථාවෙදි ජෝර්ජ් රාජපක්ෂ මහත්තයත්, රෝයි රාජපක්ෂ මහත්තයත් මේ අය ආණ්ඩුවට සහය පළ කිරීම පිළිබඳ අසංතෝෂෙකින් හිටියෙ.”ඩඩ්ලි සේනානායක මහතාගේ ආණ්ඩුව නොබෝ දිනකින් පෙරළුණා. 1960 ජූලි මාසයේදී පැවැති මැතිවරණයෙන් දොඩම්ගෙඩිය ලකුණෙන් ස්වාධීනව තරග කළ රත්නසිරි වික්‍රමනායක, නැවතත් හොරණ මන්ත්‍රීවරයකු බවට පත් වෙනවා. ඔය අතරෙදි බණ්ඩාරනායක මැතිනිය ශ්‍රී ලංකා නිදහස් පක්ෂයට එක්වන ලෙස රත්නසිරි හට පවසනවා.“එදා පාර්ලිමේන්තුව පොඩියි. ඒ නිසාම හැම දෙනාම මුණගැසෙනවා. එදා පාර්ලිමේන්තුව අද පාර්ලිමේන්තුව වගේ හෝටලයක් නෙමෙයි. ඔය විදිහට 1964 වසරේදී පාර්ලිමේන්තුවේදී හම්බවුණ වෙලාවක ‘අපේ පක්ෂෙට බැඳෙන්නෙ නැත්තෙ ඇයි? කියලා මැතිනිය ඇහුවා. ඒ වෙලාවෙ මං අපේ හිතවතුන් සමඟ ඒ ගැන කතා කළා. ඒ අය කිව්වා බැඳෙන්න කියලා. ඒ අනුව මැතිනිය මාර්ගයෙන් ශ්‍රීලනිප දේශපාලනයට යොමු වුණා. ඊට පස්සෙ මැතිනිය අපෙන් සමුගන්නා තෙක් මං ඇය සමඟ එකට වැඩ කටයුතු කළා.”යුක්ති සහගතව, ජනතාවගෙ වුවමනා වෙනුවෙන් පෙනී සිටි මිනිසකු වූ රත්නසිරි තරුණයා, කිසිවෙකුටත් බිය නැති නිර්භය පුද්ගලයකු බවට පත්වුණා. එදා යූඇන්පී ය සමඟ ගැටුම් ඇතිකර ගත්තේ හොරණ ජනතාවගේ උන්නතිය වෙනුවෙන් ක්‍රියා කිරීමට යාම නිසයි.“මට අද වගේ එක සිදුවීමක් මතකයි. අපි එක වරක් මැයි දිනය සමරන්න කොළඹ එද්දි, පොකුණුවිට හන්දියෙදි මැරයො පිරිසක් අපට ගල් මුල් ප්‍රහාර එල්ල කළා. ඊට පස්සෙ අපි කොළඹ එන එක නවත්තලා, හොරණ මහජන ක්‍රීඩා පිටියට ගිහින් එතැනදි මැයි දින උත්සවය පැවැත්වූවා.”අතීත සිදුවීම් පිළිබඳ සිය මතකය අවදි කළ ඔහු, ජීවිතයේ සොඳුරු මෙන් ම අසුන්දර අත්දැකීම් පිළිබඳව ද කතා කළා. 1977 වසරේදී ශ්‍රීලනිපය පැරැදුණු විට රත්නසිරි මහතා ද හොරණ අසුනින් පරාජයට පත් වුණා. පසුව නැක්සලයිට් සිද්ධියේදී විවිධ අසාධාරණකම්වලට ගොදුරු වුණ ඔහු හට අත්අඩංගුවේ සිටීමට පවා සිදු වෙනවා.මේ කාලවකවානුව වනවිට ශ්‍රීලනිපය අභ්‍යන්තර අර්බුද රැසකට මුහුණදී තිබුණා. ඒ වනවිට රත්නසිරි එම පක්ෂයේ ලේකම් ලෙස පත්ව සිටියා. අනුර, චන්ද්‍රිකා, කොබ්බෑකඩුව, මෛත්‍රී වගේ කණ්ඩායම් කීපයක් බෙදී වෙන් වුණා. ඒ වෙලාවෙ තමන්ගේ අභ්‍යන්තර අර්බුද විසඳගන්නා ලෙසත්, එතෙක් තමා දේශපාලන ක්‍රියාකාරිත්වයෙන් ඉවත් වන බවත් ඔහු ඔවුන්ට පවසා සිටියා.“ඔය කාලෙදි ජනාධිපතිවරණයක් ආවා. පක්ෂයේ ලේකම් විදිහට පක්ෂයේ ජනාධිපති අපේක්ෂකයා තෝරා ගැනීම සඳහා මං දේශපාලන මණ්ඩලය කැඳවන්න තීරණය කළා. පක්ෂයේ සභාපතිනිය වුණු මැතිනිය ඒ වෙලාවෙ මට දුරකථනයෙන් කතා කරලා කිව්වා, ඒ රැස්වීම කැඳවන්න එපා. අවලංගු කරන්න කියලා. මං ඒ වෙලාවෙ කිව්වේ කිසිසේත්ම ඒක කරන්න බැහැ කියලයි. ඒකට හේතුව අපි ජනාධිපති අපේක්ෂකයෙක් ඉදිරිපත් කළේ නැත්නම්, එජාප අපේක්ෂකයා නිතරගයෙන් පත්වීමට ඉඩ තිබෙන නිසයි.ජනාධිපතිවරණයේ දි පක්ෂයෙන් නිල වශයෙන් කොබ්බෑකඩුව මහත්තයව තේරුණේ නෑ. එහෙම වුණේ ඇයි කියන කරුණ මට අදටත් ප්‍රහේලිකාවක්. කොහොම හරි ඔය කාලෙදි පක්ෂ මූලස්ථානය තාවකාලිකව බොරැල්ලෙ පිහිටලයි තිබුණෙ. මැතිනිය කිව්ව දේ මං ඇහුවෙ නෑ.අපේ ව්‍යවස්ථාවෙ හැටියට පක්ෂය වෙනුවෙන් නාම යෝජනා බාරදෙන කෙනා මධ්‍යම කාරක සභාවෙ අනුමැතිය ගැනීම අවශ්‍යයයි. මේ රැස්වීමට මැතිනිය ආවෙ නෑ. ඒකට හේතුව එතුමියගෙ ප්‍රජා අයිතිය අහෝසිවෙලා තිබීමයි. මං රැස්වීම තැබුවා. කොබ්බෑකඩුව මහත්යව ඒකච්ඡන්දයෙන් යෝජනා වුණා.”ඉන් අනතුරුව ජනාධිපතිවරණය වෙනුවෙන් මැතිවරණ නියෝජිතයා ලෙස කටයුතු කිරීමට වික්‍රමනායකයන්ට ඉඩකඩ විවර වෙනවා. පක්ෂය මෙහෙයවලා වැඩ කටයුතු කළත්, එය අසීරු ජනාධිපතිවරණයක් වීම නිසා ශ්‍රීලනිපය පරාජයට පත් වුණා. අනුර, චන්ද්‍රිකා ප්‍රශ්න ඇතිව තිබූ සමයේදී නිහඬව සිටි ඔහුට, 1977 මැතිවරණයෙන් පසු පක්ෂ ලේකම් තනතුර බාර ගන්නා ලෙස පවසනවා. ඒ අනුව ඔහු එම තනතුර දරමින් පක්ෂය සංවිධානය කළා.“චන්ද්‍රිකා බස්නාහිර පළාත් සභාවට ඉදිරිපත් වුණ වෙලාවෙදි මැතිනිය මට කතා කරලා කිව්වා, අපි දැන් චන්ද්‍රිකා ඉස්සරහට දාලා වැඩ කරන්නෙ. උදවු කරන්න කියලා. ඒ වෙලාවෙදි මං පළාත් සභාවට ඉදිරිපත් වුණා. මං කොහොමත් 1977 පරාජයෙන් පස්සේ බොහොම නිශ්ශබ්දවයි හිටියෙ.මං හැම අවස්ථාවකම වගේ අමාත්‍ය ධුර දෙකක් එකට දරා තිබුණා. මැතිනිගෙ කාලෙ මං මුලින් ම අධිකරණ නියෝජ්‍ය ඇමැතිවරයා බවට පත්වුණා. ඊට පස්සෙ මට වැවිලි කර්මාන්ත ඇමැති ධුරය හිමිවුණා. ඊට ටික දිනකට පස්සෙ අධිකරණ අමාත්‍ය ධුරය දැරුවා. අමාත්‍යාංශ දෙකක් හැටියට ඒ දෙකේම වැඩ කළා. ඊට පසුව නැවතත් චන්ද්‍රිකා ජනාධිපතිතුමිය කාලෙ 1994 දි රාජ්‍ය පරිපාලන හා ස්වදේශ කටයුතු අමාත්‍යාංශයෙත්, වැවිලි කර්මාන්ත අමාත්‍යාංශයත් ඇමැති ධුර දෙකක් එකවිට දරා තිබෙනවා.මං වැවිලි කර්මාන්ත අමාත්‍යාංශයට එන්න පෙර කොබ්බෑකඩුව මහත්තයා සති දෙක තුනකට වැවිලි කර්මාන්ත ඇමැතිවෙලා හිටියා. ඒ කාලෙ එතුමා ගුණතිලක කියලා ලේකම් කෙනෙක් බඳවාගෙන තිබුණා. මං ඇමැතිකම බාර අරගෙන අමාත්‍යාංශයට ආවට පස්සෙ මැතිනිය මට කතා කරලා කිව්වා ගුණතිලකට වැඩ කරන්න දෙන්න එපා කියලා. මං ඒ වෙලාවෙම එතුමියගෙන් ඇහුවා ‘එතුමා පත්වීම අරන් එනවානම් මං මොකද කරන්නෙ? මට එහෙම කරන්න බෑ. බලය තියෙන්නෙ ඔබතුමිය අතේ. ඔබතුමියගෙ කැමැත්තක් කරන්න කියලා. ඒත් එතුමාව මාරු කිරීමට මැතිනිය ක්‍රියා කළේ නෑ, ඊට පස්සෙ ගුණතිලක මහත්තයත් වැඩ කළා. ගැටලුවක් ඇති වුණේ නෑ.මං එදා ඉඳන් මැතිනිය අභාවප්‍රාප්ත වෙනකංම එතුමිය සමඟ කටයුතු කළා. මැතිනියත් එක්ක වැඩ කරන එක හරිම පහසුයි. එතුමිය කෙළින්ම කතා කරන්නෙ ලේකම්ට නෙමෙයි. ඇමැතිතුමාට. ඒක එතුමිය තුළ තිබුණු හොඳ නායකත්ව ලක්ෂණයක්. බොහෝ දෙනෙක් කටයුතු කරන්නේ ඇමැතිට කතා කරලා නෙමෙයි. ලේකම්ට කතා කරලයි. එහෙම කරන්න ගියහම ලේකම්වරයා හිතනවා ඇමැතිවරයා පිළිබඳ විශ්වාසයක් නැති නිසයි එයාට කතා කරලා පණිවිඩ කියන්නෙ කියලා.”චන්ද්‍රිකා එක්ක වැඩ කරද්දිත් වැඩ කිරීම පහසුයි. එතුමියටත් මැතිනියගේ් ගතිගුණ එහෙම පිටින්ම පිහිටා තිබුණා. පරිපාලනය අතින් එතුමියත් මැතිනිය වගේමයි. ඍජු ප්‍රතිපත්තිවල හිඳිමින් ඒවා ක්‍රියාත්මක කළා. අමාත්‍යාංශවලට අනවශ්‍ය බලපෑම් කළේ නෑ. කෙළින්ම ඇමැතිවරයාට කතා කරලා කියන්න ඕනදේ කිව්වා.”රත්නසිරි වික්‍රමනායකයන් මේ වනවිට 81ක් වැනි වියට එළැඹ තිබෙනවා. එතුමා අදටත් ජ්‍යෙෂ්ඨ අමාත්‍යවරයකු ලෙස සේවයට කැපවී සිටිනවා. ඒ යහපාලනය සහ යටිතල පහසුකම් පිළිබඳ ජ්‍යෙෂ්ඨ අමාත්‍යවරයා විදිහටයි, දැඩි තීරණ ගන්නා එඩිතර ඇමැතිවරයකු වශයෙන් චිර ප්‍රසිද්ධ මෙතුමා, සිය පාර්ලිමේන්තු දිවියේ අමිහිරිම මතකය ලෙස බණ්ඩාරනායක මැතිනියට සිවිල් අයිතිවාසිකම් නැති කිරීමට ක්‍රියා කළ ආකාරය පිළිබඳ සිහිපත් කරනවා. පැරැණි පාර්ලිමේන්තුවේ මෙන්ම වර්තමාන පාර්ලිමේන්තුවේත් කටයුතු කළ ක්‍රියාශීලී පුද්ගලයකු වූ රත්නසිරි මහතා, පසුගියදා සිය දේශපාලන දිවියේ 54 වැනි වසර සැමරුවා.“එදා දේශපාලනය ජනතාවට හරිම කිට්ටුයි. අද ඒ වගේ තත්ත්වයක් නෑ. පැරැණි පාර්ලිමේන්තුවෙදි අපි මොන පක්ෂයෙ වුණත් සුහදව වැඩ කටයුතු කළා. ඒකට හේතු වුණේ පක්ෂ භේදයකින් තොරව මිත්‍රත්වයක් ගොඩනැගුණු නිසයි. ස්ථානය පොඩි තැනක්. නිතරම හැමෝම හමුවෙනවා. කන්න බොන්න ගියත් හැමෝම හම්බවුණා. දැන් එහෙම තත්ත්වයක් නෑ.”එදා වික්‍රමනායකයන් වැවිලි කර්මාන්ත අමාත්‍යවරයාව සිටියදී ‘තේ ශක්ති’ වැඩසටහන ආරම්භ කළා. මහා පරිමාණ තේ වතු හිමියන්ගෙන් කුඩා තේ වතු හිමියන්ට විශාල අසාධාරණකම් සිදුවුණා. තේ දලු විකිණීමට යාමේදී. ඔවුන්ගේ දලු කුණුකොල්ලයට ගත්තා. ‘වතුර බරයි, පොඩිවෙලා’ වගේ හේතු කියමින් එක එක චෝදනා එල්ල කරලා ඔවුන්ට අසාධාරණකම් කළා.ඒ අවස්ථාවේදී මේ අය කැඳවලා, ඔවුන්ගේ ගැටලු සාකච්ඡා කළාට පස්සේ ඔහු තුළ ඇති වූ අදහසකට අනුව ‘තේ ශක්ති’ පිහිටෙව්වා. කුඩා තේ වතු හිමියන් වෙනුවෙන් වෙනම කර්මාන්තශාලා පිහිටවිය යුතුයි යන අධිෂ්ඨානයේ සිටිමින් ඔහු එම ක්‍රියාවලියේ නිරත වුණා. ශ්‍රී ලංකාව තුළ කුඩා තේ වතු හිමියන් වැඩියෙන් සිටින ප්‍රදේශවල කම්හල් එකොළහක් පිහිටුවලා, අමු දලුවලට මිලක් නියම කරලා ඒවා මිලදී ගැනීමට මේ හරහා ක්‍රියා කළා. එය එතුමා අතින් සිදුවුණු උත්කෘෂ්ට මෙහෙවරක්.“මට දේශපාලයට එන්න බොහෝ දෙනා උදවු උපකාර කළා. විශේෂයෙන් ම හොරණ ප්‍රදේශයේ එදා සිටි ජනතාව මා ඉහළට ඔසොවා තැබීමට ක්‍රියාකළ නිසා මට මේ රටේ අග්‍රාමාත්‍ය ධුරය දක්වාම ඉදිරියට යාමට හැකිවුණා. මැතිනියගේ අභාවයෙන් පසුව අගමැති ධුරය සඳහා මා පත්වුණා. අවස්ථා තුනකදීම මා හට එම වරම හිමිවුණා. සාමාන්‍යයෙන් මං තනතුරු පස්සේ ගිය කෙනෙක් නෙමෙයි. ලැබුණු තනතුර බාර අරගෙන හොඳින් වැඩ කළා.ප්‍රජාතන්ත්‍රවාදී පාලනයක් සාර්ථක වෙන්න නම් බලවත් විපක්ෂයක් තිබෙන්න ඕනෑ. ඒත් අද ශ්‍රී ලංකාවෙ එහෙම තත්ත්වයක් දකින්න නෑ. මං පුද්ගලිකව ඒ ගැන කනගාටු වෙනවා. එක් වරක් රනිල් වික්‍රමසිංහ මහත්මයා මා ගැන ප්‍රකාශයක් කළා. ‘මං මෙතුමා සමඟ වැඩකර තිබෙනවා. විපක්ෂ නායකවරයා විදිහට විතරක් නෙමෙයි. අගමැතිවරයා විදිහටත් මං වැඩ කර තිබෙනවා. වැඩ කරන්න පුළුවන් හොඳ කෙනෙක්’ කියා එතුමා පැවසුවා. එදා එතුමා එක ප්‍රාර්ථනාවක් කළා.ඒ, එදා මං පාර්ලිමේන්තුවට ආවෙ එජාප ආණ්ඩුවක් තිබෙද්දියි. මං කවදාහරි දවසක විශ්‍රාම යනකොට එජාප ආණ්ඩුවක් පවතීවා කියන එක ඒ ප්‍රාර්ථනයයි. හැබැයි ඒක කවදාකවත් ඉටුවෙන ප්‍රාර්ථනාවක් නම් නෙමෙයි.”විවේක සුවයෙන් සිටින විට පොත පතට පෙම් බඳින වික්‍රමනායකයන්, ඉඩක් ලද විට රූපවාහිනිය නැරැඹීමටත් කැමැතියි. පොත් අතරින් ජීවිත කතා කියවීමට බෙහෙවින්ම ඇලුම් කරනවා. සතුන්ට, පරිසරයට බෙහෙවින් ම ආදරය කරන ඔහු, අලි ඇතුන්ට විශේෂයෙන් ම කැමැතියි.“මැතිනියගෙ කාලෙ අධ්‍යාපන ඇමැතිවෙලා හිටියෙ කලුගල්ල මහත්තයයි. එතුමා මට එක දවසක් කිව්වා මුදල් වගයක් තියෙනවා. වැඩක් කරන්න පුළුවන්නම්, ඒ මුදල් අරගන්න කියලා. මං ඒ ප්‍රතිපාදන ටික අරගෙන හොරණ ප්‍රදේශයට පාසල් 31ක් හැදුවා. හොරණ ශ්‍රී මේධංකර ම.වි. එයින් ප්‍රමුඛම පාසලක්. ඒ පාසලට ගොඩනැගිලි හතරක් ලබා දුන්නා. ඒ කටයුත්ත කිරීමට හැකිවීම පිළිබඳ මං බෙහෙවින්ම සතුටු වෙනවා.”දරුවන් තිදෙනෙකුගේ පියකු වන වික්‍රමනායකයන් සිය පුතු විදුර වික්‍රමනායක දේශපාලන ක්ෂේත්‍රයට යොමු කර තිබෙනවා. බිරිය කුසුම් වික්‍රමනායක ද ඔවුන්ගේ දේශපාලන ගමනට ශක්තියක් වෙමින් සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>17</day>
    </date>
    <link>http://www.dinamina.lk/2014/04/17/_art.asp?fn=f1404175</link>
    <topic>සියලු දෙනාටම නිවන් සුව!</topic>
    <author>බන්ධුල ආර්. ගුලවත්ත</author>
    <content>ඒ 1967 වර්ෂයයි. එජාප හවුල් ආණ්ඩුවේ අධ්‍යාපන සහ සංස්කෘතික අමාත්‍ය ධුර දැරුවේ අයි. ඇම්. ආර්. ඒ. ඊරියගොල්ල මහතා ය. කෘතහස්ත ගත්කතුවරයකු, ප්‍රවීණතම පුවත්පත් කලාවේදියෙකු වූ ඊරියගොල්ල චතුර කථිකයෙකු වශයෙන් ද චිරප්‍රසිද්ධ විය. 1947 වමේ කඳවුරේ ප්‍රබලයකුව සිටි ඊරියගොල්ල 1956 පොදු ජන බලවේගයේ සෙන්පතියෙකු විය.ඇමැති ධුරයක් නොලැබ උප ඇමති ධුරයක් ලැබීම ගැන උරණව සිටි ඊරියගොල්ල ඉතා ඉක්මනින්ම උප ඇමැති ධුරයෙන් සමු ගත්තේ ය. පසුව 1960 දී සමාජවාදී මහජන පෙරමුණ ගොඩ නගා ගෙන සුපුරුදු පාර්ලිමේන්තු අසුනෙන් ජයගත් ඔහු, 1960 ජුලි මැතිවරණයට එජාපයෙන් ඉදිරිපත්ව පරාජය විය. එජාපයේ ඉදිරිපෙළ සෙන්පතියෙකු වූ 1965 මහා මැතිවරණයෙන් නැවත ජය හිමිකර ගත්තේය.1956 පංච මහා බලවේගය ගොඩ නගන්නට පෙරමුණ ගත් කොටගම වාචිස්සර හිමිපාණෝ ප්‍රගතිශීලී ව්‍යාපාරයෙහි සැබෑ යතිවර ලකුණ සනිටුහන් කළේ වල්පොළ රාහුල, බඹරැන්දේ සිරිසීවලි බඳු ප්‍රබුද්ධ යති පරපුරේ ගමන් මඟ ශක්තිමත් කරමිනි. 1958 අගෝස්තු 01 වැනිදා විද්‍යෝදය පිරිවෙන, විද්‍යෝදය විශ්වවිද්‍යාලය ලෙස පරිවර්තනය වීමෙන් පසු කොටගම වාචිස්සර හිමිපාණෝ බෞද්ධ දර්ශනය පිළිබඳ මහාචාර්ය ධුරයෙන් පිදුම් ලැබූහ.ඒ සමඟම වමේ පන්නරය ද ශක්තිමත් විය. 1965 මහා මැතිවරණයේ දී ප්‍රගතිශීලී සහ ප්‍රතිගාමි කඳවුරු දෙක සැබැවටම නිරූපණය වී තිබුණි. මහාචාර්ය කොටගම වාචිස්සර හිමිපාණෝ ද ප්‍රගතිශීලි කඳවුර ශක්තිමත් කරන්නට දිවා රෑ නොබලා තමන් සතු බුද්ධිමය සම්පත් උපයෝගි කර ගත්හ. එහෙත් ප්‍රගතිශීලි කඳවුර පසුබෑමකට ලක්විය.මේ අතර වාචිස්සර හිමිපාණෝ 1967 වන විට බරපතළ ලෙස රෝගාතුරවී කොළඹ මහ රෝහලේ ප්‍රතිකාර ගනිමින් සිටියහ. අධිරාජ්‍ය විරෝධි ධනපති විරෝධි දැඩි ස්්ථාවරයක සිටි වාචිස්සර හිමිපාණන් දැඩි සත්කාරයක පසුවීම ප්‍රගතිශීලි කඳවුරේ ඇත්තන්ට මහත් වේදනාවක් විය. ප්‍රතිගාමි කඳවුරේ සිටි නරුමයන්ට මෙය ඉතා සතුටුදායක ආරංචියක් විය. සියුම් කුමන්ත්‍රණයක් වෛද්‍යවරයකු හරහා ක්‍රියාත්මක වී කොටගම හාමුදුරුවෝ විසඥ භාවයට පත්වූහ. ඒ විසඥ තත්ත්වයෙන් ම කොටගම හාමුදුරුවෝ බොහෝ හරවත් බුද්්ධිමය සම්පත් ජනතාවට පවරා සිය අමිල ජීවිතයෙන් රෝහල ඇතුළේ දීම සමු ගත්හ.එවකට ප්‍රගතිශීලී කඳවුරේ ප්‍රබලතම රණහඬ වූ ‘ඇත්ත’ පුවත්පත මඟින් හදිසි අපවත්වීමේ සැබෑ කතාවේ ඇත්ත ම ඇත්ත කතාව ජනතාවට හෙළිදරව් කළහ. රට පුරා පැතිර ගිය ආරංචියෙන් බුද්ධිමත් සකලවිධ ජනතාවම පාලක පන්තියට එරෙහිව චෝදනා නැගූ®හ. වමේ ඇත්තෝ කෝපාවිෂ්ට වූහ. කිසියම් කුමන්ත්‍රණකාරී සිද්්ධියක් මඟින් කළ එන්නතක් නිසා කොටගම හාමුදුරුවන් විසඥ තත්ත්වයට පත්වූ වග පසුව හෙළිදරව් විය.දින ගණනක ගරු බුහුමන්වලින් පසු විද්‍යෝදය විශ්වවිද්‍යාල භූමියේ දී ආදාහන කටයුතු සිදු කිරීමට සැලැසුම් කෙරිණි.රජය වෙනුවෙන් ආදාහන පූජෝත්සවයට සහභාගි වීමට නියමිත වූයේ අධ්‍යාපන සහ සංස්කෘතික කටයුතු භාර ඇමැති අයි. ඇම්. ආර්. ඒ. ඊරියගොල්ල මහතාට ය. නියමිත වේලාවට ම ඔහු පැමිණියේ ය. නියමිත වේලාවට ම ඇමැතිතුමාගේ කතාවට ඉඩකඩ ලැබුණි.“ගෞරවනීය සංඝ රත්නයෙන් අවසර” ඇමැති ඊරියගොල්ලට ඊළඟ වචනය කියන්න ලැබුණේ නැත. විද්‍යාලංකාර සහ විද්‍යෝදය සිසුවෝ පමණක් නොව, ප්‍රදේශවාසිහු ද ශබ්ද නගා ‘හූ’ කියන්නට පටන් ගත්හ. යළිත් ඊරියගොල්ල සභාවෙන් අවසර ගත්තේ ය. හූව මෙවර මහා හූවක් විය. තුන්වැනි අවස්ථාව ඊටත් වඩා උද්වේගකර විය. ඊරියගොල්ල සියල්ල වටහා ගත්තේය.වේදිකාවෙන් බැස යාමට ද නොහැකිය. ඊරියගොල්ල ගෝරිය ඉල්ලා ගන්නට නොගොස් ස්ථානෝචිත ප්‍රඥාවත් ජනතා අප්‍රසාදයත් ගැන සිය පරිණත බුද්ධියෙන් විමසා උපහාසයෙන් ම ගොඩ එන්නට ක්‍ෂණික විසැඳුමක් වෙත යොමු වුණේ ය. ‘හූ’ හඬ මැද ඊරියගොල්ල යළිත් අවසන් වරටත් සභාව ඇමතීය.“අපවත්වි වදාළ මහාචාර්ය කොටගම වාචිස්සර හිමිපාණන් ප්‍රධාන සභාවේ සියලු දෙනාට ම නිවන් සැප ලැබේවා.”හඬ නගා කියූ ඇමැති ඊරියගොල්ල සිය නිල වාහනය අතුළට ම ගොස් හරි බරි ගැසී වාඩිවී, ජාතික ඇඳුමේ සාක්කුවෙන් ලේන්සුව අතට ගත්තේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404182</link>
    <topic>බුදු රුව සහිත පත්තර කඩදාසි ආපනශාලාවල අත පිසින්න තබලා</topic>
    <author>අසේල කුරුළුවංශ</author>
    <content>මුද්‍රිත මාධ්‍යවල පළවන බුදුරජාණන් වහන්සේගේ රුව ඡායාරූප සහිත පත්තර කඩදාසි ආපනශාලාවල අත පිසීමට පවා තබා ඇති බැවින් මෙය නතර කිරීමට කිසියම් වැඩපිළිවෙළක් සකස් කරන්නැයි අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහ නාහිමියෝ ඊයේ (17) ජනපති මහින්ද රාජපක්ෂ මහතාගෙන් ඉල්ලීමක් කළහ.මේ මඟින් බෞද්ධාගමට අගෞරවයක් සිදුවන බවද මෙහිදී මහ නාහිමියන් පෙන්වාදීමෙන් පසු ඒ පිළිබඳව විශේෂ අවධානයක් යොමුකර කටයුතු කරන බව ජනපතිවරයා මහ නාහිමියන්ට දැනුම් දුන්නේය. බුදුරුව සහිත පුවත්පත් කොටස් කිහිපයක් සමඟ මේ ක්‍රියාව නවත්වන ලෙස ඉල්ලා ලබාගත් මහජන ‍අස්සන් සහිත සංදේශයක් ද මෙහිදී මහ නාහිමියන් ජනපති මහින්ද රාජපක්ෂ මහතාට බාර දුන්නේය.පුවත්පත්වල බුදුරුව සහිත ඡායාරූප පළකිරීම නවත්වන ලෙස හෝ ඊට යම් ප්‍රමිතියක් ඇතිකිරීම සම්බන්ධව කටයුතු කරන ලෙස ද මහ නාහිමියන් ජනපතිවරයාගෙන් ඉල්ලා සිටි අතර මේ සම්බන්ධව මාධ්‍ය ප්‍රධානීන් සමඟ සාකච්ඡා කරන බවද ජනපතිවරයා ප්‍රකාශ කළේය.හපුතලේ බෙරගල පදිංචි යු. ජී. සරත් නැමැති අය වසර තුනක් තිස්සේ රට පුරා ගොස් මේ සම්බන්ධව මහජනතාව දැනුවත් කර ලබාගත් අස්සන් සහිත සංදේශය ඔහු විසින් මහ නාහිමියන්ට පිළිගන්වා තිබිණි. එම සංදේශය මහ නාහිමියන් විසින් ජනපතිවරයාට බාරදෙනු ලැබූහ.නව වසර උදාවත් සමඟ ශ්‍රී දළදා සමිඳුන් වැඳ පුදා ගත් ජනපතිවරයා අනතුරුව මල්වතු පාර්ශ්වයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියන්ද බැහැ දැක ආශිර්වාද ලබාගත්තේය.මෙම අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, දියවඩන නිලමේ ප්‍රදීප් නිලංග දෑල මහත්වරු මෙන්ම දිස්ත්‍රික් ලේකම් ගාමිණී සෙනෙවිරත්න යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404183</link>
    <topic>බ්‍රිතාන්‍ය දෙමළ සංගමය මෙරට හමුදා නිලධාරීන්ගේ තොරතුරු සොරාගෙන</topic>
    <author>ක්‍රිස්ටි මහේෂ් ද සිල්වා</author>
    <content>දෙමළ සංවිධාන හා පුද්ගලයන් කීපදෙනකු ශ්‍රී ලංකාව තුළ තහනම් කිරීම හේතුකොටගෙන බ්‍රිතාන්‍ය දෙමළ සංගමය මෙරට හමුදා නිලධාරීන් 1000 කගේ පමණ තොරතුරු සොරාගෙන ඔවුන්ගේ වෙබ් අඩවි‍යක් මඟින් ප්‍රචාරය ‍කර ඇතැයි හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා ඊයේ (17 දා) පැවැති මාධ්‍ය හමුවක දී ප්‍රකාශ කළේය. ඒ මහතා එම ප්‍රකාශය කළේ රාජ්‍ය ආරක්ෂක හා නාගරික සංවර්ධන අමාත්‍යාංශයේ මාධ්‍ය කේන්ද්‍රයේ දී පැවැති මාධ්‍ය හමුවකට එක්වෙමිනි.ත්‍රිවිධ හමුදාව සතුව වෙබ් අඩවි 1000 කට වැඩි ප්‍රමාණයක් තිබෙන බවත්, මේ වෙබ් අඩවි සමාජීය තොරතුරු සාමාන්‍ය ජනතාව සමඟ හුවමාරු කර ගැනීමට නිලධාරීන්ගේ තොරතුරු ඇතුළත් කර තිබෙනවා. නමුත් මේ දෙමළ සංවිධානය මෙරට දී දෙමළ සංවිධාන හා පුද්ගලයන් තහනම් කිරීම හේතුකොටගෙන ‍එයට ප්‍රතිප්‍රහාරයක් ලෙස මේ ප්‍රචාරය කර තිබෙනවා යැයි බ්‍රිගේඩියර්වරයා කීය.ආරක්ෂක ලේකම් ගෝඨාභය රාජපක්ෂ මහතා මැලේසියාවේ පැවැති ආසියානු ආරක්ෂක සේවා සමුළුවකට සහභාගි වී පසුගියදා ප්‍රධාන දේශනය පවත්වනු ලැබුවා. මෙය ඉතාමත් කාලෝචිත අවස්ථාවක් වුණා, ශ්‍රී ලංකාවේ තත්ත්වය පිළිබඳව අවබෝධයක් ලබා දීමට. මේ ‍සමුළුව සඳහා ආරක්ෂක මාණ්ඩලික ප්‍රධානිවරයා ඇතුළු යුද, නාවික හමුදාවල ජ්‍යෙෂ්ඨ නිලධාරීන් ද සහභාගි වූ බව ද හෙතෙම පැවසීය.ඉන්දියාවේ හමුදා නිලධාරීන් අවසන් යුද සමයේ දී මෙරට හමුදාව සමඟ එක්වී කටයුතු කළ බවට එරට අධිකරණයේ ගොනු වූ නඩුව සම්බන්ධයෙන් මෙහිදී මාධ්‍යවේදීන් නැඟූ ප්‍රශ්නයකට පිළිතුරු දුන් හමුදා මාධ්‍ය ප්‍රකාශකවරයා පැවසුවේ ශ්‍රී ලංකාව හා ඉන්දියාව අතර වෙන්කළ නොහැකි ආකාරයේ බැඳීමක් පවතින බවයි.1947 දී ඉන්දියාව නිදහස ලබා ගත්තා. 1948 දී ශ්‍රී ලංකාව නිදහස ලබා ගත්තා. එදා ඇතිවූ එම බැඳීම දිගටම වර්ධනය වුණා. දේශපාලන බැඳීමක් පමණක් නොව හමුදාවන් අතරේ ද බැඳීමක් තිබෙනවා. ඉන්දියාවේ හමුදා නිලධාරීන් ශ්‍රී ලංකාවේ ද, ශ්‍රී ලංකාවේ හමුදා නිලධාරීන් ඉන්දියාවේ ද පුහුණුව ලබා ගන්නවා. අද ගත්තත් ඉන්දීය හමුදා නිලධාරීන් මෙරට සිටිනවා. ඒ වගේම ශ්‍රී ලංකාවේ හමුදා නිලධාරීන් ද ඉන්දියාවේ සිටිනවා.හමුදාවන් අතර එම බැඳීම මානුෂික මෙහෙයුම් කාලයේ දී වත් කැඩුණේ නැහැ. අධිකරණ ක්‍රියාදාමයක් තිබෙන නිසා ඒ පිළිබඳව වැඩිදුරටත් අදහස් දක්වන්නේ නැහැ. අධිකරණ ක්‍රියාමාර්ගවලින් පසුව පිළිතුර ඔවුන්ට ලැබේවි යැයි හෙතෙම කීය.නිශා බිස්වාල් මහත්මිය ප්‍රතිසංවිධානය සම්බන්ධයෙන් දක්වා ඇති අදහස් සම්බන්ධයෙන් මෙහිදී අදහස් දැක්වූ හමුදා මාධ්‍ය ප්‍රකාශකවරයා පැවසුවේ ප්‍රතිසංවිධානය සඳහා පසුබිම සකස් කර තිබෙන බවත්, ඇයට විවිධාකාර වූ පුනරුත්ථාපනයන් පිළිබඳව හරි තොරතුරු ලැබී නැති බවත්ය. මේ වන විට 12,000 ක් සමාජගත කර තිබෙන බවත්, එයින් යළි ත්‍රස්තවාදී ක්‍රියාවල නිරතවී තිබෙන්නේ තිදෙනෙකු පමණක් බවත් එයම ජයග්‍රහණයක් බවත්ය.යුද හමුදා මාධ්‍ය අධ්‍යක්ෂක බ්‍රිගේඩියර් ජයනාත් ජයවීර මහතා වැඩිදුරටත් මෙසේ ද පැවසීය.අවතැන් වූ ජනතාව වෙනුවෙන් වන්නි ආරක්ෂක මූලස්ථානය නිවාස 3 ක් ද, කිලිනොච්චි ආරක්ෂක මූලස්ථානය නිවාස 1 ක් ද, තනා ප්‍රදානය කර තිබෙනවා. ඒ වගේම හමුදාවේ මත්ද්‍රව්‍ය නිවාරණ වැඩසටහනක් ක්‍රියාත්මක කරගෙන යනවා. ඒ සඳහා 3000 ක භට පිරිසක් සම්බන්ධ කරගෙන යනවා. අන්තරාය ඖෂධ පාලක මණ්ඩලයේ සභාපතිතුමිය ඒ සඳහා සහයෝගය ලබා දෙනවා. නිලධාරීන් 30 දෙනකුට පුහුණුව ලබා දෙනවා. මෙය අදියර කිහිපයකින් ක්‍රියාත්මක කිරීමට බලාපොරොත්තු වෙනවා.ඒ වගේම ආරක්ෂක මධ්‍යම මූලස්ථානය ඩෙංගු මර්දනය සඳහා වැඩපිළිවෙළක් ආරම්භ කර තිබෙනවා. ඒ සඳහා හම්බන්තොට ප්‍රදේශයේ බැද්දවෙල කරගම්ලේවාය තෝරාගෙන තිබෙනවා. ඒ වගේම අභිමංසල - 3 සුව සහන නිකේතනය ආරම්භ කරනවා යැයි ද හෙතෙම වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041822</link>
    <topic>සංවර්ධනය වෙමින් පවතින රටවලටචීනය ලබාදෙන සහාය ප්‍රශංසනීයයි</topic>
    <author/>
    <content>ලෝකයේ ඇතැම් රටවල් සිය බලය පෙන්වීමට කුඩා රටවලට යම් යම් බලපෑම් සිදුකළත් චීනය ලෝකයේ ලොකු කුඩා සෑම රාජ්‍යයක් සමඟම ස‍හයෝගයෙන් කටයුතු කරමින් සිය මිත්‍රත්වයේ දෑත් දිගු කරන බවත්, විශේෂයෙන්ම සංවර්ධනය වෙමින් පවතින රටවලට චීනය ලබාදෙන ආර්ථික ශක්තිය ඉතා ප්‍රශංසනීය බවත්, වර්තමාන ශ්‍රී ලංකාවේ සංවර්ධන කටයුතු සඳහා විශාල සහයෝගයක් ලබාදෙන චීනය වෙනදාටත් වඩා අප සමඟ තබා තිබෙන මිත්‍රත්වය ශ්‍රී ලාංකිකයන් වශයෙන් අගය කරන බවත්, චීනයේ හයිනෑන් දූපතේ පැවැති බොආඕ (BOAO) සමුළුවට සහභාගි වෙමින් සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහතා පැවැසීය.අග්නිදිග ආසියාවේ රටවල් 28ක සහභාගිත්වයෙන් චීන සමූහාණ්ඩුව විසින් මෙම සමුළුව ආරම්භ කරන ලද්දේ වසර 2001 දී ය.එක් වරකට රටවල් 08 රාජ්‍ය නායකයන් සහභාගිවීමට නියමිතය. ‍ඒ අනුව ශ්‍රී ලංකා ජනාධිපති මහින්ද රාජපක්ෂ මහතාත් වරෙක හිටපු අග්‍රාමාත්‍ය රත්නසිරි වික්‍රමනායක මහතාත් මේ සමුළුවට සහභාගි වී ඇත.මෙම රාජ්‍ය නායක සමුළුව පැවැත්වූයේ චීන අග්‍රාමාත්‍ය ලී කිචියෑං මහතාගේ ප්‍රධානත්වයෙනි. එම අවස්ථාවට ඕස්ට්‍රේලියාව, කොරියාව, වියට්නාමය, ලාඕසය, කාම්බෝජය ආදී රටවල රාජ්‍ය නායකයෝ සහභාගි වූහ.චීන ජාත්‍යන්තර ගුවන්විදුලියේ සංවිධානයෙන් පැවැති මෙම සමුළුවේ මාධ්‍ය සමුළුව පැවැත්වූයේ, චීන ජාත්‍යන්තර ගුවන්විදුලියේ අධ්‍යක්ෂ ජනරාල් වංජිත් නියෑං මහතාගේ ප්‍රධානත්වයෙනි.මෙහිදී සීලරත්න සෙනරත් මහතා මෙසේ ද පැවැසීය.චීන ලොවට හඳුන්වා දුන් සේද මාවත සංකල්පය යළිත් නව මුහුණුවරකින් ඉදිරිපත් කිරීම සතුටට කරුණක්. වර්තමානයේ මාධ්‍ය හැසිරවීමේ දී නව ක්‍රමවේදයන් අනුගමනය කළ යුතුව තිබෙනවා. වර්තමාන සමාජය ඉතා ඉක්මනින් යමක් දැන ගැනීමට වෙහෙසෙනවා. ඒ සඳහා අද ඉක්මන් ක්‍රමවේදයන් තිබෙනවා. කෙටි පණිවිඩ, අන්තර්ජාලය සහ ෆේස්බුක් වැනි ක්‍රමවේදයන් භාවිත කෙරෙනවා. එහෙත් අපට පැරණි ක්‍රමවේදයන් අමතක කළ නොහැකියි. මේ දෙකෙහිම සංකල්පයක් අවශ්‍ය වෙනවා. චීන ජාත්‍යන්තර ගුවන්විදුලිය භාෂාවල් 56කින් ලෝකය පුරා රටවල් 160ක පමණ ප්‍රේක්ෂකයන් සහ ශ්‍රාවකයන් සමඟ සම්බන්ධ වෙමින් මාධ්‍ය කටයුතු ඉටුකරනවා. රටක සංවර්ධනයට පණිවුඩ හුවමාරුව ඉතා වැදගත්. එම නිසා චීන ජාත්‍යන්තර ගුවන් විදුලිය සිය මාධ්‍ය උපාය මාර්ගයක් තුළින් සිය වැදගත් පණිවිඩ මුළු ලොවටම දීමට සමත්වී සිටිනවා.චීනය යෝධයකු වැනිය. අද එම යෝධයා අවදි වී ඇත. එම යෝධයා ‍ෙලාවට හිංසාකාරී කෙනෙකු නොවන්නේ ය. ඔහු නැඟිටීමට වෙර දරන වුන්ට නැගිටීමට අතහිත දෙන්නේ ය. පසුගිය කාලවකවානුව තුළ චීනය සමඟ පවතින මිත්‍රත්වය තව තවත් වර්ධනය කරගන්නට ශ්‍රී ලංකා ජනාධිපති මහින්ද රාජපක්ෂ මැතිතුමා කටයුතු කිරීම ගැන අප සතුටුවිය යුතුයි. අපට ශක්තිය, ධෛර්යය අවශ්‍ය වූ හැමවිටකම චීනය එය අපට ලබා දුන්නේ ය.එක්සත් ප්‍රවෘත්ති පත්‍ර සමාගම ශ්‍රී ලංකාවේ පිහිටි දැවැන්තම පුවත්පත් ආයතනයයි. වසර 100 කට පෙර ඊයම් යුගයෙන් පටන් ගත් අපගේ පුවත්පත් මුද්‍රණය වසර 2007 වනවිට පරිගණක භාවිතය දක්වා දියුණු වූ අතර, වර්තමානය වනවිට අපි ඊ පුවත්පතක් බිහිකිරීමට තරම් දියුණු වී සිටින්නෙමු. දියුණු වන තාක්ෂණයත් සමඟ අප පුවත්පත් ආයතනය මුද්‍රණ කලාවේ මෙන්ම ලේඛන කලාවේ ද ලබා ඇති ප්‍රගතිය සැබැවින්ම වාර්තාගතය. සේද මාවතේ නව සංකල්ප ලොවට ගෙන යාමේ භාරදූර කාර්යයට අපද කොටස්කරුවෝ වන්නේ ය.මෙම මාධ්‍ය සමුළුව සඳහා චීනය, ඉන්දියාව, පාකිස්තානය, ජෝර්දානය, ලාඕසය, කාම්බෝජය, ඕස්ට්‍රේලියාව ආදී රටවලින් සහභාගි වූ මාධ්‍ය ආයතන ප්‍රධානීහු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404184</link>
    <topic>රට පැන සිටින කොටි 40කට ඉන්ටර්පෝල් වෙතින් රතු එළියක්</topic>
    <author/>
    <content>විදේශගතව සිටින එල්.ටී.ටී.ඊ. සැකකරුවන් 40ක් හා වෙනත් සිද්ධීන්ට සම්බන්ධ සැකකරුවන් 56 දෙනෙකුට මේ වනවිට ඉන්ටපෝල් (ජාත්‍යන්තර පොලිසිය) සමඟ එක්ව රතු නිවේදන නිකුත් කිරීමට කටයුතු යොදා තිබෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ප්‍රකාශ කළේය.මෙවැනි වැඩපිළිවෙළක් ක්‍රියාත්මක කිරීමට පියවර ගත්තේ ත්‍රස්ත ක්‍රියා මෙන්ම වෙනත් වැරැදි ක්‍රියාවන් සිදුවීම මර්දනය කිරීමට ජාත්‍යන්තර වශයෙන් ශ්‍රී ලංකාවේ සහය ලබාදීමට බව ද ඒ මහතා ඊයේ (17) පොලිස් මූලස්ථානයේ පැවැති මාධ්‍ය හමුවකදී කීය.මෙසේ රතු නිවේදන නිකුත් කළ එල්.ටී.ටී.ඊ. සැකකරුවන් අතර විනයාගම්, තෙදියවන් වැනි අයද වන බවත් හෙතෙම සඳහන් කළේය.යම් පුද්ගලයකු වරදක් සිදුකර විදේශගතව සිටී නම් ඔහු කළ වරද අවුරුදු 2ක් හෝ ඊට වැඩි සිර දඬුවමක් දිය හැකි වරදක් නම් හෝ ඒ සම්බන්ධයෙන් තොරතුරු අධිකරණයට වාර්තා කර ඔහු සම්බන්ධයෙන් වරෙන්තුවක් ලබා ගැනීමට කටයුතු කරන බවත් පොලිස් අධිකාරිවරයා කීවේය.එම වරෙන්තුව ප්‍රංශයේ ඉන්ටපෝල් මූලස්ථානයට යොමු කිරීමෙන් පසු එම මූලස්ථානය කරුණු සත්‍ය හා සාධාරණ දැයි සොයා බලා රතු නිවේදනය නිකුත් කරන බවත් අජිත් රෝහණ මහතා පැවැසීය.ඒ අනුව මේ වනවිට විදේශගතව සිටින සැකකරුවන් 96 දෙනෙකුට රතු නිවේදන නිකුත් කර ඇතැයි ද හෙතෙම වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404185</link>
    <topic>උඩුනුවර එජාප ප්‍රා.සභා මන්ත්‍රී තිදරු පියාට පහර දී පලා ගිහින්</topic>
    <author>අසේල කුරුළුවංශ</author>
    <content>උඩුනුවර ප්‍රාදේශීය සභාවේ එජාප මන්ත්‍රී සමන්ත ලියනගේ නැමැති අය කළ බව කියන පහරදීමකින් බරපතළ තුවාල ලත් පුද්ගලයකු මහනුවර මහ රෝහලේ ස්නායු ශල්‍ය ‍දැඩිසත්කාර ඒකකයට ඇතුළත් කැර තිබේ.මාම්පිටිය හන්දෙස්ස ප්‍රදේශයේ දී මේ පහරදීම සිදුකර තිබෙන අතර සිද්ධියෙන් තුවාල ලැබ ඇත්තේ එම්. ජී. ජයතිලක (37) නැමැති තිදරු පියෙකි. තුවාලකරු මාම්පිටිය රෝහලට ඇතුළත් කිරීමෙන් පසු පේරාදෙණිය රෝහලට මාරුකර එවා ඇති අතර තත්ත්වය බරපතළ වීම නිසා යළිත් ඔහුව මහනුවර මහ රෝහලට මාරුකර එවා ඇත.සැකකාර මන්ත්‍රීවරයා ප්‍රදේශයෙන් පලා ගොස් තිබෙන අතර ඔහු අත්අඩංගුවට ගැනීමට පොලිසිය පරීක්ෂණ පවත්වයි.තම සැමියාට පහරදීමෙන් පසු ඔහු ඇද වැටී තුවාල ලත් බව කියමින් මන්ත්‍රීවරයා සැමියාව රෝහල්ගත කර තිබෙන බවත් මෙම සිද්ධිය පිළිබඳ සාධාරණ පරීක්ෂණයක් දවුලගල පොලිසියෙන් සිදුනොවුණ නිසා මධ්‍යම පළාත් නියෝජ්‍ය පොලිස්පතිවරයාට සිද්ධිය පිළිබඳ පැමිණිලි කළ බවත් ‍පහරකෑමට ලක්වූ පුද්ගලයාගේ බිරිය වන ඉන්ද්‍රානි කුමාරි නැමැති අය පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404186</link>
    <topic>මහවැලි බී-සී කලාපවල ගොවීන් 5000කට  ඉඩම් ඔප්පු</topic>
    <author/>
    <content>ධනුෂ්ක ගොඩකුඹුරඉඩමට හිමිකම් පත්‍රයක් නොමැතිව මහවැලි බී සහ සී කලාපයේ ගොවීන් දිගු කලක් විඳි දුක සදහටම තුරන් කරමින් තවත් මහවැලි ගොවීන් 5000කට ඉඩම් ඔප්පු ජනාධිපති මහින්ද රාජපක්ෂ මහතාගේ අතින් හෙට (19) ප්‍රදානය කෙරේ.ජනාධිපතිතුමාගේ ප්‍රධානත්වයෙන් ගිරාඳුරුකෝට්ටේ දී හෙට පැවැත්වෙන්නේ මහවැලි කලාපයේ ගොවීන් 45,000කට ඉඩම් ඔප්පු ලබා දීමට ක්‍රියාත්මක වැඩපිළිවෙළේ තෙවැනි අදියරයි.දෙහිඅත්තකණ්ඩිය ප්‍රදේශයේ දී මහවැලි ගොවීන් හමු වූ අවස්ථාවේ දී එම ගොවීන් කළ ඉල්ලීමකට ප්‍රතිචාර වශයෙන් ජනාධිපතිතුමා දුන් ප්‍රතිඥාවක් අනුව වාර්මාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතාගේ මෙහෙයවීමෙන් මෙම වැඩපිළිවෙළ ක්‍රියාත්මකය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404187</link>
    <topic>මහ මන්මුනේ පාලම ජනපති අතින් ජනතා අයිතියට</topic>
    <author>ධනුෂ්ක ගොඩකුඹුර</author>
    <content>මන්මුනේ කාතන්කුඩි වෙරළ ආසන්නයේ ඉදිකර ඇති මහ මන්මුනේ පාලම ජනාධිපති මහින්ද රාජපක්ෂ මහතාගේ අතින් හෙට (19) ජනතා අයිතියට පත් කෙරේ.මීටර් 210ක දිගකින් සහ මීටර් 9.8 ක පළලකින් යුත් මෙම පාලමට සමාන්තරව පදිකයන්ට යා හැකි අන්දමේ මීටර් 488ක දිගකින් සහ මීටර් 10ක සපත්තු පාලමක් ද ඉදි කර ඇත.මන්මුනෙයි පාලම ඉදිකිරීම සඳහා රුපියල් මිලියන 1870ක් වැය කර ඇති අතර ජපාන ජාත්‍යන්තර සහයෝගිතා පදනම සහ ශ්‍රී ලංකා රජය ඒ සඳහා ප්‍රතිපාදන සපයා ඇත.කොළඹ - රත්නපුර - වැල්ලවාය - පොතුවිල් හරහා මඩකලපුවට එන ඒ 4 මාර්ගයේ පිහිටා තිබෙන මෙම පාලමේ ඉදිකිරීම් කටයුතු 2012 වසරේ ආරම්භ කෙරුණු අතර නියමිත දිනට පෙර ඉදිකිරීම් නිමා කිරීමට හැකි වී තිබීම සුවිශේෂී කරුණකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404188</link>
    <topic>මහ සිකුරාදා අද</topic>
    <author>ක්‍රිස්ටි මහේෂ් ද සිල්වා</author>
    <content>කිතුනු ජනතාවගේ අධ්‍යාත්මික නායකයාණන් වූ ජේසුස් ක්‍රිස්තුස්වහන්සේ කුරුසියේ ඇණ ගැසූ මහ සිකුරාදා දිනය අදට (18) යෙදී තිබේ.ඒ නිමිත්තෙන් අද පස්වරු 3ට සියලුම කිතුනු දේවස්ථානවලපැය 3ක දේව මෙහෙයක් පැවැත්වේ. ක්‍රිස්තුස් වහන්සේ ඊශ්‍රායලයේ කපාල කන්දේදී මීට වසර 1984කට පෙර ඇණ ගසා තැබුවේ එදා පැවැති සමාජ වාතාවරණය හා නායක පූජකයින්ගේ වැරැදි ක්‍රියාවලට ප්‍රසිද්ධියේ විරෝධය පළ කිරීම නිසාවෙනි.අළු බදාදා දිනයෙන් ආරම්භ වූ චතාරික සමය ලබන ඉරිදාට යෙදෙන පාස්කු ඉරිදා (20 දා) දිනයෙන් නිමාවට පත් වේ. මේ චතාරික සමයේ කිතුනුවෝ එක්වරු ශීලය රකින අතර පාද නමස්කාරයේ යෙදෙමින් එදා ක්‍රිස්තුස් වහන්සේ විඳි දුක් වේදනා අනුස්මරණය කරති. ශ්‍රී ලංකාවේ ඇති කල්වාරි මධ්‍යස්ථාන වූ මග්ගොන, හිනිදුම, හොරණ, අම්පාර, සඳලංකාව යන සිද්ධස්ථානවල නිම කර ඇති ක්‍රිස්තුස්වහන්සේගේ ජීවිතයේ විශේෂිත වූ ස්ථාන 14ක පාද නමස්කාරයේ යෙදෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n1404189</link>
    <topic>ලෝක තරුණ සමුළුවට තව දින 18යි</topic>
    <author>චමීර ඇල්ලදෙණිය</author>
    <content>මෙවර ලෝක තරුණ සමුළුවට ඉදිරිපත් කරන කොළඹ ප්‍රකාශනය මගින් තරුණයා ජාත්‍යන්තරයට ගෙනයාමත්, සංවර්ධනයට දායක කර ගැනීමටත් හැකිවන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා කියයි.මේ තරුණ සමුළුවේ සමාරම්භක අවස්ථාවහම්බන්තොට ජාත්‍යන්තර සම්මන්ත්‍රණ ශාලාවේ දී මැයි 6වැනි දා පැවැත්වීමට සියලු කටයුතු සංවිධාන කර ඇති බවද ලලිත් පියුම් පෙරේරා මහතා අනාවරණය කළේය.මෙම සමුළුව මැයි 6වැනි දා සිට 10වැනි දා දක්වා පැවැත්වෙන අතර, 7, 8 හා 9වැනි දින කොළඹ බණ්ඩාරනායක සම්මන්ත්‍රණ ශාලාවේ දී සමුළු පැවැත්වීමට සංවිධාන කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041810</link>
    <topic>වැලිකඩ බන්ධනාගාර රෝහලේ මානසික රෝගී රැඳවියෝ 2ක් පැන යති</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාර රෝහලේ මානසික රෝගී වාට්ටුවේ ප්‍රතිකාර ලබමින් සිටි රැඳවියන් දෙදෙනකු ඊයේ (17) අලුයම 3 ට පමණ එම රෝහලේ වහලයේ උළු ගලවා පලාගොස් ඇත.රෝහලෙන් පිටතට පැන ගත් එම රැඳවියන් ලී කොට ආධාර කරගෙන බන්ධනාගාර තාප්පයට නැඟී වනාතමුල්ල දෙසින් පලාගොස් ඇති අතර ඒ වන විට බන්ධනාගාර රෝහලේ සේවයේ නිරතව සිට ඇත්තේ නිලධාරීන් පස්දෙනෙකු පමණි.මෙසේ පලාගොස් ඇත්තේ ඇඹිලිපිටිය සහ හෝමාගම ප්‍රදේශයන්හි රැඳවියන් දෙදෙනකුය. ඔවුන්ගෙන් එක් අයකු මරණ දණ්ඩනය නියමවූවකු වන අතර අනෙක් රැඳවියා සොරකම් සම්බන්ධ නඩු 3 ක් පවරා ඇති සැකකරුවෙක් වෙයි.මේ රැඳවියන් දෙදෙනා පැන යාමට දිගු කලෙක පටන් කළ සැලසුමක් අනුව, මානසික රෝගීන් ලෙස රඟපා බන්ධනාගාර රෝහලේ මානසික රෝගී වාට්ටුවට ඇතුළත් වී ඇති බවට සැක කෙරේ. මානසික රෝගීන් බවට ව්‍යාජ වෛද්‍ය වාර්තාවකින් මේ රැඳවියන් බන්ධනාගාර රෝහලට ඇතුළත් වී සිටියේ ද යන්න පිළිබඳව බන්ධනාගාර මූලස්ථානය විශේෂ පරීක්ෂණයක් ද ආරම්භ කර තිබේ.සිද්ධිය වන අවස්ථාවේ එම රෝහලේ සේවයේ නිරතව සිටි නිලධාරීන්ගෙන් ද මේ පිළිබඳව බන්ධනාගාර මූලස්ථානය විශේෂ වාර්තාවක් කැඳවා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041811</link>
    <topic>ගෝබි අත්අඩංගුවට ගත්තේ මාර්තු 5 සිට කළ විමර්ශනවලින්</topic>
    <author/>
    <content>ගෝබි ඇතුළු තිදෙනකු මියයාම සම්බන්ධයෙන් පසුගිය දිනවල මාධ්‍ය ඔස්සේ විවිධ ප්‍රචාර සිදුවූ බවත්, ගෝබි ඇතුළු සැකකරුවන් අත්අඩංගුවට ගැනීමට හැකියාව ලැබුණේ මාර්තු 05දා සිට සිදුකළ විමර්ශනවලදී බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා කියා සිටියේය.මාර්තු 05දා රාත්‍රියේ ‍පලෙයි පොලිස් ස්ථානාධිපතිවරයා එක්තරා ස්ථානයකදී පාප්ප සහ පෝස්ටර් තොගයක් රැගත් පුද්ගලයින් කිහිපදෙනකු අත්අඩංගුවට ගත් බවත් එම පෝස්ටර්වල දෙමළ ජාතියට අසාධාරණයක් සිදුවන නිසා ප්‍රතිසංවිධානය වීමට අවශ්‍ය බව දෙමළ බසින් සඳහන් වී තිබූ බවත් ඒ මහතා පැවැසීය.පොලිස් මූලස්ථානයේදී පෙරේදා (16) පැවැති මාධ්‍ය හමුවකදී ඒ මහතා මේ බව පැවැසීය. එහිදී ජ්‍යෙෂ්ඨ පොලිස් අධිකාරීවරයා මෙසේ ද කීවේය. අත්අඩංගුවට ගත් සැකකරුවන්ගෙන් ප්‍රශ්න කරනවිට ඔවුන්ව මෙහෙයවන්නේ ගෝබි නමැත්තා බව හෙළිවුණා. මේ අනුව අප්පන්, ගෝබි, සේවියන් යන අය ගැන විමර්ශන ආරම්භ කළා. සේවියන් වවුනියාවේ ඉඩමක් මිලදී ගෙන තිබෙනවා. යම් දිනෙක එල්. ටී. ටී. ඊ. ක්‍රියාකාරකම් නැවත ආරම්භ කිරීමේ අරමුණෙන් ඔහු මේ ඉඩම මිලදී ගෙන තිබෙන්නේ. මඩකළපුව ප්‍රදේශයේ යුවළක් එහි පදිංචි කරවා තිබෙන අතර ඒ අයද හිටපු එල්. ටී. ටී. ඊ. සාමාජිකයින්.මාර්තු 11දා ගෝබි අත්අඩංගුවට ගත්තේ කිළිනොච්චියේ ධර්මපුරම්වලදී. ඔහු පොලිස් නිලධාරියකුට ද වෙඩි තබා පලා ගියා.තවදුරටත් විමර්ශන කටයුතු සිදු කිරීම මඟින් ත්‍රස්ත ක්‍රියා විමර්ශන කොට්ඨාසය එක්තරා කාන්තාවකගේ නිවසක් පරීක්ෂා කළා. එහිදී පතොරම් හා මෝටාර් අත්අඩංගුවට ගත්තා. තවත් නිවෙසක තිබී බිම් බෝම්බ හඳුනා ගැනීමේ උපකරණ අත්අඩංගුවට ගත්තා. දෙගර්කට්ටු ප්‍රදේශයේදී ත්‍රස්ත ක්‍රියා විමර්ශන කොට්ඨාස නිලධාරීන් පොත්පත් තොගයක් සොයා ගත්තා. ඒවායේ සඳහන්වන්නේ අවි ආයුධ පුහුණුව සම්බන්ධ තොරතුරුයි.මේ අනුව අත්අඩංගුවට ගත් සැකකරුවන් 67 දෙනාගෙන් 44 දෙනකු ගැන තවදුරටත් පරීක්ෂණ සිදු වෙනවා. දැනට ත්‍රස්ත ක්‍රියා සම්බන්ධයෙන් සැකකරුවන් 106 දෙනකු රඳවාගෙන සිටිනවා. 2012 මාර්තු 17 උච්චවේලිහිදී ත්‍රස්ත ක්‍රියා සම්බන්ධ පිරිසක් අත්අඩංගුවට ගත්තා. ප්‍රංශයේ කුමනේ තමයි ‍ඒ අයට උපදෙස් දී තිබෙන්නේ. ඉන්දියාවේ චෙන්නායිවලදී ලංකාවේ 06 දෙනකුට යුද පුහුණුව දීලා තිබෙන පිරිසක් චෙන්නායි පොලිසිය මඟින් අත්අඩංගුවට ගත්තා. ශ්‍රී ලංකාවේ තවදුරටත් ත්‍රස්ත ක්‍රියාකාරකම්වලට ඉඩක් නැහැ. කවුරු කළත් කුමන හේතුවක් මත කළත් රටේ අසමගියක් ඇති කිරීමට ඉඩදිය නොහැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041812</link>
    <topic>මාධ්‍යවේදියකුට පහරදී කැමරා උපකරණ පැහැර ගත් සිද්ධිය ගැන විධිමත් පරීක්ෂණයක් ඕනෑ</topic>
    <author>ගිරිඋල්ල සමුහ - ඩබ්. ඒ. සරත්</author>
    <content>හෙට්ටිපොළ ප්‍රදේශයේ විද්‍යුත් මාධ්‍යවේදියකුට අමානුෂික ලෙස හිරිහැර කර ඔහු සතු කැමරා උපකරණ සහ මාධ්‍ය හැඳුනුම්පත පැහැරගත් නාරම්මල මයුරපාද මධ්‍ය විද්‍යාලයේ විදුහල්පතිවරයා පිළිබඳ පරීක්ෂණයක් කරන ලෙස සත්කෝරල නිදහස් මාධ්‍ය සංසදය ජනාධිපතිතුමාගෙන් ඉල්ලා සිටී.මයුරපාද මධ්‍ය විද්‍යාලයේ සිදුව ඇතැයි පවසන රුපියල් 1,24,458/-ක මත්පැන් සාදයක් පිළිබඳ සහ වෙනත් දූෂණ පිළිබඳ විදුහල්පතිවරයාගෙන් අදහස් විමසීම සඳහා මාධ්‍යවේදී අසංක බාලසූරිය මහතා විදුහලට ගිය අවස්ථාවේ දී මේ පහරදීමට ලක්ව ඇත.මේ වනවිට අදාළ විදුහල්පතිවරයා නාරම්මල පොලිසිය මඟින් පොලිස් ඇප මත නිදහස් කර මේ මස 23 දින නාරම්මල උසාවියට ඉදිරිපත් කරන බව නාරම්මල පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041813</link>
    <topic>අවුරුදු සමයේ බීමත්ව රිය පැද වු රියැදුරන් 1315ක ගේ රියැදුරු බලපත්‍රය වසරක කාලයකට අත්හිටුවන්න යයි</topic>
    <author>සමන්මලී ප්‍රියශාන්ති</author>
    <content>බීමත්ව රිය පැද වු රියැදුරන් 1315 දෙනකු මේ 10 වැනිදා සිට ‍ඊයේ (17) දක්වා වු සතිය තුළ පොලීසිය මඟින් අත් අඩංගුවට ගෙන තිබේ. මේ පිරිස අතර මගී ප්‍රවාහන බස් රථ රියැදුරෝ 12 දෙනකු ද වන බව ‍පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ මහතා පැවැසීය.මඟීන්ගේ ජීවිත අවදානමක් ඇති වන පරිදි රිය ධාවනය කිරීම බරපතළ වරදක් බැවින් මේ මඟී ප්‍රවාහන බස් රථ රියැදුරන්ගේ රියැදුරු බලපත්‍රය අහෝසි කරන ලෙස අධිකරණයෙන් ඉල්ලා සිටින බවද පොලිස් මාධ්‍ය ප්‍රකාශකවරයා සඳහන් කළේය.අනෙකුත් රියැදුරන්ගේ රියැදුරු බලපත්‍රය වසරක කාලයකට අත්හිටුවීමට කටයුතු කරන ලෙස ද අධිකරණයෙන් ඉල්ලා සිටින බවත් හෙතෙම ඊයේ (17) පොලිස් මුලස්ථානයේ පැවැති මාධ්‍ය හමුවකට එක් වෙමින් කියා සිටියේය.ඉකුත් ජනවාරී මාසයේ සිට අප්‍රේල් මාසය දක්වා කාලය තුළ බීමත්ව රිය පැදවු රියැදුරන් 14153 දෙනකු පොලිස් අත්අඩංගුවට පත් ව තිබෙන අතර 2013 වර්ෂයේ දී බීමත් රියැදුරන් 51764 ක් අත්අඩංගුවට පත් ව තිබේ.අප්‍රේල් 10 සිට 17 දක්වා කාලය තුළ මාරක රිය අනතුරු 56 ක් බරපතළ තුවාල රිය අනතුරු 126 ක් වාර්තා වන අතර සුලු තුවාල රිය අනතුරු 243 ක් වාර්තා වේ.අලාභ පමණක් වු රිය අනතුරු 167 ක් වාර්තා වන අතර මුලු රිය අනතුරු සංඛ්‍යාව 592 ක් වේ. අනතුරුවලින් මිය ගිය ගණන 62 දෙනෙක් වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041814</link>
    <topic>එල්ටීටීඊයට පණ දෙන්න හැදු ගෝබීගේ මව ඇතුළු 15ක් නිදහස්</topic>
    <author># සිරන්ජනී කුමාරි</author>
    <content>එල්.ටී.ටී.ඊ සංවිධානය නැවත ප්‍රතිසංවිධානය කිරීම හා කොටි සමාජිකයෙකු වු ගෝබි නැමැත්තා සමඟ සම්බන්ධතා පැවැත්වීම සම්බන්ධයෙන් ත්‍රස්ත ඒකකය විසින් අත්අඩංගුවට ගනු ලැබු ගෝබී නැමැත්තාගේ මව ඇතුළු ද්‍රවිඩ පුද්ගලයන් 15දෙනකු නිදහස් කරන ලෙස කොළඹ වැඩබලන මහෙස්ත්‍රාත් බී.කේ.සී පෙරේරා මහතා ඊයේ (17) නියම කෙළේය.අත්අඩංගුවට ගනු ලැබු මේ සැකකරුවන්ගෙන් ප්‍රශ්න කිරීමේ දී ඔහුන් ත්‍රස්තවාදී ක්‍රියාවන්ට සම්බන්ධ බවට තොරුතුරු අනාවරණය නොවන බැවින් සැකකරුවන් 15දෙනා මුදාහරින ලෙසට කොළඹ ත්‍රස්ත ඒකකය අධිකරණයෙන් කරනු ලැබු ඉල්ලීම සළකා මහෙස්ත්‍රාත්වරයා මේ නියෝගය කෙළේය.විදේශගතව සිට මෙරටට පැමිණ ඇති එල්ටීටීඊ ත්‍රස්තවාදි සංවිධානයේ ක්‍රියාකාරී සමාජිකයකු වන කජීපන් පොන්නයියා සෙල්වනායගම් නොහොත් ගෝබී විසින්මේරටේ නැවත එල්.ටී.ටී.ඊ සංවිධානය ප්‍රතිසංවිධානය කිරිමට කටයුතු කරන බවත් ඊට ස්විස්ටර්ලන්තයේ සිටින එල්.ටී.ටී.ඊ සංවිධානයේ ක්‍රියාකරුවකු වන කුහන් සහා පරමනාදන් යාදවන් නොහොත් සන්තෝෂන් මාස්ටර් නමැත්තා මූලිකත්වය ගෙන ක්‍රියාකරන බවට අධිකරණයට දන්වා තිබිණ.මේ ක්‍රියාකාරකම් මෙහෙයවන ප්‍රබල කොටි සමාජිකයා වන ගෝබී නමැත්තා ඉකුත් 12 වන දින හමුදා මෙහෙයුමක දි මරණයට පත් වු බව පවසන පොලිසිය ඔහු භාවිත කරනු ලැබු දුරකථන අංක සම්බන්ධයෙන් විශ්ලේෂණයක් සිදු කොට අංක56/2 කොට්ටේඅඩි, විශ්වමඩු ලිපිනයේ පදිංචි රවින්ද්‍රන් මදිනි නමැත්තිය ඉකුත් 11 වැනි දින අත්අඩංගුවට ගත් අතර ඇයගේ ප්‍රකාශ මත ඉඩමේ වළ දමා තිබු පුපුරන ද්‍රව්‍ය තොගයක් සොයා ගත් බවට පොලිසිය අධිකරණයට කරුණු වාර්තා කර තිබිණි.ජංගම දුරකථන පහක් ,‍ බෝම්බ ඇති ස්ථාන හඳුනා ගන්නා යන්ත්‍ර, ආර්.පී.ජී ජීව උණ්ඩ දෙකක්, මෝටාර් ජීව උණ්ඩ තුනක්, තමිලන් ගුණ්ඩු වර්ගයේ අත්බෝම්බ තුනක්, පැති බෝම්බ එකක්, ටී.56 ජිව උණ්ඩ 375, පොලිසිය විසින් සොයා ගෙන තිබේ.මේ නඩු භාණ්ඩ විශේෂ කාර්යය බළකායේ නිලධාරින් ලවා නිශ්ක්‍රිය කරවා වාර්තාවක් අධිකරණයට ඉදිරිපත් කරන ලෙසට අධිකරණය විසින් නියෝගයක් ද නිකුත් කෙරිණි.මේ ක්‍රියාකාරකම්වලට සම්බන්ධ තවත් සැකකරුවන් වන එලාලේ උතුර, එලාලේ, චුන්නාගම් පදිංචි සුන්දරලිංගම් අගිලන්, නො 339, ජෙයන්ති නගර් පදිංචි තම්බයියා කනගලිංගම් බවානන්දන් නොහොත් ආනන්දන්, නො 395, ජෙයන්ති නගර්, පදිංචි පුබාලසිංහම් නිශාන්තන්, නො 28/04 වැල්ලවත්ත පදංචි කිරුබාරත්නම් පරමගුරුනාදන්, අංක 1106 පාලතුර් ත්‍රිකුණාමලය පදිංචි කජිබන් ෂර්මිලා මුලතිව් පදිංචි අගස්තියන් ජෙස්ටින් ප්‍රබාකරන් නොහොත් සුමන් සැකකරුවන් අත්අඩංගුවට අධිකරණ නියෝග මත කොළඹ ත්‍රස්ත විමර්ශන විමර්ශන ඒකකයේ රැඳවුම් නියෝග මත රඳවා වැඩිදුර පරික්ෂණ මෙහෙය වන බවට පොලිසිය අධිකරණයට කරුණු වාර්තා කොට තිබිණි.මේ සැකකරුවන්ට අමතරව අත්අඩංගුවට ගනු ලැබු ගෝබීගේ මව වන බාලෙන්ද්‍රන් ජෙයකුමාර් නැමැත්තිය ඉකුත් 13 අත්අඩංගුවට ගෙන රැඳවුම් නියෝග මත ත්‍රස්ත ඒකකයේ රඳවා මෙසේ ප්‍රශ්න කිරිමෙන් අනතුරුව කිසිඳු කරුණක් අනාවරණය නොවිම හේතුවෙන් ඇය ඇතුළු සැකකරුවන් 15 දෙනෙකු අධිකරණය මඟින් මුදා හැරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041815</link>
    <topic>හම්බන්තොට වරාය කේන්ද්‍රකර ගෙන  මුළු රටම සංවර්ධනය කිරීම රජයේ අරමුණයි</topic>
    <author>@ වීරකැටිය සමූහ -ඒ. ටී කහඳුගොඩ</author>
    <content>හම්බන්තොට වරායට නැව් එන්නේ නෑ කිව්වට නැව් එ නවා. වරායේ දෙවෙනි අදියර තව වසර දෙක තුනකින් නිමාවෙනවා. හම්බන්තොට වරාය කේන්ද්‍රකර ගෙන මුළු රටම සංවර්ධනය කිරීම රජයේ අරමුණයි. මේ ව්‍යාපෘති ක්‍රියාත්මක කරන්නේ අදට නොව හෙටටයි.ආපදා කළමනාකරණ ඇමැති මහින්ද අමරවීර මහතා එසේ ප්‍රකාශ කළේ අඟුණකොළපැලැස්ස කොටවායේ උපේක්කා බෝ සෙවනේ පැවැති උත්සවයක් අමතමිනි.සිංගප්පූරුවේ පදිංචි කිම් කොත් හ්වා මහතා ගේ ධන පරිත්‍යාගයෙන් හම්බන්තොට දිස්ත්‍රික්කයේ අඩු ආදායම්ලාභීන් 312 දෙනෙකු අතර වියලි ආහාර මලු බෙදාදීම නිමිත්තෙන් මේ උත්සවය පැවැත්විණ. එහිදී වැඩිදුරටත් කතා කළ ඇමැති මහින්ද අමරවීර මහතා මෙසේද කීය.අපි පසුගිය පළාත් සභා මැතිවරණය විශිෂ්ට ලෙස ජයග්‍රහණය කළා. නමුත් 30% ක් වත් ඡන්ද ගන්න බැරිවුණ විපක්ෂය කියනවා ඔවුන් දිනුවා කියලා. ඒ අය අංක ගණිතය දන්නෙ නැතිබව පේනවා. ඡන්දය නොදාපු අයත් එකතුකරලා තමයි ගණන් හදලා තියෙන්නේ.කොළඹ රැකියා කරන අයට ඡන්දය දමන්න එන්න බැරිවුණා. සමහරුන්ට හැඳුනුම්පතේ ගැටලු තිබුණා. ඡන්දය දාන්න බැරිවුණ අයත් ඡන්දය දැම්මානම් ආණ්ඩුවෙ ඡන්ද ප්‍රමාණය තව වැඩි වෙනවා.අනික මේක ජාතික මැතිවරණයක් නොවේ. යමෙක් ඡන්දය නොදාන්න හේතු තිබුණානම් අපි ඒ ගැන සොයා බලා අවශ්‍ය පිළියම් යොදනවා. සමහරුන් මෙවැනි ආහාර මලු වැනි දේ බෙදන්නේ යමක් නැවත බලාපොරොත්තුවයි. විශේෂයෙන් දේශපාලනඥයෝ බෙදන්නේ ඊළඟ මැතිවරණයේදී ඡන්ද බලාපොරොත්තුවෙන් අද ජනතාවත් ඒ දේශපාලනයට හුරු වෙලා. මැතිවරණ ප්‍රතිඵල බැලුවම අපට පෙනෙනවා ඡන්දය ගන්න වැඩිය සංවර්ධන වැඩකරන්න ඕන නැහැ. මොනවා හරි බෙදුවම ඇති කියලා. නමුත් මේක ඒ තරම් හොඳ තත්ත්වයක් නොවේ.හැබැයි මම නම් මගේ මැතිවරණ ව්‍යාපාරය තුළ ඡන්ද දිනුවේ එක එක දේවල් බෙදලා නොවේ. අපි මොකුත් බෙදුවේ නැති වුණාට ජනතාව අපට ඡන්දය දෙනවා.මෙහිදී උපේක්කා බෝසෙවනේ අධිපති කොටවායේ ඛේමාරාම හිමියෝ ද අනුශාසනාවක් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041816</link>
    <topic>බොදු බල සේනාවේ චෝදනා ඇමැති බදියුද්දීන් ප්‍රතික්ෂේප කරයි</topic>
    <author>චන්දිමා එදිරිමාන්න</author>
    <content>විල්පත්තු ජාතික වන උද්‍යානයට අයත් අක්කර 22,000ක මුස්ලිම් පල්ලි නිවාස ඇතුළත් අරාබි කොලනි පිහිටුවීමට කටයුතු කරන බවට බොදු බලසේනා සංවිධානය කරන චෝදනා කර්මාන්ත හා වාණිජ ඇමැති රිෂාඩ් බදියුද්දීන් මහතා තරයේ ප්‍රතික්ෂේප කරයි.මේ පිළිබඳ බොදු බලසේනා සංවිධානය එල්ල කරන ‍චෝදනා තමන් තරයේම ප්‍රතික්ෂේප කරන බවත් ඒවා අසත්‍ය චෝදනා බවත් බදියුද්දීන් මහතා ඊයේ (17) කොළඹදී පැවැසීය. තමන්ට එල්ල කරන චෝදනා අසත්‍ය බවත් ඒ පිළිබඳ වහාම නිවැරදි මතය ප්‍රකාශ කරන ලෙසත් තමන් බොදු බලසේනා සංවිධානයේ මහලේකම් ගලබොඩඅත්තේ ඥානසාර හිමියන්ට ලිපියක් මඟින් දන්වා යවා ඇති බවත් මේ පිළිබඳ තමන්ට කිසිඳු ප්‍රතිචාරයක් නොදක්වන්නේ නම් ලබන 21දා තමන්ට සිදු වූ අපහාසයට රුපියල් මිලියන 500ක වන්දි ඉල්ලා නඩු පැවරීමට කටයුතු කරන බවත් මෙහිදී ඇමැතිවරයා අවධාරණය කළේය. ඊයේ (17) කොළඹ 03 කර්මාන්ත හා වාණිජ කටයුතු අමාත්‍යාංශ ශ්‍රවණාගාරයේදී පැවැති විශේෂ මාධ්‍ය හමුවේදී ඇමැතිවරයා එම අදහස් ප්‍රකාශ කළේය. එහිදී ඇමැතිවරයා කියා සිටියේ 1990 වසරේදී එල්. ටී. ටී. ඊ. සංවිධානයට බඳවා ගැනීම සඳහා තරුණ කොටස් ඒකරාශී කළ බවත්, එසේ රට බෙදන ව්‍යාපාරයට හවුල් නොවූ මුස්ලිම් ජනතාව එම ප්‍රදේශවලින් පලවාහැරිය බවත්ය. එසේ පලවාහැරි පිරිස් එම පළාත් අතහැර දකුණු පළාතේ පදිංචි වූ බවද කීවේය. එම ප්‍රදේශයේ ගෙවල් 22,000ක් විනාශ කිරීමටත් එවකට එල්. ටී. ටී. ඊ. සංවිධානය කටයුතු කළ බවද මෙහිදී ඇමැතිවරයා පැවසීය. තවදුරටත් අදහස් දක්වමින් ඇමැති රිෂාඩ් බදියුද්දීන් මහතා මෙසේ ද කීය.අද යුද්ධය අවසන් වෙලා වසර කීපයක් ගත වෙලා. ජනතාවට පෙනෙනවා සාමය රට තුළ තිබෙන බව. එම ප්‍රදේශවලින් ගිය ජනතාව නැවත තම ගම්බිම්වලට ඇවිත්. අවුරුදු විසි දෙකකට පසුවයි ඔවුන් එම ප්‍රදේශවලට ඇවිත් තියෙන්නේ. නමුත් අද එම ප්‍රදේශ විනාශ වෙලා. ඔවුන් ඉල්ලන්නේ තමන්ගේ නැති වූ දේපළයි. එම ජනතාව විල්පත්තු ජාතික වන උද්‍යානයට අයත් භූමිවල අනවසරව පදිංචිව සිටිනවා. ඒ වගේම මේ වනවිට රාජ්‍ය නොවන සංවිධානයක් මඟින් ගෙවල් 300ක් හදා දී තිබෙනවා. එම නිවාස නිත්‍යානුකූලව ඉදිකළ ඒවා. ඒ සඳහා අද මටයි චෝදනා එල්ල කරන්නේ. මම එම ජනතාවට මේ ප්‍රදේශවල පදිංචි වෙන්න කියා නැහැ. එය එම ජනතාවගේ කැමැත්ත. හෙක්ටයාර 22,000ක විල්පත්තු වනයට අයත් කැලෑව එළිපෙහෙලි කරලා තියනවාලු. ඇත්තටම මේවා අසත්‍ය චෝදනා. එහෙම දෙයක් වෙලා නැහැ. එදා මම උතුරු, නැඟෙනහිර පළාතේ සිංහල ජනතාවට නිවාස හදන්න, එම ගම්බිම්වල නැවත පදිංචි කරන්න කටයුතු කළා. එහෙම කළේ ජාති භේදයක් නැතුවයි. අද මම මේ මුස්ලිම් ජනතාවට නිවාස හදා දෙනවා කියලා මට චෝදනා කරනවා.මේ සියලු කටයුතු සිදුකර ඇත්තේ වන සංරක්ෂණ අමාත්‍යාංශය හා ප්‍රාදේශීය ලේකම්තුමාගේ අනුදැනුම ඇතිවයි. මෙම ප්‍රදේශයේ පරණ පල්ලියක් තිබෙනවා. එය වල්බිහිවෙලා. එම පල්ලිය වෙනුවට තමයි අලුත් පල්ලියක් හදලා තියෙන්නේ. මමත්, කැලයට, සතා සිව්පාවාට, විල්පත්තු වන උද්‍යානයට ආදරෙයි. ඒවා විනාශ කරන්න ඉඩ තබන්නේ නැහැ. අපි රටේ දේපළ ආරක්ෂා කරනවා. නමුත් ඒ සම්බන්ධයෙන් ඇති වැරදි ප්‍රචාර හෙළා දකිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041817</link>
    <topic>කිඹුල් හූනන් විකිණීමට හැදූ දෙදෙනාට රු: 40,000 බැගින් දඩ</topic>
    <author>මල්වාන සමූහමහානාම විතානගේ</author>
    <content>කිඹුල් හූනන් දෙදෙනකු රුපියල් ලක්ෂ දාහතරකට විකිණීමට තැත් කිරීම හා ඔවුන් අලෙවි කිරීම සඳහා ප්‍රදර්ශනය කිරීම සම්බන්ධව වරද පිළිගත් පුද්ගලයින් දෙදෙනකුට රුපියල් හතළිස් දහස බැගින් රුපියල් අසූදහසක දඩමුදලක් පූගොඩ මහේස්ත්‍රාත් හා අතිරේක දිසා විනිසුරු ඉන්දිකා කාලිංගවංශ මහත්මිය පසුගියදා නියම කළාය.තවද එම හූනන් දෙදෙනා ජාතික වන උද්‍යානයකට මුදාහරින ලෙසට දෙහිවල සත්ත්ව උද්‍යානයට නියම කරනු ලැබූ මහේස්ත්‍රාත්වරිය මෙම දඩ මුදලින් අඩක් අද දින ගෙවිය යුතු බවට ද එම පුද්ගලයින් දෙදෙනාට නියම කෙරිණි.දොම්පේ උඩමාපිටිගම ප්‍රදේශයේ පදිංචි පුද්ගලයින් දෙදෙනකුට මෙසේ දඩමුදලක් නියම කරන ලදී. මේ හූනන් දෙදෙනා පිළිබඳ වාර්තාවක් දෙහිවල සත්ත්ව උද්‍යානයෙන් කැඳවා තිබූ අතර එම හූනන් දෙදෙනා දැවැන්ත තිත් හූනන් වර්ගයට අයත් වන බවට අධිකරණයට වාර්තාකර තිබිණි. මෙහිදී වනජීවී සංරක්ෂණ දෙපාර්තමේන්තුවේ හදිසි වැටලීම් ඒකකයේ වන සත්ත්ව අඩවි ආරක්ෂක බී. එස්. සුමනරත්න මහතා අධිකරණයට කරුණු දක්වමින් දැනට දෙහිවල සත්ත්ව උද්‍යානය භාරයේ සිටින එම හූනන් දෙදෙනා ජීවත්විය හැකි පරිසර කලාපයකට මුදාහරින ලෙසට අධිකරණයෙන් ඉල්ලා සිටි අතර ඒ අනුව එම හූනන් දෙදෙනා ජීවත්වන පරිසර කලාපයක පිහිටි ජාතික වන උද්‍යානයකට මුදාහරින ලෙසට මහේස්ත්‍රාත්වරිය නියෝග කළාය.වනජීවී සංරක්ෂණ දෙපාර්තමේන්තුවේ හදිසි වැටලීම් ඒකකයේ වන සත්ත්ව අඩවි ආරක්ෂක බී. එස්. සුමනරත්න, වන සත්ත්ව නියාමකයින් වන ප්‍රියන්ත සමන් එදිරිසිංහ හා එන්. එල්. හසිත නිර්මාල් යන නිලධාරීහු පැමිණිල්ල මෙහෙයවූ අතර සැකකරුවන් වෙනුවෙන් නීතිඥ සංජය රණතුංග මහතා පෙනී සිටියේය.ඉතිරි හිඟ දඩ මුදල ලබන මස 08 වැනි දිනට ගෙවීමට ද නියම කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=n14041818</link>
    <topic>බියගම විලේජ් අධිපති ඝාතන සිද්ධියේ සැකකරුවන් තවදුරටත් රිමාන්ඩ්</topic>
    <author>මල්වාන සමූහ - මහානාම විතානගේ</author>
    <content>බියගම විලේජ් හොටෙල් අධිපති කෝටිපති ව්‍යාපාරික බර්නාඩ් ජයරත්න (65) යන අය ඝාතනය කිරීමේ සිද්ධියේ සැකකරුවන් දෙදෙනා තවදුරටත් ලබන 23 වැනිදා දක්වා රක්ෂිත බන්ධනාගාර ගත කර තැබීමට පූගොඩ මහේස්ත්‍රාත් හා අතිරේක දිසා විනිසුරු ඉන්දික කාලිංගවංශ මහත්මිය පසුගියදා නියම කළාය.නාරන්වල පදිංචි පොලිස් විශේෂ කාර්ය බළකායේ සුදත් වික්‍රමසිංහ හා මියගිය අයගේ පුත් බියගම පදිංචි සුරංග ජයරත්න යන දෙදෙනා මෙසේ තවදුරටත් රක්ෂිත බන්ධනාගාර ගත කෙරිණි.තවද මේ ඝාතන සිද්ධියට සමගාමීව මෙම සැකකරුවන් දෙදෙනාට එරෙහිව පුපුරණ ද්‍රව්‍ය ළඟ තබාගැනීමේ චෝදනාව මත පවරා තිබෙන නඩුවද මෙදින (11 වැනිදා) කැඳවා තිබූ අතර එම නඩුව ද ලබන 23 වැනි දිනට කල් තැබීය.මෙහිදී අපරාධ පරීක්ෂණ දෙපාර්තමේන්තුවේ සැරයන් නිශ්ශංක මහතා අධිකරණය ඉදිරියේ කරුණු දක්වමින් කීවේ මේ සිද්ධින් සම්බන්ධව විමර්ශන කටයුතු තවම අවසන් නැහැ. මෙතෙක් සිදු කරන ලද විමර්ශන කටයුතුවල වැඩිදුර වාර්තාවක් අධිකරණයට ඉදිරිපත් කරනවා. මඩකලපුවේ සිට පුපුරණ ද්‍රව්‍ය ප්‍රවාහනය කරන ලදැයි කියන වාහනය තවම සොයා ගැනීමට නොහැකි වී තිබෙනවා. එය බුද්ධි තොරතුරු මත අත්අඩංගුවට ගැනීමට කටයුතු කරගෙන යනවා. මේ සිද්ධීන් සම්බන්ධව නීතිපති උපදෙස් පතා තිබෙනවා. එය මෙතෙක් ලැබී නැහැ.සැකකරුවන් වෙනුවෙන් පෙනී සිටි නීතිඥ ලාල් කුමාරපේලි මහතා අධිකරණය හමුවේ කරුණු දක්වමින් කියා සිටියේ මෙහි විමර්ශන අවසන් නැතැයි කියමින් අපරාධ පරීක්ෂණ දෙපාර්තමේන්තුව හැමදාම මෙය කල් අරිනවා. එයින් සැකකරුවන්ට බලවත් අසාධාරණයක් සිදු වෙනවා. ඔවුන් දැන් මාස හයක පමණ කාලයක සිටම රක්ෂිත බන්ධනාගාර ගතවී සිටින්නේ. ඒ නිසා විමර්ශන කටයුතු ඉක්මනින්ම අවසන් කරන ලෙසට අපරාධ පරීක්ෂණ දෙපාර්තමේන්තුවට උපදෙස් ලබා දෙන්න.මේ අවස්ථාවේදී ඉදිරිපත් වූ කරුණු කෙරෙහි අවධානය යොමු කළ මහේස්ත්‍රාත්වරිය මේ සිද්ධිය සම්බන්ධව එක් අංශයකින් පමණක් දිගින් දිගටම විමර්ශන කටයුතු සිදුකර ගෙන යන්නේ නැතිව සෑම අංශයක්ම ආවරණය වන පරිදි විමර්ශන කටයුතු සිදු කරන්නට ඕනෑ. මේ සම්බන්ධව නීතිපති උපදෙස් කඩිනමින් ලබාගන්නා ලෙසටත් අපරාධ පරීක්ෂණ දෙපාර්තමේන්තුවට දන්වනවා.අපරාධ පරීක්ෂණ දෙපාර්තමේන්තුව පැමිණිල්ල මෙහෙයවූ අතර සැකකරුවන් වෙනුවෙන් නීතිඥවරුන් වන ලාල් කුමාරපේලි, චින්තක අමරසිංහ, සංජය රණතුංග හා කමල් සම්මන්දප්පෙරුම යන මහත්වරු ද මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404181</link>
    <topic>ගම් යා කිරීමේ වැඩසටහනින් හෝමාගම ප්‍රධාන මාර්ග 13ක් කාපට් කර සංවර්ධනයට</topic>
    <author/>
    <content>ජනාධිපති ලේකම් කාර්යාලය මඟින් මෙහෙයවන ගම් යා කිරීමේ වැඩසටහන යටතේ රුපියල් ලක්ෂ දෙදහස් එකසිය අසූඑකක මුදලක් වැය කර හෝමාගම මැතිවරණ බල ප්‍රදේශයේ ප්‍රධාන මාර්ග දහතුනක් කාපට් කර සංවර්ධනය කිරීම ආරම්භ කර ඇත.මේ යටතේ වටරැක, පානළුව මාර්ගය, පනාගොඩ පැළපාගොඩ රණවිරු ගම්මානය මාර්ගය, ජල්තර කැකුලන්විල මාර්ගය, කහතුඩුව සරණතිස්ස මාවත, හෝමාගම රාජ්‍ය කාර්යාල සංකීර්ණය (උසාවිය පාර) මාර්ගය, හිරිපිටිය දොළේකඩේ මාර්ගය, හෝමාගම නගරයේ පිටරවුම් (සතොස මාර්ගය) මාර්ගය, හිරිපිටිය ගම්මාන මාර්ගය, පිටිපන මාහේනවත්ත මහින්ද රාජපක්ෂ විදුහල මාර්ගය, පිටිපන කැන්දලන්ද හරස් මාර්ගය සංවර්ධනය කිරීම ආරම්භ කර ඇත.මේ වැඩසටහන යටතේ සංවර්ධනය කරනු ලබන සෑම මාර්ගයක්ම කාපට් කිරීමට පෙර එම ප්‍රදේශයේ විහාරස්ථානවල ස්වාමීන් වහන්සේ උදෑසන පිණ්ඩපාතයේ වැඩම කර සෙත් පිරිත් සජ්ඣායනය කිරීමෙන් පසු මාර්ගවල වැඩ ආරම්භ කෙරිණි.ගොඩගම ලයනල් ජයසිංහ මාවත කාපට් කිරීමේ අවස්ථාවට පැමිණි හෝමාගම සංවර්ධන කමිටුවේ සභාපති හා අධ්‍යාපන ඇමැති බන්දුල ගුණවර්ධන මහතා මෙසේ පැවැසීය.හෝමාගම මැතිවරණ කොට්ඨාසයේ මේ වන විට ප්‍රධාන මාර්ග කාපට් කිරීමේ වැඩසටහන යටතේ කිලෝමීටර් පනස් හතරක් දුරක් කාපට් කර අවසන් වී තිබෙනවා.මේ අවස්ථාවට හෝමාගම ප්‍රා. සභාවේ වැ. බ. සභාපති ඉන්දික කෝරළගේ, ප්‍රාදේශීය සභා මන්ත්‍රීවරුන් වන කමල් චන්දන, රංජිත් හේවාවසම්, කැළුම් ප්‍රියංකර යන මහත්ම මහත්මීන් ඇතුළුව විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404182</link>
    <topic>ජාතික ඵලදායිතා සම්මාන උළෙලට ආයතන ලහි ලහියේ සුදානම්</topic>
    <author>@ සකුන්තලා ජයසිංහ</author>
    <content>ජාතික ඵලදායිතා සම්මාන උළෙල සඳහා මේ මස අවසානයේ පැවැත්වීමට නියමිත තරඟාවලියට සියලු රාජ්‍ය ආයතන හා පෞද්ගලික ආයතන ලහි ලහියේ සුදානම් වෙයි.ඵලදායි හා කාර්යක්ෂම රාජ්‍ය සේවාවක් සහ රටේත් සමාජයේත් යහපැවැත්ම උදෙසා වු පෞද්ගලික ආයතන පද්ධතියක් ස්ථාපිත කිරිම සඳහා දිරිගන්වනු වස් සෑම වසරක් පාසාම පවත්වනු ලබන ජාතික ඵලදායිතා සම්මාන උළෙල මෙවරත් පැවැත්වීමට ඵලදායිතා මහලේකම් කාර්යාලය කටයුතු සුදානම් කර තිබේ. ඒ අනුව සෑම රාජ්‍ය ආයතනයක්ම මේ සඳහා ඉදිරිපත්විය යුතු අතර තරඟාවලියේ ප්‍රථම අදියර ලෙස ව්‍යාපෘති වාර්තාවක් ඉදිරිපත් කළ යුතුය.ඵලදයිතා මහ ලේකම් කාර්යාලයේ ස්වාධීන විනිශ්චය මණ්ඩලයක් මගින් මේ ව්‍යාපෘති වාර්තා පරීක්ෂා කිරිමෙන් පසු තේරි පත්වුණු වාර්තා ඉදිරිපත් කළ ආයතන ඵලදායිතා තරඟ කොන්දේසි වලට අනුව යළි විමර්ශනය කර ලකුණු ලබා දීමක් සිදුකරනු ලබයි.මේ ඵලදායිතා තරඟාවලීයේ දි ඒ ඒ ආයතනවල විවිධ අංශ සහ දෙපාර්තමේන්තුවල නිලධාරින්ගෙන් සැදුම්ලත් තත්ත්ව කව වෙන වෙනම තරඟයට ඉදිරිපත්වන අතර නිර්මාණ ශීලිත්වය, තාක්ෂණය හා යෙදවුම් සහ මානව සම්පත උපයෝගි කර ගෙන කාර්යක්ෂම හා ඵලදායි ජනතා සේවාවක් ඇති කිරිම සඳහා ක්‍රියාවට නංවා ඇති වැඩසටහන් සහ ව්‍යාපෘතිවලට ලකුණු ලබා දෙයි.මිට අමතරව ආයතනවල නිලධාරීන්ගේ ඵලදායිතා දැනුම ද පරීක්ෂාවට ලක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404183</link>
    <topic>ඌව පළාතේ ක්‍රීඩා සංවර්ධනයට දසලක්ෂ 15ක ප්‍රතිපාදන</topic>
    <author>බණ්ඩාරවෙල සමූහ @ ආනන්ද හපුගොඩ</author>
    <content>ඌව පළාත් ක්‍රීඩා සංවර්ධනය සඳහා පසුගිය අයවැයෙන් රුපියල් දසලක්ෂ 15ක මුදලක් වෙන්කරදී ඇතැයි ඌව පළාත් යෞවන කටයුතු, ක්‍රීඩා, සමාජ සුභසාධන, වතු යටිතල පහසුකම් සංවර්ධන, විදුලි බල හා බලශක්ති සහ කර්මාන්ත සංවර්ධන ඇමැති සෙන්දිල් තොණ්ඩමාන් මහතා පැවැසීය.මේ මූල්‍ය ප්‍රතිපාදන පළාතේ ක්‍රීඩා පිටි සංවර්ධනය කිරීම,ක්‍රීඩා සමාජ සඳහා අවශ්‍ය භාණ්ඩ ලබාදීම, ක්‍රීඩක ක්‍රීඩිකාවන්ගේ කුසලතාවන් වර්ධනය කිරීම මෙන්ම ක්‍රීඩා නිලධාරීන්ගේ පුහුණු කටයුතු පැවැත්වීම වෙනුවෙන් වෙන්කර ඇති බවද ඇමැතිවරයා කීවේය.වැඩිදුරටත් අදහස් දැක්වු ඇමැතිවරයා2014 වර්ෂය වෙනුවෙන් මගේ අමාත්‍යාංශයට වෙන්වී ඇති ප්‍රතිපාදන ප්‍රමාණය රුපයල් මිලියන 68.3 ක් වෙනවා. වතු යටිතල පහසුකම්වලට රුපියල් මිලියන 0.8ක් හා යෞවන කටයුතු සංවර්ධනය සදහා රුපියල් මිලියන 0.1ක් නම්‍යශීලී අරමුදලින් හා උපමාන පාදක අරමුදලින් වෙන්කරදී තිබෙනවා.2013 ජාතික මහා ක්‍රීඩා උළලේදී අප පළාත 2012 වර්ෂයට වඩා කිසියම් පසුබෑමක් ලබා ඇති බව මා පිළිගන්නවා. 2012 වර්ෂයට වඩා 2013 වර්ෂයේ අප ලබාගත් පදක්කම් සංඛ්‍යාවේ වැඩිවීමක් පෙන්නුම් කළත් රන් පදක්කම් සංඛ්‍යාව 2012 ට වඩා අඩුවීම හේතුවෙන් මේ පසුබෑම සිඳුව තිබෙනවා. පා පැදි ක්‍රීඩකයන් දෙදෙනා අනතුරකට භාජනයවීම නිසා අවාසනාවන්ත ලෙස අපට රන් පදක්කම් දෙකක් අහමි වුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404184</link>
    <topic>බන්ධනාගාර රැඳවියකුට ගෙනා බත් පාර්සලයේ කේරල ගංජා</topic>
    <author>@ ලංකින්ද නානායක්කාර ඉමදුව සමුහ</author>
    <content>ගාල්ල බන්ධනාගාරයේ සැකකරුවකු බැලීමට පැමිණි අයකු ගෙන ආ බත් පැකැට්ටුවේ තිබූ අඹ ව්‍යාංජනයේ ඉතා සුක්ෂ්ම ආකාරයට අඹ ඇට දෙකට පලා එහි කේරල ගංජා ග්‍රෑම් තිහකට අධික ප්‍රමාණයක් සඟවා තිබී බන්ධනාගාර නිලධාරින් සොයාගෙන තිබේ.ගාල්ල බන්ධනාගාරයේ අච්චු විඳින මිනීමැරුම් හා දරුණු අපරාධ රැසකට සම්බන්ධ සැකකරුවකු බැලීමට ආ ඔහුගේ මාමා මේ ආකාරයෙන් ගෙන ආ බත් පැකැට්ටුවේ තිබී කේරල ගංජා තොගය බන්ධනාගාර නිලධාරින් විසින් සොයා ගෙන තිබේ.අත්අඩංගුවට ගත් සැකකරු වයස අවුරුදු 48 පමණ වන ආර්.ඒ රාජපක්ෂ නැමති අම්බලන්ගොඩ ප්‍රදේශයේ පදිංචිකරුවෙකි. අත්අඩංගුවට ගත් සැකකරුවා ගාල්ල පොලීසියේ මත්ද්‍රව්‍ය දුෂණ මාර්ධන අංශය වෙත භාර දීමට බන්ධනාගාර නිලධාරින් පියවරගෙන තිබේ.ගාල්ල බන්ධනාගාරයේ බන්ධනාගාර අධිකාරි ඩබ්ලිව්.ඒ.ඞී.සී කරුණාසේකර මහතාගේ උපදෙස් පරිදි, ප්‍රධාන ජේලර් එස්.ඞී බන්දුසේන,ජේලර් එම්.ඩබ්ලිව් ප්‍රදීප්,නියාමක එස්.ඒ.පී.කේ අසංක,ඞී.ජී.එල් මහේෂ් යන බන්ධනාගාර නිලධාරින් මේ වැටලීම සිදු කර අදාළ සැකකාර පුද්ගලයා ගාල්ල පොලීසියට භාර දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404185</link>
    <topic>මිල්ලනිය කිඹුලවිල කන්ද ජල ව්‍යාපෘතිය අසාර්ථකවීමෙන් පවුල් 70ක් අසීරුවට</topic>
    <author>හල්තොට සමූහ විනිතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ කිඹුලවිල කන්ද ජල ව්‍යාපෘතිය අසාර්ථක වීමෙන් පවුල් හැත්තැ පහක පමණ පිරිසක් පානීය ජල ගැටලුවකට මුහුණ පා ඇතැයි පවසති .මීට වසර පහකට පමණ පෙර ආසියානු සංවර්ධන බැංකු ජල යෝජනා ව්‍යාපෘතිය මගින් මේ කන්දට ජලය ලබා දීමට කටයුතු කෙරිණි . කදු පාමුල මඩහැළ වෙල් යාය අයිනේ ඉදිකළ ළිදෙහි ජලය කදු මුදුනේ ටැංකියට පොම්ප කර නළ මගින් නිවාසවලට බෙදා දිමට කටයුතු කළත් මාස දෙකකට වඩා මේ ක්‍රමය ක්‍රියාත්මක කිරීමට අපොහොසත් වූ බව ගම්වැසියෝ පවසති.මේ ළිදේ ජලය මලකඩ සහිත තෙල් තට්ටුවකින් යුක්ත බැවින් ගම්වැසියෝ ජලය ගැනිම ප්‍රතික්ෂේප කිරීම මෙයට හේතු විය.ළිද ඉදිරිපිට ඉදිකර ඇති මෝටරයේ විදුලිය විසන්ධි කර මීටරය ගලවා ගෙන ගොස් ඇති අතර ලක්ෂ ගණනක වියදම අපතේ ගිය බව කිඹුලවිල වැසියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404186</link>
    <topic>පවුල් සෞඛ්‍ය සේවා නිලධාරිනියන්ට අඩු සැලකිලිඅලු</topic>
    <author>@ ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>ගාල්ල, මාතර, හම්බන්තොට යන දිස්ත්‍රික්කවල පවුල් සෞඛ්‍ය සේවා නිලධාරිණියන් 1080ක් ප්‍රාදේශීය සෞඛ්‍ය නිලධාරී කාර්යාල යටතේ සේවයේ යෙදෙන අතර රෝහල්වල 264දෙනකු සේවයේ යෙදී සිටිති.රජයේ හෙද හෙදියන්ට නිළ ඇඳුම් දීමනාවක් වශයෙන් රු.14000ක් ගෙවනු ලැබුවත් පවුල් සෞඛ්‍ය අංශයේ අයට ගෙවනු ලබන්නේ රු.13500කි.මේ තත්ත්වය කනගාටුදායක බවත් සමාන සේවා සපයන පවුල් සෞඛ්‍ය සේවා අංශයට අඩු සැළකිල්ලක් දක්වන බවත් එම මුදලින් ද ඔවුන්ට ගෙවා ඇත්තේ පසු ගිය මාර්තු වැටුප සමග රු.6750ක් බවත් එම මුදල හෝ එකවර ගෙවා නොමැති බවත් දකුණු පළාත් සෞඛ්‍ය සේවා නිලධාරීන්ගේ සංගමය පවසයි. ඒ අනුව හිඟ මුදල් වහාම ගෙවන ලෙසද සංගමය රජයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404187</link>
    <topic>පොලිසියේ වාහන අලුත්වැඩියා කොට ව්‍යාජ වවුචර යොදා ලක්ෂ ගණනින් ගරලා</topic>
    <author> සිරන්ජනි කුමාරි</author>
    <content>පොලිසියේ වාහන අලුත්වැඩියා කොට ව්‍යාජ වවුචර යොදා ලක්ෂ ගණනින් මුදල් වංචා කළ බව කියන නාරාහේන්පිට පොලිස් ගරාජයේ පොලිස් නිලධාරින් දෙදෙනෙකු හා වාහන අමතර කොටස් ව්‍යාපාරිකයෙකු මේ මස 29 වන දින දක්වා රක්ෂිත බන්ධනාගාරගත කරන ලෙස කොළඹ වැඩබලන මහෙස්ත්‍රාත් ආර්.ඒ.එන්.කේ විතාරණ මහත්මිය ඊයේ (17) නියම කළාය.මෙසේ රක්ෂිතබන්ධනාගාරගත කරනු ලැබුවේ පාදුක්ක පදිංචි පිහිඹි‍යගේ ලසන්ත පල්ලේවල , ජයකොඩිමොහොට්ටි අප්පුහාමිලාගේ මිගාර සංජය ජයකොඩි යන පොලිස් නිලධාරින්‍ හා කේ.එම්. චන්ද්‍රරත්න බණ්ඩාර යන ව්‍යාපාරිකයාය.රුපියල් එක්ලක්ෂ හතළිස්පන්දාහස් එකසීය අසුහයක් මුදලක් වංචා කිරිම හා දහනවදාස් පන්සීය දෙළොහක මුදලක් වංචා කිරීමට තැත් කළ බව සඳහන් කරමින් වංචා විමර්ශන අංශය සැකකරුවන් අධිකරණය වෙත ඉදිරිපත් කොට තිබිණ.නාරාහේන්පිට පොලිස් ගරාජයේ පොලිස් වාහන අලුත්වැඩියා කොට ව්‍යාජ වවුචර සකස් කොට මුදල් වංචා කරන බවට පොලිස්පතිවරයාට 2013/1/24 ලද පැමිණිල්ලකට අනුව පොලිස්පති නියෝගයෙන් වංචා විමර්ශන අංශය පරික්ෂණ ආරම්භ කොට තිබේ.පරික්ෂණ පැවැත්විමේ දී ගරාජයේ සේවය කළ පොලිස් නිලධාරින්ට ව්‍යාජ බිල්පත් හා ලේඛන ලබා දීමෙන් මෙම වංචාව සිදු කිරීමට ආධාර අනුබල දී ඇත්තේ පංචිකාවත්ත වාහන අමතර කොටස් වෙළෙද සැල්හිමියා බවට පොලිසියට තොරතුරු අනාවරණය වි තිබේ.සැකකරුවන් රක්ෂිත බන්ධනාගාරගත කරන ලෙස අධිකරණයෙන් ඉල්ලීමක් කළ වංචා විමර්ශන අංශය සැකකරුවන් වංචා කරන ලද මුදල් සම්බන්ධයෙන් ඉදිරියට පරික්ෂණ පවත්වන බවත් මෙයට සම්බන්ධ සෙසු සැකකරුවන් අත්අඩංගුවට ගැනීමට පරික්ෂණ පවත්වන බව පැවසීය.සැකකරුවන් වෙනුවෙන් පෙනී සිටි නීතිඥයන් අධිකරණය හමුවේ පවසා සිටියේ මෙම සිද්ධියට සම්බන්ධ ප්‍රධාන සැකකරු අත්අඩංගුවට නොගෙන පොලිසිය සුළු නිලධාරින් පමණක් අත්අඩංගුවට ගැනීමට ක්‍රියා‍ කර ඇති බවය.අදාළ කරුණු සලකා බැලු මසේත්‍රාත්වරිය සැකකරුවන් මේ මස 29 වන දින දක්වා රක්ෂිතබන්ධනාගාරගත කරමින් සිද්ධියේ ප්‍රගතිය ඉදිරියේ දී වාර්තා කරන ලෙසට පොලිසියට නියම කළාය.වංචා විමර්ශන අංශයේ කාන්තා පොලිස් ඒකකයේ පොලිස් පරික්ෂක ධම්මිකා ගමගේ මහත්මිය මෙම සිද්ධිය සම්බන්ධයෙන් වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404188</link>
    <topic>රුපියල් දහසේ ව්‍යාජ නෝට්ටුවක් ළඟ තබා ගැනීම</topic>
    <author>සිරන්ජනි කුමාරි</author>
    <content>රුපියල් දහසේ ව්‍යාජ නෝට්ටුවක් ළඟ තබා ගැනීමේ සිද්ධියකට අධිකරණය හමුවට ඉදිරිපත් කළ යුද හමුදා ආරක්ෂක මාණ්ඩලික ප්‍රධාන කාර්යාලයේ මාධ්‍ය ඒකකයේ මේජර් ලලිත් රෝහණ ඇප මත මුදා හැරීමට කොළඹ වැඩබලන මහෙස්ත්‍රාත් ආර්. ඒ. එන්. කේ. විතාරණ මහත්මිය ඊයේ(17) නියම කළාය.කිරුළපන සණස බැංකුව වෙත රුපියල් 25.000ක මුදලක් තැන්පත් කිරීමට ගිය අවස්ථාවේ දී සැකකරු විසින් මෙම ව්‍යාජ රුපියල් 1000 මුදල් නෝට්ටුව බැංකුව වෙත ඉදිරිපත් කළ බවට පැමිණිල්ලේ සඳහන්ය.සණස සංවර්ධන බැංකුවේ කළමනාකරු වු චන්දික රෝෂාන් ජයසුරිය මහතා කිරුළපන පොලිසිය වෙත කරන ලද පැමිණිල්ලකට අනුව සැකකාර මේජර්වරයා ඊයේ කිරුළපන පොලිසිය විසින් අත්අඩංගුවට ගෙන තිබිණ.‍සැකකරු අධිකරණයට ඉදිරිපත් කළ අවස්ථාවේ දී මේජර් කන්නන්ගර කෝරලාගේ ලලිත් රෝහණ යන අය පවසා සිටියේ තමාට ලැබිය යුතු මුදලක් කොප්‍රල්වරයෙකු විසින් ලබා දුන් බවත් ඉන් කොටසක් මෙසේ බැංකුව වෙත තැන්පත් කිරීමට ගිය අවස්ථාවේ දී ව්‍යාජ මුදල් ඇති බවට බැංකුව තමා වෙත දැනුම් දුන් බවය.අදාළ කරුණු සලකා බැලු මහෙස්ත්‍රාත්වරයා සැකකරුට රුපියල් 5000 මුදල් හා ලක්ෂය බැඟින් වු ශරීර ඇප දෙකක් මත මුදා හැරීමට නියම කළාය.කොළඹ අපරාධ කොට්ඨාසයේ අධ්‍යක්ෂ සහකාර පොලිස් අධිකාරි ප්‍රධාන පොලිස් පරික්ෂක නුවන් වෙදසිංහ, ප්‍රේමතිලක ජයරත්න , උප පොලිස් පරික්ෂක දයානන්ද හා සැරයන් (37396) ප්‍රනාන්දු සැකකරු අධිකරණය වෙත ඉදිරිපත් කළහ. සිද්ධිය නැවත කැඳවිම මේ මස 26 වන දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r1404189</link>
    <topic>අනුරාධපුර මහාධිකරණයේ නීතීඥවරියක‍ට පහරදී  ලක්ෂ ගණනක් වටිනා රන් මාලය කොල්ල කාලා</topic>
    <author>@ අනුරාධපුර මධ්‍යම විශේෂ</author>
    <content>මෝටර් රථයකින් ගමන් කරමින් සිටි අනුරාධපුර මහාධිකරණයේ සේවයේ කරන නීතීඥ මධාරා විජේසිංහ මහත්මියට පහරදී ඇය සතුව තිබු රුපියල් ලක්ෂ ගණනක් වටිනා රන් මාලයක් කොල්ලකෑමේ සිද්ධියකට සැකපිට පුද්ගලයන් සිවුදෙනෙකු අනුරාධපුර මුලස්ථාන පොලීසියේ විවිධ පැමිණිලි අංශය හා අපරාධ විමර්ශන අංශය එක්ව අත්අඩංගුවට ගෙන ඇත.නීතීඥ මාධාරා විජේසිංහ මහත්මිය පසුගිය 15 වනදා ඇගේ සැමියා සහ අට හැවිරිදි ඇගේ දියණිය සමග ඔවුන්ට අයත් මෝටර් රථයෙන් ගමන් කරමින් සිටියදී අනුරාධපුර තම්මැන්කුලම ජය මාවත ප්‍රදේශයේදී මෙම පහරදීම සිදුකර ඇති අතර පහරදීමෙන් තුවාල ලැබු ඒ මහත්මියගේ දියණිය අනුරාධපුර ශික්ෂණ රෝහලේ 17 වනදා දහවල් වනතුරුත් ප්‍රතිකාර ලබමින් සිටියාය. නීතීඥවරිය තම්මැන්නාකුලම ජය මාවත දෙසට ගමන් කරමින් සිටියදී සැකකරුවන් අධික ලෙස බීමතින් මෝටර් රථය පටු මාර්ගය මැද්දේ නවතාගෙන තවත් පුද්ගලයෙකු සමග පිළිසදරක යෙදෙද්දී ඇය ගමන් ගත් මෝටර් රථය සැකකරුවන්ගේ මෝටර් රථය පිටුපස නතර කර කිහිප වතාවක් මෝටර් රථය මාර්ගයෙන් ඉවත් කර ගන්නා ලෙස දන්වමින් නලාව හඩවා ඇත. ඒ අවස්ථාවේ අධික ලෙසින් බීමත්ව සිටි සැකකරුවන් කෝපයට පත් වී පැමිණ මෙම ප්‍රදේශයේ හෝන් ගැසිමට කිසිවෙකුටත් අවසර නැති බව පවසමින් පහර දීම සිදුකර ඇත.නීතීඥවරියගේ මෝටර් රථයේ දොර ඇර මුලින්ම ඇගේ සැමියාට පහර කිහිපයක් එල්ල කර ඇත. ඉන්පසුව නීතීඥවරියට ද අසභ්‍ය වචනයෙන් බැණවදිමින් ඇය හැද සිටි බ්ලවුසයේ කොලරයෙන් අල්ලා මෝටර් රථයෙන් ඉවතට ගැනීමට උත්සහා දරා ඇත. ඒ අවස්ථාවේදී සැකකරුවෙකු විසින් ඇගේ ගෙලෙහි තිබු රුපියල් එක්ලක්ෂ පහළොස් දහසක් පමණ වටිනා රන් මාලයද කඩා ගෙන ඇති බවට නීතීඥවරිය විසින් අනුරාධපුර මුලස්ථාන පොලීසියේ අපරාධ විමර්ශන අංශයට පැමිණිලි කර ඇත.සිද්ධිය සිදුවන අවස්ථාවේ නීතීඥවරියගේ දියණිය මෝටර් රථයේ පිටුපස අසුනේ ගමන් කර ඇති අතර සැකකරුවන් පිරිස පියාට පහරදීම නිසා දියණිය පියාට පහර නොදෙන ලෙස කෑගසද්දී මොටර් රථයේ ජනේලයක් අසලට බීමතින් පැමිණි පුද්ගලයෙකු ඇයව මෝටර් රථයේ ජනේලයෙන් ඉවතට ඇද එළියට ගැනීමට උත්සහා දරා ඇති අතර නීතීඥවරිය දියණිය පිටතට ගැනීමට නොහැකි වන ලෙස ඇගේ කකුලකින් අල්ලාගෙන සිට ඇත. ඒ අවස්ථාවේදී දියණියගේ හිස සහ ගෙල මෝටර් රථය අතරේ සිර වී තැලීම් තුවාල සිදුවීම හේතුවෙන් රෝහල්ගත කර ඇත.මෙම පහරදීම සම්බන්ධයෙන් අනුරාධපුර මුලස්ථාන පොලීසියෙ ළමා හා කාන්තා කාර්යංශය නිතීඥවරියගේ දියණියගෙන් ප්‍රකාශයක්ද ලබා ගෙන තිබේ.සිද්ධියට සම්බන්ධ බවට සැකකෙරෙන පුද්ගලයන් තිදෙනෙකු අනුරාධපුර මුලස්ථාන පොලීසිය මගින් 16දා සවස අත්අඩංගුවට ගෙන ඇති අතර නීතීඥවරියගේ සැමියා පහර දුන් බව කියමින් පුද්ගලයෙකු අනුරාධපුර ශික්ෂණ රෝහලේ ප්‍රතිකාර ලබමින් සිටියදී අත්අඩංගුවට ගෙන ඇත. නීතීඥ මධාරා විජේසිංහ මහත්මියගේ ගෙලෙන් අල්ලා ඇගේ ගෙලෙහි තිබු රන් මාලය කඩා ගැනිම හේතුවෙන් ඇගේ ගෙලට සහ නිකට ප්‍රදේශයටද තුවාල සිදුවී ඇත. සැකකරුවන් ඊයේ (17) අනුරාධපුර මහේස්ත්‍රාත් අධිකරණය වෙත ඉදිරිපත් කිරීමට කිරීමට නියමිත තිබුණි.මෙම පහර දීම සම්බන්ධයෙන් අනුරාධපුර නීතීඥ සංගමයේ සභාපති මහේෂ් කොටුවැල්ල මහතා නිවේදනයක් නිකුත් කරමින් කියා සිටියේ තම සහෝදර නීතීඥවරියට පහර දීම සම්බන්ධයෙන් පොලීසිය සිදුකරන විමර්ශන පිළිබදව දැඩි විමසිල්ලෙන් පසුවන බවත් සිය සහෝදර නීතීඥවරියට පහර දීම සම්බන්ධයෙන් සිය සංගමය බලවත් විරෝධය සහ අප්‍රසාදය පළ කරන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=r14041810</link>
    <topic>යුද අපරාධ පෙත්සම ඉන්දීය ශ්‍රේෂ්ඨාධිකරණය නිෂ්ප්‍රභ කරයි</topic>
    <author/>
    <content>ශ්‍රී ලංකාවේ සිදුවූ බව කියන යුද අපරාධ සම්බන්ධයෙන් පරීක්ෂණයක් කළ යුතු බවට ඉල්ලා ගොනු කරනු ලැබූ පෙත්සමක් ඉන්දීය ශ්‍රේෂ්ඨාධිකරණය ඊයේ (17) නිෂ්ප්‍රභ කර තිබේ.මේ සම්බන්ධයෙන් බුද්ධි අංශ හරහා විශේෂ පරීක්ෂණයක් කළ යුතු බව ප්‍රකාශයට පත්කරන ලෙස ඉල්ලමින් දිල්ලි ද්‍රවිඩ නීතිඥ සංගමයේ සභාපති නීතිඥ රාම් ශංකර් මෙම පෙත්සම ගොනු කර තිබුණු බව ඉන්දීය මාධ්‍ය වාර්තා කර තිබේ. එසේම ශ්‍රී ලංකාවේ පැවති යුද්ධයේ අවසාන අදියර තුළ ඉන්දීය හමුදා මැදිහත්වූ බවට එල්ලවන චෝදනා සම්බන්ධයෙන්ද පරීක්ෂණයක් පැවැත්විය යුතු බවට ප්‍රකාශයක් ශ්‍රේෂ්ඨාධිකරණය විසින් නිකුත් කළ යුතු යැයි පෙත්සම මඟින් ඉල්ලා තිබුණත් එය නීතිමය හා අධිකරණ සීමා තුළ විභාගයට ගත නොහැකි බව පෙන්වා දී නිෂ්ප්‍රභා කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=s1404181</link>
    <topic>ශ්‍රී ලංකා දෘශ්‍යාබාධිත ක්‍රීඩකයෝ ඔස්ට්‍රේලියාව කඩුලු 7කින් පරදවති</topic>
    <author>ප්‍රින්ස් ගුණසේකර</author>
    <content>සංචාරක ඔස්ට්‍රේලියානු පිල හා ශ්‍රී ලංකාව අතර පැවැති දෘශ්‍යාබාධිතයන්ගේ අන්තර්ජාතික පළමු එක්දින ක්‍රිකට් තරගයෙන් ශ්‍රී ලංකාවට කඩුලු 7ක විශිෂ්ට ජයක් හිමිවිය.දෘශ්‍යාබාධිතයන්ගේ අන්තර්ජාතික ක්‍රිකට් තරග ඉතිහාසයේදී ශ්‍රී ලංකාව වෙතින් ඔස්ට්‍රේලියාව පරාජයට පත්වු පළමු අවස්ථාව මෙයවන අතර වසර 8කට පසුව මෙරටදී ශ්‍රී ලංකා දෘශ්‍යාබාධිත ක්‍රිකට් පිලක් විදෙස් රටක් පරාජයට පත් කිරීමද විශේෂත්වයකි. මෙයට පෙර වසර 2006දී ශ්‍රී ලංකාවට පැමිණි එංගලන්ත දෘශ්‍යාබාධිත පිල හමුවේ ශ්‍රී ලංකාව පරාජයට පත්ව තිබුණි.පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී දෙරට අතර තරග 5කින් සමන්විත එක්දින ජාත්‍යන්තර ක්‍රිකට් තරගාවලිය ඊයේ ආරම්භ විය.‍මුලින් පන්දුවට පහරදුන් ඔස්ට්‍රේලියා දෘශ්‍යාබාධිත ක්‍රිකට් පිල ඕවර 40කදී කඩුලු 7ක් දැවී ලකුණු 316ක් ලබා ගත්තේය. එහිදී ලින්ඩ්සේ හේවාන් ලකුණු 90ක් බී.විල්සන් නොදැවී ලකුණු 90ක් ලබා ගත්තේය. පිළිතුරු ඉනිම ඇරැඹු ශ්‍රී ලංකා ක්‍රීඩකයෝ කඩුලු 3ක් දැවී ජයග්‍රහණය වාර්තා කළහ. එහිදී සමන් කුමාර නොදැවී ලකුණු 114ක් වාර්තා කිරීම කැපී පෙනුණි.සමන් කුමාර සම්පූර්ණයෙන්ම දෑස් නොපෙනෙන ක්‍රීඩකයකු වන අතර ඔහුගේ පිත්තෙන් හතරේ පහර 2ක් එල්ල වුණි. සම්පූර්ණයෙන්ම දෑස් නොපෙනෙන ක්‍රීඩකයකු බැවින් එම හතරේ පහර දෙකට ලකුණු 16ක් එකතු වුණි. එවැනි ක්‍රීඩකයකු ලකුණක් ලබාගත් අවස්ථාවේදී එය ලකුණු 2ක් සේ ලකුණු සටහන් පොතට එක්කිරීම මේ තරගයේ නීති-රීති අතර වේ.අඩක් දෑස් පෙනෙන ක්‍රීඩකයකු ලෙස කණ්ඩායමට එක්වු දිනේෂ් මතුගම නොදැවී ලකුණු 53ක් ලබාගත්තේය. ඔහු හතරේ පහරක් එල්ල කළ අතර අඩක් දෑස් පෙනෙන ක්‍රීඩක රුවන් වසන්ත හතරේ පහර 8ක් සමග වේගවත් ලකුණු 59ක් ලබාගත්තේය.නායක චන්දන කුමාර ලකුණු 46ක් ලබා කණ්ඩායමට ශක්තියක් විය. දෘශ්‍යාබාධිතවූවන්ගේ ක්‍රිකට් කණ්ඩායමක සංයුතිය වන්නේ සම්පූර්ණයෙන් ඇස් නොපෙනෙන ක්‍රීඩකයන් 4ක්, අඩක් පෙනෙන පාට හඳුනාගත හැකි ක්‍රීඩකයන් 3ක් හා අකුරු හඳුනාගත හැකි මට්ටමේ ඇස් පෙනෙන ක්‍රීඩකයන් සිවුදෙනකු ආදි වශයෙනි.ශ්‍රි ලංකා දෘශ්‍යාබාධිතවූවන්ගේ පිලේ සම්පූර්ණයෙන් නොපෙනෙන හා අඩක් පෙනෙන මට්ටමේ ක්‍රීඩකයන් සිවුදෙනකු යුද්ධයේ දී ආබාධිත තත්ත්වයට ලක්වූවෝ වෙති.එම ක්‍රීඩකයන් සිවුදෙනා අවසන් මානුෂික මෙහෙයුමේදී ආබාධවලට ලක්වූ අය බව පැවැසේ. ශ්‍රී ලංකා-ඔස්ට්‍රේලියා දෘශ්‍යාබාධිතයන්ගේ දෙවැනි අන්තර්ජාතික එක්දින තරගය හෙට (19දා) ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වේ.ඔස්ට්‍රේලියාව ලකුණු 316/7 (40) ලින්ඩ්සේ හෙවාන් 90, මැතිව් මැකානි 30, බී.විල්සන් නොදැවී 90, මැතිව් මැකාතී 30, හේබලී 16, සානීස් 12, සැම් බේන් නොදැවී 10 (චන්දන කුමාර 48/2, ඩී.චමින්ද 34/2, සුරංග සම්පත් 30/1)ශ්‍රී ලංකාව ලකුණු 317/3 (32) රුවන් වසන්ත 59, චන්දන කුමාර 46, සමන් කුමාර නොදැවී 114, ඩී.එන්.මතුගම නොදැවී 53.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=s1404182</link>
    <topic>මාලිංගගේ උත්සාහය පරදා කොල්කටා පිල ජයගනී</topic>
    <author/>
    <content>ලසිත් මාලිංගගේ විශිෂ්ට පන්දු යැවීම අපතේ යවමින් අයි.පී.එල්.තරගාවලියේ පළමු තරගයෙන් මුම්බායි ඉන්දියන්ස් පිල පරදවා ලකුණු 41ක ජයක් වාර්තා කිරීමට කොල්කටා නයිට් රයිඩර්ස් පිල සමත්විය. පෙරේදා අබුඩාබිහිදී පැවැති මේ තරගයේ පළමුව පන්දුවට පහරදුන් කොල්කටා පිල ලකුණු 163ක් රැස්කළ අතර පිළිතුරු ලෙස ඕවර 20 අවසානයේ මුම්බායි ඉන්දියන්ස් පිලට කඩුලු 7ක් දැවී ලබාගත හැකිවුයේ ලකුණු 122ක් පමණි.අභියෝගාත්මක පන්දු යැවීමක නිතරවූ මාලිංග කොල්කටා පිලේ නායක ගෞතම් ගාම්බීර් ලකුණු ලබාගැනීමට පෙර දවාලූ අතර ජැක් කාලිස් සමග එක්ව දෙවැනි කඩුල්ලට ලකුණු 131ක සම්බන්ධතාවක් ගොඩනැගූ මනීෂ් පාන්ඩේ, තරගයේ වීරයා සම්මානය දිනූ ජැක් කලීස් සහ ශකීභ් අල් හසන්ගේ කඩුල්ල ද ඇතුලුව කඩුලු 4ක් බිඳ දැමුවේ ලකුණු 23ක් පමණක් ලබා දෙමිනි.මුම්බායි පිලේ වැඩිම ලකුණුලාභියාවු අම්බට් රයිඩු ලකුණු 48ක් රැස්කළ අතර රෝහිත් ශර්මා ලකුණු 27ක් රැස් කළේය. දෙදෙනා එක්ව තෙවැනි කඩුල්ලට ලැබූ ලකුණු 61ක මුම්බායි ඉනිමේ හොඳම සබඳතාව විය. මුම්බායි ඉනිම බිඳ දැමු සුනිල් නරේන් ලකුණු 20කට කඩුලු 4ක් දවාගත්තේය.කොල්කටා නයිට් රයිඩර්ස්-163/5 (ඕවර 20) ජැක් කාලිස් 72, මනීෂ් පාන්ඩේ 64 (ලසිත් මාලිංග 23/4) මුම්බායි ඉන්දියන්ස්-122/7 (ඕවර 20) අම්බට් රයිඩු 48, රෝහිත් ශර්මා 27 (සුනිල් නරේන් 20/4).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=s1404183</link>
    <topic>ශ්‍රී ලංකා බොක්සිං තරග ඉතිහාසයේ පළමුවරට ජාත්‍යන්තර තරගාවලියක්</topic>
    <author>ෆවුස් මොහොමඩ්</author>
    <content>මෙරට බොක්සිං ක්‍රීඩා ඉතිහාසයේ පළමු වරට ජාත්‍යන්තර බොක්සිං තරගාවලියක් පැවැත්වීමට ශ්‍රී ලංකා ආධුනික බොක්සිං සංගමය පියවර ගෙන තිබේ. 'ලයන්ස් 'කුසලාන ජාත්‍යන්තර බොක්සිං ශූරතාවලිය ලෙස නම් කොට ඇති ‍මේ තරගාවලිය ලබන 28වැනිදා සිට මැයි මස 2දක්වා සුගතදාස ගෘහස්ත ක්‍රීඩාංගණයේ දී පැවැත්වේ.ශ්‍රී ලංකාව සමග ඔස්ට්‍රේලියාව, බෙල්ජියම, චීන තායිපේ, සිංගප්පූරුව, ඉන්දුනීසියාව, මැලේසියාව, තායිලන්තය, දකුණු කොරියාව, සහ පිලිපීනය තරග වදින 'ලයන්ස්' කුසලාන ජාත්‍යන්තර බොක්සිං ශූරතාවලියට බර පන්ති 10ක් යටතේ ක්‍රීඩක ක්‍රීඩිකාවන් තරග වදිති. කිලෝග්‍රෑම් 49, 52, 56, 60, 64, 69 සහ 75 බර පන්ති යටතේ පිරිමි තරග පැවැත්වෙන අතර කාන්තා තරග අංශයට කිලෝග්‍රෑම් 51, 60 සහ 75 බර පන්ති ඇතුලත්ය.පසුගිය වසරේ ජාතික බොක්සිං තරගාවලියේ ජය ලැබූ ක්‍රීඩක ක්‍රීඩිකාවන්ගෙන් සමන්විත වූ ශ්‍රී ලංකා බොක්සිං සංචිතයෙන් ලබන ජූලි මස ස්කොට්ලන්තයේ ග්ලාස්ගොව් නුවර පැවැත්වෙන පොදු රාජ්‍ය මණ්ඩලයීය ක්‍රීඩා උළෙල සඳහා තෝරාගත් ක්‍රීඩක ක්‍රීඩිකාවන් ලයන්ස් කුසලාන තරගාවලියට එක්වී සිටිති. එක් බර පන්තියක් යටතේ ක්‍රීඩක ක්‍රීඩිකාවන් දෙදෙනා බැගින් තරගාවලිය නියෝජනය කිරීමට නියමිතය. ඒ අනුව මේ තරගාවලිය පොදු රාජ්‍ය මණ්ඩලයීය ක්‍රීඩා උළෙල සඳහා සහභාගි වන ශ්‍රී ලංකා ක්‍රීඩක ක්‍රීඩිකාවන්ට පෙර සූදානම් තරගාවලියක් ලෙස ද සැළකිය හැකිය. ජාත්‍යන්තර බොක්සිං තරගාවලියක් ශ්‍රී ලංකාවේ පැවැත්වෙන පළමු අවස්ථාව මෙය වන අතර මීට පෙර 1967 වසරේ දී ආසියානු මට්ටමේ තරගාවලියක් ශ්‍රී ලංකාවේ පැවැත්විණි. ඉදිරියේ දී 'ලයන්ස්' කුසලාන ජාත්‍යන්තර බොක්සිං ශූරතාවලිය වාර්ෂිකව පැවැත්වීමට ආධුනික බොක්සිං සංගමය සැලසුම් කර ඇතැයි ආරංචි මාර්ග සඳහන් කරයි.'ලයන්ස්' කුසලාන ජාත්‍යන්තර බොක්සිං ශුරතාවලියේ සමාප්ති උළෙල සහ ත්‍යාග ප්‍රදානෝත්සවය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=s1404184</link>
    <topic>සිවුකොන් සය සාමාජික ක්‍රිකට් මාතර දී</topic>
    <author/>
    <content>ශ්‍රී ලංකා ගුවන් විදුලි සංස්ථාවේ රුහුණු සේවය සංවිධාන කරන සිවුකොන් සුහද සය සාමාජික ක්‍රිකට් තරගාවලිය හෙට (19) මාතර රාහුල විදුහල් පිටියේදී පැවැත්වේ.රුහු‍ණු සේවයේ ක්‍රිකට් කණ්ඩායම සමගින් මාතර ප්‍රා.සංසදය, ඉසදීන් නගරයේ ප්‍රින්ස් ක්‍රීඩා සමාජය හා වර්ණාස් මිතුරන්ගේ ක්‍රීඩා සමාජය මේ තරගාවලියට එක්වේ.ජයග්‍රාහී කණ්ඩායමට දයාරත්න කොඩිප්පිලි අනුස්මරණ කුසලානය හිමිවන අතර අනුශූරයන්ට කපිල සමරවික්‍රම අනුස්මරණ කුසලානය හිමිවේ. තරගාවලියේ වීරයාට විශ්වනාථ ලියනගේ කුසලානයත්, දක්ෂතම පිතිකරු, පන්දු යවන්නා හා පන්දු රකින්නාටද ත්‍යාග පිරිනැමෙන බව සංවිධායකයෝ පවසති. රුහුණු සේවයේ කණ්ඩායම වසන්ත ජිනේන්ද්‍ර විසින්ද, ප්‍රා.සංසදය පිරුණ තිලකුමාර, ප්‍රින්ස් පිල තුසිත වික්‍රමසිංහ හා වර්ණාස් පිල ඩග්ලස් ද සිල්වා ‍විසින් මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=s1404185</link>
    <topic>දකුණු ආසියා බාස්කට්බෝල් රිදී පදක්කම ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>දකුණු ආසියා බාස්කට්බෝල් ශූරතාවලියේ රිදී පදක්කම ශ්‍රී ලංකාවට හිමිවිය. බංග්ලාදේශයේ ඩකාහී ඊයේ නිමාවු පළමු දකුණු ආසියා බාස්කට්බෝල් ශූරතාවලියේ රන් පදක්කම බංග්ලාදේශය දිනාගත් අතර ලෝකඩ පදක්කම නේපාලයට හිමිවිය. මාලදිවයින සිවුවැනි තැනට හා භූතානය පස්වැනි ස්ථානවලට පත්වුහ.දින හතරක් පුරා පැවැති මේ බාස්කට්බෝල් ශූරතාවලියේ එක් කණ්ඩායමකට ක්‍රීඩකයන් තිදෙනකු ඇතුළත් වුහ.ශ්‍රී ලංකාව නියෝජනය කළ කණ්ඩායමේ නායකත්වය රොෂාන් රන්දිම සූරියාරච්චි දැරූ අතර මිතිල අබේසේකර, සුදේශ් අහමඩ් හා සමීර චානක සංචාරයට එක්වුහ.ඉන්දියාව, පාකිස්තානය හා ඇෆ්ගනිස්තානය මූලික වටයේදී පරාජයට පත්වු අතර ශූරතාව තෝරා ගැනීමේ අවසන් වටය ශ්‍රී ලංකාව, බංග්ලාදේශය, නේපාලය, මාලදිවයින හා භූතානය අතර ලීග් ක්‍රමයට පැවැත්වුණි.එහිදී බංග්ලාදේශය සහභාගීවු තරග 4ම ජයගෙන පළමු තැනට පත්විය. ශ්‍රී ලංකාව බංග්ලාදේශයට ලකුණු 20-9කින් පරාජය වු අතර භූතානයට එරෙහිව ලකුණු 21-4ක්, නේපාලයට එරෙහිව 17-15ක් හා මාලදිවයිනට එරෙහිව ලකුණු 21-7ක් ලෙස ජයග්‍රහණ වාර්තා කළේය.මේ ශූරතාවලියේ නේපාලය තරග 2ක් ජයගෙන තරග 2ක් පරාජය වු අතර මාලදිවයින තරග තුනක් පරාජයවී තරගයක් ජයගත්තේය. භූතානය සුපිරි වටයේ තරග 5ම පරාජය විය. රිදී පදක්කම දිනූ ශ්‍රී ලංකා බාස්කට්බෝල් පිල අද මවුබිමට පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=s1404186</link>
    <topic>කෞෂාල්-භාග්‍යා දෙපලට සුබ මංගලම්</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=f1404181</link>
    <topic>කිරි ඉතිරෙන්න නම් මම දර දාන්න ඕනෑ</topic>
    <author>අන් දොස් හොයන්නේ</author>
    <content>සිංහල සහ හින්දු අලුත් අවුරුදු සිරියෙන් පසුගිය සඳුදා මුළු රටම මහත් උත්සවශ්‍රීයක් ගත්තේය. රටේ රාජ්‍ය නායකයා ලෙස දහසක් රාජකාරි මධ්‍යයේ වුවද ජනාධිපති මහින්ද රාජපක්ෂ මහතා හෙළ සිරිතට විරිතට මුල්තැන දෙමින් ආර්යා ශිරන්ති රාජපක්ෂ මහත්මිය, නාමල්, යෝෂිත හා රෝහිත , දරු තිදෙනා හා ඥාතීන් සමඟ එක්ව තංගල්ල කාල්ටන් නිවසේදී අවුරුද්ද සැමරුවේ අති උත්කර්ශවත් අයුරින්ය.එදින උදෑසන කාල්ටන් නිවසේදී පෝදා ධර්මදේශනය මාවරලේ භද්දිය හිමි දේශනා කළේය. ජොන්ස්ටන් ප්‍රනාන්දු, ඉන්දික බණ්ඩාරනායක ඇමැතිවරුන්ද ඊට එක් වී සිටියහ.ධර්ම දේශනය අවසානයේ හිමිනමට ගිලන්පස පිළිගැන්වූ ජනාධිපතිතුමා ජොන්ස්ටන් හා ඉන්දික බණ්ඩාරනායක ඇමැතිවරු අසලට පැමිණියේය. ඇමැතිතුමා හාමුදුරුවන්ගේ බණ ටික හොඳයි නේද? කාලෝචිත බණක් යැයි ජනාධිපතිතුමා කීය. ඔව් සර් බණ ටික හොඳටම හොඳයැයි ජොන්ස්ටන් ඇමැතිතුමා කීවේය.මේ අවුරුද්ද පෝය දවසට යෙදුනේ ජනතාවට මොකුත් කරන්න බැහැ. ආගමික වැඩ විතරයි කරන්න පුළුවන් ජනාධිපතිතුමා සිනා සෙමින් කීය.පසුව යෙදුණු සුබ හෝරාවේදී ළිප ගිනි මෙළවීමේ කටයුත්ත ආර්යා ශිරන්ති රාජපක්ෂ මහත්මියගේ සුරතින් සිදු විය.කිරි ඉතිරීම ප්‍රමාදයි කියමින් ඒ අසලට සේන්දු වූ ජනාධිපතිතුමා දර කැබැල්ලක් ළිපට දමමින් “කිරි ඉතිරෙන්න නම් මම දර කෑල්ලක් දාන්න ඕනෑ යැයි කීවේ පිරිස සිනා සාගරයක ගිල්වමින්ය.වසර ගණනාවක් ගනුදෙනු කළ චම්පා සීයා සමඟ ජනාධිපතිතුමා ගනුදෙනු කිරීමෙන් පසුව ආර්යාව චමල් රාජපක්ෂ මහතා ගෝඨාභය රාජපක්ෂ මහත්වරු සමඟද ගනුදෙනු කළේය.පසුව ආහාර ගනිමින් සිටි ආරක්ෂක ලේකම්තුමා දුලාංජලී‍ ප්‍රේමදාස මහත්මියගේ හොර නෝට්ටු සිද්ධිය පිළිබඳ අදහස් දැක්විය. පරික්ෂණයට මොකද වුණේ ඇමැති ඉන්දික ඇසීය. ඒ ගැන තවම පරීක්ෂණ ඉවර නැහැ. රුපියල් පන්දහසේ හොර නෝට්ටු හැම තැනම තියෙනවා.අහුවුණේ ඒකෙන් ටිකයි. ඒ නිසා මේ ගැන ‍රට පුරා පරීක්ෂණ කරනවා යැයි ආරක්ෂක ලේකම්වරයා පැහැදිලි කළේය. නාමල් රාජපක්ෂ මහතා ළඟ දැවටෙමින් සිටි කුඩා දරුවෙකුගෙන් ඇමැති ජොන්ස්ටන් පුතා ලොකු වුනාම වෙන්නෙ කවුදැයි ඇසීය. ජනාධිපති වෙනවා.ජනාධිපති මාමට පස්සේ නාමල් අයිය ජනාධිපති වෙනවා. ඊට පසසේ මමයි ජනාධිපතිවෙන්නේ කුඩා දරුවා සුරතල් හඬින් කීය. ජොන්ස්ටන් අන්කල් මේ මල්ලි කාල්ටන් පෙර පාසලේ ඉ‍ෙගන ගන්නේ. මට උදේට නිදා ගන්න දෙන්නේ නැහැ. මැති ඇමැතිවරු දවල් වෙනකම් නිදා ගන්න ‍ෙහාඳ නැහැ කියමින් මට හැමදාම කූද්දනවා යැයි නාමල් රාජපක්ෂ මහතා සිනා‍ සෙමින් කීය.ජනාධිපතිතුමා කාල්ටන් නිවසේ සිටින බව දැනගත් ගම්වාසීන් ජනාධිපතිතුමා සමඟ ගනුදෙනු කිරීමට වැල නොකැඩී කාල්ටන් නිවසට පැමිණියහ. බුලත් කොළයක් මත තබා රුපියල් සීයේ අලුත් නෝට්ටුවක් හා කාසියක් ගනුදෙනු කරුවන්ට ලබා දීමට ජනාධිපතිතුමා අමතක නොකළේය.එදින රාත්‍රි මැදමුලන නිවසේ රාත්‍රි භෝජන සංග්‍රහයකට එක් වූ ජනාධිපතිතුමා පසුදින තංගල්ල මහජන බැංකුව, ලංකා බැංකුව හා ජාතික ඉතිරි කිරීමේ බැංකුව, වෙත ගොස් ගනුදෙනු කිරීමේ චාරිත්‍රවල නිරත විය. තංගල්ල ජාතික ඉතිරි කිරීමේ බැංකුවේදී එහි සභාපතිනී ඩබ්ලිව්. ඒ. නාලනී මහත්මිය ජනාධිපතිතුමාට තිළිණයක්ද පිරිනැමුවාය.දේශපාලනඥයන්, රාජ්‍ය නිලධාරීන් හිතවතුන් ඇතුළු විශාල පිරිසක් එදින කාල්ටන් නිවසට පැමිණ සිටියේ ජනාධිපතිතුමා සමඟ ගනුදෙනු කිරීම සඳහායි. සනත් ජයසූරිය ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහත්වරු හා චරිත හේරත්, අනුෂ පැල්පිට මහත්වරුන් ඊට එක් වී සිටියහ. සර් හයිවේ එ‍ෙක් කවදාවත් නැති සෙනඟක් අද ඉන්නවා යැයි සනත් ජයසූරිය කීවේය.ගාණ සංශෝධන කළ නිසා සෙනඟ වැඩි වුණා. ජනාධිපතිතුමා කීය.සර් මගේ යාළුවෙක් සල්ලි දෙන කවුන්ටර් එකේ පැයක් ඉඳලා තියෙනවා යැයි ජයසූරිය පැවසීය.ගම්බිම්වලට යන ගොඩ දෙනෙකුට ඒක සහනයක් ඒකයි ඔයතරම් සෙනඟ ඉන්නේ මට බොහෝ දෙනෙක් ඒ ගැන කිව්වා යැයි රාජපක්ෂ මහතා කීය.සර් ලෙස්ටර් ජේම්ස් පීරිස් සූරීන්ගේ උපන් දිනය දා කෞතුකාගාරයක් විවෘත කිරීම හොඳ දෙයක්. බොහෝ නායකයන් ඒ ගැන කිව්වත් කළේ නෑ. එය බොහෝ දෙනා අගය කළ කරුණක් යැයි එහි සිටි රජයේ නිලධාරියෙක් කීවේය.ලෙස්ටර්ට 95ක් වුනත් හොඳ මතකයක් තියෙනවා. රටක එවැනි දේ තිබිය යුතුයි. ජනාධිපතිතුමා කීය. එදින කොළඹ පැමිණි ජනාධිපතිවරයා පසුදින පැවැති හිසතෙල් ගෑමේ රාජ්‍ය උළෙලට සහභාගී වීම සඳහා ගම්පහ කොස්සින්න රජමහා විහාර ස්ථානයට පැමිණියේය.හිසතෙල් ගා නානු ගෑමෙන් පසු ජනාධිපතිතුමා රජමහා විහාරස්ථානයට පැමිණ සිටි අලි දෙදෙනෙක්ටද හිස තෙල් ගා අන්නාසි ගෙඩියක් දෙමින් මුන්ට දැන් කන්න දෙන්න වෙලා තියෙන්නේ අපිටනේ යැයි සිනා සෙමින් කීය.බස්නාහිර පළාත් අභිනව මහ ඇමැති ප්‍රසන්න රණතුංග මහතාගේ මැතිවරණ ජයග්‍රහණය වෙනුවෙන් කැප වූ ප්‍රාදේශීය, නාගරික මන්ත්‍රීවරුන් හා ඔවුන්ගේ පවුලේ ඥාතීන් සඳහා පසුගිය සිකුරාදා උඩුගම්‍පළ නිවසේ දී රාත්‍රී භෝජන සංග්‍රහයක් සූදානම් කෙළේය.ආරාධනා ලැබූ මන්ත්‍රීවරු බොහෝ දෙනෙක් තනිව පැමිණ සිටියහ. අතළොස්සක් සිය බිරින්දෑවරු, දූ දරුවන් සමඟ පැමිණ සිටිනු දුටු මහ ඇමැතිවරයා “මම ආරාධනා කළේ නෝනල මහත්වරු ඇතුළු සිය පවුලටමනේ, මොකද මේ තනියම” යැයි ප්‍රශ්න කළේය.නෝනට සනීප නෑ, ඇතැමෙක් පවසද්දී දරුවන්ට අසනීප බව තව මන්ත්‍රීවරයෙක් කීය. අපි දේශපාලනය කරන කොට අපේ පවුල පාලනය කරන්නේ අපේ නෝනලා. නෝනලා එකතු වුණාම මේ වැඩේ ඉස්සරහට යන්න ලේසියි. ඒ අය දේශපාලනය ගැන දැන සිටීම අපිට පහසුයි, ඒකයි මම ඒ අය වෙනුවෙන් පාටියක් සූදානම් කළේ, මහ ඇමැතිවරයා කීවේය. ගීත රාවය අතරේ මහ ඇමැතිවරයාගේ අනර්ඝ යුගල නැටුම මන්ත්‍රීවරු අපේක්ෂා කළද මහ ඇමැතිවරයාගේ නැටුම උත්සවය නිමාවන තෙක් දක්නට නොලැබුණි.ෆේස් බුක් අපේ රටේ බොහෝ ආන්දෝලනාත්මක මාතෘකාවක් බවට පත් වූයේ “ෆේස් බුක්” සබඳතා හේතුවෙන් තරුණ ජීවිත කිහිපයක් අකාලයේ මිලින වී ගිය නිසාය. ජනාධිපති මහින්ද රාජපක්ෂ මහතා ද ප්‍රධාන රැස්වීම් කිහිපයකදී කියා සිටියේ තාක්ෂණය දියුණු වීම රටකට අවශ්‍ය වුව ද, තරුණ දියණිවරු අහඹු මිතුරන්ට වඩා දෙමාපියන් දැඩි ලෙස විශ්වාස කළ යුතු බවය. රටේ ෆේස් බුක් සංස්කෘතිය උඩු දුවමින් යද්දී රටේ තරුණ පරපුර ඒ පිළිබඳ දැනුවත් කිරීමේ වැඩපිළිවෙළක් පසුගියදා වයඹ පළාත් සභාව ආරම්භ කළේය.“සයිබර් අවකාශයේ ඔබේ දරුවා සුරක්ෂිත ද?” මාතෘකාව යටතේ වෘත්තීයවේදීන් ඇතුළු රාජ්‍ය නිලධාරීන් හයසිය දෙනෙකු දැනුවත් කිරීමේ වැඩපිළිවෙළ එහිදී ආරම්භ විය. වයඹ මහ ඇමැති දයාසිරි ජයසේකර මහතා එහිදී කියා සිටියේ දැනුවත් වීම ඔස්සේ බොහෝ අනර්ථයන් නවතා දැමීමේ හැකියාව ඇති බවය.පසුගිය සතියේ මෙරට දේශපාලන කරළිය ඇල්මැරුණු ස්වභාවයක් ගෙන ආවේ සිංහල හින්දු අලුත් අවුරුද්ද නිසාය. උණුසුම් පුවත් වාර්තා නොවූ මෙම සතියේ විපක්ෂ නායක රනිල් වික්‍රමසිංහ මහතා ඇතුළු බොහෝමයක් දේශපාලනඥයන් විදේශගත වී සිටියහ.දකුණු අප්‍රිකාවේ නිල සංචාරයකට එක්ව සිටි ටී. එන්. ඒ. සංවිධාන නියෝජිත පිරිස පසුගිය සිකුරාදා මෙරටට පැමිණියේ ය. ආර්. සම්බන්ධන්, එම්. ඒ. සුමන්දිරන්, මාවෙයි සේනාධිරාජා, සුරේෂ් ප්‍රේමචන්ද්‍ර, සෙල්වම් අඩෙක්කලනාදන් මහත්වරු දකුණු අප්‍රිකානු ජනාධිපති ජේකොබ් සුමා මහතාගේ විශේෂ නියෝජිත මෙපෝසා සමඟ දකුණු අප්‍රිකාවේ ප්‍රිටෝරියාවලදී දීර්ඝ ලෙස සාකච්ඡා කළේය.එහි ප්‍රතිඵලයක් ලෙස මෙපෝසා මැයි අග ශ්‍රී ලංකාවට පැමිණීමට නියමිත අතර ඔහු උතුරේ සංචාරයක නිරතවීමටත් ද්‍රවිඩ ජාතික සන්ධානයේ හා රජයේ අතරමැදියෙක් ලෙස ක්‍රියා කිරීමට එකඟ විය. ටී. එන්. ඒ. සංවිධානයේ පාර්ශ්වකරුවන් වන ප්ලොට් හා ටෙලෝ ආදී පක්ෂ ඔවුන්ගේ නියෝජිතයන් දකුණු අප්‍රිකානු සංචාරයට එක්කර නොගැනීම සම්බන්ධයෙන් ආර්. සම්බන්ධන් ඇතුළු පිරිසට දැඩි ලෙස විරෝධය ප්‍රකාශ කළේය. ඒ අනුව ගිය සතියේ ටී. එන්. ඒ. පක්ෂයේ සෙසු පක්ෂ අතර අභ්‍යන්තර අර්බුදය උග්‍ර අතට පත් විය.ඩඩ්ලි සේනානායක මහතාගේ හතළිස්වැනි ගුණ සමරු උළෙල බොරැල්ලේ දී පසුගියදා පැවැතියේ කරු ජයසූරිය මහතා ප්‍රධාන එජාප පාක්ෂිකයන් පිරිසකගේ සහභාගිත්වයෙන්ය. ඉතා චාම් අයුරින් පැවැති මෙම සමරු උළෙලට එජාප නායක රනිල් වික්‍රමසිංහ, මහලේකම් තිස්ස අත්තනායක, සභාපති කබීර් හෂීම් මහත්වරුන් ද පැමිණ නොසිටිය අතර මෙරට සිව් වරක් අග්‍රාමාත්‍ය ධුරය දැරූ ඒ මහතාගේ හතළිස්වන ගුණ සමරුවට සහභාගි වූයේ සියයටත් අඩු පිරිසකි.එහිදී අනුශාසනාවක් කළ පුංචි බොරැල්ල බෞද්ධ මධ්‍යස්ථානයේ මොනරාගල පඤ්ඤාසිරි හිමියෝ ප්‍රකාශ කළේ අවසන් කාලයේ ඩඩ්ලි සේනානායක මහතා මානසික ආතතියෙන් පසු වූ බවය. ඊට විරුද්ධව අදහස් දැක්වූ අධ්‍යාපන ඇමැතිවරයෙක්ව සිටි ආචාර්ය කරුණාසේන කොඩිතුවක්කු මහතා, “1972 අතුරු මැතිවරණ හතරක් තිබුණා. ඉන් තුනක් ජය ගත්තේ එජාපයයි. එම්. ඩී. බණ්ඩා, එම්. එච්. මොහොමඩ්, ජේ. ආර්. ජය ගත් පසු ඩඩ්ලි සේනානායක මහතා සතුටින් පසුවුණා. අපේ හාමුදුරුවනේ සමාවෙන්න එතුමාට මානසික ආතතියක් තිබුණේ නැහැ.සිංහල අලුත් අවුරුද්දෙන් පසු ජවිපෙ දේශපාලන මණ්ඩලය ඊයේ බ්‍රහස්පතින්දා පැලවත්තේ පිහිටි පක්ෂ මූලස්ථානයේදී රැස්වූයේ නායක අනුර කුමාර දිසානායක මහතාගේ ප්‍රධානත්වයෙනි. එකිනෙකාට අලුත් අවුරුදු සුබ පැතුම් එක්කිරීමට අමතක නොකළේය. එහිදී මැයි දිනය පිළිබඳ පක්ෂ නායකයන්ගේ කතාබහට ලක්විය.අපි මෙවර සම්ප්‍රදායෙන් ‍මිදී අලුත් ආකාරයකට මැයි දිනය සමරන්න ඕනෑ, ලාල්කාන්ත මහතා කීය. ඒක හොඳයි. පෙළපාළියත්, මැයි රැළියත් සාම්ප්‍රදායිකයි. ඒ තත්ත්වය නැති කරන්න ඕනෑ යැයි හඳුන්නෙත්ති කීය. අපි අලුත් ආකාරයකට පෙළපාළිය සංවිධානය කරමු. ඒ වගේම රැළියත් ජනතා ආකර්ෂණය දිනාගන්නා අයුරින් එය කරමු යැයි ලාල්කාන්ත නැවත යෝජනා කළේය.කෑගල්ල දිස්ත්‍රික්කයේ ප්‍රධාන අවුරුදු උත්සව තුනක් සංවිධාන කර තිබුණේ අලි ඇතුන් ද සමඟය. කෑගල්ල නගර සභා පිටියේ මෙන්ම පින්නවල බතඹුරේ ක්‍රීඩාංගණයේ පැවැති අවුරුදු උත්සවයට අලි ධාවන තරග ද සංවිධාන කර තිබුණි.අලි ධාවන තරගයේ පළමු ස්ථානය කෑගල්ල ගල්කුමා නැමැති අලියෙක් දිනා ගත්තේය. පූජා හා කුවේණි දෙවැනි තෙවැනි ස්ථාන දිනා ගනිද්දී සෙසු අලීන් හිස වනමින් ආචාර කළේ කාගේත් හිතට නැවුම් සතුටක් එක්කරමින්ය.එය වටහාගත් මහ ඇමැති මහීපාල හේරත් මහතා සහ කනක හේරත් මහත්වරු පරාජිත සෙසු අලින්ට ද තිළිණ පිරිනැමූහ. ජයග්‍රාහී ගල්කුමා අලියා තිළිණය ලබාගැනීමට පැමිණියේ දෙපයින් නැඟිටමින් පැමිණි සිටි පිරිස ප්‍රීති ඝෝෂා කරද්දීය. මහ අමැතිවරයා ඉදිරිපිට දෙපයින් නැඟී සිට අලියා එක් අතක් ඔසවා ආචාර කළේ මහීපාල මහ ඇමැතිවරයා ද විශ්මයට පත් කරමින්ය. මේ අලියා සැලියුට් දාන්නත් දන්නවානේ මහ ඇමැතිවරයා අලියාට නැවත පලතුරු පෙට්ටි කිහිපයක් දෙමින් කීවේ පිරිස සිනා සාගරයක ගිල්වමින්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=f1404182</link>
    <topic>නීතිරීතිවලින් පමණක් දැහැමි සමාජය ගොඩනඟන්න බැහැ</topic>
    <author/>
    <content>ලෝකයේ මෙතෙක් පහළ වූ ශ්‍රේෂ්ඨතම ශාස්තෘවරයකු ලෙස සැලකෙන බුදුරජාණන් වහන්සේ එදා සමාජ ප්‍රශ්න විග්‍රහ කළ ආකාරය සහ වර්තමාන සමාජයට ඒවා කොතරම් වැදගත් වන්නේද යන්න පිළිබඳ සාකච්ඡා කිරීමට අද ධර්ම සභාවට එක්වන්නේ ගල්කිස්ස ශ්‍රී ධර්මපාලාරාමාධිපති අග්ගමහා පණ්ඩිත කොටුගොඩ ධම්මාවාස අනුනාහිමියන්ය.බුදුරජාණන් වහන්සේ තුන්කල් දුටු උතුමෙක්. ඒ කියන්නේ උන්වහන්සේට සෑම දෙයක් පිළිබඳවම විශේෂ දිව්‍ය ඥානයක් තිබුණා. ඒ වගේම ඝෘද්ධි බල සහිත නුවණක් තිබුණා. සංසාරය පුරා දියුණු කළ නුවණ නිසා උන්වහන්සේට විශාල ප්‍රශ්නයක් වුවත් විනිවිද දැකීමේ හැකියාවක් තිබුණා.සමාජයේ තිබෙන නොයෙකුත් ප්‍රශ්න විවිධාකාරයෙන් පෙනෙන, දකින පුද්ගලයන් අද වුණත් ඉන්නවා. නමුත් බුදුරජාණන් වහන්සේ ප්‍රශ්න දෙස බැලුවේ ඒ හැමෝටම වෙනස් ආකාරයකින්. ඒ නිසා උන්වහන්සේ යමක් කියන්නට කලින් එහි හොඳ නරක දෙකම විමසා බැලුවා. අදාළ කරුණ අනාගතයට, වර්තමානයට බලපාන ආකාරය වගේම අතීතයේ බලපෑ ආකාරය පිළිබඳවත් උන්වහන්සේ සැලකිලිමත් වුණා. අපේ බුදු හාමුදුරුවෝ ඕනෑම ප්‍රශ්නයක් විග්‍රහ කළේ එවැනි විමර්ශන බුද්ධියකින් යුතුවයි. උන්වහන්සේ දේශනා කළේ ලෝකයටම උචිත ආකාරයටයි.පංචශීලය කියන්නේ බුද්ධ කාලයටත් පෙර සිට ශීලාචාර මිනිසුන් රැකගෙන ආ ප්‍රතිපදා පහක්. නමුත් එදා ඒවායෙහි මේ තරම් ක්‍රමවත් බවක් තිබුණේ නැහැ. පිරිසක් මේ කාරණා පහට අවනත වෙද්දී ආලවක යක්ෂයා වැනි පිරිස් ඒවා නොසලකා හැරියා.පංචශීලය නීතිගත කරන්න කියලා එදත් බුදුහාමුදුරුවන්ට නොයෙක් දෙනාගෙන් යෝජනා ඉදිරිපත් වුණා. නමුත් බුදුහාමුදුරුවෝ එහිදී අනුගමනය කළේ මධ්‍යස්ථ පිළිවෙතක්. උන්වහන්සේ ලෝකය දෙස බැලුවා. ලෝකය විවිධයි. විසමයි.එක් එක් පුද්ගලයන්ට තිබෙන්නේ විවිධ අදහස්. ඒ නිසා පංචශීලය නීතිගත ක‍ර ඉදිරියට ගෙන යා නොහැකි බව උන්වහන‍්සේ වටහා ගත්තා. ලෝකය සෑම තැනම ඒකාකාර නැහැ. වාත්‍රාශ්‍රය, ගහකොළ, ආහාරපාන, ජලය, දේශගුණය ප්‍රදේශයෙන් ප්‍රදේශයට වෙනස්. ඒ නිසා පංචශීලය රැකීමට නීති-රීති පැනවීම සාර්ථක ක්‍රමයක් නොවන බව උන්වහන්සේ වටහා ගත්තා.නීති-රීති පනවනවාට වඩා බුදුහාමුදුරුවෝ සෑමවිටම උත්සාහ ගත්තේ ජනතාවට කරුණු කාරණා පහදා දී දුරාචාරයන්ගෙන් මුදවා ගන්නටයි. පණ ඇති සතෙක් මරාගෙන කෑම වරදක් බව ජනතාවට අ‍වබෝධ කර දෙන්න උන්වහන්සේ කටයුතු කළා.හැම සතෙකුටම තම ජීවිතය ගැන විශාල අයිතියක් වගේම වගකීමක් තිබෙනවා. එබඳු සතෙක් මරාගෙන කෑමේ අයිතිය තවත් සතෙකුට නැහැ. ඒ නිසා මෙන්න මේ කාරණය ජනතාවට තේරුම් කර දිය යුතුයි. නීතියක් දැම්මොත් ජනතාව ඒක පිළිපදින්නේ නැහැ. නීති-රිති පිළිපදින්නේ නැති සමාජයකට නීති-රීති දැමීමෙන් ඵලක් වෙන්නෙත් නැහැ. ඒ නිසා නීතියට වඩා වැදගත් වන්නේ අවබෝධයයි.තවත් සත්වයෙකුගේ ජීවත්වීමේ අයිතිය නැති කරමින් මස් මාංශ අනුභවය, බොරු කීම, අනුන්ගේ දේවල් හොරෙන් ගැනීම, අනාචාරයේ හැසිරීම, මත්පැන් පානය මේ එකක්වත් යහපත් පුද්ගලයෙකුගේ ජීවිතවල නොතිබිය දේවල්. යම් පුද්ගලයෙක් තමන්ගේ අනුබලයකින් තොරව අහම්බෙන් ලැබුණු මස් මාංශ අනුභව කරනවා නම් ඉන් පාපයක් සිදුවෙන්නේ නැහැ.සොරකම වගේම අනාචාරය අද සමාජයේ ඉතා දරුණුවට පවතිනවා. අද‍ ඇතැම් පුවත්පත්, රූපවාහිනී නාලිකා, සඟරා, වෙබ්අඩවි ජනතාවගේ කාමුක සිතුවිලි ඉස්මතු කරවන පින්තූර, දර්ශන පෙන්වනවා. බුද්ධියෙන් අඩු පිරිස් මේ දේවල් ඉතා ඉක්මනින් ග්‍රහණය කරගන්නවා. අපේ සමාජයේ දරුවන් ‍බොහොමයක් විනාශ වෙන්න මේ දේවල් බලපා තිබෙනවා.මේ බොරුව රජ කරන කාලයක්. අද බණ කියද්දි භික්ෂූන් වහන්සේලා පවා බොරු කියනවා. ඇතැම් භික්ෂූන් වහන්සේලා ධර්මය ගැඹුරින් දන්නේ නැහැ. ඒ වගේම දන්න අයගෙන් අහගන්නෙත් නැහැ. බියක් සැකක් නැතිව අසත්‍ය දේවල් ප්‍රචාරය කරලා පව් පුරවා ගන්නවා.මේ දේවල්වලින් මිනිස්සු නොමඟ යනවා. අද සංඝ ශාසනයේ තරුණ වයසෙදි මහණ වෙන අය වගේම මධ්‍යම වයසෙදි මහණ වෙන උදවියත් ඉන්නවා. නිසි කල නිසි ලෙස බණ දහම් ඉගෙන නොගත් පිරිස් තමයි මම කලින් කියපු ආකාරයට ‍ධර්මය කියලා වැරැදි දේවල් සමාජගත කරන්නේ. ඒ අය ධර්මය දන්නේ නැහැ. නමුත් කරුණු ඉදිරිපත් කිරීමේ හැකියාව ඔවුන්ට තිබෙනවා. එවැනි පුද්ගලයන්ගෙන් ධර්මයට විශාල හානියක් සිදු වෙනවා.අද ඇතැම් අය කාලීන බණ වශයෙන් විශේෂණයකුත් යොදා ගන්නවා. බුදු හාමුදුරුවන්ගේ ධර්මය අකාලිකයි. එය සෑම කාලයකටම ගැළපෙනවා. මෙවැනි බොරු දේවල් ප්‍රචාරය කරන්නේ ධර්මය නිවරැදිව ඉගෙන නොගත් අයයි.ජනප්‍රිය බුදුදහම කියලා දෙයක් නැහැ. බුදුදහම එකම බුදුදහමක්. ධර්ම දේශනා වෙනස් වෙන්නේ එක් එක් තැනැත්තා ධර්ම කරුණු පහදා දෙන ආකාරයෙනුයි. එදා බුදු හාමුදුරුවෝ ධර්ම දේශනා කරද්දි ගහකොළ‍‍, සොබා දහමේ ගංගා ඇල දොළ ආදී නොයෙකුත් උපමා භාවිත කළා.නමුත් අද අැතැම් දේශකයන් වහන්සේලා කරන්නේ නිශ්ඵල වචන‍ යොදා ගනිමින් කෙසේ හෝ කාලය ගෙවීමයි. ජනප්‍රිය කියන්නේ බොරු අලංකාර යොදා ගනිමින් ජනතාව මුළා කිරීම නොවෙයි. බුදු හාමුදුරුවන්ගේ කාලේත් බුදුදහම ජනප්‍රියයි. ඒ රටේ මිනිස්සු එදා බුදුදහම පිළිගත්තේ ඒ නිසයි. ධර්මය ධර්මයමයි. වැදගත් වන්නේ එය මුල මැද අග නිවැරැදිව ගළපා දේශනා කිරීමයි .සටහනචතුරිකා ගමගේ .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=f1404183</link>
    <topic>විහිදෙනු මැනවි අහසට දැන් ඉතිං සැඟව සිටියා ඇති</topic>
    <author>කාංචනා අමිලානි</author>
    <content>උදෑසන 10.30දෙමළ මහා සෑයරතු ගඩොල් පාරක්පොළොන්නරුවට නොගැළපෙන සීතල කාලගුණයක්වාහනය සැර දමමින්, බෝට්ටුවක් මෙන් දෙපැත්තට පැද්දෙමින් නොමනා ගමනක් යන්නාක් මෙනි. නටබුන් පසු කරමින්,දැවැන්ත රූක්ෂයෝ පසු කරමින් මේ කොයි නම් යන්නේද? සැණින් රූං ගා පියාඹා යන නම නොදන්නා කුරුල්ලන්ද, කැලය මැද්දෙන් කොකම් පාමින් යළි සැඟවෙන වලි කුකුළන්ද අසන්නේ එකම පැනයකි.‘ඔහේලා කොහේද හැබෑට මේ යන්නේ?’පිළිතුරක් නොදී, ගොළුවන් සේ පැද්දෙන වාහනයේ කුඩා ගුරු පාරක් දිගේ බඩගාමින් තවමත් අපි යමින් සිටින්නෙමු. පෙනෙන මානයක දැවැන්ත යමක් නැති මුත් අප සොයා යන්නේ රතු ගඩොලින් සුසැදුණු දැවැන්තයෙකි.3දසකෝටි අනූ හය ලක්ෂයක් ගඩොල් ඇවැසි, ඒ ඇවැසි ගඩොලින් තාප්පයක් බැන්දොත් එංගලන්තයේ සිට රුසියාවට තරම් වන මේ මහා සෑය දෙමළ මහා සෑය නමි.ආසියාවේ විසාලම චෛත්‍ය ලෙස විරුදාවලිය ලත් දෙමළ මහා සෑයේ උස අඩි 570කි. මහාවංශයට අනුව රියන් 1300ක් විසාල වූත් සියලු ථූපයන්ට මහත් වූ දෙවැනි කෛලාසයක් සරි වූ දෙමළ මහා සෑය නටබුනක්ව සිටි කාලය හොඳටම ඇති යැයි බෝ දෙනා තීරණය කළෙන් ඒ ප්‍රතිසංස්කරණයට තීරණය විය.උතුරු අක්ෂාංශ 7ක් සහ නැගෙනහිර දේශාංශ 81ක භූමියේ පිහිටීමකින් යුක්ත මුහුදු මට්ටමේ සිට අඩි 300ක උපරිම උස මට්ටමකින් පිහිටි කුඩා ස්ථූපයක් මුදුනක ඇති හාත්පස රතු ගඩොල් හැරුණු විට කඩා හැළුණු පස් කන්දක් පමණක් දැක ගත හැකි මේ මහා සෑය පිළිබඳ මති මතාන්තර බොහොමයකි.මහාවංශයට අනුව දෙමළ මහා සෑය නම් සම්පූර්ණයෙන් සාදා නිම කරන්නට යෙදුණු ස්ථූපයකි. එහෙත් බහුතරයක් පුරා විද්‍යාඥයන්ගේ මතය ඊට හාත්පසින්ම වෙනස්ය. ඔවුන්ට අනුව මහා දැවැන්තව ගොඩනඟන්නට පිඹුරුපත් සැකසූ එනමුත් එවන් වූ දැවැන්ත බව නිසාම සාදා නිම කරන්නට අසමත් වූ අසම්පූර්ණ ස්ථූපයකි දෙමළ මහා සෑය නමින් අප හදුන්වන්නේ.අතීත වන්දනාකරුවන් දෙමළ මහා සෑය වන්දනාමාන කර ඇත්තේ ගාථාවක් කියමිනි. ඒ ගාථාවේ සරල තේරුම වන්නේ පරාක්‍රමබාහු රජතුමා පාණ්ඩ්‍ය දේශයෙන් ගෙන්වාගත් දෙමළ සිරකරුවන් ලවා බන්දවා සර්වඥධාතු තැම්පත් කරන ලද දෙමළ සෑය මම වඳිමි යන්නයි.එමෙන්ම මහාවංශයේ සඳහන් වන ආකාරයට මේ සම්පූර්ණ කළ ස්ථූපයකි. අසම්පූර්ණ ස්ථූපයක්ය යන පොදු අදහස පරයා නැග එන මහාවංශ පාඨය අනුව මේ නම් අති දැවැන්තව කරවා අවසන් කරන ලද ස්ථූපයක් යන්න ඔස්සේ ගමන් කළ විට රසබර අතීතයක් දිගේ අපට ඇවිද යා හැකිය.ඒ නිසාම මේ දෙමහල් සෑයක් වන්නට ඇතැයි අනුමානයකට පිවිසිය හැකිය. දෙමහල් සෑය යන්නෙන් බිදී ගොස් ඒ දෙමළ මහා සෑය වූවා විය හැකිය. කොට වෙහෙර සම්ප්‍රදාය අනුව යමින් මෙය නිම වන්නට ඇති අතර යුද සමයේ ඔත්තු බැලීම පිණිස ඉතාම උස් ස්ථානයක් වූ දෙමළ මහා සෑය භාවිත කරන්නට ඇති බවට පුරාවිද්‍යාඥයෝ සැක පහළ කරති.උත්තරාරාමයට උතුරින්ද, වේළුවන විහාරයට දකුණින්ද පිහිටා ඇති දමිළ ථූපය 12 වැනි සියවසට අයත් වූද පොළොන්නරුවේ රාජ්‍ය කළ පළමු වැනි පරාක්‍රමබාහු රජුගේ ස්ථූප කර්මාන්තයක් බවට ඉතිහාසයේ කියැවෙයි.පරාක්‍රමබාහු රජුගේ ශූර වීර බව ගැන දැනගත් දකුණු ඉන්දීය මධුරෙයි දේශයේ වාරවාමන් ශ්‍රී වල්ලභ රජුගේ පුත්‍ර පරාක්‍රමපාණ්ඩු ශ්‍රී ලංකාවෙන් යුද ආධාර ඉල්ලීය. ලංකාපුර සෙනවියාගේ නායකත්වයෙන් යුද සෙබළුන් ආධාර ලෙස යවන්නට කටයුතු යෙදුණු බව මහාවංශයේ 76, 77 පරිච්ඡේදයන්හී සඳහන්ය.එකී සංග්‍රාමයෙන් ජය ගෙන මෙරටට ‍රැගෙන ආ යුද සිරකරුවන් යොදවා කොට වෙහෙර හැඩය අනුකූලව රියන් 1300ක උසින් යුක්තව සියලු ථූපයන්ට වඩා විසල් කෛලාස කූඨය හා සමාන ථූපයක් කර වූ බව මහාවංශයේ සඳහන්ය. එනමුත් මේ සෑය අප්‍රකටය. සුප්‍රකට ගල් විහාරයත්,තිවංක ප්‍රතිමාඝරයත් ආසන්නයේ පිහිටා තිබෙන මෙවන් දැවැන්ත ස්ථූපයක් මෙතරම් හුදෙකලාව පැවතීම විස්වාසයට ගත නොහැකි තරම්ය.එහෙයින්ම මධ්‍යම සංස්කෘතික අරමුදල හා එකතුව ජනාධිපති මහින්ද රාජපක්ෂ මහතාගේ උපදෙස් හා සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ මඟ පෙන්වීම යටතේ නොබෝ දිනකින්ම මෙහි සංරක්ෂණ කටයුතු ඇ‍රැඹීමට නියමිතය.සාමාන්‍ය කැණීම් ක්‍රමවේදයන් යටතේ කැණීම් සිදු කිරීමට අපේක්ෂා කරන අතර එක් එයෙකුට දිනකට ඝන මීටර 0.80ක් වන වැඩ ප්‍රමාණයක් අනුගමනය කරමින් යටගියාව පාදා ගැනීමට බලාපොරොත්තු වේ. විවිධ ස්ථානවලින් ලබා ගන්නා පස්, ගඩොල් හා වෙනත් සුදුසු සාම්පල කිහිපයක සංයුති පරික්ෂා කිරීමටත් සැලසුම් කර ඇත.වැඩ ඒකක 8665ක් කම්කරු දින 12287ක් සහ තාක්ෂණික ශිල්පී දින 1370ක් මේ සඳහා ගත වෙනු ඇතැයි ඇස්තමේන්තු කර ඇත. නිලධාරී දින 785ක් සහ 2014 ජනවාරි සිට දෙසැම්බර දක්වා වූ වසරක කාලයක් මේ සඳහා ගත වෙනු ඇතැයි අනුමාන කර අවසන්ය.ඒ සා විසල් කාලයක් වැය කොට කණින්නට යන මේ මහා සෑය එදවස හැඩය මට මනසින් සිතා ගැනීමට බෝ වේලාවක් ගත විය. ගරා වැ‍ටුණු රතු ගඩොල් රියන් 1300ක් උසට ගොඩ ගැසීම සුළුපහසු කාරියක් නොවේ. ඒද දෙමහල් සෑයක් ලෙසය. මුදුනට වෙන්නට ගරා වැටී ඇති පාදමක් සහ නිධන් කොල්ලකරුවන් විසින් හාරා විනාස කරන ලද කොතක සුන්බුන් අදද දැක ගත හැකිය.විටෙක ඒ මත සැඟවී ඔත්තු බලන චර පුරුෂයෙකි. හේ රතු ජටාවක් හිස බැඳ සුදු සරුවාලයක් ඇඳි අයෙකි. උඩුකය වසා ඇත්තේ යුද සන්නාහයක් වැන්නකිනි. හිස බැඳි ජටාවත්, යුද සන්නාහයත්, සරුවාලයත් එකිනෙකට ගැළපෙන ඇඳුම් ආයිත්තම් නොවේ. එහෙත් එවන් චර පුරුෂයෙකි මගේ මනසේ ඇදී ඇත්තේ.දහවල් 12.00ගල් විහාරයවැලි අතුළ පිරිසිදු මාර්ගයක්චණ්ඩ රශ්මියක් සහිත කාලගුණයක්කාලය පසු කර අතීතයට අපි පිවිසෙමින් සිටින්නෙමු. දෙමළ මහා සෑය පසුකර කෙටි වේලාවකින් පසුව අප ළඟා වෙමින් සිටින්නේ පොලොන්නරුව ගල් විහාරයටයි. එහිද විශේෂත්වයකි. එනම් මෙවර වෙසක් උත්සවය එම පරිශ්‍රයේ උත්සවාකාරයෙන් පැවැත්වීමට ලහි ලහියේ කටයුතු සූදානම් කෙරෙමින් පවතින හෙයිනි.ශ්‍රී ලංකාවේ දෙවැනි රාජධානිය වූත්, මහා වංශයේ උත්තරාරාමය නමින් හඳුන්වන්නා වූත් පොලොන්නරුව ගල් විහාරය වූ කලී ශෛල කැටයම්හි උත්කර්ෂය මේ යැයි ලෝකයට පෙන්වන්නකි. පිහිටි ගලෙහි සුමටව සැකසූ ප්‍රතිමා ත්‍රිත්වයක් මහත් කරුණාවක් පතළ කරමින් වැඩ ඉන්නේ මෙතැන්හිය.ගල් විහාර පරිශ්‍රයට ඇතුළු වන තැන වම් පැත්තේ නෙලුමින් මෙන්ම කෞමදී මලින් සුපිපි විලකි. කදිමට නඩත්තු කර ඇති භූමිය පුරා ජල කරාම අරිමින් දෛනික ජල සලාකය ලබා ගන්නා රිලවුන් රාශියකි. ඉසිඹුලන්නෝ විසාල ගස් බඳ මත වැතිරීගත් වනමය.පොලොන්නරුව ගල් විහාර භූමිය පිබිදී ඇත්තාක් මෙනි. ඒ අභිනවයෙන් පැවත්වෙන වෙසක් උත්සවය වෙනුවෙනි. මධ්‍යම සංස්කෘතික අරමුදල මඟින් පාලනය වන වටදාගෙය සහ හැටදාගෙය පිළිබිඹු කරන මුද්දර නිකුත් කිරීමට ද නියමිතය.ගල් විහාරයේ පියස්සේ තුන් වැනි අදියර ද අප්‍රේල් අග වන විට සාදා නිම කිරීමටද නියමිතය. එමෙන්ම ගල් විහාර පරිශ්‍රයේදී වෙසක් පෝය දා පොලොන්නරුව ප්‍රදේශයේ පාසල් හා දහම් පාසල් දරුවන් 1500ක්ද පෙහෙවස් සමාදන් කිරීමටත්, වෙසක් උළෙලට සමගාමීව ප්‍රාදේශීය ලේකම් කොට්ඨාශ 07කින් ‍තෝරාගත් භික්ෂුන් වහන්සේලාගේ මවුපියන් වෙනුවෙන් නව නිවාස ලබා දීමටත් නියමිතය.අධික රශ්මියත්, ගඟක් සේ ගලා එන ජනතාවත් අපව පොළොන්නරුව ගල් විහාරයෙන්, කරුණාභරිත ප්‍රතිමා ත්‍රිත්වයෙන් එහාට තල්ලු කර දැමීමට සමත් වූවා සේය. දැනට ප්‍රතිසංස්කරණය කෙරෙමින් පවතින ප්‍රකට පොලොන්නරු කතිකාවත අන්තර්ගත සුවිසල් සෙල් ලිපිය දැක ගැනීම අපහසුය.ඒ ආවරණය කර ඇති සිහින් කම්බි කාගෙත් පෙනීමට අභියෝග එල්ල කරයි. පොලොන්නරුව සමය වන විට අන්තයටම පිරිහී තිබුණු සංඝ විනය හේතුවෙන් සංඝ සාශන සංශෝධනයක් සිදු කර එක් නිකායක් බවට පත් කළ සංඝ සාමග්‍රය එයයි.එහෙත් ඒ දැන් පෙනෙන්නේ දැල් අතරිනි. පිලිස්සෙන දෙපා සහිතව, පිලිස්සෙන රශ්මිය හිසට පහර දෙන විටම ආපසු හැරෙන්නට වූයෙන් ලංකාතිලකය අපේ අවධානය අල්ලා ගැනීමට මඟ බලා සිටින බව ආරංචි විය.සවස 2.20ලංකාතිලක පිළිමගෙයනටබුන් සපිරි මාර්ගයක්සීතලත් - රශ්මියත් සංකලනය වූ කාලගුණයක්ඒ අතරමඟ ආලාහන පිරිවෙනයි. භික්ෂූන්ට පොහොය කර්ම සිදු කිරීමට ඉදි කළ පොහොය ගෙය බද්ධසීමා ප්‍රාසාදයයි. මෙය පැ‍රැණි ශ්‍රී ලංකාවේ විශාලතම උපෝසථඝරය වන අතර මෙහි දොළොස් මහල් ගොඩනැගිල්ලක් තිබූ බවට සැක කෙරේ.නටබුන් ‍රැසක් අතරතුර උසට උසේ නැඟී සිටින්නේ ලංකාතිලකයයි. රතු-දුඹුරු ගඩොලින් සජ්ජිත අපූර්ව ගෘහ නිර්මාණ ලක්ෂණ ප්‍රකට කරන ලංකාතිලකය වෙනත් තැනකින් ගෙනැවිත් මේ භූමියේ සවි කළාක් මෙනි.ඒ තරමටම වෙනස් ගතිගුණ ලංකාතිලකයෙන් කඩා හැළෙයි. ක්‍රි.ව.1153-1186 කාලය අතරතුර රාජ්‍ය කළ මහා පරාක්‍රමබාහු රජු විසින් තනවන ලද ලංකාතිලක පිළිම ගෙය අයත් වන්නේ ගෙඩිගේ ක්‍රමයටය. එමෙන්ම පැ‍රැණි ශ්‍රී ලංකාවේ ඉදි කළ විශාලතම පිළිම ගෙයද මෙයයි.කදිම නිමාවකින් සහ නොකැඩුණු සඳකඩ පහනක් පිළිමගෙයට ඇතුළු වන තැන වැතිරී ගෙන ඉන්නේ බොහෝ යටහත් පහත්වය. ඒ වටා විසාල වූත්, පැතලි වූත් ගඩොලින් තැනුණු කැඩුණු බිඳුණු කෙටි ප්‍රාකාරයකි. ඇතුළු වන ද්වාරය දෙපස අධික උසකින් හා රවුම් මුහුණතකින් යුක්ත බිත්ති යුගලකි.වම් බිත්තිය මත එළියට මතු වන ලෙස සැකසූ දොර‍ටු පාල රූපයකි. එහි දකුණු පාදය දණහිස ආසන්නයෙන් බිඳී ගොස් ඇති සැටියකි. හිසද බුන් වී ගොසිනි. ද්වාරයෙන් ඇතුළු වූ තැන කදිමට සැකසූ ශෛලමය පොළොවකි. ඒ ඔබව ගෙන යන්නේ විසාල බුද්ධ ප්‍රතිමාවක් වෙතය.පිළිමයේ ආරක්ෂාවට පසුපසින් තැනූ ගඩොල් බිත්තියකි. නමුත් මේ වන විට පිළිම වහන්සේගේ හිස බුන්ය. වමත සම්පූර්ණයෙන්ම කැඩී ගොස් ඇති අතර දකුණත වැලමිටටත් ඉහළින් කැඩී බිදී ගොස්ය. මේ පිළිම වහන්සේ ප්‍රදක්ෂිණා කරන්නට තැනී ඇති ක්‍රියා මාර්ගයද විස්මය උපදවන සුලුය.එනම් තෙමහල් ගොඩනැඟිල්ලක් සේ සැකසී ඇතැයි අනුමාන කරන මෙහි පොළොවේ සිටම උඩට යන තෙක් සැකසුණු ශෛලමය පඩිපේලියකි. ඒ පිළිමය තුන් ආකාරයකින් වන්දනා කරන්නටය. පළමු වැන්න පාද වන්දනාවටය. පිළිමයට පි‍ටුපා නොයන ලෙස පසුපසින් කෙටි බිම් තීරුවකි. ඒ වටා ගමන් කරමින් පිළිමය ප්‍රදක්ශිණා කළ හැකි අතර පඩිපේළිය භාවිත කර පිළිම වහන්සේගේ සිරස, කාය වන්දනා කළ හැකිය.‘අපි මේ පිපිරුම් වගයක් හදනවනේ. මේ බිල්ඩිමේ උඩ පුපුරලා ඇතුළට වතුර බහිනවා. අපි ඒවා පිළිසකර කරනවා.’ බුලත් කහට බැඳි දසන් දක්වමින් එසේ කියන්නේ පෙදරේරු විමලසිරිය.දකුණු අත පැත්තට වන්නට ඇති පඩි පේළිය ආසන්නයේ කුඩා ශෛලමය දොර‍ටුවකි. දොර‍ටුවේ උඩ බදාමයේ සිත්තම් කළ රුවක ශේෂයෝය. කඩින් කඩ අපැහැදිලි රූ දැකගත හැකි අතර තරමක් උඩට වෙන්නට තරමක් අපැහැදිලි කාන්තා රුවකි. පෙදරේරු විමලසිරි භක්තියෙන් ලංකාතිලකය දෙස බලාගත් වනමය.‘මේ වගේ තැන්වල වැඩ කරන්නත් වාසනා කරන්නෝනා’ හේ හිස ඇල කර අපේ නම් වාසගම් අසමින් යමක් තේරුම් ගන්නට උත්සාහ කරයි. ‘ආං අර තියෙන්නේ පොලොන්නරුව කිරි වෙහෙර.’ හෙතෙම දකුණු පසට අත දිගු කරමින් පවසයි. එතැන සුදෝ සුදු පැහැයෙන් බබළන චෛත්‍යයකි. ඒ ගැන කියන්නේ පුරාවිද්‍යාඥ සුමිත් රණසිංහය.‘පරාක්‍රමබාහු රජ්ජුරුවන්ගේ බිරිය වෙච්ච සුභද්‍රා දේවිය සිහි වෙන්න හදාපු වෙහෙර තමයි පොලොන්නරුවෙ කිරි වෙහෙර කියන්නේ. කිරිවලින් නෑව්වයි කියනව දාගැබ හැදුවට පස්සේ. ඒක නිසා තමයි කිරි වෙහෙර කියලා කියන්නේ.’නටබුන් අපට යන්න නොකියන්නේ මුත් රෑ බෝ වෙන්නේ අප යා යුතු බව හඟවමිනි. එහෙත් මද දුරකින් පිහිටි භික්ෂු රෝහල අප යන මඟ අවුරමින් සිටින්නාක් මෙනි. එපමණක් නොව හූවක දුරින් පිහිටි ශිව දේවාල දෙකක්ද සිහින් හඬින් කියන්නේ ‘මෙහෙත් ඇවිත් යන්න’ කියාය.නොහැකි බව කියා මඟ හරින්නට සිදුව තිබේ. තවත් දේ ලියන්නට පොලොන්නරුවට මඟ බලා සිටින්නට සිදුව තිබේ. ඔව්! ඔබ මඟ බලා සිටින්න..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>18</day>
    </date>
    <link>http://www.dinamina.lk/2014/04/18/_art.asp?fn=f1404184</link>
    <topic>රජයේ ලියාපදිංචි පළමු සිංහල පුවත්පත</topic>
    <author>නන්දික බැද්දේගම</author>
    <content>රජයේ ලියාපදිංචි පළමු පුවත්පත වූ “ලක්මිණි පහණ” ආරම්භ කරන ලද්දේ 1862 සැප්තැම්බර් මස 11 දායි.මේ පුවත්පත ආරම්භ කිරීමට මූලික වී ඇත්තේ සල්පිටි කෝරළේ මුදලිකම දැරූ ගාල්ලේ ගුණතිලක අතපත්තු මුදලිතුමාය. මෙයට එකල සිටි පැවිදි පඬිවරයකු වූ රත්මලාන පරමධම්මචේතිය පිරිවනේ පරිවේණාධිපති වලානේ ශ්‍රී සිරිධර්ම හිමි හා දොන් අන්දිස් ද සිල්වා ශ්‍රී දේවරක්ෂිත බටුවන්තුඩාවේ රාජකීය පඬිතුමා හා එම වකවානුව වන විට ගිහිව සිටි ( කොග්ගල ධම්මතිලක හිමි) ජොහැන්නස් පණ්ඩිතතිලක කොග්ගල ගුරුතුමා යන අයවලුන් ද මූලික වී ක්‍රියා කළේය.ඉංග්‍රීසි ජාතිකයන් වූ පේද්‍රික් නැල්, ලුවිස් නැල්, චාර්ල්ස් ඇම්බ්‍රොස් ලෝරන්ස් මහත්වරුන්ගේ තාක්ෂණික දැනුම හා උපකාරයෙන් ලක්මිණි පහන පත්‍රය ආරම්භ කිරීමට හැකි වී ඇත.කලුකොදයාවේ ප්‍රඥාශේඛර හිමිගේ සිංහල පුවත්පත් සඟරා ඉතිහාසය පොතේ සඳහන් පරිදි එහි ආරම්භක ප්‍රකාශකයා වන්නේ කොළඹ ඇතුන්බඳිනවත්තේ පදිංචි ජයසූරියආරච්චිගේ හෙන්දික් පෙරේරා මහතායි. ඔහු වොල් වොන්දාල් වීදියේ අංක 77 දරණ ස්ථානයේ මේ ලක්මිණි පහණ මුල්වරට මුද්‍රණය කොට ඇත.පිටුවක ප්‍රමාණය අගල් 18 x 12 කි. මුල් පත්‍රය පිටු හතරකි. මිල පනම් එකකි. දෙසතියකට වරක් මුල් වකවානුවේ නිකුත් කර ඇත.ආරම්භයේ පටන් කර්තෘ වක්‍යයට උඩින් යෙදෙන ලද කවියකි. මේ කවිය පත්‍රය 1934 කුමාරතුංග මුනිදාස මහතාගේ සංස්කරණයෙන් එළිදක්වනතුරුම වෙනස් නොවී පැවතිණි.යුත් තට කාටත් බැඳෙන සිතැත් තමුඅත් පිට නැණ දියුණුවෙහි නියුත් තමුමෙත් කොට ලක්මිණි පහන් පවත් තමුමේ කව පසුව පත්‍රයේ ඉහළින් ලක්මිණි පහණ නමට යටින් මුල් පිටුවේ යොදා කව රචනා කළ ආරම්භක කර්තෘ කොග්ගල ජොහැන්නස් පණ්ඩිතතිලක කොග්ගල ගුරුන්නාන්සේගේ නම වෙනුවට කොග්ගල යන නම යොදා තිබුණි.මේ ලක්මිණි පහණ පරණ පත්‍ර පරීක්ෂා කරන ඇතමුන් මේ ඉහළින් යෙදූ කොග්ගල නම නිසා මේ පත්‍රය ගාල්ල කොග්ගල ප්‍රදේශයේ මුද්‍රණය කළ බවට වැරදියට වටහාගෙන තිබුණි.1862 සැප්තැම්බර් 11 දින මුද්‍රණය කළ ලක්මිණි පහණ පත්‍රයේ ආරම්භක කර්තෘවරයා ජොහැනස් පණ්ඩිතතිලක කොග්ගල ගුරුතුමා ය. එකල 1853 ශාස්ත්‍රාලංකාර සඟරාව මඟින් “සව්සත්දම්වාදය” මෙහෙයවූයේ මේ කොග්ගල ගුරුතුමා පැවිදිව සිටින අවදියේය.එකල කොග්ගල ධම්මතිලක නමින් ප්‍රසිද්ධව සිටියේ මෙතුමාය. දකුණු පළාත කේන්ද්‍ර කොටගෙන මෙරට ශාස්ත්‍රීය ප්‍රබෝධය වර්ධනය කිරීමට මෙතුමා මූලික විය.මෙතුමාගේ සංස්කාරකත්වයෙන් ලක්මිණි පහන පුවත්පත වසරකුත් මාස අටක් පවත්වාගෙන ගොස් ඇති අතර ඔහුගෙන් පසු සී. පී. ජයසූරිය, බටුවන්තුඩාවේ දේවරක්ෂිත පඬිතුමා, ජේ. එච්. පෙරේරා, 1881 ජූනි 22 සිට ඇම්. ධර්මරත්න පඬිතුමා, 1883 සැප්තැම්බර් 15, වසර 42 ක් ලක්මිණි පහණ පත්‍රයේ කර්තෘ ධුරය දැරීය. ඉන්පසු 1934 ජූනි 26 දින ලක්මිණි පහන යළි මුනිදාස කුමාරතුංග මහතා විසින් අරඹයි.“ලක්මිණි පහණ පසුකාලීනව පුවත්පත් රැසකට කීප ආකාරයකින් ගුරු වී ඇත. ලක්මිණි පහණ මෙන්ම ඉන්පසුව පළවූ ලක්රිවි කිරණ, කවට කථිකයා, සරසවි සඳරැස, ලක්මිණි කිරුළ, එමෙන්ම ලක්මිණි පහන යන නමෙහි “ලක්මිණි” යන පද පසුකාලීනව පත්‍ර රැසක නමට එකතු වී ඇත. “ලක්රිවි කිරණ”, “ලක්මිණි කිරුළ” ලක්මිණ, සිළුමිණ, දිනමිණ ඊට නිදසුන් ය.ලක්මිණි පහන පළමු පුවත්පතෙන්,කොළඹ සිට හිඟුලට පවුම් 1 සිලිම් 18ගන්පලට පවුම් 2 සිලිම් 10කොත්මලේට පවුම් 3 සිලිම් 10“මේ වකවානුවේ ප්‍රධාන ගමන් මාධ්‍යයක් වී තිබුණේ කරත්තයි. දුම්රිය මාර්ගයේ ඉදිකිරීම් වැඩ 1858 අරඹා ඇති මුත් දුම්රිය මඟ මගීන්ට විවෘත වන්නේ (කොළඹ - අඹේපුස්ස) 1865 ඔක්තෝබර් 02 දිනය. මේ වකවානුව වන විට අශ්ව කෝච්චි හා කරත්ත මගීන්ගේ ප්‍රධානම ප්‍රවාහන මාධ්‍යයයි.”පැරැළු බුසල සිලින් 2, කඩල පළමුවෙනි තරමේ ඒවා සිලින් 8, දෙවෙනි තරමේ ඒවා බුසල සිලින් 7 පැන්ස 6, නිල් කඩල බුසල සිලින් 6 පැන්ස 3, බඩඉරිඟු නැහැ. යව හාල් රාත්තල සිලිමයි, කොල්ලු බුසල සිලින් 4, උළුඳු සිලින් 5 පැන්ස 6, වී පළමුවෙනි තරමේ ඒවා සිලන් 3 පනමයි.දෙවෙනි තරමේ ඒවා සිලින් 3, තුන්වෙනි තරමේ ඒවා සිලින් 2 පනම් 7, සුදුහාල් පළමුවෙනි ත‍රමේ ඒවා සිලින් 6 පනම් 4, දෙවෙනි තරමේ ඒවා සිලින් 6 පනම් 2, තුන්වෙනි තරමේ ඒවා සිලින් 5 පැන්ස 6, කාරහාල් පළමුවෙනි තරමේ ඒවා සිලින් 6 පනම් 3, දෙවෙනි තරමේ ඒවා සිලින් 6, පැන්ස 2 1/2, තුන්වෙනි තරමේ ඒවා සිලින් 5 පැන්ස 6, තිරිඟු පළමුවෙනි තරමේ ඒවා ගෝනිය පවුම් 1, දෙවෙනි තරමේ ඒවා සිලින් 18, තිරිඟු පිටි රාත්තල තුට්ටු 10, පාන් ගෙඩිය තුට්ටු 6, කළු පාන්ගෙඩිය පනමයි, විස්කෝත්තු මුල තුට්ටුවයි, රුලන් රාත්තල පනම් පහයි.”අලුත් වෙඬරු රාත්තල සිලින් 2, පොල් පළමුවෙනි තරමේ ඒවා 100 සිලින් 8, දෙවෙනි තරමේ ඒවා සිලින් 7, වේලිච්ච මිරිස් රාත්තල තුට්ටු 6, අමුමිරිස් 100 තුට්ටු 6, වේලිච්චි ඉඟුරු රාත්තල පනම් 3, අමු ඉඟුරු රාත්තල පනම් 1, සුදුළූනු පැන්ස 2, කොත්තමල්ලි පැන්ස 2, ලුණු බුසල සිලින් 4, වෙඩිලුණු රාත්තල පැන්ස 6 සිට සිලින් 1, මෙරට අබ සේරුව පනම් 2, ගම්මිරිස් සේරුව පනම් 4, කහ රාත්තල පනම් 2, රටළූනු රාත්තල පනම් 4 සිට පැන්ස 9, මෙරට ඒවා තුට්ටු 3, දෙහි 100 පනම් 2, අර්තාපල් රාත්තල පනම් 3 සිට 4. උම්බලකඩ 12 පනම් 3 සිට රිදී 5, පොල්තෙල් සේරුව පැන්ස 10 1/2, දුම්තෙල් සේරුව සිලින් 2 පනම් 2, පුනක්කු රාත්තල තුට්ටු 2.ලක්මිණි පහණ පුවත්පත වරින්වර නැවතී 1936 ජනවාරි 21 දින කුමාරතුංග මුනිදාස මහතාගේ සංස්කරණයෙන් අවසන් පත්‍රය නිකුත් විය.පළමු අවදිය - 1862 සැප්තැම්බර් 11 අරඹා වසර 1 යි මාස 08 ක් ප්‍රකාශයට පත්වී ඇත. ආරම්භක කර්තෘ ජොහැන්නස් පණ්ඩිතතිලක කොග්ගල ගුරුතුමා, පසුව බටුවන්තුඩාවේ රාජකීය පඬිතුමා- මිල පනමයි.දෙවන අවදිය - 1864 මැයි 25 අරඹයි. ප්‍රමාණය අඟල් 12 ½ x 8 පිටු 08 යි. මිල පැන්ස 02 යි. ප්‍රකාශක ජයසූරියආරච්චිගේ හෙන්දික් ප්‍රෙරේරා. 1865 ජනවාරි 07 දින මේ පුවත්පත නැවතුණි.තුන්වන අවදිය - 1865 අගෝස්තු 27 යළි ඇරඹිණි. ප්‍රකාශක කොර්නෝලිස් ප්‍රෙරේරා අමරසිංහ අප්පුහාමි. මිල පැන්ස 02 යි. ප්‍රමාණය අඟල් 17 x 11 පිටු 04 යි. වසර තුනකට පසු 1867 මුද්‍රණය නවතා දමා ඇත.හතරවන අවදිය - 1881 වසරේ ජූනි 22 දින පිටු අටකින් යුතුව ජේ. එච්. පෙරේරා මහතා පත්‍ර 14 ක් ප්‍රකාශයට පත්කර ඇත. ඔහු 1883 අභාවප්‍රාප්ත වූ අතර පත්‍රය නැවතුණි.පස්වන අවදිය - ජේ. එච්. පෙරේරා මහතාගේ මරණින් පසු ඇම්. ධර්මරත්න රාජකීය පඬිතුමාගේ සංස්කාරකත්වයෙන් 1883 ජූලි මස 15 දින නැවත ඇරඹිණි.ඔහු 1925 මියයනතුරු නොකඩවා වසර 42 මේ පුවත්පත ඔහු කර්තෘ ධූරය දැරීය.හයවන අවදිය - 1925 ධර්මරත්න පහන් කතුතුමාගේ අභාවයෙන් පසු නැවතත් කුමාරතුංග මුනිදාස මහතාගේ කර්තෘකමින් 1934ජූනි 26 දා සිට ප්‍රකාශයට පත්කිරීම ඇරැඹීය.කොළඹ පංචිකාවත්ත අංක 123 පහන් යන්ත්‍රාලයේ මේ පත්‍රය මුද්‍රණය කර බෙදාහැරීය. 1936 ජනවාරි 21 අවසන් පත්‍රය නිකුත් වූ අතර කුමාරතුංග මුනිදාස මහතාගේ සංස්කරණය යටතේ “ලක්මිණි පහණ” යන නම “ලක්මිණි පහන” යනුවෙන් ණ අකුර වෙනස් විය. ඉතා කෙටි කලක වුවත් මේ සංස්කරණය යටතේ සිංහල භාෂාවට සිදුවූ සේවාව අතිමහත් ය.හවුපේ විදානගේ ජොහැන්නස් පණ්ඩිතතිලක, කොග්ගල පඬිතුමා, කොග්ගල ගුරුන්නාන්සේ යන නම්වලින් ද පැවිදිවී සිටියදී කොග්ගල ධම්මතිලක හිමි නමින් ප්‍රසිද්ධව සිටි මෙතුමා 1830 දී කොග්ගල බොදුව ගමේ උපත ලබා ඇත.කොග්ගල දේවගිරි විහාරයේ හිමි නමක් පිණ්ඩපාතය පිණිස බොදුව ගමට ගොස් ඇත. කජු ගසක සිට ඉතා මිහිරි ලෙස සිව්’පදයක් ගායනා කළ ළමයකුගේ හඬක් ඇසී මේ ළමයා පිළිබඳ තම ආරාමාධිපති තල් අරඹේ හිමිට දැනුම්දුන් විට එම හිමියන් ඒ ළමයා ගෙන්වාගෙන කොග්ගල ධම්මතිලක නමින් පැවිදි කරවා ගෙන ඇත.මිහිරිපැන්නේ ධම්මරතන හිමියන් යටතේ අධ්‍යාපනයේ නිරතවී සිටි මේ හිමි ධර්මරතන හිමි අපවත් වීමෙන් පසු වලානේ සිද්ධාර්ථ හිමි වෙතින් ද ධර්මය හැදෑරීය. කාව්‍යකරණයට මුලසිට දක්ෂ මේ හිමිගේ ගුරු හිමිවරයකු වූ මිහිරිපැන්නේ ධම්මරතන හිමි වෙත 1807 වසරේ තෝමිස් සමරසේකර දිසානායක, ගංගා රෝහණ වර්ණනාව රචනාකොට එහි දොස් ඇතොත් දන්වන ලෙස දැන්වීය.එහි දොස් දන්වන ලෙස කිහිපවිටක් ඇවිටිලි කළවිට එහි එක් දොසක් පමණක් උන්වහන්සේ පෙන්වා දුන්හ. සරම් මුදලිතුමාගේ ගුණ පිළිබඳ වර්ණනාකොට ඇති සිලෝවක ඔහුගේ නම ‘සරම්’නොව ‘සරදම්’ වන්නේ යැයි දැන්විය.අවුරුදු ගණනාවකට පසු ‘1851 දී සිදත් සඟරාව’ ඉංග්‍රීසියට පරිවර්තනය කොට පලකළ ජේම්ස් අල්විස් මහතා එම ග්‍රන්ථයේ සංඥාපනයේ මේ ‘සව්සන්දම් වාදය’ පිළිබඳ නැවත සඳහන් කරමින් මිහිරිපැන්නේ ධම්මරතන හිමිගේ මතය වැරදි බව දැන්වීය. මෙයට පිළිතුරු දීමට ඒ වනවිට මිහිරිපැන්නේ ධම්මරතන හිමි ජීවතුන් අතර නොසිටි බැවින් ඔහුගේ ගෝල හිමිනමක් වූ කොග්ගල ධම්මතිලක හිමි මෙයට ඉදිරිපත්වී 1854 ශාස්ත්‍රාලංකාර මාසික සඟරාව මගින් ලිපි කවි ඉදිරිපත් කරමින් පිළිතුරු දුන්හ.මෙයට ප්‍රතිවිරුද්ධ අදහස් දැක්වූ පිරිස ‘යතලබ’ සඟරාව මඟින් ලිපි කවි සපයමින් පිළිතුරු දුන්හ. මේ වාදය ‘සව්සත්දම් වාදය’ නමින් එකළ ගිහි පැවිදි උගතුන් අතර මහත් ප්‍රසිද්ධියකට ප‍්‍රබෝධයකට හේතුවිය.පසුකළෙක සිවුරු අත්හරින කොග්ගල ධම්මතිලක හිමිට කොග්ගල පඬිතුමා ලෙස ජනයා ව්‍යවහාර කරන්න විය. මාතර, පඹුරණ සුසානා සේනාරත්න සමඟ විවාහ වී මාතර ප්‍රදේශයේ විසුවේය. මාතර ප්‍රදේශයේ බොහෝ දෙනකුට ධර්මය පිළිබඳ දැණුම ලබාදුනේනේ ය.1860 ගාල්ලේ ලංකාලෝක පුවත්පත මුද්‍රණය කළ ද එය රජයේ ලියාපදිංචිවී තිබුණේ නැත. 1862 වසරේදී අරඹන ලක්මිණිපහණ පුවත්පතේ ආරම්භක කර්තෘ ධුරය ලැබෙන්නේ මේ කොග්ගල ජොහැන්නස් පණ්ඩිතතිලක ගුරුතුමාටයි. 1863 ජූලි මස 24 දින ඉංග්‍රීසි ආණ්ඩුව විසින් ‘සිංහල පණ්ඩිත නාමය මෙතුමාට පවරා ඇත. වසර 37ක් වැනි ඉතා කෙටි කාලයක් ජීවත්වූ කොග්ගල පඬිතුමා 1867 මාතර පඹුරණ දී අභාවප්‍රාප්තවී ඇත.මෙතුමා සරදම් යාගය, සිරිවර්ධන ශතකය, සිරස පාදය, මංගලාෂ්ටකය යන සාහිත්‍ය කෘතින් හා විවිධ අවස්ථාවල රචනා කරන ලද කවි රැසකි.1883 සැප්තැම්බර් 15 සිට පුරා වසර 42ක් ලක්මිණිපහණ පත්‍රයේ කර්තෘකම දරමින් ‘පහන් කතුතුමා’ යැයි ප්‍රසිද්ධියට පත් ඇම්. ධර්මරත්න පඬිතුමා වර්ෂ 1846 මැයි මස 1 දින මාතර පිළදුව ගමේදී උපත ලදී. වැවුරුකන්නල විහාරාධිපති වූ වැලිහිටියේ සිරිසුමන හිමි වෙතින් අකුරු ඉගෙනීම ඇරැඹීය.පසුව හත් හැවිරිදි වියේදී හක්මන කැබිලියපොළ විහාරාධිපති මිරිස්සේ සංඝරක්ඛිත හිමි වෙතින් ‘මාතර ධම්මරතන’ නමින් පැවිදි බව ලැබීය. අඟුල්මඩුවේ ශ්‍රී ජිනරතන හිමි වෙතින් අධ්‍යාපනය හදාරා වැඩිදුර ඉගෙනුමට කොග්ගල සංඝතිස්ස හිමියන් වෙත ගොස් බණ දහම් ධර්ම ශාස්ත්‍ර හැදෑරීය.වර්ෂ 1872 බුරුම රටට වැඩම කොට එරට භික්ෂූන්වහන්සේලා වෙතින් බුරුම භාෂාවත්, අභිධර්මයත් ඉගෙන එම විෂයන්ගෙන් පණ්ඩිතභාවයට පැමිණ ඒ හිමියෝ බුරුම රටේදී උපසම්පදාව ලැබීය. පසුව 1881 පෙරළා ශ්‍රී ලංකාවට වැඩම කළ අතර පසුව ගිහි ජීවිතයට පත්විය.මේ කාලයේ භික්ෂූන් වහන්සේලාට හා ගිහියන්ට පාලි භාෂාව හා අභිධර්මය ඉගැන්විය. 1883 සැප්තැම්බර් 15 දින ලක්මිණි පහණ පුවත්පතහි කර්තෘ ධුරය භාරගන්නා මෙතුමා වසර 42ක් මිය යනතුරුම 1925 තෙක් එම පුවත්පත ප්‍රකාශයට පත්කරයි.මොහු රත්මලාන ප්‍රදේශයේ වාසය කළ අතර දැනට ඔහුගේ මුණුපුරෙකු එම ගමේ වාසය කරයි.1882-1925 වකවානුවේ ශ්‍රී ලංකාවේ තිබූ ප්‍රධානම පුවත්පත බවට පත්වන්නේ ලක්මිණි පහණයි.‘ග්‍රන්ථ පරීක්‍ෂා’ යනුවෙන් වර්තමාන පුවත්පත්වල ‘පොත්පත් විවේචන’ පළමුව හඳුන්වා දුන්නේ ලක්මිණි පහනින් කුමාරතුංගයන්ය. කටවහර හා ව්‍යක්ත භාෂාව සකස්කර සරලව පවත්වාගෙන යාමට කුමාරතුංගයන් මඟ හෙළි කළේය. ‘ලක්මිණ පහන’ ශාස්ත්‍රීය විශ්වකෝෂයක් බඳුවිය. වාද විවාද කීපයක් ලක්මිණි පහනින් පාඨකයා අතට පත්විය.තිසර මයුර වාදයචීවර වාදයඅමද්‍ය වාදයපාරුපන වාදයසමකාලීන සෙසු පුවත්පත්වල පළවූ වාද පෞද්ගලික එදිරිවාදිකම් ඔස්සේ ගලා ගිය ද ලක්මිණ පහනින්, එවැන්නකට ඉඩ නොලැබිණි.කුමාරතුංග මුනිදාසයන්ගේලක්මිණිපහනකොග්ගල පඬිතුමා විසින් අරඹන ලද ලක්මිණිපහණ පත්‍රය ලක්මිණිපහන යැයි එක් අකුරක් වෙනස් කළ කුමාරතුංග මුණිදාසයන් ඒ හේතුව මෙසේ දැක්වීය.“පහණ යනු ගලට නම් වේ. දම්රුවනුත් මේ පත්‍රය ඇතැම් උද්ධනයන්ගේ හිසට ගලක් මෙන් යෙදූ හෙයින් හේ පහණ යනු මැ ගත්හ. අපි එතරම් සාහසික නොවම්හ. පහන නම් ප්‍රදීපයයි. (ලාම්පුවයි) ප්‍රසන්න බව, පැහැදිලි බව, අඳුර නැති බව, එළිය ඇති බව පහන් යණුවෙන් හැ‍ඟේ‍ එකක් සිතා එකකු එක් ලෙසක් කී කලැ අනෙකක් සිතා අනෙකුට අන් ලෙසක් කියැ හැකියැ.”ලක්මිණි පහන යළි අවශ්‍ය කුමක් සඳහා ද යන්න කුමාරතුංගයන් ඉතා කෙටියෙන් දක්වා ඇත.ජාතිය නඟාලීමටභාෂාව නඟාලීමටආගම නඟාලීමටඅභිචාරය නඟාලීමටඅදහස් නඟාලීමටබොරුකම් මකාලීමටකුහකකම් මකාලීමටදීන බව මකාලීමටදාස බව මකාලීමටබැරි බව මකාලීමටපත්‍රයක් වුව මනා යැ. ඒ සඳහා යැ ලක්මිණි පහන.ලක්මිණි පහනට එවන ලිපිවල ද භාෂාව කෙරෙහි ඉමහත් සැලකිල්ලක් දැක්වූ කුමාරතුංගයන් භාෂාව වනසන අසාර ලියුම් සමඟ මෙහි පළකළ නොහැකි යැයි සඳහන් කරමින් රචකයාට ගුරුකම් යනුවෙන් කාරණා පහක් ‍ගෙනහැර දැක්විය.1. වාක්‍යයෙහි දී “නමුත්” යනු යොදන්නට එපා2. “ඇ” කාරය නුසුදුසු තැනැ යොදන්නට එපා3. වාක්‍යයෙක උක්ත්‍යාඛ්‍යාත සම්බන්ධය දෙදරවන්නට එපා4. ‘ණ, - න - ළ - ල” භේදය නොසලකා හරින්නට එපා5. ගම්වැදි වහර යොදන්නට එපා.සිංහල පුවත්පත් කලාවේ සිරස්තල යෙදීමේ නව රීතියක් කුමාරතුංගයන් ඇති කළේය. වර්තමාන කාලයෙත් ශීර්ෂපාඨ යෙදීම ඇරැඹියේ කුමාරතුංගයන් ය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041916</link>
    <topic>නිවැරැදිව වැඩ කරන ජනපතිට සැමදා ජය හිමි වෙනවා</topic>
    <author>ඉන්දික පොල්කොටුව සහ එස්. කේ. සමරනායක කුණ්ඩසාලේ සිට...</author>
    <content>දූරදර්ශී වැඩපිළිවෙළක් සහිත මහින්ද චින්තනය ක්‍රියාත්මක කරමින් ජනාධිපතිතුමන් ගෙන යන නිවැරැදි වැඩපිළිවෙළ හේතුවෙන් ජනාධිපතිතුමන්ට සදා ජය නියත බව ශ්‍රී ලංකා රාමඤ්ඤ මහා නිකායේ මහා නායක අග්ගමහා පණ්ඩිත නාපාන පෙමසිරි හිමිපාණෝ පැවසූහ.පවුල් සමාජයේ සිට නිවස විහාරස්ථානය ඇතුළු සෑම අංශයකටම ක්‍රියාත්මක කළ හැකි නිවැරැදි වැඩපිළිවෙළක් මහින්ද චින්තනය තුළ පවතින බවද මහා නාහිමියෝ මෙහිදී කීහ.ශ්‍රී ලංකා රාමඤ්ඤ නිකායේ මහා නායක නාහිමියන් වැඩවසන හුරීකඩුව ශ්‍රී විද්‍යාසාගර පිරිවෙන් මූලමහා විහාරස්ථානයේ ඉදිකරන ලද “අතිපූජ්‍ය තෙලිපැහැ සිරි සීලවංසාසභ අනුනායක මහා ස්වාමින්ද්‍ර ගුණානුස්මරණ ධර්ම මන්දිරය ඊයේ (18) පස්වරුවේ ජනාධිපති මහින්ද රාජපක්ෂ මහතා අතින් විවෘත කිරීමේ උත්සවයේදී මහා නාහිමියෝ මේ බැව් පැවසූහ.රුපියල් ලක්ෂ 124ක වියදමින් ඉදිකරන ලද මෙම ධර්ම මන්දිරය සඳහා බුද්ධ ශාසන අමාත්‍යාංශය මෙන්ම දානපතීන්ගේ ආධාර උපකාර හිමිවී තිබිණි.ජනාධිපතිතුමන් විසින් මෙහිදී මහා නාහිමියන්ට සමරු තිළිණයක් පිළිගන්වනු ලැබූ අතර ජනාධිපතිතුමන්ට හා අග්‍රාමාත්‍යතුමන්ට මහා නාහිමියන් විසින් එහිදී සමරු තිළිණ ප්‍රදානය කරනු ලැබූහ.රටට ලැබී ඇති නිදහස අර්ථවත් කැර ආරක්ෂා කැරගැනීම සඳහා එකිනෙකා පක්ෂ‍ භේද වර්ග භේදවලින් තොරව එක්විය යුතු බවත්, විශේෂයෙන් රටට එරෙහි විපත්ති සිදු වන අවස්ථාවන්හි එම එක්වීම වඩාත් වැදගත් බවත් මහා නාහිමියෝ මෙහිදී පෙන්වා දුන්හ.එදා දුටුගැමුණු රජතුමන් මහා ශ්‍රේෂ්ඨ නායකයකු ලෙසින් සටන් කැර රට බේරාගත් අයුරින් රුහුණේ ගිරුවාපත්තුවෙන් ඉපද නායකත්වයට පත්වූ ජනාධිපතිතුමන්ද රට බේරාගත් බවත් උන්වහන්සේ කීහ.මෙහිදී වැඩිදුරටත් අදහස් දැක්වූ මහා නාහිමියෝ මෙසේද පැවසූහ.මහින්ද චින්තනය සඳහා සෑම දෙයක්ම ඉතාම වැදගත් කරුණු කාරණා වෙනවා. එම චින්තනය අනුව කටයුතු කරමින් ආදර්ශමත් නායකයකු වන ජනාධිපතිතුමන් එමගින් හැමෝම නිවැරැදි මාවතකට ගෙනවිත් තිබෙනවා.වසර තිහක යුද්ධය රටක් ලෙස අපි ජය ගැනීම නිසා අද ලෝකයේ බොහෝ දෙනකු ඊර්ෂියාවෙන් කටයුතු කරනවා. ඒ සියල්ල මැඩගෙන ඉදිරියට යා යුතුය.ආරක්ෂක ලේකම්තුමා නිර්භීතව පසුගිය දිනවල අදහස් ප්‍රකාශ කැර තිබෙනවා. එතුමාට නිවැරැදිව කටයුතු කිරීම සඳහා ජනාධිපතිතුමන්ගේ වැඩපිළිවෙළ මගපෙන්වීම විශාල ශක්තියක් වෙනවා.අද මහා සංඝරත්නයටද විශේෂ හැඟීමකින් කටයුතු කිරීමට අවශ්‍ය වෙනවා. එය අපි බලාපො‍ෙරාත්තු වෙනවා.රාමඤ්ඤ මහා නිකායේ අනුනායක මහාචාර්ය වරාගොඩ පේමරතන, සංඥා ලේඛකාධිකාරි අංකුඹුරේ ප්‍රේමවංශ, දොරළියද්දේ ධම්මසිරි යන හිමිවරුන්ද අග්‍රාමාත්‍ය දි. මු. ජයරත්න, ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල යන මහත්වරුන් ද මෙහිදී කතා කළහ.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක, විදේශ කටයුතු නියෝජ්‍ය අමාත්‍ය නියෝමාල් පෙරේරා, පාර්ලිමේන්තු මන්ත්‍රී ලොහාන් රත්වත්තේ, මධ්‍යම පළාත් සභා මන්ත්‍රීවරුන් වන සුනිල් අමරතුංග, ලින්ටන් විජේසිංහ හා අනුරාධ ජයරත්න යන මහත්වරු මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404192</link>
    <topic>පාසල් දෙවැනි වාරය සඳුදා ඇරඹේ</topic>
    <author>සුභාෂිණී සේනානායක</author>
    <content>දිවයින පුරා පිහිටි සියලු පාසල්වල දෙවැනි වාරය සඳුදා (21) ආරම්භ කෙරේ.සිංහල- දමිළ අලුත් අවුරුද්ද වෙනුවෙන් පසුගිය 8 වැනි දා මෙම පාසල් වල පළමු පාසල් වාරය අවසන් කිරමින් නිවාඩු ලබා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404193</link>
    <topic>නව ආයෝජන සියයට 2.8කින් වැඩි වෙලා</topic>
    <author>සුභාෂිණී සේනානායක</author>
    <content>නව ආයෝජන සියයට 2.8කින් 2013 වසරේ වර්ධනය වී ඇත.ශ්‍රී ලංකාව පිළිබඳ ආයෝජකයින්ගේ විශ්වාසය වර්ධනය වීම මින් පේනවා දෙන බව ශ්‍රී ලංකා ආයෝජන මණ්ඩලය පවසයි .අමෙරිකානු ඩොලර් මිලියන 1.4 ඉක්ම වූ මෙම නව ආයෝජන ශ‍්‍රී ලංකා ආයෝජන මණ්ඩලයේ ලියාපදිංචි සමාගම් ලබා ගත් ණය හා විදේශ ආයෝජන මගින් ලැබී ඇතැයි 2013 වසරේ මහබැංකු වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404194</link>
    <topic>ප්‍රදේශ හතරක මාරක රිය අනතුරු හතරක්</topic>
    <author>නිරූෂි විමලවීර</author>
    <content>ප්‍රදේශ හතරක සිදු වූ මාරක රිය අනතුරු හේතුවෙන් පුද්ගලයන් සිවු දෙනෙක් පෙරේදා (17) මිය ගොස් ඇති බව පොලිස් මාධ්‍ය ප්‍රකාශක කාර්යාලය අනාවරණය කරයි.කඩුගන්නාව දුම්රිය ගබඩාව අසල පදික මාරුවේදී කාන්තාවක් ගම්පොළ සිට කොළඹ බලා ධාවනය වු බස් රථයක ගැටී මහනුවර මහ රෝහලට ඇතුළත් කිරීමෙන් පසු මිය ගොස් තිබේ.මෙසේ මිය ගොස් ඇත්තේ උග්ගල්ගොඩ හීන් අම්මා (82)නැමැති කාන්තාවකි. බස් රථය හා රියැදුරු කඩුගන්නාව පොලිසිය අත්අඩංගුවට ගෙන වැඩිදුර පරීක්ෂණ පවත්වයි.කොච්චිකඩේ පොලිස් වසමට අයත් ඇත්ගාල ග්‍රාමසේවා කාර්යාලය අසලදී බටපත්වල - දලුවාකොටුව දක්වා ධාවනය වූ ලොරියක ගැටුණු උමතු කාන්තාවක් මීගමුව රෝහලට ඇතුළත් කිරීමෙන් අනතුරුව මියගොස් ඇති බව පොලිස් මාධ්‍ය කාර්යාලය සඳහන් කරයි.අවුරුදු හැටපහක් පමණ වයසැති මෙම උමතු කාන්තාවගේ අනන්‍යතාවය හෙළිවී නොමැති අතර ලොරිය හා රියැදුරු අත්අඩංගුවට ගෙන කොච්චිකඩේ පොලිසිය වැඩිදුර පරීක්ෂණ පවත්වන බව එම කාර්යාලය වැඩිදුරටත් සඳහන් කැර සිටියේය.තේදළු සහිත ලොරියක් ප්‍රජාශාලා බැම්මක ගැටීම නිසා ඒ අසල සිටි කාන්තාවක් අනතුරට ලක් වී බදුල්ල මහ රෝහලට ඇතුළත් කිරීමෙන් අනතුරුව මිය ගොස් තිබේ. මෙසේ මිය ගොස් ඇත්තේ හැත්තෑ දෙහැවිරිදි වියේ ජයවර්ධන මුදියන්සේලාගේ සුදු මැණිකා නැමැති කාන්තාවකි.රියැදුරු හා ලොරිය බදුල්ල පොලිසිය මගින් අත්අඩංගුවට‍ ගෙන වැඩිදුර පරීක්ෂණ පවත්වයි . කහටගස්දිගිලය නිවාස තිහ රන්පන්විල ප්‍රදේශයේදී අනුරාධපුර සිට හොරොව්පොතාන දක්වා ගමන් කළ වාහනයක ගැටීමෙන් පුද්ගලයෙක් මිය ගොස් ඇත.මෙසේ මිය ගොස් ඇත්තේ තිස්පස් හැවිරිදි අතුකෝරළගේ නිශාන්ත ප්‍රදීප් පෙරේරා නැමැති පුද්ගලයෙකි . වාහනයේ රියැදුරු පලා‍ගොස් ඇති අතර කහටගස්දිගිලය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041915</link>
    <topic>විල්පත්තු ගැටලුවට නාවික හමුදාවේ සම්බන්ධයක් නෑ</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>විල්පත්තු අභය භූමියේ මුස්ලිම් ජනතාව පදිංචි කිරීම සම්බන්ධයෙන් මතුවී ඇති ගැටලු සහගත තත්ත්වයට ශ්‍රී ලංකා නාවික හමුදාවේ සම්බන්ධයක් ඇති බවට නඟන චෝදනා රාජ්‍ය ආරක්ෂක හා නාගරික සංවර්ධන අමාත්‍යංශය ප්‍රතික්ෂේප කරයි.නාවික හමුදාවේ ස්ථානගතවීම නිසා මුල්ලිකුලම සහ මරිච්චිකඩ්ඩු ප්‍රදේශයේ අවතැන්වූයේ එකම මුස්ලිම් පවුලක් බවත් එම පවුලට මරිච්චිකඩ්ඩු ප්‍රදේශයේම නිවෙසක් සාදා ගැනීමට නාවික හමුදාව දිසාපතිවරයා සමග සාකච්ඡාකර ඉඩමක් ලබාදී ඇති බව රාජ්‍ය ආරක්ෂක හා නාගරික සංවර්ධන අමාත්‍යංශයේ මාධ්‍ය අධ්‍යක්ෂ බ්‍රිගේඩියර් රුවන් වනිගසූරිය මහතා පවසයි.විල්පත්තු ජාතික වනෝද්‍යානයේ පදිංචිකරුවන් අතර එම පුද්ගලයා මේ වනතුරුත් නොමැති බව ද වනිගසූරිය මහතා දිනමිණට පැවැසීය. විල්පත්තු ජාතික වනෝද්‍යානය තුළ අනවසරයෙන් පදිංචිවූවන් අතර නාවික හමුදාව ස්ථානගතවීමෙන් පදිංචි වූවන් සිටින බවට කරන චෝදනා ප්‍රතික්ෂේප කරන බව ද නිවේදනයක් නිකුත් කරමින් වනිගසූරිය මහතා පවසයි.දේශපාලනමය ගැටලුවලදී ත්‍රිවිධ හමුදාව හෝ ආරක්ෂක අංශ පටලවා ගැනීම තරයේ හෙළාදකින බව පැවසූ වනිගසූරිය මහතා ශ්‍රී ලංකා නාවික හමුදාවේ ස්ථානගත වීම හේතුවෙන් මුස්ලිම් ජනතාව අවතැන් වූ බවට ඇතැම් මාධ්‍ය මගින් ප්‍රචාරය කරන ප්‍රචාරයන් සම්පූර්ණ අසත්‍ය බවත් අවතැන්වූ එකම මුස්ලිම් පවුලට ද නාවික හමුදාවේ මැදිහත්වීමෙන් පදිංචිය සඳහා ස්ථානයක් මේ වන විටත් එම ප්‍රදේශයෙන්ම ලබාදී ඇතිබව ද 'දිනමිණ' කළ විමසීමේ දී පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041926</link>
    <topic>හයිනෑන් දූපතේ බොආඕ සමුළුවෙන්...</topic>
    <author/>
    <content>සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහතා පසුගියදා චීනයේ හයිනෑන් දූපතේ පැවැති බොආඕ (BOAO) සමුළුවට ශ්‍රී ලංකාව නියෝජනය කරමින් සහභාගි විය. අග්නිදිග ආසියාවේ රටවල් 28ක සහභාගිත්වයෙන් චීන සමූහාණ්ඩුව විසින් මෙම සමුළුව ආරම්භ කරන ලද්දේ වසර 2001 දී ය. චීන ජාත්‍යන්තර ගුවන්විදුලියේ සංවිධානයෙන් පැවැති සමුළුවේ මාධ්‍ය සමුළුව පැවැත්වූයේ, චීන ජාත්‍යන්තර ගුවන්විදුලියේ අධ්‍යක්ෂ ජනරාල් වංජිත් නියෑං මහතාගේ ප්‍රධානත්වයෙනි. මේ එහි අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404195</link>
    <topic>එක්සත් ජාතීන්ගේ තානාපති ලෝක තරුණ සමුළුවට එන බව තහවුරු කරයි</topic>
    <author>නිරූෂි විමලවීර</author>
    <content>මෙවර ලංකාවේ පැවැත් වෙන ලෝක තරුණ සමුළුවට සහභාගී වන බව එක්සත් ජාතීන්ගේ තානාපති හා ඇන්ටිගුවා බාබුඩා ලෝක වෙළෙඳ සංවිධානයේ තානාපති ආචාර්ය ජෝන් විලියම් මහතා ඊයේ (17) තහවුරු කෙළේය.ලෝක තරුණ සංවිධානය නියෝජනය කරන තරුණයන්ට සමාජය දේශපාලන වශයෙන් වෙනස් කිරීමට හැකි බවත් මැදපෙරදිග නැගෙනහිර යුරෝපය ලතින් අ‍මෙරිකාව හා අප්‍රිකාවේ සිදුවී ඇති සිදුවීම්වලට තරුණයන්ගේ ක්‍රියාකාරකම් හේතු වු බව පැහැදිලි යැයි ආචාර්ය ජෝන් විලියම් මහතා පෙන්වා දී ඇත.‍රටක දීර්ඝකාලීන සංවර්ධනය වෙනුවෙන් තරුණයන්ට කළ හැකි දේ බොහෝයැයි පෙන්වා දෙන විලියම් මහතා තරුණ මහා සමුළුවේ අහමඩ් අල‍්හෙන්ඩාවි හා වෙනත් යූ.එන්.ඒ නායකයන් කිහිප දෙනකු සහභාගී වනු ඇති බව කියයි.මෙම උත්සවය මැයි 6 වැනිදා සිට 10 වැනිදා දක්වා බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වීමට නියමිත අතර සමාරම්භක උත්සවය හම්බන්තොට මාගම්පුර රුහුණු ජාත්‍යන්තර සම්මන්ත්‍රණ ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404196</link>
    <topic>ස්වයංක්‍රීයව වාහන එකලස් කිරීමේ මයික්‍රෝ කර්මාන්ත ශාලාව ජනපති අතින් විවෘත වෙයි</topic>
    <author>ධනුෂ්ක ගොඩකුඹුර පොල්ගහවෙල සිට.</author>
    <content>ශ්‍රී ලංකාවේ ප්‍රථම හා එකම ස්වයංක්‍රීය වාහන එකලස් කිරීමේ මයික්‍රෝ කර්මාන්ත ශාලාව ජනාධිපති මහින්ද රාජපක්ෂ මහතාගේ අතින් පොල්ගහවෙල කර්මාන්ත පුරයේ දී ඊයේ (18) විවෘත කෙරිණි.දශකයකට වැඩි කලක් තිස්සේ ශ්‍රී ලාංකේය අනන්‍යතාවක් සහිත මෝටර් රථ නිෂ්පාදනයේ පුරෝගාමියා ලෙස කටයුතු කරන මයික්‍රෝ සමාගම දෙස් විදෙස් වාහන වෙළෙඳ පොළ ජයගත් දේශීය සමාගමකි.නව කර්මාන්ත ශාලාව විවෘත කිරීමත් සමඟ දේශීය මෝටර් රථ එකලස් කිරීමේ කටයුතු සීඝ්‍රයෙන් ඉහළ යන අතර ඒ සඳහා දේශීය අමු ද්‍රව්‍ය යොදා ගැනීමත් මහා පරිමාණයෙන් ඉහළ යනු ඇත. එසේම සෘජු හා වක්‍ර රැකියා රැසක් ද උදා වනු ඇත.වාහන අමතර කොටස් මේ රටේම නිෂ්පාදනය කිරීම නිසා වාහන අමතර කොටස් ආනයනයට යන විදේශ විනිමය ඉතිරි වීමත් නේපාලය , පාකිස්ථානය, බංගලාදේශය, මාලදිවයින වැනි රටවලට වාහන අමතර කොටස් අපනයනය කිරීමට හැකි වීම නිසා විදේශ විනිමය රට තුළට ගලා ඒමත් සිදු වේ.නව කර්මාන්තශාලාව විවෘත කළ ජනාධිපතිතුමා එහි නිරීක්ෂණ චාරිකාවක ද නිරත විය. එසේම මයික්‍රෝ සමාගමේ නවතම නිෂ්පාදනය වන ටුවර් වැගන් රථය මයික්‍රෝ සමාගමේ සභාපති ආචාර්ය ලෝරන්ස් පෙරේරා මහතා ජනාධිපතිතුමා වෙත මෙහිදී නිල වශයෙන් පිළිගැන්වීය.ශ්‍රී ලංකාවේ නිෂ්පාදිත මයික්‍රෝ රථ තොගයක් බංගලාදේශය වෙත අපනයනය කිරීමට නියමිත අතර ඒ සම්බන්ධ ලියකියවිලි ජනාධිපතිතුමා වෙත මෙහිදී ඉදිරිපත් කරන ලදී.ජ්‍යෙෂ්ඨ ඇමැති හා මුදල් නියෝජ්‍ය ඇමැති ආචාර්ය සරත් අමුණුගම, කර්මාන්ත සංවර්ධන හා වාණිජ ඇමැති රිෂාඩ් බදියුදීන් මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404197</link>
    <topic>ෆේස්බුක් හරහා කළ වකුගඩු ජාවාරමක තතු හෙළි වෙයි</topic>
    <author>නිරූෂි විමලවීර - රක්ෂණ ශ්‍රියන්ත</author>
    <content>ෆේස්බුක් මඟින් සිදු කෙරෙන මහා වකුගඩු ජාවාරමක තොරතුරු ඉන්දියාවේ හයිද්‍රාබාද් පොලිසිය මඟින් අනාවරණය කැර ගෙන තිබේ. අන්තර් ජාලයේ නිතර සැරි සැරූ දිනේෂ් මන්ෂූ නැමති අවුරුදු 26 ඉන්දියන් ජාතිකය කු කොළඹදී හදි‍සියේ මිය යාමේ සිද්ධියක් සම්බන්ධයෙන් සිදු කළ පරීක්ෂණ වලදී මෙම ජාවාරමේ තොරතුරු හයිද්‍රාභාද් පොලිසිය තහවුරු කැර ගෙන ඇත.මෙම මියගිය දිනේෂ් නැමැති තරුණයා සමග පසුගිය මාර්තු 22 වැනිදා කොළඹට පැමිණි තවත් පුද්ගලයන් දෙදෙනකු පොලිසිය අත්අඩංගුවට ගෙන ඇති අතර ඉන් එක් අයෙක් කොළඹදී වකුගඩුවක් බද්ධකරගත් බවටද තොරතුරු අනාවරණය වි තිබේ.ඊමේල් හා ෆේස්බුක් හරහා මියගිය දිනේෂ් සමග පිළිසදරේ යෙදී ඇති ඉන්දියාවේ එන්.වී.කිඩ්නි නැමැති අන්වර්ථ නාමයෙන් පෙනී සිටි පුද්ගලයා දිනේෂ්ට කොළඹ රැකියාවක් ලබාදෙන බවට පවසමින් ඔහුගේ ජාතික හැදුනුම්පතේ හා විදේශ ගමන් බලපත්‍රයේ පිටපත් ලබාගෙන ඇති බවටද තොරතුරු අනාවරණය කැර ගෙන ඇත.එන්.වී.කිඩ්නි නැමැති අන්වර්ථ නාමයෙන් පෙනී සිටි පුද්ගලයා වෛද්‍යවරයකු ලෙස පෙනී සිට ඇතිබවත් , එක් වකුගඩුවක් පරිත්‍යාග කිරීමෙන් ජීවිතයට කිසිදු බලපෑමක් නොවන බවත් , එමගින් ලක්ෂ ගණනක ආදායමක් ඉපයිය හැකිබවත් අන්තර්ජාලයේ දැන්වීම් පවා පළ කළ පුද්ගලයෙකි.මෙම ජාවාරමට පුද්ගලයන් විශාල පිරිසකගෙන් වකුගඩු ලබා ගෙන ඇති බවත් , මෙම ජාවාරම ලංකාවේ රුකියා ලබාදෙන මුවාවෙන් ලංකාවට පැමිණ සිදු කැර ඇත්තේ මෙහි රහස්‍යභාවට තවදුරටත් රැක ගැනීම සදහාත් බව සිදු කෙරුණ පරීක්ෂණ වලදී හෙළිවී ඇත.හයිද්‍රාභාද් පොලිසිය මේ ජාවාර‍ම් කරු සමග අන්තර්ජාලයේ පිළිසදරේ යෙදී ඇති පුද්ගලයන් හා ඔහුට සම්බන්ධ පුද්ගලයන් පිළිබද පුළුල් පරීක්ෂණයක් සිදුකරමින් සියළු තොරතුරු අනාවරණය කැර ගැනීමට කටයුතු කරමින් සිටි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404198</link>
    <topic>ජනපති මැදුරෙන් පැන්නගිරවුන් සිවු දෙනා හමු වෙලා</topic>
    <author>පණ්ඩුක සමරසේකර</author>
    <content>කොළඹ ජනපති මැදුරේ සුරතලයට ඇති දැඩි කරමින් සිටියදී පසුගියදා (15) ඉගිලී ගිය ගිරවුන් 4 දෙනාම සොයා ගැනීමට හැකි වූ බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා ඊයේ (18) දිනමිණ ට ප්‍රකාශ කළේය.මෙම ගිරවුන් සිවු දෙනාගෙන් එක් අයකු කොම්පඤ්ඤ වීදිය ආරක්ෂක විද්‍යාලය අසල ගසක වසා සිටිය දී අල්ලාගත් අතර දෙදෙනකු මෝදර ප්‍රදේශයෙන් ද අනෙක් ගිරවා ඊයේ (18) කොටහේන පදිංචි බෙස්කි ප්‍රනාන්දු නැමැති පුද්ගලයකු අල්ලා කොටහේන පොලිසියට භාර දී ඇත.මෙම ගිරවුන් සිවුදෙනාම ඉතාම යහපත් සෞඛ්‍ය තත්ත්වයෙන් පසුවන බවත් නැති වූ ගිරවුන් සොයා ගැනීම සඳහා ප්‍රචාරය ලබාදුන් මාධ්‍යයටත් මහජනතාවටත් සිය කෘතවේදීත්වය පළකරන බව විජයානන්ද හේරත් මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n1404199</link>
    <topic>නාවික හමුදා ඩිපෙන්ඩරයක් පෙරළී 3ක් මරුට</topic>
    <author>ත්‍රිකුණාමලය විශේෂ</author>
    <content>පුල්මුඩේ සිට නිලාවේලි දෙසට ඊයේ (18) උදේ ගමන් ගත් නාවික හමුදා ඩිපෙන්ඩර් වර්ගයට අයත් ජීප් රථයක් පොඩවකට්ටු, මදුරන්කුඩා 41 කණුව අසලදි පෙරලීමෙන් එහි රියැදුරු ඇතුලු නාවික භටයන් දෙදෙනකු මියගොස් හතර දෙනකු තුවාල ලැබු බව කුච්චවේලි පොලිසිය කියයි.නාවික හමුදාවේ 5067 අංක දරණ ඩිපෙන්ඩර් රිය මාර්ගයේ මැද තිබු වලක් බේරිමට යාමේදි මෙම ජීප්රිය පෙරලි මාර්ගය මැද උඩුයටිකුරු වීමෙන් මෙම අනතුර සිදු වී ති‍බේ.ඩිපෙන්ඩර් රිය පැදවු නාවික ප්‍රවාහන සහයක ජි.ජේ.එන්.ජේ.අයි. ජයසුරිය යන භටයා එම ස්ථානයේදිම මියගිය අතර තුවාල ලැබු සෙසු හතරදෙනාගෙන් එක් අයකු වන නාවික නැවි පී..ඒ.බෙනරසුරිය නැමැති භටයා ත්‍රිකුණාමලය රෝහලට ඇතුලත් කිරිමෙන් පසුව මිය ගියේය.ලුතිනන් කමාන්ඩර් එන්.ඒ.සී.ටි.කේ. රණතුංග සුළු නිලධාරි පි.එම්.ඩී.එන්.රාජපක්ෂ , බලනැවි ටී. විජයවර්ධන , නායක නැවි ආර්.එම්.ඒ. රත්නායක යන අයවලුන් ත්‍රිකුණාමලය මහා රෝහලේ ප්‍රතිකාර ලබයි.ඉන් දෙදෙනකුගේ තත්ත්වය බරපතල බව රෝහල් ආරංචි මාර්ග කියයි. සිද්ධිය සම්බන්ධයෙන් කුච්චවේලි පොලිසිය වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041910</link>
    <topic>ලෝක තරුණ සමුළුවට තව දින 17යි</topic>
    <author>චමීර ඇල්ලදෙණිය</author>
    <content>මෙවර ලෝක තරුණ සමුළුවට ඉදිරිපත් කරන කොළඹ ප්‍රකාශනය මගින් තරුණයා ජාත්‍යන්තරයට ගෙනයාමත්, සංවර්ධනයට දායක කර ගැනීමටත් හැකිවන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා කියයි.මේ තරුණ සමුළුවේ සමාරම්භක අවස්ථාව හම්බන්තොට ජාත්‍යන්තර සම්මන්ත්‍රණ ශාලාවේ දී මැයි 6වැනි දා පැවැත්වීමට සියලු කටයුතු සංවිධාන කර ඇති බවද ලලිත් පියුම් පෙරේරා මහතා අනාවරණය කළේය.මෙම සමුළුව මැයි 6වැනි දා සිට 10වැනි දා දක්වා පැවැත්වෙන අතර, 7, 8 හා 9වැනි දින කොළඹ බණ්ඩාරනායක සම්මන්ත්‍රණ ශාලාවේ දී සමුළු පැවැත්වීමට සංවිධාන කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041911</link>
    <topic>එජාපයේ සේනක දමයන්තටරු.ලක්ෂයක ශරීර ඇපයක්</topic>
    <author>පාණදුර සමුහ</author>
    <content>එක්සත් ජනතා සන්ධානයේ ආධාරකරුවන් පස් දෙනතුට මොරටුව නගරයේදි 16 -04-14 දින තවත් තිදෙනකු සමග එක්වී පහර දුන්නේ යැයි සැකකරන බස්නාහිර පළාත් සභාවේ එක්සත් ජාතික පක්ෂයේ මන්ත්‍රි සේනක දමයන්ත මහතා මොරටුව අධිකරණයට ඉදිරිපත් කිරීමෙන් පසු මහේස්ත්‍රාත්වරයා රුපියල් ලක්ෂයක ශරීර ඇපයක් මත ඔහු මුදා හැරියේය.පහරදීමට ලක්වූ කාන්තාවන් දෙදෙනෙක් සහ පිරිමින් තිදෙනෙක් ද ලුණාව රෝහලෙන් ප්‍රතිකාර ලබා ගෙන ඇතැයි පොලිසිය සදහන් කළද වෛද්‍ය සහතික ඉදිරිපත් නොකළේය .මෙම පහරදීම සිදුවී ඇත්තේ ඉකුත් පළාත් සභා මැතිවරණයේදී සැකකරු ඔවුන් සමග ඇති කැර ගත් ආරවුලක් නැවත ඉස්මතුවීමෙන් යැයි අනාවරණය වි ඇත.16-04-14 දි මොරටුව නගරයේදි මෙම පහරදීම සිදුවී ඇත. එහෙත් සිද්ධිය ඇසින් දුටු සාක්කි සොයා ගැනීමට පොලිසිය අපොහොසත්වී ඇත. පරීක්ෂණය පිළිබද බී වාර්තාවක් සැකකරු සමග මොරටුව පොලිසිය අධිකරණයට ඉදිරිපත් කෙළේය. තවත් සැකකරුවන් තිදෙනකු අත් අඩංගුවට ගැනීම සදහා පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041912</link>
    <topic>හෘද රෝගවලින් දිනකට 150ක් මරුට</topic>
    <author>සුභාෂිණී සේනානායක</author>
    <content>හෘද රෝග හේතුවෙන් දිනකට ශ්‍රි ලංකාවේ පුද්ගලයන් 125ක් -150ක් අතර සංඛ්‍යාවක් මිය යන බව හෘද රෝග විශේෂඥ වෛද්‍යවරුන්පෙන්වා දෙති.නව තාක්ෂණය යොදා ගනිමින් හෘද රෝගීන් සුවපත් කිරීමේ නව ක්‍රමවේදයන් හදුන්වා දෙන බවද ඔවුහු කියති.ඔවුහු මේ පිළිබද සදහන්කෙළේ කොළඹ ග්‍රෑන්ඩ් ඔරියන්ටල් හෝටලයේ ඊයේ (18)පැවැති නවීන තාක්ෂණය යොදා සැත්කම් සිදු කිරීම සම්බන්ධයෙන් මේ රටේ හෘද රෝග සම්බන්ධ වෛද්‍යවරුන් පුහුණු කරවීමේ වැඩමුළුවට එක් වෙමින්ය‍.විදේශීය වෛද්‍යවරුන් ගෙන් සමන්විත මෙම වැඩමුළුව ශ්‍රී ලංකා හෘද සංගමය සංවිධානය කැර ඇත.මෙහිදි කොළඹ මහා රෝහලේදි අසාධ්‍ය රෝගින් වෙනුවෙන් කරන ලද සැත්කම් සජිවිව මෙම පුහුණුවේදී වෛද්‍යවරුන්ට දැක බලා ගැනිමට අවස්ථාව ලබා දි තිබිණි.විදේශ වෛද්‍යවරු විශාල පිරිසක් මෙම සැත්කම කිරීමට එක් වි සිටියහ.මෙම අවස්ථාවට එක් වෙන සියලු ‍වෛද්‍යවරු ඇතුළු සියලු කාර්යය මණ්ඩල වලට මෙය ඉදිරියේ සිදු කරණ සැත්කමි සදහා මහගු පිටු වහලක් වනු ඇතැයි ජ්‍යෙෂ්ඨ හෘද රෝග විශේෂඥ වෛද්‍ය නයෝමලි අමරසේන මහත්මිය දිනමිණට සදහන් කළාය.මෙම සැත්කම සිදු කිරීමට ඉන්දියාවේ ,ප්‍රංශයේ සිට මෙරටට පැමිණි විශේෂඥ වෛද්‍ය ගෝඨාභය රණසිංහ ,ඩබ්ලිව් .සාන්තරාජ් ,වෛද්‍ය වජිර සේනාරත්න ,එස් මිත්‍රකුමාර් ,නයෝමලි අමරසේන,ඇතුළු වෛද්‍යවරු පිරිසක් මෙම සැත්කම සිදු කිරිමට එක් වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041913</link>
    <topic>සුජීව යයි රන්දික එයි</topic>
    <author>මැද කොළඹ සමූහ</author>
    <content>කොටිකාවත්ත මුල්ලේරියාව ප්‍රාදේශීය සභා මන්ත්‍රී සුජීව ධර්මවික්‍රම මහතා ඉල්ලා අස්වීමෙන් හිස් වූ මන්ත්‍රී ධුරයට රන්දික සහබන්දුගේ මහතා පත්වී සිටී.එක්සත් ජනතා නිදහස් සන්ධානය නියෝජනය කරමින් සිටි ධර්මවික්‍රම මහතා ප්‍රාදේශීය සභා මන්ත්‍රී තනතුරෙන් ඉල්ලා අස්වී එක්සත් ජාතික පක්ෂයට බැඳී ඉකුත් බස්නාහිර පළාත් සභා මැතිවරණයට තරග කෙළේය.නව මන්ත්‍රී සහබන්දුගේ මහතා මෙවර එම ප්‍රාදේශීය සභා රැස්වීමට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041914</link>
    <topic>රාජ්‍ය විරෝධී පෝස්ටර්අලවා වැඩ වරදී</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>දෙමළ ඊළාම් රාජ්‍යයක් පවතින බව සඳහන් රාජ්‍ය විරෝධී පෝස්ටර් අලවමින් සිටි පුද්ගලයන් 2ක් යාපනය කෝපායි ප්‍රදේශයේදී ඊයේ (18) අත්අඩංගුවට ගෙන ඇති බව පොලිසිය පවසයි.යාපනය හින්දු විද්‍යාලය ආසන්නයේදී ‍ෙමම සැකකරුවන් අත්අඩංගුවට ගෙන ඇති අතර වැඩිදුර විමර්ශන කටයුතු සඳහා ත්‍රස්ත විමර්ශන ඒකකයට භාර දීමට නියමිතය.අත්අඩංගුවට ගත් පුද්ගලයා යාපනය කෝපායි ප්‍රදේශයේ පදිංචිකරුවකු බව පොලීසිය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041917</link>
    <topic>දඹුල්ල ආර්ථික මධ්‍යස්ථානයේවෙළඳ සැල් 6ක් ගින්නෙන් වැනසෙයි</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>දඹුල්ල ආර්ථික මධ්‍යස්ථානයේ ඊයේ(18) රාත්‍රී ඇතිවූ හදිසි ගින්නකින් වෙළඳ සැල් හයක් ගිනිගෙන විනාශ වී තිබේ.ලෑලිවලින් වටකරන ලද වෙළඳ සැලක් ගිනිගැනීමෙන් ගින්න පැතිරී ඇති අතර ගිනි නිවන හමුදාව සහ දඹුල්ල පොලිසිය ප්‍රදේශවාසීන් සමග ක්ෂණිකව ක්‍රියාත්මක වී ගින්න මැඩපවත්වා ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා දිනමිණට පැවසීය.මෙම ගිනි ගැනීමෙන් ජීවිත හානි නොමැති අතර ගින්නට හේතුව මෙතෙක් අනාවරණය වී නොමැති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041918</link>
    <topic>13 හැවිරිදි දරුවා මුහුදට බිලි වෙයි</topic>
    <author> මාතර සමූහ ඩබ්ලිව්. පී. ධර්මසේන ‍</author>
    <content>ලොකු මාමගේ නිවසට අවුරුදු ගමනක් ගොස් නව වසරේ සතුට භුක්ති වින්ද පවුලේ එකම පිරිමි දරුවා නිවස පහළ මුහුදේ බිලී බෑමට ගොස් මුහුදට බිලිවීමේ ශෝකජනක සිද්ධියකින් ගන්දර ගම්මානයම කම්පාවට පත්වී ඇත.මෙසේ අවාසනාවන්ත ලෙස මුහුදට බිලි වූයේ දෙවිනුවර දෙව්ගම්පුර අංක 1/65 නිවසේ පදිංචි වී සිටි ගන්දර මහ විද්‍යාලයේ 8 වසර ඉගෙනුම ලබන බී. පී. චමෝද් මදුෂංක නමැති 13 හැවිරිදි සිසුවාය. ඔහු පවුලේ එකම දරුවාය.මීට වසර 10කට පෙර මියගි‍ය බී. පී. දිලිප් දළුවත්ත මහතා‍ට සහ කේ. බී. නදීකා ලක්මාලි මහත්මියට දාව සුරේඛා නදීෂානි (22), කෞෂල්‍යා (19) සහ චමෝද් මදුසංක (13) යන දරුවන් අතරින් මදුෂංක පවුලේ බඩ පිස්සාය.වසර 10කට පෙරත් පියා මිය යාමත් සමඟ දරුවන් තිදෙනාගේ වගකීම කරටගත් ලක්මාලි මාතාවට එම දරුවන්ට හොඳ අධ්‍යාපනයක් දෙමින් උස් මහත් කිරීමට වෙර දැරුවේ අනේක දුක් කන්දරාවක් දරමිනි.පියා නැතිවනවිට වසර 3ක් වූ මදුෂංක නමැති මෙම පවුලේ එකම පිරිමි දරුවා පවුලට මිණි පහනක් වේය කියා සිතූ මව ඔහුගේ ළමා ජීවිතයට කිසිම අඩුවක් නොකර ආදරයෙන් උස් මහත් කිරීමට කටයුතු කළේ දාරක ප්‍රේමයෙන් යුක්තවයි.සිංහල අලුත් අවුරුද්ද රිසිසේ සැමරූ මේ මව සහ දරුවන් ගන්දර මහහේන ප්‍රදේශයේ සිටින ලොකුමාමාට බුලත් හුරුළු දී වැඳ ආශිර්වාද ලබාගැනීම සඳහා පසුගිය 17 වන දින සවස ගන්දර මහහේන ප්‍රදේශයට යන්නේ ඉදිරියේ දී සිදුවන විපත ගැන කිසිම දැනීමක් නොමැතිවය.මෙම ඥාති ගෙදර පිටුපස කඳුගැටෙන් පල්ලෙහා නිල්වන් මුහුදින් ‍ බබළමින් සිසිල් සුළං රැළි දසත පැතිරෙමින් තිබූ අවස්ථාවක් විය.චමෝද් මදුෂංක(13) පුතා සහ ලොකු මාමාගේ දියණිය වන නෙත්මිණ රසාංජනා(8) සවස 2.00ට පමණ ලොකු මාමාගේ නිවසේ මිදුලේ ඒ මේ අත දුව පනිමින් සෙල්ලම් කිරීමෙන් පසු චමෝද් මදුෂංක පුතාගෙන් නැ‍ගණියට යෝජනාවක් ඉදිරිපත් විය.එය බිලී පිත්තක් ගෙන මාළු බෑමට මුහුදට යමු යන යෝජනාවයි. මෙය එක පයින් නෙත්මිණි නැගණිය අනුමත කිරීමෙන් පසු චමෝද් මදුෂංක මුළු තැන්ගෙට ගොස් තැම්බූ මාළු කෑල්ලක් ගෙන නිවසේ පිටුපස තිබූ බිලී පිත්තක්ද ගෙදර අයට හොරා රැගෙන නිවස පිටුපස මුහුදේ ගල්තලාවට පිවිස‍ියේ මාළුන් යහළුවන් කියා සිතමිණි.මෙසේ ගොස් මාළු කැබැල්ල බිලී කොකුවේ අමුණා දියට දමනවාත් සමඟම කකුල් දෙකේ පැළැඳි සපත්තු ලිස්සා මෙම මදුෂංක පුතා මුහුදට වැටී ඇත.මේ අවස්ථාවේ මෙම දරුවා මහත් ආයාසයෙන් පිහිනමින් අත්දෙක ඉහළට ඔසවා බේරාගන්න කියා විලාප තැබීමත්, ඒ අසල සිටි නැගණිය අයියා මුහුදේ වැටුණා කියා දෙන විලාප හඬ මවට ඇසී බලනවිට තම පුතණුවන් අත්දෙක ඉහළට ඔසවා කෑගැසීමත් සමඟ මෙම මව ආධාර ඉල්ලමින් ගල්තලාව දෙසට දිවයන විට මවගේ හද කම්පා කරමින් චමෝද් පුතු දිය යට ගියේ තවත් නොඑන ගමනක් සනිටුහන් කරමිනි.‍මුළු ගන්දරම අවුරුදු අසිරියට විරාමයක් තබමින් අවුරුදු රතිඤ්ඤා හඬ මැකී යාමට පෙර සිදු වූ හද කම්පා කරන මෙම මරණය ගැන ගන්දර ජනතාව කථා කරන්නේ මහත් සංවේගයෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041919</link>
    <topic>මාකේස් සමුගනී</topic>
    <author>- රක්ෂණ ශ්‍රියන්ත</author>
    <content>නොබෙල් සම්මානලාභී කොලොම්බියානු ලේඛක ගේබ්‍රියෙල් ගාර්සියා මාකේස් මෙක්සිකෝවේදී අභාවප්‍රාප්ත විය. මියයන විට 87 වන වියේ පසුවූ ඒ මහතා ස්පාඤ්ඤ භාෂාවෙන් ලේඛනයේ යෙදුණු ලොව සුපතළ ශ්‍රේෂ්ඨ ලේඛකයෙකි.හෙතෙම ලියූ ශ්‍රේෂ්ඨතම කෘතිය ලෙස සැලකෙන්නේ ඉන්ද්‍රජාලික යථාර්ථවාදී රීතියෙන් ලියූ 'සියවසක් හුදෙකලාව' නමැති කෘතියයි. ලොව පුරා මිලියන 30කට වඩා එහි පිටපත් අලෙවි වී ඇති අතර 1982දී ඔහුට සාහිත්‍යය පිළිබඳ නොබෙල් ත්‍යාගය පිරිනැමිණි.ඔහු විසින් රචිත නව කථා අතර ‘‘ලව් ඉන් ද ටයිම් ඔෆ් කොලරා, දි ඔටම් ඔෆ් ද පේට්රියාච්, වන්හන්ඩ්‍රඩ් ඉයර්ස් ඔෆ් සොලටියුඩ් ‘‘ වඩාත් ජනප්‍රිය විය. කොලොම්බියානු ජාතික මාකේස් තම කෘති තුළින් ලතින් ඇමරිකානු ජීවිතයේ සුන්දරත්වය ලොව පුරා මිලියන සංඛ්‍යාත ජනතාව අතරට ගෙන ගියේය.ඔහුගේ සියවසක් හුදෙකලාව කෘතිය පමණක් ලොව පුරා භාෂා 30කට වැඩි ප්‍රමාණයකට පරිවර්තනය වී තිබේ.හිටපු කියුබානු ජනාධිපති පිදෙල් කස්ත්‍රෝගේ සමීපතම මිතුරෙකු වූ හෙතෙම , ලතින් ඇමරිකාවේ වාමාංශික සාහිත්‍යකරුවන් සහ දේශපාලන නායකයන් සමග සමීප සබඳතාවක් පැවැත්වූ අයෙකි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041920</link>
    <topic>කිරි නිෂ්පාදනය සියයට 6.8කින් ඉහළ‍ට</topic>
    <author>සුභාෂිනී සේනානායක</author>
    <content>මෙරට කිරි නිෂ්පාදනය ලීටර් මිලියන 319.8 දක්වා සියයට 6.8කින් වර්ධනය වී තිබේ. කිරි නිෂ්පාදනය මෙලෙස වැඩිවීම හේතුවෙන් 2013 වසරේ කිරිපිටි ආනයනය ද සියයට 16.9කින් පහළ ගොස් ඇත.2013 වසරේ දී මහා පරිමාණ කිරි නිෂ්පාදකයන් විසින් එකතු කරන ලද දියර කිරි ප‍්‍රමාණය ද ලීටර් මිලියන 200.3 ක් වූ අතර එය සියයට 9.1කින් වර්ධනයක් වේ.2016 වසර වන විට කිරි නිෂ්පාදනයෙන් ස්වයංපෝෂිතවීම රජයේ සැලසුම වේ.ඒ යටතේ ජාතික පශු සම්පත් සංවර්ධන මණ්ඩලය විසින් දිනකට කිරි ලීටර් 20ක් පමණ ලබාදෙන උසස් තත්ත්වයේ කිරි ගවයන් 1500ක් ද පසුගිය වසරේ දී ආනයනය කළ බව ජාතික පශු සම්පත් සංවර්ධන මණ්ඩලය කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041921</link>
    <topic>ධීවරයාගේ මරණය සමරාවාද්දුව පොලිසිය ඉදිරිපිට උද්ඝෝෂණ</topic>
    <author>පාණදුර සමුහ වාර්තාකරු කපිල සෝමරත්න</author>
    <content>වාද්දුව පොලිසියේ අත්අඩංගුවේ සිටියදි 2003 අප්‍රේල් 16 දින මරණයට පත්වු වාද්දුව තල්පිටියේ ධීවර නිවාස යෝජනා ක්‍රමයේ පදිංචි වී සිටි ඩී. චන්ද්‍රසිරි අප්පුහාමි නමැති ධිවරයාගේ මරණය සමරමින් වාද්දුව පොලිසිය ඉදිරිපිට ගාලු පාරේදී පසුගියදා උද්ඝෝෂණයක් පැවැත් වුහ.එම මරණය පිළිබඳ පොලිසිය පැවැත්වු පරීක්ෂණයෙන් සාධාරණයක් ඉටු නොවු බව පවසමින් සටන් පාඨ කියමින් පුවරුද රැගෙන මරණකරුගේ ඥාතින් සහ හිතමිතුරන් ඇතුළු පිරිසක් මෙම උද්ඝෝෂණය පැවැත් වුහ.පොලිස් පහරදීමකින් මෙම මරණය සිදු කර ඇති බවට ඥතින් පොලිස්පතිවරයාට පැමිණිලි කිරීමෙන් පසුව පරීක්ෂණයක් පැවැත්වූව ද සාධාරණයක් ඉටු නොවූ බව සටන් පාඨවල සඳහන් විය.පොලිස් අත් අඩංගුවේ සිටියදි මරණයට පත්වී යැයි කියන චන්දුසිරි අප්පුහාමි පිළිබඳ පැවැත්වු විශේෂ පොලිස් පරීක්ෂණ වාර්තාව නීතිපතිවරයාගේ උපදෙස් සඳහා යවා ඇති බව වාද්දුව පොලිසිය පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041922</link>
    <topic>විශ්‍රාමික ගුරුවරිය මරා රන් අබරණ ‍කොල්ල කෑ දෙදෙනාගෙන් අයෙක් රිමාන්ඩ්</topic>
    <author>පාණදුර සමුහ කපිල සෝමරත්න</author>
    <content>පාණදුර වලානේ නිවසක හුදකලාව සිටි විශ්‍රාමික ගුරුවරියකගෙ ගෙල මිරිකා මරා දමා නිවසේ අල්මාරියක තිබු රන් අභරණ ‍කොල්ලකා පලා ගිය දෙදෙනාගෙන් එක් අයෙකු පාණදුර පොලිසියේ අපරාධ අංශයේ නිලධාරීන් කණ්ඩායමක් විසින් 16දා කළුතර කටුකුරුන්දේ නිවසක සැඟවී සිටියදි අත්අඩංගුවට ගන්නා ලදි.මාස දෙකකට පමණ පෙර දිනෙක 62 හැවිරිදි හේමලතා දල්පදාදු නමැති ගුරුවරිය ගේ ගෙල මිරිකා මරා දමා ඇගේ රන් අභරණ මෙසේ කොල්ල කා තිබුණි. සැකකරු සමග මෙම ගුරුවරියගේ මරණය සිදු කළේ යැයි කියන අනිත් තැනැත්තා අත් අඩංගුවට ගැනීම සදහා පොලිසිය පරීක්ෂණ පවත්වයි. මෙම ‍දෙ‍දෙනා මෙම කාන්තාව පදිංචි සිටි නිවස අලුත්වැඩියාකරන ලද මේසන් වරුය.ප්‍රධාන සැකකරු අත් අඩංගුවට ගැනීමෙන් පසුව ඔහු පොලිසියට පුකාශයක් කර ඇත. ඔහු තම සගයා සමග නිවසට ඇතුළු වී මෙම ගුරුවරියගේ ගෙල සිරකර මරා දමා නිවසේ අල්මාරියක තිබු රන් අභරණ කොල්ලකා ගෙන ගොස් ඒවා උකස් කර මුදල් ලබා ‍ගත් බව පවසා ඇත. තම සගයා සහ තමා එම නිවස දින කිහිපයකට පෙර අලුත්වැඩියා කළ බවද පුධාන සැකකරු පිළිගෙන ඇත.සැකකරු පාණදුර මහේස්ත්‍රාත් අධිකරණය වෙත ඉදිරිපත් කිරීමෙන් පසු 28දා දක්වා රක්ෂිත බන්ධනාගත කෙරිණි. පොලිසිය මගහරිමින් සිටින සැකකරු අත් අඩංගුවට ගැනීම සඳහා පාණදුර පොලිසියේ අපරාධ අංශය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041923</link>
    <topic>වැසි සමයත් සමඟඩෙංගු අවදානමක්</topic>
    <author>පණ්ඩුක සමරසේකර</author>
    <content>වැසි සහිත කාලගුණයත් සමඟ ඩෙංගු රෝගයේ ශීඝ්‍ර වර්ධනයක් සිදුවී ඇති බවට සෞඛ්‍ය අමාත්‍යාංශයේ වසංගත රෝග විද්‍යා අංශය ප්‍රකාශ කරයි.ඒ අනුව මද වැසි හේතුවෙන් තැන් තැන්වල රැඳෙන ජල කඩිති නිසා ඩෙංගු මදුරුවන් බෝවීමේ ශීඝ්‍ර ප්‍රවණතාවක් ඇති බව වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පලිහවඩන මහත්මිය ප්‍රකාශ කරන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041924</link>
    <topic>උතුරුමැද පෙර පාසල්නංවන්න පස් අවුරුදු සැලැසුමක්</topic>
    <author/>
    <content>උතුරු මැද පෙර පාසල් අධ්‍යාපනය නංවාලීම සඳහා පස් අවුරුදු වැඩපිළිවෙළක් දියත් කෙරේ.මේ යටතේ පළාතේ පෙර පාසල් 1281ක පෙර පාසල් ගුරුවරියන් 2046 දෙනෙකු ඇතුළු දරු දැරියන් 35000ක‍ට සෙත සැළසේ.පළාත් අධ්‍යාපන අමාත්‍ය කේ. එච්. නන්දසේන මහතාගේ සංකල්පයක් අනුව උතුරු මැද පූර්ව ළමාවිය අධ්‍යාපන සංවර්ධන අධිකාරිය මඟින් මෙම සිව් වැදෑරුම් පස් අවුරුදු සංවර්ධන සැලැස්ම ක්‍රියාත්මක කරනු ලබයි.සිව් වැදෑරුම් සැලැස්මට පෙර පාසල් පාලිකාවන් ඇතුළු ගුරුවරියන් හට විධිමත් ගුරු පුහුණුවක් ලබාදීම සෑම පෙර පාසලකටම ඒකාකාර භෞතික සම්පත් සලසාදීම තරුණ සහ ගර්භණී මව්වරුන් හා ගමේ පෙර පාසල අතර නිරන්තර සමීප සබඳතාව පවත්වාගෙන යාම සහ රාජ්‍ය හා රාජ්‍ය නොවන විවිධ ආයතනවල පූර්ණ අනුග්‍රහය උතුරු මැද පෙර පාසල් සංවර්ධනය සඳහා ලබාගැනීම අයත්වන අතර පෙර පාසල් අධ්‍යාපනය ඉතා ඉහළ තලයක පවත්නා විදේශීය රටවල ආයතන සමඟ සබඳතා වර්ධනය කර ගැනීම ද එයට අයත්ය.නව වැඩ පිළිවෙළ සම්බන්ධයෙන් දිනමිණට අදහස් පළකළ උතුරු මැද පූර්ව ළමාවිය අධ්‍යාපන සංවර්ධන අධිකාරියේ පාලන අධ්‍යක්ෂ ජයලත් ඉලංගකෝන් මහතා සංවර්ධන සැලැස්ම සක්‍රිය කිරීමේ දී ජනාධිපති ජාතික පෝෂණ ලේකම් කාර්යාලය මිහින්තලේ රජරට විශ්ව විද්‍යාලය සෞඛ්‍ය දෙපාර්තමේන්තුව සහ ජපානයේ “කොනෝ යුබී” ජාත්‍යන්තර සංවිධානයේ ද අනුග්‍රහය ලැබෙනු ඇතැයි අනාවරණය කළේය.“ගමේ හා නාගරික ප්‍රදේශවල මව්වවරුන් හා පෙර පාසල් අතර සමීප සබඳතාවයක් ඇති කිරීමේ දී පවුල් සෞඛ්‍ය සේවිකාවන්ගේ අනුග්‍රහය ලබා ගැනීමට අවශ්‍ය කටයුතු කරගෙන යනවා. සෑම පවුලකම වයස අවුරුදු 03 ඉක්මවන දරුවන්හට පෙර පාසල් අධ්‍යාපනය ලබාදීම ‍ෙකරෙහි මව්වරුන්ගේ අවධානය යොමුකරවීමට මෙමඟින් හැකිවෙනවා.” ඉලංගකෝන් මහතා පැවසීය.වසර 30ක යුද්ධය හා කොටි ත්‍රස්තවාදය හමුවේ වුවද උතුරු මැද ග‍ම් නියම් ගම්වල පෙර පාසල් අධ්‍යාපනය කඩා වැටීමට ඉඩ නොදී රැකගනු ලැබුවේ පෙර පාසල් ගුරුවරුන් විසින් බවද මෙම විශිෂ්ට සේවයට උපහාරයක් වශයෙන් අධ්‍යාපන සුදුසුකම් නොසලකා පෙර පාසල් ගුරුවරයන් කාණ්ඩ වශයෙන් රජරට විශ්ව විද්‍යාලයේ පෙර පාසල් අධ්‍යාපන ඩිප්ලෝමාව සඳහා බඳවා ගැනීමට පියවර ගෙන ඇතැයි ද පාලන අධ්‍යක්ෂවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=n14041925</link>
    <topic>අවුරුදු පාටියට ගිහින් සූර්වී එද්දිඩෝසරය පෙරැළී රියැදුරු මරුට</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>මැදවච්චිය පූනෑව මුස්ලිම්හල්මිල්ලෑව වැව් බැම්ම මතින් වැටී ඇති මාර්ගයේ ගමන් කළ ඩෝසරයක් පෙරළී යාමෙන් එහි රියදුරු මියගොස් ඇතැයි මැදවච්චිය පොලිසිය පවසයි.පෙරේදා(16) රාත්‍රියේ සිදුවූ මෙම අනතුරින් මියගොස් ඇත්තේ කරදිකීරගම මහවෙල පදිංචි එම්. උපතිස්ස බණ්ඩා නමැති 55 හැවිරිදි පුද්ගලයෙකු බව මැදවච්චිය පොලිසිය පවසයි.අවුරුදු සාදයකට සහභාගි වී බීමතින් ඩෝසරයේ නැගී එමින් සිටියදී ඩෝසරය වැව් බැම්මෙන් පහළට පෙරළී ඩෝසරයට යටවීමෙන් මෙම මරණය සිදුව ඇතැයිද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404191</link>
    <topic>කොස්ගොඩදී ත්‍රිරෝද රිය විදුලි කණුවක ගැටී එකම පවුලේ 5කට තුවාල:2කට අසාධ්‍යයි</topic>
    <author>දිලීප් නිශ්ශංක - බළපිටිය සමූහ</author>
    <content>කඩවත සිට මාතර බලායමින් තිබූ ත්‍රීරෝද රථයක රියදුරුට නින්ද යාම නිසා කොස්ගොඩ පාලම අසලදී පාරෙන් ඉවතට පැන ත්‍රීරෝද රථය විදුලි කණුවක ගැටීමෙන් එකම පවුලේ පස්දෙනෙකු තුවාල ලබා බළපිටිය මූලික රෝහලට ඇතුළත් කිරීමෙන් පසුව අසාධ්‍ය තත්ත්වයේ සිටි දෙදෙනෙකු කරාපිටිය රෝහලට මාරු කර යැවූ බව කොස්ගොඩ පොලිසිය පවසයි.පෙරේදා (17) සවස 3.45ට පමණ මෙම අනතුර සිදු වී ඇති අතර ත්‍රීරෝද රථය ලයිට් කණුවත් දුරකථන කණුවත් අතර ගැටී සිර වී තිබියදී කොස්ගොඩ පොලීසියේ රථ වාහන අංශයේ නිලධාරීන් විසින් ඉවතට ගෙන ‍පොලිස් ජීප් රථයෙන්ම රෝහලට රැගෙනවිත් තිබේ.මෙම අනතුරෙන් තුවාල ලබා රෝහල්ගත කර ඇත්තේ කොස්වත්ත කඩවත පදිංචි ඩබ්.අශෝක අනිල් පෙරේරා, ආර්.කේ. නදීකා,වරුණි, චතුරිකා, නිසිල් ඉදුවරී, තරුෂි තික්ෂනා යන අයයි. මේ අනතුරින් බරපතල තුවාල ලබා සිටි ආර්.කේ. ඉන්දිකා (මව) සහ තරුෂි තික්ෂනා (දුව) යන දෙදෙනා කරාපිටිය රෝහලට ඇතුළත් කර තිබේ.අළුත් අවුරුද්දට මාතර සිටින මව බැලීමට යමින් සිටියදී කොස්ගොඩ ප්‍රදේශයේදී ත්‍රීරෝද රථය පැදවූ හිමිකරුට නින්දයාම නිසා මේ අනතුර සිදු වී ඇති අතර, ත්‍රීරෝද රථය කණු දෙක අතර සිර වී තිබියදී වෙනත් රාජකාරි කටයුත්තකට යමින් සිටි පොලිසිය මොවුන් බේරාගෙන රෝහලට ඇතුළත් කළහ.අනතුර සම්බන්ධයෙන් කොස්ගොඩ පොලිස් ස්ථානාධිපති ලාල් උඩුගම මහතාගේ උපදෙස් මත රථවාහන අංශයේ වැඩ බලන ස්ථානාධිපති දර්ශන මහතා, තිලකරත්න යන නිලධාරින් විසින් පරික්ෂණ පැවැත්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404192</link>
    <topic>කතක් තොටළඟින් මත්කුඩු ගෙනත්හැට්ටය අස්සේ දමාගෙන විකුණලා</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව පොලිසියේ අපරාධ අංශය මගින් 16 දා කළ විශේෂ මෙහෙයුමක දී මීගමුව පුරා මත්කුඩු පැකට් කර විකුණන කාන්තාවක් ද, පාපැදියක් සොරකම් කළ පුද්ගලයකු මත්කුඩු සමඟ ද වරෙන්තුකරුවන් පස් දෙනෙකුද අත් අඩංගුවට ගෙන ඇත.කාන්තාව තොටලඟ සිට පැමිණ මත්කුඩු රැගෙනවිත් පැකට් කර විකුණන තැනැත්තියකි. උඩුකයේ හැට්ටය තුළ මිලිග්‍රෑම් 100ක කුඩු පැකට් 5ක් සඟවා ගෙන දළුපත ප්‍රදේශයේ සිටිය දී සැකකාර කාන්තාව අත්අඩංගුවට ගෙන තිබුණි.‍සොරකම් කළ පාපැදියක් සමඟ ඒත්තුකාල බොස්කෝ පුරයේ දී පුද්ගලයකු අත්අඩංගුවට ගෙන ප්‍රශ්න කිරීමේ දී මිලිග්‍රෑම් 40ක මත්කුඩු ඔහු සන්තකයේ තිබී ඇත. වරෙන්තුකරුවන් පස් දෙනෙකු ද මේ මෙහෙයුමේ දී අත්අඩංගුවට ගත් බව අපරාධ අංශයේ වැඩබලන ස්ථානාධිපති උප පොලිස් පරීක්ෂක ඩී. එම්. එස් රාජපක්ෂ මහතා පැවසීය.කොට්ඨාස පොලිස් අධිකාරි ජයන්ත ලියනගේ මහතාගෙන් ලැබුණ උපදෙස් මත මීගමුව පොලිසියේ අපරාධ අංශයේ වැඩබලන ස්ථානාධිපති ඩී. එම්. එස් රාජපපක්ෂ පොලිස් කොස්තාපල්වරුන් වන 24992 උක්කු බණ්ඩා, 77473 ප්‍රියන්ත, 89218 බණ්ඩාර, කාන්තා පොලිස් කොස්තාපල්වරියන් වන 7782 මධුශානි, 9310 සුදර්මි පොලිස් කොස්තාපල් රියදුරු 14819 සාගර යන කණ්ඩායම මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404193</link>
    <topic>අවුරුද්දට ගමට ආ හිමිනමකටඉබ්බන්කටුවේදී මැර ප්‍රහාරයක්</topic>
    <author>මාතලේ දිස්ත්‍රික් සමුහ</author>
    <content>අළුත් අවුරුද්දේ සිය දෙමවිපියන්ගේ දුකසැප බැලීමට පැමිණි 26 හැවිරිදි බෞද්ධ හිමිනමකට වාහනයකින් පැමිණි මැර පිරිසක් විසින් දඹුල්ල ඉබිබන්කටුව ජලාශ බැමිම මතදි පහරදි බරපතල ලෙස තුවාල සිදුකිරිම නිසා උන්වහන්සේ ප්‍රතිකාර සදහා ඉකුත් බදාදා දඹුල්ල මුලික රෝහලට ඇතුළත්කර ඇත.මෙසේ තුවාල ලබා රෝහල් ගතකරන ලද්දේ ගොකරැල්ල වෑගම ශ්‍රි සුමනාරාම විහාරවාසි පුජ්‍ය එචි සුමනවංශ හිමියන්ය.පසුව පෙදෙස්වාසින් විසින් මෙම මැර පිරිසට හොදහැටි පහරදීම නිසා මොවුන්ගෙන් දෙදෙනෙකුද රෝහල්ගත කිරීමෙන් පසු පොලිසිය විසින් ඔවුන් බ්‍රහස්පතින්දා අත්අඩංගුවටගෙන තිබේ.දඹුල්ල පොලිසිය විසින් මේ සමිබන්ධයෙන් වැඩිදුර පරික්ෂණ පවත්වාගන යනු ලාබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404194</link>
    <topic>මත්ද්‍රව්‍ය පුනරුත්ථාපනයේඅයෙකු ළඟ කුඩු පැකට් 6ක්</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>කින්නියා පිහිටි මත්ද්‍රව්‍යවලට ඇබ්බැහිවුවන් පුනරුත්ථාපනය කරණ මධ්‍යස්ථානයේ පුනරුත්ථාපනය වෙමින් සිටි අයෙකුගේ සන්තකයේ තිබු හෙරෝයින් පැකට් හයක් සමග එම සැකකරු පෙරේදා (17) පස්වරුවේ අත්අඩංගුවට ගත් බව කින්නියා පොලිසිය කියයි.මෙම මධ්‍යස්ථානයේ පුනරුත්ථාපනය වන සැකකරු අලුත් අවුරුදු නිවාඩුවට නිවසට ගොස් ආපසු එන අවස්ථාවේදි මෙම හෙරෝයින් රැගෙන විත් ඇති බව පොලිසිය කියයි. සැකකරු සන්තකයේ තිබු හොරෝයින් ප්‍රමාණය මිලි ග්රෑම් 670කි.එම ප්‍රමාණය පැකට් හයක අසුරා තිබිණැයි පොලිසිය කියයි.කොට්ඨාස දුෂණ මර්ධන ඒකකයට ලද තොරතුරක් අනුව සැකකරු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404195</link>
    <topic>මී ගවයකුට වෙඩි තබා මරා දැමූසමෘද්ධි නියාමක අත්අඩංගුවට</topic>
    <author>මිහිර විජේසේකර -මාරවිල සමූහ</author>
    <content>මී- ගවයකුට වෙඩි තබා ඝාතනය කළ බව කියන සමෘද්ධි නියාමකවරයකු නවගත්තේගම පොලිසිය මඟින් අත්අඩංගුවට ගෙන තිබේ.නවගත්තේගම කුඩාදොඩම්ඇත්තෑව ප්‍රදේශයේදී මෙම වෙඩි තැබීම සිදුකර ඇති අතර තම වගා භූමියට ඇතුළු වී මී- ගවයන් වගාවන් පාළුකරන හේතුවෙන් මෙම වෙඩි තැබීම සිදුකර ඇති බව සමෘද්ධි නියාමකවරයා පොලිසියට පවසා තිබේ.සමෘද්ධි නියාමකවරයා නවගත්තේගම කැලේවැව වසමේ සේවය කරයි‍. දොඩම්ඇත්තෑව ප්‍රදේශයේ පදිංචි සෙනෙවිරත්න බණ්ඩාර නමැති අයෙක් නවගත්තේගම පොලිසියට තමන්ට අයත් රුපියල් 85,000ක් වටිනා මී - ගවයකු සැකකාර සමෘද්ධි නියාමකවරයා විසින් වෙඩි තබා ඝාතනය කර ඇති බව පවසා පැමිණිල්ලක් කර තිබේ.මේ පැමිණිල්ලට අනුව සැකකාර සමෘද්ධි නියාමකවරයා අත්අඩංගුවට ගෙන තිබේ.සිද්ධිය පිළිබඳ නවගත්තේගම පොලිසියේ පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404196</link>
    <topic>කොළඹ රෝහලේ බලධරයන්මේ ගැනත් ඩිංගක් හිතන්න</topic>
    <author>මහරගම විශේෂ වේහැල්ලේ පියතිලක</author>
    <content>කොළඹ මහ‍ රෝහලේ බාහිර රෝගී අංශයේ ඖෂධ නිකුත් කරනු ලබන කවුන්ටර් තුනක් ඇත. සාමාන්‍ය රෝගීන් සඳහා එකකි. වාට්ටුවලින් පිටව යන රෝගීන් සඳහා දෙවන කවුන්ටරයයි. තෙවන කවුන්ටරය වෙන්ව ඇත්තේ වැඩිහිටි හැඳුනුම්පත් දරන ජ්‍යෙෂ්ඨ පුරවැසියන් සඳහාය.ජ්‍යෙෂ්ඨ පුරවැසි හෘද රෝගීන්ට ඔසු නියම කෙරෙන්නේ රෝහලේ සොයිසා මාතෘ රෝහල අසළ ඇති හෘද රෝග සායනයෙනි. නියම කරනු ලබන ඖෂධ ලබා ගැනීම සඳහා රීජන්ට් වීදියේ ඇති බාහිර රෝගී අංශයට යා යුතුයි. මෙම වයෝවෘද්ධ රෝගීන් කිලෝමීටර ¼ක් පමණ පයින් ඇවිදගෙන යායුතුය.සමහර දවස්වල වාට්ටුවලින් පිටවන රෝගීන්ගේ පෝලිම කල්වේලා ඇතුව අවසන් වේ. ඊළඟට අවසන් වන්නේ සාමාන්‍ය රෝගීන්ගේ පෝලිමයි.ජ්‍යෙෂ්ඨ පුරවැසි පෝලිම පැය තුන හතරක් ප්‍රමාද වේ. වයෝවෘද්ධ රෝගීන් බෝහෝ විට එන්නේ රැකවලට කෙනෙක් සමඟය.මට පැය තුන හතරක් පෝලිමේ ඉන්නට සිදුවුණා යැයි බොහෝ වයෝවෘද්ධ රෝගීහු මැසිවිලි නඟති.මේ පිළිබඳව රෝහල් බලධාරීන්ගේ අවධානය සිදු නොවීම නිස‍ා අසරණ වයෝවෘද්ධ රෝගීහු අසරණව සිටිති. රෝගීන් අවසන් වූ පසු අනෙක් කවුන්ටර් දෙකෙන් මේ වයෝවෘද්ධ රෝගීන්ට බෙහෙත් ලබා දෙනවා නම් කොපමණ අගේද?එසේ නැතහොත් විශේෂයෙන්ම හෘද රෝග සඳහා ප්‍රතිකාර ලියන සායනයේ දී ඔවුන්ගේ බේත් ලබා දෙන්නේ නම් වයෝවෘද්ධ විශේෂයෙන්ම හෘද රෝගීන්ට පහසු නොවේද?මේ පිළිබඳව කොළඹ මහ රෝහලේ බලධාරීන්ගේ අවධානය යොමුවිය යුතු යැයි රෝගීහු ආයාචනය කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404197</link>
    <topic>යාපනය දුම්රිය ස්ථානයේ නවීකරණ කටයුතු මේ දිනවල කඩිනමින්</topic>
    <author>ආනන්ද පතිරාජ - උතුරු මැද පළාත්</author>
    <content>දශක කීපයක යුද්ධයෙන් පීඩා විදි උතුරේ ජනයා හට දැන් වසන්තය උදා වී ඇත. පසුගිය කාල වකවානුවේදී පැවති යුදමය ගැටුම් හේතුවෙන් යාපනය දුම්රිය ස්ථානය සම්පූර්ණයෙන්ම පාහේ විනාශ වී ගියේ ය. එහෙත් අද වන විට එය යහපත් අතට හැරී ඇත. දැනට නවීකරණය වෙමින් එහි ඉදිකිරිම් කටයුතු නව තාක්ෂණයෙන් යුතුව ලහි ලහියේ සිදුවෙමින් පවතී.මෙහි ඉදිකිරිම් කටයුතුජූලි මාසයේ දී අග වන විට අවසන් කිරීමට නියමිත ය. දැනට වසර පනස් පහකට පමණ පෙර ඉදි කරනු ලැබූ යාපනය දුම්රිය ස්ථානය යුද වාතාවරණයෙන් පසු යළි ඉදිකිරීමට පටන් ගත්තේ වසර පහකට පමණ පෙර සිට ය. අනුරාධපුර, නාවලපිටිය, යාපනය දුම්රිය ස්ථාන තුනකි.ඉදිකිරීම් කටයුතු භාරව සිටින ප්‍රධාන ඉංජිනේරුවරයා හා අනෙකුත් ඉංජිනේරුවරු ද සියලුම කාර්මික ශිල්පින් ද මේ දුම්රිය ස්ථාවය ඉතා දැකුම්ළු, අලංකාරව පෙර පැවති ආකාරයට වඩා ඉතා අනර්ඝව ඉදිකිරීමට යුහුසුළුව කටයුතු සිදු කරයි.කන්කසන්තුරේ දුම්රිය ස්ථානයේ එල්ටීටීඊ ත්‍රස්තවාදීන් විනාශ කළ දුම්රිය අවශේෂ කොටස් අදටත් දක්නට ලැබේ.කිසි දිනෙක දුම්රියක් නොදුටු යාපනයේ දරුවන්ට තව නොබෝ දිනකින් දුම්රියක් දකින්නටත් එහිගමන් බිමන් යෑමටත් අවස්ථාව උදා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404198</link>
    <topic>බදුල්ල සහ මොනරාගලටවැඩි-වැඩියෙන් මිරිදිය මසුන්</topic>
    <author>ආර්.එම්. සෝමරත්න දෙමෝදර සමූහ</author>
    <content>මුහුදු මාළු අවශ්‍ය තරම් බදුල්ල දිස්ත්‍රික්කයේ පදිංචි ජනතාවට පරිභෝජනය සදහා ලබා ගත නොහැකි හෙයින් බදුල්ල හා මොනරාගල දිස්ත්‍රික්කයේ මිරිදිය මසුන් බෝ කිරීම වෙනදාටත් වඩා වැඩියෙන් ක්‍රියාත්මක කිරීමට ඌව පළාත් සභාවේ මිරිදිය අමාත්‍යාංශය පියවර ගෙන ඇත.මේ සදහා මධ්‍යම රජය ද සහය වන බව ඌව පළාත් මිරිදිය අමාත්‍යාංශ නිලධාරීහූ පවසති.ඒ, ඒ ප්‍රාදේශීය ලේකම් කාර්යාලවලට අනුබද්ධව සිටින ජල ජීවී වගා ව්‍යාපෘති නිලධාරීන් ඒ ඒ ප්‍රදේශවල පිහිටි වැව්වලට නිර්දේශිත වැව් මාළු පැටව් ලක්ෂ ගණනින් දැනටමත් වැව්වලට යොදා තිබේ.මෙයට අමතරව දිවි නැඟුම ව්‍යාපෘතිය යටතේ පොකුණු හා කුඩා වැව්වලට ද මත්‍යසය ඇගිල්ලන් යොදවනු ලැබේ.මේ නිසා 2014 වසර මැද භාගය වන විට මිරිදිය මසුන් මෙට්ට්‍රික් ටොන් 150ක් පමණ අස්වැන්නක් ලබා ගත හැකි වෙතැයි ඌව පළාත් මිරිදිය අමාත්‍යාංශය බලාපොරොත්තු වෙයි.මිරිදිය මසුන් ආහාරයට ගැනීමට නගරබද වාසීන් මහත් ඇල්මක් දක්වන අතර සංචාරක හා ග්‍රාමීය හෝටල්වල මිරිදිය මසුන් තෙලෙන් බැද සකස් කරන ආහාරයට මහත් ඉල්ලුමක් පවතින බව හෝටල් හිමියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r1404199</link>
    <topic>හිඟුල කර්මාන්ත ශාලාවකකෑමට නුසුදුසු ජෙලි පැකට්</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල බටවල හිඟුල ප්‍රදේශයේ කර්මාන්තශාලාවක නිෂ්පාදනය කරනු ලබන “‍ජෙලි පැකට්” පනස්දහසකට ආසන්න ප්‍රමාණයක් ආහාරයට නුසුදුසු බවට වාර්තා වීමෙන් පසුව පාරිභෝගික අධිකාරිය විසින් ඒවා අත්අඩංගුවට ගෙන එම කර්මාන්තශාලාවට ද මේ වන විට සීල් තබා තිබේ.කෑගල්ල දිසා පාරිභෝගික අධිකාරිය වෙත ඈත පළාතකදී අත්අඩංගුවට ගන්නා ලද මෙම කර්මාන්ත ශාලාවේම නිෂ්පාදනය කැර විකිණීමට ගෙන ගිය ජෙලි පැකට් තොගයක් අත්අඩංගුවට ගෙන සිදුකරන ලද පරීක්ෂණයන්හිදී එම ජෙලි වර්ගය ආහාරයට නුසුදුසු බවට ලද වාර්තා මත මෙම කම්හල පිළිබඳව දිසා පාරිභෝගික අධිකාරිය විසින් පරීක්ෂණයක් පවත්වා මෙම වැටලීම සිදුකැර ඇති බවට ද මේ වන විට තොරතුරු ලැබී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r14041910</link>
    <topic>නාවුල නාග ජාතික පාසලේදන්ත ඒකකය ලෙඩ වෙලා</topic>
    <author>මාතලේ දිස්ත්‍රික් සමුහ ඒ.ඒ.එල්.ඩයස්</author>
    <content>නාවුල සෞඛ්‍ය බල පෙදෙසේ පාසල් දරුවන්ගේ දන්ත සෞඛ්‍ය ආරක්ෂා කිරිම සදහා නාවුල නාග ජාතික පාසලේ ආරම්භකර ඇති දන්ත වෛද්‍ය ඒකකය මේවනවිට සමිපුර්ණයෙන්ම පාහේ අඩපණවි ගොස් තිබේ‍.මේ ස්ථානයෙහි සිටි දන්ත වෛද්‍යවරයා මීට දෙවසකට පමණ පෙර ස්ථාන මාරුවි ගොස් ඇති අතර ඒ වෙනුවට මෙතෙක් දන්ත වෛද්‍යවරයකු පත්නොකිරිම මෙයට ප්‍රධානතම හේතුව බවී තිබේ.උද්ගතව පවත්නා මේ තත්ත්වය යටතේ නාවුල අධ්‍යාපන කලාපයේ පාසල් දරුවන්ගේ මුඛරෝග සදහා ප්‍රතිකාර ලබාගැනිම මහත් ගැටළුවක්වි තිබේ.එසේම මාතලේ දිස්ත්‍රික්කයේ පාසල් ළමයිගේ දන්ත රෝග පෙරට වඩා වර්ධනය වෙමින් පවතින බව සෞඛ්‍ය නිලධාරීහුද පවසති.එබැවින් නාවුල නාග ජාතික පාසලේ ඇති දන්ත ශල්‍යාගාරයවෙත වෛද්‍යවරයකු ලබාදෙන ලෙස ප්‍රදේශවාසීහූ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r14041911</link>
    <topic>චන්ද්‍රිකා තාක්ෂණයෙන්වැව් ඡායාරූප ගතකරයි</topic>
    <author>වයඹ පළාත් සමූහ - ආරියරත්න රණවැල්ල</author>
    <content>වයඹ පළාත තුළ පිහිටි සියලුම වැව් චන්ද්‍රිකා තාක්ෂණය යොදාගෙන ඡායාරූප ගතකිරීමට වයඹ පළාත් කෘෂිකර්ම, ධීවර, සත්ත්ව නිෂ්පාදන හා සංවර්ධන, සුළු වාරිමාර්ග හා ගොවිජන සංවර්ධන අමාත්‍යාංශය කටයුතු යොදාගෙන යයි.ඒ සමඟ එක් එක් වැව්වල විශාලත්වය, ජල ධාරිතාවය, ඒ ඒ වැව් යටතේ වගා කරන කුඹුරු ප්‍රමාණය, වල්බිහිව ඇත්නම් කොපමණ කලක සිට ද ආදී තොරතුරු සියල්ල එක්රැස් කිරීමට ද පියවර ගෙන ඇත.මෙම තොරතුරු සැලකිල්ලට ගෙන දැනට වල්බිහිව ඇති වැව් ප්‍රතිසංස්කරණය සඳහා ප්‍රමුඛතා ලේඛනයක් අනුව තෝරාගැනීම මෙහි මූලික අරමුණ වී තිබේ.නව වැඩපිළිවෙළ යටතේ චන්ද්‍රිකා තාක්ෂණය යොදාගෙන වයඹ මේ වැව් සියල්ල ඡායාරූප ගතකර එක් එක් වැව්වලට නියමිත අංකයක් ලබා දෙනවා.ඒ සියල්ල උපයෝගී කොටගෙන වල්බිහිව පවතින වැව් ප්‍රතිසංස්කරණය කර, ගොවි ජනතාවගේ කුඹුරු වගා කටයුතුවලට වාරිමාර්ග පහසුකම් සැලැස්වීමත්, එමඟින් ඔවුන්ගේ නිෂ්පාදන ශක්තිය වැඩි කිරීමත් අපේ අරමුණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=r14041912</link>
    <topic>මවට නොසැලකු පුතා මළගම මහ ඉහළින් ගන්න හදලා</topic>
    <author>තෙන්නකෝන් කුලසේකර</author>
    <content>මව ජීවත්ව සිටියදී ඇයට කිසිදු ලෙසකින් උදව් උපකාර නොකළ පුතකු මවගේ මළ ගෙදරට විශාල ලෙස වියදම් කර සිය ලොකුකම ප්‍රදර්ශනය කරමින් සිටියදී මවට‍ කන්න බොන්න දී බේත් හේත් කළ දියණිය මළ ගෙදරට පැමිණෙන නෑදෑ හිතවතුන්ට සත්‍යය හෙළි කිරීමෙන් ඇය සමඟ උරණ වූ ඔහු මවගේ අවසන් කටයුතු පසෙක දා පලා යාමේ පුවතක් අම්පාර උහන ප්‍රදේශයෙන් වාර්තා වේ.එය ගොවි ගම්මානයකි. දැනට වසර හැට හතකට පමණ පෙර මහනුවර ප්‍රදේශයේ සිට අම්පාරට පැමිණි යුවළක් දරු පස් දෙනකු පෝෂණය කැර උගන්වා උසස් රැකියාවලට පත් කරන ලද්දේ කුඹුරු ගොවිතැන් කරමින් නොවිඳිනා දහ දුක් විඳිමිනි. පියා මෙයට වසර දහයකට පමණ පෙර මිය ගිය අතර අනූ හැවිරිදි මව දරු සිව් දෙනකුගේ උදව් උපකාරය ලැබ පසුගිය දා අවසන් හුස්ම හෙළීය.ඇය මිය ගියේ ගුරුවරියක වූ බාල දියණියගේ නිවසේ දී ය. පවුලේ වැඩිමලා රජයේ උසස් රැකියාවක නිරතව සිටින අතර ඔහු මවට කිසිදු අන්දමකින් සැලකුවේ නැත‍. අනෙක් දූ දරුවන් ඇගේ දුක සැප බැලූහ. මව මිය ගිය පසු නැගණියගේ නිවසට පැමිණි ලොකු පුතා මවගේ සියලු අවසන් කටයුතු බාරගෙන මහ ඉහළින් අවමංගල උත්සවයට සූදානම් විය.ඔහුගේ බිරියගේ ලොකු ලොකු තානාන්තර දරන නෑදෑයන් ද දූ දරුවන්ගේ ඉහළ පෙළේ නෑදෑයන් ද මළ ගෙදරට යති එති. ඔහු මවට සැලකූ හැටි කියා කඳුළු සලති‍. අන් සොයුරන් ඔහුගේ “රඟපෑම” නොදුටු සේ සිටියත් අවසන් මොහොත දක්වාම මවගේ කැත කුණු අත ගෑ බාල දියණිය කෝපයට පත් විය.මළ ගෙදරට පැමිණෙන සියලු දෙනාට ඇය ලොකු අයියාගේ කෙරුවාව කියන්නට පටන් ගත් විට තම සායම සේදී යනු දුටු ඔහු මවගේ අවසන් කටයුතුවලට පවා නොසිට බිරිය හා දරුවන් සමඟ පලාගොස් ඇති බව පැවසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=s1404191</link>
    <topic>ෆොක්ස්හිල් ධාවන තරගාවලිය අද දියතලාවේ දී</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා යුද හමුදා විද්‍යාපිඨය, මෝටර් රථ ධාවකයන්ගේ සංගමය (SLADA) සමග එක්ව සංවිධාන කරන 'ෆොක්ස්හිල් සුපර්ක්‍රොස්' මෝටර් රථ හා යතුරුපැදි ධාවන තරගාවලිය අද පෙ.ව.8.30 සිට දියතලාවේදී පැවැත්වේ.යුද හමුදා විද්‍යාපීඨයේ යටිතල පහසුකම් වැඩි දියුණු කිරීම සඳහා අරමුදල් රැස්කිරීමේ අරමුණින් මේ තරගාවලිය 22වැනි වරට සංවිධානය කෙරේ.වසරේ විශිෂ්ඨතම රියදුරන් හා ධාවකයන් තෝරා ගැනීමේ තරගද සමගින් මෝටර් රථ ධාවන තරග හා යතුරු පැදි ධාවන තරග 12 බැගින් පැවැත්වෙන තරගාවලියට ප්‍රධාන පෙලේ ඉන්දීය මෝටර් රථ ධාවකයන් දෙදෙනකු, යතුරුපැදි ධාවකයන් තිදෙනකු ද ඇතුලුව දෙස්-විදෙස් තරගකරුවන් 200කට අධික සංඛ්‍යාවක් එක්වීමට නියමිතය.රෙඩ්බුල් අනුග්‍රාහකත්වය යටතේ පැමිණි එක්සත් එමීර් රාජ්‍යයේ යතුරු පැදි ශූර මොහොමඩ් බාලුෂි විසින් ෆොක්ස්හිල් යතුරු පැදි ධාවන පථයේ නවීකරණ කටයුතු සිදුකරමින් තරගාවලියට නව මුහුණුවරක් එක් කිරීමටද කටයුතු කර තිබේ.මෝටර් රථ තරග එන්ජින් ධාරිතාව 3500 හා 1600 ලෙසත්, යතුරුපැදි ධාවන තරග එන්ජින් ධාරිතාව 125 (2 ස්ට්‍රොක්) -250 (4 ස්ට්‍රොක්) ලෙසත් වර්ග කර ඇති අතර එන්ජින් ධාරිතාව 85 කාණ්ඩයෙන් අවුරුදු 16 සම්පූර්ණ කළ (2013-12-31 දිනට) ක්‍රීඩකයන් සඳහාද තරග පැවැත්වේ.තරගාවලියේ උද්වේගය හා ත්‍රාසය වැඩි කිරීම සඳහා ඩිසල් ට්‍රක් සහ ජිප් රථ එන්ජින් ධාරිතාව 5500 ලෙසත්, කාර් එන්ජින් ධාරිතාව 1100 ලෙසත් විශේෂ තරග එක් කර තිබේ.ශ්‍රී ලංකා ඛනිජ තෙල් නීතිගත සංස්ථාව තරගාවලියේ ප්‍රධාන අනුග්‍රාහකයා ලෙස කටයුතු කරන අතර සියැට් ශ්‍රී ලංකා, කෝකාකෝලා බෙවරේජ්, ෆැෂන් බක් ඇතුලු ආයතන රැසක් සහයෝගය ලබාදෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=s1404192</link>
    <topic>උමාර් අක්මාල්ගේ විවාහ උත්සවයට පොලිසිය කඩා පනී</topic>
    <author/>
    <content>පාකිස්තාන ක්‍රිකට් පිලේ මැදපෙළ පිතිකරු උමාර් අක්මාල් පසුගියදා විවාහ දිවියට ඇතුළත් වූ අතර ඔහුගේ විවාහ උත්සවය එරට නීතියට පටහැනිව සිදුවූ බවට චෝදනා කරමින් කරාච්චි පොලීසිය උත්සවය වටලනු ලැබීය.එහෙත් ඒ වනවිට අක්මාල් ඇතුළු පිරිස එම ස්ථානයෙන් ඉවත්ව ගොස් සිටි අතර ඉතිරිව සිටි පුද්ගලයන් සිවුදෙනකු පොලිසිය මගින් අත්අඩංගුවට ගත් බව ලාහෝර් පොලිසිය ප්‍රකාශ කළේය.පාකිස්තාන විවාහ උත්සව නීතිය අනුව සෑම විවාහ උත්සවයක්ම රාත්‍රී 10.00ට නිමාවිය යුතු වන අතර අමුත්තන් සඳහා සංග්‍රහ කළ යුතු වන්නේ එක් ආහාර වර්ගයක් පමණි. අක්මාල්ගේ විවාහ උත්සවය එම නීතිය උල්ලංඝනය කළ බවට කරාච්චි නුවර පොලීසිය චෝදනා කරයි.උමාර් අක්මාල්ගේ අත ගත්තේ හිටපු දඟ පන්දු යවන ක්‍රීඩක අබ්දුල් කදීර්ගේ දියණිය වන නූර් ආමිනාය. පවුලේ හිතවතුන්ට පමණක් සීමා වූ මේ විවාහ උත්සවයට පාකිස්තාන ක්‍රිකට් ප්‍රධානී නජාම් සෙති, එක්දින ක්‍රිකට් පිලේ නායක මිස්බා උල් හක්, හිටපු ක්‍රීඩකයන් වන ඉන්සමාම්උල් හක්, අබ්දුල් කාසිම්, ස‍ෆ්රාස් නවාස්, මුස්තාක් අහමඩ් සමග තවත් හිටපු ක්‍රීඩකයන් පිරිසක් සහභාගි වූහ.පාකිස්තාන මාර්ග නීති උල්ලංඝනය කිරීමේ වරදට පසුගිය මාසයේ දී ද උමාර් අක්මාල් පොලිස් අත්අඩංගුවට පත්වූ අතර ඔහු එරට ජාතික වීරයකු බැවින් එවර ඔහු නිදහස් කිරීමට පොලිසිය කටයුතු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=s1404193</link>
    <topic>බැංගලෝර් පිලට පහසු ජයක්</topic>
    <author/>
    <content>ඉන්දීය ප්‍රීමියර් ලීග් ක්‍රිකට් තරගාවලියේ සාජා ජාත්‍යන්තර ක්‍රිකට් ක්‍රීඩාංගණයේදී පැවැති දෙවැනි තරගයෙන් දිල්ලි ඩෙයාර් ඩෙවිල්ස් පිලට එරෙහිව කඩුලු 8ක පහසු ජයක් හිමිකර ගැනීමට රෝයල් චැලෙන්ජර්ස් බැංගලෝර් පිල සමත්විය.දිල්ලි පිල කඩුලු4ක් දැවී ලබාගත් ලකුණු 145 හඹාගිය බැංගලෝර් පිල ඉනිමේ පන්දු 20ක් ඉතිරි කරගනිමින් තරගයේ ජයහිමිකර ගත්තේ කඩුලු 2ක් පමණක් අහිමිකර ගනිමිනි.යුවරාජ් සිං හා විරාට් කෝලි තෙවැනි කඩුල්ලට එක්කළ නොබිදුණු ලකුණු 84ක සබඳතාවත හේතුවෙන් බැංග‍ලෝර් පිලට ජයහිමිවිය.වේගවත් පිතිප්‍රහාරයක් දියත් කළ යුවරාජ් සිං පන්දු 29කින් නොදැවී ලකුණු 52ක් රැස්කළේ හතරේ පහර 3ක් හා හයේ පහර 5ක් සමගිනි. කෝලිගේ ඉනිමට පන්දු 38කදී හතරේ පහර 2ක් හා හයේ පහර 3ක් ඇතුළත් වු අතර ඔහු නොදැවී ලකුණු 49ක් රැස් කළේය.ඉනිමේ පළමු කඩුල්ල ලකුණු 6දී බිඳ වැටුණු අතර ආරම්භක පිතිකරු පර්තිව් පටෙල් දෙවැනි කඩුල්ල ලෙස දැවී යනවිට ලකුණු 37ක් ලබාගෙන සිටියේය.බැංගලෝර් පිලේ ආරාධනයෙන් පළමුව පන්දුවට පහරදුන් දිල්ලි කණ්ඩායමේ ජේ.පී ඩුමිනි හා රෝස් ටේලර් පස්වැනි කඩුල්ලට ගොඩනෑගු ලකුණු 110ක නොබිදි සබඳතාව හේතුවෙන් ලකුණු 145ක් රැස්කිරීමට හැකිවිය.ඉනිමේ මුල් කඩුලු 3ක් ලකුණු 17ක් තුළ බිඳ වැටුණු අතර සිවුවැනි කඩුල්ල ලකුණු 35දී බිඳ වැටිණි. නොදැවී ලකුණු 67ක් රැස්කළ ඩුමිනිගේ ඉනිමට පන්දු 48කදී හතරේ පහර 4ක් හා හයේ පහර 3ක් ඇතුළත් විය. ටේලර් නොදැවී ලකුණු 43ක් රැස්කළේ පන්දු 39කට මුහුණ දෙමිනි.ඕවර 4කදී ලකුණු 18කට එක් කඩුල්ලක් දවාගත් යසේන්ද්‍ර චාල් තරගයේ වීරයා ලෙස නම් කෙරිණි.දිල්ලි ඩෙයාර් ඩෙවිල්ස්-145/4 (ඕවර 20) ජේ. පී. ඩුමිනි නොදැවී 67, රෝස් ටේලර් නොදැවී 43රෝයල් චැලෙන්ජර්ස් බැංගලෝර්-146/2 (ඕවර 16.4) යුවරාජ් සිං නොදැවී 52, විරාට් කෝලි නොදැවී 49, ප‍්‍රර්තිව් පටෙල් 37.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=s1404194</link>
    <topic>අයි.පී.එල්.ලොක්කන්ටඅක්රාම්ගෙන් ඉල්ලීමක්</topic>
    <author/>
    <content>පාකිස්තාන ක්‍රීඩකයන්ට අන්තර් ජාතික ක්‍රිකට් පිටියේ වඩාත්ම ආකර්ශනය දිනු අයි.පී.එල්.තරගාවලියට එක්වීමේ කාලය එළැඹී ඇතැයි එරට හිටපු ක්‍රිකට් නායක වසීම් අක්රාම් පවසයි.ආසියානු මහද්වීපයේ ප්‍රබල කණ්ඩායමක් ලෙස පිළිගැනෙන පාකිස්තානයේ ක්‍රීඩකයන් අයි.පී.එල්.තරගාවලියට එක්වීමෙන් එහි ජනප්‍රියත්වය තවත් ඉහළ යනු ඇතැයි ඔහු කියයි.පාකිස්තානය හා ඉන්දියාව අතර පවත්වන ක්‍රිකට් තරග නිරතුරුවම වැඩි ප්‍රේක්ෂක අවධානයකට ලක්වන බවත්, පාකිස්තාන ක්‍රීඩකයන් අයි.පී.එල්.තරගාවලියට එක්වීමෙන් ක්‍රීඩකයන්ට මෙන්ම අයි.පි.එල්. තරග සංවිධායකයන්ටද වැඩි වාසි සැලසෙනු ඇති බවත් ඔහු පැවැසීය.අක්රාම් මෙවර අයි‍.පී.එල්.තරගාවලියේ දී කල්කටා නයිට් රයිඩර්ස් පිලේ පුහුණුකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=s1404195</link>
    <topic>ෆ්ලින්ටොෆ් යළි විස්සයි20 තරග බිමට</topic>
    <author/>
    <content>එංගලන්තයේ හිටපු තුන් ඉරියව් ක්‍රීඩක ඇන්ඩෘ ෆ්ලින්ටොෆ් වසර හතරකට පසුව යළි ක්‍රිකට් පිටියට එක්වීමට තීරණය කර තිබේ.කනිෂ්ඨ ක්‍රීඩකයකු ලෙස එකල ඔහු ක්‍රීඩා කළ උතුරු එංගලන්තයේ සාන්ත ආනා ක්‍රිකට් පිල නියෝජනය කරමින් යළි විස්සයි20 තරග බිමට එක්වීමට බලාපොරොත්තු වන බව 36 හැවිරිදි ෆ්ලින්ටොෆ් බී.බී.සී. පුවත්සේවයට ප්‍රකාශ කළේය.අන්තර් ජාතික ක්‍රිකට් පිටියේ විශිෂ්ටතම තුන් ඉරියව් ක්‍රීඩකයකු ලෙස ප්‍රකට ෆ්ලින්ටොෆ් ආබාධ හේතුවෙන් 2010 වසරේ දී ක්‍රීඩාවෙන් සමුගත්තේය.අනතුරුව බොක්සිං වළල්ලට එක්වී වැඩි මාධ්‍ය අවධානයකට ලක්වූ අතර 2012 වසරේ දී අමෙරිකාවේ ප්‍රබල ක්‍රීඩක රිචඩ් ඩෝසන් පරාජය කරමින් බොක්සිං වළල්ලේ ද ඉමහත් කීර්තියක් අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=s1404196</link>
    <topic>නාවික හමුදා ජල ක්‍රීඩා අභියෝගතා කුසලානය අධිකාරි දිනාගනී</topic>
    <author/>
    <content>ශ්‍රී ලංකා නාවික හමුදාව නුවරඑළිය නගර සභාව සමග එක්ව සංවිධාන කළ ජල ක්‍රීඩා තරගාවලියේ ජෙට් ස්කීන් ශූරතාව සඳහා පිරිනැමෙන නාවික හමුදා අභියෝගතා කුසලානය දිනාගැනීමට නාවික හමුදාවේ ඒ.එම්.කේ.අධිකාරි සමත්විය.නුවරඑළිය ග්‍රෙගරි වැව පරිශ්‍රයේදී තෙවැනි වරට පැවැති ක්‍රීඩා උළෙලේදී ජෙට් ස්කීන් (අශ්ව බල 130ට අඩු) තරග අංශයේ ශූරතාව ඒ.එම්.කේ අධිකාරි දිනාගත් අතර අශ්ව බල 130ට වැඩි ශූරතාව කුසල් ගුණවර්ධනට හිමිවිය.කයාක් තරග ඉසව්වේ මීටර් 500 ජයගැනීමට එම්.අයි.එන්.අයි.ප්‍රියදර්ශනත්, මී‍ටර් 200 ඉසව්ව ආර්.පී.ඩී.බී.අයි.විජේරත්න ප්‍රථම ස්ථාන දිනාගත් අතර අවු.15න් පහළ රුවල් ඔරු තරගයේ ජය ජෙරම් ආර් ද මෙල් හිමිකර ගත්තේය. ප්‍රවීණයන් සඳහා පැවැති ස්ප්‍රින්ට් තරගයෙන් කොමදෝරු දුෂ්‍යාන්ත අමරනායක ජය අත්කර ගත්තේය.තරගාවලියට නාවික හමුදා ක්‍රීඩකයන්ට අමතරව දිවයිනෙ ජල ක්‍රීඩා සමාජ නියෝජනය කරමින් තරගකරුවන් විශාල පිරිසක් එක්ව සිටියහ.නාවික හමුදාපති වයිස් අද්මිරාල් ජයනාත් කොළඹගේ මහතා ප්‍රධාන ආරාධිතයා ලෙසින් එක්වු ක්‍රීඩා උළෙල වර්ණවත් කිරීමට තරග ඉසව්වලට අමතරව නාවික හමුදාවේ විශේෂ යාත්‍රා බළගණය විසින් 'ඇරෝ යාත්‍රා' සංදර්ශනයක්, වින්ඩ් සර්පින් හා ස්කින් සංදර්ශනද පැවැත්වුණි.මේ අවස්ථාවට නුවරඑළිය නගරාධිපති මහින්ද දොඩම්පගේ, නාවික හමුදා මාණ්ඩලික ප්‍රධානී රියර් අද්මිරාල් ජයන්ත පෙරේරා, නාවික හමුදා සේවා වනිතා ඒකකයේ සභාපතිනී ශ්‍රීමා කොළඹගේ මහත්ම මහත්මීන් ඇතුලු පිරිසක් සහභාගිවුහ.තරගාවලියේ සමස්ත ප්‍රතිඵල-ජෙට් ස්කීන්: අශ්ව බල 130ට වැඩි-1.කුසල් ගුණවර්ධන, 2.ඒ.එම්.‍කේ.අධිකාරි (නාවික), අශ්ව බල 130ට අඩු-1.ඒ.එම්‍.කේ.අධිකාරි, 2.ඩබ්.එම්.ආර්.කුමාර.කයාක් තරග: මීටර් 500-1.එම්.අයි.එන්.අයි.ප්‍රියදර්ශන (නාවික), 2.එම්.ජී.පී.සංජීව (නාවික), මීටර් 200-1.ආර්.පී.ඩී.බී.අයි.විජේරත්න (නාවික), 2.ඩී.වී.ජී.අයි.තරංග (ගුවන්).රුවල් ඔරු (15න් පහළ)-1.‍ජෙරම් ආර් ද මෙල්, 2.ජෝර්ඩන් බෝලින්, 3.ආර්.එන්.ඩබ්.ඒ ද සිල්වා.ප්‍රවීණයන්ගේ ස්ප්‍රින්ට් තරගය-1.දුෂ්‍යන්ත අමරනායක, 2.තිලක් වීරසිංහ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=f1404191</link>
    <topic>සාම්ප්‍රදායික වී නිෂ්පාදනයට ප්‍රමුඛතාව දෙනවා</topic>
    <author>සාකච්ඡා කළේ නිලූකා ඩී තිලකරත්න</author>
    <content>එල්ටීටීඊය නැවත පණ ගැන්වීමට දරන ප්‍රයත්නය ගැනත් පැවැති නියඟය නිසා සහල් මිල ඉහළ යෑමෙන් ඇතිවන බලපෑම පිළිබඳත් වකුගඩු රෝග නිවාරණය සඳහා රජයේ මැදිහත්වීමත් ප්‍රදේශයේ සංවර්ධන කටයුතු හා තවත් දේශපාලන කරුණු පිළිබඳ විශේෂ ව්‍යාපෘති ඇමැති හා ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතා දැක් වූ අදහස් මෙසේ ය.* එල්ටීටීඊයට පණ දීමට ඇතැම් පිරිස් උත්සහ දරමින් සිටීමත් ජිනීවා මානව හිමිකම් කොමිසම ඔස්සේ උතුරේ ආරක්ෂ අංශ ඉවත් කිරීමට දරන ප්‍රයත්නය සමඟ ඇතිව තිබෙන තත්ත්වය පිළිබඳ පැහැදිලි කිරීමක් කළ හැකිද?යුද හමුදා කඳවුරු ඉවත් කිරීමට ඩයස්පෝරාවේ ඇති බලපැම මත ටීඑන්ඒ මන්ත්‍රීවරු රජයට බලපෑම් කරනවා. ඒ වගේම පසුගියදා ගෝපි ඇතුළු කණ්ඩායමක් නැවත ත්‍රස්තවාදය ඔසවා තැබීමට ගත් තැත ආරක්ෂක් අංශ විසින් සාර්ථකව මැඩ පැවැත් වුවා. ඩයස්පෝරාවේ සහ මේ රට දෙකඩ කරන්න බලාපොරොත්තු ඇති අයගේ අරමුණු තවමත් අතහැර නැති බව මේ සිද්ධියේ දී අපට පැහැදිලිව දක්නට තිබෙනවා. ඒ නිසා ගෝපි කණ්ඩායම හැරුණුකොට මෙවැනි තවත් පිරිස් සිටිය හැකියි.මේ තත්ත්වය මත වගකිව යුතු රජයක් හැටියට තව කාලයක් යනතුරු රජයේ ක්‍රියාකාරකම් හකුලා ගැනීමට පුළුවන්කමක් නැහැ. මේ වනවිටත් රජය අවම ආරක්ෂාව පවත්වාගෙන උපරිම සහන ලබා දී තිබෙනවා . එම අවම ආරක්ෂාවවත් අප පවත්වා ගත යුතුයි. සමහර අයට අමතතක වුණාට වසර තිහක් තිස්සේ ත්‍රස්තවාදය නිසා සිදු වූ විනාසය අපට අමතක කළ නොහැකියි. ඒ වගේම මහින්ද රාජපක්ෂ ජනාධිපතිතුමා සිටින තාක් නැවත ත්‍රස්තවාදයට හිස එසවීමට ඉඩක් නැති බව මා තරයේ ප්‍රකාශ කරනවා.* පැවැති මැතිවරණයේ දී ජන්ද දායකයක් ජන්දය පාවිච්චි කිරීමේ ප්‍රතිශතය අඩු වීම එක්තරා ආකාරයක රජයට එල්ල වූ රතු එළියක් ලෙස ඇතැමුන් පවසනවා. මේ පිළිබඳ කතා කළොත්?එජාපය කියනවා මේ තත්ත්වය කොළ එළියක් කියලා. තව පිරිසක් මෙය රජයට වැටුණු රතු එළියක් බවත් කියනවා. කිසිම පාට එළියක් වැටුණයි කියල මම දකින්නේ නෑ. මේ ආණ්ඩුව අවුරුදු විස්සක් පරණ ආණ්ඩුවක්. ආණ්ඩුවක් මෙවැනි විශිෂ්ට ජයක් ලබා ගැනීමම විශාල ජයක්. මෙහිදී මාධ්‍ය හරහා සන්සන්දනය කළේ 2009 හා 2014 ජන්ද ප්‍රතිඵලයි. අතරමැද පැවැති මැතිවරණ ගැන කතා කළේ නැහැ. ඒ හරහා ජනතාව නොමඟ යැවීමේ වැඩපිළිවෙළක් ක්‍රියාත්මක වුණා. එය ඉතාම වැරදියි මොකද 2009 කියන්නේ යුද ජයග්‍රහණයේ උණුසුම සමඟ පැවැත් වූ මැතිවරණයක්. ඒ අවස්ථාවේ දී යුද ජයග්‍රහණයට දෙන ජන්ද සංඛ්‍යාව උපරිමව සන්ධානයට හිමි වූවා. එම ප්‍රතිශතය ඒ ලෙසම පවතින්නෙ නැහැ. දැන් ලැබෙන ජන්ද රජයේ වැඩපිළිවෙළ හා ප්‍රතිපත්තිය අනුමත කරන ජන්ද. එනම් ස්ථාවර ජන්ද. එම ප්‍රමාණයත් ඉතා ඉහළ මට්ටමේ තිබෙනවා.ආණ්ඩු පෙරළන්ඩ ඉන්න විපක්ෂය ජයග්‍රහණය කිරීමට සමත්වෙලා නැහැ. අපේ රටේ සුළු පක්ෂ බින්දුවට වැටිලයි තිබුණෙ. එය ප්‍රජාතන්ත්‍රවාදයට හොඳ මදි. නමුත් අද ඒ තත්ත්වය වෙනස් වෙලා. එය මේ රටේ ප්‍රජාතන්ත්‍රවාදය ශක්තිමත්වීමක් හැටියටයි මම දකින්නෙ. ඕනෑම රටක ආණ්ඩුපක්ෂයේ ජන්ද දායකයන් බොහෝවිට අපි දිනුම් කියන මතයේ එල්බ සිටිනවා. මෙම තත්ත්වය අපිටත් පැවැති මැතිවරණයේ දී බලපෑවා. ජනාධිපතිතුමා සහ තුනෙන් දෙකක බලයක් සහිත ප්‍රබල පාර්ලිමේන්තුවක් තිබීම හා පැවැති මැතිවරණ හයක් විශිෂ්ට ලෙස ජයග්‍රහණය කිරීම ඊට හේතු වුණා.ඒ අනුව මේ පළාත් සභාවත් අපි අනිවාර්යෙන් දිනනවා යන හැඟීම ජනතාව තුළ ඇතිවනවා. නමුත් ජනාධිපතිවරණයකදී මහමැතිවරණයක දී ආණ්ඩුව රැකගැනීමට ජනාධිපතිතුමා රැකගැනීමට උනන්දුවෙන් ජන්ද පොළට යන බව විශ්වාසයෙන් කිව හැකියි.* උතුරුමැද පළාතේ මේ වන විට ශීඝ්‍ර ෙයන් වකුගඩු රෝගය පැතිර යමින් තිබෙනවා. මෙම තත්ත්වය මැඩලීමට රජය ගෙන ඇති ක්‍රියා මාර්ග මොනවාද? ජනතාවගේ පැත්තෙන් ඉටු විය යුතු කාර්යභාරය කෙසේ විය යුතු ද?මෙම ගැටලුවට පිළියම් යෙදීම සඳහා දැනටත් ජනාධිපතිතුමාගේ ප්‍රධානත්වයෙන් ජනාධිපති කාර්යසාධන බලකාය පිහිටුවා තිබෙනවා. ජලය නිසා මෙම රෝගය ඇති වන බව වෛද්‍ය මතයයි. මේ නිසා පුළුවන් තරම් පිරිසුදු ජලය ලබා දීම පළමු අදියරේ දී සිදු කෙරෙනවා. දෙවැනි අදියරේ දී කෘමි නාශක වල් නාශක තෙල් භාවිතය හැකි තාක් අවම කිරීමටත් කාබනික ද්‍රව්‍ය පමණක් භාවිත කරමින් සාම්ප්‍රදායික වී නිශ්පාදනය කිරීම සඳහා පහසුකම් ලබා දීමටත් කටයුතු කරනවා. ඒ අනුව 2014-2015 වර්ෂවල දී කුඹුරු අක්කර ලක්ෂයක් වගා කිරීමට කටයුතු යොදා තිබෙනවා. මේ සඳහා අවශ්‍ය සාම්ප්‍රදායික වී වර්ගයන්ගේ බිත්තර වී නොමිලේ ලබා දීම සඳහා රුපියල් මිලියන සියයක මුදලක් ජනාධිපතිතුමා විසින් වෙන්කොට තිබෙනවා. මෙලෙස කාබනික පොහොර පමණක් භාවිත කරමින් නිෂ්පාදනය කරන වී කිලෝවක් රුපියල් 60කට මිලදී ගැනීමටත් රජය බලාපොරොත්තු වෙනවා. ඊට අමතරව වකුගඩු රෝගය බහුල ප්‍රදේශවල රෝග පරීක්ෂා කිරීමට අවශ්‍ය වෛද්‍ය මධ්‍යස්ථාන කඩිනමින් ස්ථාපිත කරමින් සිටිනවා.* පැවැති නියගය නිසා ඇති වූ සහල් හිගයත් සමඟ සහල් මිල ඉහළ යෑම මත ඇති වූ තත්ත්වය ඔබ දකින්නේ කෙසේ ද?වී නිෂ්පාදනය කරන ප්‍රදේශවලට බලපෑම් ඇති කරමින් ගෙවුණ වසර හතරක කාලය තුළ නියග දෙකකුත් ගංවතුර දෙකකුත් ඇති වුණා. නමුත් ජනාධිපතිතුමාගේ ශක්තිමත් කෘෂිකාර්මික ප්‍රතිපත්තිය නිසා මේ වනතුරු අපට සහල් පිටරටින් ගෙන්වීමේ අවශ්‍යතාවක් මතු වූයේ නැහැ. ඉදිරියේදී එවැනි තත්ත්වයක් ඇති වුවහොත් එය අපට වැළැක්විය නොහැකි මෙම ස්වාභාවික විපත් නිසා සිදු වන දෙයක්. පසුගියදා පාරිභෝගිකයනට දැරිය නොහැකි ලෙස සහල් මිල ඉහළ යැම නිසා අකමැත්තෙන් වුවත් පාලන මිලක් ඇති කිරීමට රජයට සිදු වූවා.මේ මඟින් රජය බලාපොරොත්තු වන්නේ වී මිල හා සහල් මිලෙහි තුලනයක් ඇති කිරීමයි.* සංචාරක කර්මාන්තය නැංවීම සඳහා කූඹිච්චන් කුලම වැව ප්‍රතිසංස්කරණය කිරීමේ දී පරිසර හානියක් සිදුවෙතැයි ඇතැමුන්ගේ මතය වී තිබෙනවා. මෙහි සත්‍යතාව කුමක්ද?කූඹිච්චන්කුලම වැව කුණුවළ බවට පත්වෙලා තිබුණෙ. ඒ යුගයේ මේ ගැන සොයා බැලීමක් කළේ නැහැ. යම් යහ කාර්යයක් කිරීමේ දී ප්‍රශ්න මතු කිරීම රටේම තිබෙන ගැටලුවක්. සංවර්ධනයට අකමැති වෙනසක් දැකීමට අකමැති පිරිසක් මේ රටේ ඉන්නවා. සංචාරක කර්මාන්තය දියුණු කළ හැකි හොඳම නගරයක් ලෙස අප සලකන්නෙ මෙම නගරය ලෝකයේ ඇති ඉපැරණි නගර අතුරෙන් එකක් වන නිසයි. ඉපැරැණි දේට අමතරව අලුත් දෙයක් සංචාරකයනට දැක බලා ගැනීමටයි නගර මධ්‍යෙය් මේ වැව ප්‍රතිසංස්කරණය කරන්නෙ. මෙම වැවට වතුර ගැනීමට නව ජල මාර්ග පවා ඇති කරමින් ජනතාවට පරිහරණය කළ හැකි වැවක් නිර්මාණය කෙරෙනවා.* අනුරාධපුර පොළ සංවර්ධනයේදී වෙනත් තැනකට පොළ ගෙන යන බව කියමින් ඊට විරුද්ධව පසුගියදා ඇතැමුන් පෙළපාලි ගියා. මේ පිළිබඳ ඹබ දකින්නේ කෙසේද?අවුරුදු හතළිහක් පැරැණි එදා කරත්තවලින් බඩු ගෙනා පොළමයි අදත් අනුරාධපුර තිබෙන්නෙ. වාහන නැවතුම් පොළක් නැති ජලයෙන් යටවන මැස්සන්ගෙන් ගහණ පොළක් තමයි තිබෙන්නෙ. මෙය නොමිලේ හදල දිමට පුද්ගලික අංශය කැමැත්ත ප්‍රකාශ කරල තිබෙනවා. පොළ කිසිම තැනකට මාරු කරන්නේ නෑ. එම ස්ථානයේම වැඩි දුර අංග සම්පූර්ණ පොළ සංවර්ධනයකුයි සිදුකෙරෙන්නෙ. ඒ සියල්ල කනපිට පෙරළීමට මුලින් කිවු පරිදි මිනිසුන් නොමඟ ඇරීමට ඇතැම් පිරිස් කටයුතු කරනවා. නමුත් මේ සංවර්ධනය යටපත් කිරීමට උත්සහ ගන්නා අයට ඉඩක් ඇත්ෙත් නෑ. ප්‍රදේශයේ දේශපාලන නායකයා හැටියට හොඳ දේ කිරිමට මා කිසිසේත් බිය වන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=f1404192</link>
    <topic>එකමුතුකමේ සරසවියටඅලුත් අවුරුදු තෑග්ගක්</topic>
    <author>එල්. දෙහිගොල්ල අම්පාර දිසා විශේෂ</author>
    <content>නව ලෝකයට පුද්ගලයකු නිර්මාණය කිරීම විශ්වවිද්‍යාල පද්ධතියට ඇති විශාල අභියෝගයකි. එම අභියෝගයට සාර්ථකව මුහුණදෙමින් උසස් අධ්‍යාපන අමාත්‍යාංශය විසින් විශ්වවිද්‍යාලය නැමති තක්සලාව වෙනසකට බදුන් කර තිබේ. විශ්වවිද්‍යාල ඉතිහාසය පුරා විවිධ ගැටුම් උද්ඝෝෂණ දක්නට ලැබුණත් ක්‍රම ක්‍රමයෙන් ඒ තත්ත්වය වෙනස් කරන්නට උසස් අධ්‍යාපන අමාත්‍යාංශය එඩිතර වීම පැසසිය යුතු කරුණකි.විවිධ මත දරන යොවුන් වියේ තරුණ තරුණියන් සහභාගි කරවාගෙන මේ ගමන යන්නට නම් ඔවුන් තුළ ආකල්පමය වෙනසක් ඇති කිරීම කළ යුතුය. එම ආකල්පමය වෙනස විවිධ වැඩසටහන් හා දැනුවත් කිරීම මගින් ඇති කිරීමට උත්සහ ගැනීම අගය කළ යුතු කරුණකි. විශේෂයෙන් විශ්වවිද්‍යාලයට ඇතුළත් වීමට පෙර නායකත්ව පුහුණුව ලබාදීම බොහෝ ශිෂ්‍ය ශිෂ්‍යාවන් අනුමත කරන්නේ එය සාර්ථක වැඩපිළිවෙළක් නිසාවෙනි. නායකත්ව පුහුණුව අවසානයේ විසිර යාමේ උත්සවවලදී දරුවන්ගේ නෙත්වලට කඳුළු උනන්නේ සැබවින්ම ඔවුන් සංවේදී බැවිනි.මහින්ද චින්තන වැඩපිළිවෙළ යටතේ අලුතින් විශ්වවිද්‍යාල ඇති කිරීමටත් පැරණි විශ්වවිද්‍යාල පහසුකම් වැඩි කිරීමටත් විවිධ වැඩ සටහන් මේ වනවිට ක්‍රියාත්මක වෙමින් පවතී. විශ්වවිද්‍යාල පද්ධතියට අලුතින් විශ්වවිද්‍යාලයක් නැ‍ඟෙනහිර පළාතෙන් එකතු වූයේ විවිධ ‍චෝදනා මධ්‍යයේය. 1995 දී සිසුන් 48 දෙනකුගෙන් ඔලූවිල් අග්නිදිග විශ්වවිද්‍යාලය ආරම්භ කළ අතර මේ වනවිට සිසුන් 3000න් වර්ධනය කිරීමට විශ්වවිද්‍යාල කළමනාකරණය සාර්ථක වී තිබේ.2020 වනවිට මෙම විශ්වවිද්‍යාලයේ ශිෂ්‍ය සංඛ්‍යාව 10,000ට වර්ධනය කිරීමට රජය විසින් මේ වනවිට සැලසුම් සකස් කරමින් පවතී. එහි පළමු පියවර වශයෙන් රුපියල් මිලියන 160ක් වියදම් කර සෑදූ කළමනාකරණ පීඨය විවෘත කිරීමටත් රුපියල් මිලියන 200ක් වියදම් කර ඉදිකළ නවීනතම පුස්තකාලය මේ මස 20 වන දින අතිගරු ජනාධිපතිතුමාගේ සුරතින් විවෘත කිරීමට නියමිතය. මෙම ගොඩනැගිලි දෙකට අමතරව රුපියල් මිලියන 300ක් වියදම් කර කාන්තා නේවාසිකාගාරයක් හා පිරිමි නේවාසිකාගාරයක් ඉදිකිරීම අවසන් කර තිබේ.මෙම නේවාසිකාගාර දෙක තුළ ශිෂ්‍ය ශිෂ්‍යාවන් 800ට නේවාසික පහසුකම් ලබාදීමට හැකිය. මේ වනවිට ශිෂ්‍ය ශිෂ්‍යාවන් 2500ට නේවාසික පහසුකම් ලබා දීමට රජය කටයුතු කර තිබේ.අනෙකුත් විශ්වවිද්‍යාලවලට ආදර්ශයක් වන අයුරින් විවිධත්වය තුළ එකමුතුකම ඇති කිරීමට විවිධ වැඩසටහන් දියත් වෙමින් පවතී. මේ වනවිට මුස්ලිම් සිසු සිසුවියන් 55%ක් ද සිංහල ශිෂ්‍ය ශිෂ්‍යාවන් 30%ක් ද දමිළ සිසු දරුවන් 15%ක් බැගින් ඉගෙනුම ලබන්නේ ජාතියේ එකමුතුකමේ විශ්වවිද්‍යාලයක් ලෙස පෙන්වමිනි.මේ වනවිට පීඨ 05ක් ආරම්භ කර ඇති අතර සියලු පීඨවලට අවශ්‍ය ආචාර්ය මණ්ඩලයක් හා පහසුකම් ලබාදී තිබේ. විශ්වවිද්‍යාල නියමුවන් හා පීඨාධිපතිවරුන්ගේ තවත් බලාපොරොත්තුවක් වී ඇත්තේ අම්පාර මහ රෝහල මූලික කරගනිමින් වෛද්‍ය පීඨයක් ආරම්භ කිරීමය. ඒ සඳහා මේ වනවිටත් විවිධ සාකච්ඡා පවත්වා තිබේ.ගරු ජනාධිපතිතුමන්ගේ සුරතින් ආරම්භ වන ශ්‍රී සල් පුස්තකාලය තුළ සියලු විෂයන්වලට අවශ්‍ය නවීනතම දැනුම සහිත පොත්පත් ලක්ෂ එකහමාරක් යෙදවීමට බලාපොරොත්තු වේ.මෙම පුස්තකාලය තුළ විවිධ සංස්කෘති අංග ඇතුළත් කෞතුකාගාරයක් ද ආරම්භ කිරීමට මෙහි පහසුකම් සලසා තිබේ. විවිධත්වය අගය කරමින් විශ්වවිද්‍යාල භූමිය තුළ විහාරස්ථානයක්, කෝවිලක් මේ වනවිටත් ඉදිකර තිබේ.පල්ලියක් ඉදිකිරීමටත් මේ වනවිට සැලසුමක් කර තිබේ. ඒ මගින් ඒ ඒ ශිෂ්‍යයන්ට අවශ්‍ය ආගමික කටයුතු කිරීමට අවස්ථාව සැලසී තිබේ.අක්කර 240ක් පුරා විශ්වවිද්‍යාල භූමිය පැතිරී පවතින අතර ඒ තුළ පහසුකම් වැඩි කිරීමට රජය මුදල් වැය කරන්නේ අධ්‍යාපනය උසස් අයුරින් ලබා දීමටය. ඔලුවිල් විශ්වවිද්‍යාලයට අනුබද්ධිතව මල්වත්ත ප්‍රදේශයේ තවත් අක්කර 35ක් පුරා උද්භිද උද්‍යානයක් ආරම්භ කර තිබේ.එහි කෘෂිකර්ම පීඨය ආරම්භ කිරීමට නියමිතය. එමෙන්ම තවත් අක්කර 8ක භූමි ප්‍රමාණයක ඉංජිනේරු පීඨයේ වැඩ බිම සඳහා ගොඩනැගිලි ඉදිවෙමින් තිබේ.විශ්වවිද්‍යාලය තුළ යම් ගැටුම් ඇතිවූ විට එය විසඳීමට විශ්වවිද්‍යාල පරිපාලනය ඉතා බුද්ධිමත්ව කටයුතු කිරීම ‍අනෙකුත් විශ්වවිද්‍යාලවලට ආදර්ශයකි. සිසු සිසුවියන්ගේ පන්ති තහනම් කිරීම්වලට වඩා ඉන් ඔබ්බට ගිය මනෝ විද්‍යාත්මක දඬුවම් ලබාදීම කරනු ලබන්නේ ආකල්පමය වෙනසක් ඒ තුළින් ඇති කිරීමටය. යොවුන් වියේ දරුවන් 3000ක් එකට සිටින විට විවිධ මතභේද ඇති වීම ස්වභාවික දෙයකි.එම ගැටුම් නිරාකරණය කිරීමට වැඩිහිටියන් වශයෙන් ගන්නා තීරණ ඉතා බුද්ධිමත් විය යුතුය. මෙම විශ්වවිද්‍යාලය තුළ එවැනි තීන්දු තීරණ ගන්නේ පොදු එකඟතාවයකිනි.මේ විශ්වවිද්‍යාලයට දෙවනි වරටත් ගරු ජනාධිපතිතුමා පැමිණීම නැ‍ඟෙනහිර පළාතේ අධ්‍යාපනයට කරන ලොකු ගෞරවයක්. කෙටි කාලයක් තුළ විශ්වවිද්‍යාලය සංවර්ධනය වෙනුවෙන් රජය මුදල් වැය කරල ති‍යනවා. සිසුන් 90%ට නේවාසික පහසුකම් මෙන්ම නේවාසිකාගාරවල වැඩ අවසන් වෙමින් තියෙන්නේ. ‍බොහෝ විශ්වවිද්‍යාලවල ගැටලු ඇති වෙනවා. අපේ විශ්වවිද්‍යාලයේ එහෙම තත්ත්වයක් නෑ.ළමුන්ට ඇහුම්කන්දීමට අපි නිතරම බැඳී සිටිනවා. විවිධ උත්සව ඒ ඒ ළමයින්ට සුදුසු ආකාර‍යට කරගෙන යාමට අවස්ථාව දී තිබෙනවා. ඒ මගින් විවිධ සංස්කෘතින් පිළිබඳ සියලු ළමුන් අවබෝධය ලබා ගන්නවා. භාෂා දින අවුරුදු උත්සව, වෙසක් උත්සව, දමිළ උත්සව ආදී වශයෙන් සියලු උත්සව පැවැත්වෙනවා. අපේ දරුවන් විදේශීය රටවල විශ්වවිද්‍යාලවලට යොමු කරන්නත් ‍එහෙ දරුවන්ට මෙහෙ අධ්‍යාපනය ලබාදීමටත් සාකච්ඡා කරල ති‍යනවා.මේ සියලු දේ කරන්නේ උසස් අධ්‍යාපන අමාත්‍යාංශය අපට දෙන ශක්තියෙන්. මේ වනවිට අපි පීඨ 05ක් පවත්වාගෙන යනවා. සාමාන්‍යයෙන් පීඨයක් ආරම්භ කරන්න රුපියල් මිලියන 3000ක් වත් වැය වනවා. ඒ නිසා රජයේ විශාල මුදලක් එක් විශ්වවිද්‍යාලයක් සඳහා වැය කරන්න සිද්ධ වෙනවා. අම්පාර මහ රෝහල ලෝකයේ හොඳම රෝහල බවට පත් වුණා. වෛද්‍ය පීඨයක් ආරම්භ කරනවා නම් අම්පාර මහ රෝහල සම්බන්ධ කරගන්න පුළුවන්.ඒ සඳහා ද මේ වනවිට අපි සාකච්ඡා කරල තියනවා. අවශ්‍ය ඕනම කැපකිරීමක් කරනවා මේ විශ්වවිද්‍යාලය අංගසම්පූර්ණ විශ්වවිද්‍යාලයක් කරන්න. මේ 20 වෙනිදා ගරු ජනාධිපතිතුමන් ආරම්භ කරන පුස්තකාලය විශ්වවිද්‍යාල පද්ධතියට කරන නව පෙරළියක්. ලෝකය සමඟ සම්බන්ධ වෙලා ඕනම පොතක් පරිශීලනය කරන්න පහසුකම් මේ පුස්තකාලය තුළ තියනවා. නවීන පහසුකම්වලින් යුතු කළමනාකරණ පීඨයත් ශිෂ්‍ය නේවාසිකාගාරයත් විවෘත කරන්න බලාපොරොත්තු වෙනවා. මේ ඔලුවිල් සරසවියේ උප කුලපතිවරයාගේ උද්දාමයේ හඬ ය.ඔලුවිල් විශ්වවිද්‍යාලයේ ඉංජිනේරු පීඨයේ ශිෂ්‍ය සංගම් ලේකම් කේ. ඒ. ඩී. එස්. කේ. කස්තුරිගේ අදහස් මෙසේ ය.ඇත්තටම මෙම විශ්වවිද්‍යාලය අනෙකුත් විශ්වවිද්‍යාලවලට ආදර්ශයක් වන ආකාරයට ඉදිරියට පවත්වාගෙන යන්න උත්සහ ගන්නවා.විවිධ භාෂාවන් හා සංස්කෘතීන් එක්ක තමයි අපිට කටයුතු කරන්න වෙලා තියෙන්නේ. ඒ විවිධත්වය යහපත් ආකාරයට පවත්වාගෙන යාම සතුටු විය හැකි කරුණක්. මේ විශ්වවිද්‍යාලය ආරම්භ කරල ටික කාලයක් තුළ සැලකිය යුතු දියුණුවක් ති‍යනවා. නේවාසිකාගාරය ඉදිකිරීම ගැටලු අඩුවීමට ප්‍රධාන හේතුවක් වෙලා ති‍යනවා.ජනාධිපතිතුමන්ට සියලු ශිෂ්‍ය ශිෂ්‍යාවන් වෙනුවෙන් ගෞරව කරනවා අංග සම්පූර්ණ කළමනාකරණ පීඨයක් හා පුස්තකාලයක් ලබාදීම සම්බන්ධව. මේ විශ්වවිද්‍යාලයේ තව අඩුපාඩුකම් තියනවා. ඒවා සම්පූර්ණ කරදීම රජයේ වගකීමක්. විශේෂයෙන් අපේ පීඨයේ ආචාර්යවරුන්ගේ හිඟයක් පවතිනවා. ඒ ගැන සොයා බලලා පියවර ගන්න කියලා උසස් අධ්‍යාපන අමාත්‍යාංශයෙන් ඉල්ලීමක් කරනවා. මේ විශ්වවිද්‍යාලයට වෛද්‍ය පීඨයකුත් ආරම්භ කළ හැකි නම් එය කාලෝචිත වැඩපිළිවෙළක්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=f1404193</link>
    <topic>අනුරාධපුරයට ශක්තියක් වූ සිවිල් ආරක්‍ෂක බළකාය</topic>
    <author>සටහන නිලූකා ඩී. තිලකරත්න</author>
    <content>රැයක් දහවලත් ත්‍රස්ත භීතියෙන් වෙළාගද්දී ජන ජීවිත රකිනු වස් ඔවුහු දිවිහිමියෙන් කැපවූහ. මායිම් ගම්මානවල ජීවත් වන අහිංසක ජනතාව ආරක්‍ෂා කර ගැනීම ඔවුන්ගේ ප්‍රධාන වගකීම විය. සිවිල් ආරක්‍ෂක බළකාය එලෙස සිය වගකීම මැනවින් ඉටුකරමින් සාමයේ අග්‍රඵලය දක්වා ආ මඟ පැසසිය යුතුය.අද ඔවුන්ගේ ශ්‍රම ශක්තිය නොපිරිහෙළා වැය කෙරෙන්නේ දේශීය සංවර්ධනයේ පල නෙළාගනු පිණිස ය. ආශ්චර්යවත් ශ්‍රී ලංකාවක් නැංවීමේහි ලා සිවිල් ආරක්‍ෂක බළකාය පෙරමුණගෙන සිටී. ඒ සඳහා විවිධ ක්ෂේත්‍ර ඔස්සේ සිය ශ්‍රම ශක්තිය යොදවනු පෙනේ.අනුරාධපුර මැදවච්චිය සිවිල් ආරක්‍ෂක බළකාය සමඟ අප කළ සංචාරයක දී මේ බව හොඳින් තහවුරු විය. උදා වී ඇත්තේ මහ කන්නයේ අස්වනු කපා පාගා ගෙට ගන්නා කාලයයි. එළඹෙන අලුත් අවුරුද්දට සූදානම් වන කාලය යි. අක්කර 50ක් පුරා විසිරුණු බඩ ඉරිඟු වගාවේ අස්වැන්න නෙළීමට සියල්ල සූදානම්ව ඇත. වල් අලි උවදුරුවලින් රැකගත් මේ ධාන්‍ය වගාව මැදවච්චිය නගරයෙන් ඔබ්බට වන සංරක්ෂණ දෙපාර්තමේන්තුවේ වන රොදක් මධ්‍යයේ පිහිටි තේක්ක වගාවට යටි පෙළ වගාවක් ලෙසින් ආරම්භ කෙරිණි.අවම වර්ෂාපතනයක් සිවිල් ආරක්‍ෂක බළකායේ සමගි ගොවිපළ කණ්ඩායමට පැවතියත් හොඳ අස්වැන්නක් ලබා ගැනීමට හැකිවී ඇත. මින් ලබන ආදායම දළ දේශීය ආදායමට එක්වෙයි. 2013 වර්ෂයේ එක් කෝටි තිස්හත් ලක්‍ෂයක මුදලක් එලෙස දේශීය ආර්ථිකයට එක්කොට ඇත. මෙම බළකායේ උප කලාප 5ක 75ක පිරිසක් මේ සඳහා යොදවා තිබිණි.ගොඩ භෝග තත්ත්වය එසේ තිබිය දී සාලියපුර ගම්මිරිස්වැව ප්‍රදේශයේ අක්කර 10ක් පුරා වගා කළ වී අස්වැන්න නෙළීම සිදු කෙරිණි. සිංහල, මුස්ලිම් ජාතිභේද නොතකා එකාවන්ව ඔවුහු සිය අස්වනු පුරවා ගත්හ. හිදෝගම, තඹුත්තේගම, තලාව, කැකිරාව ආදි ප්‍රදේ්ශයන්හි මේ වන විට අක්කර 212 ක වී වගාවත්, අක්කර 215 ක බඩ ඉරිඟු වගාවත් ඊට අමතරව ගස්ලබු, කුරක්කන්, කෙසෙල් ආදී ගොඩ භෝග වගාවන් ඵල බරව ඇත.වලා ගොබ සිඹින ඒ මහා කොත්කැරැල්ල අභිමානයෙන් වැජඹෙනු පෙනේ. මහා රණ ශූරයකුගේ ප්‍රෞඪ අතීතය හාරා අවුස්සන මේ පුණ්‍යභූමියේ බැඳි එකී කොත්කැරැල්ල අපි දොහොත් මුදුනත් තබා වඳිමු. ඒ රුවන්වැලි මහා චෛත්‍යරාජයාණෝ ය. ඉතිහාසය පුරා පැතිරුණු ජාතිකත්වය මේ මහමෙවුනා පින්බිමේ අස්සක් මුල්ලක් නෑර ඇත. ඒ සැම බිම් අඟලක්ම එදා මෙන් අදත් සුරැකීමේ වටිනාකම හඳුනාගත් ජනාධිපති මහින්ද රාජපක්‍ෂ මහතා ඊට පෙරමුණ ගත්තේ ය.ඒ 2011 වසරේ දී ය. ඒ වගකීම නොපිරිහෙළා ඉටුකරන්නට නොකඩවා ඉටුකරන්නට ආරක්‍ෂක ලේකම් ගෝඨාභය රාජපක්‍ෂ මහතාගේ මඟ පෙන්වීම මත සිවිල් ආරක්‍ෂක බළකායේ අධ්‍යක්‍ෂ ජනරාල්තුමාගේ මැදිහත් වීමෙන් අනුරාධපුර මැදවච්චිය සිවිල් ආරක්‍ෂක බළකාය සැදී පැහැදුණහ. මුල් අදියරේ දී අක්කර 388 ක් පුරා විහිදී ගිය මහමෙව්නාව සුද්ධ පවිත්‍ර කිරීමට සිවිල් ආරක්‍ෂක බළකායේ නිලධාරීහු දහසක් යෙදවිය. මේ වනවිට 200 දෙනකුගෙන් යුතුª කණ්ඩායමක් අඛණ්ඩව නඩත්තු කටයුතු බාරව සිටිති. එලෙසම රාම කැලේ පූජා භූමියේ නඩත්තු කටයුතු මීට සමගාමීව සිදු කෙරෙයි.ඉදිකිරීම් ක්ෂේත්‍රය සඳහා අනුරාධපුර මැදවච්චිය සිවිල් ආරක්‍ෂක බළකාය විසින් ලබා දෙන්නේ නොමසුරු දායකත්වයකි. ඒ අතර බුද්ධ ශ්‍රාවක භික්‍ෂු විශ්වවිද්‍යාලයේ අබලන් තත්ත්වයේ පැවැති පරිපාලන ගොඩනැගිල්ල ඔවුන්ගේ ශ්‍රමයෙන් නැඟෙනු දැක්ක හැකිය. දිවා රෑ නේවාසිකව හිඳිමින් ඇස්තමේන්තු ගත මිලියන 5ක මුදලින් මිලියන 2ක් ඉතුරු කර දීමට සිය ශ්‍රමය යෙදවූහ. එලෙසින් ඉදිකෙරෙන ලංකාරාමයේ සංඝාවාස ගොඩනැගිල්ල 2012 වසරේ දැයට කිරුළට සමගාමීව ඇරඹුණකි.එසේම සේවා වනිතා ඒකකයේ මූලිකත්වයෙන් 2013 වසරේ ආබාධිත සෙබළුන් සඳහා නිවාස 18ක් ඉදිකර දුන් මේ උදාර ශ්‍රම බළකාය මේ වසරේත් එවැනි නිවාස 18 ඉදිකිරීමට සැලසුම් කොට ඇත.මේ වනවිට උතුරුමැද පළාත පුරා පැතිර යන වකුගඩු රෝගයට පිළියම් ලෙස දේශීය සාම්ප්‍රදායික ගොවිතැන් ක්‍රමවලට යොමුවීමට ඔවුහු සැරසෙති. ඊට අවශ්‍ය කාබනික පොහොර නිෂෂ්පාදනය කරමින් ඒවා වෙළෙඳ පොළට නිකුත් කිරීමත් අභිප්‍රාය යි. ඒ අනුව දැනට කිලෝ ලක්‍ෂ 28ක කාබනික පොහොර නිෂ්පාදනයක් ද සිදු කෙරෙයි.එසේම කෘමි නාශක භාවිතයෙන් තොර එළවළු වගාවන්ගෙන් ඵලදායි, ගුණැති එළවළු පලතුරු පාරිභෝගික ප්‍රජාවට ලැබෙමින් ඇත. දේශීය දියර කිරි ලබාදීමේ නව ව්‍යාපෘතියක් ද මේ අතර වෙයි. අක්කර 8ක් පුරා පැතිර ගිය තිබ්බටු වගාව ගහකොළ වියළෙන ඉඩෝරයෙන් හරිතව ඵලබරව ඇත.මේ සියල්ල දේශීය දේ අගයනු වස් ය. ඊට වේදිකාවක් තැනූ මහින්ද චින්තනය නිසා උදෙක්ම කුරිරු ත්‍රස්තවාදයට අගුළු ලු නිසාය. එහි ගෞරවය මහින්ද රාජපක්‍ෂ ජනපතිඳුන්ට ය. දෙවනුව ආරක්‍ෂක ලේකම් ගෝඨාභය රාජපක්‍ෂ මැතිඳුන්ට ය. හෙළ විරුවන්ට ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>19</day>
    </date>
    <link>http://www.dinamina.lk/2014/04/19/_art.asp?fn=f1404194</link>
    <topic>ඔහු නික්ම ගොස් වසරකි</topic>
    <author>කතරගම ‘පාරමිතා’හි - ඉඳුනිල් අමරසේකර</author>
    <content>පුවත්පත් කලාවට, කවියට ජෝතිෂයට දැඩිසේ ඇල්ම දැක්වූ කවුඩානේ පියදාස පෙරේරා මහතා දැයෙන් සමුගෙන 21 වන දිනයට වසරක් සපිරේ.දිනමිණෙන් පුවත්පත් ජීවිතය ඇරැඹු ඔහු දිනමිණේ හිටියත් සිළුමිණේ හිටියත් නීරස ප්‍රවෘත්තියකට වුවද රසබර තාලයට කියැවෙන හෙඩිමක් දමා පණගැන්වූයේ කවිත්වයේ බුහුටි බවද එක් කරමිනි. හෙඩිමක් දමන්නට කියාදෙන විට රසබර වැකි ඔහු මුවින් ගිලිහෙයි. පද පෙරැලි දොඩමින් සිනහ නඟන ඔහු අපට සැලකුවේ සහෘදයන් ලෙසටය.සිළුමිණ පුවත්පතේ 14 වන කතුවරයා වූ ඔහු සිළුමිණ අලෙවිය තුන් ලක්‍ෂය ඉක්මවා යන තැනට කටයුතු කෙළේය. පුවත්පතේ ඇතුළත් දේ, අලෙවිය ජනප්‍රිය බව සලකා වරෙක හොඳම ඉරිදා පුවත්පතට පිදෙන ගිවන්ත අර්ථසාද් සම්මානයෙන්ද පුවත් පත හා කතුතුමා පිදුම් ලැබුවේය. පක්‍ෂ භේද නොසලකා සෑම පක්‍ෂයකටම එදා සිළුමිණේ ඉඩකඩ වෙන් කෙරිණි.කවියකු වූ නිසාම කවියාගේ වටිනාකම වටහාගත් ඔහු ජ්‍යෙෂ්ඨ කවීනට සම්මාන පිදීමට කටයුතු කළ අතර එවකට ජනාධිපති ධුරය දැරූ ආර්. ප්‍රේමදාස ජනපතිතුමා අතින්ම කවීනට සම්මාන ලබාගැනීමට ද සැලැස්වීය.ඡ්‍යෝතිෂයට දැඩි සේ ඇල්ම දැක්වූ ඔහු කතු පදවියෙන් ඉවත්කර තැනින් තැනට මාරු කරද්දී කලින්ම විශ්‍රාම ගත්තේ ය. ඉන්පසු කාලය ගත කළේ පුවත්පත්වලට විවිධ ක්‍ෂේත්‍ර අලලා ලිපි සැපයීමටත්, ජ්‍යෝතිෂ කටයුතු කිරීමට හා තම දැනුම ඉදිරි පරපුරට බෙදාදීමට සරල බසින් ඡ්‍යොතිෂ පොතපත ලිවීමටත්ය. මේ කාලයේදී සෙත් කවි කලාව කෙරෙහිද ඔහු විශේෂ දක්‍ෂතා දැක්වීය.රැකියා එපාවූ අයට යළි රැකියාවට යාමට සිත් ඇතිවීමට, ගෙදරින් අතුරුදන්වූ අය යළි ගෙන්වා දීමට, රෝගාතුරව දැඩි සත්කාර ඒකකවල සිහිසුන්ව සිටින අය යළි සුවපත් කිරීමට ඔහුගේ කවියේ සෙත් ශාන්තිය උපකාරී විය. අනුනට සෙත් කවියෙන් පිහිට ලබාදුන්නත් ඔහුට ඇවැසි වූ විට පිහිටක් වීමට කවියකු සොයා ගැනීමත් උගහට විය.මගේ බලවත් ඉල්ලීමට සෙත් කවියක් ලියා දුන්නත් තමන් තමන්ටම ලියා ගන්නා කවියෙන් වැඩක් නැතැයි ඔහු පැවසූ අයුරු සිහිපත් වේ.පොරොන්දම් බලන හැටි කේන්දරයක් බලනහැටි අද හතරවන මුද්‍රණය එළිදැක ඇති ඔහුගේ වටිනා ග්‍රන්ථ අතුරින් කීපයකි. ඒ පොත් පරිහරනය කරන සමහරු ගැටලු තැන් පිළිබඳව විමසීමට ඔහු ඇමතීමද එක්තරා අන්දමේ දෛවයේ සරදමක් දෝයි මට සිතේ.නැකැත් හදන හැටි සෙත්කවි කලාව වශයෙන් පොත් මගින් හෝ දැනුම බෙදාදීමට අදහස් කර සිටී. ඔහුගේ ඒ සිහින සැබෑ කරදීමට මම බැඳී සිටිමි. සෙත්කවි දෙවන පොත එළි දැක්වීමද පාඨක ඉල්ලීම් මත ඔහුගේ ආශාව විය.ලේක්හවුස් ආයතනයේ සිටියදීම කතරගම පදිංචිය ඔහු තෝරා ගත්තේ කොන්ක්‍රීට් වනාන්තරයෙන් ඈත්ව නිසංසල පරිසරයකට වී පොත් පත් අතර ගැවසීමටත් මැණික් නදියේ සිසිලසටත් කොහොඹ තුරු පිස එන සුළඟටත් කැමැත්තක් දැක්වූ නිසාය.කිරි වෙහෙර ආසන්නයේ මහා දේවාලයේ ඝණ්ඨාර නාදය ඇසෙන දුරක පදිංචියට තෝරා ගත් පසු අපට හමුවූ භාවනානුයෝගී හිමි නමක් පැවසුවේ “පෙර භවයන්හිදී ද ඔබලා කතරගම පුද බිම ආශ්‍රිතව ඉන්න ඇති.ඒ බැඳීම නැවත නැවතත් කතරගමට ගෙන්වනවා වගෙයි” කියාය.කෙසේ වෙතත් කතරගම ගෝතමීගම ග්‍රාමයත් අක්කර විස්ස ප්‍රදේශයත් සෙල්ලකතරගම වෙසෙන ගැමි හා වෙළෙඳ ජනතාව ඔහුගේ සුහද මිතුරන් වීමට වැඩි කලක් ගියේ නැත. ලේක්හවුස් මහත්මයා “පියදාස මහතා”වැනි ආදරණීය ඇමතුම්වලින් ඔහු හැඳින්වුණු අතර ගැමියාගේ හේන්වලට යාම හේන්වල දවස ගත කිරීමට ළමා ලපටින් එක්ව ගඟේ බැස දිය නෑමට, විහිළු කතා කියමින් ගැමියන් සිනා සයුරේ ගිල්වීමට ඔහු දැඩිසේ ආශා කළේය.දියවැඩියා රෝගය නිසා පරෙස්සම් වෙන්න කීවත් කකුලේ ඇඟිල්ලකින් පටන්ගත් රෝගය උත්සන්න වී දකුණු පාදය අහිමි වෙද්දී අසරණව බිඳී ගිය ඔහුගේ සංවේදී සිත යළි ජීවිතය ජය ගැනීමට සකස් කිරීමට මට හැකියාව ලැබුණි. දේව හාස්කම් ගැන ඉරිදා පුවත් පතකට ලිපි සැපයූ එක්තරා කපු මහතෙක් පවසා තිබුණේ ‘ගිනි පෑගීම නිසා පිළිස්සී පාදය අහිමි වූයේය ඒ දේව හාස්කමක් කියායි. ඔහු අප හැර ගිය සැබෑ හේතුව නොදැන මිථ්‍යා මත වපුරවා මිනිසුන් රවටන ඔවැනි බොරු කාරයන්ට දෙවියන්ගෙන් දඬුවම් ලැබෙන දිනය වැඩි ඈතක නොවේ. සෙනසුරු ඒරාෂ්ඨකයත්, ජන්ම ඒරාෂ්ඨකයත් යෙදී ඇති නිසා පාදයකට ආබාධ සහිත බව ඔහු පුවත් කීපයකටම ලියා තිබුණා මට මතකයි.හිත සන්සුන් කරගෙන යළි සුපුරුදු ජීවිතයට අවතීර්ණ වුවත් කනේ ආබාධයක්ද ඒ සමඟම හිසේ අමාරුවක්ද ඇතිවීමෙන් විශේෂඥ වෛද්‍යවරු විවිධ නිගමනවලට එද්දී මාතර රෝහල් ස්කෑන් පරීක්‍ෂණයෙන් නිගමනය වූයේ රුධිර කැටියක් හිසේ නහරයක හිරවීමෙන් මේ ආබාධය ඇතිවූ බවයි.සිංහල අවුරුදු දා දූ දරුවන් පිරිවරා සිට ඔවුන් තෑගි බෝග බුලත් දී ඔහු නමදිද්දී හිස අත තබා ආශිර්වාද කිරීමට තරම් කල්පනාවක් ශක්තියක් ඔහුට තිබුණි. එහෙත් 16 වැනිදා මාව රෝහලට ගෙන යන්න යැයි ඉල්ලා සිටි අතර වරින් වර විවිධ දේ පැවසුවත් වැඩි කතා බහක් නොකරන තත්ත්වයට පත්වුණි.21 වැනිදා සවස ද සුපුරුදු පරිදි මුහුණ සෝදා දොඩම් යුෂ පෙවූ විට වෙනදා මෙන්ම ඇලවෙන්නම් යැයි පවසා නින්දට ගියේ ඒ මිනිත්තු දහයක කාලය තුළම අප හැර යන්න යැයි කෙසේ සිතන්නද? කතරගම නිවස අද පාළු සොහොන් පිටියක් සේ තිබුණත් ඔබ ගුණ සුවඳ තවමත් නොනැසී පවතී.මාධ්‍යවේදියකු , ජෝතිෂවේදියකු මෙන්ම කවියකු, සෙත් කවි රචකයකු වීමටත් මේ තරම් ප්‍රසිද්ධියක් ලැබීමටත් පෙර පින් බලයම හේතු වූවා යැයි ඔබගේ තෙමස් පූර්ණ ගුණ සමරු පිංකමේදී ප්‍රධාන හිමිනම වදාළා මතකයට නැගේ.එවන් පින්වන්තයකුගේ මුවින් “ඔබ මතු බුදු වේවා” අම්මා කෙනෙකු ලෙස මා රැක බලාගත්තාට ඔබට බුදු බව අත්වේවා යයි ආශිර්වාද ලබන්නට මා ද පින්කැර ඇති බව හැඟේ.මේ භව ගමනේදී යළි යළි අප හමුවේවා.බුදුන් දවස සිට එකමග යන්නැති යළි යළි හමුවී බව කතරේ බැඳුම් හැර දමා යදම් බිඳ දමා පතිපතිනිය වී ඒ අතරේ බවුන් වඩා අපි පින් රැස් කරගමු කෙළවර කරනට දුක සසරේ නිවන් දකින්නට පුරමු පාරමී කෙලෙසුන් සුන් කර බව කතරේනීරෝගී මිනිසත් බව ලැබ – මිනිසාට සේවය කිරීමට වාසනාව උදාවේවා භව ගමනේ අවසන නිවන් දකින්නට හේතු වාසනා වේවා!.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404212</link>
    <topic>ශ්‍රී මහා බෝ සමිඳු අවට මීටර් 500ක භූමියේ ඉදිකිරීම් වහා නැවැත්වීමට ජනපතිගෙන් නියෝග</topic>
    <author>ධනුෂ්ක ගොඩකුඹුර</author>
    <content>අනුරාධපුර ඓතිහාසික ශ්‍රී මහා බෝධීන් වහන්සේගේ පැවැත්මට හානි වන අන්දමෙන් මීටර් 500ක් ඇතුළත සිදුකෙරෙන සියලු ඉදිකිරීම් වහාම නවතා දමන ලෙස ජනාධිපති මහින්ද රාජපක්ෂ මහතා අදාළ බලධාරීන්ට නියෝග කළේය.එසේ ශ්‍රී මහා බෝධීන් වහන්සේට හෝ අවට පරිවාර බෝධීන් වහන්සේලාගේ පැවැත්මට හානි වන අන්දමේ කිසිදු ඉදිකිරීමකට ඉඩ නොතබන ලෙසත් ජනාධිපතිවරයා අනුරාධපුර නගරාධිපතිවරයා වෙත උපදෙස් දුන්නේය.ශ්‍රී මහා බෝ සමිඳුන් වැඩසිටින පරිශ්‍රයේ ඉදිකෙරෙමින් පවතින රථ ගාලක් හේතුවෙන් සිදුවන හානිය පිළිබඳ පළවු මාධ්‍ය වාර්තා සැලකිල්ලට ගනිමින් ජනාධිපතිතුමා මේ උපදෙස් නිකුත් කළේය.ඉදිකෙරෙමින් පවතින රථගාල ශ්‍රී මහා බෝ සමිඳු අභියසින් අඩි 500ක් ඈතට ගෙන යන ලෙස උපදෙස් දුන් ජනාධිපතිවරයා ඒ අවට කලාපයේ පරිහරණය සඳහා විදුලි බලයෙන් ක්‍රියාත්මක වන වාහන පමණක් යොදා ගන්නා ලෙස උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404213</link>
    <topic>කතරගම ගිය වෑන් රථය දෙටගමුව වැවට පෙරළී එකම පවුලේ 5ක් මියයති</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>තිස්සමහරාම සිට කතරගම දක්වා ගමන් ගත් වෑන් රථයක් 19 දා පාන්දර 5.00 ට පමණ දෙටගමුව වැවට පෙරළිමෙන් එකම පවුලේ පස් දෙනකු මියගොස් තිබේ.තිස්සමහරාම ප්‍රධාන මාර්ගයේ දෙටගමුව වැව් බැම්ම මාර්ගයෙන් ගමන් කරද්දී රියදුරුට නින්ද යාමෙන් මේ අනතුර සිදුවී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවසීය.සිද්ධියෙන් මියගොස් ඇත්තේ මහනුවර අඹතැන්නේ පදිංචි එකම පවුලේ පස්දෙනකු වන අතර වෑන් රථය පදවාගෙන ගොස් ඇති සරත් ප්‍රේමචන්ද්‍ර (68) ඇතුළු ලලිත් ක්‍රිෂාන්ත බණ්ඩාර (44), සිරෝසිනී යුවනිකා (39), ඉදුනි ආදිත්‍යා බණ්ඩාර (14), හේෂානී බණ්ඩාර (12) යන අයයි.වෑන්රථයේ හය දෙනකු ගමන් කර ඇති අතර චලිත චාමිකර නම් නව හැවිරිදි ඥාති දරුවකු රථය පෙරළෙන අවස්ථාවේ ඉන් පිටතට විසිවී ඇත. නවගමුව සමූපාකාර මාවතේ පදිංචි මේ දරුවා දැනට කතරගම රෝහලේ ප්‍රතිකාර ලබයි.සිද්ධිය පිළිබඳ කතරගම පොලිසිය වැඩිදුර පරීක්ෂණ පවත්වයි.-----------------පොලිසියෙන් 19දා අදේ මගේ ජංගම දුරකතනයට කෝල් එකක් අරන් ඔයාලගේ පවුලේ කට්ටියක් කතරගම ට්‍රිප් එකක් ගියාද කියලා ඇහුවා. මම ඔව් කියලා කිව්වම ඒ අයට කරදරයක් වෙලා පුළුවන් තරම් ඉක්මනට එන්න කියලා කිව්වා. ඒත් අපි හීනෙකින්වත් හිතුවේ නැහැ මෙහෙම දෙයක් වෙලා ඇති කියලා.කතරගම බලා යමින් සිටියදී දෙටගමුව වැවට වෑන් රථය පෙරළීමෙන් මියගිය පස්දෙනාගේ දේහයන් බදාගෙන වැලපෙමින් උපේක්ෂා චතුරි බණ්ඩාර දියණිය එසේ පැවසුවාය.කටුගස්තොට, මුල්ලේගම, අඹතැන්න “සේනානි” නිවසේ මියගිය අයගේ දේහයන් තැන්පත් කර තිබිණි.අනතුරින් මියගොස් සිටින්නේ මගේ බාප්පා, පුංචිඅම්මා, ඇගේ දියණියන් දෙදෙනා සහ සීයායි. ඔවුන් කතරගම යන්න පිටත් වුණේ 16 වැනිදායි. අලුත් අවුරුදු චාරිත්‍ර ඉටුකරලා ළඟපාත නෑදෑ ගෙවල්වලටත් ගිහින් මේ අය උදේ පාන්දරින් ගමන පිටත් වුණා.මියගිය පුංචිගේ අයියා පදිංචිවෙලා ඉන්නේ කොළඹ. මෙයාලා එහේ ගිහින් පුංචිගේ අයියගේ පුතාවත් ගමනට එකතු කරගෙන තිබෙනවා. අනතුරින් ජීවිතේ බේරාගන්න පුළුවන් වුණේ ඒ මල්ලීට විතරයි.ඉකුත් 19දා අලුයම සිදුවූ මේ අනතුරින් ලලිත් ක්‍රිෂාන්ත බණ්ඩාර (45), ඉරෝෂිනී දාබරේ (38), ඔවුන්ගේ දියණියන් වන ආදිත්‍යා බණ්ඩාර (15), ඒෂානි බණ්ඩාර (11) හා ඉරෝෂිනිගේ පියා වන සරත් දාබරේ (69) මරණයට පත්වූහ.තම 45 වැනි උපන්දිනය ඉකුත් 18 දිනට යෙදී තිබුණ බැවින් එයද සමරා ඊට පසුදින තම බිරියත් ඇස් දෙකවන් දරු දෙදෙනා‍ත් තම දෑතින් පැදවූ වාහනයෙන් මරණය කරා කැඳවා යන්නට සිදුවේ යැයි ක්‍රිෂාන්ත කිසිදා සිහිනයකින්වත් නොසිතන්නට ඇත. එහෙත් අවාසනාවක තරම කියාපාමින් එයම සිදුවිය.කොළඹ සිට ගාල්ල, මාතර, හම්බන්තොට ඔස්සේ දින ගණනාවක් විනෝද වෙමින් ගිය ඔවුන්ගේ ගමන නතර වූයේ දෙටගමුව වැවෙනි.කඩදාසි බෑග් සකස්කර දිවයිනේ ප්‍රදේශ රැසක වෙළෙඳ ස්ථානවලට සැපයීම ක්‍රිෂාන්තගේ ජීවන වෘත්තිය විය. එමඟින් හරිහම්බ කරගත් ධනය අරපිරිමැස්මෙන් කළමනාකරණය කැරගනිමින් යහපත් පවුල් දිවියක් ගෙනගිය ක්‍රිෂාන්තගේ හා ඉරෝෂිනීගේ එකම අරමුණ වූයේ තම දරුවන් දෙදෙනාට හොඳ අධ්‍යාපනයක් ලබාදීමය.ඒ නිසාම ඔවුන් මහනුවර ප්‍රධාන පෙළේ බාලිකා පාසලක් වන මහමායා විදුහලට දියණියන් දෙදෙනා ඇතුළු කැර අධ්‍යාපනය ලබාදීමට පියවර ගත්හ.එහෙත් වැඩිමහල් දියණිය ආදිත්‍යාගේ පාසල් ගමන අපොස සාපෙළ විභාගය එළඹෙන දෙසැම්බරය දක්වා පෙනෙන මානයට පැමිණ තිබියදීත් කනිටු දියණිය ඒෂානිගේ පාසල් දිවිය පහේ ශිෂ්‍යත්ව විභාගය පෙනෙන මානයට පැමිණ තිබියදීත් සදහටම හමාරවිය.මොවුන්ගේ අකල් වියෝවෙන් මුල්ලේගම, අඹතැන්න ‘සේනානි’ නිවස පමණක් නොව මුළු මහනුවරම ශෝකයටත් කම්පනයටත් පත්ව සිටිති.මේකනම් හීනයක් වගේ. අනේ අපට එදා කතාකරලා ඉක්මනට එන්නම් කියලා ගියේ මේකටද? ඇයි ඔයාලා කතා කරන්නේ නැත්තේ, අපි එක්ක තරහ වෙලාද... මියගිය ක්‍රිෂාන්තගේ සහෝදරියක වන වාසනා බණ්ඩාර පවසයි.මේ දරුවෝ දෙන්නා ඉගෙන ගන්න හරිම දක්ෂයි. කාටවත් කරදරයක් නැති පවුලක්, හොඳ මිනිස්සුන්ට ආවිස කෙටියි දෙයියනේ. ඇය හඬා වැලපෙයි.මියගිය ක්‍රිෂාන්තගේ මව වන චන්ද්‍රා දිසානායක (70) මගේ ලොකු දුව ඉන්නේ නුවරඑළියේ. අවුරුද්දට මමයි මහත්තයයි එහේ ගියා. පුතාගේ දරුවෝ දෙන්නා එක්ක ගෙන යන්න හැදුවත් කතරගම ගමන නිසා ඒ අය ආවේ නැහැ. මේ දරුවෝ කතරගම ගමනත් ගිහින් තියෙන්නේ වැඩි කැමැත්තකින් නොවෙයි. අනේ අවුරුදු දවසේ මගේ පුතා මට ෆෝන් එකෙන් කතා කරලා අම්මේ සුබ අලුත් අවුරුද්දක් පරිස්සමින් එන්න කිව්වා. අත්තම්මා ආත්තම්මා කියලා මගේ වටේ දැවටෙන පුංචි පැටව් දෙන්නා ආයේ කවදාවත් මාව බලන්න එන්නේ නැහැනේ.අලුත් අවුරුදු උණුසුම මැකී යන්නටත් පෙර ශෝකය කරපින්නාගෙන පැමිණි මෙම අවාසනාවන්ත සිදුවීමෙන් මෙලොව හැරගිය ලලිත්, ඉරෝෂිනි, ආදිත්‍යා, ඒෂානි හා සරත් දාබරේ යන අයගේ අවසන් කටයුතු අද (21) පස්වරු 4.00ට මහනුවර මහයියාව පොදු සුසාන භූමියේදී සිදුකිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404214</link>
    <topic>දකුණේ ජනතාවගේ ඇති කලකිරීම එම පක්ෂයට විරෝධතා ඇතිවීමට හේතුවක්</topic>
    <author>ලුණම සමූහ සනත් ගමගේ</author>
    <content>හම්බන්තොට සංවර්ධනය සිදුවීම සම්බන්ධව හම්බන්තොට ජනතාව සතුටින් සිටින අවස්ථාවක එම ව්‍යාපෘති විවේචනය කරමින් ඒවා කඩාකප්පල් කිරීමට එක්සත් ජාතික පක්ෂය ක්‍රියාකිරීම හා ජාත්‍යන්තරයට බොරු බේගල් කියමින් රජය අපහසුතාවට පත්කිරීම සම්බන්ධව දකුණේ ජනතාව තද කැක්කුමකින් සිටිනවා.එම නිසා එක්සත් ජාතික පක්ෂයට විරෝධතා ඇතිවීම සාමාන්‍ය දෙයක් යැයි දකුණු පළාත් සභාවේ සභාපති සෝමවංශ කෝදාගොඩ මහතා පැවසීය.බරපතළ විදියට ශාරීරික පීඩා කිසිවක් සිදුකළ නැහැ. දැනට ඒ සම්බන්ධව පරීක්ෂණ සිදු ‍ෙක‍රෙනවා. හම්බන්තොට දිස්ත්‍රික්කයේ සිදු කෙරෙන ප්‍රධාන සංවර්ධන ව්‍යාපෘති වන මත්තල ගුවන්තොටුපළ එක්සත් ජාතික පක්ෂය පාලනය යටතේ කටුගෙයක් බවට පත්කිරීමටත්, වරාය පිහිනුම් තටාකයක් බවට පත්කිරීමටත් පියවර ගන්නා බව එක්සත් ජාතික පක්ෂයේ අය කියන නිසා දැනට ඒවායින් උපරිම ප්‍රතිලාභ ලබන හම්බන්තොට ජනතාවට තරහ යනවා.එම නිසා ජනතාවගේ ම කෝපය මත සිදුවීමක් මෙය. එසේ නොමැතිව කිසිවිටෙක මෙය සැලසුම් සහගතව කරන ලද දෙයක් නොවෙයි යැයි වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404215</link>
    <topic>එජාප මන්ත්‍රීවරුන්ගේ ආරක්ෂාවට ඔවුන් බසයට නංවා පිටත් කළා</topic>
    <author>ලූණම සමූහ - සනත් ගමගේ</author>
    <content>මත්තල ගුවන්තොටුපොළේ දී එක්සත් ජාතික පක්ෂයේ මන්ත්‍රීවරුන්ට කිසියම් පිරිසක් කරදර කරනවා කියලා ආරංචි වූ බවත් ඒ අය හම්බන්තොට වරායට ඒවි කියා මන්ත්‍රීවරුන්ගේ ආරක්ෂාවට තමා වරායට ගිය බවත් අජිත් පී. පෙරේරා මන්ත්‍රීතුමා තමාගේ මිතුරකු බවත් තමන් ඒ අයට සුබ අලුත් අවුරුද්දක් වේවා කියා සුබපතා ඒ ස්ථානයේ රැඳී සිටි අය ඉවත්කර මන්ත්‍රීවරුන් සහ මාධ්‍යවේදීන් බස් රථයට නංවා පිටත් කර යැවූ බව හම්බන්තොට නගරාධිපති එ‍රාජ් රවින්ද්‍ර ප්‍රනාන්දු මහතා කීය.මන්ත්‍රීවරුන් රැගත් බස් රථයට ගහන්න මට අවශ්‍යතාවක් තිබුණා නම් එය කරන්න තිබුණා එම ස්ථානයේ දී. වරායේ ගේට්ටුව ළඟ වැල්ල උඩ විශාල පිරිසක් ඉන්නවා දැක්කා. ඒ අය ගල්මුල් අතේ තියාගෙන සිටියේ. ඒ අයගෙන් බස් රථය ආරක්ෂා කරගන්න මම බස් එක පිටුපසින් දුවගෙන ආවේ. ඒ අයට මම කෑගහලා කිව්වා බස් එකට කරදර කරන්න එපා කියලා බස් රථයට අවශ්‍ය ආරක්ෂාව සපයලා බස් රථය හම්බන්තොටින් පිටත් කර හැරියා යැයි ඒ මහතා වැඩිදුරටත් පැවැසීය.බස් රථයට එහෙම ගහන්න තිබුණා නම් තිබුණේ හම්බන්තොට සීමාවේ පමණක් නෙවෙයි තංගල්ල ප්‍රදේශයේ දී වුවත් පහර දෙන්න තිබුණා. එහෙම සංවිධානාත්මකව මෙය සිදුකළා නම් එහෙමයි කරන්නේ.එක්සත් ජාතික පක්ෂය මේ රටේ සංවර්ධනය විවේචනය කරමින් ජනාධිපතිතුමාට එරෙහිව ජිනීවාවලට කරුණු කියන නිසා හම්බන්තොට ජනතාව දකුණේ ජනතාව සිටින්නේ එක්සත් ජාතික පක්ෂය සමඟ තරහකින්. ඒ අවස්ථාවක මෙවැනි සිද්ධියක් වීම ජනතාවගේ නැගිටීමක්. ජනතාව කුපිත වීම අපට නතර කරන්න බැහැ. අවශ්‍ය ආරක්ෂාව සපයලා මන්ත්‍රීවරුන් කොළඹට පිටත් කළා. වඳින්න ගිය දේවාලය ඉහමත කඩා වැටෙනවා කියන්නේ මේකට තමයි යැයි එ‍රාජ් ප්‍රනාන්දු මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404216</link>
    <topic>මඩකළපුව මන්මුනේ පාලම ජනපති අතින් ජනතා අයිතියට...</topic>
    <author>ඡායාරූප - චන්දන පෙරේරා</author>
    <content>මඩකළපුව කොක්අඩිචෝලෙයි හරහා අම්පාර යා කරමින් ඉදිකරන ලද නව මන්මුනේ පාලම පෙරේදා (19) පස්වරුවේ ජනාධිපති මහින්ද රාජපක්ෂ මහතා අතින් ජනතා අයිතියට පැවරිණි. ජනාධිපතිතුමා පීත්ත පටිය කපමින් පාලම ජනතා අයිතියට පත් කළ අයුරුයි මේ.නැ‍ඟෙනහිර පළාත් ආණ්ඩුකාර රියර් අද්මිරාල් මොහ‍ාන් විජේවික්‍රම, ප්‍රධාන ආම‍ාත්‍ය අබ්දුල් නජීඩ් මජීඩ්, ව්‍යාපෘති අමාත්‍ය නිර්මල කොතලාවල, නියෝජ්‍ය අමාත්‍යවරුන් වන ඒ. එම්. හිස්බුල්ලා, බසීර් සේගුදාවුඩ්, විනයාගමූර්ති මුරලිදරන්, මහා මාර්ග අමාත්‍යාංශයේ ලේකම් ඩබ්.ආර්. ප්‍රේමසිරි, ශ්‍රී ලංකාවේ වැඩබලන ජපන් තානාපති අසකෝ උතායෝ මහත්ම මහත්මීහු ඇතුළු පිරිසක් ද ප්‍රදේශයේ ජනතාව විශාල පිරිසක් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404217</link>
    <topic>ලංකා බැංකු 75 වසර සමරා ශ්‍රී මහා ‍බෝ මලුවේ සුදු වැලි ඇතිරීමේ පින්කම්</topic>
    <author>කිත්සිරි වනසිංහ</author>
    <content>ශ්‍රී මහා බෝධි මලුවේ සුදු වැලි ඇතිරිමේ මහා පුණ්‍ය කර්මය ඉකුත් (18) වැනිදා පෙරවරුවේ පැවැත්විණි.ලංකා බැංකුවට වසර හැත්තෑ පහක් (75) පිරීම නිමිත්තෙන් පැවති මේ පින්කම අටමස්ථානාධිපති පුජ්‍ය පල්ලේගම සිරිනිවාස නාහිමියන්ගේ අනුශාසනා පරිදි සිදු කෙරිණි.අටමස්ථානාධිපති නාහිමියන් ප්‍රධාන අටමස්ථානයේ විහාරාධිපති හිමිවරුන් ශ්‍රී මහා බෝධි මලුවේ දකුණු වාහල්කඩ අභියස සිට ආගමික වතාවත් සිදුකොට ධම්මචකක පවත්වන සුත්‍රය දේශනා කිරිමෙන් අනතුරුව මලුවේ වැලි ඇතිරි‍ම සිදු කෙරිණ.ලංකා බැංකුවේ මහා කළමණාකරු ඩි.එම් ගුණසේකර, නියෝජ්‍ය මහ කළමණාකරු එච්.එම් මුදියන්සේ, උතුරුමැද පළාත් භාර මහ කළමණාකරු එච්.එම්.පි.බි හේරත් යන මහත්ම මහත්මින් ඇතුළු ලංකා බැංකු සේවකයින් රැසක් මෙම අවස්ථාවට එකිව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404218</link>
    <topic>ඉන්දියාවට ගෙන යන්න හැදූ මිලියන 38ක් වටිනා වල්ලපට්ටා තොගය දැලේ</topic>
    <author>සුභාෂිණී සේනානායක, කුමාරසිරි ප්‍රසාද් ගුවන්තොටුපල</author>
    <content>ඉන්දියාවට නීති විරෝධී අයුරින් රැගෙන යා‍මට තැත් කළ රුපියල් මිලියන 38.4ක් වටිනා වල්ලපට්ටා තොගයක් ඊයේ (20)කටුනායක බණ්ඩාරණායක ගුවන්තොටුපල ශ්‍රී ලංකා රේගු නිලධාරීන් විසින් අත්අඩංගුවට ගෙන ඇත.මෙය මෙතෙක් රේගුව මඟින් අතුඅඩංගුවට ගත් විශාලතම වල්ලපට්ටා තොගය වේ.මෙලෙස වල්ලපට්ටා තොගය රැගෙන යාමට තැත් කර ඇත්තේ අවුරුදු 30 ක් සහ 40ක් වයසැති ඉන්දියන් ජාතිකයන් දෙදෙනකු සහ අවුරුදු 55 වයසැති ශ්‍රී ලාංකිකයෙකි.ඊයේ උදේ 7.10ට ගුවන්ගතවීමට නියමිතව තිබූ යූ එල් 121 ගුවන්යානයෙන් පිටවීමට තැත්කළ මේ තිදෙනා රැගෙන යාමට තැත් කළ වල්ලපට්ටා තොගයේ බර කිලෝ 48කි. ගමන් මලු තුනක සඟවා වල්ලපට්ටා තොගය ඉන්දියාවේ චෙන්නායි නුවරට ගෙන යාමට මේ පුද්ගලයන් උත්සාහ දරා ඇත. ශ්‍රී ලංකා රේගුව මේ සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n1404219</link>
    <topic>ශ්‍රීලංගමයට මිලියන 896ක වාර්තාගත ආදායමක්</topic>
    <author>නිරූෂි විමලවීර, සුභාෂිණී සේනානායක</author>
    <content>සිංහල හින්දු අලුත් අවුරුදු සමයේ පනස් නව වසරකට පසුව ලංකා ගමනා ගමන මණ්ඩලය රුපියල් මිලියන 896ක වාර්තාගත ආදායමක් උපයා ගැනීමට සමත්ව ඇතැයි එහි ප්‍රධාන මෙහෙයුම් අධ්‍යක්ෂ එම්.එම් චන්ද්‍රසිරි මහතා ප්‍රකාශ කළේය.අප්‍රේල් මස 7 වන දින සිට 21දින දක්වා ලංගමය මෙම වාර්තාගත ආදායම උපයු බව ද හෙතෙම අනාවරණය කළේය.පසුගිය 2013 වසරට සාපේක්ෂව ආදායම සියයට 15කින් ඉහළ ගොස් ඇති බවත් දිනකට රුපියල් මිලියන 64 ඉක්මවූ වාර්තාගත ආදායමක් උපයාගෙන ඇති බවත් ඒ මහතා සඳහන් කළේය. උත්සව සමයේ දී ලංකා ගමනා ගමන මණ්ඩලය දුර ගමන් සේවා ඇතුළු බස්රථ 5,000ක් ධාවනයේ යොදවා තිබු බව ද හෙතෙම පැවසීය.මෙවර එක් දිනකට වැඩිම ආදායම රුපියල් මිලියන 82 ඉක්මවන බවත් එය අප්‍රේල් 12 වාර්තා වන බවත් සඳහන් කළ ඒ මහතා පසුගිය 2013 වසරේ දිනක උපරිම ආදායම ලෙස වාර්තා වන්නේ රුපියල් මිලියන 72ක් බව ද අනාවරණය කළේය.විධිමත් හා කාර්යක්ෂම සේවාවක් මඟී ජනතාව වෙත ලබාදෙමින් ඔවුන්ගේ පහසුව වෙනුවෙන් ක්‍රියා කළ බව ද ඒ හේතුවෙන් මෙවැනි වාර්තාගත ආදායමක් උපයා ගැනීමට හැකිවූ බව ද ප්‍රධාන මෙහෙයුම් අධ්‍යක්ෂවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042110</link>
    <topic>බෝම්බ සෑදීමට ගන්නා යකඩ බෝල කිලෝ 3ක් වැලිකඩ බන්ධනාගාරයෙන්</topic>
    <author>බුද්ධිකා ඉඹුලාන</author>
    <content>බෝම්බ සෑදීමට යොදා ගන්නා යකඩ බෝල කිලෝ ග්රෑම් තුනක පාර්සලයක් වැලිකඩ බන්ධනාගාර රෝහලේ කබඩ් එකක තිබී සොයා ගැනීමට බන්ධනාගාර බුද්ධි අංශ නිලධාරීන් සමත් වී ඇත.පසුගියදා එම රෝහලෙන් සිරකරුවන් දෙදෙනකු පැනයාමේ සිද්ධියෙන් පසු එම රෝහලේ හදිසි සෝදිසි මෙහෙයුමක් ක්‍රියාත්මක කරන ලෙස බන්ධනාගාර කොමසාරිස් ජනරාල්වරයා කළ නියෝගයකින් පසු මෙම සෝදිසි මෙහෙයුම (18) රාත්‍රියේ ක්‍රියාත්මක වූ අතර එහිදී මෙම යකඩ බෝල පාර්සලය සොයාගෙන තිබේ.අත්අඩංගුවට ගත් යකඩ බෝල තොගය සම්බන්ධයෙන් බන්ධනාගාර බුද්ධි අංශ නිලධාරීහු විසින් යුද හමුදා බෝම්බ නිෂ්ක්‍රීය අංශ නිලධාරීන්ට දැනුම්දී ඇති අතර ඔවුන් පැමිණ කළ පරීක්ෂණවලදී ඒවා බෝම්බ සෑදීමට යොදා ගන්නා බව තහවුරු කර තිබේ.මීට දින කිහිපයකට ඉහතදී පැනගිය සිරකරුවන් තාප්පයෙන් පැනගිය ස්ථානයේ අනෙක් පස පිහිටා ඇත්තේ මැගසින් බන්ධනාගාරය වන අතර මෙම යකඩ බෝල බන්ධනාගාරය කබඩ් එකක තිබී හමුවීම අතර යම් සැළසුමක් පවතීද යන්න පිළිබඳ පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ නියමයෙන් බන්ධනාගාර දෙපාර්තමේන්තුව විශේෂ පරීක්ෂණයක් ආරම්භ කර ඇත.මේ අතර එම මෙහෙයුමේදී බන්ධනාගාර රෝහලේ රැදවියන් සතුව තිබී ජංගම දුරකථන, සිම්කාඩ්පත්, මත්ද්‍රව්‍ය පැකට් සොයාගැනීමට ද බුද්ධි අංශ නිලධාරීහු සමත්ව තිබේ.ඒ අතර පෙරේදා (19) වැලිකඩ බන්ධනාගාරයේ චැපල් වාට්ටුවෙන් පලායාමට තැත් කළ රැදවියකුට වෙඩි තබා එම උත්සාහය ව්‍යර්ථ කිරීමටද බන්ධනාගාර නිලධාරීන් පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042111</link>
    <topic>ඇමැති මහින්ද අමරවීරගේ මව අභාවප්‍රාප්ත වෙයි</topic>
    <author>එස්. පී. එඩ්වින් බෙලිඅත්ත සමූහ</author>
    <content>ආපදා කළමනාකරණ අමාත්‍ය මහින්ද අමරවීර මහතාගේ මෑණියන් වන ගජධීර ආරච්චිගේ කරුණාවතී මහත්මිය අද දින (20) අභාවප්‍රාප්ත වූවාය.අවසන් කටයුතු පසුව දැනුම්දෙනු ලැබේ. මෑණියන්ගේ මෘත දේහය උඩයාල ‘අමරවීර’ නිවසේ තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042112</link>
    <topic>වසර අටකට පෙර සියයට 15.2ක් වූ දරිද්‍රතාව ගිය වසර වන විට සියයට 6.4ක් දක්වා අඩු වෙලා</topic>
    <author/>
    <content>වසර 2006 15.2% ක්ව පැවැති මේ රටේ දරිද්‍රතාවය 2013 වසරේදී 6.4%ක් දක්වා අඩු වී ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.ජනාධිපතිතුමා ආණ්ඩුව භාර ගන්නා විට මෙරට ඒක පුද්ගල ආදායම ඩොලර් 1421ක් වූ අතර අද වන විට එය ඩොලර් 3280ක් දක්වා ඉහළ ගොස් ඇතැයි ද ඇමැතිවරයා කීය.පසුගියදා බේරුවල පැවැති සංවර්ධන කමිටු රැස්වීමේ දී ඇමැතිවරයා මෙම අදහස් පළ කළේය.එහි දී ඇමැතිවරයා මෙසේද කීය."මේ රටේ ජනතාවගෙන් 76.7%කට තිබූ විදුලිය පහසුකම අද 94% දක්වා වර්ධනය වී තිබෙනවා. බස්නාහිර සහ දකුණේ ජනතාවගෙන් 100%කට ම අද විදුලිය පහසුකම් තිබෙනවා. මධ්‍යම පළාතේ එය 98%යි. උතුරු පළාතෙත් 90%ක් පමණ විදුලිය පහසුකම් ලබා දී තිබෙනවා. මේ සිපල්ලම රජය විසින් ඉටුකර ඇති යුතුකම් . කටු අත්තේ මල් පිපෙන තුරු බලා සිටින්න යැයි අප ජනතාවට කියා නැහැ.පානීය ජල පහසුසව එදා තිබුණේ 75%කට පමණයි. අද එය 87.7%ක් දක්වා වර්ධනය වී තිබෙනවා. උතුරු මැද පළාතේ ජල පවිත්‍රාගාරයක් ඉදි කිරීමට මෙවර අයවැයෙන් රුපියල් මිලියන 900ක් වෙන් කර තිබෙනවා. ඒ වකුගඩු රෝගීන් වෙනුවෙනුයි. සනීපාරක්ෂක පහසුකම් එදා තිබු‍ණේ 90%ට පමණයි. එය අද 94.4%ක් දක්වා වර්ධනය වී තිබෙනවා. එදා රෝහල් තිබුණේ 606 යි . අද 790ක් වී තිබෙනවා. එදා තිබූ රජයේ පාසල් ගණන 9723ක්. අද එය 9931ක්. පත්වුණු රජයන් අතරින් මේ රජය තරම් සංවර්ධන කටයුතු කළ කිසිම රජයක් නැහැ. සෞඛ්‍ය ක්ෂේත්‍රය ගත්තත් අද අප ඉදිරියෙන් . එදා වෛද්‍යවරු 12,692යි. අද 18,252යි. එදා හෙදියන් 20332යි. අද 30,217යි. බංග්ලාදේශය , ඉන්දියාව, පාකිස්ථානය යන රටවල සෞඛ්‍ය දර්ශක අපට වඩා පහළ මට්ටමක පවතිනවා.සමාජ දර්ශක දෙස බැලූවිටත් මාතෘ මරණ සංඛ්‍යාව එදා 0.44යි . අද 0.31යි. ළදරු මරණ සංඛ්‍යාව එදා දහසකට 11.2 ක්. අද එය 9 දක්වා අඩු වී තිබෙනවා.”.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042113</link>
    <topic>දෙවසරක් ඇතුළත අධිවේගි හා කාපට් මාර්ග කිලෝ මීටර් හත් දහසක්</topic>
    <author>නිරූෂි විමලවීර</author>
    <content>සියලු දිස්ත්‍රික් ආවරණය වන පරිදි අධිවේගි හා කාපට් මාර්ග කිලෝ මීටර් හත් දහසක් (7000) දෙවසරක් ඇතුළත ජාතික මාර්ග පද්ධතියට අලුතින් එක් වි ඇතැයි මහා මාර්ග වරාය හා නාවික අමාත්‍යාංශයේ ලේකම් ආර්.ඩබ්ලිව්.රංජිත් ප්‍රේමසිරි මහතා ප්‍රකාශ කෙළේය.‍රුපියල් කෝටි 60000 වියදමින් ඉදි කොට ඇති දැවැන්ත මාර්ග පද්ධතිය හේතුවෙන් ජාතික මාර්ග සිතියම වෙනස් කිරීමට සිදුව ඇති බවත්ඒ අනුව කඩිනමින් මාර්ග සිතියම වෙනස් කරන බවත් ලේකම්වරයා අනාවරණය ‍කළේය.මහින්ද චින්තන කඩිනම් මාර්ග සංවර්ධන වැඩපිළිවෙළ යටතේ කටුනායක -කොළඹ අධිවේගි මාර්ගය ,කොළඹ පිටත වටරවුම් මාර්ගය හා දක්ෂිණ අධිවේගි මාර්ගයන් ඉදි කළ බව ද ඊට අමතරව ඒ(A )ශ්‍රේණියේ මාර්ග ගණනාවක් සංවර්ධනය කළ බව ද හෙතෙම පැවසීය.දේශිය හා විදේශ ආධාර යටතේ ඉදි කළ මේ මාර්ග සඳහා විශේෂයෙන්ම චීනය කොරියාව ,ජපානය ,ප්‍රංශය ,කුවේට් ,සවුදි අරාබිය ,ණය ආධාර ලබා ඇතැයිද ලේකම්වරයා සඳහන් කළේය‍.ඉදිරියේ කොළඹ නුවර හා කොළඹ හම්බන්තොට අධිවේගි මාර්ග සහ ඒ හා බී(A හා B) ශ්‍රේණියේ මාර්ග රැසක් ඉදි කිරිමට නියමිත බව හෙතෙම කිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042114</link>
    <topic>එක් ගමකට එක් වැඩක් ව්‍යාපෘතියෙන් මාතලේට ලක්ෂ 10ක කොන්ක්‍රීට් මාර්ගයක්</topic>
    <author>@ ප්‍රියන්ත සුමනසේනඋකුවෙල සංචාරක</author>
    <content>එක් ගමකට එක් වැඩක් ව්‍යාපෘතිය යටතේ රුපියල් ලක්ෂ 10 ක වියදමින් මාතලේ කොටුවේගෙදර දකුණු වෙරළුගස් හන්දිය පළමු පටුමග කොන්ක්‍රීට් කිරීම, ප්‍රවාහන නියෝජ්‍ය අමාත්‍ය රෝහණ දිසානායක මහතා අතින් පසුගියදා ආරම්භ විය.ප්‍රදේශයේ පවුල් 400 කට මින් සෙත සැලසේ. මෙම අවස්ථාව සඳහා මධ්‍යම පළාත් සභා මන්ත්‍රී පරාක්‍රම දිසානායක, ප්‍රාදේශීය සභා මන්ත්‍රී කේ. රවීන්ද්‍රම් යන මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042115</link>
    <topic>ජනපති හදිසියේම දඹාන ගුවන් විදුලි සේවාව නිරීක්ෂණය කිරීමට යයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා ශ්‍රී ලංකා ගුවන් විදුලි සංස්ථාවේ දඹාන සේවයේ නිරීක්ෂණ චාරිකාවක පෙරේදා (19) නිරත විය.මහවැලි ඉඩම් ඔප්පු ප්‍රදානය කිරීමට දෙහිඅත්තකණ්ඩියේ පැවැති උත්සවයෙන් අනතුරුව ජනාධිපතිවරයා හදිසියේම ගිරාඳුරුකෝට්ටේ දඹාන සේවාව නිරීක්ෂණය කිරීමට එක් විය.ආදිවාසී ජනතාවගේ අධ්‍යාපනය, සෞඛ්‍ය මෙන්ම සෙසු අවශ්‍යතා සපුරාලීමට රජය විශේෂ අවධානයක් යොමු කර කටයුතු කරමින් සිටින බව ජනාධිපතිවරයා මෙහිදී ප්‍රකාශ කළේය.තම සංස්කෘතිය රැක ගනිමින් ඉදිරියට යාමට අවශ්‍ය සියලු දේ ඔවුන්ට ලබාදීමට රජය බැඳී සිටින බවත් ආදිවාසී ජනතාවගේ සංස්කෘතිය ආරක්ෂා කරනු මිස පිටින් ගෙනෙන සංස්කෘතියක් ඔවුන් මත පැටවිය යුතු නැති බව අවධාරණය කළේය.ආදිවාසී ජනතාවගේ සංස්කෘතිය සහ ශිල්පීය ඥානය අනෙකුත් ජන කොටස් වෙත ලබාදිමට ගුවන් විදුලි සේවයකට සුවිශේෂි මෙහෙවරක් ඉටුකළ හැකි බවත් ජනාධිපතිවරයා පැවසීය.මැති ඇමතිවරුන් සහ ශ්‍රී ලංකා ගුවන් විදුලි සංස්ථාවේ අතිරේක අධ්‍යක්ෂ ජනරාල් ටී.. ඩී. කේ. ජයන්ත මහතා ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042116</link>
    <topic>ගතවූ පැය 24 තුළ දී මාරක රිය අනතුරු 24ක්</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>ගතවූ පැය 24 තුළ දී වළක්වා ගත හැකිව තිබූ මාරක රිය අනතුරු විසි හතරක් වාර්තා වී ඇතැයි පොලිසිය පවසයි.වේගය පාලනය කරගත නොහැකිවීම, නින්ද යාම සහ නොසැලකිලිමත්ව රිය ධාවනය මේ මාරක රිය අනතුරු වලට හේතුවී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා දිනමිණට ප්‍රකාශ කළේය.මෑත බාගයේ සිදුවූ මාරක රිය අනතුරුවලින් වැඩිම ප්‍රමාණයක් සිදුවූයේ පසුගිය 19 වනදා සිට 20 දක්වා පෙරවරු 6.00 න් අවසන් වූ පැය 24 තුළදී බවද පොලිස් මාධ්‍ය ප්‍රකාශක වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042117</link>
    <topic>තද සුළං තත්ත්වය හේතුවෙන් පුද්ගලයන් 332 ක් පීඩාවට</topic>
    <author>පණ්ඩුක සමරසේකර</author>
    <content>පසුගිය දින කිහිපය තුළ ඇදහැළුන වර්ෂාව සහ තද සුළං තත්ත්වය හේතුවෙන් මේ වන විට පුද්ගලයන් 332 ක් පීඩාවට පත්ව ඇතැයි ආපදාකළමනාකරණ මධ්‍යස්ථානය ප්‍රකාශ කරයි.මේ අතර පවුල් 96 ක් ද පීඩාවට පත්ව ඇති අතර නිවාස 196 කට අර්ධ හානී සිදුව තිබේ.නිවාස අටක් සම්පූර්ණයෙන්ම විනාශවී ඇතිබව ආපදා කළමනාකරණ මධ්‍යස්ථානය පවසයි.අනුරාධපුර, නුවර , නුවරඑළිය, අම්පාර, බදුල්ල, කෑගල්ල, වව්නියාව සහ හම්බන්තොට දිස්ත්‍රික්කයන්හි ආපදාවලට ලක්වූ ප්‍රදේශවලින් මේ දත්තයන් වාර්තා වන අතර අදාළ දිස්ත්‍රික් ලේකම් වරුන් විසින් පීඩාවට පත්වූවන් සඳහා සහන ලබා දීමට ද පියවර ගෙන ඇති බව ආපදා කළමනාකරණ මධ්‍යස්ථානය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042118</link>
    <topic>ශ්‍රී ලංක‍ාවේ නව මාර්ග සිතියමෙන් පළාත් ආණ්ඩුවල වටිනාකම ඉහළ ගියා</topic>
    <author>මහානාම ගලහිටියාව මහනුවර උතුර විශේෂ</author>
    <content>මේ රටේ පළාත් පාලන ආයතන හෙවත් ප්‍රාදේශීය ආණ්ඩුවලට ඉතාමත් වැදගත් වූ නව මාර්ග සිතියමක් පළාත් පාලන ජාතික ප්‍රතිපත්තියෙන් සපයන අතර, ඒ ජාතික ප්‍රතිපත්තිය නිසා ප්‍රාදේශීය ආණ්ඩුවකට සුවිශේෂි වූ දාර්ශනික හා සංකල්පීය වටිනාකමක් එකතු වීමට පටන් ගන්නා බව කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය හා ජන සභා ව්‍යාපෘතියේ අධ්‍යක්ෂ ජනරාල් ධම්ම දිසානායක මහතා පවසයි.ප්‍රාදේශීය ආණ්ඩු හුදෙකලා ඒවා බවට පත් නොවී රටක් පිළිගත් ප්‍රතිපත්තිමය මූලධර්ම ඇතුළේ ක්‍රියා කරන ආයතන පද්ධතියක් බවට පත්වන බවත්, ඒ මහතා සඳහන් කළේය.පළාත් පාලන ජාතික ප්‍රතිපත්තිය පිළිබඳ මධ්‍යම පළාතේ පළාත් පාලන ආයතන නියෝජිතයන් දැනුවත් කිරීමේ සම්මන්ත්‍රණයක දී විශේෂ දේශනයක් කරමින් ධම්ම දිසානායක මහතා එම අදහස් පළ කළේය. මධ්‍යම පළාත් ප්‍රධාන ඇමැති සරත් ඒකනායක මහතාගේ ප්‍රධානත්වයෙන් මහනුවර ගැටඹේ අර්ල්ස් රීජන්ට් හෝටලයේ ශ්‍රවණාගාරයේ දී මේ සම්මන්ත්‍රණය පැවැත්විණි.රාජ්‍යයන් විධිමත් වනවිට ඒ රාජ්‍යයේ මිනිස්සු දේශපාලනය හා පාලනය ගැන වැඩි වැඩියෙන් උනන්දුවක් දක්වන කොට රටකට ප්‍රතිපත්ති අවශ්‍ය වන බවත්, බහුතරයක් පාලන ක්‍රියාවලියට සම්බන්ධ වනවිට විධිමත් ප්‍රතිපත්ති අවශ්‍ය වන බවත් අවධාරණය කළ ධම්ම දිසානායක මහතා සිය දේශනයේ දී වැඩිදුරටත් මෙසේද කීය.සාමාන්‍ය ජන ව්‍යවහාරයේ දී පාවිච්චි කරන ප්‍රතිපත්තියට වඩා ඉහළ මට්ටමට එනවිට දේශපාලන සංවාදයක දී, දේශපාලන කථිකාවක දී, ශාස්ත්‍රීය කථිකාවක දී අපි ප්‍රතිපත්තිය කියා පාවිච්චි කරන්නේ මොකක්ද? සමහර අය හිතනවා ප්‍රතිපත්තිවලට වඩා තීන්දු තීරණ ගැනීම බලවත් කියලා, තීරණ ප්‍රතිපත්තිවලට වඩා වැදගත් කියලා. තීන්දුවද වැදගත්? ප්‍රතිපත්තියද වැදගත්? ප්‍රතිපත්තිය වැදගත්. ඇයි ඒ? ප්‍රතිපත්ති මත පිහිටා තමයි තීන්දු තීරණ ගන්නේ.ප්‍රතිපත්ති සම්පාදනය කිරීමට වඩා අඩුවෙන් තමයි අපි තක්සේරු කරන්නේ තීන්දු තීරණ ගැනීම. හේතුව ප්‍රතිපත්තියක හැමවිටම තියෙනවා දාර්ශනික හා සංකල්පීය පදනමක්. එතකොට ප්‍රතිපත්තිය හැම තිස්සේම පවුලකට, ගමකට, ගමක තියෙන ආයතනයකට වෙන්ට පුළුවන්. ප්‍රාදේශීය ආණ්ඩුවලට, පළාත් ආණ්ඩුවලට, ජාතික ආණ්ඩුවට වෙන්ට පුළුවන්. ඒ හැම තැනකට ම දෙනවා එක්තරා විදියක මාර්ග සිතියමක්. ප්‍රතිපත්තියකින් අපට මාර්ග සිතියමක් පෙන්නුම් කරනවා. ඒ කියන්නේ යා යුතු මඟ.යම්කිසි ජන සමාජයක කාලාන්තරයක් තිසිසේ ස්ථාපිත වී තිබෙන සංස්කෘතිය හා දෘෂ්ටිවාදය බලපානවා මිනිසුන්ගේ හැසිරීම්වලට. ප්‍රතිපත්ති සම්පාදනය නොවූ කාලවල මිනිසුන් හැසිරුනේ සංස්කෘතික මතවාදවලින්, සමාජය පාලනය වුණා සිරිත් විරිත් මගින්. මේ ප්‍රතිපත්තියක් කියන එක සංස්කෘතිය මත, මේ දෘෂ්ටිවාදය මත, ඇගයුම් මත පදනම්වෙලා අපි හදාගන්නා දෙයක්. සංකීර්ණත්වය සරල කර ගැනීමට ප්‍රතිපත්ති අවශ්‍යයි. පරිපාලනයෙන් කරන්නෙත් එයයි.මධ්‍යම පළාත් ප්‍රධාන ඇමැති සරත් ඒකනායක, පොදු රාජ්‍ය මණ්ඩලීය පළාත් පාලන සංගමයේ නියෝජ්‍ය මහලේකම් ලුසී ස්ලේක්, එම ව්‍යාපෘති කළමනාකරු ආර්. ෂන්මුගරාජා, ශ්‍රී ලංකා පළාත් පාලන ආයතන සංසදයේ මධ්‍යම පළාත් අධ්‍යක්ෂ සෙනරත් බණ්ඩාර හාල්යාල, මහනුවර පළාත් පාලන පුහුණු ස්ථාන භාර නිලධාරි බි.කේ.ජී. ධනපාල, නීති උපදේශක එච්.ජී.සී. ජයතිස්ස යන මහත්ම මහත්මීහුද සම්මන්ත්‍රණය ඇමතූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042119</link>
    <topic>ශ්‍රී ලංකාව භෞතික සංවර්ධනයේ ඉහළම තලයට පැමිණ තිබෙනවා</topic>
    <author>අසේල කුරුළුවංශ</author>
    <content>ජනපති නායකත්වයට අභියෝග කළ හැකි කිසිදු නායකයකු මෙරට නොමැතිවාක් මෙන්ම එවැනි නායකයකු අනාගතයේ හෝ බිහිවන ලකුණු ද නොමැති බව ගැ‍ටඹේ රාජෝපවනාරාමාධිපති පූජ්‍ය කැප්පෙටියාගොඩ සිරිවිමල නාහිමියෝ පැවසූහ.අද මෙරට ජනපති නායකත්වය යටතේ භෞතික සංවර්ධන‍ෙය් ඉහළම තලයට පැමිණ ඇතැයිද උන්වහන්සේ කීහ.ජනපති මහින්ද රාජපක්ෂ මහතා ඉකුත් 17දා ගැටඹේ රාජෝපවනාරාමයට ගොස් සිරිවිමල නාහිමියන් බැහැදුටු අවස්ථාවේ උන්වහන්සේ මේ බව ප්‍රකාශ කළහ.මෙරට බිහිවූ කිසිදු රාජ්‍ය නායකයකුට කළ නොහැකිවූ ආකාරයේ අති දැවැන්ත සංවර්ධනයක් සිදුකළ ජනපතිතුමන්ට මෙරට බිඳවැටෙමින් පවතින අධ්‍යාත්මික ගුණ වගාවන් යළි සංවර්ධනය කිරීමට ශක්තිය ධෛර්යය ඇතැයිද නාහිමියෝ පැවසූහ.පක්ෂ විපක්ෂ ඇතැම් දේශපාලනඥයන්ගේ නොමනා ක්‍රියාකලාපයන් ‍මේ අධ්‍යාත්මික පරිහානියට හේතුවී තිබෙන බවත් මෙය නතර කිරීම සඳහා නුසුදුසු පුද්ගලයන්ට දේශපාලනයට පිවිසීමට ඇති මඟ ඇසිරිය යුතු බවත් කී උන්වහන්සේ අද ධන බලය හා මැර බලය උපයෝගී කරගනිමින් කුඩුකාරයන්, සූදු කාරයන්, සල්ලාලයින් දේශපාලනයට ප්‍රවිෂ්ටව සිටින බවද අවධාරණය කළහ.මැතිවරණයකට ඉදිරිපත්වන අයට නාම‍ යෝජනා ලබාදීමට ප්‍රථම ඔවුනගේ සුදුසුකම් පිළිබඳ සොයා බැලීමක් කළ යුතු බවත් එවැනි සුදුසුකම් මාලාවක් සකසා ආණ්ඩු ක්‍රම ව්‍යවස්ථාවට ඇතුළත් කිරීම කාලෝචිත බවත් මෙහිදී සිරිවිමල හිමියෝ ජනපතිවරයාට පැවසූහ.පාරිශුද්ධ නායකයකු වන ජනපති නායකත්වය ආරක්ෂා කැරගත යුතු බවත් එම අදහසින් නිරතුරුව තමන් වහන්සේ රජයේ අඩුපාඩු පෙන්වා දෙන බවත් නාහිමියෝ කීහ.රටින් වංචාව දූෂණය සමඟ ඒවා සිදුකරනු ලබන පුද්ගලයන්ද ඉවත්කර දැමීමට ජනපතිතුමන්ට ‍ෙමරට ජනතාව බලය ලබාදී තිබෙන බවත් එම ජනතා බලය නොපැකිලිව පාවිච්චි කැර අදාළ කටයුත්ත සිදුකරන ලෙසත් මෙහිදී උන්වහන්සේ ජනපති මහින්ද රාජපක්ෂ මහතාට පැවසූහ.මෙහිදී අදහස් දැක්වූ ජනපති මහින්ද රාජපක්ෂ මහතා ඇතැම් දේශපාලනඥයන්ගේ ක්‍රියාකලාපයන් පිළිබඳව තමන්ටද ගැටලු පවතින බවත් දේශපාලන ක්ෂේත්‍රයේ පක්ෂ විපක්ෂ සැමට එකලෙස බලපාන පරිදි සුදුස්සන් දේශපාලනයට ගැනීම සඳහා වන වැඩපිළිවෙළක් ක්‍රියාත්මක කිරීම කෙරෙහි අවධානය යොමුකරන බවත් පැවසුවේය.මත්කුඩු ජාවාරම් පාලනය කිරීම සඳහා වත්මන් රජය මතට තිත වැඩපිළිවෙළ ක්‍රියාත්මක කළ බවත් එය යම් යම් අංශවලින් සාර්ථක වුවත් තවමත් මත්කුඩුවලට තරුණ තරුණියන් ගොදුරුවීම මුළුමනින් වැළැක්වීමට නොහැකිවී ඇති බවත් කී ජනපතිවරයා ඊට මහා සංඝරත්නයේ සහයෝගයද රජයට අවශ්‍ය යැයි ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042120</link>
    <topic>එජාප පාක්ෂිකයන් අද දහදුක් විඳිනවා</topic>
    <author>තිලක් පුෂ්පකුමාර සේනානායක</author>
    <content>රනිල් වික්‍රමසිංහ මහතා මෙවර මැතිවරණ පරාජයෙන් පසු පක්ෂය අතහැර අමෙරිකාවේ බොස්ටන් නුවරට ගොස් සැප විඳින බවත් එක්සත් ජාතික පක්ෂයේ පාක්ෂිකයන් අද දහදුක් විඳින බවත් නීතිඥ ශිරාල් ලක්තිලක මහතා පැවසීය.හෙතෙම මේ අදහස් පළකළේ (19)දා මහනුවර අවන්හලේ පැවැති “ස” සංසදයේ විශේෂ රැස්වීමේදීය.එහිදී නීතිඥ ශිරාල් ලක්තිලක මහතා මෙසේද කීය.“පසුගියදා අවසන් වූ මැතිවරණයේ ඡන්ද ප්‍රතිඵලවලින් බරපතළ පණිවිඩයක් එක්සත් ජාතික පක්ෂයට ලබාදී තිබෙනවා. එහෙත් මේ පරාජය පිළිබඳව නායකත්ව මණ්ඩලය හෝ නායකයා කිසිදු ප්‍රකාශයක් තවම ජනතාවට ලබාදී නැහැ.අපි අද කියන්නේ ඉවසුවා ඇති කියලයි. එජාපයේ ජයග්‍රහණය දක්වා අපි ගමන් කළ යුතුව තිබෙනවා. අද එජාපයේ දේශපාලන යථාර්ථය වහල ප්‍රෝඩාකාරී සටන්පාඨයක් ගෙනත් ති‍යනවා. පොදු විපක්ෂය එකතුවුණොත් ආණ්ඩුව පෙරළන්න පුළුවන් කියලා. මහරගම, කඩුවෙල එජාපය ලබාගත් ඡන්දවලට වඩා සරත් ‍ෆොන්සේකා මහතාත් ජනතා විමුක්ති පෙරමුණත් ඡන්ද ලබාගෙන තියනවා. රෝමය ගිනි ගන්නකොට නීරෝ වීණා වාදනය කළා වගේ රනිල් ඇමරිකාවට පැනල ඉන්න කොට කරු ජයසූරියට බොරු වගකීමක් පවරලා තියෙනවා.නීතිඥ මෛත්‍රී ගුණරත්න මහතාඅද එජාප නායකයා පක්ෂයේ එල්ලිලා ඉන්නවා. ජනතා විමුක්ති පෙරමුණේ නායකයා මාරුවුණා විතරයි නව නායකයා යටතේ සියයට 300ක ප්‍රගතියක් ඡන්දයේදී අත්කර ගත්තා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042121</link>
    <topic>පාකිස්තාන ආරක්ෂක සරසවියේ නියෝජිත පිරිසක් අද මෙරටට</topic>
    <author>මහින්ද අලුත්ගෙදර</author>
    <content>සංචාරයක් සඳහා පාකිස්ථාන ජාතික ආරක්ෂක සරසවියේ නියෝජිත පිරිසක් අද (21) ශ්‍රී ලංකාවට පැමිණෙති.මේජර් ජනරාල් නොයෙල් ඉස්රායෙල් කොඛාර් ගේ නායකත්වයෙන් යුත් මේ නියෝජිත කණ්ඩායමට 21 දෙනකු ඇතුළත් වන බව ශ්‍රී ලංකාවේ පාකිස්තාන මහ කොමසාරිස් කාර්යාලය පවසයි.ශ්‍රී ලංකාවට පැමිණෙන පාකිස්ථාන නියෝජිත කණ්ඩායම ශ්‍රී ලංකාවේ ආරක්ෂක, ආර්ථික, දේශීය හා විදේශ ප්‍රතිපත්තීන් පිළිබඳව අධ්‍යයනය කිරීම අරමුණ වී තිබෙන බවද එම මහ කොමසාරිස් කාර්යාලය සඳහන් කරයි. පාකිස්ථාන ආරක්ෂක නියෝජිත කණ්ඩායම ශ්‍රී ලංකාවේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, විදේශ කටයුතු අමාත්‍යාංශයේ ලේකම් ක්ෂෙනුකා සෙනෙවිරත්න, ආරක්ෂක මාණ්ඩලික ප්‍රධානී ජනරාල් ජගත් ජයසූරිය මහත්ම මහත්මීන්ද ත්‍රිවිධ හමුදාපතිවරුන් මෙන්ම මහ බැංකු නියෝජිතයන්ද හමුවී සාකච්ඡා කිරීමට නියමිත බව ශ්‍රී ලංකාවේ පාකිස්තාන මහ කොමසාරිස් කාර්යාලය කියයි. මේ අතර එම නියෝජිත කණ්ඩායම යාපනය, මහනුවර සහ ත්‍රීකුණාමල ප්‍රදේශයන්හි සංචාරය කිරීමටද නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042122</link>
    <topic>බීමත් රියැදුරන් 1761ක් අත්අඩංගුවට</topic>
    <author>චන්ද්‍රිකා පෙරේරා සහ රක්ෂණ ශ්‍රියන්ත</author>
    <content>නව වසරේ රිය අනතුරු අවම කරගැනීමේ අරමුණෙන් ඉකුත් 10 වැනිදා සිට ඊයේ (20) දක්වා පොලිසිය සිදුකළ විශේෂ මෙහෙයුම මඟින් බීමත් රියැදුරන් 1761 ක් අත්අඩංගුවට ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පවසයි.දින දහයක් පුරා පැය විසිහතරම සිදුකළ මේ මෙහෙයුමේ අවසන් පැය 24 දී පමණක් බීමත් රියැදුරන් 130ක් අත්අඩංගුවට පත්ව ඇත.එම දිනයන්හිදී බීමතින් රිය පැදවූවන් අතරින් වැඩිම පිරිස යතුරුපැදිකරුවන් බවට හඳුනාගෙන ඇති අතර 1034ක් මෙසේ අත්අඩංගුවට පත්ව තිබිණි.ත්‍රිරෝද රථ රියැදුරන් 649ක්, මගී ප්‍රවාහන බස් රථ රියැදුරන් 14ක් හා වෙනත් රථවාහන රියැදුරන් 197ක් මෙසේ අත්අඩංගුවට පත්වූවන් අතර වන බව අජිත් රෝහණ මහතා සඳහන් කරයි.පසුගිය දස වැනිදා සිට ඊයේ දක්වා පැය විසිහතර පුරා පොලිසිය සිදුකළ මේ මෙහෙයුම රට පුරා ක්‍රියාත්මක කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=n14042123</link>
    <topic>මහවැලි ගොවි පවුල්වලට ඉඩම් ඔප්පු ලබාදුන්නේ වසර ගණනාවක් ඔවුන් හෙළූ කදුළු නිම කරන්නයි</topic>
    <author>ධනුෂ්ක ගොඩකුඹුර සහ ගිරාඳුරුකෝට්ටේ සමූහදෙහිඅත්තකණ්ඩිය සිට.</author>
    <content>මහවැලි ගොවි බිම්වලට ඉඩම් ඔප්පු ලබා දීමට මහින්ද චින්තනයෙන් යෝජනා කොට ඒ වෙනුවෙන් ස්ථිරසාර වැඩපිළිවෙළක් ක්‍රියාත්මක කළේ තමන්ගේ ඉඩමට නීත්‍යානුකූල අයිතියක් නොමැතිව වසර ගණනාවක් තිස්සේ මහවැලි ගොවි මවුවරුන් පියවරුන් හෙළූ කඳුළු ගඟ නිමා කරන්නට බව ජනාධිපති මහින්ද රාජපක්ෂ මහතා පැවසීය.යුද්ධය නිමා කොට සමෘද්ධිමත් ජීවන තත්ත්වයක් මේ ජනතාවට හිමිකර දීමට මෙන්ම වසර ගණනාවක් තිස්සේ දුටු සිහිනයක් සැබෑ කරමින් ඉඩමේ නීත්‍යානුකූල අයිතියට මහවැලි ගොවීන්ට හිමි කර දීමටත් වර්තමාන රජය සමත් වී තිබෙනබව පැවසූ ජනාධිපතිවරයා වර්ෂයක් පාසා මේ වැඩපිළිවෙළ ඉදිරියට ගෙන ගොස් සියලු මහවැලි ගොවීන්ට තම තමන්ගේ ඉඩම්වල නීත්‍යානුකූල අයිතිය පවරා දීමට සූදානම් බව අවධාරණය කළේය.ජනාධිපතිවරයා මෙසේ ප්‍රකාශ කළේ මහවැලි ගොවීන් 5500කට නීත්‍යානුකූල ඔප්පු ප්‍රදානය කිරීමට ගිරාඳුරුකෝට්ටේ මහවැලි ක්‍රීඩාංගණයේ දී පැවැති උත්සවයකට පෙරේදා (19) එක්වෙමිනි.මහවැලි ගොවීන් කළ ඉල්ලීමකට ප්‍රතිචාර වශයෙන් ජනාධිපතිවරයා දෙහිඅත්තකණ්ඩියේදීම එදා දුන් ප්‍රතිඥාවක් ඉටු කරමින් මහවැලි ගොවීන් 45000කට මේ වසර නිමා වීමට පෙර නීත්‍යානුකූල ඉඩම් ලබා දීමට කටයුතු කරමින් සිටින අතර පෙරේදා පැවැත්වුණේ එහි තෙවැනි පියවරයි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කළේය.අද ඉතාම වැදගත් කටයුත්තක් ඉටු කිරීමට තමයි අපි මෙහි ආවේ. වසර තිහක් හතළිහක් පමණ කාලයක් මහවැලියේ ජීවත් වුවත් තමන්ගේ ඉඩමේ අයිතිය, මවුබිමේ අයිතිය ඔබට තිබුණේ නැහැ. ඒක අද තමයි ඔබට ලැබුණේ. තමුන්නාන්සේලාට මතයක් තිබුණා මේ ඉඩමේ නීත්‍යානුකූල අයිතියක් නැති බවට. ඒ නිසා මේක සමහරුන්ට ප්‍රයෝජනවත් ලෙස යොදා ගන්නට පුළුවන් වුණේ නැහැ. ඒ නිසා මේ ඉඩම් අයිතිය ලබා දීමට හැකි වීම ගැන අපි සතුටු වෙනවා. අපි කිහිපවතාවකදීම තමුන්නාන්සේලා හමුවෙන්නට පැමිණ තිබෙනවා. ඒ හැම අවස්ථාවකම තමුන්නාන්සේලාට අවශ්‍ය මොනවාද කියලා ඇහුවාම කරපු එකම ඉල්ලීම තමයි මේ ඉඩමේ අයිතිය.ඉස්සර ඇහුවාම කිව්වේ යුද්ධය ඉවර කර දෙන්න කියලා. වෙන මොනවත් ඕනේ නැහැ කිව්වා. යුද්ධය අවසන් කරලා ඇහුවාම කිව්වේ අපට ඉඩම්වල නීත්‍යානුකූල අයිතිය විතරක් දෙන්න කියලා. සමහර අම්මලා මට ඇස්වල කඳුළු පුරෝගෙන ඇවිත් පෙන්නුවා මේ ගැන එක එක තැන්වලට යවපු ලිපි. එදා තමයි මම නිමල් සිරිපාල ඇමැතිතුමාට කිව්වේ මේ අම්මලාගේ ඇස්වල තිබෙන ඒ කඳුළු පිහදාන්න, දරුවන්ගේ අනාගතය ගැන ඔවුන්ට තිබෙන බය නැති කරන්න කියලා. අපි මහින්ද චින්තනය ඉදිරිපත් කරන විටත් කිව්වේ මේකට ස්ථිරසාර විසඳුමක් ලබා දෙනවා කියලයි. එදා ඉඳලා මහවැලි බිම්කොටස්වල අයිතිය අපි පසුගිය කාලයේ ලබා දුන්නා.මේ දෙසැම්බර් වන විට ඉඩම් ඔප්පු 45000ක් ලබා දෙන්න මහවැලිය සූදානමින් සිටිනවා. මේ වැඩපිළිවෙළ වර්ෂයක් පාසා කරන්න තමයි බලාපොරොත්තු වෙන්නේ. තමුන්නාන්සේලා මේ රටේ ආර්ථිකය ගොඩනඟන්න දැවැන්ත කාර්යයභාරයක් කරන පිරිසක්. ඉස්සර මේ ආර්ථික සංවර්ධනය ගැන නොවෙයි මේ ප්‍රදේශ ප්‍රසිද්ධ වී තිබුණේ. මේ සිංහපුර ගත්තත්, සේනපුර ගත්තත්, අසේලපුර ගත්තත් හත්අට වතාවක්ම කොටි ගැහුවා. ඒකටයි ප්‍රසිද්ධ වී තිබුණේ. ජනතාව බියෙන් ජීවත් වුනා. කලු පාලම, මහවැලි තැන්න වගේ ස්ථානවලට එක පාරක් නොවෙයි තුන් හතරපාරක් පහර දුන්නා. ත්‍රස්තවාදීන්ගේ ම්ලේච්ඡ ප්‍රහාරයන්ට මුහුණ දෙන්න වුණා.තමුන්නාන්සේලා දුක්මහන්සියෙන් හරි හම්බ කරගත් වතුපිටි, ගේ දොර දාලා සමහර අවස්ථාවල යන්න වුණා. අපි මේක දැක්කා. අද අපිට පුළුවන් වෙලා තිබෙනා එදාට වඩා සමෘද්ධිමත් වටාපිටාවක් ඔබට නිර්මාණය කර දෙන්නට. ඒ නිසා තමයි මේ භූමියේ පූර්ණ අයිතිය ලබා දුන්නා පමණක් නොවෙයි මෙතැන එන්න පෙර මේ ගමේම මහා විද්‍යාලයේ මහින්දෝදය විද්‍යාගාරයක් ලබා දෙන්නට අපට හැකි වුණා. පරිගණක 64ක් ලබා දෙනවා තොරතුරු තාක්ෂණය ඉගෙන ගන්න. භාෂාව ඉගෙන ගන්න භාෂාගාරයක් ලැබෙනවා. ගණිතාගාරයක් ලැබෙනවා. අපේ දරුවන් වැඩියෙන්ම අසමත් වෙන්නේ ගණිතය, භාෂාව. අපේ දරුවා කොළඹ නගරයේ සිටින දරුවා සමඟ තරග කළ හැකි රටක් හදන්නයි අපි මෙ රට පුරා විද්‍යාගාර දීලා පහසුකම් දෙන්නට කටයුතු කරලා තිබෙන්නේ.මට මතකයි 1970 දී මම බෙලිඅත්තේ මන්ත්‍රීවරයා වන විට අපේ හම්බන්තොට දිස්ත්‍රික්කයටම තිබුණේ ඒ ශ්‍රේණියේ එක පාසලයි. වීරකැටිය රාජපක්ෂ මධ්‍ය මහා විද්‍යාලය විතරයි. අපේ තාත්තලා ඉල්ලා සිටියා මේ එක පාසල හරියට හදලා දෙන්න කියලා. නමුත් ඒ වෙන කොට යාපනයේ තිබුණා ඒ ශ්‍රේණියේ පාසල් තිස්හතක්. අපේ ප්‍රදේශ අමතක වී ගොස් තිබුණා. හේතු තිබුණා මේ ප්‍රදේශ අමතක කරන්න. සාධාරණයි කියලා ඔවුන් විශ්වාස කරපු හේතු තිබුණා. එදා කැරැල්ලෙන් පසුව රුහුණ සංවර්ධනය කරන්නට බ්‍රිතාන්‍ය අධිරාජ්‍යවාදීන්ට අවශ්‍යතාවක් තිබුණේ නැහැ. ඒ තත්ත්වය වෙනස් කිරීමයි අපේ පරමාර්ථය.අද ගන්න මේ මහියංගණය ආසනය. හැම ගමකටම විදුලිය ලබා දීලා. විදුලිය නැති ගමක් නැහැ. රටේ සියයට 98කට විදුලිය දීලා තිබෙනවා. පාරවල් ටික හදලා තිබෙනවා. එදා ඉල්ලුවේ පාරට බොරළු ටිකක් දාලා දෙන්න කියලා. අද බොරළු ඉල්ලන්නේ නැහැ ඉල්ලන්නෙම කාපට්. බීමට ජලය ඊළඟට අපි විසඳන්නට ඉන්න ප්‍රශ්නය. ඒකටත් අපි වැඩපිළිවෙළ දියත් කර තිබෙනවා. අපි මේ ගම්මානවල ප්‍රශ්න විසඳනවා. නමුත් අපි මේවා කරන විට සමහරුන්ට මේවා විහිළු. අපි වරායක් හැදුවාම ඒකේ ගල් තිබෙනවා, ඒක පිහිනුම් තටාකයක් කරනවා කිව්වා. ගුවන්තොටුපළ කෞතුකාගාරයක් කරනවා කිව්වා.අපි රටට සංවර්ධනයක් ගෙනත් දුන්නාම ඒක විහිළුවක්. මේවට අපේ ගමේ අය ඉඩ දෙනවද ? දැන් නැති ප්‍රශ්න ඇති කරන්න හදනවා. ආගමික සංහිඳියාව ගැන කථා කරනවා. මේ රටේ ඕනෑම ආගමක් ඇදහීමට නිදහස තිබෙනවා. ඕනෑම තැනක ජීවත් වීමට අයිතිය තිබෙනවා. ඒක ව්‍යවස්ථාවේ සඳහන් වී තිබෙනවා. ඒ වගේම ව්‍යවස්ථාවේ සඳහන් වී තිබෙනවා බුදු දහම රජය විසින් ආරක්ෂා කරන බව. ඒක රැකගනිමින් අනෙකුත් ආගමික නිදහස ලබා දීම අපේ වගකීමක්. මේ කිසිවක් බලහත්කාරයෙන් වෙනස් කරන්නට කාටවත් පුළුවන්කමක් නැහැ.මේ මහවැලිය ශක්තිමත් ලෙස ඉදිරියට ගෙන යාම ජාතික අවශ්‍යතාවක්. මේක එදා සිරිමාවෝ මැතිණිය ආරම්භ කරන කාලයේ මූලික වැඩකටයුතු කරලා මහවැලි පොල්ගොල්ලේ උත්සවයටත් තරුණ මන්ත්‍රීවරයකු ලෙස සහභාගී වුණා. ඊට පසුව පැමිණි රජය කඩිනම් වැඩපිළිවෙළක් යටතේ ඉදිරියට ගෙන ගියා. හැබැයි දැන් කාටවත් මතක නැහැ මේක පොල්ගොල්ලෙදී ආරම්භ වූ බව. සිරිමාවෝ මැතිණියගේ උපන් දිනය තිබුණේ පසුගියදා. අපි කරන වැඩ ගැන ප්‍රචාරක මාධ්‍යයක් නැහැ. අපි කරන දේ කියන්න ගියොත් වෙන වැඩක් කරන්න වෙලාවක් නැහැ. අද මේ දෙන ඔප්පුව ඔබේ අනාගතට වටිනා වස්තුවක් වෙයි. අපි පැහැදිලව මේ රට සංවර්ධනය කරන වැඩපිළිවෙළ ඉදිරියට ගෙන යනවා.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා. - අපි අද සහභාගී වී සිටින්නේ ඉතා වැදගත් අවස්ථාවකටයි. ජනාධිපතිතුමාගේ නායකත්වය තුළ මේ රටේ කෙරෙන ආර්ථික සංවර්ධනය ප්‍රමුඛ විවිධ ක්ෂේත්‍රවල පුළුල් වෙනස්කම් හා පරිවර්ථනයන් සමඟ මේ රටේ නිෂ්පාදන ක්‍රියාවලියේ කෘෂිකර්මාන්තය තුළ ප්‍රධාන වශයෙන් නියෝජනය වන අපේ ආදරණීය ගොවිජනතාවට සිය භූමියේ අයිතිය පිළිබඳ ඔප්පුව ලබා දෙන අවස්ථාවයි අද එළැඹ තිබෙන්නේ. අපේ රටේ මේ මහවැලි ක්ෂේත්‍රය වසර එකොළහක් භාරව සිටි අයකු වශයෙන් මේ අවස්ථාවට සහභාගී වන්නට ලැබීමට ගැන මම සතුටු වෙනවා.මේ රටේ මහවැලි ව්‍යාපාරය මේ රට තුළ තිබෙන ප්‍රධානතම බහුකාර්ය යෝජනා ක්‍රමය ලෙස පසුගිය දශක කිහිපය තුළ රටේ සංවර්ධනය ප්‍රමුඛ දායකත්වයක් ලබා දී තිබෙනවා. ආර්ථික සංවර්ධනය, සදාරචාරාත්මක සමාජයක් ගොඩනැඟීම, විනයගරුක හික්මීමක් ඇති සමාජයකට නායකත්වය දීම, නව මහවැලි ශිෂ්ඨාචාරයක් තුළ රටට ප්‍රධාන වශයෙන් බත සපයන ගොවිජනතාව ලෙස දහදිය වගුරුවරමින් ඔබ කටයුතු කළා. තිස්වසරක යුද්ධයේදී ජීවිත කැප කරමින් රට රැකගත් ජනතාවක් ලෙස අපේ රටේ ගොවි ජනතාවට ජාතියේම ගෞරවය හිමිවෙනවා.මහවැලි ව්‍යාපාරය පිළිබඳ තිබෙන කීර්තිමත් ඉතිහාසය තුළ මුලින්ම මහවැලි ඇමැතිවරයා වශයෙන් සිටියේ සී. පී. සිල්වා ඇමැතිතුමා. ඊට පසුව මෛත්‍රීපාල සේනානායක මහතා. කඩිනම් මහවැලි ව්‍යාපාරය තුළ මහවැලියට නව මුහුණුවරක් හා මඟපෙන්වීමක් දුන් ගාමිණී දිසානායක මහතා මහවැලියේ පීතෘවරයකු ලෙස අපි කාගේත් ගෞරවයට ලක් වෙනවා. ගාමිණි දිසානායක මහතාගෙන් පසුව මෙහි සිටින පී. දයාරත්න ඇමැතිතුමා ඇතුළු අපි කිහිපදෙනක්ම මේ ව්‍යාපාරය භාරව එක් එක් රජයන් යටතේ කටයුතු කළා.අපිට මහවැලි ඉතිහාසය සමග සතුටු වෙන්න පුළුවන්. මේ රටේ කෘෂිකර්මය වගේම විදුලි බලය උත්පාදනයට මහවැලිය දෙන දායකත්වය සමඟ අපට මහවැලිය සමඟ තිබෙන්නේ දීර්ඝකාලීන අත්දැකීමක්. කටුක වගේම අභියෝගාත්මක අතීතයක් ඒ තුළ ගැබ්වී තිබෙනවා. ඒ නිසා අපිට ජයග්‍රහණ ලබා ගැනීමේදී කුමන ක්ෂේත්‍රයක වුවද දැඩි කැපවීම් මුල් කාලයේ කරන්නට සිදු වෙනවා. මහවැලි ව්‍යාපාරයත් ඒ වගේමයි. අද මහවැලි ජනපදික ගොවීන් රටේ ආර්ථිකයට විශාල ශක්තියක් ලබාදෙනවා වගේම අතීතයේ ආරම්භක අවස්ථාවේ සිටම ප්‍රධාන වශයෙන් මුල් දශක දෙක මහවැලි නිලධාරීන් සහ ගොවිජනතාව දැඩි කැපවීමක් කළා.වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා. - මේ අවස්ථාව 5500ක් වූ තමුන්නාන්සේලාට මෙන්ම ජනාධිපතිතුමා ඇතුළු අපි සියලුදෙනාටමත් ඉතා ප්‍රීතිමත් අවස්ථාවක්. මහවැලි බිමේ අයිතිය ඉක්මණින් ලබා දෙන ලෙසට ජනාධිපතිතුමා එදා දෙහිඅත්තකණ්ඩිය පැවැති මැතිවරණ රැලියේ දී තමුන්නාන්සේලාගේ ඉල්ලීමක් අනුව මට නියෝග කළා. ඒ අනුව කඩිනම් ඔප්පු ලබා දීමේ වැඩසටහනක් ක්‍රියාත්මක කරලා, මිනින්දෝරු හිඟයක් පැවැතියදී විවිධ ක්‍රියාමාර්ග අනුගමනය කරලා, මහවැලි අධිකාරිය වඩා ක්‍රමවත් හා සංවිධානාත්මකව ඔප්පු ලබා දීමේ වැඩපිළිවෙළ දියත් කළා. ඒ අනුව මේ වන විට ඔප්පු 45000ක් සකස් කර ඒවා බෙදාගෙන යනවා.පසුගියදා අපි ජනාධිපතිතුමාගේ ප්‍රධානත්වයෙන් හම්බන්තොටදී ඔප්පු 5000ක් බෙදා දුන්නා. අපි මාස තුනකට පෙර තඹුත්තේගමදී තවත් ඔප්පු 3000ක් ප්‍රදානය කළා. මීට අමතරව අද තවත් ඔප්පු 5500ක් ප්‍රදානය කරන්නට ලැබීම අපගේ මහවැලි අධිකාරිය ලැබූ සුවිශේෂී ජයග්‍රහණයක් ලෙසයි අපි සළකන්නේ. වසර විස්සක් තිහක් තමන් වගා කළ, පදිංචිව සිටි භූමියේ අයිතිය අද තිරසාරව ලබා ගත් තමුන්නාන්සේලාගේ සිතේ තිබෙන සතුට බෙදා ගැනීමට ජනාධිපතිතුමා ඇතුළු අපිත් එකතු වෙන බව කියන්නට ඕනේ. මේ විශේෂ අවස්ථාව වර්ණවත් කිරීමට පැමිණෙන ලෙස කළ ඉල්ලීම එතුමා ඉතා සතුටින් පිළිගත්තා.එතුමා මහින්ද චින්තනයෙන් මේ රටේ අයිතිය අපේ රටේ ගොවිජනතාවට ලබාදීමට මඟ පෙන්වා තිබෙනවා. මහවැලි අධිකාරියේ අපි කරලා තිබෙන්නේ ඒ මඟ පෙන්වීම යටතේ ඔබට ඒ නීත්‍යානුකූල අයිතිය ලබා දීමයි. හුඟක් අය හිතනවා දැන් මහවැලි අධිකාරියේ කටයුතු ඉවරයි කියලා. එක අවස්ථාවක එක්සත් ජාතික පක්ෂ රජය මහවැලි අධිකාරිය වහලා දාන්න ඕනේ කියලා හිතුවා. නමුත් අද මහවැලි අධිකාරියට නිම නොකළ විශාල කාර්යභාරයක් ඉෂ්ඨ කරන්නට තිබෙනවා.මහවැලි මහ සැලැස්මේ නිම කරලා තිබෙන්නේ සියයට 40ක් පමණයි. මහවැලි මහ සැලැස්මේ යාන් ඔය ව්‍යාපෘතිය ජනාධිපතිතුමාගේ විශේෂ අවධානය යටතේ අපි ආරම්භ කර තිබෙනවා. උතුරු මහ ඇළ, මල්වතු ඔය ඇතුළු ජලාශ රාශියක් ලෙසින් මහවැලියේ ඉතුරු වැඩ ටික අවසන් කිරීමේ වගකීම අපේ අමාත්‍යාංශයට පැවරී තිබෙනවා. අද අපේ අමාත්‍යාංශය අලුත් තාක්ෂණය ඔස්සේ ජලය රඳවා ගැනීමට වැඩකටයුතු රැසක් කරනවා. උස්සාන ජල යෝජනා ක්‍රම පිළිබඳ අපට එතරම් අත්දැකීමක් නැහැ. උස්සාන ජල යෝජනා ක්‍රම මඟන් මහවැලියේ ජලය නැවත මින්නේරිය ජලාශයට ලබා දීම පිළිබඳව මේ දිනවල අධ්‍යනය කරමින් යනවා.ජ්‍යෙෂ්ඨ ඇමැති පී. දයාරත්න මහතා. - වරෙක ගාමිණී දිසානායක මහතාගෙන් පසුව මහවැලිය භාර ඇමැතිවරයා ලෙස 1989 සිට වර්ෂ කිහිපයක් එම අමාත්‍යාංශයේ කටයුතු කළ නිසා වගේම අපේ දිස්ත්‍රික්කයේ දෙහිඅත්තකණ්ඩිය ප්‍රදේශය මහවැලි සී කලාපයේ වැඩිකොටසක් වන නිසා අපට විශේෂයක් තිබෙනවා මහවැලි ව්‍යාපාරය ගැන. අපි ආඩම්බර වෙනවා අම්පාර දිස්ත්‍රික්කය අද මේ රටට වී නිෂ්පාදනය කරන ප්‍රමුඛ දිස්ත්‍රික්කය ලෙස සියයට 25කට වඩා කොටසකට උරුමකම් කියන්නේ මහවැලි ව්‍යාපාරය නිසයි.අම්පාර දිස්ත්‍රික්කයට අක්කර 25000කට වඩා වැඩි කොටසක් මහවැලි ව්‍යාපාරය නිසා අයිතිවී තිබෙනවා. ඒ අක්කකර ප්‍රමාණයටත් අමතරව තවත් විශාල කොටසක් එකතු වුණා මේ ව්‍යාපාරය නිසා. මේ ව්‍යාපාරයේ ඉඩම් ලබා දීම අවසන් වුණේ 1983 - 1984 වන විටයි. නොයෙකුත් ප්‍රදේශවලින් පැමිණි පිරිසකටයි මේ ඉඩම් ලැබිලා මේ දිස්ත්‍රික්කයට හිමි වුණේ. සමහරුන් කැමැත්තෙන් වගේම සමහරුන් අකමැත්තෙනුත් මේ ප්‍රදේශයට පැමිණියා. එදා මහා සංවර්ධනයක් සිදුවන විට අද තිබෙන පරිසරය නොවෙයි එදා මහවැලියේ තිබුණේ.තම තමන් ලබා ගත් ඉඩම්වලට අවශ්‍ය ඔප්පු සහ වෙනත් බලපත්‍ර පිළිබඳ ගොවීන් එදා එතරම් උනන්දුවක් දැක්වුවේ නැහැ. ඒ අයට ඕනෑ වුණේ මහවැලියෙන් ඉඩම් ලබාගෙන හොඳ ජීවිතයක් ගොඩනඟා ගන්න පමණයි. ඒ වගේ පිරිසක් එදා හිටියා. ටිකෙන් ටික ඒ ගම්වල තමන්ගේ ඉඩම් වගා කරගෙන ස්ථාවර වන විට නොයෙක් අය ඉඩම්වල අයිතිය ඉල්ලන්නට පටන් ගත්තා. ඊට පසු කාලයක මහවැලි ව්‍යාපෘතිය භාර ගත් ඇමැතිවරුන්ට මේ ඉල්ලීම නිතරම එන්නට පටන් ගත්තා.මේ මහවැලිය භාර ගත් සෑම ඇමැතිවරයෙක්ම මේ ව්‍යාපෘතියේ යෙදී සිටියා. නමුත් එතැන ප්‍රමාද දෝෂ ගණනක් තිබුණා. ප්‍රධානම දෝෂය තමයි ඉඩම් මැනලා, සිතියම් ඇඳලා ඒ අවශ්‍ය කටයුතු කරන්නට ප්‍රමාණවත් තරම් මිනින්දෝරුවන් නොමැතිවීම.මම දන්නේ නැහැ ඇයි මේ රටට අවශ්‍ය තරමට මිනින්දෝරුවන් බිහි කරන්නට බැරි ඇයි කියලා. අදත් බොහෝ දිස්ත්‍රික්කවල සංවර්ධනය අඩපණ වී තිබෙන්නේ මේ මිනින්දෝරු හිඟය නිසයි. මේ ප්‍රශ්න වගේම තවත් ප්‍රශ්න මහැවලියේ ඇති වුණා.වාරිමාර්ග හා ජලසම්පත් කළමණාකරන නියෝජ්‍ය ඇමැති ඩබ්ලිව්. බී. ඒකානයක මහතා. - අපට තිබුණු ලොකු වේදනාවක් තමයි මහවැලි ඉඩම් ලැබුණත් ඒවායේ සින්නක්කර අයිතිය නොලැබීම. වසර තිහක් තිස්පහක් ගියත් මේ අයිතිය ලැබුණේ නැහැ. ඒක මහවැලියේ දුර්වලකමක් නොවෙයි. මහවැලිය තිබෙන අයිතිය මැන දෙන්න ඕනේ. බලපත්‍රයක් දෙන්න පෙර ඒ මිනුම් කටයුතු කරන්න ඕනේ. එවැනි තත්ත්වයකට පත් ව තිබුණු අවස්ථාවේ අපේ නිමල් සිරිපාල ද සිල්වා ඇමැතිතුමා මෙහේ මිනින්දෝරුවෝ නැත්නම් ඉන්දියාවෙන් හරි ගෙනත් ඉඩම් මනිනවා කිව්වාට පස්සේ තමයි අපේ මිනින්දෝරුවන්ටත් ඇස් ඇරුණේ. වැඩ වැඩියි කියන කථාව නතර කරලා තමයි මේ ඉඩම් මනින්න ඊට පස්සේ අපට හැකි වුණේ.තමුන්නාන්සේලා අද මේ ඔප්පුව ලබා ගන්නේ අංගසම්පූර්ණ ඔප්පුවක් ලෙසයි. මිනුම් කටයුතු කරලා, මායිම් පෙන්වලා ඉතා ලස්සනට ඒ කටයුතු කරලා තිබෙනවා. තමුන්නාන්සේලාට පෙර අපේ අනුරාධපුර දිස්ත්‍රික්කයේ එස් කලාපයේ ඔප්පු 2500ක් ජනතාවට ලබා දුන්නා. රටේම මේ ඔප්පු බෙදාගෙන යනවා. ජනාධිපතිතුමා මේ පැත්තට පැමිණියාම එදා විමසුවේ මොනවද ඕනේ කියලා. තමුන්නාන්සේලා එදා කරපු ඉල්ලිම තමයි අද එතුමාගේ අතින් ලැබෙන්නේ. ගොවි සංවිධානවල සභාපති, ලේකම්වරුන් ගෙනාවා අරලියගහ මන්දිරයට. ඒ අයගෙන් ඇහුවාම මොනවද කරන්න ඕනේ කියලා වැව් ටික හාරලා දෙන්න කිව්වා. ඒකත් අද අවසන් කරගෙන යනවා වගේම මේ ඔප්පු දීමත් කරගෙන යනවා.ගුවන්තොටුපළ කෞතුකාගාරයක් කරන්න ඕනේ කියනවා, වරාය ස්විමිං පූල් එකක් කරනවා කියනවා. අපේ කථාවලටත් වඩා මාධ්‍ය මේවා ප්‍රචාරය කරනවා. මේ වගේ කථා ඒ තැන්වල වැඩ කරන අය නිකම්ම අහගෙන ඉඳීද ? නැහැනේ. ඒ අය තමයි මොවුන්ට පහර දෙන්නේ. බැන බැන බලන්න එන්නේ මොකටද කියලා අහනවා. මේවා අපේ ආණ්ඩුවෙන් කරන වැඩ නොවෙයි. මහජන නියෝජිතයන් වුවත් කට ප්‍රවේසම් කරගෙන කථා කළ යුතු බවයි ඒකෙන් පෙන්වා දුන්නේ. ආවාට ගියාට කථා කරන්න හොඳ නැහැ. අපි පාසල් ගිය අවදියේ ගුවන්තොටුපළක් බලන්න කියලා ආවේ රත්මලානට. කටුනායක තිබුණේ කණාටු පොල් ගස් පමණයි. කාලයක් ගියා මේ තත්ත්වයට වර්ධනය වෙන්න.ඌව පළාත් සභා ඇමැති අනුර විදානගම මහතා. - අද ඉතාමත් සුවිශේෂී දිනයක්. මහියංගණය ආසනයේ ශ්‍රී ලංකා නිදහස් පක්ෂයේ ප්‍රධාන සංවිධායකවරයා ලෙස අපට මේ අවස්ථාව ලබා දුන් අපේ දිස්ත්‍රික් නායක නිමල් සිරිපාල ද සිල්වා ඇමැතිතුමාට අපි ස්තුතිවන්ත වෙනවා. 1980 සිට වසර ගණනාවක් තිස්සේ මේ ප්‍රදේශයේ ජීවත් වන අපේ අහිංසක මවුපියවරුන්ගේ සිහිනයක් සැබෑ වන දවසක් ලෙස අද සඳහන් කළ හැකියි. මට මතකයි මීට පෙර 2009 අග භාගයේදී පමණ අපේ මෛත්‍රීපාල සිරිසේන ඇමැතිතුමා ඔප්පු 1200ක් ප්‍රදානය කිරීමට අවස්ථාව සළසා දුන්නා.මහවැලි අධ්‍යක්ෂ ජෙනරාල් ගාමිණී රාජකරුණා මහතා. - අද දවස ශ්‍රී ලංකා මහවැලි අධිකාරියට, විශේෂයෙන්ම මහවැලි බී සහ සී කලාපයේ ජනතාවට ඉතාමත් විශේෂිත දවසක්. අද දවස අපි ගත කරන්නේ පසුගිය මාස් කන්නයේ සාර්ථික අස්වැන්නක් ලබාගෙන, සාර්ථක ආදායමක් ලබා ගනිමින්. ඒ වගේම ඊයේ දවසේ පතිත වූ වර්ෂාවත් සමඟ අපි තීන්දු කර තිබෙනවා යල් කන්නය සඳහා අවශ්‍ය ජලය ලබා දීමට.අපි කවුරුත් දන්නවා මේ ගොවීන් වෙත මුදා හැර තිබෙන ඉඩම්වල සම්පූර්ණ අයිතිය කඩිනමින් ලබා දීමේ ඉලක්කයක් එදා මහින්ද චින්තන වැඩපිළිවෙළට ඇතුළත් කර තිබුණා. මේ වැඩපිළිවෙළ ක්‍රියාත්මක කිරීම සඳහා ජනාධිපතිතුමා අපට අවශ්‍ය සියලු නියෝග ලබා දුන්නා. ඒ අනුව අපේ නිමල් සිරිපාල ද සිල්වා මහතා මේ වැඩපිළිවෙළ කඩිනමින් අවසන් කරන්නට අපට මඟපෙන්වා දුන්නා. මේ මැනුම් කටයුතු අවසන් කරලා 2012 අග භාගයේදී අපි මේ වැඩපිළිවෙළ ආරම්භ කරලා ගිය වසර තුළ මේ සඳහා අවශ්‍ය මැනුම්පත් 45000ක් අවසන් කළා.ඌව පළාත් ආණ්ඩුකාර නන්ද මැතිව්, නැගෙනහිර පළාත් ප්‍රධාන ඇමැති අබ්දුල් මජීඩ්, ඇමැතිවරුන් වන බන්දුල ගුණවර්ධන, ලක්ෂ්මන් සෙනෙවිරත්න, නියෝජ්‍ය ඇමැතිවරුන් වන සිරිපාල ගම්ලත්, සරත් වීරසේකර, පාර්ලිමේන්තු මන්ත්‍රීවරුන් වන තේනුක විදානගමගේ, ශ්‍රියාණි විජේවික්‍රම මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=r1404211</link>
    <topic>හදිසි විදුලි කාන්දුවකින් දඹුල්ලේ කඩ 7ක් සුන්</topic>
    <author>සීගීරිය විශේෂ</author>
    <content>දඹුල්ල ආර්ථික මධ්‍යස්ථානය ඉදිරිපිට පිහිටි වෙළෙඳ සැල් පෙළක පසුගිය 18 දින රාත්‍රි ඇතිවූ ගින්නකින් රුපියල් ලක්ෂ 150ක පමණ අලාභයක් සිදුවී ඇතැයි දඹුල්ල පොලිසිය කියයි.විදුලි කාන්දුවක් නිසාවෙන් ඇතිවූ මෙම ගින්නෙන් වෙළෙඳ සැල් හතක් සම්පූර්ණයෙන්ම දැවී ගොස් තිබේ.රාත්‍රි 7.30ට පමණ ගින්න ඇති වී තිබෙන අතර ගින්න නිවීම සඳහා ගිනි නිවන රථ පැමිණ ගින්න පැතිරීම වළකා දමා තිබේ. ඒ වන විටත් වෙළෙඳ සැල් හත සම්පූර්ණයෙන්ම දැවී ගොස් තිබිණි.මේ වෙළෙඳ සැල් නිසි ප්‍රමිතියකින් තොරව ඉදිකිරීම් සිදු කර තැබීම මෙන්ම විදුලි වයර් නිසි ප්‍රමිතියෙන් තොරව එළා තිබීම අනතුරට තවත් හේතුවක් වී ඇතැයි කියයි.සිල්ලර බඩු වෙළෙඳ සැල්, සැලුන්, විදුලි භාණ්ඩ අලෙවි හල්, කරවල හා මස් වෙළෙඳ සැල් මෙසේ ගින්නට හසුවී විනාශ වී තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=r1404212</link>
    <topic>කල්මුනේ රිය අනතුරු තුනකින් කතුන් 2ක් ඇතුළු 4ක් මරුට</topic>
    <author>මාලිගයිකාඩු සමූහ</author>
    <content>පසුගිය අලුත් අවුරුදු දවසේ කල්මුනේ ප්‍රදේශයේ රථවාහන අනතුරු තුනක් පිටපිටම සිදුවී ඇති අතර මේ අනතුරුවලින් කාන්තාවන් දෙදෙනකු සමඟ ජීවිත හතරක් අහිමිවී 20 දෙනෙක් බරපතළ තුවාල ලබා රෝහල් ගතකර තිබේ.කල්මුනේ අක්කරයිපත්තු ප්‍රධාන වීදියේ කල්මුනේ කුඩිජුම්මා පල්ලිය අසල පෞද්ගලික බස් රථ දෙකක් මුහුණට මුහුණලා ගැටීමෙන් සායින්දමරුදු පදිංචි සලීමා තමීම් (48), අක්කරයිපත්තු පදිංචි බි. බී. ෆාතිමා (55) සහ කොළඹ ආමර්වීදියේ පදිංචි සල්මාන් ෆාරිස් (43) තිදෙනා අනතුර සිදුවුණු ස්ථානයේදීම මියගොස් ඇත.එදින සිදුවුණු තවත් අනතුරු දෙකකින් අඩ්ඩාලවේනයි, මීතෝඩයිකට්ටිල් යතුරු පැදියකින් ගමන් කළ සායින්දමරුදු අමීර් සාජහාන් (26) නමැති තරුණයා මියගිය අතර කාරයිතීවු අම්පාර මාර්ගයේ කාරයිතීවු පාලම අසල වෑන් රථයක ගැටුණු සම්මන්තුරේ පදිංචි මොහමදු ආබ්දීන් (35) බරපතළ තුවාල සහිත සම්මන්තුරේ රජයේ රෝහලේ ඇතුළත් කර ඇත.පෞද්ගලික බස් රථයේ ගමන්ගත් මගීන් 18 දෙනෙක් අනතුරෙන් බරපතළ තුවාල සිදුවී කල්මුනේ අස්රෆ් අනුස්මරණ රෝහලේ ප්‍රතිකාර ලබමින් සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=r1404213</link>
    <topic>නිදා සිටියදී දෙදෙනෙක් ඇවිත් පුත්තලම ප්‍රා.සභාපතිට වෙඩි තියන්න හදලා</topic>
    <author>මාරවිල සමූහ මිහිර විජේසේකර</author>
    <content>පුත්තලම ප්‍රාදේශීය සභාවේ සභාපති නිමල් බමුණුආරච්චි මහතාට ඉකුත් 19 දා උදෑසන සිය නිවසේ රැඳී සිටියදී පුද්ගලයන් දෙදෙනෙක් පැමිණ වෙඩි තැබීමට උත්සාහ කර ඇති බව පවසමින් සභාපතිවරයා පුත්තලම පොලිසියට පැමිණිල්ලක් කර තිබේ.සභාපතිවරයා නිදා සිටි කාමරයේ ජ‍ෙන්ලයේ ඇති කවුළුවකින් තුවක්කුව දමා වෙඩි තැබීමට උත්සාහ කිරීමේදී එය දැක සභාපතිවරයා කෑගැසීමේදී වෙඩි තැබීමට පැමිණි පුද්ගලයන් දෙදෙනා ඔවුන් පැමිණි යතුරුපැදියෙන් පලාගොස් තිබේ.සම්පූර්ණයෙන් මුහුණ ආවරණය වූ හිස් වැසුම් දෙකක් මේ පුද්ගලයන් දෙදෙනා පැලඳ සිටි නිසා ඔවුන්ව හඳුනා ගැනීමට නොහැකි වූ බවද සභාපතිවරයා කියා සිටී.සිද්ධියෙන් පසු සභාපතිවරයාගේ නි‍ෙවස පිහිටි ප්‍රදේශයේ පොලිස් ජංගම සේවා දෛනිකව ක්‍රියාත්මක කොට ඇති බවත් වෙඩි තැබීමට පැමිණි පුද්ගලයන් දෙදෙනා අත්අඩංගුවට ගැනීමට විශේෂ පොලිස් කණ්ඩායමක් යොදවා ඇති බව පුත්තලම සහකාර පොලිස් අධිකාරි පී. දයාරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=r1404214</link>
    <topic>දිවුලපිටියේ පාසල් සිසුවෙක් සුපිරි මෝටර් රියක් හදලා</topic>
    <author>වතුරුගම සමූහ - කේ. කේ. එස්. ආරියදාස</author>
    <content>දිවුලපිටිය, ශ්‍රී ඥානෝදය මධ්‍ය මහා විද්‍යාලයේ අධ්‍යාපනික හා විද්‍යා තාක්ෂණ ප්‍රදර්ශනය පසුගිය තෙදින පුරා විද්‍යාලීය පරිශ්‍රය තුළ පැවැත්වීය. ප්‍රදර්ශන කුටි සියයකින් සමන්විතව මේ ප්‍රදර්ශනය නැණ නුවණ 2014, අධ්‍යාපන ප්‍රදර්ශනය යනුවෙන් නම්කර තිබිණි. මේ ප්‍රදර්ශනය තුළින් සිසුන්ගේ විද්‍යා හා තාක්ෂණ දැනුම හා කුසලතා මෙන්ම ආකල්ප වර්ධනය ද මනාව පෙන්නුම් කළ එකක් විය.මේ ගැන අදහස් දැක්වූ ශ්‍රී ඥානෝදය මධ්‍ය මහා විදුහ‍ල්පතිනී, එස්. එම්. ආර්. පී. සෙනරත් මහත්මිය මෙසේ පැවැසුවාය.තාක්ෂණ ඉංජිනේරු විද්‍යා අංශය යටතේ අපේ පාසලේ සිසුන් දෙදෙනකු ඉතා උසස් නිර්මාණ දෙකක් (වාහන දෙකක්) නිර්මාණය කර ඉදිරිපත් කර තිබෙනවා.අනාගත ලෝකය ජයගතහැකි උසස් තාක්ෂණ දැනුමක් මේ නිර්මාණ තුළින් දකිනවා. එල්. කේ. ඔෂාන් ශාමික දරුවා ඉදිකර ඇති වාහනය පැයට කිලෝමීටර් පනහක පමණ ධාවන‍යක් පවතිනවා. මේ දක්ෂතා කුසලතා ගැන සතුටු වෙනවා.විද්‍යාලීය සංගීත අංශය, ශිල්ප කලා අංශ, තාක්ෂණ විද්‍යා අංශ, කෘෂි තාක්ෂණය ඉතා ඉහළ මට්ටමක පවතින සිසු සිසුවියන් පිරිසක් මේ විද්‍යාලය තුළ අධ්‍යාපනය ලබන බව ප්‍රදර්ශනය නරඹන ලද විද්වතුන් කිහිපදෙනෙක්ම මාධ්‍යයන්ට ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=r1404215</link>
    <topic>පළාත් හතරේ සිරිත් එක්කොට ඉංගිරියේ දරුවෝ අවුරුදු කෑවා මෙසේ...</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>රට පුරා පාසල්වල විවිධාකාරයේ අවුරුදු උත්සව පැවැත්වෙන මේ කාලයේ මෙතෙක් කිසිදු විදුහලක පවත්වන්නට නොයෙදුණු අමුතුම ආකාරයේ අවුරුදු උළෙලක් ඉංගිරිය ගාමිණී මධ්‍ය මහා විද්‍යාලයීය ක්‍රීඩාංගණයේදී පසුගියදා දැකගන්නට ලැබුණි.සමස්ත විදුහලේම සිසු දරු දැරියන් උතුර, දකුණ, සබරගමු සහ මධ්‍යම ලෙස ලංකාවේ පළාත් හතරකට බෙදී මේ අවුරුදු උත්සවය පවත්වන්නට යෙදුණු අතර, එම පළාත්වල සිදුකරන ආවේණික චාරිත්‍ර වාරිත්‍ර විධි සියල්ලම කිසිදු අඩුපාඩුවකින් තොරව එලෙසින්ම නිරූපණය කරමින් සමරන්නට යෙදීම මෙහි විශේෂත්වයයි.මෙහිදී එක් එක් පළාත්වලට ආවේණික ආගමික චාරිත්‍ර, ආහාර, කතාබහ, ගෙදර දොර උපකරණ දක්නට ලැබුණා මෙන්ම බාල, තරුණ, මහලු, වැඩිහිටි යන සෑම වයස් කාණ්ඩයක්ම නිරූපණය වන අයුරින් පාසල් දරු දැරියෝ සැරසී සිටියහ.සූර්යයා මීන රාශියෙන් මේෂ රාශියට පැමිණීමෙන් අවුරුදු උදාව සිදුවන අයුරු අලංකාර නර්තනයකින් ක්‍රීඩා පිටියේ රඟදක්වනු ලැබූ අතර, නොනගතය කාලයේ උතුරු පළාතේ දරුවන් කෝවිලේ ද, දකුණු හා සබරගමු පළාත්වල දරුවන් පන්සලේ ද, මධ්‍යම පළාතේ දරුවන් දළදා මාලිගයේ ද ආගමික චාරිත්‍ර ඉටුකරන අයුරු නිරූපණය කෙරුණි.මෙහිදී ඒ ඒ ආගමික ස්ථාන ද තමන්ට හැකි උපරිමයෙන් සංකේතාත්මකව ගොඩනඟා තිබීම ද විශේෂත්වයක් වූ අතර ඒ ඒ පළාත්වලට ආවේණික භාෂාවලින් ආගමික චාරිත්‍ර ඉටුකරන ලදී.එක් එක් පළාත්වලට ආවේණික ජන ක්‍රීඩා ආදිය ද දරුවන් විසින් විදහා දක්වන්නට යෙදුණු අතර අවුරුදු උදාවේ පටන් අලුත් අවුරුදු චාරිත්‍රයන්හි අවසාන චාරිත්‍රය තෙක් සියලු චාරිත්‍ර නොපිරිහෙලා ඉටුකිරීම මේ අවුරුදු උළෙලේ සුවිශේෂත්වය විය.ඉංගිරිය ගාමිණී මධ්‍ය මහා විදුහලේ විදුහල්පතිනි දමයන්ති මහානාම මහත්මියගේ උපදෙස් පරිදි ආචාර්ය මණ්ඩලයේ මෙහෙයවීමෙන් සිසු දරු දැරියන් විසින් සංවිධානය කර පවත්වන්නට යෙදුණු මේ අපූරු අවුරුදු උළෙල සියල්ලන්ටම ලබා දුන්නේ අමුතුම ආකාරයේ නවමු අත්දැකීමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=r1404216</link>
    <topic>බස්නාහිර මදුරු උවදුර මර්දනයට විශේෂ වැඩසටහනක් ඇරැඹේ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>බස්නාහිර පළාතේ මදුරු උවදුර පිටුදැකීමට විශේෂ වැඩසටහනක් දැන් ක්‍රියාත්මක වෙයි. දිස්ත්‍රික් / ප්‍රාදේශීය / ග්‍රාමීය මට්ටමින් කමිටු පිහිටුවා සෞඛ්‍ය වෛද්‍ය නිලධාරීන් මහජන සෞඛ්‍ය පරීක්ෂකවරු හා අනෙකුත් ස්වෙච්ඡා නිලධාරීන් එක්ව ඩෙංගු ව්‍යාප්තිය අවම කිරීම මේ වැඩපිළිවෙළේ විශේෂ අරමුණ වී තිබේ.බස්නාහිර පළාතේ ක්ෂණික විහිදුම් ඒකකය, කීට විද්‍යාඥ, කීට විද්‍යා සහකාරවරු, ජනාධිපති කාර්ය සාධක බළකාය හා මධ්‍යම රජයේ ජාතික ඩෙංගු මර්දන ඒකකයද එක්ව මේ වැඩපිළිවෙළ ක්‍රියාත්මක කරයි.පළාත් සංවර්ධන වැඩසටහනේ පළාත් සභා මන්ත්‍රීවරුන්ගේ ප්‍රතිපාදන යටතේ රුපියල් ලක්ෂ 15 බැගින් හා විශේෂ සංවර්ධන වැඩසටහන මගින් රුපියල් ලක්ෂ 26ක්ද පළාතේ සමස්ත මදුරු උවදුර පිටුදැකීම සඳහා වෙන් කර ඇති බව පළාත් සෞඛ්‍ය දෙපාර්තමේන්තුව කියයි.රුපියල් ලක්ෂ 25ක වියදමින් ගම්පහ දිස්ත්‍රික්කය සඳහා BTI බැක්ටීරියාව පළාත් සභාවේ ප්‍රතිපාදන යටතේ මිලදීගෙන ඇති අතර දැනට එය මීගමුව සෞඛ්‍ය වෛද්‍ය නිලධාරි කොට්ඨාසයේ නියමු ව්‍යාපෘතියක් ලෙස ක්‍රියාත්මක කෙරේ. කැලණිය සහ ගම්පහ සෞඛ්‍ය වෛද්‍ය නිලධාරි කාර්යාල බලප්‍රදේශවල BTI බැක්ටීරියාව බෙදීම නියමු ව්‍යාපෘතියක් ලෙස ක්‍රියාත්මක වෙමින් පවතී.ඩෙංගු රෝගීන්ගේ සායනික කළමනාකරණය සඳහා ඩෙංගු අධිසත්කාර ඒකක ගම්පහ, හෝමාගම රෝහල්වල දැනටමත් ක්‍රියාත්මක වන බවද එම දෙපාර්තමේන්තුව පවසයි. මීගමුව රෝහලේද මේ ඒකකයක් පිහිටුවා වැඩසටහනට දායක වී ඇති බව පවසන පළාත් සෞඛ්‍ය දෙපාර්තමේන්තුව මේ හේතුන් නිසා ඩෙංගු මරණ සංඛ්‍යාව අවම කර ගැනීමට හැකිවී ඇති බව පවසයි.මීගමුව රෝහලේ පිහිටුවා ඇති ඒකකය ශ්‍රී ලංකාවේ ඩෙංගු රෝගය සම්බන්ධව සෞඛ්‍ය සේවකයන් පුහුණු කිරීමේ මධ්‍යස්ථානයක් ලෙස සලකා කටයුතු සිදු කෙරේ.මෙයට අමතරව ස්වෙච්ඡා සේවකයින් සඳහා ප්‍රතිපාදන හා වාහනවල සවිකරන ලද ධුමායන යන්ත්‍ර 03ක් සහ අනෙකුත් ධුමායන යන්ත්‍රයක් ලැබී ඇති අතර මේ සඳහා සේවකයන් පුහුණු කිරීමද දැන් සිදු කෙරේ.බස්නාහිර පළාත 2012 වසරේදී ඩෙංගු මර්දනය සඳහා සක්‍රියව දායක වී ඇති බවද මේ සඳහා මදුරු මර්දන සතිය බැගින් දෙවරක් හා ඩෙංගු මාසයක් වසර පුරා පැවති අතර ඒ සඳහා මධ්‍යම රජය මගින් ප්‍රතිපාදන සැපයූ බවද කියන දෙපාර්තමේන්තුව මෑත කාලීනව බස්නාහිර පළාතේ බලගන්වන ලද මහජන පීඩා වැළැක්වීමේ ප්‍රඥප්තිය හේතුවෙන් බස්නාහිර පළා‍ෙත් ශීඝ්‍රයන් ව්‍යාප්ත වන ඩෙංගු රෝගයේ මර්දන කටයුතු පහසුවී ඇති බවද පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=s1404211</link>
    <topic>ශ්‍රී ලංකා දෘශ්‍යාබාධිත ක්‍රිකට් ක්‍රීඩකයෝ ප්‍රබල ඔස්ට්‍රේලියාව පරදා තරගාවලිය ජය ලබති</topic>
    <author>ප්‍රින්ස් ගුණසේකර</author>
    <content>සංචාරක ඔස්ට්‍රේලියානු දෘශ්‍යාබාධිත ක්‍රිකට් පිල හා ශ්‍රී ලංකා දෘශ්‍යාබාධිත ක්‍රිකට් පිල අතර පැවැත්වෙන තරග 5කින් සමන්විත එක්දින ජාත්‍යන්තර තරගාවලියේ පිට පිට පැවැති තරග තුනම ජය ලබා ශ්‍රී ලංකා ක්‍රීඩකයෝ 3-0ක් ලෙස ඉදිරියෙන් සිටිති.මග්ගොන සරේ ක්‍රීඩා පිටියේ ඊයේ පැවැති තරගයේදී කඩුලු 10කින් ජය ලැබු ශ්‍රී ලංකා ක්‍රීඩකයෝ කලින් පැවැති දෙවැනි තරගයේදී කඩුලු 8කින් හා පළමු තරගයේදී කඩුලු 7කින් ජය වාර්තා කළහ.දෘශ්‍යාබාධිතයන්ගේ අන්තර්ජාතික ක්‍රිකට් තරග ඉතිහාසයේ විදෙස් රටකට එරෙහිව ශ්‍රී ලංකාව ලැබු පළමු තරගාවලි ජය ඊයේ සටහන් වීම විශේෂත්වයකි.ඔස්ට්‍රේලියානු දෘශ්‍යාබාධිත ක්‍රිකට් පිල ලොව සිටින දක්ෂතම කණ්ඩායමක් බැවින් ශ්‍රී ලංකාව ලැබු මේ ජයග්‍රහණය පිළිබඳ විශාල අවධානයක් ද යොමුවෙමින් පවතී.අවසන් වරට ශ්‍රී ලංකා දෘශ්‍යාබාධිත ක්‍රිකට් ක්‍රීඩකයෝ 2006දී එංගලන්තය සමග අන්තර්ජාතික ක්‍රිකට් තරගාවලියකට එක්වු අතර එහිදී පරාජයට පත්වුහ.ශ්‍රී ලංකාවේ දෘශ්‍යාබාධිත ක්‍රිකට් ආරම්භ වී වසර 16ක කාලයක් ‍ගතවන අතර එම කාලය තුළ තරගයකදි වාර්තාවු දැවැන්තම ජයග්‍රහණය ඊයේ තරගයේදී වාර්තාවීම විශේෂත්වයකි.කාසියේ වාසිය දිනාගත් ඔස්ට්‍රේලියානු පිල මුලින් පන්දුවට පහරදී සියලු දෙනා දැවී ලකුණු 222ක් ලැබු අතර ශ්‍රී ලංකා දෘශ්‍යාබාධිත පිල ඕවර 21කදී කිසිවකු නොදැවී ලකුණු 223ක් වාර්තා කළේය.තරගයේ වීරයා සම්මානය දිනාගත් නායක චන්දන කුමාර සුරියාරච්චි නොදැවී ලකුණු 113ක් ලබා ගත්තේය. ඔහුට අනගි සහයක් දුන් රුවන් වසන්ත නොදැවී ලකුණු 75ක් ලබා ගත්තේය. මේ දෙදෙනාම අඩක් දෑස් පෙනෙන ක්‍රීඩකයෝ වුහ.ඔස්ට්‍රේලියානු ඉනිම කඩා බිඳ දැමු සමන් කුමාර ලකුණු 25කට කඩුලු 3ක්, චන්දන කුමාර සුරියාරච්චි ලකුණු 39කට කඩුල්ලක් හා සුරංග සම්පත් ලකුණු 59කට කඩුල්ලක් බිඳ දමා පන්දුවෙන් දස්කම් දැක්වුහ.ශ්‍රී ලංකා-ඔස්ට්‍රේලියා දෘශ්‍යාබාධිතයන්ගේ ක්‍රිකට් කණ්ඩායම් අතර පැවැත්වෙන සිවුවැනි අන්තර්ජාතික එක්දින තරගය හෙට (22) කොළඹ ආර්.ප්‍රේමදාස ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=s1404212</link>
    <topic>ක්‍රිකට් පුහුණුකරු-ක්‍රීඩක කොන්ත්‍රාත්තුව අද අවසන් තීරණාත්මක විසඳුමකට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පුහුණුකරු පෝල් ෆ්‍රාබේස් පිළිබඳ මතුව ඇති ගැටලුව පිළිබඳව හා ක්‍රිකට් ක්‍රීඩක කොන්ත්‍රාත්තුව පිළිබඳව අවසන් තීන්දු අද ප්‍රකාශයට පත් වෙයි.පෝල් ෆ්‍රාබේස් හා ශ්‍රී ලංකා ක්‍රිකට් නිලධාරීන් අතර අද පෙරවරුවේ පැවැත්වෙන සාකච්ඡාවකින් ෆ්‍රා‍බේස් එංගලන්තයට යනවාද නැද්ද පිළිබඳ තීන්දුවක් ලැබේ.එමෙන්ම ශ්‍රී ලංකා ක්‍රිකට් ක්‍රීඩකයන් අද පස්වරු 5.00ට පෙර එළැඹෙන එංගලන්ත ක්‍රිකට් සංචාරයට සහභාගීවනවාද නැද්ද යන්න ප්‍රකාශ කළ යුතු හෙයින් ක්‍රිකට් ක්‍රීඩක කොන්ත්‍රාත්තුව පිළිබඳ තීරණයකට එළැඹිමේ හැකියාව උදාවනු ඇතැයි අපේක්ෂා කෙරේ.එංගලන්තය බලා යන ක්‍රිකට් පිල සමග අදාළ සංචාරයට පමණක් සීමාවන පරිදි හෝ කොන්ත්‍රාත් ගිවිසුම් අස්සන් කිරීමට ශ්‍රී ලංකා ක්‍රිකට් අපේක්ෂාවෙන් පසුවන බව වාර්තා වේ. සංචාරයට සහභාගීවන ක්‍රීඩකයන් සියලු දෙනා සංචාරයට පෙර කොන්ත්‍රාත් ගිවිසුමට අස්සන් තැබීම අනිවාර්ය හෙයින් සහභාගීවන ක්‍රීඩකයන්ගේ කැමැත්ත විමසීම මුලින් සිදුකළ බව ක්‍රිකට් නිලධාරියකු 'දිනමිණ'ට පැවැසීය. සහභාගීත්වය නිල වශයෙන් දැනුම්දුන් පසු දිගු කාලීන සම්පූර්ණ කොන්ත්‍රාත්තුවට අකැමැති වන්නේ නම් අදාළ සංචාරය වෙනුවෙන් හෝ කොන්ත්‍රාත් ගිවිසුම් අස්සන් කිරීම පිළිගත් සම්ප්‍රදාය වේ.ක්‍රිකට් ආයතනය යෝජනා කළ කොන්ත්‍රාත් ගිවිසුමට අකමැත්ත ප්‍රකාශ කොට සංචාරයට සහභාගී නොවන ක්‍රීඩකයන් වෙනුවෙන් අලුත් ක්‍රීඩකයන් පිරිසක් වුවද සහභාගී කරවීමට ශ්‍රී ලංකා ක්‍රිකට් ආයතනයට හැකියාව ඇත.ශ්‍රී ලංකා ක්‍රිකට් ක්‍රීඩකයන්ගේ ඉල්ලීම් සලකා හොඳම ගෙවීමේ ක්‍රමයක් යෝජනා කර තිබෙන හෙයින් ඉතා ඉක්මනින් කොන්ත්‍රාත් ගිවිසුම් ප්‍රශ්නය විස‍දෙනු ඇතැයි ආයතනය අපේක්ෂා කළද පළපුරුදු ක්‍රීඩක පිරිස තවමත් එයට එකඟතාව පළ කර නැත.මේ අතර වසර 18කට පසුව ශ්‍රී ලංකාවට ලෝක ශූරතාවක් දිනාදුන් කණ්ඩායමේ පුහුණුකරුවු පෝල් ෆ්‍රාබේස් මහතා එංගලන්ත ක්‍රිකට් පිලේ සහාය පුහුණුකරු ලෙස පත්වන බව විදෙස් මාධ්‍ය සඳහන් කරයි. මේ පිළිබඳව ෆ්‍රාබේස් මහතා ශ්‍රී ලංකා ක්‍රිකට් ආයතනයට මෙතෙක් දැනුම්දීමක් කර නොමැති බව සඳහන් වේ.එහෙත් ෆ්‍රාබේස් මහතා එංගලන්ත පිලට සම්බන්ධකර ගැනීමේ හැකියාව ගැන ශ්‍රී ලංකා ක්‍රිකට් ආයතනයෙන් විමසීමට එරට ක්‍රිකට් පාලක මණ්ඩලය පසුගියදා පියවර ගෙන තිබුණි. පෝල් ෆ්‍රාබේස් මහතා හා ශ්‍රී ලංකා ක්‍රිකට් අතර පුහුණුකරු කොන්ත්‍රාත් ගිවිසුම වසර දෙකක කාලයක් වන අතර මුල් මාස 6 පරිවාස කාලයකට යටත් වේ. ෆ්‍රාබේස් මහතා දැන් ගත කරමින් සිටින්නේ එම පරිවාස කාලයේ තුන්වැනි මාසය වන බැවින් පුහුණුකරු තනතුරෙන් ඉවත්වීමට ක්‍රිකට් ආයතනය සමග සාකච්ඡා පැවැත්විය හැකිය.කෙසේ වුවද එංගලන්ත ක්‍රිකට් පිලේ පුහුණුකරු ලෙස පීටර් මුවර්ස් මහතා නම් කළද සහාය පුහුණුකරු ප්‍රකාශ කිරීම ඉදිරි සති කිහිපයේ සිදු කරන බව එරට පාලක මණ්ඩලය නිවේදනය කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=s1404213</link>
    <topic>දිල්ලි පිලට කඩුලු 4ක ජයක්</topic>
    <author/>
    <content>ඉන්දීය ප්‍රීමියර් ලීග් ක්‍රිකට් තරගාවලියේ 6වැනි තරගයෙන් කොල්කටා නයිඩ් රයිඩර්ස් පිල පරදවා කඩුලු 4ක ජයක් හිමිකර ගැනීමට දිල්ලි ඩෙයාර් ඩෙවිල්ස් කණ්ඩායම සමත්විය. ඩුබායිහිදී පැවැති තරගයේ කොල්කටා පිල ලබාදුන් ලකුණු 167ක ජයග්‍රාහී ඉලක්කය පන්දු 3ක් ඉතිරිව තිබියදී සපුරාගත් දිල්ලි පිලට කඩුලු 6ක් අහිමිවිය.නායක දිනේෂ් කාර්තික් ලකුණු 56ක් රැස්කළ අතර වේගවත් ඉනිමක් දියත් කළ ජේ.පී ඩුමිනි නොදැවී ලකුණු 52ක් රැස් කළේය. කාර්තික්ගේ ඉනිමට පන්දු 40කදී හතරේ පහර 5ක් හා හයේ පහර 2ක් ඇතුළත් විය. තරගයේ වීරයා වු ඩුමිනි හතරේ පහර හා හයේ පහර 3 බැගින් එල්ල කළේ පන්දු 35කට පමණක් මුහුණ දෙමිනි. කාසියේ වාසිය දිනා පළමුව පන්දුවට පහරදුන් කොල්කටා පිල කඩුලු 5ක් දැවී ලකුණු 166ක් රැස් කළේය. රොබින් උත්තාපා පන්දු 41කින් ලකුණු 55ක් හා මනීෂ් පාණ්ඩේ පන්දු 42කින් ලකුණු 48ක් රැස්කරමින් කල්කටා ඉනිම ගොඩනැගීය. ශකීබ් අල් හසන් නොදැවී ලකුණු 30ක් රැස් කළේය.ඩිවිලියර්ස්-පටෙල් බැංගලෝර්ට ජය ගෙනතිපාර්තිව් පටෙල් හා ඒ.බී ඩිවිලියර්ස් සිවුවැනි කඩුල්ලට ගොඩනැගු ලකුණු 99ක නොබිඳුණු සබඳතාව හේතුවෙන් ඉන්දීය ප්‍රීමියර් ලීග් ක්‍රිකට් තරගාවලියේ මුම්බායි ඉන්දියන්ස් පිල සමග පැවැති තරගයෙන් කඩුලු 7ක පහසු ජයක් හිමිකර ගැනීමට රෝයල් චැලෙන්ජර්ස් බැංගලෝර් කණ්ඩායමට හැකිවිය.මුම්බායි පිල කඩුලු 9කට ලකුණු 115ක් රැස්කළ අතර බැංගලෝර් පිල කඩුලු 3ක් දැවී තරගයේ ජය හිමිකර ගත්තේ ඕවර 17.3ක් පමණක් වැය කරමිනි. තරගයේ වීරයා වු පාර්තිව් පටෙල් සමග සිවුවැනි කඩුල්ලට එක්වු ඩිවිලියර්ස් බැංගලෝර් පිල ජයග්‍රහණය කරා ගෙන ගියේය. පටෙල් නොදැවී ලකුණු 57ක් රැස් කළේ හතරේ පහර 7ක් සමගින් පන්දු 45කිනි. පන්දු 48කට මුහුණදුන් ඩිවිලියර්ස් නොදැවී ලකුණු 45ක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=s1404214</link>
    <topic>දිනේෂ්-අරවින්ද් ෆොක්ස්හිල් ජය ගනිති</topic>
    <author/>
    <content>ශ්‍රී ලංකා මෝටර් රථ හා යතුරුපැදි ධාවන පිටියේ පැරැණිතම තරගාවලියක් වන ‘ෆොක්ස් හිල්’ මෝටර් රථ හා යතුරු පැදි ධාවන තරගාවලියේ හොඳම මෝටර් රථ ධාවන ශූරයා ලෙස කිරුළු පැළඳීමට සුප්‍රකට මෝටර් රථ ධාවන ශූර දිනේෂ් දෙහෙරගොඩ සමත්වූ අතර හොඳම යතුරු පැදි ධාවකයාට හිමි කුසලානය අත්කර ගැනීමට ඉන්දියා ක්‍රීඩක කේ.පී. අරවින්ද් සමත්විය.ශ්‍රී ලංකා යුද හමුදා විද්‍යා පීඨය හා ශ්‍රී ලංකා මෝටර් රථ ධාවකයන්ගේ (SLADA) සංගමයේ මෙහෙයවීමෙන් 22වැනි වටරත් දියතලාවේ දී පැවැති ෆොක්ස්හිල් සුපර් ක්‍රොස් තරගාවලියේ කාගෙත් අවධානයට ලක්වූ එස්.එල්-ජී.ටී සුපිරි මෝටර් රථ අශ්ව බල 3500 තරග ඉසව්වේ දී ප්‍රබල සටනක නිරත වෙමින් පළමු ස්ථානය අත්කර ගැනීමට දෙහෙරගොඩ සමත්වූ අතර ඉෂාක් වහාබ් දෙවැනි ස්ථානයට පත්විය. සුපිරි ක්‍රීඩක අරවින්ද ප්‍රේමදාසට තුන්වැනි ස්ථානය හිමිවිය.මෝටර් රථ තරග අංශයේ එස්.එල්.එම්. අශ්වබල 1000 තරග ඉසව්වේ ජය හිමිකර ගැනීමට රෝහිත රාජපක්ෂ සමත්විය. දෙවැනි ස්ථානය හිමිවූයේ උෂාන් ද සිල්වාටය. ගයාන් රණතුංග තුන්වැනි තැනට පත්විය.තරගාවලියේ ආකර්ශනීය තරගයක් වූ අවුරුදු 13න් පහළ අශ්වබල 85 වර්ගයේ යතුරුපැදි තරග ඉසව්වේ ජය විනුෂ්ක සිල්වා හිමිකරගත් අතර භානුක රත්නායකට දෙවැනි ස්ථානය හිමිවිය. අයි.ටී.එම්.එම්.බණ්ඩාර තුන්වැනි ස්ථානය අත්කර ගත්තේය. යතුරුපැදි අංශයේ අශ්වබල 85 තරග ඉසව්ව සඳහා අවුරුදු 16න් පහළ ක්‍රීඩකයන් අතර ද තරගයක් පැවැති අතර එහි දී පළමුවැනි ස්ථානය දිනා ගැනීමට කසුන් තාරක සමත්විය. බිනුර කිතලගමට දෙවැනි ස්ථානය හිමිවූ අතර කවිඳු කෙවිටියාගල තුන්වැනි තැන දිනා ගත්තේය.ප්‍රබල මෝටර් රථ ධාවන ශූරයන් වන උපුල්වන් සේරසිංහ සහ සජාඩ් සුහේර් සමග යොවුන් යතුරුපැදි ධාවන ශූර ශෙහාන් අධිකාරී සහ ශානුක සඳරුවන් මෙවර තරගාවලියේ දී ශූරතා ද්විත්ව අත්කර ගැනීම විශේෂත්වයකි.එස්.එල්.එච් අශ්වබල 1600 තරග ඉසව්වේ හා එස්.එල්.එස්. අශ්වබල 1500 තරග ඉසව්වේ ජය සජාඩ් සුහේර්ට හිමිවිය. උපුල්වන් සේරසිංහ එස්.එල්.එන්. ෆෝර්ඩ් ලේසර් මැස්ඩා අශ්වබල 1300 සහ අශ්වබල 1500 ජය හිමිකර ගත්තේය. එම්.එක්ස්. 123සී.සී. තරග ඉසව්ව සහ එම්.එක්ස් 250සී.සී. තරග ඉසව්වේ ජය හිමිවූයේ යොවුන් යතුරුපැදි ධාවන ශූර ශෙහාන් අධිකාරිටය. නවීකරණය කරන ලද 250 සී.සී. යතුරුපැදි තරග ද්විත්වය ජය ගනු ලැබුවේ ශානුක සඳරුවන් විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=s1404215</link>
    <topic>ඉන්දික ද සේරම්ගේ බිරිය මිය යයි</topic>
    <author/>
    <content>හිටපු ශ්‍රී ලංකා ක්‍රිකට් ක්‍රීඩක ඉන්දික ද සේරම්ගේ බිරිය ගයාත්‍රි හෙට්ටිආරච්චි මහත්මිය අභාවප්‍රාප්ත වුවාය. 36 හැවිරිදි ගයාත්‍රි මහත්මියගේ දේහය බොරලැස්ගමුව දිවුලපිටිය පන්සල පාරේ 35/9/C නිවසේ තැන්පත් කර ඇති අතර අවසන් කටයුතු අද (21) සවස 5.00ට කොහුවල පොදු සුසාන භූමියේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=f1404211</link>
    <topic>විපක්ෂය කියූ කිසිදු අනාවැකියක් මෙතෙක් ඉටු වී නෑ</topic>
    <author/>
    <content>උත්සව සමය තුළ අත්‍යවශ්‍ය භාණ්ඩවල මිල පාලනයට ආණ්ඩුව අසමත් වූ බවට විපක්ෂය නඟන චෝදනා සහ වර්තමාන දේශපාලන තත්ත්වය පිළිබඳත්, සමුපකාර හා අභ්‍යන්තර වෙළෙඳ කටයුතු පිළිබඳ නියෝජ්‍ය අමාත්‍ය හේමාල් ගුණසේකර මහතා සමඟ කළ කතාබහකි මේ.අපට ජාතික තලයේ මැතිවරණයකට හෝ පළාත් සභා මැතිවරණයකට මුහුණදීමට කිසිදු නොහැකියාවක් නෑ. අපි විශාල කාර්යභාරයක් පසුගිය වසර හත ඇතුළත ඉටුකර තිබෙනවා. සමහරු විවිධ මත පළ කළත්, අපට ජනාධිපතිවරණයක් හෝ මහ මැතිවරණයක් පැවැත්වීමට කිසිදු අපහසුතාවක් නෑ. ඒත් සමහරු පසුගිය දස්වල පැවැත්වූ පළාත් සභාවල ඡන්ද ප්‍රතිශතය ආණ්ඩුවට ලැබුණේ අඩුවෙන් කියලා පවසනවා. ඒත් අප සැලකිල්ලට ගත යුතු කාරණය වන්නේ පළාත් සභා මැතිවරණයක දී ඡන්දදායකයාගේ හැසිරීම සහ ජාතික මැතිවරණයක දී ඡන්දදායකයාගේ හැසිරීමේ විශාල වෙනසක් තිබෙන බවය.අනෙක් කාරණය ජනාධිපතිතුමාගේ දේශපාලන ප්‍රතිරූපයට අභියෝගයක් එල්ල කළ හැකි ප්‍රතිපක්ෂ අපේක්ෂකයෙක් මෙතෙක් දේශපාලන කරළිය තුළ පෙනෙන්නටවත් නෑ. රනිල් වික්‍රමසිංහ මහතා හෝ සජිත් ප්‍රේමදාස මහතාට, ජනාධිපතිතුමාට අභියෝගයක් එල්ල කරන්න බැහැ. සරත් ෆොන්සේකා මහතාගේ පක්ෂයට හෝ ජවිපෙට ජාතික තලයේ මැතිවරණයක දී තීරණාත්මක කාර්යභාරයක් ඉටුකරන්නට බැහැ. ඔවුන්ට පසුගිය මැතිවරණ ප්‍රතිඵලය අනුව වුණත් සියයට 10 ඡන්ද ප්‍රතිශතයක් හෝ අභිභවා යාමට අවස්ථාවක් ලැබුණේ නෑ. ඒත්, ඇතැම් විචාරකයන් පසුගිය සතිවල අදහස් පළ කළේ ආණ්ඩුවට රතු එළියක් දැල්වුණා කියලයි. මට නම් ඒ තර්කය කිසිසේත්ම පිළිගැනීමට බැහැ. රතු එළිය දැල්විලා තිබෙන්නේ වෙන කාටවත් නෙවෙයි. විපක්ෂයටමයි.මේ අදහසේ කිසිම සාධාරණත්වයක් මා නම් දකින්නේ නෑ. මා ද නියෝජනය කරන මේ අමාත්‍යාංශය හරහා විශේෂ වැඩපිළිවෙළක්, අත්‍යවශ්‍ය ආහාර ද්‍රව්‍යවල මිල පාලනය කිරීමට යොදා තිබුණා. ඒ නිසා අපට පුළුවන් වුණා මෙවර පමණක් නොවෙයි පසුගිය කාලය පුරාම උත්සව සමයන්හි දී අත්‍යවශ්‍ය භාණ්ඩ මිල ස්ථාවරව තබා ගැනීමට. ඒක මම කියන දේශපාලන කතාවක් නොවෙයි. බලන්න පසුගිය මහ බැංකු වාර්තා. අපට පුළුවන්වෙලා තිබෙනවා උද්ධමනය තනි අංකයක් තුළ රඳවා ගන්න. එක්තරා අවස්ථාවක උද්ධමනය සියයට 27ක් තරම් තිබුණා. අද එහෙම තත්ත්වයක් නෑ.එජාප ආණ්ඩුව පැවැති කාල වකවානුවේ දී රාජ්‍ය අංශය සතුව තිබූ වෙළෙඳ ජාලය වන සතොස සම්පූර්ණයෙන් ම විනාශ කළා. එජාපය අපට ආණ්ඩු බලය බාරදෙන විට සතොස කියා ආයතනයක් තිබුණේ නෑ. සියලුම ශාඛා වැහී ගොස් තිබුණා. ඒත් ජනාධිපතිතුමාගේ මහින්ද චින්තන වැඩපිළිවෙළ මඟින් යළිත් සතොස ආයතනය ලංකා සතොස නමින් ප්‍රතිනිර්මාණය කිරීමට හැකිවුණා. අද වනවිට ලංකා සතොස ශාඛා ජාලය ගමක් නගරයක් පාසා පැතිර ගොස් තිබෙනවා.එනිසා අද ගමේ පාරිභෝගිකයාටත් නගරයේ පාරිභෝගිකයාටත් ලංකා සතොස මගින් අත්‍යවශ්‍ය භාණ්ඩ සහන මිලට ලබා ගැනීමට හැකිවී තිබෙනවා. මෙහි අපි දකින තවත් විශේෂත්වයක් වන්නේ රාජ්‍ය අංශය සහ පුද්ගලික අංශය අතර තරගයක් ඇතිවීමත්, එමගින් පාරිභෝගිකයාට තරගකාරී මිලකට භාණ්ඩ ලබාගැනීමට හැකිවීමත් යන කරුණුයි. මේ නිසා තමයි අපට ස්ථාවර මිලක අත්‍යවශ්‍ය භාණ්ඩ මිල පවත්වා ගැනීමට හැකි වී තිබෙන්නේ.පොඩි ළමයකුට වුණත් තේරෙනවා මේ පළාතේ සංවර්ධනයක් සිදුවෙලා තියෙනවා කියලා. දකුණට විතරක් නොවෙයි මුළු රටට ම මේ සංවර්ධනයේ ප්‍රතිලාභ එක ලෙස ගලාගෙන ගිහින් තිබෙනවා. උදාහරණයක් විදිහට යාපනය ගත්තොත් යුද්ධයෙන් පසුව එම පළාත් සම්පූර්ණයෙන් ම බිඳ වැටී තිබුණා. ඒත් අද වනවිට මේ පළාත තුළ අතිවිශාල සංවර්ධනයක් සිදුව තිබෙනවා. කොළඹ ගත්තත් එහෙමයි. මෙහෙම තිබියදී රටේ සංවර්ධනයක් වෙලා නෑ කියලා කවුරු හරි කියනවා නම් ඔහු හෝ ඇය දේශපාලන කුහකයෙක් නැතිනම් දේශපාලන වශයෙන් අන්ධ වූ පුද්ගලයෙක්. දේශපාලනිකව බලන්නේ නැතිව සාධාරණ ඇසකින් බැලුවොත් රටේ සිදුවී ඇති සංවර්ධනය කෙතෙක් දැයි අපට දැක ගැනීමට පුළුවන්. මේ සංවර්ධනයේ ප්‍රතිලාභ ලැබෙන්නේ ශ්‍රීලනිප පාක්ෂිකයාට පමණක්ම නොවෙයි. එජාප, ජවිපෙ, දෙමළ සන්ධාන පාක්ෂිකයාටත් මේ ව්‍යාපෘතිවල ප්‍රතිලාභ සම සමව බෙදී යනවා. එහෙම තිබියදී රටේ සංවර්ධනය ජනතාව වෙත ගලා යන්නේ නැතැයි කියා කියන්නේ කොහොමද? මට නම් ඒ ගැන හිතාගන්නත් බෑ.විපක්ෂය කියූ කිසිදු අනාවැකියක් මෙතෙක් හරි ගිහින් නෑ. ඔවුන් කාලයෙන් කාලයට එක එක දේ කියනවා. මාස හයෙන් ආණ්ඩුව පෙරළෙනවා කියනවා. ලබන මාසේ පාරට බහිනවා කියනවා. මේ හැම දෙයක් ම ඔවුන්ගේ සිහින පමණයි. මැතිවරණ තිබ්බත් නොතිබ්බත් අප ජනතාව පීඩාවට පත්කරන්නේ නෑ. ඒකට හේතුව අපි ජනතාවාදී ආණ්ඩුවක් වන නිසයි. අපගේ ඡන්ද පදනම ජනතාව වන නිසයි. එජාපයට ඒ විදිහේ නරක පුරුදු තියෙන්න පුළුවන්. ඒත් අපට එහෙම නොවෙයි. ජනාධිපතිතුමා ජනමතය විශ්වාස කරන කෙනෙක්. ජනමතයට ගෞරව කරන කෙනෙක්.ජිනීවා නුවර දී සම්මත වූ යෝජනා මඟින් අපට ඔවුන් බලාපොරොත්තු වන ආකාරයේ බලපෑමක් ඇතිවන්නේ නෑ. අපට කලාපය තුළත්, අන්තර්ජාතික ප්‍රජාව අතරත් මිතුරන් බොහෝ පිරිසක් සිටිනවා. ඒ මිත්‍රයන්ගේ සහයෝගය අපට ලැබෙනවා. ඒ නිසා ඇතැම් අය බලපොරොත්තු වන විදිහේ තත්ත්වයක් මෙරට ඇතිවන්නේ නෑ. අනෙක මේ ආණ්ඩුව සමඟ ජනතාව රැඳී සිටිනවා. පසුගිය ඡන්ද ප්‍රතිඵල අනුවත් අපට එය හොඳින් තහවුරු වුණා.එදා ජනාධිපතිතුමාගේ ඉල්ලීමට සවන් දී ජනතාව එජනිසයට ඡන්දය ලබා දුන්නා. ඇත්තට ම ජනතා බලයක් සහ ජනතා ශක්තියක් ඇති ආණ්ඩුවකට අත තැබීමට අන්තර්ජාතික ප්‍රජාව වුණත් දෙවරක් සිතා බලනවා.අප 2009 දී එල්ටීටීඊ සංවිධානය යුදමය වශයෙන් සම්පූර්ණයෙන් ම පරාජය කළා. අද එම සංවිධානයට කිසිදු යුදමය ශක්තියක් නෑ. දෙමළ ඩයස්පෝරාවේ අවශ්‍යතා මත රට ඇතුළත යළිත් සන්නද්ධ ව්‍යාපාරයක් ඇති කිරීමට හිටපු කොටි සාමාජිකයන් කිහිපදෙනෙක් උත්සාහ කළ බවත් පසුගිය දිනවල ආරංචි වුණා. ඒත් ඔවුන්ගේ එම උත්සාහය උපන් ගෙයිම මරා දැමීමට අපගේ වීරෝදාර හමුදාවන්ට හැකියාව ලැබුණා. රට තුළ ඇතිවන මෙවැනි තත්ත්වයන් පහසුවෙන් පරාජය කිරීමට අපේ හමුදාවන්ට පුළුවන්. අප වැඩිදුර අවධානය යොමු කළ යුත්තේ අන්තර්ජාතික තලය පිළිබඳයි. විවිධ කණ්ඩායම් ජාත්‍යන්තරව එල්.ටී.ටී.ඊ.ය ශක්තිමත් කිරීමට උත්සාහ කරනවා. අප මේ උත්සාහය පරාජය කළ යුතුය. මේ විදිහට කටයුතු කළොත් අපට ඉතාමත් ම ලෙහෙසියෙන් සහ පහසුවෙන් මෙරට සහ අන්තර්ජාතිකව එල්ටීටීඊ සංවිධානය සම්පූර්ණයෙන්ම වළලා දැමීමට හැකිවේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=f1404212</link>
    <topic>ඕන කෙරුම්කාරයෙක් අපිට ලොකු නැහැ</topic>
    <author/>
    <content>කරාටේ, කුන්ග්ෆු, ජූඩෝ, ටයිකොන්ඩෝ, වූෂු වැනි සටන් ක්‍රම පිළිබඳව තොරතුරු සංදර්ශන මෙරට ජනතාවට නිතර අසන්නට දකින්නට ලැබේ. සමහර සටන් ශෛලීන් මෙරට තුළ එතරම් ප්‍රචලිත වී නොමැත. ප්‍රබල සටන් ශෛලීන් ජනතාව අතර ප්‍රචලිත කිරීමෙන් ශක්තිමත් ජනකොටසක් නිර්මාණය කර ගැනීමට පසුබිම සැලසේ. ජූජුට්සු යනු ජපානයේ සාම්ප්‍රදායික සටන් ශෛලියකි. එයට තවත් විවිධ සටන් ක්‍රම එක්කොට කුන් තයි කෝ ජූජුට්සු නිර්මාණය කර තිබේ. මෙය ද අති ප්‍රබල සටන් ක්‍රමයකි. කුන් තයි කෝ ජූජුට්සු ශෛලිය මෙරට ප්‍රචලිත කිරීමට වෙහෙසෙන තරුණ සටන්කාමියෙකු මෙවර ගුස්ති පිටුවේ සංවාදයට එක් වේ. මොහු කුංචන ඉසුරු රණසිංහ යි.මේ සටන් ශෛලිය ආරම්භ වුණේ ජපානයේ. සමුරායිවරු මෙහි මූලිකයො. හැබැයි නිර්මාතෘවරයෙකුගේ නම සඳහන් කරන්න බැහැ. 1537 දීයි මෙය ඉදිරියට පැමිණෙන්නෙ.ජූජුට්සුවල තිබෙන දරුණු පැත්ත අයින් කරලයි ජූඩෝ නිර්මාණය කළේ.අනිවාර්යයෙන්ම. පුද්ගලයෙකුට තම ආත්මාරක්ෂාව සඳහා මේ ශෛලිය ඉගෙන ගැනීම ඉතා වැදගත්. ප්‍රතිවාදියාට අති ප්‍රබල බලපෑමක් මේ තුළින් කරන්න පුළුවන්. තුවාල කරන්න හැකියි. කාන්තාවන්ට මේ ශෛලිය ඉගෙන ගැනීම අතිශයින්ම වැදගත් කියලත් කියන්න පුළුවන්.බ්‍රසීලියන් ජූජුට්සු බ්‍රසීලයේ තිබෙනවා. ජූජුට්සුවල පොඩි පොඩි වෙනස්කම් කරල රුසියන් සම්බො නිර්මාණය වුණා. ජර්මන් ජූජුට්සු ජර්මනියේ තිබෙනවා. ජූජුට්සුවල තේරුම මෘදු කලාව කියන එකයි.මේ පිළිබඳ ලිඛිත සාක්ෂි නැහැ. හැබැයි එකදහස් නවසිය පනස් ගණන්වල ජූඩෝ මේ රටට පැමිණෙන විට සම්ප්‍රදායික ජූජුට්සු තිබිල තිබෙනවා. ජූජුට්සු ප්‍රබල ලෙස තිබුණා නම් අද වන විට එය වඩාත් ව්‍යාප්ත වී තිබෙන්න ඕනෙ.එම්. එම්. ඒ සටන් ක්‍රමයත් එක්ක ජූජුට්සු පිළිබඳ කතා බහ ඇති වුණා. එම්. එම්. ඒ සටන් ක්‍රමය හදාරන්නන් ජූජුට්සු ඉගෙන ගන්නවා.මගේ ගෝලයන් ඉගෙන ගන්නේ ජපානයේ සම්ප්‍රදායික ජූජුට්සු නොවේ. විවිධ සටන් ක්‍රම එක් කොට නිර්මාණය කරන ලද කුන් තයි කෝ ජූජුට්සුයි.1957 දී ග්රෑන්ඩ් මාස්ටර් ලූෂන් වික්ටර් ඔට් තමයි කුන් තයි කෝ ජූජුට්සු නිර්මාණය කළේ. ඔහු සාම්ප්‍රදායික ජූජුට්සු කළුපටි හත ශ්‍රේණිය, කරාතේ කළු පටි හත ශ්‍රේණිය, ජූඩෝ පළමු ශ්‍රේණියේයි එදා සිටියෙ.සම්ප්‍රදායික ජූජුට්සුවලදී වීසි කිරීම් සිදු කරනවා. බිම වැටුන ප්‍රතිවාදියාගේ හුස්ම හිර කරන්නත් එහිදී උගන්වනවා. සතුරාගේ අත් පා වල සන්ධි සිර කිරීමේ ක්‍රම කියා දෙනවා. මේවාත් සමඟ කුන් තයි කෝ ජූජුට්සුවලදී සිට ගෙන සටන් කරන ආකාරය උගන්වනවා. කරාතේ පහරවල් ආදී විවිධ සටන් ක්‍රමයන්හි පහරවල් මෙහිදී හදාරනවා. කුන් තයි කෝ ජූජුට්සු එම් . එම් .ඒ සටන් ක්‍රමයබොහෝ දුරට සමානයි. එහි උගන්නව බොහෝ සටන් ශෛලීන් කුන් තයි කෝ ජූජුට්සුවල උගන්වනවා.කුන් තයි කෝ ජූජුට්සු යුරෝපයේ බොහෝ රටවලත් ආසියාවේ පිලිපීනයේ සහ ශ්‍රී ලංකාවේත් උගන්වනවා. ඉදිරියේදී ඉන්දියාවේ සහ පාකිස්ථානයේ ආරම්භ කරනවා.මම 2011 වර්ෂයේ කොළඹ සුගතදාස ක්‍රීඩාංගණයේ පැවති එම්. එම්.ඒ තරඟයකට සහභාගි වී ජයග්‍රහණ ලබා ගත්ත. ඒකෙන් ඔප්පු වෙනවා කුන් තයි කෝ ජූජුට්සු ඉගෙන ගත් පුද්ගලයෙකුට විවිධ සටන් ක්‍රම හදාරන්නන් සමඟ සටන් කර ජයග්‍රහණ ලබා ගත හැකි බව. තායිලන්තය , පිලිපීනය ආදි රටවල් ගණනාවකදී මම විවිධ සටන් කරුවන් සමඟ කුන් තයි කෝ ජූජුට්සුවලින් සටන් කර තිබෙනවා.එම කාලයේ ග්රෑන්ඩ් මාස්ටර් ලූෂන් වික්ටර් ඔට් ඉන්ටර්නැෂනල් බොඩිගාඩ් ඇසෝෂියේසන් එක ආරම්භ කළා. මේක ලෝකයේ ඉතා ප්‍රසිද්ධ සංගමයක්. ලූෂන් වික්ටර් ඔට් කියන්නෙ ප්‍රංශ හමුදාවෙ මේජර්වරයෙක්. මොහු විවිධ සටන් ක්‍රම එක්කර ශරීර ආරක්ෂකයෝ පුහුණු කළා. ඒ වගේම හමුදාවේ සාමාජිකයින් මේ සටන් ක්‍රමය හැදෑරුවා.අප එවැනි අවස්ථාවන්ට මුහුණ දීම පිළිබඳ උගන්වනවා. මෙවැනි උපක්‍රම රාත්‍රී සමාජ ශාලාවල සිටින ශරීර ආරක්ෂකයන්ට ඉගෙන ගැනීම ඉතා වැදගත්. ඒවගේම ප්‍රභූ ආරක්ෂක අංශයන්හි සිටින ආරක්ෂකයින්ටත් වැදගත්. කුන් තයි කෝ ජූජුට්සු කියන්නෙ සටන් ක්‍රම ගණනාවක එකතුවක් බව අප නිරන්තරව මතක තබා ගන්න ඕනෙ.ප්‍රධාන වශයෙන් සම්ප්‍රදායික ජූජුට්සු, තදින් පහර දෙන කරාතේ උපක්‍රම, කික් බොක්සින්, ජූඩෝ, මල්ලවපොර, පිලිපීනයේ භාවිත කරන පිහි සහ පොලු සටන් ක්‍රම ( එස්කිරිමා ).ඉතා ප්‍රයෝජනවත්.ලිංගික හිංසනයකට ලක් වීමට සිදු වුව හොත් ඉන් බේරීමට කුන් තයි කෝ ජූජුටුසු දැන සිටීම වැදගත්. කුන් තයි කෝ ජූජුට්සුවල අර්ථය දුර්වලයාට හැකියි ශක්තිවන්තයා පරාජය කිරීමට යන්නයි.කාන්තාවක් සිට ගෙන සිටින අවස්ථාවක යමෙක් අතවරයක් කිරීමට පැමිණියහොත් බුද්ධිමත්ව ක්‍රියා කළහොත් බේරී පලා යාමට පුළුවන්. අතවර කිරීමට පැමිණි තැනැත්තා ක්ෂණයකින් බිම පෙරලා ගත්තොත් පලා යාමට ඇති අවස්ථාව අඩු වෙනවා. යමෙක් කාන්තාවක් දූෂණය කිරීමට උත්සාහ කිරීමේදී ඉන් බේරිය යුතු අන්දම කුන් තයි කෝ ජූජුට්සු සටන් ශෛලියේදී උගන්වනවා. විවිධ අංග චලන මඟින් දූෂකයා දුර්වලයෙක් බවට පත් කිරීමේ උපක්‍රම අප කියා දෙනවා. කාන්තාව බිම වැටී සිටියදී සතුරාගේ හුස්ම හිර කිරීමේ උපක්‍රම උගන්වනවා. මේ සඳහා විශාල ශක්තියක් අවශ්‍ය නැහැ. සතුරා අඩපණ කිරීමට විවිධ නිලවලට පහරදීම් කියා දෙනවා.කාන්තාවක් සාරියක් ඇඳගෙන පාරේ ගමන් කරන අවස්ථාවක අනතුරක් කිරීමට පැමිණියහොත් එයින් වැළකීමට උපක්‍රම උගන්වනවා. ඒ තරම්ම මේ සටන් ශෛලිය ප්‍රායෝගිකයි.යම් තරමකට උගන්වනවා. ශක්තිවන්ත කෙනෙකුගේ අතපය හරවන්න අමාරුයි. හැබැයි ප්‍රෙසර් පොයින්ට් එකකට පහරදී ඔහුව මෙල්ල කරන්න පුළුවන්.පළමුවෙන් ළංවෙන කෙනාට පහර දෙන්න ඕනෙ. ඔහුට පහරදීම අනුවයි අනෙක් අයගේ හැසිරීම බොහෝ විට තීරණය වන්නෙ. අවස්ථානෝචිතව මෙවන් අවස්ථාවන්ට මුහුණ දෙන්න ඕනෙ.කොළඹට ආසන්න නගරයකදී මගෙ වාහනය තවත් වාහනයක ගැටුණා. එම වාහනයේ සිටි හැඩි දැඩි පුද්ගලයින් හතර දෙනා මට පහරදීමට පැමිණියා. මම පළමුව ආ පුද්ගලයන් දෙදෙනාට පහර දුන්නා. අනෙක් පුද්ගලයින් දෙදෙනා පහර දීමට පැමිණියේ නැහැ.ඒත් අපි සටන් ක්‍රම දන්නවා කියල විවිධ පුද්ගලයින්ට පහර දීමට යන්න හොඳ නැහැ. සටන් ශිල්පියෙකු ඉවසිලිවන්තව කටයුතු කරන්න ඕනෙ. ඒ වගේම සටනකදී වේගවත්භාවය ඉතා වැදගත්.අපි හිතමු බැංකුවක් මංකොල්ල කන්න ගිනි අවියක් රැගත් පුද්ගලයෙකු පැමිණියා කියල. එහිදී එම පුද්ගලයාගේ මුහුණ තිබෙන්නෙ මුදල් මල්ල දෙසයි. කුන් තයි කෝ ජූජුට්සු ශිල්පියෙකුට ක්ෂණයකින් එවැනි පුද්ගලයෙකුට පහර එල්ල කරන්න පුළුවන්. මගෙ මුදල් පසුම්බිය පැහැර ගැනීමට පැමිණයහොත් පහර දීමට සිදු වනවා.අයිති නැති දෙයකට ඇඟිලි ගහන්නෙ නැතිව තමාට අයිති වැඩක් බලාගෙන සිටින්න කියා කියනවා.නැහැ.නන්ද සිරිවර්ධන ගුරුවරයාගෙන් කියෝකුෂින් කරාතේ දැනටත් හදාරනවා. ජූඩෝවල කළු පටි දෙවන ශ්‍රේණියේයි මම මේ වන විට සිටින්නෙ. සෙන්සේ නිහාල් බාලසූරිය යටතේයි මම ජූඩෝ හැදෑරුවෙ. දිල්රුක් කියන ගුරුවරයාගෙන් මල්ලවපොරත් ඉගෙන ගෙන තිබෙනවා. සතිස් තිරමුනිගේ මහතාගෙන් ක්‍රව්මගා කියන ඊශ්‍රායල් සටන් ක්‍රමයද මේ වන විට හදාරනවා. ක්‍රව්මගා උපදේශක වරයෙකු වශයෙන්ද මා කටයුතු කරනවා. කුන් තයි කෝ ජූජුට්සුවල කළු පටි පළමු ශ්‍රේණියේයි මම සිටින්නෙ.මාස්ටර් ලුවිස් ඩී ලුක්. ඔහු සිටින්නෙ කළු පටි අටවන ශ්‍රේණියේ.සහ සෙන්සේ ඇලෙක්සැන්ඩර් කොම්පෙනෝල් . මා මේ වර්ෂය අවසානයේ කුන් තයි කෝ ජූජුට්සු පිළිබඳ ඊළඟ විභාගයට මුහුණ දීම සඳහා බෙල්ජියමට යාමට බලාපොරොත්තු වනවා.ජූඩෝ ශිල්පියාටත්, කුන් තයි කෝ ජූජුට්සු ශිල්පියාටත් ඔය කතාවම කියන්න පුළුවන්.මොවුන් සටන් ශිල්ප සම්බන්ධයෙන් ලොව පහළ වූ විශිෂ්ටයින් වශයෙන් හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>21</day>
    </date>
    <link>http://www.dinamina.lk/2014/04/21/_art.asp?fn=f1404213</link>
    <topic>එජාපයේ ගරිල්ලා මාර්කටිං සහ හම්බන්තොට</topic>
    <author>ජනතා මිත්‍ර</author>
    <content>“හම්බන්තොට නැව් තොටක් අත්‍යවශ්‍යයි. ඒ සිහිනය සැබෑ කරගත්තොත් එය හම්බන්තොට දිස්ත්‍රික්කයට පමණක් නොව, මුළු දකුණු පළාතටත්, මුළු රටටත් විශාල ප්‍රතිලාභ ලැබෙන ධන නිධානයක් වනවා නොඅනුමානයි. හම්බන්තොට අතිදුෂ්කර ප්‍රදේශයක දුක්ඛිත ජීවත ගතකරන ජනතාවට ස්වර්ණමය අවස්ථාවක් හිමිවනවා නොඅනුමානයි. ඒක නිසා හම්බන්තොටට නැව් තොටක් ඉදිකිරීම ඉතා කඩිනමින් කළ යුතුයි. එය පමා කරන්න කිසිම හේතුවක් නැහැ. ජාත්‍යන්තර නැව් මාර්ගය ‍පේනතෙක් මානයේ ස්වභාවික ගැඹුර නැව් තොටකට ඉතා සුදුසුයි. මං රුවල් නැවෙන් ගොඩ බැස්සේ හම්බන්තොටට” යනුවෙන් 1910 වසරේදී මේ විශේෂ ප්‍රකාශය කරමින් එය ලොග් සටහන් පොතකට ඇතුළත් කළේ එදා හම්බන්තොට දිසාපති වශයෙන් ක්‍රියා කළ බ්‍රිතාන්‍ය ජාතික ලෙනාඩ් වුල්ෆ් මහතාය.60 දශකයේ දී ලෙනාඩ් වුල්ෆ් මහතා ශ්‍රී ලංකාවට පැමිණියේ තමා රාජකාරි සිදුකළ ප්‍රදේශය යළි නැරැඹීම සඳහාය. එසේ පැමිණි හිටපු සුදු දිසාපතිවරයා කෙළින්ම ගියේ හම්බන්තොටට ය. හම්බන්තොට නගරයට ගිය වුල්ෆ් මහතා වැඩි අවධානයක් යොමු කළේ හම්බන්තොට ධීවර වරාය දෙසටය. දුටු දර්ශනයෙන් වුල්ෆ් මහතා එතරම් සතුටට පත්වූයේ නැත.“මං එදා කිව්ව නැව්තොට තාම හම්බන්තොට හදලා නැහැ. මං මේ පාර එනකොට හිතුවා, එදා 1910 දී යෝජනා කරපු නැව්තොට රට පාලනය කරපු ආණ්ඩු විසින් කොහොම හරි හම්බන්තොටට ලබාදෙයි කියලා. ඒත් ඒක වෙලා නැහැ. ඒ ගැන මට හරිම කනගාටුයි. අඩුම ගණනේ තව අවුරුදු 40 කින් විතර 2000 වසර්ෂයේදීවත් මේ නැව්තොට ඉදිකෙරෙනවා නම් කොච්චර අගේද? මට ආපහු ශ්‍රී ලංකාවට එන්න බැරිවෙයි. ඒත් මං විශ්වාස කරනවා හම්බන්තොට මේ නැව්තොට හදලා එමඟින් එහි ප්‍රතිලාභ මුළු රටටම ලබාගනියි කියලා.එදා 1910 දී ලෙනාඩ් වුල්ෆ් මහතා යෝජනා කළ කාරණය යළි 60 දශකයේ දී මෙරටට පැමිණ සිහිපත් කළ කාරණය සැබෑ වූයේ වසර 100කට පසුව වීම විශේෂත්වයකි. හම්බන්තොට මාගම්පුර මහින්ද රාජපක්ෂ ජාත්‍යන්තර වරාය විවෘත වන්නේ 2010 වර්ෂයේදී ය. එදා ලෙන‍ාඩ් වුල්ෆ් සුදු ඒජන්ත මහතාගේ සිහිනය සැබෑ කිරීමට වසර 100ක් ගත වූ අතර, එහි නියමුවා වූයේ වර්තමාන ජනාධිපති මහින්ද රාජපක්ෂ මහතාය‍.ලෝකයේ හොඳම වරායක් ලෙසින් විවෘත කෙරුණු හම්බන්තොට මාගම්පුර ජාත්‍යන්තර වරාය මේ වනවිට රථවාහන ප්‍රති අපනයන කරන වරායක් ලෙසින් කෙටි කාලයක් තුළ ශීඝ්‍ර සංවර්ධනයක් ලබාගෙන තිබේ. ජලය, ඉන්ධන ඇතුළු අත්‍යවශ්‍ය ද්‍රව්‍ය නැව්වලට ලබාදීමෙන්ද මේ වනවිට කැපී පෙනෙන ආදායමක් උපයමින් සිටී. ආර්ථික විශේෂඥයන් සහ සාගර විද්‍යාඥයන් රැසක්ම පෙන්වා දුන්නේ හම්බන්තොට වරාය ඉතා කාලීන අවශ්‍යතාවක් බවයි. මේවායේ ප්‍රතිලාභ මුළුමනින්ම මුළු රටටම ලැබෙන්නේ තවත් කාලයක් ගත වූ පසුවය.හම්බන්තොට මත්තල ජාත්‍යන්තර ගුවන්තොටුපොළත් එසේම ය. ඕනෑම රටකට ජාත්‍යන්තර ගුවන්තොටුපොළ අඩුම ගණනේ දෙකක්වත් තිබිය යුතුමය. එසේ නොමැතිවීමෙන් පාඩු සිදුවන්නේ රටට ය. අයහපත් කාලගුණික තත්ත්වයක දී හෝ වෙනයම් හේතුවක් නිසා ඇතිවන හදිසි කාර්මික දෝෂයක දී වුව හදිසි ගොඩබෑමක් සඳහා විකල්ප ජාත්‍යන්තර ගුවන්තොටුපොළක් තිබිය යුතුම ය. පසුගිය කාලයේ දී අයහපත් කාලගුණික තත්ත්වයන් හේතුවෙන් කටුනායක බණ්ඩාරනායක ජාත්‍යන්තර ගුවන්තොටුපොළට ගොඩබැස්වීමට නොහැකි වූ ගුවන්යානා දෙකක් මත්තල ජාත්‍යන්තර ගුවන්තොටුපොළට ගොඩබැස්සවිය. මත්තල ගුවන්තොටුපොළ නොතිබුණා නම් එම ගුවන් යානා දෙකට හදිසි ගොඩබැස්සවීමට යා යුත්තේ ඉන්දියාවටයි. එසේ වූවානම් ඒ සඳහා රුපියල් ලක්ෂ ගණනක අමතර ඉන්ධන වැය වන බව අමුතුවෙන් කිව යුතු නොවේ. පෙරට වඩා මත්තලට දැන් ගුවන් යානා පැමිණෙමින් තිබෙන අතර, ගුවන්තොටුපොළේ මුළු ප්‍රතිලාභය මුළු රටටම හිමිවන දිනය වැඩි ඈතක නොවේ.මෙවැනි තත්ත්වයක් යටතේ පසුගිය දිනක එක්සත් ජාතික පක්ෂයේ මන්ත්‍රීවරුන් ක්‍රියා කළ ආකාරය සිහිපත් කළ යුතුව ඇත. එක්සත් ජාතික පක්ෂයත්, ජනතා විමුක්ති පෙරමුණත් රටේ සංවර්ධනයේ ප්‍රතිලාභ ජනතාවට ලැබෙනවාට අකමැතියි. හම්බන්තොට වරාය සහ මත්තල ගුවන්තොටුපොළ එම පක්ෂ දෙකටම ප්‍රධානතම හිසරදයක් වී තිබෙන්නේ ඒ නිසාය. මේ ප්‍රධානතම සංවර්ධන ව්‍යාපෘති හරහා මේ රටේ පොදු මහජනතාවට රටට යමක් ලැබෙනවාට එක්සත් ජාතික පක්ෂය හා ජනතා විමුක්ති පෙරමුණ අකමැතිද? යන ප්‍රශ්නය මේ දේශපාලන පක්ෂවල ක්‍රියාකාරිත්වය අනුව ජනතාවගේ සිත් තුළ ඇතිවීම වැළැක්විය ‍ෙනාහැකිය.හම්බන්තොට ජාත්‍යන්තර වරාය සහ මත්තල ජාත්‍යන්තර ගුවන්තොටුපොළ නිරීක්ෂණය කිරීම සඳහා එක්සත් ජාතික පක්ෂයේ මන්ත්‍රීවරුන් පිරිසක් පසුගියදා ගිය පසු ඇති වූ සිද්ධි කිහිපයක් සම්බන්ධයෙන් මේ වනවිට දේශපාලන ක්ෂේත්‍රයේ උණුසුම් කතාබහක් ඇතිවී තිබේ.එක්සත් ජාතික පක්ෂයේ කළුතර දිස්ත්‍රික් පාර්ලිමේන්තු මන්ත්‍රී නීතිඥ අජිත් පී. පෙරේරා, කොළඹ දිස්ත්‍රික් පාර්ලිමේන්තු මන්ත්‍රී එරාන් වික්‍රමරත්න, ගම්පහ දිස්ත්‍රික් පාර්ලිමේන්තු මන්ත්‍රී අජිත් මාන්නප්පෙරුම, කුරුණෑගල දිස්ත්‍රික් පාර්ලිමේන්තු මන්ත්‍රී නලින් බණ්ඩාර සහ එක්සත් ජාතික පක්ෂයේ ජාතික ලැයිස්තු මන්ත්‍රී ආර්. යෝගරාජන් මහත්වරු ඇතුළු පිරිසක් මේ නිරීක්ෂණයට එක්ව සිටියහ.හම්බන්තොට දිස්ත්‍රික්කය නියෝජනය කරන කිසිදු මන්ත්‍රීවරයකු මේ අවස්ථාවට සහභාගි නොවීම කැපී පෙනෙන සිද්ධියකි. හම්බන්තොට දිස්ත්‍රික්කයේ එක්සත් ජාතික පක්ෂයේ නායකයා ලෙස ක්‍රියාකරන්නේ එක්සත් ජාතික පක්ෂයේ නියෝජ්‍ය නායක සජිත් ප්‍රේමදාස මහතාය. එහෙත්, සජිත් ප්‍රේමදාස මහතා හෝ ඔහුගේ කිසිදු නියෝජිතයකු මේ සඳහා සහභාගි නොවීය.සාමාන්‍යයෙන් ඕනෑම සංවර්ධන ව්‍යාපෘතියක් නිරීක්ෂණයට යනවිට එම ව්‍යාපෘතියට අයත් දිස්ත්‍රික්කයේ ජනතා නියෝජිතයින් සහභාගිවීම සාමාන්‍ය සම්ප්‍රදායයි. ඊට අමතරව එම ජනතා නියෝජිතයින් සමඟ එම අදාළ ව්‍යාපෘතිය භාරව සිටින විෂයභාර කැබිනට් අමාත්‍යවරයා සහ අදාළ ඉහළ පෙළේ නිලධාරින් සහභාගි විය යුතුයි. එවිට එම නිරීක්ෂණයෙන් නියම ප්‍රතිඵල ලබාගත හැකි ය. සංවර්ධන ව්‍යාපෘතිවලට ගොස් ප්‍රායෝගිකව සිදුවන කරුණු ගැන විරුද්ධ පක්ෂයේ මන්ත්‍රීවරුන්ට ප්‍රශ්න කළ හැකිය. ඒවාට අවශ්‍ය පිළිතුරු විෂය භාර අමාත්‍යවරුන්ට හා නිලධාරින්ට ලබාදිය හැකියි. ප්‍රායෝගිකව සිදුවන කාර්යයන් ගැන අවබෝධයක් ලබාගනිමින් මේ සංවාදය ගෙන යනවිට පාර්ලිමේන්තුවේ දී වඩා සාර්ථකව අර්ථවත් ලෙස එම සංවාදය ගොඩනැගිය හැකිය.එවිට විරුද්ධ පක්ෂයේ මන්ත්‍රීවරුන්ට පවසන ගැටලුවලට විසැඳුම් ලබාගත හැකි අතර, විරුද්ධ පක්ෂයේ මන්ත්‍රීවරුන්ගේ යහපත් යෝජනා තිබෙනවා නම් ඒවා ක්‍රියාත්මක කළ හැකිය. ඒ වගේම විෂය භාර අමාත්‍යවරුන්ගේ පිළිතුරුවලින් විරුද්ධ පක්ෂයේ මන්ත්‍රීවරුන්ට වුවද යම්කිසි දැනුමක් ලබාගත හැකිය. එමගින්ද සෑහීමකට පත්වීමට විරුද්ධ පක්ෂයට නොහැකි නම්, ඒ පිළිබඳ ඔවුන්ට වැඩිදුරටත් පාර්ලිමේන්තුවේදී ප්‍රශ්න කළ හැකිය. සෑහීමකට පත්වෙනවා නම් මේ සංවර්ධන ව්‍යාපෘතිවලින් ‍ෙපාදු මහජනතාවට රටට ප්‍රතිලාභ ලබාදීම සඳහා වගකිව යුතු විරුද්ධ පක්ෂයක් ලෙස ක්‍රියා කළ හැකිය.මේ ආකාරයෙන් ක්‍රියා නොකර එක්සත් ජාතික පක්ෂයේ මන්ත්‍රීවරුන් පිරිසක් ක්ෂණිකවම මත්තල ගුවන්තොටුපොළ සහ හම්බන්තොට වරාය නිරීක්ෂණය කිරීමට පැමිණීමෙන් පෙන්නුම් කෙරෙනුයේ ඔවුන් යම්කිසි න්‍යාය පත්‍රයක් හරහා මේ සංවර්ධන ව්‍යාපෘති දෙක පිළිබඳ ක්‍රියාත්මක වන බවයි.මෙවන් තත්ත්වයක් තුළ, මේ න්‍යාය පත්‍රය කුමක්ද? එහි සැඟවුණු කරුණු තිබේ ද? එය මෙහෙයවන්නේ කවුද? එහි අරමුණු කවරේද? යන ප්‍රශ්න ගැන අවධානය යොමු කිරීම ඉතාම වැදගත් වේ. මේ මන්ත්‍රීවරුන් පස්දෙනා නිතරම රටේ සංවර්ධන ව්‍යාපෘති ගැන විවේචනය කරන්නේ කිසිදු සද්භාවයකින් තොරවය. පාර්ලිමේන්තුවේදීත්, ඉන් පිටතදීත් මේ ජනතා නියෝජිතයන් සංවර්ධන ව්‍යාපෘති ගැන කතා කරන්නේ ඔවුන්ගේ ජනප්‍රියභාවය වෙනුවෙනි. එවැනි තවත් මන්ත්‍රීවරු පිරිසක් එක්සත් ජාතික පක්ෂයටත්, ජනතා විමුක්ති පෙරමුණෙත් සිටිති. කුමන හෝ වෘත්තීය සමිතියක් හෝ වෘත්තීය සමිති නියෝජිතයකු ලබාදෙන තුණ්ඩු කෑල්ලක පවතින කරුණු දෙක තුනක් ගැටගසාගෙන මේ මන්ත්‍රීවරු උගුරේ ලේ රහවනතුරු කෑගසති.නිවැරදි දත්ත, විශේෂඥ දැනුම, තර්කානුකූල අදහස් නොමැතිව හුදු මාධ්‍ය මඟින් ජනප්‍රියත්වය ලබාගැනීම සඳහා පමණක් කෑගසන මන්ත්‍රීවරු පිරිසක් විරුද්ධ පක්ෂයට සිටිති. අද විරුද්ධ පක්ෂයේ භූමිකාව නිවැරැදිව ඉටුනොවන්නේ ඒ නිසාය. ඔවුන්ගේ පටු න්‍යාය පත්‍රයන් ඔස්සේ තමන් ජනප්‍රියවීමේ අරමු‍ණින් පමණක් හුදු මාධ්‍ය සංදර්ශන වෙනුවෙන් මෙවැනි ක්‍රියාකාරකම් සිදුකරන විට එමඟින් රටට යහපතක් නොලැබෙන බව පොදු මහජනතාවද හොඳින් දනිති.පසුගිය කාලය පුරාම විරුද්ධ පක්ෂයේ ඇතැම් මන්ත්‍රීවරුන්ගේ මුවින් නිතරම කියවුණු වචන දෙක වූයේ මත්තල ගුවන්තොටුපොළ හා හම්බන්තොට වරායයි. කිසිදු සාධාරණ වි‍ෙව්චනයක් එල්ල නොකර මේ මන්ත්‍රීවරු නිතරම මත්තල ගුවන්තොටුපොළට හා වරායට එරෙහිව දැඩි චෝදනා මුඛයෙන් කතා කළහ. එම විවේචන සිදුකළේ කිසිදු සද්භාවයකින් තොරවයි.“හම්බන්තොට වරායේ විශාල කළු ගලක්. නැව් එන්නේ නැහැ, හම්බන්තොට වරායේ පුළුවන් මාළු බාන්න විතරයි. මත්තල ගුවන්තොටුපොළට අලි එනවා, ගුවන් යානාවලට එන්න බැහැ මොනරු වදිනවා” යනුවෙන් මේ මන්ත්‍රීවරුන් පාර්ලිමේන්තුවේදීත් ඉන් පිටතදීත් කරන ලද ප්‍රකාශ හම්බන්තොට ජනතාවට මෙන්ම මෙරට පොදු මහජනතාවට හොඳට මතක ය. මේ විවේචනවලින් ගම්‍ය වන්නේ කුමක් ද? මේ විවේචන හා ගැලරි කතා අතර කිසිදු වෙනසක් නැත.මහා පරිමාණ සංවර්ධන ව්‍යාපෘතිවල යම් යම් අඩුපාඩු පවතිනවා නම් ඒවා ඉදිරිපත් කළ යුතු ක්‍රමයක් පවතින බව විරුද්ධ පක්ෂයට මතක් කර දිය යුතුව ඇත. පාර්ලිමේන්තුවේ දී එම විවේචන සිදුකරනවා නම් එය හැන්සාඩ් ගතවේ. මාධ්‍ය මඟින් මේවාට ලැබෙන ඉහළ ප්‍රසිද්ධියක් සමඟ මේ කරුණු තානාපති කාර්යාල හරහා රටවල් රැසකට යාම වැළැක්විය නොහැකිය. සාමාන්‍යයෙන් ජාත්‍යන්තර ගුවන්තොටුපොළක් හා වරායක් සම්බන්ධයෙන් පළවන ප්‍රවෘත්ති ඒවායේ සංවර්ධනයට අති ප්‍රබල බලපෑමක් සිදුකරන බව අමුතුවෙන් කිව යුතු නැත. සංචාරක ව්‍යාපාරයට හා ආයෝජනවලට ඉතා දැඩි බලපෑමක් ඇති කරයි.විරුද්ධ පක්ෂයේ ඇතැම් මන්ත්‍රීවරුන් සහ ඇතැම් මාධ්‍ය මත්තල ජාත්‍යන්තර ගුවන්තොටුපොළට හා හම්බන්තොට ජාත්‍යන්තර වරායට එරෙහිව සිදුකරන මේ අසත්‍ය ප්‍රකාශවලින් වාසි අත්වන්නේ කාටද? ඔවුන්ට අවශ්‍ය මේ ගුවන්තොටුපොළ හා වරාය වසා දැමීමට ද? ඔවුන්ගේ අරමුණු කුමක් ද? මේ විවේචන සිදුකරන්නේ කිසිදු සද්භාවයකින් තොරව යන මතය හම්බන්තොට ජනතාව තුළ පවතී. පොදු ජනතාවගෙන් යම් විරෝධයක් මේ මන්ත්‍රීවරුන්ට එල්ල වූයේ ඒ නිසා වන්නට පුළුවනි.එහෙත් මේ විරෝධතා දැක්වීමට මැර කල්ලි පැමිණි බවත්, ඒවාට හම්බන්තොට නගරාධිපතිවරයාගේ ආශිර්වාදය හිමිවූ බවත් එක්සත් ජාතික පක්ෂයේ මන්ත්‍රීවරු ප්‍රකාශ කරති. හම්බන්තොට නගරාධිපතිවරයා එය ප්‍රතික්ෂේප කරමින් කියා සිටින්නේ ජනතා විරෝධයෙන් මන්ත්‍රීවරුන් බේරාගැනීම සඳහා ඔහු පැමිණි බවයි. ‍ෙම් කරුණු ගැන දැනටමත් පරීක්ෂණයක් ආරම්භ කර ඇති බව පොලිසිය කියයි. මැර කල්ලි හම්බන්තොට වරාය ඇතුළට පැමිණියාද? විරෝධතාව එල්ල කළේ ඔවුන්ද? එසේ නොමැතිනම් සාමාන්‍ය ජනතාවද? නැත්නම් එම ආයතනවල නිලධාරින්ද? කියා ඉක්මනින්ම රටට හෙළි කළ යුත්තේ පොලිසියයි. මෙහිදී පොලිස් පරීක්ෂණවල යම් පසුබෑමක් තිබෙනවා නම් පොලිස්පතිතුමා ඒ පිළිබඳ දැඩි අවධානයක් යොමු කළ යුතුය.එක්සත් ජාතික පක්ෂයේ මේ මන්ත්‍රීවරුන් පස්දෙනාගේ නිරීක්ෂණය බලවත් සැකයට භාජනය වන තවත් කරුණු කිහිපයක්ම ඉන්පසුව ඇතිවිය. එක්සත් ජාතික පක්ෂයේ හම්බන්තොට දිස්ත්‍රික් ජනතා නියෝජිතයින්ගේ කිසිදු සහයෝගයක් මේ නිරීක්ෂණය සඳහා හිමිනොවූයේ ඇයි? මේ නිරීක්ෂණය ගැන සජිත් ප්‍රේමදාස මහතා ද දැනුවත්ව ‍නොසිටියේ ඇයි? හම්බන්තොට සංවර්ධනයේ අසත්‍ය කරුණු ගෙනහැර දක්වන නිරීක්ෂණ චාරිකාවට සහභාගි වී ජනතාවගේ විරෝධයන්ට ලක්වීමට සජිත් ප්‍රේමදාස මහතා කැමැති නැත.මත්තල ජාත්‍යන්තර ගුවන්තොටුපොළෙන් හා හම්බන්තොට මාගම්පුර මහින්ද රාජපක්ෂ ජාත්‍යන්තර වරායෙන් කිසිදු ප්‍රයෝජනයක් නැහැ කියන කාරණය ප්‍රසිද්ධියේ ප්‍රකාශ කරන ලෙස සජිත් ප්‍රේමදාස මන්ත්‍රීවරයාට අභියෝග කළහොත්, ඔහු එය බාරගන්නවාද?මේ නිරීක්ෂණ අවස්ථාවට පැමිණි මන්ත්‍රීවරුන්ට හම්බන්තොට ජනතාව ඉගැන්වූයේ අපූරු පාඩමක් බව ප්‍රකාශ කරන්නේ එක්සත් ජාතික පක්ෂයේ ගාල්ලේ ප්‍රධානියකු වන නීතිඥ මෛත්‍රී ගුණරත්න මහතායි. “රනිල් වික්‍රමසිංහ මහතා වෙනුවෙන් පෙනී සිටින මන්ත්‍රී කණ්ඩායමක් ඔය ගමන ගියේ ඔවුන්ට හොඳ පාඩමක් මේ ගමන. ශක්තිමත් විපක්ෂයක් නොමැතිව ඔවුන් යන ගමන මේ රටේ ජනතාව අනුමත කරන්නේ නැහැ කියලා මේ හම්බන්තොට සිද්ධියෙන් පෙන්නුම් කරනවා. විපක්ෂය ශක්තිමත් නොවීම නිසා ඉදිරියටත් මෙවැනි මන්ත්‍රීවරුන්ට මෙවැනි අත්දැකීම්වලට මුහුණ දෙන්න සිදුවේවි” කියමින් මේ සිද්ධියෙන් පසුව මාධ්‍ය හමුවක් කැඳවමින් ප්‍රකාශ කළේ එක්සත් ජාතික පක්ෂයේ ගාල්ල දිස්ත්‍රික්කයේ ප්‍රධානියකු වන නීතිඥ මෛත්‍රී ගුණරත්න මහතාය.එක්සත් ජාතික පක්ෂයේ නියෝජ්‍ය නායක හම්බන්තොට දිස්ත්‍රික් සජිත් ප්‍රේමදාස මහතා මේ ගැන දැන නොසිටීමත්, එක්සත් ජාතික පක්ෂයේ දකුණේ ප්‍රබලයකු වන නීතිඥ මෛත්‍රී ගුණරත්න මහතාගේ ප්‍රකාශවලිනුත් පෙන්නුම් කෙරෙන්නේ පෙර සඳහන් කළ පරිදි මෙහි සැඟවුණු න්‍යාය පත්‍රයක් තිබෙන බවයි.එක්සත් ජාතික පක්ෂ ආණ්ඩුව විසින් ගෙන ගිය කඩිනම් මහවැලි ව්‍යාපාරයට 70 දශකයේ අගභාගයේ දී විරුද්ධ පක්ෂයේ සහ එවකට පැවැති වාමාංශික පක්ෂ නායකයින්ගෙන් විවිධ චෝදනා එල්ල විය. ඔවුන්ටද මහවැලිය නිරීක්ෂණය කිරීමට අවශ්‍ය වූ අතර ඔවුන් පැමිණියේ විෂය භාර අමාත්‍යවරයාව සිටි ගාමිණි දිසානායක මහතා සමඟය. මෙවැනි නිරීක්ෂණ අවස්ථාවන්ට පැමිණෙන විට ගාමිණී දිසානායක මහතාගෙන් වුවද ආදර්ශ ලබා ගැනීමට අවශ්‍ය නම් අජිත් පී. පෙරේරා මහතා ඇතුළු මන්ත්‍රීවරුන්ට හැකිය.හම්බන්තොට නිරීක්ෂණයට පැමිණි එක්සත් ජාතික පක්ෂයේ එක් මන්ත්‍රීවරයකු කැසිනෝ සමාජශාලාවල නිතරම ගැවසෙමින් කැසිනෝ ක්‍රීඩාවල යෙදෙන බවටද චෝදනාවක් එල්ල වේ. එම චෝදනාවලට පිළිතුරු නොදී රටේ සංවර්ධනයට එරෙහිව අභූත චෝදනා එල්ල කිරීමට මෙම මන්ත්‍රීවරයාට සදාචාරාත්මක අයිතියක් පවතිනවාද?1977 දී බලයට පත්වූ එක්සත් ජාතික පක්ෂ ආණ්ඩුව ශ්‍රී ජයවර්ධනපුර කෝට්ටේ සංවර්ධන සැලැස්ම ඉදිරිපත් කරනවිට ඇතැමුන් ප්‍රකාශ කළේ එම ප්‍රදේශය මඩවගුරක් කිරීමට යන බවයි. ආර්. ප්‍රේමදාස මහතා සුගතදාස ක්‍රීඩාංගණය ඉදිකිරීමට යනවිටත් ඇතැමුන් වි‍ෙව්චනය කළේ ප්‍රේමදාස මහතා එය මඩවගුරක් සිදුකිරීමට යන බවයි. එම අභූත විවේචනවලට බියේ සිටියේ නම් ඒවායේ සංවර්ධන කටයුතුවල ප්‍රතිලාභ පොදු මහජනතාවට නොලැබෙන බව අජිත් පී. පෙරේරා මහත්වරුන්ට මතක් කර දිය යුතුව ඇත.තවත් වසර කිහිපයක් යනවිට මත්තල ජාත්‍යන්තර ගුවන්තොටුපොළෙන් හා හම්බන්තොට මාගම්පුර ජාත්‍යන්තර වරායෙන් රටට උපරිම ප්‍රතිලාභ ලැබෙන විට විපක්ෂයේ ගරිල්ලා මාර්කටිං මැතිවරණ ප්‍රචාර හකුලාගෙන තව වසර ගණනාවක්ම විපක්ෂයට කුදලාගෙන සිටීමට සිදුවන බව මතක් කර දිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404222</link>
    <topic>අනාරක්ෂිතව අත්ට්‍රැක්ටර්වල මගී ප්‍රවාහනය තහනම්</topic>
    <author>විජයානි එදිරිසිංහ</author>
    <content>අනාරක්ෂිත ලෙස අත් ට්‍රැක්ටර්වල පුද්ගලයන් පටවාගෙන ධාවනය කිරීම තහනම් කෙරේ.අත් ට්‍රැක්ටර් බඩු පටවන වාහනයක් මිස මගී ප්‍රවාහන වාහනයක් නොවන බව පවසන පොලිසිය මින් ඉදිරියට එසේ මගීන් පටවාගෙන යන අත් ට්‍රැක්ටර් රියදුරන්ට එරෙහිව නීතිය දැඩිව ක්‍රියාත්මක කිරීමට තීරණය කර තිබේ.ගම්බද ප්‍රවාහන පහසුකම් අඩු දුෂ්කර ප්‍රදේශවල අත්ට්‍රැක්ටර් මගී ප්‍රවාහන පහසුකම් සපයන වාහනයක් බවට පත් කරගෙන ඇත. එහෙත් ඉදිරියේදී එහි ගමන්කළ හැක්කේ රියදුරු සහ සහායකයාට පමණි.වෙසක්, පොසොන්, අලුත් අවුරුදු වැනි උත්සව, නෑදෑ ගමන් බිමන්, වන්දනා ගමන් පමණක් නොව බොහෝ ගම්බද ප්‍රදේශවල මඟුල් තුලා කටයුතුවලදී අත් ට්‍රැක්ටරය මගී ප්‍රවාහන වාහනයක් බවට පත් කරගෙන තිබේ.මින් ඉදිරියේදී එසේ ගමන් කිරීම තහනම් කර ඇති අතර ඒ සම්බන්ධව අවධානය යොමු කරන ලෙසට දිවයිනේ පොලිසිවලටද දැනුම් දී ඇත.මෙලෙස අනාරක්ෂිත ලෙස අත් ට්‍රැක්ටරයක ගමන්ගත් පිරිසක් පසුගිය 18 දා අරලගංවිලදී ඇළකට පෙරළීමෙන් දස දෙනෙකුගේ ජීවිත අහිමි වූහ. මෙහි ගමන්කර ඇති සංඛ්‍යාව විසිතුන් දෙනෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404223</link>
    <topic>2020දී වන වගාව 35%කින් වැඩි කිරීමට විශේෂ වැඩපිළිවෙළක්</topic>
    <author>ශීලා උඩුවර</author>
    <content>ශ්‍රි ලංකාවේ වන වගාව වසර 2020 දී සියයට 35ක් දක්වා වැඩිකර ගැනීම සඳහා පරිසර හා පුනර්ජනනිය බලශක්ති අමාත්‍යාංශය දිවයිනේ දිස්ත්‍රික්ක 25 ම ආවරණය වන පරිදි වැඩසටහනක් ඇරඹිමට යයි.මේ වැ‍ඩසටහනේ නියාමක වැ‍ඩසටහන පරිසර හා පුනර්ජනනීය බලශක්ති ඇමැති සුසිල් ප්‍රේම ජයන්ත මහතාගේ උපදෙස් පරිදි ලබන මැයි මාසයේදී අනුරාධපුර දිස්ත්‍රික්කයෙන් ආරම්භ කෙරේ.ඉන් අනතුරුව ජූනි මස 5 වැනිදාට යෙදෙන ලෝක පරිසර දිනය නිමිත්තෙන් මුළු දිවයින පුරාම මේ වැඩසටහන ව්‍යාප්ත කෙරේ. මේ වැඩසටහන සඳහා පරිසර අමාත්‍යාංශය සමඟ ආර්ථික සංවර්ධන අමාත්‍යාංශය , රාජ්‍ය පරිපාලන අමාත්‍යාංශය හා ආරක්ෂක අමාත්‍යාංශය එක්වේ.මේ ඉලක්කය සපුරා ගැනීම සඳහා දැනට ඇති වනාන්තර ප්‍රමාණයට වඩා හෙක්ටයාර් 450000ක පමණ භුමි ප්‍රමාණයක වනාන්තර ස්ථාපනය කිරිමට සිදුවන බව වන සංරක්ෂණ දෙපාර්තමේන්තුව කියයි.මේ සඳහා දිවයිනේ දිස්ත්‍රික්ක 25 හේම මහජන සහාය ලබාගනිමින් ප්‍රාදේශීය ලේකම් කොට්ඨාස හරහා ග්‍රාම සේවා වසම් දක්වා ප්‍රදේශයේ ආගමික පූජකවරුන් , පොලිස් නිලධාරින්, ග්‍රාම නිලධාරින්, ප්‍රාද්ශවාසීන්ගෙන් යුත් පරිසර සංරක්ෂණ කමිටු ආරම්ඝ කෙරෙන අතර, ඒ හරහා පැළ සිටුවමින් එම පැළ මේ කමිටුවල පූර්ණ අධික්ෂණයෙන් රැක බලා ගැනීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404224</link>
    <topic>ලෝක තරුණ සමුළුවට රටවල් 103ක පැමිණීම ස්ථිරයි</topic>
    <author>චමීර ඇල්ලදෙණිය</author>
    <content>මෙවර ලෝක තරුණ සමුළුවට රටවල් 103ක් සහභාගීවන බව සනාථ කර ඇතැයි යෞවන කටයුතු හා නිපුණතා සංවර්ධන අමාත්‍යාංශය කියයි.අමාත්‍යවරු 40දෙනෙකුද, උසස් නිලධාරීන්ද, තරුණ සංගම් නියෝජිතයන්ද, සිවිල් සමාජ නියෝජනය කරන තරුණයන් 350කුද මේ අතර සිටින බවද අමාත්‍යාංශය හෙළි කරයි.එක්සත් ජාතීන්ගේ මහ සමුළුවේ සභාපති ආචාර්ය ජෝන් විලියම් ඇෂේ හා එක්සත් ජාතීන්ගේ මහ ලේකම්වරයාගේ තරුණ කටයුතු නියෝජිත අහමඩ් අල් හෙන්දාවිද් යන මහත්වරුද මේ අවස්ථාවට සහභාගීවන බවද දන්වා ඇත.ස්ථානයකදී මුණ ගැසීම අතිශය වැදගත් බව පෙන්වාදෙන ඒ මහතා ඒ තුළ සමාජ, දේශපාලනික, ආර්ථික මෙන්ම භූගෝලීය වශයෙන් ඒ ඒ රටවල තරුණ තරුණියන් සමඟ සම්බන්ධතා ඇතිකර ගන්නට අවස්ථාව සැලසෙන බවද ප්‍රකාශ කරයි.මීට පෙර ශ්‍රී ලංකාවේ තරුණ තරුණියන් කෙරෙහි අවධානය යොමු කිරීම අතපසු කර තිබූ බව සිහිපත් කරන මහාචාර්යවරයා ඔවුනට සමාජය තුළ ක්‍රියාකාරී තත්ත්වයක් නැතැයි මතයක් තිබූ බවද එවැනි අවස්ථාවන්හිදී කැරැළි ඇතිවන බවද සඳහන් කරයි.මේ අතර ආරියරත්න ඇතුගල මහතා පෙන්වා දෙන්නේ ජාත්‍යන්තර වශයෙන් අවධානය යොමුකළ මෙවැනි සමුළුවක් ශ්‍රී ලංකාවේදී පැවැත්වීම ඉතාම වැදගත් බවත් ශ්‍රී ලංකාවේ තරුණයා සම්බන්ධයෙන් දැනුම තිබුණද ප්‍රායෝගික අවබෝධය සහ අන්තර් සංස්කෘතික ඥානය අඩුයි යනුවෙන් පවතින මතය වෙනස් කරන්නට හොඳම අවස්ථාවක් බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404225</link>
    <topic>ශ්‍රී ලංකාව සමඟ පවතින දැඩි සබඳතාවෙන් මැලේසියාව උපරිම වාසි ලබාගත යුතුයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සමඟ පවත්නා දැඩි සම්බන්ධතාවයෙන් තම රට උපරිම වාසි ලබාගත යුතු බව මැලේසියාව අවධාරණය කරයි.ආයෝජනය වෙනුවෙන් හිතකර වාතාවරණයක් ශ්‍රී ලංකාව සතුව පවතින අතර එයින් තම රටේ ආයෝජකයන් උපරිම ප්‍රයෝජන ගතයුතු බවද ආයෝජන සඳහා අවශ්‍ය යටිතල පහසුකම් ශීඝ්‍රයෙන් සංවර්ධනය වී තිබෙන බවද ශ්‍රී ලංකාවේ මැලේසියානු මහ කොමසාරිස් අෂ්මි සෙයිනුදීන් (Azmi Zainuddin) මහතා ප්‍රකාශ කරයි.දිඟු කලක සිට ශ්‍රී ලංකාව සහ මැලේසියාව අතර පවතින ද්වීපාර්ශවික සබඳතා ශක්තිමත් බව පෙන්වාදෙන මහ කොමසාරිස්වරයා තම ආයෝජකයන්ට ශ්‍රී ලංකාවේ ‍ආයෝජනය වෙනුවෙන් හොඳ අවස්ථාවක් තිබෙන බවද එයින් ප්‍රයෝජන ගතයුතු බවද කියාසිටී.විදෙස් මාධ්‍ය අමතමින් මහ කොමසාරිස්වරයා මේ බව සඳහන්කර ඇත.එහිදී වැඩිදුරටත් අදහස් දක්වමින් අෂ්මි ෂයිනුදීන් මහතා සඳහන්කර ඇත්තේ දශක තුනකට ආසන්න කාලයක් ශ්‍රී ලංකාවේ පැවැති ත්‍රස්තවාදී අරඟලය මේ වනවිට සම්පූර්ණයෙන්ම අවසන්ව තිබෙන බවත් එවැනි අවස්ථාවක වැඩි වැඩියෙන් ශ්‍රී ලංකාවට විදෙස් ආයෝජන ගලා එමින් තිබෙන බවත්ය.සන්නවේදන මෙන්ම යටිතල පහසුකම් සංවර්ධන ක්ෂේත්‍රයේ ආයෝජන අවස්ථා පුළුල් වශයෙන් පවතින බව සඳහන් කර තිබෙන ශ්‍රී ලංකාවේ මැලේසියානු මහ කොමසාරිස්වරයා කොළඹ නගරයේ පමණක් දැවැන්ත හෝටල් ව්‍යාපෘති ක්‍රියාත්මක වන බවද යාපනය සහ නැඟෙනහිර පළාතේ වේගවත් සංවර්ධනයක් සිදුවන බවද පෙන්වාදී තිබේ.දෙරටේ ජනතාව අතර හොඳ සම්බන්ධතාවක් තිබෙන බවද ශ්‍රී ලාංකික සංචාරකයන් 64,051 දෙනෙකු පසුගිය 2013 වසරේදී මැලේසියාවේ සංචාරය කර ති‍බෙන බව සිහිපත් කරන ඒ මහතා මේ වසරේදී එය 70,000 ඉක්මවා යනු ඇතැයි විශ්වාසය පළකරයි.මැලේසායානු පෞද්ගලික අංශයේ ආයෝජකයන් විසින් මේ වනවිට අමෙරිකානු ඩොලර් බිලියන 1.5ක මුදලක් ආයෝජනයකර තිබෙන බවද ශ්‍රී ලංකාව සහ මැලේසියාව අතර ද්වීපාර්ශවික වෙළෙඳාම පසුගිය 2013 වසරේදී අමෙරිකානු ඩොලර් මිලියන 577.66 ක් බවද හෙතෙම සිහිපත් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404226</link>
    <topic>හෙරොයින් මත්කුඩු මිලි ග්‍රෑම් 615ක් සමඟජාවාරම්කරුවෝ දෙදෙනෙක් පොලිස් දැලේ‍</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>හෙරොයින් මත්කුඩු මිලි ග්‍රෑම් 615ක් සමඟ ජාවාරම් සැකකරුවන් කිහිප දෙනෙකු ඔවුන් ගමන් ගත් යතුරු පැදියත් සමඟ තංගල්ල පොලිස් දුෂණ මර්ධන ඒකකයේ නිලධාරින් විසින් අත්අඩංගුවට ගෙන ඇත.අම්බලන්තොට නෝනගම හංදියේදී අත්අඩංගුවට ගනු ලැබූ මේ සැකකරුවන් එක් අයෙකු ළඟ මත්කුඩු මිලි ග්‍රෑම් 515 ක් ද අනෙකුත් සැකකරුවන් දෙදෙනා ළඟ මත්කුඩු මිලි ග්‍රෑම් 50 බැගින් තිබි ඇත.මොවුන් යතුරු පැදිය සමඟ අම්බලන්තොට පොලිසියට භාරදෙන ලදී. තංගල්ල පොලිස් කොට්ඨාස දුෂණ මර්ධන ඒකකයේ උප පොලිස් පරීක්ෂක නිශාන්ත ලාල් ඇතුළු නිලධාරීන් පිරිසක් විසින්මේ සැකකරුවන් පිරිස අත්අඩංගුවට ගන්නා ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404227</link>
    <topic>ඇළට බිලිවූ දසදෙනා එකට මිහිදන් වෙති</topic>
    <author>ඡායාරූපයපොළොන්නරුව විශේෂ ගාමිණී ඔබේසේකර</author>
    <content>පානදුර - බණ්ඩාරගම ප්‍රදේශයේ සිට පසුගිය අප්‍රේල් 18 දින දෙහිඅත්තකණ්ඩිය ප්‍රදේශයේ නෑදෑ ගෙදරකට පැමිණ සිටි පිරිසක් සෙවනපිටිය දක්වා අත්ට්‍රැක්ටරයකින් ගමන් කරමින් සිටියදී Z.D. ඇළට පෙරලීමෙන් දසදෙනකු ජීවිතක්ෂයට පත්වූහ.මේ සිද්ධියෙන් මියගිය පිරිස එකම ස්ථානයක මිහිදන් කරනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404228</link>
    <topic>කළමනාකරණ හා වාණිජ පීඨයන් සඳහා නව ගොඩනැඟිලි</topic>
    <author>ඡායාරූපය - චන්දන පෙරේරා</author>
    <content>ශ්‍රී ලංකා අග්නිදිග විශ්ව විද්‍යාලයේ කළමනාකරණ හා වාණිජ පීඨය සඳහා ඉදිකළ ගොඩනැඟිලි සංකීර්ණය සහ අෂ්රොෆ් අනුස්මරණ පුස්තකාල ගොඩනැඟිලි සංකීර්ණය සිසු අයිතියට පත්කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරුණු අතර ඒ අවස්ථාවට පැමිණි ජනාධිපතිවරයා විශ්වවිද්‍යාලයේ සිසුවියන් පිරිසක් සමඟ සුහඳ පිළිසඳරක නිරතව සිටි අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n1404229</link>
    <topic>පාසල් සිසුන් 180,000කට කිරි පැකට්</topic>
    <author>ක්‍රිස්ටි මහේෂ් ද සිල්වා</author>
    <content>අඩු පහසුකම්වලින් යුක්ත පාසල් සිසුන් 180,000කට කිරි පැකට්ටුවක් බැගින් ලබාදීමට තීරණය කර තිබේ.ඒ අනුව ලීටර් 150 ප්‍රමාණයෙන් යුක්තව කිරි පැකට් පාසල්වලට ලබාදීමට නියමිත අතර මෙම කිරි පැකට්ටුවක් දින 30ක් තබා ගැනීමට හැකිවීම විශේෂත්වයක් වෙයි.පාසල් සිසුන් සඳහා කිරි වීදුරුවක් ලබාදීම තුළින් ක්‍රියාකාරී දරු පරපුරක් බිහි කිරීම රජයේ අපේක්ෂාව අනුව 2013 අයවැය යෝජනාවලට සමගාමීව මේ තීරණය රජය ගෙන තිබේ.මේ වැඩපිළිවෙළ අනුව 2014 වර්ෂය පුරාවට ලක්ෂ 2 බැගින් ප්‍රතිපාදන රජය සලසා ඇති අතර ඒ සඳහා රජය හා මිල්කෝ සමාගම අතර ගිවිසුමකට එළඹිමට ද ඉදිරියේදී නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042210</link>
    <topic>සියලු මාර්ග ඇතුළත් නව මාර්ග සිතියමක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සියලු මාර්ග ඇතුළත් නව මාර්ග සිතියමක් සැකසීමට ශ්‍රී ලංකා මිනින්දෝරු දෙපාර්තමේන්තුව තීරණය කරයි. මේ වනවිට රටතුළ සිදුවන ශීඝ්‍ර සංවර්ධනයත් සමඟ නව මාර්ග රැසක් ඉදිවී තිබෙන අතර ඒ සඳහා අධිවේගි මාර්ග ද ඇතුළත් වීම හේතුවෙන් ශ්‍රී ලංකාවේ මාර්ග සිතියම යාවත්කාලීන කිරීමට තීරණය කර ඇතැයි ශ්‍රී ලංකා මිනින්දෝරු දෙපාර්තමේන්තුව පවසයි.ඒ අනුව මෙලෙස ශ්‍රී ලංකාවේ මාර්ග සිතියම යාවත්කාලීන කිරීමේ කටයුතු මේ වනවිට ආරම්භ කර ඇති අතර නව මාර්ග සිතියම සකස් කිරීමේ කටයුතු එළඹෙන මැයි මස අග වනවිට අවසන් කිරීමට හැකිවනු ඇතැයි එම දෙපාර්තුමේන්තුව විශ්වාසය පළකරයි.සංවර්ධනයත් සමඟ මාර්ග පද්ධතියේ සිදුවන වෙනස්වීම් හේතුවෙන් දැනට ශ්‍රී ලංකාව තුළ භාවිත කරන මාර්ග සිතියම්වල එම නව මාර්ග නොමැතිවීම විශාල අඩුපාඩුවක්ව පවතින බවද පෙන්වාදෙන මිනින්දෝරු දෙපාර්තුමේන්තුව රටේ පළාත් පාලන ආයතන හෙවත් ප්‍රාදේශීය ආණ්ඩුවලට ඉතාමත් වැදගත් වූ නව මාර්ග සිතියමක් පළාත් පාලන ජාතික ප්‍රතිපත්තියෙන් සපයන බවද කියසිටී.http://www.gov.lk/web/images/srilanka/maps/expressways.jpg.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042211</link>
    <topic>මානව සම්පත් සංවර්ධන අධිකාරියෙන් පසුගිය කාලේ හිතුමතේට ණය දීලා</topic>
    <author/>
    <content>පසුගිය ඉතිහාසයේ මානව සම්පත් සංවර්ධන අධිකාරිය මඟින් කරලා තිබුණේ තමන්ට කැමති අයට, හිතවතුන්ට, තමන්ට උදව් කරපු අයට හිතුමතේට කැමති කැමති විදියට ණය දෙන එක. තනි පුද්ගලයින්ට ණය දීලා. ඒවා පියවාගන්න ක්‍රමයක් නැහැ. එදා ඒ දුන්නු ණය මුදල් එකතු කරගන්න අද අපේ නිලධාරීන්ට යන්න වෙලා තියෙනවා. නෝනාට දීපු ණය මහත්තයා වියදම් කරලා. නැත්නම් වෙන ණය ගෙවලා. අන්තිමට මේක ගෙවාගන්න බැරුව හිරවෙලා යැයි වයඹ පළාත් ප්‍රධාන ඇමැති දයාසිරි ජයසේකර මහතා පැවැසීය.ඇමැතිවරයා එසේ පැවසූයේ පසුගියදා වයඹ පළාත් සභා ශ්‍රවණාගාරයේ පැවැති වයඹ මානව සම්පත් සංවර්ධන අධික‍ාරිය මඟින් සංවිධානය කළ ග්‍රාමීය සමුපකාර සංවිධානවල සාමාජික සාමාජිකාවන්ගේ සහ පෞද්ගලික ව්‍යවසායකයන්ගේ ස්වයං ජීව‍නෝපාය සංවර්ධනය සඳහා වූ ස්වයං ජීවනෝපාය සංවර්ධන මූල්‍ය පහසුකම් ප්‍රදානෝත්සවයට සහභාගී වෙමිනි.අද ආරම්භ කරන මේ වැඩපිළිවෙල ඉතා දැවැන්ත සංවර්ධන වැඩපිළිවෙළක ආරම්භය. වයඹ පළාත අනාගතයේ දී සිදුකළ යුතු වැඩපිළිවෙල මැතිවරණ කාලයේ දී මම එළි දැක්වූවා. මට ඕනෑ වෙලා තිබුණේ ව්‍යවසායකයින් බිහි කරන්න. ග්‍රාමීය ව්‍යවසායකයින් ජාත්‍යන්තර ව්‍යවසායකයින් බවට පත් කරන්න. මම දැක්කා ඒ ක්‍රියාදාමයේ දී මානව සම්පත් සංවර්ධන අධිකාරියට ලොකු වැඩ කොටසක් කරන්න පුළුවන්.දැන් අපි අපේ අධ්‍යක්ෂ මණ්ඩලයට උපදෙස් දීලා ති‍යෙනවා ‍,ඇත්තටම අවශ්‍ය අයට පමණක් ණය ලබා දෙන්න කියලා. එහෙමත් නැත්නම් කාන්තා සමිති, තරුණ සමිති හරහා ණය ලබාදෙනවා. ඒ වගේම කාන්තා සමිති, තරුණ සමිති අලුත් ව්‍යාපාර කරන අයට කතා කරලා ඒ අය එක්කත් සාකච්ඡා කරලා ණය ලබා දුන්නට පස්සේ ව්‍යාපාරය කරගෙන යන අතරමඟදී අවශ්‍ය කරන දැනුමත් ලබාදෙන්න අපි කටයුතු කරගෙන යනවා. විවිධ පැති ඔස්සේ ඒ අයට තව තවත් ව්‍යවසායකයින්ට උදව් කරන්න පුළුවන් ස්ථාවර වැඩපිළිවෙළක් අපි අද පටන් ගන්නවා.සමිතිවලට 8%පොලියට ණය ලබාදුන්නට ඒ අය නැවත එය නිකුත් කරන්නේ 12% පොලියකට. අපි සමිතියෙන් අය කරගන්නේ 8%යි. සමිතියට 8%ක් ලැබෙනවා. එතකොට සමිතියටත් වර්ධනය වෙන්න පුළුවන්. අළුත් අළුත් දේවල් ඒ යටතේ පටන් ගන්න පුළුවන්.වයඹ පළාතෙත් රටේ දේශීය දළ ජාතික නිෂ්පදානයට මේ වෙනකොට 9.6%ක ප්‍රමාණයක් ලබාදෙනවා. 2016 වර්ෂය වනවිට එය 15%දක්වා වැඩි කරගන්න අපට අවශ්‍ය වෙලා තියෙනවා. ඉලක්කයක් තියනවා. ඒ වෙනුවෙන් අපිට පියවර 2ක් ක්‍රියාත්මක කරන්න වෙනවා. පළමුවැන්න ග්‍රාමීය ආර්ථිකය දියුණු කරන එක. දෙවැන්න නව ආයෝජන ඇතිකරන එක සහ දැවැන්ත කර්මාන්ත ගොඩනඟන එක.කිරි නිෂ්පාදනය ගත්තොත් අද කිරි දොවන්නේ උදේට විතරයි. නමුත් හවසටත් කිරි දොවන්න පුළුවන්. ප්‍රශ්නය තියෙන්නේ හවසට කිරි දෙව්වට ඒවා විකුණගන්න ක්‍රමයක් කිරි ගොවීන්ට නැහැ. මිලදී ගන්න ආයතනයක් නැහැ. නමුත් අපි දැන් ඒකටත් වැඩපිළිවෙළක් ගොඩනැඟුවා. පවත්වපු සාකච්ඡාවල ප්‍රතිඵලයක් විදියට රුපියල් මිලියන 1000ක් වියදම් කරලා පොල්ගහවෙල ප්‍රදේශයේ “Elephant House” ආයතනය මඟින් කිරි මිලදී ගන්න මධ්‍යස්ථානයක් ආරම්භ කරගෙන යනවා. ඉදිරියේ දී කිරි ගොවීන්ට එළදෙනුන් ලබාදෙන්නත් ඔවුන් ක්‍රියා කරනවා. මුළු වයඹ පළාතේම දේශීය කිරි ගොවීන්ගේ කිරි ටික එකතු කරගන්න ඔවුන් අවශ්‍ය කටයුතු කරයි.ඊට අමතරව වයඹ පළාතේ පශු සම්පත් සංවර්ධන අමාත්‍යාංශය මඟින් සමුපකාරයට ලක්ෂ 50ක් ලබාදෙනවා සංවිධිත ලෙස කිරි පට්ටි පාලනය කරගෙන යන්න. ඉස්සර වගේ ගවයින්ට ගහේ බැඳලා තියන්න නෙ‍ෙවයි. සිමෙන්ති වලින් මඩු හදලා කෑම දෙන්න වගේම කිරි දොවන්න අවශ්‍ය මැෂින් සවි කරලා අපද්‍රව්‍ය ටිකත් පාවිච්චි කරන්න පුළුවන් විදියට ඉවත් කරගන්න පුළුවන් විදියට ඒවා ගොඩනඟන්න අවශ්‍ය වැඩටික කෙරෙනවා.ඉස්සර තිබුණා වගේ කිරි කරත්ත වෙනුවට අලුත් වාහන යොදනවා. එතකොට “ චූන් පාන් වෙනුවට චූන් කිරි ” දෙන්න පුළුවන්. පිටි කිරි භාවිතය වෙනුවට අමුකිරි භාවිතා කරන්න පුළුවන්. මේ හැමදේම තුළින් වයඹ පළාතේ කිරි නිෂ්පාදනය වැඩිවෙනවා.ග්‍රාමීය ප්‍රදේශවල තියන ඉඩකඩම්වල මයියොක්කා හිටවන්න පුළුවන්. එක අක්කරේට ගම්මිරිස් වගා කළොත් ලක්ෂ 5ක් හොයාගන්න පුළුවන්. ආණ්ඩුවට බැන බැන ඉඳලා වැඩක් නැහැ. අපේ පළාතේ තියන ඉඩකඩම්වලින් අපිට උත්සාහවන්ත වුණොත් විවිධ ස්වයං රැකියා කරලා හම්බකරන්න පුළුවන්. සමහර අඹ වර්ග වගේම අන්නාසි වර්ග තියෙනවා. ගෙඩිය පිටින්ම ගන්න ආයතන තියෙනවා. මේ වගේ අලුත් දේවල් හඳුනාගෙන වෙළෙඳපොළ හොයලා දෙන හැටි ඒවා වර්ධනය කරන හැටි හොයලා බලලා දැනුම දෙන්න පුළුවන්.අපි අද 394 දෙනෙක්ට ණය ලබාදෙනවා. ඒක අපි 1000ක් දක්වා වර්ධනය කරගමු. ඊට පසුව ඒ ප්‍රමාණය 2000ක් දක්වා වැඩිදියුණු කරගමු. වයඹ පළාතේ වැව් 4000කට අධික ප්‍රමාණයක් තියෙනවා. වැව් සමිති පිහිටුවලා වැව් 1000ක ගැඹුරු කරන්න පුළුවන්. ඊට පස්සේ අපිට පුළුවන් මිරිදිය කර්මාන්තය වෙනුවෙන් වියදම් කරලා එක් මාළුවෙක්ගෙන් රුපියල් 380ක් වගේ මුදලක් උපයන්න පුළුවන්. නුවර, නුවරඑළිය වගේ ප්‍රදේශවලට ඒවා යවන්න පුළුවන්.මේ අවුරුද්දේ සාමාන්‍ය පෙළ විභාගයෙන් එෆ් 9ක්ගත්තු දරුවෝ 600 වයඹ ඉන්නවා. මම ඒ අයව ගෙන්නගෙන කතා කරන්න බල‍ාපොරොත්තු වෙනවා. මොකද ඒ අය තමයි එක එක පැතිවලින් නිර්මාණශීලී වෙන්නේ. ඒ අය උත්සාහවන්ත නම් කමමැලි නැත්නම් විවිධ රැකියා තියෙනවා. හැමෝම ර‍ජයේ රස්සාවල්වලටම යන්න ඕනෑ නැහැ. අරයට මෙය‍ාට නැවෙන්න ඕනෑ නැහැ.. වඳින්න ඕනෑ නැහැ. තමන්ගේ අභිමානයෙන් වැඩ කරන්න පුළුවන්.අද මේ දෙන්නේ සාමාන්‍ය ණයක් කියලා හිතන්න එපා. වයඹ පළාතේ ඉන්න නිර්මාණශීලී මිනිස්සු විදියට අළුත් අදහස් ඇතිව අළුත් දේවල් කරමු. වයඹ පළාතේ ග්‍රාමීය ආර්ථිකය ගොඩනංවමු.මෙම අවස්ථාවට වයඹ පළාත් සභා මන්ත්‍රී නිලන්ත රාජපක්ෂ කුරුණෑගල නගරාධිපති ගාමිණී පෙරමු‍ණ‍ගේ , කුරුණෑගල ප්‍රාදේශීය සභා සභාපති ප්‍රැට්‍රික් කරුණාසිංහ මානව සම්පත් සංවර්ධන අධිකාරියේ සභාපති රෝයි ජයසිංහ මහත්වරු මානව සම්පත් සංවර්ධන අධිකාරියේ විධායක අධ්‍යක්ෂවරුන්, වයඹ සංවර්ධන බැංකුවේ නිලධාරි මහතුන් ඇතුළු රාජ්‍ය නිලධාරීන් සහ ග්‍රමීය ජනතාව ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042212</link>
    <topic>ග්‍රාම නිලධාරීන්ගේ ක්‍රියා කලාපය සම්බන්ධයෙන් විධිමත් අවධානයකින් කටයුතු කළ යුතුයි</topic>
    <author>උදුලා පීරිස්</author>
    <content>මාණ්ඩලික ‍තනතුරේ සිටින පරිපාලන ග්‍රාම නිලධාරීන් තමන් යටතේ සිටින ග්‍රාම නිලධාරීන්ගේ ක්‍රියා කලාපය සම්බන්ධයෙන් විධිමත් අවධානයකින් කටයුතු කළ යුතුව ඇතැයි රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පැවසීය.ඇමැතිවරයා මෙම අදහස් පැවසූවේ දිවයින පුරා ප්‍රාදේශීය ලේකම් කාර්යාලවල පුරප්පාඩුවක්ව පැවැති පරිපාලන ග්‍රාම නිලධාරී තනතුරු සඳහා තෝරාගත් පරිපාලන ග්‍රාම නිලධාරින්ට පත්වීම් ලිපි ලබාදීම සඳහා රාජ්‍ය පරිපාලන හා ස්වදේශ කටයුතු අමාත්‍යාංශයේ පැවැති උත්සවයේදීය.පරිපාලන ග්‍රාම නිලධාරීන් යනු රාජ්‍ය සේවයේ අත්දැකීම් බහුල පිරිසක් බැවින් තමන් යටතේ සිටින නිලධාරීන් සම්බන්ධයෙන් දැඩි අවධානයෙන් කටයුතු කළ යුතුවන බව පෙන්වාදුන් ඇමැතිවරයා ‍වංචා දූෂණ අක්‍රමිකතා සිදුකරන ග්‍රාම නිලධාරීන් සම්බන්ධයෙන් ප්‍රාදේශීය ලේකම්වරු දැනුවත් කළ යුතුව ඇතැයිද කීය. එවැනි අය සම්බන්ධයෙන් විනයානුකූලව කටයුතු කළ යුතුබව අප අදාල අංශ වෙත උපදෙස් දී ඇතැයි කී ඇමැතිවරයා එක් අයෙක් දෙදෙනෙක් කරන වැරදි ක්‍රියා කලාප නිසා මේ වන විට සමස්ත ග්‍රාම නිලධාරින්ගේ නාමයට කැළලක් සිදුවී ඇතැයිද ඇමැතිවරයා පෙන්වා දුන්නේය.තව දු රටත් කතා කරමින් ඇමැතිවරයා මෙසේද කීය.ග්‍රාම නිලධාරීන් සැම විටම අපක්ෂපාතීව සෘජු තීරණගත හැකි අය විය යුතුයි. ඉඩම් ආරවුල් වලදී ඇතැම්විට පක්ෂාග්‍රාහීව කටයුතු කරන ග්‍රාම නිලධාරින් සම්බන්ධයෙන් වාර්තාවෙන බවකී ඇමැතිවරයා බොහෝ අවස්ථාවන්හිදී ඉඩම් ආරවුල් ගැටළු වලදී දුප්පත් අසරණ අයට අසාධාරණයක් නොවන පරිදි කටයුතු කිරිමට ග්‍රාම නිලධාරීන් වග බලාගත යුතුව ඇතැයිද කීය.එසේම ග්‍රාම නිලධාරීන් කාර්යාල වෙලාවන්හි එහි රැදී සිටිය යුතු අතර ගමේ ජනතාවගේ ලියකියවිලි සම්බන්ධයෙන් අවශ්‍ය අනුමැතිය ලබාදීමට සිටින එකම නිලධාරියා ලෙස රජය පත්කරන ඇති ග්‍රාම නිලධාරින් සැම විටම ජනතාවගේ එම අවශ්‍යතා ඉටුකර දීමට වග බලාගත යුතු වෙනවා .එසේම තම වෘත්තිය ගරුත්වය ආරක්ෂාවන පරිදි නිසි ලෙස නිල ඇඳුම නියමාකාරයෙවන් ඇද සිටිය යුතු වෙනවා.මෙම අවස්ථාවට රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පි. බී. අබේකෝන් ,අමාත්‍යාංශයේ අතිරේක ලේකම්වරු ඇතුලු උසස් නිලධාරින් පිරිසක් සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042213</link>
    <topic>කරාපිටිය මහ රෝහලේ හදවත් සැත්කම් ප්‍රමාදයි</topic>
    <author>@ රවිදු ලසිත දීයගහගේ අහංගම සමූහ</author>
    <content>කරාපිටිය මහ රෝහලේ හෘද හා උරස් ශල්‍ය ඒකකය පුළුල් නොකිරීම නිසා එම ඒකකය යටතේ හදවත් සැත්කම් සිදුකිරීම ප්‍රමාද වනබව හෘද රෝගීහු පවසති.මේ තත්ත්වය යටතේ මේ වනවිට එම ශල්‍ය ඒකකයෙන් හදවත් සැත්කම් සිදුකරවා ගැනීම සඳහා රෝගීන් එක්දහස් අටසියයක පමණ පිරිසක් ලියාපදිංචිව සිටිති. එහෙත් මාසයකට සිදුකරන්නේ සැත්කම් හැටක් පමණ බව වාර්තා වේ.කරාපිටිය රෝහලේ ලියාපදිංචිව සිටින හෘද රෝගීන්ගේ සංඛ්‍යාව අනුව හෘද හා උරස් දෙවැනි ඒකකයක් ආරම්භ නොකිරීම නිසා මේ තත්ත්වය උදාවී තිබේ.පොරොත්තු ලේඛණයේ සිටින ඇතැම් රෝගීන් සැත්කම් සඳහා කැදවනවිට ඔවුන් මියගොස් තුන්මාසයේ දානය පවා දී ඇතැයි රෝගීන්ගේ ඥාතීහු පවසති.කරාපිටිය මහ රෝහලේ අධ්‍යක්ෂ ෂෙල්ටන් පෙරේරා මහතාගෙන්මේ පිළිබද විමසූවිට මෙසේ කීය.දකුණු පළාතට අමතරව මොණරාගල, ත්‍රිකුණාමලය ,යාපනය ආදී දුරබැහැර ප්‍රදේශවල රෝගීන්ද හදවත් සැත්කම් කරවාගැනීම සඳහා කරාපිටිය රෝහලට එනවා.එහෙත් දෙවැනි ශල්‍ය ඒකකයක් ආරම්භ කළත් එය විසදුමක් වේ යැයි හිතන්න අමාරුයි. .මේකට හොඳම විසදුම වන්නේ කුරුණෑගල මහරෝහලේ හදවත් සැත්කම් ඒකකය ආරම්භ කිරීමයි.එවිට මේ තදබදය අඩුවෙනවා යැයි ඒ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042214</link>
    <topic>සංවර්ධනය දිහා විපක්ෂය දේශපාලන කුහකත්වයෙන් බැලූ නිසයි ජනතාව ඔවුන්ට මේ ආකාරයට සැලකුවේ</topic>
    <author>ක්‍රිස්ටි මහේෂ් ද සිල්ව‍ා</author>
    <content>හම්බන්තොට වරාය හා ගුවන් තොටුපොළ ගැන එක්සත් ජාතික පක්ෂය ප්‍රමුඛ විපක්ෂය දේශපාලන කුහකත්වයෙන් බැලුව නිසා තමයි හම්බන්තොට ජනතාව මේ ආකාරයට තම අදහස් ප්‍රකාශ කරන්නට ඇතැයි තමන් විශ්වාස කරන බව දකුණු පළාත් ප්‍රධාන ඇමැති ශාන් විජයලාල් ද සිල්වා මහතා ‘දිනමිණට’ පැවැසීය. කාලයක් තිස්සේ තවත් වරායක හා ගුවන්තොටුපළක අවශ්‍යතාව තදින් දැනුණා. මීට පෙර පැවැති රජයන් එම ජාතික යුතුකම ඉටුකරන්න කටයුතු කළේ කැහැ.ඒ නිසා එවැනි ව්‍යාපෘතිවල අවශ්‍යතාව දැනුනාම ඒවා ඉදිකිරීම දිනෙන් දිනම කල් දමනු ලැබුවා. නමුත් ජනාධිපති මහින්ද රාජපක්ෂ මහතා එම අවශ්‍යතාව හොඳින් අවබෝධ කරගෙන කටයුතු කළ නිසා දේශපාලන කුහකත්වයෙන් තමයි අද විපක්ෂය මේ දිහා බලන්නේ. තමන්ගේ ප්‍රදේශවල දියුණුව විපක්ෂය අඩු තක්සේරුවට ලක්කිරීම ගැන හම්බන්තොට ජනතාව දැඩි කනස්ස‍ල්ලෙන් තමයි සිටියේ. මේ තත්ත්වය එය ඉක්මවායාමක් ලෙසයි මම දකින්නේ යැයි මහ ඇමැතිවරයා පැවසීය.සෑම ව්‍යාපාරයක්ම පටන් ගත්තු හැටියේ සියයට 100ක්ම සාර්ථක වන්නේ නැහැ. එදා කොළඹ වරාය හදද්දී අලිමංකඩ පවා තිබුණා. නමුත් අද කොළඹ වරාය ආසියාවේ හොඳම වරායවලින් එකක්. කලක් යන කොට තමයි එවැනි තත්ත්වයට පත් වෙන්නේ. ඒ වගේම කලින් පුරුදු වුණු වරායවල්, ගුවන්තොටුපළවල් තිබෙන්න පුළුවන්. ඒ නිසා ඉදිවූ හැටියේම පෝලිමේ නැව්, ගුවන් යානා එන්නේ නැහැ. මේක අද විපක්ෂයට තේරුම් ගන්න බැරි වී ඇතැයි මහ ඇමැතිවරයා වැඩිදුරටත් දිනමිණට අදහස් පළ කරමින් සඳහන් කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042215</link>
    <topic>ගමේ පන්සලෙන් පාසලට ක්‍රීඩා පිටියක්</topic>
    <author/>
    <content>ගිහියන් පැවිද්දන්ට මිස පැවිද්දන් ගිහියන්ට දන් දෙන අවස්ථා දුලබ ය.මේ පුවත පැවිදි උතුමන් විසින් ගිහි සමාජයේ යහපත උදෙසා අපූරු දාන පාරමිතාවක් පිළිබඳව කතන්දරයකි.කෑගල්ල, උඩම්බා සියඹලාපිටිය ගම්මානයෙහි එකම පාසලට බලවත් අඩුවක්ව පැවැති ක්‍රීඩා පිටිය පසුගිය දා සබරගමු මහ ඇමැති මහීපාල හේරත් සහ කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් යන මහත්වරු අතින් විවෘත වූහ.මෙම ක්‍රීඩා පිටිය ඉදිකිරීම සඳහා අවශ්‍ය භූමිය උඩම්බා සියඹලාපිටිය බෝධිමළුව විහාරස්ථානය විසින් ලබා දී තිබූ අතර එය සංවර්ධනය කිරීම සඳහා සබරගමුව පළාත් සභාව රුපියල් පන් ලක්ෂයක මුදලක් වැය කළේය.නව ක්‍රීඩා පිටිය විවෘත කිරීමෙන් අනතුරුව උඩම්බා සියඹලාපිටිය විද්‍යාලීය සිඟිති දරුදැරියන්ගේ ධාවන තරගයක් ද පැවැත්විණි.මෙහිදී අදහස් දැක්වූ විහාරාධිපති මොරදන සංඝරත්න හිමිපාණෝ සඳහන් කළේ කෑගල්ල නගරාසන්නයේ පිහිටිය ද උඩම්බා සියඹලාපිටිය ගම්මානය මෑතක් වනතුරු පසුගාමී පෙදෙසක් ලෙස හැඳින්වූ බවය.උඩම්බා සියඹලාපිටිය විද්‍යාලය වැසී ගොස් තිබූ අතර මහ ඇමැති මහීපාල හේරත් මහතාගේ නියමයෙන් එය මේ වන විට කෑගල්ල නගරයේ ජනප්‍රියතම පාසලක් වන ස්වර්ණ ජයන්ති පාසලට අනුබද්ධිත පාසලක් ලෙස විවෘත විය.විහාරස්ථාන භූමියේ සබරගමු පළාත් සභා අරමුදලින් බහුකාර්යය ගොඩනැගිල්ලක් ද මේ වන විට ඉදිවෙමින් ඇති බව කී සංඝරතන හිමිපාණෝ ගමේ තරුණ තරුණියන්ට මෙන්ම පාසලේ දුවා දරුවන්ට ද ක්‍රීඩා පිටියක අවශ්‍යතාව පැවතිය ද ඒ සඳහා සුදුසු ගොඩනැගිල්ලක් නොතිබි බැවින් එය අතපසු වෙමින් පැවති බවද කීය.ඊට විසඳුමක් වශයෙන් තම විහාරස්ථානයේ අගනා භූමි භාගයක් පරිත්‍යාග කිරීමට ලැබීම සතුටක් බව උන්වහන්සේ වැඩිදුරටත් පැවසීය.මෙම අවස්ථාවට හතර කෝරළේ ප්‍රධාන සංඝනායක හෙම්මාතගම ශ්‍රී සිද්ධාර්ථ නාහිමි, මහ ඇමැති මහීපාල හේරත්, දිස්ත්‍රික් පාර්ලිමේන්තු මන්ත්‍රී කනක හේරත්, නාගරික මන්ත්‍රී රසික පෙරේරා, ප්‍රාදේශීය සභා මන්ත්‍රී ගාමන් පතිරණ යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042216</link>
    <topic>කිඹුල් හූනෙක් ළඟ තබාගත් සැකකරු අධිකරණයට</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ආරක්ෂිත උරගයෙක් වන කිඹුල් හූනෙක් සන්නතයේ තබාගත් අයෙක්ට රුපියල් ලක්ෂකයක ශරීර ඇපයක් මත මුදාහල ත්‍රීකුණාමලය ප්‍රධාන මහේස්ත්‍රාත් පී. සරවනරාජා මහතා එම සත්වයා ගිරිතලේ පශුවෛද්‍ය වෙත යොමුකර විශේෂඥ වාර්තාවක් ඉදිරිපත් කරන ලෙස වනජීවි සංරක්ෂන දෙපාර්තමේතුවට නියම කළේය.මෙසේ ඇප මත මුදා හලේ ත්‍රීකුණාමලය විලංකුලම පදිංචි අයෙකි. නාවික වැඩබිම අභයභුමියට ඇතුල් වී උරගවර්ගයට අයත් කිඹුල් හූනෙක් අල්ලා සන්තකයේ තබා ගැනීම සම්බන්ධයෙන් බී වාර්තාවකින් වන ජීවි අඩවි ආරක්ෂක අමිල් ජයවර්ධන මහතා විසින් සැකකරු අධිකරණයට ඉදිරිපත් කෙරිණි.ඇපමත මුදාහල සැකකරු ලබන මැයි 06 දා නැවත අධිකරණය හමුවේ පෙනීසිටින ලෙසද මහේස්ත්‍රාත් වරයා නියම කළේය. වනජීවි අඩවි ආරක්ෂක අමිල් ජයවර්ධන , අඩවි ආරක්ෂක ඩබ්.එම්.එස්.එස්.එස්.වීරකෝන්, නියාමක ජගත් රත්නායක, රියැදුරු මංජුල නයන කුමාර යන මහත්වරු වැටලීම සිදුකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042217</link>
    <topic>අමෙරිකාව හා ශ්‍රී ලංකාව අතර ඇත්තේ ශතවර්ෂ ගණනක සිට පැවත එන සම්බන්ධතාවක්</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>අ‍මෙරිකාව හා ශ්‍රී ලංකාව අතර ඇත්තේ අද ඊයේ පැවති සම්බන්ධතාවයක් නොව ශතවර්ෂ ගණනක සිට පැවතෙන සම්බන්ධතාවයක් බවත් එය පසුකාලීන හොඳ සම්බන්ධතාවයක් ලෙස ඉදිරියට ද පැවතිය යුතු බව ශ්‍රී ලංකාවේ අමෙරිකානු තානාපති ටීෂෙල් ජේ. සීසන් මහත්මිය පවසයි.ඇය එසේ පැවසුවේ ඊයේ (22) මාතර සුජාතා බාලිකා විද්‍යාලයේ හා මාතර අනුර විද්‍යාලයේ පැවති උත්සව සභාවකට සහභාගි වෙමිනි. අමෙරිකානු ජාතික පැසිපන්දු සංගමයට අනුබද්ධිත ක්‍රීඩා කරන ක්‍රීඩිකාවන් තිදෙනෙක් සමඟ පැමිණි තානාපතිනිය එම විද්‍යාලයන්ට ක්‍රීඩා උපකරණ ඇතුලු භාණ්ඩ රැසක් පිරිනැමූ අතර එහි ශිෂ්‍යාවන් සමඟ පැසිපන්දු පුහුණුවකට සහභාගි වීමෙන් පසු පැවති මේ රැස්වීම අමතා ඇය මෙසේද පැවසීය.මේ රටේ සේවය කිරීමට පැමිණීම මම ජීවිතයේ ලැබූ ලොකු භාග්‍යයක් ලෙස සලකනවා. අමෙරිකාව හා ශ්‍රී ලංකාව ඉතා සමීප මිතුරුදමක පවතින රටවල් දෙකක්. අමෙරිකාවෙ සමීතම මිතුරෙක් ලෙස ශ්‍රී ලංකාව හඳුන්වා දෙන්නට පුළුවන්. ක්‍රීඩාව ජීවිතයට ඉතාම වැදගත් දෙයක්. මෙයට කාලයකට පෙර අමෙරිකාවෙ කාන්තාවන් ක්‍රීඩාවට එතරම් සහභාගි වුණේ නැහැ. පිරිමි අය පමණයි ක්‍රීඩා කටයුතුවලට සහභාගි වෙන්නට හැකිවුණේ. නමුත් අද ඒ තත්ත්වය වෙනස් වෙලා. අද කාන්තාවන් වැඩිදෙනෙක් ක්‍රීඩාවට යොමු වෙලා. 1972 වසරේදී අමෙරිකාවෙ ස්ථාපිත වුන නීති මගින් පිරිමි අය සහභාගි වෙන සෑම ක්‍රීඩාවකටම කාන්තාවන්ට සහභාගි වෙන්නට හැකි වුණා. මම 1972දී පාසල් දිවිය අවසන් කරමින් සිටි නිසා මට ඒ අවස්ථාවෙන් නියම ප්‍රතිඵල ගන්න බැරිවුණත් පසුව මගේ දියණියන්ට එම අවස්ථාව ලැබීම සතුටට කරුණක්. මට වඩා මගේ දුවලා හරිම වාසනාවන්තයි කියල මම ඒ නිසා හිතනවා.ක්‍රීඩාව අපේ ජීවිතයට ඉතාම වැදගත්. වැඩපොලේදී ඉගෙනුම ලබන ස්ථානයේදී අපට ක්‍රීඩාව නිසා අවධානය හිමි කර ගන්නට පුළුවන් වෙනවා. සාමූහිකව කටයුතු කිරීමෙදී ක්‍රීඩාවෙන් ලබන අත්දැකීම් වැදගත් වෙනවා. යහපත් දේවලට යොමු වීමට මේ නිසා හැකියාව ලැබෙනවා. අද අපි බලාපොරොත්තු වෙනවා පැසිපන්දු ක්‍රීඩාව මේ රටේ ඇති කිරීමට කටයුතු යොදන්නට. රටේ හැම තැනම පැසිපන්දු තරග පවත්වනවා. මාතරින් ඊට ලොකු සහායක් ල‍ැබෙයි කියල හිතනවා. මාතර සමාධි පදන‍මෙන් ඊට ලොකු සහයෝගයක් ලැබෙන නිසා ලොකු සතුටක්.අපි මේ කටයුතු සිදු කරන නිසා රටවල් දෙක අතර සබඳතා පුළුල් කර ගැනීමට ද ඉවහල් වෙනවා. ඉදිරියේදී ඉංග්‍රීසි පාඨමාලාවන් තවත් ඇති කිරීමට කටයුතු යොදනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042218</link>
    <topic>පෙර පාසල් ගුරුවරියන්ට නර්තන පුහුණුව</topic>
    <author>@ කන්තලේ සමුහ</author>
    <content>කන්තලේ අධ්‍යාපන කලාපයට අයත් පෙර පාසල් ගුරුවරියන් සියලුම දෙනාට අවුරුදු ගීත හා එම ගීතවලට ගැලපෙන නර්තන ඉදිරිපත් කිරීම සම්බන්ධව පෙර පුහුණුවක් ලබා දීමේ වැඩසටහනක් කන්තලේ ගුරු මධ්‍යස්ථානයේදී පසුගියදා පැවැත්විණි.කන්තලේ කලාප අධ්‍යාපන කාර්යාලය මෙම වැඩසටහන සංවිධාන කර තිබූ අතර ගීත හා නර්තන පුහුණුවීම ලබාදීම අනුරාධපුර පළාත් අධ්‍යාපන දෙපාර්තමේන්තුවේ සෞන්දර්ය සහකාර අධ්‍යාපන අධ්‍යක්ෂිකා ඩබ්ලිව් කරුණාවතී මහත්මිය විසින් සිදුකරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042219</link>
    <topic>සෞභාග්‍යා සමූප සූර්ය උදානය අද</topic>
    <author>හපුතලේ සමූහ ශාන්ත ලාල් නානායක්කාර</author>
    <content>‘සෞභාග්‍යා - සමූප සූර්ය උදානය’ ඌව පළාත් සමූපකාර අළුත් අවුරුදු උත්සවය අද (22) දවස පුරා බණ්ඩාරවෙල මහ නගර සභා ක්‍රීඩාංගනයේදී උත්සවශ්‍රීයෙන් සැමැරීමට කටයුතු යොදා ඇත.බණ්ඩාරවෙල විවිධ සේවා සමූපකාර සංගමයේ සභාපති එච්. එම්. තිලකරත්න මහතාගේ මූලික උපදෙස් හා සහයෝගය මත බණ්ඩාරවෙල විවිධ සේවා සමූපකාර සංගමය විසින් සංවිධානය කරනු ලබන මෙම අළුත් අවුරුදු උත්සවයට ඌව පළාතේ බදුල්ල හා මොනරාගල දිස්ත්‍රික්කවල සමූපකාර සමිති 17 ම නියෝජනය කරමින් සියලුම සමූපකාර සේවක සේවිකාවන් සහභාගි වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042220</link>
    <topic>සියලු බේද පසෙකලා රටේ උන්නතිය වෙනුවෙන් නැගී සිටීම ජනතාවගේ යුතුකම හා වගකීමයි</topic>
    <author>ධනුෂ්ක ගොඩකුඹුර මන්මුනේ සිට.</author>
    <content>මේ රටේ සාමය, සමඟිය නැති කරන්න විදේශ බලවේග උත්සාහ කරමින් සිටින අවස්ථාවක සියලු බේද අතහැර රටේ උන්නතිය වෙනුවෙන් නැගී සිටීම සියලු ජාතීන්ගේ වගකීම හා යුතුකම බව ජනාධිපති මහින්ද රාජපක්ෂ මහතා පැවසීය.සෑම ජාතියකටම සාධාරණය ඉටු කරන්න රජය බැඳී සිටින බව සිහිපත් කළ ජනාධිපතිවරයා කිසිදු ජාතියක් පාගා දැමීමට ඉඩ නොතබන බවත් අවධාරණය කළේය.ජනාධිපතිවරයා මෙසේ ප්‍රකාශ කළේ රුපියල් 1870ක වියදමින් ඉදිකෙරුණු මඩකළපුව, මන්මුනේ පාලම ජනතා අයිතියට පත් කිරීමේ අවස්ථාවට පසුගිය 19වැනි දා එක්වෙමිනි.ජපාන ජාත්‍යන්තර සහයෝගිතා ආයතනයේ සහ ශ්‍රී ලංකා රජයේ ප්‍රතිපාදන මත ඉදිකෙරුණු මෙම පාලම ප්‍රදේශයේ ජනතාව දිගු කලක් තිස්සේ දුටු සිහිනයක් සැබෑ කරවීමකි.ජනාධිපති මහින්ද රාජපක්ෂ මහතා එහිදී වැඩි දුරටත් මෙසේ ද පැවසීය.මම සන්තෝෂ වෙනවා මේ පාලම විවෘත කරන්න අවස්ථාවක් ලැබීම ගැන. ඒ වගේම අවුරුදු සිය ගණනක් ඔබ එහා මෙහා ගියේ බොහෝම අපහසුවෙන්. අවුරුදු ගණනාවක් තිබුණු ප්‍රශ්නයක් විසඳන්න මේ රජයට පුළුවන්කම ලැබුණා. ජයිකා ආයතනයෙන් ඊට සහයෝගය ලැබුණා. දැන් සමහර අය ඇවිත් කියනවා මේ පාලම හැදුවාම මේ රටේ කිසියම් කණ්ඩායමකට, මේ ගමේ ජීවත්වන ජනතාවට අසාධාරණයක් සිදුවෙන්න ඉඩ තිබෙනවා කියලා. යම් යම් මන්ත්‍රීවරුන්, දේශපාලන වශයෙන් ඇවිත් ප්‍රකාශ කරනවා. මම ඔබට එක සහතිකයක් දෙනවා. කිසිම ජාතියකට කිසිම ජාතියක් පාවා දෙන්න, පාගන්න පුළුවන්කමක් නැහැ. ඒ වගේම එයට අපි ඉඩ තියන්නෙත් නැහැ කියලා අපි පැහැදිලිව කියන අතර මෙතන ඉන්න සියලුම නායකයන් මේ රටේ ජනතාවට අසාධාරණයක් නොවෙන්න වගබලා ගන්නවා කියන එකත් කියනවා.ඒ වගේම බොරු ප්‍රචාර, නොයෙක් කටකතා, නොයෙක් ගැටුම් ඇති කරන්න නොයෙක් කණ්ඩායම් මහන්සි ගන්නවා. සමහර අයගේ සුළු ප්‍රකාශ මහා ප්‍රශ්න ඇති කරන ප්‍රකාශ බවට පත්වෙනවා. ඒ නිසා අප සියලුදෙනා සංහිඳියාවක් ඇති කරගෙන කටයුතු කළ යුතුයි. අවුරුදු තිහක් බැට කෑවා ඇති. අවුරුදු තිහක් ආපස්සට ගියා ඇති. ඔබේ දරුවන්ට මේ රටේ අධ්‍යාපනයක් ලබලා තමන්ගේ මාතෘ භූමියේ, නිදහස්ව, නිවහල්ව බියෙන් හා සැකෙන් තොරව, සාධාරණව ජීවත් වෙන්න, තිබෙන අයිතිය ආරක්ෂා කරන්න අප බැඳී සිටිනවා. අද රට සංවර්ධනය කරගෙන යන ගමන්, රටේ සංහිඳියාව ඇති කරලා සියලුම ජාතීන් එකතු කරගෙන මේ ගමන යනවා. අද මෙතැනට ආවාම එය පෙනෙනවා.විදේශ බලවේග ඉතාම සියුම් විදිහට ක්‍රියාත්මක වෙන යුගයක, මේ රටේ ජාතික සමගිය නැති කරන්න ඔවුන් මහන්සි ගන්න වෙලාවක අපේ යුතුකමක් තිබෙනවා. මේ රටේ ත්‍රස්තවාදය අවසන් කරලා, රටේ සංවර්ධනය ඇති කරලා, ජාතියේ, රටේ උන්නතියට කටයුතු කරන්න ඔබ සියලු දෙනා සූදානම් විය යුතුයි කියලා මම විශ්වාස කරනවා. මේ ප්‍රදේශයේ ජනතාව වෙනුවෙන් හැම ජාතියකටම සාධාරණය ඉටු කරන්න අපි බැඳී ඉන්නවා වගේම මේ රටේ සමගිය, සංහිඳියාව ඇති කරන්න කටයුතු කරන බව අපි කියනවා.ජනාධිපතිතුමා දෙමළ භාෂාවෙන් අදහස් දක්වමින්.අද ඔබ හැමෝටම ඉතාමත්ම සතුටුදායක දවසක්. ඔබගේ දීර්ඝ කාලීන සිහිනය සැබෑ වූ දවසක්. මේ දවස කවදාවත් අමතක කරන්න බැහැ. මේ දේශයේ ජනතාවගේ දීර්ඝ කාලීන අවශ්‍යතාවයක් වුණා මේ පාලම. දේශපාලන නායකයන් කීප දෙනෙක්ම, ඇමැතිවරුන් කීපදෙනෙක්ම, දේශපාලනඥයන් කීපදෙනෙක්ම මේ පාලම තනන්නට දීර්ඝ කාලයක් තිස්සේ පොරොන්දු වුණා. කොයි තරම් පොරොන්දු වුණාද? නමුත් කිසිම දෙයක් සිද්ධ වුණේ නැහැ. නමුත් අද එය යතාර්ථයක් බවට පත්වෙලා තිබෙනවා. මෙය ඉතාමත් වැදගත් පාලමක්. මෙය ලොකු වරප්‍රසාදයක්.ආරයම්පදි ප්‍රදේශයත් කොක්කඩිචෝලේ ප්‍රදේශයත් යාකරන පාලමක්. පඩුවාන්කරේ ජනතාවත් එලුවාන්කරේ ජනතාවත් එක්කරන වැදගත් පාලමක්. තාලන්කුඩාල මන්මුනේ හා මාවඩි මුන්මාරි මාර්ග සම්බන්ධ කරන පාලමක්. පුරාතන තාන්තොන්ඩ්‍රී ඊශ්වර සිවන් කෝවිලට යන්න ඉතාමත්ම පහසු වෙන පාලමක්.කවුරු මොනවා කීවත් කවුරු මොනවා කළත් අපි අපේම රටේ ජනතාව කිසිමදාක අමතක කරන්නේ නැහැ. කියන දේ කරනවා. ඔබ හැමෝම දියුණු වන්න ඕනෑ.ඔබේ ප්‍රදේශය දියුණු වන්න ඕනෑ. ඒ වගේම මුළු රටම දියුණු වන්න ඕනෑ. කිසිම බේදයක් නැතිව අපි හැමෝම එක්සත් වෙමු.නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන් මහතා.දෙමළ ජාතික සන්ධානයේ හා විපක්ෂයේ දේශපාලනඥයන් ජිවිත කාලයේ කරන්නට අසමත් වූ මේ පාලම ඉදිකිරීමේ කටයුතු අපි කෙටි කාලයකින් ඉෂ්ඨ කරලා අද ඔබ වෙනුවෙන් විවෘත කළා. මෙම පාලම ඉදිකිරීමට සිතීමත් විහිලුවක් ලෙසයි දෙමළ සන්ධානය සහ විපක්ෂය එදා දැක්කේ. අපි දැන් ඒ විහිලුව සැබෑ කරලා ජනතාවට පාලම ඉදිකර දී තිබෙනවා. මේ පාලම නිසා විශාල ජනතාවකට සෙත සැලසෙනවා. මේ ප්‍රදේශයේ ජනතාවගේ ජීවිතවලට මේ පාලමෙන් ආලෝකයක් ලැබෙනවා.මේ රටේ සෑම පාලමකටම ඉතිහාසයක් තිබෙනවා. ඒ වගේ මේ පාලමටත් ඉතිහාසයක් තිබෙනවා. මම 2010 වසරේ ජාතික ඒකාබද්ධතා ඇමැතිවරයා වශයෙන් සිටින විට එකල ශ්‍රි ලංකාවේ හිටපු ජපාන තානාපතිතුමා මුණගැසිලා මේ පාලම ඉදිකිරීම ගැන කතා කළා. මම එතුමාට පෙන්වා දුන්නා මේ පාලම ඉදිකිරීමේ වැදැගත්කම. ඒ වගේම ජනාධිපතිතුමා සමඟ කථා කරලා මේ ජනතාව වෙනුවෙන් පාලම ඉදිකරන්නට මම කටයුතු කළා. ජනාධිපතිතුමා අප වෙනුවෙන් කරන සේවය අප කවදාවත් අමතක කළ යුතු නැහැ.ආර්ථික සංවර්ධන නියෝජ්‍ය ඇමැති එම්. එල්. ඒ. එම් හිස්බුල්ලා මහතා.පඩුවන්කරෙයි හා එළුවන්කරෙයි ලෙස බෙදී තිබුණු මෙම මඩකලපුව දිස්ත්‍රික්කය දැන් මන්මුනේ පාලම නිසා එකම දිස්ත්‍රික්කයක් බවට පත් වී තිබෙනවා. වසර සිය ගණනක් මේ පළාතේ ජනතාව විඳපු අසාධාරණයක්, හිරිහැරයක් මේ නිසා ඉවත් වී තිබෙන බව කියන්නට පුළුවන්. ජනාධිපතිතුමා අපට පොරොන්දු වුණා තමන්ගේ දෙවැනි ධූර කාලයේ දී මෙම පාලම ඉදිකරලා දෙනවා කියලා. එතුමා ඒ පොරොන්දුව ඉටු කරලා අපේ ජනතාව වෙනුවේ මේ පාලම ඉතා කෙටි කාලයකින් ඉදි කරලා දුන්නා.මේ රටේ දිස්ත්‍රික්ක 24න් දුෂ්කරම දිස්ත්‍රික්කයක් වන්නේ මේ මඩකලපුව දිස්ත්‍රික්කයයි. මේ දිස්ත්‍රික්කය දියුණු නොවන්නට ප්‍රධාන හේතුව වුණේ අපේ ජනතාවගේ කෘෂි හා අනෙකුත් නිෂ්පාදන අලෙවි කර ගන්නට වෙනත් දිස්ත්‍රික්ක වෙත ගෙන යන්නට තිබුණු අපහසුතාවයි. පාලම්, මාර්ග නොමැතිකම නිසා අපේ ජනතාව පීඩා වින්දා. ජනාධිපතිතුමාගේ නායකත්වයෙන් දැන් ඒ සියලු දේ ඉටු වෙන නිසා අපේ ජනතාවට තමන්ගේ නිෂ්පාදන හොඳ මිලකට අලෙවි කර ගෙන ජීවිත ගොඩනඟා ගන්න අවස්ථාව ලැබිලා තිබෙනවා. ඒ නිසා අපි ජනාධිපතිතුමාට ස්තුතිවන්ත විය යුතුයි.නැඟෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම, ප්‍රධාන ඇමැති අබ්දුල් නජීඩ් මජීඩ්, ව්‍යාපෘති ඇමැති නිර්මල කොතලාවල, නියෝජ්‍ය ඇමැති බසීර් සේගු දාවුද්, මහා මාර්ග හා මාර්ග සංවර්ධන අමාත්‍යාංශයේ ලේකම් ඩබ්ලිව්. ආර්. ප්‍රේමසිරි, ශ්‍රී ලංකාවේ වැඩබලන ජපන් තානාපතිනි අසකෝ උනායෝ මහත්ම මහත්මීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=n14042221</link>
    <topic>වියදම් අවම කර අලෙවිය ඉහළ නැංවීම ආයතන ඉලක්කයයි</topic>
    <author> මහින්ද අලුත්ගෙදර</author>
    <content>ඵලදායී සහ කාර්යක්ෂම අයුරින් ක්‍රියාත්මක වෙමින් තම ආයතනය වෙත පැවරී ඇති අභියෝගාත්මක අය වැය ඉලක්කයන් සපුරා ගැනීම සඳහා සියලු ක්‍රියාමාර්ග ගන්නා බව සීමාසහිත මිහින් ලංකා සමාගම පවසයි.වියදම් අවම කර අලෙවිය ඉහළ නංවා ගැනීම සමාගමේ මූලික සැලැස්ම වී තිබෙන අතර ඒ වෙනුවෙන් කාර්ය මණ්ඩලයේ සහයෝගය අවශ්‍ය බවද සීමාසහිත මිහින් ලංකා සමාගමේ සභාපති සහ ප්‍රධාන විධායක නිලධාරී නිශාන්ත රණතුංග මහතා ප්‍රකාශ කරයි.සමාගමේ ජ්‍යෙෂ්ඨ කළමනාකාරීත්වය සමඟ එක්ව වසරේ අයවැය ඉලක්කයන් පිළියෙළ කර තිබෙන බව පෙන්වාදෙන සභාපතිවරයා ඒ වෙනුවෙන් අධ්‍යක්ෂ මණ්ඩලයේ අනුමැතිය ලැබී තිබෙන බවද ආයතනය වෙත අපේක්ෂිත ප්‍රතිඵලය ලබාදීම සඳහා කාර්ය මණ්ඩලයේ සහාය හිමිවනු ඇතැයි ද විශ්වාසය පළ කරයි.මිහින් ලංකා සමාගම හා සම්බන්ධ පාර්ශවකරුවන්, සපයන්නන් හා සේවා සළසන්නන් අතුරින් පසුගිය වසර කිහිපයේ දී ලාභයක් නොලබා ඇති ආයතනයක් වශයෙන් සඳහන් කරන නිශාන්ත රණතුංග මහතා එම තත්ත්වය වෙනස් කළයුතු අපහසු වගකීමක් බවද කැපවීමෙන් හා කල්පනාවෙන් කටයුතු කරන්නේ නම් ආයතනය වෙනුවෙන් යමක් ඉතිරි කළහැකි බවද කියා සිටී.මේ අතර ඒ මහතා පෙන්වා දෙන්නේ අධ්‍යක්ෂ මණ්ඩලයේ හා වගකීම් දරන්නන්ගේ අනුමැතිය සඳහා කළමනාකාරිත්වය සිවුවාර්ෂික උපාය මාර්ගික සැලැස්මක් ඉදිරිපත් කරන බවයි.කණ්ඩායම් හැඟීමෙන් එක්ව වැඩ කිරීමෙන් ඉලක්කය සපුරා ගැනීමට හැකිවන බවද සීමාසහිත මිහින් ලංකා සමාගමේ සභාපති සහ ප්‍රධාන විධායක නිලධාරී නිශාන්ත රණතුංග මහතා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=r1404221</link>
    <topic>වසන්ත උදානයේ රුවැත්තියෝ...</topic>
    <author>ඡායාරූප - ඌව පළාත් සමූහ ප්‍රසන්න බණ්ඩාර</author>
    <content>ඌව පළාත් සභාව සංවිධානය කර පැවැත්වූ වසන්ත උදානය හා බක්මහ සැණකෙළිය බණ්ඩාවෙලදී දින පහක් පුරා පැවැත්විණි. පළාත් ආණ්ඩුකාර සී. නන්ද මැතිව් මහතාගේ සංකල්පයකට අනුව ප්‍රධාන ඇමැති ශෂීන්ද්‍ර රාජපක්ෂ මහතාගේ ප්‍රධානත්වයෙන් පසුගියදා පැවැත්විණි. වසන්ත උදානයට සමගාමීව පළාත් සෞඛ්‍ය අමාත්‍යාංශය සංවිධානය කළ මනාලියන් දැක්මක්ද බණ්ඩාරවෙල නගර සභා ශ්‍රවණාගාරයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=r1404222</link>
    <topic>තරුණියක් පැහැරගන්න තැත් කළ අයිය-මලෝට වැඩ වරදී</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පෞද්ගලික පන්තියකට ගොස් එමින් සිටි 21 හැවිරිදි තරුණියක් කඹුරුපිටිය නගරයේදී පැහැරගෙන ගිය අයියා මලෝ දෙදෙනෙක් අකුරැස්ස පොලීසිය විසින් අත්අඩංගුවට ගෙන ඇත.කඹුරුපිටිය අබේකෝන්ගොඩ පදිංචි මේ තරුණිය උසස් පෙළ හැදෑරීම සඳහා පෞද්ගලික පන්තියකට ගොස් එමින් සිටියදී සවස 4.15ට පමණ ත්‍රිරෝද රථයකින් පැමිණි පුද්ගලයන් දෙදෙනකුගෙන් එක් අයකු ඇයගේ අතින් ඇද ත්‍රිරෝද රථයට ඇද දමා‍ෙගන පලාගොස් ඇත.සිද්ධිය කඹුරුපිටිය ‍ෙපාලිසියට දැන්වීමෙන් පසු කඹුරුපිටිය පොලිසිය විසින් අවට ‍ෙපාලිස් ස්ථාන දැනුවත් කොට ඇත.මේ සැකකරුවන් දෙදෙනා මේ තරුණිය අකුරැස්ස බස් නැවතුමට ගෙනවිත් කොළඹ පෞද්ගලික බස් රථයකට නැංවීමට උත්සාහ කිරීමේදී ඇය සැකකරුවන්ගෙන් මිදී අකුරැස්ස නගරය දෙසට දිවගොස් ඇත.නැවත සැකකරුවන් පැමිණ ඇය පැහැරගැනීමට උත්සාහ දැරූ අවස්ථාවේ අවට සිටි පිරිස මොවුන් දෙදෙනා සහ ත්‍රිරෝද රථය අල්ලාගෙන අකුරැස්ස පොලිසියට දැන්වී‍ෙමන් පසු පොලිස් අත්අඩංගුවට පත්වී ඇත.සැකකරුවන් දෙදෙනා රන්සෑගොඩ පදිංචි එකම පවුලේ 22, 24 යන වයස්වල පසුවන සහෝදරයන් දෙදෙනෙකි. මෙම තරුණිය පැහැරගෙන යාමට ත්‍රිරෝද රථය පදවා ඇත්තේ අයියා බවට තොරතුරු හෙළිවේ. සිද්ධියට සම්බන්ධ සැකකරුවන් කඹුරුපිටිය පොලිසියට භාරදීමෙන් අනතුරුව අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=r1404223</link>
    <topic>ශාන්තලාල් අනුස්මරණ පාපැදි තරඟය ප්‍රවීණයෝ තරඟ වදිති</topic>
    <author>දිලීප් නිශ්ශංක බළපිටිය සමූහ</author>
    <content>ප්‍රවීණ පාපැදි ශූර ශාන්තලාල් අනුස්මරණ ප්‍රවීණයන්ගේ පාපැදි සවාරිය අම්බලන්ගොඩ ඌරවත්ත පාලම අසලින් පෙරේදා (20) උදේ 10ට ආරම්භ වී කළුතර පලාතොට මංසන්දියෙන් නිමාවට පත්විය.වසර විසිදෙකකට පෙර හදිසි අනතුරකින් මියගිය කොස්ගොඩ ප්‍රදේශයේ පදිංචි ප්‍රවීණ පාපැදි ශූර ශාන්තලාල් මහතා අනුස්මරණය කිරීම වෙනුවෙන් ඔහුගේ සහෝදර ප්‍රවීණ පාපැදි ශූරයකු වන ජනාධිපති ආරක්ෂක අංශයේ සහකාර පොලිස් අධිකාරි ප්‍රභාත් ද සිල්වා මහතා සමඟ පලාතොට සවිය පදනම මේ තරඟය සංවිධානය කර තිබුනි.කිලෝමිටර පනස් පහක දුර පැවැති ප්‍රවීණයන්ගේ පාපැදි තරඟයේ ප්‍රථම ස්ථානය වත්තල සිට පැමිණි නෙස්ලි රූපසිංහ විසින් හිමි කර ගනු ලැබූ අතර, දෙවන ස්ථානය කඩුවෙල සිට පැමිණ උපුල් සමන්සිරිට හිමිවිය.බළපිටිය ප්‍රදීප් චන්දන ද සිල්වා තෙවන ස්ථානය හිමි කර ගත්තේය.මේ පාපැදි තරඟය අම්බලන්ගොඩ ඌරවත්ත පාලම අසලින් ආරම්භ කර ගාලු කොළඹ ප්‍රධාන මාර්ගයේ කළුතර දක්වා ගමන් කරන විට බොහෝ කාලයකින් දැක බලා ගැනීමට ලැබෙන මේ ප්‍රවීණයන් දැක ගැනීමට මඟ දෙපස විශාල පිරිසක් එක්ව සිටියහ.අවුරුදු 17,18 වයස් වලදී පාපැදි ක්‍රීඩාවට එක්ව ඇතත් මේ ප්‍රවීණයන් අවුරුදු 50ත් 60ත් අතර කාලයක් පාපැදි ක්‍රීඩාවේ නිරතව සිටින අතර මොවුන් ලබා ගෙන ඇති අත්දැකීම් මත දිවයින පුරා විශාල පාපැදිකරුවන් පිරිසක් බිහි කිරීමටද මොවුන් කටයුතු කර තිබේ.ප්‍රවීණයන්ගේ පාපැදි සවාරිය සඳහා නෙස්ලි රූපසිංහ, ඇන්තනී සීමන්, උපාලි තාබ්‍රෙව්, එස්.බී. සෝමරත්න, ඩබ්.එම්. උපුල් සමන්සිරි,අසිත ප්‍රනාන්දු,ටී.ඒ.ඩී.නන්දසේන,දුල්ලෑව,නිහාල් කුලසේකර,ප්‍රදීප් චන්දන,අනිල් ද සිල්වා,නලින් ද සිල්වා,ජයලත් ද සිල්වා,එස්.ඒ.ජයසේන ද සිල්වා,ගැමුණු මහීපාල,එස්.ජයලාල්,ඩබ්.දීපානන්ද ආදි ප්‍රවණයෝ රැසක් එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=r1404224</link>
    <topic>බේරුවල ධීවර වරායට සංචාරක යාත්‍රා තටාකාංගණයක්</topic>
    <author>නාගොඩ විශේෂ එන් . වි‍ජේරත්න</author>
    <content>බේරුවල ධීවර වරාය සඳහා නව සංචාරක යාත්‍රා තටාංගණයක් ඉදිකිරීමට කටයුතු කෙරේ.බේරුවල මරදාන නව නැංගුරම් පොළ සහ මෙම නව සංචාරක යාත්‍රා තටාංගණය සඳහා රජය මඟින් වැය කරන මුදල රුපියල් ලක්ෂ 2090කි.මෙහි ඉදිකිරීම් කටයුතු ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධනාත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=r1404225</link>
    <topic>බස්නාහිර පළාතේ වාරිමාර්ග තොරතුරු සිතියම්ගත කිරීමේ වැඩසටහනක් ඇරැඹේ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>තාක්ෂණික සමීක්ෂණ ක්‍රමවේදය උපයෝගී කරගෙන පළාතේ සියලු වාරිමාර්ග ආශ්‍රිත තොරතුරු සිතියම්ගත කිරීමේ වැඩසටහනක් බස්නාහිර පළාත් කෘෂිකර්ම දෙපාර්තමේන්තුව ක්‍රියාත්මක කරගෙන යයි.මේ මඟින් බලාපොරොත්තු වන්නේ ජල සම්පත ග්‍රාමීය ජනතාවගේ ජීවිකාව සුරක්ෂිත කිරීම වඩාත් ක්‍රමානුකූලව ක්‍රියාවට නැංවීම බව පවසන පළාත් කෘෂිකර්ම දෙපාර්තමේන්තුව ජල භාවිතය පිළිබඳ සමස්ත ඉල්ලුම මේ වනවිටත් ශීඝ්‍රයෙන් වෙනස් වෙමින් පවතින බවද කියයි.මෙය ඒ සඳහා වන උපාය මාර්ගයක් ලෙසද සලකයි. කෘෂිකාර්මික සංවර්ධනයේ ප්‍රධානම මෙහෙයුමේ බලය වාරි අංශය නිසා ජලය විශ්වාසනීය අන්දමින් ප්‍රමාණවත් ලෙස සමාකාර බෙදාහැරීමක් කළ යුතුව ඇති බවද මේ සඳහා මෙවැනි සිතියමක ඇති අවශ්‍යතාව තදින් පෙන්නුම් කරන බව ද කියයි.2012 – 2013 වර්ෂවල ඇළමාර්ග ප්‍රතිසංස්කරණය ට්‍රැක්ටර් පැන්නුම් ඉදිකිරීම පැති බැමි සහ නව අමුණු යන අංශ වෙනුවෙන් ව්‍යාපෘති 223ක් ක්‍රියාත්මක කර ඇති අතර ඒ සඳහා වැය කර ඇති මුදල රුපියල් දස ලක්ෂ 77 කි.මේ මඟින් පෝෂණය වන අක්කර ප්‍රමාණය 6868 කි. ප්‍රතිලාභ ලබන ගොවි පවුල් 5000කට වැඩිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=r1404226</link>
    <topic>මැදපෙරදිග අතරමං වූ තිදරු මවට දිනමිණ පුවත්ප‍තින් සහනය සැලසෙයි</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල උස්සාපිටිය ගොඩිගමුව ගම්මානයේ තුන්දරු මවක් විදේශ රැකියාවකට ගොස් එහිදී තාඩන පීඩනවලට ලක්ව එම නිවෙසින් පැන ගොස් සැඟවී සිට ඒ බව සැමියාට දැන්වු පසුව සැමියා තම බිරියගේ දුක්මුසු කතාන්තරය ‘දිනමිණ’ පුවත්පත වාර්තා කිරීමෙන් පසුව ඇයට යළි මවුබිමට පැමිණීමට ඉඩකඩ ලැබීමේ සිද්ධියක් වාර්තා වෙයි.සෞදි දේශයේ රියාද් නගරයේ නිවසක මෙහෙකාරකමකට ගොස් මෙසේ පීඩාවට දුකට කරදරවලට ලක්ව ඒ සියල්ලෙන් මිදී මෙසේ මව්බිමට පැමිණීමේ වාසනාව ‘දිනමිණ’ ප්‍රවෘත්තිය මතින් ලබාගෙන දැනට සැනසුම් සුසුම් හෙළමින් සියදිවි රැකගෙන ඇත්තේ ගොඩිගමුව ගම්මානයේ පදිංචි එම්. පී. ඉන්ද්‍රානි පුෂ්පලතා නමැති තිදරු මවකි. ඉන්ද්‍රාණි තමාට සිදුවූ විපත පිළිබඳව මෙසේ පවසා සිටියාය.2013 ජනවාරි මස 06 වැනි දින මා සෞදි රටේ රියාද් නගරයේ නිවෙසක මෙහෙකාරියක ලෙසට රැකියාවක් කරන්න මේ රටේ විදේශවලට රැකියාව සඳහා යවන ආයතනයකට රු.50,000ක මුදලක් ලබාදී එහි ගියා. එහි රැකියාව සිදුකැරමින් සිටින විට මට නොයෙක් තාඩන පීඩන සිදුවන්න පටන් ගත්තා. ඒ සියල්ල එහිදී සිදුකළේ ඒ නිවසේ ප්‍රධානියා සහ අනෙක් පිරිසයි. මේ තාඩන පීඩන විඳින්න බැරි තැන මම එම නිවෙසින් පැන ගොස් එරට තානාපති කාර්යාලය පාලනය කරන රැඳවුම් මධ්‍යස්ථානයක සැඟවී සිට එහි සිටි නිලධාරිවරයකුගේ සහාය මත මම මට සිදුවූ කරදර හිරිහැර‍ ගැන මාගේ සැමියාට දන්වා සිටියා.පසුව සැමියා වන සුගතානන්ද ඒ සියලු තොරතුරු මා විදේශ ගත කළ ආයතනයට දන්වා මම ආපසු ගෙන්වා දෙන්න එම ආයතනය රු. 50,000/-ක නැවත ලබාගෙන තිබෙනවා. සැමියා තවදුරටත් ඒ බව සෞඛ්‍ය නියෝජ්‍ය ඇමැති ලලිත් දිසානායක මහතාටද දන්වා එතුමාද ඊට පියවරගෙන තිබෙනවා. විදේශ සේවා නියුක්ති කාර්යාංශයට හා විදේශ සේවා අමාත්‍යාංශයටද දන්වා තිබෙනවා පසුව විදේශ ගත කළ නියෝජිතායතනය වෙතට ගොස් මාගේ සැමියා දන්වා සිටි විට එම ඒජන්සිය නැවත මාගේ සැමියාගෙන් රුපි. 50,000/- මුදලකුත් රැගෙන ඇතත් මට එයින් කිසිම සහනයක් ලැබුණේ නැහැ. නියෝජ්‍ය ඇමැති ලලිත් දිසානායක මැතිතුමාද මට පිහිටවන්න ක්‍රියා කැර තිබෙනවා. නමුත් ඉහළ පිරිස් එහිදී නිසි පියවර ගෙන නැහැ.පසුව මාගේ සැමියා මාධ්‍යවේදී මහත්මයකු හමුවී මට සිදුව ඇති හිරිහැර කරදර ගැන දන්වා මට පිහිටක් වන්න ආයාචනයක් කැර තිබෙනවා. ඒ අනුව මා ගැන ‘දිනමිණ’ පත්‍රයේ පළවුණා. රියාද් නගරයේ තානාපති කාර්යාලය ඊට වහාම ප්‍රතිචාර දක්වා මා ගැන සොයා බලා මට පිහිටවුණා. පසුව මම ශ්‍රී ලංකාව එරට තානාපති කාර්යාලය අවශ්‍ය කටයුතු කැර දුන්නා. මාගේ සැමියා මට සිදුව ඇති කරදර හිරිහැර ගැන ‘දිනමිණ’ පළ කළ ප්‍රවෘත්තිය කපා ගෙන එරට තානාපති කාර්යාලයට ද යවා තිබෙන බව පසුව මම දැනගත්තා. මම මාගේ දිවිය බේරා දුන් “දිනමිණ පුවත්පතට” පින් දෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=s1404221</link>
    <topic>ක්‍රීඩා ඇමැති-ඔලිම්පික් සභාපති කලෙකට පසුව අද හමුවෙති</topic>
    <author>ප්‍රින්ස් ගුණ‍සේකර</author>
    <content>කොළඹ හිල්ටන් හෝටලයේ දී අද ආරම්භවන ආසියානු ‍හොකී සමුළුවේ දී කලෙකට පසුව ක්‍රීඩා ඇමැති මහින්දානන්ද අලුත්ගමගේ මහතා හා ජාතික ඔලිම්පික් කමිටු සභාපති හේමසිරි ප්‍රනාන්දු මහතා එකට එක්වෙති.ක්‍රීඩා අමාත්‍යංශය හා ඔලිම්පික් කමිටුව අතර පැවැති මතහේදාත්මක තත්ත්වයන් නිමා කිරීමේ මූලික පියවරක් ලෙස මෙය සැලකේ.ආසියානු හොකී සමුළුවේ විශේෂ ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා සහභාගී වන අතර ජාතික ඔලිම්පික් කමිටු සභාපති හේමසිරි ප්‍රනාන්දු මහතා ද ඊට සහභාගි වන බව අප කළ විමසුමක දී තහවුරු කළේය.ක්‍රීඩා අමාත්‍යංශය සමග සහයෝගයෙන් වැඩ කිරීමට තමා සූදානම් බවත් ඔලිම්පික් කමිටුවේ උපරිම සහයෝගය ක්‍රීඩා අමාත්‍යංශයට ලබාදෙන බවත් හේමසිරි ප්‍රනාන්දු මහතා 'දිනමිණ'ට පැවැසීය. ක්‍රීඩාවේ දියුණුව ඇති කිරීමට දෙපාර්ශවයම අවංක කැපවීමක සිටින හෙයින් කිසිදු අර්බුදයකින් තොරව ඉදිරි කාලයේ කටයුතු කළ යුතු බව ඔලිම්පික් කමිටු සභාපතිවරයා‍ගේ අදහස වී තිබේ.'අපට ජනාධිපතිතුමා ඇතුලු රජය විශාල ඉලක්කයක් ලබා දී තිබෙනවා. වසර 2017දී පැවැත්වෙන ආසියානු යොවුන් ක්‍රීඩා උළෙල අති සාර්ථකව ඉටු කිරීම අපේ වගකීමක්. ක්‍රීඩා අමාත්‍යංශය හා ජාතික ඔලිම්පික් කමිටුව ඉතා හොඳ අවබෝධයෙන් හා උනන්දුවෙන් මේ දැවැන්ත ක්‍රීඩා උළෙල සාර්ථක කළ යුතුයි. ක්‍රීඩා ඇමැතිතුමා සමග එක්ව රට වෙනුවෙන් ඉටු කළ යුතු ජාතික වගකීම් රැසක් තිබෙනවා.' ප්‍රනාන්දු මහතා පැවැසීය.ඔලිම්පික් කමිටුව හා ක්‍රීඩා ඇමැතිවරයා අතර ගොඩ නැගෙන අවබෝධය නැති කිරීමට යමකු උත්සාහ කරන්නේ නම් දෙපාර්ශවයම පරෙස්සම් විය යුතු බව ප්‍රනාන්දු මහතා අවධාරණය කළේය.ජාතික ඔලිම්පික් කමිටුව හා ක්‍රීඩා අමාත්‍යංශය අතර හමුවක් ඉදිරි දිනවල දී පැවැත්වීමට අපේක්ෂා කරන බව ක්‍රීඩා ඇමැති මහින්දානන්ද අලුත්ගමගේ මහතා අප කළ විමසුමක දී පැවැසීය. ක්‍රීඩා පනත සංශෝධනය හා ඉදිරි කටයුතු පිළිබඳ මුහුණට මුහුණ සාකච්ඡා කළ යුතු හෙයින් මේ හමුව සූදානම් කරන බව අලුත්ගමගේ මහතා පැවැසීය. එයට අමතරව ඔලිම්පික් කමිටු සභාපති හේමසිරි ප්‍රනාන්දු මහතා සමග ද සාකච්ඡා කරන බව ක්‍රීඩා ඇමැතිවරයා සඳහන් කළේය.ක්‍රීඩාව නඟා සිටුවීමට අවශ්‍යම දෙපාර්ශවය පැන නැගී ඇති ප්‍රශ්න පිළිබඳ සෘජු සාකච්ඡාවකට අවතීර්ණවීම නව වසර උදාවීමත් සමග ක්‍රීඩාවේ දියුණුවට විශාල ඉදිරි පියවරක් වනු ඇතැයි විචාරකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=s1404222</link>
    <topic>උතුරුමැද පළාත් පිලට ලකුණු 91ක පහසු ජයක්</topic>
    <author/>
    <content>නායිකා හසිනි පෙරේරාගේ සහ අමා කාංචනාගේ විශිෂ්ට පිති හරඹය හේතුවෙන් අවුරුදු 26න් පහළ අන්තර් පළාත් කාන්තා ක්‍රිකට් තරගාවලියේ දකුණු පළාත් කණ්ඩායමට එරෙහිව ලකුණු 91ක පහසු ජයක් වාර්තා කිරීමට උතුරු මැද පළාත් කණ්ඩායම සමත්විය.කෝල්ට්ස් පිටියේ දී පසුගියදා පැවැති මේ තරගයේ පළමුව පන්දුවට පහරදුන් උතුරුමැද පළාත් කණ්ඩායම ඕවර 48.4කදී ලකුණු 200ක් රැස් කළ අතර පිළිතුරු ඉනිම ක්‍රීඩා කළ දකුණු පළාත් ක්‍රීඩිකාවන්ට ලබා ගත හැකිවූයේ ඕවර 46.5කදී සියලුදෙනා දැවී ලකුණු 119ක් පමණි.උතුරුමැද පළාත් කණ්ඩායමේ නායිකා හසිනි පෙරේරා ලකුණු 46ක් රැස් කිරීමට සමත්වූ අතර තුන් ඉරියව් ක්‍රීඩිකා අමා කාංචනා ලකුණු 42ක් රැස් කළාය. මීට අමතරව චතුරානි ගුණවර්ධන ලකුණු 30ක් ලබා ගැනීමට සමත්වූවාය. පන්දු යැවීමේ දී නිමාලී පෙරේරා සහ නිලක්ෂි සිල්වා අතර කඩුලු 3 බැගින් බෙදී ගියේය.පිළිතුරු ඉනිම ක්‍රීඩා කළ දකුණු පළාත් කණ්ඩායමේ වැඩිම ලකුණු සංඛ්‍යාව වාර්තාවූයේ නිලූකා ක්‍රිෂාන්තිගේ පිත්තෙනි. ඇය ලකුණු 23ක් රැස් කළ අතර නායිකා අනුෂ්කා සංජීවනී ලකුණු 19ක් ලබා ගත්තාය. පන්දු යැවීමේ දී එච්.වික්‍රමනායක කඩුලු 4ක් බිඳ දැමුවාය. ජනනි කෞෂල්‍යා සහ සුගන්ධිකා කුමාරි අතර කඩුලු 2බැගින් බෙදී ගියේය.දස්කම් සපිරි යොවුන් ක්‍රීඩිකාවන් හඳුනාගැනීමේ අරමුණින් දේශීය කාන්තා ක්‍රිකට් පිටියේ පළමුවරට පැවැත්වෙන මේ තරගාවලියට පළාත් කණ්ඩායම් 4ක් තරග වදියි. සියලු තරග කොළඹ කේන්ද්‍ර කරගනිමින් මුවර්ස් පිටියේ සහ කෝල්ට්ස් පිටියේ පැවැත්වේ. ජාතික කණ්ඩායම නියෝජනය කරන ‍යොවුන් ක්‍රීඩිකාවන් මෙන්ම දැනට කාන්තා සංවර්ධන ක්‍රිකට් සංචිතයේ ක්‍රීඩිකාවන් ද ඇතුළුව යුද, ගුවන්, නාවික ඇතුළු ක්‍රීඩා සමාජ මගින් තෝරාගත් ක්‍රීඩිකාවන් පිරිසක් තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=s1404223</link>
    <topic>මැක්ස්වෙල්ගේ පිතිහරඹයෙන් කිංග්ස් පන්ජාබ් පිල ජය ගනී</topic>
    <author/>
    <content>ග්ලෙන් මැක්ස්වෙල්ගේ හා ඩේවිඩ් මිලර්ගේ විශිෂ්ට පිතිහරඹය හේතුවෙන් අයි.පී.එල්.තරගාවලියේ රාජස්තාන් ‍රෝයල්ස් කණ්ඩායම සමග එක්සත් අරාබි එමීර් රාජ්‍යයේ සාජා නුවර පැවැති තරගයෙන් කඩුලු 7ක ජයක් වාර්තා කිරීමට කිංග්ස් පන්ජාබ් පිල සමත්විය.පළමුව පන්දුවට පහරදුන් රාජස්තාන් ‍රෝයල්ස් පිල ඕවර 20 අවසානයේ කඩුලු 5ක් දැවී ලකුණු 191ක් ලබා ගත්තේය. පිළිතුරු ඉනිම ක්‍රීඩා කළ කිංග්ස් පන්ජාබ් පිල ඕවර 18.4කදී කඩුලු 3ක් පමණක් දැවී ජයග්‍රහණය සපුරා ගත්තේය.මෙවර තරගාවලිය පුරා ලකුණු අත‍ර සිටින ඔස්ට්‍රේලියාවේ ප්‍රහාරාත්මක පිතිකරු ග්ලෙන් මැක්ස්වෙල් පන්දු 45කදී හතරේ පහර 8ක් සහ හයේ පහර 6ක් සමග ලකුණු 89ක් රැස් කරමින් පන්ජාබ් කණ්ඩායමට ජයග්‍රහණයේ මාවත විවර කළේය. ඔහුට අනගි සහයක් ලබාදුන් කීත් මිලර් නොදැවී ලකුණු 51ක් රැස් කළේ පන්දු 19කට පමණක් මුහුණ දෙමිනි. ඔහුගේ ඉනිමට හයේ පහර 6ක් ඇතුලත්විය.මීට පෙර චෙන්නායි සුපර්කිංග්ස් පිලට එරෙහිව ලකුණු 95ක් වාර්තා කළ මැක්ස්වෙල් තරගාවලියේ වැඩිම ලකුණු ලාභියා ලෙස පෙරමුණ ගැනීමට ද සමත්ව සිටියි.රාජස්තාන් ‍රෝයල්ස් - 191/5 (ඕවර 20) සංජු සැම්සන් 52, ශේන් වොට්සන් 50, ස්ටීවන් ස්මිත් නොදැවී 27, අභිෂේක් නායර් 23යි.කිංග්ස් පන්ජාබ් - 193/3 (ඕවර 18.4) ග්ලෙන් මැක්ස්වෙල් 89, ඩේවිඩ් මිලර් නොදැවී 51, චේතස්වර් පුජාරා නොදැවී 40යි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=s1404224</link>
    <topic>අංග සම්පූර්ණ ක්‍රීඩා පිටියකට ශ්‍රී ලංකාවෙන් යෝජනාවක්</topic>
    <author>ප්‍රින්ස් ගුණ‍‍සේකර</author>
    <content>ශ්‍රී ලංකා හොකී ක්‍රීඩා ඉතිහාසයේ ස්වර්ණමය අවස්ථාවක් ලෙස සැලකෙන ආසියානු හොකී සම්මේලන විධායක මහා සභාව අද කොළඹ හිල්ටන් ‍හෝටලයේ දී ආරම්භ වෙයි.‍මේ විධායක සභාවේ දී ශ්‍රී ලංකාවට කෝටි ගණනක් වටිනා කෘත්‍රිම ක්‍රීඩාංගණයක් ලබා ගැනීමේ යෝජනාවක් ඉදිරිපත් කිරීමට නියමිතය. ශ්‍රී ලංකා හොකී සම්මේලනයේ සභාපති නියෝජ්‍ය පොලිස්පති සුමිත් එදිරිසිංහ මහතා මේ යෝජනාව විධායක සභාවට ඉදිරිපත් කිරීමට නියමිතව ඇත.ශ්‍රී ලංකාවේ දැනට කෘත්‍රිම හොකී ක්‍රීඩාංගණ 2ක් පමණක් ඇති අතර නවීන තාක්ෂණයෙන් යුත් අංග සම්පූර්ණ හොකී ක්‍රීඩා පිටියක අවශ්‍යතාව මෙහි දී පෙන්වා දීමට නියමිතය.ශ්‍රී ලංකාවට තවත් කෘත්‍රිම ‍‍හොකී ක්‍රීඩා පිටියක් ලැබුණහොත් පාසල් හා අන්තර් ක්‍රීඩා සමාජ හොකී ක්‍රීඩාව සීඝ්‍රයෙන් දියුණු කිරීමේ හැකියාව ඇතැයි ශ්‍රී ලංකා ‍හොකී සම්මේලනයේ අදහස වී ඇත.දැනටමත් ආසියානු හොකී සම්මේලනය ශ්‍රී ලංකාවේ ඉල්ලීමක් පරිදි රුපියල් ලක්ෂ ගණනක ක්‍රීඩා භාණ්ඩ ලබා දී ඇති අතර ඒවා පාසල් ක්‍රීඩාවේ දියුණුව පිණිස යෙදවීමට බලාපොරොත්තු වන බව හොකී සම්මේලනයේ සභාපති නියෝජ්‍ය පොලිස්පති සුමිත් එදිරිසිංහ මහතා පැවැසීය.ආසියාවේ හොකී ක්‍රීඩා කරන රටවල් 30කින් රටවල් 16ක විධායක කමිටු නියෝජිතයෝ අද පැවැත්වෙන සමුළුවට එක්වන අතර දකුණු ආසියානු කලාපයේ රටවල හොකී ක්‍රීඩාව පිළිබඳ විශේෂ අවධානයක් යොමු කිරීමට අපේක්ෂා කෙරේ. මෙතෙක් ආසියාවේ රටවල් බොහොමයක මෙවැනි සමුළු 64ක් පවත්වා ඇති අතර ශ්‍රී ලංකාවට පළමුවරට ලැබී ඇත්තේ 65වැනි අවස්ථාවේ දී වීම විශේෂත්වයකි.මේ සමුළුවේ ප්‍රධාන ආරාධිතයන් ලෙස ආසියානු හොකී සම්මේලනයේ ප්‍රධානීන් කීපදෙනකුට ආරාධනා කොට ඇත.ආසියානු හොකී විධායක සමුළුවට සමගාමීව ශ්‍රී ලංකාවේ දී අදියර 1 පුහුණු පාඨමාලාවක් ද ආරම්භ වූ අතර එයට හතලිස් දෙනකු සහභාගී වූහ.එම විශේෂ පාඨමාලාව මෙහෙයවීමට මැලේසියාවේ විශේෂඥ හොකී පුහුණුකරුවන් දෙදෙනකු සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=s1404225</link>
    <topic>ශිෂ්‍යභට බළකා අන්තර් ක්‍රීඩා ශූරතාව බදුල්ල 6වැනි බළඇණියට</topic>
    <author/>
    <content>ජාතික ශිෂ්‍යභට බළකා අන්තර් බලඇණි ක්‍රීඩා උළෙලේ සමස්ත ශූරතාව සමගින් මහින්ද රාජපක්ෂ අභියෝගතා කුසලානය දිනාගැනීමට බදුල්ල 6වැනි බළඇණිය සමත්විය. කොළඹ සුගතදාස ක්‍රීඩාංගණයේ පසුගියදා පැවැති තරගාවලියේ අනුශූරතාව කොළඹ 3වැනි බළඇණියට හිමිවිය.ඔවුන් අධ්‍යක්ෂ අභියෝගතා කුසලානය පිරිනැමුණි. තරගාවලියේ දක්ෂතම ක්‍රීඩකයාට පිරිනැමෙන යුද හමුදාපති අභියෝගතා කුසලානය කළුතර 12වැනි බළඇණියේ කේ.ඒ.කොට්හච්චිට හිමිවු අතර දක්ෂතම ක්‍රීඩිකාවට පිරිනැමෙන අධ්‍යක්ෂ ශූරතා කුසලානය නුවරඑළිය 18වැනි බලඇණියේ පි.ආර්.ඒ.එස්.විජේරත්නට හිමිවුවාය.තරගාවලියට දිවයින පුරා පිහිටි බලඇණි 24ක යුද, ගුවන්, නාවික හා පොලිස් ශිෂ්‍යභට බාලක බාලිකාවන් 1500කට අධික පිරිසක් සහභාගිවිය. ජාතික ශිෂ්‍යභට බලකායේ අධ්‍යක්ෂ මේජර් ජෙනරාල් එච්එම්.එච්.ඒ.හේරත් මහතාගේ ප්‍රධානත්වයෙන් තරගාවලිය පැවැති අතර එම අවස්ථාවට ජාතික ශිෂ්‍යභට බලකායේ හිටපු අධ්‍යක්ෂවරුන් හා ජ්‍යෙෂ්ඨ නිලධාරීන්, නිලධාරිනියන් ඇතුලු පිරිසක් එක්ව සිටියහ.තරගාවලියේ කණ්ඩායම් ප්‍රතිඵල මෙසේය-වොලිබෝල් බාලක-ගම්පහ 7වැනි බලඇණිය, බාලිකා-රත්නපුර 8වැනි බලඇණිය පාපන්දු-ත්‍රිකුණාමලය 21වැනි බලඇණිය පිහිනුම් බාලක-16වැනි බලඇණිය මාතර, බාලිකා-3වැනි බලඇණිය කොළඹ දැල්පන්දු-1වැනි බලඇණිය ගාල්ල මාර්ග ධාවන බාලක/බාලිකා-15බලඇණිය මලල ක්‍රීඩා බාලක/බාලිකා- 6වැනි බලඇණිය අතිශූර ශිෂ්‍යභට ඛණ්ඩය-6වැනි බලඇණිය -බදුල්ල සාන්ත ජෝශප් මධ්‍ය මහා විද්‍යාලය බණ්ඩාරවෙල අනුශූර කණ්ඩායම-16වැනි බලඇණිය මහින්ද කණ්ඩායම අතිශූර කණ්ඩායම-6වැනි බලඇණිය මහින්ද කණ්ඩායම (ගෝඨාභය රාජපක්ෂ RWP RSP psc අභියෝගතා කුසලානය).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=s1404226</link>
    <topic>එංගලන්තයට යන යොවුන් පාපන්දු පිලට පළමුවරට ක්‍රීඩිකාවෝ 2ක් එක්වෙති</topic>
    <author/>
    <content>මේ මස අග භාගයේ දී එංගලන්තයේ සංචාරයක නිරතවන අවුරුදු 20න් පහළ පාසල් පාපන්දු කණ්ඩායමට පළමුවරට ක්‍රීඩිකාවන් 2ක් එක්වී සිටිති. ශ්‍රී ලංකා පාපන්දු සම්මේලනය හා එයාර්ටෙල් ආයතනය එක්ව මෙහෙයවූ 'එයාර්ටෙල් රයිසිං ස්ටාර්' වැඩසටහන මගින් තෝරාගනු ලැබූ මේ කණ්ඩායමට එක්වී සිටින ක්‍රීඩිකාවන් වන්නේ මලියදේව බාලිකාවේ සකුරා සෙව්වන්දි සහ පොල්ගහවෙල සාන්ත බර්නදෙත් ආදර්ශ විද්‍යාලයේ පූර්ණිමා සඳමාලිය.දිස්ත්‍රික් මට්ටමෙන් පැවැති 'එයාර්ටෙල් රයිසිං ස්ටාර්' වැඩ සටහනේ අවසන් තෝරා ගැනීම පසුගියදා සී.ආර්. ඇන්ඩ් එෆ්.සී.පිටි‍යේ පැවැති අතර එහි දී ක්‍රීඩකයන් 10ක් සමග සෙව්වන්දි සහ පූර්ණිමා අවසන් කණ්ඩායමට තෝරා ගනු ලැබීය.එංගලන්තයේ මැන්චෙස්ටර් යුනයිටඩ් ක්‍රීඩා සමාජයේ පුහුණුකරුවන් සිවුදෙනකුගේ අධීක්ෂණය යටතේ මේ වැඩ සටහන ක්‍රියාත්මක විය. තෝරා ගත් ශ්‍රී ලංකා යොවුන් පාපන්දු කණ්ඩායම එංගලන්ත සංචාරයේ දී මැන්චෙස්ටර් යුනයිටඩ් තෝරාගත් කණ්ඩායමක් සමග පුහුණු තරග කීපයකට සහභාගි වීමට නියමිතය.19 හැවිරිදි සකුරා සෙව්වන්දි 2012 වසරේ සිට ජාතික කාන්තා පාපන්දු පිල නියෝජනය කරන අතර සාෆ් ක්‍රීඩා උළෙලට එක්වූ ශ්‍රී ලංකා කාන්තා පාපන්දු පිලේ දැල් රකින්නිය ලෙස කටයුතු කළාය. ඇය 2012 අන්තර් සමාජ කාන්තා විවෘත පාපන්දු තරගාවලියේ දක්ෂතම දැල් රකින්නිය ලෙස සම්මානයට පාත්‍රවූවාය.ජාතික කණ්ඩායමේ හිටපු දැල් රකින්නකු වන ඩී.චන්ද්‍රසිරි මහතා යටතේ පුහුණුව ලබන සෙව්වන්දිගේ පාසල් පාපන්දු පුහුණුකරු වන්නේ එස්.සත්‍යරාජ් මහතාය. ලියෝ ප්‍රනාන්දු මහතා යටතේ පුහුණුව ලබන 18 හැවිරිදි පූර්ණිමා සඳමාලි අවුරුදු 19න් පහළ පාසල් පාපන්දු තරගාවලියේ හොඳම ක්‍රීඩිකාව ලෙස සම්මාන දිනූ අතර 17න් පහළ ජාතික යොවුන් කාන්තා පාපන්දු පිලේ නායිකාව ලෙස ද කටයුතු කළාය. - ෆවුස්.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>22</day>
    </date>
    <link>http://www.dinamina.lk/2014/04/22/_art.asp?fn=f1404221</link>
    <topic>ගමට වැඩියෙන්ම වැඩ කළේ අපි</topic>
    <author/>
    <content>වර්තමාන දේශපාලන තත්ත්වය රටේ අනාගතය හා ඉදිරි දේශපාලන වාතාවරණය කෙසේ සකස් වේද යන කරුණු පිළිබඳව ජ්‍යෙෂ්ඨ ඇමැති ආතාවුද සෙනෙවිරත්න මහතා සමඟ සිදුකළ සාකච්ඡාවකි මේ.ප්‍රාදේශීය මට්ටමේ මැතිවරණයක් වුණත් ජාතික තලයේ මැතිවරණයක් වුණත් ආණ්ඩුවක් විදිහට අපට ගැටලුවක් නැහැ. අපට මේ ඕනෑම මැතිවරණයක් ජයග්‍රහණය කිරීමට පුළුවන්කම තිබෙනවා. අප එහෙම කියන්නේ නිකම් නොවෙයි, හේතු සාධක ඇතිවයි. මේ ආණ්ඩුව විශාල කාර්යභාරයක් ඉෂ්ට කර තිබෙනවා. යුද්ධය නිමා කිරීම පමණක් නොවෙයි, ඉන්පසු රට විශාල සංවර්ධනයක් වෙත යොමු කිරීමට අපට පුළුවන්කම ලැබී තිබෙනවා.මේක විශේෂ තත්ත්වයක් විදිහටයි හඳුන්වාදීමට පුළුවන් කම තිබෙන්නේ. යුද්ධය නිමා වූ පසුව සාමාන්‍යයෙන් රටක් යථා තත්ත්වයට පත්වීමට සැලකිය යුතු කාලයක් ගත වෙනවා. ඒත් මේ ආණ්ඩුව යුද්ධය සිදුකරන අතරතුර පවා රටේ සංවර්ධන වෙත අවශ්‍ය මූලික පසුබිම සකස් කර තිබුණා. ඒ නිසා තමයි අපට කෙටි කාලයක් ඇතුළත රට යථාතත්ත්වයට පත් කිරීමට පුළුවන් කම ලැබුණේ. මේ සියලු කරුණු නිසා ජනතාව තුළ විශාල ප්‍රසාදයක් තිබෙනවා. ඒ නිසා තමයි ඕනෑම මැතිවරණයකට මුහුණදීමටත් ඒ මැතිවරණ ජයග්‍රහණය කිරීමටත් පුළුවන්කම අපට තිබෙන්නේ. ඒ නිසා ජනතාව පිළිබඳව අපට විශාල විශ්වාසයක් තිබෙනවා.මේ විශ්ලේෂණය එතරම් සාධාරණ විශ්ලේශණ ලෙස හඳුන්වන්න බැහැ. පළාත් සභා මැතිවරණයක ඡන්ද ප්‍රතිශතයකින් ජාතික මැතිවරණයක ප්‍රතිඵල පිළිබඳව කියන්න බැහැ. 2009 පළාත් සභා මැතිවරණයේදී ආණ්ඩුව විශාල ඡන්ද ප්‍රතිශතයක් ගත්ත බව හැබෑව ඒත් එදා රටේ තිබුණේ විශේෂ දේශපාලන තත්ත්වයක්. එදා තිබූ විශේෂ දේශපාලන තත්ත්වය තුළ තමයි සන්ධානයට එම ඡන්ද ප්‍රතිශතය ලැබුණේ.එදා යුද ජග්‍රහණය අබියස තමයි අප සිටියේ. ඒ නිසා සන්ධානයේ පාක්ෂික ඡන්ද පමණක් නොවෙයි, එජාපයේ හා ජවිපෙ ඡන්ද පවා බුලත් කොළයට වැටුණා. ඒත් අද තත්ත්වය ඊට වඩා වෙනස්. අද එජාප හා ජවිපෙ ඡන්ද සන්ධානයෙන් ඉවත් වෙලා තිබෙනවා. මේක දේශපාලනයේ සාමාන්‍ය තත්ත්වයක් විදිහටයි හඳුන්වන්න පුළුවන්කම තිබෙන්නේ.අනෙක මේ මැතිවරණ ප්‍රතිඵලය විශ්ලේෂණය කරද්දි එක්සත් ජනතා නිදහස් සන්ධානය ලැබූ ඉහළම ජයග්‍රහණයක් විදිහට තමයි මෙවර මැතිවරණ ප්‍රතිඵලය හඳුන්වා දීමට පුළුවන්කම තිබෙන්නේ. එජාපය අමාරුවෙන් 25%ක් ඡන්ද ප්‍රතිශතයක් ලබද්දි එක්සත් ජනතා නිදහස් සන්ධානය 55%,57% තරම් ඉහළ ප්‍රතිශතයක් ලබා ගත්තා. මෙය ජයග්‍රහණයක් විදිහට හඳුන්වාදීමේ කිසිදු වරදක් නැහැ.මේ ආණ්ඩුව තරම් ග්‍රාමීය ක්‍ෂේත්‍රවල සංවර්ධනය පිළිබඳ අවධානය යොමුකළ ආණ්ඩුවක් නැති තරම්. අද ගමටත් නගරයේ ඇති සියලු සංවර්ධනයන් සම්පත් ලබාදීලා තිබෙනවා. අතුරු පාරවල් පවා කොන්ක්‍රීට් අතුරා තාර අතුරා සංවර්ධනය කර තිබෙනවා. විදුලිය, ජලය ලබාදී තිබෙනවා. මේ විදිහට ගත්තාම ග්‍රාමීය ක්‍ෂේත්‍රයේ විශාලම සංවර්ධනය ඉටුකර තිබෙන්නේ එක්සත් ජනතා නිදහස් සන්ධානය විසිනුයි.මේ නිසා තමයි ග්‍රාමීය ප්‍රදේශවලදි අපට විශාල සහයෝගයක් හිමි වී තිබෙන්නේ.ග්‍රාමීය ආර්ථිකය ශක්තිමත් කිරීමටත් අපට පුළුවන්කම ලැබී තිබෙනවා. ගොවි ආර්ථිකය ශක්තිමත්ව තිබෙනවා. වී වල මිල ගණන් රබර් මිල, තේ මිල ස්ථාවර තත්ත්වයකට පත්කර ගැනීමට පුළුවන් කම ලැබී තිබෙනවා. අද ග්‍රාමීය ප්‍රදේශවල ආර්ථික තත්ත්වය වගේම සමාජ තත්ත්වයද ඉහළ දැමීමට පුළුවන් වෙලා තිබෙන්නේ මේ නිසයි. අප ආණ්ඩුවක් විදිහට ඉටු කර ඇති තරම් කාර්ය භාරය මෑත කාලයේ දී කිසිදු ආණ්ඩුවකින් ඉටු කර නෑ.මේ සංවර්ධන කටයුතුවල ප්‍රතිඵල ජනතාවට ලැබී නැතිනම් කාටද ලැබී තිබෙන්නේ කියලා මම විමසනවා. අපට එක් එක් දේශපාලන අදහස් තිබෙන්න පුළුවන්. ඒක වෙනම දෙයක්. ඒ වුණාට අපට හරිදේ හරි කියන්නයි වැරැදි දේ වැරැදියි කියන්නයි පුළුවන් කම තිබෙන්න ඕනෑ. ඒත් විපක්ෂයට ඒ විදිහට කටයුතු කරන්න පුළුවන් කමක් ලැබී නැහැ. ඔවුන් හැම වෙලාවෙම උත්සාහ කරන්නේ නැති වැරැද්දක් හරි මවා පෙන්වා තම දේශපාලන න්‍යාය පත්‍රය ක්‍රියාත්මක කිරීමයි. මේක කිසිසේත්ම සුදුසු දෙයක් විදිහට හඳුන්වන්න බැහැ.මේ අය කියන විදිහට මේ ආණ්ඩුව කිසිම දෙයක් රට වෙනුවෙන් කරලා නැහැ. මම ඔබෙන් අහනවා මේ තර්කය සාධාරණද කියලා. ඇත්තෙන්ම එජාපයේ මේ තර්ක විතර්කවල කිසිදු සත්‍ය පදනමක් නැහැ. මේ ආණ්ඩුව විශාල කාර්ය ප්‍රමාණයක් ඉෂ්ට කර තිබෙනවා. ඒ ගැන ජනතාවට විශාල අවබෝධයක් හා ප්‍රසාදයක් තිබෙනවා. ඒ නිසා තමයි ජනතාව අප කෙරෙහි මෙතරම් විශ්වාසයක් ඇතිව කටයුතු කරන්නේඑහෙම බලපෑමක් එල්ල වීමට මේ ආණ්ඩුව කටයුතු කරන්නේ නැහැ. රට සුරක්ෂිත කිරීමටත් රට ස්ථාවර මට්ටමක තබා ගැනීමටත් මේ ආණ්ඩුව විශාල කාර්යභාරයක් ඉෂ්ට කර තිබෙනවා. ඒ නිසා මේ ජිනීවා යෝජනා නිසා අප රට අපහසුතාවට පත් කිරීමේ උත්සාහයක් විදිහට හඳුන්වන්න පුළුවන්කම තිබෙනවා. ඒත් එම කුමන්ත්‍රණ පරාජය කිරීමට අප පසුබට වෙන්නේ නැහැ. පසුගිය ජිනීවා යෝජනාවලිය අප පරාජය වුණේ ඇමරිකානු බලපෑම් නිසා.මේ ගැන එක්සත් ජාතික පක්ෂය ඇතුළු විපක්ෂය සතුටක් ලබනවා ඇති. අප කනගාටුවට පත් වෙනවා විපක්ෂය මෙවැනි තීරණාත්මක අවස්ථාවකදි පවා වගකීමක් ඇතිව කටයුතු කරන බවක් දක්නට නැහැ. ඔවුන් යුද්ධය තිබූ අවදියේදිත් වගකීමෙන් යුතුව කටයුතු කළේ නැහැ. ඒ ප්‍රතිපත්තියම තමයි අදත් විපක්ෂය අනුගමනය කරන්නේ.යහපාලනය බිඳවැටිලා කියන්නේ කොහොමද, ප්‍රජාතන්ත්‍රවාදය බිඳවැටිලා කියන්නේ කොහොමද කියන එක ගැටලුවක්. මෙරට තරම් යහපාලනය ප්‍රජාතන්ත්‍රවාදය ආරක්ෂා කළ රටක් නොමැති තරම්. අප ප්‍රජාතන්ත්‍රවාදි ක්‍රම අනුගමනය කළේ. යහපාලනය අනුගමනය කළේ කාලයක සිටයි. ප්‍රජාතන්ත්‍රවාදය පිළිබඳව අපට අත්දැකීම් තිබෙන්නේ අවුරුදු හැත්තෑවකටත් අධික කාලයක සිටයි. එහෙම තියෙද්දි තමයි අපට ඇතැම් අය චෝදනා එල්ල කරන්නේ.එක්සත් ජාතික පක්ෂය අපට යහපාලනය පිළිබඳව පාඩම් කියාදීමටත් ප්‍රජාතන්ත්‍රවාදය පිළිබඳව කියාදීමටත් උත්සාහ කරනවා. ඒත් මේ පක්ෂය බලය තිබූ කාලයේදී කටයුතු කළේ කොහොමද කියන එක මුළු ලෝකයම දන්නවා. අපේ රටේ ජනතාවටත් ඒ පිළිබඳව හොඳට මතකයි. ඒ නිසා අද සිල්ගත්තා වගේ වැඩ කරන ඒ වගේ කතා කරන එජාපය එදා කටයුතු කළේ ඉතාමත් වැරැදි සහගත විදිහටයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404231</link>
    <topic>ශ්‍රී ලාංකික සාත්තු සේවිකාවන්ටයුරෝපයෙන් රැකියා ඇබෑර්තු රැසක්</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන් සඳහා යුරෝපීය රටවලින් රැකියා ඇබෑර්තු රැසක් ලැබී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.හොංකොං, සයිප්‍රස්, සිංගප්පූරුව, ඊශ්‍රායලය, මැලේසියාව යන රටවල ගෘහස්ථ සාත්තු සේවිකා රැකියා පළපුරුද්ද සහිත කාන්තාවන්ට හා ශ්‍රී ලංකාවේ සාත්තු සේවා පුහුණුව සහිත කාන්නාවන්ට මේ රැකියා අවස්ථා ලැබී තිබෙන බව ද ඒ සඳහා කඩිනමින් ශ්‍රමිකයන් යොමුකරන බව ද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා ප්‍රකාශ කරයි.වැඩිහිටියන් බලාගැනීමේ හෝ විදේශ රටක ගෘහ සේවයේ පලපුරුද්ද හිමි කාන්තාවන් සඳහා මෙහි දි ප්‍රමුඛතාවයක් ලබාදීමට බලාපොරොත්තු වන බවද ශ්‍රී ලංකා විදේශ සේවා නියුක්ති කාර්යාංශය කියයි. වයස අවුරුදු 25ත් 45ත් අතර කාන්තාවන් සඳහා මේ රැකියා ඇබෑර්තුවලට ඉල්ලුම් කළහැකි අතර ඒ සඳහා කඩිනමින් ඉල්ලුම් කරන්නැයි විදේශ සේවා නියුක්ති කාර්යාංශය ඉල්ලීමක් කරයි.ඒ අනුව අ.පො.ස සාමාන්‍ය පෙළ විභාගයෙන් ඉංග්‍රීසි ඇතුළුව විෂයන් 6ක් සමත්ව තිබීම සහ කෙටි කලකින් විදේශ භාෂාවක් ඉගෙන ගැනීමේ හැකියාව සුදුසුකම් බව ද විදේශ සේවා නියුක්ති කාර්යාංශය සඳහන් කරයි.ඒ පිළිබඳ වැඩිදුර තොරතුරු 0773 148927, 0773 983536 සහ 0775 489506 යන දුරකථන අංකවලට ඇමතීමෙන් ලබාගත හැක. සති තුනක නේවාසික පුහුණුවකින් පසුව භාෂා විභාගය සමත්වන කාන්තාවන්ට කිසිඳු අය කිරීමකින් තොරව විදේශ රැකියා සඳහා යොමුකිරීමට බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404232</link>
    <topic>එජාපය හම්බන්තොට ජනතාවට ලබාදුන්නේ භීෂණය පමණයි</topic>
    <author/>
    <content>සංවර්ධනය සිහිනයක් පමණක් කළ එජාපය හම්බන්තොට ජනතාවට ලබාදුන්නේ භීෂණය පමණක් යැයි දකුණු පළාත්සභා සභාපති සෝමවංශ කෝඳාගොඩ මහතා පවසයි..ජනතා විමුක්ති පෙරමුණද ප්‍රදේශයේ තිබු අවම සම්පත් පවා ගිනි තැබුවා මිස ජනතාවගේ විමුක්තිය උදෙසා ගත් පියවරක් නැතැයිද හෙතෙම අවධාරණය කරයි.හම්බන්තොට ජනතාව දුප්පතුන් ලෙස සළකා බඩු මල්ලකට යට කර තබා ගැනීමට සමහර දේශපාලනඥයන්ට උවමනාවක් ඇතැයි ද කෝදාගොඩ මහතා කියයි.එජාප පාලන සමයේදී දඩුවම් මාරු ලෙස රාජ්‍ය සේවකයන් හම්බන්තොටට යවනු ලැබුවේ හම්බන්තොට ඉතා දුෂ්කර ප්‍රදේශයක් ලෙස සලකමින් බව ද පවසන ඒ මහතා, හම්බන්තොට ජනතාව කාගේත් අතපල්ලෙන් වැටී සිටින පිරිසක් ලෙස සලකන්නට ද එදා එජාපය කටයුතු කළ බව ද ප්‍රකාශ කරයි.වර්තමාන රජය හම්බන්තොටට ජනතාවගේ සංවර්ධනය වෙනුවෙන් විශාල සේවාවක් ඉටු කරමින් සිටින බව රටේ ඕනෑම අයෙකුට දැක ගත හැකි යැයි ද කෝදාගොඩ මහතා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404233</link>
    <topic>උසස් පෙළතාක්ෂණ විෂයයේ සියලු පොත් මුද්‍රණය කර අවසන්</topic>
    <author>සුභාෂිණී සේනානායක</author>
    <content>උසස් පෙළ සඳහා හදුන්වා දුන් තාක්ෂණ විෂය ධාරාව සඳහා අවශ්‍ය සියලු පොත් මුද්‍රණය කර අවසන් බව ග්‍රන්ථ ප්‍රකාශන කොමසාරිස් තිස්ස හේවාවිතාන මහතා පවසයි.පසුගිය වසරේදී හදුන්වා දුන් මේ විෂය ධාරාව සඳහා අවශ්‍ය පෙළ පොත් ගුරු අත්පොත් ආශ්‍රිත ග්‍රන්ථ ඇතුලු පොත් විශාල ප්‍රමාණයක් මේ වන විට මුද්‍රණය කර අවසන් කර ඇත.ජෛව පද්ධති තාක්ෂණය, ඉංජිනේරු තාක්ෂණය තාක්ෂණය සඳහා විද්‍යාව ප්‍රධාන විෂයයන්ට අමතරව සියලු විෂයයන් ආශ්‍රිතව ග්‍රන්ථ රැසක් මෙසේ සකස් කර ඇත. මේ පොත් ලබන 2 වනදා අධ්‍යාපනඇමැති බන්දුල ගුණවර්ධන මහතාගේ ප්‍රධානත්වයෙන් එළි දැක්වීමට සුදානම් කර ඇත‍..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404234</link>
    <topic>එජනිස මැයි පෙළපාළියනෙළුම් පොකුණ අසලින්</topic>
    <author>ක්‍රිස්ටි මහේෂ් ද සිල්වා</author>
    <content>එක්සත් ජනතා නිදහස් සන්ධානය ප්‍රමුඛ රජයට සහාය පළ කරන පක්ෂ වලින් සැදුම්ලත් මැයි දින පෙළපාළිය මෙවරත් පස්වරු 12.30ට නෙළුම් පොකුණ රඟහල අසලින් ආරම්භ කරන බව ශ්‍රී ලංකා නිදහස් පක්ෂයේ පරිපාලන ලේකම් එස්.එච්. ආරියසේන මහතා පවසයි. මෙවර මැයි දින තේමාව වන්නේ ‘මවුබිම සුරකිමු - නිදහස සුරකිමු’ යන්න වන අතර පස්වරු 3.00ට බොරැල්ල කැම්බල් පිටියේදී මැයි රැලිය පැවැත්වීමට නියමිතව ඇතැයි ඒ මහතා සඳහන් කළේය.මෙවර මැයි රැලියට මහජන එක්සත් පෙරමුණ, දේශවිමුක්ති ජනතා පක්ෂය ඇතුළු පක්ෂ රැසක් සහභාගීවීමට නියමිත අතර ජනාධිපති මහින්ද රාජපක්ෂ මහතාගේ ප්‍රධානත්වයෙන් මැයි රැලිය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404235</link>
    <topic>තිසරපට අස්සේ ලක්ෂ 83ක මුදල් ගෙනා කතුන් 3ක් රේගු අත්අඩංගුවට</topic>
    <author>නිමල් රාජපක්ෂ, ගුවන් තොටුපල සමුහ කුමාරසිරි ප්‍රසාද්</author>
    <content>රුපියල් අසුතුන් ලක්ෂයක් සිය තිසරපට අස්සේ සඟවාගෙන චෙන්නායි සිට මෙරටට පැමිණි ශ්‍රී ලාංකික කාන්තාවන් තිදෙනකු ගුවන්තොටුපළ රේගු නිලධාරීන් පෙරේදා (21) රාත්‍රී 10.15 ට පමණ අත්අඩංගුවට ගෙන ඇත.අත්අඩංගුවට ගත් මුදල් තොගයේ ඩොලර්,රියාද් හා පවුම් තිබු බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි. අත්අඩංගුවට ගත් කාන්තාවන් තිදෙනාම කොළඹ ග්‍රෑන්ඩ්පාස් ප්‍රදේශයේ පදිංචි අයවේ.එකම පවුලේ මව හා දියණිය ඇතුළුව කාන්තාවක් ද අත්අඩංගුවට ගත් සැකකාරියන් අතර සිටින බව ලෙස්ලි ගාමිණී මහතා පවසයි. අත්අඩංගුවට ගත් කාන්තාවන් තිදෙනාට දඩුවම් පැමිණවීම හා මුදල් තොගය රාජසක්තක කිරීම පිළිබඳ රේගු නිලධාරීන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404236</link>
    <topic>ගෝඨාභය රාජපක්ෂගේ මැලේසියානු සංචාරයෙන් ද්විපාර්ශ්වික සහයෝගිතාව තවදුරටත් ශක්තිමත් වේ</topic>
    <author>මහින්ද අලුත්ගෙදර</author>
    <content>රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මැලේසියානු සංචාරය දෙරට අතර පවතින ද්වීපාර්ශවික සහයෝඟීතාවය තවදුරටත් ශක්තිමත් කර ගැනීමට කඳිම අවස්ථාවක් වූ බව මැලේසියාවේ ශ්‍රී ලංකා මහ කොමසාරිස් කාර්යාලය පවසයි.මැලේසියානු ආරක්ෂක ඇමැති ඩාටෝ සේරි හිෂ්හම්මුදීන් බින් හුසේන් මහතාගේ ආරාධනයකට අනුව පසුගිය 15, 16 හා 17 දිනයන්හි මැලේසියාවේ නිල සංචාරයක නිරතවූ අතර එම සංචාරය අතරතුර ඒ මහතා ක්වාලාලම්පූර් හි පැවති පුත්‍රජයා සමුළුවේ ආරාධිත දේශකයා වශයෙන් සහභාගි විය.එහිදී ආරක්ෂක ලේකම්වරයා ‘ගෝලීය ආරක්ෂාව කෙරෙහි රාජ්‍ය නොවන ක්‍රියාකාරීන්ගේ බලපෑම’ යන තේමාව යටතේ සිය දේශනය සිදුකළ බව ද එම මහ කොමසාරිස් කාර්යාලය සඳහන් කරයි.ඊට සමඟාමීව එම ස්ථානයේම පැවති 14 වැනි ආරක්ෂක සේවා ආසියා ප්‍රදර්ශනය හා සම්මන්‍ත්‍රණයටද ගෝඨාභය රාජපක්ෂ මහතා සහභාගි වූ අතර රටවල් 50 කට වැඩි ප්‍රමාණයක ආරක්ෂක ඇමැතිවරු හා ජ්‍යෙෂ්ඨ ආරක්ෂක නිලධාරහු ඒ වෙනුවෙන් සහභාගි වී තිබේ.මේ සංචාරයේදී ආරක්ෂක ලේකම්වරයා එරට ආරක්ෂක ඇමැතිවරයා සමඟ ද්විපාර්ශවික සාකච්ඡාවල නිරත වු අතර අගමැති ඩාටෝ ශ්‍රි මෝඩ් නජිබින් තුන් රසක් හා ෆෙඩරල් ‍ප්‍රදේශ බාර ඇමැති සෙරි ටෙන්කු අද්නාන් බින් ටැන්කු මන්සූර්ද හමුවී සාකච්ඡාකර ඇත.අගමැතිවරයා බැහැදුටු අවස්ථාවේදී මැලේසියානු ගුවන් යානය අතුරුදන් වීමේ ඛේදනීය සිද්ධිය සම්බන්ධයෙන් ශ්‍රී ලංකා රජයේ හා ජනතාවගේ ශෝකය ප්‍රකාශකර තිබෙන ඒ මහතා ආරක්ෂක කටයුතු ඇතුළු ක්ෂේත්‍ර ගණනාවක ද්විපාර්ශවික සබඳතා ගොඩනඟා ගැනීම සම්බන්ධයෙන්ද අවධානය යොමුකර තිබේ. ‍මේ අවස්ථවේ ශ්‍රී ලංකා ජනාධිපති මහින්ද රාජපක්ෂ මහතාට උණුසුම් සුබ පැතුම් එක්කර තිබෙන මැලේසියානු අගමැතිවරයා පසුගිය 2013 වසරේ පැවැති පොදුරාජ්‍ය මණ්ඩලීය රාජ්‍ය නායක සමුළුවට සහභාගි වූ අවස්ථාව සිහිපත්කරමින් විශිෂ්ඨ ලෙස සංවිධානය කර තිබීම සම්බන්ධයෙන් ප්‍රසාදය පළකර ඇත.මෙහි දී දෙරට අතර පවත්නා ආරක්ෂක සහයෝඟීතාව පුඵල් කිරීම කෙරෙහි අවාධානය යොමුකර තිබෙන මැලේසියානු ආරක්ෂක ඇමැතිවරයා ඒ සම්බන්ධයෙන් අවබෝධතා ගිවිසුමක් අස්සන් කිරිමට කැමැත්ත පළකර තිබෙන බව ද ශ්‍රි ලංකා ආරක්ෂක ලේකම්වරයා ද ශ්‍රි ලංකා රජයේ පුනරුත්තාපන හා ප්‍රතිසංස්කරණ ක්‍රියාවලිය සම්බන්ධයෙන් කරුණු පහදමින් දෙරට අතර නව සහායෝගිතාවන් වර්ධනය කරගැනීමේ අවශ්‍යතාවය පෙන්වාදුන් බවද මැලේසියාවේ ශ්‍රී ලංකා මහ කොමසාරිස් කාර්යාලය කියයි.මීට පෙර ආරක්ෂක ලේකම්වරයා පුත්‍රජයා සංස්ථාවේ සංචාරයක නිරත වෙමින් එහි සභාපතිවරයා මුණගැසී තිබෙන අතර එහි සංවර්ධන කටයුතු සම්බන්ධයෙන් ආරක්ෂක ලේකම්වරයා දැනුම්වත් කර ඇත.එරට ෆෙඩරල් කටයුතු බාර ඇමතිවරයා මුණ ගැසුණු අවස්ථවේ රාජපක්ෂ මහතා නාගරික සංවර්ධනය සම්බන්ධයෙන් ශ්‍රී ලාංකික නිලධාරින් පුහුණු කිරිමේ වැඩසටහන් ක්‍රියාත්මක කළහැකි ආකාරය පිළීබඳ සාකච්ඡා කර තිබේ.මැලේසියා‍වේ සංචාරය කළ ආරක්ෂක ලේකම්වරයා සහ රාජ්‍ය ආරක්ෂක හා නාගරික සංවර්ධන අමාත්‍යාංශ සේවා වනිතා ඒකකයේ සභාපතිනී අයෝමා රාජපක්ෂ මහත්මිය ක්වලාලම්පූර් නගරයේ බෞද්ධ මහා විහාරය වන්දනා මාන කළ අතර එහි විහාරාධිපති හා මැලේසියාවේ ප්‍රධාන සංඝනායක ධම්මරතන නායක හිමිපානෝද බැහැදැක තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404237</link>
    <topic>උත්සව සමයේ සාධාරණ මිලට බඩු විකුණා සතොස රුපියල් ලක්ෂ 20000ක් උපයයි</topic>
    <author>විජයානි එදිරිසිංහ හා උදුලා පීරිස්</author>
    <content>මෙවර උත්සව සමයේදී සමුපකාර තොග වෙ‍‍ළෙඳ සංස්ථාව (සතොස) පාරිභෝගිකයාට සුවිශේෂී සේවාවක් ඉටු කරමින් සාධාරණ මිලකට බඩු භාණ්ඩ ලබාදීම හරහා රුපියල් ලක්ෂ විසි දහසකට වැඩි ආදායමක් උපයා තිබේ.සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා ප්‍රකාශ කළේ සුළු ලාභයක් තබාගෙන පාරිභෝගිකයාට සහනදායි මිලකට භාණ්ඩ අලෙවි කළත් ‍සතොස මෙවර රුපියල් කෝටි 34ක (ලක්ෂ 3400ක්) ලාභයක් උපයා ඇති බවයි.පසුගිය වසර හා සංසන්දනය කරන කළ මේ ආදායම වාර්තාගත තත්ත්වයක් බව ඇමැතිවරයා පැවසීය. තවද මෙතරම් විශාල ආදායමක් ලබාගැනීමට හැකිවූයේ දින 13ක් තුළ භාණ්ඩ අලෙවි කර ලබාගත් ආදායම හා ලාභයද වේ.පෞද්ගලික කඩකාරයින් උත්සව සමය ආසන්න වෙද්දී ඇතැම් අත්‍යාවශ්‍ය ආහාර ද්‍රව්‍යවල පාලන මිල පවා නොසලකා හරිමින් අසාධාරණ ලෙස පාරිභෝගිකයා ගසා කමින් භාණ්ඩ අලෙවි කිරීමට පටන්ගෙන තිබුණි.මේ තත්ත්වය හෙළිකරගත් රජය වහාම ක්‍රියාත්මක වන පරිදි සහල් සඳහා පාලන මිලක් යොදා භාණ්ඩ 400ක් ‍සාධාරණ මිලකට පාරිභෝගිකයාට ලබාදීමට කටයුතු කළේය.ඒ අතර සීනි, පරිප්පු, ලොකු ලූනු, අර්තාපල්, මුං ඇට, කවුපි, කඩල, වියලි මිරිස්, කුකුළු මස්, සැමන්, හාල්මැස්සන් වැනි අත්‍යාවශ්‍ය භාණ්ඩ රැසක මිල වෙළෙඳ පොළේ පවතින මිලට වඩා පහත දැමීම නිසා මෙවර ලංකා සතොස වැඩි ආදායමක් උපයාගෙන ඇත.මෙවර උත්සව සමය තුළ පාරිභෝගික ජනතාවට සාධාරණ හා අඩු මිල ගණන් යටතේ ලංකා සතොස අළෙවි සැල් ජාලය හරහා තත්ත්වයෙන් උසස් ප්‍රමිතියෙන් යුත් භාණ්ඩ අලෙවි කිරීමට හැකිවීම නිසා පසුගිය වසරට සාපේක්ෂව වාර්තාගත ආදායමක් ලබාගැනීමට හැකියාව ලැබී තිබේ. එසේම උත්සව සමය තුළ භාණ්ඩ මිල ස්ථාවරව පවත්වාගෙන යෑමටද සතොස අලෙවිසැල් සමත්ව ඇත.ජනාධිපති මහින්ද රාජපක්ෂ මහතාගේ උපදෙස් පරිදි ලංකා සතොස අලෙවිසැල් ජාලය වඩාත් ශක්තිමත් කිරීමට කඩිනමින් පියවර ගන්නා බවද ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404238</link>
    <topic>රටවල් 106ක නියෝජිතයන් 27ක ඇමැතිවරු තරුණ සමුළුවට එන බව දැනට සනාථ කරලා</topic>
    <author>ජයසිරි මුණසිංහ, පණ්ඩුක සමරසේකර</author>
    <content>හම්බන්තොට රුහුණු මාගම්පුර ජාත්‍යන්තර සම්මන්ත්‍රණ ශාලාවේදී ලබන 6 වැනි දින ආරම්භ කිරීමට නියමිත ලෝක තරුණ සමුළුව සඳහා රටවල් 106 නියෝජිතයන් හා රටවල් 27ක යෞවන කටයුතු භාර ඇමැතිවරුන් සහභාගී වන බවට මේ වන විටත් සනාථ කර ඇතැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කරයි.හම්බන්තොට රුහුණු මාගම්පුර යෞවනයන්ගේ නගරයක් කිරීමේ අරමුණින් මෙම ලෝක තරුණ සමුළුව හම්බන්තොට රුහුණු මාගම්පුර ජාත්‍යන්තර සම්මන්ත්‍රණ ශාලාවේදී පැවැත්වීමට ජනාධිපති මහින්ද රාජපක්ෂ මහතා ඇතුළු රජය ඒකමතිකව තීන්දු කළ බවද පෙරේදා (21) පස්වරුවේ හම්බන්තොටදී පැවැති මාධ්‍ය හමුවකදී ඇමැතිවරයා ප්‍රකාශ ‍කළේය.ආසියානු රටක පළමු වරට පැවැත්වෙන මෙම තරුණ සමුළුව සඳහා ජාත්‍යන්තරයේ විශේෂ අවධානය ශ්‍රී ලංකාව වෙතට යොමු වී ඇතැයි පැවසූ ඩලස් අලහප්පෙරුම මහතා ලෝකයේ විවිධ රටවල තරුණයන් සඳහා වෙන්වූ නගරයන් බිහිවී ඇතැයිද ශ්‍රී ලංකාවේද මෙවැනි නගරයක් නිර්මාණය කිරීමේ අවශ්‍යතාව දුරදක්නා නුවණින් ජනාධිපතිවරයා විසින් ගනු ලැබූ තීරණය ඒකමතිකව අනුමත කර ඇතැයිද ප්‍රකාශ කළේය.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන ලෝක තරුණ සමුළුවේ සමාරම්භක උත්සවය මැයි 06 වැනිදා රුහුණු මාගම්පුර ජාත්‍යන්තර සම්මන්ත්‍රණ ශාලාවේදීත් අනතුරුව මැයි මස 07, 08, 09 දිනවලදී කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදීත් මෙම සමුළුව පැවැත්වීමට නියමිත අතර එහි සමාප්ති උත්සවය මැයි මස 9 වනදා රාත්‍රියේදී ක්‍රීඩා අමාත්‍යාංශ පරිශ්‍රයේදී පැවැත්වීමට සියලු කටයුතු සූදානම් කර ඇති බවද ඇමැතිවරයා මෙහිදී ප්‍රකාශ කළේය.මැයි 9 වනදා රාත්‍රි පැවැත්වෙන ලෝක තරුණ සමුළුවේ සමාප්ති උත්සවයේදී ප්‍රධාන ආරාධිත අමුත්තා ලෙස සහභාගී වන ජනාධිපති මහින්ද රාජපක්ෂ මහතා වෙත සමුළු නියෝජිතයන් විසින් පිරිනමන අවසාන ප්‍රකාශනය හෙවත් කොළඹ ප්‍රකාශනය පිළිගැන්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n1404239</link>
    <topic>ලෝක තරුණ සමුළුවට තව දින 13යි</topic>
    <author>මහින්ද අලුත්ගෙදර</author>
    <content>ශ්‍රී ලාංකික තරුණ තරුණියන් සම්බන්ධයෙන් ලෝක අවධානය දිනා ගන්නට "ලෝක තරුණ සමුළුව" කඳිම අවස්ථාවක් බව රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා පවසයි.ගෝලීය වශයෙන් දියුණු ලෝකයක ජීවත්වන අවස්ථාවක එක් එක් රටවල තරුණ තරුණියන් එකම ස්ථානයකදී මුණ ගැසීම අතිශය වැදගත් බව පෙන්වාදෙන ඒ මහතා ඒ තුළ සමාජ, දේශපාලනික, ආර්ථික මෙන්ම භූගෝලීය වශයෙන් ඒ ඒ රටවල තරුණ තරුණියන් සමඟ සම්බන්ධතා ඇතිකර ගන්නට අවස්ථාව සැලසෙන බවද ප්‍රකාශ කරයි.මීට පෙර ශ්‍රී ලංකාවේ තරුණ තරුණියන් කෙරෙහි අවධානය යොමු කිරීම අතපසු කර තිබූ බව සිහිපත් කරන මහාචාර්යවරයා ඔවුනට සමාජය තුළ ක්‍රියාකාරී තත්ත්වයක් නැතැයි මතයක් තිබූ බවද එවැනි අවස්ථාවන්හිදී කැරැළි ඇතිවන බවද සඳහන් කරයි.මේ අතර ආරියරත්න ඇතුගල මහතා පෙන්වා දෙන්නේ ජාත්‍යන්තර වශයෙන් අවධානය යොමුකළ මෙවැනි සමුළුවක් ශ්‍රී ලංකාවේදී පැවැත්වීම ඉතාම වැදගත් බවත් ශ්‍රී ලංකාවේ තරුණයා සම්බන්ධයෙන් දැනුම තිබුණද ප්‍රායෝගික අවබෝධය සහ අන්තර් සංස්කෘතික ඥානය අඩුයි යනුවෙන් පවතින මතය වෙනස් කරන්නට හොඳම අවස්ථාවක් බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042310</link>
    <topic>වැව් බැඳි රාජ්‍යයේ ජල හිඟයට පිළියම් ලෙස ඉහළ ඇළහැර ඇළ ව්‍යාපෘතිය මේ වසරේ ඇර‍‍ඹේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>උතුරු මැද පළාතේ පානීය හා වාරි ජල හිඟයට තිරසාර පිළියම් යෙදීමේ වැඩපිළිවෙළ යටතේ ඉහළ ඇළහැර ඇළ ව්‍යාපෘතියේ ඉදිකිරීම් වැඩ මේ වසර ඇතුළත ආරම්භ කිරීමට සැලසුම් කර තිබේ. කි.මී. 68ක් දුරකට දිවෙන ඉහළ ඇළහැර ඇළ මාර්ගය මගින් මොරගහකන්ද ජලාශයේ සිට මානන්කට්ටිය සහ මහකනදරාව ජලාශ හරහා හුරුළු වැව ජලාශය වෙත මහවැලි ජලය ගෙන යනු ඇත.ඉහළ ඇළහැර ව්‍යාපෘතිය නිම කිරීම සඳහා මූල්‍යාධාර සපයා දීමට ආසියානු සංවර්ධන බැංකුව ඉදිරිපත්ව සිටී. ව්‍යාපෘතියේ වැඩ සම්පූර්ණ කිරීම සඳහා රුපියල් මිලියන 35000ක වැය බරක් දැරීමට සිදුවන ගණන් බලා තිබේ.ඇළ ඉදිකිරීමේ වැඩ 2019 වර්ෂය තූළ නිම කිරීමට ඉලක්ක කොට ගෙන තිබේ. දැනට මහකණදරාව, හුරුළුවැව හා මානංකට්ටිය වැව යටතේ අක්කර 20000ක් වගා කෙරෙන අතර ඇළ මාර්ගය ඉදිකිරීමෙන් පසු අලුත් ඉඩම් අක්කර 25000කට වාරි ජල පහසුකම් සලසා දීම තුළින් ගොවි පවුල් 10000කට සෙත සැලසෙන බව වාරිමාර්‍ග දෙපාර්තමේන්තුව සඳහන් කරයි.ආසියානු සංවර්ධන බැංකුවේ ඉහළ පෙළේ නියෝජිත පිරිසක් මෙම සතිය තුළ මෙරටට පැමිණ යෝජිත ඉහළ ඇළහැර ඇළ ව්‍යාපෘතියේ සැලසුම් යළි සමාලෝචනනයට භාජනය කරනු ලබන අතර ඇළ මාර්‍ගය ඉදිවන කලාපයන් හී සංචාරය කිරීමට ද නියමිතය.මහවැලි සංවර්ධන මුල් යෝජනා ක්‍රමයට ඇතුළත්ව තිබී පසුව කඩිනම් මහවැලි ව්‍යාපෘතිය ක්‍රියාත්මක කිරීමේදී අත්හැර දැමූ උතුරු මැද ඇළ ව්‍යාපෘතියේ ඉදිකිරීම් වැඩද ජනාධිපතිතුමාගේ උපදෙස් මත යළි ආරම්භ කිරීම සඳහා සැළසුම් කර තිබේ.උතුරු මැද ඇල ව්‍යාපෘතිය සැබෑ කර ගැනීම සඳහා මූලික අවශ්‍යතාව වුයේ මොරගහකන්ද ජලාශය සහ එමගින් ජලය ගෙන යන ඉහළ ඇළ මාර්ගය ඉදිකිරීම බව වාරිමාර්‍ග ඉංජිනේරුවරු අවධාරණය කරති. උතුරු මැද ඇළ මාර්‍ගය කි.මී. 95ක දුරක් මොරගහකන්දේ සිට මහකණදරාව ඔස්සේ රඹෑව, මැදවච්චිය, කහටගස්දිගිලිය සහ කැබිතිගොල්ලෑව ප්‍රාෙද්ශිය ලේකම් බල ප්‍රදේශ හරහා උතුරේ චෙම්මාවඩු කුලම් ජලාශය දක්වා මහවැලි ජලය ගෙන යනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042311</link>
    <topic>ඩෙංගු මදුරුවා වසා දැමූහංවැල්ලේ පාසල් 2ක් ඇරේ</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>ඩෙංගු උණ ශීඝ්‍රයෙන් පැතිරීම නිසා දෙවන වාරය සඳහා විවෘත කිරීම කල්දැමුණු හංවැල්ල ප්‍රදේශයේ පාසල් පහෙන් දෙකක් අද (23) විවෘත කරන බව සීතාවක කොට්ඨාස අධ්‍යාපන අධ්‍යක්ෂ ජයසිරි ආරියරත්න මහතා පැවැසීය.පාසල් සංවර්ධන සමිති සහ ප්‍රදේශවාසීන්ගේ සහයෝගයෙන් පවිත්‍රතා කටයුතු අවසන් කළ පහළ හංවැල්ල කනිෂ්ඨ විද්‍යාලයත්, මායාදුන්න විද්‍යාලයත් මෙසේ හෙට විවෘත කෙරේ.පවිත්‍රතා කටයුතු අවසන් කිරීමට නොහැකි වූ හංවැල්ල රාජසිංහ මධ්‍ය මහා විද්‍යාලය, පහත්ගම රෝමානු කතෝලික විද්‍යාලය, ඉහළ හංවැල්ල මලියදේව විද්‍යාලයත් ලබන 24 දින දක්වා විවෘත නොකිරීමටත් තීරණය කර තිබේ.ඩෙංගු උණ සෑදී මියගිය රාජසිංහ මධ්‍ය මහා විද්‍යාලය අසල පදිංචිව සිටි එම විදුහලේ ආදි ශිෂ්‍යයාගේ අවසන් කටයුතු ඊයේ හංවැල්ල පොදු සුසාන භූමියේදී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042312</link>
    <topic>බාධා කළ පිරිස ඉවත් කරදුම්රිය ධාවනය යථා තත්ත්වයට</topic>
    <author>පණ්ඩුක සමරසේකර</author>
    <content>දුම්රිය මග හරස් කරමින් දුම්රිය ධාවනයට බාධා කළ පිරිසක් පොලිසිය හා දුම්රිය ආරක්ෂක හමුදාව මැදිහත්වී ඉන් ඉවත් කර ඊයේ (22) පස්වරුවේ දුම්රිය ධාවනය යථා පරිදි පවත්වාගෙන යාමට ඉඩ සැලසු බව පොලිසිය පවසයි.‍මේ අතර උද්ඝෝෂණයේ දී පොලිසිය විසින් පහර දුන් බවට චෝදනා කරමින් එක් අයෙකු ඊයේ රෝහල්ගතවී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා දිනමිණට පැවැසීය.සිද්ධියට සම්බන්ධව එවැනි පහරදීමක් සිදුවී ඇත්නම් ඒ පිළිබඳ විශේෂ පොලිස් පරීක්ෂණයක් පවත්වන බවද පොලිස් මාධ්‍ය ප්‍රකාශකවරයා පැවැසීය.සිද්ධිය පිළිබඳ පරීක්ෂණයක් පැවැත්වීමට ඊයේ රාත්‍රියේම පොලිස් කණ්ඩායමක් රෝහල වෙත පිටත්කර හැරිය බව ද අජිත් රෝහණ මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042313</link>
    <topic>කිරිවෙහෙර ආශ්‍රිතව අලුතින් දම්සක් බුදු මැදුරක්</topic>
    <author>පී.ඩබ්ලිව්.කොඩිතුවක්කු</author>
    <content>කතරගම කිරිවෙහෙර ආශ්‍රිතව අලුතින් දම්සක් බුදු මැදුරක් ඉදි කෙරේ. කිරිවෙහෙර චෛත්‍යයට නැ‍ඟෙනහිරින් මෙම බුදු මැදුර ඉදි කෙරෙනු ඇත. චෛත්‍යයේ උස ප්‍රමාණයට අනුව විශාල පළලකින් යුතුව මහල් තුනකින් සමන්විතව බුදු මැදුර ඉදි කරයි.වැය කෙරෙන මුදල රුපියල් කෝටි 10 ඉක්මවයි. ආරම්භක මූල්‍ය දායකත්වය ලබා දී ඇත්තේ සුන්නාදෙනියගේ ගුණදාස මහතාය. බුදු මැදුරේ මළුව සෝදාගෙන යාම වළක්වාලමින් පැති බැමි බැඳ පිවිසීමට පඩි පෙළවල් සහිතව ඉදිකිරීම නිසා විශාල ඉඩ කඩක් ඇති වී තිබීමෙන් වැඩි පිරිසකට ගැවසීමට හැකියාව ලැබී තිබේ.නාගරික සංවර්ධන හා ආරක්ෂක ලේකම් ගෝඨාභය රාජපක්ෂ මහතාගේ මැදිහත් වීමෙන් බුදු මැදුරේ මළුව ඉතා මනා ලෙස ඉදි කිරීම නිසා පාරිසරික සංරක්ෂණයකට මඟ පෑදී තිබේ.අපවත් වූ විහාරාධිපති නා හිමියන් විසින් ඉදි කිරීම ආරම්භ කළ බුදු මැදුරේ මේ වන විට ඉතිරිව තිබෙන සියලුම වැඩ අවසන් කිරීමට වර්තමාන විහාරාධිපති ශාස්ත්‍රවේදී කොබවක ධම්මින්ද හිමියෝ යුහුසුළු වීම සතුටට කාරණයකි. බුදු මැදුරේ සියලුම ඉදි කිරීම් කටයුතු නිමකොට බුදු මැදුර විවෘත කිරීම ජනාධිපති මහින්ද රාජපක්ෂ මහතාගේ අතින් සිදු කෙරෙයි.මීට අමතරව විහාරස්ථානයේ නව විහාරාංග රැසක්ද ජනාධිපතිතුමාගේ අතින් විවෘත කෙරෙනු ඇත. වන්දනාකරුවන්ට මහ සඟරුවනට දාන පිරිනැමීමට පහසුකම සලසමින් දෙමහල් මුළුතැන්ගෙයක් ඉදිකිරීම හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ මැදිහත් වීමෙන් මේ වන විට සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042314</link>
    <topic>බස්නාහිරට දිවුරුම් නොදුන් මන්ත්‍රීවරුන්46 දෙනෙක් දිවුරුම් දෙයි</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>බස්නාහිර පළාත් සභාවේ හයවැනි සභාවට තේරී පත්ව දිවුරුම් නොදුන් මන්ත්‍රීවරුන් 46 දෙනෙක් ඊයේ (22) බස්නාහිර පළාත් ආණ්ඩුකාර අලෙවි මවුලානා මහතා ඉදිරියේ දිවුරුම් දුන්හ.බත්තරමුල්ලේ පිහිටි බස්නාහිර පළාත්සභා ගොඩනැඟිල්ලට හයවන පළාත් සභාව සඳහා තේරී පත්වූ මන්ත්‍රීවරු 104 දෙනාම රැස්ව සිටියහ. ආණ්ඩුකාර අලෙවි මවුලානා මහතා මුලසුන හොඹවන අතරතුර ඇරැඹි හයවැනි සභාවේ මංගල සැසිවාරයේදී දිවුරුම් නොදුන් මන්ත්‍රීවරුන්ට දිවුරුම් දෙන්නැයි පළාත් ලේකම් හේමන්ත සමරකෝන් මහතා නිවේදනය කළේය.ඒ අනුව මෙතෙක් දිවුරුම් නොදුන් මන්ත්‍රීවරු 46 දෙනා දිවුරුම් දී සභාවේ ප්‍රතිපත්තියට අත්සන් තැබූහ. මෙවර පළාත් සභාවට එක්සත් ජාතික පක්ෂයෙන් තේරී පත්ව මූල්‍ය වංචාවක් සම්බන්ධයෙන් චෝදනා ලැබ රැදවුම් භාරයේ පසුවන රොයිස් ප්‍රනාන්දු මහතා පළාත් සභා භූමියට පැමිණියේ දෑතට විලංගු දමා දැඩි ආරක්ෂාව මධ්‍යයේ වීමද විශේෂත්වයකි.අනතුරුව විලංගු ඉවතලා සභා ගර්භයට පිවිස දිවුරුම් දුන්නද ඒ මහතාට සභාපතිවරයා හා නියෝජ්‍ය සභාපතිවරයා තෝරා පත්කර ගැනීම වෙනුවෙන් පැවැති ඡන්ද විමසීම සඳහා සභාගිවීමට අවස්ථාව අහිමි විය.මෙවර බස්නාහිර පළාත් සභාවේ ආන්ඩු පක්ෂයේ මෙන්ම විපක්ෂයේද නවක මුහුණු රැසක් දැක ගැනීමට හැකිවූ අතර ආණ්ඩු පක්ෂය නියෝජනය කරන හිරුණිකා ප්‍රේමචන්ද්‍ර, මල්ෂා කුමාරතුංග, සමන්මලී සකලසූරිය, සෙනාල් වෙල්ගම, සුසාර දිනාල් මහත්ම මහත්මීන් මෙන්ම විපක්ෂය නියෝජනය කරමින් එස්.එම් මරික්කාර්, වෛද්‍ය කාවිංග ජයවර්ධන, රවීන්ද්‍ර යසස්, නලීන් උඩවත්ත මහත්වරුන්ද ඒ අතර වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042315</link>
    <topic>අනුරපුර ගොවීන්ට ප්‍රමිතියෙන් යුත් වී වර්ග නොමිලයේ</topic>
    <author>දයා ගුණවර්ධන අනුරාධපුර උතුර විශේෂ</author>
    <content>අනුරාධපුර දිස්ත්‍රික්කයේ නිෂ්පාදන කරන දේශීය වී වර්ග වගාකරුවන්ගෙන් නියමිත මිල ගෙවා රජය ලබාගෙන එම වී විද්‍යානුකූලව නවීකරණය කොට ගොවියන් වෙත නොමිලයේ බෙදාදීම, ඉක්මනින් ක්‍රියාත්මක කරන බවත්,ඒ සඳහා මහා භාණ්ඩාගාරයෙන් රුපියල් මිලියන තුන්සිය පනහක් (350) ලබාදී ඇතැයි ද මහදිසාපති මහින්ද සෙනවිරත්න මහතා දිස්ත්‍රික් කෘෂිකර්ම කමිටුවේ දී 22 දා ප්‍රකාශ කළේය.දිස්ත්‍රික්කයේ පවතින වකුගඩු රෝග වැනි ආසාදන වලක්වා ගැනීම සඳහා අවශ්‍ය ප්‍රතිකර්ම යෙදීමට ඒ මුදලින් රුපියල් මිලියන 35ක් වෙන්වී ඇති බවද, සෞඛ්‍ය අධ්‍යාපන වැඩසටහන් ක්‍රියාත්මක කෙරෙන අතර, දුෂ්කර පාසල්වල දරුවන් සඳහා උදේ ආහාරය සහ කොළ කැඳ වැනි පෝෂණ ලබාදීමට ද පියවර ගැනේ.ඊට අමතරව අනිකුත් දිස්ත්‍රික්කවල නිපදවන ප්‍රමිතියෙන් යුත් දේශීය වී වර්ග ද මිලට ගැනීම මහා භාණ්ඩාගාරයේ අනුමැතිය මත සිදුකෙරන අතර, එම වී වර්ග ද සකසා ගොවියන් දිරිගැන්වීම සඳහා කිසිදු මුදලක් අය නොකර බෙදාදීම සිදු කෙරේ.අනුරාධපුර දිස්ත්‍රික්කය මෙම වැඩසටහන ක්‍රියාත්මක වන දිවයිනේ මධ්‍යස්ථානය බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042316</link>
    <topic>සංවර්ධනය විවේචනය කරන එජාපයේ අය ගමට එනතුරු ජනතාව බලා සිටිනවා</topic>
    <author>ඉමදූව සමූහ</author>
    <content>ආණ්ඩුව ජනතාව වෙනුවෙන් කරන සංවර්ධන කටයුතු එජාප‍ය විවේචනය කිරීම නිසා අද ගම්වල ජනතාව ඔවුන් ගමට එන තුරු කොසු ඉදල් තබා ගෙන බලා සිටින බව සුළු අපනයන බෝග නියෝජ්‍ය අමාත්‍ය නිශාන්ත මුතුහෙට්ටිගම මහතා පවසයි.ඒ මහතා එසේ පැවසුවේ ගාල්ල ප්‍රදේශයේ පැවති රැස්වීමකට සහභාගී වෙමිනි. වැඩි දුරටත් අදහස් දැක් වූ ඒ මහතා මෙසේ ද පැවසීය, මෙහි පළමු අදියර ලෙස වරාය හා ගුවන් තොටුපල බලන්න ගිය අයට ජනතාව විරෝධය පල කළා.ජනතාවගේ කේන්තිය සාධාරණයි. මොක ද මේ අය කොළඹට වෙලා කියන්නේ මේක කෞතුකාගාරයක් කරනවා, ස්වීම්පූල් එකක් කරනවා කියලා. ඒ විරෝධය දක්වපු මිනිස්සු කිව්වේ බොරු කියන්න එපා. කොළඹ ගිහිල්ලා මාධ්‍ය සංදර්ශන පවත්වන්න එපා. අපි අද කාලා ඇඳලා ඉන්නවා.ඒකට අකුල් හෙලන්න එපා කියලා. මිනිස්සු කියපු දේවල් සාධාරණයි. ජනතා විරෝධය කියන එක ආණ්ඩු පක්ෂයේ අයටත් පොදුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042317</link>
    <topic>විල්පත්තු ඉඩම්වල පදිංචි පවුල් වලට විකල්ප ලබා දෙන්නේ නම් ඉවත් වීමට සූදානම්</topic>
    <author>චමීර ඇල්ලදෙණිය මන්නාරමේ සිට...</author>
    <content>විල්පත්තු අභය භූමියට අයත් යැයි ඉඩම්වල පදිංච් පවුල් 40කට ඉඩම් ලබා දෙන්නේ නම් එම ඉඩම්වලින් ඉවත් වීමට සූදානම් බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා ප්‍රකාශ කළේය.මේ පවුල් සියල්ල යුද්දය නිසා පුත්තලම දිස්ත්‍රික්කයේ වාසය කළ බව පෙන්වා දුන් ඒ මහතා 2010 වසරේ සිට මොවුන් මේ ඉඩම්වල පදිංච් වී සිටින බවද හෙළි කළේය.මුසලී ගම්මානයේදී මාධ්‍ය අමතමින් ඇමැතිවරයා ඊයේ (22) මේ බව කීවේය. උතුරු පළාතේ මුස්ලිම් ජනතාවට කොටි ත්‍රස්තවාදීන් කළ කෙනෙහෙළිකම් පිළිබඳව ඉන්දියාව, ඇමෙරිකාව හෝ ජිනීවා මානව හිමිකම් කොමිසම සොයා නොබැලූ බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා චෝදනා කළේය.මුස්ලිම් පල්ලි79ක්, පාසල් 60ක් හා මුස්ලිම් ජනතාවගේ නිවාස 20,000ක් කොටි ත්‍රස්තවාදීන් සම්පූර්ණයෙන් විනාශ කරන විට කතා නොකළ අය අද මානව හිමකම් කියමින් බඩගොස්තරවාදී ක්‍රියාවක් කරමින් සිටින බවද ඇමැතිවරයා කීවේය නැවත පදිංච් කිරීම යටතේ දෙමළ මුස්ලිම් සිංහල ජනතාව පදිංච් කිරීමට රජය පියවර ගෙන ඇති බවද හෙතෙම කීය.උතුරු පළාතේ සිටි මුස්ලිම් ජනතාව පැය 48ක් ඇතුළත එම පළාතෙන් එළවා දැමූ අවස්ථාවේ එම ජනතාව ගැන සොයා නොබැලූ අය අද දේශප්‍රේමී ලෙස හැසිරෙමින් කටයුතු කිරීම කණගාටුදායක කරුණක් බවද බදුයුදීන් මහතා පැවසීය.උතුරේ මුස්ලිම් ජනතාව සියයට 30ක් පමණක් නැවත පදිංච් කර ඇති බව හෙළ කළ ඇමැතිවරයා ඒ සියළු පදිංච් කිරීම් නීත්‍යානුකූලව සිදු කර ඇති බවද වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042318</link>
    <topic>වකුගඩුවක් දෙනවැයි වංචා කළ සැකකරු රිමාන්ඩ්</topic>
    <author>කොච්චිකඩේ විශේෂ ඩී. මිහිදුකුල</author>
    <content>වකුගඩුවක් ලබා දෙන බව පවසා රු. 55,000 ක් ලබාගෙන වකුගඩුව නොදී විශ්වාසය කඩකළේ යැයි කියන සිද්ධියක් සම්බන්ධයෙන් චෝදනා ලැබූ අයෙක් මැයි මස 06 වැනිදා දක්වා රක්ෂිත බන්ධනාගාර ගතකිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.පැමිණිල්ල අනුව රක්ෂිත බන්ධනාගාර ගතවූයේ රදාගස්වත්ත අම්පිටිය නුවර පදිංචි හෙට්ටිආරච්චිගේ සුසිල් ආරියරත්න නැමැති පුද්ගලයෙකි.සිද්ධියේ පැමිණිලිකාරිය විස්ත්‍රින් මාවත කුඩාපාඩුව පදිංචි රෙක්ෂි ජසින්තා හෙට්ටිආරච්චි නැමැති අවුරුදු 60 ක කාන්තාවකි.මාස කීපයකට පෙර ඇය වකුගඩුවක් පරිත්‍යාග කළ හැකි අයකුට රුපියල් ලක්ෂයක් දෙන බව පවසා පුවත්පත් දැන්වීමක් පළකර තිබේ. පසුව මෙයට ඉදිරිපත් වූ පුද්ගලයෙක් වකුගඩුවක් පරිත්‍යාග කරන බවට දන්වා ඇත. ඔහු වාර තුනකදී පැමිණිලිකාරියගෙන් රු. 55,000 ක මුදලක් ලබාගෙන වකුගඩුවක් නොදී මඟහරිමින් සිට ඇත.මීගමුව පොලිසිය විසින් සැකකරුට එරෙහිව ද. නී. සංග්‍රහයේ 389, 380 වගන්ති අනුව චෝදනා ගොනු කර තිබූ අතර මීගමුව පොලිසියේ සැරයන් (30722) සුගත් කුමාර මහතා සැකකරු අධිකරණයට ඉදිරිපත් කරමින් කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042319</link>
    <topic>නෙළුම් කුලුනේ මීටර් 45ක් ඉදිකර අවසන්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකාවේ ඉදිකරනු ලබන ප්‍රථම බහු කාර්යය කුලුන ලෙස සලකනු ලබන නෙළුම් කුලුන මේ වන විට මීටර් 45 ක් ඉහළට ඉදිකිරීමට හැකි වී ඇතැයි ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂක ජනරාල් අනූෂ පැල්පිට මහතා පවසයි.මේ කුලුන මෙරට ජනසන්නිවේදන ක්ෂේත්‍රයේ උන්නතිය වෙනුවෙන් යෙදවීමට ඉදිරියේදී පියවර ගන්නා අතර එය ආපනශාලා ඇතුළු යටිතල පහසුකම් රැසකින් සමන්විතව නිර්මාණය කරනු ඇතැයි හෙතෙම සඳහන් කළේය.ජනාධිපති මහින්ද රාජපක්ෂ මහතාගේ අදහසක් අනුව ඉදිකරනු ලබන නෙළුම් කුලුන මෙරට අභිමානයේ සංකේතයක් ලෙස සැලකීමට හැකි යැයි හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042320</link>
    <topic>මුදල් පසුම්බි සොරාගත් සැකකරුවෝ තිදෙනෙක් දැලේ</topic>
    <author>නිමල් රාජපක්ෂ</author>
    <content>අවුරුදු සමයේ දුම්රිය මගීන්ගෙන් රුපියල් 70 ,000 ක් වටිනා ජංගම දුරකතන හා මුදල් පසුම්බි සොරාගත් සැකකරුවන් තිදෙනෙක් කොටුව හා රාගම යන දුම්රිය ස්ථාන වලදී දුම්රිය ආරක්ෂක නිලධාරීන් විසින් අත්අඩංගුවට ගෙන ඇත.මෙහිදී ජංගම දුරකතනය සොරාගෙන ඇත්තේ අනුන්ට සිය කැමැත්තෙන්ම උදව් කිරීමට ඉදිරිපත්වු අයෙක් බව දුම්රිය ආරක්ෂක සේවා අධිකාරි සේනක ජයසේන මහතා පැවසීය.ඉන්දියාවේ සිට මෙරටට පැමිණි යුවලක් පරණ අවුරුද්ද දිනයේ (13) අළුයම 5.45 ට කොටුව දුම්රිය ස්ථානයෙන් පලෙයි බලා යන දුම්රියෙන් කිලිනොච්චිය ට යාමට පැමිණ ඇත.එහිදී එම යුවලගේ ගමන් මළු රැගෙන ගොස් දුම්රියට ගොඩවීමට නන්නාදුනන පුද්ගලයෙක් ස්වේච්ජාවෙන් ම ඉදිපත්ව ඇත.මෙවැනි පුද්ගලයන් කොටුව දුම්රිය ස්ථානයේ සිටීම පිළිබද මෙම යුවල දැඩිසේ ප්‍රීතියට පත්ව තිබේ.පසුව මෙම නන්නාදුන පුද්ගලයා කෙරෙහි දැඩි සේ ස්තුති කළ යුවල දුම්රිය ගමන් අරඹද්දී අදාල පුද්ගලයාට අතවනමින් ආචාර කිරීමට අමතක නොකළේය.අදාල නන්නාදුනන පුද්ගලයා මෙම යුවලට ප්‍රතිඋපකාර දැක්වීම සදහා ධාවනය වන දුම්රියට ගොඩවී ඔවුන්ගේ අතේ තිබු රුපියල් හැත්තෑදහසක් වටිනා ජංගම දුරකථනය පැහැර ගෙන දුම්රියෙන් බිමට පැන තිබේ.ධාවනය වන දුම්රියෙන් පුද්ගලයෙක් බිමට පැණීම පිළිබද කොටුව දුම්රිය ස්ථානයේ රාජකාරියේ යෙදී සිටි සිවිල් ඇඳුමින් සැරසුණු දුම්රිය ආරක්ෂ නිලධාරියෙක් දැක එම පුද්ගලයා ලුහුබැඳ ගොස් අත්අඩංගුවට ගෙන ඇත.එම පුද්ගලයා ගෙන් ප්‍රශ්න කොට පරික්ෂා කිරීමේදී ජංගම දුරකතන දෙකක් හා රුපියල් 2300/=ක මුදලක් දුම්රිය ආරක්ෂක නිලධාරීන් සොයාගෙන ඇත.ඒ මොහොතේ සැකකරු ලඟ තිබු ජංගම දුරකතනයට ලැබුණු ඇමතුමකට උත්තර දුන් දුම්රිය ආරක්ෂක නිලධාරීන් ජංගම දුරකතනය සොරාගත් එකක් බවට තහවුරු වු බවත් එහි එක් ජංගම දුරකතනයක මිල රුපියල් හැත්තෑදහසක් බවත් දුම්රිය ආරක්ෂක අධිකාරී සේනක ජයසේන මහතා පැවසීය.අවුරුදු සමයේ දුම්රිය මගීන්ගේ ආරක්ෂාව සඳහා දුම්රිය ආරක්ෂ නිලධාරීන් දුම්රිය ස්ථානවල සිවිල් ඇඳුමින් යෙදවීමේ වැඩපිළිවෙලක් දුම්රිය ආරක්ෂක සේවා අධිකාරී වරයා ක්‍රියාවට නංවා තිබිණ. එහි ප්‍රතිපලයක් ලෙස අත්අඩංගුවට ගත් සැකකරු ජංගම දුරකථන ද සමගින් කොටුව පොලිසියට බාරදී ඇත.එහිදී අදාල සැකකරු අපරාධ රැසකට සම්බන්ධ අයෙක් බවත් තොරතුරු හෙළිවී තිබේ.මීට අමතරව රාගම දුම්රිය ස්ථානයේදී කාන්තාවකගේ අත්බෑගයකින් රුපියල් 1200/= සොරාගත් අයෙක් හා මුදල් පසුම්බියක් සොරාගත් සැකකරුයෙක්ද කොටුකරගෙන ඇත.එම සැකකරුවන් දෙදෙනා රාගම දුම්රිය ස්ථානයට වැඩිදුර පරීක්ෂණ සඳහා බාරදී ඇත.දුම්රිය සාමාන්‍යාධිකාරී බි.ඒ.පි.ආරියරත්න හා දුම්රිය ආරක්ෂ සේවා අධිකාරී සේනක ජයසේන යන මහත්වරුන් ගේ උපදෙස් මත දුම්රිය ආරක්ෂක සේවා මුලස්ථානයේ සැරයන් පියතිස්ස,ආරක්ෂක නිලධාරීන් වන චිත්‍රානන්ද, පුෂ්පකුමාර යන නිලධාරීහු මෙම වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042321</link>
    <topic>ෆේස් බුක් පැමිණිලි පන්සීයත් පැනලා</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>ගෙවුණු වසරක කාලය තුළ ෆේස් බුක් සම්බන්ධ පැමිණිලි පන්සීයකට අධික ප්‍රමාණයක් ලැබී ඇති බව ශ්‍රී ලංකා පරිගණක හදිසි ප්‍රතිචාර සංසදයේ ජ්‍යෙෂ්ඨ තොරතුරු තාක්ෂණ ඉංජිනේරු රොෂාන් චන්ද්‍රගුප්ත මහතා පවසයි.මෙම පැමිණිලිවලින් වැඩිම ප්‍රමාණයක් ෆේස් බුක් ව්‍යාජ ගිණුම් සම්බන්ධයෙන් ලැබී ඇති පැමිණිළි බවද චන්ද්‍රගුප්ත මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=n14042322</link>
    <topic>යතුරු පැදියක ගැටුණු 76 හැවිරිදි මව මිය යයි</topic>
    <author>බුලත්කොහුපිටිය සමූහ</author>
    <content>වරකාපොල, මීරිගම මාර්ගයේ කාන්තාවක් යතුරු පැදියක ගැටීමෙන් පෙරේදා(21) කෑගල්ල ශික්ෂණ රෝහලේ දි මිය ගොස් ඇත.මෙසේ මිය ගොස් ඇත්තේ අඹේපුස්ස, බතලව පදිංචි ඇලිස් නෝනා නැමති( 76) සිවු දරු මවකි.එම කාන්තාව පසුගිය 17 වැනි දින වරකාපොල මීරිගම මාර්ගයේ වැටී තිබුණු අඹ ගෙඩියක් අහුලා ගැනීමට යාමේ දී වරකා‍පොල දෙස සිට මීරිගම දෙසට ධාවනය කළ යතුරු පැදීයේ ගැටී ඇත. යතුරු පැදි කරු පලා ගොස් ඇති අතර පසුව ප්‍රදේශවාසීන් කාන්තාව වරකාපොල රෝහලට ඇතුලත් කැර ඇත.එදින ම ඇය කෑගල්ල ශික්ෂණ රෝහලට මාරුකර යවා ඇති අතර පෙරේ දා(21) පෙරවරුවේ එම කාන්තාව මිය ගොස් ඇත. සිද්ධිය පිළිබදව මීරිගම පොලීසිය පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404231</link>
    <topic>සැඩ සුළඟින් අනුරාධපුරයේ නිවාස 170කට හානි</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>පසුගිය දින කීපය තුළ අනුරාධපුර දිස්ත්‍රික්කයට කඩින් කඩ ඇද හැළුණු මහ වැසි සමඟ හටගත් සැඩ සුළඟින් මේ වන විට ලොකු කුඩා නිවාස 170ක් සහමුලින්ම හෝ අර්ධ වශ‍ෙයන් විනාශයට පත්ව ඇත.19දා සවස වැසි සමඟ හමාගිය කුණාටුවට හසුවී තිරප්පනේ නිවාස 18ක් ද, නැ‍ඟෙනහිර නුවරගම් පළාත ප්‍රාදේශීය ලේකම් බල ප්‍රදේශයේ නිවාස 18ක් ද විනාශයට පත්ව අතැයි අනුරාධපුර ආපදා කළමනාකරණ මධ්‍යස්ථානය සඳහන් කරයි.මේ සම්බන්ධයෙන් අදහස් පළකළ අනුරාධපුර දිසාපති මහින්ද සෙනෙවිරත්න මහතා පසුගිය දින දහය තුළ දිස්ත්‍රික්කයේ ප්‍රාදේශීය ලේකම් බල ප්‍රදේශ 12ක නිවාස 170කට පමණ දැඩි හානි සිදුව ඇති බව ද තවමත් ප්‍රාදේශීය ලේකම් කොට්ඨාස මට්ටමෙන් මහවැසි හා සැඩසුළඟ තිබෙන නිසා දේපළවලට සිදුව ඇති හානි පිළිබදව විස්තර වාර්තා ලැබෙමින් පවත්නා බවද පැවසීය.මේ පිළිබඳ සිදුකර ඇති මූලික ගණන් බැලීම් අනුව සැඩ සුළඟ නිසා හානියට පත්ව ඇති දේපළ වෙනුවෙන් රුපියල් මිලියන 10ක් පමණ වන්දි ගෙවීමට සිදුවෙතැයි අපේක්ෂා කෙරේ.උතුරු මැද ප්‍රධාන අමාත්‍ය රංජිත් සමර‍කෝන් මහතා සැඩ සුළඟ හා මහවැසි නිසා ආපදාවට ලක්ව සිටින පවුල් සඳහා සහන සලසාදීමට පියවර ගන්නා මෙන් අදාළ අංශවෙත උපදෙස් දී ඇති අතර විනාශ වී ගොස් ඇති වහල යථා තත්ත්වයට පත්කැර ගැනීම පිණිස ඇස්බැස්ටස් සෙවිලි තහඩු නොමිලේ ලබාදීමට ද පියවර ගෙන ඇත.ඊයේ පෙරවරුවේ ඉච්චන්කුලම නිවාස හානි සිදුවූවන්ට අමාත්‍යවරයාගේ මෙහෙයවීමෙන් සෙවිලි තහඩු 300ක් ප්‍රදානය කරනු ලැබීය. සෙවිලි තහඩු 4000ක් පමණ අවශ්‍ය වෙතැයි ගණන් බලා ඇත. නිවාස දේපළ අලාභ හානි සිදුවූ පවුල් සඳහා නිවාස ආධාර හා වන්දි ලබාදීම ‍ෙම් සතිය තුළ සිදුකිරීමට පියවර ගන්නා බව දිස්ත්‍රික් ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404232</link>
    <topic>කොළඹ නගරයේ නොදියුණු ප්‍රදේශවලමාර්ග අලුත්වැඩියාවට මුදල්</topic>
    <author>මැද කොළඹ සමූහ - වයිමන් හෙට්ටිආරච්චි</author>
    <content>කොළඹ නගරයේ නොදියුණු ප්‍රදේශවල මාර්ග නඩත්තුව සංවර්ධනය සහ වැඩිදියුණුව සඳහා කොළඹ මහ නගර සභාව මෙම වසරේ දී රුපියල් දසලක්ෂ 1761ක මුදලක් වැය කරයි. මේ අතරින් මාර්ග සංවර්ධනය හා පුනරුත්ථාපනයට රුපියල් මිලියන 445ක් වැය කරන අතර මාර්ග ආරක්ෂනය සඳහා රුපියල් මිලියන 237ක්ද, දිස්ත්‍රික් කාර්යාල මඟින් නඩත්තුකරන මාර්ග සඳහා රුපියල් මිලියන 397ක්ද, වීදී අලෝකකරණය සඳහා රුපියල් මිලියන 105.7ක්ද වැය කෙරේ.මාර්ග ඉදිකිරීම් හා නඩත්තු කිරීම්වලදී අවශ්‍ය වන වාහන හා යන්ත්‍ර කුලියට ගැනීම වෙනුවට මෙවර නගර සභා මුදලින් සින්නක්කරව ලබාගැනීමටද ක්‍රියාකරන බව නගරාධිපති ඒ. ජේ. එම්. මුසම්මිල් මහතා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404233</link>
    <topic>සර්පයකු දෂ්ඨ කිරීමෙන් දෙදරු පියා මරුට</topic>
    <author>මීගමුව විශේෂ එච්. ප්‍රනාන්දු</author>
    <content>සර්පයකු දෂ්ඨ කිරීමෙන් 43 හැවිරිදි දෙදරු පියෙක් මියගොස් ඇත. මෙසේ මියගොස් ඇත්තේ ඉහළ කොටස ලබුකැලේ වත්ත පදිංචිව සිටි පී. වීරසිංහ (43) නමැති දෙදරු පියෙකි.මීගමුව මහ රෝහලේ නාගරික හදිසි මරණ පරීක්ෂක වෛද්‍ය සිරි ජයන්ත වික්‍රමරත්න මහතා ඉදිරියේ මරණ පරීක්ෂණය පැවැත්වීය‍.මියගිය අය නුවරඑළිය ලබුකැලේ වත්ත පදිංචිකරුවකු බවත් ඔහු කොළඹ ප්‍රදේශයේ වෙළඳාම් කරමින් සිය ජීවන වෘත්තිය කරගෙන යමින් සිට ඇත. මොහු වෙන්නප්පුව, ලුණුවිල, බොරලැස්ස ප්‍රදේශයේ තාවකාලිකව පදිංචිව සිටි බවත් මෙම සිද්ධිය වූ දින ඔහු කඩේට ගොස් කළුවරේ එමින් සිටියදී සර්පයෙක් දෂ්ඨ කර තිබේ.අනතුරුව මීගමුව දිසා මහ රෝහලට ඇතුළු කිරීමෙන් අනතුරුව මියගොස් ඇතැයි මරණ පරීක්ෂණයේදී ඉදිරිපත් කළ සාක්කි වලින් හෙළි විය.පශ්චාත් මරණ පරීක්ෂණය මීගමුව දිසා මහ රෝහලේ සහකාර අධිකරණ වෛද්‍ය එම්. වී.‍ පී. ප්‍රමෝදිත් මහතා විසින් පවත්වන ලද අතර, ඉදිරිපත් වූ සාක්කි සියල්ල සැලකිල්ලට ගත් මරණ පරීක්ෂකවරයා මෙම මරණය සර්ප විෂ ශරීරගත වීම නිසා සිදුවූ හදිසි මරණයක් බව තීරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404234</link>
    <topic>නැ‍ඟෙනහිර පාසල්වල විදුහල්පති තනතුරු 155කට සුදුස්සන් තෝරාගෙන අවසන්</topic>
    <author>මලිගයිකාඩු සමූහ ඇම්. අයි. ඇම්. අස්හර්</author>
    <content>නැ‍ඟෙනහිර පළාත් පාසල්වල දැනට පවතින විදුහල්පති පුරප්පාඩු පිරවීම සඳහා ශ්‍රි ලංකා විදුහල්පති සේවයේ ශ්‍රේණිගත වූ 155 දෙනකු තෝරාගෙන ඇති බව අධ්‍යාපන අමාත්‍යාංශයේ ලේකම් අනුර දිසානායක මහතා පවසයි.‍ශ්‍රේෂ්ඨාධිකරණ තීන්දුව අනුව 2012 වසරේ ශ්‍රී ලංකා විදුහල්පති සේවයේ 2 – 11 3 වෙනි ශ්‍රේණිගත වූ අයව මෙසේ තෝරාගෙන ඇති බවත්, මේ විදුහල්පතිවරුන් සුදුසු තනතුරුවලට පත්කරන සේ නැ‍ඟෙනහිර පළාත් අධ්‍යාපන ලේකම්වරයා වෙත ඉල්ලීම් කර ඇත.නැ‍ඟෙනහිර පළාතේ 2012 දී ශ්‍රී ලංකා විදුහල්පති සේවයේ 2- 11 වශයෙන් 249 දෙනකුත් 3 ශ්‍රේණිය වෙනුවෙන් 198 දෙනකුත් තෝරාගෙන ඇතත් මෙයින් 6 දෙනකුට ජාතික පාසල්වල පත්වීම් ලබා දී 2 – 11 ශ්‍රේණිගත වූ අයට නැ‍ඟෙනහිර පළාතේ පාසල්වලට පත්වීම් ලබා දී තිබේ.2012 වසරේ ශ්‍රි ලංකා විදුහල්පති සේවයට නැ‍ඟෙනහිරෙන් තෝරාගත් අයට සුදුසු පාසල් මේ දක්වා ලබා දී නොමැති බවත් වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404235</link>
    <topic>අම්බලන්ගොඩ ප්‍රදේශ රැසකටපානීය ජල පහසුකම් නෑ</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>අම්බලන්ගොඩ ප්‍රාදේශීය සභා බල ප්‍රදේශයේ 50,000ක පමණ පිරිසකට පානීය ජලය නැතිව අසීරුවට පත්ව සිටිති.ගෝනාපීනුවල, අලුත්වල, බාන්වැල්ගොඩැල්ල මානන්පිට කිරිඳිඇළ, මිටියාගොඩ, කොස්ගහවේල්ල, ඇත්ඔළුව යන ප්‍රදේශවල ජනතාව මෙසේ පීඩාවට පත්වී සිටිති. ඔව්හු ඒ ගැන මෙසේ කීහ.සරත් ලියනආරච්චි මහතා - අප පෙදෙස් කීපයක ජනතාවට ජල ප්‍රශ්නය උග්‍රව පවතිනවා. අප සභාව මගින් පානීය ජලය සැපයුවත් අනෙකුත් අවශ්‍යතාවන් සඳහා අවශ්‍ය ජලය නෑ.කේ. කේ. ලක්ෂ්මන් මහතා (විපක්ෂ නායක) - ‍අප මේ ප්‍රශ්නය සම්බන්ධව ඉතිහාසයේ සිටම කරුණු කියා සිටියා. දැනට බටපොළ නාගරික කොටසට යම් ජලය ප්‍රමාණයක් සපයනවා. එසේ ග්‍රාමීය වශයෙන් විශාල ජල හිඟයක් පවතිනවා.කෝසල විජේවික්‍රම මහතා - ගෝනාපීනුවල පෙදෙසේ පාරෙන් නැ‍ඟෙනහිර කොටස්වල ජනතාවට ජල ප්‍රශ්නය කාලයක් තිස්සේ පවතිනවා. මේ පිරිස් ළිං හෑරුවත් එම වතුරවල මලකඩ නිසා පානය කිරීමට නොහැකි තත්ත්වයක් පවතිනවා. දැනට පානීය ජල සැපයුමක් ක්‍රියාත්මක කිරීමේ මූලික පියවර ක්‍රියාත්මක වෙමින් පවතිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404236</link>
    <topic>තුන්වැනි අභිමංසල මධ්‍යස්ථානයඉබ්බාගමුවේදී 25 වැනිදා විවෘත වෙයි</topic>
    <author>@ එම්.ඒ.ආර්.මනුකුලසූරිය - හිරියාල සමූහ</author>
    <content>ත්‍රස්තවාදීන්ට එරෙහිව පැවති යුද්ධයේදී පූර්ණ ආබාධිත තත්ත්වයට පත්ව ඇදට සීමාවී සිටින රණවිරුවන් දිවි ඇති තෙක් රැක බලාගැකීම සදහා ඉදිකෙරුණු තුන්වැනි අභිමංසල සුව සහන මධ්‍යස්ථානය ඉබ්බාගමුව,පාන්ගොල්ලේදී 25 වැනි දින විවෘත කිරීමට නියමිතය.මානුෂීය මෙහෙයුම්වලදී පූර්ණ ආබාධිත තත්ත්වයට පත්ව සිටින රණවිරුවන් 297 දෙනෙකුට කායික , මානසික හා ආධ්‍යාත්මික රැකවරණය ලබාදීම අභිමංසල සුව සහන මධ්‍යස්ථාන පිහිටුවීම අරමුණයි. පළමු අභිමංසල සුව සහන මධ්‍යස්ථානය අනුරාධපුරයේ ද ,දෙවැන්න කඹුරුපිටියේද ඉදිකර තිබේ.පාන්ගොල්ලේ විවෘත කෙරෙන තුන්වැනි අභිමංසල සුව සහන මධ්‍යස්ථානයේ පූර්ණ ආබාධිත රණවිරුවන් පනස් දෙදෙනෙකුට පහසුකම් සැලසේ.මේ මධ්‍යස්ථානයේ එක් රණවිරුවකු රැකබලා ගැනීම සදහා ආහාර සහ වෛද්‍ය ප්‍රතිකාර වෙනුවෙන් මසකට වැය කෙරෙන මුදල රුපියල් තිස් එක් දහස් එක සියයකි.මේ මධ්‍යස්ථානය ඉදිකිරීම සදහා මේ වන විට රුපියල් මිලියන තුන්සිය අනූවක මුදලක් වැය කර තිබේ.තවත් තොටස් කිහිපයක් ඉදි කළ යුතුව ඇති අතර ඒ සදහා පරිත්‍යාගශීලීන්ගේ ආධාර උපකාර අපේක්ෂා කරන බව යුද හමුදා පුනරුත්ථාපන අධ්‍යත්ෂ ජනරාල් මේජර් ජනරාල් මනෝ පෙරේරා මහතා පැවැසීය.පූර්ණ ආබාධිත තත්ත්වයට පත්ව ඇති රණවිරුවන්ගේ සංඛ්‍යාව හත්සියයකට ආසන්න බවත්, මේ අතුරින් තුන්සිය තිස්පස් දෙනෙකු සිය නිවෙස්වල සිටින බවත් මේ පිරිසට ඉදිරියේදී මෙවැනි අභිමංසල සුව සහන මධ්‍යස්ථාන තවත් දෙකක්වත් ඉදිකළ යුතුව ඇති බවත් මනෝ පෙරේරා මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404237</link>
    <topic>හැටත් බගවන්තලාව මාර්ගයේප්‍රවේශ පත්‍ර-ඉතුරු මුදල් නෑ</topic>
    <author>කොටගල සමූහ - අරුණ පෙන්නම්බලම්</author>
    <content>හැටන් බගවන්තලාව මාර්ගයේ ධාවනය කරනු ලබන ඇතැම් පෞද්ගලික බස් රථවල ගමන් ගන්නා මගීන්ට ප්‍රවේශ පත්‍ර ලබා නොදීමෙන් ඔව්හු අසීරුතාවට පත් ව සිටිති.මේ බස් රථවල සේවය කරනු ලබන කොන්දොස්තරවරුන් තමන්ගෙන් මුදල් ලබාගෙන ප්‍රවේශපත්‍ර ලබා නොදෙන බවත් අදාළ මුදලට ප්‍රවේශ පත්‍ර ඉල්ලූවිට එම කොන්දොස්තරවරු බැණ වදින බවත් එම බස් මගීහු කියා සිටිති.මේ තත්ත්වයන් මත සමහර අවස්ථාවල දී අදාළ කොන්දොස්තරවරු සමග බහින් බස් වීමට සිදුවන බවත් තවත් සමහර අවස්ථාවලදී දෙවරක් මුදල් ගෙවීමට සිදුවන බවත් ඔව්හු කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=r1404238</link>
    <topic>උඩුරාවණ කනිටු විදුහලකැලෑවට සින්න වෙලා</topic>
    <author>මහනුවර සංචාරක - ගාමිණී සමරනායක</author>
    <content>පාතදුම්බර, වත්තේගම කලාප අධ්‍යාපන කොට්ඨාසයට අයත් උඩුරාවණ කනිටු විදුහලේ රුපියල් ලක්ෂ ගණන් වටිනා ගොඩනැගිලි රැසක් සහ භූමිය කිසිඳු ප්‍රයෝජනයකට නොගෙන විනාශවී යාමට ඉඩ හැර තිබීම කෙරෙහි ප්‍රදේශවාසීහු සිය අප්‍රසාදය පළකර සිටිති.විශාල ගොඩනැගිලි තුනක්, බුදු මැදුරක්, මුරකුටියක් හා කාමර හතරකින් යුත් වැසිකිළි පද්ධතියක්ද මෙලෙස විනාශවෙමින් පවතී.1996 වසර වනවිට මෙම විදුහලේ සිසුන් 350ක් පමණ ඉගෙනුම ලැබූ බව ගම්වාසීහු පවසති.1995 වසරේදී පමණ මේ පාසල වසා දමා ගොඩනැගිලි හා භූමි භාගය පෞද්ගලික ඇඟලුම් ආයතනයක් පවත්වා ගෙනයාම සඳහා සමාගමකට පවරා දෙන ලදී. කලකදී පසුව එම ආයතනය ද වසා දමන ලදී. තුන්සියයකට අධික පිරිසකට රැකියා අහිමිවූහ. පසුව වඩු පුහුණු මධ්‍යස්ථානයක් පවත්වා ගෙන යාම සඳහා වෘත්තීය පුහුණු අධිකාරියට පවරා දුන්නද, පුහුණුව සඳහා ප්‍රමාණවත් අභ්‍යාසලාභීන් පිරිසක් නොවීම හේතුවෙන් එයද වැසී ගියේය.දැන් පාසලක් නෑ... ඇඟලුමත් නෑ... ගොඩනැගිලි දිරිපත් වෙනවා.දැන්, දැන් මෙහි ඇති වටිනා ලී බඩු උපකරණ ආදියද ඇතැමුන් විසින් රැගෙන ගොස් තිබේ. අක්කර දෙකක පමණ භූමි භාගය වල්බිහිවී ඇති බවත් කියති. එබැවින් මේ ලක්ෂ ගණන් වටිනා දේපළ රැකගනිමින් මේ ස්ථානය වෙනත් පොදු කටයුත්තකට යොදා ගන්නා මෙන් මහජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=s1404231</link>
    <topic>නාමල් රාජපක්ෂගේ නායකත්වයෙන් ශ්‍රී ලංකා රගර් පිල කොරියාවට</topic>
    <author>ෆවුස් මොහොමඩ්</author>
    <content>ආසියානු 'ෆයිව් නේෂන්ස්' සුපිරි රටවල් පහේ රගර් තරගාවලියේ පළමු තරගයට සහභාගි වීම සඳහා ශ්‍රී ලංකා 15 සාමාජික රගර් කණ්ඩායම දකුණු කොරියාව බලා පිටත්ව ගියේය.මේ තරගාවලිය නියෝජනය කරන ක්‍රීඩකයන් 23දෙනකුගෙන් සමන්විත ශ්‍රී ලංකා කණ්ඩායම මෙහෙයවීමේ වගකීම පැවැරී ඇත්තේ නාවික හමුදා ක්‍රීඩා සමාජය නියෝජනය කරන ප්‍රබල ක්‍රීඩක පාර්ලිමේන්තු මන්ත්‍රී නාමල් රාජපක්ෂ මහතාටය.පසුගිය වසරේ ශ්‍රී ලංකාවේ පැවැති සෙරන්ඩිබ් කුසලාන තුන්කොන් ජාත්‍යන්තර තරගාවලියේ දී ශ්‍රී ලංකා පිල ‍මෙහෙයවූ නාමල් රාජපක්ෂ මහතා එහිදී ලෝක රගර් පිටියේ ප්‍රබලතම කණ්ඩායමක් වන පෝලන්තයට එරෙහිව ඓතිහාසික ජයග්‍රණයක් ශ්‍රී ලංකාවට අත් කර දීමට සමත්විය.ගල්කිස්ස සාන්ත තෝමස් විදුහලෙන් රගර් ක්‍රීඩාවට පිවිසි ඔහු මෙරට රගර් පිටියේ බිහිවූ විශිෂ්ටතම ක්‍රීඩකයකු ලෙස සැළකේ. එකළ පාසල් රගර් තරග බිමේ කැපී පෙනෙන දස්කම් දැක්වූ නාමල් රාජපක්ෂ මහතා අන්තර් සමාජ රගර් තරගබිමේ ද වැඩි අවධානයකට ලක්වූ ක්‍රීඩකයෙකි.ආසියානු 15සාමාජික රගර් තරග බිමේ විශිෂ්ටතම තරගාවලිය ලෙස සැළකෙන 'ෆයිව් නේෂන්ස් ' සුපිරි රටවල් පහේ රගර් තරගාවලිය සඳහා සහභාගි වන ශ්‍රී ලංකා කණ්ඩායමට පසුගියදා පැවැති අන්තර් සමාජ ලීග් තරගාවලියේ හා පිළිමලුන් පිටුදැකීමේ තරගාවලියේ ශූරතාව දිනූ නාවික හමුදා ක්‍රීඩා සමාජයේ ක්‍රීඩකයන් 10ක්, හැව්ලොක්ස් ක්‍රීඩා සමාජයේ ක්‍රීඩකයන් 7ක්, මහනුවර ක්‍රීඩා සමාජයේ ක්‍රීඩකයන් 3ක්, සී.ආර්. ඇන්ඩ් එෆ්.සී. ක්‍රීඩා සමාජයේ ක්‍රීඩකයන් 2ක් සහ අප්කන්ට්‍රි ලයන්ස් ක්‍රීඩා සමාජයේ ක්‍රීඩකයකු මෙවර කණ්ඩායමට එක්වී සිටිති.කිංග්ස්වුඩ් විදුහලෙන් බිහිවූ 22 හැවිරිදි හේෂාන් කල්හාර පළමු වරට ශ්‍රී ලංකා පිලට එක්වී සිටින අතර වසර කීපයකට පසුව සී.ආර්.පිලේ දුෂ්‍යන්ත ලෙව්කේ කණ්ඩායමට ඇතුලත්වීම විශේෂත්වයකි. ශ්‍රී ලංකාව සමග ජපානය, හොං‍කොං, දකුණු කොරියාව සහ පිලිපීනය තරග වදින ආසියානු 'ෆයිව් නේෂන්ස්' රගර් තරගාවලිය ලබන වසරේ පැවැත්වෙන ලෝක කුසලාන රගර් තරගාවලියට එක්වන ආසියානු කණ්ඩායම තෝරාගන්නා තීරණාත්මක තරගාවලියක් ලෙස සැලකේ.පසුගිය වසරේ ශුරතාව දිනූ ජපානය මෙවර ද ශූරතාව අත්කර ගනිමින් ‍ලෝක කුසලාන තරගමාලාවට එක්වීමේ බලාපොරොත්තුවෙන් පසුවේ. ශ්‍රී ලංකාව මෙවර සුපිරි රටවල් පහේ තරගාවලියට සුදුසුකම් ලැබුවේ පසුගිය වසරේ ‍යෝෂිත රාජපක්ෂගේ නායකත්වයෙන් ආසියානු ෆයිව් නේෂන්ස් පළමු කොටසේ ශූරතාව දිනා ගැනීම හේතුවෙනි. ලබන වසරේදිත් මේ තරගාවලියේ රැඳී සිටීමට නම් මෙවර තරගාවලියේ එක් ජයග්‍රහණයක් හෝ අත් කර ගැනීමට ශ්‍රී ලංකාවට සිදුවනු ඇත.මෙවර තරගාවලියේ ශ්‍රී ලංකාව සහභාගි වන පළමු තරගය ලබන 26වැනිදා දකුණු කොරියාව සමග දකුණු කොරියාවේ සෝල් නුවර දී පැවැත්වේ. දෙවැනි තරගය මැයි මස 3වැනිදා හොං‍කොං කණ්ඩායම සමග කොළඹ තුරඟ තරගපිටියේ දී පැවැත්වෙන අතර මැයි මස 10වැනිදා ජපානය සමග තෝකියෝ නුවර දී තුන්වැනි තරගය පැවැත්වේ. ශ්‍රී ලංකාව සහභාගි වන අවසන් තරගය මැයි මස 17වැනිදා පිලිපීනය සමග කොළඹ තුරඟ තරග පිටියේ දී පැවැත්වීමට නියමිතය.තරගාවලියට එක්වන ශ්‍රී ලංකා කණ්ඩායමේ කළමනාකරු ලෙස ගුවන් කොමදෝරු ‍ලෙනාඩ් රොද්‍රිගෝ මහතා කටයුතු කරන අතර පුහුණුකරු ලෙස ලෙනාඩ් ද සිල්වා මහතා කටයුතු කරයි.තරගාවලියට සහභාගි වන ශ්‍රී ලංකා කණ්ඩායම මෙ‍සේය - නාමල් රාජපක්ෂ (නායක), සත්‍යා රණතුංග, ටෙරන්ස් හෙන්රි, ෂැරෝ ප්‍රනාන්දු, හසිත පෙරේරා, ධනුෂ්ක පෙරේරා, යෝෂිත රාජපක්ෂ, බිලාල් හසන්, ‍‍රොෂාන් වීරරත්න, නිරෝෂන් ප්‍රනාන්දු, ලී කීගල්, ධනුෂ්ක රංජන්, සඳුන් හේරත්, චාමර දාබරේ, රීසා මුබාරක්, හේෂාන් කල්හාර, අචල පෙරේරා, සයුරි ඇන්තනී, දි‍නේෂ් සංජීව, දුෂ්‍යන්ත ලෙව්කේ, ශ්‍රීනාත් සූරියබණ්ඩාර, චානක චන්දිමාල්, දිනූෂ චතුරංග.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=s1404232</link>
    <topic>මාතලේ අන්තර් පාසල් වොලිබෝල් අද ඇරැඹේ</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ අධ්‍යාපන කලාපීය අන්තර් පාසල් වොලිබෝල් තරගාවලිය අද (23) මාතලේ අලුවිහාර මහා විද්‍යාලයීය ක්‍රීඩාංගණයේදී ආරම්භ වේ.අද සිට 24, 25 සහ 28 දිනවල පැවැත්වෙන තරගාවලිය අවුරුදු 15, 17 හා 19න් පහළ බාලක/බාලිකා කාණ්ඩය‍න්ගෙන් පැවැත්වේ.මාතලේ කලාප අධ්‍යාපන අධ්‍යක්ෂ මහින්ද එස් යාපා මහතාගේ උපදෙස් මත සහකාර අධ්‍යාපන අධ්‍යක්ෂ (ක්‍රීඩා) ධම්මික හේවාවසම් හා ක්‍රීඩා සම්බන්ධීකරණ නිලධාරී දන්ත මාරපන මහත්වරුන්ගේ අධීක්ෂණයෙන් ක්‍රීඩා ගුරු උපදේශක නිමල් රත්නායක මහතා තරගාවලිය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=s1404233</link>
    <topic>ශ්‍රී ලංකා පුහුණුකරු තනතුර හැරදාෆාබ්‍රේස් එංගලන්තයේ සහායට යයි</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් පුහුණුකරු ලෙස පසුගිය ජනවාරි මාසයේ දී වැඩ බාරගත් එංගලන්ත ජාතික පෝල් ෆාබ්‍රේස් වහාම ක්‍රියාත්මක වන පරිදි සිය තනතුරෙන් ඉල්ලා අස්වන බව ඊයේ ශ්‍රී ලංකා ක්‍රිකට් ආයතනය වෙත ලිපියකින් දැනුම් දී ඇත.නිවේදනයක් නිකුත් කරමින් ශ්‍රී ලංකා ක්‍රිකට් ආයතනය මේ බව තහවුරු කළේය. වසර 2ක සේවා ගිවිසුමක් මත ශ්‍රී ලංකා පිලේ පුහුණුකරු ලෙස සේවයට එක්වූ ෆාබ්‍රේස් මාස තුනක් වැනි කෙටි කාලයකින් පසුව සිය තනතුරෙන් ඉල්ලා අස්වූයේ එංගලන්ත ක්‍රිකට් කණ්ඩායමේ සහාය පුහුණුකරු තනතුර බාර ගැනීමට එරට ක්‍රිකට් පාලක මණ්ඩ‍ලයෙන් ඔහුට ලැබී තිබූ ආරාධනාවක් අනුවය.ශ්‍රී ලංකා ක්‍රිකට් පුහුණුකරු‍ සේවය අතහැර යාමේ අවදානමක් මතුව ඇතැයි යන ගැටලුව කරළියට පැමි‍ණියේ ශ්‍රී ලංකා පිල පසුගියදා විස්සයි20 ලෝක ශූරතාව දිනා ගැනීමෙන් අනතුරුව ඔහු කෙටි නිවාඩුවකට පෙරළා එංගලන්තය බලා පිටත්ව යාමෙන් පසුවය.ඒ අතරතුර කාලයේ ඔහු ශ්‍රී ලංකා ක්‍රිකට් ආයතනය සමග කිසිදු සම්බන්ධතාවක් නොපැවත්වීම මත මේ ගැටලුව පැන නැගී තිබිණි. ඔහු නැවත ශ්‍රී ලංකාවට පැමිණියේ පෙරේදාය. ශ්‍රී ලංකාවට පැමිණි වහා ඔහු ක්‍රිකට් ආයතනයේ සභාපති ජයන්ත ධර්මදාස, ලේකම් නිශාන්ත රණතුංග හා ප්‍රධාන ක්‍රිකට් විධායක ඈෂ්ලි ද සිල්වා යන මහත්වරු සමග ද ජාතික ක්‍රිකට් තේරීම් කමිටු ප්‍රධානී නියෝජ්‍ය ඇමැති සනත් ජයසූරිය මහතා සමග ද සාකච්ඡාවකට සහභාගි විය. ඔහු වැඩි වැටුපක් බලාපොරොත්තු වන්නේ ද යන්න එහිදී සාකච්ඡාවට භාජනය වූ බව ආරංචි මාර්ග සඳහන් කරයි.ෆාබ්‍රේස් ශ්‍රී ලංකා කණ්ඩායමේ පුහුණුකරු ‍ලෙස කටයුතු කළ කෙටි කාලය තුල ශ්‍රී ලංකා පිල ආසියානු කුසලානය හා විස්සයි20 ලෝක කුසලානය ඇතුලුව සහභාගි වූ තරග 18කින් තරග 17ක්ම ජයගැනීමට සමත්විය. ඔහුගේ සේවය ලබන වසරේ පැවැත්වෙන එක්දින ලෝක කුසලාන තරගමාලාව දක්වා ලබා ගැනීමට ඔහු සමග කළ සාකච්ඡාවේ දී ශ්‍රී ලංකා ක්‍රිකට් ආයතනයේ අවධානය යොමුවී තිබිණි.එහෙත් තවදුරටත් ශ්‍රී ලංකා පිලේ පුහුණුකරු ලෙස කටයුතු කිරීම සම්බන්ධව සළකා බැලීම ඔහු ඊයේ දිනය වනතුරු කල් දැමුවේය. මාස 6ක පරිවාස කාලයකට යටත්ව සේවය කළ බැවින් ෆාබ්‍රේස්ට ඒ කාලය අතරතුර ශ්‍රී ලංකා ක්‍රිකට් ආයතනය සමග සාකච්ඡා කොට සිය තන‍තුරෙන් ඉවත්වීමේ හැකියාවක් තිබිණි.ෆාබ්‍රේස් එංගලන්ත කණ්ඩායමේ සහාය පුහුණුකරු ලෙස බඳවා ගැනීමට එරට ක්‍රිකට් පාලක මණ්ඩලයේ අවධානය යොමුවූයේ පසුගියදා නිමාවට පත්වූ විස්සයි20 ලෝක කුසලාන තරගමාලාවෙන් පසුව එංගලන්ත පිලේ නව පුහුණුකරු ලෙස පීටර් මුවර්ස් පත් කිරීමෙන් අනතුරුවය. මුවර්ස්ගේ සහාය පුහුණුකරු ලෙස එංගලන්ත ක්‍රිකට් පාලක මණ්ඩලය ෆාබ්‍රේස්ට ගෙවීමට නියමිත වැටුප ඔහුට ශ්‍රී ලංකා ක්‍රිකට් ආයතනයෙන් ගෙවන වැටුප මෙන් දෙගුණයකටත් අධික බව ආරංචි මාර්ග සඳහන් කරයි. ශ්‍රී ලංකා ක්‍රිකට් ආයතනය ෆාබ්‍රේස්ගේ සේවය සඳහා වෙනත් දීමනාවලට අමතරව අමෙරිකානු ඩොලර් 13,500ක වැටුපක් ලබා දී තිබිණි.කෙසේවෙතත් එංගලන්ත ක්‍රිකට් පාලක මණ්ඩලයෙන් තමාට ගෙවීමට එකඟවී සිටින වැටුපට වඩා එංගලන්ත ජාතිකයකු ලෙස සිය රටෙහි ක්‍රිකට් ක්‍රීඩාවට සේවය කිරීමේ අවශ්‍යතාව මත එම තනතුර බාර ගැනීමට ඔහුගේ එකඟතාව පළවී ඇතැයි විදෙස් මාධ්‍ය සඳහන් කරයි. මේ අතර දැනට ශ්‍රී ලංකා පිලේ සහාය පුහුණුකරු ලෙස කටයුතු කරන මාවන් අතපත්තු ශ්‍රී ලංකා පිලේ එළැඹෙන එංගලන්ත සංචාරයේ දී ප්‍රධාන පුහුණුකරු ලෙස තාවකාලිකව කටයුතු කරනු ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=s1404234</link>
    <topic>බිලියඩ් හා ස්නූකර් මුල්පුටුව හෂීම්ට</topic>
    <author/>
    <content>මෙරට ස්නූකර් ක්‍රීඩා ක්ෂේත්‍රයේ හිටපු ප්‍රබල ක්‍රීඩකයකු වන සුරේෂ් හෂීම් ශ්‍රී ලංකා බිලියඩ් සහ ස්නූකර් සංගමයේ නව සභාපති ලෙස තේරී පත්විය.සුගතදාස ගෘහස්ත ක්‍රීඩාංගණයේ පසුගියදා පැවැති එම සංගමයේ නිලවරණයේ දී හෂීම් මහතාට එම සංගමයේ සභාපතිධුරය හිමිවූ අතර ශිරාස් මොහුලාර් ලේකම්වරයා ලෙස තේරී පත්විය.ඔටර්ස් ක්‍රීඩා සමාජය නියෝජනය කරන හෂීම් මහතා ලෝක ස්නූකර් ශූරතාවලිය හා ආසියානු ස්නූකර් ශූරතාවලිය ඇතුලු ජාත්‍යන්තර ස්නූකර් තරගාවලි රැසකට සහභාගි වී ඇත.බිලියඩ් හා ස්නූකර් සංගමයේ නව නිලධාරී මණ්ඩලය මෙ‍සේය – සභාපති - සුරේෂ් හෂීම්, උප සභාපතිවරු - සුල්කි පසේලා, බ්‍රිගේඩියර් වී.විද්‍යානන්ද, ෆායිස් සමද්, සියාම් උසේන්, සුල්ෆස් හුසේන්, සිරිල් විජේසේන, ස්කොඩ්රන් ලීඩර් එස්.ජයලත්, ලේකම් - ශිරාස් මොහුලාර්, භාණ්ඩාගාරික – ස්කොඩ්රන් ලීඩර් එස්.ජයලත් - ෆවුස්.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=s1404235</link>
    <topic>චෙන්නායි පිලට විශිෂ්ට ජයක්</topic>
    <author/>
    <content>අයි.පී.එල් ක්‍රිකට් තරගාවලියේ දිල්ලි ඩෙයාර් ඩෙවිල්ස් පිල සමග පැවැති තරගයෙන් ලකුණු 93ක විශිෂ්ට ජයක් හිමිකර ගැනීමට චෙන්නායි සුපර් කිංග්ස් කණ්ඩායම සමත්විය.අබුඩාබි නුවර පැවැති මේ තරගයේ පළමුව පන්දුවට පහරදෙමින් චෙන්නායි පිල රැස්කළ ලකුණු 177ක ඉලක්කය හඹාගිය දිල්ලි පිලට කඩුලු 9ක් දැවී ලබාගත හැකිවුයේ ලකුණු 84ක් පමණි. දිල්ලි‍ පිලේ කට්ලර් නයිල් අබාධ තත්ත්වයක් හේතුවෙන් පන්දුවට පරදී‍මට නොපැමිණියේය.කඩුලු 7ක් දැවී ලකුණු 177ක් රැස් කිරීමට කාසියේ වාසිය දිනාගත් චෙන්නායි පිල සමත්විය. තරගයේ වීරයා සම්මානය දිනාගනිමින් ඉනිමේ වැඩිම ලකුණුලාභියා වු සුරේෂ් රයිනා පන්දු 41කින් ලකුණු 56ක් රැස් කළේ හතරේ පහර 5ක් හා හ‍යේ පහරක් සමගිනි.වේගවත් ඉනිමක් දියත් කළ නායක මහේන්ද්‍ර සිං දෝනි පන්දු 15කින් ලකුණු 32ක් වාර්තා කළේය. ආරම්භක පිතිකරු ‍ඩ්වේන් ස්මිත් ලකුණු 29ක් රැස්කළ අතර රයිනා සමගින් දෙවැනි කඩුල්ල සඳහා ලකුණු 54ක සබඳතාවක් ගොඩනැගීය. පන්දු යැවීමේදී ජයදේව් උනාද්කට් කඩුලු 3ක් දවාගත්තේය.රවිචන්ද්‍රන් අශ්වින් ප්‍රමුඛ චෙන්නායි පන්දු බලඇණිය හමුවේ පිළිතුරු ඉනිම සඳහා ඕවර 15.4කදී දිල්ලි පිලට ලබාගත හැකිවුයේ ලකුණු 84ක් පමණි. ජිමි නීශම් ලකුණු 22ක් හා දිනේෂ් කාර්තින් ලකුණු 21ක් ඉනිමට එක්කළේය. අශ්වින් ඕවර 2කදී ලකුණු 3කට කඩුලු 2ක් දවාගත් අතර අනගි සහයක් ලබාදුන් රවින්ද්‍ර ජඩේජා හා ඊශ්වර් පාන්ඩේද කඩුලු 2බැගින් දවාලුහ.චෙන්නායි-177/7 (ඕවර 20) සුරේෂ් රයිනා 56, මහේන්ද්‍ර සිං දෝනි 32 (ජයදේව් උනාද්කට් 32/3)දිල්ලි-84/9 (ඕවර 15.4) ජිම් නීශම් 22 (රවිචන්ද්‍රන් අශ්වින් 3/2).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=s1404236</link>
    <topic>බ්‍රැන්ඩික්ස් ‘රසදිය’ වොලිබෝල් පිරිමි ශූරතාව රිදීගමට : ශූරියෝ මිනුවන්ගොඩින්</topic>
    <author/>
    <content>රත්මලාන බ්‍රැන්ඩික්ස් එසෙන්ෂල්ස් කණ්ඩායමට එරෙහිව ලකුණු 25-22ක් සහ 25-22කින් අවසන් මහා තරගය ජයගත් රිදීගම බ්‍රැන්ඩික්ස් කැෂුවල් වෙයාර් කණ්ඩායම පිට පිට දෙවැනි වරටත් බ්‍රැන්ඩික්ස් අන්තර් ආයතන වොලිබෝල් තරගාවලියේ පිරිමි ශූරතාව දිනා ගැනීමට සමත්විය.බ්‍රැන්ඩික්ස් සමූහ ව්‍යාපාරය වාර්ෂිකව සංවිධානය කරන මේ තරගාවලියේ කාන්තා අංශ‍යේ ශූරතාව දිනාගනු ලැබුවේ ලකුණු 25-8ක් සහ 25-9ක් ලෙස අවිස්සාවේල්ල බ්‍රැන්ඩික්ස් කැෂුවල් වෙයාර් කණ්ඩායම පරාජය කළ මිනුවන්ගොඩ බ්‍රැන්ඩික්ස් ඉන්ටිමේට් ඇපරල් කණ්ඩායම විසිනි.තරගාවලිය සඳහා පිරිමි කණ්ඩායම් 22ක් නියෝජනය කරමින් ක්‍රීඩකයන් 360ක් ද, කාන්තා කණ්ඩායම් 23ක් නි‍‍යෝජනය කරමින් ක්‍රීඩිකාවන් 250ක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=f1404231</link>
    <topic>එදා අන්තගාමී වැඩ කළ අයඅද සංහිඳියාව ගැන කතා කරනවා</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ වාතාවරණය පිළිබඳවත් රටට බලපාන අභියෝග පිළිබඳවත් වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්.බී.ඒකනායක මහතා සමඟ සිදුකළ සාකච්ඡාවකි.* හම්බන්තොට වරාය හා මත්තල ගුවන්තොටුපොළ නිරීක්ෂණයට ගිය එක්සත් ජාතික පක්ෂ මන්ත්‍රීවරුන්ට එහිදී හිරිහැර සිදුවුණා. මේ තත්ත්වය ගැන අදහස් පළ කරන අය කියන්නේ මෙරට යහපාලනය හා ප්‍රජාතන්ත්‍රවාදය බිඳවැටී ඇති බවයි. මේ ගැන ඔබේ මතය පැහැදිලි කළ හැකිද?අද හැමදේකටම මුලට ගන්නෙ යහපාලනය ප්‍රජාතන්ත්‍රවාදය යන කරුණුයි. ඒත් අද අපේ රට තුළ යහපාලනය ප්‍රජාතන්ත්‍රවාදය ඉතාමත් හොඳින් ක්‍රියාත්මක යි. එහෙම තිබියදී තමයි එජාපයත් ඔවුන්ට හිතවත් අයත් මේ චෝදනාව එල්ල කරන්නේ. ඒත් ඔවුන්ගේ මේ තර්කවලට කිසිදු පදනමක් නැහැ. ද්වේෂ සහගතව තමයි මේ චෝදනා එල්ල කරන්නේ.එදා හම්බන්තොටදී සිදුවුණේ ඔය විදිහේ තත්ත්වයක් නොවෙයි. මේ මන්ත්‍රීවරු ගැටුමක් ඇතිකර ගැනීමේ අරමුණෙන් තමයි මේ විදිහෙන් ක්‍රියා කළේ. එදා කොළඹ ඉඳලා මේ අය හම්බන්තොටට ගියේ හම්බන්තොටට එජාප නායකයා වූ සජිත් ප්‍රේමදාස මහතාට හෝ දන්වා නොවෙයි. එයින්ම පේනවා එජාප මන්ත්‍රීවරුන්ගේ මේ ගමනේ සැඟවී ඇති කුමන්ත්‍රණකාරී ස්වභාවය.ඒ විතරක් නෙවෙයි, එජාපයේ මේ අයම තමයි මීට කලින් ප්‍රකාශ කළේ ගුවන්තොටුපොළ කෞතුකාගාරයක් කරනවා. වරාය පිහිනුම් තටාකයක් කරනවා කියලා. මේ අනවශ්‍ය ප්‍රකාශ නිසා තමයි මේ ප්‍රදේශවල ජනතාව කලබල වුණේ. ප්‍රකෝප වුණේ. මෙයට ආණ්ඩු පක්ෂයේ දේශපාලන කණ්ඩායම් සම්බන්ධ බවට චෝදනා එල්ල කළත් ඒ චෝදනාවලට කිසිදු පදනමක් නැහැ.* ඔබ ඇතිවූ මේ තත්ත්වය කුමන්ත්‍රණයක් යැයි පවසන්නේ කුමන පදනමක් ඇතිවද ?අද විපක්ෂයට ඉටුකිරීමට කාර්ය භාරයක් නැහැ. ඔවුන්ට සටන් පාඨයක් නැහැ. ඒ නිසා තමයි අද එජාපයත් විපක්ෂයත් උත්සාහ කරන්නේ මෙරට තුළ ඇති ආර්ථික මර්මස්ථාන විනාශ කිරීමට. අරමුණ රටේ ආර්ථිකය බිඳ දැමීමයි. පසුගිය දිනවල කර්මාන්තශාලා ආශ්‍රිතව ගැටුම්කාරී තත්ත්වයෙන් ඇති වුණෙත් මේ නිසයි. මේ හැමදේකටම විපක්ෂය තමයි වගකියන්න ඕනෑ.අනෙක මෙහෙමයි, එජාපය කියන විදිහේ පහර දීමක් සිදුවෙලා නැහැ. බහින්බස් වීමක් හා උණුසුම් කතාබහක් පමණයි. මේ දේ තමයි එජාපයත් විපක්ෂයත් අතිශයෝක්තියෙන් යුතුව මාධ්‍ය ඉදිරියේ දිගහරින්නේ.ඉදිරි කාලයේදී ජාතික මැතිවරණයක් එළැඹීමට නියමිත බවට පුවත්පත්වල වාර්තා පළවුණා. මෙවැනි ජාතික තලයේ මැතිවරණයක් ජය ගැනීමට ආණ්ඩුවට ශක්තියක් තිබෙනවා.අපි එහෙම කියන්නේ නිකම් නෙවෙයි. අප වැඩ කරලා තිබෙනවා. ජනතා හැඟීම් තේරුම්ගෙන තිබෙනවා. ඒනිසා තමයි ජනාධිපති වරණයක හෝ මහ මැතිවරණයක අභියෝගය භාර ගැනීමට අප සූදානමින් ඉන්නෙ. ඕනෑම මැතිවරණයක් අභියෝගයක් විදියට භාරගෙන ජයග්‍රහණය කිරීමට අපට පුළුවන්කම තිබෙනවා. ජනාධිපතිතුමා වෙත තිබූ ආකර්ෂණය අදත් එදා වගේම තිබෙනවා. ජනප්‍රියත්වය එහෙම්ම තිබෙනවා. ඒ නිසා මැතිවරණවලට මුහුණ දීමටත් ඒවා ජයගැනීමටත් අපට පුළුවන්.පසුගිය පළාත් සභා මැතිවරණයේ ප්‍රතිඵල හා ප්‍රතිශත ඉහළ පහළ යෑම මත ජාතික මැතිවරණයක ජය පරාජය තීරණය කිරීමට බැහැ. අපට ජනතාව පිළිබඳව විශාල විශ්වාසයක් තිබෙනවා වගේම ජනතාව අප වෙත තබා ඇති විශ්වාසය ආරක්ෂා කිරීමටත් අපට පුළුවන් වෙලා තිබෙනවා.* ඉදිරි ජනාධිපතිවරණ‍යකදී විපක්ෂය පොදු අපේක්ෂකයකු පත් කරන බවට ආරංචි පැතිරෙනවා. මෙවැනි තත්ත්වයක් ආණ්ඩු පක්ෂයට අභියෝගාත්මකයි නේද?කිසිදු අභියෝගාත්මක බවක් මා නම් දකින්නේ නැහැ. ජනාධිපතිතුමාගේ ප්‍රතිරූපයට අභියෝගයක් එල්ල කළ හැකි කිසිවකු දේශපාලන ක්ෂේත්‍රය තුළ නැහැ. මොන පොදු අපේක්ෂකයා ආවත් ජනාධිපතිතුමාට ළංවීමටවත් කිසිවකු නැහැ. සරත් ෆොන්සේකා මහතා පැවති ජනාධිපතිවරණයේදී 40% ප්‍රතිශතයක් ලබා ගත්තේ ඉතාමත් අපහසුවෙන්. එවැනි තත්ත්වයක් තුළ මෙවර ජනාධිපතිවරණයේදීත් කවුරු ආවත් එයට වඩා වෙනස් ප්‍රතිඵලයක් ලබාගැනීමට බැහැ.* ජාතීන් අතර සමගිය ගැනත් ආගම් අතර සංහිඳියාව ගැනත් අද මතයක් ඇතිවෙලා තිබෙනවා. මේ ගැන ඔබේ අදහස පැහැදිලි කළ හැකිද ?ජාතීන් අතර සමගිය සංහිඳියාව ගැන අපට අමුතුවෙන් කියාදෙන්න දෙයක් නැහැ. අප රටක් විදිහට මේ ගුණධර්ම ඉතාමත් ඉහළින් ආරක්ෂාකර තිබෙනවා. ඒ නිසා මේගැන වැඩිදුර කතාකර කාලය කා දැමිය යුතු නැහැ.අනෙක ජනාධිපතිතුමා තමයි මේ රටේ සංහිඳියාව ආගම් අතර බැඳීම් ඇතිකිරීමට කටයුතු කළේ. මෙතුමා බලයට එද්දි සියලු සංහිඳියා හා බැඳීම් විනාශ වෙලා තිබුණේ. අපි ජාතීන් විදිහට ආගම් විදිහට බෙදී ගිහින් සිටියේ. ඒත් ඔහුට පුළුවන් වුණා මේ බැදීම් හා සංහිඳියා ඇති කිරීමට . ඒ නිසා ජනාධිපතිතුමාට විශාල ගෞරවයක් හා ප්‍රණාමයක් අත්විය යුතුයි.ඒත් අද සංහිඳියාව ගැන කතා කරන අය කටයුතු කළ විදිහ අපට මතකයි. ඔවුන් එදා කටයුතු කළේ ඉතාමත් අන්තගාමී විදිහටයි. ඔවුන් අද උත්සාහ කරන්නේ නැති ආරවුල් රට තුළ ඇතිකිරීමටත් එයින් පටු දේශපාලන වාසි ලබාගැනීමටත් තමයි.* අන්තර්ජාතිකව මෙරටට එල්ල වෙන පීඩනය හා බලපෑම් පිළිබඳවත් එම තත්ත්වය ජයගැනීමට ආණ්ඩුව ගෙන ඇති පියවර මොනවාද යන්න ගැනත් පැහැදිලි කිරීමක් කළ හැකිද?අන්තර්ජාතිකව මෙරටට මේ විදිහට පීඩා එල්ල වෙන්නේ ඇයිද යන්න ගැන මූලිකව අවධානය යොමුකළ යුතුයි. එහෙම පීඩා අපට කරන්නේ යටි අරමුණු සහිතවයි. මේ රටවල් අපව පීඩනයට ලක් කරන්නේ ඔවුන්ට අපව පාලනය කිරීමට, යටත් කර ගැනීමට නොහැකි නිසයි. අද මානව හිමිකම් නමින් යහපාලනය නමින් මතුවෙලා එන්නේ එක් එක් කුමන්ත්‍රණවල අඩුම කුඩුම තමයි.අන්තර්ජාතික ප්‍රජාවටම මේ ගැන චෝදනා එල්ල කරන එක සාධාරණ නැහැ. මේ ප්‍රජාවේ එක්තරා පිරිසක් තමයි අපට මේ විදිහට චෝදනා එල්ල කරන්නේ. අප මූලිකව මේ තත්ත්වය ෙත්රුම් ගෙන වැඩකළ යුතුයි. ආණ්ඩුව රාජ්‍යතාන්ත්‍රිකව මේ ගැටලු විසඳීමට කටයුතු කර තිබෙනවා. තානාපති සේවය ශක්තිමත් කිරීමට කටයුතු කර තිබෙනවා. අපට මේ අභියෝග ජයග්‍රහණය කර රට ඉදිරියට ගෙනයාමට පුළුවන්කම තිබෙනවා පමණක් නොවෙයි මේ කරුණු ජයගැනීමටත් ඉතාමත් හොඳ හා ශක්තිමත් වැඩපිළිවෙළක් ආණ්ඩුව ඇතිකර තිබෙනවා.* ආණ්ඩුව තුළ අභ්‍යන්තර ගැටලු හා බෙදීම් ඇතිවී ඇතැයි විපක්ෂය කරුණු දක්වනවා. මේ තර්ක විතර්කවලට පදනමක් තිබෙනවාද ?තමන්ගේ ඇස්වල ඇති පොල් පරාල නොදකින විපක්ෂයේ අය තමන්ගේ අඩුපාඩු දුර්වලකම් නොදකින අය ‍ තමයි ආණ්ඩුව ඇතුළත බෙදීම් ඇතැයි අර්බුද ඇතැයි කියා කියන්නෙ. ඒත් අපේ ජනාධිපතිතුමාට පුළුවන් වෙලා තිබෙනවා ශ්‍රීලංකා නිදහස් පක්ෂය පමණක් නොවෙයි එක්සත් ජනතා නිදහස් සන්ධානයට අයත් පක්ෂ රාශියක සමඟිය හා එකමුතුභාවය ආරක්ෂා කර ගැනීමට. අපේ පක්ෂයට තමයි සමඟි සම්පන්නව රට ඉදිරියට රැගෙන යාමට පුළුවන්කම ලැබී තිබෙන්නෙ.* රජරට වී නිෂ්පාදනය පිළිබඳව අර්බුදකාරී තත්ත්වයක් ඇතිවෙලා තිබෙනවා. මෙයට හේතුවෙලා තිබෙන්නේ නියං තත්ත්වය. මේ අර්බුදකාරී තත්ත්වය ගැන රජරට මහජන නියෝජිතයකු ලෙස ඔබේ අදහස කුමක්ද?නියඟය කියන එක අලුත් දෙයක්වත් අමුතු දෙයක්වත් නොවෙයි. එවැනි කාලවලදී අපට විකල්ප ක්‍රියාමාර්ගවලට යාමට සිදුවෙනවා.රජරට ගෙ‍ාවීන් විදිහට අපි මේ ගැන දන්නවා. මෙවර මා වී වෙනුවට බඩඉරිඟු වගාව සිදුකළා. ඒවා මඟින් හොඳ අස්වැන්නක් ලබා ගැනීමට අපට පුළුවන් වෙලා තිබෙනවා. ඒ වගේම අද වී වලටත් හොඳ මිලක් ලැබී තිබෙනවා. අද ඇතිවී තිබෙන තත්ත්වය තාවකාලික දෙයක්. ගොවියාගේ අනාගතය ඉතාමත් ශක්තිමත් තැනකයි තිබෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=f1404232</link>
    <topic/>
    <author>සටහන - සමදරා ජයසිංහ</author>
    <content>ශ්‍රී ලාංකේය දේශපාලනයේ මහා පුරුෂයකු සේ සැලකෙන ටී. බී. ඉලංගරත්නයන්ගේ ජන්මයෙන් වසර 101 ක් ඉක්ම ගිය තැන ද, ඔහු වෙනුවෙන් ලියැවූ යමක් වේද ඒ අතළොස්සකි.ඒ අඩුව සපුරාලමින් ඉලංගරත්නයන් කළ සේවාව අගයා රචනා කළ ලිපි ඇතුළත් “ශතකයක නොනැසෙන මතකය ඉලංගරත්න” නමැති ග්‍රන්ථය පසුගියදා දොරට වැඩිණි. එහි සංස්කාරක ලේඛක එඩ්වඩ් චන්ද්‍රසිරි ඒ කෘතිය පිළිබඳ මෙසේ සංවාදයට එක්විය.* “ශතකයක නොනැසෙන මතය” පාඨකයාට සිහිපත් කරනුයේ කුමක් ද?ටී. බී. ඉලංගරත්න යන උසස් ගුණාංගයන්ගෙන් පූර්ණ සත්පුරුෂයකු ගැන අමතක වූ මතකය නැවැත අවදි කරන්නයි මේ ග්‍රන්ථය එළිදකින්නේ. ටී. බී. ඉලංගරත්න යනු කවුරුද? ෙමය ෙමරට දේශපාලනය සහ සාහිත්‍යය යන උභය ක්ෂේත්‍ර තුළින් ඉලංගරත්නයන් කළ සේවාව අළලා සකස් කළ ග්‍රන්ථයක්. ටී. බී. ඉලංගරත්නයන් අප අතරින් වෙන්වී වසර 101 ක් ගතවුවද එතුමා වෙනුවෙන් අප ඉටු කළ යුතු යුතුකම් තවමත් ඉතුරු වී තිබෙනවා. කළගුණ දත් අයෙක් ලෙස ඒ එක් යුතුකමක් මෙසේ ඉටු කරන්න මා ඉදිරිපත් වුණා.* මේ කෘතියේ අන්තර්ගතය කෙබඳු ද?ඉලංගරත්නයන්ගේ දේශපාලනයට මෙන්ම සාහිත්‍යකරණයට ඉටු වූ සේවාව පිළිබඳ බොහෝ විද්වතුන් විස්තර සහිතව ලියූ ලිපි කිහිපයක එකතුවක් මෙහි අන්තර්ගත වී තිබෙනවා. මේ සෑම ලිපියක්ම 2001, 1994, 1992 වැනි වර්ෂයන්හිදී ඉලංගරත්නයන් වෙනුවෙන් නිකුත් කෙරුණු ග්‍රන්ථවලින් උපුටා ගන්නා ලද ලිපි. ඒ වගේම ඉලංගරත්නයන්ගේ ස්වයං චරිතාපදානය යුගයක ගමන නමැති ග්‍රන්ථයේ එතුමා විසින්ම ලියන ලද කරුණු ගණනාවක් මෙහි ඇතුළත කර තිබෙනවා. ඊට අමතරව ඉලංගරත්නයන්ගේ සමීපතමයන් සහ පුතු රෝහණ ඉලංගරත්න අපේ අප්පච්චි නමින් ලියූ ලිපියක් ද මෙහි ඇතුළත්. ඉලංගරත්නයන්ගේ ජීවිතයේ විශේෂ අවස්ථා කිහිපයකම ඡායාරූප ද මෙහි දක්වා තිබෙනවා.* වෙනත් අය විසින් ලියන ලද ලිපි එකතුවක්, ග්‍රන්ථයක් ලෙස නිකුත් කිරීම කෙතරම් දුරට කාලෝචිත ද?විවිධ ශ්‍රේෂ්ඨ පුද්ගලයන් පිළිබඳ නොයෙක් අය විසින් ලියූ ලිපි ග්‍රන්ථයකට , නැතිනම් එක තැනකට එක් වූ අවස්ථා තිබෙනවා. ඒ වගේම බොහෝ ලේඛකයන් විසින් විවිධ ක්ෂේත්‍ර පිළිබඳ පුවත්පත්වලට ලියූ ලිපි ද එකතුවක් ලෙස නිකුත් වී තිබෙනවා. ඒ අතරින් දශක හතරකට වැඩි කාලයක් තුළ ශ්‍රී ලාංකේය දේශපාලනයෙහි නානාවිධ භූමිකාවල නිරත වූ පුවපත්පත් කලාවේදියකු, නළුවකු, නාට්‍යකරුවකු, නවකතාකරුවකු ලෙස එකී අංශයන්හි ඉටු කළ කොටස මේ වනතුරුත් කිසිවකු විසින් නිසි ලෙස අගය කර නැහැ. ඔහුගේ සාහිත්‍ය නිර්මාණ නිසි ඇගැයීමකට ලක්වූයේ නැහැ. එවැනි අවස්ථාවක් යටතේ ඉලංගරත්නයන් පිළිබඳ කළ ඇගැයීම් එක් ග්‍රන්ථයකට ගොනු කර පාඨකයාට ලබාදීම මම හිතන්නේ කාලෝචිත පියවරක්, මේ ශ්‍රේෂ්ඨ චරිතය පිළිබඳ ඕනෑම කෙනකුට මුල සිට අගට ඒ කියන්නේ උපත, පවුලේ පසුබිම, ඔහුගේ දේශපාලන ගමන් මඟ, සාහිත්‍යකරණය ඇතුළු සියලු අංශ පිළිබඳ හදාරන්න, අවබෝධ කරගන්න මේ ග්‍රන්ථය උපකාරි වෙනවා.* ශ්‍රේෂ්ඨ පුද්ගල චරිත අප රටේ බිහිවී තිබෙනවා. ඔවුන් පිළිබඳවත් චරිතාපදාන ලියැවී තිබෙනවා. ඉලංගරත්නයන් ගැන ඔබ විසින්ම යමක් රචනා කළ හැකි බව ඇයි නොසිතුවේ?ඉලංගරත්න යන චරිතය මා දුටුවේ සුවිශේෂී අයුරින්. මීට පෙර මම ආර්. ආර්. සමරකෝන් සූරීන් ගැන කෘතියක් මේ අයුරින්ම එළිදැක්වූවා. ඒ 'රසාලිප්ත රඟමඬලක උරුමක්කාරයා' නමින්. එයටත් ඉතා හොඳ ප්‍රතිචාර ලැබුණා. විශේෂයෙන්ම බොහෝ පිරිසක් කියූ දෙයක් තමයි ආර්. ආර්. සමරකෝන් නැවත ඉපදුනා වගේ කියලා. මම බොහෝ විට උත්සාහ දරන්නේ මේ විශිෂ්ට චරිත තුළ අපට මෙතෙක් හසු නොවුණු, සැඟවී ගිය ඔවුන්ගේ උදාර ගති ලක්ෂණ ලෝකයට හෙළිදරව් කරන්න.එහිදී ඒ කාර්ය මට පමණක් කළ හැක්කක් නොවෙයි. ඔවුන්ට හිමිවිය යුතු නිසි ඇගැයීම ගරුත්වය ලැබෙන්න නම් ඔවුන් පිළිබඳ විද්වතුන් විසින් කළ අගය කිරීම් හරි වටිනවා. මෙහිදීත් මා කළේ ඒ වටිනාකම් ඒකරාශී කිරීම . මා විසින්ම එතුමා පිළිබඳ චරිතාපදානයන් කිරීම තුළින් ඒ චරිතයට යම් අසාධාරණයක් වීමට ඉඩ තිබුණා. මෙහි මා ඉලංගරත්නයන් දුටු අයුරු පිළිබඳ වෙනම ලිපියක් ඇතුළත් කර තිබෙනවා. විද්වතුන්ගෙන් මඟහැරී ගිය ඇතැම් කරුණු, මා විසින් ඔහු පිළිබඳ දැන කියාගත් තොරතුරු එයට එක්කර තිබෙනවා. මා ඉලංගරත්නයන් දකින්නේ මරණින් මතු ද ජීවත්වන මිනිසෙක් ලෙසයි.* පාඨකයා ඔබ හඳුනාගෙන තිබුණේ හාස්‍ය උපදවන කතා රචනා කරන ලේඛකයකු ලෙසටයි. එයට උදාහරණ ලෙස සිනා සයුර 1, 2 නමැති ග්‍රන්ථ ද්විත්වය හඳුන්වන්න පුළුවන්. ඒත් මෑතක සිට ඔබ චරිතාපදාන රචනා කිරීම, සංස්කරණය කිරීම සඳහා යොමු වී තිබෙනවා. මේ නව ප්‍රවේශයක් ද?එය සමාජ වගකීමක් හා යුතුකමක් ඉටුකිරීමක්. මෙලොවට බිහිව තම පෞද්ගලික දිවිය ගතකොට මිය පරලොව යන පුද්ගලයෝ බොහෝයි. ඔවුන්ගෙන් බහුතරය අති සාමාන්‍ය පුද්ගලයෝ. ජීවිතයෙන් සමුගැනීමෙන් පසු කිසියම් කාලසීමාවක් දක්වා පමණයි ඔවුන්ගේ මතකය රැඳී තිබෙන්නේ. තවත් සමහරු දුදනන්ව දුසිරිතයෙහි ගැලී දිවියෙන් සමු ගන්නවා. ඔවුන් සිහිපත් කිරීම තබා නාමමාත්‍ර හැඳින්වීමක් හෝ කිරීම ජනතාව ප්‍රතික්ෂේප කරනවා. අතළොස්සක් දෙනා පමණක් මානව ප්‍රේමයෙන් යුතුව, ජනතාවගේ ජීවිත ඉහළ තලයකට නැංවීමට අවංකවම කැපවෙමින් නිස්සරණධ්‍යාංශයෙන් කටයුතු කර මිය පරලොව යනවා. එවැනි ශ්‍රේෂ්ඨයන් පිළිබඳ යමක් කිරීම ලේඛකයකු ලෙස මා අතින් ඉටු වූ පරම යුතුකමක්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=f1404233</link>
    <topic>පැණි වෑහෙන තිත්ත මල්!</topic>
    <author>රන්ජන් අමරරත්න</author>
    <content>තිත්ත මල් යනු විචිත්‍ර නවකතාවෙකි. එය පුරාවට ම ඇත්තේ ආදරය හා සුන්දරත්වය යි. ඒ හැරෙන්නට මිනිසා හා සොබාදහම අතර පවත්නා අත්‍යන්ත සම්බන්ධය යි. එහි යටි අරුත වන්නේ සොබාදහමට ආදරය කිරීම සඳහා මිනිසා පෙලැඹවීම යි.“මේ නවකතාව තුළින් මා විඳින, මා ආදරය කරන සොබා දහමේ අපූර්වත්වය ඔබ හදෙහි සිතුවම් කරන්නට මා දැරූ ව්‍යායාමය සාර්ථක වන්නට ඇතැ’යි මට සිතේ. තිත්ත මල් කියවන ඔබට ද ගහට - කොළට - මලට - ඇළදොළට ද සතා සීපාවට ද ආදරය කරන්නට තරම් මුදු සිතක් පහළ වේවා’යි මගේ ප්‍රාර්ථනය යි.”(පෙරවදන)බැලූ බැල්මට බොළඳ ප්‍රකාශයක් සේ පෙනුනද මේ පොත කියවාගෙන යන විට එම අදහස වෙනස් වේ. කතුවරිය යම් අවබෝධයකින් යුතුව චරිත හසුරවමින් සොබා දහම පිළිබඳ අලුත් සිතුවමක් පාඨක සිත් තුළ මවයි.පරිසරය තේමා කොට රචනා වූ නවකතා හා වෙනත් ප්‍රබන්ධ විශාල ප්‍රමාණයක් ලෝක සාහිත්‍ය තුළ පවතී. බොහොමයක් කෘති රචනා වී ඇත්තේ පරිසර විනාශයට අදාළ මිනිස් ක්‍රියාකාරකම් නිර්දය ලෙස විවේචනය කිරීමට ය. එම කෘති කියවන කල අපේම සිත් තුළ දැඩි වෛරයක් හටගනී. සොබා දහම අමතක කොට තුවක්කුවක් අතට ගැනිමට පෙලැඹවීමක් ඒ මඟින් ඇතිකෙරේ. ඇතැම් පොත් කියවාගෙන යන කල බරපතළ භීතිකාවක් අප මත පැටවේ.මෑතකදී කියැවූ පොත් දෙකක් කෙරෙහි අපගේ අවධානය යොමු වේ. එකක් 1980දී රචනා වූ “කොන්ගෝ” නමැති නවකතාව යි. මයිකල් ක්‍රිච්ටන් රචනා කළ මේ කෘතිය සමහරු විද්‍යා ප්‍රබන්ධයක් ලෙස ද සලකති. ඊට පාදක වන්නේ කොංගෝ රාජ්‍යයෙහි විශාල වැසි වනාන්තර තුළ සිදු කිරීමට යන ගවේෂණයකි. එහෙත් කතාව තුළ දී අපට හමුවන්නේ ප්‍රචණ්ඩත්වය හා භීෂණය යි. ගරිල්ලන් මරා දමන දඩයක්කාරයන්, කැලෑපාළුවන් හා විවිධ ජාවාරම්කරුවන් හා ගැටෙන පර්යේෂක කණ්ඩායමක් ද එම කණ්ඩායම අතුරුදන් වූ පසු ඔවුන් සොයා යන තවත් කණ්ඩායමක් ද පාඨකයාට හමුවෙති.අනෙක් කෘතිය ජෝසු මාක්ස් විසින් 2011දී රචනා කරන ලද “ක්‍රයිසිස් ඉන් ද කොන්ගෝ” ප්‍රබන්ධය යි. මේ කතාව බෙදුම්වාදී කණ්ඩායම් හා ගැටෙන රාජකීය හමුදා පිළිබඳ නිරූපණවලින් සමන්විත ය. කතා දෙකෙන්ම යම් දේශපාලන යථාර්ථයක් මතු කරන බව සැබෑ ය. එහෙත් සොබා දහමට ආදරය කිරීමේ එළැඹුමක් එහි නැත. කොංගෝ වැසි වනාන්තර ආරක්ෂා කිරීම ද එහි වසන කළු ගෝරිල්ලන් සංරක්ෂණය කිරීම ද කොංගෝවේ ජාතික වගකීමකි. එම වගකීම අප්‍රිකානු ලේඛකයන්ගේ ඔළුවට තව ම වැටී නැත.පළපුරුදු නවකතාකාරියක වන ප්‍රියංකා අමරතුංග ඉහත දැක්වූ සම්ප්‍රදායයෙන් බැහැර ව සොබාදහම ගැන ඉතා සියුම් ලෙස කරුණු කියන්නට පටන්ගෙන තිබේ. නවකතාවෙන් විද්‍යාව උගන්වන්නට ගොස් අසාර්ථක වූ අවස්ථා අප දැක තිබේ. නවකතාවෙන් භාෂාව උගන්වන්නට ගොස් අසාර්ථක වූ අවස්ථා අප දැක තිබේ. නවකතාවෙන් ඉතිහාසය උගන්වන්නට ගොස් අසාර්ථක වූ අවස්ථා අප දැක තිබේ. නවකතාවෙන් කිසිවක් ඉගැන්වීමට පුළුවන්කමක් නැත. එහෙත් සාර්ථක නවකතාවකින් යම් පෙලැඹවීමක් කළ හැකිය. කතුවරිය නවකතාවේ සීමා හඳුනාගෙන එම කාර්යයෙහි නිරත වෙයි.ප්‍රියංකා අමරතුංග සිය ප්‍රබන්ධය සඳහා අපූරු චරිත ගණනාවක් තෝරාගෙන තිබේ. එම චරිතවල බාහිර ස්වභාවය මෙන් ම චෛතසිකය ද එකිනෙකට වෙනස් ය. දාරී ජීවිතයේ සුන්දරත්වය සොයා යන ‍එහෙත් සාම්ප්‍රදායක සමාජයෙන් බැටකන අහිංසක තරුණියකි. ඇය ඉන්දියාවේ සම්භවය ලද ප්‍රභූ පන්තිය නියෝජනය කරන යෞවනියකි. සුලක්ඛණ වෛද්‍ය වෘත්තිය හා සොබාදහම ජීවිතය කරගත් ගැඹුරු චරිතයකි. එහෙත් ඔහු යෞවනයෙකි. ඔහුගේ පියා ශ්‍රී ලාංකිකයෙකි. මිථුන් - උත්තරා - ඩෙස්ටිමෝනා, සඳුන් - මේතා - ස්වස්තික - භානු පමණක් නොව; මී මෝසා යන බල්ලාද, රූපා යන මුව දෙන ද මේ කතාවට අලුත් ජීවයක් ‍ලබාදෙති.කතාව විකාශය වන්නේ අපුරු ප්‍රේම වෘත්තාන්ත පහක් ඔස්සේ ය.(I) දාරී - මිථුන් ප්‍රේමය(II) උත්තරා - සුලක්ඛණ ප්‍රේමය(III ඩෙස්ටිමෝනා - සඳුන් ප්‍රේමය(IV මේතා - ‍ස්වස්තික ප්‍රේමය(V දාරී - භානු ප්‍රේමයදාරීගේ හා මිථුන්ගේ ප්‍රේමය අපට සිහිගන්වන්නේ පන්ති දෙකක් නියෝජනය කරන පෙම්වතුන්ගේ ශෝකාන්තය යි. දාරී ඉන්දියාවේ වංශවත් ව්‍යාපාරිකයකුගේ එකම දියණිය වන්නී ය. මිථුන් යනු දාරීගේ පියා යටතේ සේවය කරන වෘත්තිකයෙකි. පෙම් පළහිලව්ව නිසා දාරී ශ්‍රී ලංකාවට පිටුවහල් කෙරේ. ශ්‍රී ලංකාවේ අසපුවක වසන ඇගේ සිතිවිලි ඔස්සේ එම වෘත්තාන්තය හෙළිදරව් කෙරේ. එහි විශේෂත්වය නම්; පසුබිම මුළුමනින් ම පාහේ මහා භාරතය වීම යි. භාරතයේ අති සුන්දර ස්ථාන කතුවරියගේ ‍පෑනෙන් අපූරුවට නිරූපණය වෙයි. කතුවරිය කිසි දිනෙක ඉන්දියාවේ සංචාරය කර නැතැ’යි කියන’මුත් අදාළ ස්ථාන කදිමෙට විස්තර කරයි.උත්තරාගේත් - සුලක්ඛණගේත් ප්‍රේම වෘත්තාන්තය ප්‍රහර්ෂය දනවන අපූරු සිදුවීම්වලින් සමන්විත ය. ඔවුන් මුණගැසෙන ස්ථාන සොබාදහමේ අපූරු නිර්මාණ‍ සේ සැලැකිය හැකි ය. ඩෙස්ටිමෝනාගේ හා සඳුන් සේනානායකගේ කතාවෙන් කියැවෙන්නේ වැඩිහිටි ප්‍රේමයකි. එහි මුලසිට ම ඇත්තේ කුතුහලය හා ශෝකය යි. ඇතැම්විට විස්මය යි. මේතා - ස්වස්තික ප්‍රේමය පන්ති - භේදයට, ජාතිවාදයට, රටවල් අතර භේදයට කදිම නිදසුන් සපයයි. එහෙත් එය අධිෂ්ඨානශීලී හා ජයග්‍රාහී ප්‍රේම වෘත්තාන්තයෙකි. දාරීගේ හා භානුගේ ප්‍රේමය කතාවේ අවසන් කාර්තුවේදී පාඨකයාට හමුවෙයි. එය මනෝ විශ්ලේෂණය යටතේ විග්‍රහ කළ යුතු ප්‍රේමයකි.කතුවරිය මේ වෘත්තාන්ත පහ එකට ගොනු කරන ආකාරය අපූරු ය. ප්‍රේම වෘත්තාන්ත පහක් එක ම ප්‍රබන්ධය තුළ එකිනෙකට සම්බන්ධ වී අවිච්ජින්න ව ගලා යයි. පියංකා අමරතුංග ප්‍රචණ්ඩත්වය වෙනුවට ආදරය භාවිත කරයි. ඒ - ඒ චරිතවල ආවේග නිරූපණය කරනු වෙනුවට ඔවුන්ගේ සන්තර්පණ කෙරෙහි අවධානය යොමු කරයි. ඉතා සංයමයෙන් රචනා වූ ප්‍රබන්ධයක් ලෙස ද මෙය සැලැකිය හැකි ය.තිත්ත මල් ප්‍රබන්ධය ඔස්සේ යම් දාර්ශනික තලයක් ද මතු කර ගත හැකි ය.(I) ජීවිතය යනු කුමක්ද?යි විග්‍රහ කිරීමට උත්සාහ දරයි.(II) සොබාදහම හා මිනිසා අතර පවත්නා සම්බන්ධය පෙන්වා දීමට වෑයම් කරයි.(III) අපේ සාම්ප්‍රදායක චින්තනය හා හැසිරීම් විශ්ලේෂණය කරයි.(IV) පුෂ්පායුර්වේදය හා භාවනාව ගැන කරුණු කියයි.ජීවිතයේ යථාර්ථය හෙළිදරව් කිරීම නවකතාවේ මුඛ්‍ය ලක්ෂණයක් ලෙස සැලකේ. නවකතාව යනු ජීවිතය පිළිබඳ විවරණයකි. නවකතාව යනු ජීවිතය පිළිබඳ අර්ථසම්පන්න කියැවීමෙකි යන ප්‍රකට නිර්වචන ඊට නිදසුන් සේ දැක්විය හැකි ය. තිත්ත මල් කතාවේ එන සෑම චරිතයක්ම ජීවිතය වටහා ගැනීමට අදාළ අභ්‍යාසයක් සේ පෙන්වා දිය හැකි ය.“දාරිගේ හිත කවදාවත් ම එක තැනක රැඳිල තිබුණේ නෑ. අවුල්වුණු හිතට තීරණ ගන්න එක අපහසුයි. දාරී කලබල නො වී කළ යුත්ත කුමක්දැ’යි තීරණය කරන්න!”(පිටුව - 270)දාරී භාවනාවට‍ යොමු කිරීම සඳහා විවිධ උත්සාහයන් දරනු ලැබේ. එහෙත් භාවනාව සඳහා සිත එකඟ කිරීමට ඇයට නො හැකි ය. යෞවන ප්‍රේමය ඊට හරස් වෙයි. මෙහිලා භාවනාව භාවිත වන්නේ නිවන් දැකීමට නොව , ජීවිතය අනලස් ව හා විධිමත් ව ගෙන යෑමට ය. පරිණත ගැහැනියක වන මේතා දාරීට දෙන උපදේශනය වන්නේ ජීවිතය පිළිබඳ තීන්දු ගැනීමට පමා නොවන්න යන්නය ය. මේ කතාවේ එන බොහෝ සංවාද මෙන් ම ආඛ්‍යාන ද යටි පෙළකින් සමන්විත ය. ඒවා පාඨකයාගේ ඥානය අවුළුවන සුළුය.තිත්ත මල් නවකතාවේ එන සියලු භූමිකා පරිසරයට ආදරය කරති. එය මනාව විඳිති. එය ද අපූරු තෝරාගැනීමකි.“පුදුමයි අන්තිමේ දී මට හමුවුණු හැම කෙනෙක් ම මං වගේ ම ගහ කොළට ආදරය කරන අය. සතුන්ට ආදරය කරන අය. කොටින් ම කීවොත් සොබාදහමට ආදරය කරන අය. ඒ අය අතරින් සුලක්ඛණ විතරක් මට විශේෂ වුණේ කොහොම ද?”(පිටුව - 230)අපේ මිනිසුන්ගෙන් බහුතරය සොබා දහම ගැන දන්නේ නැත. මිනිසා හා සොබා දහම අතර ඇති සම්බන්ධය ඔවුනට දුරාවබෝධ ය. නිදසුනක් ගතහොත් 2050 වන විට ජලය අපේ වටිනාම වස්තුව වනු ඇත. එහෙත් ඒ වනවිට ශ්‍රී ලංකාව ඉතියෝපියාවක් බඳු මුඩුබිමක් වී තිබෙන්නට පුළුවන. අපේ තරුණ පරපුර ජලයේ අගය දන්නේ ම නැත. ඔව්හු ජලය නාස්ති කරති. ජල මූලාශ්‍ර විනාශ කරති. දේශපාලකයන්ට දුරදක්නා ඥානයක් නැත. ජලය සංරක්ෂණය කිරීමේ වැඩපිළිවෙළක් ගැන ඔවුන් තව ම කල්පනා කර නැත. අපේ අනාගතය ගැන බලන විට මේ කෘතියේ අගය තවත් වැඩි වේ.පුෂ්පායුර්වේදය ශ්‍රී ලංකාවට අලුත් විෂයයක් වූයේ නැත. පුරාණ සිංහල වෙදකම්වල පුෂ්ප ආශ්‍රිත ඖෂධ නිපදවන ක්‍රම තිබේ. එහෙත් මේ ක්‍රමවේද අලිඛිත ය. එබැවින් එය වර්තමානයේ දක්නට නො ලැබේ. ඉන්දියාව, ඉරානය, ඊජිප්තුව, චීනය වැනි රටවල පුෂ්පායුර්වේදයට නෑකම් කියන වෛද්‍ය ක්‍රම තිබූ බවට සාක්ෂ්‍ය තිබේ. කුමක් වුව කතුවරිය දේශීය චින්තනයට අදාළ තවත් යෝජනාවක් ඉදිරිපත් කර ඇතැ’යි කිව හැකි ය.මේ කෘතියේ එන නයි වලව්ව, අසපුව, තිත්ත මල්යාය සංකේතාත්මක නිරූපණ ලෙස සැලැකිය හැකිය. කතාව තරමක් දීර්ඝ වුව කියැවීමේ රුචිය වඩයි. කාලයකට පසු කියවන්නට ලැබුණු විචිත්‍ර නවකතාවක් ලෙස තිත්ත මල් හැඳින්විය හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=f1404234</link>
    <topic>එජාපය - ජවිපෙ එදා හම්බන්තොටට දුන් භීෂණය අද ඔවුන්ට අමතකයි</topic>
    <author>ලුණම සමූහ-සනත් ගමගේ</author>
    <content>සංවර්ධනයේ අරුණැල්ලක් හෝ වැටීමට ඉඩ නොදී රජයේ නිලධාරීන්ගේ දඬුවම් මාරු කරන දිස්ත්‍රික්කයක් බවට හම්බන්තොට දිස්ත්‍රික්කය පත්කර තිබූ එක්සත් ජාතික පක්ෂය එම ප්‍රදේශයට දැක්වූයේ කුඩම්මාගේ සැලකිල්ලකි. එමෙන්ම ජනතා විමුක්ති පෙරමුණේ භීෂණයෙන් ප්‍රදේශයේ රාජ්‍ය දේපළ විනාශ කළ බව හම්බන්තොට ජනතාවට කිසිදා අමතක නොවන බවද දකුණු පළාත් සභාවේ සභාපති සෝමවංශ කෝදාගොඩ මහතා පවසයි.හම්බන්තොට මත්තල ජාත්‍යන්තර ගුවන්තොටුපළේදී සහ හම්බන්තොට වරායේ දී එක්සත් ජාතික පක්ෂයේ පාර්ලිමේන්තු මන්ත්‍රීවරයකුට එල්ල වූ ප්‍රහාරය සම්බන්ධව එක්සත් ජාතික පක්ෂයේ පැරැණි ක්‍රියාකාරකම් යළි සිහිපත් කරමින් සෝමවංශ කෝදාගොඩ මහතා මෙසේ ද කීය.හම්බන්තොට මිනිස්සු හැමදාම දුප්පත් අය වශයෙන් කාගේ හෝ බඩු මල්ලකට යටවී තබාගැනීමට සමහර දේශපාලනඥයන්ගේ උවමනාව තිබෙනවා.දකුණ සංවර්ධනය කරන විට හම්බන්තොට හැමවිටම අමතක කරලා තිබුණේ රජයේ සේවකයින්ට දඬුවම් මාරු සඳහා ස්ථානමාරු කළේ හම්බන්තොටට. එයින්ම පැහැදිලි වෙනවා එක්සත් ජාතික පක්ෂ රජය හම්බන්තොටට සලකපු විදිය. එක්සත් ජාතික පක්ෂය පාලන කාලය වසර 18න් හම්බන්තොට ඇතිකළ සංවර්ධනය මොනවද කියලා ජනතාව හොඳට දන්නවා. එකම දෙයක් අපට දුන්නේ එක්සත් ජාතික පක්ෂය සහ ජනතා විමුක්ති පෙරමුණ හම්බන්තොටට භීෂණය ගෙනත්දෙමින් තරුණ නැගිටීම ඇතිකරමින් තරුණ කැරලිනිර්මාණය කරමින් අවම වශයෙන් හෝ තිබූ රාජ්‍ය සම්පත් විනාශ කිරීමයි. ලයිට් වයර් කැපුවා. ට්‍රාන්ස්ෆෝමර් ගිනි තිබ්බා.රජයේ කාර්යාල ගොවිජනසේවා දෙපාර්තමේන්තුවේ ගොඩනැගිලි ගිනි තබා විනාශ කළා. පාරවල් වල කාණු කැපුවා. මගීන් අතරමග දැම්මා දේශපාලනඥයන් ඝාතනය කළා. මේවා කළේ කව්ද, එක්සත් ජාතික පක්ෂයේ සහ ජනතා විමුක්ති පෙරමුණෙ උදවිය. මේවා ජනතාවට හොඳට මතක තියනවා. අද හම්බන්තොට තරුණයාට හොඳ අවස්ථාවක් හිමිවෙලා තියෙනවා. තරුණ නැගිටීම අද කියන්නේ දේපල විනාශ කරන්න නොවෙයි. ගොඩනැගෙන මහා විසල් හම්බන්තොට රැකගන්න. හම්බන්තොට පෙර නොවූ විරූ සංවර්ධනයක් අද කෙරෙනවා. මේවා අද බලන්න ඉන්න බැහැ. මේවා විවේචනය කරන විට හම්බන්තොට ජනතාව එදා සිටම බැටකාපු නිසා තරමක කේන්තියක් යනවා.රජයේ නිලධාරීන් අද දඬුවම් මාරු කියලා හම්බන්තොටට එවන්නේ නැහැ. අද රාජ්‍ය නිලධාරීන් හම්බන්තොටට එන්න පොරකනවා. හම්බන්තොට අද දවසේ අයගේ අතමිට වගේම අනාගතයේ දරුවන්ගේ අතමිට සරුකෙරෙන ව්‍යාපෘති ආරම්භ කර තිබෙනවා.මේවා යළි විනාශ කර යළි හම්බන්තොට භීෂණයක් ඇතිකරාවි කියලා ජනතාවට යළි බියක් තියෙනවා. එම නිසා අද හම්බන්තොට සංවර්ධනය ආරක්ෂාකිරීම ජනතාවගේ අයිතිය හා යුතුකම ජනාධිපති මහින්ද රාජපක්ෂ මැතිතුමාගේ නිර්භීත නායකත්වය නිසා උතුරේ යුද්ධය නතර කළාසේම, දකුණේ හම්බන්තොට පමණක් නොව උතුරේ කිලිනොච්චියේත් නැගෙනහිරත් කොළඹත් රටේම වෙලාගත් සංවර්ධනයන් අද ඇති වී තිබෙනවා.මේවා බලන්න බැරි විපක්ෂය අද ජනතාව කුපිත කරවමින් ජාත්‍යන්තරයට කරුණු එකතුකරනවා. මේ අය එදා කළ මහා භීෂණය - විනාශය අමතක කරන්න ජනතාව කැමති නැහැ.ප්‍රේමදාස යුගයත් - ජනතා විමුක්ති පෙරමුණේ භීෂණයත් මේ රටේ අඳුරුම කාලපරිච්ඡේදය හම්බන්තොටට එය විශේෂයි. හම්බන්තොට සංවර්ධනය වෙනුවට ඒ අය එදා දුන්නේ තරුණ ජීවිත මහ පාරේ මරල දාලා ටයර් සෑයට දැමීමයි. හැම මාර්ගයකම ටයර් සෑය දක්නට තියෙනවා. ජූලි වර්ජකයින්ට රැකියා අහිමිකරමින් හම්බන්තොට රජයේ සේවකයින්ගේ පවුල් අන්ත අසරණ තත්ත්වයට එදා පත්කළා.කුඩා චිට් කැබැල්ලකින් ආණ්ඩුවේ නීතියට වඩා ගමේ කොල්ලාගේ නීතිය රජකළා. මෙහෙම කරලා මහා භීෂණයක් හම්බන්තොට ඇතිකළා. තංගල්ල ආසනයේ එක්සත් ජාතික පක්ෂයේ එදා මන්ත්‍රීවරයා වශයෙන් සිටි ජිනදාස වීරසිංහ මහතා හම්බන්තොට දිස්ත්‍රික් මායිමේ දී පහර දී මරා දැමුවා. එක්සත් ජාතික පක්ෂයේම අය. මෙසේ මරා දැම්මා ඒ බව අමතක වෙලා. පළාත් සභා ඡන්ද විමසීමක් කරන විට ඡන්දය දෙන අයගේ අත කැපුවා. කටකැපුවා. බෙල්ල කැපුවා. මෙහෙම තමයි පළාත් සභා මැතිවරණය එදා තිබුණේ අද මැතිවරණයට ඕනෑම අයෙකුට ඉදිරිපත්වෙලා රැස්වීම් කරන්න අවස්ථාව තියනවා. එදා අපි රැස්වීම්වලට ගියාම රැස්වීමක සිටියේ කීදෙනාද අද හොඳට නිදහසේ දේශපාලනය කරන්න ඉඩ තියෙනවා.හම්බන්තොට මහා සංවර්ධන ව්‍යාපෘති නිසා හම්බන්තොට ජනතාවට සේවය මෙන්ම ඒ අයගේ ආර්ථිකය දිනෙන් දින ශක්තිමත් වන විට හම්බන්තොට සංවර්ධනයට ඊර්ෂ්‍යාකරන පිරිස් ඒවා විවේචනය කරන විට හම්බන්තොට ජනතාවට තරහා යනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>23</day>
    </date>
    <link>http://www.dinamina.lk/2014/04/23/_art.asp?fn=f1404235</link>
    <topic>රජරට බත් රටක් කරනමහවැලි එච්. කලාපය</topic>
    <author>එප්පාවල - බණ්ඩාර ඒකනායක</author>
    <content>වෙලෙන් වී ටික - හේනෙන් කුරහන්, මුං, උඳු, අබ, ගෙවත්තෙන් එළවළු, පලතුරු මෙවැනි ආඩම්බරකාර ස්වයංපෝෂිත දිවි පෙවෙතකට හුරුපුරුදුවී සිටි රජරට ගොවිජනතාව නොරටුන්ට අතපා රැකෙන නිවට නියාලු ජනතාවක් බවට හෑල්ලුකර දමන්නට යටත් විජිත පාලනයේදී විවිධ කෙණෙහිලිකම් කරනු ලැබීය. රජරට පුරාවට පැතිරී තිබූ ගම්මාන වැව් 3472ක් ජනතාවගෙන් උදුරාගෙන - රජයේ දේපොළක් බවට පත් කරන ලද බ්‍රවුන්රීග් ආණ්ඩුකාරයා රජරට ආර්ථිකය කඩා බිඳ හෙළා රජරට පුරාවට නිවට ජනතාවක් නිර්මාණය කිරීමේ පුරෝගාමියා විය. මේ නිසාම මෑතක් වන තුරුම අනුන්ට අතපා රැකෙන නිවට ජාතියක් හැටියට අපට කල දවස ගෙවන්නට සිදුවිය.මහවැලි ගඟ රජරටට හැරවීමේ ජාතික අවශ්‍යතාවය මතුවූයේ මේ අගහිඟකම් මැදය. මෙම වැඩපිළිවෙළ යටතේ පොල්ගොල්ලෙන් මහවැලි ගඟ රජරටට හරවා මහවැලි දියවරෙන් කලා වැව පුරවා එතෙක් “ධාතුසේන නිම්නය” ලෙස ඉතිහාසගතව පැවති ප්‍රදේශය - “මහවැලි එච්. කලාපය” ලෙස නමින් සංවර්ධනය කරනු ලැබීය. මහවැලිය ආශ්‍රිතව කලාප හතක් ඇතිකරන ලද අතර එයින් ප්‍රථම‍ෙයන්ම සංවර්ධනය කොට ගොවිපවුල් තිස් දහසක් පමණ ජාන පදිකයන් ලෙස පදිංචිකරන ලද්දේ මහවැලි එච්. කලාපයේ ය.මහවැලි එච්. කලාපයේ සෑම ගොවිපවුලකටම සංවර්ධනය කරන ලද මඩින් අක්කර 2 ¼ (හෙක්ටර් යාරයක්) ගොඩින් අක්කර බාගයක් රජය මඟින් නොමිලයේම ලබා දුන්හ. හෙක්ටර්යාරයක මඩ ඉඩමක් සංවර්ධනය කරන්නට එවකට රජයට රුපියල් දශලක්ෂයක් පමණ වැයවූ අතර ගොඩ ඉඩමක් සංවර්ධනය කිරීමට රුපියල් ලක්ෂ පහක් පමණ එකල වැය විය. රටට බත සැපයීමේ ජ‍ාතික අරමුණ පොදි බැ‍ඳගෙන පටන් ගත් මහවැලි එච්. කලාපයෙන් රජය අපේක්ෂා කළ ප්‍රතිලාභ ගලාඑන්නට වූ‍ෙය් 2005 දී පටන්ගත් පොහොර සහනාධාරයත් සමඟය.රට බතින් බුලතින් සපුරාලීමේ මහින්ද චින්තනය යටතේ - හැම මහවැලි ගොවියෙකුටම හැම කන්නයකදීම එකක් රුපියල් 350ක් වැනි මුදලක් නොවන මුදලකට රසායනික පොහොර මිටි දහයක් එනම් මෙට්‍රික් ටොන් බාගයක් ලැබිණ. හැටේ දශකයේදී ඇතිවූ “හරිත විප්ලවය” මෙන් දෙදහ දශකයේදී ඇති වූ” පොහොර විප්ලවය” නිසා මහවැලි එච්. කලාපය තුළ මහ කන්නයේදී අතිවිශාල වී ප්‍රමාණයක් නිපදවන්නට විය.ඒ වනවිට ආනයනික රසායනික පොහොර මිටියක මිල රුපියල් පන්දහසක් පමණ විය. රජය විදේශවලින් රුපියල් පන්දහසකට පොහොර මිටිය ලබාගෙන ගොවියාට ලබාදුන්නේ රුපියල් 350ටය. රට බතින් බුලතින් පිරවීමේ රජයේ මූලික අඩිතාලම වූයේ මෙයයි. අක්කර 2 ¼ ක් හිමි හැම ගොවියෙකුටම මෙම සහනාධාර මිල යටතේ කන්නයකට රසායනික පොහොර මිටි 10ක් ලැබිණ.අවුරුද්දේ කන්න දෙකට පොහොර මිටි 20කි. 2005 පටන් මේ දක්වා වසර 10ක කාලය තුළ රජය මඟින් මහවැලි එච්. කලාපයේ කුඹුරු හිමි හැම ගොවියෙකුටම එක් මිටියකට රුපියල් 350 බැගින් පොහොර මිටි 200ක් සපයා ඇත. මේ පොහොර මිටි 200ට ගොවියා ගෙවා ඇති මුදල රුපියල් 70,000කි. නමුත් ගොවියාට එම පොහොර තොගය සහනාධාර මිලට ලබාදීම සඳහා රජය එක් ගොවියෙකු වෙනුවෙන් වසර 10ක් තුළ වැයකර ඇති මුදල රුපියල් දශ ලක්ෂයක් පමණ වේ. ගොවීන් සහනාධාරයට පොහොර ලබාගන්නවා මිස ඒ වෙනුවෙන් රජයේ කැපකිරීම කොතරම්දැයි බොහෝ ගොවියෝ නොදනිති.රජයේ මෙම ආයෝජනය නිසා මහවැලි එච්.කලාපයේ වී නිෂ්පාදනය පසුගිය දශකය තුළ අතිශය ඉහළ මට්ටමකට පත්විය. අක්කරය කින් ලැබුණ වී නිෂ්පාදනය කන්නයකට වී කිලෝ 1600 සිට වී කිලෝ 2400ක් දක්වා වැඩිවී තිබේ. මේ අනුව මහවැලි එච් කලාපයේ මහ කන්නයේ වී නිෂ්පාදනය මෙට්‍රික් ටොන් 1 40,000ක් පමණ විය. මෙයින් නිෂ්පාදිත සහල් මෙට්‍රික් ටොන් ප්‍රමාණය ලක්ෂයකට වැඩිය. මෙහි අවසාන ප්‍රතිඵලය වූයේ රටේ බත් හිඟය මග හැරීයාම පමණක් ම නොව මේවනවිට රටේ සහල් නිෂ්පාදනයේ අතිරික්තයක් ද ඇතිවීමය. මේ අනුව රට බතින් බුලතින් ස්වයං පෝෂණය කිරීමේ ගෞරවයේ කොටස්කරුවන් බවට මහවැලි එච්. කලාපීය ගොවිජනතාව පත්ව සිටී.මහවැලි එච්.කලාපයේ කෘෂිකර්ම විෂය භාරව කටයුතු කරන නියෝජ්‍ය නේවාසික ව්‍යාපාර කළමනාකාර වික්‍රමසිංහ මහතා සඳහන් කරන අන්දමට මේ වනවිට මහවැලි එච්. කලාපය වී නිෂ්පාදනයේ අතිරික්තයක් ඇතිවන අන්දමට නිෂ්පාදනය ඉහළ ගොස් ඇති නිසා යල් මෝසමේදී අතිරේක භෝග වගාවන් කෙරෙහි ගොවීන් දිරිගැන්වීමේ වැඩසටහනක් ක්‍රියාත්මක වෙයි. වීවලින් ස්වයංපෝෂණය වීමේ ඉලක්කය ජයගැනීමෙන් පසු මීළඟට ඉලකක් කර ඇත්තේ සෝයාවලින් ස්වයං පෝෂණය වීමටයි. සෝයාවලට අමතරව බඩඉරිඟු වගාවටද ගොවීන් උනන්දු කරනු ලැබේ.මේ අතර කෙසෙල් - පේර - අඹ - වැනි පලතුරු වගාවන්ටද - එළවළු වගාවන්ටද ගොවීන් දිරිමත් කර ඇත. විශේෂයෙන් මහවැලි එච්. කලාපයේ ගොවි නිෂ්පාදන ඉලක්ක කොට තඹුත්තේගම ආර්ථික මධ්‍යස්ථානයක් පිහිටුවා ඇති නිසා ගොවීන්ට සිය නිෂ්පාදන අලෙවිකර ගැනීමේ ගැටලුවක් නැත.මහවැලි ඉඩම් පිළිබඳව නිසි බලධාරීන් වන නියෝජ්‍ය නේවාසික කළමනාකාර නීතිවේදී යූ.ඩී.‍ඒ. හේරත් මහතා සඳහන් කරන අන්දමට මේ වනවිට මහවැලි එච් කලාපයේ 36745 දෙනෙකුට මහවැලි ඉඩම් පිළිබඳ ජයභූමි ඔප්පු ප්‍රදානය කර ඇත. මීට අමතරව තවත් ජයභූමි ඔප්පු 2000ක් ගොවිජනතාවට ප්‍රදානය කිරීම සඳහා දැනට සූදානම් කර ඇත.මහවැලි එච්. කලාපය පුරාවට විහාරස්ථාන 110ක් පමණ පවතී. මෙයින් දැනටමත් විහාරස්ථාන දහසකට පූජා ඔප්පු මඟින් මහවැලි කෙත්බිම් හා ගොඩබිම් පවරාදී ඇති අතර ඉතිරි විහාරස්ථානවලටද පූජා ඔප්පු මඟින් විහාරාරාම සතු ඉඩකඩම් පවරාදීමට කටයුතු කරනු ලැබේ.මහවැලි එච්.කලාපීය ගොවීන්ට මෙම ඉඩම් පංගු ලබාදී ඇත්තේ ඉඩම් සංවර්ධන ආඥා පනත යටතේය. මේ පනත යටතේ බුත්තිය හා සංවර්ධනය සඳහා ලබා දෙන ඉඩම් විකිණීමට උකස්කිරීමට බදුදීමට නුපුළුවන.නමුත් ජයභූමි ඔප්පු ලබා ඇති අයට එම ඔප්පු බැංකුවල ඇපයට තබා ණය මුදල් ලබා ගැනීමේ බාධාවක් නැත. එසේම සිය ඉඩම්වල බුක්තියේ උරුමය කලාත්‍රයාට , පුතාට, දුවට, මවට, පියාට, මුණුබුරු මිණිබිරියන්ට පැවරීමට පුළුවන. මහවැලි ඉඩම් විකිණීමට, උකස්කිරීමට, බදුදීමට නොහැකිවන සේ මෙවැනි අණ පනත් පනවා ඇත්තේ සැබවින්ම ගොවිපවුල ආරක්ෂා කිරීම සඳහාය.මහවැලි එච්.කලාපයේ වැදගත්ම විෂය වී ඇත්තේ ජල කළමනාකරණයයි. මේ පිළිබඳව කරුණු පැහැදිලි කළ නියෝජ්‍ය නේවාසික කළමනාකාර (තාක්ෂණ) ජයන්තප්‍රේමලාල් මහතා ජල කළමනාකරණයේ සැබෑ තත්ත්වය බොහෝ ගොවීන් නොදන්නා නිසා නිතර නිතර ගොවි ගැටලු මතුවන බව සඳහන් කළේය.ඉස්සර වගේ නෙමෙයි. දැන් මුළු දිවයිනේම ජලය කළමනාකරණය කරන්නෙ ජල සම්පත් මණ්ඩලය මඟින්. සතියකට වරක් කොළඹදී රැස්වන ජලසම්පත් මණ්ඩලය ජලය බෙදාහැරීමට අදාළ තීන්දු තීරණ ගන්නවා. අපි කටයුතු කරන්නේ ඒ අනුවයි. කලාවැව මෙහේ තිබුණට අපට හිතුවක්කාර විදියට ජලය අරින්න - වහන්න බෑ. සියල්ල සිදුවන්නේ මණ්ඩලයේ තීරණ -තීන්දු අනුවයි.දැන් පවතින තත්ත්වය අනුව වඩාත් වැදගත් වන්නේ බීමට ජලය සැපයීමයි. දැන් ජල සම්පාදන යේ පළමුතැන බීමට, ගොවිතැනට දෙවෙනි තැන. මේ අනුව දැන් කලාවැව බහුකාර්ය ජලාශයක්, ප්‍රමුඛත්වය ලැබෙන්නේ පානීය ජලය සැපයීමටයි.විශේෂයෙන් එච්. කලාපීය මහවැලි ගොවිජනතාව වගකීමෙන් තොරව ජලය නාස්ති කරනවා. දැනට කුඹුරු අක්කරයක් පැස්සවීමට ජලය අක්කර අඩි හතරක් පමණ ‍ යොදාගන්නවා. හෙක්ටර්යාරයක කුඹුරු ප්‍රමාණයට එක් කන්නයක කුඹුරු පැස්සවීමට ජලය අක්කර අඩි 10ක් අවශ්‍යයි. මහවැලි ජලය අක්කර අඩියක නඩත්තු වියදම, රුපියල් 4000ක්. අක්කර අඩි දහයට වියදම රුපියල් 40000ක්. ගොවීන් අර පිරිමැස්මෙන් ජලය පාවිච්චි කරනවා නම් ජලය අක්කර අඩි පහකින් හෙක්ටර්යාරයක කුඹුරක් පැස්සවන්න පුලුවන්. දැනට පවතින වතුරේ හිඟය සහ ජල ඉල්ලුම අනුව ඉදිරියේදී කුඹුරකට දෙන ජල ප්‍රමාණය පාලනය කරන්න සිද්ධවෙනවා. මහවැලි ජලය නොමිලයේ ලැබෙන නිසා ගොවීන්ට මේවායේ අගය දැනෙන්නෙ නෑ.ජලය ලබා ගැනීමේදී සමහර ගොවීන් දඩබ්බර ලෙස වැඩ කරනවා. 2012 යල් කන්නයේදී සොරොව්වල ඉබියතුරු කැඩීම නිසා රුපියල් එක් ලක්ෂ පනස් හතර දාහක ඉබි යතුරු අලුතින් ගන්න සිද්ධ වුණා. සමහර අය ජල ගේට්ටුවල පවතින පිත්තල කොටස් ගලවලා විකුණනවා. මේ විදියට වැඩ කරන්න බෑ. මෙවැනි කටයුතුවලදී ඉදිරියේ තදින් නීතිය ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404241</link>
    <topic>යුද්ධයෙන් බැට කෑ ජනතාව කැනඩා තීන්දුවෙන් කබලෙන් ලිපට</topic>
    <author>අනුර ප්‍රේමලාල්</author>
    <content>පොදු රාජ්‍ය මණ්ඩලීය අරමුදලේ කැනේඩියානු දායකත්වය අත්හිටුවීමට ගෙන ඇති තීරණය වසර විසි පහකට අධික කාලයක් යුද්ධයෙන් පීඩාවට පත් ජනතාව දුෂ්කරතාවට පත්කරන්නක් බව ද්‍රවිඩ එක්සත් විමුක්ති පෙරමුණේ නායක වී. ආනන්ද සංගරී මහතා පවසයි.කැනේඩියානු රජයේ මෙම තීරණය යුද සමයේදී සියලු දේ අහිමි වූ කිලිනොච්චි හා මුලතිව් දිස්ත්‍රික්ක දෙක ඇතුළු උතුරු හා නැ‍ඟෙනහිර පළාත්වල ජනතාවට අහිතකර ලෙස බලපාන බව පෙන්වා දෙන ආනන්ද සංගරී මහතා මෙම තීරණය වෙනස් කරන ලෙස කැනේ‍ඩියානු අගමැති ස්ටෙෆාන් හාපර් මහතාගෙන් ඉල්ලීමක් ද කරයි.කැනේඩියානු අගමැතිවරයා වෙත ලිපියක් යොමු කරමින් මෙම ඉල්ලීම කරන සංගරී මහතා දායක මුදල් කපාහැරීමේ තීරණයෙන් උතුරු හා නැ‍ඟෙනහිර පළාත් දෙකේ දිස්ත්‍රික්ක අටක හා තවත් දිස්ත්‍රික්ක හයක ජනතාව කෙරෙහි බලපාන බවත් පෙන්වා දෙයි.ඒ මහතාගේ ලිපියේ මෙසේ ද සඳහන් වේ. මම වසර හැටකට වැඩි කාලයක් දේශපාලනයේ නියැළි දාහත් (17) වසරක් තිස්සේ පාර්ලිමේන්තු මන්ත්‍රීවරයෙකු ලෙස කටයුතු කළ අසූ හැවිරිදි ජ්‍යෙෂ්ඨ ද්‍රවිඩ ශ්‍රී ලාංකික පුරවැසියෙක්මි. 2006 වසරේදී ඉවසීම හා අවිහිංසාව ප්‍රවර්ධනය කිරීම සම්බන්ධයෙන් මට යුනෙස්කො “මදන්ජීව්සිං” සම්මානය පවා හිමි විය. ශ්‍රී ලංකාව හා ඔබේ රට අතර ඇති සමීප සම්බන්ධතාව මෙන්ම අපේ රටේ සංවර්ධනය උදෙසා ඔබේ රටින් ලැබී ඇති විශාල දායකත්වය ගැන ද මම දනිමි.දිවංගත එස්. ඩබ්ලිව්. ආර්. ඩී. බණ්ඩාරනායක මහතාගේ නමින් හැඳින්වෙන කටුනායක අන්තර්ජාතික ගුවන්තොටුපොළ අප දෙරට අතර පවත්නා සමීප සබඳතාව පිළිබඳ ජීවමාන සංකේතයකි.කැනේඩියානු පළාත් අනුව නම් කරන ලදුව අපේ රටට පරිත්‍යාග කරන ලද ඩීසල් එන්ජීන් නවය අඩසිය වසරකට වඩා පැරැණි වුවත් තවමත් ක්‍රියාත්මකව පවතියි. මේ හා සමානව ඔබේ රජයෙන් පරිත්‍යාග කරනු ලැබූ බොහෝ දේ ශ්‍රී ලාංකිකයන් සිහිපත් කරන්නේ කෘතඥතාපුර්වකවය.කැනඩාව හුදු මිත්‍ර රටක් පමණක් නොව අපේ රටේ සංවර්ධනය කෙරෙහි අවධානය යොමු කරන රටක් සේ මම සලකන්නෙමි. පොදු රාජ්‍ය මණ්ඩලීය නායක සමුළුව පැවැති අවධියේ ශ්‍රී ලංකා ජනාධිපති මහින්ද රාජපක්ෂ මහතා වෙත යොමු කළ ලිපියක මේ සියල්ල සඳහන් කොට ඇත. ඉකුත් නොවැම්බරයේ කොළඹ දී පැවැති එම සමුළුවට කැනඩාව සහභාගි නොවීම ගැන මම කනස්සල්ලට පත්වුවෙමි. කැනේඩියානු පුරවැසිභාවය ලත් අපේ මිත්‍රයෝ හා ඥාතීහු රාශියක්ම වෙති. මමද කිහිප වාරයක් කැනඩාවේ සංචාරය කොට තිබේ.අපේ වාර්ගික අර්බුදය සම්බන්ධයෙන් සාකච්ඡා කිරීමට පැවැති ස්වර්ණමය අවස්ථාව ගිලිහීයෑම ගැන මම තවමත් කනස්සල්ලෙන් සිටිමි. ශ්‍රී ලංකාවේ ද්‍රවිඩ නායකත්වය මෙන්ම එක්සත් රාජධානියේ ද්‍රවිඩ ඩයස්පෝරාව මේ සම්බන්ධයෙන් වරද භාර ගත යුතුයි.ශ්‍රී ලංකාවේ වාර්ගික ප්‍රශ්නය මුළුමනින්ම සාකච්ඡා කිරීමට හා එම සාකච්ඡා ආරම්භ කිරීමට පොදු රාජ්‍ය මණ්ඩලීය නායකත්ව සමුළුව ස්වර්ණමය අවස්ථාවක් බව ඔවුන් වටහාගෙන තිබුණේ ඉතා මද වශයෙනි. පොදු රාජ්‍ය මණ්ඩලීය රටවල් පනස් හතරටම නිදහස ලබාදුන් රටේ රාජ්‍යනායකයා හෙවත් එක්සත් රාජධානියේ අගමැති ඩේවිඩ් කැමරන් මහතා සමුළුවට සහභාගි විය. එම අවස්ථාවේ ඔබත් ඉන්දියානු අගමැතිවරයාත් සමුළුවට එක්වූයේ නම් ශ්‍රී ලංකාවේ වාර්ගික අර්බුදය සම්බන්ධයෙන් ඒකාබද්ධ සාකච්ඡාවක් පැවැත්වීමට ඉඩ තිබුණි.දකුණු අප්‍රිකාවේ වර්ණභේදවාදී අර්බුදය පොදුරාජ්‍ය මණ්ඩලයේ මැදිහත්වීමෙන් යුතුව අවසන් විසඳුමක් ඇති කර ගන්නා ලද අතර ඒ සඳහා මූලික සාකච්ඡා පවත්වන ලද්දේ මෙවන් සමුළුවකදීය.මෙම සමුළුවේදී වාර්ගික අර්බුදය පිළිබඳ සාකච්ඡා කිරීමේ වගකීම පැවරුණු කිසිවෙකු ඒ ගැන එකම වචනයක් හෝ කතා නොකළහ. එහෙත් මානව හිමිකම් උල්ලංඝනයක් සමඟ වාර්ගික අර්බුදය ගැන සාකච්ඡා කිරීමට ඔවුන්ට කිසිදු බාධාවක් නොවීය.එක්සත් රාජධානියේ ඩයස්පෝරාවේ න්‍යාය පත්‍රය සීමාවී තිබුණේ මානව හිමිකම් උල්ලංඝනය කෙරෙහි පමණි. එම ඩයස්පෝරාවේ උපදෙස් පරිදි ක්‍රියාකළ ද්‍රවිඩ ජාතික සන්ධානයේ නායකයන්ද, වාර්ගික අර්බුදය සම්බන්ධයෙන් සාකච්ඡා කිරීමට හොඳම ස්ථානය පොදු රාජ්‍ය මණ්ඩලීය නායකත්ව සමුළුව වූ නමුත් ඒ සම්බන්ධයෙන් අවධානය යොමු කිරීමට වෙහෙස නොවූහ. ඒ වෙනුවට ඔවුන් සිදු කළේ එම කාලය තුළ පස් දින හර්තාලයක් පැවැත්වීම පමණි.දකුණු අප්‍රිකාවේ වර්ණභේදවාදී ප්‍රශ්නයට විසඳීමක් ලබාදුන්නාසේ ඉන්දියාවේ හා බ්‍රිතාන්‍යයේ අගමැතිවරුන්ගේ සහභාගිත්වයෙන් යුක්තව මෙරට වාර්ගික අර්බුදය විසඳා ගැනීමට ඔබ ක්‍රියාත්මක වනු ඇතැයි විශ්වාස කරමි. අදාළ පාර්ශවයන්ගේ සහයෝගිතාවය ලබා ගැනීමට පූර්වගාමි ක්‍රියාවක් වශයෙන් පොදු රාජ්‍ය මණ්ඩලීය අරමුදලේ කැනේඩියානු දායකත්වය අත්හිටුවීමට ගත් තීරණය යළි සලකා බලමින් ශ්‍රී ලංකාවේ අර්බුදය විසඳා ගැනීමට උපකාරිවන ලෙස ඉල්ලා සිටිමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404242</link>
    <topic>අභිමංසල ව්‍යාපෘතියේතුන්වැන්න පාන්ගොල්ලට</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>අභිමංසල සුවසහන නිකේතන ව්‍යාපෘතියේ තුන්වැන්න කුරුණෑගල පාන්ගොල්ල ග්‍රාමයේ දී මේ 25 වැනි දින ජනාධිපති මහින්ද රාජපක්ෂ සුරතින් විවෘත වේ.මෙම සුවසහන මධ්‍යස්ථානයේ 52 නෙකුට හට පූර්ණකාලීනව නේවාසිකව ප්‍රතිකාර ගැනීම සඳහා අවශ්‍ය පහසුකම් සපයා ඇති අතර මීට කුටි 3කින් හා විලාස් නමින් හැඳින්වෙන හතරදෙනකුට එකට විසිය හැකි කුඩා ගෙවල් 8කින් සමන්විත වන අතර එහි ඔවුන්ට බටහිර මෙන්ම දේශීය වෛද්‍ය ප්‍රතිකාර ලබාගැනීමේ පහසුකම් සලසා දී තිබේ.ඊට අමතරව ජල චිකිත්සක, භෞත චිකිත්සක හා වෘත්තීය චිකිත්සක ප්‍රතිකාර ක්‍රම මෙන්ම ආධ්‍යාත්මික සුවය ලබාදීමට භාවනා හා ආගමික වැඩසටහන් ද ක්‍රියාත්මක කෙරේ. එමෙන්ම අභිමංසල නිකේතනවල ජීවත්වන ආබාධිත සෙබළුන්ට සිය බිරිය, දරුවන් මවුපියන් සමඟ දින තුනක් ගතකිරීමට කබානා කාමර කිහිපයක් ද ඉදිකොට තිබේ.පසුගිය මානුෂීය මෙහෙයුම්වලදී ත්‍රස්තවාදීන්ට එරෙහිව යුද්ධ හමුදාව දියත් කළ ක්‍රියාන්විතවලදී තුවාල ලබා පූර්ණ ආබාධිත තත්ත්වයට පත්ව සිටින වීරෝදාර රණවිරුවන් දිවි ඇති තෙක් බලාගැනීම හා ඔවුන්ගේ ජීවිතයේ ඉදිරි කාලය සෙනෙහසින් දයාවෙන් සහ ආධ්‍යාත්මික සුවයෙන් සපිරි නිවසින් එපිට නිවහනක් (Home away Home) ලබාදීම අභිමංසල සුවසහන නිකේතනයන් ඉදිකිරීමේ අරමුණ වී තිබේ .මේ අයුරින් පූර්ණ ආබාධිත තත්ත්වයට පත්ව ඇති රණවිරුවන්ගේ සංඛ්‍යාව 297ක් ලෙස යුද හමුදාව හඳුනාගෙන ඇත. මෙම සුවසහන නිකේතන මඟින් රණවිරුවන්ගේ කායික මානසික හා අධ්‍යාපනික රැකවරණය ලබාදී තම පවුලේ සාමාජිකයන් සහෝදර සෙබළුන් හා සමාජයේ සියලු පුරවැසියන් සමඟ සහජීවනයෙන් හා සමානාත්මතාවයෙන් ගතකිරීමට සුදුසු පරිසරයක් ලබාදීම විශේෂයකි.මෙහි පළමු අභිමංසල අනුරාධපුර දිස්ත්‍රික්කයෙත්, දෙවන අභිමංසල මාතර දිස්ත්‍රික්කයේ කඹුරුපිටිය ප්‍රදේශයෙත් ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404243</link>
    <topic>ලෝක තරුණ සමුළුවට තව දින 12යි</topic>
    <author>චමීර ඇල්ලදෙණිය</author>
    <content>මීළඟ සියවසේ තරුණයා වෙනුවෙන් ඉදිරිපත් කරන හොඳම ලියවිල්ල මෙවර ලෝක තරුණ සමුළුවට ඉදිරිපත් කරන බව යෞවන කටයුතු හා නිපුණාත සංවර්ධන ඇමැති ඩලස් අලහප්පපෙරුම මහතා කියයි.කොළඹ ප්‍රකාශනය නමින් තරුණ සමුළුවේ යෝජනා අදහස් හා යෝජනා ඉදිරිපත් කිරීමට ද මෙම සමුළුවෙන් පසුව පියවර ගන්නා බවද ඇමැතිවරයා කීවේය.මෙවර ලෝක තරුණ සමුළුවට රටවල් 103ක් සහභාගීවන බව සනාථ කර ඇතැයි යෞවන කටයුතු හා නිපුණතා සංවර්ධන අමාත්‍යාංශය කියයි.ශ්‍රී ලංකාවේ පැවැත්වෙන ලෝක තරුණ සමුළුව වෙනුවෙන් රුපියල් මිලියන 600ක් පමණ වැය කිරිමට යෞවන හා නිපුණතා සංවර්ධන අමාත්‍යාංශය සැලසුම් කර ඇත.මේ සඳහා 2013 අය වැයෙන් හා 2014 අය වැයෙන් මුදල් ප්‍රතිපාදන වෙන් කර තිබේ. එම සමුළුවට අවශ්‍ය මූල්‍ය ප්‍රතිපාදන පෞද්ගලික අංශයෙන් හා ව්‍යාපාරික ප්‍රජාවගෙන් ලබා ගැනීමටද යෞවන කටයුතු අමාත්‍යාංශය පියවර ගෙන තිබේ.රටවල් සියයටකට පමණ මේ වන විට ලෝක තරුණ සමුළුව සඳහා ආරාධනා කර ඇති අතර, තරුණ තරුණියන් 3000ක් පමණ මෙයට සහභාගී වේ යැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404244</link>
    <topic>මාලිංගට විස්සයි20 නායකත්වය</topic>
    <author>ෆවුස් ‍මොහොමඩ්</author>
    <content>ශ්‍රී ලංකාව විස්සයි20 ලෝක කුසලාන දිනාගත් මොහොතේ කණ්ඩායම මෙහෙය වූ ලසිත් මාලිංග විස්සයි20 ක්‍රිකට් පිලේ නිත්‍ය නායකයා ලෙස පත් කිරීමට ජාතික ක්‍රිකට් තේරීම් කමිටුව ඊයේ පියවර ගත්තේය.මීට පෙර විස්සයි20 කණ්ඩායමේ උපනායක ලෙස කටයුතු කළ මාලිංග විස්සයි20 ලෝක කුසලාන තරගාවලියේ නවසීලන්තය සමග පැවැති තරගයේදිත්, බටහිර ඉන්දියා කොදෙව් පිල සමග පැවැති අවසන් පූර්ව තරග‍යේදිත්, ඉන්දියාව සමග පැවැති අවසන් මහ තරගයේදිත් ශ්‍රී ලංකා පිල මෙහෙයවීය.මේ අතර ජාතික ටෙස්ට්, එක්දින හා විස්සයි20 යන සියලු තරග අංශවල උපනායක ලෙස මැදපෙළ පිතිකරු ළහිරු තිරිමාන්න පත්කර ඇත. ශ්‍රී ලංකා ටෙස්ට් හා එක්දින කණ්ඩායමේ නායකයා ලෙස තවදුරටත් ඇන්ජෙලෝ මැතිව්ස් කටයුතු කරනු ඇත.ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය යටතේ සිදුකළ මේ පත්වීම් ලබන වසරේ මාර්තු මාසය දක්වා වලංගු වන බව ක්‍රිකට් ආයතනය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404245</link>
    <topic>ආණ්ඩු පක්ෂයට අද-හෙට මැතිසබා රැස්වීම් අනිවාර්යයි</topic>
    <author>ස්වර්ණා විජේකෝන් සහ සුභාෂිණී සේනානායක</author>
    <content>ක්‍රමෝපාය සංවර්ධන පනත යටතේ ගැසට් නිවේදන තුනක් පාර්ලිමේන්තුවට ඉදිරිපත් කෙරෙන අද (24) සහ හෙට (25) ආණ්ඩු පක්ෂයේ මැති ඇමැතිවරුන්ට පාර්ලිමේන්තු රැස්වීම්වලට සහභාගී වීම අනිවාර්ය කර ඇත.මේ ගැසට් නිවේදන තුනට අදාළව ඡන්ද විමසීම් දෙකක් අද (24) සහ හෙට (25) සිදු කිරීමට නියමිත වේ.එම ඡන්ද විමසීම නමින් සිදු කරන බැවින් ආණ්ඩු පක්ෂයේ සියලු මැති ඇමැතිවරුන්ට අද (24) සහ හෙට (25) දිනවල පාර්ලිමේන්තු රැස්වීම් වලට සහභාගී විම අනිවාර්්‍ය කර ඇති බව සභානායක කාර්යාලයේ ජ්‍යේෂ්ඨ නිලධාරියෙක් දිනමිණට ප්‍රකාශ කළේය.පාර්ලිමේන්තු රුස්වීම් වලට අනිවාර්යයෙන් සහභාගී වන ලෙසට ලිපි මගින් සියලු මැති ඇමැතිවරුන්ට දැනුම් දී ඇති බවද ඒ මහතා වැඩිදුරටත් ප්‍රකාශ කළේය.2008 අංක 14 දරන ක්‍රමෝපාය සංවර්ධන ව්‍යපෘති පනතේ තුන්වන වගන්තියේ හතරවන උපවගන්තිය යටතේ කරන ලද නියමයන් සම්බන්ධයෙන් පළකරන ලද අති විශේෂ ගැසට් නිවේදන තුනක් මෙලෙස පාර්ලිමේන්තුවට ඉදිරිපත් කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404246</link>
    <topic>හම්බන්තොටින් ඉස්මතු වු‍ණේඑජාපයට ඇති ජනතා විරෝධයයි</topic>
    <author/>
    <content>එක්සත් ජාතික පක්ෂයේ මන්ත්‍රීවරුන් පස් දෙනාට හම්බන්තොටදී එල්ල වූ ප්‍රහාරය සමස්ත එක්සත් ජාතික පක්ෂයට ඇති ජනතා විරෝධය ඉස්මතුවීමක් මිස අන් කිසිවක් නොවන බව බස්නාහිර පළාත් මහ ඇමැති ප්‍රසන්න රණතුංග මහතා පවසයි.ජනතාවගේ හා රටේ සැබෑ අවශ්‍යතාවන් හඳුනා නොගෙන දිගින් දිගටම ද්‍රෝහි වීම හේතුවෙන් එජාපයේ පරාජිකත්වය හම්බන්තොට සිද්ධියෙන් පැහැදිලි වන බවත් ඒ මහතා කියයි.සංවර්ධන ව්‍යාපෘති නිරීක්ෂණ කර ආපසු යන අතරතුර මෙම මන්ත්‍රීවරුන් කර ඇති ප්‍රකාශ හමුවේ ජනතාව කුපිත වීම පුදුමයක් නොවන බවත් වසර ගණනාවක් තිස්සේ සංවර්ධනයේ අරුණලු නොදුටු අතිශය දුෂ්කර ප්‍රදේශයක් වූ හම්බන්තොටට ජනාධිපතිතුමන් ගෙන ආ සංවර්ධනය විනාශ කරන්නට එන අයට ජනතාව ප්‍රතිවිරෝධය පෑම සාධාරණ බවත් හෙතෙම පවසයි.ඒ මහතා‍ මෙසේ ප්‍රකාශ කරන්නේ මාධ්‍ය නිවේදනයක් නිකුත් කරමිනි.එජාප මන්ත්‍රීවරුන් මේ නිරීක්ෂණ වාර්තාව ගියේ යහපත් චේතනාවකින් නොවන බවත් ඔවුන්ට අවශ්‍යව තිබුණේද ජනතාව ලවා ප්‍රහාර එල්ල කර ගෙන රට අස්ථාවර කිරීම පමණක් බවත් මහ ඇමැතිවරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042417</link>
    <topic>ඉතිහාසයේ ප්‍රථම වතාවටලක්ෂ 25ක් සිරිපා කරුණා කරති</topic>
    <author>අසේල කුරුළුවංශ</author>
    <content>ඉතිහාසයේ ප්‍රථම වතාවට මෙවර ශ්‍රීපාද වන්දනා වාරයේ දී ලක්ෂ 25කට ආසන්න පිරිසක් සිරිපා කරුණා කළ බව සබරගමුව විශ්වවිද්‍යාලයේ කුලපති ශ්‍රීපාදස්ථානාධිපති බෙංගමුවේ ධම්මදින්න හිමියෝ පවසති.නල්ලතන්නිය පූජා නගර සැලැස්ම මෙම වසර තුළ ආරම්භ කරන බව ද උන්වහන්සේ පැවැසූහ. මෙවර ශ්‍රීපාද වන්දනා වාරය අවසන් කිරීම නිමිත්තෙන් ඊයේ (23) රාජ්‍ය නිලධාරින්ගේ සහභාගිත්වයෙන් නල්ලතන්නියේදී පැවැති සාකච්ඡාවක දී ධම්මදින්න හිමියෝ මේ බව ප්‍රකාශ කළහ.මෙවර සිරිපා වන්දනාවාරය වෙසක් පුන් පොහෝ දිනයෙන් අවසන් වන බවත් ඒ නිමිත්තෙන් මැයි මස 15 දින දිවාකාලයේ නල්ලතන්නියේ දී දන්සැලක් පවත්වන බවත් මෙහිදී උන්වහන්සේ පැවැසූහ.ප්‍රදේශයේ තෝරාගත් විහාරස්ථාන හා හින්දු කෝවිල් කිහිපයකටත් සිංහල හා දෙමළ විදුහල්වලටත් භාණ්ඩ පරිත්‍යාග කිරීම ද මෙදින සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042418</link>
    <topic>බස්නාහිර පළාත් සභාපති-උප සභාපති ඡන්දය රජය ජයග්‍රහණය කළා</topic>
    <author>නිරූෂි විමලවීර</author>
    <content>බස්නාහිර පළාත් හය වැනි සභාවේ සභාපති හා උප සභාපති ධුර සඳහා පැවැති ඡන්දයෙන් රජය අතිවිශිෂ්ට ලෙස ජයග්‍රහණය කළේ පළාත් මන්ත්‍රීවරු ජනාධිපති මහින්ද රාජපක්ෂ මහතා කෙරේ තබා ඇති අමිල විශ්වාසය නිසා යැයි අභිනව සභාපති සුනිල් විජේරත්න මහතා ප්‍රකාශ කළේය.රජයේ මේ විශිෂ්ට ජයග්‍රහනය පිළිබඳ තමා නිහතමානිව සතුටු වන බව කී ඒ මහතා විපක්ෂයේ එක් මන්ත්‍රීවරයෙක්ගේ අවශ්‍යතාව මත ඡන්දයක් ඉල්ලු බව සභාපතිවරයා සඳහන් කළේය.ආණ්ඩු පක්ෂයේ සියලු ඡන්දත් ශ්‍රී ලංකා මුස්ලිම් කොංග්‍රසයේ සහ සමස්ත ලංකා කොංග්‍රසයේ ඡන්ද තුන හා විපක්ෂයේ ඡන්දයක් තමාට ලැබීම සමස්ත රජයටම ලැබුණු ආශිර්වාදයක් යැයි හෙතෙම පැවසීය.පස් වන පළාත් සභාවේ සභාපති ධුරය දැරූ තමා පිළිබඳ පක්ෂ විපක්ෂ බහුතර මන්ත්‍රීවරුන්ගේ ප්‍රසාදය ඇතැයි කී ඒ මහතා ප්‍රධාන විපක්ෂය වන එක්සත් ජාතික පක්ෂය ඉතා සුහදව තමා හා ක්‍රියා ක‍ළේ යැයිද ඒ මහතා කීය. ජනතා විමුක්ති පෙරමුණ යම් ස්ථාවරයක සිට ක්‍රියා කළ බව ද ‍එය ඔවුන්ගේ ක්‍රියාදාමය බව ද සභාපතිවරයා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n14042419</link>
    <topic>මොරටුවේ පෞද්ගලික බැංකුවකින්ලක්ෂ 8ක් කොල්ල කති</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>මොරටුව කුරුස හන්දියේ පෞද්ගලික බැංකුවකින් ඊයේ(23) දහවල් රුපියල් හත්ලක්ෂ හැත්තෑ හත්දහසක මුදලක් කොල්ල කා පලාගොස් ඇති අතර දහවල් 1.50 ට පමණ කිරුළපන ප්‍රදේශයේ ද පෞද්ගලික බැංකුවක් කොල්ලකෑමට පැමිණි කොල්ලකරුවන් එම බැංකුවේ ආරක්ෂක භටයන් වෙඩි තැබීම හේතුවෙන් පලාගොස් තිබේ.මෙම බැංකු දෙකම කොල්ල කෑමට සම්පූර්ණ මුහුණු ආවරණ සහිත හෙල්මට් පැළඳ යතුරු පැදිවලින් කොල්ලකරුවන් පැමිණ ඇති බව පොලිස් මාධ්‍ය ප්‍රකාශක කාර්යාලය පවසයි. කිරුළපන පෞද්ගලික බැංකුව කොල්ල කෑමට කොල්ලකරුවන් පැමිණි අවස්ථාවේ එම බැංකුවේ ආරක්ෂක අංශ විසින් ඔවුන්ට ඇතුළු වීමට ඉඩ නොදී දොරවල් වසා ඇත.එවිට කොල්ලකරුවන් එම දොරවල්වලට පහරදීමත් සමඟ බැංකුවේ ආරක්ෂක අංශ කොල්ලකරුවන්ට වෙඩි තබා තිබේ. මෙම වෙඩි තැබීමත් සමඟ කොල්ලකරුවන් පැමිණි යතුරු පැදිය ද දමා වෙනත් යතුරු පැදියකින් පලාගොස් ඇත. කොල්ලකරුවන් පහර දීදොරවල්වල වීදුරු කැඩීමෙන් එක් ආරක්ෂක අංශ සාමාජිකයකු තුවාල ලබා කළුබෝවිල රෝහලට ඇතුළත් කර ඇති බව ද පොලිසිය කියයි.මෙම කොල්ලකරුවන් හඳුනාගැනීම සඳහා සී.සී.ටී.වී කැමරාවල සටහන් දර්ශන ඔස්සේ පොලිසිය පරීක්ෂණ සිදුකරයි.සිද්ධිය සම්බන්ධව කිරුළපන හා ‍මොරටුව පොලිසි පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404247</link>
    <topic>ඇමැති විසඳුම් දී තිබියදී ඇතැමුන් දුම්රිය ගමනට බාධා කළා</topic>
    <author>ශීලා උඩුවර</author>
    <content>දුම්රිය දෙපාර්තමේන්තුවේ දින 180 ක් සම්පූර්ණකළ ආදේශික අනියම් කම්කරු සේවකයන්ගේ ගැටලුව සම්බන්ධයෙන් මාසයක් ඇතුළත විසදුම් ලබා දීමට ප්‍රවාහන ඇමති කුමාර වෙල්ගම මහතා එකඟවී තිබියදීත් ඇතැම් පිරිසක් දුම්රිය ගමනට බාධා කරමින් මගීන් අපහසුතාවට පත් කිරිම තම සංගමය අනුමත නොකරන බව දුම්රිය සේවා වෘත්තීය සමිති ඒකාබද්ධ පෙරමුණේ ලේකම් සම්පත් රාජිත මහතා පවසයි.මෙම සේවකයන් ස්ථිර කරන ලෙස ඉල්ලමින් උපවාසයක් අරඹා තිබු බවත්, ප්‍රවාහන ඇමතිතුමා එය ඉටුකරදෙන බවට හා ඒ සඳහා අමාත්‍ය මණ්ඩල පත්‍රිකාවක් ඉදිරිපත් කරන බවට පොරොන්දු විම නිසා උපවාසය අත්හැරිය බවත්, එසේ උපවාසය අත් හැරීමෙන් පසුවත් මෙම ක්‍රියා මාර්ගය ගෙන ඇති බවත් රාජිත මහතා පවසයි.දැනට ආදේශක අනියම් කම්කරුවන් 3053 ක් සිටින බවත්, ඒ අය දින 180 සම්පූර්ණ කර ඇති බවත් රාජිත මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404248</link>
    <topic>ශ්‍රී ලාංකික ශ්‍රමිකයන් ලිබියා යැවීම අත්හිටුවයි</topic>
    <author>මහින්ද අලුත්ගෙදර</author>
    <content>ලිබියාවේ රැකියා සඳහා ශ්‍රී ලාංකික ශ්‍රමිකයන් පිටත්කර යැවීම වහාම ක්‍රියාත්මක වන පරිදි අත්හිටුවීමට රජය තීරණය කරයි.එරට පවතින වර්තමාන තත්ත්වය සැලකිල්ලට ගනිමින් මේ පියවර ගෙන තිබෙන අතර විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාද මේ සඳහා උපදෙස් ලබාදී තිබෙන බව ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරි මංගල රන්දෙනිය මහතා සඳහන් කරයි.ශ්‍රී ලංකා විදේශ කටයුතු අමාත්‍යාංශයෙන් ලබාගත් තොරතුරුද මේ සඳහා සැලකිල්ලට ගත්බව පෙන්වා දෙන නියෝජ්‍ය සාමාන්‍යාධිකාරීවරයා ඒ අනුව ලිබියාවේ රැකියා සඳහා එජන්සි මාර්ගයෙන් හෝ ස්වයං මාර්ගයෙන් පිටත්වීම නැවත දැනුම්දෙන තුරු තාවකාලිකව අත්හිටුවා තිබෙන බව ප්‍රකාශ කරයි.ලිබියාවේ පවතින තත්ත්වය යහපත් අතට හැරුණු විට නැවත ශ්‍රමිකයන් එරටට යැවීමට කටයුතු කරන බවද ශ්‍රී ලංකා විදේශ සේවා නියුක්ති කාර්යාංශය සඳහන් කරයි. එරට සේවය කරන ශ්‍රමිකයන්ට හිතකර තත්ත්වයක් නොපවතින හෙයින් මෙම තීරණය ගෙන ඇති අතර දැනට ලිබියාවේ සේවය කරන 20කට ආසන්න ශ්‍රී ලාංකීක ශ්‍රමිකයන් යළි මෙරටට ගෙන්වීමට අවශ්‍ය පියවර ගන්නා බව ද රන්දෙනිය මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>24</day>
    </date>
    <link>http://www.dinamina.lk/2014/04/24/_art.asp?fn=n1404249</link>
    <topic>අත් වාරුවෙන් ගසා බිරිය මැරූආබාධිතයා පෝරකයෙන් ගැලවේ</topic>
    <author>නෙල්කා මැදගෙදර</author>
    <content>අත් වාරුවෙන් පහර දී සිය බිරිය මරා දැමීමට වරදකරු වූ ආබාධිත පුද්ගලයකුට මරණ දඩුවම නියම කරමින් පුත්තලම මහාධිකරණයෙන් දුන් නඩු තීන්දුවක් බල රහිත කළ අභියාචනාධිකරණය එය අනියම් මිනි මැරුමක් බවට තීරණය කරමින් එම පුද්ගලයාට වසර 18ක බරපතළ වැඩ සහිත සිර දඬුවමක් නියම කෙළේය.එසේම රුපියල් 2500ක දඩ මුදක් ගෙවන ලෙස එම පුද්ගලයාට නියම කරන ලදි. එම දඩ මුදල නොගෙවන්නේ නම් මාස තුනක සිර දඩුවම්ද නියම කරන ලදි.මෙලෙස මරණ දඩුවම වෙනුවට සිර දඩුවම් නියම වූයේ කැලණිය ප්‍රදේශයෙහි පදිංචිකරවකු වූ මොල්ලිගොඩ ලියනාරච්චිගේ සරච්චන්ද්‍ර නමැත්තකුටය. තමන්ට මරණ දඩුවම නියම කළ නඩු තීන්දුව අවලංගු කරන ලෙස ඉල්ලා ඔහු විසින් ඉදිරිපත් කළ අභියාචන පෙත්සමක් විභාග කර එහි තීන්දුව ප්‍රකාශ කරමින් අභියාචනාධිකරණ විනිසුරුවරුන් වන සිසිර ද ආබෲ සහ චන්ද්‍රා ජයතිලක යන මහත්වරු විසින් මෙම සිරදඩුවම් විත්තිකාර අභියාචකට නියම කරන ලදි.එක් පාදයක් අහිමි වූවකු වන විත්තිකාර අභියාචක සිය බිරිය සහ දරුවන් සමඟ විශාල වත්තක පිහිටි මුර නිවසක ජීවත් ව සිට ඇති අතර පසුව ඉන් ඉවත්කිරිම නිසා මහ මගට වැටී ඇත. ප්‍රධාන මාර්ගයක අයිනේ ඉටිකොළවලින් ආවරණය කළ නිවසක ජීවත්ව සිටියදී ප්‍රදේශවාසින් විසින් කුඩා නිවසක් ඔවුන්ව පදිංචි කර ඇත.පසුව ප්‍රදේශයෙහි සිටි මත්කුඩුවලට ඇබ්බැහි වූ පුද්ගලයන් මෙම නිවසට යාම පුරුද්දක් ලෙස සිදු කර ඇත. එලෙස පැමිණි පුද්ගලයන් සමඟ බිරියගේ අනියම් සම්බන්ධයක් ඇති බවට ලැබුණු තොරතුරු නිසා ඇයගෙන් ඒ පිළිබඳව ප්‍රශ්න කිරීමේදි බහින් බස් විමක් ඇති වි තිබේ. එම අවස්ථාවේදී විත්තිකරු සිය අත්වාරුවෙන් බිරියට පහර දි ඇති අතර ඇය එම පහර දිම හේතුවෙන් මිය ගොස් තිබේ. ඒ සම්බන්ධ නඩුව විභාග කළ පුත්තලම මහාධිකරණය ඔහුට මරණ දඩුවම නියම කර තිබේ.එම මරණය ක්ෂණික කෝපය නිසා සිදු වූවක් බවට මරණ කාරියගේ දියනිය දුන් සාක්කිවලින් ද ඔප්පු වී ඇතැයි අභියාචනාධිකරණය විසින් තීන්දු කර තිබේ.නීතිඥ ධර්මසිරි කරුණාරත්න මහතා විත්තිකාර අභියාචක වෙනුවෙන් පෙනි සිටි අතර නියොජ්‍ය සොලිසිටර් ජෙනරාල් සරත් ජයමාන්න මහතා නීතිපතිවරයා වෙනුවෙන් පෙනී සිටියේය..</content>
  </post></root>