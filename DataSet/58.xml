<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=r1111252</link>
    <topic>අවන්හලට පැමිණි තරුණයෝ සිත් සේ කා බී සේවකයන් මුලා කර පෑල දොරින් පැන ගිහින්</topic>
    <author>කන්තලේ සමූහ සුමිත්‍රා කුමාරිහාමි රත්නායක</author>
    <content>කන්තලේ නගරයට කිලෝමීටරයක් පමණ ඈතින් හුදකලාව පිහිටි මත් පැන් විකිණීමටද අවසර ලත් අවන්හලකි. දිනක් දහවල් 1.00 ට පමණ හොඳට හැඳ පැළඳගත් තරුණයින් පස් දෙනක් අවන්හලට ගොඩ වූහ. වට පිට බලා අවන්හලෙහි එක් කෙළවරක වූ මේසයක ඔවුහු වාඩි වූහ.බියර් බෝතල් පහක් සහ චිකන් ඩෙවල් පීරිසි තුනක් ගෙන එන ලෙසට එහි සේවකයකුට තරුණයෝ දැන්වූහ. බියර් බෝතල් පහ සහ ඩෙවල් පීරිසි ළඟා වු අතර ඉතාමත් සුහදශීලී ලෙස ඒවා හිස් කළ තරුණයෝ තවත් බියර් බෝතල් පහක් සහ ඩෙවල් පීරිසි තුනක් ඇනවුම් කළහ. මේ අතර සිගරට් 20 පැකට්ටුවක්ද ගෙන්වාගත් පිරිස අවන්හලේ සේවක මහත්තුරුද සමගද ඉතාමත් සුහද ලෙස කථා බහ කළහ. පැය 1 1 / 2 ක පමණ කාලයකදී බියර් බෝතල් 13 ක් සහ ඩෙවල් පීරිසි 12 ක් ඔවුන් හිස් කර තිබුණි.අනතුරුව ඔවුහු ෆ‍්‍රයිඩ් රයිස් සහ බැදපු කුකුළු මස් ඇනවුම් කළහ. බියර් බෝතල් 13 ක් හිස් කර තිබුණද තරුණයින් කිසිවෙකු අපහසු තත්වයකට පත්වී පදම වැඩිවී සිටියේ නැත. තරුණයෝ නා නා ප්‍රකාර කථා කියමින් ලක්ෂ 60 – 70 සුඛෝපභෝගී කාර් ගැනද තමන් හෙට අනිද්දාට විවාහවීමට ගිවිසගෙන සිටින ලක්ෂ ගණන් දෑවැදි සහිත කුමාරිකාවන් ගැනද විශ්මය ජනක පුවත් දිග හරිද්දි සේවකයින්ද මේවා අසා සිටියේ පැමිණ සිටි අනෙක් පාරිභෝගිකයන්ගේ සේවා කටයුතුද මග හරිමිනි.මේ මල්ලි අපිට තව එක ඩෙවල් එකක් ගේනවද? එක් අයෙක් සේවකයාට කීවේය. තරුණ පිරිස කෑම මේසයද හිස් කර තිබූ අතර එක එක්කෙනා අවන්හලෙහි කෙළවර ඇති වැසිකිළිය දෙසට ඇදුණි. සේවක මහතුන්ද තම තමන්ගේ වැඩවල නිරතව සිටි අතර ඩෙවල් එක ගේන්නට අණ කළ තරුණයා පමණක් මේසය අසලම සිටිමින් ඩෙවල් එක තවම ආවේ නැහැ. චා.... හරි පරක්කුයිනෙ කියමින් ඔහුද වැසිකිළිය දෙසට ඇදුණේය.ටික වේලාවකින් ඩෙවල් එක රැගෙන පැමිණි සේවකයා එම මේසයේ සිටි පිරිස ගැන විපරම් කරන්නට වූ අතර අසල සිටියකු කීවේ ඔවුන් බාත් රූම් එකට ගිය බවය. සේවකයා ඩෙවල් එක මේසය උඩ තබා කවුන්ටරයට ගොස් රුපියල් පන්දහස් ගණනක් වූ බිලද ගෙනවිත් මේසය මත තබා බලා සිටියද මහත්තුරු පිරිස පැමිණියේ නැත.අන්දුන් කුන්දුන් වූ සේවකයා අවන්හලේ අස්සක් මුල්ලක් නෑර සෙව්වද පලක් වූයේ නැත. අන්තිමේදී කන්තලේ මූලස්ථාන පොලිසියේ අපරාධ විමර්ශන අංශයට පැමිණිලි කළ සේවකයා කියා සිටියේ පිරිස දුටුවොත් හඳුනාගත හැකි බවය. ඩෙවල් එක මේසය මත ඉතිරිව තිබුණු අතර මේ දක්වා හඳුනාගත් පුද්ගලයෙක් නම් නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=r1111253</link>
    <topic>කතුන් රවටා සිහි නැති කර අබරණ කොල්ලකන සැකකරු අම්පාරේදී සැකපිට අත්අඩංගුවට</topic>
    <author>පාණදුර සමුහ කපිල සෝමරත්න</author>
    <content>මගතොට දී හෝ බස්රියවලදී හමුවන යුවතියන් සූක්‍ෂම අයුරින් රවටාගෙන නිවාඩු නිකේතනවලට කැඳවාගෙන ගොස් විනෝද වී ඔවුනට සිහිමුර්ජා වන අයුරින් රසවත් බීම වර්ගයක් පොවා කණකර හා මුදල් පසුම්බිය අතගාගෙන අතුරුදන් වූ තරුණයකු පාණදුර මහේස්ත්‍රාත් ආර්. එස්. ඒ. දිසානායක මහතා විසින් මේ මස 29 වැනිදා දක්වා රක්ෂිත බන්ධනාගාරගත කරන ලදී. ඔහු අපරාධ 21ක් සිදු කර ඇත.මේ සැකකරු පිළිබඳව වාද්දුව පොලිසියේ අපරාධ අංශයේ සැරයන් සුගත් අධිකරණයට කරුණු ඉදිරිපත් කළේය.සැකකරු යුවතියන්ගේ ජංගම දුරකථන කණකර අභරණ මිල මුදල් පමණක් නොව පොලිස් නිලධාරියකුගේ දේපළ ද ඉතා සූක්‍ෂම අයුරින් කොල්ල කා පලාගොස් ඇත. රුපියල් ලක්‍ෂ කිහිපයක් වටිනා රන් අභරණ ඔහු උකස් මධ්‍යස්ථානවලට උකස් කැර මුදල් ලබාගෙන ඇත. ජාඇළ කටුනායක, කළුතර සහ වාද්දුව ප්‍රදේශවල යුවතියන් රවටාගෙන තානායම්වලට ගෙන ගොස් ඔවුන් සමඟ විනෝද වී මත් බීමක් පොවා ඔවුන්ව සිහිමුර්ජා කර මේ භාණ්ඩ කොල්ලකෑමේ ක්‍රියාවලියක යෙදී සිටි සැකකරු උහන පොලිස් වසමේ සැඟවී සිටියදී උහන පොලිසිය විසින් අත්අඩංගුවට ගෙන පාණදුර අධිකරණය වෙත ඉදිරිපත් කර තිබේ.වාද්දුව ප්‍රදේශයේ යුවතියන් ද මේ සැකකරු ගේ චාටු බස්වලට රැවටී ඇත්දැයි සොයා බැලිය යුතු බවත් එහෙයින් මේ සැකකරු රක්ෂිත බන්ධනාගාර ගත කළ යුතු යයි සැරයන්වරයා ඉල්ලා සිටියේය. සැකකරු හඳුනා ගැනීමේ පෙරෙට්ටුවකට භාජනය කළ යුතුව ඇතැයි ද හෙතෙම අධිකරණයට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=r1111254</link>
    <topic>කාන්තාවන් දිය නාන හැටි හොරෙන් බැලූ තරුණයා ගහෙන් ලිස්සලා වැටිලා</topic>
    <author>උතුරු කොළඹ සමූහ ඒ. මදුරවීරන්</author>
    <content>තරුණියන් දිය නාන ස්ථානයක් අසල ගසක් මුදුනට නැග ඔවුන් දෙස හොර රහසේ බලා සිටින්නට පුරුදුව සිටි තරුණයකුට මුහුණ පාන්නට සිදුවූ රසවත් සිද්ධියකි මේ.මෙහු කොළඹ මට්ටක්කුලිය ප්‍රදේශයේ පදිංචිකරුවෙකි. කොළඹ උසස් විදුහලක ඉගෙන ගත් බවට ඔහු නිතර පුරසාරම් දොඩයි. එහෙත් ඔහුට රැකියාවක් නොමැත. තම පියාට ලැබෙන විශ්‍රාම වැටුපෙන් මුදලක් කඩා ගෙන ගමේ කොල්ලන් සමග චිත්‍රපට නැරඹීම හා සූදු සෙල්ලම් කිරීම මොහුගේ පුරුද්ද විය. පවුලේ බාලයා වීම නිසා මොහුගේ නොමනා හැසිරීම් කෙරෙහි ඥාතීහු කිසිවකු තරවටු කිරීමක් ද කළේ නැත.ගමේ පිරිස දිය නාන ස්ථානයක් කැලණි ගඟ සමීපව පිහිටියේය. මෙහි කාන්තාවන් දිය නාන කොටස තාප්පයකින් වට කර ඇත. එතැන සෙවණට සිටවන ලද ගස් කිහිපයක් තිබේ.එහි නුග ගසක් මුදුනට නැග තරුණියන් දිය නාන ස්ථානය දෙස හොර රහසේ බලමින් ප්‍රීතිවීම මොහු පුරුද්දක් වශයෙන් කළේය.එදා පොද වැස්සක් පැවැති දිනයකි. නුග ගසේ අතු හැමකක්ම තෙමී ලිස්සන ස්වභාවයෙන් යුතු විය.මොහු එදිනද සුපුරුදු පරිදි ගස මුදුනට නැග ඔහුගේ කාර්යය කළේය. මේ අතර ඔහු හදිසියේම ගසෙන් ලිස්සා බිම ඇද වැටුණි.හෙතෙම වේදනාවෙන් කෑ ගසන්නට විය. මෙම ශබ්දය ඇසී දිය නාමින් සිටි තරුණියන් කිහිප දෙනෙක් ඇතුළු අසල්වාසීහු ද එතැනට දුවවිත් බැලූහ.යට ඇඳුම පිටින් බිම වැටී සිටි මොහුගේ කලිසම ගසේ උඩ අත්තක එල්ලෙමින් තිබෙනු දුටු ඔවුනට සිනහව මැඩ පවත්වා ගැනීමට බැරි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=r1111255</link>
    <topic>පාරිභෝගික නීති උල්ලංඝනය කළ වෙළෙඳ සල් හිමියන් 50කට නඩු</topic>
    <author>අලව්ව විශේෂ ඒ. කීර්තිසිංහ</author>
    <content>මිල දර්ශන ප්‍රදර්ශනය නොකිරීම කල් ඉකුත් වී ගිය බඩු සහ වැඩි මිලට බඩු විකිණීමත් යන චෝදනා මත වරද පිළිගත් අලව්ව සහ වරකාපොල නගරයේත් වෙළෙඳ සල් හිමියන් 50 දෙනකුට වරකාපොල මහේස්ත්‍රාත් ඒ. එම්. එම්. මාසිංහ මහතා රු. 75000 ක දඩ නියම කළේය.එක් අයෙකුට රු. 1500 වන සේ මෙම දඩ මුදල නියම කෙරිණ.අලව්ව සහ වරකාපොල පොලිසි මගින් පැමිණිලි මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=r1111256</link>
    <topic>බලපිටියේ හෝටල් කාමරයක සිටි දාහතර හැවිරිදි දැරියක සැකපිට</topic>
    <author>බලපිටිය සමූහ – දිලිප් නිශ්ශංක</author>
    <content>බලපිටිය මහා වීදියේ හෝටලයක් වටලා පරීක්ෂා කිරීමේදී ගණිකා වෘත්තියේ යෙදී සිටි බව කියන දහ හතර හැවිරිදි බාල වයස්කාර දැරියක් සමඟ කාන්තාවක් සහ තවත් පුද්ගලයන් දෙදෙනකු සැකපිට ප්‍රශ්න කිරීම සඳහා අත්අඩංගුවට ගත් බව අහුන්ගල්ල පොලිසිය පවසයි.අහුන්ගල්ල පොලිස්ථානයේ පොලිස් පරීක්ෂක හර්ෂ ද සිල්වා මහතාට ලැබුණු තොරතුරක් මත බලපිටිය නගරය පරීක්ෂා කිරීමේදී හෝටලයක් මුවාවෙන් කාලයක් තිස්සේ පවත්වාගෙන ගිය ගණිකා නිවාසයේ සිටි දහහතර හැවිරිදි බාලවයස්කාර දැරියක් ගණිකා නිවාසය පවත්වාගෙන ගිය පුද්ගලයන් දෙදෙනකු සමග හෝටලයේ හිමි කාරියද අත්අඩංගුවට ගත් බව කියයි. මෙම හෝටලයේ තිබී පුද්ගලයන් දහතුන්දෙනෙකුගේ ජාතික හැඳුනුම්පත් දහතුනක් ද ජංගම දුරකථන දහනමයක්ද, විදේශ ගමන් බලපත්‍ර දෙකක්ද කාන්තාවන්ගේ ඡායාරූප ඇතුළත් පොතක් ද අත්අඩංගුවට ගෙන ඇත.අත්අඩංගුවට ගත් බාලවයස්කාර දැරිය බලපිටිය මහේස්ත්‍රාත් අධිකරණයට ඉදිරිපත් කිරීමෙන් පසුව කිතුලම්පිටිය ළමා නිවාසයේ රඳවා තබන ලෙසත් සැකකාරිය හා සැකකරුවන් දෙදෙනා රක්ෂිත බන්ධනාගාර ගත කරන ලෙස බලපිටිය මහේස්ත්‍රාත් එන්. ටී. අයි. අබේගුණසේකර මහත්මිය නියෝග කළාය.බලපිටිය මහා වීදියේ පදිංචි දිනසිරි ද සොයිසා අරුමාහන්දි බුද්ධික නුවන් සහ රමණී රණසිංහ යන සැකකරුවන් රක්ෂිත බන්ධනාගාරගතකළ මහේස්ත්‍රාත්වරිය කරන්දෙණියේ පදිංචි දැරිය පරිවාස භාරයට පත් කළාය.පොලිසිය කරන ලද පරීක්ෂණ වලදී හෙලි වී ඇත්තේ මෙම දැරිය නිවසින් අමනාප වී පලාගොස් අම්බලන්ගොඩ බස් නැවතුම්පොළේ සිටින විට පුද්ගලයෙකු රැකියාවක් ලබාදෙන බව පවසා මෙම හෝටලයට රැගෙන ගොස් බාර දී ඇත. දින කිහිපයක් ගිය පසු එම හෝටලයේ හිමිකරු දැරිය අම්බලන්ගොඩ ප්‍රදේශයේ හෝටලයකට රැගෙන ගොස් බලහත්කාරයෙන් අතවර කළ බවත් ඉන්පසුව බලපිටිය හෝටලයට රැගෙන විත් රුපියල් 3500ක මුදලකට විකුණූ බවත් දැරිය පොලිසියට පවසා ඇත.අහුන්ගල්ල පොලිස් ස්ථානාධිපති ඩබ්ලිව්. ඒ. මහින්ද මහතාගේ උපදෙස් මත පො.ප. හර්ෂ ද සිල්වා, පො.ප. ජයසූරිය, පො.සැ. සිල්වා, පො.සැ. ඥානදාස යන මහත්වරුන් සැකකරුවන් අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=s1111251</link>
    <topic>නීරස අරාබි සංචාරයේ අවසාන තරගය අද</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට...</author>
    <content>ශ්‍රී ලංකා ක්‍රිකට් කණ්ඩායමේ මීළඟ තරග සංචාරය වන දකුණු අප්‍රිකානු ගමනට පෙර සති තුනක විවේකයක් ඇති බවත් එම කාලය තුළ පැවැත්වෙන දේශීය තරගාවලියේදී පිතිකරුවන් නැවත ඔවුන්ගේ සුපුරුදු දස්කම් අතරට පිවිසෙනු ඇතැයි තමා විශ්වාස කරන බවත් නායක තිලකරත්න ඩිල්ෂාන් පැවසීය.“දකුණු අපි‍්‍රකානු සංචාරයට පෙර සති තුනක කාලයක් අපට තියෙනවා. ඒ කාලය අතරතුර පැවැත්වෙන දේශීය තරගාවලියේදී අවම වශයෙන් තරග දෙක තුනකට ක්‍රීඩා කිරීමට සෑම ක්‍රීඩකයෙකුටම අවස්ථාව ලැබෙනවා. ඒ අවස්ථාවෙන් ප්‍රයෝජන ගෙන නැවත ලකුණු අතරට පිවිසීමට ඔවුන්ට හැකියාව තියෙනවා. මේ සංචාරයේ තම තමන් අතින් සිදුවූ වැරදි සෑම කෙනෙකුම දන්නවා. ඔවුන්ට ඒවා නිවැරදි කළ හැකියි. දකුණු අප්‍රිකාවට යාමට පෙර ඉක්මනින් ඔවුන් එය කළ යුතුයි. මේ අවස්ථාවේ කණ්ඩායමේ සෑම කෙනෙකුගේම මනසේ තියෙන්නේ මේ කාරණාවයි.”ඩිල්ෂාන් මෙසේ කියා සිටියේ පෙරේදා පාකිස්තානයට එරෙහිව අබුඩාබි හි පැවැති පස්වැනි හා අවසාන ජාත්‍යන්තර එක්දින තරගයෙන් කඩුලු 3කින් පරාජය වී තරගමාලාවෙන්ද 4–1ක පරාජයක් අත්වීමෙන් පසුව පැවැති මාධ්‍ය හමුවේදීය.කාසියේ වාසිය දිනා ගෙන පළමුව පන්දුවට පහර දුන් ශ්‍රී ලංකාව කඩුලු 9කට ලකුණු 218ක් රැස්්කළ අතර පාකිස්තානය තරගයේ තවත් පන්දු 16ක් ඉතිරිව තිබියදී කඩුලු 7ක් පමණක් දැවී ලකුණු 219ක් ලබා ගනිමින් තරගයේ ජය වාර්තා කළේය. කුමාර් සංගක්කාර (78) හා ඇන්ජලෝ මැතිව්ස් (61) එක්ව පස්වැනි කඩුල්ල වෙනුවෙන් පිහිටුවූ ලකුණු 118ක සබඳතාව මත ශ්‍රී ලංකා ඉනිම ගොඩනැගිණි. පාකිස්තානය වෙනුවෙන් සාර්ථක පන්දු යැවීමක නියැලෙමින් සොහායිල් ටන්වීර් ලකුණු 34කට කඩුලු 4ක් ලබා ගත්තේය. ලකුණු 219ක ජයග්‍රාහී ඉලක්කයක් හඹා යාමේදී පාකිස්තාන නායක මිස්බා උල් හක් ලකුණු 66ක්ද, උමාර් අක්මාල් නොදැවී ලකුණු 61ක්ද වාර්තා කළහ. මිස්බා, යූනුස් ඛාන් (34) සමඟ තෙවැනි කඩුල්ල ;වනුවෙන් ලකුණු 62ක සබඳතාවකටද, අක්මාල් සමඟ ලකුණු 84ක සබඳතාවකටද දායක විය. ශ්‍රී ලංකාව වෙනුවෙන් ජීවන් මෙන්ඩිස් ලකුණු 36කට කඩුලු 3ක්ද, දිල්හාර ප්‍රනාන්දු ලකුණු 47කට කඩුලු 2ක්ද ලබා ගත්හ.මාධ්‍ය හමුවේදී තව දුරටත් කරුණු දැක්වූ තිලකරත්න ඩිල්ෂාන්, තෙවැනි හා සිවුවැනි එක්දින තරග පහසුවෙන්ම ජය ගැනීමට අවස්ථාව තිබූ බවත් සමහර අවස්ථාවලදී අප ශක්තිමත් තත්ත්වයක සිටියත් තරගය හොඳින් අවසන් කිරීමට නොහැකි වූ බැවින් තරගමාලාව පරාජය වූ බවත් කියා සිටියේය.“පිතිකරු අංශයක් ලෙසින් අපි සාර්ථක ආරම්ිභයක් ලබා ගත්තත් තරගාවසානය දක්වා ඒ තත්ත්වයෙන් ප්‍රයෝජන ගත්තේ නැහැ. මේ පිළිබඳව අප විශේෂ අවධානය යොමු කළ යුතුව තිබෙනවා. දකුණු අපි‍්‍රකාවට යාමට පෙර අපි මේ කාරණාව නිරාකරණය කර ගත යුතුයි.”නායකත්වයේ වගකීම තමාගේ පිතිකරණයට බලපාන්නේ නැතැයි කී ඩිල්ෂාන්, තමා පීඩාවට පත්ව සිටින්නේ තමාගේ පිතිකරණය සම්බන්ධයෙන් මිස නායකත්වය නිසා නොවන බව කියා සිටියේය. “එංගලන්ත සංචාරයේ මගේ අතේ ඇඟිල්ල තුවාල වුනායින් පස්සේ මාස එක හමාරක් මම ක්‍රීඩා කළේ නැහැ. ඒ තුවාලය මගේ විශ්වාසයටත් මගේ පිතිකරණයේ ස්ථාවරත්වයටත් බලපෑවා. තවමත් මම මගේ සුපුරුදු දස්කම් අතරට එන්න වෙර දරනවා. මා කොතරම් දක්ෂයෙක් කියා මා දන්නවා. විශේෂයෙන් දකුණු අප්‍රිකාවේ පන්දුව බවුන්ස් වන තණතීරුවල මට ලකුණු ලබා ගන්න පුළුවනි.” සංගක්කාර ලකුණු අතර සිටී. මහේල ලකුණු අතරට පැමිණෙමින් සිටී. මැතිව්ස් යළි පන්දු යවයි. මේ කාරණා දකුණු අප්‍රිකානු සංචාරය අරබයා ශ්‍රී ලංකාවට සතුටු විය හැකි කාරණා බවද ඩිල්ෂාන් පෙන්නා දුන්නේය.අද පැවැත්වෙන විස්සයි20 තරගය ජය ගැනීම තම අපේක්ෂාව බව ශ්‍රී ලංකා නායකයා අවසාන වශයෙන් කියා සිටියේය.“එක්දින තරගමාලාවෙන් පස්සේ හොඳ ක්‍රිකට් ක්‍රීඩාවක් අපට තවමත් කළ හැකි බව මට විශ්වාසයි. අපි අන්තිමට ක්‍රීඩා කළ විස්සයි20 තරගමාලාවෙන් ශ්‍රී ලංකාව 2–0කින් ඔස්ට්‍රේලියාව පරාජය කළා” ඩිල්ෂාන් මතක් කර දුන්නේය. ශ්‍රී ලංකා කණ්ඩායමේ එක්සත් අරාබි එමීර් රාජ්‍ය සංචාරයේ අවසාන තරගය (විස්සයි-20) අද අබුඩාබි හි සෙයිඩ් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=s1111252</link>
    <topic>ටෙනිස් සූරයාට අනපේක්ෂිත පරාජයක්</topic>
    <author>ලන්ඩනය (ඒ.එෆ්.පී)</author>
    <content>ලෝක ටෙනිස් ශ්‍රේණිගත කිරීම්වල පළමු ස්ථානයේ පසුවන නොවැක් ඩිජොකෝවික් ස්පාඤ්ඤයේ ඩේඩිඩ් ෆෙරර් හමුවේ අනපේක්ෂිත ජරාජයක් අත කර ගත්තේය.ලකුණු 6-3ක් සහ 6-1ක් ලෙස ඩිජොකෝවික් පරාජයට පත් කළ ෆෙරර් ඒ.ටී.පී ලෝක ටෙනිස් තරගාවලියේ අවසන් පූර්ව වටයට සුදුසුකම් ලබා ගත්තේය.මෙවර තරගවාරයේදී ඩිජොකෝවික් පරාජයට පත්වූ 5වැනි අවස්ථාව මෙයි විය. මෙවර තරගවාරයේ ඩිජොකෝවික් මාස්ටර් ටෙනිස් සූරතා 5ක් සහ ග්‍රෑන්ඩ් ස්ලැම් සූරතා 3ක් ම දිනා ගත්තේය.“මේ පරාජය තේරුම් කර දෙන්න මට වචන නැහැ. මේ වසරේදී මම තරග කළ අන්තිම නරක තරගය මෙයයි. නමුත් ෆෙරර් ඉතා දක්ෂ ලෙස ක්‍රීඩා කළ බව කිව යුතුයි.” 24 හැවිරිදි ඩිජොකෝවික් තරගයෙන් අනතුරුව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=s1111253</link>
    <topic>පාකිස්තාන ක්‍රිකට් ක්‍රීඩකයන්ගේ ඇපෑල නිශ්ප්‍රභා කරයි</topic>
    <author>ලන්ඩනය (ඒ.එෆ්.පී.)</author>
    <content>මුදලට තරග පාවා දීමේ හේතුවෙන් සිර දඬුවමකට යටත් වී සිටින පාකිස්තාන ක්‍රිකට් ක්‍රීඩකයන් වන සල්මාන් බට් සහ මොහමඩ් අමීර් විසින් සිය තීන්දුවට එරෙහිව කරනු ලැබූ අභියාචනය ලන්ඩන් නුවර අභියාචනා උසාවිය මගින් (ඊයේ) නිශ්ප්‍රභා කළේය.පාකිස්තාන පිලේ හිටපු නායක 27 හැවිරිදි සල්මාන් බට් ට වසර දෙකහමාරක සිර දඬුවමක් සහ 19 හැවිරිදි ආමිර්ට මාස 6ක සිර දඬුවමක් පසුගිය 3 වැනිදා ලන්ඩන් උසාවිය මගින් නියම කර තිබිණි.ඔවුන් දෙදෙනාගේ අභියාචනා විභාගයට ගත් ඊයේ දිනයේ ක්‍රීඩකයන් දෙදෙනා උසාවිය හමුවේ පෙනී නොසිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=s1111254</link>
    <topic>යූත් පාපැදි සවාරියේ ජයග්‍රාහකයාට මෝටර් රථයක්</topic>
    <author>ජගත් ගුණවර්ධන</author>
    <content>ජාතික තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය ඒකාබද්ධව පළමුවරට පවත්වනු ලබන ශ්‍රී ලංකා යුත් පාපැදි සවාරිය (Tour de Sri Lanka Youth) ජය ගන්නා ජයග්‍රාහකයාට මෝටර් රථයක් පිරිනැමීමට බලාපොරොත්තු වන බව නිපුණතා සංවර්ධන අමාත්‍ය ඩලස් අලහප්පෙරුම මහතා පැවසීය.ඒ මහතා මේ පිළිබඳ පැවසුවේ ශ්‍රී ලංකා යූත් පාපැදි සවාරිය පිළිබඳ කොළඹ සිනමන් ග්‍රෑන්ඩ් හෝටලයේ දී පැවැති මාධ්‍ය දැනුවත් කිරීමේ හමුවේදීය.වැඩිදුරටත් අදහස් දැක්වූ ඇමැතිවරයා ලබන මස 8, 9 හා 10 දිනවලදි නැගෙනහිර පළාතේ මඩකළපුවෙන් ආරම්භවී දකුණු පළාතේ මාතරින් අවසන් වන පාපැදි සවාරිය ප්‍රධාන අරමුණු 3ක් මුදුන් පමුණුවා ගෙන ආරම්භ කළ බව පැවැසීය.මේ රටේ වාර්ගික සංහිදියාව වර්ධනය කරගැනීම, යෞවන සමාජ ව්‍යාපාරය ශක්තිමත් කිරීම හා පා පැදිය ජනප්‍රිය කරවීම ඒ ප්‍රධාන අරමුණ බවත් ජාතීන් අතර මිත්‍රත්වය නැවත ගොඩනගා ගැනීමටත් එම සබඳතා නොබිදෙන ලෙස ආරක්ෂා කර ගැනීමටත් මෙමගින් විශාල කාර්යයක් ඉටු වෙන බවත් සාමාන්‍ය ජනතාවගේ සමීපතම හිතවතාවූ පා පැදිය තරුණ පරපුර අතර ජනප්‍රිය කරවීම මෙමගින් බලාපොරොත්තු වන බවත් ඇමැතිවරයා පැවැසීය.ඉතිහාසයේ පළමු වරට පා පැදි තරගයකදී ජයග්‍රාහකයාට මෝටර් රථයක් ප්‍රදානය කරන අවස්ථාව විශේෂිත බවත් මෙමගින් පා පැදි ක්‍රීඩාවෙන් ඈත්වූ තරුණ පරපුර නැවත තරගවලට ආකර්ශණය කරගැනීමට අවස්ථාව උදාවන බවත් ඇමැතිවරයා පැවැසීය.මේ තරගයේදී ශ්‍රී ලංකා රක්ෂණ භාර අරමුදල හා එක්ව තරගයට සහභාගි වන සියලුම තරගකරුවන්, සහායකයන් හා උදව් කරුවන් ද ඇතුළුව මාධ්‍යවේදීන් පොලිස් නිලධාරීන් ද සමග තරගාවලියට සම්බන්ධ වන සියලු දෙනාම රක්ෂණ ආවරණයකට යටත් කරවන බවත් ඇමැතිවරයා වැඩි දුරටත් පැවසීය.වසර 50කට පමණ පසු උතුර දකුණ යාකරමින් පාපැදි තරගයක් පවත්වන ප්‍රථම අවස්ථාව මෙය වේ.අදියර තුනකින් සමන්විත වන තරගයේ සම්පූර්ණ දුර කිලෝ මීටර් 358කි. දෙසැම්බර් 8 දා පෙරවරු 8.30ට මඩකළපුව පොලිස් ස්ථානය අසලින් ආරම්භ වන පළමු අදියර කිලෝ මීටර් 128කින් සමන් විත වන අතර කාන්තන්කුඩි, පට්ටරිප්පු, කල්මුණේ, සමන්තුරේ, අම්පාර, දමන, පල්ලේවෙල හරහා සියඹලාන්ඩුව නගරයෙන් අවසන් වේ.දෙවැනි අදියර සියඹලාන්ඩුව නගරයෙන් දෙසැම්බර් 9 දා පෙරවරු 8.30ට ආරම්භවී කොඩයාන, මොනරාගල, බුත්තල, වැල්ලවාය, තණමල්විල, ලුණුගම්වෙහෙර, තිස්සමහාරාමය හරහා හම්බන්තොට නගරයෙන් කිලෝ මීටර් 157 කින් අවසන් වේ.කිලෝ මීටර් 73ක් වූ තෙවැනි අදියර දෙසැම්බර් 10 වන දින පෙරවරු 8.30ට හම්බන්තොට නගරයෙන් ආරම්භ වී මිරිජ්ජවිල, අම්බලන්තොට, නෝනාගම, රත්න, තංගල්ල, දික්වැල්ල හරහා මාතර නගරයෙන් අවසන් වේ.මෙදින පස්වරු 5.00 ත්‍යාග හා සහතික පත් ප්‍රදානය සිදු කරනු ලැබේ.තරගයේ අදියර තුනම ජයගන්නා ජයග්‍රාහකයාට මෝටර් රථයක් පිරිනැමෙන අතර දෙවැන් ස්ථානය සඳහා රුපියල් 300000ක් ද තෙවැනි ස්ථානය සඳහා රුපියල් 200000ක් 4 වන හා 5 වන ස්ථාන සඳහා පිළිවෙළින් රුපියල් 100000ක් හා 75000ක් පිරි නැමේ.6 වන ස්ථානයේ සිට 10 වන ස්ථානය දක්වා රුපියල් 50000 බැගින් පිරිනැමෙන අතර 11 වන ස්ථානයේ සිට 15 වන ස්ථානය දක්වා රුපියල් 40000 බැගින් පිරිනැමේ.16 වන ස්ථානයේ සිට 25 වන ස්ථානය දක්වා රුපියල් 25000 බැගින් පිරි නැමෙන අතර 26 වන ස්ථානයේ සිට අදියර තුනම නිවැරදිව අවසන් කරන තරගකරුවන්ට රුපියල් 5000 බැගින් හිමි වේ. අදියර තුන වෙන් වෙන්ව ජයග්‍රහණය කරනු ලබන මුල් ස්ථාන තුන සඳහා පිළිවෙළින් රුපියල් 10000 ක් 7500 ක් හා 5000 බැගින් ද පිරිනැමේ.මීට අමතරව කණ්ඩායම් සූරතාව සඳහා රුපියල් 50000ක් ද පිරිනැමීමට සංවිධායක කමිටුව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=s1111255</link>
    <topic>සය සාමාජික සැහැල්ලු පන්දු ක්‍රිකට් 27දා</topic>
    <author/>
    <content>කළම්බු මීඩියා සර්කල් සහ කටුවවාල සිංහ සමාජ ඒකාබද්ධව සංවිධාන කරනු ලබන ඹ්ඪධද ජභන 2011 සය සාමාජික සැහැල්ලු පන්දු ක්‍රිකට් තරගාවලියේ මේ මස 27 දා නාරාහේන්පිට ශාලිකා ක්‍රීඩාංගණයේදී පැවැත්වේ.මේ සඳහා රාජ්‍ය හා රාජ්‍ය නොවන මාධ්‍ය ආයතන 20ක ක්‍රිකට් කණ්ඩායම් තරග කරන අතර සූරතාව දිනා ගන්නා කණ්ඩායමට කුසලාන සමගින් මුදල් ත්‍යාග ද පිරිනැමේ. හොඳම පිතිකරු, හොඳම පන්දු යවන්නා සඳහා ද මුදල් ත්‍යාග පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=s1111256</link>
    <topic>මුදුකොටුව පාතිමාට එල්ලේ ජයක්</topic>
    <author/>
    <content>මෙරට දක්ෂතම හා ජනප්‍රියතම එල්ලේ කණ්ඩායම් 4ක් තරග වැදුණු සිව්කොන් එල්ලේ තරගාවලියේ සූරතාව දිනාගැනීමට මුදුකොටුව පාතිමා ක්‍රීඩා සමාජය සමත්විය.ජාතික එල්ලේ සූරතාව පිට පිටම දෙවතාවක් දිනූ මුදුකොටුව පාතිමා පිලේ සුගත් මිල්රෝයි තරගාවලියේ සූරයා ලෙස සම්මාන දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=f1111251</link>
    <topic>රුපියලේ අගය අඩු කිරීමෙන් අපනයන දියුණු වෙනවා</topic>
    <author/>
    <content>වර්තමාන යුගයේ දී සමබර හෝ අතිරික්ත අය වැය ලේ්ඛනයක් ඉදිරිපත් කිරීම බලාපොරොත්තු විය හැකි නොවුව ද 2012 අය වැයේ දී රජයේ වියදමින් සැලකිය යුතු මුදලක් ආයෝජන ලෙස වෙන් කිරීම සුබ ලකුණක් ලෙස මහාචාර්ය ඉන්ද්‍රරතන විශ්වාස කරයි.ඔහු පවසන පරිදි විනිමය අනුපාතිකය පහත හෙළීම ද කාලීන අවශ්‍යතාවක් ඉටු කිරීමකි. උද්ධමනය පාලනය කිරීම හා ජන ජීවිතයේ අනෙකුත් ක්ෂේත්‍ර කෙරෙහි මෙවර අය වැය ලේඛනය බලපාන අයුරු මහාචාර්ය ඒ. ඩී. වී. ද එස්. ඉන්ද්‍රරතන මහතා විග්‍රහ කරන්නේ මෙසේ යි.සෑම රජයක්ම අවුරුදු පතා ඉදිරි වර්ෂයේ දී තමන් කිරීමට බලාපොරොත්තු වෙන වියදම හා එම වියදම පියවීමට අවශ්‍ය ආදායම් රැස් කරන්නේ කෙසේ ද යන්න ගැන වාර්තාවක් පාර්ලිමේන්තුවට ඉදිරිපත් කරනවා. එම වාර්තාවෙන් කෙරෙන යෝජනා අනුව ජන ජීවිතයට හා ආර්ථික සංවර්ධනයට බලපෑමක් වෙනවා. ඒ නිසා මහජනයා අය වැය ගැන විශේෂ උනන්දුවක් දැක්වීමට පුරුදුව සිටිනවා.නූතන යුගයේ දී අය වැය ලේඛනයෙන් අපිට සමබර අය වැයක් බලාපොරොත්තු වෙන්න බැහැ. අය වැය ලේඛනයෙන් බලාපොරොත්තු වෙන්නේ ඉදිරි කාලය තුළදී ආර්ථිකය ඉදිරියට ගෙන යන්නේ කොහොම ද කියන දේ පෙන්වා දීම යි. එයින් ඉදිරි වර්ෂයේ රජය ළඟා කර ගැනීමට බලාපොරොත්තු වෙන ඉලක්ක පෙන්වනවා. ඒ නිසා හිඟ අය වැයක් තිබීම ප්‍රශ්නයක් නෙවෙයි.සංවර්ධනය කරා ගමන් කරන මොනම ආර්ථිකයකින්වත් අපට සමබර හෝ අතිරික්ත අය වැය ලේඛනයක් බලාපොරොත්තු වෙන්න බැහැ. 2012 අය වැය ලේඛනයේ 6.2% ක හිඟයක් තිබෙනවා.නව අය වැය යෝජනා මඟින් පසුගිය වසරට වඩා ආදායමේ වැඩිවීමක් බලාපොරොත්තු වෙනවා. ඒ වගේම වියදමේ වැඩි වීමට වඩා ආදායමේ වැඩිවීමක් මෙවර අය වැය ලේඛනය අනුව සිදුව තිබෙනවා. ඒක හොඳ ලක්‍ෂණයක්. ජංගම ගිණුම සමබර තත්ත්වයකට පැමිණ තිබෙනවා.ඒ වගේම මෙවර අය වැය හිඟයේ තිබෙන තවත් සුවිශේෂත්වයක් තමයි එයින් විශාල ප්‍රමාණයක් වෙන්ව ඇත්තේ ආයෝජනය සඳහායි. ඒක හොඳ ලකුණක්. මේ හිඟය ඇතිවෙලා තිබෙන්නේ පුනරාවර්තන වියදම් නිසා නොවෙයි. රජයේ ආයෝජන ඉහළ යාම නිසයි.රජයකට ආයෝජන වටිනාකම මෙයට වඩා අඩු කරන්න බැහැ. අපි බලාපොරොත්තු වෙන 8% ආර්ථික වර්ධන වේගය පවත්වාගෙන යන්න නම් රජය 7% ක හා පුද්ගලික අංශය 28% ක ආයෝජනයක් කළ යුතුයි.අපේ රටෙන් පිටරට යවන භාණ්ඩ හා සේවා අතරත් පිටරටින් ගෙන්වන භාණ්ඩ හා සේවා අතරත් වෙනස ජංගම ගිණුමේ ශේෂය ලෙස හැඳින්වෙනවා.කාලාන්තරයක් තිස්සේ ම අපනයනවලින් අපිට ලැබෙන ආදායමට වඩා ආනයන සඳහා අප ගෙවිය යුතු මුදල වැඩි අගයක් ගත්තා. ඒ නිසා හිඟයක් නිර්මාණය වුණා. මෙය ක්‍රම ක්‍රමයෙන් වැඩි වෙන්න පටන් ගත්තා.එසේ වූයේ මහ බැංකුව මැදිහත්ව එය පාලනය කිරීම නිසයි. ඔවුන් ඒ සඳහා විදේශ විනිමය වෙළෙඳ පොළට නිකුත් කිරීමේ උපාය මාර්ගය භාවිතා කළා. විදේශ මුදල් වෙළෙඳ පොළට නිකුත් කිරීම නිසා විදේශ මුදල් සැපයුම වැඩි වී දේශීය රුපියලේ වටිනාකම ඉහළ ගියා.අපේ විනිමය අනුපාතය පහළ හෙළීම කළ යුතු දෙයක්. එය අපත් ඇතුළුව මේ රටේ බොහොමයක් ආර්ථික විද්‍යාඥයන් රජයෙන් කළ ඉල්ලීමට කන්දීමක් හැටියට අපි දකිනවා. මගේ පුද්ගලික මතය වන්නේ විනිමය අනුපාතය 3% කින් නොව 5% කින් අඩු කළ යුතු බව යි.ජාත්‍යන්තර වෙළෙඳ ප්‍රවණතාව අනුව බැලුවහම අපේ රුපියලේ වටිනාකම තිබිය යුත්තේ ඩොලරයකට 115 – 120 අතර ප්‍රමාණයක්. එය තීරණය වන්නේ වෙළෙඳාම පදනම් කර ගත් දර්ශක අනුවයි.ඔවුන්ට ඉතාමත් හොඳයි. මේ නිසා අපනයනවල තරගකාරිත්වය ඉහළ යනවා. ලෝක වෙළෙඳ පොළේ අපි සමඟ තරග කරන අනෙකුත් රටවල් ඔවුන්ගේ විනිමය අනුපාතික අඩු කළා. ඉන්දියාව වගේම අග්නිදිග ආසියාවේ අනෙකුත් රටවල් තරගකාරී ලෙස විනිමය අනුපාතිකය පහළ දැම්මා. නමුත් අපි එහෙම නොකළ නිසා අපේ අපනයනවලට විදේශ වෙළෙඳ පොළේ තිබුණ ඉල්ලුම පහළ ගියා.රජය දේශීය ව්‍යාපාරිකයන්ට බර තබන ප්‍රතිපත්තියකින් ක්‍රියා කරන බව පසුගිය වර්ෂවල වගේම මේ වර්ෂයේ අය වැය යෝජනා දිහා බැලුවමත් පේනවා.දේශීය වශයෙන් ඇති කළ හැකි ඖෂධ වැනි කර්මාන්ත සඳහා දිරි දීම් කර තිබෙනවා. ආනයන අධෛර්ය කිරීම හොඳ දෙයක්. එමඟින් අනවශ්‍ය ආනයන රට තුළට පැමිණීම වැළකෙනවා. නමුත් අමු ද්‍රව්‍යය ආනයනය සඳහා හා අත්‍යවශ්‍ය ආහාර ද්‍රව්‍ය ආනයනය සඳහා තීරු බදු සහන ලබා දිය යුතුයි.ග්‍රාමීය සුළු කර්මාන්තවලට අනුබල ලැබෙන ආකාරයේ වගේම ආහාර නිෂ්පාදනය වැඩි කෙරෙන ආකාරයේ යෝජනා කිහිපයක් ඉදිරිපත්ව තිබෙනවා. ඒ විතරක් නෙවෙයි විදේශ රටවලට සහල් අපනයනය සඳහාත් යෝජනා ඉදිරිපත් කර තිබෙනවා. සුළු හා මධ්‍යම ව්‍යවසායකයන් මෙම අය වැයෙන් අමතක කර නැහැ.ප්‍රවාහන වියදම් ඉහළ යාම නිසා දේශීය නිෂ්පාදනයට ඇති වෙන බලපෑම් අවම කිරීමට හේතු වන ආකාරයේ යෝජනා ඉදිරිපත් කර තිබීම වැදගත්. පුළුවන් තරම් දේශීය කර්මාන්ත දියුණු කරන්න ක්‍රියා මාර්ග ගැනීම යහපත් දෙයක්.වැටුප් වැඩි කිරීමට වඩා අවධානය යොමු විය යුත්තේ නිෂ්පාදනය වැඩි කිරීමට යි. නිෂ්පාදනය ඉහළ නොගියහොත් මිල උද්ධමනය ඉහළ යනවා. ජීවන වියදම අඩුවෙන්නේ නැහැ. ඒ නිසා වැටුප් වැඩිවෙන ප්‍රතිශතයට සමානුපාතිකව නිෂ්පාදනය ඉහළ නැංවීමටත් කටයුතු කළ යුතුයි.උද්ධමනය පාලනය කිරීම සඳහා යෙදිය යුතු ප්‍රතිකර්මය වන්නේ ඵලදායිතාවය වැඩි කර භාණ්ඩවල මිල රදවා ගැනීමයි. ඇත්ත වශයෙන්ම රජයේ වියදමින් බිලියන 38 ක් වෙන් කර ඇත්තේ පඩි වැඩි කිරීම්, විශ්‍රාම වැටුප් වැඩි කිරීම් සහ රණවිරුවන්ගේ දීමනා වැඩි කිරීම සඳහායි. ඒ අතරම අඩු ආදායම් පවුල්වලට දීමනා යෝජනා කර තිබෙනවා. දුෂ්කර ගම්මාන දියුණු කිරීම වැනි වැඩ රාශියක් යෝජනා කර තිබෙනවා. මෙය මිල උද්ධමනයට බලපානවා. ඒක අඩු කර ගන්න නම් අපේක්‍ෂා කළ පරිදි දේශීය නිෂ්පාදනය වර්ධනය කරගන්න කටයුතු කළ යුතුයි.යටිතල පහසුකම් සඳහා යොදන වියදම් අඩු නොකර පවත්වාගෙන යන්නට කටයුතු කර තිබෙනවා. ඒ අනුව මෙවර දළ ජාතික නිෂ්පාදිතයෙන් 6.8% ක පමණ වියදමක් ඒ සඳහා වෙන් කර තිබෙනවා. 2001 – 2002 පැවැති එ.ජා.ප රජය යටිතල පහසුකම් සඳහා වෙන් කළේ ඉතාම පහළ අගයක්. ඒ අනුව බැලූවිට මහින්ද රාජපක්ෂ රජය යටිතල පහසුකම් සංවර්ධනය කිරීමට විශේෂ අවධානය යොමු කිරීම අනාගතය සඳහා සුබ සළකුණක්.ඒක කිසිසේත් ම යෝග්‍ය මතයක් විදිහට මම සලකන්නේ නැහැ. ඒකෙන් වෙන්නේ උද්ධමනය වැඩිවෙන එක පමණයි.රජයේ පරමාර්ථය වෙන්නේ දැනට තිබෙන ඇ. ඩොලර් 2800ක ඒක පුද්ගල ආදායම 2016 වන විට ඇ. ඩොලර් 4000 දක්වා ඉහළ නංවා ගැනීමයි. ඒක පුද්ගල මුර්ත ආදායම මේ යන විදිහට 8% කින් පවත්වාගෙන යන්න පුළුවන් වුණොත් 2016 වන විට ඒ ඉලක්කයට යා හැකියි.නමුත් ඊට අමතරව රට පුරාම පැතිරුණු සංවර්ධනයක් ගැන හා සාධාරණ ලෙස ආදායම් බෙදීයාමක් ගැන විශ්වාසය තබන බව ජනාධිපතිතුමා අය වැය කතාවේ ආරම්භයේ දිම සඳහන් කළා. අපිත් කල්පනා කරන්නේ අපේ අවධානය සමාජයේ සෑම කොටසක් කෙරෙහිම යොමු වීම වැදගත් බවයි. අනවශ්‍ය වියදම් සීමා කිරීමෙන් හා අය වැය කළමනාකාරිත්වය දිගින් දිගටම පවත්වාගෙන ගියොත් ඒ ඉලක්කයට යන එක අමාරු නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=f1111252</link>
    <topic>මහින්ද චින්තනයෙන් නව ජීවය ලද ටවර් හෝල් රඟහල පදනම</topic>
    <author/>
    <content>මහින්ද චින්තනය හා ටවර් හෝල් රඟහල පදනම යනු එකට ගලපාගත හැක්කේ කෙසේද යන්න එකවරම කෙනෙකුට නැගෙන ප්‍රශ්නයකි. එසේ වුවත් ටවර් හෝල් රඟහල පදනම පනත අනුව ගරු අග්‍රාමාත්‍යවරයා නිල බලයෙන් ම ටවර් හෝල් රඟහල පදනමේ සභාපතිවරයා වේ. ඒ අනුව මහින්ද රාජපක්‍ෂ මැතිතුමා ගේ අග්‍රාමාත්‍ය ධුර කාලය තුළ ටවර් හෝල් රඟහල පදනමේ සභාපතිවරයා ලෙසින් ද කටයුතු කර ඇති බැවින් ටවර් හෝල් රඟහල පදනම සහ එතුමා තුළ අභ්‍යන්තර සම්බන්ධයක් ඇත.ටවර් රඟහල මෙයට සියවසකට පෙර 1911 දෙසැම්බර් 16 වැනි දින බිහි වන්නේ හෙන්ද්‍රික් සෙනෙවිරත්න නම් මරදානේ පංචිකාවත්ත පාරේ “පැසෙන්ජර්ස් යුනියන් හෝටලය” පවත්වාගෙන ගිය ව්‍යාපාරිකයාගේ ධනයෙනි. නූර්ති යුගය ඔපවත් කළ නීතීඥ ජෝන් ද සිල්වා - නීතීඥ චාර්ල්ස් ඩයස් ඇතුළු නාට්‍යවේදීන් රැසකගේ නිර්මාණ ප්‍රදර්ශනය කරමින් ටවර් රඟහල නාට්‍ය ක්ෂේත්‍රයේ කේන්ද්‍රස්ථානය බවට පත්වුණි. පසුකලෙක ටවර් රඟහල ශ්‍රී ලංකාවේ චිත්‍රපට ප්‍රදර්ශනය ඇරඹීමත් සමඟ ක්‍රමයෙන් සිනමා ශාලාවක් බවට පත් විය.නූර්ති යුගය නිමා වී සිනමා යුගය බිහි වීමත් සමඟ ටවර් රඟහල විකිණී ගියෙන් නූර්තියට ජීවය දුන් කලාකරුවන් අනාථ බවට පත් විය. රඟහල ජරාවාස විය. ගරු අග්‍රාමාත්‍ය සිරිමාවෝ බණ්ඩාරනායක මැතිණියගේ යුගයේ චාර්ල්ස් ඩයස් සූරීන්ගේ මුණුබුරා වූ සංස්කෘතික අමාත්‍ය ලක්ෂ්මන් ජයකොඩි මැතිතුමාගේ අවශ්‍යතාවය මත ටවර් රඟහල රජයට පවරා ගැනීමට කටයුතු සූදානම් කළත් එම උදාර කටයුත්ත කිරීමේ වාසනාව ලැබුනේ තමා ළමා වියේදී ටවර් රඟහල වඩා හොඳින් ඇසුරු කළ හිටපු අග්‍රාමාත්‍ය ආර් ප්‍රේමදාස මැතිතුමාටය. ටවර් හෝල් රඟහල පදනම පනත සාදා එමගින් 1978 දී ටවර් රඟහල රජයට ගැනීමට එතුමාට හැකි විය.ටවර් හෝල් රඟහල පදනම ආරම්භ කළ ආර්. පේ‍්‍රමදාස ජනාධිපතිතුමා තම පාක්ෂික කලාකරුවන් පමණක් ලංකරගත් නායකයෙකි. හිතවත් කලාකරුවාට සියලු වරප්‍රසාද නොමසුරුව ලබාදුනි. “සිරිසඟබෝ “ - ශ්‍රී වික්‍රම” - “සමුද්‍ර දේවි” “නූර්ති” නිර්මාණය කිරීමේ අරමුණ වුයේ ද තම දේශපාලන ගමන් මඟට අවශ්‍ය ශක්තිය සපයාගැනීමය. එයින් මහා මෙහෙවරක් නාට්‍ය ක්‍ෂේත්‍රයට සිදුවුනත් එය රජය පිළිගත් ජාතික ප්‍රතිපත්තියක ප්‍රතිඵලයක් නොවීය.මහින්ද රාජපක්‍ෂ මැතිතුමාගේ මහින්ද චින්තනය ප්‍රතිපත්ති ප්‍රකාශය ජාතිත ප්‍රතිපත්තියකි. කලා කෙත අස්වැද්දීම තුළිින් ඒ කලා කේෂ්ත්‍රය පිළිබඳ ඇති දැක්ම දේශපාලනික අත්දැකීමෙන් පොහොසත් ජාතික නායකයෙකුගේ පුළුල් දැක්මකි. එම ලියවිල්ල තුළින් පැහැදිලි වන්නේ. එතුමා ඊළඟ පරම්පරාව ගැන හිතන රාජ්‍ය තාන්ත්‍රිකයෙක් බවය. ජනතාව එතුමාට ජනාධිපතිවරණයේදී මනාපය පළ කළේ එම ලියවිල්ල එතුමාගේ ප්‍රතිපත්ති ප්‍රකාශය ලෙස ඉතා වැඩි ඡන්දයෙන් පිළිගනිමිනි.රාජ්‍ය නායකයා කලාකරුවන් පිළිබඳ දරන මතය සුහදශීලි නම් අවංකනම් එම රටේ කලාකරුවන් හා නිර්මාණ ද ප්‍රබල වේ. ප්‍රංශ ජාතික ජින් පෝල් සර්ත්‍රේට වරෙක ප්‍රබල කලාකරුවන් සිටින රටක ආණ්ඩු දෙකක් ඇතැයි ප්‍රකාශ කළේ ය. ඔහුට අනුව එකක් ජනතාව පත්කර ගන්නා ආණ්ඩුවයි. අනෙක කලාකරුවන් ගේ ආණ්ඩුවයි. මහජනයා පත්කරගත් ආණ්ඩුවේ පාලකයා මහජන කැමැත්ත මත වෙනස් කළහැකි නමුත් කලාකරුවාගේ ආණ්ඩුව සදාකාලික වන්නේ ඔවුන්ගේ මතය ආණ්ඩුවකට වඩා ප්‍රබල බැවිනි.මහින්ද රාජපක්‍ෂ මැතිතුමා ජනාධිපති අපේක්ෂකයා ලෙස නම් කළ දිනම පළමුව එතුමා පිිළිගත්තේ කලාකරුවන් විසිනි. නාම යෝජනා භාරදීමෙන් පසු දිනක කලාකරුවන් සමඟ සුහද හමුවක් අරලියගහ මන්දිරයේදී පැවැත්විණි. තුන්දාහකට අධික කලාකරුවන් සහ කලා මාධ්‍යවල නිරත අය අරලියගහ මන්දිරයට රොක් වුයේ එතුමාට සුබ පතන්නට ය. එවන් කලාකරුවන් පිරිසක් එක් වහලක් යටට පළමු වරට එක්වූ එම සොඳුරු රාත්‍රියේ කලාකරුවන් එතුමාගෙන් ඉල්ලා සිටියේ යුද්ධය නැතිකර සාමය උදාකරන ලෙසය. කලාකරුවන් අමතා එතුමා ස්ථිරවම කීවේ යුද්ධය නිමාකර සාමය උදාකර දෙන බව ය. කලාකරුවෝ එතුමාගේ ජයග්‍රහණය වෙනුවෙන් කඳවුරු බැදගත්තේ ඒ නිසා ය.සාර්තේ‍්‍ර කියු කලාකරුවන්ගෙ ආණ්ඩුව දකුණු ඉන්දීය කලාකරුවන් එල්. ටී. ටී. ඊ. සංවිධානයට සහය දක්වන විට ශ්‍රී ලංකේය කලාකරුවන් එක හිතින් නිදහස් චතුරශ්‍රයට එක්ව අධිෂ්ඨාන පූජා කළේ ජනාධිපතිතුමාට දැවැන්ත ශක්තියක් ලබාදෙමිනි. දකුණු ඉන්දීය කලාකරුවන්ගේ උපවාසයද එතනින්ම නිමා විය. කලාකෙත අස්වැද්දීමට පමණක් නොව රටම සරුබිමක් කරන්නට නම් යුද්ධය නිමාකර ත්‍රස්ත්‍රවාදය අතුගා දැමිය යුතු බව එතුමා හොඳින් දැන සිටියේ ය. ස්ථිර වශයෙන්ම යුද්ධය නිමාකරන බව දන්නා එතුමා මුළු රටේම සංවර්ධන ක්‍රියාදාමය යුද්ධය පැවතියදී ආරම්භ කළේ යුද්ධය නිමවන විට සංවර්ධන ක්‍රියාවලියේ ඵලය ජනතාවට ලබා දීමට ය.මහින්ද චින්තනයෙන් ටවර් රඟහල නවීකරණය කරනු ලැබුවේද එම යටිතල පහසුකම් ලබාදීමේ අරමුණෙනි. ටවර් රඟහල ආරම්භයේ දී තිබූ ඉතා කුඩා නේපථ්‍යාගාර වෙනුවට නව ප්‍රතිසංස්කරණයේදී එය වැඩි දියුණු කර වඩා වැඩි වැසිකිලි, කැසිකිලි පහසුකම් ඇතිකර වේදිකාව වඩා පුළුල්කර රංගාලෝක පහසුකම් වැඩි දියුණු කර ඇත. වේදිකාවේ දෙපස රංග ශිල්පීන්ට විවේක ගැනීමට පහසුකම් සලස්වා ඇත.විශේෂ අමුත්තන්ට වී අයි පී මැදිරියක්, කාර්යාලයක්, ඉඩකඩ සහිත රංග ශාලාවක් ප්‍රදර්ශනාගාරයක් , සංරක්ෂණගාරයක් සඳහා උඩු මහලක් ඉදිකර ඇත. රංග ශාලාව ඉදිරිපිට යකඩ වැට සහ ගේට්ටු ගෙවත්ත , ප්‍රවේශ මාර්ගය, සියවසක අභිමානය, රැදෙන සේ නිර්මාණය කර ඇත. පේක්ෂකයන්ට වඩා පහසුවක් වන ලෙස ඉතා සුවිශේෂී ආසන සවිකර ඇත. ‘මහින්ද චින්තනය” යටතේ නූතන තාක්ෂණයේ සියලු පහසුකම්ද දෙවන අදියරේදී ටවර් රඟහලට ලබාදුන් පසු එය ශ්‍රී ලංකාවේ අංග සම්පූර්ණ රඟහලක් බවට පත්වනු ඇත.මහින්ද චින්තනයේ ආශිර්වාදයෙන් ඊළඟට ප්‍රතිසංස්කරණය වන්නේ ජාතියේ අභිමානවත් රඟහක් වන එල්ෆින්ස්ටන් රඟහලය. අලංකාර ගෘහ නිර්මාණයෙන් සපිරි කවාකාර සිවිලිමකින් යුත් ඔපෙරා රඟහලක් බදු විචිත්‍රවත් එල්ෆින්ස්ටන් රඟහල මරදානේ පිපිරීගිය කුරිරු බෝම්බයෙන් දරුණු ලෙස අභ්‍යන්තර පිපිරීම්වලට ලක්ව ඇති බව හෙළිවූයේ පසුගිය දිනක විශේෂඥ ඉංජිනේරුවන් කළ විමර්ශනයන් හි දී ය. මේ නිසා විශාල මුදලක් වැයකර එම රංග ශාලාවද අනාගත පරපුරට උරුමකර දීමේ වගකීම ජනාධිපතිතුමා සිය අතට ගෙන තිබීම වාසනාවකි. නූතන අවශ්‍යතාවයන්ට ගැලපෙන පරිදි නව පහසුකම් සහිතව මහින්ද චින්තනය යටතේ ජාතියට උරුමකරදෙන මෙම රංග ශාලාව කොළඹ නගරයට මුතුහරක් වනු ඇත.මහින්ද චින්තනයේ ආශිර්වාදයෙන් නවීකරණය වන සරසවිපාය අනාගතයේ ලලිතා කලා සරසවියක්ම වනු ඇත. දැනට දායකත්වයෙන් පැවැත්වෙන ඉන්දීය භාත්කණ්ඩ විභාග වඩා ක්‍රමවත් හා විධිමත් ලෙස පැවැත්වීමට දැනටමත් කටයුතු යොදා ඇත.ටවර් හෝල් රඟහල පදනම විසින් දිගුකලක සිට පවත්වාගෙන ආ පසුකලක වසා තිබුණු ටවර් නාට්‍ය පාසල ද විවෘත විශ්වවිද්‍යාලය සමඟ ඒකාබද්ධකර උපාධි පාඨමාලාවක් ලෙසින් ආරම්භකරන ලද්දේ ජනාධිපතිතුමාගේ ආශිර්වාදය සහිතව එතුමාගේ පාලන සමය තුළය. ටවර් නාට්‍ය හා රංගකලා පාසැලේ උසස් ඩිප්ලෝමා සමාර්ථය ලත් සිසුන්ගේ පළමු සිසුන් කණ්ඩායම විශ්වවිද්‍යාලයට ප්‍රවේශ වන්නේ 2012 වසරේ දීය.මේ වන විට ටවර් නාට්‍ය හා රංග කලා සිසුන්ගේ දායකත්වයෙන් නූර්ති ගී ප්‍රසංගයක්ද “විධුර” නූර්තිය හා “සක්කාය දිට්ඨි” නමින් නාට්‍ය යුගලක්ද නිර්මාණය කර ඇත. 2007 ජාතික නාට්‍ය වර්ෂයේදී ඊජිප්තුවේ පැවැති කයිරෝ 19 වැනි ජාත්‍යන්තර පර්යේෂණාත්මක නාට්‍ය උළෙලට ටවර් නාට්‍ය හා රංග කලා පාසැලේ නිර්මාණයක්වූ ගොදුර නාට්‍යය ප්‍රදර්ශනය කරමින් ශ්‍රී ලංකාව නියෝජනය කළේය.ටවර් හෝල් රඟහල පදනම මේ වනවිට ජාත්‍යන්තර නාට්‍ය ආයතනයේ ධ්ඊධ් ශ්‍රී ලංකා නියෝජිතයාද වන්නේ ය. ටවර් හෝල් රඟහල පදනමේ ශබ්දාගාරය යාවත්කාලින නොකිරීමේ හේතුවෙන් වසා දැමෙන තත්වයට පත්ව තිබුණි. එය නූතන යුගයට හා නව තාක්ෂණික භාවිතයට ගැලපෙන සේ නව විද්‍යුත් උපකරණ වලින් පොහොසත් කර නවීකරණය කරනු ලැබුවේ ද මහින්ද චින්තනය යටතේ ය.එමෙන් ම මහින්ද චින්තනය යටතේ පැරැණි උරුමයන් අනාගත පරපුරට සංරක්ෂණය කිරීම සඳහා මේ වනවිට සිරිසඟබෝ, වෙස්සන්තර, විධුර නූර්තිවල සියලු ගීත මනා ලෙස සංයුක්ත තැටිගතකර ඇත. එමෙන් ම නූර්ති ගීත එක්කර සංයුක්ත තැටි කීපයක්ම නිර්මාණය කර ඇත. එමෙන්ම ටවර් ප්‍රකාශන අංශයෙන් නූර්ති පිටපත් සහ නාට්‍ය විෂයට අදාළ කෘති රැසක්ද මුද්‍රණය කර ඇත.නාට්‍ය කලාවට සම්බන්ධ සියලු පොත පත එකතැනකින් අලෙවි කෙරෙක ටවර් පොත්හල සරසවිපායේ ස්ථානගතකරන ලද්දේ මහින්ද චින්තනය යථාර්ථයක් කරමිනි.ජනාධිපති සුභ සාදක අරමුදලෙන් වියපත් කලාකරුවන්ට ලබාදුන් විශ්‍රාම දීමනාව වැඩිකර 1996 සිට පොරොත්තු ලේඛනයේ සිටි කලාකරුවන් සියලු දෙනාට විශ්‍රාම දීමනාව ලබාදීමටත් වෛද්‍ය පහසුකම් ලබා දීමටත් ටවර් හෝල් රඟහල පදනම සමත් විය. එමෙන්ම ටවර් හෝල් රඟහල පදනමට අයත් කලාපුරයේ වෙසෙන කලාකරුවන්ට 99 අවුරුද්දට බදුදී ඇති ඉඩම් කැබලි අතිගරු ජනාධිපතිතුමාගේ නියමය පරිදි සින්නක්කර ඔප්පු මගින් පැවරීමටද සියලු කටයුතු සූදානම් කර ඇති අතර වියපත් කලාකරුවන්ගේ වෛද්‍ය සායන, වන්දනා චාරිකා, අවුරුදු තිළිණ ප්‍රදානය මගින් ඔවුන්ගේ වියපත් දිවියට සවියක් ගෙන දෙන්නට කටයුතු කර ඇත.ජාතික මට්ටමේ කලාකරුවන්ගේ රෝගී අවස්ථාවන් හි සොයා බලමින් අවශ්‍ය සහන සැපයීමත් මරණයකදී කළ යුතු කළ හැකි උපරිම කාර්ය භාරයන් ඉටුකරමින් කලාකරුවන්ගේ අභාවයෙන් පීඩාවට පත්වන පාර්ශවයට සහනයක් ලබාදීමටත් හැකි සියලුම කටයුතු ඉටුකිරීමට පදනම කටයුතු කර ඇත. එමෙන්ම ජීවත්වන කලාකරුවන්ගේ නිර්මාණ ඇගයිම්ද දිවංගත කලාකරුවන්ගේ ගුණ සමරු තුළින්ද ඔවුන් ඇගයීමට කටයුතු සංවිධානය කර ඇත.ටවර් හෝල් රඟහල පදනම වාර්ෂිකව පැවැත්වන සමස්ථ ලංකා පාසැල් නාට්‍ය තරඟයෙන් අංකූර නාට්‍ය ශිල්පීන් බිහිකිරීමට පුරෝගාමී මෙහෙවරක් කරන ටවර් හෝල් රඟහල පදනම රටපුරා පවත්වන නාට්‍ය වැඩමුළු මඟින් නාට්‍ය කලාවේ ප්‍රවර්ධනයට පුළුල් මෙහෙවරක් කර ඇත.මේ කාර්යයන් සඳහා උපදේශකත්වය සපයමින් ටවර් හෝල් රඟහල පදනමේ සභාපති ගරු අග්‍රාමාත්‍ය දි මු ජයරත්න මැතිතුමා ප්‍රමුඛ භාරකාර මණ්ඩලය සහ ගරු සංස්කෘතික හා කලා කටයුතු අමාත්‍ය ටී. බී. ඒකනායක මැතිතුමා ලබා දෙන නායකත්වය කෘතවේදීව සිහිපත් කළ යුතු ය. කලාකෙත අස්වැද්දීමට සංස්කෘතියද කලාවද ගොවිතැනද දන්නා ගැමි නායකයෙකු වන ටී. බී. ඒකනායක මැතිතුමා පත් කිරීමද අතිගරු ජනාධිපතිතුමාගේ දුර දක්නා නුවණේ ප්‍රතිඵලයකි.ඉදිරි වසර තුළ ටවර් රඟහලේ සියවස වෙනුවෙන් ශ්‍රී ලංකාවේ සුවිශේෂි ස්වතන්ත්‍ර නාට්‍ය කෘති කීපයක් ඉංගී‍්‍රසි භාෂාවන්ට සහ දෙමළ භාෂාවන්ට පරිවර්තනය කිරීමටත් , දෙමළ භාෂිත ජනතාවගේ යහපත සඳහා දෙමළ ඒකකයන් ඇතිකර අනාගතයේ දී ජාතික නාට්‍ය මධ්‍යස්ථානය ලෙසින් ශ්‍රී ලාංකේය නාට්‍ය කලාවේ ප්‍රවර්ධනයක් ඇති කිරීමටත් ටවර් හෝල් රඟහල පදනමේ අපේක්‍ෂාව වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=f1111253</link>
    <topic>සරස්වතිය සරසවියට</topic>
    <author>සංවාදයඅමිල තේනුවර</author>
    <content>සරසවි ශිෂ්‍ය ප්‍රජාවට න්‍යායාත්මක දැනුම මෙන්ම මානව සෞන්දර්ය වේදය අනුදත් පරිපූර්ණ උසස් අධ්‍යාපනයක් ලබාදීමේ අභිලාෂයෙන් උසස් අධ්‍යාපන අමාත්‍ය එස්. බී. දිසානායක මහතාගේ සංකල්පයක් මත ‘කවිතා’ නම් සාහිත්‍ය සම්මාන උළෙලක් සංවිධානය කොට ඇත. එහි අධ්‍යක්‍ෂ ලෙස කටයුතු කරනු ලබන්නේ මහාචාර්ය සුනිල් ආරියරත්නයන්ය. ඔහු සමග මේ පිළිසඳර අරඹන්නේ ‘කවිතා’ ගැන අදාළ පාර්ශ්වයන් දැනුවත් කිරීමේ රිසියෙනි.‘කවිතා’ යනු සංස්කෘත පදයක්. එහි කවිකම, කවීත්වය යන අරුත් ගැබ් වී තිබෙනවා. ඒ කවීත්වය කවිකම කියන්නේ ප්‍රතිභාවයි. සකලවිධ කලා නිර්මාණ ශිල්පීන්ම කවීන් විදියට හඳුන්වන්න පුළුවන්. භර්තෘහරි විසින් රචිත සංස්කෘත ශ්ලෝකයක ‘කවිකම ඇත්නම් රජකම කුමට ද?’ යනුවෙන් දැක්වෙනවා. ඉන් කියැවෙන්නේ කවිතායෙහි වටිනාකමයි. ඒ අරුතින් අපි මේ වැඩසටහන ‘කවිතා’ යනුවෙන් නම් කළා.ශ්‍රී ලංකාවේ විශ්වවිද්‍යාලවල ආරම්භයේ සිට මේ දක්වාම කලා කටයුතු සම්බන්ධයෙන් විද්‍යාර්ථීන්ට ලැබී තිබෙන අනුබලය ඉතා සීමිත බව කිව යුතුයි. ඒ කටුක අත්දැකීම මා විශ්වවිද්‍යාල සිසුවකු වශයෙන් සිටි කාලයෙත් ආචාර්යවරයෙක් වශයෙන් සිටි කාලයෙත් අත් විඳ තිබෙනවා. විශ්වවිද්‍යාලවල කලා කටයුතු සිදු වෙන්නෙ බොහෝ විට මහා ශිෂ්‍ය සංගම් මගින් හෝ විෂය සංගම්වලින්.නැතිනම් සිසුන්ගේ හා ආචාර්යවරුන්ගේ පෞද්ගලික උනන්දුවෙන්. විශ්වවිද්‍යාල පරිපාලනය ඊට අනුග්‍රහය දක්වන්නේ ඒවාට ශාලාවක් වෙන් කර දීමෙන් හෝ අනධ්‍යයන සේවක සේවිකාවන් ලබාදීමෙන් පමණයි. සැරසිලි කටයුතු කර දීමෙන් හෝ ඊට වැය වන විදුලිබිල ගෙවා දැමීමෙන් ඉතාම කලාතුරකින් විශ්වවිද්‍යාල පරිපාලනයේ මූල්‍යමය අනුග්‍රහයක් ලැබෙනවා.මෙවැනි තත්ත්වයක් හමුවේ ‘කවිතා’ වෙතින් අප බලාපොරොත්තු වන්නේ උසස් අධ්‍යාපන ආයතන කරා පැමිණෙන සමස්ත ශිෂ්‍ය ප්‍රජාවගේ නිසඟ ප්‍රතිභා ශක්තීන් හඳුනා ගැනීමට අනුබල සැපයීමයි.එස්. බී. දිසානායක මහතා යෞවන කටයුතු අමාත්‍යවරයා ලෙසත් ආචාර්ය නවරත්න මහතා සභාපතිවරයා ලෙසත් සිටි කාලයේ සියලුම විශ්වවිද්‍යාලවලට කලා කටයුතු සඳහා වාර්ෂිකව මූල්‍ය අනුග්‍රහයක් දැක්වූවා. මේ මුදල්වලින් අපේ විශ්වවිද්‍යාලයෙන් රූපවාහිනී පැයක් සජීව වැඩසටහන් ඉදිරිපත් කිරීමට අවකාශ සැලසුනා. මා දන්නා තරමින් එබඳු මූල්‍ය අනුග්‍රහයක් ලැබුණු ප්‍රථම සහ එකම අවස්ථාව එයයි.දැන් නැවත එස්. බී. දිසානායක ඇමැතිතුමා සහ නවරත්න මහතා එක්වී එවැනිම අනුග්‍රහයක් විශ්වවිද්‍යාල වෙත ප්‍රදානය කිරීමට ඉදිරිපත් වී මේ ව්‍යාපෘතිය භාර ගෙන තිබෙනවා. විශ්වවිද්‍යාල පරිපාලනය මගින් අනුග්‍රහයක් නොලැබෙන මුත් උසස් අධ්‍යාපන අමාත්‍යාංශයෙන් මේ දක්වන අනුග්‍රහය ප්‍රශංසනීයයි.මා මේ කටයුත්ත භාර ගත්තේ ඉතා සතුටින්. එයට හේතුව විශ්වවිද්‍යාල කලා කටයුතු සඳහා විශ්වවිද්‍යාල මට්ටමින් හෝ උසස් අධ්‍යාපන අමාත්‍යාංශ මට්ටමින් හෝ මූල්‍ය අනුග්‍රහයක් ලබා ගැනීමට අප බොහෝ වර උත්සාහ කර තිබීමයි. දැන් එය නොසිතූ විරූ අයුරින් සාර්ථක කර ගැනීමට හැකිවී තිබෙනවා.මේ සඳහා ඉදිරිපත් විය හැක්කේ උසස් අධ්‍යාපන අමාත්‍යාංශය යටතේ පවත්නා සියලුම රාජ්‍ය විශ්වවිද්‍යාල සහ උසස් තාක්ෂණ ආයතනයන්හි ඉගෙනුම ලබන සිසුන්ට පමණයි. පශ්චාද් උපාධි ඩිප්ලෝමා හෝ සහත්‍රික පත්‍ර පාඨමාලා සඳහා ලියාපදිංචි වී සිරින සිසුන්ට මේ සඳහා අයදුම් කිරීමේ හැකියාවක් නැහැ.තරගාවලියට අදාළ අයදුම්පත් හා ප්‍රකාශන තමන් ඉගෙනුම ලබන විශ්වවිද්‍යාලයේ හෝ උසස් තාක්ෂණ අධ්‍යාපන ආයතනයේ උපකුලපති පීීඨාධිපති අංශ ප්‍රධානී හෝ ආයතන ප්‍රධානී ලවා නිර්දේශ කොට ඉදිරිපත් කළ යුතුයි. මේ සඳහා අප ඉදිරිපත් කරන ආදර්ශ අයදුම්පත උපයෝගී කොට ගැනීම අවශ්‍ය වෙනවා.පූර්වෝක්තව කී පරිදි එහි තරග අංශ 8 ක් පැවැත්වෙනවා. පළමුවැන්න සාහිත්‍ය අංශය. නවකතා, කෙටි කතා, පද්‍ය කාව්‍ය, ගේය කාව්‍ය යන අංශ මෙයට ඇතුළත්. සියලු නිර්මාණ ස්වතන්ත්‍ර ඒවා විය යුතුයි. දෙවැනි අංශය වන්නේ වේදිකා නාට්‍ය පිටපත් තරග අංශයයි. මෙය දීර්ඝ හා කෙටි නාට්‍ය යනුවෙන් ශීර්ෂ දෙකකින් සමන්විතයි. තෙවැන්න සිනමා අංශය. මෙයත් තිර රචනා සහ ඩීවීඩී යනුවෙන් කොටස් දෙකකින් සමන්විතයි. සිව්වැන්න වන සංගීත අංශය යටතේ වසරේ හොඳම නිර්මාණශීලී ගායකයා සහ ගායිකාව තෝරා ගනු ලබනවා. ඒ වගේම මේ යටතේ වසරේ නිර්මාණශීලී ජන ගායනා ගායකයා සහ ගායිකාවත් වසරේ නිර්මාණශීලී වාදන ශිල්පියා සහ ශිල්පිනියත් තෝරා ගැනෙනවා.මීළඟ අංශය වන්නේ නර්තන අංශයයි. මේ යටතේ වසරේ නිර්මාණශීලී නර්තන ශිල්පියා, ශිල්පිනිය, ජන නැටුම් කණ්ඩායම, දේශීය අවනද්ධ ශිල්පියා හා දේශීය අවනද්ධ ශිල්පිනිය තෝරා ගනු ලබනවා.වසරේ නිර්මාණශීලී නිවේදකයා සහ නිවේදිකාව තෝරා ගැනෙන විද්‍යුත් මාධ්‍ය අංශය ‘කවිතායෙහි’ මීළඟ තරග අංශයයි. ඒ වගේම වසරේ නිර්මාණශීලී චිත්‍ර ශිල්පියා සහ චිත්‍ර ශිල්පිනිය තෝරා ගනු ලබන චිත්‍ර තරගයත් වසරේ නිර්මාණශීලී ඡායාරූප ශිල්පියා සහ ශිල්පිනිය තෝරා ගනු ලබන නිශ්චල ඡායාරූප අංශයත් මෙහි සෙසු අංශ දෙක වෙනවා.ඒ ඒ තරග අධීක්ෂණය කිරීම සඳහා මා ඇතුළු කලාකරුවන් විශාල පිරිසක් මේ ව්‍යාපෘතියට ස්වේච්ඡාවෙන් ඉදිරිපත් වෙනවා. මේ සම්මාන උළෙල මගින් දිරි ගන්වනු ලබන්නේ සිංහල මාධ්‍ය තරගකරුවන් පමණක් නොවෙයි. සිංහල මාධ්‍ය තරග ඉසව්වලට සමගාමීව දෙමළ මාධ්‍යයෙන් ද තරග පැවැත්වෙනවා.තරගාවලියට අදාළ සියලු අංශ සඳහා අවසන් විනිශ්චය පිළිබඳ තීරණය කවිතා TALENT සම්මාන උළෙලේ විනිශ්චය මණ්ඩලය සතු වෙනවා. තරග සඳහා ඉදිරිපත් කෙරෙන නිර්මාණ මීට පෙර කිසිදු මාධ්‍යයකින් පළවූ හෝ ප්‍රචාරණය වු ඒවා නොවිය යුතුයි.2012 මාර්තු මාසයේදී පමණ කොළඹ දී ‘කවිතා TALENT හෙවත් අන්තර් උසස් අධ්‍යාපන ආයතනීය නිර්මාණ ඇගැයීමේ සම්මාන උළෙල පැවැත්වීමට බලාපොරොත්තු වෙනවා. එපමණක් නොවෙයි කවිතා උළෙල වාර්ෂිකව සංවිධානය කිරීමත් අපේ අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111262</link>
    <topic>සුනාමියක් නෑ:බියවන්න එපා</topic>
    <author/>
    <content>දකුණු පළාතේ ප්‍රදේශ කිහිපයකට ඊයේ (25) උදෑසන ඇති වූ තද සුළං තත්ත්වයෙන් පසු ජනතාව අතර සුනාමි බියක් හටගෙන ඇත.මෙය සුනාමි තත්ත්වයක් නොවන බවත් ඒ සම්බන්ධයෙන් කිසිදු බියක් ඇති නොකර ගන්නා ලෙසත් කාලගුණ විද්‍යා දෙපාර්තමේන්තුව සහ ආපදා කළමනාකරණ මධ්‍යස්ථානය ජනතාවගෙන් ඉල්ලීමක් කරයි.සුනාමි තත්ත්වයක් හට ගන්නේ නම් ඒ පිළිබඳව පැය කිහිපයකට කලින් දැන ගැනීමේ තාක්ෂණය මේ වනවිට ඇති බවත් එවැනි අවස්ථාවල පෙර දැනුම් දීමක් සිදුකරන බවත් කාලගුණ විද්‍යා දෙපාර්තමේන්තුව අවධාරණය කරයි. අසත්‍ය තොරතුරු ප්‍රකාශ කරන්නන් අත්අඩංගුවටගැනීමට පොලිසිය කටයුතු කරන බව ගාල්ල ප්‍රදේශ භාර ජ්‍යෙෂ්ඨ පොලිස් නිලධාරියෙක් දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111263</link>
    <topic>අදත් තද වැසි</topic>
    <author>ශීලා උඩුවර</author>
    <content>නිරතදිග වෙරළබඩට ඔබ්බෙන් වූ මුහුදු ප්‍රදේශයේ ඇතිවූ කැළඹීම් තත්ත්වයක් නිසා දකුණු පළාත ආශ්‍රිතව තද සුළං තත්ත්වයක් ඇතිවූ බව කාලගුණ විද්‍යා දෙපාර්තමේන්තුව කීය. මෙය සුළි සුළඟක් නොවූ අතර තද සුළං තත්ත්වයක් බවත් එම තත්ත්වය ඊයේ දවසපුරාම විටින් විට පැවැති බවත් දෙපාර්තමේන්තුව කීය.කැළඹිලි ස්වභාවය පහව යයි ද වර්ධනය වේද යන්න පිළිබඳව තමන් දැඩි සෙවිල්ලෙන් සිටින බවද දෙපාර්තමේන්තුව කීය. මේ අතර අදත් (26) දිවයිනේ සෑම ප්‍රදේශයකම වැසි හෝ ගිගුරුම් සහිත වැසි ද ඇතැම් ප්‍රදේශවලට තද වැසි ද ඇතිවිය හැකි බව කාලගුණ විද්‍යා දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111264</link>
    <topic>ඕනෑම ආපදා අවස්ථාවක දී ආරක්ෂක අංශ සහාය ගන්න</topic>
    <author/>
    <content>ගංවතුර, සුළි සුළං හෝ නාය යෑම් වැනි ස්වාභාවික ආපදා අවස්ථාවල්වල දී අවශ්‍ය සහන කටයුතුවලට ඒ සඳහා මනා පුහුණුවක් ඇති ආරක්ෂක අංශවල සහාය ලබාගැනීමට කටයුතු කරන මෙන් ජනාධිපති මහින්ද රාජපක්ෂ මහතා ව්‍යසන කළමනාකරණ සඳහා වූ ජාතික සභාව වෙත උපදෙස් දෙයි.ඊයේ (25) පෙරවරුවේ ජනාධිපතිතුමාගේ ප්‍රධානත්වයෙන් අරලියගහ මන්දිරයේ පැවැති ව්‍යසන කළමනාකරණ ජාතික සභාවේ හත්වන රැස්වීමේ දී ජනාධිපතිතුමා මේ අදහස් පළ කෙළේය.පවතින කාලගුණික තත්ත්වයන් යටතේ ඉදිරියේ දී ඇති විය හැකි ගංවතුර හෝ නායයෑම් වැනි ආපදා තත්ත්වයන්වලට මුහුණ දීමට අවශ්‍ය කටයුතු සම්පාදනය කරන ලෙසත්, ව්‍යසන කළමනාකරණ සඳහා වූ ජාතික සභාව මගින් හඳුන්වා දී ඇති සෙවීමේ හා මුදා ගැනීමේ ඒකකයන් ස්ථාපිත කිරීම කඩිනම් කරන ලෙස ද ජනාධිපතිතුමා මෙහිදී අවධාරණය කළේය.ආපදා තත්ත්වයන් නිසා විනාශ වන නිවාස වෙනුවෙන් වන්දි ගෙවීමට එක් රක්ෂණ ක්‍රමයක් හඳුන්වාදීමට ද නාය යෑමට ලක්විය හැකි ප්‍රදේශයන්වල නිවාස සෑදීමට අවශ්‍ය නිර්දේශයන් ලබාදීමේ ඇතිවන ප්‍රමාදයන් අවම කිරීම සඳහා කටයුතු කරන ලෙස ද ජනාධිපතිතුමා උපදෙස් දුන්නේය.මේ අවස්ථාවට මහින්ද අමරවීර, බන්දුල ගුණවර්ධන, බැසිල් රාජපක්ෂ, ෆීලික්ස් පෙරේරා යන අමාත්‍යවරු ද ප්‍රධාන අමාත්‍යවරුන් වන බර්ටි ප්‍රේමලාල් දිසානායක, අතුල විජේසිංහ යන මහත්වරුන් ද, ජනාධිපති ලේකම් ලලිත් වීරතුංග, ආපදා කළමනාකරණ අමාත්‍යාංශයේ ලේකම් එස්. එම්. මොහොමඩ් යන මහත්ම මහත්මීන් ඇතුළු අමාත්‍යාංශ නිලධාරීන් පිරිසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111265</link>
    <topic>රත්වත්තේ අවමඟුලටපූර්ණ හමුදා ගෞරව</topic>
    <author>අසේල කුරුළුවංශ</author>
    <content>ශ්‍රී.ල.නි.ප. ජාතික සංවිධායක හිටපු ඇමැති ජනරාල් අනුරුද්ධ රත්වත්තේ මහතාගේ අවසන් කටයුතු පූර්ණ හමුදා ගෞරව සහිතව හෙට (27) පස්වරු 4.00 ට මහනුවර බෝගම්බර ක්‍රීඩාංගණයේ දී සිදු කෙරේ.ජනපති මහින්ද රාජපක්ෂ මහතාගේ උපදෙස් මත අදාළ කටයුතු සංවිධාන කෙරෙන බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය.දේහය මහනුවර මහායායේ පිහිටි රත්වත්තේ වලව්වේ මහජන ගෞරවය සඳහා තැන්පත් කැර තිබේ.ආගමික කටයුතු හෙට (27) පස්වරු 3.00 ට නිවසේ දී සිදු කිරීමෙන් අනතුරුව දේහය රිය පෙරහරකින් මහනුවර රැජින හෝටලය අසලට රැගෙන විත් යුද හමුදාව වෙත බාර දීමට නියමිතය. එතැන් පටන් බෝගම්බර ක්‍රීඩාංගණය වෙත යුද හමුදාව විසින් දේහය රැගෙන ගොස් පූර්ණ හමුදා ගෞරව සහිතව අවසන් කටයුතු සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111266</link>
    <topic>ආශ්චර්යයේ පිවිසුම හෙට සවස 6ටමහජනතාවට විවෘතයි</topic>
    <author>සුභාෂීනි සේනානායක</author>
    <content>ජනාධිපතිතුමන් අතින් හෙට (27) ජනතා අයිතියට පැවරෙන දක්ෂිණ අධිවේගී මාර්ගය ජනතාවගේ ගමන් බිමන් සඳහා විවෘත වන්නේ එදින පස්වරු 6 ට බව නියෝජ්‍ය ඇමැති නිර්මල කොතලාවල මහතා කියයි.එදින නිල උත්සව රැසක් පැවැත්වෙන නිසා මේ තීරණය ගත් බව නියෝජ්‍ය ඇමැතිවරයා කියයි. ජනාධිපතිතුමාගේ ප්‍රධානත්වයෙන් නිල උත්සවය කරන්දෙනිය නගරයේදී පැවැත්වෙයි. දක්ෂිණ අධිවේගී මාර්ගය විවෘත කිරීමේ අවස්ථාවට ආරාධිතයෙකු වශයෙන් සහභාගිවන බව විදේශ කටයුතු අමාත්‍යාංශය සඳහන් කරයි.දින 5ක කාලයක් ඒ මහතා ශ්‍රී ලංකාවේ රැඳී සිටින අතර එම කාලය තුළ දී ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස්, විපක්ෂ නායක රනිල් වික්‍රමසිංහ මහත්වරුන් ඇතුළු පිරිසක් හමු වී සාකච්ඡා කිරීමට නියමිත බව ශ්‍රී ලංකාවේ ජපාන තානාපති කාර්යාලය ප්‍රකාශ කරයි.මීට පෙර අවස්ථා කිහිපයකදීම ශ්‍රී ලංකාවට පැමිණ තිබෙන යසුෂි අකාශි මහතා මෙරට සාම ක්‍රියාවලිය පැවැති සමයේ සිට විශේෂ පහසුකම් සළසන්නෙකු වශයෙන් ක්‍රියා කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111267</link>
    <topic>රාවතාවත්ත ළමා රැඳවුම් මධ්‍යස්ථානයේඉන්දියන් ජාතික පාලිකාව අත්අඩංගුවට</topic>
    <author>බුද්ධිකා ඉඹුලාන සහ රක්ෂණ ශ්‍රියන්ත</author>
    <content>මොරටුව රාවතාවත්ත ප්‍රදේශයේ පවත්වාගෙන ගිය ළමා රැඳවුම් මධ්‍යස්ථානයේ ළමයින් විකිණීමේ ජාවාරමට සම්බන්ධ සැකකාරියක් වන ඉන්දියානු ජාතික පාලිකාව ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකයේ නිලධාරීන් ඊයේ (25) අත්අඩංගුවට ගෙන ඇත.මෙයට අමතරව එහි සිටි බාල වයස්කාර ගැබිනියක් හා දරුවෙකු ප්‍රසූත කළ බාල වයස්කාරියක හා තවත් බාලවයස්කාර දැරියක තම බාරයට ගත් බව ළමා ආරක්ෂක අධිකාරිය පවසයි.අත්අඩංගුවට ගත් පාලිකාව ප්‍රකාශ සටහන් කර ගැනීමෙන් අනතුරුව අද (26) උසාවිය වෙත ඉදිරිපත් කිරීමට නියමිතය.ළමා ආරක්ෂක අධිකාරියේ සභාපතිනී අනෝමා දිසානායක මහත්මියගේ උපදෙස් මත ළමා ආරක්ෂක අධිකාරියේ නව ස්ථානාධිපති සී.අයි. බාලචන්ද්‍රන් මහතාගේ මෙහෙයවීම මත වැඩබලන ස්ථානාධිපති බෝපිටිගොඩ මහතා ඇතුළු පොලිස් සැරයන් වරියන් වන චිත්‍රා හා අනෝමා යන නිලධාරිනියන් විසින් මේ අත්අඩංගුවට ගැනීම් සිදුකොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111268</link>
    <topic>ශ්‍රීපාද නායක පදවියටබෙන්ගමුවේ ධම්මදින්න හිමියෝ පත්වෙති</topic>
    <author>වෙල්ලස්සේ බන්ඩාර, රත්නපුර දිසා විශේෂ – නිරෝෂන පෙරේරා, රත්නපුර විශේෂ</author>
    <content>ශ්‍රීපාද නායක පදවියට බෙන්ගමුවේ ධම්මදින්න නාහිමියෝ තේරීපත්වුහ.සබරගමුව පළාත් සභා සංකීර්ණයේ ශ්‍රවණාගාරයේදී මේ නිලවරණය ඊයේ 25 පැවැත්විණ. වසර 25 කට පසු පැවති ශ්‍රීපාද නායක පදවි නිලවරණයට භික්ෂුන් වහන්සේලා පස්නමක් ඉදිරිපත් වූහ. එහෙත් ඊයේ පැවැති නිලවරණයේදී තරගය පැවතියේ භික්ෂුන් වහන්සේ දෙනමක් අතරය. රත්නපුර මහ දිසාවේ ප්‍රධාන සංඝනායක බෙන්ගමුවේ ධම්මදින්න සහ ශ්‍රීපාද බාරකාර දම්පහළ සීලානන්ද නාහිමිවරු ප්‍රධාන අපේක්ෂක හිමිවරුන් වුහ.ශ්‍රීපාද නිලවරණයට භික්ෂුන් වහන්සේ පස්නමක් ඉදිරිපත්ව සිටියහ. ඉන් තුන් නමක් නිලවරණයේදී ඉවත්වුහ.සබරගමුව පළාතේ ප්‍රධාන සංඝනායක මහෝපාධ්‍ය වේහැල්ලේ සිරිඅත්තදස්සි නාහිමියන්ගේ ප්‍රධානත්වයෙන් ඡන්ද විමසීම සිදුකෙරුණි. සංඝ සභාවේ ලේකම්ධුරයට පට්ටියවෙළ මහින්ද හිමියෝ පත්කිරීමෙන් පසු ඡන්ද විමසීම ඇරඹුණි මේ නිලවරණයේදී ප්‍රසිද්ධියේ ඡන්ද ප්‍රකාශ කිරීම විශේෂත්වයකි.බෙන්ගමුවේ ධම්මදින්න නාහිමි ඡන්ද 165 ක්ද දම්පහළ සීලානන්ද නාහිමි ඡන්ද 127 ක්ද ලැබුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n1111269</link>
    <topic>මහින්ද උපහාර උළෙල කල් යයි</topic>
    <author/>
    <content>දිනමිණ පුවත්පතේ ප්‍රධාන කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහතාගේ මාධ්‍ය ජීවිතයට වසර 50ක් පිරීම නිමිති කරගෙන මාතරදී අද (26) පැවැත්වීමට නියමිතව තිබූ උපහාර උළෙල ප්‍රදේශයේ අයහපත් කාලගුණික තත්ත්වය හේතුවෙන් කල් දමා තිබේ.මාතර දිස්ත්‍රික්කයේ ලේක්හවුස් මාධ්‍යවේදීන් සමඟ මාතොට සහෘදයන් මේ උපහාර උළෙල සංවිධානය කර තිබුණු අතර, එය නැවත පැවැත්වෙන දිනය ඉදිරියේදී දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n11112610</link>
    <topic>‘කාලගුණය ගැනඅවධානයෙන් ඉන්න’</topic>
    <author>භක්ති ධර්මප්‍රිය මෙන්ඩිස් නුවන් කොඩිකාර හා අනුර ප්‍රේමලාල්</author>
    <content>කාලගුණය පිළිබඳව දැඩි අවධානයෙන් සිටින්නැයි ආපදා කළමනාකරන මධ්‍යස්ථානය නැඟෙනහිර හා දකුණු පළාත්වල ජනතාවගෙන් ඉල්ලීමක් කරයි.ම් වන විට මඩකළපුව ඇතුළු නැඟෙනහිර පළාතේ ප්‍රදේශ කිහිපයකම පහත් බිම් ජලයෙන් යට වී ඇති බවත් ගංවතුර තත්ත්වයක් ඇතිවීමේ අවදානමක් මේ ප්‍රදේශය තුළ ඇති බවත් ඒ නිසා ජනතාවට අවධානයෙන් සිටින ලෙසත් ආපදා කළමනාකරන මධ්‍යස්ථානය අවධාරණය කරයි.ගාල්ල, මාතර ඇතුළු දකුණු පළාතේ තද සුළං තත්ත්වයක් පවතින බැවින් එම ප්‍රදේශයේ ජනතාවට ආරක්ෂිතව සිටින ලෙස ආපදා කළමනාකරන මධ්‍යස්ථානය පවසයි.මේ අතර ඇදහැලෙමින් පවතින අධික වාර්ෂාව හේතුවෙන් ගං ඉවුරු කඩා වැටීම් හා සුළු නායයෑම් තත්ත්වයන් දකුණේ හා ඌව පළාත්වල සිදුවිය හැකි බැවින් ඒ පළාත්වල ජනතාව කල්පනාකාරීව සිටිය යුතු බව ජාතික ගොඩනැගිලි පර්යේෂණ සංවිධානය අනතුරු හඟවයි.මේ සම්බන්ධයෙන් ‘දිනමිණ’ වෙත අදහස් දක්වන ඒ සංවිධානයේ නායයෑම් අංශයේ ප්‍රධානි ආර්. එම්. එස්. බණ්ඩාර මහතා අධික වර්ෂාව නිසා ගංඉවුරු කඩා වැටීම්, බදුල්ල, බණ්ඩාරවෙල ප්‍රදේශවල කුඩා පස්කඳු කඩා වැටීම් ඇතිවිය හැකි බව දන්වා සිටියේය.මාතර, ගාල්ල, දෙනියාය, නෙළුව යන ප්‍රදේශවල ඒ අහිතකර තත්ත්වය ඇතිවිය හැකි බැවින් ජනතාව කල්පනාකාරී විය යුතු යැයි අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n11112611</link>
    <topic>පැදුරේ නිදාගත් දුවවපොළඟෙක් කාලා</topic>
    <author>ආර්. සෝමසිරි</author>
    <content>හය හැවිරිදි පාසල් සිසුවියකට පොළගෙක් දෂ්ට කිරීම නිසා කොළඹ ජාතික රෝහලට ඇතුළත් කර රෝහලේ ප්‍රතිකාර ලබමින් සිටියදී මියගොස් ඇත. මෙසේ මියගොස් ඇත්තේ ඕවිටිගම කනිටු විදුහලේ පළමු වසරේ අධ්‍යාපනය ලැබූ හපුආරච්චි නෙත්මි කවීෂා නැමැති දරුවෙකි.මේ පිළිබඳ හදිසි මරණ පරීක්ෂණය කොළඹ නාගරික හදිසි මරණ පරීක්ෂක එඩ්වඩ් අහංගම මහතා විසින් 23 දින සිදුකරන ලදී.එහිදී සාක්ෂි දුන් මියගිය අයගේ මව වන නෙරංජන් නාලිකා (34) මෙසේ පැවැසුවාය.මිය ගියේ මගේ දෙවැනි දරුවා. දුව ඕවිටිගම කනිටු විදුහලේ පළමු වසරේ ඉගෙන ගත්තේ. සිද්ධිය වු දින දවල් දරුවන් දෙදෙනා සහ අපි කැලණි විහාරයට ගිහින් රෑ 9.00 යට විතර ගෙදර ආවා.රෑට කෑම කාලා දරුවෝ දෙන්න පැදුරක් එළාගෙන බිම නිදාගත්තා. ඔවුන් වටේට කොට්ට කීපයක් තියලා මදුරු දැලකුත් දාලයි තිබුණේ. අපි දෙන්නත් ඒ ළඟමයි නිදා ගත්තේ.රාත්‍රී 12.15 පමණ දුව හයියෙන් අඬන්න පටන් ගත්තා. මම දුවව වඩා ගන්න වෙලාවේ නයෙක් පිඹිනවා වගේ සද්දයක් ඇහුණා. ඒ ගැන සොයා බලනවිට අඩි 1 1/2 පමණ පොළඟෙක් දක්නට ලැබුණා.සතාව හරිම අමාරුවෙන් බෝතලයකට දාගෙන සර්පයාද රැගෙන දුව ගම්පහ රෝහලට ගෙන ගියා. එතනින් කොළඹ රෝහලට ගෙනාවත් එහිදී 23 වැනිදා උදේ දුව මිය ගිය බව දැනගත්තා. වෛද්‍ය වාර්තා හා සාක්ෂි සැලකිල්ලට ගත් හදිසි මරණ පරීක්ෂකවරයා මේ මරණය පොළගෙක් දෂ්ට කිරීම නිසා සිදුව ඇති බවට නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=n11112612</link>
    <topic>රන්මුතුගල බාලිකා නිවසේ තරුණියන්ට වධ හිංසා කළ කතුන් ගැන පරීක්ෂණ</topic>
    <author>සිරංජනී කුමාරි</author>
    <content>රන්මුතුගල සහතික කළ බාලිකා නිවාසය භාරයට අධිකරණ නියෝග මත භාරදී තිබූ තරුණියන්ට හා බාල වයස්කාර දැරියන්ට වද හිංසා කරමින් කෲර ලෙස සැලකූ බව කියන සිද්ධියට සම්බන්ධ අනෙකුත් බාලිකාවන් දෙදෙනා සම්බන්ධයෙන් පරීක්ෂණ පවත්වා අධිකරණයට වාර්තාවක් ඉදිරිපත් කරන ලෙස කොළඹ අතිරේක මහේස්ත්‍රාත් වයි. ප්‍රනාන්දු මෙනෙවිය ඊයේ (24) ළමා ආරක්ෂක අධිකාරියට නියෝග කළාය.අදාළ වැටලීම් කරන අවස්ථාවේ දී පලා ගිය බවට අධිකරණයට කරුණු ඉදිරිපත්ව ඇති බැවින් ඒ පිළිබඳව විධිමත් පරීක්ෂණයක් කර වාර්තාවක් ඉදිරිපත් කරන ලෙසට මහේස්ත්‍රාත්වරිය නියම කළාය.තවද මේ දැරියන් පලායාමට ආසන්නම හේතුව ලෙස සමලිංගික සේවනය සහ නිරුවතින් ස්නානය කිරීම නිසා දුන් අවවාද බවට ද අධිකරණයට කරුණු අනාවරණය වී ඇති හෙයින් ඒ පිළිබඳව විධිමත් පරීක්ෂණයක් පවත්වා අධිකරණයට වාර්තා කරන ලෙස මහේස්ත්‍රාත්වරිය අධිකාරියට නියම කළාය.මෙහි දී ළමා ආරක්ෂක අධිකාරිය පැවසූයේ පලාගිය දැරියන් 9 දෙනාගේ ප්‍රකාශ අනුව මේ පාලිකාව සහ සෙසු අය පාසල් නොයවා සිය නිවෙස්වල මෙහෙකාර සේවයේ යොදවාගෙන කෲර ලෙස තමන්ට සැලකූ බවය. නීතිඥ බණ්ඩාර ඒකනායක මහතා සිද්ධියට අදාළ සාක්ෂි වීඩියෝ පටිගත කිරීමකින් ලබා ගන්නා ලෙස අධිකරණය ඉල්ලීමක් කළේය.අදාළ කරුණු සලකා බැලූ මහේස්ත්‍රාත්වරිය ප්‍රධාන පාලිකාව ඇතුළු සෙසු සැකකාරියන් තිදෙනා ලබන මස 01 දින දක්වා රක්ෂිත බන්ධනාගාරගත කිරීමට නියම කළාය.සැකකරුවන් වෙනුවෙන් එම්. නසීර්, ඒ. සී. එම්. ඉස්මයිල්, නසීර් ඉස්මඩ්, වර්නන් කුරේ, නීතිඥවරුන් පෙනී සිටි අතර ළමා ආරක්ෂක අධිකාරිය වෙනුවෙන් නීතිඥ ෂාන් සෙනෙවිරත්න අගතියට පත් පාර්ශ්වය වෙනුවෙන් නීතිඥ බණ්ඩාර ඒකනායක පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111261</link>
    <topic>පාණදුරේ ක්‍රීඩා නායිකාවකට අතවර කිරීම:වසර 13ක් ගත වෙලත් නඩුව තවම ඉවර නෑ</topic>
    <author>පාණදුර සමූහ – කපිල සෝමරත්න</author>
    <content>පාණදුරේ විදුහලක ක්‍රීඩා නායිකාවක් රැගෙන ගොස් කතරගම ප්‍රදේශයේ නිවාඩු නිකේතනයක දී ලිංගික අපයෝජනයට ලක් කිරීම ගැන ක්‍රීඩා උපදේ්ශක ගුරුවරයකුට එරෙහිව නීතිපතිවරයා විසින් පාණදුර පළාත්බද මහාධිකරණයේ පවරා ඇති නඩුවේ වැඩිදුර විත්තියේ සාක්කියක් සටහන් කර ගැනීම විනිසුරු අමල් තිලකරත්න මහතා විසින් 2012 ජනවාරි මස 09 දාට කල් දමන ලදී.අභියාචනාධිකරණය නිකුත් කළ නියෝගයක් මත විත්තියේ සාක්කි කාරියගේ සාක්කිය නැවත සටහන් කර ගැනීමට මහාධිකරණයට සිදුවී ඇත.මේ නඩුවේ විත්තිකරු වන්නේ ශාරීරික අභ්‍යාස සහ ක්‍රීඩා උපදේශක ගුරුවරයකු ලෙස සේවය කළ පුද්ගලයෙකි.ඔහු අධිචෝදනා ලබා ඇත්තේ වර්ෂ 1998 නොවැම්බර් මස 20 වැනිදා හෝ ඊට ආසන්න දිනයක දී බාල වයස්කාර ශිෂ්‍යාවකට ප්‍රබල ලිංගික අපයෝජනයකට ලක් කිරීම ගැනය.1995 අංක 22 දරන ලංකා දණ්ඩ නීති සංග්‍රහය සමඟ කියැවෙන සංශෝධිත 364 වගන්තිය යටතේ නීතිපතිවරයා විසින් පවරා ඇති නඩුවට අවුරුදු 13 ක් ගතවී ඇතත් නඩු විභාගය අවසන් වී නැත.මේ නඩු විභාගය පාණදුර පළාත්බද මහාධිකරණ පූර්වගාමි විනිසුරු මාලනි ගුණරත්න මහත්මිය හමුවේ විභාග වූ අතර නඩු විභාගයේ පැමිණිල්ලේ සාක්කි සටහන් කර ගැනීම අවසන්කර විත්තිකරුගේ විත්ති වාචිකය කැඳවා තිබුණි.නඩු විභාගයේ දී සාක්කි දුන් පැමිණිලිකාරිය අධිකරණය හමුවේ කියා සිටියේ විත්තිකරු ඇය ඉගෙන ගත් විදුහලේ ක්‍රීඩා උපදේශක ලෙස කටයුතු කළ බවය. ක්‍රීඩාගාරයක් කළුතර තිබෙනවා යැයි කියා ඇයව කැඳවාගෙන ගිය විත්තිකරු කළුතරට ගොස් පසුව ඇයව බලයෙන් කතරගම ප්‍රදේශයේ නේවාසිකාගාරයකට ගෙන ගොස් බලයෙන් ලිංගික අපයෝජනයකට ලක් කළ බවය. දිනක් පමණ එම නේවාසිකාගාරයේ නැවතී අඹු සැමියන් ලෙස සිටිය අතර පසුදින ඇයව විත්තිකරු පාණදුරයට කැඳවාගෙන පැමිණි බවද ඇය කීවාය. අනතුරුව ඇය තම මවුපියන්ට ඒ බව දැන්වීමෙන් පසුව පාණදුර පොලිසියේ අපරාධ අංශයට ගොස් පැමිණිලි කළ බවද ඇය කීවාය.ඇය පාණදුර කේතුමති රෝහලට ඇතුළත් වී වෛද්‍ය පරීක්‍ෂණයකට ලක්වූ බවත් පොලිසිය විත්තිකරු අත්අඩංගුවට ගෙන අධිකරණයට ඉදිරිපත් කළ බවත් ඇය තවදුරටත් පැවසුවාය. අතවරය ඇයට සිදුවන විට ඇය අවුරුදු 16ක පාසල් ශිෂ්‍යාවක් බවත් ඇය සඳහන් කළාය. ඇයව ලිංගික අපයෝජනයකට ලක් කළේ විත්තිකරු බවද ඇය කීවාය. ඊළඟ නඩු දිනයේ දී විත්තිය වෙනුවෙන් විත්තිකරුගේ බිරියගේ සාක්කිය නැවත සටහන් කර ගන්නා බව විනිසුරුවරයා පැවසීය.විත්තිය වෙනුවෙන් නීතිඥ සුමේධ ඩී. පෙරේරා මහතා කරුණු කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111262</link>
    <topic>සොරාගත් යතුරු පැදියකින් ගිහින්නිවෙසක් කොල්ලකන්න හැදූ තැත වැරදිලා</topic>
    <author>හාරිස්පත්තුව මධ්‍යම විශේෂ ගාමිණි බී. දිසානායක</author>
    <content>මැණික්හින්න ප්‍රදේශයේ අඹු සැමි යුවළක් ඔවුන් සතු යතුරු පැදියෙන් රාත්‍රි 09.00 ට පමණ කටුගස්තොට පොලිස් වසමේ කුළු ගම්මන ග්‍රාමයේ ඥාති මළ ගෙදරකට ගියහ. ඔවුන් යතුරු පැදිය ඒ මළ ගෙදර අසල නවතා එම නිවසේ පැය දෙකක පමණ කාලයක් ගත කොට නැවත තම නිවෙසට යෑමට යතුරු පැදිය තිබූ ස්ථානයට පැමිණ බැලීමේදී යතුරු පැදිය එහි නැති බව දැනගෙන ඇත. ඔවුන් මේ ගැන වහාම ගොස් කටුගස්තොට පොලිසියේ පැමිණිලි කොට ඇත.පැමිණිල්ල සටහන් කරගත් අපරාධ අංශයේ නිලධාරීන් එම යතුරු පැදියේ සියලු තොරතුරු අවට පොලිස් ස්ථානවලට ලබාදී විමර්ශනය ආරම්භ කර ඇත. මෙම යතුරු පැදිය ගත් සොරා මෙදිනම රාත්‍රි මෙම යතුරු පැදියෙන් රඹුක්කන ප්‍රදේශයට ගොස් ගෙයක් බිඳීම සදහා කවුළුවක් විවෘත කිරීමේදී අවදි වූ නිවැසියන් සැකකරු කවුළුවෙන් නිවස ඇතුළට අත දමනා විට අතට පිහියෙන් කොටා ඇත.රඹුක්කන පොලිසිය ද මෙම අවස්ථාවේ ක්ෂණිකව ක්‍රියාත්මක වී සැකකරු සහ සොරා ගන්නා ලද යතුරු පැදිය මෙදින රාත්‍රියේම අත්අඩංගුවට ගෙන ප්‍රශ්න කිරීමේදී මෙම යතුරු පැදිය කටුගස්තොට පොලිස් වසමේ දී සොරා ගන්නා ලද යතුරු පැදිය බවට අනාවරණය වී තිබේ.සැකකරු කුළුගම්මන ප්‍රදේශයේ පදිංචි අයෙකි.සැකකරුගෙන් වැඩිදුරටත් ප්‍රශ්න කොට විමර්ශන කටයුතු සිදු කළ කටුගස්තොට අපරාධ අංශයේ පො. ප. බණ්ඩාර, උ. පො. ප. මහින්ද රාජපක්ෂ සහ පො. සැ. 23831 බස්නායක යන නිලධාරීන් පසුව සැකකරු මහනුවර ප්‍රධාන මහේස්ත්‍රාත් අධිකරණයට පසුගියදා ඉදිරිපත් කිරීමේදී සැකකරු වරද පිළිගන්නා ලදී. ප්‍රධාන මහේස්ත්‍රාත් එස්. බී. කරල්ලියද්ද මහතා සැකකරු හඳුනා ගැනීම සහ දඬුවම් නියම කිරීම ඉදිරි දිනයකට කල් තබා යතුරු පැදිය අයිතිකරුට බාරදීමට නියෝග කෙරිණි. වැඩිදුර විමර්ශන කටයුතු කටුගස්තොට පොලිසියේ අපරාධ අංශයේ නිලධාරීන් විසින් සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111263</link>
    <topic>ජා-ඇළ හොර විදෙස් රැකියා ආයතනයක්:අනුබල දුන් කතකට ශරීර ඇප නියම කරයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>බලපත්‍ර රහිතව නීති විරෝධී ලෙස විදේශ රැකියා ආයතනයක් පවත්වාගෙන යාමට අනුබල දුන්නේ යැයි කියන සිද්ධියක් සම්බන්ධව අත්අඩංගුවට ගත් තැනැත්තියක් රු. 7500ක මුදල් ඇප හා ලක්ෂ දෙකක ශරීර ඇප මත මුදා හරින්නැයි මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස මුදා හැරීමට නියෝග ලැබුවේ ශාන්ත ආනාපාර කුරණ පදිංචි කාන්තාවකය. ජා - ඇළ පොලිස් වසමේ මේ ආයතනය පවත්වාගෙන ගොස් ඇත.විදේශ රැකියා ලබාදෙන බවට පවසා මුදල් එකතු කරගෙන ඇති බවට පරීක්ෂණවලදී අනාවරණය වී ඇත. විදේශ රැකියා සඳහා යැවීමට උපයෝගී කරගන්නා වෘත්තිය පුහුණු සහතික, ග්‍රාම නිලධාරී සහතික, විදේශ ගමන්ලාභීන්ගේ ගමන්මලු, විදේශ ගමන්බලපත්‍ර, උප්පැන්න සහතික ඡායා පිටපත් මෙහි තිබී ඇත.වායු සමනය කළ කාමරයක මේ කාර්යාලය පවත්වාගෙන ගොස් අත.කාන්තාවන් තිදෙනෙක් සේවය කරමින් සිටි ඇති අතර ප්‍රධාන සැකකරු අත්අඩංගුවට ගැනීමට හැකිවී නැත. සැඟව සිටින ප්‍රධාන සැකකරු මෙහි සේවය කළ එක් කාන්තාවකගේ මස්සිනා බව පවසන ලදී. එම කාන්තාව මේ සිද්ධියට අනුබල දුන්නේ යැයි යන පදනම මත අත්අඩංගුවට ගෙන තිබුණි.බත්තරමුල්ල විදේශ සේවා නියුක්ති කාර්යාංශයේ ප්‍රධාන පොලිස් පරීක්ෂක ප්‍රදීප් මහතා සැකකාරිය අධිකරණයට ඉදිරිපත් කර පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111264</link>
    <topic>අයැදුම්පත්‍රයක් පුරවාගන්න ආ පුතාටඅම්මාගේ නම අමතක වෙලා</topic>
    <author>යක්කල විශේෂ – රුවන් සමන්ත</author>
    <content>ගම්පහ ප්‍රදේශයේ පදිංචි වයස අවුරුදු හතළිහක පමණ පුද්ගලයෙකි. ඔහුට සිය පදිංචි ඉඩමේ පවතින ගැටලුවක් නිරාකරණය කර ගැනීම සඳහා හදිසියේම උප්පැන්න සහතිකයක පිටපතක් ලබාගැනීමට අවශ්‍ය විය. ඒ සඳහා නියමිත අයැදුම්පත් පත්‍රයක් රැගෙන එය සම්පූර්ණ කර ගැනීම සඳහා ප්‍රදේශයේ පදිංචි ගුරුවරයකු ළඟට ගියේය.පුද්ගලයාගේ සියලු තොරතුරු සටහන් කළ ගුරුතුමා ඔහුගෙන් මවගේ නම විමසීය.හෙතෙම උඩ, බිම, බැලීය. ගුරු මහාතටද වෙනස වැටහිනි. ඇයි මොකවත් ප්‍රශ්නයක්දැයි ගුරුතුමා විමසීය. සර් අම්මගේ නම දාන්නම ඕනදැයි ඔහු විමසීය. ඔව්, ඔව්, මෙතන මවගේ නම ලියන්න ඕනෑ ගුරුතුමා කීවේය.එහෙනම් සර් ඉතිරිටික හෙට පුරවමු. මොකද මට අම්මගේ නම මතක නෑ. ගෙදර පොතක ලියලා තිබුණා. මම ඒක බලාගෙන හෙට එන්නම් කියා ඔහු යන්න ගියේය. දැන් ඉන්න උං අම්මගෙ නමවත් දන්නෙ නෑ. ගුරුතුමා අසල සිටි බිරියට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111265</link>
    <topic>ජනපති ජන්ම දිනය සමරාකැලණියේ උත්සව රැසක්</topic>
    <author>කැලණිය විශේෂ ලයනල් පී. පෙරේරා</author>
    <content>මේ රටේ කිසිදු පවුලක නොමැති එකමුතුකමක්, සමගියක්, බලවන්ත බවක් රාජපක්ෂ පවුල තුළ තිබෙනා බවත්, මුළු ලොවම එකලු කරමින් ගලා බස්නා සිවු මහා ගංඟා වැනි මේ රාජපක්ෂවරු රටට සම්පතක් යැයි මහජන සම්බන්ධතා හා මහජන කටයුතු පිළිබඳ ඇමැති ආචාර්ය මර්වින් සිල්වා මහතා පැවැසීය.හෙතෙම එසේ කීවේ ජනාධිපති මහින්ද රාජපක්ෂ මහතාගේ ජන්ම දිනය හා පදවි ප්‍රාප්ති දෙවන වසර සිහි කරමින් කැලණිය ප්‍රදේශයේ පැවති උත්සව කීපයක් හා ව්‍යාපෘති රැසක් ආරම්භ කරමින් පැවති උත්සව සභා අමතමිනි.නීතිඥ පුෂ්පා රාජපක්ෂ මහත්මියගේ ප්‍රධානත්වයෙන් කැලණිය වරාගොඩවත්ත, දළුගම්ගොඩ හා කිරිබත්ගොඩ ප්‍රදේශයන්හි මේ උත්සව පැවැත්විණි.ඇමැතිවරයා මෙසේද කීවේය.එක්තරා කාලයක මා හා පාතාලය අතර මහා සම්බන්ධතාවක් ඇති යැයි විපක්ෂය චෝදනා කළා. නමුත් විපක්ෂ නායකවරයා එංගලන්තයට ගොස් පැය 4ක් පාතාල නායකයකු සමග සාකච්ඡා කර තිබෙනවා. මේ සියලු තොරතුරු දැන් වාර්තා වෙමින් තිබෙනවා.එතුමා ඔහු සමග සාකච්ඡා කළේ වැටී ඇති පක්ෂය නැගිටුවන අයුරක්ද? නැතහොත් පක්ෂයට මුදල් ලබා ගන්නා ක්‍රමවේදයක් පිළිබඳව ද?කැලණියේ කිසිදු මාවතක් හදන්න එදා එක්සත් ජාතික පක්ෂයට බැරිවුණා. ඔවුනට ඒ සඳහා වාසනාව හෝ දක්ෂකම හා වීර්යවන්ත භාවයක් නැත. ඒ සඳහා අප හට දක්ෂ නායකත්වයක් තිබෙනවා.මුළු ගම්පහ දිස්ත්‍රික්කයම මේ රජය යටතේ දැවැන්ත සංවර්ධනයක් කරා අප ගෙන යනවා. ගම්පහ දිස්ත්‍රික්කයේ එක්සත් ජනතා නිදහස් සන්ධාන මන්ත්‍රීවරු, ඇමැතිවරු හරියට මී මැස්සන් වගේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111266</link>
    <topic>පොල්තෙල් පහනට අලුත් වෙනසක්</topic>
    <author>අලව්ව විශේෂ ඒ. කීර්තිසිංහ</author>
    <content>උත්සව අවස්ථාවලදී චාරිත්‍රානුකූලව පොල්තෙල් පහන දැල්වීම කරනුයේ වේදිකාව මත තබන ලද විශාල පහනක් දල්වමිණි.එහෙත් අලව්වේ රතනාලංකාර මහ විදුහලේ පැවැති උත්සවයක් ආරම්භ කිරීමට පහන් සිළු දැල්වුණේ අපූරු ක්‍රමයකටය.එනම් පොල්තෙල් පහන් දෑතින් ගත් නාට්‍යාංගනාවන් ලෙස සැරසුණු ශිෂ්‍යාවන් සිව් දෙනෙක් නැටුම් විලාසයෙන් වේදිකාව මත සිටියහ. ආරාධිත අමුත්තන් සිසුවියන් අතරැඳි පහන බැගින් දැල්වූහ. එම උත්සවයට විශේෂ අමුත්තා ලෙස කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා විදුහල්පති ඩී. ඇම්. ඒ. රාජපක්ෂ, අලව්ව ප්‍රාදේශීය සභාවේ සභාපති සන්ධ්‍යා කුමාර යන මහත්වරුද මේ උත්සවයට සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111267</link>
    <topic>බටකැත්තර සුසාන භූමියේආදාහනාගාරයේ ඉදිකිරීම් අතරමඟ</topic>
    <author>කැස්බෑව සංචාරක ධර්මසිරි සුරවීර</author>
    <content>බටකැත්තර සුසාන භූමියේ ඉදිකරන ආදාහනාගාරයේ වැඩ අවසන් කිරීමට ආසන්නව තිබියදී එහි ඉතිරි වැඩ අතර මග නවතා දමා තිබේ.මේ සඳහා ඇස්තමේන්තු ගත මුදල රුපියල් ලකෂ 50කට වඩා අධික බව පැවැසේ.මේ නිසා තම පවුල්වල ඥාතියකු මියගිය විටදී එම දේහයන් අවසන් කටයුතු සඳහා අඩකටත් වඩා වැඩ අවසන් මෙම ආදාහනාගාරය දෙස බල බලා වෙනත් ප්‍රදේශවල තිබෙන ආදාහනාගාර වෙත විශාල වියදමක් දරා රැගෙන යෑමට සිදුව ඇති බව ප්‍රදේශවාසීහු පවසති.ඒ වගේම සුසාන භූමිය කිසිදු නඩත්තුවක් නොමැති හේතුවෙන් දවසින් දවස වල්බිහිවෙමින් අපිරිසුදු තත්ත්වයට පත්වන බවද ඔව්හු පැවසූහමේ සම්බන්ධයෙන් කරුණු දැක්වූ කැස්බෑව නාගරික මන්ත්‍රී කේ. ඒ. ඩී. හේමසිරි මහතා - මේ වන විට එහි බොහෝ වැඩ අවසන් කර තිබෙනවා. එහි තවත් ඇත්තේ සුළු වැඩ කොටසක් පමණයි. නමුත් දැන් මාස 6 – 7 ක පමණ කාලයක සිටම එහි වැඩ අතර මග නවතා දමා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=r1111268</link>
    <topic>අකුණු සර වැදී මුළු නිවෙසම අළු ගොඩක් වෙලා</topic>
    <author>බණ්ඩාරගම සමූහ - එස්. ජයසිංහ</author>
    <content>පසුගිය 18 වැනිදා මහා වර්ෂාවත් සමග පතිත වූ අකුණුසරකින් පදිංචි නිවෙස විනාඩි විස්සකින් අළු ගොඩක් බවට පත්වීම හේතුවෙන් අඩු ආදායම් ලාභී පවුලක් අන්ත අසරණ තත්ත්වයට පත්ව ඇත.හොරණ - පොකුණුවිට පිදුරංගල වත්තේ පදිංචිව සිටි පා පැදියකින් ගොස් ලොතරැයි පත් අලෙවි කරන්නෙකු වන කේ. පී. සෙනෙවිරත්න හා ප්‍රනිතා පුෂ්පකුමාර යුවළට අවුරුදු අටක් වයසැති හිරන්‍යා ලක්මාලි හා වයස අවුරුදු හතරක් වන කවිඳු අභිෂේක නමින් දරු දෙදෙනෙක් වෙති.ප්‍රනිතා මහත්මිය මෙසේ පැවසුවාය.මම රැකියාව කරන්නේ හොරණ ඇඟලුම් කර්මාන්ත ශාලාවක.එදා ගෙදර හිටියේ අම්මයි දරු දෙදෙනයි විතරයි.එක පාරටම ආ අකුණකින් විදුලි මීටරය ගිනි අරගෙන. අම්මා දරුවෝ දෙන්නත් අරගෙන ගෙදරින් එළියට පැනලා කෑ ගහලා තියෙනවා. විනාඩි කිහිපයයි ගිහිං තියෙන්නෙ මුළු නිවෙසම අළුවෙලා.මම දැනට වසර හතරකට පමණ පෙර ගෘහ සේවිකාවක් විදියට විදේශගත වෙලා ඉඳලා නිවෙසට අවශ්‍ය සියලුම බඩු බාහිරාදිය අමාරුවෙන් හදා ගත්තා.රුපියල් ලක්ෂ පහක බඩු භාණ්ඩ නිවසත් සමඟ අළු වුණා.තියෙන එකම සැනසීම තමයි දරු දෙදෙනාට හා අම්මාගේ ජීවිත වලට කිසිදු හානියක් නොවීම. මෙම ඛේදවාචකයෙන් නිවෙසක් නිවෙසක් ගානේ පාරක් තොටක් ගානේ ගොස් ලොතරැයි පත් අලෙවි කිරීමට සෙනෙවිරත්නට ඉමහත් ශක්තියක් වූ පා පැදියද දැවී අළු වී ඇත.මොවුන්ගේ දුකට පිහිට වීමට කැමැති අයෙක් වෙතොත් මේ අසරණ දරු පවුලට උපකාරයක් කරන මෙන් ඔවුහු ඉතා කාරුණිකව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111263</link>
    <topic>ක්‍රිකට් ඡන්දය ජනවාරි 3 දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් නිලවරණය ජනවාරි 3 වැනිදා පැවැත්වෙන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය.නිලවරණයට අදාළ නාමයෝජනා ඊයේ සිට භාර ගැනීම ආරම්භ කෙරුණි. ක්‍රිකට් නිලවරණය දෙසැම්බර් 27 වැනිදා පැවැත්වෙන බව කලින් නිවේදනය කළ ද අලුත් මුදල් වර්ෂය ජනවාරි මාසයේ සිට ඇරඹෙන බැවින් දින කිහිපයක් කල් දැමූ බව ජයකොඩි මහත්මිය වැඩිදුරටත් පැවසුවාය.වසර 7කට පසුව පැවැත්වෙන ක්‍රිකට් නිලවරණය බොහෝ උණුසුම් එකක් වනු ඇතැයි විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111269</link>
    <topic>තෙන්ඩුල්කාර්ට සියවැනි ශතකය අහිමි වෙයි</topic>
    <author/>
    <content>සංචාරක බටහිර ඉන්දීය කොදෙව් දූපත් සමග ඉන්දීය කණ්ඩායම තරගවදින තරග තුනකිස් සමන්විත ටෙස්ට් තරගමාලාවේ තෙවන සහ අවසන් ටෙස්ට් තරගයේ සිව්වෙනි දිනයේදී ඉන්දීය සුපිරි පිතිකරු සචින් තෙන්ඩුල්කාර්ට තම 100 වෙනි ටෙස්ට් ශතකය ලකුණු 6කින් අහිමි වී ගියේය.විශ්වාසයෙන් හා බලාපොරොත්තු සහගතව ලකුණු 94ක් ලබා සිටියදී රවි රම්පාල එවූ පන්දුවකට අපරීක්ෂාකාරීව පන්දුවට පහරදීම හේතුවෙන් ඩැරන් සැමී අතට උඩ පන්දුවක් ලබා දී තෙන්ඩුල්කාර් දැවී ගියේ තමාගේ බලාපොරොත්තු සුන් කරගනිමිනි.පළමුව පන්දුවට පහරදුන් බටහිර ඉන්දීය කොදෙව් දූපත් පිල ඕවර 184.1 කදී සියලු දෙනා දැවී ලකුණු 590ක් රැස් කළ අතර ඊට ඩැරන් බ්‍රාවෝගේ අගනා ලකුණු 166ක් ද ක්‍රිග් එඩ්වර්ඩ්ගේ ලකුණු 86ක් ද කිරාන් පවෙල්ගේ ලකුණු 81ක් ද ක්‍රැගිග් ඩැරන්වෙට් ලකුණු 68ක් ද ඒඩ්‍රියන් බැරත් ලකුණු 62ක් ද මාලන් සැමුවෙල්ස් ලකුණු 61ක් ද එක් කළහ.පන්දු යැවීමේදි රවිචන්ද්‍රන් අශ්වින් ලකුණු 156කට කඩුලු 5ක් හා වැරොන් ආරොන් ලකුණු 106කට කඩුලු 3ක් ද බිද හෙළීය.පිළිතුරු ලෙස පන්දුවට පහර දුන් ඉන්දීය පළමු ඉනිම ඕවර 135.4 කදී සියලු දෙනා දැවී ලකුණු 482ක් රැස් කළ අතර ඊට රවිචන්ද්‍රන් අශ්වින් ගේ අගනා ලකුණු 103 ක් හා සචින් තෙන්ඩුල්කාර්ගේ ලකුණු 94 ද ගෞතම් ගම්භීර් ලකුණු 55 ක් ද විරාත් කෝලි ලකුණු 52ක් ද රැස් කළහ.පන්දු යැවීමේ දී රවි රම්පාල් ලකුණු 95කට කඩුලු 3ක් ද මාලන් සැමුවෙල්ස් ලකුණු 74කට කඩුලු 3ක් ද ඩැරන් සැමි ලකුණු 90කට කඩුලු 2ක් ද බිද හෙළීය.බටහිර ඉන්දීය කොදෙව් දූපත් පිල සියලු දෙනා දැවී (ඕවර 184.1) 590 - ඩැරන් බ්‍රාවෝ 166, ක්‍රිග් එඩ්වර්ඩ් 86, කිරාන් පවෙල් 81, ක්‍රැගිග් ඩැරන්වෙට් 68, ඒඩ්‍රියන් බැරත් 62, මාලන් සැමුවෙල්ස් 61 (රවිචන්ද්‍රන් අශ්වින් 156/5, වැරොන් ආරොන් 106/3)ඉන්දීය පළමු ඉනිම සියලු දෙනා දැවී (ඕවර 135.4) 482 - රවිචන්ද්‍රන් අශ්වින් 103, සචින් තෙන්ඩුල්කාර්ගේ 94, ගෞතම් ගම්භීර් 55, විරාත් කෝලි 52 (මාලන් සැමුවෙල්ස් 74/3, ඩැරන් සැමි 90/2).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111264</link>
    <topic>පා පැදි තරගය හෙට කොට්ටාවේදී</topic>
    <author/>
    <content>ශ්‍රී ලංකාවේ ප්‍රථම අධිවේගි මාර්ගය විවෘත කිරීමේ උත්සවයට සමගාමීව පැවැත්වෙන පා පැදි තරගය හෙට පෙරවරු 7.30ට කොට්ටාව පිවිසුම අභියසදී පැවැත්වේ.බස්නාහිර පළාත් ක්‍රීඩා හා තරුණ කටයුතු ඇමැති උපාලි කොඩිකාර මහතාගේ හා මහරගම නගරාධිපතිනි කාන්ති කොඩිකාර මහත්මියගේ ප්‍රධානත්වයෙන් පැවැත්වෙන මේ පා පැදි තරගයේ ජයග්‍රාහකයාට මුදලින් රුපියල් 30000ක් පිරිනැමේ. දෙවන හා තෙවන ස්ථාන දිනා ගන්නා තරගකරුවනට පිළිවෙළින් රුපියල් 25000ක් හා 20000ක් පිරි නැමෙන අතර 4වන ස්ථානයේ සිට 10වන ස්ථානය දක්වා රුපියල් 5000 බැගින් පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111265</link>
    <topic>විජය කුමාරණතුංග අනුස්මරණවොලිබෝල් අවසන් තරගහෙට කුරුණෑගල මාළිගාපිටියේදී</topic>
    <author>පොල්ගහවෙල සමූහ එල්.පී. තිලකරත්න</author>
    <content>විජය කුමාරණතුංග මහතාගේ 66 වන ජන්ම දිනය නිමිත්තෙන් සහෘද සංසදය සංවිධානය කරනු ලබන කාන්තා / පිරිමි බොලිබෝල් තරගාවලියේ අවසන් මහා තරග හෙට කුරුණෑගල මාළිගාපිටියේදි පැවැත්වේ.තරගාවලියේ පිරිමි සූරතාව දිනාගන්නා කණ්ඩායමට විජය කුමාරණතුංග අනුස්මරණ අභියෝගතා කුසලානය සමග රුපියල් 50000ක් ද අනුසූරයන්ට කුසලානය සමග රුපියල් 30000ක් ද පිරි නැමේ.කාන්තා සූරතාව දිනා ගන්නා කණ්ඩායමට සූරතා කුසලානය සමගින් රුපියල් 30000ක් සහ අනුසූරියන්ට කුසලානය සමඟ රුපියල් 20000ක් ද පිරිනැමේ.සහභාගී වූ සියළුම කණ්ඩායම් වෙනුවෙන් වොලිබෝලයක් සමග දැලක් ලබා දීමට සංවිධායක කමිටුව බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111266</link>
    <topic>රණවිරු අනුස්මරණ එල්ලේ තරගාවලිය හෙට වැලිසරදී</topic>
    <author/>
    <content>දේශයේ නිදහස වෙනුවෙන් දිවි පුදකළ අභීත රණවිරුවන් සමරමින් රාගම තරුණ කැල සංවිධානය කරන රණවිරු අනුස්මරණ එල්ලේ සිව්කොන් තරගාවලිය හෙට (27) පෙරවරු 9.00ට වැලිසර නවලෝක ක්‍රීඩාංගණයේදී පැවැත්වේ. මේ එල්ලේ තරගාවලියට කොළඹ ඒකාබද්ධ පිල, වත්තල ඒකාබද්ධ පිල, ජා ඇල ඒකාබද්ධ පිල සහ ශ්‍රී ලංකා යුද හමුදා පිල යන එල්ලේ කණ්ඩායම් සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111267</link>
    <topic>පූනේ මැරතන් තරගයටඉන්ද්‍රජිත් නම් කරයි</topic>
    <author/>
    <content>ලබන මස 4 වන දින ඉන්දියාවේ පැවැත්වීමට නියමිත ජාත්‍යන්තර මැරතන් තරගයක් වන 26 වන පූනේ මැරතන් තරගය සඳහා ශ්‍රී ලංකාව නියෝජනය කිරීමට අනුරාධ ඉන්ද්‍රජිත් කුරේ, මලල ක්‍රීඩා තේරීම් කමිටුව විසින් නම් කර ඇත. ඔහු පසුගිය ලන්ඩන් මැරතන් තරගයේදී දක්වන ලද දක්ෂතා පදනම් කොට මේ තේරීම කර ඇති අතර ඒ සඳහා ක්‍රීඩා ඇමැතිතුමාගේ ද අනුමැතිය ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s1111268</link>
    <topic>ආදි ධර්මරාජ-ආදි කිංස්වුඩ් ක්‍රිකට් තරගය හෙට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ආදි ධර්මරාජ – ආදි කිංස්වුඩ් ක්‍රිකට් තරගය හෙට (27) මහනුවර ලේක්වීව් ක්‍රීඩාංගණයේදී පැවැත්වේ. ඕවර 50 සීමිත ඕවර් තරගයක් ලෙස පැවැත්වෙන මේ තරගයේ ජයග්‍රාහකයන්ට ධර්මරාජ ආදි පිල පිරිනමන ආතර් අල්විස් අනුස්මරණ කුසලානය සහ කිංස්වුඩ් ආදි පිල පිරිනමන ක්ලිෆර්ඩ් රත්න විභූෂණ අනුස්මරණ කුසාලන පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s11112610</link>
    <topic>මායාදුන්න විදුහලටක්‍රිකට් ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන 13න් පහළ තෙවන කොටසේ තරග වදින හංවැල්ල මායාදුන්න මහා විදුහල බත්තරමුල්ල එම්.ඩී.එච්. ජයවර්ධන විදුහල අතර පැවැති ක්‍රිකට් තරගයේ දී මායාදුන්න විද්‍යාලයට පළමු ඉනිමේ කඩුලු 1ක තියුණු ජයක් හිමිවිය.එම්.ඩී.එච්. ජයවර්ධන විදුහල - සියලු දෙනා දැවී – 154හේෂාන් භානුක 40 (පසිදු හංසක 18/2, නිමල්ක වීරරත්න 35/2, කසුන් අයේෂ්මන්ත 33/2)මායාදුන්න විද්‍යාලය - 160(නිමල්ක වීරරත්න 27, සුපුන් තාරක 21 (දර්ශන ජයසුන්දර 41/5, දිනේෂ් පෙරේරා 21/2)කිරිවත්තුඩුව විජයවර්ධන විදුහල සමග පැවැති තරගයේදී මායාදුන්න විදුහලට ලකුණු 5ක ජයක් හිමිවිය.මායාදුන්න විදුහල සියලු දෙනා දැවී – 99රමේෂ් මධුවන්ත 30 (දිනුක විමුක්ති 34/5, හසිදු ලක්ෂිත 10/3)කිරිවත්තුඩුව විජයවර්ධන විදුහල සියලු දෙනා දැවී – 94දිලේෂ් අත්තනායක 21 (නිමල්ක වීරරත්න 17/3, රමේෂ් මධුවන්ත 29/3, කසුන් අයේෂ්මන්ත 11/2).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=s11112611</link>
    <topic>සිංගප්පූරු ආරාධිත ජිම්නාස්ටික් තරගයේදීශ්‍රී ලංකා ‘බී’ පිලට තෙවන ස්ථානය</topic>
    <author/>
    <content>සිංගප්පූරුවේදී පැවැති ආරාධිත සංදර්ශන ජිම්නාස්ටික් තරගාවලියේදී ශ්‍රී ලංකා ‘බී’ පිල තෙවැනි ස්ථානය දිනා ගැනීමට සමත්විය. මේ තරගාවලිය සඳහා කොරියාව, සිංගප්පූරුව හා ශ්‍රී ලංකාවෙන් කණ්ඩායම් 21ක් සහභාගී වූහ. මේ කණ්ඩායමට කොළඹ සිරිමාවෝ බණ්ඩාරනායක, කොළඹ විශාකා, කිරිබත්ගොඩ විහාරමහාදේවී, කොටහේන යහපත් එඩේරාගේ කන්‍යාරාමය, පන්නිපිටිය ක්‍රිස්තුරාජ, මහරගම විද්‍යාකර බාලිකා සහ කඩවත මහාමායා බාලිකා විදුහල්වලින් ක්‍රීඩිකාවන් 24 දෙනෙක් සහභාගී වූහ.සහභාගී වූ ක්‍රීඩිකාවන් වූයේ කේ.කේ. අමායා සිතුමිණි, එච්.ෂෙනාලි සමදරා, ජී. බිනුරි ප්‍රමෝද්‍යා, එච්. සෙනේෂි උත්තරා, පී. තරුෂි දිනේද්‍රා, ඩබ්ලිව්. මෙත්මා මල්ෂානි, සචිනි කෞෂල්‍යා, ඇන්ඩ්‍රියා ස්මාහෝන්, විනුලි විජේකෝන්, වෙනුරි විජේකෝන්, චතුමි සමරසිංහ, අමාෂා නාවලගේ, නෙත්මි රනවණ, නදුන්ෂි කහගොල්ල, කාවින්දි ජයවීර, කවීෂි මානගේ, සෙව්මි සෙනරත්, නදී කුමාරි, ඉමාෂා තාරින්දි, අමන්දි නවෝද්‍යා, ඈන් නිලක්ෂි ද සිල්වා, අරුණි හේවාවිතාරණ, මදාරා හේවාවිතාරණ, නෙලීෂා අල්ගමය. කණ්ඩායමේ උපදේශක ලාල් චන්ද්‍රසිරි ද සිල්වා, කණ්ඩායම් ප්‍රධානියා ලෙස උදාර එස්. ලියන්වල හා සංදර්ශන පුහුණුකරු ලෙස එම්.ඒ. තුෂාර ඉන්දික මහත්වරු ද කටයුතු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=f1111261</link>
    <topic>එන්ජිමයි ගියර් පෙට්ටියයිදෙකම බේරිලා!</topic>
    <author>සංවාද සටහන ධම්මික සෙනෙවිරත්න</author>
    <content>2012 වසර සඳහා ජනාධිපතිතුමා විසින් ඉදිරිපත් කරන ලද අය-වැය ජන ජීවිත ගොඩනැඟීම හා රට පෙරට ගෙනයාම සඳහා බලපාන ආකාරය ගැනත්, මෙවර අය-වැයේ විශේෂතා පිළිබඳත් කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය රංජිත් බණ්ඩාර සමඟ කරන ලද සාකච්ඡාවකි.* ඉදිරි වර්ෂය සඳහා අය-වැය ලේඛනය ඉදිරිපත් කළ පසු එය විග්‍රහ කිරීමේදී මේ අය-වැය සුබසාධන අය-වැයක්. මෙය සංවර්ධනාභිමුඛ අය-වැයක් ආදී වශයෙන් දැක්වෙනවා. 2012 වසර සඳහා ඉදිරිපත් වූ අය-වැය ඔබ දකින්නෙ මොන විදිහට ද?මේ අය-වැය ජන ජීවිතය ගොඩනැඟීම සඳහා මෙන්ම රට ඉදිරියට ගෙනයාම සඳහා වූ අය-වැයක් ලෙස මම දකිනවා. ජන ජීවිත ඉහළ මට්ටමකට ගැනීම සඳහා වූ යෝජනා, දිරිගැන්වීම්, යොමුකිරීම් අපට මේ අය-වැයේ දකින්න පුළුවන්. “දිවි නැඟුම” වැනි වැඩපිළිවෙළ දිරිගැන්වීම මඟින් අරමුණූ කරගන්නේ ජන ජීවිත ගොඩනැඟීමයි. සාම්ප්‍රදායික කෙටි කාලීන සහනවලින් ඔබ්බට යමින් ජනජීවිත ඉහළට ගැනීම, ජීවන තත්ත්වය නඟා සිටුවීම, සමාජ, ආර්ථික පසුබිම පුළුල් කිරීම වගේ කාරණාවලට මේ අයවැයෙන් ප්‍රමුඛත්වයක් ලැබී තිබෙනවා.ඒ අතරම රට වේගවත් සංවර්ධන ක්‍රියාවලියකට යොමු කර තිබියදී රට පෙරට ගෙනයන වැඩපිළිවෙළ අඛණ්ඩව ඉදිරියට ගෙනයාමට අවශ්‍ය පියවර මේ අය- වැයෙන් තබා තිබෙනවා.මේ අනුව බලන විට මෙවර අය-වැය සමබර අය-වැයක් ලෙස හඳුන්වන්න පුළුවන්. සාමාන්‍යයෙන් අය-වැය ලේඛනයේදී පුනරාවර්තන වියදම් ඉහළ යන ස්වභාවයක් තියෙනවා. නමුත් මේ අය-වැය මඟින් පුනරාවර්තන වියදම් හා ප්‍රාග්ධන වියදම් අතර පරතරය එතරම් පුළුල් නොවී පවත්වාගෙන තිබෙනවා. එම වියදම් සම මට්ටමකින් මෙන් පවත්වාගැනීමෙන් ද පෙනෙන්නේ මුලින් කී අරමුණු ඉටු කර ගැනීමට ඇති හැකියාවයි.සමස්තයක් වශයෙන් ගත්තොත් මෙවර අය-වැයෙන් අරමුණු කරන්නේ මහින්ද චින්තන ඉදිරි දැක්මේ මූලික ඉලක්ක ජය ගැනීමයි. දිගු කාලීන, මධ්‍ය කාලීන හා කෙටි කාලීන වශයෙන් විහිදී ගොස් ඇති එම ඉලක්ක එකවර සපුරා ගැනීමට හැකිවන පරිද්දෙන් මේ අය-වැය පිළියෙළ වී තියෙනවා.* 2005 වසරෙන් පසු ඉදිරිපත්වූ අය-වැය ලේඛන මහින්ද චින්තන හා මහින්ද චින්තන ඉදිරි දැක්ම වැඩපිළිවෙළ යථාර්ථයක් කිරීම දෙසට යොමු වුණා. ඒ අනුව ඒවා යම්තාක් අය-වැය සම්ප්‍රදායෙන් ඔබ්බට ගියා. මෙවර එම වෙනස කැපී පෙනෙන බවක් කිව හැකිද?මේ අය-වැය සාම්ප්‍රදායික අය-වැය ලේඛනයක් ලෙස හැඳින්වීමට නොහැකියි. ඉන් ඔබ්බට ගිය පුළුල් දැක්මක් මත එය පිළියෙළ වී ඇති බව පෙනෙනවා. ඒ අනුව ඉදිරි වර්ෂයේ ආදායම හා වියදම පිළිබඳ ලේඛනයට වඩා පුළුල් තේරුමකින් අප මෙය විග්‍රහ කළ යුතුයි. මේ අය-වැයෙන් කර ඇති රටේ සංවර්ධන වැඩපිළිවෙළ සඳහා වූ යොමු කිරීම්, යෝජනා ආදිය ඉදිරි වර්ෂය සඳහා පමණක් අදාළ ඒවා නොවෙයි. ඒවා ඊට වඩා දුරදිග බලාගත් ක්‍රියාදාමයන්.ජන ජීවිත ගොඩනැඟීම මෙන්ම රට ඉදිරියට ගෙනයාම සඳහා ද වූ මේ අය- වැය පිළියෙළ වී ඇත්තේ ජනතා අදහස් ද සැලකිල්ලට ගනිමින් වීම ඉතාමත් වැදගත්. අය-වැය සැකසීමට පෙර සමාජ කණ්ඩායම් 2718ක් සහ රැස්වීම් වාර 56කදී තම අදහස් ඉදිරිපත් කර තිබුණා.“ජාතික අය-වැය සකස් කිරීමේ ක්‍රියාදාමය” නමින් උපදේශන මාලාවක් ද එළිදැක්වීම නිසා ඉදිරි අය-වැය සැකසීමේදී එය ප්‍රයෝජනයට ගත හැකියි.2012 වසර සඳහා ඉදිරිපත් වූ අය-වැය යෝජනා 100කින් සමන්විතයි. අය- වැය පරතරය අඩු කර ගැනීම සඳහා වගබලා ගෙන තිබීමත් මේ අය-වැයේ සැලකිය යුතු කාරණයක් ලෙස අප දකිනවා. සාම්ප්‍රදායිකව අය-වැයකින් අපේක්‍ෂා කරන දේවල් තිබෙනවා. වැටුප් වැඩිකිරීම, සහනාධාර වගේ දේවල්. නමුත්, එම අපේක්‍ෂාවන් සපුරාලන අතරම ආයෝජන වර්ධනය කිරීම සඳහා, අමතර ආදායම් උපදවාගැනීම සඳහා වූ යෝජනාද මේ අය-වැයට ඇතුළත්. නිෂ්පාදන ඵලදායිතාව ඉහළ නැංවීම සඳහා වූ යෝජනා, ගෙවුම්ශේෂ තත්ත්වය යහපත් කිරීම සඳහා වූ යෝජනා ආදියත් විශේෂයෙන් පෙන්වා දිය හැකියි.* මූලික වශයෙන් ගත්තොත් මේ අය-වැයේ සංඛ්‍යාත්මක චිත්‍රය කොහොම එකක්ද?2012 වසර සඳහා ඇස්තමේන්තුගත මුළු වියදම රුපියල් බිලියන 2220ක්. එය වර්තන වියදම් වශයෙන් රුපියල් බිලියන 1109ක් හා ප්‍රාග්ධන වියදම් වශයෙන් රුපියල් බිලියන 1111ක් ලෙස බෙදී යනවා. 2011 වසරට වඩා පුනරාවර්තන හා ප්‍රාග්ධන වියදම් 2012 වසරේ ඉහළ ගොස් තිබෙනවා. 2011 දී වර්තන වියදම රුපියල් බිලියන 1029, ප්‍රාග්ධන වියදම රුපියල් බිලියන 938යි.2012 වසර සඳහා වන වාර්ෂික ආදායම් ඇස්තමේන්තුව රුපියල් බිලියන 1115ක්. පොදු ආයෝජන රුපියල් බිලියන 541 දක්වා ඉහළ ගොස් තිබෙනවා. එය 2011 වසරේදී රුපියල් බිලියන 453යි.අය-වැය පරතරය දළ දේශීය නිෂ්පාදනයේ ප්‍රතිශතයක් ලෙස සියයට 6.2ක්. එය 2011 වසර ට සාපේක්‍ෂව පහත යාමක් පෙන්නුම් කරනවා. ආදායම් හා වියදම් ඇස්තමේන්තු තුළ අපේක්‍ෂිත වාර්ෂික වර්ධන වේගය සියයට 8ක්. උද්ධමන අනුපාතය සියයට 6 – 7 අතර පවත්වා ගැනීමට අපේක්‍ෂිතයි. දළ දේශීය නිෂ්පාදිතයේ අනුපාතිකයක් ලෙස රාජ්‍ය ආයෝජන සියයට 6.5 මට්ටමක පවත්වා ගැනීමටත් අපේක්‍ෂිතයි. රාජ්‍ය ණය සියයට 75 මට්ටමක පවත්වා ගැනීමට ප්‍රයත්න දරා ගැනීමත් විශේෂ ලක්‍ෂණයක්.* රජයේ සේවකයන් යනු රාජ්‍ය යන්ත්‍රණය පෙරට ගෙනයාමට අවශ්‍ය ප්‍රධාන දැති රෝදයක්. ඔවුන් සඳහා මූලික වැටුපෙන් සියයට 10ක් ලෙස වැටුප් වැඩි කෙරුණා. විශ්‍රාමික දීමනා ද ඉහළ දැමුණා. ඔබ මේ කාරණය විග්‍රහ කරන්නේ කොහොමද?රාජ්‍ය සේවක වැටුප මූලික වැටුපෙන් සියයට 10ක් ලෙස ඉහළ දැමීම නිසා අවශ්‍ය 1500ත් 2500ත් අතර වැටුප් වැඩිවීමක් සිදුවෙනවා. එපමණ මුදලකින් රාජ්‍ය සේවකයන් ලක්‍ෂ 13කට වැටුප් වැඩි කිරීමට රජය විශාල මුදලක් වැය කරනවා. විශ්‍රාමිකයන් ලක්‍ෂ 4කටත් දීමනා වැඩි කෙරුණා. මේ වියදම් වාර්ෂික වර්තන වියදමෙන් විශාල කොටසක්. රාජ්‍ය සේවකයන් සඳහා ලබාදී ඇති මේ දිරිගැන්වීම් වඩාත් කාර්යක්‍ෂම රාජ්‍ය සේවයක් සඳහා වන දිරිගැන්වීම් වශයෙන් සලකන්න පුළුවන්. රාජ්‍ය සේවය ශක්තිමත් කිරීම සඳහා මේ රජය සෑමවිටම ක්‍රියා මාර්ග ගෙන තිබෙනවා.* රටක ආර්ථික සංවර්ධනය රාජ්‍ය අංශයට පමණක් කළ හැක්කක් නොවෙයි. ඊට පෞද්ගලික අංශයත් දායක විය යුතුයි. ඒ සඳහා වන යොමු කිරීම් මේ අය- වැයෙන් සිදුවී තිබෙනවාද?රටක ආර්ථික සංවර්ධනය ඇති කිරීම රාජ්‍ය අංශයට තනිව කළ නොහැකියි මෙන්ම පෞද්ගලික අංශයටත් එය තනිව කළ නොහැකියි. එනම් ඒ සඳහා මේ දෙඅංශයේම දායකත්වය අවශ්‍යයයි. මම නිතර කියන උදාහරණයක් තමයි, වාහනයක් ධාවනය කිරීමට නම් එන්ජිමක් අවශ්‍යයයි. හැබැයි එන්ජිම තිබුණාට මදි. ගියර් පෙට්ටියක් අවශ්‍යයයි. එන්ජිම රාජ්‍ය අංශය නම් පෞද්ගලික අංශය ගියර් පෙට්ටියයි. මේ දෙකම නැත්නම් වාහනය ධාවනය කළ නොහැකියි වගේම මේ දෙඅංශයේම දායකත්වය නැත්නම් රට පෙරට ගෙනයාමට හැකිවන්නේත් නෑ.රට සංවර්ධනය කිරීම සඳහා පෞද්ගලික අංශයේද දායකත්වය වඩාත් ලබාගත හැකි වන පරිදි ඔවුන්ට ඊට ඉඩ ප්‍රස්ථා ද සලසමින් මෙවර අය-වැයෙන් ගෙන ඇති පියවර අප ඉහළින් අගය කළ යුතුයි. ඒවායින් නිසි ප්‍රයෝජන ලබමින් පෞද්ගලික අංශය මීටත් වැඩි වේගයකින් රටේ සංවර්ධන අරමුණු ජයග්‍රහණය කරවීම උදෙසා යොමුවනු ඇතැයි අපි අපේක්‍ෂා කරනවා.* ආරක්‍ෂක, අධ්‍යාපන, සෞඛ්‍ය, ආර්ථික සංවර්ධන ආදී ක්‍ෂේත්‍රයන් කෙරෙහි ප්‍රමුඛ අවධානයක් මෙවර අය-වැයෙන් යොමු කෙරෙනවා. ඔබ එය විග්‍රහ කරන්නේ කෙසේද?රාජ්‍ය ආරක්‍ෂක හා නාගරික සංවර්ධන අමාත්‍යාංශයට රුපියල් බිලියන 223ක් වෙන්කර තිබෙනවා. යුද්ධය අවසන් වූ පමණින් ආරක්‍ෂාව පිළිබඳ ඇති අවදානම මුළුමනින් බැහැරවී නෑ. රටේ ආරක්‍ෂාව පිළිබඳ අවධානය යොමු කර රජය පිළිවෙළ කර ඇති දිග ªකාලීන වැඩපිළිවෙළ ක්‍රියාවට නැංවීමටත්, ආරක්‍ෂක අංශ නඩත්තු කිරීම සඳහාත් විශාල මුදලක් අවශ්‍යයයි. එමෙන්ම ඒ මුදල වැය කළ යුතුයි. රටේ ආරක්‍ෂාව ප්‍රමුඛයි. ඊළඟට මේ මුදලට නාගරික සංවර්ධනය සඳහා වූ ප්‍රතිපාදනත් ඇතුළත්. දැන් කොළඹ නගරය සංවර්ධනය වෙමින් ඇති ආකාරය ඔබ දකිනවා. රටේ සියලු ප්‍රධාන නගර මේ අන්දමට නිසි සැලැස්මකට සංවර්ධනය විය යුතුය. ඒ නිසා ඊට විශාල මුදලක් වැය කිරීම ප්‍රායෝගිකයි.ආර්ථික සංවර්ධන අමාත්‍යාංශය යටතේත් ක්‍ෂේත්‍ර රැසක් ආවරණය වෙනවා. දිවි නැඟුම, සමෘද්ධි ආදී ව්‍යාපෘතීන් මෙන්ම උතුර සහ නැඟෙනහිර සංවර්ධනය, සංචාරක ආදී ක්‍ෂේත්‍රයන්ද ඊට ඇතුළත්. රටේ යටිතල පහසුකම් නැංවීම පිළිබඳ විශාල කාර්යභාරයක්ද ඉන් ඉටුවෙනවා. මේ අනුව ඊට විශාල මුදලක් අවශ්‍යයයි.අධ්‍යාපන – උසස් අධ්‍යාපන හා සෞඛ්‍ය ක්‍ෂේත්‍ර සඳහා ද විශාල වශයෙන් මුදල් වෙන්කර තිබීමත් මේ අය-වැයේ කැපී පෙනෙන ලක්‍ෂණයක්.* රජය මෙවැනි අය-වැයක් ඉදිරිපත් කර ඇත්තේ ගෝලීය ආර්ථික අවපාතයේ බලපෑම්වලින් බලවත් රටවල් පවා පීඩා විඳිමින් සිටියදී?ඔව්, ආර්ථික අර්බුදයේ බලපෑම් නිසා අමෙරිකාවේ ඇතිවී ඇති තත්ත්වය, යුරෝපා රටවල ඇතිවී ඇති තත්ත්වය දෙස බලන්න. අමෙරිකාවේ විරැකියාවෙන් පෙළෙන තරුණ කොටස් වෝල්වීදිය අත්පත්කර ගැනීමේ ව්‍යාපාරය කියල විරෝධතාවක් පෙරට ගෙන යනවා. ගී‍්‍රසිය, ඉතාලිය වගේ රටවල අර්බුද උග්‍ර අතට හැරිලා. ඉතාලි අගමැති බර්ලුස් නෝන්ට ගෙදර යන්න වුණා. මේ රටවලට ලැබෙන ආදායම වගේ කිහිප ගුණයක් ණය ගෙවන්න වෙලා. ඉතාලියේ, 100ක් ලැබෙනකොට 163ක් ණය සඳහා ගෙවනවා. ගී‍්‍රසියේ 100ක් ලැබෙන කොට ණය සඳහා 136ක් ගෙවනවා. එහෙත්, ලංකාවේ අපි ඉන්නේ 100ක් ලැබෙද්දී 75ක් ගෙවන මට්ටමක. මේ ප්‍රමාණයත් 2016 වෙද්දි සියයට 60ක් දක්වා පහතට ගැනීම ඉලක්කයයි.* මුදල් අමාත්‍යවරයා ලෙස ජනාධිපතිතුමා අය-වැය ඉදිරිපත් කරන විට එජාපය හැසිරුණ ආකාරය ගැන ඔබ යමක් කියන්න කැමැතිද?රටට ආදරය කරන වගකිවයුතු පුරවැසියකු ලෙස මට කියන්න තියෙන්නෙ ඉතාම කනගාටුදායකයි කියන එකයි. ප්‍රධාන විපක්‍ෂය තම වගකීම පැහැර හැරියා. රටේ ඉදිරි අනාගතය සම්බන්ධයෙන් තමන්ට වගකීමක් නැති බව රටටම පෙන්නුම් කළා. ඉතාමත් නිරුවත් හැසිරීමක්. විරුද්ධ වෙනවා නම් කළ යුත්තේ අය- වැයට සවන් දී, එම යෝජනා අධ්‍යයනය කර ඉන් පසුවයි. අය-වැයෙන් තීරණය වෙන්නේ රටේ සියලු පුරවැසියන්ගේ අනාගතයයි. එහිදී තමන් කොපමණ වගකීම් විරහිත ද කියන එක ඔවුන් පෙන්නුම් කළා. මෙය සුළු කොට තැකිය යුතු නැති බවයි මගේ අදහස. අප දුටු දෙයට එහායින් යම් නොපෙනෙන දෙයක්, බලවේගයක් මේ අය හසුරුවනවාද කියන එක ගැන සිතන්න වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>26</day>
    </date>
    <link>http://www.dinamina.lk/2011/11/26/_art.asp?fn=f1111262</link>
    <topic>වලව්වෙන් බිමට බට රාලහාමි රත්වත්තේ</topic>
    <author>අසේල කුරුළුවංශ</author>
    <content>දෙවන සපුමල් කුමාරයා නික්ම යයිබ්‍රිතාන්‍ය අධිරාජ්‍යවාදීන්ට එරෙහිව 1918 දියත්කළ උඩරට කැරැල්ලේ දී ලෙව්කේ පරම්පරාව දැක්වූ දායකත්වය අති මහත්ය. එවැනි පරපුරකින් පැවත එන හැරිස් ලෙව්කේ රත්වත්තේ නිලමේ තුමාන්ට හා මල්ලිකා කඩුගහ රත්වත්තේ මහත්මියට දාව අනුරුද්ධ රත්වත්තේ උපත ලැබුවේ 1937 ජූලි 13 දිනය. මහනුවර මහායාය රත්වත්ත වලව්වේ උපතල ලද අනුරුද්ධ රත්වත්තේ මහතාට සහෝදරයන් තිදෙනෙකු හා සහෝදරියන් පස්දෙනෙකු සිටී.මහනුවර ත්‍රිත්ව විදුහලෙන් අධ්‍යාපනය ලද රත්වත්තේ මහතා පාසල් වියේ සිටම සමාජ නියමුවෙකුගේ ලක්ෂණ විදහා පෑවේය. ක්‍රීඩාවට ඇළුම් කළ හෙතෙම මියයන මොහොත දක්වාම මහනුවර ක්‍රීඩා පදනමේ සභාපතිවරයා විය.පාසල් අධ්‍යාපනයෙන් පසු ශ්‍රී ලංකා යුද හමුදාවේ උප ලුතිනන්වරයෙකු ලෙස සේවයට එක්වූ ඒ මහතා එක්සත් ජාතික පක්ෂයෙන් ඉදිරිපත්ව 1966 වසරේදී මහනුවර මහ නගර සභාවේ මන්ත්‍රීවරයෙකු ලෙස පත්විය.සිරිමාවෝ ඩයස් බණ්ඩාරනායක රත්වත්තේ මැතිතුමියට සහාය දක්වමින් පසුකාලීනව ප්‍රගතිශීලී දේශපාලන කඳවුරු නියෝජනය කරමින් තම දේශපාලන ගමන මුවහත් කරගත් රත්වත්තේ මහතා සෙංකඩගල ආසන සංවිධායක ධූරයද හෙබවීය. තම පියාගේ අභාවයෙන් පසු කලක් ශ්‍රී දළදා මාලිගාවේ දියවඩන නිළමේ තනතුරේ කාර්යයද එතුමන් විසින් හොබවනු ලැබීය. වර්ෂ 1982 පාතදුම්බර ආසනයේ ශ්‍රී.ල.නි.ප. ආසන සංවිධායක වරයා වූ ඒ මහතා 1989 දී ජාතික ලැයිස්තු මන්ත්‍රීවරයෙකු ලෙස පාර්ලිමේන්තුවට තේරීපත්විය.එම කාල වකවානුව තුළ රිය අනතුරකට ලක්ව රත්වත්තේ මහතාගේ පාදයකට බරපතළ හානි සිදුවිය. ඉන් පසු ඔහුගේ අතේ නිරතුරුව බස්තමක් රැඳී තිබුණි.1994 අගෝස්තු මස පැවැති මහ මැතිවරණයේදී රත්වත්තේ මහතා මනාප ඡන්ද අනූදහස ඉක්මවා ලබා ගනිමින් මහනුවර දිස්ත්‍රික්කයේ දෙවැන්නා ලෙස පාර්ලිමේන්තුවට තේරී පත්විය. වාරිමාර්ග, විදුලිබල හා බලශක්ති ඇමැති තනතුරට අමතරව ආරක්ෂක නියෝජ්‍ය අමාත්‍ය ධූරයද හෙතෙම හෙබවීය.එතුමාගේ අධීක්ෂණය යටතේ සිදුකෙරුණු ජයසිකුරු මෙහෙයුම මෙරට ඉතිහාසයේ නොමැකෙන මතක සටහනකි. කොටි ග්‍රහණයෙන් එදා යාපනය මුදාගෙන සිංහ කොඩිය එහි එසවීම එතුමා කළ මහා වික්‍රමයකි. කොටි ත්‍රස්තවාදීන් යුදමය වශයෙන් පරාජය කළ යුතුය යන ස්ථාවරයේ සිට නිරතුරුව ක්‍රියා කළ ඒ මහතා මහින්ද රාජපක්ෂ මහතා ජනපති ධූරයට පත් වූ පසු ත්‍රස්තවාදය සහමුලින් පරාජය කිරීම සම්බන්ධව මහත් සතුටින් කතා කළේය.එම ගමනට එදා යම් ශක්තියක් ලබා දීමට හැකිවීම පිළිබඳව එතුමා නිහතමානී සතුටක් ලැබුවේය.විදුලිබල ඇමැතිවරයා ලෙස රත්වත්තේ මහතා මහනුවර දිස්ත්‍රික්කයේ නොගිය ගමක් නැති තරම්ය. දුෂ්කර උඩුදුම්බර ආසනයේ පවා බස්තමක් රැගෙන ගෙන් ගෙට ගොස් ජනතාවගේ විදුලි අවශ්‍යතා එතුමා සොයා බැලූ ආකාරය අදත් එම ජනතාව සිහිපත් කරති.වංශවත් පවුලක උපතලද මුත් ජාති, ආගම්, කුල, බේදයෙන් තොරව ජනතාව ඇසුරු කළ එතුමා දිනෙන් දින ජනප්‍රසාදයට පාත්‍ර විය. එහි ප්‍රතිඵලයක් ලෙස 2000 මහ මැතිවරණයේ දී මනාප ඡන්ද 151,000 ක් ඒ මහතාට හිමිවිය.යුද හමුදාවේ නිත්‍ය හා ස්වේච්චා බලකා යන්හි වසර 14ක් සේවය කැර කර්නල්වරයකු ලෙස සේවය නිම කළ රත්වත්තේ මහතා ආරක්ෂක හමුදාවන්ට ලබාදුන් නායකත්වය අගයකැර හිටපු ජනපතිනිය විසින් ඒ මහතාට 1995 වසරේදී ජනරාල් පදවිය ලබා දුන්නේය.වසර 2001 මහ මැතිවරණය අවසන් වීමත් සමඟ රත්වත්තේ මහතාට නොයෙකුත් ප්‍රශ්න වලට මුහුණ දෙන්නට සිදුවිය. උඩතලවින්න දස පුද්ගල ඝාතන සිද්ධියේ චූදිතයින් බවට එතුමාත් පුතුන් දෙදෙනාත් ලක්විය.එවකට බලයේ සිටි එජාප රජයෙන් එල්ල වූ අභියෝග එතුමා උපේක්ෂාවෙන් දරාගත්තේය. පසුව එම චෝදනාවලින් හෙතෙම නිදහස් වූයේය.තිදරු පියෙකු වන රත්වත්තේ මහතාගේ වැඩිමහල් පුතු ලොහාන් රත්වත්තේය. පියා යන මඟ යමින් ජනතා සේවයට කැප වූ ලොහාන් අද පාර්ලිමේන්තු මන්ත්‍රීවරයෙකි. දෙටුපුත් මහේන්ද්‍ර මහනුවර පුරපතිවරයායි. තෙවැන්නා වූ චානුක ව්‍යාපාර කටයුතු වල නිරතව සිටී. ජීවිතයේ වැඩි කාලයක් ජනතා මෙහෙවරට කැපව රත්වත්තේ මහතා මෙලොව හැරදා දෙනෙත් පියා ගත්තේ සතුටින් බව සත්‍යයකි.ඒ එක් පැත්තකින් තම දරුවන් සමාජයේ ගරු බුහුමන් ලබමින් යහපත් ලෙස ජීවත්වන බැවිනි. අනෙක් පැත්තෙන් එතුමා සැමදා අපේක්ෂා කළ කොටි ත්‍රස්තවාදය පරාජය කෙරුණු සාමකාමී රටක් නිර්මාණය වී තිබීමය.පසුගිය කාල වකවානුව තුළ රත්වත්තේ මහතා දේශපාලන පිල් මාරුවකට සූදානම් වන බවට ආරංචි පැතිර ගියේය. ඒ පිළිබඳ අප විමසූවිට එතුමා කළේ සිනාසීමය. තනතුරු වරප්‍රසාදවලට පිල් මාරු කරන්නට තරම් පහත් දේශපාලනයක එතුමා කිසිදා නියැළුණේ නැත. කන්ද උඩරට පමණක් නොව දෙස් විදෙස් ජනතාව රැස් කකා එතුමාගේ දේහයට අවසන් ගෞරව දැක්වීමට මහනුවර රත්වත්තේ වලව්වට පැමිණෙන්නේ එම ප්‍රතිපත්ති ගරුක දේශපාලනඥයාට ඔවුන් ආදරය කරන නිසාවෙනි.වසර හයකටත් වඩා වැඩි කාලයක් මෙරට මුල් පෙළේ කැබිනට් ඇමැතිවරයකු හා ආරක්ෂක නියෝජ්‍ය ඇමැතිවරයාව සිටි ජනරාල් අනුරුද්ධ රත්වත්තේ මහතා ප්‍රභූ පවුලක උපන් අයෙකි.මහනුවර ත්‍රිත්ව විද්‍යාලයෙන් අධ්‍යාපනය ලැබූ ඒ මහතා අධ්‍යාපන කටයුතුවලින් පසු ආසියානු පදනම යටතේ ක්‍රියාත්මක වූ මධ්‍යම ලංකා තරුණ සංවිධානයේ විධායක ලේකම් වශයෙන් කටයුතු කළේය.මධ්‍යම පළාතේ ග්‍රාමීය සුබ සාධනය මූලික කරගෙන එම සංවිධානය මඟින් ක්‍රියාත්මක කරන ලද විවිධ ව්‍යාපාර මෙහෙය වූ රත්වත්තේ මහතා ගමින් ගමට යමින් ගම්බද ජනතාවට බෙහෙවින් සමීපව කටයුතු කළ අයෙකි.1961 ආසියා පදනමෙන් ශිෂ්‍යත්වයක් ලබා රටවල් කිහිපයකට ම ගොස් තරුණ නායකත්වය පිළිබඳ පුහුණුවක් ලබාගත්තේ ය. ඒ අනුව ඔහු සිංගප්පූරුව, මලයාසියාව, තායිලන්තය, වියට්නාමය වැනි රටවල සංචාරය කරමින් අත්දැකීම් ලැබීය.රත්වත්තේ මහතා හිටපු අග්‍රාමාත්‍ය සිරිමාවෝ බණ්ඩාරනායක මැතිනියගේ සමීපතම ඥාතියෙකි. එහෙත් රත්වත්තේ මහතා ප්‍රථමයෙන් ම දේශපාලනයට පිවිසියේ එක්සත් ජාතික පක්ෂයෙනි. එවකට මහනුවර නගර සභාවේ නාගරික මන්ත්‍රීවරයෙකුව සිටි රත්වත්තේ මහතාගේ ඥාතියකු වූ ඒ. සී. එල්. රත්වත්තේ මහතාට තානාපති ධුරයක් හිමි වීමෙන් පසු හිස් වූ තනතුරට රත්වත්තේ මහතා පත් වූයේ එ.ජා. ප යෙනි.1970 මහ මැතිවරණයෙන් සෙංකඩගල ආසනයට ශ්‍රීලනිපයෙන් තරග කළ රත්වත්තේ මහතා ඉන් පරාජය විය.මේ වන විට අනුරුද්ධ රත්වත්තේ මහතා යුද හමුදා ශ්‍රී ලංකා ස්වෙච්ඡා බල සේනාංකයේ ලුතිනන් කර්නල්වරයකුව සිටියේය.ජ.වි.පෙ. කැරැල්ල අවස්ථාවේ සමඟි පෙරමුණ ආණ්ඩුව, රත්වත්තේ මහතාට ස්ථිර හමුදාවේ ලුතිනන් කර්නල්වරයකු ලෙස උසස්වීමක් ලබා දී අගමැතිවරියගේ ආරක්ෂක සම්බන්ධීකරණ නිලධාරියා ලෙස පත්කර තිබුණි.පසුව 1994 මහා මැතිවරණයෙන් පසු බිහි වූ පොදු පෙරමුණු ආණ්ඩුවේ වාර්මාර්ග විදුලිබල කටයුතු බාර ඇමැතිවරයා වශයෙන් සහ ආරක්ෂක නියෝජ්‍ය ඇමැතිවරයා වශයෙන් ද කටයුතු කළේය.ඒ වන විට උතුරු නැඟෙනහිර ජනවාර්ගික අර්බුදය දරුණු ලෙස පැවැතිණි. 1996 ජූලි 26 ආරම්භ වූ සත්ජය මෙහෙයුම, 1997 ජයසිකුරු, රිවිරැස මෙහෙයුම, ඇතුළු කොටි ත්‍රස්තවාදීන්ට එරෙහි මෙහෙයුම් ගණනාවක් ක්‍රියාත්මක වූයේ ජෙනරාල් රත්වන්තේ මහතාගේ අධීක්ෂණය යටතේය. එවකට යාපනය බලය අත්පත් කර ගැනීමෙන් මෙහෙයුම සාර්ථකව සිදුවිය.කොළඹ මහ බැංකුවට පහරදීම, කොළොන්නාව තෙල් පිරිපහදුවට පහර දීම, මහනුවර දළදා මාළිගය අසළ බෝම්බ පිපිරවීම, කටුනායක ගුවන් තොටුපළට පහරදීම සිදුවුණේ ජෙනරාල් රත්වත්තේ මහතා ආරක්ෂක නියෝජ්‍ය ඇමැතිවරයාව සිටි කාලයේදීය. ඒ අවස්ථාවේ දී ඒ මහතා නියෝජ්‍ය ආරක්ෂක ඇමැතිධුරයෙන් ඉල්ලා අස්වීමේ ලිපියක් බාර දුන්න ද හිටපු ජනාධිපතිනිය එම ඉල්ලා අස්වීමේ ලිපිය ප්‍රතික්ෂේප කළාය.රත්වත්තේ මහතා ආරක්ෂක නියෝජ්‍ය ඇමැතිවරයා වශයෙන් හමුදාපතිවරුන්ට උපදෙස් දෙමින් කොටි පරාජය කිරීම සඳහා මෙහෙයුම් ගණනාවක් ක්‍රියාත්මක කළේය. ඉන් කිහිපයක් සාර්ථක ප්‍රතිඵල ලැබීය.මෙහි දී එක් අවස්ථාවක රත්වත්තේ මහතාට දරුණු අනතුරකට ද මුහුණදීමට සිදුවිය.රත්වත්තේ මහතා, පොලිස්පතිවරයා, සහ උතුරේ ආඥාපතිවරයා සමඟ හෙළිකොප්ටරයකින් උතුරේ සංචාරයක යෙදී සිටිය දී හෙළිකොප්ටරයේ ඉන්ධන අවසන් වීී යානය කොටි අඩවියකට බැස්සවීමට සිදුවිය.එහි දී ඔවුන් හෙළිකොප්ටරය විනාශ කර කැලය මැදින් පයින් ම වවුනියාවට පැමිණ තිබුණේ ජීවිතයත් මරණයත් අතර බිහිසුණු සටනකට මුහුණ දෙමින් ය.මේ අතර ජෙනරාල් රත්වත්තේ මහතා අයථා ලෙස ධනය ඉපයූයේ යැයි ඒ මහතාට එරෙහිව අල්ලස් චෝදනාවක් ද එල්ල වී තිබිණි. අනතුරුව ඒ මහතා ඒ සියලු චෝදනාවලින් නිදහස් විය.මිය යන විට 73 වැනි වියේ පසු වූ ජෙනරාල් රත්වත්තේ මහතා නිවසේ දී හදිසි අනතුරකට ලක් වී රෝහල්ගත ව සිටියේය.තව ද ජෙනරාල් රත්වත්තේ මහතා ඒ වන විටත් ශ්‍රීලනිප ජාතික සංවිධායක හා පාතදුම්බර ආසන සංවිධායක ලෙස කටයුතු කරමින් සිටියේ ය.පාර්ලිමේන්තු මන්ත්‍රී ලොහාන් රත්වත්තේ, මහනුවර නගරාධිපති මහේන් රත්වත්තේ සහ චන්‍ද්‍රක රත්වත්තේ ජෙනරාල් රත්වත්තේ මහතාගේ දරු තිදෙනාය.දේශපාලනයෙන් මෙන්ම ආරක්ෂක නියෝජ්‍ය ඇමැතිවරයා ලෙස ද ජෙනරාල් රත්වත්තේ මහතා රටටත් මෙරට ජනතාවටත් කළ සේවය සම්බන්ධයෙන් ජනතාවගේ දැඩි ප්‍රසාදයට පත්ව සිටියේ ය. එසේම කලබල නොමැතිව ඉවසීමෙන්, නිහඬව කටයුතු කරන රත්වත්තේ මහතා නිහතමානි ගති පැවැතුම් ඇති ප්‍රභූවරයෙකි.වර්ෂ 1997 ජයසිකුරු මෙහෙයුම මඟින් ත්‍රස්තවාදීන්ගෙන් යාපන අර්ධද්වීපය මුදාගත් “යාපා පටුන ජයගත් දෙවන සපුමල් කුමරා ඔහුය.රෝගීව සිට පෙරේදා (24) වියෝ වූ ජෙනරාල් අනුරුද්ධ වංශධර රත්වත්තේ නම් ඔහු බ්‍රිතාන්‍ය කිරීටයට එරෙහිව 1818 පැවැති කැරැල්ලේ නායකයන්ගේ පරම්පරාවටද නෑකම් කියන්නෙකි.වරෙක යුද බිමේ ත්‍රස්තවාදීන්ට නතුව තිබූ මහ වනය තුළ අතරමං වූ බිහිසුණු අත්දැකීම් ද ඔහුට තිබිණි.යාපනය ජය ගැනීම සඳහා ගිය ජයසිකුරු මෙහෙයුම අවස්ථාවේදී ගුවනින් තවත් ආරක්ෂක ප්‍රධානීන් කීපදෙනෙකු සමඟ ආරක්ෂක නියෝජ්‍ය ඇමැති ලෙස ගිය අනුරුද්ධ රත්වත්තේ මහතාට හදිසියේ ගොඩබසින්නට සිදුවිය.මේ කණ්ඩායම ගමන්ගත් යානය ගමන්මඟ නොදැන අතරමං වූ අවස්ථාවක යානයේ ඉන්ධන අවසන් වී තිබෙන බව ගුවන් නියමුවා දැනුම් දුන්නේය. ඔඩ්ඩුසුඩාන් ප්‍රදේශයේ මහ වනය තුළට යානය ගොඩ බස්සවා කිලෝමීටර් ගණනක් මග තොට නොදන්නා වනය මැදින් රැකවරණයක්, ආරක්ෂක ස්ථානයක් සොයා ගමන් ගන්නට ජෙනරාල් රත්වත්තේ මහතාට එදා සිදුවිය.ත්‍රස්තවාදීන්ගේ ග්‍රහණයට නතුව තිබූ එම වනගත ප්‍රදේශය පුරාවට දැකගැනීමට හැකි වූ කුඩා නිවසක සිටි පුද්ගලයාගෙන් දමිළ බසින් මඟ අසාගත් රත්වත්තේ මහතා සිය කණ්ඩායම සමඟ ඒ බිහිසුණු ගමන් මඟේ වවුනියාව දක්වා පාගමනින් ගමන් ගත්තේය.වන මැදින් වැටී තිබූ කුඩා අඩිපාරවල් හරහා දුෂ්කර ගමනක සැකයෙන් එහෙත් නොසැලී ගමන් ගත් රත්වත්ත මහතා ඇතුළු පිරිස මරණය කොයි මොහොතේ පැමිණේ දැයි දෙගිඩියාවෙන් ගමන් ගත් බව ජෙනරාල් රත්වත්තේ මහතා පසුව ලබාදුන් මාධ්‍ය සාකච්ඡාවකදී හෙළිකර තිබිණි. එදා “මරණ බය තමාට පළමු වරට හොඳින්ම දැනුණු බව හෙතෙම පවසා තිබිණි. ත්‍රස්තයන් පරාජය කිරීමේ සටනේ දී මරණයේ සෙවනැල්ල තමා පසුපස ආ අවසන් අවස්ථාව එය නොවුණු බවද ඔහු පවසා තිබුණේය.ඉංග්‍රීසි අධිරාජ්‍යවාදයට එරෙහිව 1818 කැරැල්ලට උරදුන් ලෙව්කේ පරම්පරාවේ හැරිස් ලෙව්කේ රත්වත්තේ හා මල්ලිකා කඩුගහ රත්වත්තේ යුවළට දාව 1937 ජූලි 13 වැනිදා මහයියාවේ නිවසේදී අනුරුද්ධ වංශධර රත්වත්ත මහතා මෙලොව එළිය දුටුවේය.මහනුවර ත්‍රිත්ව විද්‍යාලයෙන් අධ්‍යාපනය හැදෑරූ ඒ මහතා මිය යන තෙක්ම මහනුවර ක්‍රීඩා පදනමේ සභාපතිවරයා ලෙස කටයුතු කළේය.පාසල් අධ්‍යාපනය නිමකළ ඔහු මුලින්ම මධ්‍යම ලංකා තරුණ සංවිධානයේ විධායක ලේකම් ලෙස පත්ව පසුව 1961 වසරේදී තරුණ නායකත්වය පිළිබඳ පුහුණුව සඳහා ශිෂ්‍යත්වයක් ලබා සිංගප්පූරුව, මැලේසියාව, තායිලන්තය, කාම්බෝජය, හා වියට්නාමය යන රටවල වසර දෙකක් සංචාරය කළේය.ඒ අතර ඔහු ශ්‍රී ලංකා ස්වේච්ඡා බළකායේ ලෙෆ්ටිනන් කර්නල් වරයෙකුද විය. පසුව 1970 පත් වූ සමගි පෙරමුණ මඟින් ඔහුට ස්ථිර හමුදාවේ ලෙෆ්ටිනන් කර්නල් වරයෙකු ලෙස උසස්වීමක් ලබාදී එවකට අගමැතිනිය වූ සිරිමාවෝ බණ්ඩාරනායක මහත්මියගේ ආරක්ෂක සම්බන්ධීකරණ නිලධාරියා ලෙස පත්කරන ලදී.1977 වර්ෂයේ දේශපාලනයට එක්ව සෙංකඩගල ආසනයට තරග කළ ඔහු එහිදී පරාජයට පත්විය. එහෙත් ඔහු 1989 දී විපක්ෂ ජාතික ලැයිස්තු මන්ත්‍රීවරයෙක් ලෙස පාර්ලිමේන්තුවට එක්විය. එවකට පැවැති ආණ්ඩු පක්ෂය (එ.ජා.ප.ය.) සමඟ උරෙනුර ගැටෙමින් දේශපාලන කටයුතුවල නිරත වූ රත්වත්තේ මහතා 1994 පොදු පෙරමුණ ආණ්ඩුව බලයට පත්වීමත් සමඟම එහි වාරිමාර්ග හා විදුලිබල කටයුතු භාර ඇමැති හා ආරක්ෂක නියෝජ්‍ය ඇමැතිවරයා ලෙස පත් කෙරිණි.පොදු පෙරමුණු ආණ්ඩුවේ නියෝජ්‍ය ආරක්ෂක ඇමැති වූ කර්නල් අනුරුද්ධ රත්වත්තේ මහතා යාපනය අර්ධද්වීපය ජය ගැනීමෙන් පසු ජෙනරාල් තනතුරට උසස් කෙරිණි.අසූව දශකයේ මැද භාගයේ සිට ප්‍රබල ලෙස හිස ඔසවමින් සිටි එල්.ටී.ටී.ඊ.ය 1994 වකවානුව වනවිට රටපුරා බෝම්බ පුපුරවමින් ප්‍රචණ්ඩකාරී ලෙස ක්‍රියා කළේය. එවන් වකවානුවක ත්‍රස්තවාදීන්ගේ බලය බෙහෙවින්ම පැතිරී තිබූ යාපනය අර්ධද්වීපය ජය ගැනීමේ ගමන අතිශය බිහිසුණු අසීරු කාර්යයක් විය.1996 දී සත්ජය මෙහෙයුම අරඹමින් කොටින්ගේ යුද ශක්තිය මැනගත් හෙතෙම ජයසිකුරු මෙහෙයුම හරහා 1997 වසරේදී යාපනය ජය ගැනීමේ කාර්යයේ නියමුවාණන් විය. රණවිරු ජෙනරාල් රත්වත්ත මැතිඳුනි ඔබ දැයෙන් සමුගත්තද අප ඔබ සදානුස්මරණය කරන්නෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111281</link>
    <topic>පැය 3න් යාපනයට අධිවේගී මාර්ගයක්</topic>
    <author>ජයසිරි මුණසිංහ සහ ධනුෂ්ක ගොඩකුඹුර කරන්දෙණිය සිට</author>
    <content>එදා අගමැතිවරයා හැදූ පාර විවෘත කරන්නටත් කොටි ත්‍රස්තවාදීන්ගෙන් අවසර ගන්නට වූ රටේ අද කිසිවකුගේ අවසරයක් නැතිව අධිවේගී මාර්ග සදමින් රට අධිවේගී සංවර්ධනයකට රැගෙන යන බව ජනාධිපති මහින්ද රාජපක්ෂ මහතා පැවැසීය.අධිවේගී මාර්ග තැනීම නිසා අප එකම රටක්ය යන හැඟීම උතුරේත් දකුණේත් ජනතාවට ලැබෙන බව සඳහන් කළ ජනාධිපතිවරයා බෙදුම්වාදයටත් ත්‍රස්තවාදයටත් හොඳම පිළිතුර අධිවේගී මාර්ග ඉදි කිරීම බව පෙන්වා දුන්නේය.වේගයත් කාර්යක්ෂමතාවත්, පහසුවත් ජනතාවට උරුම කර දෙමින් අප රට අසාර්ථක රාජ්‍යයක් නොවන බව පිටරටවල යමින් අපට අසාර්ථක චෝදනා නඟන අයට පෙන්වා දී තිබෙනවා යැයි ජනාධිපතිවරයා අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ දක්ෂිණ අධිවේගී මාර්ගය විවෘත කිරීමෙන් අනතුරුව කරන්දෙණිය ටී. ඩී. සමරවීර ක්‍රීඩාංගණයේ පැවැති ජනහමුවට ඊයේ (27) එක්වෙමිනි.ශ්‍රී ලංකා ජාතියට තවදුරටත් හීන දකිමින් ජීවත්වෙන්නට ඉඩ නොතබන බව ජනාධිපති මහින්ද රාජපක්ෂ මහතා මෙහිදී අවධාරණය කළේය. අද දිනය ශ්‍රී ලංකා මහා මාර්ග වංශ කතාවට නවීනත්වය ගෙන ආ දවසක් බවත් රටේ දිළිඳුකම තුරන් කරන්නටත්, අධිවේගී මාර්ගය උපයෝගි කරගත හැකි බවත් ජනාධිපතිවරයා පෙන්වා දුන්නේය. මේ වසරේ පමණක් සංචාරකයන් 7,50,000ක් ශ්‍රී ලංකාවට පැමිණ ඇති බවත් සංචාරක කර්මාන්තය ගොඩනඟන්නට මේ මාර්ගය ආශිර්වාදයක් වනු ඇති බවත් ජනාධිපතිවරයා සඳහන් කළේය.අධිවේගී මාර්ගය හේතුවෙන් රටේ නිෂ්පාදනය කෙටි කාලයක් තුළ එහා මෙහා ගෙනියන්නට හැකිවන හෙයින් කොළඹට කේන්ද්‍රවී පවතින රටේ කර්මාන්ත ඈත පළාත්වලට විහිදෙන බවත්, ඉන් රටේ තරුණ තරුණියන්ට රැකියා අවස්ථා උදාවනු ඇති බවත් මහින්ද රාජපක්ෂ මහතා පැවැසීය.අද උතුරේ සිට කොළඹට එන්නට පැය 7ක් පමණ යන බවත් අනාගතයේ දී යාපනය-කොළඹ පැය 2න් 3න් යන්නට එන්නට අධිවේගී මාර්ග නිසා හැකිවෙන බවත් ජනාධිපතිවරයා සඳහන් කළේය.ඉතා සුළු කාලයක් තුළ එහා මෙහා යන්නට හැකිවන විට රටෙන් වෙනම කෑලි කඩාගන්නට කෙනකුට නොසිතෙනු ඇති බවත් මෙය එකම මාතෘ භූමියක් බව වඩ වඩාත් තහවුරු වනු ඇති බවත් ඔහු පැවසීය. කොළඹ-කටුනායක දක්වා අධිවේගී මාර්ගය තැනීමේ කටයුතු 2013 වන විට අවසන් කරන බවට ද ජනාධිපතිවරයා විශ්වාසය පළ කළේය.පාරවල් වසන්නට වසන්නට බෙදුම්වාදය පෝෂණය වන බවත්, පාරවල් හැදෙන්නට හැදෙන්නට එකාවන්ව නැඟීසිටින්නට අවස්ථාව උදාවන බවත් ජනාධිපතිවරයා වැඩිදුරටත් පැවසීය.මහා සංඝරත්නය ප්‍රමුඛ අන්‍යාගමික නායකයන් සහ දෙස් විදෙස් තානාපතිවරු, මැති ඇමැතිවරු, රාජ්‍ය නිලධාරීහු මහ ජනතාව විශාල පිරිසක් ද මේ අවස්ථාවට සහභාගිව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111282</link>
    <topic>අපට අවශ්‍ය ඖෂධ අපේ රටේම නිපදවීමට පියවර</topic>
    <author>සන්ධ්‍යා කරුණාරත්න</author>
    <content>මෙරටට අවශ්‍ය ඖෂධ මෙරටදීම නිෂ්පාදනය කිරීමේ කටයුතු මේ සතියේ ආරම්භ කරන බව සෞඛ්‍ය අමාත්‍යාංශය ප්‍රකාශ කරයි.ඒ අනුව රාජ්‍ය ඖෂධ නිෂ්පාදන නීතිගත සංස්ථාව දැනට නිෂ්පාදනය කරන ඖෂධ නිෂ්පාදන ධාරිතාව ජපන් රජයේ සහාය යටතේ ඉහළ නැංවීමට කටයුතු කෙරේ. ඒ සඳහා වූ ගිවිසුම සෞඛ්‍ය අමාත්‍යාංශය හා ජපාන අන්තර්ජාතික සහයෝගිතා ඒජන්සිය එක්ව අත්සන් කිරීම පසුගිය සතියේ සිදු කෙරිණි.නව අය වැය ලේඛනය ඉදිරිපත් කරමින් ජනාධිපති මහින්ද රාජපක්ෂ මහතා ද ප්‍රකාශ කර සිටියේ මෙරටට අවශ්‍ය ඖෂධ මෙරටදීම නිෂ්පාදනය කිරීමට පියවර ගත යුතු බව ය.ඒ අනුව මෙරටට අවශ්‍ය ඖෂධ වර්ග සියයක් පමණ රාජ්‍ය ඖෂධ නිෂ්පාදන නීතිගත සංස්ථාව මඟින් නිෂ්පාදනය කිරීමේ කටයුතු මේ සතියේ ආරම්භ කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.මේ වන විට රාජ්‍ය ඖෂධ නිෂ්පාදන නීතිගත සංස්ථාව මඟින් ඖෂධ වර්ග 50ක් පමණ හා පෞද්ගලික අංශය මඟින් ඖෂධ වර්ග 40ක් නිෂ්පාදනය කිරීම සිදු කෙරේ.මෙරටට අවශ්‍ය ඖෂධවලින් සියයට අසූවක් පමණ ගෙන්වන්නේ ඉන්දියාවෙනි.ඉතිරි සියයට විස්ස වෙනත් රටවලින් ගෙන්වීම සිදු කෙරේ.ඖෂධ ගෙන්වීම සඳහා වාර්ෂිකව රුපියල් දසලක්ෂ 21,000ක් පමණ වැය කෙරේ.මෙසේ වෙනත් රටවලින් ඖෂධ ගෙන්වීම සිදු කිරීමේ දී නිසිකලට වේලාවට නොලැබීමත්, ගුණාත්මක බවෙන් අඩු ඖෂධ ගෙන්වීමත් නිසාත් පසුගිය කාලයේ ඖෂධ හිඟය ඇති විය. මෙරට ඖෂධ නිෂ්පාදනය ආරම්භ කිරීමත් සමඟ මේ ගැටලුවට විසඳුමක් ලැබෙන බව ද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111283</link>
    <topic>ආශ්චර්යයේ පිවිසුමට පිවිසෙන්න අවසරයි</topic>
    <author>සුභාෂිනී සේනානායක සහ පණ්ඩුක සමරසේකර</author>
    <content>මෙරට ප්‍රථම අධිවේගී මාර්ගය වූ ඓශ්චර්යයේ පිවිසුම ඊයේ (27) සවස 6 ට ජනතාවට විවෘත විය.මේ මාර්ගයේ වාහන ගමන්කරුවන් රඳවාගත යුතු අවම හා උපරිම වේගය පැයට කිලෝ මීටර් 100 කි.කොළඹ-ගාල්ල නගර යාකරමින් ඉදිවූ අධිවේගී මාර්ගයේ මාර්ග නීති කඩකරන්නන් සී.සී.ටී.වී කැමරා මඟින් නිරීක්‍ෂණය කෙරේ. රථවාහන හිමියන්ට ලබා දී ඇති පැයට කිලෝ මීටර් 100 වේගයෙන් ධාවනය කළ යුතු වන අතර එම නීති කඩ කරන්නන් වෙනුවෙන් පොලිසිය නීතිය ක්‍රියාත්මක කරනු ඇත.මේ සඳහා පොලිසියේ යොදවා ඇති පොලිස් නිලධාරීන් සංඛ්‍යාව 450 කි. මේ අතර විශේෂ පුහුණුව ලත් විශේෂ කාර්ය බලකායේ 108 දෙනකු යොදවා ඇති බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ කියයි.නිරීක්‍ෂණ කටයුතු සඳහා මෝටර් රථ 9 ක්, පොලිස් යතුරු පැදි 09 ක්, ගිලන්රථ 02 ක්, බවුසර් 03 ක්, ගිනි නිවන රථ 03 ක් යොදවා ඇති අතර අනතුරකට හෝ ආපදාවකට ලක්වූ රථ ඉවත් කිරීම, මෙමඟින් සිදු කෙරේ.මෙහි ප්‍රථමාධාර ඒකකයක් ද ස්ථාපිතව පවතී. ඉන්ධන පිරවුම්හලක්, හෝටල් ඇතුළු නවීන පහසුකම් සහිත මේ ආශ්චර්යයේ පිවිසුමට අද පස්වරු 6ට ඇතුළු විය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111284</link>
    <topic>දකුණේ මහ විපතින් 17ක් මරුට</topic>
    <author>නුවන් කොඩිකාර, මාතර සමූහ, මාතර දිසා විශේෂ, ගාල්ල දිසා සමූහ සහ මාතර විශේෂ මාතර මධ්‍යම</author>
    <content>දකුණු පළාත තුළ සිදු වූ අයහපත් කාළගුණ තත්ත්වයෙන් මේ වන විට පුද්ගලයන් 17 දෙනකු මියගොස් 40 දෙනකු අතුරුදන්ව ඇති බව ආපදා කළමනාකරණ මධ්‍යස්ථානය පැවැසීය.මීට අමතරව තවත් හතළිස් දෙනෙක් තුවාල ලබා තිබේ.පවුල් 5210ක පුද්ගලයන් 22616ක් විපතට පත්ව ඇති බව එම මධස්ථානය පැවැසීය.මීට අමතරව නිවාස 618ක් පූර්ණ හානියට ලක්ව තවත් නිවාස 4502ක් අර්ධ හානියට පත්ව ඇති බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ ප්‍රදීප් කොඩිප්පිලි මහතා “දිනමිණට” කීය.මාතර දිස්ත්‍රික්කයේ මියගිය පුද්ගලයන් 14 දෙනකුගේ මළ සිරුරු සොයාගෙන ඇති අතර මින් 11 දෙනකු ධීවරයන් බව මාතර දිස්ත්‍රික් ආපදා කළමනාකරණ මධ්‍යස්ථානයේ කපිතාන් සමන් බාලසූරිය මහතා පැවැසීය.නිවාස මතට ගස් කඩා වැටීමෙන් හක්මන, තිහගොඩ හා පස්ගොඩ ප්‍රදේශවලින් තිදෙනකු මියගොස් ඇති බවද හෙතෙම කීවේය.මාතර දිස්ත්‍රික්කයේ පවුල් 2686ක පුද්ගලයන් 13430ක් අවතැන්ව ඇති බවත්, නිවාස 426ක් පූර්ණ හානියට පත්ව, තවත් නිවාස 2141ක් අර්ධ හානියට පත්ව ඇති බව ඒ මහතා ප්‍රකාශ කළේය.මාතර දිස්ත්‍රික්කයේ පුද්ගලයන් 27 දෙනකු තුවාල ලබා ඇති බවද බාලසූරිය මහතා සඳහන් කළේය.තද සුළං හේතුවෙන් ගාල්ල දිස්ත්‍රික්කයේ පුද්ගලයන් තිදෙනකු මියගොස් ඇති අතර, පුද්ගලයන් 13 දෙනකු තුවාල ලබා ඇති බව ගාල්ල දිස්ත්‍රික් ලේකම්වරයා පැවැසීය.පවුල් 2534ක, පුද්ගලයන් 9186ක් විපතට පත්ව ඇති බවත්, නිවාස 192ක් පූර්ණ හානියට පත්ව, තවත් නිවාස 2361 ගාල්ල දිස්ත්‍රික්කය තුළ අර්ධ හානියට පත්ව ඇති බව ඒ මහතා කීවේය.මියගිය පුද්ගලයකුගේ අවසන් කටයුතු කිරීම සඳහා රුපියල් 15000ක මුදලක් ලබා දුන් බවත්, අවතැන් පුද්ගලයන් සඳහා පිසූ ආහාර හා ෂයළි ආහාර ලබාදීමට පියවර ගෙන ඇති බවත් කොඩිප්පිලි මහතා වැඩිදුරටත් සඳහන් කළේය.මේ අතර ගන්දර ප්‍රදේශයෙන් මුහුදු ගිය ධීවර යාත්‍රා දෙකක් හා එහි සිටි ධීවරයන් 08 දෙනකු ඊයේ (27) හවස් යාමයේ ගොඩබිමට පැමිණි බව පොලිස් මාධ්‍ය ප්‍රකාශක කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111285</link>
    <topic>ආශ්චර්යයේ පිවිසුම ජනපති ප්‍රධානත්වයෙන් ජාතියට තිළිණ කරයි</topic>
    <author>ජයසිරි මුණසිංහ, ධනුෂ්ක ගොඩකුඹුර සහ ඇල්පිටිය විශේෂ, නෙළුව සමූහ කරන්දෙණිය සිට...</author>
    <content>ප්‍රෞඪ ඉතිහාසයකට හිමිකම් කියන ශි‍්‍ර ලාංකික ජාතියේ අතීත සුරුවිරුකම්වලට නොදෙවෙනිව නවීනත්වය එකතු කළ ස්වර්ණමය අවස්ථාවක් රන් අකුරෙන් ලියා තබමින් ආශ්චර්යයේ පිවිසුම දකුණු ලක අධිවේගී මාර්ගය ජනාධිපති මහින්ද රාජපක්ෂ මැතිතුමා ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් ඊයේ (27) ජාතියට තිළිණ කෙරිණි.තෛ‍්‍රනිකායික මහා සංඝරත්නය, අන්‍යාගමික පූජ්‍ය ප්‍රසාදීන් වහන්සේලා ප්‍රමුඛ දසදහස් සංඛ්‍යාත ජනතාවගේ පී‍්‍රති ඝෝෂා මැද මෙරට ඉදිකළ ප්‍රථම අධිවේගී මාර්ගය ජනතා අයිතියට පත් කෙරිණි.ගාල්ල සිමෙන්ති සමාගම අභියස පිහිටි අධිවේගී මඟට පිවිසෙන පළමු ද්වාරයේ සමරු ඵලකය නිරාවරණය ජනාධිපතිවරයා පින්නදූව පළමු පිවිසුමේදී නියමිත ගාස්තුව ගෙවා ටිකට් පතක් ලබා ගෙන අධිවේගී මාර්ගයට ප්‍රථමයෙන් පිවිසුණේය.මහා සංඝරත්නයේ සෙත් පිරිත් සජ්ඣායනා මධ්‍යයේ ගමන ඇරැඹූ ජනාධිපතිතුමා වැලිපැන්න පිවිසුම වෙත ළඟා විය.දක්ෂිණ අධිවේගී මාර්ගයේ පහසුකම් සපයන එකම මධ්‍යස්ථානය වන වැලිපැන්න මඟී ජනතාවට ආහාර පාන හා අනෙකුත් සේවා සපයයි.දක්ෂිණ අධිවේගී මාර්ගය විවෘත කිරීමේ උත්සවයේ ප්‍රධාන උත්සවයට සහභාගී වීමට වැලිපැන්න මධ්‍යස්ථානය වෙත පැමිණි ජනාධිපතිතුමා පිළිගැනීමෙන් අනතුරුව ප්‍රධාන පීඨිකාව වෙත කැඳවාගෙන එන ලද අතර ජය මංගල ගාථා ගායනා කරමින් ආශිර්වාද කෙරිණි.දහසක් බෙර වාදකයන්ගේ වාදනයෙන් අධිවේගී මාර්ගයට ආශිර්වාද කෙරුණේ ඉන් අනතුරුවය. වැලිපැන්න පිවිසුමේ ඉදිකර ඇති ප්‍රධාන සමරු ඵලකය ජනාධිපතිතුමා හා ජපානයේ විශේෂ නියෝජිත යසුෂි අකාෂි මහතාගේ ප්‍රධානත්වයෙන් විවෘත කෙරුණේ රැස්ව සිටි දහස් සංඛ්‍යාත ජනකායකගේ අත්පොළසන් හා පී‍්‍රති ඝෝෂා මධ්‍යයේය.අධිවේගී මාර්ගය නිල වශයෙන් ජනතා අයිතියට පවරා දුන් ජනාධිපතිතුමා සිය ආර්යාව ද කැටුව රථයට නැගුණේ දක්ෂිණ අධිවේගී මාර්ගයේ සුවපහසු ගමනක් අරඹන්නටය. ජනාධිපතිතුමන්ගේ ආදරණීය පුත්‍රයන් වන පාර්ලිමේන්තු මන්ත්‍රී නාමල් රාජපක්ෂ සහ නාවික හමුදා නිලධාරී යෝෂිත රාජපක්ෂ මහත්වරු ද රථයට නැඟුණාහ.වැලිපැන්නෙන් නික්මුණු ජනාධිපතිවරයා දොඩන්ගොඩ පිවිසුමට ගොස් ආපසු කුරුඳුගහහැතැප්ම දක්වා පැමිණීමට ටිකට් පත ලබා ගත්තේ කුඩා දරුවන්ගේ උණුසුම් පිළිගැනීම මැදය.කුරුඳුගහහැතැප්මේ සිට කරන්දෙණිය ටී. බී. සමරවීර ක්‍රීඩාංගණය දක්වාම සිය රථය ධාවනය කර ගෙන පැමිණියේ එතුමන් පිළිගන්නට මඟ දෙපස රැස්ව සිටි ජනතාවගේ උණුසුම් ප්‍රතිචාර මධ්‍යයේය.බෞද්ධ, හින්දු, ඉස්ලාම් සහ කතෝලික ආගමික වතාවත්වලින් අනතුරුව ජනහමුව ඇරැඹිණි. එහිදී පිළිගැනීමේ කතාව පැවැත්වූ නැවත පදිංචි කිරීමේ ඇමැති, කරන්දෙණිය ශ්‍රී ලංකා නිදහස් පක්ෂ ප්‍රධාන සංවිධායක ගුණරත්න වීරකෝන් මහතා දකුණු ලක අධිවේගී මාර්ගය ජනතා අයිතියට පත් කරන ස්වර්ණමය අවස්ථාවේ ප්‍රධාන උත්සවය තම ආසනයේ පැවැත්වීමට තීරණය කිරීම පිළිබඳව ජනාධිපතිවරයාට හා රජයට ස්තුතිය පළ කළේය.අගමැති දි. මු ජයරත්න, මහා මාර්ග නියෝජ්‍ය ඇමැති නිර්මල කොතලාවල, ජපාන විශේෂ නියෝජිත යසුෂි අකාෂි මහත්වරු ප්‍රමුඛ මැති ඇමැතිවරු, විදේශ තානාපතිවරු, මාර්ගය ඉදිකිරීමට මූල්‍යාධාර සැපයූ ආයතන ප්‍රධානීහු, රාජ්‍ය නිලධාරීහු සහ මහජනතාව විශාල පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111286</link>
    <topic>සැඩ සුළඟත්-රළු මුහුදත් දකුණේ ධීවර ජීවිත වනසයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පසුගිය සුනාමියෙන් ඇදවැටුණු මාතර වෙරළබඩ ජනතාවට ජීවත්වීමේ බලාපොරොත්තුවේ හුස්ම පොදක් ගැනීමටත් පෙර (25) දින නැවත ප්‍රචණ්ඩ වූ සුළඟත් කුරිරු වූ මහ මුහුදත් මහත් ශෝකාන්තයක් ගෙනදුනි. ස්වභාවධර්මයා මෙතරම් අකාරුණික ඇයිද? යන ප්‍රශ්නය මතු කරමින් මිතුරෙකු වශයෙන් ධීවර පවුල් ජීවත්කළ මහ මුහුද හතුරකු බවට පත්වෙමින් ධීවර ජනතාවගේ දේපල පමණක් නොව ජීවිත ද උදුරාගෙන ඇත.25 දින හදිසියේ හඹාගෙන ගිය දැඩි සුළඟින් වැලිගම ප්‍රදේශයෙන් මුහුදු ගිය 12 දෙනෙකු මියගොස් 30ක පිරිසක් අතුරුදහන් වූහ. දස දෙනෙකුගේ සිරුරු මේ වනවිට හමුවී ඇත. මේ ධීවරයන්ගේ මව්පියන්, සහෝදර සහෝදරියන්, බිරින්දෑවරුන් සහ දරුවන් මහ මුහුද දෙසට දෑත් දිගු කරමින් හෙලූ කඳුළු මහ සයුරේ ජලකඳට එක්විය.පෙ. ව. 8.45 සිට පස්වරු 12.30 තෙක් වියරු වැටුණු සුළඟ සහ රළු වූ මහ මුහුද මේ අහිංසක මිනිසුන්ගේ ජීවිත බිලිගෙන අවසානයි. දැන් ඉතිරි වී ඇත්තේ වේදනාවත් ගණන් හිලව් ටිකත් පමණි. වැලිගමට ධීවර වරායක් තිබුණේ නම් මේ යාත්‍රාවලට නිරුපද්‍රිතව ගොඩබිමට ඒමට හැකියාව තිබුණ බවත් මෙවන් මරණ සංඛ්‍යාවක් සිදු නොවන බවත් වැලිගම ජනතාව වේදනා මුඛයෙන් පවසයි. කාලගුණ දෙපාර්තමේන්තුව හෝ ධීවර අමාත්‍යාංශය මෙම සුළං තත්ත්වය පිළිබඳ දැනුම් දීමක් නොකිරීම නිසා මෙතරම් ධීවර පිරිසක් මියගිය බවත්, මෙතරම් පිරිසක් අතුරුදහන් වූ බවටත් ඔවුහු චෝදනා කරති. වැලිගම පොලිසියේ වාර්තා අනුව ඒ. ඩබ්ලිව්. කිත්සිරි (55), එල්. එච්. සරත්චන්ද්‍ර (59), එස්. එච්. විමලසිරි (59), ඒ. විතාෂ් සංජීව (42), එස්. එම්. උපාලි (45), ඩබ්ලිව්. ඩබ්ලිව්. ඒ. පී. කරුණාරත්න (65), ජේ. පී. නෙවිල් අශෝක (42), එල්. එච්. ධර්මදාස (56), ඩබ්ලිව්. ඩබ්ලිව්. ඒ. පී. උපාලි වීරරත්න (45), ජේ. පී. ගුණරත්න (55) යන අය මේ වනවිට මියගිය අය වශයෙන් සොයාගෙන ඇත.එකම ගමේ මියගිය පුද්ගලයින් සම්බන්ධයෙන් ගමේ පිරිස අතර ඇත්තේ ;ශීකී ස්වභාවයකි. රුදුරු ජල රකුසා සමඟ පොරබදා ජල රකුසාට පරාජය වී ජීවිතයට සමුදුන් මේ පිරිස වෙනුවෙන් ගමපුරා සුදුකොඩි එල්ලෙන්නේ ඔවුන්ට කළහැකි උතුම් ගෞරවයක් ලෙසයි. මියගිය අය මහමුහුදේ සටන් වැද බේරුණු අය, තවත් අය විසින් බේරාගත් අය, සහ සිතේ වීරියෙන් මුහුදේ පාවූ ලෑලි කැබලි අල්ලාගෙන පැමිණි පිරිස, දකිනවිට වැලිගම ඛේදවාචකය වරෙක දුකක් වරෙක ත්‍රාසජනක සිද්ධියක් වී ඇත.කේ. පී. ආරියවංශ (45) (ලෑලි කෑල්ලක් අල්ලාගෙන සැතපුම් 2 1/2 පිිහිනා ගොඩ පැමිණි අයෙකි)මට දරුවන් දෙදෙනෙක් සිටිනවා. උදේ 4.30ට පමණ මමත් ඉන්ද්‍රසිරි, අනුර පි‍්‍රයන්ත, සරත්චන්ද්‍ර සමඟ එක්දින යාත්‍රාවෙන් මුහුදු ගියා. දහවල් වනවිට මහ වැස්සත් සමඟ ආ දැඩි සුළං නිසා මුහුද රළුවුණා. එවිට දැම්ම මහරලයෙන් බෝට්ටුව ගිලා බැස්සා. එම අවස්ථාවේම ඉන්ද්‍රසිරි මහ මුහුදේ නොපෙනී ගියා.ඊටපසු අතට අසුවුන ලෑලි අල්ලාගෙන ගොඩබිමට පැය එකහමාරක් තිස්සේ පිහින පිහින එනවිට අනිත් අය නොපෙනී ගියා. මේ අවස්ථාවේ දැඩි බියක් ඇතිවුණා. ගෙදර බිරිඳ, දරුමල්ලන් මතක් වුණා. උත්සාහය අතනොහැර පිහිනගෙන ආවා. ජීවත්වෙන්න වාසනාව තිබුණ නිසා රළගෙඩිවලින් බේරී අවසානයේ මා රළගෙඩි මගින්ම ගොඩට ගෙනවිත් දැම්මා. මට මේ අවස්ථාවේ වතුර පෙවී තිබුණා. දැඩි මහන්සියක් තිබුණා. වැල්ලේ සිටි අය මාව ඔසවාගෙන වාහනයක දමා වලාන රෝහලට ගෙනගියා. එතන සේලයින් දීල හිටියා. පසුව මමත් සමඟ මුහුදු ගොස් මරණයට පත්වූ මිතුරන්ට අවසන් ගෞරවය දැක්වීම සඳහා රෝහලෙන් බලෙන්ම ටිකට් කප්පවාගෙන ආවා.පී. එච්. රවීන්ද්‍ර (29) මට වයස අවුරුදු 08 සහ අවුරුදු 1 1/2 දරුවන් දෙදෙනෙක් සිටිනවා. කප්පරතොටින් අලුයම 5.00ට පමණ අවුට් මෝටර් බෝට්ටුවෙන් මුහුදට ගියා. කුණාටුවක් ඇතිවෙමින් තිබෙන නිසා ගොඩබිමට බෝට්ටුව හරවා එනවිට පතුලක් දැමීමත් සමඟම බෝට්ටුව පෙරලුණා. මමත් සමඟ ගිය සඳුන්මල්, ඉෂාන් සහ මම මුහුදට වැටුණා. මේ අවස්ථාවේ පෙරලුණ බෝට්ටුව අල්ලාගෙන සිටියා. බෝට්ටුව දියඹට ගසාගෙන යන නිසා බෝට්ටුව අතහැර දමා පීනන්න ගත්තා. මෙම සිද්ධිය වන අවස්ථාවේ අවට බෝට්ටු 50ක් පමණ තිබුණා. එකක්වත් නොපෙනී ගියා. වර්ෂාව නිසා අපි අත වැනුවත් අනිත් බෝට්ටුවලට පෙනුනේ නැහැ. කෑගැසුවත් තද සුළං නිසා කෙනෙකුට ඇහෙන්නේ නැහැ. ජීවිතයට ලොකු බියක් දැනුණා. දරුවන් මතක්වුණා. මුහුදේදීම දෙවියන්ට කන්නලව් කර භාරහාර වුණා. පිහිනමින් සිටින අවස්ථාවේ රෝෂාන් අයියලයි බෝට්ටුව මා දෙසට පැමිණ එම බෝට්ටුවට නංවාගෙන මිරිස්ස ධීවර වරායට ගෙන ආවා. මුහුදු රැකියා මට එපාවෙලා තියෙන්නේ. දෙවියන් මම බේරාදුන්න නිසා ගොඩබිමට පැමිණි විගසම දෙවියන්ට පූජාවක් පැවැත්වූවා.ජේ. පී. දමිල් (40) - වැලිගමින් උදේ 4.00 එක්දින යාත්‍රාවේ නැගී රෝෂාන් සමඟ මුහුදු ගියා. මාළු අහුවෙනවා අඩු නිසා බෝට්ටුව තව මුහුද පැත්තට අල්ලනවිට දැඩි වර්ෂාවත් සමඟ පැමිණි සුළං නිසා මුහුද විශාල ලෙස රළ නැංගා. මුහුදේ අඩි 20 – 25ක් උසට රළගෙඩි මතුවුණා. මොන විධියකට වත් බෝට්ටුව හසුරවන්න බැහැ. දැඩි බියක් ඇතිවුණා. අවට සිටි බෝට්ටු කිසිවක් නොපෙනී ගියා. අවසානයේ අසීරුවෙන් ගොඩබිමට බෝට්ටුව ගෙන එනවිට මුහුදේ පිහිනමින් සිටි පී. එම්. රවින්ද්‍ර බොට්ටුවට නංවාගෙන ඔහුගේ ජීවිතය බේරාගත්තා. පසුව බෝට්ටුව මිරිස්ස ධීවර වරායට ගෙන ආවා. මුහුදු රැිකියාව කුමකටද කියා හිතෙනවා. අපේ දරුවන් බිරින්දෑවරුන් අපි නැතිව වැල්ලට වී අඬනවිට මෙම රැකියාව එපාවෙනවා. අපිට ධීවර වරායක් තිබුණා නම් මෙවන් විපතක් සිදුවන්නේ නැහැ. බෝට්ටු වැලිගම තොටුපළට ගැනීමට නොහැකි නිසා ආපසු දියඹට ගැනීමෙන් සමහර යාත්‍රා සහ ජීවිත නැතිවුණා. දැන්වත් වැලිගමට ධීවර වරායක් සාදා දෙන ලෙස බලධාරීන්ගෙන් ඉල්ලා සිටිනවා.එල්. එච්. රොෂාන් (35):-කුණාටුවෙන් ජීවිත බේරාගෙන යම්තමින් යාත්‍රාව මිරිස්ස වරායට ගෙන ආවා. ඒ එන අතරේ ජීවිතයත් මරණයත් අතර පොර බදිමින් පිහිනමින් සිටි රවින්ද්‍ර නැමැති තරුණයාගේ ජීවිතය බේරාගන්න පුලුවන් වුණා. වැලිගමට ධීවර වරායක් ලබාදෙන ලෙස වසර තුනකට වැඩි කාලයක් තිස්සේ බලධාරීන්ගෙන් ඉල්ලීම් කළත් එය ඉටුවුණේ නැහැ. එසේ වරායක් තිබුණේ නම් මෙවන් විපත් අවම වෙනවා. මෙවැනි කුණාටු කාලගුණ විද්‍යා දෙපාර්තමේන්තුව පැවසුවා නම් අපි මුහුදු යන්නේ නැහැ.පත්මසිරි එදිරිවීර (වැලිගම නගර සභාවේ විපක්ෂ නායක):- සුනාමියෙන් පසුව මෙම ධීවරයින් මුහුදු යන්න බයයි. ධීවර අමාත්‍යාංශය හරහා රේඩියෝ මධ්‍යස්ථානවලට දැන්වීමට කාලගුණ විද්‍යා දෙපාර්තමේන්තුවෙන් දැන්වීමක් නොකළ නිසා වැලිගම ප්‍රදේශයේ අහිංසක මිනිසුන් විශාල පිරිසක් මියගියා. යූ.ඇන්.පී. ආණ්ඩු කාලෙත් ශ්‍රීලනිප ආණ්ඩු කාලෙත් වැලිගමට ධීවර වරාය සාදාදීමට ඇමැතිවරු බුරුතු පිටින් ආවත් එය ඉටු නොකළ විපාක දැන් විඳිනවා. අද මෙම ණවරයින් මියයාමත් සමඟ පවුල් කීයක් අසරණ වෙනවාද කියා සිතිය යුතුයි. මේ ගමේ මළගෙයක් නැති පාරක් නැහැ. මුළු ගමම අද ශෝකයෙන් ගැලී තියෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111287</link>
    <topic>දකුණේ විපත ගැන අනාවැකි නෑ</topic>
    <author/>
    <content>දකුණු පළාත තුළ සිදු වූ අයහපත් කාලගුණ තත්ත්වය පිළිබඳ විශේෂ අනතුරු ඇඟවීමක් සිදු නොකිරීම සම්බන්ධයෙන් කාලගුණ දෙපාර්තමේන්තුවෙන් වාර්තාවක් කැඳවීමට ආපදා කළමනාකරණ ඇමැති මහින්ද අමරවීර මහතා පියවර ගෙන තිබේ.ඒ පිළිබඳ කඩිනමින් වාර්තාවක් ලබාගන්නා ලෙස තමන් අමාත්‍යාංශ ලේකම්වරයාට උපදෙස් ලබා දුන් බව හෙතෙම කීවේය.මාතර දිස්ත්‍රික් ලේකම් කාර්යාලයේ පෙරේදා (26) පැවැති මාධ්‍ය හමුවේ දී ඇමැතිවරයා එසේ ප්‍රකාශ කළේ ය.එම වාර්තාවෙන් සෑහීමකට පත් නොවන්නේ නම් කමිටුවක් පත්කර ඒ පිළිබඳ සොයා බලන බව ද අමරවීර මහතා කීවේය.හදිසි ආපාදාවක දී දේපළවලට පෙර ජීවිත බේරා ගැනීමට ඕනෑම පියවරක් ගන්නා ලෙස ජනාධිපතිතුමා උපදෙස් ලබා දී ඇති බව ද ඇමැතිවරයා සඳහන් කළේ ය.යම් සිදුවීමක් ගැන අනවශ්‍ය කටකතා පතුරුවන්නේ නම් ඊට නීතිමය පියවර ගන්නා බව ද අමරවීර මහතා පැවසීය.මිය ගිය පුද්ගලයකුගේ මරණ කටයුතු කිරීම සඳහා රුපියල් 15000ක් ආධාර ලබාදීමට පියවර ගෙන තිබෙන බවද ඒ මහතා කීවේය.මෙහිදී ඇමැති ඩලස් අලහප්පෙරුම මහතා ද අදහස් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=n1111288</link>
    <topic>ජෙනරාල් රත්වත්තේට ජාතියේ ගෞරවය හිමිවිය යුතුයි</topic>
    <author>අසේල කුරුළුවංශ</author>
    <content>ත්‍රස්තවාදයට එරෙහිව අනුරුද්ධ රත්වත්තේ මහතා එදා ඇමැතිවරයකු ලෙස ඉටුකළ කාර්ය භාරයට ජාතියේ ගෞරවය හිමිවන බවත් එතුමා එදා කළ උදාරතර මෙහෙය පසුකාලීනව ත්‍රස්තවාදය මුළුමනින්ම පරාජය කිරීමේ සටන වේගවත්ව ඉදිරියට ගෙන යෑමට ශක්තියක් වූ බවත් ජනපති මහින්ද රාජපක්‍ෂ මහතා පැවසීය.අභියෝග බාර ගනිමින් නොසැලී ධෛර්ය සම්පන්නව රත්වත්තේ මහතා තම ඉලක්ක වෙත ළඟා වූ ආකාරය සැමට ආදර්ශයක් බවද ඒ මහතා කීය.අභාවප්‍රාප්ත හිටපු ඇමැති ජෙනරාල් අනුරුද්ධ රත්වත්තේ මහතාගේ දේහය පිළිබඳ අවසන් කටයුතු පූර්ණ හමුදා ගෞරව සහිතව සිදුකිරීමට ප්‍රථම දේහය තැන්පත් කැර තිබූ රත්වත්තේ වලව්වේ දී ඊයේ (27) පස්වරුවේ පැවැති අවමංගල්‍යය උත්සවයේ දී ජනපතිවරයා මේ බව පැවසුවේය.ජාතික සංවිධායක ලෙස රත්වත්තේ මහතා ශ්‍රී.ල.නි.ප.යේ උන්නතිය වෙනුවෙන් සුවිශාල මෙහෙවරක් කළ බවද ජනපති මහින්ද රාජපක්‍ෂ මහතා මෙහිදී කීය. වසර 2005 ජනපතිවරණයේ දී රට පුරා ගොස් ජනතාව දැනුවත් කැරමින් සිදු කළ කැපවීම ජන හදවත් වලින් කිසිදා මැකී නොයන බවද ජනපතිවරයා ප්‍රකාශ කළේය.යුද හමුදාවේ වසර 14ක සේවය කර්නල් වරයකු ලෙස නිම කර දේශපාලනයට ප්‍රවිශ්ඨව ජනතාව වෙනුවෙන් කළ මෙහෙවරට ජාතියේ ගෞරවය හිමිවන බවද ඒ මහතා පැවසීය.මල්වතු පාර්ශ්වයේ අනුනායක නියංගොඩ ශ්‍රී විජිතසිරි, අස්ගිරි පාර්ශ්වයේ ලේ්ඛකාධිකාරි ආණමඩුවේ ධම්මදස්සි හිමිවරු ප්‍රමුඛ මහා සංඝරත්නය ආගමික වතාවත් සිදු කළහ.මෙහිදී අනුශාසනාවක් කළ මල්වතු පාර්ශ්වයේ අනුනායක නියංගොඩ විජිතසිරි නාහිමියෝ,කොටි ත්‍රස්ත ග්‍රහණයෙන් යාපනය මුදාගෙන වසර විසි ගණනකට පසු එහි සිංහ ධජය එස වූයේ රත්වත්තේ මහතාගේ නොපසුබට උත්සාහය හා අභීත නායකත්වය නිසා බව පැවසූහ.විදුලිබල ඇමැතිවරයා ලෙස එතුමා අති දුෂ්කර ගම්මාන රැසකට විදුලිය ලබා දෙමින් කළ මෙහෙවර එම ජනතාව සදා අගයන බවද උන්වහන්සේ කීහ.ජනපතිතුමන් රත්වත්තේ මහතා සතු ජන බලය නිවැරැදිව හඳුනා ගනිමින් දූරදර්ශීව කල්පනා කැර එතුමාගේ පුතණුවන් නගර සභා ඡන්දයට ඉදිරිපත් කිරීම නිසා වසර 58 කට පසු මහනුවර මහ නගර සභාව එක්සත් ජනතා නිදහස් සන්ධානයට දිනා ගැනීමට හැකිවූ බවද මෙහිදී අනුනාහිමියෝ පැවසූහ.අගමැති දි. මු. ජයරත්න මහතා - රත්වත්තේ මහතා තමන් හා වසර 52 ක් පුරා මිතු දමින් බැඳී සිටි උදාර මිත්‍රයකු බව කීය.වර්ෂ 1971 දී රටේ පැවැති කලබලකාරී වාතාවරණය හමුවේ රත්වත්තේ මහතා සිරිමාවෝ බණ්ඩාරනායක මැතිනියට යෝධ ශක්තියක් වෙමින් ගැටලු නිරාකරණය කැර ගැනීමට කැපවී ක්‍රියා කළ බවද ඒ මහතා පැවසුවේ ය.එදා දිගින් දිගටම කොටි ත්‍රස්තවාදීන්ට ප්‍රහාර එල්ල කරමින් එතුමාගේ නායකත්වය යටතේ කොටි අලිමංකඩ දක්වා ම පසු බස්සවමින් සිටිය දී සාකච්ඡා ආරම්භ කිරීමට දේ්ශපාලන නායකයින් ක්‍රියා කිරීම නිසා එම වැඩපිළිවෙළ අතරමඟ ඇනහිටි බවද අගමැතිවරයා කීය.ශ්‍රී ලංකා නිදහස් පක්ෂය කඩා වැටුණු, දුර්වල වූ, බේද වූ සෑම අවස්්ථාවකම රත්වත්තේ මහතා පක්‍ෂය ගොඩ නගා ජයග්‍රාහි මාවතට යොමු කිරීමට ක්‍රියා කළ බවද හෙතෙම පැවසුවේය.ශ්‍රී ලංකා නිදහස් පක්‍ෂ මහ ලේකම් සෞඛ්‍ය හා පෝෂණ ඇමැති මෛත්‍රීපාල සිරිසේන, ජ්‍යෙෂ්ඨ අමාත්‍ය සරත් අමුණුගම, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් ප්‍රධාන ඇමැති සරත් ඒකනායක යන මහත්වරු ද එහිදී කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111281</link>
    <topic>විශ්‍රාමික ගුරු මාතාව ඝාතනයේ සැකකාර අයියා-මලෝ ඇල්ලූ පොලිස් මෙහෙයුම</topic>
    <author>අසේල කුරුළුවංශ සහ සමන්ති වීරසේකර</author>
    <content>මෙයට තෙමසකට පෙර වැරැල්ලගම මුතුකෙළියාව ප්‍රදේශයේදී අභිරහස් ලෙස ඝාතනයට ලක්වූ විශ්‍රාමික ගුරු මාතාවගේ ඝාතනය සම්බන්ධයෙන් ඇගෙන් අකුරු කළ එකම පවුලේ සහෝදරයන් දෙදෙනකු හා තවත් අයකු පොලිසිය අත්අඩංගුවට ගෙන තිබේ. පොලිස් පරීක්ෂණ සිදුකෙරුණු ආකාරය ඔස්සේ මෙම ලිපිය සකස් වී ඇත.පිනට දහමට ලැදි විශ්‍රාමලත් පාඨශාලාචාරිනී බණ්ඩාර මැණිකේ රත්නායක මහත්මිය ගලගෙදර පොලිස් වසමට අයත් වැරැල්ලගම මුතුකෙලියාව පිහිටි ඇගේ නිවසේදී කපා කොටා අමානුෂික ලෙස ඝාතනය කෙරුණේ පසුගිය අගෝස්තු මස 07 දිනය. සිවුදරු මවක වු ඇය හැකි තරම් පිං දහම් කරමින් නිවසේ තනිව ජීවත් විය. ඒ ඇගේ පුතුන් දෙදෙනා හා දුවරුන් දෙදෙනා විවාහ වී කොළඹ, ගාල්ල, වත්තල හා මාරතුගොඩ පදිංචි වී සිටි බැවිනි.තනිව වැඩපොළ සියල්ල කරගත හැකි තරම් ඇය නිරෝගී වූවාය. ගුරු සේවයෙන් විශ්‍රාම යන තෙක් දීර්ඝ කාලයක් තම ගම් ප්‍රදේශයට ආසන්න ඉඩමේගම මධ්‍යම මහ විදුහලේ ප්‍රාථමික අංශයේ සේවය කළ නිසාවෙන් අසල්වාසි බොහෝ දෙනෙකු ඇයගෙන් අකුරු කළ ගෝල බාලයෝ වූහ.ප්‍රදේශයේ කාගේත් සිත දිනා ගනිමින් කාටත් හිරිහැරයක් නොවන ලෙස ජීවත් වු ගුරු මාතාව මෙසේ අමානුෂික ලෙස ඝාතනය කළේ කවුරුන්ද යන්න කාටත් ප්‍රශ්නයක් විය. හිසට උදැල්ලකින් කොටා හිස ප්‍රදේශයට මන්නා පහරවල් පහක් එල්ල කැර ඇති බව පොලිස් පරීක්ෂණ මගින් අනාවරණය විණි. ගුරුවරිය මියයන අවස්ථාවේ ඇඳ සිටි ඇඳුම් සියල්ල ගලවා දමා තිබූ අතර එයද පොලිසියට විශාල ප්‍රශ්නයක් විණි. නිවසේ වූ කබඩ් හා අල්මාරි අවුස්සා තිබු අතර එමඟින් මෙය මුදල් කොල්ලකෑමක් සඳහා පැමිණි පිරිසක් විසින් කරන්නට ඇතැය යන සැකය පොලිසියට ඇතිවිය.මේ ඝාතනය සිදුවු කාලවකවානුව වනවිට රටපුරා මහත් භීතියක් ඇති කරමින් ග්‍රීස් යකා සිද්ධිය ප්‍රචලිතව පැවතියේය. ගම්වැසියන් මෙම ඝාතනයද ග්‍රීස් යකාගේ ගිණුමට බැර කරන්නට විය. එයට හේතු වූයේ ඝාතනය සිදුවීමත් සමඟ ප්‍රදේශයේ කාන්තාවන් සිටින නිවෙස්වල දොරවල්වලට මහ රෑජාමේ තට්ටු කිරීමේ සිද්ධි ගණනාවක් වාර්තා වු බැවිනි.ඝාතනය සම්බන්ධනේ පුද්ගලයන් කිහිපදෙනෙකු සැකපිට අත්අඩංගුවට ගෙන පොලිසිය ප්‍රශ්න කළත් වැදගත් තොරතුරක් අනාවරණය නොවීම නිසා ඔවුන් පසුව මුදාහැර තිබේ.දින, සති, මාස ඔස්සේ කාලය ගෙවීයද්දී මේ ඝාතනයට සම්බන්ධ වූ අය සැනසුම් සුසුම් හෙළන්නට ඇත. ඒ පොලිස් පරීක්ෂණ ඒ වනවිටත් අවසන්ව ඇතැයි ඔවුන් සිතූ නිසාවෙනි. එහෙත් ඒ වනවිටත් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ අධීක්ෂණය යටතේ මධ්‍යම පළාත් දිසා බුද්ධි හා තොරතුරු ඒකකය රහසිගතව ඒ පිළිබඳ පරීක්ෂණ ආරම්භ කැර තිබිණි.එම ඒකකයේ ස්ථානාධිපති පොලිස් පරීක්ෂක ටී. එම්. තෙන්නකෝන් මහතාගේ මෙහෙයවීමෙන් පොලිස් සැරයන් 46920 කරුණාරත්න, 21871 ජයසූරිය, කාන්තා පොලිස් සැරයන් 5716 ඉරෝෂා, කාන්තා පොලිස් කොස්තාපල් 3851 සේනානි, කොස්තාපල්වරුන් වන 43621 ඒකනායක, 46918 දසනායක, 16990 රණතුංග, 35711 අබේකෝන් යන නිලධාරීහු පරීක්ෂණ ඇරඹූහ.මුදල් කොල්ලකෑමට පැමිණි පිරිස අනිවාර්යයෙන්ම ගුරු මාතාව හඳුනා අය බවට පොලිස් පරීක්ෂක තෙන්නකෝන් මහතා ඒ වනවිටත් නිගමනය කැර තිබිණි. තමන් ගුරුවරිය හඳුනාගත් බව දැන ගැනීම නිසා ඔවුන් ඇය ඝාතනය කරන්න ඇති බව වටහා ගත් ඒ මහතා තම කණ්ඩායමේ පිරිස් සිවිල් ඇඳුමින් අදාළ ප්‍රදේශයට යවා තොරතුරු එක්රැස් කළේය.ගමේ කාන්තාවකගෙන් කදිම තොරතුරක් පොලිසියට ලැබිණි. ඒ ඝාතනය සිදුවූ ආසන්න දිනයක එක පවුලක සොහොයුරන් දෙදෙනෙක් රාත්‍රී කාලයේ තම නිවසේ දොරට තට්ටුකැර පලා යනු තමන් දොර කාචයෙන් (ච්ධධප ඍඪඥඹඥප) දුටු බවයි. එම තොරතුරු ඔස්සේ පොලිසිය තවත් කරුණු එක්රැස් කළේය. දෙසොයුරන් අතරින් තිස් නව හැවිරිදි බාලයා සොරකම් කිරීමේ සිද්ධීන් සම්බන්ධයෙන් අධිකරණය මඟහැර සිට වරෙන්තු මත සිටියදී ගුරු මාතාවගේ ඝාතනයෙන් සති කිහිපයකට පසු ඔහු පොලිසියට බාරවී රක්ෂිත බන්ධනාගාරගතව සිටින බව පොලිසියට අනාවරණය විය. මොහු හිටිහැටියේ මෙසේ පොලිසියට බාර වූයේ ඇයිද යන්න පොලිසියට ප්‍රශ්නයක් විය.අනෙක් පුද්ගලයා ඒ වනවිටත් කුරුණෑගල ඒජන්සිකරුවකු මගින් සෞදිඅරාබියට යෑම සඳහා උත්සහ කරන බවත් ඒ සඳහා ඔහුට වීසා ලැබී ඇති බවත් පොලිසිය සොයා ගත්තේය. ඝාතනයට ලක්වු විශ්‍රාමික ගුරුවරියගේ නිවස ආසන්නයේ කුලී නිවසක පදිංචියට ආ පිරිසක් හිටිහැටියේම ප්‍රදේශය අතහැර ගොස් සිටි අතර එම පවුලේ වු මත්පැනට ඇබ්බැහි වු 17ත් හැවිරිදි තරුණයකු වෙතද පොලිසිය සැකය යොමුවුයේ පෙර කී දෙසොහොයුරන් හා එම තරුණයා කුළුපග මිතුරන් වූ බැවිනි.සියලු තොරතුරු එක්රැස් කර ගැනීමෙන් පසු පොලිසිය මෙහෙයුම දියත් කළේය. ඒ වනවිටත් අංකුඹුර ප්‍රදේශයේ පදිංචියට ගොස් සිටි 17 හැවිරිදි තරුණයා පොලිසිය විසින් පළමුව අත්අඩංගුවට ගත්තේය. ඝාතනයේ තොරතුරු තරුණයා තම පවුලේ උදවියට පැවසීමත් සමඟ ඔවුන් ප්‍රදේශය අතහැර අංකුඹුරේ පදිංචියට පැමිණි බව අනාවරණය වීමත් සමඟ පොලිසිය ඔවුන්ගෙන් දීර්ඝ ලෙස ප්‍රශ්න කළේය. ඒ ඔස්සේ ක්‍රියාත්මක වූ පොලිසිය ඝාතනයේ ප්‍රධාන සැකකරුවකු අත්අඩංගුවට ගෙන ඇත්තේ විදේශ ගතවීම සඳහා ඒජන්සියට රුපියල් 60,000 ක් ගෙවීමට කුරුණෑගල යමින් සිටියදීය.සිද්ධිය වූ පසුගිය අගෝස්තු මස 07 දිනට පෙර දින ගුරු මාතාවගේ එක් පුතෙකු ඇගේ නිවසට පැමිණ තිබේ. සති අන්තයේ ඇගේ එක් පුතෙකු නිවසට පැමිණ සෙනසුරාදා හා ඉරිදා දින දෙක ඇගේ තනියට සිටීම සාමාන්‍යයෙන් සිදුවන්නකි. මාරතුගොඩ පදිංචි දියණියද දින තුනකට වරක් තම මවගේ දුක සැප බලන්නට පැමිණේ.ගුරු මාතාවගේ දෛනික කටයුතු ඉටුකරදීමට භද්‍රා කල්පනි නැමැති 52 හැවිරිදි කාන්තාවක් උදේවරුවේ පැමිණ සියලු වැඩ නිමකර පස්වරුවේ පිටව යයි. ඝාතනය සිදුවූ දින එම කාන්තාව නිවසින් පිටව යනතෙක් ඔත්තු බලා ඇත්තේ 17 හැවිරිදි තරුණයා බව පොලිස් පරීක්ෂණ මගින් හෙළිවිය.සිද්ධිය වු දින පෙරවරුවේ තම ගෙවත්තේ වූ විශාල කොස් ගසක් කපා ගුරු මව විසින් එම දැව ගමේ විහාරස්ථානයට පුජා කැර තිබේ. සෑම දිනකම සියලු සිදුවීම් තම දින පොතේ සටහන් කරන ඇය ඒ පිළිබඳවද එදින එහි සඳහන් කැර ඇත.සැකකාර සොහොයුරන් තමන්ට අකුරු කළ ගුරු මවගේ නිවස කොල්ලකෑමට පැමිණියේ ඔත්තු බැලූ තරුණයාගේ සංඥාවට අනුවය. නිවසේ පිටුපස දොරට තට්ටු කැර ගුරු මාතාව එහි පැමිණි විට ඉදිරිපසින් නිවෙසට ඇතුළුවීම ඔවුන්ගේ සැලැසුම විය.බුදුපහන තබා හඳුන් කූරක් පත්තුකැර ගැනීමට කුස්සියට පැමිණ සිටි ගුරු මව සැකකරුවන් දොරට තට්ටු කරනවාත් සමඟ දොර විවෘත කර ඇත. ඒ නිසාම ඔවුන්ගේ සියලු සැලසුම් වෙනස් විය.ගුරු මව තම ගෝලයන් හඳුනා ගත්තාය. ඔවුන්ගේ පෙර කිවුම් කෙරුම් පිළිබඳවද දන්නා හෙයින් ඇය උඹලා මේ වෙලාවේ මොකදැයි විමසීය.ඇයට පැවැසීමට හැකි වූයේ එපමණකි. වැරෙන් උදළු පහරක් ඇගේ හිසට එල්ලවිණි. නිවසේ රාක්කය මත වු මන්නා පිහිය ගත් එක් සැකකරුවකු ගුරු මවගේ හිස ප්‍රදේශයට ඉන් පහර පහක් එල්ල කළේය. පසුව රුපියල් 10800/= ක මුදල් හා ලක්ෂ 03 කට ආසන්න මුදල් කොල්ල කෑ ඔවුහු නිවසින් පිටවීමට ප්‍රථම තම ගුරු මවගේ ඇද සිටි ඇඳුමද ඉවත් කිරීමට අමතක නොකළහ. ඒ මේ ඝාතනය ග්‍රීස් යකාගේ ගිණුමට බැර කිරීමේ අදහසිනි.ඝාතනය සිදුකිරීමෙන් පසු මොවුන් සැලසුම් සහගතව ප්‍රදේශයේ නිවෙස්වල දොරවල්වලට මහරෑ තට්ටු කළේ ග්‍රීස් යකා භීතිකාව ඇතිකරන්නටය.පොලිස් පරීක්ෂණ ඇරඹීමත් සමඟ වරෙන්තු මත සිටි බාල සහෝදරයෝ පොලිසියට බාරවී ඇත්තේ පරීක්ෂණවලින් ගැලවීමටය.ඝාතනයට සැකකරුවන් යොදාගත් ආයුධ සහ ඒ අවස්ථාවේ ඔවුන් ඇඳ සිටි ඇඳුම්ද පොලිසිය සොයාගෙන තිබේ. සැකකරුවන් මහනුවර අතිරේක මහේස්ත්‍රාත් රවින්ද්‍ර පේ‍්‍රමරත්න මහතා හමුවට ඉදිරිපත් කිරීමෙන් පසු මෙම මස 30 දා තෙක් රක්ෂිත බන්ධනාගාරගත කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111282</link>
    <topic>ඇහැලියගොඩ නැදුරන නිවෙසක තනිවම ජීවත් වූ වයෝවෘද්ධ කතක් ඝාතනය කළ සැකකරුවන් නිදැල්ලේ</topic>
    <author>ඇහැළියගොඩ සමූහ - එච්. ඇම්. කිත්සිරි රූපසිංහ</author>
    <content>ඇහැළියගොඩ පොලිස් වසමේ නැදුරන පහළගම පදිංචිව සිටි බී. ඩබ්ලිව්. වංශවති නැමැති හැට දෙහැවිරිදි මාතාව අභිරහස් ලෙස ඝාතනය කැර හය වසරක් ගතවී ඇතත් ඊට සම්බන්ධ සැකකරුවන් මෙතෙක් අත් අඩංගුවට ගැනීමට පොලිසිය සමත්වී නැත.මේ වයෝවෘද්ධ මාතාව ඝාතනය කර තිබුණේ දෑත් සහ දෙපා තන්ගුස් නූල්වලින් ගැටගසා, දූෂණයට ලක්කර, ගෙල සිරකිරීමෙන් යැයි අනාවරණය වී තිබේ. මේ ඝාතනය සිදු වී දින පහකට පමණ පසුව ඇයගේ නිවස අවට පැතිර ගිය දැඩි දුර්ගන්ධය පිළිබඳව සැක සිතු අසල්වාසීන් ඇහැලියගොඩ පොලිසියට දැනුම් දීමෙන් පසු පොලිසිය පැමිණ නිවසේ දොරගුළු කඩා බලද්දී මළ සිරුර සොයාගෙන තිබේ.ඉකුත් 2005 වසරේ ජුලි මස 08 වන දිනට පෙර ඇය ඝාතනය කර තිබුණි. ඒ වන විටත් අධික ලෙස නරක් වී තිබූ මළ සිරුර පරීක්ෂා කිරීමට පොලිස් නිලධාරීන්ට හා එක්රොක් වූ ජනතාවට මුඛවාඩම් පැළදීමට සිදුවිය.වංශවතී මහත්මියගේ ඝාතනය තවමත් අබිරහසක් බවට පත්ව ඇති අතර මේ වනතෙක් කිසිවකු හෝ අත් අඩංගුවට ගෙන නොමැති අතර තවදුරටත් පරීක්ෂණ ඒ සම්බන්ධව සිදු කෙරෙන බව ද ඇහැලියගොඩ පොලිසිය පවසයි. වංශවතී මහත්මියගේ සැමියා බීටන් ගුණසීලය. ඔහු යුද හමුදා කාලතුවක්කු රෙජිමේන්තුවේ නිලධාරියකු ලෙස වසර 22ක කලක් සේවය කර විශ්‍රාම ලබා සිටියදී 2000 වසරේදී මියගොස් ඇත. මොවුුනට දරුවන් නොසිටි අතර හදා වඩා ගත් දරු දෙදෙනෙක් වූහ. සැමියා මිය යාමට පෙර වංශවතී මහත්මියගේ රැකියාව වූයේ ඇඳුම් මැසීමය. සැමියා මිය යාමත් සමඟ ඇයගේ තනි නොතනියට සිටියේ පුතා පමණි. දුව විවාහයකින් පසුව වෙනම නිවෙසක පදිංචි වූ අතර පුතා ද විවාහ වීමත් සමග ඔහු ද ප්‍රදේශයේ වෙනත් තැනක පදිංචියට ගියේය.ඉන් පසුව වංශවතී මහත්මිය තම නිවසේ තනිවම ජීවත් වූවාය. ඒ අතර තුර සැමියාගේ විශ්‍රාම වැටුප ද, තමන්ට හිමි රබර් ඉඩමේ ආදායම ද තනිවම භුක්ති වින්දාය. ඉතා නිහඬ ජීවිතයක් ගත කරමින් ජීවත් වූ මැය අහල පහළ කිසිවකු සමග මිතුදමක් නොතිබුණි.මැය ඝාතනය කිරීමට හය මසකට පමණ පෙර නිවෙස ඉදිරිපිට තාප්පයක් ඉදිකර ඇත. එහි සේවය කළ පුද්ගලයන් දෙදෙනකු එම නිවසේ නවාතැන් ගෙන සිට තාප්පය ඉදිකිරීම් කරගෙන යනු ලැබූවද අහල පහළ හෝ මැයගේ ඥාතීන් හෝ ඔවුන් පිළිබඳව කිසිදු තොරතුරක් නොදැන සිටි අතර ඒ බව දැන සිටියේ වංශවතී මහත්මිය පමණකි.මේ කිසිවක් ඇය කාටවත්ම පවසා නොමැත. මේ ඝාතනය වූයේ කුමන හේතුවකටද කවුරුන් විසින් ද යන්න ප්‍රදේශවාසීන්ටත් පවුලේ ඥාතීන්ටත් තවමත් අභිරහසකි. මේ සම්බන්ධව ඩී. පී.පී. රංජිත් පින්නගොල්ල මහතා මෙසේ කීය.මම කුඩා කාලයේ ඉඳන් නැන්ද ගාව හිටියේ. නැන්ද අවුරුදු ගණනක් රැකියාවට කළේ ගෙදරදී ඇදුම් මැසීම ඒ අතර තුර මාමා හමුදා සේවයෙන් විශ්‍රාම ලබල ගෙදර හිටියේ. මාමා නැතිවුණාට පස්සේ මම විවාහ වෙලා වෙනම පදිංචිව සිටියා. ඊට පසුව ගෙදර හිටියේ නැන්ද විතරයි. නැන්දට කිසිම අඩු පාඩුවක් නැතිව අපිත් සමග ඉන්න තිබුණ. පුංචි පුංචි මතභේද නිසා මම විවාහ වුණාට පසු වෙන තැනක පදිංචියට ගියා. ඉකුත් 2005 වසරේ ජුලි මාසයේ 08 වන දින මම මේ ගේ පිටුපස කුඹුරේ පතලයක වැඩට ආවා. පෙරදිනයේ පැවති වැස්ස නිසා ගගේ වතුර වැඩිවී තිබුණා. පතල් වැඩ කරන්න පුළුවන් වුණේ නැහැ. නැන්දාගේ නිවස වටේට විදුලි බල්බ දැල්වී තිබුණා. අධික දුර්ගන්ධයක් තියෙනව කියල පතලයේ වැඩ කරන අය මට කීවා.පසුව මමත් අනෙක් අයත් නිවස ළගට ආවා. පසුව අපිට සැක සිතිලා ග්‍රාම සේවක මහතාට කීවා. ඔහු පසුව ඇහැලියගොඩ පොලීසියට දැනුම් දීමෙන් පසුව පොලිස් නිලධාරීන් පැමිණියා. නිවසේ දොර ජනෙල් සියල්ලක්ම දොරගුළු දමා වහලයි තිබුණේ. ගෙයි ඇතුළතත් ලයිට් දාලා තියෙනවා වීදුරු ජනේල්වලින් පෙනුණ. ගෙට පහළ කුස්සි කාමරයේ දොර කැඩුවා. ඒ බලනවිට නැන්දව බලන්න බැරි විදියට මරල දාල තිබුණ. අත් දෙක, කකුල් දෙක, තන්ගුස් නූල්වලින් ගැටගහල නිරුවත්ව තමයි මළකඳ තිබුණේ. තරප්පු පෙළෙන් ඉහළට ඇවිත් නිවසේ සාලයට ඇවිත් බලනකොට බිම සිගරට් කොට තිබුණා.ට්‍රේ එකක වීදුරු දෙකක් තිබුණ අල්මාරිය ඇර ලියකියවිලි අවුස්සා තිබුණ. මේ අපරාධය කරපු අය තවමත් කොහේ හෝ සැගවී ඇති. පොලීසියෙන් ඉල්ලන්නේ කොහොම හරි මොවුන් සොයාගෙන නීතිය උපරිම ලෙස යොදවා උපරිම දඩුවම් දෙන්න කියලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111283</link>
    <topic>අම්පාරේ ගංවතුරින් හානිවූ ගොවීන් 6000කට මේ කන්නයේ බීජ නොමිලේ</topic>
    <author>රවින්ද්‍ර මැදගෙදර – අම්පාර සමූහ</author>
    <content>ගංවතුරින් වගා හානිවූ අම්පාර දිස්ත්‍රික්කයේ අතිරේක භෝග ගොවීන් 6000කට මෙම කන්නය සඳහා නොමිලේ බීජවර්ග ලබාදීමට අම්පාර අන්තර් පළාත් කෘෂිකර්ම කාර්යාලය පියවර ගෙන ඇත.ඒ අනුව ගොවීන් 3800කට කව්පි, ගොවීන් 800කට රටකජු, ගොවීන් 800කට ඉරිඟු, ගොවීන් 200කට මුංඇට සහ ගොවීන් 400කට උඳු වශයෙන් බීජ ලබාදී ඇත.ලෝක ආහාර සංවිධානය යටතේ ද වගා හානිවූ වී ගොවීන් සඳහා මේ වනවිට බිත්තර වී බුසල් 24,000ක් බෙදාදීමට පියවර ගත් බව අම්පාර අන්තර් පළාත් නියෝජ්‍ය කෘෂිකර්ම අධ්‍යක්‍ෂ ඒ. එස්. එම්. හැරිස් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111284</link>
    <topic>පොරොන්දුව කඩකළ ‘මහසෝනා’ පෝදා රෑ මුරකරු රැගෙන ගිහින්</topic>
    <author>මාතර මධ්‍යම – ඒ. ඩබ්ලිව්. ගුණවර්ධන</author>
    <content>ගිං ගඟ අසබඩ විශාල වතු යායක මුරකරුවකු වශයෙන් රැකියාව කළ ඔහුට තොටුපොළ ආසන්නයෙන් පදිංචියට නිවසක් ද ලැබී තිබුණි. මුර සේවයට අමතරව වතුයායේ සේවයට පැමිණෙන අයද ගඟින් එගොඩ මෙගොඩ කිරීමේ කාර්යයද ඔහුටම පවරා තිබිණි.“මුරකාරයා, මුර අයියා, මුර මාමා” වශයෙන් හඳුන්වනු ලැබූ ඔහු ඉතාමත් පි‍්‍රයමනාප පුද්ගලයෙකි. වත්තේ සේවකයන්ට අමතරව වෙනත් අයට ද තම සේවය නොඅඩුව ලබා දුන්නත් නියමිත ගාස්තුවක් අය නොකළ අතර සතුටින් මුදලක් ලබා දුන්නොත් එය ලබා ගත්තේය.මිනිස්සු පමණක් නොවෙයි යක්කුත් එගොඩ මෙගොඩ කරලා තිබෙනවායයි නිතරම ඔහු කියන කියමනකි. එම සිද්ධිය මෙසේ ය.වත්තේ වැටුප් ගෙවන දිනයෙහි නොවරදවාම මත්පැන් පානය කිරීම සිරිතක් කරගෙන තිබුණු මුරකරු එදිනද නිවසට පැමිණියේ මධ්‍යම රාත්‍රියට ආසන්නයේදීය. ගෙදර පැමිණි විගස පැදුරක් මත වැතිරුණු ඔහුට වැඩි වේලාවක් ගත නොවී නින්ද ගියත්, එගොඩ යාමට යම් කෙනෙක් කථා කරන හඬ ඇසී වහා පැදුරෙන් නැගිට තොටුපොළට ගොස් බෝට්ටුව එගොඩට පැදවීය.ඔරුව පැදගෙන යනවිට බෝට්ටුවේ කාලවර්ණ දැඩි සිරුරකින් හෙබි පුද්ගලයකු දැක ඔහුට කතා කළත් පිළිතුරක් නැත. බෝට්ටුව එගොඩ තොටුපොළට ගියවිට එම පුද්ගලයා නොපෙනී ගියත් මුරකරුගේ සිරුර සසලවී තිබුණි. පසුදින නින්දෙන් අවදි වනවිට මුරකරුට තදබල ලෙස උණ ගැනී තිබුණු අතර එම තත්ත්වය පහව ගියේ කට්ටඩියකු පැමිණ නූලක් බැඳීමෙන් අනතුරුවයි.මෙම සිද්ධිය සිදුවී ටික කාලයක් ගතවීමෙන් අනතුරුව මුරකරු මධ්‍යම රාත්‍රියේ දී පළාතම දෙවනක් වන අන්දමට ‘හූ’ හඬ නැගීය. මුරකරුගේ හඬට ගෙදර අය පමණක් නොව, අසල්වැසියෝ අවදිවී මුරකරුගේ නිවසට එක්රොක් වූහ. යකැදුරා පැමිණ කීවේ මෙවර නූලක් බැඳීම ප්‍රමාණවත් නොවන නිසා ‘මහසෝන් සමයම’ තොයිලය කළ යුතු බවයි.මුරකරුගේ නිවසේ තොයිලයක් සිදු කළ අතර අවට පළාත්වලින් පවා බොහෝ දෙනා පැමිණ සිටියේ තොවිලය බැලීමටයි. රාත්‍රිය පුරාම දුම්මල පාරවලින් බැට කන ආතුරයා මහ රාත්‍රියේ ‘හූ’ කියා පොරොන්දු වූයේ මනුෂ්‍ය ප්‍රාණය අත්හැර බස්නාහිර පැත්තේ කිරිගහක අත්තක් කඩාගෙන යන බවයි.වතුයායේ රබර් ගසක අත්තක් කඩාවැටී තිබුණේ සතියකට පමණ පසුවය. තොවිලය ඉතා සාර්ථක වූ බවට එය පෙර නිමිත්තක් ලෙස කවුරුත් පිළිගත්හ.වසර තුනක් පමණ ඉක්මයාමෙන් පසු සිදුවීම කාටත් අමතක විය. නමුත් අමාවක පෝය දිනක රෑ මුරකරු හූ හඬ පතුරවමින් ගෙදරින් පිටවී ගොස් තිබුණි. ඔහුට කුමක් සිදුවූවා දැයි අදවනතුරුත් දැනගන්නට නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111285</link>
    <topic>මළගෙදර ලිපිනය වැරැදී මල්වඩම ආපසු ගෙනැවිත්</topic>
    <author>වැලිමඩ විශේෂ එස්. එම්. ෆාරුක්</author>
    <content>බදුල්ල ප්‍රදේශයේ කාර්යාලීය නිලධාරීන් පිරිසක් දකුණු පළාතේ පැවැති මල ගෙදරකට සහභාගී වීමේදී ලිපිනය වැරදීමකින් වෙනත් මල ගෙදරකට ගොස් ඔවුන් විසින් රැගෙන ගිය මල් වඩම ආපසු රැගෙන යාමට සිදුවීමෙන් ඔවුන් දැඩි අසීරුතාවට පත්වී ඇත.මොවුන් ලිපිනය වැරදීමකින් ගිය මල ගෙදර මිය ගොස් සිටියේ කාන්තාවක්ය. ඒ බැවින් මොවුන් සිතුවේ මිතුරාට හදිසියේ වැරදී තම මව මිය ගිය පුවත දුරකථනයෙන් දැනුම් දෙන විට එය ලියාගත් අය වැදරීමකින් ‘පියා’ වශයෙන් ලියාගෙන ඇති බවය.කෙසේ හෝ මල ගෙදර තම මිත්‍රයා දක්නට නොසිටි අතර මල ගෙදර අයගෙන් ඔහු ගැන විපරම් කිරීමේදී එම මල වෙනත් එකක්බව මොවුනට අවබෝධ වී ඇත. එහෙත් රැගෙන ආ මල් වඩම ආපසු ගැනීමට කිසිවෙකුත් ඉදිරිපත් වී නොමැත. මොවුන් මුහුණ පා සිටි අසීරුතාවෙන් ඔවුන් ගොඩ ගැනීමට ඉදිරිපත් වූයේ සැමදාම කාගෙත් ඇනුම් බැනුම් වලට ලක්වෙන නිතරම මදුවිතට මනාප මිතුරෙකුය. ඔහු මල ගෙදර සිටි අයට ‘කවුරුත් සමාවෙන්ඩ ඕනි, අපට පොඩි වැරදීමක් වෙලා, අපි යන්ඩ ඕනි අහවල් මල ගෙදර නමුත් වැරදීමකින් අපි මෙහි ඇවිත් මල සිරුර ලඟ තැන්පත් කළ මල් වඩම ආපසු ගන්නවා’ යනුවෙන් පවසා වීරයකු ලෙසින් එම මල් වඩම ආපසු රැගෙන ඔවුන් පැමිණි වෑන් රථයට ගොඩවී ඇත.කාගෙ කාගෙත් ඇනුම් බැනුම් වලට ලක්වන මොහු එදානම් කාගෙ කාගෙත් වීරයා විය. කෙසේ හෝ මොවුන් තම මිතුරාගේ මල ගෙදර ගොස් එම මල් වඩම රැගෙන මිතුරාගේ පියාගේ මල සිරුර අසල තබන විට එම මල් වඩමේ ලියා තිබූ වැකිය දැකීමෙන් කාට කාටත් තරු විසිවී ඇත.හේතුව හොඳ හැටි මදුවිත සප්පායම් වූ මිතුරා කලින් ගිය මල ගෙදරින් අරන් ඇවිත් තිබෙන්නේ ඔවුන් රැගෙන ගිය මල් වඩම වෙනුවට වෙනත් මල් වඩමකි.තම මිතුරාට කරුණු කාරණා පැහැදිලි කර දී එම මල් වඩම මධ්‍යයේ ලියා තිබු වැකිය ඔවුන් ඉවත් කිරීමට පියවර ගෙන ඇත.තම මිතුරා දුරකථනයෙන් දුන් ලිපිනයේ හබරාදුව ධාර්මික විදුහල යන්නට එය ලියාගත් මිතුරා කාර්මික විදුහල යනුවෙන් ලියා ගැනීම නිසයි මේ ඇබැද්දිය සිදුවී ඇත්තේ.කෙසේ හෝ ඉන් පසු කාර්යාලයේ මිතුරන් සහභාගි වන මල ගෙවල්වලට යෑමේදී මල් වඩමක් රැගෙන යන්නේ නම් එය රැගෙන යා යුතු සුදුසුම පුද්ගලයා මල් වඩම පටලවා රැගෙන ගිය මිතුරා යැයි කියන විට ඔහු ලුණු ඇඹුල් ඇතිව අන් අයට බැන වදියි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111286</link>
    <topic>වැරැදි රැසකට සැකපිට ඇල්ලු එකොළහකට රුපියල් හැත්තෑ දහස් පන්සීයක දඩ</topic>
    <author>කුරුවිට සමූහ – රූපිකා කේ. බණ්ඩාර</author>
    <content>අනවසර මත්පැන් ළඟ තබා ගැනීම, රජයේ අරක්කු ප්‍රමාණයට වඩා තබා ගැනීම, බීමත්ව ප්‍රසිද්ධ ස්ථානවල අශෝභනව හැසිරීම, කුඹුරු ඉඩමක පතල් කැපීම හා තහනම් පිහියක් ළඟ තබා ගැනීමට අදාළ සැකකරුවන් 11 ට රුපියල් 70500 ක දඩ මුදලක් ගෙවන ලෙස රත්නපුර මහේස්ත්‍රාත් එම්. එස්. ප්‍රීමිති මෙනෙවිය නියෝග කළාය.ගෝඩා මිලිලීටර් 1500 ක් තබාගත් එරත්න ප්‍රදේශයේ පුද්ගලයකුට රුපියල් 12500 ද, හෙරොයින් මිලිග්‍රෑම් 1100 ක් තබාගත් එනසල්දොල පදිංචි අයෙකුට රුපියල් 8000 ක්ද, සයිඩර් මිලිලීටර් 3000 ක් ළඟ තබා ගත් තෙප්පනාව පදිංචි අයකුට රුපියල් 5000 ද, කසිප්පු මිලිලීටර් 3000 ක් තබා ගත් මෝලකැලේ අයෙකුට රුපියල් 5000 ද, ඇමරේජන් මිලිලීටර් 1500 ක් ළඟ තබා ගත් හල්පෙ පදිංචි අයෙකුට රුපියල් 5000 ද, කසිප්පු මිලිලීටර් 1500 බැගින් ළඟ තබා ගත් කරපිංච හා පැරඩයිස් ප්‍රදේශවල පදිංචි 2 ට රුපියල් 5000 බැගින් රුපියල් 10000 ද, රජයේ අරක්කු, ප්‍රමාණයට වඩා ළඟ තබාගත් කරපිංච, සූදාගල කුරුවිට ප්‍රදේශවල 3 ට රුපියල් 5000 බැගින් රුපියල් 15000 ද බීමත්ව අශෝභන ලෙස හැසිරුණු තලාවිටිය හා පහළගම ප්‍රදේශවල පුද්ගලයන් 2 ට රුපියල් 2000 බැගින් රුපියල් 4000 ක්ද, කුඹුරු ඉඩමක පතල් කැපු පොහොරබාව ප්‍රදේශයේ අයෙකුට රුපියල් 5000 ද තහනම් පිහියක් ළඟ තබා ගත් පැරඩයිස් පදිංචි අයකුට රුපියල් 1000 ක්ද ලෙස මේ දඩ මුදල් නියම කෙරිණි. කුරුවිට පොලිස් ස්ථානාධිපති පොලිස් පරීක්ෂක ආර්. පී. සිරිවර්ධන මහතාගේ උපදෙස් පිට නිලධාරිහූ පරීක්ෂණ සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=r1111287</link>
    <topic>වැල්ලවායේ පාසලක තුන වසරේ සිසුවියක් අනාරක්‍ෂිත ළිඳකට වැටි අකාලයේ මියගිහින්</topic>
    <author>මොනරාගල සමුහ - කේ. බී. රත්නායක</author>
    <content>අහිංසා ප්‍රසන්ති කුමාරි අහිංසාවෙන් පිරී ගිය පුංචි මල් කැකුළක්. තවමත් දඟකාර වයසෙන් නොමිඳුණ ඇය වැල්ලවාය බුදුරුවගල විදුහලේ තුන්වැනි ශ්‍රේණියේ ඉගෙනුම ලැබුවා.අම්මා චන්ද්‍රිකා ප්‍රසන්ති. ඇය සිය දියණියන් කෙරෙහි දහසක් බලාපොරොත්තු පොදි බැඳගෙන පිටරට රැකියාවකට ගියා. අම්මාගේ සෙනෙහසත්, රැකවරණයත් නොලැබුණ ඇය නංගී සමඟ නිවසේ තනි වුණා.එහෙත් තාත්තා එල්. එම්. සරත් කුමාරසිංහගේ සෙනෙහසත්, රැකවරණයත් නොමඳව ඇයට ලැබුණා. එහෙයින් අම්මා නැති පාළුව කාන්සිය ඇයට දැනුණේ නෑ. නංගීත් බලාගෙන පාසල් ගියා. සෙල්ලම් කළා. ගෙදර වැඩපළත් හැකි අයුරෙන් කළා.ඒ අතර තමයි ඇගේ කකුල බල්ලෙක් සපා කෑවේ. ඒ නිසා දිනපතා බෙහෙත් විදින්න වැල්ලවාය රෝහලට යන්න වුණා. 2011 – 11 – 11 වැනි දින එකේ ඉලක්කම් හතරක් එක පෙළට තිබුණ දිනය. එම දිනය ඇයට නපුරු දිනයක් වෙන බව පුංචි අහිංසාට දැනුණේ නෑ.එදා තමයි ඇයට බෙහෙත් විදින්න නියමිත දිනය වුණේ. එදා ඇය පාසල් ගියෙත් නෑ. තාත්තා සමඟ බෙහෙත් විදින්න යන්න ඇය පේවී සිටියා.ඇගේ තාත්තා බඩු ගෙනෙන්න කඩේට යන දවසත් එදාම වුණා. උදේ 10.00 ට පමණ බඩු ගෙනෙන්න යන්න තාත්තා සූදානම් වුණා.පුංචි අහිංසා තාත්තා ළඟට දිව ගියා. “තාත්තේ, තාත්තේ අද බෙහෙත් විදින්න යන දවසනේ. මම නාලා එන්නම්” පුංචි අහිංසා කීවා.”එපා, එපා” තාත්තා ඇයට කීවා. එහෙත් පුංචි අහිංසා එය නෑසුණාක් මෙන් සිටියා. තාත්තා කඩපොළට ගියා. අහිංසා නාන්න ළිඳ ළඟට දිව ගියා. ඒ ළිදේ තමන් බිලිගන්න මාරයා බලා සිටින බව පුංචි අහිංසා දැනගෙන සිටියේ නෑ.ලී කොට දමා සකස් කර තිබූ අනාරක්‍ෂිත ළිඳට අහිංසා එබුණේ. පුංචි ඇඟපත සීතල වතුරෙන් නාවා ගන්නයි. එහෙත් නොසිතූ ලෙස පය ලිස්සුවා.ක්ෂණයකින් මාරයා ඇය ළිඳ තුළට ඇදලා ගත්තා. “මාමා, මාමා” අහිංසක අහිංසා කෑගැසුවා. එහෙත් ඒ හඬේ දෝංකාරය ඇය ඇගේ සමීපතමයා වන ඩී. එම්. ජයරත්න මාමා දිව එන විටත් අහිංසාගේ ලස්සන ජීවිතය මරුවා උදුරාගෙන තිබුණා.අනාරක්‍ෂිත ළිඳකට වැටීමෙන් මියගිය වැල්ලවාය නුගේයාය වදනහෙල යායේ පදිංචි වී සිටි එල්. එම්. අහිංසා ප්‍රසන්ති කුමාරි නමැති 8 හැවිරිදි දැරියගේ මරණය පිළිබඳ වැල්ලවාය රෝහලේ දී පැවැත්වුණු හදිසි මරණ පරීක්‍ෂණයේදී සාක්‍ෂි දෙමින් වැල්ලවාය නුගයාය වදිනහෙලයායේ පදිංචි එල්. එම්. සරත් කුමාරසිංහ මේ කරුණු අනාවරණය කෙළේය.මොනරාගල මාරාව හදිසි මරණ පරීක්‍ෂක පී. එම්. ජේ. අප්පුහාමි මහතා හදිසි මරණ පරීක්‍ෂණය පැවැත්වීය.වැල්ලවාය රෝහලේ වෛද්‍ය අධිකාරී ධර්මසේන දිසානායක මහතා පශ්චාත් මරණ පරීක්‍ෂණය පැවැත්වීය. වැල්ලවාය නුගයායේ පදිංචි ඩී. එම්. ජයරත්න ද එහිදී සාක්‍ෂි දුන්නේය. වෛද්‍ය වාර්තාව සහ ඉදිරිපත් වූ සාක්‍ෂි පදනම් කර ගත් හදිසි මරණ පරීක්‍ෂකවරයා මෙය අනාරක්‍ෂිත ළිඳකට වැටී වතුර පෙවී හුස්ම හිරවීම නිසා සිදුවූ මරණයක් බවට තීරණය කෙළේය. වැල්ලවාය පොලිසියේ පොලිස් කොස්තාපල් 71833 එම්. එන්. එම්. පුෂ්පකුමාර මහතා සාක්‍ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111281</link>
    <topic>ඉදිරිපත් වීමට නීතිමය බාධාවක් නෑ</topic>
    <author>ප්‍රින්ස් ගුණසේකර</author>
    <content>ලබන වසරේ ජනවාරි 3වැනිදා පැවැත්වෙන ක්‍රිකට් නිලවරණය සඳහා ඉදිරිපත්වීමට නීතිමය බාධාවක් නැතැයි හිටපු ක්‍රිකට් සභාපති පාර්ලිමේන්තු මන්ත්‍රී තිලංග සුමතිපාල මහතා පවසයි.එහෙයින් ක්‍රිකට් නිලවරණයට අනිවාර්යයෙන්ම තමා ඉදිරිපත් වන බව ඒ මහතා පැවැසීය. එහෙත් කුමන නිලයකට තරගවදින්නේදැයි හෙළි නොකළේය.කොළඹ ක්‍රිකට් සමාජ ශාලාවේදී පෙරේදා ක්‍රීඩා සමාජ නියෝජිතයන් සමග පැවැති සාකච්ඡාවකින් අනතුරුව තිලංග සුමතිපාල මහතා මාධ්‍ය හමුවේ ප්‍රකාශයක් කළේය.“මේ විශිෂ්ට ක්‍රීඩාවට නැවත මගේ සේවය ලබා දෙන්න කැමැතියි. ක්‍රිකට් පරිපාලනය නැවැත ගොඩනැගීමේ අභියෝගය කණ්ඩායමක් ලෙස අප භාර ගත යුතුයි. මේ නිලවරණය සඳහා ඉදිරිපත් වෙන්න කිසියම් නීතිමය බාධාවක් ඇත්දැයි මගෙන් කවුරු හෝ ඇසුවොත් ඔවුන්ට දෙන්න තියෙන පැහැදිලිම හා කෙළින් පිළිතුර තමයි එහෙම බාධාවක් නැහැ කියන එක” සුමතිපාල මහතා පැවැසීය.තිලංග සුමතිපාල මහතා කොළඹ දිස්ත්‍රික් පාර්ලිමේන්තු මන්ත්‍රීවරයෙකු වන අතර ශ්‍රී ලංකා ක්‍රිකට් ආයතනයේ වැඩිම කාලයක් ඡන්දයෙන් පත්වූ සභාපතිවරයෙකු ද විය.ඒ මහතා ආසියානු ක්‍රිකට් සභාපතිවරයා ලෙස ද කටයුතු කළේය. දින 365ක් තුළ රංගිරි දඹුලු ජාත්‍යන්තර පිටිය ඉදිකිරීමේ පුරෝගාමියා වූ තිලංග සුමතිපාල මහතා හාර්වඩ් හා ජෝන් එෆ්. කෙනඩි විශ්වවිද්‍යාලයෙන් කළමනාකරණ ජ්‍යෙෂ්ඨ විධායක පාඨමාලාව හැදෑරුවේය.තිලංග සුමතිපාල මහතාගේ ඉල්ලීම අනුව පෙරේදා සී.සී.සී. ක්‍රීඩාංගණයට දිස්ත්‍රික් හා පළාත් ක්‍රිකට් නියෝජිතයෝ 85කට වැඩි පිරිසක් එක්ව සිටියහ. ශ්‍රී ලංකා ක්‍රිකට් නිලවරණයේදී ඡන්ද 147ක් ප්‍රකාශයට පත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111288</link>
    <topic>අපේ උදුලාට රන් පදක්කම් තුනක්</topic>
    <author/>
    <content>වෙළෙඳ සේවා මලල ක්‍රීඩා තරගාවලියේ මීටර් 80 කඩුළු පැනීම, මීටර් 400 දිවීම සහ මීටර් 200 දිවීම තරග ඉසව් තුනෙන්ම දිනමිණ මාධ්‍යවේදිනී උදුලා පීරිස් රන් පදක්කම් දිනාගෙන ඇත.දියගම, මහින්ද රාජපක්ෂ ක්‍රීඩාංගණයේ දී ඊයේ (27) එම තරගාවලිය පැවැත්විණ.උදුලා පීරිස් මෙම තරගාවලියට සහභාගී වන අවස්ථාව වනවිට ලේක්හවුසියට සම්බන්ධ හිටපු නිලධාරියකු ඇයගේ නම කිසිවකුට නොදන්වා රහසිගතව කපා දමා තිබුණි. පසුව මෙම අසාධාරණය ගැන සොයා බැලූ මලල ක්‍රීඩා ලේකම්වරයා උදුලා පීරිස්ට තරග කිරීමට අවසර ලබාදී තිබුණි. මෙම තරගාවලියට ආයතන 33ක ක්‍රීඩක ක්‍රීඩිකාවෝ ඉදිරිපත් වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111282</link>
    <topic>කර්මිට් බිම හෙලා අල්වරිස් කිරුළ රැක ගනී</topic>
    <author/>
    <content>ලෝක බොක්සිං සම්මේලනයේ ලයිට් මිඩ්ල්වේට් කිරුළ සඳහා කර්මිට් සින්ට්‍රොන් සමග මෙක්සිකෝ නගරයේදී තරග වැදුණු සෝල් අල්වරිස් දෙවැනි වරටත් සිය කිරුළ රැක ගැනීමට සමත්විය. තරගයේ පස්වැනි වටයේදී තාක්ෂණික ප්‍රහාරයකින් ප්‍රතිවාදියා බිම දැමූ ඇල්වරිස් ට සිය අපරාජිතභාවය තවදුරටත් රැක ගැනීමට හැකිවිය.තරගයේ සිවුවැනි වටයේදීත් ප්‍රතිවාදියාට කීප අවස්ථාවකදීම බිම ඇද වැටෙන්නට පහරදුන් ඇල්වරිස් සිය කිරුළ රැක ගැනීමට තරගයේ මුලසිටම මුරණ්ඩු සහගත ලෙස තරග වැදුණි. තරගයේ ජයග්‍රහණයෙන් අනතුරුව මාධ්‍යවේදීන් හමුවේ ඇල්වරිස් ප්‍රකාශ කළේ ලබන වසරේදී තමාට ෆ්ලොයිඩ් මේවෙදර් සමග තරග වැදීමට අවශ්‍ය බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111283</link>
    <topic>බ්‍රසීල පාපන්දු සභාපතිට වෙඩි තබයි</topic>
    <author>රියෝ ද ජැනයිරෝ (ඒ.එෆ්.පී)</author>
    <content>බ්‍රසීල පාපන්දු සම්මේලනයේ සභාපති රිකාඩෝ ටික්සීරා සහ ඔහුගේ බිරිය ගමන්ගත් මෝටර් රථයට වෙඩි පහරක් එල්ල වී ඇතැයි එරට මාධ්‍ය වාර්තා කළේය.නමුත් මේ වෙඩි පහරින් බ්‍රසීල පාපන්දු සභාපතිවරයාට හෝ ඔහුගේ බිරියට කිසිදු අනතුරක් සිදුවී නැතැයි බ්‍රසීල මාධ්‍ය වැඩිදුරටත් සඳහන් කළේය.64 හැවිරිදි ටික්සීරා සහ ඔහුගේ බිරිය සිටි මෝටර් රථයට රියෝ ද ජැනයිරෝ නුවර මාවතක ගමන් කරමින් සිටියදී මේ වෙඩි පහර එල්ල වී ඇත.වෙඩි නොවදින නවීන පන්නයේ මෝටර් රථයක් හේතුවෙන් සභාපතිවරයා හා ඔහුගේ බිරියට කිසිදු අනතුරක් සිදු නොවූ බවත් එසේ නොවූනේ නම් වෙඩි පහර මෝටර් රථයේ පසුපස ආසනයට එල්ල වීමේ අවස්ථාවක් තිබූ බවත් එරට මාධ්‍ය වැඩි දුරටත් සඳහන් කර තිබිණි. 1989 වසරේ සිට එරට පාපන්දු සභාපතිවරයා ලෙස කටයුතු කරන ටික්සීරා 2014 ලෝක පාපන්දු තරගමාලාවේ සංවිධායක කමිටු ප්‍රධානියා ද වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111284</link>
    <topic>ඉන්දියා-කොදෙව් ටෙස්ට් තරගාවලිය අවසන් පන්දුවේදී ලකුණු සමවෙයි</topic>
    <author>මුම්බායි (ඒ.එෆ්.පී)</author>
    <content>සංචාරක බටහිර ඉන්දීය කොදෙව් පිල සහ ඉන්දියාව අතර පැවැති තුන්වැනි හා අවසන් ටෙස්ට් තරගය අවසන් දිනයේ අවසන් පන්දුවේදී ලකුණු සමවීමේ හේතුවෙන් ජය පරාජයෙන් තොරව නිමාවට පත්විය. පළමුව පන්දුවට පහරදුන් බටහිර ඉන්දීය කොදෙව් පිල ලකුණු 590ක් රැස් කළ අතර ඉන්දීය පිල පළමු ඉනිමට ලකුණු 482ක් ලබා ගත්තේය. කොදෙව් පිල දෙවැනි ඉනිමේදි ලකුණු 134කට දැවී ගියේ ලකුණු 243ක ඉලක්කයක් ඉන්දියාව හමුවේ තබමින්ය.අවසන් දිනයේ අවසන් ඕවරය තෙක් තරගය ඇදී ගිය අතර ජයග්‍රහණය සඳහා අවසන් පන්දුවට ලකුණු 2ක් ලබා ගැනීමට ඉන්දීය පිලට සිදුවී තිබිණි.නමුත් පිඩෙල් එඩ්වර්ඩ්ස් යැවූ එම ඕවරයේ අවසන් පන්දුවට ඉන්දීය පිතිකරුවන්ට රැස්කර ගත හැකිවූයේ එක් ලකුණක් පමණි.ඒ අනුව තරගයේ ලකුණු සමවූ අතර තරගය ජය පරාජයෙන් තොරව නිමා කර ගැනීමට කොදෙව් පිල සමත්විය.දෙපිල අතර පැවැති පළමු ටෙස්ට් තරගය කඩුලු 5කින් ජයගත් ඉන්දියාව දෙවැනි තරගය ඉනිමකින් සහ ලකුණු 15කින් ජයගෙන තරග 3 කින් සමන්විත ටෙස්ට් තරගමාලාව 2-0ක් ලෙස ජයගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111285</link>
    <topic>කාන්තා ක්‍රිකට් ක්‍රීඩිකාවෝ ලෝක කුසලාන දොරටු අරියි</topic>
    <author/>
    <content>චමරි අතපත්තු සහ යසෝධා මෙන්ඩිස්ගේ පිතිහරඹ දස්කම් සහ සඳමාලි දොලවත්තගේ විශිෂ්ට තුන් ඉරියව් දස්කම් හේතුවෙන් බංග්ලාදේශයේ පැවැති 2013 කාන්තා ලෝක කුසලාන තරගමාලාවට සුදුසුකම් ලබා ගැනීමේ තරගාවලියේ දි දකුණු අප්‍රිකාව කඩුලු 3කින් පරාජය කර 3වැනි ස්ථානය අත්කර ගැනීමට ශ්‍රී ලංකා කාන්තා ක්‍රිකට් පිල සමත්විය.පළමුව පන්දුවට පහරදුන් දකුණු අප්‍රිකාව ඕවර 50 අවසානයේ සියලුදෙනා දැවී ලකුණු 192ක් රැස් කළ අතර සඳමාලි දොලවත්ත ලකුණු 23කට කඩුලු 3ක් දවාලීය.සුවිනි ද අල්විස් ලකුණු 33කට කඩුලු 2ක් ද බිඳ දැමුවාය.පිළිතුරු ඉනිම ක්‍රීඩා කළ ශ්‍රී ලංකාව ඕවර 49.4කදී කඩුලු 7ක් දැවී ජයග්‍රහණය අත් කර ගත්තේය. ආරම්භක පිතිකාරිනියන් වන චමරි අතපත්තු ලකුණු 60ක් ද යසෝධා මෙන්ඩිස් ලකුණු 47ක් ද රැස් කිරීමට සමත් වූහ. සඳමාලි දොලවත්ත නොදැවී ලකුණු 29ක් ලබා ගත් අතර ඊෂානි කෞෂල්‍යා ලකුණු 25ක් රැස් කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=s1111286</link>
    <topic>බංග්ලාදේශ මලල ක්‍රීඩා ලේකම් තනතුරෙන් පහකරයි</topic>
    <author/>
    <content>බංග්ලාදේශ මලල ක්‍රීඩා සම්මේලනයේ මහලේකම් ෂා අලාම්ගේ සේවය වහාම ක්‍රියාත්මක වන පරිදි අත්හිටුවා තිබේ. බංගබන්දු ක්‍රීඩා සංකීර්ණයේ පැවැති එම සම්මේලනයේ වාර්ෂික මහා සභා රැස්වීමේදී සාමාජිකයන් විසින් මේ තීරණය ගනු ලැබීය.සාමාජිකයන් 98 දෙනකුගෙන් යුත් මලල ක්‍රීඩා සම්මේලනයේ වාර්ෂික මහ සභා රැස්වීමට සහභාගී වු සාමාජිකයන් 52 දෙනාගේ ඒකමතික තීරණය අනුව මහලේකම්වරයාගේ සේවය අත්හිටවූ බව සම්මේලනයේ සභාපති අලි කබීර් ප්‍රකාශ කළේය.මෙසේ මහ ලේකම්වරයාගේ වැඩ තහනම් කිරීමට සම්මේලන සාමාජිකයන් තීරණය කළේ සම්මේලන ව්‍යවස්ථාව උල්ලංඝණය කරමින් මහ සභා රැස්වීම කල් දැමීමේ අභිප්‍රායෙන් සාමාජිකයන්ට ලිපි යැවීමේ හේතුවෙනි.ලැප්ටොප් පරිගණක 2ක් ඇතුළුව වැදගත් ලිපිලේඛන රාශියක් සම්මේලන කාර්යාලයෙන් අතුරුදහන් වීම සම්බන්ධව මහලේකම්වරයා කඩිනම් ක්‍රියාමාර්ග නොගැනීම පිළිබඳව ද සම්මේලන සාමාජිකයන් මහ ලේකම්වරයාට චෝදනා එල්ල කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=f1111281</link>
    <topic>හැම අවුරුද්දෙම වැටුප් වැඩි කළේ මේ ආණ්ඩුවෙන් විතරයි</topic>
    <author/>
    <content>පසුගියදා රජය ඉදිරිපත් කළ 2012 අයවැය යෝජනා මඟින් මෙරට ආර්ථික සංවර්ධනයටත්, සමාජීය හා ජන ජීවිතයටත් එමඟින් සිදුවන ධනාත්මක සහයෝගය පිළිබඳ විෂයානුබද්ධ විද්වතෙකු වන මහාචාර්ය සුනන්ද මද්දුමබණ්ඩාර මහතා සමඟ සිදු කළ සාකච්ඡාවකි මේ.අය වැය ලේඛනයක මූලික අරමුණු රැසක් පවතිනවා. අදාල වර්ෂය සදහා ඒවායේ ආදායම් හා වියදම් ඇස්තමේන්තුවක් පාර්ලිමේන්තුවට ඉදිරිපත් කිරීමත් එහි හිඟයක් පවතිනවා නම් එය පියවා ගැනීමත් එම යෝජනා පාර්ලිමේන්තුවට අනුමැතිය සඳහා ඉදිරිපත් කිරීමත් මෙහි ප්‍රමුඛ අරමුණක් විදියට සඳහන් කරන්න පුළුවන්.ඒ වගේ ම රජය මේ වර්ෂය තුළ ක්‍රියාත්මක කිරීමට බලාපොරොත්තු වන අතර ආර්ථික ප්‍රතිපත්ති ගැනත් ඒ සඳහා අනුගමනය කරන ආර්ථික ප්‍රතිපත්ති හා උපාය මාර්ගික ගැන දැනුවත් කිරීමත් සිදු කරනවා. එය තවත් විදියට කියනවා නම් ඊළඟ වසරේ වියදම් ඇස්තමේන්තුවක් විදිහටයි. ඒ වගේ ම රජය මඟින් සිදු කරන්නට බලාපොරොත්තු වන ප්‍රතිපත්ති සඳහන් කරන අවස්ථාවක් විදිහටත් සඳහන් කරන්න පුළුවන්.ශ්‍රී ලංකාව තුළ බොහෝ විට එවැනි ආකල්පයක් ඇතිව තිබෙනවා. එය දේශපාලනඥයන් විසින් ඇති කරන ලද ආකල්පයක් විදියට හඳුන්වන්න පුළුවන්. වැටුප් ඉහළ දැමීම, බඩු මිල අඩු කිරීම, ඇතුළු වෙනත් සහන ලැබෙන අවස්ථාවක් ලෙසයි සමහරු අය වැය හඳුන්වන්නේ. එහෙත් එය ලංකාවට පමණක් විශේෂිත වූ තත්ත්වයක් ලෙස හඳුන්වන්න පුළුවන්. අනෙක් රටවල අය වැය සලකන්නේ රජයේ මූල්‍ය කටයුතු තීරණය කරන අවස්ථාවක් විදිහට හඳුන්වන්න පුළුවන්. ඇත්තෙන් ම මෙය යහපත් ප්‍රවනතාවයක් විදියට හඳුන්වන්න පුළුවන්.අද ජාත්‍යන්තර තලයේ ඇත්තේ අර්බූදකාරී ආර්ථික තත්ත්වයක්. යුරෝපා රටවල දරුණු ආර්ථික අර්බූදයක් මතුව තිබෙනවා. ඉතාලිය, ගී‍්‍රසිය වැනි රටවල මේ තත්ත්වය ඉතාමත් දරුණු තලයකට පත්වෙලා තිබෙනවා. එහි ප්‍රතිඵලයක් විදිහට ඉතාලි අගමැතිවරයාට ධුරයෙන් ඉවත් වීමට පවා සිදු වුණා. අමෙරිකාව වැනි රටවල පවා දරුණු ආර්ථික අර්බූදයක් තිබෙනවා. මේ සියලු කරුණු සලකා බලද්දී මෙවර මෙරට රජය ඉදිරිපත් කර ඇති අය වැය ධනාත්මක අදහස් හා යෝජනා ඇති අයවැයක් විදියට හඳුන්වන්න පුළුවන්. රජය මෙරට ආර්ථික තත්ත්වය ආරක්‍ෂා කර ගැනීමට පුළුවන්කම ලැබී තිබෙනවා.මා දකින විදිහට මෙවර අයවැය ලේඛණය පැහැදිලි ආර්ථික දර්ශනයක් සහිත අයවැය යෝජනාවලියක් විදියට හඳුන්වන්න පුළුවන්. ඒ පිළිබඳ වූ සියලු යෝජනා මෙහි ඇතුළත් කර තිබෙනවා. අයවැය ආරම්භයේ දී ම මේ ගැන සඳහන්ව තිබෙනවා.මෙවර අයවැය යෝජනාවන්හි මේ විදියට එක් ඡේදයක සඳහන් වෙනවා. “අපේ දැක්ම ඇත්තේ ග්‍රාමීය සංවර්ධනය, කේන්ද්‍රකර ගනිමින් ආර්ථික හා සමාජ සංවර්ධනයේ දී සියලු පුරවැසියන්ට සමාන අවස්ථාවක් ලබා දීමයි. වෙළෙඳපොළ ආර්ථිකයත් ගෝලීය ප්‍රවනතා තුළ ජාතික අභිලාශයන් රැක ගැනීමට අප පුළුල් කාර්ය භාරයක් ඉටු කළා.”ඒ තුළ මා දකින විදියට මූලික කරුණු කිහිපයක් තිබෙනවා. සංවර්ධන ප්‍රතිපත්තිය සැකැසී තිබෙන්නේ ග්‍රාමීය පරිසරය තුළ. ඒ නිසා ඒ බහුතරය මුල්කරගෙන සංවර්ධන ඉලක්ක ජය ගැනීමට සැලැසුම් කිරීම අතිශය වැදගත් දෙයක් විදියට සඳහන් කරන්න පුළුවන්. දෙවන කරුණ තමයි සියලු පුරවැසියන්ට සමාන අවස්ථා සැලසීම යන කරුණ වන්නේ වරප්‍රසාද අඩු කොටස්වලටත් සහන සලසන බවත් ඔවුන් ගැන සැලකිලිමත් වනවාය යන්නයි.ඒ වගේ ම ගෝලීය ප්‍රවනතාත් ජාතික අභිලාශයන් රැක ගැනීම කියන කරුණු තුළිනුත් ඉතා වැදගත් ආර්ථිකයක් ප්‍රකාශ වෙනවා. රජය විවෘත ආර්ථිකය, ගෝලීයකරණය වැනි අදහස් බැහැර කරන්නේ නැහැ. එහෙත් ඒ සමඟ ම දේශීයත්වය රැක ගත යුතු බවත් සඳහන් වෙනවා. ඒ වගේ පැහැදිලි ප්‍රතිපත්තියක් මත පිහිටා ගම, වරප්‍රසාද අඩු පන්තිය, දේ්ශීය සේවය රැක ගැනීමත් එයට සමගාමී ආර්ථික ප්‍රතිපත්තියක් ක්‍රියාත්මක කිරීමයි මෙහි මූලික අරමුණ බවට පත්ව තිබෙන්නේ. එය ඉතාමත් වැදගත් කාරණයක් විදිහටයි හඳුන්වා දීමට පුළුවන්කම තිබෙන්නේ.මෙහි දක්නට ඇති විශේෂතා තමයි දිවි නැගුම රට නැගුම පියවර සියය අයවැය යෝජනා ලෙස ඉදිරිපත් කර තිබෙනවා. මෙහි ප්‍රධාන යෝජනා සියයක් තිබෙනවා. එක පැත්තකින් සමෘද්ධිය, විශ්‍රාම වැටුප්, වැටුප්, ආබාධිත පුද්ගල දීමනා, රණවිරු සුබසාධන දීමනා වැනි සුබසාධන පාර්ශ්වයේ යෝජනා රැසක් ඇතුළත් කර තිබෙනවා.අනෙක් පැත්තෙන් කෘෂිකර්ම අංශය, ධීවර, ස්වයංරැකියා, පොල් වගාව, සත්ත්ව පාලනය, සුලු හා මධ්‍ය පරිමාණ කර්මාන්ත වැනි සමාජයේ පහළ හා මධ්‍යම පාන්තිත කොටස්වලට බලපාන යෝජනා රැසක් ඇතුළත් කර තිබෙනවා.ඒ වගේ ම සංචාරක කර්මාන්තය, මහා පරිමාණ ආයෝජන, අපනයන ඇඟලුම් කර්මාන්තය වැනි මහා පරිමාණ ආර්ථික අංශ ගැනත් අවධානය යොමු කර තිබෙනවා. පවතින සෑම ආර්ථික ක්‍ෂේත්‍රයක් ගැන ම අවධානය යොමු කර තිබෙනවා. මේ විදිහේ සෑම ක්ෂේත්‍රයක් පිළිබඳම අවධානය යොමු කර තිබෙනවා. මෙවැනි සෑම අංශයක් පිළිබඳව ම අවධානය යොමු කළ අය වැයක් ඉදිරිපත් කර ඇත්තේ පළමු අවස්ථාවට යි.පසුගිය කාලයේ දී උද්ධමනය සැලකිය යුතු ප්‍රමාණයකින් පහළ වැටුනා. එළවලු, සහල්, පොල් ආදි අත්‍යවශ්‍ය භාණ්ඩවල මිල පසුගිය කාලයේ දී ඉහළ ගියත් වර්තමානය වන විට පහළ මට්ටමට වැටී තිබෙනවා. රජය දේශීය නිෂ්පාදකයා ආරක්‍ෂා කිරීමට කටයුතු කිරීම නිසා ඔවුන්ට ලැබෙන ආදායම් ප්‍රමාණය ද ඉහළ ගිහින් තිබෙනවා. එවැනි තත්ත්වයක් තුළ 10% වැටුප් ඉහළ යාම නිසා රජයේ සේවකයාගේ සතුටට හේතුවෙලා තිබෙනවා.සෑම වසරක ම අඛණ්ඩව වැටුප් ඉහළ දැමූ වෙනත් ආණ්ඩුවක් නැහැ. ඒ නිසා අද වන විට උද්ධමනය පාලනය හා රජයේ සේවක වැටුප් ඉහළ යාම සමගාමී තත්ත්වයකට පත් වෙලා තිබෙනවා.මේ ඉල්ලීම යථාර්ථවාදී විදිහට සලකන්න බැහැ. අති විශාල වැටුප් වැඩි වීමක් ඉල්ලා සිටීම කිසිසේත් ම යථාර්ථවාදී හෝ ආර්ථිකය පිළිබඳ අවබෝධයක් ඇති පුද්ගලයකුට සිදු කරන විදිහේ ඉල්ලීමක් නොවෙයි.මේ විදිහේ අති විශාල වැටුප් වර්ධකයක් ලබා දුනහොත් උද්ධමනය ඉහළ යාමක් වගේ ම ආර්ථික අර්බූදයට රට තල්ලු වී යාමක් වුවත් සිදු විය හැකියි. එනිසා ඇතැම් වෘත්තීය සමිති හා දේශපාලන පක්‍ෂ සිදු කරන මේ ඉල්ලීම්ල සාධාරණයක් හෝ වෘත්තිමයභාවයක් නොමැති බව ඉතාමත් හොඳින් පැහැදිලි වෙනවා.මේ අවස්ථාවේ දී ලබා දුන් 10% වැටුප් ඉහළ යාම තමයි අද පවතින ආර්ථික වාතාරණය තුළ ලබා දී ඇති සාධාරණ වැටුප් වර්ධකය ලෙස හඳුන්වා දීම අසාධාරණයක් නොවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=f1111282</link>
    <topic>ධර්ම විනයට පටහැනි භික්ෂුව ශාසන විනාශයට දායක වෙනවා</topic>
    <author/>
    <content>බුද්ධත්වයෙන් පසු බුදුන් වහන්සේ සිය ශ්‍රාවකයන් වහන්සේලා විෂයයෙහි දේශනා කළේ සියලු සත්වයන්ගේ හිතසුව පිණිස ධර්ම ප්‍රචාරයේ යෙදෙන්නයි. අදටත් බුදු දහම අප සමාජය තුළ සුරැකී පවතින්නේ එම ධර්ම ප්‍රචාරයේ සාර්ථකත්වය හේතු වෙනි. නමුත් බුද්ධ කාලයට වඩා වර්තමානයේ භික්ෂුවකගේ කාර්යභාරය හාත්පසින් වෙනස් වී ඇති බව පෙනේ. භික්ෂුවගේ කාර්යභාරය පිළිබඳ ගණේමුල්ල දකුණු ගලහිටියාව දම්තිළිණ විහාරාධිපති තල්පිටියේ කෝලිතවංශ හිමියන් සමග සාකච්ඡා කළෙමු.ඔව්, බුද්ධ කාලයට වඩා වර්තමාන භික්ෂුවගේ කාර්යභාරය වෙනස් වෙලා. බුදු රජාණන් වහන්සේගේ ධර්මය පිළිබඳ උසස් යැයි සම්මත පිරිස් විශේෂයෙන් යතිවරයන්වහන්සේලා ධර්මයේ තිබෙන කරුණු ධර්මයෙන් පරිබාහිරව දේශනා කිරීමේ ස්වභාවය නිසා තමයි අද බෞද්ධයන්ට නිවැරැදි බුදු දහම තෝරා ගැනීම ගැටලුවක් වී තිබෙන්නේ. ‘සුඛෝ බුද්ධානං උප්පාදෝ’ බුදුන් වහන්සේ ලෝකයට පහළවීම සැපතක් කියලා අපි කියනවා. එය සැබෑ ලෙසම වාසනාවක්.එයින් ජීවිතයට මහත් වෙනසක් ඇති කරගන්න මිනිසුන්ට හොඳ ශක්තියක් ලැබෙනවා. නමුත් බුදුරජාණන් වහන්සේ දේශනා කළ ධර්මය නිවැරැදි අවබෝධයකින් තොරව විග්‍රහ කිරීම නිසා තමයි අද ධර්මයේ අමුතු ස්වභාවයක් දකින්නේ. ඒ වගේම ඇතැම් භික්ෂුන්ගේ දැනුම පිළිබඳ විමසීමේදී එම භික්ෂුන් භික්ෂුත්වයට සුදුසුද යන ගැටලුවක් මතුවෙනවා.භික්ෂුන් වහන්සේ නමක් සාමණේර සහ උපසම්පදා යන අවස්ථා දෙකට පැමිණෙනවා. සාමණේර කියන්නේ භික්ෂුවකගේ මුල් කාලයයි. විසි වයස් සම්පූර්ණ වූ පසු උගතමනා බණ දහම් ප්‍රගුණ කිරීමේ අවධියට පැමිණීමෙන් පසු තමයි භික්ෂුව භික්ෂුවක් ලෙස සම්පූර්ණත්වයට පත් වන්නේ.උපසම්පදාව විවිධාකාරයි. අපේ රටේ සියම්, අමරපුර සහ රාමඤ්ඤ යනුවෙන් නිකායන් 3 ක් තිබෙනවා. උපසම්පදා වූ පසු එම භික්ෂුව සමාජයට දෙන පණිවිඩය ගමන් කරන්න නම් සම්පූර්ණත්වයට එසේත් නැතිනම් බුද්ධිමත් භාවයට පත් විය යුතුයි.නමුත් ගුරුවරයාගේ තිබෙන සම්බන්ධතාවය හේතුවෙන් කිසිවක් නොදන්නා පන්සිල් සමාදන් කරවීම වැනි ශාසනික කටයුතු සිදු කිරීමට නොහැකි භික්ෂූන් පවා උපසම්පදාව ලබන අවස්ථා අද දක්නට ලැබෙනවා. නමුත් උපසම්පදාව කියන්නේ අවබෝධයෙන් සම්පූර්ණත්වයට පත් සමයි. උපසම්පදා භික්ෂුවක් වීමට නම් උගතමනා බණ දහම් දැන පරිණතභාවයට පත් වෙන්න ඕනෑ.භික්ෂුවක් වීමේ පළවෙනි අවස්ථාවේදී පැහැදිලි කරන්නේ ‘සබ්බ දුක්ඛ නිස්සරණ නිබ්බාන සච්චි කරනත්තා’ සියලු දුක් නැති කිරීම පිණිස මේ මාර්ගයේ ගමන් කරනවා යන්නයි. එහිදී මූලික කාරණාව වන්නේ සියලු දුක් නැති කිරීමට නිවන් මගට ප්‍රවිශ්ට වීමකි. නමුත් වර්තමානයේ අවබෝධයෙන් යම් කෙනෙක් පැවිදි බිමට ඇතුළත් වුවත් මේ සාමාජීය රටාව නිසා යම් වෙනසකට ලක් වෙලා භක්ෂූන් වහන්සේ රජයේ වැටුප් ලබන රාජ්‍ය සේවකයෙක් බවට පත් වෙනවා.ශාසනය රැකීම, ශාසනයේ ප්‍රතිපත්ති,, ආගම, දහම අවබෝධ කර ගැනීම, දායකයා, බෞද්ධයා, විහාරස්ථානය ආරක්ෂා කර ගැනීම භික්ෂුවගේ වගකීම වුවත් කාලානුරූපව අද භික්ෂුව රාජ්‍ය සේවකයෙක් බවට පත් වෙලා අද පිරිවෙන් අධ්‍යාපනයේ බුදු දහමට වඩා සමාජ විද්‍යාව, භූගෝල විද්‍යාව, දේශපාලන විද්‍යාව,, ආර්ථික විද්‍යාව වැනි විෂයයන් වලට ප්‍රමුඛ තැනක් ලැබිලා.ධර්මය නිවැරැදි ලෙස අවබෝධ කර ගැනීමට නම් හොද අධ්‍යාපනයක් ලැබිය යුතුයි. අද භික්ෂුවකගේ අධ්‍යාපනය පරිපුර්ණ අධ්‍යාපනයක්ද යන්න ගැටලුවක් වී තිබෙනවා. එම නිසා භික්ෂුවකගේ අධ්‍යාපනය නිවැරැදි වීම මෙහි පළමු කාරණයයි. පිරිවෙන් අධ්‍යාපනය ශාසනික වැඩපිළිවෙළ ඉදිරියට ගෙන යන අධ්‍යාපනයක් විය යුතුයි කියලයි මම හිතන්නේ.බුදු දහම ආරක්ෂා කර ගැනීමේ මූලික වගකීම පැවරෙන්නේ භික්ෂුවටයි. එම වගකීම හරියාකාරව ඉටු කිරීමට නම් වර්තමාන අධ්‍යාපන රටාව සංශෝධනය කළ යුතුයි. භික්ෂුව ලබන අධ්‍යාපනය ශාසනය රැකෙන ගමත් පන්සලත් ගිහියන් පැවිද්දන් ආරක්ෂා වන අධ්‍යාපනයක් කරන්න ඕනා. එදා අපේ යතිවරයන් වහන්සේලා අපේ නායක හාමුදුරුවරු ආරක්ෂා කරගත් චර්යා රටා නිසා අපේ විහාරස්ථානය ගම ආරක්ෂා වුණා. අතීතයේ පන්සල් වල වැඩ සිටි ඇතැම් භික්ෂූන් වහන්සේලා විශ්වවිද්‍යාලයක අධ්‍යාපනය නොලැබුවත් ධර්මය තුළින් පරතෙරට නොගියද ඔවුන් තුළ හොඳ ආගමික හැදියාවක් තිබුණා. ඒ නිසා බුදු දහම වගේම ගම පන්සල ගිහියා යන සියල්ල ආරක්ෂා වුණා.භික්ෂූන් වහන්සේලා ඒ ආකාරයෙන් කටයුතු කරන්නේ ධර්මය නිවැරැදිව අවබෝධ කර නොගැනීම හේතුවෙනුයි. බුදු රජාණන් වහන්සේ දේශනා කළේ ධර්ම විනය සමග නොගැලපෙන ධර්මයක් නම් පිළිගන්න එපා කියලයි. නමුත් නූතන සමාජයේ වගේම ධර්මය නිවැරැදි ලෙස අවබෝධ කර නොගැනීම හේතුවෙන් බුද්ධ කාලයේදීත් ගැටුම්කාරී තත්ත්ව ඇතිවෙලා තිබෙනවා. බුදුන් වහන්සේ ඒ පිළිබඳ මජ්ක්‍ධිම නිකායේ අලගප්දූපම සූත්‍රයේ සර්පයෙක් උපමා කරගෙන දේශනා කළා.අලගප්දූපම සූත්‍රයේ එන පරිදි සර්පයෙකුගෙන් ප්‍රයෝජනයක් නොමැති කිසියම් අයෙක් ඒ සර්පයාගේ කඳ ප්‍රදේශයෙන් අල්ලා ගත් විට අතකට හෝ ශාරීරිකව පීඩාවක් ඇති කළහොත් ඒ පුද්ගලයාට මරණය හෝ ඊට සමාන දුකක් ඇති වෙනවා. ඒ නිසා යම් භික්ෂුවක් වරදවා ධර්මයක් අල්ලා ගතහොත් එය ඔහුගේ අයහපත, විනාශය වෙනුවෙන් හේතු වන බව එදා බුදුන් වහන්සේ දේශනා කළා. ඒ අනුව පැහැදිලි වන්නේ යම් භික්ෂුවක් ධර්ම විනයට පටහැනිවීමෙන් ඔහු ශාසනය බුදු දහම විනාශයට දායක වෙනවා මෙන්ම තමන්ගේම විනාශයත් ලඟා කරගන්නා බවයි.බුද්ධ කාලයේ පටන් ධර්ම ප්‍රචාරක කාර්යයට භික්ෂූන් වහන්සේලාගෙන් විශාල කාර්යභාරයක් සිදු කෙරුණා. බුද්ධ පරිනිර්වාණයෙන් පසුව බුදුන් වහන්සේ දේශනා කළ ධර්මය ඒ අයුරින්ම ආරක්ෂා කිරීම සදහා භික්ෂූන් වහන්සේලා විශාල කාර්යභාරයක් සිදු කළා. පළමු, දෙවන, තෙවන සංගායනාවන්ගෙන් පසුව භානක පරම්පරාවෙන් පැවතගෙන ආ ධර්මය මාතලේ අලු විහාරයේදී ග්‍රන්ථාරූඪ කිරීමේදීත් භික්ෂූන් වහන්සේලා ප්‍රමුඛත්වය ගත්තා.අපිට 2600 වෙනි සම්බුද්ධත්ව ජයන්තිය අභිමානයෙන් සමරන්නට හැකි වුණේ ඒ ආකාරයෙන් බුදු දහම ආරක්ෂා කර ගැනීම නිසයි. ඉදිරියටත් එම ධර්මය සුරක්ෂිත කර ගැනීම සහ තවදුරටත් ධර්මය ප්‍රචාරය කිරීම භික්ෂුවකට පැවරෙන විශාල වගකීමක් ලෙසයි මා දකින්නේ. අද සන්නිවේදනය ඉතාමත් දියුණුයි. රූපවාහිනිය, ගුවන්විදුලිය හරහා බොහෝ දේශකයන් වහන්සේ දිනපතා ධර්ම දේශනා පවත්වනවා. නමුත් එහිදී බෞද්ධයන්ට ජනප්‍රිය බුදු දහම සහ සැබෑ බුදු දහම හඳුනා ගැනීමට අපහසුවන අවස්ථාත් තිබෙනවා.එම නිසා ධර්ම ප්‍රචාරක කාර්යයේදී භික්ෂූන් වහන්සේලා මීට වඩා සැලකිලිමත් විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=f1111283</link>
    <topic>දක්ෂිණ අධිවේගී මාර්ගය ජනතා අයිතියට...</topic>
    <author>ඡායාරූප - සුදත් මලවීර</author>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>28</day>
    </date>
    <link>http://www.dinamina.lk/2011/11/28/_art.asp?fn=f1111284</link>
    <topic>ආශ්චර්යයේ පිවිසුම</topic>
    <author>සටහන - ජයසිරි මුණසිංහ</author>
    <content>හිමිදිරි උදෑසන හිරු කුමරු අප මව්බිම ඒකාලෝක කිරීම ඇරඹුවේ පෙර කවරදාටත් වඩා ඉහවහා ගිය සතුටු සිතින් බව නොරහසකි. ඊයේ හිරු කිරණ සමඟ සංවර්ධනයේ රන් කිරණ මව්බිම සිප ගන්නා දවසක් ම විය. මේ දවස ඉතිහාසයේ රන් අකුරින් ලියැවෙන ස්වර්ණමය දිනක්ද වනු නොඅනුමානය.මෙවන් අටුවාටීකා ටිප්පනි සනිටුහන් කරමින් අපගේ මේ සූදානම ලක්මෑණියන්ගේ වත්මන් මෙන්ම අනාගත දූවා දරුවන්ගේ යහපත, සුබ සිද්ධිය අරඹයා ම කැපවන ජාතික මං සලකුණක් පිළිබඳව බුද්ධිමත් පාඨක ඔබේ අවධානය යොමු කරලීම සඳහා මය.ශ්‍රී ලාංකීය දේශය “ඉන්දියන් සාගරයේ මුතු ඇටය” , “පෙරදිග ආසියාවේ ධ්‍යානාගාරය” යන විරුදාවලින්ගෙන් පිදුම්ලත් වන්දනීය වූත්, පූජනීය වූත්, පින් බිමකි. මේ පින්බිමෙහි උපන් දෙකෝටියකට අධික ජනතාවගේ ආර්ථික සංවර්ධනය උදෙසා අප රට පාලනය කළ විවිධ ආණ්ඩු ක්‍රියාමාර්ග ගෙන තිබුණි.ශ්‍රී ලංකාවේ ජනතාව ලොව දියුණු, සංවර්ධිත රටවල ජනතාව භුක්ති විඳින ඉහළ ආර්ථික හා යටිතල පහසුකම් ජාලයක් භුක්ති විඳින පිරිසක් බවට පත්කිරීම මේ සෑම ආණ්ඩුවකම සිහිනයක් ව පැවතුණි.එදා මෙදාතුර වසර 1948 පෙබරවාරි මස 04 වැනිදායින් නො එසේනම් ජාතික නිදහස් දිනයෙන් පසු ගත වූ දශක හයකට අධික කාලයක් තිස්සේ රට කරවූ කිසිදු ආණ්ඩුවකට ජයගත නොහැකි වූ, ළඟා කර ගත නොහැකි වූ බොහෝ අතිවිශිෂ්ට ජයග්‍රහණ මෙරටට දිනා දීමට වසර 2005 නොවැම්බර් මස 17 වැනිදා පැවැති 05 වැනි විධායක ජනාධිපතිවරයා තෝරා පත්කර ගන්නා මැතිවරණයෙන් ජයලද මහින්ද රාජපක්ෂ ජනාධිපතිතුමා විසින් ලබාදී තිබේ.තිස් අවුරුදු ශාපයක්ව පැවැති යුද්ධය නිමා කිරීම පළමුවැන්නයි. ඊට පසුව රටට ලැබුණු “රන් තිළිණ” සේ සැලැකෙන අති දැවැන්ත හම්බන්තොට මහින්ද රාජපක්ෂ ජාත්‍යන්තර වරාය, දක්ෂිණ අධිවේගී මාර්ගය, මත්තල ජාත්‍යන්තර ගුවන්තොටුපොළ ප්‍රමුඛ වරාය, ගුවන්සේවා, මහා මාර්ග, සන්නිවේදන, ආර්ථික, යටිතල පහසුකම් ගොන්න සුවිශාලය.ලොව දියුණු ජාතීන් පමණක් භුක්ති විඳිනු ලැබූ අධිවේගී මාර්ග පහසුකම් ලංකා ඉතිහාසයේ පළමු වරට මෙරට ජනතාවට භුක්ති විඳීමට ඊයේ (27) පටන් අවස්ථාව හිමි විය.“ආශ්චර්යයේ පිවිසුම” නම් ලද මේ අධිවේගී මාර්ගය දුරින් කිලෝමීටර් 95.2 ක් වේ. මේ මාර්ගයට ප්‍රවේශවීමට පිවිසුම් දොරටු 8ක් ඉදිකොට ඇත. කොට්ටාව, කහතුඩුව, ගැලනිගම, දොඩන්ගොඩ, වැලිපැන්න, කුරුඳුගහසැතැප්ම, නයපමුණුව සහ පින්නදූව එම ස්ථාන වේ. මංතීරු හතරකි.ශ්‍රී ලංකාවේ මාර්ග ජාලය කිලෝමීටර් 116,862 පමණ වේ. එහි වගකීම හා අයිතිය මාර්ග සංවර්ධන අධිකාරියටත්, පළාත් සභාවලටත්, පළාත් පාලන ආයතන සහ අනිකුත් රාජ්‍ය ආයතනවලටත් පැවැරී තිබේ. කි. මී. 116,862 ක් වූ මෙම මාර්ග ජාලයෙන් කි. මී. 11671ක් “ඒ”, “බී” වර්ගයේ මාර්ග වේ. කි.මී.16,532ක් පළාත් සභා මාර්ග වේ. ඒවා “සී” හා “ඩී” මාර්ගයි. ඉතිරි කි.මී. 64,659 පළාත් පාලන ආයතන යටතේ ප්‍රතිසංස්කරණ කටයුතු කරන මාර්ග වේ. තවත් මාර්ග කි. මී. 24000ක් පමණ අනෙකුත් රාජ්‍ය ආයතන යටතට ගැනේ.මේ අධිවේගී මාර්ගයට ප්‍රවිශිෂ්ඨ වීමට පිහිටි පිවිසුම් මධ්‍යස්ථාන අටෙන් පළමුවැන්න කොට්ටාව වන අතර එය සම්බන්ධ වනුයේ කොළඹ රත්නපුර ඒ 04 මාර්ගයටය. දෙවැන්න කහතුඩුව වේ. එය කොළඹ - හොරණ මාර්ගයට (ඕ 84)සම්බන්ධ වේ.ගැලනිගමපිවිසුමේඒ 08 මාර්ගයට නැතිනම් පානදුර - රත්නපුර මාර්ගයට අධිවේගී මාර්ගය සම්බන්ධ වනු ඇත. නාගොඩ - මතුගම ඕ304 මාර්ගයෙන් දොඩංගොඩදී අධිවේගී මගට එක්විය හැකිය. අලුත්ගම - හොරණ ඕ 157 මාර්ගයෙන් වැලිපැන්නේදී ද, අම්බලන්ගොඩ - ඇල්පිටිය ඕ 14 මාර්ගයෙන් කුරුඳුගහසැතැප්මෙන් ද, ඕ153 හික්කඩුව නිල්හේන මාර්ගයෙන් බද්දේගම (නයාපාමුලින්ද) අධිවේගයට එක්විය හැකිය.ගාල්ල වරාය අබියස - ගාල්ල - උඩුගම මාර්ගයෙන් පින්නදූවේදී මේ ආශ්චර්යේ පිවිසුමට එක්වීමට ජනතාවට ඉඩකඩ සලස්වා තිබේ.මඟීන්ට, පාපැදිකරුවන්ට, යතුරුපැදි හා ත්‍රිවිලර් රථවලට මේ අධිවේගයේ ගමන් කිරීමට අවකාශ සලසා නොමැත. කාර්, වෑන්, බස් සහ බර වාහන යනාදි වර්ග 4ක රථවාහන වලට නව මාර්ගය ප්‍රයෝජනයට ගත හැකි සේ පහසුකම් සපයා තිබේ.ආශ්චර්යයේ පිවිසුම භාවිතයට ගන්නා පිරිස් විසින් සැළකිළිමත් විය යුතු කරුණු ගණනාවකි. ඒ අතර තම වාහනයේ තත්ත්වය පිළිබඳව අවධානය යොමු කළ යුතුමය. ඊට අමතරව හදිසි ආපදාවක්, ගින්නක්, ඇතිවූ විට හැකි ඉක්මනට මං තීරුවේ ඉඩ කඩ සලස්වා තිබෙන ස්ථානයක රථය නවතා දැමිය යුතුය.මහ මඟ භාවිතා කරන පිරිසගේ ආරක්ෂාව, සුව පහසුව උපරිමයෙන් සලසාලීමට මාර්ග සංවර්ධන අධිකාරියේත්, ශ්‍රී ලංකා පොලිසියේ නිලධාරීන් දහසකට අධික පිරිසක් දවසේ පැය 24 තිස්සේම රාජකාරියේ යෙදී සිටිති. ඔවුන්ගේ මාර්ගය ප්‍රයෝජනයට ගන්නා සියලු දෙනාට ඉතාම ඉහළ ආරක්ෂාවක්, පහසුවක් සපයාදෙනු ඇත.ගිලන්රථ, ආපදා, රථ මෙන්ම ගිනි නිවීම් රථවලින් ද සන්නද්ධ මේ පිරිස් ප්‍රවේශ පත්‍ර ලබාදීමේ පටන් සියලු ජනතා පහසුකම් සපුරාලීමට ඉතා කැමැත්තෙන් ඉදිරිපත් වී සිටිති. --ශ්‍රී ලංකාවේ මහ මග ත්‍රස්තවාදයට යෙදූ කදිම පිළියමක් ලෙස ඊයේ (27) විවෘත වූ දක්ෂිණ අධිවේගී මාර්ගය හඳුන්වා දිය හැකිය. ශ්‍රී ලංකාවේ සමාජ ආර්ථික ප්‍රගතියට කාලයක් තිස්සේ ප්‍රධාන තර්ජනයක් වූ ප්‍රවාහන ක්‍රමයට හා මහමග ත්‍රස්තවාදයට පිළියම් යෙදීමට ග්‍රාමීය මට්ටමෙන් හා ජාතික මට්ටමෙන් පිළියම් යෙදූ උපාය මාර්ගයක් බවට ‘මහින්ද චින්තන’ වැඩපිළිවෙළ කැපී පෙනේ. මඟ නැගුම යටතේ ග්‍රාමීය අංශයේද මහින්ද රන්දොර යටතේ ජාතික මට්ටමේ ද ප්‍රවාහන ගැටලුවලට හා මහ මග තදබදයට පිළියම් යෙදීම සමස්ත සංවර්ධන ක්‍රියාදාමය තුළ අතිශයින් අගය කළ යුතු කරුණු දෙකකි.1948 සිට ශ්‍රී ලංකාවේ ප්‍රවාහන සේවා සඳහා අඛණ්ඩව වර්ධනය වූ ඉල්ලුම හමුවේ ප්‍රවාහන පද්ධතියේ වර්ධනය සතුටුදායක මට්ටමක නොතිබුණි. 1948 වන විට ශ්‍රී ලංකාවේ සැලකිය යුතු ලෙස ව්‍යාප්ත වූ මාර්ග පද්ධතියක් තිබුණි. මුල් කාලයේ හමුදාමය අරමුණු සඳහා සහ පසුකාලීනව වැවිලි කර්මාන්තයට යන බදු එකතු කිරීමේ අරමුණු සඳහා දිවයිනේ ප්‍රධාන නගර සම්බන්ධ කරමින් මාර්ග පද්ධතියක් ඉදි කළේය. නිදහසින් පසු බලයට පත්වූ රජයන්ට, වැඩිවන ඉල්ලුමට සරිලන පරිදි නව මාර්ග ඉදිකිරීමට අමතරව පවතින මාර්ග පද්ධතිය නඩත්තු කිරීමේ වගකීම ද පැවරිණි. පසුගිය වසර 60 කට වැඩි කාලයක් තුළ පුළුල් ග්‍රාමීය මාර්ග පද්ධතියක් ඉදි කළ අතර ‘මග නැගුම’ යටතේ එය කඩිනම් විය. 2010 වසර තුළදී පමණක් මග නැගුම වැඩසටහන යටතේ වෙන් කරන ලද මුදල රුපියල් මිලියන 3 ක් වූ අතර 2010 වසර තුළදී පමණක් මාර්ග කිලෝමීටර් 703 ක් මේ යටතේ වැඩි දියුණු කරන ලදී.පසුගිය දශක කිහිපය තුළ දී රටේ මාර්ග සංවර්ධන කටයුතු නොසලකා හැර තිබුණද ‘රන්දොර’ රජයේ යටිතල පහසුකම් සංවර්ධන වැඩ පිළිවෙළ යටතේ මාර්ග සංවර්ධනය සඳහා ප්‍රමුඛත්වය ලබාදී තිබේ. රජයේ මාර්ග සංවර්ධන ප්‍රතිපත්තිය නිසි මගට යොමුකිරීමට ජාතික මහා මාර්ග පිළිබඳ ප්‍රධාන සැලැස්ම සකස් කොට ඇත. ඊට අයත් කටයුතු මෙසේය.අධිවේගී මාර්ග ඉදිකිරීමමහාමාර්ග ඉදිකිරීමමහාමාර්ග පුළුල් කිරීමවාහන තදබදය අඩු කිරීමමාර්ග නඩත්තුවමාර්ග අලුත්වැඩියාවපාලම් අලුත්වැඩියාව හා නැවත ඉදිකිරීමමහා මාර්ග පද්ධතිය උසස් මට්ටමක නොතිබීම සහ රටේ ග්‍රාමීය ප්‍රදේශවලට නව ආයෝජන ආකර්ෂණය කිරීමට නොහැකි වී තිබේ.ලෝකයේ රටවල් සියල්ලම අධිවේගී මාර්ගය ඉදි කරගෙන ඉදිරියට යද්දි නිදහස ලබා වසර 63 ක් ගත වුවද එකදු අධිවේගී මාර්ගයක් හෝ ඉදි කර නොගත් එකම රට ශ්‍රී ලංකාව ලෙස හුවා දැක්වීමට ඇතැම් පිරිස් උත්සාහ කරයි. මේ සියල්ලටම පිළියමක් හා පිළිතුරක් ලෙස ඊයේ විවෘත කළ දක්ෂිණ අධිවේගී මාර්ගය දැක්විය හැකිය.කිලෝමීටර් 128 ක දිගින් යුත් මං තීරු හතරකින් සමන්විත කොට්ටාවේ සිට මාතර දක්වා මෙම දක්ෂිණ අධිවේගී මාර්ගය ඉදිකිරීමට රුපියල් බිලියන 67 ක් වැය වේ යැයි ඇස්තමේන්තු කල අතර එයින් බිලියන 20 ක් දේශීය මූලාශ්‍රවලින්ද බිලියන 47 ක් විදේශීය මූලාශ්‍ර වලින්ද ලබා ගැනීමට ඇස්තමේන්තු කරන ලදී. ඒ සඳහා ආසියානු සංවර්ධන බැංකුව ජාත්‍යන්තර සහයෝගිතාව සඳහා ජපන් බැංකුව (බ්ඕධ්ඛ්) දායක වේ’මෙම අධිවේගී මාර්ගය ඉදිකිරීම සහ අත්වන ප්‍රතිලාභ රැසකිමාතර හා කොළඹ අතර ගමන් කාලය 50 % කින් අඩු වීමකොළඹ, කළුතර, අලුත්ගම, ගාල්ල සහ මාතර යන නගරවල මාර්ග තදබදය අඩුවීමරථ වාහන නඩත්තු පිරිවැය හා මෙහෙයුම් පිරිවැය අඩුවීමමගී හා භාණ්ඩ ප්‍රවාහනය කාර්යක්ෂම වීමආනයන හා අපනයන වෙළඳාම ප්‍රවර්ධනය වීමට රුකුලක් වීමමගී හා භාණ්ඩ ප්‍රවාහනයේ අනාගතයේ අපේක්ෂිත ඉල්ලුම සපුරාලීම හා සම්පත් ඵලදායි ලෙස භාවිත සහතික කරලීමරජයේ අනාගත සමාජ ආර්ථික සංවර්ධන සැලසුම් සහ ප්‍රතිපත්තිවලට අනුගත වෙමින් රටෙහි ආර්ථික සංවර්ධනයට උපකාරී වීමපරිසර සංරක්ෂණය සඳහා අවශ්‍ය පියවර ගැනීම තහවුරු කිරීමදේශීය මාර්ග ඉදිකිරීමේ කර්මාන්තය ඉහළ තත්ත්වයකට පත්වීම2020 වන විට ශ්‍රී ලංකාව තුළ නවීකරණය කරන ලද මාර්ග ජාලයක් ඇති කිරීමේ සැලැස්මට මුල් පියවර වීමමාර්ග තදබදය සහ නිකරුනේ දැවෙන තෙල් පිරිවැය ඉතිරි කර ගැනීමට හැකි වීමඑවගේම දක්ෂිණ අධිවේගී මාර්ගයත් සමගම පැයට කි. මී. 200 ක වේගයෙන් ගමන් කළ හැකි කොළඹ කටුනායක අධිවේගී මාර්ගය 2012 දී නිමවීමට නියමිතය.දක්ෂිණ අධිවේගී මාර්ගයට හා කොළඹ කටුනායක අධිවේගී මාර්ගයට සම්බන්ධ වන කිලෝමීටර් 28 ක් වන පිටත වට රවුම් මාර්ගයේ ඉදිකිරීම් කටයුතු 2013 නිම කෙරේ. එය කඩවත, කඩුවෙල, කටුනායක, හා කොළඹින් පිටත නගර හා සම්බන්ධ වේ.--අධිවේගී මාර්ග සංකල්පය නුපුරුදු මෙරට මෝටර් රථ පදවන්නන්ට ඉමහත් සැලකිල්ලෙන් යුතුව මෙම පද්ධතිය භාවිතා කළයුතු වන අතර මහජනතාව දැනුවත් කිරීමේ කර්තව්‍ය වරාය හා මහාමාර්ග අමාත්‍යාංශය මැදිහත්ව ශ්‍රව්‍ය දෘශ්‍ය මාධ්‍ය උපයෝගී කොට ගනිමින් ඉතා ඉහළ මට්ටමින් සිදු කරනු ලබන අතර ඒවායේ සදහන් නොවන කරුණු කිහිපයකට ලිපිය මගින් අවධානය යොමු කිරීමට බලාපොරොත්තු වන අතර ප්‍රධානම දේ ලෙස සැළකිය යුතු වන්නේ පිවිසුම් මාර්ග දෙකක් අතර ඇති දුර හා ඒවායින් ප්‍රවිශිෂ්ඨ වියහැකි නගරයන් පිළිබද විස්තර ය.මෙහි දී කොට්ටාව, කහතුඩුව, අතර දුර ප්‍රමාණය කිලෝ මීටර් 6ක් වන අතර කහතුඩුවෙන් හොරණ කොළඹ මාර්ගයට පිවිසිය හැකිය.කහතුඩුව හා ගැලනිගම අතර දුර ප්‍රමාණය කි. මී. 8ක් වන අතර පානදුර නගරයට පිවිසිය හැකිය.ගැලනිගම සිට දොඩන්ගොඩට දුර ප්‍රමාණය කි. මී. 21 ක් වන අතර කළුතර නගරයට පිවිසිය හැකිය.දොඩන්ගොඩ සිට වැලිපැන්න ට දුර ප්‍රමාණය කි. මී. 11ක් වන අතර අළුත්ගම නගරයට වැලිපැන්න සිට කුරුදුගහ හැතැක්ම දක්වා දුර ප්‍රමාණය කි. මී. 22ක් වන අතර අම්බලන්ගොඩ නගරයට පිවිසිය හැකිය. කුරුදුගහහැතැක්ම සිට බද්දේගම දක්වා දුර කි. මී. 12ක් වන අතර හික්කඩුව නගරයට හා තදාසන්න නගරවලට පිවිසිය හැකිය. තව ද බද්දේගම සිට පින්නදූව දක්වා කොටසේ දුර කි. මී. 16ක් වන අතර ගාල්ල නගරයට හා තදාසන්න නගරවලටත් ගාල්ල මාතර ප්‍රධාන මාර්ගයටත් පිවිසිය හැකිය.මෙහිදී අවධාරණය කළයුතු කරුණක් වනුයේ ලක්ෂ 100, 200, 300, 400 වැය කොට ශ්‍රී ලංකාවට ගෙන්වා ඇති සුපිරි වාහනවල වේග බලධාරීතාවන් මැනීමට රියදුරන් අධිවේගී මාර්ග භාවිතා නොකළ යුතු වන අතර උපරිම වේග සීමාව වන කි.මී. 100කප්‍රමාණය ඉක්මවන රියදුරන් ට දඩ පැනවීම ඩ්ධ්ට්ඩ්එඒක නඥබපධත ර්‍ථධතඪජඥ මගින් සිදුකරනු ලබන අතර අධිවේගයෙන් වාහන පදවා අධිවේගී මාර්ගවල සිදු කර ගන්නා අනතුරු (ජ්චබචත ඒජජඪඤඥදබඵ) ඝනයට ලා සැලකේ. අපගේ අත්දැකීම් පරිදි වාහන 5, 6 ක් ඝට්ටනය වීම බොහෝ විට සිදුවේ.ජානවය වශයෙන් ගෙන එනු ලබන කරුණු කාරණා වලට අනුවත් පර පණක් නැසීම විශාල පාපයක් සේ සලකන මෙරට ජනයා මතකයේ තබාගතයුතුම කරුණක් වනුයේ අධිවේගී මාර්ගයේ ධාවනයේ දී බල්ලෙකු පූසෙකු දුටුවත් තිරිංග නොයෙදිය යුතු බවය.එය තව පාරවල් කිහිපයකට තිත තැබීමට හේතුවක් වනු ඇත.මෙහි දී ආරක්ෂක වැටක් මගින් සීල් තබනු ලැබ ඇති අධිවේගී මාර්ගයට බල්ලන්, පූසන් ඇතුළු වනුයේ කෙසේදැයි යන ප්‍රශ්නය ඔබ තුළ පැන නගිනු ඇති අතර පිළිතුර පාරට ඇතුළු වන්නට දුන් දින දෙකේ දී අපගේ දේශ හිතෛෂී ජනතාව ආරක්ෂිත වැට තැනින් තැන කඩා දමා ඇති බවය.මෙයට අමතරව හිස් බියර් කෑන්, හිස් අරක්කු බෝතල් ආදිය ද නැවත කිසිවිටකත් පයින් ඇතුළු වීමට නොලැබෙන අධිවේගී මාර්ගයට ඇතුළු වීමට දී තිබූ අවසරය සදහා කළ ගුණ සැළකීමක් ලෙස ඉතිරි කර ගොස් තිබුණි. ඒ කෙසේ වුවත් ඉදිරියේ දී අධිවේගී මාර්ග භාවිතයේ දී මෝටර් රථවලින් පිටතට හිස් ටින්, බෝතල්, කැලි කසළ බැහැර කිරීම සපුරා තහනම් වන අතර එවැනි දේවල් හි යෙදෙන්නන්ට දැඩි දඩුවම් පැමිණවීමට මාර්ග සංවර්ධන අධිකාරිය කටයුතු කරනු ඇත.3/4 ක් වැඩ නිම කොට ඇති දක්ෂිණ අධිවේගී මාර්ගයේ කිලෝ මීටර් 30ක් දුරකට දිවෙන පින්නදූව ගොඩගම අවසන් අදියර තව වසරකින් නිමකොට ජනතා අයිතියට පැවරීමට මාර්ග සංවර්ධන අධිකාරිය බලාපොරොත්තු වන අතර එහි දී ඉමදූව නගරයට පිවිසීමට දීගොඩින් ද වැලිගම නගරයට පිවිසීමට කොක්මාදුවෙන් ද අවසාන වශයෙන් මාතර නගරයේ පිවිසුම ගොඩගමින් ද විවෘත වනු ඇත.ඉන් අනතුරුව දශක ගණනාවක් පුරාවට දකුණු සිරිලක ජනතාවගේ සිහිනයක්ව පැවති පැය 1 1/2 කොළඹ ගමන සඵල වනු ඇති අතර එය ආශ්චර්යයේ සිහින ද්වාරයක්ම නොවනු ඇතැයි කිවහැක්කේ කාටද?.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111291</link>
    <topic>රාජ්‍ය විවිධ නීතිගත සංස්ථාවදැන් ලාභ ලබන ආයතනයක්</topic>
    <author>විජයානි එදිරිසිංහ සහ ආසිරි මල්ලවආරච්චි</author>
    <content>එක්සත් ජාතික පක්ෂ ආණ්ඩුව 2002දී පෞද්ගලික අංශයට දේපළවිකුණා දැමූ රාජ්‍ය විවිධ නීතිගත සංස්ථාව දැන් මසකට රුපියල් ලක්ෂ 2500ක ආදායමක් උපයන ආයතනයක් බවට පත්ව තිබේ. මෙම සංස්ථාව සතු කෝටි දහසක් පමණ වටිනා දේපළ පෞද්ගලික අංශයට කුණු කොල්ලයට විකුණා තිබේ.එසේ විකුණා දැමූ රාජ්‍ය විවිධ නීතිගත සංස්ථාවේ ඉතිරිව තිබුණේ ප්‍රධාන ගොඩනැඟිල්ල පමණි. එමෙන්ම ලබාගත් බැංකු ණය රුපියල් කෝටි ගණනක් ගෙවීමට තිබුණි.පාඩු ලබන ආයතන පුනර්ජීවනය කිරීමේ මහින්ද චින්තන වැඩපිළිවෙළ යටතේ රාජ්‍ය විවිධ නීතිගත සංස්ථාව යළි ගොඩනැඟීම 2008දී ආරම්භ විය. 2008 වනවිට නමට පමණක් තිබූ මෙම සංස්ථාවෙන් කිසිදු ආදායමක් ලැබී තිබුණේ නැත. සංස්ථාවේ සිටි සේවකයන් 150කට වැටුප් ගෙවීමට පවා නොහැකි විය.ජනාධිපති මහින්ද රාජපක්‍ෂ මහතා ලබාදුන් උපදෙස් මත යළි ලාබ ලබන ආයතනයක් බවට පත්ව තිබේ. ගතවූ වසර 03 ඇතුළත සංස්ථාවේ ආදායම් ප්‍රමාණය ශීඝ්‍රයෙන් ඉහළ ගිය අතර භාණ්ඩ 10,000ක් අලෙවි කරනු ලබයි. ගනුදෙනුකරුවෝ දහස් ගණනක් සංස්ථාවට සම්බන්ධ වී සිටිති. විදේශ රටවල් ගණනාවකින් භාණ්ඩ ආනයනය කරනු ලැබේ. රාජ්‍ය සේවකයන් අතර ජනපි‍්‍රය වී ඇති උපහාර දුරකතන ඇමතුම් පැකේජයද රාජ්‍ය විවිධ නීතිගත සංස්ථාවේ සංකල්පයකි.සංස්ථාව මේ වනවිට රුපියල් මිලියන 300ක ස්ථාවර තැන්පතු ඉතිරි කර තිබේ.මෙහි සේවය කරන සේවක සේවිකාවන් 300කට වසරකට දෙවරක් ප්‍රසාද දීමනා ලබාදෙයි. වැටුප් දෙගුණයකින් වැඩිකර ඇති අතර, ආපදා ණය සියයට සියයකින් වැඩිකර තිබේ. රාජ්‍ය විවිධ නීතිගත සංස්ථාව පෞද්ගලික වෙළඳ ආයතන සමඟ තරඟ කළ හැකි දියුණු ව්‍යාපාර ආයතනයක් බවට පත් කරන ලෙස ජනාධිපති මහින්ද රාජපක්‍ෂ මහතා එම සංස්ථා සභාපති ප්‍රදීප් ගුණවර්ධන මහතාට උපදෙස් දී තිබුණි.එම උපදෙස් මත කටයුතු කළ නිසා ආයතනය මෙසේ ලාබ ලබන ආයතනයක් බවට පත් කිරීමට හැකිවූ බව සභාපතිවරයා දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111292</link>
    <topic>ඒක පුද්ගල ආදායම ගැන විවාදයකටරජය සූදානම්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>ඒක පුද්ගල ආදායම පිළිබඳ විවාදයක් පැවැත්වීමට රජය සූදානම් බව ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේදී ප්‍රකාශ කළේය.සභාව කල් තැබීමේ විවාදයක් ලෙස පවත්වන මෙම විවාදය අය වැය විවාදයෙන් පසුව ගෙන ඒමට අපේක්ෂා කරන බවද දිනේෂ් ගුණවර්ධන මහතා සඳහන් කළේය.මෙම විවාදයේදී එක්සත් ජාතික පක්ෂ ආණ්ඩුව සමයේදී හා වත්මන් ආණ්ඩුව කාලයේ ඒක පුද්ගල ආදායමට සම්බන්ධ සියලු කරුණු සාකච්ඡා කළ හැකි බවත් ගුණවර්ධන මහතා පැවසීය.කොළඹ දිස්ත්‍රික් (එජාප) මන්ත්‍රී රවී කරුණානායක මහතා අසන ලද ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111293</link>
    <topic>සතොසට සපයන අත්‍යවශ්‍ය භාණ්ඩවලප්‍රමිතිය නැත්නම් ටෙන්ඩරය අවලංගුයි</topic>
    <author>විජයානි එදිරිසිංහ</author>
    <content>ප්‍රමිතියෙන් තොර අත්‍යාවශ්‍ය භාණ්ඩ සතොසට සපයන සැපැයුම්කරුවන්ගේ ටෙන්ඩර් වහාම නැවැත්වීමට සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා තීරණය කර තිබේ.සතොසට භාණ්ඩ සපයන සැපයුම්කරුවන් අතරින් වැඩි දෙනකු ප්‍රමිතියෙන් යුත් අත්‍යාවශ්‍ය භාණ්ඩ සාම්පල් පෙන්වා ප්‍රමිතියෙන් තොර භාණ්ඩ සපයන බව හෙළිවී තිබේ.මෙසේ භාණ්ඩ සපයන කොන්ත්‍රාත්කරුවන් කවුරුන් වුවත් ඔවුන්ගේ තරාතිරම නොබලා එම ටෙන්ඩර් වහාම නවත්වන ලෙස ඇමැතිවරයා අමාත්‍යාංශ ලේකම් සුනිල් එස්. සිරිසේන මහතාට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111294</link>
    <topic>ශ්‍රී ලංකාවේ සංවර්ධනයටජපාන සහාය දිගටම</topic>
    <author/>
    <content>ශ්‍රීලංකාවේ ආර්ථික සංවර්ධනයට ජපානයේ අඛණ්ඩ සහයෝගය ලබා දෙන බව ජපානයේ විශේෂ නියෝජිත යසුෂි අකාෂි මහතා ජනාධිපතිි මහින්ද රාජපක්ෂ මහතා ඊයේ (28) හමුවූ අවස්ථාවේදී පොරොන්දු වී ඇත.ත්‍රස්තවාදය පරාජයට පත් කර කෙටි කාලයක් තුළදී ශ්‍රී ලංකාව අත්කරගෙන තිබෙන ශීඝ්‍ර සංවර්ධනය පිළිබඳ ජපන් රජයේ සතුට පළ කළ යසුෂි අකාෂි මහතා ශ්‍රී ලංකාවේ සංවර්ධනයට ජපානය අඛණ්ඩව සහය ලබා දෙන බවට පොරොන්දු විය.සංවර්ධන කටයුතු සඳහා ජපානයෙන් ලැබෙන සහය අගය කර ඇති ජනාධිපති මහින්ද රාජපක්ෂ මහතා ඒ පිළිබඳව ජපාන රජයට ස්තුතිය පළ කෙරිණි.ශ්‍රී ලංකාවේ ඉදිරි සංවර්ධන ගමන් මඟ පිළිබඳ ද ජනාධිපති මහින්ද රාජපක්ෂ මහතා අකාෂි මහතා වෙත කරුණු පැහැදිලි කර ඇති අතර උගත් පාඩම් හා ප්‍රතිසංධාන කොමිසම් වාර්තාව සම්බන්ධයෙන් ඉදිරියේදී කටයුතු කරන ආකාරය පිළිබඳ මෙහිදී කරුණු පැහැදිළි කර ඇත. පසුගියදා ජපානයට බලපෑ සුනාමි ව්‍යසනයේදී ශ්‍රී ලංකාව එරටට ලබාදුන් සහය සිහිපත් කර ඇති අකාශි මහතා ඊට ජපානයේ ස්තුතිය පළ කර ඇත.දක්ෂිණ අධිවේගී මාර්ගය විවෘත කිරීමේ උත්සවයට ද පෙරේදා (27) ආකාශි මහතා ඇතුළු දූත පිරිසක් සහභාගි වූහ. මෙම අධිවේගී මාර්ගය මෙරට සංවර්ධනයට ඉමහත් පිටිවහලක් වන බව අකාශි මහතා ප්‍රකාශ කොට ඇත.මෙම සාකච්ඡාව සඳහා විදේශ කටයුතු අමාත්‍ය මහාචාර්ය ජී. එල්. පීරිස් ජනාධිපති ලේකම් ලලිත් වීරතුංග, ශ්‍රී ලංකාවේ ජපාන තානාපති නොබුහිතෝ හොබෝ (HE Mr. Nobuhito Hobo) ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ, ජපාන විදේශ කටයුතු අමාත්‍යාංශයේ අග්නිදිග ආසියානු කටයුතු පිළිබඳ නියෝජ්‍ය අධ්‍යක්ෂ කෙන්ජි මියාටා (Mr. Kenji Miyaata) යන මහත්වරුන් ද සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111295</link>
    <topic>දක්‍ෂිණ අධිවේගී මාර්ගයේපළමු පැය දොළහේදීලක්‍ෂ 10ක ආදායමක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>දක්‍ෂිණ අධිවේගී මාර්ගය විවෘත කර පළමු පැය 12 ඇතුළත දී වාහන හාරදහස් පන්සියයක් ධාවනය කර තිබේ.මේ මගින් රුපියල් ලක්‍ෂ දහයක් ඉක්මවූ මුදලක් උපයාගෙන ඇත. පළමු පැය 12 තුළදී වැඩිපුර ධාවනය කර ඇත්තේ මෝටර් කාර් බව මාර්ග සංවර්ධන අධිකාරියේ සභාපති රංජිත් ප්‍රේමසිරි මහතා “දිනමිණ” ට පැවැසීය.පෙරේදා (27) සවස 6.00 සිට ඊයේ (28) උදෑසන 6.00 දක්වා වූ පැය 12 කාලය තුළ මේ ගණන් බැලීම සිදුකළ බව පැවැසූ සභාපතිවරයා, පැය 24 ඉක්මවන විටදී මීට වඩා වාහන විශාල ප්‍රමාණයක් ධාවනය කරනු ඇති බවට හෙතෙම විශ්වාසය පළකළේය.සාමාන්‍ය ජනතාව සඳහා පෙරේදා (27) සවස 6.00 න් පසු පැය 24 පුරාම දක්ෂිණ අධිවේගී මාර්ගය භාවිත කළ හැකි බව ද ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111296</link>
    <topic>අපේ කතකට සෞදියේදී ආයෙත් ඇණ ගහලා</topic>
    <author>මහින්ද අලුත්ගෙදර</author>
    <content>ශ්‍රී ලාංකික ගෘහ සේවිකාවකට ඇණ ගැසීමේ සිද්ධියක් සම්බන්ධයෙන් පූර්ණ පරීක්‍ෂණ පවත්වන්නැයි සෞදි අරාබියාවේ ශ්‍රී ලංකා තානාපති කාර්යාලය එරට බලධාරීන්ගෙන් ඉල්ලා ඇත.මෙලෙස ඇණ ගැසූ ශ්‍රී ලාංකික ගෘහ සේවිකාවක් සෞදි අරාබියාවේ දමාම් මධ්‍යම රෝහල වෙත ඇතුළත් කිරීමෙන් අනතුරුව ශල්‍යකර්මයක් මඟින් ඇණ 7ක් ඉවත් කර තිබෙන බව ශ්‍රී ලංකා තානාපති කාර්යාලය පවසයි.22 හැවිරිදි බාලසුබ්‍රමනියම් ශෂිකලා නැමැති ශ්‍රී ලාංකික තරුණියට මේ ආකාරයෙන් ඇණ ගසා තිබෙන අතර ඇගේ සිරුරට ඇණ ඇතුල් කළේ කවුරුන්ද යන්න මෙතෙක් අනාවරණය වී නොමැත.මේ ශ්‍රී ලාංකික තරුණියට ඇගේ ස්වාමි දියණිය විසින් කිසියම් දියරයක් පානය සඳහා දුන් පසුව කිසිවක් නොදන්නා බව ප්‍රකාශ කර ඇති අතර ඉන් අනතුරුව රෝහල් ගත කර තිබේ.කෙසේ වුවද මේ සිද්ධිය සම්බන්ධයෙන් ගෙහිමි කාන්තාව අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111297</link>
    <topic>උසස් පෙළ ප්‍රතිඵලදෙසැම්බර් 9ට පෙර</topic>
    <author>නුවන් කොඩිකාර සහ පණ්ඩුක සමරසේකර</author>
    <content>තෙවැනි පාසල් වාරය අවසානයට පෙර අපොස උසස් පෙළ විභාගයේ ප්‍රථිඵල නිකුත් කෙරේ.දෙසැම්බර් 9 වැනිදා තෙවැනි පාසල් වාරය අවසන් වන අතර ඊට පෙර අපොස උසස් පෙළ ප්‍රථිඵල නිකුත් කිරීමට කටයුතු කරන බව විභාග කොමසාරිස් අනුර එදිරිසිංහ මහතා ‘දිනමිණ’ කළ විමසීමකදී පැවැසීය.මෙවර උසස් පෙළ සඳහා විභාග අපේක්ෂකයන් දෙලක්ෂ අනූහතර දහසක් ඉදිරිපත් විය.පිළිතුරු පත්‍ර පරීක්ෂා කිරීමෙන් අනතුරුව මේ දිනවල ඒවා පරිගණක ගත කරන බව අනුර එදිරිසිංහ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111298</link>
    <topic>බෝගම්බර රැඳවියෝ 500ක්ඇස්-ශරීර පටක දන්දීමට සූදානම්</topic>
    <author>අසේල කුරුළුවංශ</author>
    <content>මරණීය දණ්ඩනය නියමවූවන් ඇතුළු බෝගම්බර බන්ධනාගාරයේ රැඳවියන් පන්සිය දෙනෙක් තම ඇස් හා ශරීර පටක දන්දීමට කැමැත්ත පළකැර ඊයේ (25) පොරොන්දු පත්‍ර සඳහා අස්සන් කරනු ලැබූහ.බෝගම්බර බන්ධනාගාර අධිකාරී තිස්ස ජයසිංහ මහතාගේ උපදෙස් මත ඊයේ (25) බන්ධනාගාරයේ පැවති ශ්‍රී ලංකා අක්ෂිදාන සංගමයේ අක්ෂි සායනයක දී රැඳවියන් මෙම පොරොන්දු පත්‍ර අස්සන් කැර තිබේ.විනිසුරු අඹේපිටිය ඝාතනය කිරීමේ සිද්ධිය සම්බන්ධයෙන් වරදකරු වී මරණීය දණ්ඩනය නියමව සිටින මොහොමඩ් නවුෆර් නැමැති අය තමන් සතු එකම ඇස දන්දීමට පොරොන්දු පත්‍ර අස්සන් කිරීම සුවිශේෂි සිද්ධියකි.මරණීය දණ්ඩනය නියම වූවන්ට අමතරව ජීවිතාන්තය දක්වා සිර දඬුවම් විඳින විශාල පිරිසක් මෙසේ තම ඇස් හා ශරීර පටක මරණයෙන් පසු දන්දීමට කැමැත්ත පළකර ඇති අතර ඔවුන් අතරින් බහුතරයක් මරණින් පසු තම සිරුර වෛද්‍ය පීඨයට ලබාදෙන ලෙසද ඉල්ලීම් කැර තිබේ.බෝගම්බර බන්ධනාගාර අධිකාරි තිස්ස ජයසිංහ මහතා ඇතුළු බන්ධනාගාර නිලධාරීන්ද මරණින් පසු තම ඇස් හා ශරීර කොටස් දන්දීමට කැමැත්ත පළකර පොරොන්දු පත්‍ර අස්සන් කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n1111299</link>
    <topic>කළුතර ක්‍රීඩා පුහුණුකරුවකුගෙන්සිසුන් හතරකට ලිංගික අතවර</topic>
    <author>කළුතර මධ්‍යම සමූහ</author>
    <content>කළුතර මුස්ලිම් මහා විද්‍යාලයේ ඉගෙනුම ලබන සිසුන් සිවු දෙනකුට ලිංගික අතවර කළ බව කියන එහි ක්‍රීඩා පුහුණුකරු දකුණු කළුතර පොලිසිය මඟින් අත්අඩංගුවට ගෙන ඇත.ජාතික ළමා ආරක්‍ෂණ අධිකාරියට කරන ලද පැමිණිලි අනුව සැකකරු අත්අඩංගුවට ගෙන තිබේ.කළුතර කොට්ඨාස භාර පොලිස් අධිකාරි ලලිත් පතිනායක, පොලිස් අධිකාරි උචිත පෙරේරා මහත්වරුන්ගේ උපදෙස් මත කළුතර වැඩබලන මූලස්ථාන පොලිස් පරීක්‍ෂක පරාක්‍රම උඩවත්ත සහ කළුතර ළමා හා කාන්තා කාර්යාංශයේ උප පොලිස් පරීක්‍ෂක දනුන මහත්වරු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n11112910</link>
    <topic>කොල්ලුපිටිය ගණිකා නිවාසයේසියලු අබිසරු ලියන් වරදකරුවන් නොවේ</topic>
    <author>ලංකා ජයරත්නමානෙල් පුෂ්පකුමාරි</author>
    <content>කොල්ලුපිටිය ප්‍රසිද්ධ ව්‍යාපාරික ස්ථානයක සමාජ ශාලාවක පවත්වාගෙන ගිය ගණිකා නිවාසයේ ලිංගික ක්‍රියාවන් සඳහා යොදාගත් සියලු චූදිතයන් වරදකරුවන් නොවන බව සඳහන් කරමින් නිදොස් කොට නිදහස් කිරීමට ඉකුත්දා කොටුව මහේස්ත්‍රාත් ලංකා ජයරත්න මෙනෙවිය නියෝග කළාය. මේ සම්බන්ධයෙන් ශ්‍රේෂ්ඨාධිකරණ නඩු තීන්දුව කෙරෙහි අවධානය යොමු කළ මහේස්ත්‍රාත්වරිය එම චෝදනාව සම්බන්ධයෙන් එහි රැඳී සිටි පුද්ගලයන් වෙනුවෙන් නඩු පැවරිය නොහැකි බව සඳහන් කළාය.ගණිකා නිවාස ආඥා පනතේ 2 (අ) වගන්තිය යටතේ දක්වා ඇත්තේ ගණිකා නිවාසයක් පවත්වාගෙන යාම, කළමනාකරණය කිරීම හා ඊට සහාය වීමයි. මේ අනුව පුරුෂයින් සන්තර්පණය කිරීමේ කාර්යය සඳහා ගණිකා මඩමක රඳවා සිටින කාන්තාවක මෙම පනත යටතේ වරදකාරියක කර දඬුවම් කළ නොහැකි බවයි.මෙම ගොඩනැගිල්ලේ සමාජ ශාලාවක පවත්වාගෙන ගිය ගණිකා නිවාසයේ සැකකාරිය රෝස්මේරි ජූඩ් පෙරේරා හෙවත් (ජිනා) යන අය මේ වන විට අත්අඩංගුවට ගෙන ඇයට විරුද්ධව ශ්‍රේෂ්ඨාධිකරණයේ නඩුවක් පවරා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n11112911</link>
    <topic>වරදට සමාව දුන් පුද්ගලයාලක්ෂ 6ක රන් බඩුවලට විදලා</topic>
    <author>ඉන්දික පොල්කොටුව</author>
    <content>“වරදට සමාව දෙමි” යනුවෙන් සඳහන් කැර පුවත්පතක පළ කළ මංගල යෝජනා දැන්වීමක් ඔස්සේ හිතවත් කැරගත් කොත්මලේ ප්‍රදේශයේ 34 හැවිරිදි තරුණියක රවටා විවාහ කැර ගන්නා බවට පොරොන්දු වූ පුද්ගලයකු ඈ සතු රුපියල් ලක්ෂ දෙකක රන් භාණ්ඩ තොගයක් කටුගස්තොට ප්‍රදේශයේ හෝටලයක දී පෙරේදා (27) සොරාගෙන ගොස් ඇත.තමා කුරුණෑගල ප්‍රදේශයේ ප්‍රකට ව්‍යාපාරිකයකු ලෙසින් හඳුන්වා දී ඇති මෙම පුද්ගලයා පළමු දිනයේ අදාළ තරුණිය ඇගේ සහෝදරියක් සමඟින් මහනුවර නගරයේ දී හමුවී තිබේ.අනතුරුව ඈ තනිවම හමුවීමට අවශ්‍ය බව පවසමින් එම තරුණියක මහනුවර නගරයේ දී යතුරු පැදියක නන්වාගෙන ගොස් කටුගස්තොට ප්‍රදේශයේ හෝටලයක දී අතවරයට ලක්කැර ඈ සතු පවුම් හයක පමණ රන් අත් පළඳනාවක් හා රන් මාලයක් සොරාගෙන පලාගොස් තිබේ.මේ අතර සැකකරු අත්අඩංගුවට ගැනීමට කටුගස්තොට පොලිසිය පුළුල් පරීක්ෂණ ආරම්භ කැර ඇත.මෙම සැකකරු ජාවාරමක් ලෙස මෙලෙස රටපුරා තරුණියන් රවටා මුදල් රන් භාණ්ඩ සොරාගෙන ඇතැයි පොලිසිය සැක කරයි.මහනුවර කොට්ඨාස භාර ජ්‍යෙෂ්ඨ පොලිස් අධිකාරී පී. බී. පෙරමුණේ හා පොලිස් අධිකාරී ගාමිණී ඇල්ලේපොල යන මහත්වරුන්ගේ උපදෙස් මත කටුගස්තොට පොලිස් ස්ථානාධිපති ප්‍රධාන පොලිස් පරීක්ෂක දේශපි‍්‍රය ජයතිලක මහතාගේ මෙහෙයවීමෙන් කටුගස්තොට පොලිස් අපරාධ විමර්ශන අංශයේ ස්ථානාධිපති පොලිස් පරීක්ෂක එන්. පී. එස්. බණ්ඩාර මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n11112912</link>
    <topic>ගාල්ල- මාතරට හමා ගිය මහ සුළි සුළඟින්.....</topic>
    <author>අක්මීමන විශේෂ - සුනිල් ගමගේ</author>
    <content>ගාල්ල මාතර දිස්ත්‍රික්ක හරහා හමා ගිය දැඩි සුළඟින් ජීවිත ගානක් අහිමි වූවා මෙන්ම දැඩි වගා හානියක් කරමින් ප්‍රදේශයේ ජනජීවිතයට තදබල බලපෑමක් එල්ල විය.මේ හේතුවෙන් විශේෂයෙන් ගාල්ල මාතර දිස්ත්‍රික්කවල ජනතාවට ඉදිරි කාලයේ සුළඟින් ඇති කළ පාඩුව විඳින්නට සිදුවී ඇත. වගාවන්ට නිවාසවලට යාන වහනවලට සිදුවී ඇති හානිය සුවිශාලය. විශේෂයෙන් රාජ්‍ය දේපළවලට සිදුවී ඇති විනාශය ඉතා ඉහළ මට්ටමක පවතින අතර ඉන් වැඩිම අලාභයක් විනාශයක් සිදුවී ඇත්තේ ලංකා විදුලිබල මණ්ඩලයට ය.දිස්ත්‍රික්කයන්හි සිදුවී ඇති වගා හානිය මෙතෙක් ගණනය කරන්න බැරි වුවද කෙසෙල් වගාවට සිදුවී ඇති හානිය ඉහළ මට්ටමක පවතී. මේ නිසා ඉදිරි මාස කීපයක් කෙසෙල් පලතුරෙහි අඩුවක් සිදුවනු ඇතැයි පැවැසේ.ඇද වැටුණු ගස්වලින් අවහිර වී තිබූ මාර්ග එදිනම සවස් භාගය වනවිට යථා තත්ත්වයට පත් වුවද තවමත් එම ගස් කපා ඉවත් කරන අයුරු දකින්නට ඇත. අසාමාන්‍ය තත්ත්වයකට පත්ව සිටින ජනතාවට සිදුවූ ආර්ථික හානිය හේතුවෙන් එම ජනතාවට නැවත යථා තත්ත්වයට ගොඩනැගීමට තවත් මාස ගණනාවක්ම යන්නේ යයි විපතට පත්ව සිටින ජනතාව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n11112913</link>
    <topic>හොරෙන් ශ්‍රමිකයන් මැලේසියාවට යැවූදෙදෙනෙක් සැකපිට අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස මැලේසියාවේ රැකියා සඳහා ශ්‍රමිකයන් යොමු කළ පුද්ගලයන් දෙදෙනකු සැකපිට අත්අඩංගුවට ගෙන ඇත.කාර්යාංශයේ විශේෂ විමර්ශන අංශයට ලද තොරතුරක් මත කළ මෙහෙයුමේ දී මේ දෙදෙනා අත්අඩංගුවට ගෙන තිබෙන අතර ඔවුන්ගෙන් එක් අයකු කාන්තාවක් බවද විදේශ සේවා නියුක්ති කාර්යාංශය පවසයි.රැකියා ලබා දෙන බව පවසා පුද්ගලයින් මැලේසියාවට ගොස් අතරමං කරන බවට මේ දෙදෙනාට එරෙහිව පැමිණිලි රැසක් මැලේසියාවේ ශ්‍රී ලංකා මහ කොමසාරිස් කාර්යාලය වෙත ලැබී තිබෙන බවද එම කාර්යාංශය සඳහන් කරයි.මෙලෙස නීති විරෝධී ලෙස මැලේසියානු රැකියා සඳහා ගිය ශ්‍රී ලාංකිකයන් පිරිසක් එරට පොලිස් අත්අඩංගුවට පත්ව තිබෙන අතර ඒ තත්ත්වය සැළකිල්ලට ගෙන මැලේසියාවේ ශ්‍රී ලංකා නියෝජ්‍ය මහ කොමසාරිස් මේජර් ජනරාල් එස්. ඩබ්ලිව්. දවුලගල මහතා විසින් විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා වෙත දැනුම් දීමෙන් පසුව මොවුන් දෙදෙනා අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=n11112914</link>
    <topic>අධ්‍යාපනික පර්යේෂණමධ්‍යස්ථානයක් මොරටුවට</topic>
    <author/>
    <content>මොරටුව, කටුබැද්ද ජනසෙත සංස්කෘතික මධ්‍යස්ථානයේ පිහිටි මහජන පුස්තකාලයට අනුබද්ධිතව අධ්‍යාපනික පර්යේෂණ මධ්‍යස්ථානයක් ආරම්භ කිරීමට කටයුතු කර ඇත.මෙමඟින් ප්‍රදේශවාසී පාසල් දූ දරුවන්ට, වැඩිදුර අධ්‍යාපනයේ නියැලෙන්නන් හට, රැකියාවල නියුතු අයට මෙන්ම ගෘහණියන්ට ද ඕනෑම ක්ෂේත්‍රයක් පිළිබඳ අවශ්‍ය දැනුම ලබාගැනීම පිණිස කටයුතු සලසා දී තිබේ. මේ සේවාව වඩාත් පුළුල්ව ඉදිරියට පවත්වාගෙන යෑම පිණිස පරිගණක යන්ත්‍රයක් සහ ඡායා පිටපත් යන්ත්‍රයක් අවශ්‍යව ඇති බවත්, ඒ සඳහා මහජන ආධාර අපේක්‍ෂා කරන බවත්, එහි පුස්තකාලයාධිපතිනිය කියා සිටින්නීය.මේ අවශ්‍යතාවයන් සපුරා ගනිමින් වඩාත් විධිමත් සේවාවක් නව අධ්‍යාපනික පර්යේෂණ මධ්‍යස්ථානය මගින් ලබාදීමට දායක වන්නැයි පරිත්‍යාගශීලීන්ගෙන් ඉල්ලීමක් කෙරේ.මේ පිළිබඳ වැඩිදුර තොරතුරු දුරකතන අංක 0112656698 හෝ ඊමේල් Publiclibrarymoratuwa@gmail.com  හෝ ජනසෙත සංස්කෘතික මධ්‍යස්ථානය, කටුබැද්ද, මොරටුව ලිපිනයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=r1111291</link>
    <topic>දත් ‘බඩට’ යවන්න පෙරමිතුරා බොරු දත් කුට්ටම ගලවලා</topic>
    <author>සිසිර ජයනාත් පීරිස් - අම්පිටිය සමූහ</author>
    <content>මහනුවර නගරයේ මත්පැන් අලෙවිහලක සිදුවු රසවත් පුවතකි මේ.මිතුරන් දෙදෙනකු එකම මේසයේ මදුවිතෙන් සප්පායම් වෙමින් සිටි අතර ඔවුන්ගේ එක් කථාවක් දුරදිග ගොස් දෙදෙනා අතින් පයින් ගහ ගැනීමට සුදානම් විය.වෙනත් මේසවල සිටි අයද වේටර්වරුද ගැටුම නිරාකරණය කර දෙදෙනා දෙපසට කළත් මේ දෙදෙනා දෙපසට වී වහසිබස් හුවමාරු කර ගන්නට විය.මධ්‍යම පන්තියේ තරමක වැදගත් පෙනුමක් ඇති දෙදෙනාගෙන් එක් අයකු අනෙකා අමතා ආයෙත් ඔය කඩප්පුලි කථාව කිව්වොත් උඹේ දත් ඇන්ද බඩට අරිනවායයි තර්ජනය කළේය.එය ඇසූ දෙවැන්නා තමාගේ මුවට අතදමා පැළඳ සිටි බොරු දත් කුට්ටම ගලවා සාක්කුවේ දමා ගෙන දැන් උඹ මගේ බඩට අරින්නේ මොන දත්දැයි විමසුවිට රැස්ව සිටියවුන් බඩ අල්ලාගෙන සිනහවෙන්නට විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=r1111292</link>
    <topic>අඩු ආදායම්ලාභී තරුණ තරුණියන්11කට නව නිවාස</topic>
    <author>කෑගල්ල සමූහ පී.එම්.පී.පොල්වත්ත</author>
    <content>ජාතික තරුණසේවා සභාව මගින් “තුරුණු වසරක් ගමට නිවෙසක්” තේමාව යටතේ කෑගල්ල දිස්ත්‍රික්කයේ යෞවන සමාජවල නිවෙසක් නොමැති අඩු ආදායම්ලාභී පවුල්වලින් තෝරාගන්න ලද තරුණ තරුණියන්ට නිවෙසක් ඉදිකර දීමට පියවරගෙන ඇත.මෙම වැඩපිළිවෙළ අනුව මේ වන විට තරුණසේවා සභාව මගින් රුපියල් ලක්ෂ 11ක පමණ මුදලක් වැය කරමින් නිවාස 11ක වැඩ නිමකර ඇති බව තරුණ සේවා සභාවේ කෑගල්ල සහකාර අධ්‍යක්ෂ සුජීව සමරතුංග මහතා පැවසීය.මෙම නිවාස කෑගල්ල වරකාපොළ, ගලිගමුව, රඹුක්කන, රුවන්වැල්ල, යටියන්තොට, අරණායක දෙහිඕවිට, දැරණියගල බුලත්කොහුපිටිය, යන ප්‍රාදේශීය ලේකම් කොට්ඨාසවල ඉදිකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=r1111293</link>
    <topic>හොරණ කොස්තාපල්වරයකු ඝාතන සිද්ධියේවිත්තිකරුට මරණ දඬුවම නියම වෙයි</topic>
    <author>පාණදුර සමූහ – කපිල සෝමරත්න</author>
    <content>නිවෙසක සඟවා තිබූ ගිනිඅවියක් සොයා ගැනීමට ගිය හොරණ පොලිසියේ කොස්තාපල්වරයකු වූ රොහාන් ජගත් වික්‍රමනායකට එම ගිනි අවියකින්ම වෙඩි තබා ඝාතනය කිරීම ගැන වරදකරු වූ හොරණ පදිංචි මහවත්තගේ අතුල සෙනෙවිරත්න නැමැත්තාට පාණදුර පළාත්බද මහාධිකරණ විනිසුරු අමල් තිලකරත්න මහතා විසින් මරණීය දණ්ඩනය නියම කරන ලදී.එම නඩුවේ දෙවැනි විත්තිකරුට එරෙහිව චෝදනා සැකයෙන් තොරව ඔප්පු නොවූ නිසා ඔහුව නිදොස් කර නිදහස් කළේය. ඔවුන් දෙදෙනා අධිචෝදනා ලබා සිටියේ වර්ෂ 2000 ජුලි මස 08 වැනිදා හොරණ බොරලුගොඩ පිහිටි නිවෙසකදී හොරණ පොලිසියේ කොස්තාපලවරයකු වූ රෝහණ ජගත් වික්‍රමනායකට ගිනි අවියකින් වෙඩි තබා ඝාතනය කිරීම ගැනය. අවරුදු එකොළහකට පසුව මෙම නඩුව විභාග කෙරිණි.සඟවා ඇති ගිනිඅවියක් සොයා ගැනීමට පොලිස් කොස්තාපල්වරයා පළමුවැනි විත්තිකරුගේ නිවෙසට ගියවිට නිවසේ තිබූ ගිනි අවිය අතට ගත් පළමුවැනි විත්තිකරු කොස්තාපල්වරයාට වෙඩි තබා ඝාතනය කළ බව නඩු විභාගයේ සාක්කිවලින් ඔප්පු වී ඇති නිසා ඔහුට මරණ දණ්ඩනය පමුණුවන බව විනිසුරුවරයා පැවැසීය. විත්තිකරු නොමැතිව මෙම නඩුව විභාග වූ අතර ඔහුව අත්අඩංගුවට ගැනීමට විනිසුරුවරයා විවෘත වරෙන්තු පොලිසිය වෙත නිකුත් කළේය.සිද්ධිය වූ දින හොරණ පොලිසිය විසින් පවත්වන ලද පරීක්ෂණ වාර්තාව අනුව නීතිපතිවරයා විසින් විත්තිකරුවන් දෙදෙනාට නඩු පවරා තිබුණි.විත්තිකරුවන් දෙදෙනා අධිකරණය මඟහැර සිටි නිසා නඩුව ඔවුන් නොමැතිව විභාගය කෙරුණි.මරණීය දණ්ඩනය නියම වු විත්තිකරු අත්අඩංගුවට ගැනීමට විනිසුරුවරයා විවෘත වරෙන්තුවක් හොරණ පොලිසිය වෙත නිකුත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=r1111294</link>
    <topic>අතුරුගිරිය රෝහලේඅක්ෂි වෛද්‍ය සායනය</topic>
    <author>අතුරුගිරිය විශේෂ – වික්‍රම සමරසිංහ</author>
    <content>අතුරුගිරිය රජයේ රෝහලට අක්ෂි වෛද්‍ය සායනයක් ලබාදීම සහ එම සායනයට අවශ්‍ය උපකරණ ඇතුළු බෙහෙත් වර්ග ලබාදීමේ උත්සවයක් අතුරුගිරිය රෝහලේදී පැවැත්විණි.රුපියල් ලක්ෂ පහකට අධික අක්ෂි සායන උපකරණ රජයෙන් ලැබුණු අතර, ඊට අමතරව විවිධ ඖෂධ වර්ග සහ උපකරණ ප්‍රදේශයේ ස්වේච්ඡා සංවිධානවලින් සහ දානපතියන්ගෙන් ද පරිත්‍යාග ලෙස රෝහලට ලැබුණි.අතුරුගිරිය රෝහලේ වෛද්‍ය අධිකාරි වෛද්‍ය ජයලත් සහ රෝහල් කමිටු සභාපති ජයතිලක යන මහත්වරුන්ගේ සංවිධානයෙන් සහ ඔරුවල බෝධිරුක්ඛාරාම විහාරවාසී කපුහෙම්පල ඥානිස්සර හිමිගේ අනුශාසකත්වයෙන් පැවති මෙම උත්සවයේ දී කඩුවෙල මහ නගර සභා පුරපති ජී. එච්. බුද්ධදාස, මන්ත්‍රී නීල් ශාන්ත, මන්ත්‍රී සමන් කුමාර රෝහල් වෛද්‍ය අධිකාරි ජයලත්, වෛද්‍ය ඒ, අබේධීර, වෛද්‍ය චූලා ගුණසේකර, රෝහණ සිල්වා රෝහල් කමිටු සභාපති ජයතිලක මහත්වරු ඇතුළු ආරාධිත අමුත්තන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=r1111295</link>
    <topic>උසාවි සිර මැදිරියේ සිටිය පුතුට දුම්කොල පාර්සලයක්දෙන්න ගිය මවට වැඩ වරදී</topic>
    <author>සිරිසේන රාජපක්ෂ</author>
    <content>හෙරොයින් නඩුවකට ඉදිරිපත් කිරීම සඳහා මාලිගාකන්ද මහේස්ත්‍රාත් අධිකරණයේ සිර කූඩුවේ සිටි සැකකාර පුතාට දුම්කොල පාර්සලයක් දීමට තැත්කළ මවක් උසාවියේ ආරක්ෂක අංශය විසින් අල්ලාගෙන තිබේ.අනතුරුව කිරුළපන ප්‍රදේශයේ පදිංචිකාරියක් වන මේ මව උසාවි සැරයන් ගමගේ මහතා විසින් විවෘත අධිකරණය වෙත ඉදිරිපත් කෙළේය.වයස අවුරුදු පනස්තුනක් පමණ වූ මේ විවාහක කාන්තාව සිරකූඩුවේ සිටි සිය පුතාට ග්‍රෑම් දෙසිය පනහක දුම්කොල පාර්සලයක් දීමට තැත්කිරීමේ චෝදනාවට වරද පිළිගත්තාය.අදාළ චෝදනාවට වරද පිළිගැනීමෙන් අනතුරුව මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා විසින් චූදිත කාන්තාවට රුපියල් හය දහසක දඩයක් නියම කළ අතර එම දඩ මුදල නොගෙව්වොත් මාස හයක සිර දඬුවමක් නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111291</link>
    <topic>ණය ගෙවන්න ක්‍රමවේදයක් තිබුණාමේක තාවකාලික අර්බුදයක් !</topic>
    <author>සටහන-පි‍්‍රන්ස් ගුණසේකර</author>
    <content>* ශ්‍රී ලංකාවේ ධනවත්ම ක්‍රීඩා සංගමය වන්නේ ක්‍රිකට් ආයතනයයි. එහි වාර්ෂික ආදායම රුපියල් බිලියන ගණනින් සටහන් වේ. වෘත්තීය මට්ටමේ ක්‍රීඩකයෙකුට මාසිකව ලක්‍ෂ ගණනින් වැටුප් ගෙවයි. එවැනි ශක්තියකින් හෙබිවූ ශ්‍රී ලංකා ක්‍රිකට් ආයතනය දැන් මුදල් නොමැතිව බංකොලොත් වී ඇතැයි චෝදනාවකි. ක්‍රිකට් ක්‍රීඩකයන්ට මාසික වේතනය ගෙවා ගත නොහැකි තරමටම මූල්‍ය තත්ත්වය පිරිහී ඇතැයි පැවැසේ.මෙවැනි මූල්‍ය පසුබැසීමක් ඇතිවූයේ කාගේ වරදින් ද? ශ්‍රී ලංකා ක්‍රිකට් පරිපාලනය භාරව සිටි හිටපු අතුරු කමිටු සභාපති ඩී. එස්. ද සිල්වා මහතා සමඟ කළ සංවාදයක සටහනයි මේ.* ප්‍රශ්නය - මෑත කාලයේ හිටපු ක්‍රිකට් පරිපාලනයේ වගකිවයුත්තා ඔබයි. ක්‍රිකට් ආයතනයේ මූල්‍ය තත්ත්වය පිරිහීමට ඔබ වගකිවයුතුයි නේද?පිළිතුර - ඇත්තටම ක්‍රිකට් ආයතනයේ මූල්‍ය තත්ත්වය පිරිහිලා නෑ. ඒක වානිජ මට්ටමේ ඇති ක්‍රීඩා සංගමයක්. ඉලක්කගත වැඩපිළිවෙළක් අනුව මෙහෙයවිය යුතුයි. අපේ වකවානුවේ කිසිම කාලයක නොවූ සංවර්ධන වැඩ කළා. ඒවාට මුදල් හොයාගෙන ආයෝජනය කළා. ඒවායේ ප්‍රතිඵල මත අස්වැන්න නෙලාගන්නා වැඩපිළිවෙළ ක්‍රියාත්මක වෙද්දී ක්‍රිකට් පරිපාලනය වෙනස් වුණා. අපි තව මාස කිහිපයක් හිටියා නම් ඔබ මූල්‍ය අර්බුදයක් ගැන මගෙන් අහන්නේ නෑ.* ප්‍රශ්නය - මට සෘජු උත්තරයක් දෙන්න. ක්‍රිකට් ආයතනය විශාල ලෙස ණය වෙලා නේද?පිළිතුර - ඔව්, ණයවෙලා තමයි. හැබැයි මා පරිපාලනය භාරගනිද්දීත් ශ්‍රීලංකා ක්‍රිකට් ණයයි. 2006 දී ගත්ත ඩොලර් මිලියන 3.5ක් අයි. සී. සී. එකට තවමත් ණයයි. එදා හිටිය පාලකයෝ ණය ගත්තේ කුමන හේතුවක් නිසාද මා දන්නේ නෑ. අපේ කාලයේ ණය ගත්තේ ලෝක කුසලානය වෙනුවෙන් ක්‍රීඩාංගණ තුනක් හදන්නයි. ඒක අද ශ්‍රී ලංකා ක්‍රිකට් ක්‍රීඩාවට සදාකාලික වත්කමක් වෙලා. ලෝක කුසලාන තරග ශ්‍රී ලංකාවේ පැවැත්වෙන තීරණය අපට ලැබුණෙ 2006 දී. පරිපාලනය මට භාරවුණේ 2009 දී. එතෙක් ලෝක කුසලාන තරගාවලිය වෙනුවෙන් තණකොළ ගහක්වත් හිටවලා තිබුණේ නෑ. මාස 9 ක් තුළ අයි. සී. සී. එක ඉල්ලන උසස් ගණයේ ක්‍රීඩාංගණ තුනක් හදන අභියෝගය අපි සාර්ථකව ඉටු කළා. ඒකට මුදල් පසුව ගෙවන පදනම මත සොයා ගන්න වුණා. මා එහෙම නොකළා නම් ලෝක කුසලාන තරගාවලිය අසාර්ථක වී රටේ ගෞරවය නැති කළා කියා අද ණය ගැන කතා කරන අයම චෝදනා කරාවි. මා කළේ දැවැන්ත සංවර්ධනයක් සේම රටේ ගෞරවය ආරක්‍ෂා කිරීමට කටයුතු කිරීමක්. අපේ මහන්සියේ ප්‍රතිඵල නිසයි 2012 විස්සයි 20 ලෝක කුසලාන තරගාවලිය ශ්‍රී ලංකාවට ලැබුණේ ණය වෙලා හරි ආසියාවේ හොඳම තත්ත්වයේ ක්‍රීඩාංගණ තුනක් හදපු නිසා රටවල් 16 ක් එන තවත් ලෝක කි‍්‍රකට් තරගාවලියක් දැන් අපට ලැබී තියෙනවා. ජගත් ක්‍රිකට් කවුන්සිලයේ විශ්වාසය ශ්‍රී ලංකාවට ලැබුණේ අපේ කාලයේ වැඩ නිසයි. ක්‍රිකට් පරිපාලනයේ තව ටික කාලයක් මා සිටියා නම් ණයත් ගෙවලා ලාභයත් පෙන්වනවා.* ප්‍රශ්නය - ණය වෙන බව දැන දැනත් ඔබ අලුතින් ක්‍රීඩාංගණ හදන්න කටයුතු කළේ ඇයි?පිළිතුර - එහෙම නොකළා නම් ලෝක කුසලාන තරගාවලිය අපට අහිමි වෙනවා. අයි. සී. සී. එකට ඕනෑ වුණේ උසස් ප්‍රමිතියෙන් යුතු ක්‍රීඩාංගණ. ප්‍රේක්‍ෂකයන් 25000 ක් ඉන්න පුළුවන් ක්‍රීඩා පිටි. වාහන නැවැතුම්, මාධ්‍ය කුටි, ක්‍රීඩාගාර ඒ අය කියන විදිහට උසස් ප්‍රමිතියෙන් කළ යුතුයි.මාව විශ්වාස කරන්න. මා දිවා රෑ නොබලා හැම දෙයක්ම සෙව්වා. විනිවිද භාවයට ඇති කැමැත්ත නිසා ඉදිකිරීම් රජයේ ආයතනවලට දුන්නා. ඛෙත්තාරාම හා පල්ලෙකැලේ රාජ්‍ය ඉංජිනේරු සංස්ථාවටත්, සූරියවැව පිටිය වරාය අධිකාරියටත් ඉදිකිරීම් භාර කළා. කිසිම වරදක් නොවෙන්න වගබලා ගත්තා.* ප්‍රශ්නය - ක්‍රීඩා පිටි අලුතින්ම හැදුව නිසා ගත්ත ණය මුදල වැඩිවුණා. එස්. එස්. සී, දඹුල්ල වගේ තියෙන ඒවා වැඩිදියුණු කළා නම් වියදම අඩුකර ගන්න තිබුණා. මේක තේරුම් ගියේ නැද්ද?පිළිතුර - පිටින් ඉඳලා මේවා ගැන බලන අයට ඔය වගේ කරුණු කියන්න පුළුවන්. කොළඹ කිසිදු ක්‍රීඩාංගණයක ඉඩ පහසුකම් තිබුණේ නෑ. එස්. එස්. සී. පිටිය ශ්‍රී ලංකා ක්‍රිකට්වලට අයිති නෑ. අනික කොළඹට දිවා - රාත්‍රී පිටි දෙකක් අවශ්‍ය නෑ. දඹුල්ල පිටිය ලෝක කුසලානයට පෙර තිබුණු තරග පැවැත්වීමට අවශ්‍ය වුණා. පසුගිය අවුරුදු 20 ක කාලයක් ජාතික පිල නියෝජනය කළ ක්‍රීඩකයන්ගෙන් 75% ක් දකුණු පළාතෙන් බිහිවෙලා තියෙන්නේ. එවැනි පළාතක ජාත්‍යන්තර ක්‍රීඩා පිටියක් ඉදිකිරීම වරදක් ද? සූරියවැව ක්‍රීඩාංගණය ඉදිකළේ වේගයෙන් දියුණුවන දකුණු පළාතෙන් බිහි වී ශ්‍රී ලංකාව වෙනුවෙන් දහඩිය හෙලන ක්‍රීඩකයන් හා ජනතාවට උපහාරයක් වෙනුවෙන්. ගාල්ල පිටියේත් ප්‍රශ්නයක් තිබුණා. කොටු පවුර වැසෙන පරිදි ගොඩනැගිලි ඉදිකිරීම තහනම්. පල්ලෙකැලේ පිටිය 2004 දී මිලියන 250 ක් වියදම් කරලා මුදල් අපතේ යවා තිබුණා. බාගෙට හදපු කොන්ක්‍රීට් ඉදිකිරීම් දිරා යමින් තිබුණා. ඒක නැවත අලංකාර ලෙස ගොඩගත්තේ කන්ද උඩරට සංචාරක කලාපයට තවත් ශක්තියක් වෙන්නයි. අපි ක්‍රිකට් සංවර්ධනය කළ යුත්තේ රජයේ ජාතික සංකල්පවලට සමගාමීවයි.* ප්‍රශ්නය :-ලෝක කුසලාන තරගාවලියක් තියපු එකම රට අප පමණ ද? අනෙක් රටවල ක්‍රිකට් ක්‍රීඩාවේ මෙවැනි මුල්‍ය අර්බුද තිබෙනවාද?පිළිතුරු :- ලෝක කුසලාන තරග පැවැති ඉන්දියාවේ හා බංග්ලාදේශයේ ක්‍රීඩාංගණ හැදුවේ ඒ රටවල ප්‍රාන්ත ආණ්ඩු හා රජයේ සල්ලි වලින්. අපි රජයට කරදර කළේ නෑ. ශ්‍රී ලංකාවේ ක්‍රීඩාංගණ තුන හැදුවේ ක්‍රිකට් ආයතනය මුදල් සොයාගෙනයි. අපි ඒ වගකීම සාර්ථකව ඉටු කළා. ක්‍රිකට් කියන්නේ රටකට විශාල ආදායමක් ලැබෙන ක්‍රීඩාවක්. හැම රටකම ක්‍රීඩාව නගා සිටුවීමට ආයෝජන කෙරෙනවා. අද මේ කියන ක්‍රිකට් ණය තත්ත්වය හැමදාම තියන එකක් නොවෙයි. ක්‍රිකට් ව්‍යාපාරික ආයතනයක් හා සමානයි. දක්ෂ පාලකයෝ වුණහම හොඳ ආයෝජනයකින් පසුව ලාභ ඉපැයීමේ තත්ත්වයට ව්‍යාපාරය පත්කරගත යුතුයි. ඒක එක රැයකින් සිදුවෙන්නේ නෑ. ඉවසීමෙන් යුතු සැලැස්මකින් මුල්‍ය තත්ත්වය නංවාලිය හැකියි.* ප්‍රශ්නය මොකක්ද තිබුණ ඔය කියන වැඩ පිළිවෙල හා දැක්ම?පිළිතුරු :- මා එනවිටත් ක්‍රිකට් පරිපාලනය උග්‍ර මුල්‍ය අර්බුදයක තිබුණා. එදිනෙදා වියදම්වලට විතරයි මුදල් තිබුණේ. ඊඥද ඵනධපබඵ අනුග්‍රාහක මුදල්, ආසියානු තරගාවලිය , තුන්කොන් තරගාවලියකින් අපට මුදල් ලැබුණා. ඒක ප්‍රමාණවත් නොවන නිසා මා ඉන්දියාව සමග කතා කර කැලැන්ඩරයේ නොතිබුණු විශේෂ තරගාවලියක් ගෙන මුදල් සොයා ගත්තා. අපට තිබුණු ඉදිරි වැඩ පිළිවෙල තමයි විස්සයි - 20 පළාත් තරගාවලියක් පැවැත්වීම. ඒකට විදෙස් ක්‍රීඩකයන් කැමැත්ත පළ කලා. 2012 දී අපේ සැලසුම වුණේ එක පළාතක කණ්ඩායමක් ඇ.ඩො. මිලියන 5 කට වඩා වැඩි මුදලකට විකුණන්නයි. එහෙම අළුත් ආදායම්වලට ශ්‍රී ලංකා ක්‍රිකට් යායුතුයි. ඒක කළ හැකියි. බලන්න අද ඉන්දියාවේ තත්ත්වය* ප්‍රශ්නය :-දැන් ක්‍රිකට් ක්‍රීඩකයන්ට පඩි ගෙවන්නත් සල්ලි නෑ. මේක දරුණු අර්බුදයක් නේද?පිළිතුර :- අපටත් ඔය වගේ ප්‍රශ්න තිබුණා. මේවා ගැන කතා කර කර මාධ්‍යයට මාතෘකා සපයන්නේ නැතිව අපි වැඩ කළේ. මගේ කාලයේ අවසන් එංගලන්ත සංචාරය තිබුණේ ක්‍රිකට් මූල්‍ය අධ්‍යක්ෂකවරියට ක්‍රීඩකයන්ගේ වේතනයට අදාල මුදල් වෙන් කරලයි සංචාරයට පිටත් වුණේ. නමුත් විස්සයි - 20 ක්‍රීඩකයන්ගේ කොන්ත්‍රාත් අස්සන් කිරීමේ ප්‍රමාදයක් හේතුවෙන් මුදල් ගෙවීමත් ප්‍රමාදවී තිබුණා. ක්‍රීඩකයන් නිසයි ක්‍රිකට් පවතින්නේ. ඒ අයගේ වේතන ගෙවන්න පාලකයන් තුළ වැඩ පිළිවෙළක් තිබිය යුතුයි. මූල්‍ය අර්බුද ගැන කතා කර කර ඉඳලා වැඩක් නෑ.* ප්‍රශ්නය :-මේ තත්ත්වය හේතුවෙන් ක්‍රීඩකයන්ගෙන් ඔබට චෝදනාවක් නැද්ද?පිළිතුර :-අපොයි නෑ. ඔවුන් අදත් මට කියනවා අපේ පාලන කාලයේදී ඔවුන්ට ලැබුණු මානසික සහනය පිළිබඳ දිල්ෂාන්, සංගක්කාර, මහේල ඇතුළු සියලු දෙනාම පුහුණුවීම්වලදී මා හමුවුණා. ඔවුන්ගෙන් අවශ්‍යතා ගැන අහනවා. අඩුපාඩු තාත්තා කෙනෙක් හා සමානව සොයා බැලුවා. ඔවුන්ට විශාල විශ්වාසයක් දුන්නා. ඒකෙ ප්‍රතිඵලය තමයි ටෙස්ට් තුන්වෙනි තැන, එක්දින , විස්සයි 20 ලොව හොඳම දෙවැනි කණ්ඩායම තෙක් පැමිණියේ. අද මොකද වෙලා තියෙන්නේ. පහළට ඇද වැටිලා. වෙනස පැහැදිලියිනේ.* ප්‍රශ්නය :-ඔබේ කාලයේ වියදම් වැඩිවුණා කියා චෝදනාවක් තිබෙනවා නේද?පිළිතුරු :-ක්‍රිකට් සංවර්ධනය මගේ ප්‍රධාන අරමුණ වුණා. සල්ලි පාලකයෝ හැටියට අපි බෙදා ගත්තේ නෑ. ක්‍රිකට් ක්‍රීඩකයන්ගේ වැටුප් වැඩි කළා. මුල් වරට ක්‍රීඩකයන් 100ක් කොන්ත්‍රාත් ගිවිසුම්වලට යටත් කළා. කාන්තා ක්‍රීඩිකාවෝ 30 ක් පඩි ගෙවන වෘත්තීය මට්ටමට ගත්තා. පුහුණුකරුවන්ගේ වැටුප් වැඩි කළා. මාවන්, කළුවිතාරණ, උපුල්, නවීඩ් නවාස්, චම්පික, කල්පගේ පුහුණුකරුවන් ලෙස බඳවා ගත්තා. අනුර තෙන්නකෝන්, රංජිත් ප්‍රනාන්දු කළමනාකරුවන් ලෙස සේවයට ගත්තා. හතුරුසිංහ අනාගත ජාතික පුහුණුකරු කරන්න හිතාගෙන ෂැඩෝ කෝච් කළා. ක්‍රීඩා සමාජවලට මුදල් දුන්නා. ඒවා යුගයට ගැලපෙන පරිදි වැඩිවිය යුතුª වියදම්. අනිවාර්ය වියදම් මිස මුදල් අපතේ ගියේ නෑ.* ප්‍රශ්නය :-ඔබේ කාලයේ ඉතිරි කරපු මුදල් නැද්ද?පිළිතුර :-ඉතිරි කළේ ක්‍රිකට් සංවර්ධනයට අදාළව මා සිදු කළ දැවැන්ත වැඩ පිළිවලේ ප්‍රතිලාභයි. පාසල් ක්‍රිකට් දියුණුව වෙනුවෙන් එංගලන්තයේ හා ඔස්ට්‍රේලියාවේ ක්‍රිකට් සැමරුම් බඩු විකුණලා රුපියල් මිලියන 5 ක් හා ඇ.ඩො. 7000 ක් ගිණුම් දෙකක ඉතිරි කර තිබෙනවා. කැප්, ටීෂර්ට් විකිණීමේ අවස්ථාවට මුරලි, මාලිංගත් උදව් කළා. මා පාසල් 315කට සීමා වූ ක්‍රිකට් ක්‍රීඩාව පාසල් 650 දක්වා වැඩි කළා. මුලික පහසුකම් දුන්නා. වලස්මුල්ල හා සාන්ත ජෝන් පාසල්වල ක්‍රීඩාපිටි 2 ක් හැදුවා. යාපනයේ පාසල් 18 කට බඩු බෙදන්න ගියේ මරාගෙන මැරෙන බෝම්බකරුවන් සිටිද්දී බොහෝ අය කිව්වා යන්න එපා කියලා. නමුත් පාසල් ක්‍රිකට් ක්‍රීඩාව දියුණු කිරීමේ වගකීම ඉටු කළ යුතු නිසා මා යාපනයටත් ගියා. අද ජනාධිපතිතුමා රට බේරාගෙන බිය සැක නැති කරලා තියනවා. දැන් අවශ්‍ය සෑම අංශයකින්ම වේගවත් සංවර්ධනයක් කළ හැකි නිලධාරීන්. රජයට කරදර නොකර මුදල් සොයාගෙන වැඩ කරලා ක්‍රීඩාව සංවර්ධනය කළ පසුව ලැබෙන මුදලින් ණයත් ගෙවලා ලාභත් හොයන්න පාලකයා දක්ෂ විය යුතුයි. අනුන්ගේ වැරදි පෙන්න පෙන්න කාලය නාස්ති කිරීම තේරුමක් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111292</link>
    <topic>අන්තර් සමාජ එක්දින තරග3 වැනිදා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය විසින් සංවිධානය කරනු ලබන අන්තර් සමාජ පි‍්‍රමියර් ලීග් එක්දින තරගාවලිය ලබන මස 3 වැනිදා ඇරැඹේ.බී.ආර්.සී. යුද, නාවික ,පානදුර පොලිස් සීදුව රද්දොළුව, ගුවන් ,කුරුණෑගල , සැරයන්ස් සහ සී.සී.සී. කණ්ඩායම් 3 වැනිදා ඇරැඹෙන දෙවැනි කොටසේ තරගාවලියට සහභාගි වෙති. බදුරඑළිය, ද්‍රවිඩ සංගම්, එන්.සී.සී.එස්.එස්.සී. බ්ලූම්ෆීල්ඩ්, රාගම, කෝල්ට්ස් හලාවත මේරියන්ස්, ලංකන් සහ මුවර්ස් කණ්ඩායම් තරග වදින පි‍්‍රමියර් ලීග් පළමු කොටසේ තරගාවලිය ආරම්භ වන්නේ ලබන මස 4 වැනිදාය.මුලික වටයේ දී සෑම කණ්ඩායමක්ම තරග 4 කට සහභාගි වෙයි. පළමු කොටසේ හා දෙවැනි කොටසේ අවසන් පූර්ව තරග වටය දෙසැම්බර් 14 වැනිදා පැවැත්වේ.දෙවැනි කොටසේ අවසන් මහා තරගය දෙසැම්බර් 16 වැනිදාත් පළමු කොටසේ අවසන් මහා තරගය දෙසැම්බර් 17 වැනිදාත් සරවනමුත්තු ක්‍රීඩා පිටියේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111293</link>
    <topic>කාන්තා පාපන්දු සූරතාව යුද හමුදාවට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙය වූ කාන්තා පාපන්දු සූරතාවලියේ ජය යුද හමුදා ක්‍රීඩිකාවෝ සතු කර ගත්හ.කොළඹ සී. ආර්. පිටියේ ඊයේ පැවැති අවසන් තරගයේ නියමිත කාලයේ දී දෙපිලම ගෝලය බැගින් ලබා සම තත්ත්වයකට පත්වූයෙන් දඬුවම් පහර පිරිනැමුණි.එහිදී යුද හමුදාව ද¼ඬුවම් පහර 3ක් හා ගුවන් හමුදාව දඬුවම් පහර 2ක් සාර්ථක කර ගත්හ.තරගයේ නියමිත කාලයේ වාර්තා වූ ගෝල් දෙක රාධිකා සෙව්වන්දි (ගුවන් හමුදාව) හා කුමුද්‍රමාලි ලියනගේ (යුද හමුදාව) වාර්තා කළහ.අන්තර් ක්‍රීඩා සමාජ පාපන්දු තරගාවලියේ සූරතාව දිනූ යුද හමුදා පිල මේ තරගාවලියේ අපරාජිත කණ්ඩායම බවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111294</link>
    <topic>කඩුවෙල පුරපති කුසලානයටක්‍රිකට් තරගාවලියක්</topic>
    <author/>
    <content>බෝමිරිය මධ්‍ය මහා විද්‍යාලයීය ක්‍රිකට් සංවර්ධන කමිටුව සංවිධානය කරන කඩුවෙල පුරපති කුසලාන 15න් පහළ ක්‍රිකට් තරගාවලිය දෙසැම්බර් මස 3 හා 4 දිනවල බෝමිරිය මධ්‍ය මහා විද්‍යාලයීය ක්‍රීඩාංගණයේදී පැවැත්වේ.පාසල් ක්‍රිකට් සංගමයේ තුන්වැනි කොටසේ කණ්ඩායම්වලට සහභාගි විය හැකි මේ තරගාවලියේ සූරතාවට හා අනු සූරතාවට කඩුවෙල පුරපති කුසලානය සමග මුදල් තෑගි පිරිනැමේ. වැඩි විස්තර 0724314718 ජගත්, 0714445813 දයාරත්න යන දුරකථන වලින් ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111295</link>
    <topic>ෆෙඩරර්ගෙන් වාර්තාවක්</topic>
    <author>ලන්ඩනය (ඒ.එෆ්.පී.)</author>
    <content>ප්‍රංශයේ ජෝ විල්ෆ‍්‍රඩ් ට්සොංගා ලකුණු 6 - 3ක්, 6 - 7 ක් සහ 6 - 3 ක් ලෙස පරාජයට පත් කළ ස්විට්සර්ලන්තයේ රොජර් ෆෙඩරර් ‘ඒ.ටී.පී.වර්ල්ඩ් ටුවර්’ සූරතාව වාර්තාගත ලෙස 6 වැනි වරටත් දිනා ගැනීමට සමත් විය.පසුගිය වසරේ දී ද මේ වසර අවසාන ඒ.ටී.පී. ටෙනිස් කිරුළ දිනාගත් 30 හැවිරිදි ෆෙඩරර් මේ වනවිට සිය වෘත්තිය ටෙනිස් දිවියේ 70 වැනි කුසලානයට හිමිකම් කීමට සමත්ව සිටී.6 වැනි වරටත් ඒ.ටී.පී. ටෙනිස් සූරතාව අත් කර ගනිමින් ලෝක පූජිත ටෙනිස් ක්‍රීඩකයන් වන පෙට් සම්ප්‍රාස් සහ ඉවාන් ලෙන්ඩ්ල් විසින් 5 වතාවක් මේ කිරුළ දිනා ගනිමින් තැබූ වාර්තාව අබිබවා යාමට ද ෆෙඩරර්ට හැකි විය. කලක් ලෝක ටෙනිස් ශ්‍රේණිගත කිරීමවල පෙරමුණේ පසු වූ ෆෙඩරර් ග්‍රෑන්ඩ් ස්ලෑම් සූරතා 16 කට ද හිමිකම් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111296</link>
    <topic>සවි එසවීමේ සූරතාව ජයසූරියට</topic>
    <author/>
    <content>ශ්‍රී ලංකා සවිඑසවීමේ සංගමය ග්‍රාමීය ප්‍රදේශවලට සවිඑසවීමේ ක්‍රීඩාව ව්‍යාප්ත කරවීමේ බලාපොරොත්තු ඇතිව සංවිධානය කළ ආධුනික සවිඑසවීමේ තරගයේදී දක්ෂතම සවි ඔසවන්නා ලෙස රාජගිරිය ක්‍රීඩා සමාජයේ ආර්.එස්. ජයසූරිය හා එම ක්‍රීඩා සමාජයේම එම්.එච්. වර්ණකුලසූරිය දක්ෂතම සවි ඔසවන්නිය ලෙස සම්මාන ලබා ගත්හ.මොරොන්තුඩුව ධම්මානන්ද නවෝද්‍යා පාසලේදී පැවැති මේ තරගාවලියේ ප්‍රතිඵල මෙසේය.කාන්තා- කිලෝ ග්‍රෑම් 47 – එම්.එච්. වර්ණකුලසූරියකිලෝ ග්‍රෑම් 53 - ජේ.ඒ.ටී. රිෂාන් දේශප්‍රියකිලෝ ග්‍රෑම් 57 – එස්.එම්. නිශ්ශංකකිලෝ ග්‍රෑම් 59 – එස්.එම්.ඩී.සේනානායක (රාජගිරිය ක්‍රීඩා සමාජය)පිරිමි- කිලෝ ග්‍රෑම් 59 - ජේ.පී.ආර්.එස්. ජයසූරිය (රාජගිරිය ක්‍රීඩා සමාජය)කිලෝ ග්‍රෑම් 66 – හිරාන් ඉන්දික කුමාර (ස්වශක්ති ක්‍රීඩා එකමුතුව)කිලෝ ග්‍රෑම් 83 - කේ.එල්.එස්.එස්. දේශපි‍්‍රය (ප්‍රගති ක්‍රීඩා සමාජය)කිලෝ ග්‍රෑම් 93 – ටී.පී. හසිත අකලංක (බණ්ඩාරගම ප්‍රා/ස ක්‍රීඩා සමාජය)කිලෝ ග්‍රෑම් 105 – ඒ.ඒ. හසිත පෙරේරා (බණ්ඩාරගම ප්‍රා/ස ක්‍රීඩා සමාජය)කිලෝ ග්‍රෑම් 120 - කේ.ඒ. චමිත් දුෂාන් (ස්වශක්ති ක්‍රීඩා එකමුතුව).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111297</link>
    <topic>තර්ස්ටන් පිහිණුම් හෙට</topic>
    <author/>
    <content>කොළඹ තර්ස්ටන් විද්‍යාලය මගින් වාර්ෂිකව සංවිධානය කරනු ලබන ප්‍රාථමික අංශයේ පිහිණුම් තරගාවලිය 2011 හෙට (30) විද්‍යාලයීය පිහිණුම් තටාකයේ දී පැවැත්වේ.විදුහල්පති වයි. ඒ. එන්. ඩී. යාපා මහතාගේ මඟ පෙන්වීම යටතේ පිහිණුම් භාර ආචාර්ය සමිත අබේසුන්දර මහතා ක්‍රීඩා උළෙලේ කටයුතු මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=s1111298</link>
    <topic>මෑන් කායවර්ධන සූරතාව ගුවන් හමුදාවේ කුමුදු කුමාරට</topic>
    <author/>
    <content>ශ්‍රී ලංකා කායවර්ධන සම්මේලනය සංවිධානය කරනු ලැබූ මිස්ටර් හී මෑන් කායවර්ධන සූරතාවලිය පසුගියදා ගාල්ලේ හෝල් ඩි ගෝල් ශ්‍රවනාගාරයේ දී පැවැත්විණි. එහිදී හී මෑන් කායවර්ධන සූරතාව දිනූ ගුවන් හමුදාවේ කුමුදු කුමාර, කායවර්ධන සම්මේලනයේ උපදේශක හා ලේක්හවුස් ආයතනයෙහි නීති හා පරිපාලන අධ්‍යක්‍ෂ රසාංග හරිස්චන්ද්‍ර මහතා වෙතින් සූරතාව ලබාගත් අයුරු. කායවර්ධන සම්මේලනයේ ලේකම් කපිල කුමාර මහතා ද මෙහි සිටියි. ඡායාරූපය – තුෂාර ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=f1111291</link>
    <topic>බටහිර හෙම්බිරිස්සාවට අපට නියුමෝනියාව හැදුණ කාලේ ඉවරයි</topic>
    <author>සාකච්ඡා කළේ චන්දන ජයවීර</author>
    <content>* ලෝකයේ ආර්ථික පරිසරය හා දේශපාලන වාතාවරණය 2012 අයවැය ලේඛනයට බලපාන්නේ කොහොමද?ලෝක ආර්ථික අර්බුදය නිසා රටවල් රැසක ගැටලු ඇතිවෙලා තිබෙනවා. සුබසාධක වියදම් කපාහැරීම ඒ අතරින් ප්‍රධානයි. මේ හේතුව නිසාම සෑම රටකම වගේ රැකියාවලින් කම්කරුවන් තොග පිටින් එළියට දැම්මා. ඒ වගේම විශාල මූල්‍ය සමාගම් කඩාවැටුණා. බැංකු තවදුරටත් ඉදිරියට ගෙනියන්න බැරිවුණා.ඉතිහාසයේ තිබුණු හැම රජයක්ම ආර්ථිකය ගැන තීන්දු ගත්තේ බටහිර දිහා බලාගෙනයි. බටහිරට සෙම්ප්‍රතිෂ්‍යාව වැළදෙනකොට ආසියාවට නියුමෝනියාව හැදෙනවා. මේ රජය බලයට පත්වූ දවසේ ඉඳලා ස්වාධීන ආර්ථිකයක් ගොඩනඟන්න කටයුතු කළ නිසා බටහිරට නියුමෝනියාව හැදුණ වෙලාවෙ අපිට හෙම්බිරිස්සාවක්වත් හදාගන්නෙ නැතිව ආර්ථිකය ශක්තිමත්ව පවත්වාගෙන යන්න පුළුවන් වුණා. ඒකට ප්‍රධාන වශයෙන්ම බලපෑවෙ ශක්තිමත් රාජ්‍ය අංශයක් පැවතීමයි.* බටහිර සුළි කුණාටුවලින් මිඳුණු ජාතික ආර්ථිකයක් ගොඩනැඟීමට රජය ගෙනයන වැඩපිළිවෙළ ගැන කතා කිරීමට ප්‍රථම මේ සඳහා බලපෑ හේතු සඳහන් කළ හැකිද?බටහිර ආර්ථික කඩා වැටීම ප්‍රධාන වශයෙන් බලපෑ හේතුව වන්නේ පාලනය කළ නොහැකි ලෝකය පුරා හමායන පාරිභෝජනවාදී රැල්ලයි. බටහිර රටවල මූලිකත්වයෙන් ලෝකයේ සෑම රටකම යුදමය වාතාවරණය ප්‍රවණතාවයක් විදිහට මතුවෙලා තිබෙනවා. ඒ වගේම ආර්ථික පැත්තෙන් සියලුම වියදම් වැඩිවෙලා තිබෙනවා. අවි නිෂ්පාදන වියදම් වැඩිවෙලා තිබෙනවා. ලෝකයේ බොහෝ ප්‍රධාන ව්‍යාපාරික සමාගම් කම්කරුවන්ට හා පාරිභෝගිකයන්ට සහන නොදී සිය ලාබ උපරිම කරගන්න උත්සාහයක ඉන්නවා. ඒ අතර ඔවුන්ගේ දුර්වල කළමනාකාරීත්වය නිසා හා නාස්තිකාර වියදම් නිසා බටහිර ධනවාදී රටවල ගැටලු රාශියක් ඇතිවෙලා තිබෙනවා. ඒ නිසාම ඔවුන් ණය අර්බුදයකට හා අයවැය හිඟය අර්බුදයකටත් මුහුණදී තිබෙනවා.* මේ තත්ත්වය තුළ ලංකාව වැනි කුඩා රටක් ජාතික ආර්ථිකයක් ගොඩනඟන්න උත්සාහ කිරීම ප්‍රායෝගිකද? ගතවූ කාලයේදී අපිට එවැනි සාර්ථකත්වයක් ලබාගන්න පුළුවන් වෙලා තිබෙනවාද?2007 ඇමෙරිකාවෙන් පටන්ගෙන හමාගිය ආර්ථික අර්බුදයට ශ්‍රී ලංකාව හසු නොවීමෙන් අපි ආර්ථික අර්බුදය ජයගෙන තිබෙන බව මනාව පේනවා. ඊළඟට අපිට අවුරුදු තිහක් තිස්සේ තිබුණු යුද්ධය නවත්වල සාමකාමී වාතාවරණයක් ගොඩනඟන්න පුළුවන්වීම නිසා සංවර්ධනය වන ලෝකයේ ප්‍රබල රටක් බවට පත්වෙන්න අපිට පුළුවන්වෙලා තිබෙනවා. ඔවුන් බලාපොරොත්තු වන සාමකාමී වාතාවරණය, පුහුණු ශ්‍රමය, නොඅඩුව තිබීම නිසා ආයෝජන ඉහළ ගොස් තිබෙනවා.හැම අමෙරිකන් පුරවැසියන් හයදෙනෙකුටම එක්කෙනක් විරැකියාවෙන් පෙළෙනවා. මුළු අමෙරිකාවෙම මිලියන 45කට වැඩි පිරිසක් දරිද්‍රතාවයෙන් පෙළෙනවා. විරැකියාව 9%කට වැඩියි. ඇමෙරිකන් ආර්ථිකයේ වෙළඳ ශේෂයේ හිඟය ඇ. ඩොලර් මිලියන 73.5යි. නමුත් අපිට 2012 වෙනකොට වෙළඳ ශේෂයේ හිඟය හොඳ තත්ත්වයකට ගේන්න පුළුවන්වෙලා තිබෙනවා. ඒ වගේම අයවැය පරතරය අඩුකර ගන්නත් පුළුවන්වෙලා තිබෙනවා.උද්ධමනය තනි ඉලක්කමකට ගේන්න පුළුවන් වෙලා තිබෙනවා. බටහිර ලෝකයේ විරැකියාව අමෙරිකාවෙ 9% ක් ලෙසත් යුරෝපයේ 10% ලෙසත් ඉහළ ගොස් තිබෙනවා. 29% ක් තරුණියන්ට රැකියා නැහැ. වොල් ස්ට්‍රීට් වල තරුණයෝ පාරට බැහැලා රැකියා ඉල්ලලා උද්ඝෝෂණය කළා. මේ වෙනකොට ලංකාවෙ විරැකියා අනුපාතය 5% දක්වා පහළ බැස තිබෙනවා.2005 සිට ජනාධිපතිතුමා ඉදිරිපත් කළ සෑම අය වැය ලේඛනයක් තුළින් ම “මහින්ද චින්තන” රට හදන වැඩපිළිවෙළ තුළින් ජාතික ආර්ථිකය ඉදිරියට ගෙන ගොස් තිබෙනවා. ඉලක්ක ගත ආකාරයට දිගින් දිගටම 8% හා 9% අතර ප්‍රමාණයකින් ආර්ථික වර්ධන වේගය පවත්වාගෙන ගොස් තිබෙනවා.දිළිඳු ජනතාවගේ ප්‍රතිශතය 8.9% දක්වා අඩු වෙලා තිබෙනවා. ඒ වගේම අද වන විට ඒකපුද්ගල ආදායමත් ඩොලර් 2800 ක් දක්වා ඉහළ ගොස් තිබෙනවා.මෙය කලින් තිබුණේ ඩොලර් 1000 කට අඩුවෙන්. ඒ වගේම රජයේ බලාපොරොත්තුව ඉදිරියේ දී මේ සීමාව ඩොලර් 4000 කට ඉහළ නංවන්නයි.* මෙවර අය වැයෙන් දේශීය කර්මාන්තකරුවන් නඟා සිටුවීම සඳහා ලබාදී තිබෙන විශේෂ සහන මොනවා ද?මේ රජය බලයට පත්වූ දින සිටම දේශීය කර්මාන්තකරුවන් නඟා සිටුවන්න සහන රැසක් ලබා දුන්නා. කලින් ලබා දුන් සහන ඉදිරියට රැගෙන යන අතරම නව සහන රාශියක් මෙවර අය වැයෙන් ලබා දී තිබෙනවා.උදාහරණයක් හැටියට “දිවි නැඟුම” වැඩසටහන යටතේ මෙතෙක් පවුල් දශලක්‍ෂයකට ලබා දුන් ආධාර මෙවර දශ ලක්‍ෂ විසි පහක් දක්වා වැඩිකර තිබෙනවා. ඒ වගේම අපනයන කර්මාන්ත ආරම්භ කරන්නන් සඳහා අමුද්‍රව්‍ය හා යන්ත්‍ර සූත්‍ර ආනයනය කිරීමේ දී ඒවාට බදු සහන ලබා දී තිබෙනවා. විශේෂ බැංකු ණය යෝජනා ක්‍රම ඇති කර තිබෙනවා.* විනිමය අනුපාතය පහළ දැමීම නිසා අපනයන ආදායම ඉහළ යනවා. ආනයන අධෛර්යමත් කිරීමේ රජයේ ප්‍රතිපත්තිය ඉදිරියට ගෙනියන්න ආනයන ආදේශක කර්මාන්ත ඇති කිරීමට උදව්වෙන්නේ කොහොම ද?ආනයන ඉහළ යාම නිසා දේශීය ළදරු කර්මාන්ත වලට පහර වදිනවා. ඒ වගේම එමඟින් වෙළඳ ශේෂයට විශාල පීඩනයක් ඇති කරනවා. ආනයන තහනම් කරලා මේක කරන්න බැහැ. ආනයන සීමා කරන්න නම් දේශීය නිෂ්පාදකයන්ට සහන දෙන අතරම ආනයන සඳහා බදු පැනවිය යුතුයි.කවුරු හරි කෙනෙක් මේ පරමාර්ථ වලට පිටින් යනව නම් ආපහු ඔවුන් නිවැරදි මාර්ගයට ගත යුතුයි.අපේ සීනි අවශ්‍යතාවයෙන් 70% ක් ඉටු කරපු පැලවත්ත, හිඟුරාන, කන්තලේ, සෙවනගල වශයෙන් කම්හල් හතරක් අපිට තිබුණා. එ.ජා.ප රජය කාලේ මේව පුද්ගලික අංශයට දීලා විනාශ කළා. සීනි සඳහා විශාල විදේශ විනිමයක් පිටරට වලට ඇදී ගියා.බලාපොරොත්තු වූ අරමුණු ඉටු නොවුණ නිසා එම කර්මාන්ත පවරා ගැනීමෙන් මෙන්ම හිගුරාන හා කන්තලේ නිෂ්පාදන කටයුතු නැවත ඇති කරන්නත් කටයුතු කර තිබෙනවා. ඒ සඳහා මෙම අය වැයේ යෝජනාවක් තිබෙනවා.දේශීය කිරි නිෂ්පාදන කර්මාන්තය නංවන්න වගේම ඖෂධ කර්මාන්තය නඟා සිටුවන්නත් පියවර අරන් තිබෙනවා.* රාජ්‍ය අංශය ශක්තිමත් කිරීම මහින්ද රාජපක්‍ෂ රජයේ ප්‍රබල අංශයක් ලෙස හැඳින ගත හැකියි. ලබාදී ඇති සහනය ඒ අනුව ප්‍රමාණවත් ද?ජනතාවාදී රජයක් ලෙස ආණ්ඩුව රජයේ සේවකයන්ට බලපාන පරිදි යෝජනා රැසක් ක්‍රියාවට නංවා තිබෙනවා. 10% ක මුළු වැටුප් වැඩිවීමක් ලබා දී තිබෙනවා. ඒ වගේම විශ්‍රාමිකයන්ට රු. 1000/= ක හා රු. 500/= ක වශයෙන් අතිරේක දීමනාවක් ලබාදීතිබෙනවා. මෙහි ප්‍රතිලාභය ලක්‍ෂ 12 ත් 16 ත් අතර පිරිසකට කෙළින්ම බලපානවා.මෙලෙස සෑම වසරකම රජයේ සේවකයන්ගේ වැටුප් වැඩි කිරීම මෙන්ම ඔවුන්ට නිවාස පහසුකම් හා විදේශ පුහුණු අවස්ථා වැඩි කිරීම, නවතා දමා තිබුණු අග්‍රහාර රක්‍ෂණ ක්‍රමයනැවත ක්‍රියාත්මක කිරීම, වැටුප් විෂමතාවය ඉවත් කිරීම වැදගත්. එසේම රජයේ සේවකයන්ගේ අවම වැටුප රු: 7900/= සිට රු: 11,730/= දක්වා වැඩි කිරීමත් ජීවන වියදම වැඩි වන පරිදි රු: 2.50 බැගින් ගෙවීමත්, කාන්තාවන්ගේ ප්‍රසූත දීමනා වැඩි කිරීමත් වැදගත් පියවර හැටියට අපි දකිනවා.* සේවා නියුක්තිකයන්ගේ වැඩි පිරිසක් නියෝජනය කරන්නේ පෞද්ගලික අංශයයි. ඔවුන්ගේ වැටුප් වැඩි කිරීම කෙරෙහි රජය අවධානය යොමු කරන්නේ කෙසේද?රජයට කෙළින්ම පෞද්ගලික අංශයේ වැටුප් වැඩි කරන්න හැකියාවක් නැහැ. පෞද්ගලික අංශයේ ව්‍යාපාර වර්ධනය කරන්න මේ අයවැයෙන් බදු සහන බදු විරාම වශයෙන් සහන රැසක් ලබාදී තිබෙනවා. ඒවායේ ප්‍රතිලාභ ලබන නිෂ්පාදකයන් පෙරළා මෙම ප්‍රතිලාභ සේවකයන්ටත් ලබාදෙයි කියලා අපි බලාපොරොත්තු වෙනවා. එය සිදුවිය යුත්තේ පඩි පාලක සභා සහ සේව්‍ය - සේවක සම්මුති ආශ්‍රයෙන්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=f1111292</link>
    <topic>සුන්දර මතකයක් ඉතිරි කර ජීවිත කරළියෙන් ඉක්මනින් බැස ගිය සුමිතුරාන...</topic>
    <author>ගාමිණී ජයලත්</author>
    <content>අසේලගේ හදිසි මරණය තවමත් අදහාගන්න අපහසුයි. 27 වැනිදාට එළිවෙන්න අහපු ඒ දුක්මුසු ආරංචියේ දෝංකාරය මුළු ජීවිත කාලය පුරාම ලියුම්කරුගේ දෙසවනේ රැව් දේවි කියලා ලියුම්කරුට හිතෙනවා. ටෙලි නාට්‍ය අධ්‍යක්ෂ ගිහාන් රෝහණගේ කටහඬ, ‘අය්යේ අසේල නැතිවෙලා...’ ලියුම්කරුට ප්‍රථමයෙන් හිතුනේ විහිළුවක් ද කියලා. ලණුදීම අපේ මිතුරන්ගේ එක් අංගයක් වුණත් ගිහාන් මට ලණුවක් දේවි කියලා හිතුනේ නැති නිසා මට එක්වර මහ හයියෙන් ‘අය්යෝ අහිංසකයා...’ කියා කියවුණා. සිද්ධිය ස්ථිරවම දැනගත යුතු නිසා මම අපේ ‘මාංචු’ පත්තරේ කර්තෘ කීර්ති මෙන්ඩිස්ට කතා කළාට පස්සෙයි සිද්ධිය ඇත්ත බව දැනගත්තේ.1971 වර්ෂයේ අප්‍රියෙල් 20 වැනිදා මෙලොව එළිය දැක්ක අසේල මිය යන විට අවුරුදු 40යි. ඒ අවුරුදු 40න් වැඩි කාලයක් අසේල ගත කෙළේ කලාව තුළ. කලාව කියන්නේ ඔහුගේ ජීවිතය. එහි නිරත අප ඔහුගේ සහෝදරයෝ වුණා. අසේල ලියුම්කරු දැක්ක විට කටපුරෝලා, කියන්නේ ‘බුදු අය්යේ’ කියලා. ඒ අසේලගේ හැටි.අසේල අපට ප්‍රථමයෙන් හමුවන්නේ වේදිකාව තුළ දී. වේදිකාවෙන් රංගනය අත්පොත තබන අය හරිම ශක්තිමත්, දක්ෂයි. ඕනෑම දෙයක් දරාගෙන ඉන්න පුළුවන්. ප්‍රථමවරට අසේලටත් – ලියුම්කරුටත් එකට රඟපාන්න අවස්ථාව ලැබෙන්නේ රංජිත් දළුවත්ත කියන අපේ හිතවතාගේ වේදිකා නාට්‍යයක. එදා ඒ නාට්‍යයේ මුහුරත තිබුණේ නාරාහේන්පිට පන්සලක. ලියුම්කරුට හරියට ම මතකයි එදා තමයි හිටපු ආරක්ෂක ඇමැති රන්ජන් විජේරත්න මහතාව බෝම්බයක් පිපිරිලා නැති වුණේ. එදා තමයි ලියුම්කරුටත්, අසේලටත් එකට වේදිකාව තුළ රඟපාන්න ඉඩ ලැබුණේ.ඉතා ඉක්මනින් ම රංගනය ජීර්ණය කරගත් තරුණයෙක් තමයි අසේල. වේදිකාව තුළ අතපය දිගහැරලා, රඟපාපු අසේල රොජර් සෙනෙවිරත්නගේ ‘පස්වැන්න’ තුළින් වේදිකා නාට්‍ය කලාවේ තවත් අංශයට අත තිබ්බා. ඒ වේදිකා හා පසුතල නිර්මාණයන්ට රොජර්ට දුන් ශක්තිය විශාලයි. ඔහු පුංචි තිරේ ආක්‍රමණය කරන්න මුලින් ම පටන් ගත්තේ ගිහාන් රෝහණගේ ‘දිනය’ කියන ඒකාංගික ටෙලි නාට්‍යයෙන්. මුල්ම කාලයේ ඔහු වඩාත් ජනප්‍රිය වූ ටෙලි නිර්මාණයක් තමයි අශෝක හඳගමගේ ‘සින්තටික් සිහින’ නිර්මාණය. ලියුම්කරු සමඟත් අසේල ටෙලි නාට්‍යය රැසක රඟපෑවා. මේ ලිපිය සම¼ඟ පළවන පින්තූරය ගිහාන් රෝහණගේ ‘හිම කඳුළු’ ටෙලි නාට්‍යයේ රඟපෑ අවස්ථාවක්. ඒ ටෙලි නාට්‍යයේ එක් අවස්ථාවක ලියුම්කරු අසේලගේ කම්මුලට ගහන දර්ශනයක් තියෙනවා. මුල දී ඒ දර්ශනය ලියුම්කරු කිරීමට අදි මදි කර කර ඉන්න කොට අසේල කිව්වා ‘අය්යේ වැඩේ හරියට කරන්න ඕනෑ. උඹ ගහපං... ඒකට කමක් නෑ...’ කියා. සියලුම අදි මදි කිරීම් මැද ඒ දර්ශනය අප කළා. කම්මුලට ගැහුවට පස්සේ ලියුම්කරු අසේලව බදාගෙන ගහපු කම්මුලේ වේදනාව යනතුරු අතින් පිරිමැද්ද සිද්ධිය මතකයට එනවිට දැනුත් ඇස්වලට කඳුළු එනවා.‘සඳ ගිනිගත් රාත්‍රිය’, ‘බත් අම්මා’, ‘යළි හිරු නැෙඟන තුරා’, ‘අගම් ලිහිණි’, ‘සාගරය සේ මං ආදරෙයි’, ‘තරු කැට අහුර’, ‘කුරුළු පිහාටු’, ‘දෙපත්නයි’, ‘මායා ඇවනිව්’, ‘හිරු සොයා’, ඇතුළු ටෙලි නාට්‍යය ගණනාවක අසේල විවිධ චරිත නිරූපනය කළා.මේ වන විට අසේල සිනමාවට ද දායක වෙමින් සිටියා. ඔහුට හා හා පුරා කියා චිත්‍රපටයක ප්‍රධාන චරිතයක් ලැබුණේ එරංග සේනාරත්නගෙන්. ඒ ‘රෝස පැටික්කි’ සිනමා පටයෙන්. එරංග අසේලට ඒ ප්‍රධාන චරිතය දෙනකොට විවිධ අය විවිධ දේවල් කිව්වා. ඒ කියූ දේවල් බොරු කරමින් අසේල හරි අපූරුවට ඒ චරිතය රඟපෑවා. ඉන් අනතුරුව චිත්‍රපට රැසක ද විවිධ චරිත නිරූපනය කළ අසේල මේ දිනවල තිරගත වන රියල් අද්මිරාල් සරත් වීරසේකරගේ ‘ගාමනී’ සිනමා පටයේ අපූර්ව චරිතයක් රඟපානවා.අසේල රංගනයෙන් ඔබ්බට යන්න උත්සාහ කළා. ඔහු ගීත ගායනයටත් යොමුවුණා. විදෙස් සංචාර ගණනාවකට සහභාගි වූ අසේල ගීත ප්‍රසංග ගණනාවකට ගීතයෙන් දායක වුණා.එතැනින් නොනැවතුණු අසේල ටෙලි නාට්‍ය අධ්‍යක්ෂණයටත් යොම ුවුණා. ඔහු හා හා පුරා කියා අධ්‍යක්ෂණය කළ ‘සුද්දිලාගේ කතාව‘ ටෙලි නාට්‍ය තවමත් රූපවාහිනියෙන් විකාශය වුණේ නෑ. ‘සුද්දිලාගේ කතාව‘ ටෙලි නාට්‍යය කිසියම් දිනෙක රූපවාහිනියෙන් ප්‍රේක්ෂකයා නරඹන විට අසේල ජයකොඩි නම් ටෙලි නාට්‍ය අධ්‍යක්ෂවරයාගේ අපූර්ව හැකියාව කොපමණ ද කියා තේරුම් යනු ඇති. එවිට බොහෝ දේ සිදු වී හමාරය.මෙපමණ දක්ෂතා තිබූ, හැකියාවන් තිබූ මේ තරුණ කලාකරුවාගේ වටිනාකම මෙතෙකැයි කියා අපට තක්සේරු කළ හැකි ද? එවන් වටිනා කමක් තිබූ, මනුස්සකම ඉහවහා ගිය අසේලගේ ජීවිතය උදුරා ගත්තේ රිය ධාවනය කළ තවත් එක් නොහික්මුණු පුද්ගලයෙකි. රිය ධාවනය කළ පුද්ගලයා කුමන තත්ත්වයක සිටිය ද ශ්‍රී ලංකාවේ පවතින නීතිය අනුව ඔහු වරදක් කර ඇත.එය මනුෂ්‍ය ඝාතනයකි. කොටි ත්‍රස්තවාදයට පසු මේ රටේ පවතින දරුණුම ත්‍රස්තවාදය මාර්ගයේ රිය ධාවනය කරන වැරැදි පිළිවෙතයි. එය සැබැවින් ම ත්‍රස්තවාදයකි. එවන් ත්‍රස්තවාදී ක්‍රියාවක නිරත වූ පුද්ගලයකුට නීතිය දෙන දඬුවම දෙස අසේලගේ ප්‍රිය බිරිය චාන්දනී, දුව රිෂ්මි, චූටි පුතා ජනිත් වගේ ම අසේලට ආදරය කරන අප ඇතුළු මුළු රටේ ම ජනතාව බලා සිටිනවා ඒකාන්තයි.අසේල... අපි එකට හමු වූයෙමු. එකට නිර්මාණ තුළ රඟපෑවෙමු. අපි හමු වූ විට බොහෝ දේ කතා කෙළෙමු. ඒ මිතුරු සමාගමට මේ ආත්මය තුළ ඉඩක් නැත. ඔබ, ඔබ අදහන ආගම අනුව දෙව් මවුතුරුළට කැඳවාගෙන ඇත. නමුදු යළි කවදා හෝ කොහේදී හෝ ඔබ – අප හමුවෙන්නට මම ප්‍රාර්ථනය කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=f1111293</link>
    <topic>යක්ෂයාගේ අඩවියේදෙවියන්ගේ හෝරාව!</topic>
    <author>රන්ජන් අමරරත්න</author>
    <content>පුරා පැයක් දෑස් දල්වා; නිසොල්මන් ව යකාගේ පෙට්ටිය දෙස එක එල්ලේ බලා සිටිය හැක්කේ කාට ද? එසේ සිටීමෙහි අර්ථය කුමක් ද? ප්‍රතිඵලයක් තිබේ ද?චොකලට් පෙත්තක්, සුරුට්ටුවක්, බුලත්විටක්, කෝපි කෝප්පයක් ගැන නො සිතා, කන කැසීම, දත හෑරීම, මදුරුවකුට පහරදීම පවා අතහැර තත්ත්පර තුන්දහස් හයසියයක් සමාධිගත ව රූපවාහිනී තිරයේ එල්ලී සිටින මිනිසුන්, ගැහැනුන් හා දරුවන් දිටිමි.සෙනසුරාදා රාත්‍රියෙහි හරියට ම නමයේ කණිසමට ආකර්ෂණීය සංගීත රාවයක් පැතිරේ. හදවතට වරින් – වර තට්ටු කරන රිද්මයක් එහි තිබේ. ‘එන්න අසුන්ගන්න! අපි ආනන්දයෙන් ප්‍රඥාව කරා යමු!’ රූප පෙට්ටිය අපට කිය යි.‘දැනුම ප්‍රාග්ධනය වේ!’තේමා සංගීතය ආරම්භ වන්නටත් පෙර සිට අපේ ගෙදර ඇත්තෝ සාලය ආක්‍රමණය කොට රූප පෙට්ටිය ආසන්නයෙහි සුවපහසු අසුන්වල වාඩි ගනිති. කිසිවකු ළඟ හා - හූවක් නැත. කවදත් ප්‍රමාද මට ඉතිරිවන්නේ දුරක ඇති කබල් පුටුවක් පමණි. කළ හැකි දෙයක් නැත. ඉන් සෑහීමකට පත් ව බුද්ධියට පමණක් තට්ටු කරන්නට වෑයම් කරමි.‘රසයෙහි සාරය නම්; චමත්කාරය යි’ චමත්කාරය යනු අපූර්වත්වය යි’ හෙවත් විස්මය යි!’කන් බිහිරි කරවන තරමේ අත්පොළසන් නාදයක් පැතිර යයි. ඒ සම¼ඟ තිරය දෙබෑ වී සිත් ගන්නාසුලු වේදිකාවක් පහළ වේ. එහි හරිමැදට ප්‍රාදූර්භූත වන උස ම – උස කඩවසම් මනුෂ්‍යයෙක් දෑත් ඔසොවා කතා කරන්නට පටන් ගනී. තෝරාගත් හෘදයාංගම වචන එක දිගට මුතු ඇමිණුවාක් සේ ගලා යයි. කිසිදු ව්‍යාජයක් නැත. ජුගුප්සාවක් නැත. ඔහු එක මොහොතකින් ප්‍රේක්ෂකාගාරය ද, ලක්ෂ සංඛ්‍යාත ග්‍රාහක සමූහයා ද ග්‍රහණයට ගනියි.‘පුළුවන්නම් කියන්න! මිලියනයක් දිනාගන්න’!ශ්‍රී ලංකාවට සජීවි ප්‍රශ්න විචාරාත්මක වැඩසටහන් හඳුන්වා දුන්නේ ගුවන් විදුලිය යි. එම වැඩසටහන් සමාජයේ සියලු ස්ථර ආකර්ෂණය කර ගැනීමට සමත් වූයේ නැත. එහෙත් විද්යුත් ටීකාව තුළ නව අවකාශයක් බිහි කළ ‘රියැලිටි ෂෝ’ වැඩසටහන් එකවර ග්‍රාහක සමාජවල පදාස පිටින් තමන් වෙත නතු කර ගන්නට සමත් විය. ශ්‍රී ලංකාවට ‘රියැලිටි ෂෝ’ පැමිණ වැඩිකලක් ගත වී නැත. එහි අති සාර්ථක නව නැම්ම ස්වාධීන රූපවාහිනියේ ‘මයින්ඩ්ස්ටාර්’ වැඩසටහන යැයි කීම අසත්‍යයක් නො වේ.මෙබඳු ‘රියැලිටි ෂෝ’ ලෝකය පුරා පවතී. අමෙරිකා එක්සත් ජනපදය, මහා බ්‍රිතාන්‍යය, ජර්මනිය, ජපානය, ඉන්දියාව ඊට නිදසුන් කිහිපයක් පමණි. ‘Who wants to be a millionaire’ මහා බ්‍රිතාන්‍යයේ පමණක් නොව ලොව පුරා ම ජනප්‍රිය වැඩසටහනකි. එහි උපරිම ත්‍යාගය පවුම් දස ලක්ෂයෙකි. පවුම් දස ලක්ෂයක් යනු මිනිසකුගේ ජීවිතය මුළුමනින් ම වෙනස් කරන සාධක යෙකි. ඉන්දියාවේ ‘කොන් බනේගා කෝර්පති’ තවත් එබඳු ම වැඩසටහනකි. මෑතක දී ඊට ඉදිරිපත් වූ තරගකරුවෙක් ඉන්දියානු රුපියල් කෝටි පහක මුදලක් දිනා ගත්තේ ය.අවුරුදු විසි හතක් වයස බිහාර් ප්‍රාන්තයේ මුඩුක්කු පරිසරයක හැදුණු - වැඩුණු සුෂිල් කුමාර් එම ජයග්‍රාහකයා ය. ඔහු අම්තාබ් බච්චන් අතින් ත්‍යාගය ලබාගෙන සතුටු කඳුළු වගුරවමින් මෙසේ කියා සිටියේ ය.‘මට හිතාගන්න බෑ! මගේ මුළු ජීවිතය ම වෙනස් වෙලා!’ලොතරැයි දිනුමකින් ද මිනිසකුගේ ජීවිතය වෙනස් කළ හැකි ය. එහෙත් රියැලිටි ෂෝ මගින් ඉදිරිපත් කරනු ලබන තරගයක ජයග්‍රහණය රැඳී ඇත්තේ වාසනාව මත නො වේ’ වාසනාව යනු එහි දී දෙවන හෝ තුන්වන තැනට වැටෙන සාධකයෙකි. මෙබඳු තරගයක ජයග්‍රහණය පමණක් නො ව තරගකාරිත්වය පවා රැඳෙන්නේ දැනුම හා බුද්ධිය මත ය. උසස් විභාගයකින් සමත් වූවා බඳු හැඟීමක් මේ තරගයක ජයග්‍රාහකයකුට ඇති වනු නිසැක ය.ශ්‍රී ලංකාවේ ‘මයින්ඩ්ස්ටාර්’ වැඩසටහනෙහි ඊටත් වඩා විශේෂතා කිහිපයක් පවතී. එය ක්ෂේත්‍ර කිහිපයක් ඔස්සේ සටහන් කරන්නට පුළුවන.I ආකර්ෂණීය ඉදිරිපත් කිරීමII දැනුම හා විනෝදාස්වාදයIII සමාජ සත්කාරයIV පෙළගැස්මV ආදර්ශය හා පෙළඹවීමමේ වැඩසටහනෙහි සාර්ථකත්වයෙන් හරි අඩක් පමණ ඉදිරිපත් කරන්නාගේ හිස මත රැඳී තිබේ. එක අතකින් අභියෝග රැසකට ද තව අතෙකින් ප්‍රබල තරගයකට ද ඔහු මුහුණ දෙයි. ශ්‍රී ලංකාවේ විද්‍යුත් මාධ්‍ය ඔස්සේ නා - නා මාදිලියේ “රියැලිටි ෂෝ” විකාශය වේ. ඒවායෙහි දකින්නට ලැබෙන ඒකාකාරී, ව්‍යාජ ස්වරූපය බිඳගෙන “මයින්ඩ්ස්ටාර්” එකවර නැඟී සිටියේය. ප්‍රවීණ රංගවේදී රවීන්ද්‍ර රන්දෙණිය අව්‍යාජ ලෙසත්, ආකර්ෂණීය ලෙසත් වැඩසටහන මෙහෙයවයි. එක වාක්‍යයකින් කිවහොත් ඔහුගේ ඉදිරිපත් කිරීම ප්‍රශස්ත ය.“ඉතා උතුම් දෙය නම්; කෘත්‍රීම බවෙන් දුරස් වී අව්‍යාජ ලෙස යමක් නිරූපණය කිරීම ය.”තරගය සඳහා විවිධ සමාජතල නියෝජනය කරන පුද්ගලයෝ පැමිණෙති. සමහරු කුලෑටි ය. සමහරු පෞරුෂයෙන් හීන ය. ඇතැම්හු මහලු ය. තවත් අය නොමේරූ දරුවෝ ය. කැමරාවෙහි සමීප රූපයකට මුහුණ දීමට අපහසු අය ද මේ අතර සිටිති. රවීන්ද්‍ර මේ කිසිවකු අපහසුතාවට පත් නොකර ඔවුන්ගේ කුසලතා පමණක් මතු කරයි. සියලු දෙනාට ම වටිනාකමක් ලබා දෙයි. මේ අතර අති – රංගනයෙහි යෙදීමට උත්සාහ කරන අය ද කලාතුරෙකින් දැකිය හැකි ය. එම තරගකරුවන් ද අතිශයෝක්තියෙන් ගලවා ගැනීමට රවීන්ද්‍ර සමත් වේ.ඔහුගේ ඉදිරිපත් කිරීම කෙතරම් සාර්ථක ද යත්; තරගකරුවකුගේ ජයග්‍රහණය ඉදිරියේ සතුටු කඳුළු වගුරන්නටත්, පරාජයක් හමුවේ හෝස් ගා සුසුමක් හෙළන්නටත්, ප්‍රේක්‍ෂකයා පෙලඹේ. වැදගත් ම කාරණය නම්; මුළු කාලය පුරාවට ම කුතුහලය රකිමින් හා අවධානය දිනා ගනිමින් නැවුම් මුහුණුවරකින් වැඩසටහන මෙහෙයැ වීම ය. සෑම “මයින්ඩ්ස්ටාර්” වැඩසටහනක ම අමුත්තක් හෙවත් විස්මයක් තිබේ.සිනමාවේදී රූපය වඩා ප්‍රබල වුව රූප පෙට්ටියේ දී රූපයට හා හඬට පනහට – පනහ වටිනාකම් ලැබීම එක්තරා න්‍යායෙකි. රවීන්ද්‍ර රන්දෙණිය එය මනාව වටහාගෙන තිබේ. “මයින්ඩ්ස්ටාර්” ඉදිරිපත් කිරීමේ දී රූප රාමු මෙන් ම වචන ද ඉතා හොඳීන් සංකලනය වේ. වරින්වර රූප රාමු වෙනස් වේ. තෝරාගත් වචන අර්ථාන්විත ව භාවිත වේ. ඇතැම් අවස්ථාවක ජනපි‍්‍රය ශිල්පියකු සමඟ නාට්‍යමය ජවනිකා ඉදිරිපත් කරමින් වැඩසටහන දුවයි. තවත් විටෙක හාස්‍යය, කුතුහලය හා විස්මය දැනවීමට රවීන්ද්‍රම ඉදිරිපත් වෙයි. ඔහු සතු දැනුම, නිරූපණ ශක්තිය හා භාෂා පරිචය මේ වැඩසටහනට ආභරණයක් වී තිබේ.ශ්‍රී ලංකාවට රූපවාහිනිය හඳුන්වා දුන් සමයෙහි රජයේ එක් ප්‍රධාන ඉලක්කයක් වූයේ ඒ මගින් රටේ අධ්‍යාපනය පෝෂණය කිරීම ය. එහෙත් වැඩිකල් නො යාම රූපවාහිනිය විසින් එය අමතක කර දමන ලදී. ඒ වෙනුවට වෙළෙඳ ප්‍රචාරණය ප්‍රමුඛස්ථානය ගන්නා ලදී. “මයින්ඩ්ස්ටාර්” වැනි වැඩසටහන් නැවත අපගේ ප්‍රධාන ඉලක්කය කරා ගමන් කරන්නට පටන්ගෙන තිබේ. මේ වැඩසටහන ශ්‍රී ලාංකේය සමාජය තුළ දැනුමට සම්බන්ධ යම් විප්ලවයක් සිදු කර තිබේ. පාසල් සිසුන් පමණක් නො ව දැනුම්වත් වැඩිහිටියන් පවා “මයින්ඩ්ස්ටාර්” වෙතින් ගලවා ගැනීම කළ නො හැකි ය. අමතක කළ නො හැකි යහපත්; විශිෂ්ට ලක්‍ෂණය වන්නේ මේ මගින් සිදු කෙරෙන සමාජ සත්කාරය යි. වැඩසටහන් පෙළක් ම පාසල් සංවර්ධනයට යොමු කර තිබේ. තරගකරුවා ලබන ජයග්‍රහණයෙන් කොටසක් තමන් අධ්‍යාපනය ලද පාසලක් වෙත යොමු කෙරේ. ශ්‍රී ලංකාවේ පාසල් ගණන දසදහසකට ආසන්න ය. එයින් පාසල් එක්දහස් පන්සියයක් පමණ වැසී යෑමේ තර්ජනයට මුහුණ දී ඇතැ’යි ඉරිදා පුවත්පතක ප්‍රධාන ප්‍රවෘත්තියෙන් හෙළිදරව් වී තිබිණි. මීට ප්‍රධාන හේතුව පහසුකම්වල ඌනතාවයි.ඈත පිටිසරබද දුෂ්කර පාසල්වලට වතුර ලැබෙන හැටි, පුස්තකාල ලැබෙන හැටි, විද්‍යාගාර ලැබෙන හැටි අපි මේ වැඩසටහන ඔස්සේ නරඹන්නෙමු. සමාජ සත්කාරයේ දී තම නීති – රීති වෙනස් කරන්නට පවා විනිශ්චය මණ්ඩලය සූදානම් ය. එබඳු අවස්ථා ගණනාවක් අපි දුටුවෙමු. නිලූෂා නම් තරගකාරිය එක් වටයක අවසන් තරගකාරිය ලෙස ඉතිරි වී සිටියා ය. ප්‍රශ්න ගණන අවසන් ය. එහෙත් දසලක්‍ෂයක තෑගි මල්ල එලෙස ම පවතී. නීතියට අනුව තරගකාරියට සිය අසුනෙන් නැගිට ප්‍රේක්‍ෂකාගාරය වෙත යන්නට සිදු වේ. රවීන්ද්‍ර මේ මොහොතේ විනිශ්චය මණ්ඩලය අමතයි. කළ යුත්තේ කුමක් ද? නීති – රීති නම්‍යශීලී කොට එක් ප්‍රශ්නයක් විමැසීමට විනිශ්චය මණ්ඩලයෙන් අවසරය ලැබේ. එය රුපියල් මිලියනයක් වටිනා ප්‍රශ්නයකි. නිලූෂා නිවැරැදි පිළිතුරු සපයා රුපියල් මිලියනය දිනා ගත්තේ නරඹන්නන්ගේ දෑසට කඳුළක් එක්කරමින් ය. මෙබඳු වැඩසටහන් දැකිය හැක්කේ කලාතුරෙකින් ය.තවත් වැදගත් ම ලක්‍ෂණයක් වන්නේ තරගකරුවාට ලැබෙන සමාජ වටිනාකමයි. මේ වැඩසටහනට ඉදිරිපත් වන තරගකරුවා හෝ තරගකාරිය හෝ සමාජයේ පිළිගැනීමට හා ගෞරවයට පාත්‍ර වේ. ඔහු සියලු දෙනා හඳුනන යහපත් පුරවැසියකු ලෙස සමාජයෙහි හැසිරෙයි. “මයින්ඩ්ස්ටාර්” වැඩසටහන ඔස්සේ සමාජ චින්තනය යම්බඳු යහපත් පරිවර්තනයකට ලක්වෙමින් තිබේ. එහි කෘතඥතාව ඩී. එෆ්. සී. සී. ආයතනයට සේ ම ස්වාධීන රූපවාහිනියට ද හිමි විය යුතු ය.මේ වැඩසටහන මනා සංවිධානයෙන් යුතු ය. විචිත්‍රවත් ය. ශ්‍රී ලංකාවේ රූපවාහිනී කලාවට ද “රියැලිටි ෂෝ” නම් වැඩසටහන් මාලාවට ද “මයින්ඩ්ස්ටාර්” වෙතින් කාන්දු වන ආදර්ශය හා පාඩම අතිශය වැදගත් ය. අවසන් ලෙස මෙසේ ලියා තබමු. රවීන්ද්‍ර! ලබන සෙනසුරාදාත් හරියට රෑ නමයට අපේ රූප පෙට්ටියට එන්න! එය යක්ෂයාගේ අඩවියේ දෙවියන්ගේ හෝරාව ලෙස අප ගේ මතකයෙහි රැඳී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>29</day>
    </date>
    <link>http://www.dinamina.lk/2011/11/29/_art.asp?fn=f1111294</link>
    <topic>මේ අය වැයෙන් ලබා දුන්නේසමාජ සහනයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* 2012 වසර සඳහා ඉදිරිපත් වූ අය – වැය පිළිබඳ ඔබේ දැක්ම කෙබඳු ද?ගණන් ඉලක්කම් හෝ සහනවලට එහායින් අපි මේ අය – වැය දැකිය යුතුයි. අය- වැය ලේඛනයේ පදනම, දේශපාලන දර්ශනය කුමක් ද කියන කාරණය වඩාත් වැදගත්. අය- වැය කතාව අරඹමින් ජනාධිපතිතුමා තම පියා ඩී. ඒ. රාජපක්‍ෂ මැතිතුමා, එස්. ඩබ්. ආර්. ඩී. බණ්ඩාරනායක, පිලිප් ගුණවර්ධන, එන්. එම්. පෙරේරා, එස්. ඒ. වික්‍රමසිංහ වැනි දේශපාලන නායකයන් සමඟ විශාල සමාජ වෙනසකට උරදුන් හැටි සිහිපත් කළා. එසේ සිහිපත් කරමින් කතානායකතුමා ගේ මතකයත් අවදි කළා. එසේ ම වැඩවසම් නාගරික පැළැන්තියට හිතකරව පැවැති දේශපාලන මතවාදය වෙනුවට 1956 පටන් විකල්ප දේශපාලන වැඩපිළිවෙළක් ඉදිරිපත් වූ අයුරු පෙන්වා දුන්නා. එය සිරිමාවෝ බණ්ඩාරනායක, එන්. එම්. පෙරේරා, කොල්වින් ආර් ද සිල්වා වැනි නායක නායිකාවන් විසින් ඉදිරියට ගෙන ගිය අයුරු පැහැදිළි කළා. එදා ඔවුන් අතින් ඇරැඹී පෙරට ගෙන ආ ක්‍රියාදාමය අද පැවරී ඇත්තේ තමාට බව එතුමා කියා සිටියා. ඒ ගමන් මඟ ඔස්සේ සමාජ පරිවර්තනයකට රට මුල පුරා ඇති අයුරු පෙන්වා දුන්නා.මේ අය – වැයේ මා දකින විශේෂ ලක්‍ෂණයක් තමයි, එය පොතේ ගුරු අය – වැයක් නොවීම. අය – වැය ලේඛනය මඟින් සමාජයේ තිබෙන පොදු ප්‍රශ්න අවබෝධ කර ගනිමින් ඒවා ආමන්ත්‍රණය කිරීමට දරා ඇති ප්‍රයත්නය පැහැදිලි වෙනවා. එහි මුල පටන් අග දක්වාම එය දැකිය හැකියි. සමාජ ඒකාබද්ධතාවත්, ජාතික සමඟියත් ගොඩ නඟමින්, විනය ගරුක ගුණ ගරුක සමාජයක් තුළින් රට සංවර්ධනය කරා ගෙන යාමේ වැඩපිළිවෙළ ඉන් පිළිබිඹු වෙනවා.* සාමාන්‍යයෙන් අය – වැය ලේඛනයක වඩාත් ජනපි‍්‍රය වන්නේ විවිධ සමාජ ස්ථරයන් ට ඉන් ලබා දෙන සහනයි. නමුත් තරමක් විමසිලිමත්ව බලන විට ඊටත් වඩා සමස්ත සමාජය ට බලපාන කාරණා පිළිබඳ එහි අන්තර්ගත යි. ඔබ එය පැහැදිලි කරන්නේ කෙසේ ද?අපේ රටේ අධිකරණ පද්ධතිය හා සම්බන්ධ ගැටලුකාරී තත්ත්වයක් තමයි නඩු ප්‍රමාදවීම. එය යුක්තිය ඉටු නොවීමක් ලෙසත් විස්තර කෙරෙනවා. කාලයක් තිස්සේ මේ ගැන අවධානය යොමු කෙරුණා. 1976 දී ෆීලික්ස් ඩයස් බණ්ඩාරනායක ඇමැතිතුමා මේ ගැන වැඩි අවධානයක් යොමු කළා. නමුත් මේ කාරණය මැනවින් තේරුම් ගනිමින් ජනාධිපතිතුමා නඩු කඩිනම් කිරීමට අවශ්‍ය ප්‍රතිපාදන ලබා දුන්නා. 650,000 ක් පමණ නඩු පමා වී ඇති බව සඳහන් වුණා. ඉන් 150,000ක් පමණ ඉඩම් නඩු.මේ විදිහට සමාජයේ සෑම ස්ථරයකට ම බලපාන ගැටලු හඳුනාගෙන ඒවා විසඳීමේ සැලසුම් ඉන් ඉදිරිපත් කෙරෙනවා.ශ්‍රී ලංකාව සුබ සාධන රාජ්‍යයක් ලෙස පැවතීම නිසා 60’, 70’ ගණන්වල දී අය – වැයකින් සහන රැසක් අපේක්‍ෂා කළා. ඒ මානසිකත්වය ඔස්සේ තමයි ඇතැම් අය මේ අය – වැයේ සහන නැති බවට මැසිවිලි නඟන්නේ.හැබැයි කෙළින්ම නොපෙනුනත් සමාජ අසහනයන් ට හේතුව කරුණු හඳුනා ගනිමින් ඒවාට විසඳුම් දෙන පරිදි මේ අය – වැය ඉදිරිපත් වීම ම විශාල සහනයක්. ඒ අනුව මේ අය – වැයෙන් ලබා දී ඇත්තේ සමාජ සහන යි.ඊට තව නිදසුනක් තමයි, දඩ මුදල් ගෙවා ගත නොහැකිව වසර ගණනාවක් බන්ධනාගාරගතව සිටින අය සම්බන්ධයෙන් ඉදිරිපත් කළ වැඩපිළිවෙළ. සුලු වැරැදි කර දඩ මුදල් ගෙවාගත නොහැකි වන 125,000 ක් පමණ බස්ධනාගාර ගත වෙනවා. ඔවුන් නිදහස් නොවෙන්නෙ දඩ මුදල ගෙවාගත නොහැකි නිසා. මෙවැනි අයට ඒ මුදල් ගෙවා දැමීම සඳහා මුල්‍යාධාර ලබා දීමේ යෝජනාවක් මේ අය – වැයට ඇතුළත්. සුළු වැරැදි සඳහා දඬුවම් ලබන අය පුනරුත්ථාපනය සඳහා එළිමහන් කඳවුරු වෙතට යොමු කිරීම, ඔවුන් ගේ වෘත්තීය කුසලතා වර්ධනය වැනි වැඩපිළිවෙළ මින් ඉදිරිපත් කෙරෙනවා.* මෙවර අය වැයෙන් අධ්‍යාපන ක්‍ෂේත්‍රයට විශේෂයෙන් උසස් අධ්‍යාපනය සඳහා යොමු කර ඇති අවධානය ඔබ පැහැදිළි කරන්නේ කෙසේ ද?උසස් අධ්‍යාපනය සඳහා රුපියල් බිලියන 24 ක් වෙන්කර තිබෙනවා. ඉන් බිලියන 21.5 ක් පමණ විශ්වවිද්‍යාල අධ්‍යාපනය සඳහායි. නිපුණතා සංවර්ධනය වෘත්තීය අධ්‍යාපනය ඉහළ නැංවීම වැනි කාරණා කෙරෙහි ද විශේෂ අවධානයක් යොමුකර තිබෙනවා. විශ්වවිද්‍යාල ආශි‍්‍රතව පර්යේෂණ දිරි ගැන්වීම සඳහා පසුගිය වතාවෙත් විශාල අවධානයක් යොමු කළා. වසර 2020 වනවිට පර්යේෂණ 4000 ක් දක්වා වත් ඉහළ නැංවීමේ අරමුණින් එය ක්‍රියාත්මක යි. විශ්වවිද්‍යාලවල අධ්‍යයන පාඨමාලා නවීකරණය කෙරෙහි ද මෙවර යෝජනා ඉදිරිපත් වී තිබෙනවා. ශ්‍රී ලංකා උසස් තාක්‍ෂණ අධ්‍යාපන ආයතනය පුළුල් කිරීම, රැකියාවන් ට සුදුසු වෘත්තිකයන් බිහි කිරීම වගේ කාරණා ද සැලකිල්ලට ගෙන තිබෙනවා.අද ලෝකයේ විශ්වවිද්‍යාල අධ්‍යාපනය ගත්තා ම විශාල ලෙස වෙනස්කම් සිදු වෙමින් තිබෙනවා. ගෝලීය හා කලාපීය වශයෙන් උසස් අධ්‍යාපනය සඳහා යොමුවන පිරිසත් වැඩිවෙමින් තිබෙනවා. මේ තත්ත්වය තුළ මෙය රජයට පමණක් තනිවම කළ නොහැකියි. අද ලෝකයේ සියයට 30 ක් පෞද්ගලික විශ්වවිද්‍යාල ඇති වී තිබෙන්නේ මේ හේතූන් නිසා. විශ්වවිද්‍යාල අධ්‍යාපනයේ ගුණාත්මකභාවය පිළිබඳ සැලකිලිමත් වීමේ දී අපි මේ වෙනස්කම් කරා යොමු විය යුතුයි. නමුත්, මේවාට එරෙහිව ශිෂ්‍ය සංගම් මෙහෙයවමින් ඇතැම් දේශපාලන පක්‍ෂ හා කණ්ඩායම් දේශපාලන වාසි ගැනීමේ ප්‍රයත්නයන් හි යෙදෙනවා.උසස් අධ්‍යාපනය ලැබීමට සාමකාමී අධ්‍යයන වට පිටාවක් අවශ්‍ය වුණත් නොයෙක් කලබැගෑනි ඇති කරමින් මෙවැනි බලවේග වෑයම් කරන්නේ අධ්‍යාපන ක්‍රියාවලිය කඩාකප්පල් කිරීමට යි.රජයේ රෝහල් වලට අමතරව පෞද්ගලික රෝහල් ද බිය වී තිබෙනවා. ඒවාට ජනතාවත් යොමු වී සිටිනවා වගේම වෛද්‍යවරුත් ඒවායේ මුදල් අයකර සේවය ලබා දෙනවා. එහෙම නම් ඒවායින් නිදහස් සෞඛ්‍යට බලපෑමක් ඇති වෙන්නේ නැද්ද? ඒ නිසා මේ ක්‍ෂෙත්‍රවල සිදු වන වෙනස්කම් ගැන අපි විමසිලිමත්ව බැලිය යුතුයි. නිදහස් අධ්‍යාපනය පමණක් නොව අධ්‍යාපන නිදහසත් රැක ගත යුතුයි.තවත් කාරණයක් තමයි, විදේශයන් හි අධ්‍යාපනය ලැබීමට අපේ සිසුන් යොමු වීමේ දී විශාල විදේශ විනිමයක් රටින් පිටතට ඇදී යාම. එසේ ම ඔවුන් මවුපියන් ගෙන් ඈත් වෙනවා. අපේ සිසු - සිසුවියන් අපේ තරම් උසස් අධ්‍යාපනය දියුණු මට්ටමක නැති බංග්ලාදේශය, නේපාලය වගේ රටවලටත් යනවා. මෙරට තුළ ම එසේ අධ්‍යාපනය ලැබීමට අවස්ථා සැලසීමෙන් ඒ ප්‍රශ්න වලට පිළිතුරු ලැබෙනවා වගේ ම විදේශ සිසුන් ද ඒවායේ අධ්‍යාපනය සඳහා ආකර්ෂණය කරගත හැකියි.දේශපාලන න්‍යායපත්‍රවලට යට වී මේවාට විරෝධය දැක්වීම තුළ අපේ විශ්වවිද්‍යාල අධ්‍යාපනය පසුගාමී වනවාක් මිසක් ඊට අත්වන යහපතක් නෑ.* ජාතික එකඟතාවකින් යුතුව රට පෙරට ගෙන යාමට අවස්ථාව උදා වී තිබිය දී විපක්‍ෂය තම වගකීම වටහා ගන්නා බවක් පෙනෙන්නේ නෑ. ඔබ එය නිරීක්‍ෂණය කරන්නේ කෙසේ ද?දිනාගත් සාමය රැක ගනිමින් ජාතික එකඟතාවකින් කටයුතු කර රට සංවර්ධනය කරා රැගෙන යාම දැන් සිදුවිය යුතුයි. ජනාධිපතිතුමා ගේ නායකත්වය යටතේ රට දැන් ඊට යොමු කර තිබෙනවා. යුද්ධය නිමා වූ පසු විශාල දේශපාලන ස්ථාවරත්වයක් රටේ ඇති වී තිබෙනවා. සංචාරක ක්‍ෂෙත්‍රය වගේ ක්‍ෂෙත්‍රයන් වල ඇති වෙමින් ඇති ශීඝ්‍ර වර්ධනය ට මේ ස්ථාවරභාවයත් විශාල ශක්තියක්. සංචාරක ක්‍ෂෙත්‍රය ඔස්සේ අපේ ආර්ථිකය විශාල ලෙස පුළුල් කළ හැකියි.ලෝකයේ බලවත් රටවල් පවා ආර්ථික අර්බූදයේ බලපෑම්වලට ලක්ව තිබිය දී අපේ ආර්ථිකය සතුටුදායක වර්ධනයක් ඇතිව පෙරට යමින් තිබෙනවා. මෙවැනි පසුබිමක පටු දේශපාලන වාසි දෙස බලා ක්‍රියා කිරීමෙන් වැළකිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111301</link>
    <topic>ආනන්ද 125 වැනි සැමරුවජනපති ප්‍රධානත්වයෙන්</topic>
    <author>මහින්ද අලුත්ගෙදර</author>
    <content>කොළඹ ආනන්ද විද්‍යාලයේ 125 වැනි සංවත්සර සැමරුම ජනාධිපති මහින්ද රාජපක්ෂ මහතාගේ ප්‍රධානත්වයෙන් එම විද්‍යාලයීය කුලරත්න ශාලාවේදී ඊයේ (29) පැවැත්විණි.යුගයේ අවශ්‍යතාවන්ට අනුව බ්‍රිතාන්‍ය යටත් විජිත පාලන සමයේ (1886 නොවැම්බර් මස 1 දා) ආරම්භ කරන ලද ආනන්ද විද්‍යාලය අද වන විට ආසියාවේ බෞද්ධ පාසල් අතරේ ප්‍රමුඛ පෙළේ පාසලක් බවට පත්ව තිබේ.මේ විද්‍යාලය බෞද්ධ දරුවන් වෙත ඉංගී‍්‍රසි අධ්‍යාපනය ලබා දීමේ අරමුණින් ආරම්භ කරන ලද අතර එය ආරම්භයේ දී සිසුන් 37 කගෙන් හා ගුරුවරුන් දෙදෙනකුගෙන් සමන්විත වූහ.නමුත් ක්‍රමයෙන් විකාශනය වූ කොළඹ ආනන්ද විද්‍යාලයේ අද වන විට සිසුන් සංඛ්‍යාව 6000 ක් පමණ වෙති.ආනන්ද විද්‍යාලයට වසර 125 ක් පිරීම නිමිත්තෙන් පැවැති මේ අභිමානවත් සැමරුම් උළෙලේ දී රිදී කාසියක් නිකුත් කෙරුණු අතර එය ශ්‍රී ලංකා මහ බැංකුවේ වැඩ බලන අධිපති කේ. ජී. පී. ඩී. ධීරසිංහ මහතා අතින් ජනාධිපති මහින්ද රාජපක්ෂ මහතා වෙත පිළිගැන්වීය. පාසලක් වෙනුවෙන් ශ්‍රී ලංකා මහ බැංකුව නිකුත් කළ පළමු රිදී කාසිය ද මෙය ලෙස ඉතිහාසයට එක් වෙයි.ඊට අමතරව එම විද්‍යාලයීය 97 ආදි ශිෂ්‍ය කණ්ඩායම ඉදිරිපත් කළ ආනන්ද විද්‍යාලයීය 125 වැනි සැමරුම් ගීතය උළෙල වර්ණවත් කළේය.මේ ගීතය ඉදිරිපත් කරන ලද්දේ ප්‍රකට හා යොවුන් ආනන්දීය ගායකයින් පිරිසක් විසිනි.ඊට අමතරව මහාචාර්ය ජේ. බී. දිසානායක මහතා විසින් රචිත සිංහල ග්‍රන්ථ පෙළක් මෙහිදී ජනාධිපති මහින්ද රාජපක්ෂ මහතා වෙත පිළිගැන්වීය. මේ සැමරුම් උළෙලට සමගාමීව ආනන්ද විද්‍යාලයේ අධ්‍යාපන පර්යේෂණ හා සංවර්ධන අංශය විවෘත කිරීම ද සිදුවිණි.දිගු ඉතිහාසයකට උරුමකම් කියන කොළඹ ආනන්ද විද්‍යාලය ආරම්භ කළ සමයේ බෞද්ධ අධ්‍යාපන ආයතනයක අවශ්‍යතාව දැඩිව රටට දැනෙන්නට වූ අතර ඒ නිසාම මේ විද්‍යාලයට අමතරව මහනුවර ධර්මරාජ, ගාල්ල රිච්මන්ඩ්, කුරුණෑගල මලියදේව විද්‍යාල ආරම්භ කරන ලදි.කොළඹ ආනන්ද විද්‍යාලයේ 125 වැනි සැමරුම් උළෙල වෙනුවෙන් මාලදිවයිනේ හිටපු ශ්‍රී ලංකා තානාපති මහාචාර්ය ජේ. බී. දිසානායක මහතා විශේෂ දේශනයක් පවත්වන ලද අතර අධ්‍යාපන ඇමැති බන්දුල ගුණවර්ධන, විද්‍යාලයේ විදුහල්පති එල්. එම්. ධර්මසිරි මහත්වරු අදහස් දැක්වූහ.ජ්‍යෙෂ්ඨ ඇමැති තිස්ස විතාරණ, ජ්‍යෙෂ්ඨ ඇමැති පී. දයාරත්න, පාර්ලිමේන්තු මන්ත්‍රී සරත් වීරසේකර, රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ, කොළඹ ආනන්ද විද්‍යාලයීය ආදි ශිෂ්‍ය සංගමයේ සභාපති තිලක් කරුණාරත්න මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111302</link>
    <topic>ලක්විජය බලාගාරයේගින්නෙන් හානි නෑ</topic>
    <author/>
    <content>පුත්තලම ලක්විජය ගල් අඟුරු බලාගාරයේ පවතින ගල් අඟුරු අඹරන යන්ත්‍ර පහෙන් එක් යන්ත්‍රයක පමණක් අද අලුයම 1.30 ට පමණ සුළු ගින්නක් හටගෙන ඇත. ගල් අඟුරු ඇඹරීමේදී ඇතිවන අධික උෂ්ණත්වය හේතුවෙන් මේ ගින්න හට ගෙන ඇතැයි ව්‍යාපෘති නිලධාරීහු පෙන්වා දෙති.එම අවස්ථාවේ පැවැති වාතාවරණය හේතුවෙන් මේ ගින්න බලාගාරයේ අනෙකුත් යන්ත්‍ර වෙත පැතිරීමේ අවදානම නිසා සමස්ත බලාගාර පද්ධතියම අක්‍රිය කොට ඇත. මේ වන විට ගල් අඟුරු අඹරන යන්ත්‍රයේ සිදු වූ ගින්න සම්පූර්ණයෙන්ම මැඩපවත්වා ඇති අතර මෙමගින් බලාගාරයට හෝ විදුලි උත්පාදන ක්‍රියාවලියට කිසිදු හානියක් සිදුවී නැතැයි ලංවිම අවධාරණය කරයි.මේ වන විට නැවතත් බලාගාරය පණ ගැන්වීමට අවශ්‍ය කටයුතු සිදු කෙරෙන අතර ඊයේ මධ්‍යහ්නයට ප්‍රථම යළිත් ජාතික විදුලිබල පද්ධතියට විදුලිබලය සපයන බව ලංකා විදුලිබල මණ්ඩලය වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111303</link>
    <topic>අයහපත් කාලගුණයෙන්27ක් මරුට: 15ක් අතුරුදන්</topic>
    <author>උදුලා පීරිස්, අකුරැස්ස මධ්‍යම විශේෂ විජිත සල්ගාදු සහ කොරතොට සමූහ සී. ගමගේ</author>
    <content>දින කිහිපයක සිට දිවයින පුරා ඇදහැළුණු ධාරානිපාත වැසි හා දැඩි සුළං තත්ත්වය හේතුවෙන් මේ වන විට මරණ 27 ක් හා අතුරුදන්වීම් 15 ක් සිදුව ඇතැයි ආපදා කළමනාකරණ මධ්‍යස්ථානයේ නියෝජ්‍ය අධ්‍යක්‍ෂ ප්‍රදීප් කොඩිප්පිලි මහතා “දිනමිණ” ට කීය.තද සුළං තත්ත්වය හේතුවෙන් පූර්ණ වශයෙන් හානිවූ නිවාස ගණන 804 ක් බව ද, අර්ධ වශයෙන් හානි වූ නිවාස 7913 ක් බව ද කී කොඩිප්පිලි මහතා, මේ වන විට වැඩිම හානි සිදුවූ ගාල්ල හා මාතර දිස්ත්‍රික්කයන්හි කාලගුණ තත්ත්වය යහපත් වී ඇතැයි ද කීය.අයහපත් කාලගුණික තත්ත්වය හේතුවෙන් සිදු වූ හදිසි මරණයක් සඳහා රුපියල් 15,000 ක වන්දි මුදලක් ද ලබාදීම කඩිනමින් සිදුකරන බව ද කොඩිප්පිලි මහතා කීය. පූර්ණ වශයෙන් හානිවූ නිවසක් සඳහා ආර්ථික සංවර්ධන අමාත්‍යාංශය මගින් රුපියල් ලක්‍ෂයක මුදලක් ද, අර්ධ හානිවූ නිවසක් සඳහා රුපියල් පනස්දහසක මුදලක් ද ලබා දීමට කටයුතු යොදා ඇත.බදුල්ල දිස්ත්‍රික්කයේ මේ වන විට වර්ෂාවෙන් නිවාස 64 කට අලාභහානි සිදු වී පුද්ගලයන් 270 ක් අවතැන්ව ඇති අතර පූර්ණ වශයෙන් නිවාස 12 ක් හානියට පත්ව ඇතැයි වාර්තාවේ.හපුතලේ ප්‍රාදේශීය ලේකම් කොට්ඨාසයේ පවුල් 19 ක්, බණ්ඩාරවෙල පවුල් 26 ක්, ඇල්ල පවුල් 14 ක්, ඌවපරණගම පවුල් 1 ක්, හාලිඇළ පවුල් 4 ක් අවතැන්ව සිටින බව බදුල්ල දිස්ත්‍රික් ලේකම් රෝහණ කේ. දිසානායක මහතා කීය. පසුගියදා ඇතිවූ හදිසි සුළි සුළං තත්ත්වය හේතුවෙන් අතුරලිය ප්‍රාදේශීය ලේකම් කොට්ඨාසයේ ග්‍රාම නිලධාරි වසම් 21 ක නිවාස හා දේපළ හානි 100 ක් වාර්තා වී ඇත.නිවාස 58 ක් පූර්ණ වශයෙන් ද, නිවාස 42 ක් අර්ධ වශයෙන් ද හානියට පත්ව ඇතැයි වාර්තාවේ.පූර්ණ හානි වූ නිවාස සඳහා ටෙන්ට් රෙදි හා අවතැන්වූවන් වෙත වියළි ආහාර ද්‍රව්‍ය සලාකයක් අකුරැස්ස විවිධ සේවා සමුපකාර සමිතියේ ප්‍රාදේශිකයන් හරහා බෙදා දීමට කටයුතු කර ඇති බව “දිනමිණ” ට වාර්තාවේ. ග්‍රාම නිලධාරීන්ගේ පූර්ණ අධීක්‍ෂණය යටතේ සියලු දේ සිදුවන බව අතුරලිය ප්‍රාදේශීය ලේකම්වරයා කීය.අකුරැස්ස ප්‍රාදේශීය ලේකම් කොට්ඨාසයේ හානිවූ නිවාස 142 ක් ද, පූර්ණ හානි වූ නිවාස 16 ක් ද, අර්ධ හානි වූ නිවාස 126 ක් ද, වාර්තා වෙන අතර අලාභහානි සිදුවූවන් වෙත කඩිනමින් ආධාර උපකාර සපයා දී වියළි ආහාර සලාකය බෙදා දීමට කටයුතු කළ බවත්. ආපදා කළමනාකරණ අමාත්‍යාංශයේ සහ මාතර දිස්ත්‍රික් ලේකම්තුමියගේ පූර්ණ අධීක්‍ෂණය යටතේ සියලු කටයුතු ඉටුවන බව ප්‍රාදේශීය ලේකම් චන්දන තිලකරත්න මහතා කීය.මේ අතර සවස් කාලයේ දිවයිනෙහි තැනින් තැන ගිගුරුම් සහිත වැසි තත්ත්වයක් ඇතිවිය හැකි බව කාලගුණ විද්‍යා දෙපාර්තමේන්තුව පවසයි.ගාල්ල හා මාතර දිස්ත්‍රික්කයන්හි කාලගුණය යහපත් තත්ත්වයට පත්ව ඇතැයි ද එම දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111304</link>
    <topic>ස්විචය දාගන්න දන්නේ නැතිව අලුත් දන්ත පුටුවමාස 3ක්ම එක තැන</topic>
    <author>සන්ධ්‍යා කරුණාරත්න</author>
    <content>මාස තුනක් පුරා අක්‍රීයව පැවැතියේ යැයි පවසා තිබූ අලුත්ම දන්ත පුටුවක් පරීක්ෂාවට ලක්කිරීමේදී හෙළි වූයේ එහි ස්විචය ක්‍රියාත්මක නොකිරීම නිසා මෙසේ අක්‍රීයව පැවැති බව යි.කොළඹින් බැහැර ශික්ෂණ රෝහලකට ලබා දී තිබූ මේ දන්ත පුටුව අක්‍රීය බව පවසා සෞඛ්‍ය අමාත්‍යාංශයට ලැබුණ තොරතුරු අනුව අමාත්‍යාංශයේ ජීව වෛද්‍ය ඉංජිනේරු අංශයේ කාර්මිකයන් කීපදෙනකු ගොස් පරීක්ෂා කිරීමේදී එහි ස්විචය ක්‍රියාත්මක කර නොමැති බව හෙළි විය.රුපියල් දසලක්ෂ පහක් පමණ වියදම් කර මේ දන්ත පුටුව ලබාදීම සිදු කළත් මාස තුනක් තිස්සේ ඉන් ප්‍රතිකාර ලබා ගැනීමට පැමිණි රෝගීන් අපහසුතාවට පත් වී තිබේ.මෙසේ දන්ත පුටුව අක්‍රීය වීම සිදු වූයේ රෝහලේ දන්ත වෛද්‍යවරුන්ගේ නොසැලකිලිමත්කම ද, නොදැනුවත්කම ද යන්න ගැටලුකාරී තත්ත්වයක් බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111305</link>
    <topic>පැය 48ට වාහන 25,000ක් ආශ්චර්යයේ පිවිසුමට පිවිසෙයි</topic>
    <author/>
    <content>දක්ෂිණ අධිවේගී මාර්ගය ජනතාවට විවෘත කර ගතවූ පැය 48 ක් තුළ රථ වාහන 25000 කට ආසන්න ගණනක් ගමන් කර ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.මෙසේ ගමන්ගත් වාහන 25000 අතුරින් අනතුරට ලක් වූයේ එක් වාහනයක් පමණක් බවද පොලිස් අධිකාරිවරයා පැවසීය.පදිකයන් නොමැති වීමත්, ත්‍රිවිල් සහ මෝටර් සයිකල් ධාවනය නොවීමත්, පෞද්ගලික මගී වාහන අතර තරගයක් නොමැතිවීමත් මාර්ග අනතුරු අවම වීමට බලපාන ප්‍රධාන කරුණු බව ද පොලිස් අධිකාරිවරයා පැවසීය.පරිගණක ආශ්‍රයෙන් රථ වාහනවල වේගය ගණනය කරනු ලබන අතර අධිවේගී මාර්ගයෙන් පිටවන දොරටුවේදීම වේග සීමා ඉක්මවූ රියැදුරන්ට දඩ කොළ ලබා දෙන බවද අජිත් රෝහණ මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111306</link>
    <topic>අඳුරේ ගිලුණු දකුණටසෙනසුරාදාට පෙර විදුලිය</topic>
    <author>දික්වැල්ලේ තිලකරත්න, ගාල්ල උතුර සමූහ සහ නන්දසිරි වැලිගමගේ ගාල්ල දිසා සමූහ</author>
    <content>දකුණු පළාත ආශ්‍රිතව පසුගිය දිනවල ඇතිවූ සැඩ සුළං හා අයහපත් කාලගුණය නිසා 76000 ක් පමණ විදුලිය පාරිභෝගිකයන්ට මෙතෙක් විදුලිය ලැබී නොමැති බවත් එම සියලු පාරිභෝගිකයන්ට ලබන සෙනසුරාදාට පෙර විදුලිය ලබා දෙන බවත් විදුලිබල ඇමැති පාඨලී චම්පික රණවක මහතා ගාල්ලේදී ඉකුත් 28 කීය.ගාල්ල විදුලි බල මණ්ඩල ප්‍රාදේශීය කාර්යාලයේ පැවැති මාධ්‍ය හමුවක් අමතමින් ඇමැතිවරයා මේ බව කීය. ඇමැතිවරයා එහිදී මෙසේද කීය.ඇතිවූ සැඩ සුළං තත්ත්වය නිසා දකුණු පළාතේ විදුලි පාරිභෝගිකයන් හයලක්ෂ හැට දහසෙන් පන්ලක්ෂ තිස් දහසකට විදුලිය නැතිව ගියා. දැනට විදුලිය නැති ප්‍රමාණය හැත්තෑහය දහස දක්වා අඩු කර තිබෙනවා.ඇතිවූ සැඩ සුළං තත්ත්වය නිසා අධි සැර විදුලි රැහැන් කිලෝමීටර් හතලිස් හයකට සාමාන්‍ය විදුලි රැහැන් කිලෝමීටර් 1041 ට ට්‍රාන්ස්ෆෝමර් පහකට අධි බලැති විදුලි කුලුනු හතරකට අලාභ හානි සිදුවී තිබෙනවා. මේවා යථා තත්ත්වයට පත් කිරීමට කණ්ඩායම් 151 ක සේවකයන් 660 දෙනකු යොදවා තිබෙනවා.දැනටමත් රෝහල් කර්මාන්ත ශාලාවලට අවශ්‍ය විදුලි බලය ලබාදී තිබෙන අතර මණ්ඩලයේ සේවකයන්ගේ කැපවීම නිසා විදුලිය සැර වැදීමෙන් එකදු පුද්ගලයකු හෝ අනතුරුවලට ලක්වීම වළක්වා ගත හැකි වූ බවද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111307</link>
    <topic>අක්කර 600කඉස්සන් වගාවක්යාපනයට</topic>
    <author>චින්තා රණසිංහ</author>
    <content>යාපනය දිස්ත්‍රික්කයේ අල්පෙයිපිට්ටි හා අරාලි වෙරළබඩ ප්‍රදේශවල අක්කර 600ක ප්‍රදේශයක ඉස්සන් වගා කිරීමේ නව ව්‍යපෘතියක් ඇරැඹේ.මේ ව්‍යාපෘතිය නැක්ඩා ආයතනයේ සහයෝගය ඇතිව පවත්වාගෙන යාම සඳහා සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතාගේ උපදෙස් අනුව යාපනය දිස්ත්‍රික් ලේකම් කාර්යාලයේදී සාකච්ඡාවක් පැවැත්විණි.මේ ඉස්සන් වගා කිරීමේ මහා පරිමාණ ව්‍යාපෘතිය ආරම්භ කිරීමත් සමඟ ප්‍රදේශයේ තරුණ තරුණියන්ගේ රැකියා ගැටලුවට පිළියම් යෙදෙන බවත්, ව්‍යාපෘතිය පිළිබඳ රාජ්‍ය නිලධාරීන් දැනුවත් කිරීම සඳහා මඩකළපුව, වාකරෙයි හා පුත්තලම, උඩප්පුව ප්‍රදේශවල සංචාරය කිරීමට සැලැස්විය හැකි බව ඇමැතිවරයා මේ අවස්ථාවේදී සඳහන් කළේය.දිස්ත්‍රික් ලේකම් ඉමෙල්ඩා සුකුමාරන් මහත්මිය ඇතුළු ප්‍රාදේශීය ලේකම්වරුන්ගේ සහභාගීත්වයෙන් මෙය පැවැත්විණ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111308</link>
    <topic>ග්‍රාමසේවකට ඇටවූ අල්ලස් දැලේපැමිණිලිකරු ම පැටළේ</topic>
    <author>ගම්පොළ සමූහ</author>
    <content>අල්ලස් කොමිසමේ නිලධාරීන් සමඟ පැමිණි අයකු මුදල් මිටියක් අල්ලස් ලෙස දීමට සූදානම් වීමක් පිළිබඳව ග්‍රාම නිලධාරීවරයකු නාවලපිටිය පොලිසියට පැමිණිලි කොට තිබේ.නාවලපිටිය, බලන්තොට, දකුණ ග්‍රාම නිලධාරී සංජීව ගුරුදෙණිය විසින් මේ පැමිණිල්ල සිදු කොට ඇති අතර ඔහුගේ කාර්යාලයේදී මෙය සිදුවී තිබේ.රජයේ ඉඩම්වල හා රක්ෂිත ඉඩම්වල අනවසරයෙන් ගස් කපන අයකු මේ ග්‍රාම නිලධාරීවරයාගෙන් විවිධ අවස්ථාවලදී ඒ සඳහා සහාය ඉල්ලා ඇති නමුදු නීත්‍යානුකූල ලියවිලි නොමැතිවීම හේතුවෙන් ඒවාට අවසර ලබාදීම ප්‍රතික්ෂේප වී තිබේ.විදුලිබල මණ්ඩලයේ සේවය කරන අයකු වන මේ පුද්ගලයා මේ හේතුව නිසා ග්‍රාම නිලධාරිවරයා සමග කේන්තියෙන් පසුවී ඇති අතර අල්ලස් කොමිසමට දන්වා ඇත්තේ මේ ග්‍රාම නිලධාරීවරයා අල්ලස් රැගෙන රාජකාරී කරන බවයි.ඒ අනුව අල්ලස් කොමිසමේ නිලධාරියකු මේ පුද්ගලයාගේ විදුලි බල මණ්ඩල මිතුරකු ලෙස වෙස්වලාගෙන දෙදෙනාම ග්‍රාම නිලධාරී කාර්යාලයට ගොස් අනවසර ගස් කැපීම සඳහා අවශ්‍ය ලියකියවිලි ලබාදීම වෙනුවෙන් මේ මුදල් මිටිය දීමට සූදානම් වී තිබේ.එය තරයේම ප්‍රතික්ෂේප කොට ග්‍රාම නිලධාරීවරයා ඒ පිළිබඳව පොලිසියට දැන්වීමට සූදානම් වීමේදී මේ පුද්ගලයා මුදල් මිටිය බලෙන්ම කමිස සාක්කුවට දැමීමට උත්සාහ දරා තිබේ. ඒ සමඟම අල්ලස් කොමිසමේ නිලධාරීයාට සිදුවන දේ තේරුම් ගොස් ඇත.ඒ අනුව අල්ලස් කොමිසමෙන් පැමිණ සිටි තවත් නිලධාරීන් සිවු දෙනකුද එම ස්ථානයට පැමිණ අල්ලස්දීමට තැත් කළ පුද්ගලයා පිළිබඳ නීතියෙන් කටයුතු කිරීමට පියවර ගෙන තිබේ.සිද්ධිය පිළිබඳව හා ඉදිරි ආරක්ෂාව වෙනුවෙන් ග්‍රාම නිලධාරීවරයා මෙසේ පොලිසියට සිද්ධිය පැමිණිලි කොට ඇත. නාවලපිටිය කොට්ඨාස බාර පොලිස් අධිකාරී බී. විමලදාස මහතාගේ උපදෙස් මත නාවලපිටිය වැඩබලන පොලිස් ස්ථානාධිපති චන්දන ගමගේ මහතා ප්‍රමුඛ කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n1111309</link>
    <topic>මැණික් ගඟට කිඹුල් තර්ජන</topic>
    <author>කතරගම සමූහ ඇම්. නෙල්සන් පියරත්න</author>
    <content>මේ දිනවල පවතින දැඩි වර්ෂාපතනයත් ඒ අනුව වෙහෙරගල ජලාශයේ ජලය මුදාහැරීම නිසාත් කතරගම මැණික් ගඟේ ජල මට්ටම ශීඝ්‍ර ලෙස ඉහළ ගොස් ඇත. මේ නිසා කතරගම නගරය අසල පිහිටි දෙටගමුව වැව ද පිරී ගොස් එහි වාන් දොරටුව හරහා කිඹුලන් මැණික් ගඟ වෙත පැමිණෙන බවත් මිනිසුන් ගොදුරු කරගන්නා කිඹුලන් ද සිටින බවත් කතරගම අඩවිය භාර වන ජීවී නිලධාරි කරුණාසේන විතාන මහතා පවසයි.මේ නිසා මැණික් ගඟේ ස්නානය කරන බැතිමතුන් ඒ සඳහා ප්‍රවේසම් සහිත තොටුපළවල් භාවිත කරන ලෙස කතරගම පොලිස් ස්ථානාධිපති ප්‍රධාන පොලිස් පරීක්‍ෂක ලක්සිරි චන්දිමාල් මහතා වන්දනාකරුවන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113010</link>
    <topic>අය වැය දෙවැනිවර විවාදයේඡන්ද විමසුම අද</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>අයවැය පිළිබඳ දෙවනවර විවාදයේ ඡන්ද විමසුම අද (30) පස්වරු 5.00ට පැවැත්වේ.ජනාධිපති මහින්ද රාජපක්‍ෂ මහතා විසින් පසුගිය 21 වැනිදා අයවැය පාර්ලිමේන්තුවට ඉදිරිපත් කළ අතර අයවැය පිළිබඳ දෙවන වර විවාදය පසුගිය 22දා ආරම්භ කෙරිණ. 22 දා සිට අද (30) දක්වා දින හතක් අයවැය විවාදයේ දෙවනවර විවාදය සඳහා වෙන් වූ අතර ඡන්ද විමසීම අද පස්වරු 5.00ට සිදු කෙරේ.අයවැය විවාදයේ තෙවනවර විවාදය හෙවත් කාරක සභා අවස්ථාවේ විවාදය (01) සිට ආරම්භ වන අතර එය දෙසැම්බර් 21 වැනිදා දක්වා පැවැත්වේ. අයවැය තෙවනවර අවස්ථාවේ විවාදය සඳහා ඡන්ද විමසීම 21 වැනිදා පස්වරු 5.00ට සිදු කෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113011</link>
    <topic>‘මහින්ද රාජපක්ෂ ජනපතිඳුන් එදා පාර්ලිමේන්තුවේ දී නැඟූ හඬ’ කෘතිය එළි දැක්වේ</topic>
    <author/>
    <content>මහින්ද රාජපක්ෂ ජනපතිඳුන් එදා පාර්ලිමේන්තුවේ දී නැගූ හඬ’ කෘතිය එළිදැක්වීම ඊයේ (29) සවස අරලියගහ මන්දිරයේ දී ජනාධිපතිතුමන්ගේ ප්‍රධානත්වයෙන් සිදුවිය.ජනාධිපතිතුමා 1970 වර්ෂයේදී පාර්ලිමේන්තුවට පත් වූ ලාබාලතම මන්ත්‍රීවරයා ලෙස රාජාසන කතාවට පැවැත්වූ පිළිතුරු කතාවේ සිට 2005 වර්ෂය දක්වා පාර්ලිමේන්තුවේදී පවත්වන ලද කතා මෙම ග්‍රන්ථයට ඇතුළත්ය.ජනාධිපතිතුමාගේ යෝජනාවකට අනුව ප්‍රවාහන අමාත්‍ය ඩලස් අලහප්පෙරුම මහතාගේ උපදේශකත්වයෙන් ජනාධිපති තොරතුරු හා ප්‍රලේඛන කේන්ද්‍රය පිහිටුවා ඇත්තේ මෙරට පහළ වූ ජනාධිපතිවරුන්ගේ පාර්ලිමේන්තු කතා හා පළ කළ ලේඛන ඉදිරි අනාගතය සඳහා සංරක්ෂණය කිරීම පිණිසය. ‘මහින්ද රාජපක්ෂ ජනපතිඳුන් එදා පාර්ලිමේන්තුවේ දී නැගූ හඬ’ ග්‍රන්ථය එහි පළමු වෑයමයි.ග්‍රන්ථය පිළිගැන්වීමේ උත්සවයේ පිළිගැනීමේ කතාව ජනාධිපති ලේකම් ලලිත් වීරතුංග මහතා විසින් පැවැත් වූ අතර මුඛ්‍ය දේශනය පවත්වන ලද්දේ මහාචාර්ය සුනන්ද මහේන්ද්‍ර මහතා විසිනි.මෙම අවස්ථාවට අග්‍රාමාත්‍ය දි. මු. ජයරත්න, කථානායක චමල් රාජපක්ෂ යන මහත්වරුන් ඇතුළු මැති ඇමැතිවරු හා පාර්ලිමේන්තු මන්ත්‍රීවරුන් විශාල පිරිසක් ද ජනාධිපතිතුªමන්ගේ පවුලේ ඥතීන්, සමකාලීන දේශපාලන හිතවතුන් හා බෙලිඅත්ත ආසනය නියෝජනය කරමින් විශාල පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113012</link>
    <topic>කාලගුණයේ ප්‍රශ්නයක් තිබෙනවා</topic>
    <author>උදුලා පීරිස්</author>
    <content>කාලගුණ විද්‍යා දෙපාර්තමේන්තුව සම්පූර්ණ නවීකරණය කිරීමේ වැඩ පිළිවෙළක් කඩිනමින් ක්‍රියාත්මක කරන බව ආපදා කළමනාකරණ ඇමැති මහින්ද අමරවීර මහතා පවසයි.කාලගුණ විද්‍යා දෙපාර්තමේන්තුවේ උපකරණ පමණක් නොව සේවකයන් බඳවා ගැනීමේ, සේවයේ රඳවා තබා ගැනීම ආදී කරුණු මත විමසුමකින් ලබාගෙන එම ප්‍රතිසංවිධානය කිරීමේ වැඩ පිළිවෙළ මාර්තු වන විට සිදු කර අවසන් කිරීමට නියමිත බවද ඇමැතිවරයා අවධාරණය කළේය.ඒ සඳහා කොයිකා ආධාර යටතේ රුපියල් මිලියන 1200ක මුදලක් වෙන් කෙරෙන බවද ඇමැතිවරයා කීය. එසේම ලබන වසර වන විට සිය අමාත්‍යාංශය යටතේ පවතින ආයතන සියල්ල ශක්තිමත් කිරීමට රජය කටයුතු යොදා ඇතැයිද ඇමතිවරයා කීය.දිවයිනේ දකුණු ප්‍රදේශයට ඇති වූ තද සුළං තත්ත්වය හේතුකොට ගෙන පසුගිය දිනවල සිදුවූ හදිසි ආපදා තත්ත්වය හා ඒ සම්බන්ධයෙන් ගන්නා වූ ඉදිරි පියවරයන් පිළිබඳව මාධ්‍ය දැනුවත් කිරීම සඳහා කාලගුණ විද්‍යා දෙපාර්තමේන්තුවේදී ඊයේ (29) පැවැති මාධ්‍ය හමුවකදී ඇමැතිවරයා එසේ කීය.කිසියම් හෙළිදරව්වක් කාලගුණයට අතපසු වූවාද යන්න පිළිබඳව තවදුරටත් අධ්‍යයනය කළ යුතු බව එම දෙපාර්තමේන්තුව තමා වෙත ඊයේ ලබාදුන් වාර්තාව තුළින් හැඟීයන බව අමරවීර මහතා පැවසීය.එම වාර්තාවෙන් යම් ප්‍රශ්නයක් තමාට හැෙඟන බවද ඒ සම්බන්ධයෙන් දැනුවත් කිරීමක් කළ යුතු බවද ජනාධිපතිවරයා සමග ඒ සම්බන්ධයෙන් තව දුරටත් සාකච්ඡා කරන බවද ඇමැතිවරයා කීය.කාලගුණ විද්‍යා අධ්‍යක්‍ෂ ජෙනරාල් ජී. බී. සමරසිංහ මහතා - කුණාටු සහිත තත්ත්වයක් හේතුවෙන් දකුණු ප්‍රදේශයට මේසා විශාල විපතක් සිදුවූ බවද මෙහෙම දෙයක් සිදුවෙයි කියල හිතුවෙ නැහැ. සුළඟත් සමග එන වැස්සක් සමග පැමිණි සුළි කුණාටුවක් මගින් මෙම විපත සිදුවී තිබෙනවා. අඩු පීඩන ප්‍රදේශයක සිදුවිය නොහැකි දෙයකුයි දකුණේ ඇති වුණේ.අප රට සමකය ආසන්න රටක් නිසා කාලගුණය සම්බන්ධයෙන් 100%ක් අනාවැකි කියන්න බැරිවුණා. යම්කිසි මට්ටමකට අපි අනාවැකි ප්‍රකාශ කර තියෙනවා. එහෙත් මෙහෙම දෙයක් වුන ප්‍රථම වතාව මෙයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113013</link>
    <topic>කතානායක චමල් රාජපක්‍ෂ මහතාගේ නිවේදනය</topic>
    <author/>
    <content>පසුගිය නොවැම්බර් මස 21 වැනි දින අතිගරු ජනාධිපතිතුමා අයවැය කතාව ඉදිරිපත් කරන අතර සිදුවූ කනගාටුදායක සිදුවීම සම්බන්ධයෙන් නිවේදනයක් කිරීමට කැමැත්තෙමි.මෙවැනි සිද්ධීන් හේතුකොටගෙන මෙම උත්තරීතර සභාවේ ගෞරවයට හානි සිදුවන අතර මහජනතාවගේ අප්‍රසාදයට අප පාර්ලිමේන්තුව භාජනය වේ.තවද, එවැනි අවස්ථාවන්වලදී පාර්ලිමේන්තුවට මෙන්ම ගරු මන්ත්‍රීවරුන්ගේ ආරක්‍ෂාවට ද විශාල තර්ජනයක් එල්ල වේ.එබැවින්, අනාගතයේදී මෙවැනි සිද්ධීන් ඇති නොවන බවට වගබලා ගැනීම අප සියලු දෙනාගේ යුතුකම හා වගකීමයි.මෙම සභාවට මවිසින් දැනටමත් දැනුම් දී ඇති පරිදි අදාළ සිද්ධිය සම්බන්ධයෙන් ගරු නියෝජ්‍ය කතානායකතුමා සහ මවිසින් පරීක්‍ෂා කර බලන ලද අතර මෙවැනි සිද්ධීන් නැවත වරක් ඇති නොවීම තහවුරු කිරීමටත්, සභාවේ සම්ප්‍රදායන් ආරක්‍ෂා කර ගැනීමටත්, පාර්ලිමේන්තුවේ සහ මන්ත්‍රීවරුන්ගේ ආරක්‍ෂාව තහවුරු කර ගැනීම සඳහාත්, සභාවේ විනය පවත්වා ගැනීමටත් අදාළ පියවර ගත යුතුව ඇත.අපගේ නිරීක්‍ෂණයන් අනුව මෙම සිද්ධිය ආරම්භ වීමට මූලික හේතුව වූයේ විපක්‍ෂයේ මන්ත්‍රීවරුන් කණ්ඩායමක් විසින් අතිගරු ජනාධිපතිතුමා අයවැය ඉදිරිපත් කරන අවස්ථාවේ පෝස්ටර් ප්‍රදර්ශනය කරමින් ඝෝෂා කරමින් බාධා පැමිණවීමය.ඉන්පසු ආණ්ඩු පක්‍ෂයේ මන්ත්‍රීවරුන් කණ්ඩායමක් එම පෝස්ටර් උදුරා ගැනීමට තැත්කිරීමේදී ඇතිවූ කලහකාරී තත්ත්වය නිසා මෙම කනගාටුදායක සිද්ධිය ඇතිවූ බව නිරීක්‍ෂණය කිරීමට හැකි විය.මෙම සියලු සිද්ධීන්වලට සම්බන්ධ මන්ත්‍රීවරුන්ගේ ක්‍රියාකලාපය මා දැඩි දෝෂ දර්ශනයට ලක්කරන අතර මින් ඉදිරියට එබඳු සිද්ධීන් සිදුකර මෙම උත්තරීතර සභාවේ ගෞරවයට හානිවන ආකාරයේ කටයුතු කිරීමෙන් වැළකී සිටින ලෙස තරයේ අවවාද කරන අතර පාර්ලිමේන්තුවේ සම්ප්‍රදායන් හා වරප්‍රසාද නොපිරිහෙළා ආරක්‍ෂා කරන ලෙසත් දන්වා සිටිමි.මෙම සිද්ධියට වගකිවයුතු මන්ත්‍රීවරුන් අතරින් වඩාත් බරපතළ ලෙස විනය විරෝධීව හැසිරී ඇති බවට මා නිරීක්‍ෂණය කරන ලද සරණ ගුණවර්ධන මන්ත්‍රීවරයා සම්බන්ධයෙන් ස්ථාවර නියෝග 74 (2) සමඟ කියැවෙන 72 (1) වගන්තිය යටතේ එකී මන්ත්‍රීවරයාගේ පාර්ලිමේන්තු සේවය එක් සතියක කාලයකට තාවකාලිකව අත්හිටුවීමට යෝජනාවක් ඉදිරි රැස්වීම් දිනයකදී මෙම සභාවට ඉදිරිපත් කරන ලෙස සභානායකතුමාට දන්වා සිටිමි.පසුගිය සතිය තුළ නොයෙකුත් අවස්ථාවලදී පාර්ලිමේන්තුවේ මන්ත්‍රී පිවිසුමෙන් ඇතුළුවන මන්ත්‍රීවරුන් කිහිප දෙනෙකු ආරක්‍ෂක විධිවිධානවලට පටහැනිව පරීක්‍ෂාවට භාජනය නොකොට පාර්ලිමේන්තුව තුළට යම් යම් දේ රැගෙන එමින් පාර්ලිමේන්තුවේ ආරක්‍ෂාවට තර්ජනයක් එල්ල විය හැකි ලෙසට කටයුතු කොට ඇති බවට මා වෙත වාර්තා වී ඇත.ගරු කීර්ති අබේවික්‍රම මන්ත්‍රීතුමා ජීවිතක්‍ෂයට පමුණුවමින් පාර්ලිමේන්තුවේ සිදුවූ අවාසනාවන්ත සිද්ධිය සහ ගරු වාසුදේව නානායක්කාර මන්ත්‍රීතුමාට බරපතළ තුවාල සිදුවූ පහරදීම වැනි සිද්ධීන් අපට අමතක කළ නොහැකිය.එහෙයින්, මන්ත්‍රීතුමන්ලා විසින් පාර්ලිමේන්තුවේ සහ මන්ත්‍රීවරුන්ගේ ආරක්‍ෂාව පිළිබඳව මීට වඩා සැලකිලිමත් විය යුතු අතර, එසේ නොවුණහොත් අතීතයේ සිදුවූ ආකාරයේ කනගාටුදායක සිද්ධීන් සභාව තුළ යළි සිදුවීමට හැකියාවක් ඇති බැව් අවධාරණය කරනු කැමැත්තෙමි.ඒ සඳහා ඔබ සියලු දෙනාගේ සහයෝගය නොඅඩුව ලැබිය යුතු බව ද අවධාරණය කරමි.තවද, පාර්ලිමේන්තුවේ ගෞරවය සහ සම්ප්‍රදායන් ආරක්‍ෂා කර ගැනීමටත්, සභා ගර්භය තුළ විනය පවත්වා ගැනීමටත්, පාර්ලිමේන්තුවේ ආරක්‍ෂාව තහවුරු කර ගැනීමටත් අවශ්‍ය නිර්දේශ ලබාදීම සඳහා කමිටුවක් නුදුරු අනාගතයේදී පත්කිරීමට මවිසින් කටයුතු කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113014</link>
    <topic>ගුවන් යානයක් කඩා වැටුණු බවට119 ට බොරු තොරතුරක් දීලා</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>තෝලංගමුව ඩඩ්ලි සේනානායක මධ්‍යම මහා විදුහල අසලට ඊයේ (29) ගුවන් යානාවක් කඩා වැටුණු බව තමන් දුටු බවට 119 දුරකථන අංකයට යම්කිසි පුද්ගලයකු විසින් ව්‍යාජ ඇමැතුමක් දී ඇත.ඒ අනුව මෙම සිදුවීම වරකාපොළ පොලිසියට දැනුම් දී ඇත. වහාම ක්‍රියාත්මක වූ වරකාපොල පොලීසිය ජීප් රථ දෙකකින් සහ මාර්ගයේ ගමන් ගත් බසයක් හරවාගෙන තෝලංගමුවට ගොස් එම ප්‍රදේශය පරීක්‍ෂා කර ඇත.මෙම සිද්ධිය සැලවූ ගම්වාසීන් පිරිසක් ද පොලීසියට සහය වී තෝලංගමුව අවට ප්‍රදේශය පරීක්‍ෂාවට ලක්කර ඇත. ගුවන් යානාවක් කඩා වැටුණු බවට කිසිදු සලකුණක් නොතිබුණු නිසා පොලිස් නිලධාරීන් ආපසු පොලිසියට පැමිණ ඇත.මේ නිසා නගරයේ සහ පොලිසියේ කටයුතුවලට ද බාධා පැමිණ ඇත.මෙම දුරකථන ඇමතුම දුන් අය අත්අඩංගුවට ගැනීමට වරකාපොල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113015</link>
    <topic>දුම්රියේ හොරෙන් ගිය28 දෙනෙක් අත්අඩංගුවට</topic>
    <author>නිමල් රාජපක්ෂ</author>
    <content>මොරටුව දුම්රිය ස්ථානයේ පැය තුනක් ඇතුළත කළ ප්‍රවේශපත්‍ර පරීක්ෂාවකදී ප්‍රවේශපත්‍ර නොමැතිව ගමන් කළ මගීන් විසිඅට දෙනෙකු දුම්රිය ආරක්ෂක හමුදාව මගින් අත්අඩංගුවට ගෙන ඇත.ප්‍රවේශපත්‍ර නොමැතිව කොටුවූ මගීන් අතර කාර්යාලවල සේවය කරන කාන්තාවෝ පස් දෙනෙකුද සිටිනු ඇතැයි දුම්රිය ආරක්ෂක හමුදාව පැවැසීය.පෙරවරු 6 .00 සිට 9.00 දක්වා වූ පැය තුනක කාලයක කළ ප්‍රවේශපත්‍ර පරීක්ෂාවේදී ප්‍රවේශපත්‍ර නොමැතිව, පැරණි ප්‍රවේශපත‍්‍ර වලින් කණ්ඩායම් වශයෙන් ගමන් කරන අයද කොටුකර ගෙන තිබේ.අත්අඩංගුවට ගත් මගීන් විසිඅට දෙනාගෙන් රුපියල් 25760/= දඩ මුදලක් දුම්රිය ආරක්ෂක හමුදාව මගින් අයකරගෙන ඇත.දුම්රිය සාමාන්‍යාධිකාරී බී.ඒ.පී. ආරියරත්න මහතාගේ උපදෙස් මත, දුම්රිය ආරක්ෂක හමුදා අධිකාරී ජේ.එච්.එන්.එස්. ජයසේන මහතාගේ අධීක්ෂණය යටතේ, දුම්රිය ආරක්ෂක හමුදාවේ මෙහෙයුම් ඒකකයේ නිලධාරීන් විසිදෙනෙකු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113016</link>
    <topic>කීනගොඩ කන්ද නාය ගිහින්ඒ 5 පාර අවහිර වෙලා</topic>
    <author>ඌව පළාත් සමූහ මාපා බණ්ඩාර</author>
    <content>බදුල්ල මඩකලපුව ඒ 5 මාර්ගයේ ලුණුගල කීනගොඩ කන්ද අධික වර්ෂාව හේතුවෙන් නාය යෑමට ලක්වීම නිසා මාර්ගය නිතර අවහිර වෙමින් පවතී. මාර්ගයට ඉහළින් තිබෙන කන්ද මැදින් ගලා එන ජල දහරාවක් නිසා සෑම වසරකම වර්ෂා කාලයේදී කන්ද නාය යෑමෙන් මාර්ගය නිතර අවහිර වෙමින් පවතී.කන්දේ ගල් පස් නිතර මාර්ගයට වැටී අවහිර වන අතර මාර්ගය නිතර පරීක්ෂා කිරීමටත් පස් ඉවත් කිරීමටත් කටයුතු කරන බව මාර්ග සංවර්ධන අධිකාරියේ නිලධාරීහු පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113017</link>
    <topic>හමුදා සෙබළුන් දෙදෙනෙක්ගංජා උරා මාට්ටු වෙලා</topic>
    <author>සිරිසේන රාජපක්ෂ</author>
    <content>කොළඹ ගංජා තිප්පොලක ගංජා උරමින් සිටි ආරක්‍ෂක හමුදාවක භටයින් දෙදෙනකු ඇතුළු තරුණයින් සිව් දෙනෙකු සුරාබදු දෙපාර්තමේන්තුවේ නිලධාරින් විසින් අත්අඩංගුවට ගෙන තිබේ.අත්අඩංගුවට ගත් එම තරුණයන් සිව් දෙනා ඊයේ (29) මාලිගාකන්ද මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව මාලිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා විසින් එකිනෙකාට රුපියල් දහස බැගින් දඩ නියම කරන ලදී.ඉහත කී චෝදනාව සම්බන්ධයෙන් ඔවුන් සුරාබදු දෙපාර්තමේන්තුව මගින් මාලිගාකන්ද මහේස්ත්‍රාත් අධිකරණය වෙත ඉදිරිපත් කළ අවස්ථාවේ එම සැකකරුවන් වෙනුවෙන් පෙනී සිටි නීතිඥ ඩෙන්සිල් ලොයිඩ් ග්‍රේ මහතා අධිකරණය වෙත කරුණු දක්වමින් තම සේවාදායකයින් යහළුවකු මුණගැසීමට ගිය අවස්ථාවේ මෙම සිද්ධියට හසුවී ඇති බවත් ඔවුන් අදාළ චෝදනාවට වරද පිළිගැනීමට කැමති නිසා ඔවුන්ට සහනයක් සළසන ලෙස ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113018</link>
    <topic>ජලාශ 23ක් වාන් දමයි</topic>
    <author>නුවන් කොඩිකාර</author>
    <content>මේ වන විට දිස්ත්‍රික්ක අටකට අයත් වැව් හා ජලාශ 23 ක් වාන් දමමින් පවතින බව වාරිමාර්ග හා ජල සම්පත් කළමනාකරණ අමාත්‍යාංශය පැවැසීය.ඒ අනුව අම්පාර දිස්ත්‍රික්කයේ රොට්ටේ වැව, ටැම්පිටිය, අලහේන ජලාශ වාන් දමන අතර සේනානායක සමුද්‍රයේ ජල ධාරිතාව අක්කර අඩි 565000 දක්වා ඉහළ ගොස් ඇති බවත් අමාත්‍යාංශය ප්‍රකාශ කළේය.අනුරාධපුර දිස්ත්‍රික්කයේ නාච්චාදුව ජලාශයේ වාන් දොරටු හයම මේ වන විට විවෘත කර ඇති බවත්, මාන්තට්ටය, මහකනදරාව ජලාශද වාන් දමමින් තිබෙන බවත් අමාත්‍යාංශය සඳහන් කළේය.බදුල්ල දිස්ත්‍රික්කයේ අබේවල, සොරබොර, මඩකළපුව දිස්ත්‍රික්කයේ රූගම්, උන්නච්චි ජලාශ වලද වාන් දොරටු කිහිපයක් විවෘත කර ජල මට්ටම පාලනය කිරීමට පියවරගෙන තිබේ.හම්බන්තොට දිස්ත්‍රික්කයේ වැව් 11 ක් වාන් දමමින් පවතින අතර මධ්‍යම ප්‍රමාණයේ ජලාශ 9 ක් ද පිටාර ගලමින් තිබේ. වෙහෙරගල ජලාශයේ ජල මට්ටමද ඉහළ යමින් තිබෙන අතර මැණික් ගඟ පරිහරණයේදී සැලකිලිමත් වන ලෙසද අමාත්‍යාංශය ජනතාවගෙන් ඉල්ලා සිටි.පොළොන්නරුව හා ත්‍රිකුණාමළය යන දිස්ත්‍රික්කයන්හිද ජලාශ රැසක් වාන් දමමින් තිබෙන අතර ඒ අවට ජනතාවටද සැලකිලිමත්ව දෛනික කටයුතු වල යෙදෙන ලෙසද දැනුම් දී තිබේ.වැව් හා ජලාශ පිටාර ගැලීමෙන් ඇතිවන ආපදා තත්ත්වයට මුහුණදීමට සිය අමාත්‍යාංශය සහ ශ්‍රී ලංකා මහවැලි අධිකාරිය අවශ්‍ය ක්‍රියාමාර්ග ගෙන ඇති බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය. වැව් හා ජලාශ භාර සියලුම ඉංජිනේරුවරුන්ගේ සහ සහකාර ඉංජිනේරුවරුන්ගේ නිවාඩු යළි දැනුම්දෙන තෙක් අවලංගු කර ඇති බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113019</link>
    <topic>නරක දොස්තර කෙනෙක් වෙනවාට වඩා හොඳකොන්දොස්තර කෙනෙක් වෙන එක වටිනවා</topic>
    <author>සන්ධ්‍යා කරුණාරත්න</author>
    <content>නරක දොස්තර කෙනෙක් වෙනවාට වඩා හොඳ කොන්දොස්තර කෙනෙක් වෙන එක නම්බුකාර දෙයක් බව මහාචාර්ය නන්දදාස කෝදාගොඩ මහතා ප්‍රකාශ කර ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.මහාචාර්ය නන්දදාස කෝදාගොඩ මහතාගේ පුතා වන නීතිපති දෙපාර්තමේන්තුවේ සොලිසිටර් ජනරාල් යසන්ත කෝදාගොඩ මහතා තම පියාගේ මේ කතා පුවත පුවත්පතකට කියා ඇති බව තමා පුවත්පතකින් දුටුවේ යැයි ද ඇමැතිවරයා සඳහන් කළේය.සීමාවාසික වෛද්‍යවරු 830 දෙනකුට පත්වීම් ප්‍රදානය කිරීමේ උත්සවයට සහභාගි වෙමින් ඇමැතිවරයා මේ බව බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පෙරේදා (28 දා) ප්‍රකාශ කළේය.ඇමැතිවරයා එහිදී මෙසේද කියා සිටියේය. මහාචාර්ය නන්දදාස කෝදාගොඩ මහතා සෞඛ්‍ය ක්ෂේත්‍රයේ වෛද්‍යවරයෙක් විදියට ඉතාම ඉහළ කීර්ති නාමයක් දිනාගත් පුද්ගලයෙක්.රූපවාහිනිය නැති කාලයේ ගුවන් විදුලිය ඔස්සේ සෞඛ්‍ය පිළිබඳ දැනුම ජනතාවට ලබාදෙන්න එතුමා කැප වී කටයුතු කළා. කෝදාගොඩ මහතා ප්‍රකාශ කර ඇති විදියට හොඳ දොස්තර කවුද, නරක දොස්තර කවුද, කියන එක ගැන මං මේ අවුරුදු එක හමාරක සෞඛ්‍ය ඇමැතිවරයා ලෙස ලැබූ අත්දැකීම්වලින් අවබෝධ කරගෙන තිබෙනවා.සෞඛ්‍ය ඇමැතිවරයා ලෙස අවුරුදු එක හමාරක අත්දැකීම්වලින් පමණක් නොව අවුරුදු හැටක් ජීවත් වූ පුරවැසියකු විදියට මේ දෙගොල්ලම ගැන මං දන්නවා. මේ සිදුවීම් සියල්ල විමසා බැලීමේදී විශේෂඥ වෛද්‍ය නන්දදාස කෝදාගොඩ මහතා කියූ නරක දොස්තරට වඩා හොඳ කොන්දොස්තර වඩාත් නම්බුකාරයි කියන කතාව කොතරම් සාධාරණ ද කියලා ඔබට වැටහෙනවා. අද මේ පත්වීම් ලබන දරුවන්ගෙන් කිහිපදෙනෙක් විතරක් ඉහළ ආදායම් ලබන පවුල්වල අය වෙන්නැති. අනෙක් දරුවන් සියලු දෙනාම සාමාන්‍ය පවුල්වල අය. ඒ නිසා වගකීමට එහා ගිය යුතුකම ඉටු කරන්නේ කොහොමද කියන එක ගැන හිතා බලන්න කියා මං ඔබගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113020</link>
    <topic>ෆොන්සේකාට එරෙහිව ඇතිදෙවෙනි යුධාධිකරණයේ තබා ඇති සටහන් මහාධිකරණ නඩුවකට</topic>
    <author>කුමුදු හෙට්ටිආරච්චි</author>
    <content>හිටපු යුධ හමුදාපති සරත් ෆොන්සේකා මහතාට එරෙහිව පැවැති දෙවැනි යුධාධිකරණයේදී තබා ඇති සටහන් ඔහුට විරුද්ධව මහාධිකරණයේ පවරා ඇති හයිකොප් නඩුවේ සාක්කි වශයෙන් සටහන් කිරීම ඊයේ (29) සිදු කෙරුණි.යුධාධිකරණය නිසි බලය ඇති අධිකරණයක් බව ශ්‍රේෂ්ඨාධිකරණය තීරණය කිරීමෙන් අනතුරුව මේ චෝදනාවම පදනම් කැර ගනිමින් ෆොන්සේකා මහතාට එරෙහිව යුධාධිකරණයක් පවත්වා ඇතැයි කියමින් ඒ බව තහවුරු කිරීම සඳහා දෙවන යුධාධිකරණය හමුවේ තැබූ සටහන් හයිකොප් නඩුව සම්බන්ධයෙන් කොළඹ මහාධිකරණය හමුවේ පවරා ඇති නඩුවේදී මෙලෙස ඉදිරිපත් කෙරුණි.කොළඹ මහාධිකරණ විනිසුරු සුනිල් රාජපක්ෂ මහතා හමුවේ මේ නඩුව විභාගයට ගැණේ. ෆොන්සේකා මහතා වෙනුවෙන් පෙනීසිටි නීතිඥ රුක්ෂාන් නවරත්න මහතාගේ මෙහෙයවීම යටතේ සාක්කි දෙමින් කොළඹ මහාධිකරණයේ භාෂා පරිවර්තක එස්.ඒ.එම්. හෆ්ලි මහතා දෙවන දිනටත් ඊයේ (29) එම ලේඛණ ලකුණු කැර ඉදිරිපත් කෙළේය.යුධ හමුදාපතිවරයා ලෙස මෙම වරදවල් කිරීම සඳහා ආධාර අනුබල දෙන ලදැයි ෆොන්සේකා මහතාට එරෙහිව වැඩිදුරටත් චෝදනා නගා ඇත.යුද හමුදාවට අවශ්‍ය විදුලි උත්පාදන යන්ත්‍ර (ජෙනරේටර්) 80ක් නඩත්තු රහිත බැටරි 50ක් දිසාමාන (කොම්පස්) පහක් හා රාත්‍රී බලන කන්නාඩි (නයිට් විෂන්) 484ක් ලබා ගැනීමට ව්‍යාජ ලේඛන ඉදිරිපත් කොට මෙලෙස වංචා කළ බව නීතිපතිවරයා විසින් වැඩිදුරටත් සඳහන් කොට ඇත.මේ නඩුවේ වැඩිදුර විභාගය අද (30)ට කල්තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113021</link>
    <topic>දුමින්දගේ වෛද්‍ය වාර්තා හා නඩුවේ සාක්කි පිටපත් ඉල්ලා කළ ඉල්ලීම ඉවතට</topic>
    <author>සිරන්ජනි කුමාරි</author>
    <content>පාර්ලිමේන්තු මන්ත්‍රී දුමින්ද සිල්වා මහතාගේ වෛද්‍ය වාර්තා හා එකී නඩුවට අදාළ සාක්කි සම්පිණ්ඩන වාර්තා ඇතුළු ලේඛන තමා වෙත ලබා දෙන ලෙසට ජනාධිපති නීතිඥ හේමන්ත වර්ණකුලසූරිය මහතා අධිකරණයෙන් කළ ඉල්ලීම කොළඹ ප්‍රධාන මහේස්ත්‍රාත් අධිකරණයේ අතිරේක මහේස්ත්‍රාත් ප්‍රසන්න ද අල්විස් මහතා ඊයේ (29) ප්‍රතික්ෂේප කෙළේය.අදාළ නඩු විභාගය ආරම්භ කර හෝ අවසන් කර නැති බව පැවසූ මහේස්ත්‍රාත්වරයා දුමින්ද සිල්වා මන්ත්‍රීවරයා අසාධ්‍ය තත්ත්වයෙන් පෙළෙන බවට අධිකරණයට කරුණු වාර්තා වී ඇති හෙයින් ඔහුගේ ලිඛිත අවසරයක් නොමැතිව මෙවැනි ඉල්ලීමක් කිරීම පවා ගැටලුවක් බව පැවසීය.මීට අමතරව විත්තිකරු නොමැතිව පවුලේ අයට ද මේ ඉල්ලීම කළ නොහැක.තවද මන්ත්‍රීවරයා සැකකරුවෙකු ලෙස නම් කර තිබුණ ද විමර්ශන නිලධාරීන් අත්අඩංගුවට ගැනීමක් හෝ ස්වෙච්ඡාවෙන් අධිකරණයට ඉදිරිපත් වී ප්‍රකාශයක් හෝ කර නැත. එබැවින් සිද්ධිය විමර්ශන අවස්ථාවේ පසුවන බවට කරුණු තහවුරු වන හෙයින් වෛද්‍ය වාර්තා, සාක්කි වාර්තා හා සාක්කි සම්පිණ්ඩන වාර්තා ලබා දෙන ලෙසට කරන ඉල්ලීම සළකා බැලිය නොහැකි බවට මහේස්ත්‍රාත්වරයා සිය නියෝගයෙන් වැඩිදුරටත් පෙන්වා දුන්නේය.මෙහිදී සිද්ධියට අදාළ වාහන දෙකක් උණ්ඩ හා ගිනි අවි රජයේ රස පරීක්ෂක වෙත යොමු කිරීමට අවසර ගත් අපරාධ පරීක්ෂණ දෙපාර්තමේන්තුව මන්ත්‍රී දුමින්ද ද සිල්වා මහතා තුවාල ලබා සිටි අවස්ථාවේ පරීක්ෂා කළ අධිකරණ පෝරම වාර්තා ද අධිකරණයට ඉදිරිපත් කෙළේය.තවද සිද්ධියට සම්බන්ධ සැකකරුවෙකු වන දිසානායක මුදියන්සේලාගේ ප්‍රියන්ත ගලගොඩ යන අය පාතාල සාමාජිකයින් විසින් පැහැරගෙන ගිය බවට ඔහුගේ ඥාතීන් විසින් නවගමුව පොලිසියට පැමිණිලි කර ඇති බවට රහස් පොලිසිය අධිකරණයට දැන්වීය.තමන් විසින් මිහින්තලය ප්‍රදේශයේදී ඔහු අත්අඩංගුවට ගැනීමට ගිය අවස්ථාවේදී එය මඟ හැරුණු බවත් ඔහුගේ ඇඳුමක තිබී සිම් කාඩ් පත අත්අඩංගුවට ගත් බව පැවසූ රහස් පොලිසිය සැකකරු අත්අඩංගුවට ගැනීම සඳහා විමර්ශන පවත්වන බව දැන්වීය.මීට අමතරව දුමින්ද සිල්වා මන්ත්‍රීවරයා වැඩිදුර ප්‍රතිකාර සඳහා සිංගප්පූරුවට ගොස් ඇති බව පැවසූ අපරාධ පරීක්ෂණ දෙපාර්තමේන්තුව ඒ බව ආගමන විගමන පාලකවරයාට දැනුම් දී ඇති බව සඳහන් කෙළේය.13 වන ව්‍යවස්ථාවේ ප්‍රතිපාදන අනුව පුද්ගලයෙකු අත්අඩංගුවට ගැනීමේදී අදාළ වරද කියා දී අත්අඩංගුවට ගත යුතු බවත් නමුත් දුමින්ද සිල්වා මහතා තම ක්‍රියා ද පාලනය කළ නොහැකි තත්වයේ පෙළෙන බැවින් ඔහු අත්අඩංගුවට ගත නොහැකි බවට අධිකරණයෙන් කරුණු අනාවරණය විය.සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුවේ රැඳවුම් නියෝග මත සිටි සැකකරුවන් දෙදෙනෙකු වන කේ.ආර්. මධුශංක හා එම්. කේ. ආර්. සෝමරත්න විවෘත අධිකරණයට ඉදිරිපත් කළ අතර ඔවුන් ඇප මත මුදා හැරිණ. ඔවුන් ජනවාරි මස 31 වන දින අධිකරණයේ පෙනී සිටීමට නියම කෙරිණ.මන්ත්‍රීවරයාගේ ආරක්ෂකයෙකු වන තුෂාර ද මෙල් නැමැති සැකකරු ලබන මස 13 වන දින දක්වා රක්ෂිත බාරයේ තැබීමට මහේස්ත්‍රාත්වරයා මෙහිදී නියම කළේය.තවද සිද්ධියට අදාළව රහස් පොලිසියේ රැඳවුම් බාරයේ සැකකරුවන් 12 දෙනෙකු රඳවා තබා ගෙන ප්‍රශ්න කෙරෙන අතර පාර්ලිමේන්තු මන්ත්‍රී දුමින්ද සිල්වා මහතා හා ප්‍රියන්ත ගලගොඩ යන අය අත්අඩංගුවට ගැනීමට නියමිතය.රහස් පොලිසියේ සහකාර පොලිස් අධිකාරී ශානි අබේසේකර, පොලිස් පරීක්ෂක මෙරිල් රන්ජන් මහතා ඇතුළු නිලධාරීන් කිහිපදෙනෙකු පැමිණිල්ල වෙනුවෙන් පෙනී සිටි අතර මන්ත්‍රී දුමින්ද සිල්වා මහතා වෙනුවෙන් ජනාධිපති නීතිඥ හේමන්ත වර්ණකුලසූරිය අගතියට පත් පාර්ශවය වෙනුවෙන් ජනාධිපති නීතිඥ ටිරන්ත වරලියද්ද මහතා ඇතුළුව නීතිඥ මඩුල්ලක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=n11113022</link>
    <topic>පාලනාධිකාරියේ අවසර නොගෙන විනෝද චාරිකාවක් ගිය ජ’පුර සිසු පිරිසකගේනේවාසිකාගාර පහසුකම් අත්හිටුවයි</topic>
    <author>සමන්මලී ප්‍රියශාන්ති</author>
    <content>පාලනාධිකාරියේ අවසරයකින් තොරව විනෝද චාරිකාවක ගිය ශ්‍රී ජයවර්ධනපුර විශ්වවිද්‍යාලයේ දෙවැනි වසරේ සිසුන් පිරිසකගේ නේවාසිකාගාර පහසුකම් අත්හිටුවීමට පාලනාධිකාරිය පියවර ගෙන ඇත. මෙම චාරිකාවට නේවාසිකාගාර පහසුකම් ලැබූ සිසුන් හා සිසුවියන් විසි දෙනකු පමණ සහභාගි වී ඇති අතර ඔවුන් සියලු දෙනාගේ නේවාසිකාගාර පහසුකම් අහෝසි කර නේවාසිකාගාර සඳහා සුදුසුකම් ඇති වෙනත් සිසුන්ගෙන් පුරප්පාඩු පිරවීමට පාලනාධිකාරිය කටයුතු කර තිබේ.මේ සිසුන්ට නැවත නේවාසිකාගාර පහසුකම් ලබා දෙන ලෙස හා සිසුන් කිහිපදෙනකුට එරෙහිව පනවා ඇති පන්ති තහනම ඉවත් කරන ලෙස ඉල්ලමින් ඊයේ (29) සිසුන් පිරිසක් විශ්වවිද්‍යාලය ඉදිරිපිට විරෝධතාවක යෙදුණු අතර විශ්වවිද්‍යාලයේ ශිෂ්‍ය සංගමයක් පිහිටුවා ගැනීමට ඉඩ දෙන ලෙසද ඔවුහු ඉල්ලීමක් කරති.විශ්වවිද්‍යාලයක සිසුන් පිරිසක් හෝ නේවාසිකාගාර පහසුකම් ලබන සිසුන් පිරිසක් විනෝද චාරිකාවක් යන විට ඒ සඳහා විශ්වවිද්‍යාලයෙන් අනුමැතිය ලබා ගත යුතු බවත් එලෙස නොදන්වා හෝ අවසර නොගෙන විනෝද චාරිකාවල යෙදීම බරපතළ වරදක් බවත් උසස් අධ්‍යාපන අමාත්‍යාංශයේ ශිෂ්‍ය කටයුතු පිළිබඳ උපදේශක කීර්තී මාවැල්ලගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111301</link>
    <topic>ආරච්චිකට්ටුව අඩිප්පල වයෝවෘධ කත ඝාතන සැකකරුවෝ</topic>
    <author>සටහන සහ ඡායාරූප මුන්නේශශ්වරම සමූහ ඊ. සී. ප්‍රනාන්දු</author>
    <content>අපරාධයක් සිදු කරන ඕනෑම පුද්ගලයෙක් හැමවිටම උත්සහ කරනුයේ තමන්ට එම අපරාධය නීතිය හමුවෙහි වසං කිරීමට හැකිය කියාය. කුමන ආකාරයක අපරාධයක් සිදු කළත් එය කවදාහෝ නිරාවරණය වීම කිසිවෙකුට වැළැක්විය නොහැකිය. ඒ ස්වභාවධර්මය අනුව නියත වශයෙන්ම සිදුවන්නකි. මෙයට වසර 17කට කලින් ආරච්චිකට්ටුව අඩිප්පල ප්‍රදේශයේ දී සිදුවූ අමානුෂික මනුෂ්‍ය ඝාතනයක මිනිමරුවන් කවුදැයි පොලිසිය විසින් අනාවරණය කරගෙන ඇත්තේ එම ධර්මතාව සනාථ කිරීමට විය යුතුය.මියගොස් තිබුණේ ආරච්චිකට්ටුව අඩිප්පල විසූ එස්. එච්. ඒ. එම්. මැණික්හාමි නමැති 72 හැවිරිදි මාතාවකි. ඇය තිදරු මවක බව සඳහන් වේ. ඇගේ ස්වාමිපුරුෂයා විසු ගම විසූ හිටපු ගම්පතිවරයෙකු වූ ඩබ්ලිව්. එම්. ආර්. විජේසේකර මහතායි. ඔහුගේ මරණින් පසු මැණික්හාමි මාතාව තනිවම තම නිවසේ ගතකළ අතර දීග ගිය දියණියක් තම විවාහ දිවිය අවුල් කරගෙන සැමියා අතහැර මැණික්හාමි මාතාව හා ජීවත්වීමට පැමිණි නිසා එය ඇයට ශක්තියක් වූවා නිසැකය.විශ්‍රාම වැටුපසැමියා මියගිය පසු වැන්දඹු අනත් දරු විශ්‍රාම වැටුප ඇයට මාසිකව ලද නිසා ඇයට ආර්ථික අතින් ලොකු ගැටළුවලට මුහුණදීමට සිදුවී නැත. කොපමණ මුදලක් අතමිට ගැවසුනත් බොහෝ මිනිසුන් සෑහීමකට පත් නොවේ. ඒ අනුව මැණික්හාමි මාතාව මාසිකව ලැබෙන විශ්‍රාම වැටුපින් සෑහීමකට පත්වූයේ නැත. ඒ නිසාම ඇය එහෙන් මෙහෙන් එකතු කරගෙන මුදල් හදිසි මුදල් අවශ්‍යතා මතුවන ගමේ අයට පොලියට දුන්නාය. පොලියට දීම සුදුසු දෙයක් නොවූවත් ඇගේ සාධාරණ පොලිය නිසා ඇය අතමිට හිඟවන ගමේ අයට විශාල පිහිටක් වූවාය.මැණික්හාමි මාතාවගේ නිවස ඉදිරිපිට පදිංචි කමල් හා පුෂ්පා ඔවුන් හා හිතවත්ය. කමල් කලක් යුද හමුදා සේවයේ සිට පැමිණි බව ගමේ අය දනී. එසේ පැමිණි ඔහු තම පවුලේ නඩත්තුව පිණිස බිරිඳ සමඟම එකතුව වෙළඳාමක් ඇරැඹීය. ඔවුන් අලෙවි කරනුයේ කසිප්පුය. ගමේ කොටසක් මෙම ව්‍යාපාරයට එරෙහි වූවත් වැඩිදෙනෙකුට ඔවුනගේ සහය අත්‍යාවශ්‍ය වූ නිසා ඔවුනට එරෙහි වීමට කිසිවෙකු හෝ ඉදිරිපත් වූ බවක් කිසිවකු දන්නේ නැත.කමල්ගේ ළඟම මිතුරෙකි විමල්. ඔහුද යුද හමුදාවේ සේවයෙන් පලා ආ අයෙකු බව කියති. ඔහුගේ මිතුරෙකි තුෂාර. විමල් හා තුෂාර නිතර කමල් හා පුෂ්පාගේ නිවසට නිතර එති. මිතුරුකමටත් වඩා ඔවුන් එනුයේ ඇඟ රත්කර ගැනීමටය.මුදල් පොරොන්දුවක්පුෂ්පා මුදල් හදිසියක් වුණාම මැණික්හාමි මාතාවගෙන් ඊට පිළියම් ලබා ගනී. මුලදී ලබාගත් මුදල් පොරොන්දු වූ අයුරින්ම නිරවුල් කිරීමට පුෂ්පා සමත් වූවත් මැණික්හාමි මාතාවට ඇති තරම් මුදල් ඇතැයි සිතූ ඇය ණයට ගත් මුදල් දීම පැහැර හැරියාය. ගමේ වැඩිදෙනෙකු විශ්වාස කළේ ද මැණික්හාමි මාතාව ළඟ ඕනෑතරම් මුදල් ඇතැයි කියාය. මෙම ණය පලහිලව්ව නිසා මැණික්හාමි මාතාව ඉඩ ලද හැම මොහොතක දීම පුෂ්පා හා ඇගේ සැමියා කමල්ට නිතර රොස් පොරොස් නැඟුවාය. මේ නිසා හදිසි අතමාරුවක් පිරිමසා ගැනීමට මැණික්හාමි මාතාවගේ පිහිට ලබා ගැනීමට පුෂ්පාට නොහැකි වූවාය.1994 ඔක්තෝබර් මස 13 වැනි දින මැණික්හාමිගේ දියණිය ඥාතියෙකුගේ නිවෙසට යන බව සිය මවට දන්වා ගෙදරින් පිටව ගියාය. ඊට පසුදින දුව පෙරළා ගෙදර පැමිණිවිට දැකගත හැකිවූයේ තනිවම ගෙදර රැඳී සිටි තම මවගේ මළ සිරුරය. නිවසේ තිබූ හැම භාණ්ඩයක්ම හැමතැනම දමා තිබුණි. නිවස කොල්ලකා තම මවව කවුරුහරි ඝාතනය කර ගොස් ඇති බව තේරුම් ගත් දුව සිද්ධිය අසල්වැසියනගේ උදව් ඇතිව හලාවත පොලිසියට දැන්වූවාය.හලාවත මූලික රෝහලට මැණික්හාමි මාතාවගේ මෘත ශරීරය ගෙන ගිය අතර එහිදී එවකට රෝහලේ දිස්ත්‍රික් වෛද්‍ය නිලධාරි විජේරත්න මහතා පශ්චාත් වෛද්‍ය පරීක්ෂණය සිදු කර වෛද්‍ය වාර්තාව ඉදිරිපත් කළේය. එහි දක්වා තිබුණේ ගෙල සිර කිරීමෙන් හුස්ම හිරවී මේ මරණය සිදුව ඇති බවයි.ගොවින් පිරිසක්ඒ අනුව මේ මරණය මනුෂ්‍ය ඝාතනයක් බවට තීරණය වූ අතර අධිකරණය වහාම මේ සිද්ධිය සම්බන්ධයෙන් පරීක්ෂණ සිදු කර සැකකරුවන් වහාම අත්අඩංගුවට ගෙන අධිකරණය හමුවට පමුණුවන ලෙස හලාවත අධිකරණය හලාවත පොලිසියට නියෝග කළේය. ඒ අනුව වහාම පරීක්ෂණ ආරම්භ කරනු ලැබීය.දින සති මාස අවුරුදු ගෙවුණි. එහෙත් අඩිප්පල මැණික්හාමි ඝාතනයේ සැකකරුවන් ගැන කිසිදු තොරතුරක් සොයා ගැනීමට පොලිසියට නොහැකි විය. සිද්ධිය කාලයේ වැලිතලාවට යටවිය. ඒ අනුව සිද්ධිය නොවිසඳුනු අපරාධ ගොන්නට ඇතුළු විය.මෙම ඝාතනය සිදුවී වසර 17ක්ම ගතව තිබුණි.පසුගිය දිනෙක වත්මන් හලාවත මූලස්ථාන ප්‍රධාන පොලිස් පරීක්ෂක තුසිත කුමාර මහතා ඇතුළු පොලිස් නිලධාරීන් පිරිස් පොලිසියේ ජීප් රථයකින් බංගදෙණිය කුමාරකට්ටුව පිරිස්වත්ත ප්‍රදේශයට ගියේ සැකකරුවකු අත්අඩංගුවට ගැනීමේ අවශ්‍යතාවක් ඉටුකර ගැනීමටය.එම මාර්ගය ඔස්සේ ජීප් රථය ගමන් කරන විට පිරිස්වත්ත ප්‍රදේශයේ කුඹුරු යායක ප්‍රදේශයේ ගොවින් පිරිසක් සී සෑමේ නිරතව සිටිනු දැක ගත හැකි විය. පෙනෙන තෙක් මානයක අන් අයෙකු නොසිටියේය. අවශ්‍ය පුද්ගලයා ගැන කිසියම් තොරතුරක් කාගෙන් හෝ ලබා ගත යුතු වේ. තුසිත කුමාර මහතාගේ විධානයෙන් ජීප් රථය පාර අයිනේ නතර කෙරුණි.සී සෑමේ නිරතව සිටි පිරිස වෙත නෙත් හෙලූ තුසිත කුමාර මහතා “ලොකු උන්නැහේ ටිකක් මෙහාට එනවා ද?”යි ඔවුන් අතර සිටි අයෙකු අමතා කීය. එම ඉල්ලීම ලැබීමත් සමඟ ඔහු ආතබූත නොමැතිව එම ස්ථානයෙන් පැන දුවන්නට විය. “සර් මිනිහා දුවන එක නම් මට අල්ලන්නේ නැහැ.” ජීප් රථයේ සිටි නිලධාරියෙකු කීය.“මටත් සැකයි. ගිහින් මිනිහව අල්ලගෙන ඇවිත් ප්‍රශ්න කරමු.” තම ප්‍රධානියාගේ විධානයෙන් ජීප් රථයේ සිටි කිහිපදෙනෙකු පලා යන අය ලුහුබඳින්නට වූහ.ඔහු අත්අඩංගුවට ගත් නිලධාරීන් ජීප් රථය ළඟට පැමිණියහ. මැරතන් ධාවනයේ නියැලුන අය හති අරිමින් ජීප් රථය අසල සිටි මූලස්ථාන පොලිස් පරීක්ෂක තුසිත කුමාර මහතාගේ පොලිස් ඇස ඔහු වෙත යොමුවිය. “ඔහේ ළඟට එන්න කීවාම මොකද පැනල දිව්වේ.”“සර්, මම පොලිසියට බයයි. ඒකයි දිව්වේ. අනේ බුදු සර් මම වැරදි කරලා නැහැ. ඔහු වෙවුලමින් කියයි.“මොකද වැරදි කරලා නැත්නම් බයේ දුවන්නේ. ඔහේ මොනවා හරි අපරාධයක් කරලා ඇති. කියනවා කියනවා. තමුසේ මොනවාද කරන්නේ.”“අනේ සර්, මට යන්න දෙන්න. මම යන්නම්.”තුසිත කුමාර මහතා වසර ගණනාවක සිට පොලිසියේ සේවය කරයි. මිනිස් ක්‍රියාකාරකම් ඔහු හොඳින් හඳුනයි. “හරි. හරි. තමුන් බය වෙන්න ඕනෑ නැහැ. අපි යමුකෝ රවුමක් නගිමු, නගිමු, ජීප්එකට.”යයි ද කීය.“අනේ සර් මම වැරදි කරලා නැහැ. මට යන්න දෙන්න.” ඔහුගේ තැති ගැනීම පොලිසියට දිගු පරීක්ෂණයකට කාරණයකි.බියෙන් ගැහෙමින් “තමුන්ගේ නම මොකක්ද?”“සර් මම තුෂාර. මට යන්න දෙන්න.”අසල ඇල පාරකින් මඩ සෝදාගත් තුෂාර ජීප් රථයේ නංවා ගත් පොලිස් නිලධාරීන් යන ගමන අවලංගු කර පෙරලා හලාවත පොලිස් ස්ථානය කරා පැමිණියහ. තුෂාර ලොකු අපරාධයක් කළ අයෙකු මෙන් බියෙන් ගැහෙමින් පොලිසිය තුළට ආවේය.ඇය කිහිපයක කාලයක් ගත වන විට පොලිසිය සිදු කළ ප්‍රශ්න කිරීම් වලින් පොලිසිය නොසිතූ තොරතුරු රැසක් අනාවරණය කරගත හැකි විය.ඒ වසර 17ට කලින් අඩිප්පල මැණික්හාමි ඝාතනය සම්බන්ධ තොරතුරුය. ඒ අනුව පොලිසිය කමල් හා පුෂ්පා ද ඔවුනගේ ගජමිතුරු විමල් ද පොලිස් අත්අඩංගුවට ගැනුණි. මැණික්හාමි ඝාතනය සම්බන්ධයෙන් තුෂාර අනාවරණය කළ තොරතුරු ඒ අනුව තහවුරු විය.මැණික්හාමි පුෂ්පාට දුන් මුදල් ආපසු නොදීම නිසා නිතර බැන වැදීම නිසා පුෂ්පා කෙරෙහි වෛරයක් ඇති කරගෙන සිටියාය. කෙසේ හෝ ඇගෙන් පළි ගැනීම පුෂ්පාගේ දැඩි ආශාව විය.මේ නිසා දිනක් අරක්කු ටිකක් බොන්න ආ කමල් හා තුෂාර හා වැඩි කුළුපගතාවක් ඇති කර ගත් පුෂ්පා ඔවුන් දෙදෙනාගේ මනස විකෘති කළාය. මැණික්හාමි ළඟ රත්තරන් හා මුදල් රැසක්ම ඇති නිසා ඇය බිය ගන්වා ඒවා ගතහොත් ලොකු වාසියක් ලැබිය හැකි බව ඇය කීවාය.ඒ අනුව 1994 ඔක්තෝබර් මස 13 වන දින තම නිවසට වී තනිවම සිටි මැණික්හාමිගේ නිවසට විමල් හා තුෂාර ඇතුළු වූහ. ඇය බිය ගන්වා ඇගේ දේපල කොල්ල කෑමට තැත් කළත් ඇය මෙල්ල කිරීම දුෂ්කර කාර්යයක් විය.ගෙල සිර කරඅන්තිමට සිදුවූයේ නොසිතූ දෙයකි. මැණික්හාමි මාතාව නොසිතූ අයුරින් අවසන් හුස්ම හෙළුවාය. ඇගේ ගෙල හිර කරමින් විශාල බලාපොරොත්තුවක් තබාගෙන නිවස කොල්ලකෑවත් ඔවුනට එහිදී සොයාගත හැකිවූයේ රුපියල් 5425ක මුදලකි. එම මුදල කමල් හා පුෂ්පා හා බෙදාගත් ඔවුන් පුෂ්පා දුන් කසිප්පු බෝතල් දෙකද ගෙන ගෙදර ගියහ. මියගිය මැණික්හාමි මාතාවගේ අවසන් කටයුතු වලට ද මෙම හතරදෙනා සහභාගි වී සිටි බවත් මෙහිදී අනාවරණය වීම ද වැදගත් සිදුවීමකි.මැණික්හාමි ඝාතනයේ සැකකරුවන් වශයෙන් අත්අඩංගුවට ගත් පුෂ්පා (50) (බිරිඳ),කමල් (47 සැමියා) විමල් (42) හා තුෂාර (48) සිව්දෙනා හලාවත අධිකරණය හමුවට ඉදිරිපත් කිරීමෙන් පසු රක්ෂිත බන්ධනාගාර ගත කර ඇත.හලාවත පොලිස් අධිකාරි එස්. ඒ. ඩී. සී. කුමාර රණසිංහ, කොට්ඨාස නොවිසඳුනු අපරාධ නඩු මෙහෙයුම් ඒකකයේ සහකාර පොලිස් අධිකාරී ඊ. එස්. දයාරත්න, හලාවත පොලිස් අධිකාරී එස්. පී. සන්දනායක යන මහත්වරුන්ගේ උපදෙස් මත හලාවත මූලස්ථාන ප්‍රධාන පොලිස් පරීක්ෂක එච්. ඩී. තුසිත කුමාර මහතා හා කොට්ඨාස නොවිසඳුන අපරාධ නඩු මෙහෙයුම් ඒකකයේ ස්ථානාධිපති සැරයන් අනුර ශාන්ත 54304, සැරයන්වරුන් වන ගුණරත්න 21837, නිභල් 4301, කොස්තාපල්වරුන් වන ජගත් 43421, ප්‍රනාන්දු 4142, සෙනරත් 54808, ජයසිංහ 88613 හා සුදර්ශන 3491 යන මහත්වරුන්ගේ මෙහෙයවීම අනුව වසර 17ට පසු මෙම අභිරහස් ඝාතනය අනාවරණය කරගත හැකි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111302</link>
    <topic>රාජගිරියේ නිවෙසකින් රන්බඩු අරන් පැන්නගෘහසේවිකාව බගවන්තලාවේදී අල්ලයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ව්‍යාපාරිකයා සිද්ධිය වූ දිනයේ සවස සිය කර බැඳි පවුම් 5ක් පමණ බරැති චේන් එක හා පවුම් දෙක හමාරක් බරැති රන් සුරය නාන කාමරයේ දී ගලවා තබා ඇත.ඒවා ආපසු ගැනීමට අමතක වූ ඔහු පසුදින උදයේ නාන කාමරයට ගිය විට එම රන්බඩු නැති බව දැනගෙන තිබේ.නිවෙසේ සේවයට සිටි කාන්තාව ද අතුරුදන් වී ඇති බව හෙළිවිය.වැලිකඩ පොලිසියට මේ පිළිබඳව පැමිණිලි කර තිබේ.අදාළ කාන්තාව ගාල්ල ප්‍රදේශයේ පදිංචිකාරියක් වූව ද ඒ වන විට ඇය එහි ගොස් නොසිටියා ය. පොලිසිය ඇගේ පවුලේ අයගෙන් ලද තොරතුරු අනුව ඇය බගවන්තලාවේ ප්‍රදේශයට ගොස් ඇති බවට ලද සැකයක් මත පොලිස් කණ්ඩායම බගවන්තලාවට ගොස් එහි දී ඇය අත්අඩංගුවට ගෙන තිබේ.ඇයගෙන් ප්‍රශ්න කිරීමේ දී රන් දම්වැල ඇය පොලිසියට ඉදිරිපත් කර තිබේ.මෙම රන්බඩු රැගෙන නාවල සිට බස් රියෙන් එන අතරතුරදී බස්රියේ දී මුණගැසුන පුද්ගලයකු සමග ගොස් අවිස්සාවේල්ලේ දී රන්සුරය උගස්කර ඇත.උගස්කර ලබාගත් රුපියල් 28,000කින්, අදාළ පුද්ගලයා තමාට රුපියල් 20,000ක් දුන් බව ඇය කියා සිටියාය. ඇයගෙන් ලද තොරතුරු මත එම පුද්ගලයා ද අත්අඩංගුවට ගෙන උකස් ආයතනය වෙත ගොස් රන් සුරය ද පොලිස් භාරයට ගෙන ඇත.ඒ වන විට ඔහු උගස් භාණ්ඩ ආයතනයෙන් කිහිප වරක් ම රන් සුරය ;වනුවෙන් තවත් මුදල් ප්‍රමාණයක් ලබාගෙන ඇති බවට තොරතුරු හෙළි වී ඇත.පොලිස්භාරයට ගත් රන් බඩු සමඟ සැකකරුවන් අලුත්කඩේ මහාධිකරණ විනිසුරු ප්‍රසන්න අල්විස් මහතා වෙත ඉදිරිපත් කිරීමෙන් පසු සැකකාරිය රක්ෂිත බන්ධනාගාර ගතකිරීමටත්, ඇයට සහාය වූ පුද්ගලයා ඇප පිට නිදහස් කිරීමටත් නියෝග කරනු ලැබීය.වැලිකඩ පොලිසියේ අපරාධ විමර්ශන අංශයේ ස්ථානාධිපති උප පොලිස් පරික්ෂක චානක සඳරුවන්, පොලිස් කොස්තාපල් කරුණාරත්න (27396), මල්වත්ත (69442) රත්නායක (73219) හා කාන්තා පොලිස් කොස්තාපල් 2808 (දිල්රුක්ෂි) යන අය සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111303</link>
    <topic>ගම්පහ පුද්ගලයකුගෙන් අයුතු ලෙස මුදල් ලබාගත් අයකුට ඇප</topic>
    <author>ගම්පහ සංචාරක නිමල් ජයසිංහ</author>
    <content>පුද්ගලයකුගෙන් අයුතු ලෙස රුපියල් 2000 ක් ලබා ගැනීමේ චෝදනාව මත සැකපිට පුද්ගලයෙකු ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් චූදිතට රජයේ ගාස්තුවක් ලෙස රුපියල් 1000 ගෙවන ලෙස ගම්පහ ප්‍රධාන මහේස්ත්‍රාත් මොහොමඩ් මැකී මහතා නියම කළ අතර, රුපියල් ලක්ෂයක බැඳුම්කරයක් යටතේ චෝදනා ලැබූ අය මුදා හැරීමටද නියෝග විය.එසේම ඉදිරියට යහපත් කල් ක්‍රියාවෙන් කටයුතු කරන ලෙසට අවවාද කළේය.පැමිණිල්ල ගම්පහ පොලිසිය ඉදිරිපත් කර තිබිණි. බැඳුම්කරයක් යටතේ මුදා හරිනු ලැබූවේ ඩබ්ලිව්. එස්. මධුසංඛ නැමැත්තෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111304</link>
    <topic>කළුතර දුප්පත් කලාකරුවන්ට දෙනආධාර මුදල් තවම නෑ</topic>
    <author>කළුතර දිසා සමූහ දයාරත්න කුමාරසිංහ</author>
    <content>සංස්කෘතික දෙපාර්තමේන්තුව මඟින් වසරක් පාසා අඩු ආදායම් ලාභී කලාකරුවනට ලබාදෙන රුපියල් තුන් දහසේ ආධාර මුදල 2011 වසර සඳහා කළුතර දිස්ත්‍රික්කයේ කලාකරුවනට තවමත් ලබාදී නැත.ප්‍රාදේශීය ලේකම් කාර්යාල හරහා ලබාදෙන මේ ආධාර මුදල නොලැබීම නිසා ආර්ථික දුෂ්තරතා මැද ජීවත්වන වයෝවෘද්ධ කලා කරුවන් රැසක්ම මහත් කලකිරීමකින් පසුවෙති.සංස්කෘත දෙපාර්තමේන්තුවේ වගකිවයුත්තන්ගේ අවධානය මේ ගැන යොමුනොවන්නේ කුමක් නිසාදැයි කලාකරුවෝ ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111305</link>
    <topic>පෝරුවට නැග්ගාට මංගල මුදුව නෑ:පිහිටට ආ හිතවතාට වංචාවක් කරලා</topic>
    <author>බර්ටි ලයනල්</author>
    <content>විවාහ මංගල දිනයකදී මනාලිය කැන්දාගෙන ඒමට මනාලයා ශුභ මොහොතින් පිටත්වීමට පෙර ඊට අදාළ අය තෝරා ගෙන යා යුතු දේවල් සිහිපත් කළ යුතුය. විශේෂයෙන් මංගල මුදුව පෝරුවේදී අන්දවන රතු පැහැ සාරිය අමතක නොකළ යුතුමය. එක්තරා ප්‍රදේශයක මංගල දිනයේ මංගල මුදුව ගෙන යෑමට අතපසු වීමකින් සිදුවූ අපූරු සිද්ධියකි මේ.නිකවැරටිය ප්‍රදේශයේ මනාල මහතකු මනාලිය කැඳවාගෙන යෑමට ගම්පහ ප්‍රදේශයේ එක්තරා නිවෙසකට නෑදෑ පිරිස සමඟ පැමිණියහ.මනාලයා සහ මනාලිය පෝරුව දෙපසට ළංකළේ ය. සිව්කොන පොල්තෙල් පහන් දැල්වීය. පෝරු නැකත් ඇදුරු තෙමේ දෙවියන් බුදුන් නමැද පෝරු චාරිත්‍ර ආරම්භ කළේ ය. පළමුව මංගල ඇඳුම් ඇන්දවීම සිදු කළේ ය. එහි අරමුණ ආරම්භය පිළිබඳ කවි පද ගොතමිනි. ඊළඟට මනාලියගේ මංගල මුදුව පළඳවන අවස්ථාව එළඹිණි. සියල්ල මවිතයට පත්විය. මංගල මුදුව කිසිවකු අත නැත. හේතුව එය සැමදෙනාටම පිටත් වීමේදී අමතක වීමයි. මනාලයා තම සාක්කුවට අත දමා ලේන්සුව ඇද නෙත් කෙවෙණි පිස දැමීය.මනාලියගේ පැහැය වෙනස් විය. නෑදෑ පිරිස එකිනෙකාට දොස් නගා ගත්හ. ඒ ක්‍ෂණයකින් මනාලයාගේ හිතවතකු ඉදිරියට පැනවිත් මේ මුද්ද දෙන්න දැනට දාන්න පස්සෙ මොකක් හරි කර ගනිමු.  පොටෝ එකට එපායැ යි කියා තම සුරතෙහි මුදුව ගලවා මවට දුනි. තියනවා තියනවා කියමින් මනාලයාගේ මව වීරවරියකු ලෙසින් ඉදිරියට ආවාය. නැකැත් කරු ශ්‍රද්ධාවෙන් භක්තියෙන් මුදුව මනාලයාට පිළිගන්වා චාරිත්‍ර හමාර කළේ ය. මංගල සාදය ද නිම විය. දෙවැනි දවස පසුවී දින දෙකකින් පසු පරිත්‍යාගශීලි හිතවතා මනාල මහතා හමුවීමට ගියේ දුන් මුදුව රැගෙන ඒමටය.අනේ මචං උඹ දෙයියෙක්. ඒ වෙලාවෙ ‘ හරි අප්සෙට් එක’ වුණේ කියා ස්තූති කර මුදුව හිතවතාට දුන්නේ ය.මුදුව අතට ගත් සැනින් තම අතට වෙනසක් හැගිණි.‘මචං මේ ඒකනෙමෙයි නෙ’පිස්සු ද මචං ඒකම තමයි.හා හරි මම එහෙනම් යන්නම් කියා මිතුරා යතුරු පැදියට ගොඩවී වේගයෙන් ගියේ ය. මොහු කෙළින්ම ගියේ තම නිවසේ සිටි බිරිය ළඟට ය. මුද්ද ඇයට පෙන්වූ සැණින් මුද්දේ බර සහ මෝස්තරයේ වෙනස වටහා ගත්තා ය.‘රුවන් මාලිගා’ වට ගිය මේ දෙදෙනා සිදුවී ඇති අකරතැබ්බය තේරුම් ගත්හ. වෙනස හිතවතා හට පෙන්වා දී ඇති නමුත් එය පිළිගැනීම ප්‍රතික්‍ෂේප කළේ ය. පාඩුව විඳ දරා ගැනීමට සිදුවිය. හිතවත් මිතුරකු මේ දෙදෙනාටද අහිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111306</link>
    <topic>සොරකම් නඩු හයක සැකකරුඅධිකරණයේදී වරද පිළිගනී</topic>
    <author>ගම්පහ සංචාරක - නිමල් ජයසිංහ</author>
    <content>වැලිවේරිය පොලිස් බල ප්‍රදේශයේ ගම්ප්‍රදේශ කිහිපයකම, රාත්‍රියේ නිවාසවලට ඇතුළුව භාණ්ඩ, මුදල් ආදී සොරකම් කිරීමේ චෝදනා යටතේ නඩු 6ක චූදිතයකු රිමාන්ඩ් භාරයේ සිට 24 දින නැවත ගම්පහ අධිකරණයට ඉදිරිපත් කර තිබුණි.එක් එක් නිවාස වලින් රුපියල් 24000/- හා රුපියල් 21000/- 16000/- ආදී වශයෙන් නිවාස 06 කින් සොරාගත් භාණ්ඩ හා මුදල්වල වටිනාකම රුපියල් ලක්ෂයකට ආසන්නය.නීතිඥ සහායක් නොමැතිවම පෙනී සිටි සැකකරු චෝදනාවලට වරද පිළිගන්නා බව විත්තිකූඩුවේ සිට පැවසීය. මේ අනුව දෙසැම්බර් 15 දින දඬුවම් නියම කරන බව පැවසූ ගම්පහ ප්‍රධාන මහේස්ත්‍රාත් මොහොමඩ් මැකී මහතා එතෙක් සැකකරු නැවතත් රිමාන්ඩ් භාරයට නියම කළ අතර චූදිතගේ ඇඟිලි සලකුණු ලබාගන්නා ලෙසද නියෝග කළේය.පැමිණිල්ල වැලිවේරිය පොලිසියෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111307</link>
    <topic>රඹුක්කන වළල්ගොඩකොටකුඹුර යායේපීලි ඇළ අමුණ අබලන්</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>සබරගමුව පළාත් සභාව රුපියල් ලක්ෂ හතරක් වැයකර ඉදිකළ පීලි ඇළ අමුණ වසරක් ගතවීමටත් පෙර අබලන්වීම නිසා එම යායේ කුඹුරු වගාකර ගැනීම සඳහා ජලය රඳවා ගැනීමේ ගැටලුවක් උදා වී ඇතැයි ගොවීහු පවසති.රඹුක්කන දැලිවල ගොවිජන සේවා බල ප්‍රදේශයට අයත් වළල්ගොඩ කොටකුඹුර යායේ කුඹුරු අක්කර 16කට ජලය සපයාදීම සඳහා ඉදිකළ පීලි ඇළ අමුණ මෙසේ විනාශයට පත්ව තිබේ.ඒ. ආර්. ටිකිරිබණ්ඩා ගොවි මහතාඅවුරුදු 50ක් තිස්සේ මම යායේ කුඹුරුවැඩ කරනවා. ඒ කාලේ ඉඳලම මේ ඇළ හරස් කරලා වැලි කොට්ටදාලා ලොකු උණබම්බු දෙකක් දාලා යායට වතුර ගත්තා.දැනට අවුරුද්දකට විතර ඉස්සර මෙතැන අමුණක් බඳින්න යනවා කියලා දැනගන්නට ලැබුණා යායේ අපි සන්තෝෂ වුණා.වසරක් යන්නත් කලින් අමුණේ පාදමට යටින් වතුර යනවා.කේ. ඒ. මුදියන්සේ ගොවි මහතාමේ යායේ වී ලාස් 25ක් විතර වැඩ කරනවා. ඉස්සර ඉඳලම මේ ඇළ හරස් කරලා තමයි වතුර ගත්තේ. ගිය කන්නේ අමුණ බඳින නිසා වතුර ගන්න ලැබුණේ නෑ. අහස් ජලයෙන් තමයි වැඩ කළේ. ඇළ මාර්ගයේ ගලා එන උල්පත් ජලයවත් රඳවා ගන්න විදිහක් නෑ. පාදම යටින් ජලය ගලාගෙන යනවා හරියට කොන්ක්‍රීට් කර නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111308</link>
    <topic>වාද්දුව - පාණදුර මාර්ග හයක්අලුත්වැඩියා කර ජනතා අයිතියට</topic>
    <author>තල්පිටියේ ඩබ්ලිව්. ඇම්. ඇන්. වී. විජේනායක වාද්දුව සංචාරක - ඇන්. විජේරත්න නාගොඩ විශේෂ</author>
    <content>කලින් කලට ජන ගහණය වැඩිවන විට ගමේ තිබෙන ලොකු ඉඩම් පර්චස් 10, 15 වැනි කුඩා ඉඩම් කැබලිබවට පත්වෙනවා.ඒ අනුව නිවාස ද සෑදෙන අතර පවුල් සංඛ්‍යාව ද වැඩිවෙනවා. එදා ගමේ තරුණ පිරිස, ළමා පිරිස, ක්‍රීඩා කළ වතුපිටි දැන් නැහැ.ඒ නිසා ම අද දරුවන්ට ළමා කාලය ගත කිරීමට ස්ථාන ගම්වල නෑ එදා ග්‍රාමීය ප්‍රදේශ අද අර්ධ නාගරික ප්‍රදේශ බවට පත්වෙලා. ඒ නිසා ම මෙම තත්ත්වය උදාවෙලා තිබෙනවා. ගමේ තිබූ ඒ සුන්දරත්වය අද දකින්නට නැහැ.සුරක්ෂිත පරිසරයක් නිර්මාණය කර ගැනීම සඳහා මේ ප්‍රදේශයේ ජනතාව ඒකරාශිවීම අත්‍යවශ්‍ය කරුණක් වෙනවා. බස්නාහිර පළාත් සෞඛ්‍ය, දේශීය වෛද්‍ය, සමාජ සුබසාධන, කාන්තා කටයුතු පරිවාස හා ළමාරක්ෂක සේවා හා සභා කටයුතු පිළිබඳ ඇමැති ජගත් අංගගේ මහතා මේ බව සඳහන් කළේ රුපියල් 9,45,000/- තම විමධ්‍යගත මුදලින් නිමකරන ලද වාද්දුව තල්පිටිය දළදාවත්ත හය වැනි පටුමඟ නිරීක්ෂණ චාරිකාවට එක්වෙමිනි.ජනාධිපති මහින්ද රාජපක්ෂ මැතිතුමා ගේ දෙවැනි ජනාධිපති පදවි ප්‍රාප්තියේ පළමු වසර සහ ජන්ම දිනය සමරනුවස් පළාත් ඇමැතිවරයා විසින් වාද්දුව හා පානදුර ප්‍රදේශයේ මාර්ග සංවර්ධන ව්‍යාපෘති හයක් තම විමධ්‍යගත මුදලින් නිම කරන ලද අතර මෙම මාර්ග හයේ සංවර්ධන කටයුතු සඳහා රුපියල් 17,75000/- ක් වැය කර තිබේ.සංවර්ධන කරන ලද වාද්දුව තල්පිටිය දළදාවත්ත 06 වන පටුමග, දළදාවත්ත දෙවැනි පටුමග, උතුරු තල්පිටිය දිබ්බැද්ද පාර දෙවැනි පටුමග, පානදුර මොරවින්න වඩු පාසල් වත්ත පාර, පානදුර පල්ලිමුල්ල වාලුකාරාම පටුමග යන මාර්ග පසුගිය 19 වැනි දින ජනතා අයිතියට පැවරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=r1111309</link>
    <topic>උත්සව ශාලාවේ වැටී තිබූ මාලයක් අහුලා උකස් කළ කාන්තාවක් අධිකරණයට</topic>
    <author>පාණදුර සමූහ – කපිල සෝමරත්න</author>
    <content>පාණදුර කෙසෙල්වත්තේ හෝටලයක මංගල උත්සවයක් පැවැත්විණි. බොහෝ දෙනකු මෙම මංගල උත්සවයට සහභාගිවී මනාල යුවළට සුබ පැතූහ.දිවා ආහාරය සැමටම පිරිනැමිණි. එකම මේසයේ දිවා ආහාරයගත් කාන්තාවක් ක්‍ෂණයකින් අතුරුදන් විය. එම මේසයේ ම ආහාරය ගත් තවත් කාන්තාවක් ගෙල අතගා බැලුවාය.ඇගේ ගෙලේ තිබූ රුපියල් එක්ලක්ෂ තිස් පන්දාහක් වටිනා රන්මාලය නැති බව ඇයට දැකගන්නට ලැබිණි. එම මාලය උත්සව ශාලා භූමියේ වැටෙන්නට ඇතැයි, ඇය සිතුවාය.ඇය එය සොයා බැලුවාය. උත්සවශාලාවේ වැටී තිබුණ රන්මාලය අහුලාගත් තවත් කාන්තාවක් රහසිගතව එම මාලය ගෙන උකස් කඩයකට ගොස් උකස් තබා මුදල් ලබා ගත්තාය. මේ සිද්ධිය ගැන ඇගේ මස්සිනා පොලිසියට ඔත්තුවක් ලබා දුන්නේ ය. පාණදුර උතුර පොලිසියේ උප පොලිස් පරීක්ෂක රත්නායක සහ සැරයන් ධර්මපාල නිලධාරිහු ක්‍රියාත්මක වූහ. මාලය අහුලාගත් කාන්තාව අත්අඩංගුවට ගෙන ප්‍රශ්න කෙරිණි.රන් මාලය උත්සව ශාලාවේ බිම වැටී තිබී හමු වූ බවත් එය උකස් කර මුදල් ලබාගත් බවත් ඇය පොලිසියට පැවැසීය.සැකකාර කාන්තාව පාණදුර මහේස්ත්‍රාත් අධිකරණයට ඉදිරිපත් කෙරුණි. චෝදනාවට වරද පිළිගත් සැකකාරිය මාසයකට රුපියල් දහදාහ බැගින් රන්මාලයේ වටිනාකම මාලය අයිති කාන්තාවට ගෙවීමට පොරොන්දු වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111301</link>
    <topic>ශ්‍රී ලංකා ක්‍රිකට් පුහුණුකරුට චෝදනාවක්</topic>
    <author>දිනේෂ් වීරවංශ</author>
    <content>ශ්‍රී ලංකා ක්‍රිකට් පුහුණුකරු ජෙෆ් මාෂ් තමා නිල වශයෙන් පුහුණුකාර තනතුර හොබවන කණ්ඩායම පාකිස්තානයට එරෙහිව තරග වදින අතරතුර තම මවුබිම වන ඔස්ට්‍රේලියාව දකුණු අප්‍රිකාවට එරෙහිව ක්‍රීඩා කරන තරග කෙරෙහි වැඩි උනන්දුවක් දැක්වූ බවට චෝදනා එල්ල වී ඇත.පාකිස්තානය හමුවේ ශ්‍රී ලංකා පිල එක්සත් අරාබි එමීර් රාජ්‍යයේ දී ටෙස්ට් හා එක්දින තරගවල දැඩි පසුබෑමකට ලක්වෙද්දී පුහුණුකරු මාෂ්, ජංගම පරිගණකයෙන් ඔස්ට්‍රේලියානු - දකුණු අප්‍රිකා සජීවි ක්‍රිකට් තරග නරඹමින් සිටි බැව් දැන් අනාවරණය වී තිබේ.ඔස්ට්‍රේලියානු කණ්ඩායමේ හිටපු ප්‍රබල ක්‍රීඩකයකු වූවද ඔහු ඔස්ට්‍රේලියාව සහභාගි වන තරග කෙරෙහි විශේෂ උනන්දුවක් ඇති වී තිබෙන්නේ ඔහුගේ පුතුන් දෙදෙනා ජාතික පිලට ඇතුලත්ව සිටින බැවිණි.මාෂ්ගේ වැඩිමල් පුතු ෂෝන් දැනටමත් ඔස්ට්‍රේලියාව වෙනුවෙන් ටෙස්ට් තරග 3 කට හා එක්දින තරග 36 කට සහභාගි වී ඇත. ෂෝන් පළමුවරට ඔස්ට්‍රේලියානු ටෙස්ට් පිල නියෝජනය කළේ ශ්‍රී ලංකාව සමග පසුගිය සැප්තැම්බර් මාසයේ පල්ලේකැලේ පැවැති ටෙස්ට් තරගයේදීය. සිය මංගල ටෙස්ට් තරගයේදීම අනර්ඝ ශතකයක් වාර්තා කිරීමට ඔහු සමත්විය.ශ්‍රී ලංකා ක්‍රිකට් ආයතනයේ නිලධාරීන් මාෂ් සමග වසර 2ක ගිවිසුමකට එළැඹියේ සිය වැඩිමල් පුත් ක්‍රීඩා කරනු නැරැඹීම සඳහා පල්ලේකැලේ ක්‍රීඩාංගනයට මාෂ් පැමිණි අවස්ථාවේ දී බැව් පැවැසේ.පසුගිය 11 වැනිදා මාෂ් කිසිවකුගෙන් ඉල්ලා ගත් ජංගම පරිගණකයකින් දකුණු අප්‍රිකාවට එරෙහිව ඔස්ට්‍රේලියාව පිතිහරඹයෙහි යෙදෙනු අන්තර්ජාලය හරහා සජීවිව නරඹමින් සිටින අතරතුර ශ්‍රී ලංකාව ඩුබායි හී පැවැති පළමු එක්දින තරගයේ දී පළමුව පන්දුවට පහර දී ලකුණු 131 කට දැවී ගියේය.ශ්‍රී ලංකා පිලේ කඩුලු එකපිට එක ඇදවැටෙමින් පිතිකරුවන් අඩු ලකුණු ගණනකට දැවී ගොස් යළි ක්‍රීඩාගාරය වෙත පැමිණීමේදී මාෂ් ඔවුන්ගේ චිත්ත ධෛර්්‍ය ඉහළ නැංවීම කෙරෙහි අවධානයක් යොමු නොකළ බව කණ්ඩායම් ආරංචි මාර්ග සඳහන් කරයි.ඔහුගේ අවධානය යොමු වී තිබුණේ ඔස්ට්‍රේලියානු කණ්ඩායම කඩුලු 8 කින් දකුණු අප්‍රිකාවට පරාජය වූ කේප්ටවුන් හි පැවැති පළමු ටෙස්ට් තරගයේ ඔස්ට්‍රේලියානු දෙවැනි ඉනිම ලකුණු 47කට බිඳ වැටීම කෙරෙහිය.එම තරගයේ පළමු ඉනිමේදී ෂෝන් ලකුණු 44ක් රැස් කළ අතර 11 වැනිදා ඔස්ට්‍රේලියානු දෙවැනි ඉනිමේදී ලකුණු නොලබා දැවී ගියේ සිය පියා වූ ජෙෆ් කණස්සල්ලට පත් කරමිනි.ෂෝන් ගේ බාල සොයුරු මිචෙල් දකුණු අපි‍්‍රකාවට එරෙහිව සෙන්චූරියන් හි පැවැති එක්දින තරගයෙන් තරගයේ දී සිය මංගල ඉනිම ක්‍රීඩා කරමින් නොදැවී ලකුණු 8 ක් රැස් කළේය. ජෙෆ් මාෂ් ගේ මෙම ක්‍රියා කලාපය ශ්‍රී ලංකා ක්‍රිකට් ක්‍රීඩාව අඳුරට තල්ලු කිරීමක් විය හැකිය.ජාත්‍යන්තර ක්‍රිකට් පිටියේ පසුබෑමකට ලක්වී සිටින පාකිස්තානය වැනි කණ්ඩායමකට එරෙහිව සිය තනතුරෙහි පළමු තරගමාලාවම පරාජයට පත්වීම ඊට සාක්ෂියකි. පුහුණුකරුවකු ලෙස මාෂ් සිය කණ්ඩායම කෙරෙහි අඩු අවධානයක් දැක්වීමට අමතරව කණ්ඩායමේ ඇතැම් අභ්‍යන්තර ගැටලු ද අරාබි වැලි කතරේ ශ්‍රී ලංකා පිලේ දුර්වල ක්‍රීඩා විලාශයට හේතු වී තිබේ.කණ්ඩායමේ කළමනාකරුගේ වාර්තාව අනුව ශ්‍රී ලංකා පිලේ දුර්වල ක්‍රීඩා විලාශයට බලපෑ කරුණු සෙවීමට ක්‍රිකට් බලධාරීන් වහාම මේ පිළිබඳව පරීක්ෂණයක් ඇරැඹිය යුතුය. ඔස්ට්‍රේලියාවේ හිටපු පිතිකරු ස්ටුවර්ට් ලෝ සහ ශ්‍රී ලංකා පිලේ හිටපු වේග පන්දු යවන ක්‍රීඩක රුමේෂ් රත්නායක තාවකාලිකව පුහුණුකාර තනතුර දැරීමෙන් පසුව ජෙෆ් මාෂ් ශ්‍රී ලංකා පිලේ නිත්‍ය පුහුණුකරු ලෙස පත්වූයේ පසුගිය සැප්තැම්බර් මාසයේ 27 වැනිදාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111302</link>
    <topic>තිලාන් යළි කැඳවයි</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් කණ්ඩායමේ එළැඹෙන දකුණු අපි‍්‍රකානු සංචාරය සඳහා අමතර ක්‍රීඩකයකු ලෙස මැද පෙළ පිතිකරු තිලාන් සමරවීර ඇතුළත් කොට තිබේ.පසුගියදා නිමාවට පත්වූ පාකිස්තාන ක්‍රිකට් තරගමාලාවට ඇතුළත් නොවූ සමරවීර දකුණු අපි‍්‍රකානු සංචාරයේ ටෙස්ට් තරගමාලාව සඳහා කලින් නම් කළ 16 දෙනකුගෙන් යුත් ශ්‍රී ලංකා ටෙස්ට් සංචිතයට ද ඇතුළත් වූයේ නැත. නමුත් පාකිස්තානය සමඟ පැවැති එක්දින තරගාවලිය අතරතුරදී ආබාධයකට ලක්වූ ප්‍රවීණ පිතිකරු මහේල ජයවර්ධනගේ තත්ත්වය සැළකිල්ලට ගෙන මේ තීරණයට ක්‍රිකට් තේරීම් කමිටුව එළැඹී ඇති බැව් පැවැසේ.මහේල දකුණු අපි‍්‍රකානු සංචාරයට එක්නොවීමේ අවදානමක් නොතිබුණ ද පෙර සූදානමක් ලෙස සමරවීර සංචිතයට ඇතුළත් කර ගැනීමට තේරීම් කමිටුව කළ ඉල්ලීමට ක්‍රීඩා අමාත්‍ය මහින්දානන්ද අලුත්ගමගේ මහතාගේ අනුමැතිය ද ලැබී ඇත.පසුගිය සැප්තැම්බර් මස ඔස්ට්‍රේලියාව සමඟ ශ්‍රී ලංකාවේදී පැවැති ටෙස්ට් තරගමාලාවේ දෙවැනි ටෙස්ට් තරගයෙන් පසුව කණ්ඩායමෙන් ඉවත් කළ සමරවීරට මේ අනුව ටෙස්ට් තරග 4 කට පසුව යළි කණ්ඩායමට එක්වීමට අවස්ථාව උදා වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111303</link>
    <topic>බස්නාහිර පළාත් පාසල් ක්‍රීඩා වර්ණ ප්‍රදානය අද</topic>
    <author/>
    <content>බස්නාහිර පළාත් පාසල් ක්‍රීඩා වර්ණ ප්‍රදානෝත්සවය අද (30) පෙරවරු 9.00ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.බස්නාහිර පළාත් ආණ්ඩුකාර අලවි මවුලානා මහතාගේ ප්‍රධානත්වයෙන් පැවැත්වෙන මේ වර්ණ ප්‍රදානෝත්සවයට ක්‍රීඩා අමාත්‍ය මහින්දානන්ද අළුත්ගමගේ සහ බස්නාහිර පළාත් මහාමාත්‍ය හා අධ්‍යාපන අමාත්‍ය ප්‍රසන්න රණතුංග යන මහත්වරුද සහභාගී වෙති.බස්නාහිර පළාතේ පාසල් 70ක ක්‍රීඩක ක්‍රීඩිකාවන් 722 ක් මෙහිදී වර්ණ ලබා ගනු ඇත. මේ අවස්ථාවට බස්නාහිර පළාත් අමාත්‍යවරුන්ද සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111304</link>
    <topic>ආදි ධර්මරාජආදි කිංස්වුඩ් ක්‍රිකට් තරගයජය පැරදුමෙන් තොරයි</topic>
    <author>උපනන්ද ජයසුන්දර - මහනුවර ක්‍රීඩා විශේෂ</author>
    <content>ආතර් අල්විස් හා ක්ලිෆඩ් රත්නවිභූෂණ අනුස්මරණ කුසලාන ආදි ධර්මරාජ හා ආදි කිංස්වුඩ් ක්‍රිකට් තරගය ජය පැරදුමෙන් තොරව නිමාවට පත් විය. පළමුව පන්දුවට පහර දුන් කිංස්වුඩ් පිල ලකුණු 132 කට සියලු දෙනා දැවී ගිය අතර පිළිතුරු ඉනිම ක්‍රීඩා කළ ධර්මරාජ පිල එක් කඩුල්ලක් දැවී ලකුණු 24 ක් රැස් කරගෙන සිටියදී වර්ෂාවෙන් බාධා එල්ල වීම හේතුවෙන් තරගය නතර කළේය.කිංස්වුඩ් පිල සියලු දෙනා දැවී 132 - සුජිව ප්‍රනාන්දු 62, එන්. සාමල් 32, එච්. ගමගේ 18 (ලලිත් වේරගොඩ 29/4, වසන්ත ගුණවර්ධන 29/2)ධර්මරාජ පිල කඩුලු 1 දැවී 24 - සේනක දිසානායක 10, ප්‍රසන්න එල්ලාවල නොදැවී 12 (එච්. ගමගේ 10/1).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111305</link>
    <topic>යොෂිඩා පිහිනුම් තරගාවලියදෙසැම්බර් 2 දා</topic>
    <author>මල්වාන සමූහ</author>
    <content>සපුගස්කන්ද යොෂීඩා පිහිනුම් පාසලේ වාර්ෂික පිහිනුම් තරගාවලිය දෙසැම්බර් 2දා පෙරවරු 8.00ට එම පාසල් පිහිනුම් තටාකයේදී පැවැත්වේ.ජපානයේ ප්‍රධාන සංඝනායක බානගල උපතිස්ස නාහිමියන් ප්‍රධාන ආරාධිත ලෙස සහභාගී වීමට නියමිතය. මේ තරගාවලියේ තරග ඉසව් 24ක් ඇතුළත් වන අතර ක්‍රීඩක ක්‍රීඩිකාවන් 250ක් පමණ සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111306</link>
    <topic>සවි එසවීමේ ජාතික සූරතාවලිය දෙසැම්බර් 4 දා</topic>
    <author/>
    <content>ශ්‍රී ලංකා ජාතික සවි එසවීමේ සංගමය සංවිධානය කරන 2011 සවි එසවීමේ ජාතික සූරතාවලිය දෙසැම්බර් මස 4දා පෙරවරු 8.00ට පානදුර නගරාධිපති හා නියෝජ්‍ය ක්‍රීඩා අධ්‍යක්ෂ එන්. කේ. අබේසිංහ මහතාගේ ප්‍රධානත්වයෙන් පානදුර ශ්‍රී සුමංගල විද්‍යාලයීය රංග ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111307</link>
    <topic>ඕල්කට් කුසලාන ක්‍රිකට් තරගාවලිය කල් යයි</topic>
    <author/>
    <content>දෙසැම්බර් 2 සිට 4 දක්වා මාතර උයන්වත්ත ක්‍රීඩාංගණයේදී පැවැත්වීමට නියමිතව තිබූ 13 වැනි හෙන්රි ස්ටීල් ඕල්කට් අනුස්මරණ අභියෝගතා කුසලාන ක්‍රිකට් තරගාවලිය දකුණු පළාතේ පවතින අයහපත් කාළගුණ තත්ත්වය හේතුවෙන් කල් දැමූ බවත් කාලගුණ තත්ත්වය යහපත් වූ පසු තරගය ඉදිරියේ දී පැවැත්වෙන බව ද ආදි රාහුල ශිෂ්‍ය සංගමය දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=s1111308</link>
    <topic>වසර 16කට පසු දකුණු ආසියා කුසලානය ගෙන එන්න ශ්‍රී ලංකා පාපන්දු පිල නවදිල්ලි නුවරට යයි</topic>
    <author>ප්‍රින්ස් ගුණසේකර</author>
    <content>වසර 16 කට පෙර දිනාගත් දකුණු ආසියානු පාපන්දු කිරුළ නැවැත මවුබිමට ගෙනඒමේ අදිටනින් යුතු ශ්‍රී ලංකා පාපන්දු ක්‍රීඩකයෝ අද පෙරවරු 6.30ට ඉන්දියාවේ නවදිල්ලි නුවර බලා පිටත්විය. දෙසැම්බර් 2 දා සිට 11 දක්වා ඉන්දියාවේ නවදිල්ලි නුවර ශ්‍රී ජවහල්ලාල්නේරු ක්‍රීඩාංගණයේදී පැවැත්වෙන දකුණු ආසියානු පාපන්දු සම්මේලන කුසලාන තරගාවලියට ශ්‍රී ලංකාව, ඉන්දියාව, පාකිස්තානය, බංග්ලාදේශය, භූතානය, ඇෆ්ගනිස්තානය, නේපාලනය හා මාලදිවයින මේ තරගාවලියට සහභාගී වෙති.මෙවර ශ්‍රී ලංකා පාපන්දු පිලේ නායකත්වය සෝන්ඩර්ස් ක්‍රීඩා සමාජයේ රෝහණ රුවන්තිලකට හිමිව තිබේ. එම්.එම්. ඉසෙදීන්, චතුර ගුණරත්න, නදීක පුෂ්පකුමාර හා තිළිණ සුරංග යන ජ්‍යෙෂ්ඨ ක්‍රීඩකයන්ගේ සහාය ද ශ්‍රී ලංකා පිලට ලැබී ඇත.ශ්‍රී ලංකාව ‘ඒ’ කාණ්ඩයෙන් තරග වදින අතර පසුගිය සූර ඉන්දියාව, භූතානය හා ඇෆ්ගනිස්තානය එම කණ්ඩායමට එක්ව සිටිති.‘බී’ කාණ්ඩයෙන් බංග්ලාදේශය, මාලදිවයින, පාකිස්තානය හා නේපාලය තරග වදිති.ශ්‍රී ලංකාව මේ තරගාවලියේ සූරතාව 1995 දී දිනාගත්තේය. බංග්ලාදේශය (2003) හා මාලදිවයින (2008) මේ තරගාවලියේ සූරතාව දිනාගෙන තිබේ. වැඩිම වාර ගණනක් දකුණු ආසියානු පාපන්දු කිරුළ සතුකර ගැනීමට ඉන්දියාව සමත්ව සිටී.අවසන්වරට 2009දී හා 1993, 1997, 1999 හා 2005 වසරවලදීද ඉන්දියාව දකුණු ආසියාවේ පාපන්දු සූරයන් බවට පත්විය.ශ්‍රී ලංකා පාපන්දු පිල 2009 අවසන් පූර්වවටය දක්වා පැමිණීමට සමත්විය.ශ්‍රී ලංකා පිලේ පුහුණුකරු කොරියානු ජාතික ජැං ජුන්ග් මහතා පවසන්නේ ශ්‍රී ලංකා පාපන්දු පිල අවසන් පූර්ව වටය දක්වා පැමිණෙනු ඇති බවයි. ශ්‍රී ලංකාව සහභාගීවන මූලික වටයේදී ඉන්දියාව පමණක් අභියෝගයක් වනු ඇති බව ඒ මහතා පැවසීය. “ශ්‍රී ලංකා පාපන්දු පිල ඉතාම සමබර කණ්ඩායමක්. අපි හොඳ තරගයක් ලබාදී තරගාවලියේ ජීවය වැඩි කරන කණ්ඩායමක් බවට පත්වේවි.” ජැං ජුන්ග් මහතා පැවසීය.තරග කාල සටහන මෙසේය.දෙසැම්බර් 2 දා බංග්ලාදේශය – පාකිස්තානයමාලදිවයින - නේපාලයදෙසැම්බර් 3 දා – ඉන්දියාව - ඇෆ්ගනිස්තානයශ්‍රී ලංකාව - භූතානයදෙසැම්බර් 4 දා නේපාලය – බංග්ලාදේශයපාකිස්තානය – මාලදිවයිනදෙසැම්බර් 5දා ඇෆ්ගනිස්තානය - ශ්‍රී ලංකාව භූතානය – ඉන්දියාවදෙසැම්බර් 6 දා පාකිස්තානය - නේපාලයමාලදිවයින – බංග්ලාදේශයදෙසැම්බර් 7 දා භූතානය – ඇෆ්ගනිස්තානයශ්‍රී ලංකාව - ඉන්දියාවදෙසැම්බර් 9 දා අවසන් පූර්ව තරගදෙසැම්බර් 11 දා අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=f1111301</link>
    <topic>මෙවර අයවැය යෝජනා ආර්ථිකයේ ඉදිරි පිම්මක්</topic>
    <author>සාකච්ඡා කෙළේ ධම්මික සෙනෙවිරත්න ඡායාරූප මහින්ද විතානච්චි</author>
    <content>රට සංවර්ධනය කරා ගෙනයාමේදී පර්යේෂණවල ඇති වැදගත්කම සහ එම වැදගත්කම අවබෝධ කර ගනිමින් මෙවර අය වැයෙන් පර්යේෂණ දිරිගැන්වීම සඳහා මෙන්ම පර්යේෂණ සංස්කෘතියක් ඇති කිරීම සඳහා ලබාදී ඇති දායකත්වය පිළිබඳ නාවික හා ගුවන් සේවා තොරතුරු හා පර්යේෂණ ආයතනයේ සභාපති කොළඹ විශ්වවිද්‍යාලයේ මානව සම්පත් අභිවර්ධන ආයතනයේ ගණිතය හා සංඛ්‍යානය පිළිබඳ කථිකාචාර්ය නිහාල් හේවගේ මහතා සමඟ කළ සාකච්ඡාවකි.* මේ වර්ෂය සඳහා ඉදිරිපත් වූ අය වැයෙන් මෙන්ම ඉදිරි වර්ෂය සඳහා ඉදිරිපත් කළ අය වැයෙනුත් පර්යේෂණ දිරිගැන්වීම සඳහා විශාල අවධානයක් යොමු කෙරුණා. එහි වැදගත්කම ඔබ පැහැදිලි කරන්නේ කෙසේද?මෙතෙක් අපේ රටේ ඉදිරිපත් වී ඇති බොහෝ අයවැය යෝජනාවල සංවර්ධනය සඳහා පර්යේෂණවල දායකත්වය ලබාගැනීම හෝ වැදගත්කම පිළිබඳ යම් ආකාරයකට කතා කර තිබුණා. නමුත්, මහින්ද රාජපක්‍ෂ ජනාධිපතිතුමා 2011 වසර සඳහා ඉදිරිපත් කළ අය වැය ලේඛනයෙන් තමයි පළමුවරට සංවර්ධනය සඳහා පර්යේෂණවල ඇති වැදගත්කම ගැන නිසි දැක්මකින් යුතුව පර්යේෂණ දිරිගැන්වීම සඳහා යෝජනා ඉදිරිපත් කළේ. මේ වර්ෂය සඳහා වූ අයවැය ලේඛනය ඉදිරිපත් කරමින් 34 වැනි ඡේදය යටතේ එතුමා මේ ගැන කතා කළා. එහිදී ඉදිරි දශකය තුළ ජාතික වශයෙන් පර්යේෂණ හා සංවර්ධනය පිළිබඳ රාජ්‍ය හා පෞද්ගලික දෙඅංශයේම යොමුවීම පිළිබඳ අවධාරණය කළා.නමුත් ජනාධිපතිතුමා පෙන්වා දුන් මේ කාරණය පිළිබඳ රාජ්‍ය හා පෞද්ගලික අංශ එතරම් අවධානය යොමසු කොට නැති බවත් පෙනෙනවා. සෑම අමාත්‍යාංශයකම වැය ශීර්ෂයෙන් 0.5ක් පර්යේෂණ සඳහා යොදා ගන්නා ලෙස ඉල්ලා සිටියත් එය එලෙසම ක්‍රියාත්මක වුණාද කියන එක ප්‍රශ්නයක්. පෞද්ගලික අංශය යම් ආකාරයකින් පර්යේෂණ සඳහා දායකත්වයක් සපයනවා නම් යම් ප්‍රතිශතයක් සඳහා පෞද්ගලික අංශයට බදු සහන ලබාදීමටත් යෝජනා කෙරුණා. එම සහන ලබාගනිමින් ඔවුන් පර්යේෂණවල නිරත වූවාදැයි කිව නොහැකියි.මේ නිසා අයවැය මඟින් ලබාදී ඇති සහන පර්යේෂණ දිරිගැන්වීම සඳහා දායක කරගැනීම මේ සෑම අංශයකම කාර්යයක්.* නාවික හා ගුවන් සේවා තොරතුරු හා පර්යේෂණ ආයතනය ඇති කළේ මේ අරමුණ සඵල කර ගැනීම උදෙසා ද?නාවික හා ගුවන් සේවා තොරතුරු හා පර්යේෂණ ආයතනය ස්ථාපිත කළේ 2009 වසරේදී. නාවික හා ගුවන් ක්‍ෂේත්‍ර දෙකටම අවශ්‍ය තොරතුරු රැස්කිරීමටත් පර්යේෂණ සිදුකිරීමටත්. සාමාන්‍යයෙන් තොරතුරු රැස්කිරීම සිදුවුණත් පර්යේෂණ කිරීම දින 2, 3 න් සති 2 , 3 න් හෝ මාස 2, 3න් කරන්න බෑ. සමහර විට ඒ සඳහා මාස 6ක් අවුරුද්දක් අවුරුදු 3 ක් පමණ ගතවනවා.සමහර අය අපෙන් අහනවා මේ ආයතනය සිදුකරන පර්යේෂණ ප්‍රමාද ඇයි කියලා. තොරතුරු රැස් කරන්න ගියාමත් ගැටලු ඇතිවෙනවා. විශේෂයෙන් පෞද්ගලික අංශය හා ජනතාව මේ ගැන බියක් දක්වනවා. තොරතුරු ලබාගෙන ආදායම් බදු දැලට හසුකර ගනීවි කියල ඔවුන් අනියත බියක් පළ කරනවා. රාජ්‍ය අංශයෙන් තොරතුරු රැස්කිරීමේදී ඇතිවන ගැටලුව තමයි, පර්යේෂකයන් රස්තියාදු කරවීම අපේ ආයතනයත් සමඟ සම්බන්ධ වී මේ ක්‍ෂේත්‍රයේ නියැළෙන විශ්වවිද්‍යාල සිසුවියන්ගෙන් ලැබෙන ප්‍රධාන චෝදනාවක් තමයි, නිසියාකාරව තොරතුරු ලබාදෙන්නේ නෑ කියන එක. කඩිනමින් තොරතුරු ලබාදීමට හැකියාව තිබියදීත් ඔවුන් රස්තියාදු කරවීම සිදුවෙනවා.* පර්යේෂණ සංස්කෘතියක් ඇති කිරීම සඳහා 2011, 2012 අය වැය ලේඛන මඟින් දක්වා ඇති දායකත්වය ඔබ කොහොමද දකින්නෙ?අපට පර්යේෂණ සංස්කෘතියක් අවශ්‍යයි. හැබැයි ඒක එකවර බිහිවන දෙයක් නෙවෙයි. ඊට යම් කාල වකවානුවක් අවශ්‍යයි. 2011 වසර සඳහා වූ අය - වැයෙන් ජනාධිපතිතුමා පර්යේෂණ සදහා ඉදිරි දශකයක් යෝජනා කළේ. පර්යේෂණ සංස්කෘතියක වැදගත්කම දූරදර්ශීව හඳුනා ගනිමිනුයි.විශේෂයෙන් මෙවැනි පර්යේෂණ සිදුකිරීමේදී විශ්වවිද්‍යාල ප්‍රජාව පිළිබඳ වඩාත් විශ්වාසය තබනවා. ඔවුන් තමයි ප්‍රධාන වශයෙන් ම දායක කරගන්නේ. මේ නිසා 2011 වසර සඳහා ඉදිරිපත් කළ අය - වැය මඟින් විශ්ව - විද්‍යාල ආචාර්යවරුන් සඳහා 25% ක පර්යේෂණ දිරි දීමනාවක් ලබාදීමට පියවර ගත්තා. විශ්වවිද්‍යාල පද්ධතිය ආශි‍්‍රතව පර්යේෂණ සඳහා නැඹුරුතාවක් ඇති කිරීම ඉන් අරමුණු කෙරුණා.පර්යේෂණ සිදු කිරීමේදී දැරීමට සිදුවන වැය බර නොයෙක් අන්දමින් සපයා ගැනීමට අවකාශ තිබෙනවා.2012 වසර සඳහා ජනාධිපතිතුමා ඉදිරිපත් කළ අය - වැය ලේඛනය මඟින් 2011 වසර සඳහා ඉදිරිපත් කළ යෝජනාව පෙරට ගෙන යාම සඳහා ක්‍රියා කර තිබෙනවා. 2012 සඳහා වන අය - වැය ලේඛණයේ 21 වැනි පිටුවේ 64, 65 යෝජනා මඟින් සිදුකරන්නේ එයයි.2011 වසර සඳහා අය - වැය ඉදිරිපත් කරමින් ජනාධිපතිතුමා විශ්වවිද්‍යාල ප්‍රජාවගෙන් ඉල්ලා සිටියේ පර්යේෂණයන්හි නියැලෙන ලෙසයි. 2012 වසර සඳහා අය වැය ඉදිරිපත් කරමින් මේ ඉල්ලීම එතුමා තවත් පුළුල් කරනවා. එනම් ගොවීන්, සුළු හා මධ්‍ය පරිමාණ ව්‍යවසායකයන් හා ශිෂ්‍යයන්ගෙන් එතුමා ඉල්ලා සිටින්නේ පර්යේෂණ හා තාක්‍ෂණික නැඹුරුතාවකට යොමුවන ලෙසයි. දැනට විශ්වවිද්‍යාල හා පර්යේෂණ ආයතනවල සිටින පර්යේෂකයන් සංඛ්‍යාව 4000 ක් පමණ වෙනවා. මේ සංඛ්‍යාව වසර 2020 වනවිට 20000 දක්වා ඉහළ නැංවීමත් මෙයින් අපේක්‍ෂා කරනවා.65 වෙනි යෝජනාව අනුව, විශේෂයෙන්ම පර්යේෂණවලින් ලබන ආදායම සඳහා උපරිම බද්ද 24% සිට 16% දක්වා අඩුකර තිබෙනවා. මෙවැනි යෝජනා පෞද්ගලික අංශයත් පර්යේෂණ ක්‍ෂේත්‍රය සඳහා යොමුකිරීමට බලපානවා. එසේම පර්යේෂණ හා තාක්‍ෂණික අංශයන්හි සියලු ආදායම් සඳහා ආදායම් බදු 20% ට අඩුකර තිබෙනවා. එම අංශ වැට් බද්දෙන් නිදහස් කර තිබෙනවා. මේ යෝජනා රටේ පර්යේෂණ සංස්කෘතියක් ඇති කිරීම සඳහා බෙහෙවින්ම බලපානවා.* ඇතැම් අය මතු කරන කාරණයක් තමයි, පර්යේෂණ කිරීම සඳහා රාජ්‍ය අංශයක් අවශ්‍යද කියන එක. මේ ගැන ඔබ මොකද කියන්නේ?අපේ රටේ විතරක් නෙවෙයි ලෝකයේ වෙන රටවලත් සංවර්ධනයට අවශ්‍ය පර්යේෂණ සිදුකරන්නේ රාජ්‍ය අංශයයි. පර්යේෂණ කියන්නෙ ආදායම් ඉපදවීමේ අරමුණින් කරන ඒවා නොවේ. සංවර්ධනය හා සේවා සැපයීම අරමුණු කරමින් තමයි අපේ වැනි ආයතන පර්යේෂණ කරන්නෙ. නමුත්, පෞද්ගලික අංශයට තනිකරම පර්යේෂණ සිදුකිරීමට පැවරුණොත් ඔවුන් ඒවා කරන්නේ ලාබ ඉපයීම අරමුණු කර ගෙනයි. එවිට පර්යේෂණ සඳහා වැයවන මුදලත් පාරිභෝගිකයා නැත්නම් මහජනයා මත පැටවීම සිදු වෙනවා. මම හිතන්නෙ ජනාධිපතිතුමා මේ කාරණය මැනවින් තේරුම් ගෙන තිබෙනවා. ඒ බව 2012 වසර සඳහා ඉදිරිපත් කළ අය - වැය ලේඛණයේ 65 වෙනි යෝජනාවෙන් පැහැදිලියි. රාජ්‍ය අංශය පුද්ගලික අංශය වෙනුවෙන් පර්යේෂණ සිදුකළ විට ඒ වෙනුවෙන් ලැබෙන ආදායමෙන් 50% න් පර්යේෂකයන්ට දිරි දීමනා ලෙස ගෙවන හැටියටත් ඉන් යෝජනා කර තිබෙනවා.එසේම ජාතික පර්යේෂණ සභාව සඳහා රුපියල් මිලියන 500 ක් ද මේ අයකුගෙන් වෙන් කළා. විශේෂයෙන් කුඩා හා මධ්‍ය පරිමාණ පර්යේෂණ ව්‍යාපෘති දිරිගැන්වීම ඉන් අපේක්‍ෂා කරනවා. වෙනත් ක්‍ෂේත්‍ර සඳහා යොමුකර ඇති මුදල්වලට සාපේක්‍ෂව බැලුවත් පර්යේෂණ ක්‍ෂේත්‍රය සඳහා විශාල මුදලක් වෙන්කර ඇති බව පෙනෙනවා. මේ අය - වැය රටේ සංවර්ධනය සඳහා පර්යේෂණවල ඇති වැදගත්කම මනාව තේරුම්ගත් අය - වැයක්. අපේ යුතුකම විය යුත්තේ එම පහසුකම් උපයෝගී කර ගනිමින් මේ රටේ සංවර්ධනයට වඩාත් වැදගත්වන ලෙස තොරතුරු රැස්කිරීම හා පර්යේෂණ සිදු කිරීමයි. එයට විශ්වවිද්‍යාල ආචාර්යවරු සහ සිසු - සිසුවියන් දායක විය යුතුයි.* එසේ දායකවීම මඟින් ඔවුන්ගේ පැත්තෙනුත් යහපතක් වෙනවාද?එක් අතකින් විශ්වවිද්‍යාල ආචාර්යවරුන්ට මේ පර්යේෂණ සඳහා ලකුණු ලැබෙනවා. තමන්ගේ ආදායමටත් එය යහපත්. විශ්වවිද්‍යාල සිසු - සිසුවියන්ටත් පර්යේෂණ පිළිබඳ මනා ප්‍රායෝගික අවබෝධයක් ලබා ගැනීමට හැකිවීම ඔවුන්ටත් යහපතක්. ඒ වගේම මෙහි අවසන් ප්‍රතිඵලය රටේ සංවර්ධනයට එකතු වෙනවා. අපගේ යුතුකම විය යුත්තේ අප සිදුකරන පර්යේෂණ, පර්යේෂණ වාර්තාවලට පමණක් සීමා නොකර රටේත් - මහජනතාවගේත් සුබ සිද්ධියට අදාළ වන පරිදි ඒවා යොමු කිරීමයි. රටේ ආර්ථිකයට එමඟින් යම් හෝ දායකත්වයක් දැක්විය හැකි නම් එයත් විශාල වශයෙන් වැදගත්.පර්යේෂණ ක්‍ෂේත්‍රය ඔස්සේ අපට එවැනි දායකත්වයක් දක්වන්න පුළුවන්නම් නිදහස් අධ්‍යාපනය තුළින් අප ලැබූ ඉගෙනීමේ ණයත් ගෙවීමට පුළුවන්. මේ නිසා මා දකින්නේ මෙවර අය - වැයෙන් පර්යේෂණ පිළිබඳ ඉදිරිපත්වූ යෝජනා ඉදිරි වසරක්, දෙකක් සඳහා නොව වසර 10 කටත් එහායින් දූරදර්ශීව දකිමින් කළ ඒවා ලෙසයි.* ලෝකයේ වෙනත් රටවල නම් අලුත් වෙනස්කම් කරද්දී ඊට පෙර ඒවා ගැන තොරතුරු රැස්කරනවා. පර්යේෂණ වාර්තා ලබාගන්නවා. අපේ තත්ත්වය ඊට වඩා වෙනස් ද?වෙනත් රටවල නම් එවැනි දේට කලින් පර්යේෂණ කර වාර්තා පිළියෙල කරනවා. වාර්තා යනුවෙන් මා අදහස් කරන්නේ තාක්‍ෂණික ඇගයීම් කමිටු වාර්තා නෙවෙයි. අලුතින් යමක් කරන්න කලින් ඒක මොනතරම් ශක්‍යතාවකින් යුක්තදැයි සොයා බලන්නෙ පර්යේෂණ මඟින් ඒ ඔස්සේ යම් මතයක ගොඩනැඟූ පසු ඒ පිළිබඳ කතිකාවක් ඇතිවෙනවා. ඉන්පසුවයි අලුත් හඳුන්වාදීම හෝ කුමක් හෝ කරළියට එන්නෙ. නමුත් අපේ රටේ එහෙම තත්ත්වයක් තිබුණේ නෑ. ඒ වෙනුවට පුද්ගලානුබද්ධ ව කටයුතු කරන තත්ත්වයක් තිබුණේ. එවැනි දේ අසාර්ථක වෙන්න බලපෑවේත් මේ තත්ත්වයයි. ඒ නිසා යමක් කරන්න කලින් එහි ශක්‍යතාව පිළිබඳ මුලින් අධ්‍යයනය කළ යුතුයි. නව වැඩපිළිවෙළ ඇතිකළ යුත්තේ ඉන්පසුවයි. මේ ක්‍රියා පිළිවෙතට 2012 වසර සඳහා ඉදිරිපත් වූ අය වැයෙන් විශාල තල්ලුවක් ලැබී තිබෙනවා. ජනාධිපතිතුමා ඉන් නොකියා කියන්නෙ පනින්න පෙර සිතා බලන්න කියන කාරණය කියල මට හිතෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=f1111302</link>
    <topic>ලෝක දේශපාලන කරළියේ ශ්‍රී ලාංකේය භූමිකාව</topic>
    <author>පරිවර්තනය ජී. ආර්. ඩිංගිරිබණ්ඩා</author>
    <content>කෘතහස්ත දේශපාලනඥයකු වූ දිවංගත ඩී.ඒ. රාජපක්ෂ මහතා ගේ ගුණ සමරමින් රාජපක්ෂ අනුස්මරණ අධ්‍යාපනික සංස්කෘතික හා සමාජ සේවා පදනම සංවිධාන කළ ඩී.ඒ. රාජපක්ෂ ගුණසමරු දෙසුම මෙවර පවත්වන ලද්දේ ප්‍රංශයේ සහ ඇමරිකාවේ හිටපු තානාපති අන්තර්ජාතික බෞද්ධ ඇකඩමියේ අධ්‍යක්ෂ, කැලිෆෝනියා ප්‍රාන්ත විශ්වවිද්‍යාලයේ බුද්ධාගම, හින්දු ආගම පිළිබඳ අනුබද්ධ මහාචාර්ය ආනන්ද ඩබ්ලිව්. ජී. ගුරුගේ මහතා විසිනි. ජනාධිපති මහින්ද රාජපක්‍ෂ මහතා, ශිරන්ති රාජපක්‍ෂ මහත්මිය සහ කතානායක චමල් රාජපක්‍ෂ, ආර්ථික සංවර්ධන ඇමැති බැසිල් රාජපක්‍ෂ, ආරක්‍ෂක ලේකම් ගෝඨාභය රාජපක්‍ෂ, පාර්ලිමේන්තු මන්ත්‍රී නාමල් රාජපක්‍ෂ මහත්වරු ප්‍රධාන ඩී. ඒ. රාජපක්‍ෂ මහතා ගේ දරු මුණුබුරන් හා ඥාති මිත්‍රාදීන් ගේ සහභාගිත්වයෙන් පැවැති මේ දේශනයේ මුලසුන දරන ලද්දේ අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත නාහිමියන් විසිනි. “ශ්‍රී ලංකාව යුරෝපා ආසියා වාණිජ කේන්ද්‍රයේ සිට ජගත් සමාජ දේශපාලන කරළියට” තේමාව ඔස්සේ මහාචාර්ය ආනන්ද ඩබ්ලිව්. ජී. ගුරුගේ මහතා පවත්වන ලද දේශන ඇසුරෙන් මේ ලිපිය සැකසිණි.මෙහි පළමු කොටස ඊයේ (29) පත්‍රයේ පළවිණි.බටහිරින් පැමිණි ග්‍රීක රෝමානු නැව් ද, නැඟෙනහිරින් පැමිණි චීන නැව් ද මේ වරාය තුළට යාත්‍රා කළේ ය. පැහැදිලි වශයෙන් ම ශ්‍රී ලංකාවේ නැව්, මේ දිශා දෙකට ම යාත්‍රා කළ අතර තමන්ගේ වරායන්ට පැමිණි වශාලතම නැව් ශ්‍රී ලංකාවේ නැව් බවට චීන වංශකථාකරුවකු වාර්තා කර තිබේ. බටහිරට අපනයනය කරනු ලැබූ ශ්‍රී ලංකා භාණ්ඩ අතර කුළුබඩු, මුතු, මැණික් සහ අනර්ඝ පාෂාණ වර්ග ප්‍රධාන තැනක් ගන්නට ඇති අතර, නැගෙනහිරට අපනයනය කරන්නට ඇත්තේ මහා පරිමාණයේ වාරිමාර්ග වැඩපිළිවෙළ යටතේ නිපදවන ලද සහල්, මෑතක දී සිදු කරනු ලැබූ කැණීම්වලින් සොයාගත් වාණිජ පරිමාණයේ උඳුන්වලින් නිපදවන ලද යකඩ, ඇත්දත් සහ අලින් විය හැකි ය.දෙපාර්ශවයටම අපනයනය කරනු ලැබූ භාණ්ඩ දෙකක් වන්නේ ඉහළ තත්ත්වයේ කපු රෙද්දක් වන මුස්ලින් සහ රජුන් ගේ ප්‍රියතම ආහාරයක් වූ කිතුල් පැණි යි.ක්‍රි.පූ. හතරවැනි සියවසේ පටන් ශ්‍රී ලංකාව සමඟ තම රටවල් සබඳතා පැවැත්වූ බවට ග්‍රීක හා ලතින් ලේඛකයන් හතළිහක් පමණ වාර්තා කර තිබෙන අතර, පර්සියානු හා අරාබි ලේඛකයන් ද එතරම් ගණනක් එවැනි වාර්තා පළකොට තිබේ. ක්‍රි. පූ. පළමුවැනි ශතවර්ෂයේ දී ප්ලීනි විසින් රෝමයේ ඔගස්ටස් නැත්නම් ක්ලෝදියස් අධිරාජයාගේ රාජ සභාවට පත් කරනු ලැබූ තානාපතිවරුන් හතරදෙනා සම්මුඛ පරීක්ෂණයකට ලක් කරනු ලැබූ අතර, ඔවුන් ශ්‍රී ලංකා රජතුමා සහ රජය පිළිබඳ ඉතා සතුටුදායක විස්තරයක් සපයා ඇත. එයින් එක් තානාපති නිලධාරියෙකු වූයේ චීනයේ ශ්‍රී ලංකා තානාපතිවරයාගේ පුත්‍රයායි.තැප්‍රොබේනයඉතාමත් සවිස්තර තොරතුරක් ලැබෙන්නේ ශ්‍රී ලංකාව “තැප්‍රොබේනය” යනුවෙන් හඳුන්වා දෙමින් තොලමි විසින් දෙවැනි ශතවර්ෂයේ දී අඳින ලද සිතියමෙනි. දිවයිනේ ප්‍රධාන භූ ලක්ෂණ සහ නගර ගණනාවක හා වරාය හතරක පිහිටීම සහ නම් එහි අඩංගු වෙයි. පැහැදිළි වශයෙන් ම නාවිකයන්ගේ කතන්දරවලට අනුව මෙරට පවරා දී තිබූ වැදගත්කම පිළිබිඹු වන ආකරයෙන් මෙරටේ විශාලත්වය බොහෝ ගුණයකින් වැඩිකර මෙහි පෙන්වා දී තිබේ. ක්‍රි.ව. 550 දී පමණ කොස්මාස් ඉන්ඩිකෝප්ලියුස්ටේස් ක්‍රිස්ටියන් ටොපෝග්රුපි (ක්‍රිස්තියානි භූ ලක්ෂණ) නමින් ග්‍රන්ථයක් රචනා කළේ ය; රතු මුහුදේ හා ඉන්දියානු සාගරයේ සිදු කළ චාරිකා පිළිබඳ කරුණු අඩංගු වන එහි ශ්‍රී ලංකාව පිළිබඳ විස්තිර්ණ වර්ණනාවක් ද දක්නට ලැබේ. දේවගැතියන් හා භක්තිකයන් සහිත නෙස්ටෝරියානු ක්‍රිස්තියානි දේවස්ථානයක් අනුරාධපුරයේ තිබෙන බව ඔහු සදහන්කොට ඇත.රටේ අගනුවර විදේශිකයන් පදිංචි වී සිටි බව තවදුරටත් සනාථ කරමින් චීන ජාතික ෆාහියන් (ක්‍රි.ව. 410 දී පමණ) වන්දනාකරුවා පවසන්නේ සේඛියානු (පැරණි යේමනය) ජාතික වෙළෙන්දන්ගේ නිවාස ඉතා අලංකාර ලෙස සරසා තිබූ බවයි.කොස්මාස් ඉන්ඩිකෝප්ලියුස්ටේස් මේ දිවයින හැඳින්වූයේ අතරමැදි මහා වෙළෙඳපොල හෙවත් එම්පෝරියම් මිඩියාට්‍රික්ස් යනුවෙනි. වත්මන් ව්‍යවහාරයට අනුව එහි අර්ථය “සුපිරි වෙළෙඳ මධ්‍යස්ථානය” යන්නයි. එය ඇත්ත වශයෙන් ම ඒ අවදියේ දී යුරෝපයත් චීනයත් අතර වැටී තිබුණු මුහුදුබඩ සේද මාවතෙහි මධ්‍ය ලක්ෂ්‍යය විය. තව ද, එම ස්ථානයේ දී භාණ්ඩ හුවමාරු කරගනු ලැබු ජාතීන්ගේ විවිධත්වය පිළිබඳ මාන්නායි වරාය මොනවට සාක්ෂි දරයි. 1980 දශකයේ මුල් භාගයේ දී මාන්නායි හි සිදුකරනු ලැබූ මූලික කැනීම් තුනක දී ග්‍රීසිය, රෝමය, පර්සියාව, වෙනීසිය හා අරාබියේ පැරැණි මානව කෘති ගණනාවක් හමුවිය.යළිත් මෙරටට සාමය උදා වී ඇති බැවින්, මාන්නායි හි පුරාවිද්‍යාත්මක කටයුතු උද්යෝගීමත් ලෙස ඇරඹීමට අවශ්‍ය විධිවිධාන සලසන මෙන් මම මේ අවස්ථාවේ දී ජනාධිපතිතුමාගෙන් අයැද සිටිමි. යුරෝපීය – ආසියානු වෙළෙඳ මධ්‍යස්ථානයක් වශයෙන් ශ්‍රී ලංකාව සතු වැදගත්කම ලොවට හෙළිදරව් කිරීමට අවස්ථාව උදාවීම ඊට හේතුවයි.චීනයේ විවිධාකාර රාජවංශවල ඉතිහාසයෙන් මීටත් වඩා පුළුල් සවිස්තරාත්මක තොරතුරු ලැබෙයි. පුරා ශත වර්ෂ දහසයකට වැඩි කාල පරිච්ඡේදයක් ඇතුළත ශ්‍රී ලංකාවෙන් චීන රාජ සභාවලට යවන ලද දූත මෙහෙය ගණනාවක් පිළිබඳ එරට ඉතිහාසය සඳහන් කරයි. මේ අතරින් අවසාන දූත මෙහෙය වන්නේ කෝට්ටේ හයවැනි පරාක්‍රමබාහු සමයේ දී (ක්‍රි.ව.1411 – 1466) සිදුකෙරුණු දූත මෙහෙය හතරයි.විදේශ සබඳතාඅපගේ විදේශ සබඳතා පිළිබඳ මෙකී තොරතුරු සියල්ලට ම සාපේක්ෂ වශයෙන් ශ්‍රී ලංකා මූලාශ්‍රයන් අතිශයින් දුර්වල වෙයි. නිදසුනක් වශයෙන්, දුට්ඨ ගාමිණි රජු (ක්‍රි.පූ. 161 – 137) විසින් රුවන්වැලිසෑය විවෘත කිරීමේ උත්සවයට සහභාගීීවූ නියෝජිතයන් වශයෙන් මහාවංශය ගෙනහැර දක්වන නම් ලැයිස්තුවේ සුප්‍රකට ඉන්දියානු ආරාමයන්ට අමතරව කාශ්මීරය, පල්ලවභෝග සහ අලිකාසන් ද පිළිබඳ සඳහන් වෙයි. මහාවංශය පාදක කර ගනිමින් දහවැනි ශත වර්ෂයේ දී රචිත ටිකාවේ රුවන්වැලිසෑය අලංකාර කිරීම පිණිස භාතිකාභය රජු (ක්‍රි.පූ. 22 – ක්‍රි.ව.7) පබළු ලබාගත් ස්ථානය වශයෙන් රොමානුක්ක (රොමානුස්) නම් කරයි. තව ද, ඇත්ත වශයෙන් ම ගාලු වරායේ චීන, පර්සියානු හා දෙමළ භාෂාවලින් රචිත තෛ‍්‍රභාෂික අභිලේඛණයක් දක්නට ලැබේ. වාසනාවකට මෙන් ලෝක සංස්කෘතියට ශ්‍රී ලංකාවෙන් ලබාදුන් දායකත්වය පිළිබඳ තොරතුරු රාශියක් විදේශීය මුලාශ්‍රයන් හි දක්නට ලැබේ. මේවායේ විශේෂයෙන් ම සඳහන් වන්නේ බෞද්ධාගම ප්‍රවර්ධනය කිරීමෙහිලා ශ්‍රී ලංකාව ඉටුකරන ලද මෙහෙවර පිළිබඳවයි.ඉන්දියාවේ ආන්ද්‍ර ප්‍රදේශ්හි නාගර්ජුනකොණ්ඩහි දක්නට ලැබෙන දෙවැනි හෝ තුන්වැනි ශතවර්ෂවල රචිත ප්‍රකෘත අභිලේඛණ දෙකක සිහල විහාරයක් (සිංහල විහාරයක්) පිළිබඳ සඳහනක් ඇත. මේ විහාරයේ ශ්‍රී ලංකාවට ආවේණික චේතියඝරයක් සහ බෝධිඝරයක් තිබු අතර, කාශ්මීරයට, චීනයට හා ඉන්දියානු අර්ධද්වීපයේ ප්‍රදේශ ගණනාවකට බෞද්ධාගම පැතිරවීමට උත්සුක වූ තම්බපණ්ණියේ භික්ෂූන් එහි වාසය කළ බවත් සඳහන් වෙයි. සමුද්‍රගුප්ත (ක්‍රි.ව.330 – 375) නම් ගුප්ත අධිරාජයා පිළිබඳ ප්‍රශස්තියක් අඩංගු අලහබාද් අභිලේඛණයෙහි ශ්‍රී ලංකාව ‘සෛන්හලක” වශයෙන් හඳුන්වා දී ඇත. බුද්ධගයාව වන්දනා කිරීම පිණිස පැමිණෙන ශ්‍රී ලංකාවාසීන්ගේ ප්‍රයෝජනය පිණිස සිරිමේඝවර්ණ රජු (ක්‍රි.ව. 301 – 328) විසින් ගුප්ත අධිරාජයාගේ අවසරය මත සාදන ලද විහාරයක් පිළිබඳ වාර්තාවක් බුද්ධගයාවේ දක්නට ලැබේ. ඉන්දියාවෙන් බෞද්ධාගම අතුරුදහන් වී යන තෙක් ම එම විහාරය භාවිතයට ගෙන තිබු බවට සාධක ඇත.ඉන්දියානු බෞද්ධ දර්ශනවාදියකු වූ නාගර්ජුන ගේ (දෙවැනි ශත වර්ෂයේ පමණ) ශිෂ්‍යයා වූයේ ආර්යදේව නමැති ශ්‍රී ලංකා කුමරෙකු වූ අතර, නාලන්දා විශ්වවිද්‍යාලයේ ආශ්‍රමාධිපති වශයෙන් ඔහු පත් වී ඇත. මේ අන්දමින් අජන්තාවේ බලවත් තනතුරක් දැරූ ශ්‍රී ලාංකික භික්ෂුවක් සිටි අතර, දිවයිනට සිංහලයන්ගේ ආගමනය සනිටුහන් කෙරෙන ඉතාමත් ආකර්ෂණීය බිතුසිතුවමක් එහි චිත්‍රණය කර ඇත්තේ ඒ නිසා බව විශ්වාස කෙරේ.සිංහල භාෂාවෙන් චීන භාෂාවට සිදුකළ පරිවර්තන පිළිබඳත් චීනයෙන් සාක්ෂි ලැබී ඇත. අභයගිරි විහාරයේ උපතිස්ස ස්ථවිරයන්ගේ කෘතියක් වන “විමුක්තිමග්ග“ චීන භාෂාවට පරිවර්තනය කර ඇත්තේ සී-ටාවෝ-ලූන් නමිනි. මේ අතර සිංහල විනය අටුවාවක් “ෂෑන් – ජියැන් – ලූ – පිපෝෂා” නමින් පරිවර්තනය කෙරී ඇත. මේ විනය අටුවාව චීන භාෂාවට පරිවර්තනය කෙරී ඇත්තේ සිංහල මුල් කෘතිය ඇසුරෙන් වන අතර, එය බුද්ධඝෝෂ හිමියෝ “සමන්තපාසාදිකා” නමින් පාලි භාෂාවට පරිවර්තනය කළහ.ෆාහියන් භික්ෂුව ශ්‍රී ලංකාවෙන් රැගෙන ගිය ධර්මගුප්තික විනය ග්‍රන්ථය මේ දක්වා සමස්ත නැෙඟනහිර ආසියාවේ ආශ්‍රමික කටයුතු සඳහා මාර්ගෝපදේශකත්වය දක්වන සංඝවිනය නීති වෙයි. මීට සමාන බලපෑමක් එල්ල කෙරෙන මෙහෙවරක් සිදුකළ තැනැත්තියක වන්නේ දේවසාර නමැති ශ්‍රී ලාංකික භික්ෂුණියයි. ඇය ක්‍රි.ව.439 දී චීනයේ භික්ෂුණි සාසනය ස්ථාපනය කළා ය. භික්ෂුණී සාසනය පිළිබඳ සම්ප්‍රදාය ආසියාවේ සෙසු රටවලින් ගිලිහී යද්දී නැෙඟනහිර ආසියාවේ මේ දක්වා අඛණ්ඩව එම සම්ප්‍රදාය පැවතෙයි.ෆාහියන් හා ෂුවාන් ෂෑන්ගේ ග්‍රන්ථවල දක්නට ලැබෙන විස්තරාත්මක කරුණුවලට අමතර වශයෙන් චීන ඉතිහාස ග්‍රන්ථවලින් එවැනි චාරිකා පිළිබඳ තවත් තොරතුරු ලබාගත හැකි ය. කාශ්මීරයේ රජතුමකු වු ගුණවර්මන් අභයගිරි විහාරයේ රැඳී සිටීමෙන් අනතුරුව චීනයට ගොස් විනය පිළිබඳ සුප්‍රකට ප්‍රමාණිකයකු බවට පත්විය. අමෝග්වජ්රා සහ ඔහුගේ ගුරුවරයා වන වජිරබෝධි චීනයේ තාන්ත්‍රික බුද්ධාගම පැතිරවුහ; සිංහල භික්ෂුන් පස්දෙනෙකුගෙන් සමන්විත කණ්ඩායමක් චීනයට වැඩම කළ අතර, ඉන් එක් හිමිනමක් අතිදක්ෂ මූර්ති ශිල්පියෙක් විය.ලොන් – ගන් ගුහා පිළිබඳ ඉදිරිපත් කරන විස්තරයකට අනුව ශිල්පීන් හතලිස් දහසක් පුරා අවුරුදු පනහක් එහි සේවයේ නියුක්ත වී සිටි අතර, ශ්‍රී ලංකාවේ ශිල්පීහු ද ඔවුන් අතර සිටියහ. යී-ජීන්ට අනුව ෆාහියන්ට අමතර වශයෙන් චීන භික්ෂුන් පස්දෙනෙකුවත් ශ්‍රී ලංකාවේ සංචාරය කොට ඇති අතර, ඉන් එක් අයෙකු රජුගේ අතින් දළදා වහන්සේ පැහැර ගැනීමට ප්‍රයත්න දරා ඇත. දළදා වහන්සේ අත්පත් කර ගැනීමට චීනය ප්‍රයත්න කීපයක් දැරූ බවට වාර්තා වන අතර, වෙන් - හෝගේ අවසාන දුත මෙහෙයේ අරමුණත් එය බව ප්‍රකාශ වෙයි; පහළොස් වැනි ශත වර්ෂයේ දී මෙරට පාලකයකු වු අලගක්කෝනාර පැහැරගෙන යෑමට තුඩුදුන් හේතුවත් මෙයයි.දූත මෙහෙවරසංඝයා වහන්සේ විසින් අරඹන ලද විදේශ සම්බන්ධතා අතර ප්‍රධාන තැනක් ගන්නේ අග්නිදිග ආසියාවේ පුළුල් වශයෙන් සිදු කළ දූත මෙහෙවරයි. තායිලන්තයේ ද්වාරවතී හි දී නව වැනි ශත වර්ෂයේ ලියවුණු අභිලේඛනයක තේලකටහකථාවේ ආරම්භක කාව්‍ය කීපයක් අඩංගු වෙයි. ඉන් ප්‍රකාශ වන්නේ කැලණිතිස්ස රජුගේ හා ඔහුගේ දියණිය විහාරමහාදේවියගේ කථාන්දරය යි. මියන්මාරයේ තාටොන්හි සහ තායිලන්තයේ නකෝන් සී තම්මරාත්හි පිහිටි සිංහල ආරාම ශ්‍රී ලාංකික බුද්ධ ධර්මය ඒ රටවල ප්‍රචලිත කිරීමට පුරෝගාමී විය. මේ අනුව මියන්මාරය, තායිලන්තය හා ඉන් ඔබ්බට කාම්බෝජය සහ ලාඕස් දක්වා බුදුදහම පැතිරුණු අතර, ජෝර්ජ් කෝදේස් විසින් මේ වැඩපිළිවෙළ සිංහල ප්‍රතිසංස්කරණ වශයෙන් හඳුන්වනු ලැබී ය. චපත නමැති බුරුම භික්ෂුවක් කාම්බෝජයේ කුමරකු ඇතුළු භික්ෂුන් වහන්සේලා කණ්ඩායමක් සමඟ ශ්‍රී ලංකාවට පැමිණ ඇති අතර, දිවයිනේ දී යළිත් පැවිදි බව ලබා ගැනීම ඔවුන්ගේ අරමුණ විය. ගිනිකොනදිග ආසියාවේ සංඝයා වහන්සේලා එක් අවදියක දී “ලංකාවංස” වශයෙන් හඳුන්වා තිබේ.සුඛෝතායිහි අභිලේඛණවල වාර්තා වී ඇති පරිදි දොළොස්වැනි ශත වර්ෂයේදී එරටේ රාමකම්හෙන් හා ලිතායි රජවරුන් ගේ ආධ්‍යාත්මික උපදේශකවරුන් වශයෙන් සේවය කොට ඇත්තේ සිංහල භික්ෂුන් වහන්සේලායි. මියන්මාරයේ ධම්මසේදී රජතුමා 1476 දී කල්‍යාණි සීමාවේ දී පැවිදි කරවීම පිණිස භික්ෂුන් වහන්සේලා කණ්ඩායමක් පිටත් කර එවූ අතර, ඔවුහු මෙරටින් පාලි ග්‍රන්ථ ගණනාවක අත්පිටපත් එරටට රැගෙන ගියහ. යළි පිටපත් කරනු ලැබු එම අත්පිටපත් ගිනිකොණදිග ආසියානු රටවල් කීපයක සුරක්ෂිත කොට තිබේ. පාලි භාෂාව කලාපයේ පොදු භාෂාව බවට පත් වූ අතර, එහි ආගමික පුරවරය වශයෙන් ශ්‍රී ලංකාව සලකනු ලැබී ය. තායිලන්ත හා කාම්බෝජ අකුරුවලින් ලියන ලද මහාවංශයේ විස්තෘත සංස්කරණයක් ද භාවිතයේ පැවතිණි. මුල් ග්‍රන්ථයේ දක්නට ලැබෙන පද්‍ය ගණන මෙන් ම ආවරණය වූ කරුණු අතින් ඊට වඩා දෙගුණයකටත් වැඩි ප්‍රමාණයකට එම ග්‍රන්ථ පුළුල් වී තිබිණි. සිංහල සංඝයාවහන්සේ බාහිරට යොමුවීමේ වපසරිය පිළිබිඹු කරමින් ඉන්දුනීසියාවේ ෂයිලේන්ද්‍ර අධිරාජ්‍යයේ අගනුවර වන රටුබෝකාහි තිබෙන අභිලේඛනයක් අභයගිරි විහාරයේ ශාඛාවක් එරට පැවති බවට සාක්ෂි දරයි.මෙහි දී සැලකිල්ලට ලක් වන තවත් ආකර්ෂනීය කරුණක් වන්නේ ශ්‍රී ලංකාවත් මෙකී අධිරාජ්‍යයත් අතර රාජකීය විවාහ සබඳතා පවා පැවතීමයි. මේ අතර එවැනි එක් සබඳතාවක් හේතුකොටගෙන මහා පරාක්‍රමබාහු (1153 – 1186) රජතුමා මියන්මාරය ආක්‍රමණය කරනු ලැබිණි. මේ අනුව, නැෙඟනහිර යොමු වී තිබුණු වෙළෙඳ මාර්ග ඔස්සේ බුද්ධාගම ශ්‍රී ලංකාවෙන් සමස්ත කලාපයට ම ව්‍යාප්ත විය. සංඝයාවහන්සේ සිය චාරිකා සඳහා වෙළෙඳ නැව් භාවිත කළහ. ෆාහියන් භික්ෂුව ඉන්දියාවේ තාමිරලිප්ති සිට ශ්‍රී ලංකාවට යාත්‍රා කළේ විශාල වෙළෙඳ නැවකිණි. ජාවා දුපත් හරහා උන්වහන්සේ ආපසු චීනයට වැඩම කළේ පුද්ගලයන් දෙසිය ගණනකට ඉඩකඩ තිබුණු වෙනත් වෙළෙඳ නැවකින. ශ්‍රී ලංකාවේ වරායේ පර්සියානු නැව් තිස් පහකින් සමන්විත නැව් කණ්ඩායමක් තිබූණු බව ඇමෝග්වප්රා දැක ඇත. දකුණු ඉන්දියාවේ දී හා මියන්මාරයේ දී යුද වැදුණු පළමුවන පරාක්‍රමබාහු රජතුමා සතුව නාවික බලඇණියක් තිබුණු බවත් පැහැදිලි කාරණයකි.බටහිර කෙරෙහි බලපෑමක් එල්ල කිරීමට ශ්‍රී ලංකාවේ බුද්ධාගමට අවස්ථාවක් ලැබුණු බවට කිසිම වාර්තාවක් දක්නට නොලැබේ. කෙසේ වෙතත් මේ සම්බන්ධයෙන් ඉදිරිපත් කළ හැකි සුළු සාක්ෂියක් වන්නේ තුන්වැනි ශත වර්ෂයේ දී ඇලෙක්සැන්ඩ්‍රියාවේ සාන්ත ක්ලෙමන්ට් විසින් බුද්ධාගම පිළිබඳ ඉතා නිරවද්‍ය අර්ථ දැක්වීමක් ඉදිරිපත් කරනු ලැබීමයි.පහළොස්වැනි ශත වර්ෂයේ දී පෘතුගාලයේ නාවික කුමාර හෙන්රි විසින් අරඹන ලද වැඩපිළිවෙළ අනුව ඉතිහාසය වෙනසකට ලක් විය. කුරුස යුද්ධ නිසා අරාබි ජාතීන් සමඟ පැන නැගුණු එදිරිවාදිකම් හේතුකොටගෙන යුරෝපීය ජාතීන් හා අරාබි ජාතීන් අතර විවෘත තරගයක් ඉස්මතුවූ අතර, ඒ අනුව යුරෝපීය ජාතීහු දකුණු ආසියාව දෙසට නව මුහුදු මාර්ග සෙවූහ. වෙළෙඳ කටයුතු සමඟ ජනපදකරණය හා අධිරාජ්‍ය බිහිකිරීමේ ව්‍යාපෘති එකවිට දියත් කිරීමේ බටහිර ප්‍රතිපත්තිය හේතුකොටගෙන එතෙක් පැවති වඩාත් සහයෝගාත්මක වෙළෙඳ සබඳතාවල අවසානය ළඟා විය. පෘතුගීසින් කුණාටුවකට මැදිවීම නිසා අහම්බෙන් මෙරටට ගොඩබට නමුත් වාණිජ ලැදිකම්වලට ලොල්වීම නිසා මුහුදුබඩ ප්‍රදේශයේ කොටසක් අත්පත් කර ගැනීමට ඔවුහු පෙළඹුණහ. සිංහල රජවරුන් කිසියම් ජාත්‍යන්තර සබඳතාවක් පැවැත්වූයේ නම් එහි ස්වභාවය හා අරමුණ යුදමය විය. පෘතුගීසින් පළවා හැරීමට නාවික සහාය ලබා ගැනීම ඔවුන් ගේ අභිලාෂය විය. කැලිකට්හි සැමොරින් සමඟ මුලින් ම සබඳතා පැවැත් වු අතර, පසුව ලන්දේසීන්ගේ සහාය පැතී ය. ලන්දේසීන් මුහුදුබඩ ප්‍රදේශ අත්පත් කර ගැනීමෙන් අනතුරුව ප්‍රංශ සහ ඩෙන්මාර්ක ජාතීන්ගේ පිහිට පැතූ බව පෙනේ.ස්වාධිපත්‍යය1815 දී දේශපාලන ස්වාධීනත්වය අහිමි වීමත් සමඟ විදේශ සබඳතා තවදුරටත් පවත්වාගෙන යෑමට තරම් ප්‍රබල ශ්‍රී ලංකා බලධාරියෙකු ඉතිරි නොවී ය. එහෙත් ශ්‍රී ලංකාව වුකලී ලෝක ප්‍රජාවගෙන් දුරස්ථකොට තැබිය හැකි වු රටක් නොවී ය. මෙවන් අඳුරු සමයක පවා ලොව පුරා නම රැන්දවීමට අවස්ථාව සෙවීමට ශ්‍රී ලංකාවාසීහු ප්‍රයත්න දැරූහ. යළි ස්වාධීනත්වය දිනා ගැනීම පිණිස 1818 හා 1848 දී සිදුකරන ලද අසාර්ථක ප්‍රයත්න දෙකට අනතුරුව මේ අවස්ථාව ලැබුණේ විශේෂයෙන් බුදුදහම මුල්කර ගනිමින් සංස්කෘතික ක්ෂේත්‍රයේ සිදුකළ ක්‍රියාකාරකම් හරහා ය.බ්‍රිතාන්‍ය පාලනය ඇරඹීමෙන් අඩ සියවසකට පසුව බ්‍රිතාන්‍ය පාලකයන්ට බුද්ධාගම සහ ශ්‍රී ලංකාවේ සංස්කෘතිය පිළිබඳ කරුණු හඳුන්වා දීමට සංඝයාවහන්සේලා පියවර ගත්හ. පාලි භාෂාව අධ්‍යයනය කොට බටහිර උසස් අධ්‍යාපන ක්ෂේත්‍රයේ ජනප්‍රිය විෂයයක් බවට එය පත් කිරීමෙහි ලා පුරෝගාමී බ්‍රිතාන්‍ය විද්වතුන් වු රොබට් විල්ඩර්ස් සහ ටී. ඩබ්ලිව්. රීස් ඩේවිඩ්ස් වැනි අය පෙළඹවූයේ සිංහල භික්ෂූන් වහන්සේලා යි.1870 ගණන්වල දී හික්කඩුවේ ශ්‍රී සුමංගල සහ දොඩන්දුවේ පියරතන තිස්ස හිමිවරුන් කර්නල් හෙන්රි ස්ටීල් ඕල්කොට් සමඟ පැවැත් වු ලිපි ගනුදෙනුව මෙරට භික්ෂුන් වහන්සේලා කෙතරම් දුරට බාහිර ලෝකයට යොමු වී සිටියා දැයි යන කරුණ පෙන්නුම් කරයි; ඒ අනුව පරමවිඥානාර්ථ ව්‍යාපාරය ඇතුළත ඔවුන් මිතුරන් ආශ්‍රිතයන් වු අනගාරික ධර්මපාලතුමා සහ ශ්‍රීමත් දොන් බාරොන් ජයතිලක මහතා ගිහි ජනතාව ද මේ ක්ෂේත්‍රයට සහභාගී කරවා ගැනීමට පුරෝගාමී වූහ. රීස් ඩේවිඩ්ස්ට ශ්‍රී ලංකාවෙන් ලැබුණු සහාය හා උපදෙස් හේතුකොටගෙන 1881 දී ලන්ඩන් නගරයේ දී පාලි පාඨ සමාජය ගොඩනැංවීමට අවස්ථාව ලැබුණි. මේ අනුව වෙනත් පාලි ග්‍රන්ථවලට අමතර වශයෙන් බෞද්ධ ත්‍රිපිටකය පාලියෙන් හා ඉංග්‍රීසියෙන් ඉදිරිපත් කිරීමට පියවර ගැනීම නිසා ජාත්‍යන්තර ප්‍රාචීන විද්වතුන් ගණනාවකට ඒවා පරිශීලනය කිරීමේ අවස්ථාව උදාවිය.ඉන්දියාවේ බෞද්ධ සිද්ධස්ථාන යළිත් බෞද්ධයන්ට පවරා දෙන ලෙසට උද්ඝෝෂණ ව්‍යාපාරයක් මෙහෙයවීමට අනගාරික ධර්මපාලතුමා 1891 දී මහාබෝධි සංගමය ස්ථාපනය කළේ ය. පෙරදිග මෙන් ම අපරදිග කැපී පෙනෙන විද්වතුන් සමූහයක ගේ සහයෝගීතාව එක්තැන් කෙරුණු ප්‍රථම ජාත්‍යන්තර බෞද්ධ සාකච්ඡා සම්මේලනය බවට එය පත්විය. එම සංගමය විසින් පළ කරන ලද සඟරාවෙන් චිකාගෝ නගරයේ පැවැත්වූ ලෝක ආගම්වල ප්‍රථම පාර්ලිමේන්තුවේ සංවිධායකයන්ගේ සිත කෙතරම් දුරට ඇළලී ගියේ ද කියතහොත් එම පාර්ලිමේන්තුවේ සංවිධායක කමිටුවේ සේවය සඳහා අනගාරික ධර්මපාලතුමා කැඳවනු ලැබීය. 1893 දී ඔහු එම පාර්ලිමේන්තුවට සහභාගි වී බුදුන් වහන්සේට සකල ලෝකය ම ණය ගැති බව පෙන්වා දෙමින් ඓතිහාසික දේශනයක් පැවැත් වී ය. හය දහසක් ඉක්ම වු නියෝජිතයන් සංඛ්‍යාවක් දේශනයට සවන් දුන් අතර, ඒ අනුව ඔහු ලෝකයේ පිළිගැනීමට පාත්‍ර වු බෞද්ධ නායකයකු බවට පත් විය.ඉන්දියාවට බුද්ධ ධර්මය යළි හඳුන්වා දීමේ කාර්යභාරය ඇරඹූ ඔහු ලන්ඩන් බෞද්ධ විහාරය ස්ථාපනය කිරීමටත් පුරෝගාමී කාර්යභාරය ඉටු කළේ ය. ඔහුටත් ඊට අනතුරුව ශ්‍රීමත් දොන් බාරොන් ජයතිලකටත් පින්සිදු වන්නට නව ලෝකයේ බුද්ධාගම ව්‍යාප්ත කිරීමේ කාර්යභාරයෙහි නායකත්වය දැරීමේ අවස්ථාව ශ්‍රී ලංකාවට හිමි විය. ශ්‍රී ලංකාවේ සංවර්ධනය කෙරුණු විද්‍යෝදය සහ විද්‍යාලංකාර පිරිවෙණ වැනි ආයතන ආසියාවේ බෞද්ධ රටවල උසස් අධ්‍යාපන කටයුතු පිළිබඳ ආදර්ශක ආයතන බවට පත්විය. විසි වැනි ශත වර්ෂයේ මුල්භාගයේ චීනයේ බෞද්ධ පුනර්ජීවනයේ පුරෝගාමියකු වන තායි - ෂු හිමි තමන් ගේ ආදර්ශය ශ්‍රී ලංකාව වන බව ඉඳුරා පිළිගත්තේ ය.සාහිත්‍ය ගැනමේ අතරතුර, ශ්‍රී ලංකාවාසීන් බටහිර සාහිත්‍යයට, විද්‍යාවට හා තාක්ෂණයට නිරාවරණය කරනු ලැබීමේ උපරිම වාසිය ඔවුන් විසින් ගනු ලැබුවේ ය. බාල පරම්පරාවට අධ්‍යාපනය ලබාදීම කෙරෙහි උපරිම ප්‍රමුඛත්වය දක්වමින් විවිධාකාර ක්ෂේත්‍රවල වෘත්තීය සහ තාක්ෂණික නායකත්වය අත්පත් කර ගැනීමට අදාළ පහසුකම් ප්‍රයෝජනයට ගනු ලැබිණි. විදේශීය අධ්‍යාපනික මධ්‍යස්ථානවලට ගිය ශිෂ්‍යයෝ ඒ ආයතනවල ශිෂ්‍ය සංගම්වල නායකත්වයට පත්වී ජාත්‍යන්තර වශයෙන් ක්‍රියාකාරී වීමෙහිලා ඔවුන් සතු හැකියාව ප්‍රදර්ශනය කළහ. පුළුල් බ්‍රිතාන්‍ය අධිරාජ්‍යයේ නව ගොදුරු බිම් සොයමින් ලංකා විද්වත්හු වීරචාරිකාවල නිරත වුහ. ඔවුන් ගේ සුපිරි බුද්ධිමය ප්‍රභව සහ මනෝහර කාර්ය ආචාරධර්මවලට පින්සිදු වන්නට ඔවුන්ට සෑම තැනකදීම ඉහළ පිළිගැනීමක් ලැබිණි. ක්‍රම ක්‍රමයෙන්, සංවර්ධනය වෙමින් පවතින රටවල පමණක් නොව බ්‍රිතාන්‍ය හා වෙනත් සංවර්ධිත බ්‍රිතාන්‍ය ඩොමිනියන් රාජ්‍යවල වෛද්‍ය, අධ්‍යාපනික, ඉංජිනේරු, ගණකාධිකරණ සහ තාක්ෂණික අංශයන්හි දක්නට ලැබුණු ශ්‍රී ලාංකික නියෝජනය රටේ විශාලත්වය සමඟ සැසඳීමේ දී සංඛ්‍යාත්මක වශයෙන් ඕනෑවටත් වඩා වැඩි වූ අතර, දෘශ්‍යතාව අතිනුත් අධිකතර විය.ශ්‍රී ලාංකිකයන් ලෝකය පුරා සැරිසැරුවේ උපකාර අපේක්ෂාවෙන් නොව සංවර්ධනයට නොමසුරු දායකත්වයක් සපයන පිරිසක් වශයෙනි.ස්වාධීන රාජ්‍යයක් වශයෙන් සමාජ දේශපාලනික ප්‍රජාවට ප්‍රවිශ්ටවීමෙන් අනතුරු කාලපරිච්ඡේදයේ අපේ විදේශ සබඳතාවල දක්නට ලැබෙන සන්ධිස්ථාන කීපයක් ඉස්මතු කර දැක්වීම අත්‍යවශ්‍ය වෙයි. සුප්‍රකට ශ්‍රී ලාංකිකයන් දෙදෙනෙකු වන මහාචාර්ය ගුණපාල මලලසේකර හා මහාචාර්ය කේ. එන්. ජයතිලකගේ යෝජනා පදනම් කර ගනිමින් යුනෙස්කෝවේ ආදර්ශ පාඨය සකස් කෙරුණු බව මා අසා තිබේ. එම පාඨයේ බෞද්ධාගමික හා ශ්‍රී ලාංකික අනුප්‍රාණය පැහැදිලි ලෙස දක්නට ලැබේ. “යුද ගැටුම් ඇරඹෙන්නේ මිනිසුන්ගේ චිත්ත සන්තානය තුළ වන බැවින් සාමයේ ආරක්ෂක විධිවිධාන ගොඩනැංවිය යුත්තේ මිනිසුන්ගේ චිත්ත සන්තානය තුළයි.” දෙවැනි ලෝක සංග්‍රාමයෙන් අනතුරුව 1951 දී සැන් ෆ‍්‍රැන්සිස්කෝ නගරයේ පැවති සාම ගිවිසුම පිළිබඳ සම්මන්ත්‍රණයේ දී ධම්මපදයෙන් ‘නහි වේරේන වේරානි” යන දහම් පාඨය උපුටා දක්වමින් එරට ආර්ථික යෝධයකු බවට පත් කිරීමට මගපාදමින් ජපානය යුද වන්දි ගෙවීමෙන් නිදහස් කරගනු ලැබූවේ ශ්‍රී ලංකා නියෝජිතයා විසිනි.යුද ගැටුම්මේ ප්‍රකාශය ඇමෙරිකාවේ “නිව්යෝක් ටයිම්ස්” පුවත්පතේ ප්‍රශංසාවට ලක්වුයේ පහත සඳහන් පරිදිය. “නිදහස් ආසියාවේ කාහලනාදය සම්මන්ත්‍රණයේ දී ප්‍රමුඛත්වය ගත්තේ ය. ඔක්ස්ෆර්ඩ් උච්චාරණයට නෑකම් කියන ශෛලියකින් පැවැත්වූ එම දේශනය වාග්චාතුර්යයෙන් සපිරිවුත්, අනුවේදනීය වූත් ප්‍රබල වූත් ඉදිරිපත් කිරීමක් විය.” එම ප්‍රශංසාවට වැඩිමනත් වශයෙන් “නැගෙන හිරුගේ දේශයේ” සදාකාලික කෘතඥතාව ලැබීමටත් අපට අවස්ථාව ලැබිණි. 1950 කොරියානු යුද සමයේ දී බ්‍රිතාන්‍ය හරහා එක්සත් ජාතීන්ගේ සංවිධානය විසින් මෙරටට එල්ල කරනු ලැබූ පීඩනය නොතකමින් චීනයට තවදුරටත් රබර් සැපයීමට පියවර ගැනීම තුළින් ශ්‍රී ලංකාව සිය ස්වාධීනත්වය තහවුරු කරගත් අතර, ඒ අනුව යථා කාලයේ දී ලෝක සංවිධානයට ඇතුළත් වීමේ වරම ද ලබා ගත්තේ ය. ශ්‍රී ලංකාවේ නාවික හා ගුවන් හමුදා මධ්‍යස්ථාන පවත්වාගෙන යෑමට බ්‍රිතාන්‍යයට ලබා දී තිබු අවසරය 1956 දී අවලංගු කරනු ලැබූ අතර, චීනයත් රුසියාවත් සමඟ පැවති තානාපති සබඳතා පුළුල් කර ගැනීමටත් පියවර ගැණින.ශ්‍රී ලංකාව නොබැඳි ව්‍යාපාරයේ ක්‍රියාකාරී සාමාජිකයකු බවට පත් වූ අතර, කොළඹ දී 1976 දී පැවති සමුළුව සන්ධිස්ථානයක් වශයෙන් සැලකේ.ශ්‍රී ලංකාවේ නියෝජිතයෝ එක්සත් ජාතීන්ගේ සංගමයත්, එහි විශේෂිත සංවිධාන තුළත් තීරණාත්මක කාර්යභාරයක් ඉටු කරති. ඒ අනුව නොයෙකුත් ක්ෂේත්‍රවල කැපීපෙනෙන දායකත්වයක් ලබාදීමටත් ඔවුහු සමත් වී සිටිති. මහා මණ්ඩලයේ සභාපති සහ කොමිෂන් සභා හා කමිටු ගණනාවක සභාපති ඇතුළු තීරණාත්මක තනතුරුවලට ඔවුන් පත්වී තිබෙන අතර, ඒ අනුව මෙරටට ඉමහත් කීර්තියක් හා පිළිගැනීමක් ලබා දී ඇත. මේ අන්දමින් ම සියලු ම ක්ෂේත්‍රවල ඉහළ මට්ටමේ වෘත්තිකයන් සිය ගණන් එක්සත් ජාතීන්ගේ පද්ධතිය ඇතුළත ප්‍රධාන කාර්යාලවල පමණක් නොව සමස්ත ලෝකය පුරා ක්‍රියාන්විත මෙහෙයවමින් ඒවාට උපදෙස් සපයන විශේෂඥයන් වශයෙන් ද සේවය කොට ඇති අතර, තවදුරටත් සේවයේ යෙදෙමින් ද සිටිති. ශ්‍රී ලංකාව එක්සත් ජාතීන්ගේ සංවිධානයේ දී නිවාස නොමැති ජනතාව වෙනුවෙන් ජාත්‍යන්තර නිවාස වසරක් ප්‍රකාශයට පත් කරනු ලැබීමට පියවර ගත් අතර, වෙසක් දිනය එක්සත් ජාතීන් ගේ සංවිධානයේ නිවාඩු දිනයක් වශයෙන් නම් කිරීමටත් පුරෝගාමී විය.යුනෙස්කෝ - ලෝක ආහාර වැඩසටහන ශ්‍රී ලංකා සංස්කෘතික ත්‍රිකෝණ ව්‍යාපෘතිය යටතේ ලෝක ප්‍රජාව මෙරටේ සංස්කෘතික උරුමය ආරක්ෂා කිරීමෙහිලා මැදිහත් කරවා ගැනීමට පියවර ගෙන තිබේ. අවම සම්පත් දැඩි කැපවීමකින් ප්‍රයෝජනයට ගැනීමෙන් මානව සංවර්ධනය අත්පත් කර ගැනීමෙහිලා ආදර්ශයක් වශයෙන් ශ්‍රී ලංකාව හුවා දැක්වීමට යුනිසෙෆ් සංවිධානය පියවර ගෙන ඇත. ත්‍රස්තවාදී තර්ජනයට මුහුණපෑමේ දී මෑතකදී ලබාගත් ජයග්‍රහණයත් සමඟ එවැනි අනතුරුවලට මුහුණපා තිබෙන ජාතීන් ශ්‍රී ලංකාවේ අත්දැකීම් අධ්‍යයනය කිරීමට පෙළඹී සිටී. ශ්‍රී ලංකාව පිළිබඳ ප්‍රකාශිත තවත් ආකර්ෂණීය මතයක් වන්නේ සතුරන් ඇතිකර ගැනීමට තරම් ශ්‍රී ලංකාව කුඩා වෙන නමුත්, මිතුරන් ඇතිකර ගැනීමට සෑහෙන තරම් විශාල බවයි. මනුෂ්‍ය ප්‍රජාවගේ සුභසිද්ධිය වෙනුවෙන් දායකත්වය ලබාදීමට අප සැදී පැහැදී සිටින බව අපි ලෝක ප්‍රජාවට ප්‍රකාශ කර ඇත්තෙමු. අප විසින් එල්ල කර තිබෙන සමස්ත ලෝක සමාජ - දේශපාලන බලපෑම එක්තරා අන්දමකට අපගේ දේශයේ විශාලත්වය හා සීමිත සම්පත් සමඟ සසඳා බැලීමේ දී ඉතා අධික වෙයි.ඩී. ඒ. රාජපක්ෂ මැතිතුමා අපට දායාද කර තිබෙන කැපවීමෙන් සේවය සැලසීමේ මහඟු ආදර්ශය දැඩි භක්තියකින් යුක්තව සමරන මේ අවස්ථාවේදී අප සතු සියලුම මානව හා භෞතික සම්පත් හරහා වැඩි ප්‍රමාණයකින් මෙන්ම ගෞරවාන්විත ලෙස ජාත්‍යන්තර සේවාවන් සැපයීමට අපි ඇපකැප වෙමු. අපට ඇත්ත වශයෙන්ම තවදුරටත් ලෝකයේ ශ්‍රේෂ්ඨත්වයට පැමිණීමට අවකාශ තිබේ.ජීවිත කාලයක් පුරා එතුමා සිදු කළ ලද මහඟු සේවය පිළිබඳ මගේ භක්ත්‍යාදර සෙනෙහස සිහිපත් කරමින්, එතුමාගේ සංසාර ගමන කෙටි වී, එතුමාට නිවන් සැප ලැබේවා’යි පතමින් මේ දේශනය අවසන් කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=f1111303</link>
    <topic>සිවු දෙසට දන් බෙදන ස්වර්ණමාලි දන්වැට</topic>
    <author>සකුන්තලා ජයසිංහ ඡායාරූප – කිත්සිරි වනසිංහ</author>
    <content>ශ්‍රී ලංකා ඉතිහාසය අමරණීය වූ සංසිද්ධීන්ගෙන් පිරිපුන්ය. මානව වංශකතාවේ පෙර නොවූ විරූ සිදුවීම් මේ ද්වීපය මත සිදු වූ බැව් දක්වන සාක්ෂි සමූහයෝ එමටම ය. මේ ලක් දෙරණ මත මිනිස් වාසයක් ඇරැඹි දා පටන් හෙළයෝ රජ මැතිඳුන් හා එක්ව සරු බිජුවට වපුරා රන්බිම බත බුලතින් සශ්‍රික කරවා සා පිපාසා දුර්භික්ෂ දුරැලු මහා සංග්‍රාම කර දිනුවෝම ය.කුසට අහරක් නොමැති සා පිපාසාවෙන් මිනිසුන් තබා සතා සිවුපාවකු පමණකුදු මියැදුණු අති කඨෝර යුගයක් ගැන යුද බියෙන් ඇළැලී ගිය තිස් වසර තුළ වුව අපි නොදුටුවෝ නො ඇසුවෝ වෙමු. ඒ අනුහස් අන් හේතු භූතයක් නිසා නොව ලක්වැසියෝ එදා පටන් මේ දක්වා බුදු පාමොක් මහ සඟනට, දුගී මගී ඇත්තන්ට, උවැසි උවැසියන්ට ලෝභ සිත් මකා දන් පැන් පිරිනැමූ ආනුභාවමය.දන් පැන් දෙවා මිනිසුන් සුඛිත මුදිත කිරීමට නම් රටක් රාජ්‍යයක් ස්වයංපෝෂිත විය යුත්තේය. පින් සිත් පහළ විය යුත්තේමය. ස්වර්ණමාලි දන්වැට සංකල්පයට හේතු භූත වන්නේ ද එයයි. වෙඩි හඬක් නොඇසෙන රටක ජීවත් වීමේ වරම ලබා යළි උපන් මේ දේශයේ, ද්‍රෝණයක් සර්වඥ ධාතුන් වැඩහිඳින රන්මැලි සෑ අභියස දී නන්දෙසින් පැමිණෙන ඇත්තන්ට දින තුන්සිය හැටපස් දවසෙම දන් බෙදන්නට සද් සිතිවිල්ලක් පහළ වූයේ සිවුහෙළ බෞද්ධ පදනමටයි. ඒ සිතිවිල්ලට නායකත්වය දෙමින් වනජීවි හා ගොවිජන සේවා අමාත්‍ය එස්. එම්. චන්ද්‍රසේන මහතා ස්වර්ණමාලි දන්වැට යථාර්ථයක් කරවීමට උර දී කටයුතු කරයි.ලොව පහළ වූ අද්විතීය නායකයා වන ලේ සෙළ වූ භයංකර යුද්ධයක් සාර්ථකව නිමා කළ ජනාධිපති මහින්ද රාජපක්ෂ මහතාගේ ආශිර්වාදය ඇතිව නුවරකලාවිය ප්‍රධාන සංඝනායක රුවන්වැලි චෛත්‍ය රාමාධිපති පල්ලේගම හේමරතන හිමියන්ගේ පූර්ණ අනුශාසකත්වයෙන් ස්වර්ණමාලි දන්වැට, සෑම දිනක් පාසාම නන් දෙසින් එන ජනී ජනයාට දන් පැන් දෙන මේ අසිරිමත් පින්කම සිදු කරනු ලබයි.ස්වර්ණමාලි දන්වැටෙන් එදිනෙදා දන් පැන් පිළියෙල වන්නේ දනට පිනට ම ලැදි සද්කාමීන්ගේ දායකත්වයෙනි. තම තමන්ටත්, තමන්ගේ ඥාති හිතෛශීන්ටත් ආශිර්වාද පතා, පුන්‍යානුමෝදනා තකා දන්වැටෙන් දිනයක් වෙන් කර ගැනීමට රටේ සතර දිග් භාගයේ ඕනෑම කෙනකුට අවස්ථාව සලසා ඇත. දිනකට අවමින් දහසකට දිවා ආහාරය පිරිනැමීම මෙහි දී සිදු කරනු ලබයි. සිවුහෙළ බෞද්ධ පදනමේ ‘සිය සුවසෙත හැම සත වෙත’ යන තේමාව වටා එස්. එම්. චන්ද්‍රසේන පදනම, වනජීවි හා ගොවිජන සේවා අමාත්‍යාංශය අත්වැල් බැඳගෙන සිටී. දන්වැට සංගමයේ සභාපතිත්වය, අමාත්‍ය එස්. එම්. චන්ද්‍රසේන මහතා විසින් දරන අතර එස්. එම්. රංජිත් (සම සභාපති), චූල බණ්ඩාර කුලසේකර (ප්‍රධාන ලේකම්) යන මහත්වරු ඇතුළු පිරිසකගේ අඛණ්ඩ උපදේශකත්වය හා අධීක්ෂණය යටතේ මේ කාර්යය ක්‍රියාවට නැංවෙයි.වෙසක්දාට, පොසොන්දාට එසේත් නැතිනම් විශේෂ පින්කමක් දාට රටපුරා දන්සැල් දෙන මුත් දින තුන්සිය හැටපස් දාම නොමිලේ කන්න දෙන තැනක් අපි මීට පෙර නොදුටුවෙමු. ජනපති ජන්ම දිනය හා පදවි ප්‍රාප්තිය නිමිති කරගෙන ස්වර්ණමාලි දන්වැටේ පළමු දිනය සුබ මොහොතින් අරඹා යුද බිය නැති අපේ රට අහරින් ද ස්වයංපෝෂිත බැව් පසක් කරවන්නට මීටත් වඩා සාක්කි කුමට ද?හෙළ ආර්ය ජාතිය ශිෂ්ට සමාජයක් කරා පිය නැඟීමේ මුලාරම්භයත් සංධිස්ථානයත් සපයන්නේ බුදු දහම සහ කෘෂිකර්මාන්තය මිනිස් ජීවිතයට බද්ධ වීමේ ප්‍රවිශ්ටයයි. එතැන් සිට තම දහදිය මහන්සියෙන් ගොවිතැන් බතක් කරවා හරි හම්බ කරගත් දෑ පෙරළා දානමානාදිය සඳහා යෙද වූ අපේ මුතුන් මිත්තෝ ඒ උත්තුංග ගුණ ධර්මයන් පරපුරෙන් පරපුරට පුරුදු පුහුණු කර ගෙන ආහ. බුද්ධ වචනය අනුව යමින් දානය සතතාභ්‍යාසයක් කරගත් අපේ ඇත්තෝ අද ද දන් දීමට ම ඇලුණෝ වෙති.එවන් සිත් පෙරදැරිව දන් දීමට හිතැත්තෝ ස්වර්ණමාලි දන්වැට හා එක්වනු නොඅනුමානය. ජය ශ්‍රී මහා බෝධීන් වහන්සේ වැඳ පුදාගෙන අටමස්ථානය දැක බලා ගැනීමට පැමිණෙන සැදැහැතියන්ට සහ උස් පහත් බේදයක් නොමැතිව නන් දෙසින් පැමිණෙන්නන්ට ආරහා වේලකින් සංග්‍රහ කොට මහත් පිනකට සම්මාදන් වනු කැමැති කාටත් දන් වැටෙන් ඒ සඳහා ඉඩක් වෙන් කරගත හැකියි.අපේ ඉතිහාසයේ රන් අකුරින් ලියැවුණු අතිමහත් සිදුවීම් අතරට ස්වර්ණමාලි දන්වැට ද එක්වනු ඇත. අහඹුවකින් හෝ ගොඩවඳින යාචකයකුට වුව කුස පිරෙනතුරු කෑමට බත් ඉදෙන ගෙයක් නොමැති නොවූ අපේ රටේ මෙවන් පින්කම් ඇසීම අරුමයක් ද නොවනු ඇත. එසේ මුත් සියලු දෙනාගේ ම සාමූහික අප්‍රතිහත ධෛර්යෙන් සිදු කැරෙන මේ අසිරිමත් පින්කම මහා අගනේය.රටට පැමිණෙන විපත් බාධක දුරුකොට සියලු රටවැසියන්ට ‘නැතැයි’ නොකියා යහමින් කල් ගෙවන්නට හැකි ඉසුරුබර හෙට දවසක් උදෙසා මේ මහානුභාව පින්කම ආශිර්වාදයක් වනුඇත. එදා හෙළ රජ දරුවන්ගේ පටන් නොනැසී ආ මහා පාලි දාන ශාලාවේ දන් පිසුනා සේ මෙදා රටේ සමෘද්ධිය ලොවට විහිදුවන පුවත නොවන්නේ ද?ලක් දෙරණ ආශ්චර්ය කරා යන සමූහ සංග්‍රාමය දියත් වන මොහොතේ උපන් බිමටත්, ජාතියටත් තම තමන්ටත් සෙත් පතා මහාර්ඝ පිනකට අත ගසා ශ්‍රද්ධා ප්‍රමෝදයෙන් පිනායන්නට මේ හොඳම කාලයයි. ස්වර්ණමාලි දන් වැට වටා සියලු පුණ්‍යවන්තයෝ පෙළ සැදෙත්වා!විමසීම් - 0710153926 -0113140055.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=f1111304</link>
    <topic>ගැමි දරුවන්ගේ අනාගතය වෙනුවෙන්අපි කටයුතු කරනවා</topic>
    <author>චතුරිකා ගමගේ ඡායාරූප - රොෂාන් පිටිපන</author>
    <content>දැනුම්වත් පිරිපුන් අනාගත දරු පරපුරක් නිර්මාණය කරනු වස් ශ්‍රී ලංකා වෘත්තීයවේදී කාන්තා සංගමය බොහෝ පියවරයන් ගෙන ඇති අතර “වෙනස” යනු ඒ සඳහා එම සංගමය මගින් ක්‍රියාත්මක නවතම සමාජ සත්කාරක සේවාවයි. මේ ඒ පිළිබඳ එම සංගමයේ ප්‍රධානී ජානකී ගුණවර්ධන මහත්මිය සමඟ සිදු කළ සාකච්ඡාවකි.*මෙවැනි සමාජ සත්කාරක සේවාවක් සිදු කිරීමට පසුබිම සැකසුණේ කොහොමද?අපි “වෙනස” සමාජ සත්කාරක සේවාව ආරම්භ කළේ ග්‍රාමීය ප්‍රදේශවල සිටින දරිද්‍රතාවයෙන් පෙළෙන අවම පහසුකම් යටතේ අධ්‍යාපනය හදාරන දරු දැරියන්ට අතහිත දී ඔවුන් නඟාසිටුවීමේ මූලික පරමාර්ථය ඇතිවයි. ශ්‍රී ලංකාවේ ජනගහනයෙන් 80% පමණ ජීවත් වන්නේ ග්‍රාමීය ප්‍රදේශවලයි. එයිනුත් 88% පමණ දුප්පත් ගණයට අයත් වෙනවා. ඒ වගේම නාගරික ජනතාවට සාපේක්‍ෂව ග්‍රාමීය ජනතාවගේ ආර්ථික හා සමාජ සංවර්ධනය පවතින්නේ ඉතාමත් අඩු මට්ටමකයි. නාගරික ප්‍රදේශවල ජීවත්වන පොහොසත් ජනතාව දුප්පත්කම කියන්නේ කුමක්ද කියලා දන්නේ නැහැ. නමුත් ග්‍රාමීය ප්‍රදේශවල ජනතාවට විශේෂයෙන් කුඩා දරුවන්ට නිසි පෝෂණයක් සහ අධ්‍යාපනය ලැබීමට පහසුකම් නැහැ. ඔවුන් දරිද්‍රතාවයෙන් පෙළෙනවා. සියලු දෙනාගේ සහයෝගය ඇතිව එම දරුවන්ගේ අනාගතය සාර්ථක කිරීමේ උතුම් පරමාර්ථයෙන් තමයි අපි මේ ව්‍යාපෘතිය ආරම්භ කළේ.* වහා සමාජයට නොපෙනෙන සමාජ වාතාවරණයක් පවතින මෙම ග්‍රාමීය සමාජයේ දරුවන් පිළිබඳ කතා කළොත්?සාමාන්‍යයෙන් එම පවුල්වල දරුවන් හතර පස් දෙනෙක් සිටිනවා. ඔවුන් සියලු දෙනාම යැපෙන්නේ කුලී වැඩක් කර තාත්තා උපයන මුදලින්. බොහෝ පවුල්වල දරුවන්ට එක ආහාර වේලයි ලැබෙන්නේ. එයත් පෝෂ්‍යදායී ආහාර වේලක් නොවෙයි. එම දරුවන් බොහෝ දිනවලට පාසල් යන්නේ නිරාහාරවයි. ඉතින් ඇතැම් ළමුන් පාසලේදී ක්ලාන්ත වෙනවා. ඔවුන්ට පාසල් අඳින්නටත්, ගෙදරට අඳින්නත් තිබෙන්නේ එකම ඇඳුමයි. එම ඇඳුම කිළිටි වුවහොත් පහුවෙනිදා පාසල් යන්න ලැබෙන්නේ නැහැ.නාගරික ළමයින්ට මෙන් සපත්තු, බෑග්, පෑන්, පැන්සල්, පොත් මේ ළමයින්ට නැහැ. බොහෝ ළමයින් පාසල් යන්නේ රබර් සෙරෙප්පු දෙකක් දාගෙන. ඇතැම් අයට ඒකත් නැහැ. අවුරුද්දටම පොත් 4 යි ඔවුන්ට ලැබෙන්නේ. ඒ පොත් හතරේ තමයි ඔවුන් විෂයයන් සියල්ල ලියාගන්නේ. මේ වගේ අඩුපාඩු රාශියක් මධ්‍යයේ තමයි මේ දරුවන් අධ්‍යාපන කටයුතු සිදු කරන්නේ. ඒ වගේම ඔවුන්ට ප්‍රමාණවත් පෝෂණයක් නොලැබීම අධ්‍යාපනයට විශාල බාධාවක්. ග්‍රාමීය පාසල්වලට ගිය විට අපිට මෙවැනි දරුවන් විශාල පිරිසක් හමුවුණා.*රටේ අනාගතය බාරගැනීමට සිටින මේ දරුවන්ට හොඳ අධ්‍යාපනයක් ලබාදීමේ වැදගත්කම පිළිබඳ සඳහන් කළොත්?මේ දරුවන් දරිද්‍රතාවයෙන් මුදා හොඳ අධ්‍යාපනයක් ලබාදීම ජාතික වගකීමක්. අපේ රටේ අනාගතය බාර ගැනීමට සිටින්නේ මේ දරුවන්. ඔවුන්ට ඉදිරියේදී හොඳ රැකියාවක් කරන්න වගේම යහපත් පුරවැසියන් ලෙස සමාජයේ ජීවත් වෙන්න බුද්ධිය සහ දැනුම අවශ්‍යයි. කුඩා කාලයේදී මේ දරුවන්ට නිවැරැදි දැනුමක්, අධ්‍යාපනයක් නොලැබුණහොත් ඔවුන් ඉදිරියේදී දුරාචාරයන්ට හුරු වී සමාජයට බරක් වන පුරවැසියන් වෙන්න පුළුවන්. එමනිසා ග්‍රාමීය දරුවන්ගේ ජීවිත නඟාසිටුවීම සාමාජීය වගකීමක් ලෙසයි මා දකින්නේ. ඒ වගේම ඒ සඳහා සියලු දෙනාගේම සහයෝගයත් ඉතාමත් වැදගත්.*”වෙනස” සමාජ සත්කාරක සේවාව ක්‍රියාත්මක වන්නේ කොහොමද?ග්‍රාමීය දරුවන්ට ස්ථාවර අධ්‍යාපනයක් ලබාගත හැකි පරිදි ඔවුන්ට පෝෂණය සැපයීම මෙම ව්‍යාපෘතියේ මූලික පියවරයි. ඒ අනුව අපි මේ වන විටත් තෝරාගත් පාසල් කිහිපයක දරුවන්ට පෝෂණීය කිරි වීදුරුවක් ලබා දෙනවා. කිරි ලබා දෙන දවසට ඒ දරුවන් හරිම උද්යෝගයෙන් පාසලට පැමිණෙනවා. මෙහිදී අපි නාගරික ප්‍රදේශවල ජීවත්වන පොහොසත් පවුල්වල ජනතාව දැනුවත් කර ඔවුන් හරහා ග්‍රාමීය ජනතාවට උදව් උපකාර කිරීමට බලාපොරොත්තු වෙනවා.මෙම වැඩපිළිවෙළ අනුව, වරප්‍රසාද ලත් පවුල්වල දරුවන්ට ඇති විවිධ දේ ඔවුන් ලවා ඒවා නැති වරප්‍රසාද අහිමි දරු දැරියන්ට ලබාදීමට කටයුතු කරනවා. ඒ තුළින් ග්‍රාමීය දිළිඳුබව අවම කිරීමට හැකි වෙතැයි අපේ අපේක්‍ෂාවයි.*මෙම සමාජ සත්කාරක සේවාවට සම්බන්ධ විය හැකි ආකාරය පිළිබඳ පැහැදිලි කළොත්?වෙනසෙන් අදහස් කරන්නේ ග්‍රාමීය, අඩු වරප්‍රසාද සහිත පාසල් යන දරුවෙකුට, දැරියකට සුහදයෙක් වීමයි. වර්ග, ජාති, ආගම් හෝ දේශපාලන භේද නොසලකා ඕනෑම අයෙකුට මෙම සමාජ සත්කාරක සේවාවට දායක වෙන්න පුළුවන්. මෙහිදී අපි තෝරාගන්නා දරුවෙකුට හෝ දැරියකට ලිපි ද්‍රව්‍ය, පාසල් බෑගයක්. පාවහන් යුගළයක්, වියළි ආහාර ද්‍රව්‍ය හා අලුත් හෝ අලුත්ම වාගේ ඇඳුම් මල්ලක් හා දිනපතා කිරි වීදුරුවක් ලබා දෙනවා. මේ සඳහා එක් දරුවෙකුට වසරකට රුපියල් 12,000 පමණ වැය වෙනවා. අවශ්‍ය අයෙකුට ඒ සඳහා දායක වෙන්න පුළුවන්. මෙවන් ආධාර මගින් අපට පිරිපුන් දැනුමක් ඇති අනාගත දරු පරපුරක් නිර්මාණය කර ගැනීමට හැකි වේවි.*ව්‍යාපාරික හා වෘත්තීයවේදී කාන්තා සංගමය පිළිබඳ සඳහනක් කළොත්?මෙම සංගමය පිහිටුවූයේ 1919 අමෙරිකා එක්සත් ජනපදයේදීයි. ආචාර්ය ලීනා මැඩසින් විසින් ආරම්භ කළ මේ සංගමය 1930 දී රටවල් දහසයක ව්‍යාපාරික සහ වෘත්තීයවේදී කාන්තාවන් එක්රැස් වී ව්‍යාපාරික හා වෘත්තීයවේදී කාන්තා සම්මේලනය ස්විට්සර්ලන්තයේ ජීනීවා හිදී පිහිටුවා ගත්තා. ව්‍යාපාරික හා වෘත්තීයවේදී කාන්තා අන්තර්ජාතික මහා සම්මේලනයට අනුබද්ධ සමිති රටවල් 125 ක සහ මහද්වීප 05 ක පිහිටුවා තිබෙනවා. මම ශ්‍රී ලංකා ව්‍යාපාරික සහ වෘත්තීයවේදී කාන්තා සම්මේලනය ආරම්භ කළේ 1993 වසරේදීයි. දැනට එහි සභාපතිනිය ලෙස කටයුතු කරන්නේ ගෞරි කාරියවසම් මහත්මියයි. පසුගිය කාලය තුළ අපි මෙවැනිම සමාජ සත්කාරක සේවාවන් රැසක් විවිධ ප්‍රදේශවල ක්‍රියාත්මක කළා. ඒ වගේම ඒවා ඉතාමත් සාර්ථක වුණා.*”වෙනස” හරහා ඔබ සමාජයට ගෙන යන පණිවුඩය කුමක්ද?ශ්‍රී ලංකාවේ දරු දැරියන් සවිබල ගැන්වීම උදෙසා අපට බොහෝ දේ කළ හැකියි. විශේෂයෙන් සාමුහිකව කළ හැකි දේ බොහෝමයි. රටක් ලෙස ඉදිරියට යාමට නම් අපේ අනාගත උරුමකරුවන් ආරක්‍ෂා කර ගැනීමට අපි සැවොම අත්වැල් බැඳගත යුතුයි. වඩාත් හොඳ හෙට දිනක් උදෙසා මේ උතුම් පරමාර්ථයට අපේ කැපවීම අවශ්‍යයි. “වෙනස” හරහා ශ්‍රී ලංකාවේ වෙනසක් ඇතිකිරීමට මම සියලු දෙනාට ආරාධනා කරනවා. අවශ්‍ය අයෙකුට 0112590363 දුරකථන අංකයට ඇමතීමෙන් මෙම සද්කාර්යය පිළිබඳ වැඩිදුර විස්තර දැනගැනීමට පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=f1111305</link>
    <topic/>
    <author>කාංචනා අමිලානි</author>
    <content>හේ ප්‍රකට කෙටි කතා කරුවෙකි. නාට්‍ය රචකයෙකි. පරිවර්තකයෙකි. ගමන් විත්ති රචකයෙකි. නවකතාකරුවෙකි. ගීත රචකයෙකි. “ගාලු කොටුවේ සිංහයා” ලියූ ඔහු කපිල කුමාර කාලිංග ය. මේ ඔහුගේ තෙවැනි කෙටි කතා සංග්‍රහය වෙනුවෙන් ලියූ කෙටි වියමනකි.ඇස් දොස්තර සිටියේ ලිපියක් කියවමිනි. ලිපියේ සෑම පේලියක් පාසාම දෙනෙත ගෙනියන අතරම මුවඟින් මද සිනහවක් ද මතුව එයි. ඔහුගෙන් මිල දී ගත් කෘත්‍රිම කාචයන්ගේ ගුණ කියමින් කාන්තාවෝ එවූ ලියුම් කිහිපයෙන් එකකි ඔහු මේ කියවමින් සිටින්නේ. තට්ටය පෑදුණු හිසත්, නූලකින් රුවාගත් කණ්ණාඩි යුගලයත් ඔහුට ගෙන අවේ බැරෑරුම් පෙනුමකි.දත් දොස්තර උජාරුවෙන් සිගරැට්ටුවක් දල්වාගත් ගමන් ය. ඔහු නළුවෙකු මෙනි.අළු කලිසමත්, සුදු කමිසයත් ඔහුට නළු පෙනුමට තවත් උදව් ලබා දී ඇති සැටියකි. මොවුන් වෙසෙන්නේ කෙටි කතා අංක තුනේ ය. රඹ පැහැයත්, නිල් පැහැයත් තවරාගත් පිට කවරයක් සහිත පොතේ මා සිත් ගත් අපූරු ම චරිත යුගල මොවුන් ය.නේත්‍රාන්ධකාරය හා ශ්‍රවණාබාධක රෝග ද්විත්වය මුළු ටවුමම ගිල ගැනීමත් සමගම දොස්තරවරු දෙපොළ හදිසියේ පැවැත්වෙන ඡන්දයකට ලෑස්ති වන බවක් දක්වයි. ඇස් දොස්තර නොමිලේ කාච ලබා දෙන අතර දත් දොස්තර එන්නතක් සොයා ගති. එන්නත ලබා ගත් සියල්ලෝම දත කට පුට්ටුව නගරය පුරා දුව ඇවිදිනු පෙනේ. නොමිලේ ලබා දුන් කාචය භාවිත කළ සියල්ලෝම ලොව දුටුවේ කුඩා කොටුවක් තුළිනි. මේ නම් කදිම අතුල් පහරකි. ලේඛකයා සිනාසෙන්නේ අපේ සමාජයටම ය. දේශපාලනයට ය. ඉසියුම් හාස්‍ය “ඇස් දොස්තර සහ දත් දොස්තර” කතාන්දරය පුරාවටම ගලා යයි. කතාන්දරයේ චරිතයෝ පොතෙන් එළියට පැන රචකයා නොකියන බොහෝ දෑ පාඨකයාට රඟ දක්වා පෙන්වති..... මේ ඔයැයිට මොකක් හරි වෙනසක් දැනෙවද?” පියා ඇසීය.“මොන විදිහෙ”“පෙනීමේ ? මට කොටුවක් වගේ එකක් පේනවා. ඒක අස්සෙන් තමයි හැම දෙයක්ම පේන්නෙ...”“ඒක පුරුදු වෙයි ටික දවසක් යන කොට”ඉන් පසු දෙදෙනාම නිහඬ විය.(ඇස් දොස්තර සහ දත් දොස්තර : පිටුව 29)එනුවර අපි ද විසීමු. ඇස් දොස්තර ගේ අක්‍ෂි කාචය ගලවා විසි කර ප්‍රබන්ධයක් වූ ඇස් රෝගයෙන් ගැලවීමි.මදින් මද නැගී ආයේ සිංහයෙකුගේ ගර්ජනාවකි. ගාලු කොටුවේ සිංහයෙකි. සිංහයා ගේ මුහුණ හොඳින් බලාගනු පිණිස ගිය විට දැන ගන්නට ලැබුණේ ගිරාඳුරුකෝට්ටේ සර්කසයක සිංහයා රඟන බවයි. බළල් පැටියෙකු තරම් හිලෑ සිංහයෙකු වළලු අතරින් පනිමින් සිංහයෙකුට තරම් නොවන දෑ කරනාකාරය බලා සිටීම අපහසුවකි. මම සර්කස් සිංහයා අමතක කර ගාලු කොටුව අවන්හලට ගොඩවූයේ “ලයන්” දැකීමටය. තම බාහුවේ වූ සිංහ මුහුණ පෙනෙන අයුරින් කෙටි ටී ෂර්ට අඳීන ඔහුගේ බලාපොරොත්තුව සර්කස් සිංහයා සොරකම් කිරීමය.කෘතියේ අට වැනි කෙටි කතාවේ චරිත මුමුණන්නේ අසාමාන්‍ය අවසානයක් ගැනය. අධි තාත්වික ශෛලියකින් චරිත හසුරුවන කතුවරයා පාඨකයාව ද එකී චරිත ඇතුළාන්තයේ ගිල්වා දමනු ලබයි. ලේඛකයා මෙන් ම පාඨකයා ද උක්ත අත්දැකීම කියවන්නෙකු බවට පත් කරන ඔහු නිතරම කියවන්නාට විසඳුම් කීපයක් කරා යාමට මාර්ගය සකසා දෙයි. ඔහු ලියන්නේ එහෙමය. එබස ඔහුගෙන් ම ඇසීම වටී.“මම....., මගේ කථා ලියන්න පාවිච්චි කරන්නෙ අද්භූත වගේ ම අධි ස්වභාවික ශෛලියකින්. සමහර කථාවල අන්තර්ගතය ඉල්ලා සිටින ආකෘතියත්, සංදර්භයත් මං ලබා දෙනවා. ඒක වුණේ මෙහෙමයි කියලා මං කියන්නෑ. මෙහෙම දෙයක් සිද්ධ වුණා. ඒක සිද්ධ වෙනවා මම දැක්කෙ මෙන්න මේ විදිහටයි කියලයි මං කියන්නේ...”සැබවි. මේ චරිත අද්භූතය. නමුත් තත්‍ය සමාජය ඇසුරින් ඉපදුණු ඒවාය. මේ විකාර රූපීභාවයට ලේඛකයා ලොල් වන්නේ බහුතරයක් කතාන්දර කිව හැකි එකම මාර්ගය එයම බැවිනි. ගාලු කොටුවේ සිංහයා අසම්බන්ධිත සටහන් 16 කින් සමන්විත වන්නේ එහෙයිනි. එහෙත් සම්බන්ධයක් නැති සටහන් එකිනෙක යා කර ගත හැකි ගැළපුම් ලක්‍ෂයෝ පාඨකයාට හමුවන්නේ කතාන්දරයේ අවසානයේ දී ය.සිංහයෙකු සොරකම් කිරීමට තරම් පෙළැඹෙන කතා නායකයා හිරගෙදරින් නතර වන්නේ පෙර කී විකාර රූපීභාවයේ තත්‍ය පැතිකඩ හෙළිවීමත් සමඟ ය.“... තමුසෙ අමාරුවෙ වැටිලා තියෙන්නෙ සිංහයො දෙන්නෙක් හින්ද. එකෙක්, ගාලු කොටුවෙ සිංහයා, අනිකා සර්කස් එකේ සිංහයා. ඒ නිසා තමුසෙ ගොඩ එන්න ඕනෙත් සිංහයෙක්ගෙන්මයි...”යළි මතුවන්නේ කතුවරයාගේ කට හඬයි.“.... ෆැන්ටසිමය කතාවක් තාත්වික නෑ කියලා කියන එකත් තාර්කික නෑ. මේවා මවාගත්තු දේවල්ම නෙවෙයි. මාකේස්ගෙ කතාවක් ගත්තොත් ඒ තියෙන්නෙ මිනිස් ලෝකෙන් ගැලවිලා ගිය යමක් නෙවෙයි. මේ දේවල් සිද්ධ වෙන්නෙ මේ ලෝකෙමයි. මේ අපි අතරමයි. නමුත් රචකයා ඒ සිද්ධිය කියන්න යොදා ගත්ත ශෛලියයි වෙනස්. ඔහු ඒක ඉදිරිපත් කරන්නෙ දෘෂ්‍ය ස්වරූපයකින්. මේ නිසා පාඨකයා යම් දෙගිඩියාවකට පත් වෙනවා. සමහර වෙලාවට කථාවෙ ඉන්නෙ චරිතත් මේ දෙගිඩියාවට පත් වෙනවා. නූතන ලේඛන කලාව තුළ මේක හරියට සිද්ධ වෙනවා....”කෘතියෙහි දෙවැනි කථාවෙන් පැන ආවෙක් මට හැඳුනුම්පතක් දිගු කරයි. හම්බන්තොට නගරයට යාමට කාරයක් ලබා දිය හැකි දැයි විමසයි. බුම්මාගත් මුහුණින් කාරය පදවන්නේ නාඳුනන රියදුරෙකි.සුනාමි ව්‍යසනයෙන් මිය ගියා යැයි සැලකෙන ඔහු රියදුරා පදවන කාරයේ ඉදිරිපස අසුනේ වාඩි ගෙනය. සියල්ලට ම මුල හැඳුනුම්පතකි.ඔහු යළිත් පෙර කී අතත්‍යභාවය කෙටි කතාව ඇතුළත සඟවා ඇත. කුතුහලය උසි ගන්වන සිදුවීම් සමුදාය වචන සමග සුපුරුදු සෙල්ලම පටන් ගනී. අකුරු දමනය කරගත් හෙයින් ඒවා පෙර නොවූ විරූ පිළිවෙළකට ගැට ගැසීම ඔහුට පහසු ය. විවිධ චරිත තමාටම අනන්‍ය වූ හැඩතල ගෙන හැසිරෙන අතර පාඨකයාට අභියෝග එල්ල කර යම් ගැටලුවකට පාඨකයාව කොටු කරයි. එනම් කතාන්දරයක් තුළට දුරස්ථව හිදින පාඨකයාව නොදැනුවත්ව ම එතුළට ඇතුළත් කරවයි. දැන නොදැන අනෙකෙකුගේ කථාවක නොලියූ චරිතයක්ව දිවි ගෙවීමට පෙළඹවීම මහත් දක්‍ෂකමකි. ඒ භාග්‍ය කතුවරයා සතුය.හුවමාරුව, ගලීනාගේ ස්වයංවරය, අශ්ව මිනිසා, කල්ලි දූෂණය සහ අශ්ව දරුවා තවත් චරිත බොහොමයක් සහිතව “ගාලු කොටුවේ සිංහයා” කෘතියේ දිවි ගෙවන්නෝය.ගොඩගේ සාහිත්‍ය සම්මාන සහ විද්‍යෝදය සාහිත්‍ය සම්මාන උළෙලේ හොඳම කෙටි කතා සංග්‍රහයට නිර්දේශ වූ උක්ත කෘතිය දරා සිටින්නේ මායාකාරී සුන්දරත්වයකි. ඉනුත් ඇස් දොස්තර හා දත් දොස්තර ගාලු කොටුවේ සිංහයා සහ හැඳුනුම්පත විශේෂ තැන්හි ගෞරව සම්ප්‍රයුක්තව රැඳී සිටී.දත් දොස්තර ගාලු කොටුවේ සිංහයාව කෙටි කඹයකින් බැඳගෙන පටු පාරක් දිගේ එනු පෙනෙයි. ඔහු පසුපස ගාලු කොටුවෙ “ලයන්” ය. හීලෑ බවක් පෙන්වමින් ඇවිද ආ සිංහයා හදිසියේ ම කේසර විදහාගෙන ගර්ජනා කරන්නට පටන් ගති. දත් දොස්තර පාර වැරදී කණ්ණාඩි සාප්පුවේ ය. ලයන් හුන් තැනම ඉදි කළ පිළිමයකි. මම යළිත් සිතන්නට පටන් ගතිමි. එහෙත් කොටුවක් තුළින් ලෝකය පෙනෙන ඇස් දොස්තරගේ අක්‍ෂි කාච සිහිපත් වී සලිත වීමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>30</day>
    </date>
    <link>http://www.dinamina.lk/2011/11/30/_art.asp?fn=f1111306</link>
    <topic/>
    <author>ශ්‍යාමා සමරසිංහ</author>
    <content>පාසල් යාමට වේලාව කෙමෙන් කෙමෙන් එළඹෙයි.ඒත් මේ පුංචි දැරිවියට රාජකාරී බොහෝමයකි.තවමත් කෙසෙල් ගස්වලට සේලයින් දී නැත.ඈ වහා ලහි ලහියේ හිස් සේලයින් බෝතලයකට වතුර පුරවා කෙසෙල් ගස් වෙත දිව යන්නීය.මේ අයුරින් ජලය පිර වූ සේලයින් බෝතල් කෙසෙල් ගස්වල එකිනෙක එල්ලුවාය.ළමයෝ අද ඉස්කෝලේ යන්නේ නැද්ද පරක්කු වෙනවා. අම්මාගේ කෑ ගැහිල්ල උස් උස්ව ඇසුණ ද ඈට කම් නැත.ඈ තව තවත් යුහුසුළු වන්නීය. ඉස්කෝලේ යෑම මදක් ප්‍රමාද වුණාට මොකද? මගේ කෙසෙල් ගස් ලෙඩ්ඩුන්ට බෙහෙත් කරලා ඉවරයක් කරන්න ඕනෑනේ. නැතිනම් එයාලා ලෙඩවෙයි’පුංචි දයානි පුංචි හෙදියකගේ වෙස් ගෙන ඇත.ඈ ඒ කර්තව්‍යය ලහි ලහියේ හමාර කළාය.දැන් ඇත්තේ හරිම විනෝදජනක අවස්ථාවකි.ගෙදර වත්තේ සිටිනා මහ වැස්සියන් මිය ගිය කුඩා වසු පැටවුන්ට කිරි පෙවීම කළ යුතුය. එක් අයෙකුට කිරි බෝතල් 3කි. පළමු කිරි බෝතලය ගෙන එක් වසු පැටවෙකු ළඟට ඈ ළගා වූවාය. ඌ එය එක හුස්මට බීගෙන බීගෙන ගියේ ය. ඊළඟට ඌ දෙවැනි කිරි බෝතලය ද බීම ආරම්භ කළේය. එය ද හමාරය. තුන් වැනි කිරි බෝතලය අතට ගත් ඈ එක් පයක් ඔසවා සිටින්නේ කොයි මොහොතේ දිව යන්නේ ද කියාය. වසු පැටවා උගේ තුන් වැනි කිරි බෝතලයද හමාර කිරීමට ඉතාම ආසන්නය.කුඩා දැරිවිය බෝතලය ද අතහැර දිව ගියාය.වසු පැටවා ඈ පසු පස දුව එන්නේ ය.ඈ වඩ වඩාත් වේගයෙන් දිව යන්නීය.ඇයට උගෙන් බේරීමක් නම් නැත.පැටවා පිඹගෙන එන්නේ ය.කුඩා දැරිවිය හතර වටේට ම දිව යන්නීය.ඈ කොහේ දිව්ව ද පැටවා ඈ පසුපස හඹා එයි.ඈ අසල තිබූ ගසකට නැඟ්ගාය.දැන් ඌ ගස පාමුලය.මුරකරුගේ ළමයි සමඟ සෙල්ලම් කිරීමට කැලෑ වදින ඉඩම් හිමියන්ගේ ළමයි සෑම දිනකම මුර මඬුවට නැඟීමට පුරුදුව සිටියහ. මමත් ඉනිම¼ඟ දිගේ මඬුවටත් ගසටත් නැඟීමට මහත් ආශාවක් දැක්විය. කජු, මොර, දං, වෙරළු, ඇඹිල්ල, ලොවි, උගුරැස්ස, ගස්වලින් භූමිය පිරී ඉතිරි ගිය හැටි අදටත් මතකය. දෙමාපියන් පැමිණි බව ළමයි හඳුනා ගත්තේ මුරකරු මුරමඬුවේ සිට නඟන ‘හූ’ හඬින් ය. ඉතා කීකරුව සියලු දෙනාම ක්‍ෂණිකයෙන් මඬුවට දුව ආ යුතුය. මාගේ ළමා කාලය මෙම ඓතිහාසික වෘක්‍ෂය හා භූමිය සමඟ ගෙවී ගිය ආකාරය වන්දනාමාන කිරීමට උක්ත ස්ථානයට ගිය විට මට ආවර්ජනය වන්නේය.’ශ්‍රී ජයවර්ධනපුර රෝහලේ සෞඛ්‍ය අධ්‍යාපන හෙද සොහොයුරියක ව සිට අද වාට්ටු කළමනාකරණ හා අධීක්ෂණ කටයුතුවල ඈ නියැලෙන්නීය. ඈ නමින් ජී.ඩී. දයානි සමරසේනයි.‘මම රෝහලේ සේවය කරන විට මට දැනෙනවා බොහෝ අය මේ රෝහලේ ඉතිහාසය ගැන දන්නේ නෑ කියා. මට ඇහෙනවා ඒ අයගේ දැනුම ඒ පිළිබඳව අල්පයි කියලා.ඒ විතරක් නොවෙයි බොහෝ අය සාවද්‍ය තොරතුරු අනුගමනය කරනවා. ඒ විතරක් නොවෙයි ඒ පිළිබඳ තොරතුරු දැන ගන්නට කිසිවෙකු කිසිදු ග්‍රන්ථයක් හෝ ලියා නෑ.මෙය මගේ උපන් ගම. මේ භූමියේ තමයි මම හැදුණේ වැඩුණේ. මගේ ළමා කාලය ගත වුණේත් මේ බිමේ. මගේ තාත්තාට අයිති ඉඩමක තමයි මේ රෝහල හදලා තියෙන්නේ. ඒ නිසා මම ඉපදුණු දවසේ සිට පැවැති ආර්ථික සමාජීය තොරතුරු මිනිසුන්ගේ සිතුම් පැතුම්, ජීවන රටාව ඒ වගේ ම සුන්දර පරිසරය, පසුව ඒවා නාගරිකරණය වූ අයුරු. මේ සියල්ල මම හොඳින් දැක්කා. ඒ නිසා මට හිතුණා මේ සියලු තොරතුරු රැස් කරලා ග්‍රන්ථයක් සම්පාදනය කළ යුතු බව.‘ශ්‍රී ජයවර්ධනපුර රෝහලේ ඉතිහාසය හා ග්‍රාමීය පසුබිම’ එහි ප්‍රතිඵලයයි. ඒ වගේ ම රෝහල ගැන ලියවුණු පළමු ග්‍රන්ථයත් මෙයයි.ශ්‍රී ජයවර්ධනපුර රෝහල වටා ගෙතුනු සියලු ඉතිහාස තොරතුරු මෙහි සවිස්තරව සටහන් වන්නේ ය. ශ්‍රී ජයවර්ධනපුර රෝහල ආරම්භ කිරීමට පසුබිම් වූ හේතුව, එය ස්ථාපනය කළ ආකාරය, ආ බාධක, යනාදි සියල්ල කතුවරිය අපූරුවට ග්‍රන්ථයේ ගොනු කරන්නීය. එය රෝහල් ඉතිහාසයේ වැදගත් වර්ෂ යනුවෙන් ග්‍රන්ථයේ මුලට වන්නට යොදා ඇත.වර්ෂ 1951 දී ජපන් සාම ගිවිසුමට ජේ. ආර්. ජයවර්ධන මහතා ජපානය බලා පිටත් වීම. ලෝක යුද්ධ පරිසරය තුළ ජපානය කෙරෙහි බොහෝ ලෝකවාසීන්ගේ අප්‍රසාදය තිබුණු හෙයින් ජේ. ආර්. ජයවර්ධන මහතා සාම සමුළුව අමතා කළ කතාවෙන් බොහෝ අය ජපානය ගැන පැහැදුනු බැවින් එතුමාට කෘතගුණ සැලකීමක් වශයෙන් තෑගි වශයෙන් 1979 දී ජයවර්ධනපුර රෝහල මෙරටට ලැබී ඇත.ජේ. ආර්. ජයවර්ධන මහතා සමුළුව අමතා කළ කතාව සහ ඡායාරූප ද මෙම ග්‍රන්ථයේ ඇතුළත් ය.ශ්‍රී ජයවර්ධනපුර රෝහල මහරගම ආසනයට රැගෙන ඒම. එකල තලපත්පිිටිය ග්‍රාමය හා අවට පරිසරය පිළිබඳ කතුවරිය මෙසේ ද සටහන් කරයි.“තලපත්පිටිය නම් ග්‍රාමය සශ්‍රික කුරුඳු බෝග වගාවෙන් පිරි නිල් වන රොද සහිත ප්‍රදේශයක් වූ බැවින් ආර්ථිකයට ජීවන රටාවට සහ සතා සිව්පාවාට මනා තෝතැන්නක් විය.ගැමියන්ගේ දිනපතා උදේ, දවල්, රාත්‍රි ආහාරය බත්ය. ඔවුහු උදේට හාතවාරිය, වැල්පෙනෙල, ඉරිමුසු, රණවරා, ගොටුකොළ, කිතුල්පිටි වලින් එකක් තනා ගනිති. එළවලු තම ගෙවත්තේම වගා කළහ. වී වගාවෙන් ගම ස්වයංපෝෂිතය. රජයේ රැකියාව ද නියුතුවූවන් කිහිප දෙනෙකි. සියලු දෙනාම සක්‍රියව කෘෂි කටයුතුවලට දායක වූහ.”1981 දී රෝහල ඉදිකිරීමේ සියලු පිඹුරුපත් සැකසිණි. මිනින්දෝරුවරු තලපත්පිටිය ග්‍රාමයට පැමිණියහ. ඒ අතරට ජපන් ගෘහ නිර්මාණ ශිල්පීන් ද පැමිණියහ. ඉඩම් රජයට පවරා ගැනීමේ ගැසට් පත්‍රය නිකුත් විය. එතැන් පටන් රජය විසින් ගැමියනට එහි වගා කටයුතු නවතා දමන ලෙසට දැනුම් දුනි.රජයට ඔවුන්ගේ ඉඩම් අත්පත් කර ගැනීම හා වන්දි ගෙවීම් කටයුතු ඇරැඹිනි. කතුවරිය විසින් ඒ සියලු දෑ ලිපි ලේඛන ද මෙම ග්‍රන්ථයට ඇතුළත් කර ඇත.“ඉඩම් රජයට අත්පත් කර ගත්තට පස්සේ ගැමියන්ගේ කෘෂි ජීවන ක්‍රමය බිඳ වැටුණා. ගව පාලනය වඳ වුණා. ගැමියන්ට යන එන මං නැති වුණා. ද්‍රරිද්‍රතාවය වැඩි වුණා. හොරකම් ඇති වුණා. අපේ කෘෂි ජීවන රටාව වෙනස් වෙලා අපට ඉඩම් අහිමි වූ ආකාරයත් රෝහල ඉදි වෙලා ඉඩම් හිමි අයට මුල්ගල තැබීමට ආරාධනා කළ අවස්ථාවට මම ද සහභාගි වීමට අවස්ථාව ලැබුණා. ඒ දවස්වල අපේ තාත්තාට බොහෝ ඉඩම් තිබුණා. රජයට ඒවා පවරා ගත්තාට තාත්තා කැමති වුණා. 19 දෙනෙකුට අයිති ඉඩම් රෝහල සාදන්න රජයට ගත්තා. ඒ අයගේ නම් ලැයිස්තුවක්, ඔවුන්ට ගෙවූ වන්දි මුදල යනාදි සියල්ලම මේ පොතේ ඇතුළත්.වර්ෂ 1984 සැප්තැම්බර් මස 17 ජේ. ආර්. ජයවර්ධන මහතාගේ උපන් දිනය නිමිත්තෙන් රෝහල විවෘත කළා. ඉන් පසුව සේවක සේවිකාවන් බඳවා ගැනීම සිදු කළා. 1985 ජනවාරි 18 ප්‍රථම දරු උපත, 1985 අප්‍රේල් ළමා ශල්‍ය ඒකකය විවෘත කිරීම, 1985 ජුනි 29 ප්‍රථම නල දරු උපත, 1987 පෙබරවාරි 10 ප්‍රථම ශ්‍රී ලාංකික ඒඩ්ස් රෝගියා හඳුනා ගැනීම, 1987 අගෝස්තු ජනාධිපති කාමරය 1001 ඇඳ ප්‍රයෝජනයට ගැනීම, 1989 හෙද විදුහලේ ප්‍රථම සිසු හෙදියන් පත් කිරීම යනාදි වශයෙන් රෝහලකට අදාළ සියලු ඒකකයන්ගේ ස්ථාපනය ක්‍රමයෙන් රෝහල් භූමිය තුළ ස්ථාපිත විය.“1986 ජූලි මාසේ 01 මම ශිෂ්‍ය හෙදියක් ලෙසට රෝහල් සේවයට බැඳුණා. තරඟ විභාගයට පෙනී සිටි 5,000 දෙනෙකු අතරින් තෝරා ගත් 100 දෙනාට මාද එක් වූවා. අද මගේ සේවය වසර 25ක්. අද මම මේ රෝහලේ වාට්ටු ‘කළමනාකාර සහ අධීක්ෂණ’ නිලධාරිනියයි.”පරිච්ඡේද 21කින් සමන්විතව මෙම ග්‍රන්ථය සම්පූර්ණ විස්තර ඇතිව ලියා දක්වා ඇත. මේ සියලු ඉතිහාසය හා බැඳී එයින් ම පෝෂණය වූ අයෙකු විසින් ම රචනා කිරීම වඩාත් සත්‍ය හා නිවැරදි දත්ත ඒකරාශි වීමට හේතුවකි. බොහෝ දේවල් කාලයේ වැලි තලාවෙන් වැසී යන්නට ඉඩ තිබිය දී එකී වැදගත් සංසිද්ධිය බොහෝ දෙනා නොදන්නා පුරාවෘත්ත එක්රැස් කොට ලියා දැක්වීම ද අතිශයින් ම වැදගත්ය. මෙය ශ්‍රී ජයවර්ධනපුර රෝහලට පමණක් නොව සෞඛ්‍ය අමාත්‍යාංශයට පමණක් නොව සමස්ත දේශයේ ම යටගියාවේ එහෙත් දැනගත යුතු කරුණු රැසක සම්පින්ඩනයකි. කර්තෘ ප්‍රකාශනයක් වන මෙම අගනා ග්‍රන්ථය දෙසැම්බර් මස 02 දා පස්වරු 3.15 ට ජාතික පුස්තකාල හා ප්‍රලේඛන සේවා ශ්‍රවණාගාරයේ දී දොරට වඩී.එපමණක් ද නොවේ. එදා සිට මේ දක්වා ශ්‍රී ජයවර්ධනපුර රෝහල නඟා සිටුවීම වෙනුවෙන් සිය දායකත්වය දැරූ නිලධාරින් බොහෝ දෙනෙකුට උපහාර පිදීමක් ද සිදු කෙරේ. සෞඛ්‍ය අමාත්‍ය මෛත්‍රීපාල සිරිසේන ප්‍රධාන ආරාධිත අමුත්තා වශයෙන් ද සහභාගි වීමට නියමිතය.1984 දෙසැම්බර් 01 වැනිදා මහජනතාවට රෝහල විවෘත කර මෙම දෙසැම්බර් 01 දාට රෝහලේ 27 වැනි සංවත්සරය ද යෙදී ඇත.වෛද්‍යවරුන්, හෙද හෙදියන්, රෝහල් කාර්ය මණ්ඩලය, ගිලනුන් අසල ගැවසෙමින්, දැවටෙමින් වසර 25ක් තිස්සේ මහත් ඇල්මෙන් ඈ සිය සමාජ මෙහෙවර ඉටු කරන්නීය. ඒ සියල්ල ඉතා සංයමයෙන් ඈ මේ ග්‍රන්ථයට ඇතුළත් කරන්නීය. ඔබ සුවසේවාවේ මෙහෙවරට එහා ගොස් ඉටු කළ මෙවන් සේවයට ද අපි ඔබට මහත් සේ කෘතඥ වන්නෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112011</link>
    <topic>ලේක්හවුස් යාපන ශාඛාව විවෘත කිරීම අද</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) යාපනය ශාඛා කාර්යාලය අද (01) උදේ 10.49 ට විවෘත කෙරේ.යාපනය සිරම්බිඅඩි පටු මගේ අංක 6 ඒ ස්ථානයේ මේ කාර්යාලය විවෘත වෙයි.උතුරු පළාත් ආණ්ඩුකාර ජී.ඒ.චන්ද්‍රසිරි මහතා ප්‍රධාන ආරාධිතයා ලෙස සහභාගී වෙයි. දැන්වීම් පළ කිරීම පුවත්පත් හා පොත්පත් මිලට ගැනීම තිනකරන් සුඛෝපභෝගී බස් සේවයේ ආසන වෙන් කරවා ගැනීම ඇතුළු පහසුකම් රැසක් යාපනය ශාඛා කාර්යාලයෙන් ලබා ගත හැකිය.ලේක්හවුස් මෙහෙයුම් අධ්‍යක්ෂ උපුල් දිසානායක , කර්තෘ මණ්ඩල අධ්‍යක්ෂ සීලරත්න සෙනරත්, යාපනය මහ දිසාපති එමිල්ඩා සුකුමාර් , යාපනය නගරාධිපති පී.යෝගේෂ්වරී මහත්ම මහත්මීහු මේ අවස්ථාවට සහභාගී වෙති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112012</link>
    <topic>විපක්ෂ නායකගේ විශේෂ ප්‍රකාශයඅද පාර්ලිමේන්තුවට</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>විපක්ෂනායක රනිල් වික්‍රමසිංහ මහතාට පසුගියදා (29) පාර්ලිමේන්තුවට ඉදිරිපත් කිරීමට ඉඩ නොදුන් විශේෂ ප්‍රකාශය ස්ථාවර නියෝගවලට පටහැනි නොවන සේ කථානායකවරයා විසින් සංශෝධනය කර අද (1) ඉදිරිපත් කිරීමට අවසර ලබාදෙන බව නියෝජ්‍ය කථානායක චන්දිම වීරක්කොඩි මහතා ඊයේ (30) සභාවට දැනුම් දුන්නේය.රනිල් වික්‍රමසිංහ මහතා 23-2 යටතේ ඉදිරිපත් කිරීමට සූදානම් වූ විශේෂ ප්‍රකාශය ස්ථාවර නියෝගවලට පටහැනි බවත්, ප්‍රස්තුත කාරණාව නඩුවකට සම්බන්ධ අධිකරණයේ විභාග වන කරුණක් බවත් රීති ප්‍රශ්නයක් මතු කරමින් සභානායක නිමල් සිරිපාල ද සිල්වා මහතා පසුගියදා (29) පෙන්වා දුන්නේය. දෙපාර්ශ්වයේ කරුණු සලකා බැලූ කථානායක චමල් රාජපක්ෂ මහතා විපක්ෂනායකවරයාගේ විශේෂ ප්‍රකාශය සිදු කිරීමට ඉඩදිය හැකිද නොහැකිද යන්න පිළිබඳව තීන්දුවක් ඊයේ (30) ලබාදෙන බව සභාවට දැනුම් දුන්නේය. ඒ අනුව දෙපාර්ශ්වයේ කරුණු සලකා බලා සංශෝධනය කරන ලද විශේෂ ප්‍රකාශය අද (01) දිනයේ දී ඉදිරිපත් කිරීමට කථානායකවරයා විපක්ෂ නායකවරයාට අවසර ලබාදී ඇතැයි ද නියෝජ්‍ය කථානායක චන්දිම වීරක්කොඩි මහතා සඳහන් කළේය. එමෙන්ම මේ සම්බන්ධයෙන් අවශ්‍ය පිළිතුරු ලබාදීමට ආණ්ඩු පක්ෂයට ද දැනුම් දී ඇති බව කීය.නියෝජ්‍ය කථානායකවරයා, කථානායකවරයාගේ තීන්දුව ලබාදෙන අවස්ථාවේ විපක්ෂ නායකවරයා සභාවෙහි නොසිටි අතර, එම විශේෂ ප්‍රකාශය ඊයේ (30) දිනයේදීම ඉදිරිපත් කිරීමට අවස්ථාව ඉල්ලා සිටියේය.හෙත් මේ සම්බන්ධයෙන් සාර්ථක පිළිතුරක් දීමට අවශ්‍ය බැවින් විපක්ෂනායකගේ ප්‍රකාශය ඊයේ (30) නොව අද (01) දිනයේදී සිදුකළයුතු බවද සභානායක නිමල් සිරිපාල ද සිල්වා මහතා ප්‍රකාශ කළේය. කථානායකවරයාගේ තීන්දුව අනුව මේ ප්‍රකාශය අද (01) දිනයේදී සිදුකළ යුතු බව වීරක්කොඩි මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112013</link>
    <topic>අය වැය තෙවැනිවර කියවීම අද සිට</topic>
    <author/>
    <content>අයවැය තුන්වැනි වර කියවීමේ කාරක සභා අවස්ථාවේ විවාදය අද (01) ඇරඹේ. මේ වෙනුවෙන් දින දහසයක් වෙන්කර ඇත. 2012 අයවැය පිළිබඳ අවසාන ඡන්ද විමසීම ලබන මස 21 වැනිදා සවස 5.00 ට පැවැත්වේ.ජනාධිපති, අගමැති සහ උපරිමාධිකරණ විනිශ්චයකරුවන්, ඇමැති මණ්ඩල කාර්යාල, රාජ්‍ය සේවා කොමිෂන් සභාව, අධිකරණ සේවා කොමිසම, ජාතික පොලිස් කොමිසම, පරිපාලන අභියාචනා විනිශ්චය අධිකාරිය, අල්ලස් කොමිසම, මුදල් කොමිසම, නීතිපති දෙපාර්තමේන්තුව ඇතුළු අමාත්‍යාංශවල වැය ශීර්ෂ මේ විවාදයේ දී සාකච්ඡා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112014</link>
    <topic>රට සංවර්ධන මාවතක ගමන් කරද්දීවිපක්ෂය අකුල් හෙළීම කනගාටුවක්</topic>
    <author>ඉන්දික පොල්කොටුව</author>
    <content>දශක තුනක ත්‍රස්තවාදයෙන් පසු මේ මොහොතේ රට අවතීර්ණ වී ඇති යෝධ සංවර්ධන වැඩපිළිවෙළ දැක ලොව බොහෝ රටවල් මවිතව අප රට ආදර්ශයට ගෙන ක්‍රියා කරද්දී මෙරට විපක්ෂයේ ඇතමුන් රටෙහි සංවර්ධන ගමනට අකුල් හෙළා ක්‍රියා කිරීම කනගාටුවට කරුණක් යැයි සියම් මහා නිකායේ අස්ගිරි පාර්ශ්වයේ අනුනායක ගලගම ශ්‍රී අත්ථදස්සී අනුනාමියෝ පවසති.රටෙහි සංවර්ධනයේ ස්වර්ණමය යුගය ක්‍රියාත්මක වන මේ මොහොතේ සියලු වාද භේද දුරලා එම සංවර්ධන වැඩපිළිවෙළට සියලු පාර්ශ්ව සහාය දිය යුතු බවත්, එමඟින් අප රට ලොව ඉහළම ස්ථානයකට ගෙන ඒමට වැඩි කලක් ගත නොවනු ඇති බවත් උන්වහන්සේ පෙන්වා දෙති.සාම්ප්‍රදායිකව සෑම වැඩපිළිවෙළකටම විරුද්ධවීමේ සම්ප්‍රදායට මේ මොහොතේ හෝ තිත තබා අපේ රටේ විපක්ෂය ලෝකයටම ආදර්ශයක් ලබාදිය යුතුව ඇතැයිද අනුනාහිමියෝ කීහ.මෙරටට අත්විඳීමට නොහැකි වුණු බොහෝ සංවර්ධන කටයුතු අප රටට අත්විඳීමට ලැබෙන්නේ මේ යුගයේ යැයි ද විශේෂයෙන් දක්ෂිණ අධිවේගී මාර්ගය අප රටට ලැබුණු අති විශාල ජයග්‍රාහී සංවර්ධනයක් යැයි ද උන්වහන්සේ පැවසූහ.පවතින ආණ්ඩු වැරැදි මඟක යන්නේ නම් හෝ රටට නොගැළපෙන ක්‍රියාවන්හි යෙදෙන්නේ නම් එයට එරෙහිවීම වගකිවයුතු විපක්ෂයක වගකීම වුවත් මේ මොහොතේ අප රටේ විපක්ෂයට එය කිසිසේත් වලංගු නොවන්නේ යැයිද අනුනාහිමියෝ පෙන්වා දෙති.හොඳ නරක යහපත් අයහපත් දේ තෝරා නොගෙන සම්ප්‍රදායක් ලෙස සෑම දෙයකටම විරුද්ධවී අකුල් හෙළීමෙන් විපක්ෂය නමැති ප්‍රබල භූමිකාව හෑල්ලු වන්නේ යැයිද උන්වහන්සේ පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112015</link>
    <topic>ටයි පටිය ගැලවූවාට ආණ්ඩු පක්‍ෂයේ විරෝධය</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>විපක්‍ෂ නායක රනිල් වික්‍රමසිංහ මහතා පාර්ලිිමේන්තු සභා ගර්භයේ ටයි පටිය ගැලවූයේ යැයි කියන සිද්ධිය සම්බන්ධයෙන් ආණ්ඩු පක්‍ෂය ඊයේ (30) විරෝධය දැක්වූ අතර, මේ සම්බන්ධයෙන් පියවර ගන්නා ලෙස ඒ මොහොතේදී මූලාසනයේ සිටි නියෝජ්‍ය කතානායක චන්දිම වීරක්කොඩි මහතාගෙන් ආණ්ඩු පක්‍ෂය ඉල්ලා සිටියේය.පාර්ලිමේන්තු සභාවට පැමිණිය යුතු පිළිවෙළක් තිබෙන බවත් පාර්ලිමේන්තු මන්ත්‍රීවරුන් ලෙස සම්ප්‍රදායට සහ ස්ථාවර නියෝගවලට අනුකූලව කටයුතු කිරීමට සියලු මන්ත්‍රීවරුන් වගබලා ගතයුතු බවත් ආණ්ඩු පක්‍ෂ මන්ත්‍රීවරු පැවසූහ. මෙහිදී අදහස් දැක්වූ ඇමැති විමල් වීරවංශ මහතා සඳහන් කළේ විපක්‍ෂ නායකවරයා පසුගියදා සභාවේදී ටයි පටිය ගැලවූ බවත් මේ සිද්ධිය ඇඳුම් ගැලවීමට සමාන බවත් ය. මේ සිදුවීම සදාචාරාත්මක නොවන බැවින් අවශ්‍ය පියවර වහාම ගත යුතු බව ද විමල් වීරවංශ මහතා පෙන්වා දුන්නේය.පත්කළ මන්ත්‍රී ඒ. එච්. එම්. අස්වර් මහතා ද මෙහිදී සඳහන් කළේ විපක්‍ෂ නායකතුමාගේ මේ හැසිරීම ස්ථාවර නියෝගවලට පටහැනි බවයි.මේ ආකාරයට වෙනත් අයකු හැසිරුණේ නම් අවශ්‍ය පියවර ගැනීමට විපක්‍ෂය ද බලපෑම් කරන බවත් විපක්‍ෂ නායකවරයාගේ හැසිරීම සම්බන්ධයෙන් වහාම පියවර ගත යුතු බවත් ය.මෙහිදී අදහස් දැක්වූ ආණ්ඩු පක්‍ෂයේ ප්‍රධාන සංවිධායක දිනේෂ් ගුණවර්ධන මහතා සඳහන් කළේ මේ කරුණු මතු කිරීම සම්බන්ධයෙන් විමල් වීරවංශ මහතාට සිය ස්තුතිය පිරිනමන බවයි. කෙසේ වුවද මේ සිද්ධිය රසවත් කිරීම සඳහා එදා ඩබ්ලිව්. දහනායක මහතා අමුඩය ඇඳගෙන පාර්ලිමේන්තුවට පැමිණි ආකාරය තමන් සිහිපත් කරන බව ද ඇමැතිවරයා පැවසීය.මෙහිදී අදහස් දැක්වූ විපක්‍ෂ නායක රනිල් වික්‍රමසිංහ මහතා සඳහන් කළේ 1960 දී ඩබ්ලිව්. දහනායක මහතා අමුඩය ඇඳගෙන පාර්ලිමේන්තුවට ආ බවත් 1989 දී වෛද්‍ය ප්‍රනාන්දු මහතා ටයි පටියක් නැතිව පාර්ලිිමේන්තුවට ආ බවත් ය. මෙහිදී අදහස් දැක්වූ නියෝජ්‍ය කතානායක චන්දිම වීරක්කොඩි මහතා සඳහන් කළේ මේ සම්බන්ධයෙන් තමන් කතානායකවරයාගේ අවධානය යොමු ඛ්ලමට පියවර ගන්නා බව ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112016</link>
    <topic>පැයට සැතපුම් 50-70 වේගයෙන් සුළඟ</topic>
    <author>පණ්ඩුක සමරසේකර</author>
    <content>නැඟෙනහිර, දකුණ සහ ගිනිකොන දිග මුහුදු කලාපයේ සුළඟේ වේගය පැයට සැතපුම් 50 – 70 දක්වා හමන බැවින් එම කලාපයේ ධීවර කටයුතුවල නියැළෙන්නන් අවධානයෙන් සිටින ලෙස ආපදා කළමනාකරණ මධ්‍යස්ථානය දැනුම් දෙයි.රට අවට මුහුදේ අවපීඩන කලාපයක් වර්ධනය වී ඇතැයි ද ඊයේ (30) රාත්‍රි 10 සිට අද පෙරවරු 10 දක්වා මෙම තත්ත්වය පවතින බව ද ආපදා කළමනාකරණ මධ්‍යස්ථානයේ නියෝජ්‍ය අධ්‍යක්‍ෂ ප්‍රදීප් කොඩිප්පිලි මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112017</link>
    <topic>රන්බිම ඔප්පු ප්‍රදානයජනපති ප්‍රධානත්වයෙන් අද</topic>
    <author>මහින්ද අලුත්ගෙදර</author>
    <content>රන්බිම ඔප්පු ප්‍රදානයේ 10 වැනි අදියර ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී අද (1) පැවැත්වේ.දිස්ත්‍රික්ක කිහිපයක ඉඩම් අහිමි අඩු ආදායම් ලාභීන් 5000ක් වෙනුවෙන් රන්බිම ඔප්පු ප්‍රදානය කිරීම සිදු කෙරෙන අතර එහිදී බෙදා දෙනු ලබන සමස්ත ඉඩම් ප්‍රමාණය පර්චස් ලක්ෂයකට වඩා වැඩි බව ඉඩම් ප්‍රතිසංස්කරණ කොමිෂන් සභාව පවසයි.මහින්ද චින්තන ප්‍රතිපත්ති ප්‍රකාශනයේ සඳහන් පරිදි රටේ සියලු ජන කොටස් සඳහා ඉඩම් ලබා දීමේ අරමුණින් මේ වැඩසටහන ක්‍රියාත්මක කෙරෙන අතර එය කඩිනම් කරන ලෙස ජනාධිපති මහින්ද රාජපක්ෂ මහතා උපදෙස් දුන් බව ඉඩම් ප්‍රතිසංස්කරණ කොමිෂන් සභාවේ විධායක අධ්‍යක්ෂ අධිනීතිඥ හරිගුප්තා රෝහණධීර මහතා “දිනමිණ”ට පැවැසීය.ඒ අනුව යාපනය, මඩකළපුව, ත්‍රිකුණාමලය, ගාල්ල, මාතර, හම්බන්තොට, කොළඹ, මහනුවර, හා බදුල්ල දිස්ත්‍රික්කවලට අයත් අඩු ආදායම් ලාභී පවුල් වෙනුවෙන් මෙහිදී රන්බිම ඔප්පු ප්‍රදානය කෙරෙන අතර එහිදී වගාවන් දිරිමත් කරමින් “දිවි නැඟුම” සංකල්පය ක්‍රියාවට නංවන බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112018</link>
    <topic>අන්තරේ උද්ඝෝෂණයකින්කොටුවේ ඊයේ වාහන තදබදයක්</topic>
    <author>භක්ති ධර්මප්‍රිය මෙන්ඩිස් සහ අනුර ප්‍රේමලාල්</author>
    <content>සමාජවාදී ශිෂ්‍ය සංගමය සහ තවත් ශිෂ්‍ය සංගම් කිහිපයක් එක්ව කොටුව දුම්රියපොළ ඉදිරිපිටදී ඊයේ (30) සවස පැවැත් වූ උද්ඝෝෂණය හේතුවෙන් පැය දෙකකට ආසන්න කාලයක් දැඩි වාහන තදබදයක් ඇතිවිය.මේ හේතුවෙන් පිටකොටුව, කොටුව ප්‍රදේශයට පැමිණි ජනතාව දැඩි අපහසුතාවකට පත් වූහ. සරසවි සිසුන් දහසකට ආසන්න පිරිසක් මේ සඳහා එක්ව සිටි අතර කොළඹ ටෙක්නිකල් හංදියේ සිට විරෝධතා පා ගමනකින් කොටුව දුම්රිය ස්ථානය දක්වා පැමිණියේය. මෙවර අයවැයෙන් ජනතාවට කිසිදු සහනයක් නොමැති බවත්, රජය විසින් සරසවි සිසුන් මර්ධනය කරන බවත් ප්‍රකාශ කරමින් සිසුන් උද්ඝෝෂණයේ නිරත විය.පසුව ඔවුන් පෙළපාළියකින් ජනාධිපති මන්දිරයට යාම සඳහා පැමිණි අතර ලේක්හවුස් වටරවුම ආසන්නයේදී පොලිසිය විරෝධාත කරුවන් බාධක යොදා නැවැත්වීමට උත්සහ ගත්හ. විරෝධතා කරුවන් ඉන් ඉදිරියට යාමට උත්සහ ගත් අවස්ථාවේ පොලිසිය කඳුළුගෑස් ප්‍රහාර එල්ල කර විරෝධතාකරුවන් විසිරවීමට පියවර ගත්හ.ඒ සමගම වාහන තදබදය අවසන් වූ අතර කාර්යාල සේවාවන් නිමා වී නිවෙස් වෙත යාමට පැමිණි ජනතාව දැඩි අපහසුතාවයකට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n1112019</link>
    <topic>අය වැය දෙවැනි වර කියවීමවැඩි ඡන්ද 91කින් සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>අයවැය විසර්ජන පනත් කෙටුම්පත දෙවැනි වර කියවීමේ විවාදය වැඩි ඡන්ද 91කින් ඊයේ (30) සම්මත විය.අයවැයට පක්ෂව ඡන්ද 151ක් ද විරුද්ධව ඡන්ද 60ක්ද ලැබිණ. එක්සත් ජාතික පක්‍ෂ පාර්ලිමේන්තු මන්ත්‍රී මොහාන් ලාල් ග්‍රේරු මහතා ආණ්ඩුව සමඟ එක්ව අයවැයට පක්ෂව ඡන්දය ප්‍රකාශ කෙළේය. ඡන්ද විමසුම අවසානයේදී මොහාන් ලාල් ග්‍රේරු මහතා විපක්‍ෂයේ සිට ආණ්ඩු පක්‍ෂයට ගොස් අසුන් ගත්තේය.ඡන්ද විමසීම සඳහා මන්ත්‍රීවරුන් දහතුන් දෙනකු සභාවට පැමිණ සිටියේ නැත. එක්සත් ජාතික පක්ෂය, ද්‍රවිඩ ජාතික සන්ධානය සහ ප්‍රජාතන්ත්‍රවාදී ජාතික සන්ධානය අයවැයට විරුද්ධව ඡන්දය ප්‍රකාශ කළහ. 2012 අයවැය විසර්ජන පනත පසුගිය 21 වැනිදා ජනාධිපති මහින්ද රාජපක්‍ෂ මහතා විසින් පාර්ලිමේන්තුවට ඉදිරිපත් කළේය. පසුගිය 22 දා සිට 30 දක්වා අයවැය දෙවැනි වර කියවීම සිදු විය.අයවැය පිළිබඳ තෙවන වර විවාදය හෙවත් කාරක සභා අවස්ථාවේ විවාදය අද (01) සිට ලබන 21 වැනිදා දක්වා පැවැත්වේ. තෙවැනි වර විවාදය සඳහා ඡන්ද විමසුම දෙසැම්බර් 21 දින ප. ව. 5.00ට සිදු කෙරේ.ඡන්දය මන්ත්‍රීවරුන්ගේ නමින් සිදුකරන ලෙස විපක්‍ෂයේ ප්‍රධාන සංවිධායක ජෝන් අමරතුංග මහතා කළ ඉල්ලීම මත නමින් ඡන්දය විමසීමට කථානායකවරයා තීන්දු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n11120110</link>
    <topic>ලන්දේසි රෝහල හෙටවෙළෙඳ සංකීර්ණයක් වෙයි</topic>
    <author>චන්ද්‍රිකා පෙරේරා</author>
    <content>නාගරික සංවර්ධන අධිකාරිය මඟින් නව වෙළෙඳ සංකීර්ණයක් ලෙස නවීකරණය කළ කොළඹ කොටුව පැරණි ලන්දේසි රෝහල හෙට (2) ජනතා අයිතියට පත්කරයි.ආර්ථික සංවර්ධන ඇමැති බැසිල් රාජපක්‍ෂ හා රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහත්වරුන්ගේ ප්‍රධානත්වයෙන් එදින සවස හයට වෙළෙඳ සංකීර්ණය විවෘත කිරීමට නියමිතය.ඓතිහාසික වශයෙන් වැදගත් වන පැරණි ලන්දේසි රෝහලේ පෞරාණික බව ආරක්‍ෂා වන පරිදි රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතාගේ උපදෙස් මත එය සාප්පු රැසක් සහිත වෙළෙඳ සංකීර්ණයක් ලෙස සකස් කිරීමට පියවර ගෙන ඇත.රාජ්‍ය හා පෞද්ගලික අංශ දෙකේම ආයෝජකයන්ට එහි වෙළෙඳසල් ලබා දී තිබේ. නියමිත ටෙන්ඩර් පටිපාටියට අනුව ඒවා ලබා දී ඇති බව නාගරික සංවර්ධන අධිකාරියේ සභාපති ජානක කුරුකුලසූරිය මහතා “දිනමිණ” ට පැවැසීය.දෙස් විදෙස් සංචාරකයන් සඳහා දිවා රාත්‍රී දෙකේදීම සේවා සැපයීමට රජය ගෙන යන වැඩපිළිවෙළ යටතේ වෙළෙඳ සංකීර්ණය සකසා තිබේ. එහි පැරණි බව ආරක්‍ෂා කරගනිමින් සංරක්‍ෂණ කටයුතු කිරීමට හා එය වෙළෙඳ සංකීර්ණයක් බවට පත්කිරීම සඳහා රුපියල් මිලියන සියයකට ආසන්න මුදලක් වැය වූ බව ජානක කුරුකුලසූරිය මහතා “දිනමිණ” ට පැවසීය. කොළඹ නගරය වාණිජ හා සංචාරක නගරයක් බවට පත්කිරීම සඳහා සැකසුණු සැලසුම මත මේ කටයුත්ත ක්‍රියාත්මක කර තිබේ.මේ නව වෙළෙඳ සංකීර්ණය තැනීමේදී නාගරික සංවර්ධන අධිකාරිය පුරාවිද්‍යා දෙපාර්තමේන්තුවේ ද උපදෙස් ලබාගෙන ඇත. මෙහි පැමිණෙන පාරිභෝගිකයන් සඳහා වාහන නැවතීමේ රථගාල් ද සකසා තිබේ.විවිධ භාණ්ඩ හා සේවා ලබාදීමේ ව්‍යාපාර කටයුතු වෙළෙඳ සංකීර්ණයේ සිදුවේ. නොයෙක් රටවල ආහාරපාන සහිත ආපනශාලා ඇති අතර මෙතෙක් ගුවනේදී පමණක් ආහාර සැපයූ ශ්‍රී ලංකා කේටරින් සර්විස් සමාගම ඇරඹූ ආපන ශාලාවක් ද ඒ අතර විවෘත වෙයි.එහි කසළ ඇතුළු අපද්‍රව්‍ය බැහැර කිරීමත්, යටිතල පහසුකම් සියල්ලත්, නගරයේ අලංකරණය පවත්වාගෙන යාමට උචිත අයුරින් සැකසී ඇත.වෙළෙඳසැල් හිමියන් හා නාගරික සංවර්ධන අධිකාරිය එක්වී නව වෙළෙඳ සංකීර්ණයේ ඉදිරි නඩත්තු කටයුතු නිසි පරිදි සිදුකරගෙන යාමේ වැඩපිළිවෙළක් ද සකසා ඇත. එහි විශේෂත්වය වන්නේ වෙළෙඳ සංකීර්ණයේ විවෘතව ඇති ආපනශාලාවල ආහාර පිසීමට අවශ්‍ය ගෑස් නළ පද්ධතියක් මගින් සැපයීම ය. එම බිමේ ආරක්‍ෂිත ස්ථානයක පිහිටුවා ඇති ගෑස් සිලින්ඩර මගින් මෙසේ ගෑස් සැපයේ.රෙදිපිළි, ආහාර ද්‍රව්‍ය, විසිතුරු දෑ ඇතුළු අවශ්‍ය සියලු ද්‍රව්‍ය මිලදී ගැනීමේ විවිධ කඩ සාප්පු මෙන්ම රූපලාවන්‍යාගාර ද මෙහි ස්ථාපිතය. සුපිරි ගණයේ වෙළෙඳ කුටි සහිත මේ වෙළෙඳ සංකීර්ණය සංචාරකයන් ඉලක්ක කර ගනිමින් සැකසී ඇත. දෙස් විදෙස් සංචාරකයන්ට මෙයින් තම සේවා හා භාණ්ඩ සපයා ගැනීමේ පහසුකම් ඉතා උචිත ලෙස සැකසී පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n11120111</link>
    <topic>ග්‍රෑන්ඩ්පාස් ටයර්ව්‍යාපාරිකයා රිමාන්ඩ්</topic>
    <author>විජයානි එදිරිසිංහ</author>
    <content>තවත් පිරිසක් සමඟ එක්ව සංවිධානාත්මකව රටපුරා ටයර් වෙළෙදසල් කැඩූ මහා පරිමාණ ව්‍යාපාරිකයා මේ වනවිට ටයර් කඩ 17 ක් කඩා ඇති බව පරීක්ෂණවලදී අනාවරණය වී තිබේ.සැකකරු රාගම ප්‍රදේශයේ පදිංචිකරුවෙකි. ඔහුගේ යැයි කියන ටයර් වෙළෙඳසැල කොළඹ ග්‍රෑන්ඩ්පාස් ප්‍රදේශයේ පිහිටා තිබේ. මොහු එම වෙළෙදසැළේ ස්ථිර හිමිකරුවාද නොවේ. සොරකම් කරන ටයර් එම වෙළෙඳසැලේ සහ තවත් වෙළෙදසැල් ගණනාවකට විකුණා තිබේ.සැකකරු අද (01) දක්වා රිමාන්ඩ් බාරයට පත් කර ඇත.රහස් පොලිසියේ අධ්‍යක්ෂ ජ්‍යෙෂ්ඨ පොලිස් අධිකාරී මහේෂ් පෙරේරා මහතාගේ අධීක්ෂණ යටතේ පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=n11120112</link>
    <topic>ජනපතිගේ නියෝග දැනුම් දීමේ බලය ඇත්තේ ලලිත් වීරතුංගට හා ගාමිණී සෙනරත්ට පමණයි</topic>
    <author/>
    <content>විවිධ පුද්ගලයන් පොලිස් ස්ථානයන්ට සහ අනෙකුත් රජයේ ආයතනයන්ට තමන් ජනාධිපති කාර්යාලයට අනුයුක්ත සම්බන්ධීකරණ ලේකම්වරුන් සහ වෙනත් ජ්‍යෙෂ්ඨ නිලධාරීන් වශයෙන් හඳුන්වා දෙමින් දුරකතන ඇමතුම් ලබා දීම පිළිබඳව ජනාධිපති කාර්යාලයේ අවධානය යොමු වී ඇත.ජනාධිපතිතුමාගේ උපදෙස් හා නියෝග දැනුම් දීමේ බලතල ඇත්තේ ජනාධිපති ලේකම් ලලිත් වීරතුංග සහ ජනාධිපති කාර්ය මණ්ඩල ප්‍රධානී ගාමිණී සෙනරත් යන මහත්වරුන්ට පමණක් බව මෙයින් දැනුම් දෙනු ලැබේ.ඉදිරියේදී එවැනි දුරකථන ඇමතුම් තමන් වෙත ලැබුණහොත් ජනාධිපති ලේකම් ලලිත් වීරතුංග මහතාට හෝ ජනාධිපති කාර්ය මණ්ඩල ප්‍රධානී ගාමිණී සෙනරත් මහතාට ඒ බව වහා දැනුම් දෙන ලෙස පොලිස් නිලධාරීන්ට සහ රජයේ ආයතනයන්හි සෙසු නිලධාරීන්ට ද මෙයින් උපදෙස් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=r1112011</link>
    <topic>ලක්ෂ 500ක් වටිනා තම නිවෙස තැලසීමියා රෝහලක් වෙනුවෙන් පිරිනැමූ කඩවත උදාර කතක්</topic>
    <author>කඩවත විශේෂ විජය ශ්‍රී ගම්මන කැලණිය විශේෂ ලයනල් පී. පෙරේරා</author>
    <content>ලක්ෂ 500ක් වටිනා තම පෞද්ගලික බූදලය තැලසීමියා රෝගීන් වෙනුවෙන් රෝහලක් පවත්වාගෙන යාමට සත්භාවයෙන් යුක්තව පිරිනැමීම හේමලතා මාලනී ආරියරත්න මහත්මියට නිවන් දකිනා පින්කමක් බව ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පැවසීය.ඒ මහතා එසේ පැවසුවේ කඩවත මහර සිරිමාවෝ බණ්ඩාරනායක මාවතේ පදිංචි හේමලතා මාලනී ආරියරත්න මහත්මිය සිය වටිනා නිවෙස ‘හේමාල්ස් තැලසීමියා සහන පියස’ නමින් විවෘත කිරීමෙන් අනතුරුව පැවති උත්සවයේදීය.ඇමැතිවරයා මෙසේද පැවසීය. හේමලතා මාලනී ආරියරත්න මහත්මිය මාස කීපයකට පෙර දොස්තර විජේසුරිය මහතාත් සමග මාව හමුවෙලා රුපියල් ලක්ෂ 400 ක මගේ බූදලය සෞඛ්‍ය අංශයේ අභිවෘද්ධිය වෙනුවෙන් බාරදීමට කැමැත්ත දුන්නා. එදා ලක්ෂ 400 අද වන විට 500 ක තක්සේරුවක් කළ හැකියි.බොහෝ දෙනා උත්සහ ගන්නේ තිබෙන ව්‍යාපාරය රැක ගැනීම සහ දියුණු කර ගැනීමටයි.නමුත් මේ මහත්මිය සිදු කළේ වැඩි දියුණු කර රැකගත් දේ රෝගීන් වෙනුවෙන් කැපකිරීමේ උදාර කර්තව්‍යයක්.ඒ වගේම එතුමිය මට කීවේ මිය යන්න කලින් මෙම ගෘහය වෛද්‍ය කටයුත්තක් සඳහා යොදා ගන්නව දැකීම එකම අභිලාෂය බවයි.ඒ අනුව එතුමියටත් රටටත් අද අමතක නොවන දවසක් 11. 11. 11 යෙදෙන්නේ කලාතුරකින්.එම දිනයේ තැලසීමියා රෝගීන් සඳහා උතුරු කොළඹ මහ රෝහලට අනුබද්ධව මෙය රෝහලක් වශයෙන් පවත්වාගෙන යෑම අදින් ඇරඹුණා.මේ වෙනුවෙන් ජනාධිපතිගේත් මගේත් ජනතාවගේත් ස්තුතිය මෙන්ම පුණ්‍යානුමෝදනාවත් පිරිනමනවා.රෝහල්වලත් ඇතමුන් වැඩ කරන්නේ මානුෂීය වගකීමකින් තොරවයි.පැනඩෝල් විසිපන්දහසක් සැපයීමට ටෙන්ඩර් කැෙඳව්වම 2000ක් සපයලා 5000ක් වංචා කරනවා. මේ නිසා වහාම ඖෂධ පාලනයක් කළ යුතුයි.සියල්ල අවුල් වෙන්නෙ නිසි කළමනාකාරීත්වයක් නැති නිසයි. ෆාමසි 10ක බැලුවම එකම ඖෂධය එක එක මිලට අලෙවි කරනවා. රෝගියා බෙහෙත් ගන්න ගියහම අතේ ගෙනගිය මුදලත් මදි.ඇමැති මර්වින් සිල්වා මහතාවෛද්‍ය වෘත්තිය කියන්නෙ කෙවිටක් අතට ගෙන කරන දෙයක් නෙවෙයි. මනුෂ්‍යත්වය ඉක්මවන වෘත්තියක්. කලකට පෙර මේ රටේ අය මැලේරියාවෙන් උණ සන්නිපාතයෙන් මිය ගියා. අවශ්‍ය බෙහෙත් නොතිබූ නිසා අද හැම රෝගයකටම අවශ්‍ය බෙහෙත් තිබෙනවා. අනාගතයේ තැලසීමියා රෝගයෙනුත් අපි ජයග්‍රහණය කළ යුතුයි.හේමලතා මාලනි ආරියරත්න මහත්මියමේ නිවෙස හැදුවේ බිම් මහල හදල කුලියට දී එම මුදලින් පළමු මහල හදල දෙකම කුලියට දී ඒ මුදල්වලින් 3 වැනි මහලත් ගොඩනගල මෙය රෝගී ජනතාව සඳහා සෞඛ්‍ය අමාත්‍යාංශයට පිරිනැමීමට තීරණය කළා.මහාචාර්ය අනුජ ප්‍රේමවර්ධන මහතා තැලසීමියා රෝගය බෝවෙන එකක් නොවෙයි. ජාන අනුව පරම්පරාවෙන් එන රෝගයක්. මේ රෝගය හැදුණ ළමයින්ට මාසයකට වරක් ලේ දිය යුතුයි. නැතහොත් මිය යනවා. කුරුණෑගල අනුරාධපුරය රෝහල්වල මේ ඒකක තිබෙනවා.එදා අපි අපේ ගුරුවරුන්ගෙන් ඉගෙන ගත්තෙ මේ රෝගයට ප්‍රතිකාර නෑ. වයස 15 න් පසු මිය යනවා කියලයි. මේක මගේ සිත පෑරුවා. ඒ නිසා ඔවුන් රැක ගැනීමටත් ජීවත් කරවීමටත් මගේ හිත උනන්දු වුණා. අද වයස 15 පැනපු අයත් ප්‍රතිකාර ලබමින් ඉන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=r1112012</link>
    <topic>හෙල්මටයේ පිහිටෙන්වසර 10ක් යන තෙක්මනොමිලේ ගමන් පහසුව සපුරා ගනී</topic>
    <author>පොල්ගහවෙල සමූහඑල්. පී. තිලකරත්න</author>
    <content>වසර 10 ක කාලයක සිට හෙල්මටයක් පමණක් භාවිත කරමින් තම ගමන් අවස්ථා සපුරා ගත් අයකු ගැන පුවතක් කුරුණෑගල ආසන්න ප්‍රදේශයකින් වාර්තා විය.සිරිසේන මහතා රාජ්‍ය ආයතනයක සේවය කරන සාමාන්‍ය මට්ටමේ නිලධාරියෙකි. සේවා ස්ථානය පිහිටා ඇත්තේ කුරුණෑෑගල නගරයට ආසන්නයේය. සේවා ස්ථානයට දිනපතා බසයෙන් යෑම නිසා බොහෝ විට සිදු වන්නේ ප්‍රමාදයකි. ඔහුගේ බිරිය කියා සිටියේ මහත්තයාට බයිසිකලයක් මිලදී ගන්නා ලෙසය.මුදල් වියදම් කිරීමට තරමක් ලෝබකමක් දක්වන සිිරිසේන මහතාට කදිම උපායක් සිහියට නැගිණ. වහාම කුරුණෑගල නගරයට ගිය ඔහු හිස් වැසුමක් (හෙල්මටයක් මිලදී ගත්තේය) ගෙදරට පැමිණ බිරියට විස්තරය කියන ලදී. සිරිසේන මහතාගේ හැටි දන්නා බිරිය කිසිවක් නොකියා මේ මනුස්සයාට පිස්සුද කොහේද යැයි තමාටම කියා ගෙන ගෙතුළට පිවිසියේය. පසුදින හෙල්මටයද අතේ දමාගෙන ප්‍රධාන පාර අද්දරට පැමිණි අතරම විගසින්ම තම හිතවකෙක් සිරිසේන මහතා දැක ඔහුගේ යතුරු පැදිය නතර විය. සිරිසේන මහත්තයා යන්න නම් පුළුවන් ඒත් හෙල්මටයක් තමයි නැත්තේ’ කියත්ම ආ ඒකට කමක් නෑ මල්ලි මගේ හෙල්මට් එකක් තිබෙනවා යැයි පවසා යතුරු පැදියට ගොඩ විය.සිද්ධිය කාලාන්තරයක් තිස්සේ කරගෙන ගිය අතර මිතුරන්ටද මෙය ඉතා විහිළු ගෙන දෙන්නක් විය. හෙල්මට් එකෙක් පමණක් රැගෙන රැකියාවට ගිය සිරිසේන මහතා දැන් විශ්‍රාම යෑමට ආසන්න වයසේ සිටියි. එහෙත් හෙල්මට් එක රැගෙන පාරට ඇවිත් කාගේ හෝ හිතවතෙකුගේ යතුරු පැදියක පිටුපස යෑම තාමත් සිදු කරයි. ඔහු දකින ඇතැම් මිතුරන් මග හැර යන අවස්ථාද වන අතර ඒ කිසිවක් සිරිසේන මහතා ගණන් නොගනී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=r1112013</link>
    <topic>මිනුවන්ගොඩ මැඩෑමුල්ලශ්‍රී සෞගතාරාමයේනව චෛත්‍යයට කොත් පළඳවයි</topic>
    <author>අයිවන් නිශ්ශංක දිවුලපිටිය සමූහ</author>
    <content>හෙළ රජ පෙළපතේ ශෛලමය සෙල්ලිපි , පුවරු ලිපි නිර්මාණයෙන් පසුව අද වන විට මිනුවන්ගොඩ ප්‍රදේශයේ මැඩෑමුල්ලේ දේශශක්ති එච්. සී. එල්. වික්‍රමසිංහ මහතා ඉතා සාර්ථකව ශෛලමය නිර්මාණ බිහිකරමින් තම ව්‍යාපාරය දීපව්‍යාප්තව සිදුකරයි.එලෙසම මිනුවන්ගොඩ, මැඩෑමුල්ල ශ්‍රී සෞගතාරාම විහාරස්ථානය වැද පුදා ගන්නා බැතිමතුන්ට විශාල අඩුපාඩුවක් තිබූ චෛත්‍යයක් නොමැති වීමේ අඩුපාඩුව සම්පූර්ණ කරමින් නව චෛත්‍ය රාජයාණන් වහන්සේ තම පෞද්ගලික ධන පරිත්‍යාගයෙන් ඉදිකර ජනතා අයිතියට පත් කිරීමට එච්. සී. එල්. වික්‍රමසිංහ මහතා කටයුතු කළේය. 2600 ශ්‍රී සම්බුද්ධත්ව ජයන්තිය සමරමින්ද තම මිය ගිය භාර්යාව වන පුෂ්පා රංජනී වික්‍රමසිංහ මහත්මියගේ දස අවුරුදු අනුස්මරණයටද විහාරාධිපති වේරගොඩ සෝභිත හිමියන්ගේ මගපෙන්වීම මත වික්‍රමසිංහ මහතා විසින් චෛත්‍යරාජයා ඉදිකළේ ය.කොත් පැළැන්දවීමේ උත්සවය ජලසම්පාදන හා ජලාපවාහන ඇමැති දිනේෂ් ගුණවර්ධන, අග්‍රාමාත්‍ය සම්බන්ධීකරණ ලේකම් ධර්මරත්න හේරත් මහත්වරුන්ගේ සහභාගිත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=r1112014</link>
    <topic>කුලියට දුන් උඩුමහලේ පදිංචි කාන්තාවගෙහිමි කතගේ රන් බඩුවලට විදලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ඔහු යුද හමුදා කඳවුරේ සිවිල් අංශයේ සේවය කරන අයෙකි. කට්ටුව හලාවත පාරේ පිහිටි නිවෙස දෙමහල් ගොඩනැගිල්ලකි. පහත මාලය ඔවුන්ගේ වාසස්ථානය විය. බිරිය සහ දියණියක සමඟ පුංචි පවුලක් ලෙස ඔවුහු ජීවිත ගමන ගෙන යති.ඔහු තම මිතුªරකු හඳුන්වා දුන් ඉතා හොඳයැයි සහතික කළ පවුලකට උඩුමහල කුලියට දුන්නේය. එම අයට යෑමට ඒමට පිටතින් තරප්පු පේළියක් ඇත.ඔහු සිය බිරිය හා දියණිය සමඟ දිනක් පල්ලියට යෑමට ලක ලෑස්ති වූහ. බිරිය අල්මාරිය ඇර බලන විට රු. 1,47000ක් වටිනා රන් ආභරණ එහි නොවීය. වළලු 6, මුදු 6, පෙන්ඩන් 2, කරාබු ජෝඩු 2ක් නැති වී ඇති බව ඔවුන් පොලිසියට කළ පැමිණිල්ලේ සඳහන්ය.උඩු මහලේ කුලී නිවෙසේ සිටින කාන්තාව ද මෙම සිද්ධිය සම්බන්ධව අදහස් දක්වමින් ‘කවුරු කළා ද මේ දේ අපි උඩ තට්ටුවේ සිටින නිසා පහළ සිදුවන දේවල් හරියට පෙනෙන්නේ නැහැනේ. කොහොම හරි අල්මාරියේ රන් භාණ්ඩ තියන බව දන්නා කෙනෙක් කරන්ඩ ඇති’ යැයි කීවාය.උඩුමහලේ සිටින කාන්තාවගේ හැසිරීම මොහොතින් මොහොත, සැකයට තුඩු දෙන අයුරු ඇගේ ඉරියව් මඟින් පෙනෙන්නට විය.දිනක් රන් ආභරණ නැති වූ කාන්තාව උඩුමහලේ කාන්තාව දෙස බැලීය. ඇගේ කෙස් කළඹට ගසා තිබුණේ රන් ආභරණ දමා තිබූ ලාච්චුවේ තිබූ කුඩා කොණ්ඩ කටුවකි. සැකය තහවුරු කර ගත් ඇය මීගමුව පොලිසියේ අපරාධ අංශයේ උප පොලිස් පරීක්ෂක චාමර මහතාට පැමිණිල්ලක් කළාය.සැකකාර කාන්තාව මීගමුව පොලිසිය මගින් අත්අඩංගුවට ගනු ලැබීය. එකින් එක ප්‍රශ්න කරන විට ඇගේ කෙස් කළඹ සරසා තිබූ කොණ්ඩ කටුව එම රන් ආභරණ තිබූ ලාච්චුවෙන් ගත් බව ඇය පිළිගෙන තිබුණි.රන් ආභරණ වලින් කොටසක් හලාවත ප්‍රදේශයේ උකස් කර තිබුණු අතර කොටසක් ඇය සන්තකයේ තිබී පොලිසිය විසින් සොයා ගන්නා ලදී. අල්මාරියේ යතුර තබා තිබෙන ස්ථානය දැනගෙන මෙම සොරකම කර තිබෙන බව පොලිස් පරීක්ෂණවල දී අනාවරණය කර ගැනීමට හැකි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=r1112015</link>
    <topic>දෙපා අහිමි දෙදරු පියාටඔබේ උපකාරය ඕනෑ</topic>
    <author>සිසිර ජයනාත් පීරිස් අම්පිටිය සමූහ</author>
    <content>තිස් පස් හැවිරිදි නිමල් කොඩිකාර ලුණුගම්වෙහෙර පදිංචි දෙදරු පියෙකි. පෞද්ගලික බස් රියදුරකු වශයෙන් රැකියාව කළ නිමල් සිය බිරියත් දරුවන් දෙදෙනාත් සමග සතුටෙන් ජීවත්වෙමින් සිටියදී තදබල ලෙස දියවැඩියා රෝගයට ගොදුරු වූයේ පවුලේ අනාගතය සුණු විසුණු කරමින්ය.පෞද්ගලික බස් සේවකයන්ට සේවක අර්ථ සාධක වැනි කිසිම දීමනාවක් නැති අතර දෛනික වැටුපට සේවය කළ කොඩිකාරටද රෝගාතුර වීමෙන් පසු ඇතිවූයේ බලවත් දුෂ්කරතාවකට මුහුණ පෑමටය.2010 අගෝස්තු මාසයේ කකුලක ඇතිවූ ආබාදය හේතුවෙන් නිමල්ගේ එක් පාදයක් දණ හිසට පහතින් කපා දැමීමට සිදුවූ අතර අනෙක් පාදයද 2011 අප්‍රේල් මස දී අහිමි විය.කිසිවෙකුගේ හව්හරණක් නැති නිමල් දෙපා කපා දැමූ තැන තුවාල සුව වූ වහාම මිත්‍රයෙකු ලබා දුන් රෝද පුටුවක ආධාරයෙන් රට පුරා යන අතරවාරයේ මහනුවරදී දිනමිණට හමු විය.මෙම අසරණ පියා පරිත්‍යාගශීලීන්ගේ හෝ පුන්‍ය ආයතනයක පිහිට ලැබුණොත් කිසියම් සුළු වෙළෙඳාමක් කිරීමට නිමල් බලාපොරොත්තු සහගතව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=s1112011</link>
    <topic>ශ්‍රී ලංකා පාපන්දු පිල දකුණු ආසියාවේ පෙරැළිකාර කණ්ඩායමයි</topic>
    <author/>
    <content>ඉන්දියාවේ නවදිල්ලි නුවරදී හෙට (2) ආරම්භවන දකුණු ආසියා පාපන්දු සම්මේලන කුසලාන තරගාවලියේදී ශ්‍රී ලංකා පාපන්දු පිල සැබෑ වෙනසකට මුල පුරනු ඇතැයි ජාතික පාපන්දු පිලේ නායක රෝහණ රුවන්තිලක පවසයි.රටවල් 8ක සහභාගීත්වයෙන් නවදිල්ලි නුවර ශ්‍රී ජවහල්ලාල් නේරු ක්‍රීඩාංගණයේ පැවැත්වෙන මේ තරගාවලියේදී ශ්‍රී ලංකාව පළමු තරගයට භූතානය සමග සෙනසුරාදා එක්වේ.ශ්‍රී ලංකාව හා භූතානය අතර තරගයට හොඳින් මුහුණ දී විශිෂ්ට ජයක් අපේක්ෂා කරන ශ්‍රී ලංකා ක්‍රීඩකයෝ එය තරඟාවලියේ සුබවාදී ආරම්භයක් කොට සලකයි. ශ්‍රී ලංකාව සහභාගීවන ‘ඒ’ කාණ්ඩයෙන් භූතානය ඇෆ්ගනිස්තානය හා ඉන්දියාව තරගවදී.“අපේ කණ්ඩායම ඉතාම සමබර එකක්. තරගාවලියට පෙර ඩුබායි රටේ කළ සංචාරය අපට අත්දැකීම් රාශියක් ගෙන දුන්නා. ඩුබායිවල මුල් පෙළේ දක්ෂතම කණ්ඩායම් සමග අපි තරග කළා. ඒ සියලු අත්දැකීම් දකුණු ආසියානු පාපන්දු තරගාවලියට වැදගත් වේවි” රුවන්තිලක පැවැසීය. රෝහණ රුවන්තිලක ගම්පොළ රෙඩ්සන් ක්‍රීඩා සමාජයේ හිටපු දක්ෂ ක්‍රීඩකයෙකි. අනතුරුව සෝන්ඩර්ස් ක්‍රීඩා සමාජයට එක් වී මුල් පෙළේ තරගාවලියේ දක්ෂතා දක්වමින් සිටියි.ඔහු කොළඹ ට්‍රැවලර් ග්ලෝබල් පෞද්ගලික සමාගමේ විධායක නිලධාරියෙකු ලෙස සේවය කරමින් සිටි.ශ්‍රී ලංකාව මෙවර තරගාවලියේ 3 වැනිදා භූතානය සමග 5 වැනිදා ඇෆ්ගනිස්තානය සමග හා 7 වැනිදා ඉන්දියාව සමග තරගවදී. ශ්‍රී ලංකා පාපන්දු පිල ලෝක පාපන්දු ශ්‍රේණිගත කිරීමේ 176 වැනි ස්ථානයේ පසුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=s1112012</link>
    <topic>වසරේ ක්‍රිකට් ක්‍රීඩකයා ඩිල්ෂාන්ජනප්‍රියම ක්‍රීඩකයා සංගක්කාර</topic>
    <author>ජගත් ගුණවර්ධන</author>
    <content>සියැට් ශ්‍රී ලංකා ක්‍රිකට් සම්මාන උළෙලේ දී වසරේ ක්‍රිකට් ක්‍රීඩකයා ලෙස ශ්‍රී ලංකා ක්‍රිකට් නායක තිලකරත්න ඩිල්ෂාන් ද වසරේ ජනප්‍රියම ක්‍රිකට් ක්‍රීඩකයා ලෙස කුමාර් සංගක්කාර ද තේරී පත් වූහ.සම්මාන උළෙලේදී ඩිල්ෂාන් සම්මාන තුනකට හිමිකම් කී අතර සංගක්කාර සම්මාන දෙකකට හිමිකම් කීම විශේෂත්වයක් විය.තිලකරත්න ඩිල්ෂාන් ජාත්‍යන්තර එක්දින හොඳම පිතිකරු මෙන්ම හොඳම තුන් ඉරියව් ක්‍රීඩකයාට හිමි සම්මාන ද සංගක්කාර ටෙස්ට් තරගාවලියේ හොඳම පිතිකරුට හිමි සම්මානයද දිනා ගත්හ.කාන්තා ජාත්‍යන්තර එක්දින හොඳම පිතිකාරිණිය ලෙස චමරි අතපත්තු ද හොඳම පන්දු යවන්නිය ලෙස ශෂිකලා සිරිවර්ධන ද හොඳම තුන්ඉරියව් ක්‍රීඩිකාව ලෙස ඒෂානි ලොකුසූරිය ද සම්මාන දිනා ගත්හ.මෙවර නැගී එන ක්‍රීඩකයාට හිමි සම්මානය තිසර පෙරේරා දිනාගත් අතර ඔහුට එක්දින ජාත්‍යන්තර තරගාවලියේ හොඳම පන්දු යවන්නාට හිමි සම්මානය ද හිමිවිය. ජාතන්තර ටෙස්ට් හොඳම පන්දු යවන්නා ලෙස අජන්ත මෙන්ඩිස් සම්මානයට පාත්‍රවිය.සම්මාන උළෙල පෞද්ගලික ප්‍රවාහන ඇමැති සී.බී. රත්නායක හා ක්‍රීඩා අමාත්‍යාංශයේ ලේකම් උදය සෙනෙවිරත්න, සියැට් පෞද්ගලික සමාගමේ කළමණාකාර අධ්‍යක්ෂ එන්. සී. ගෝපාල් යන මහත්වරුන් ඇතුළු සම්භාවනීය අමුත්තන් රැසකගේ සහභාගීත්වයෙන් වෝටර්ස් එජ්හි දී පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=s1112013</link>
    <topic>තහනම් උත්තේජන සංඝටක අඩංගු නොවනඖෂධ හඳුනාගැනීමට නව වැඩපිළිවෙළක්</topic>
    <author>ෆවුස් මොහොමඩ්</author>
    <content>තරගකාරී ක්‍රීිඩාවේ රැඳී සිටින ක්‍රීඩක ක්‍රීඩිකාවන්ට තහනම් උත්තේජන සංඝටක අඩංගු නොවන ඖෂධ වර්ග හඳුනා ගැනීමේ පහසුව සඳහා ඉදිරියේදී පාරිභෝගික ආරක්ෂක අධිකාරියේ සහාය ඇතිව අදාල ඖෂධ ක්‍රීඩා අමාත්‍යංශයේ අනුමැතිය සඳහන් ලේබලයක් සහිතව වෙළෙඳපොළට නිකුත් කිරීමට කටයුතු කරන බව ක්‍රීඩා වෛද්‍ය ඒකකයේ ප්‍රධානි මහාචාර්ය අර්ජුන ද සිල්වා මහතා ප්‍රකාශ කළේය.මෙමඟින් ක්‍රීඩක ක්‍රීඩිකාවන්ට නොදැනුවත්කමින් සිදුවන තහනම් උත්තේජන භාවිතයෙන් වැළකීමට හැකිවනු ඇතැයි ඒ මහතා විශ්වාසය පළකළේය.මහාචාර්යවරයා මේ බව සඳහන් කළේ තහනම් උත්තේජන චෝදනා ලැබූ ක්‍රීඩක ක්‍රීඩිකාවන්ට ලබාදුන් දඬුවම් පිළිබඳව ඊයේ (30) ක්‍රීඩා වෛද්‍ය ඒකකයේ පැවැති මාධ්‍ය දැනුවත් කිරීමේ හමුවකදීය. තහනම් උත්තේජන භාවිතා කොට තරගකළ බවට චෝදනා ලැබූ බර එසවීමේ ක්‍රීඩක රන්සිළු ජයතිලකට වසර 2ක් ද, පාපැදි සූර සුවාරිස් ප්‍රේමචන්ද්‍ර හා කායවර්ධන ක්‍රීඩක අනුරුද්ධ කුමාරට වසරක් බැඟින් ද, කායවර්ධන ක්‍රීඩකයන් වන දර්ශන ප්‍රනාන්දු, උදාර මෙන්ඩිස්, චානක ප්‍රියදර්ශන හා ලසන්ත ෆොන්සේකාට මාස 6ක් බැගින් සහ මලල ක්‍රීඩිකා චම්පිකා දිල්රුක්ෂිට මාස 3ක තරග තහනමක් ක්‍රීඩා වෛද්‍ය ඒකකයේ විනය කමිටුව විසින් පනවනු ලැබීය.තහනම් උත්තේජන චෝදනා ලබා සිටි මලල ක්‍රීඩිකා අනූෂා ශාමලී සම්බන්ධව පැවැති පරික්ෂණයෙන් පසු ඇය නිදහස් කිරීමට විනය කමිටුව පියවර ගෙන ඇත. මාසික ආර්ථව චක්‍රය ප්‍රමාදකිරීම සඳහා ඇය විසින් ගනුලැබූ ඖෂධයේ අඩංගු සංඝටක ලෝක තහනම් උත්තේජන විරෝධි සංගමයේ තහනමට ලක්වූ ඒවා නොවූ අතර සිය මූලික පරික්ෂණයේදීම ඇය තමා විසින් පරිහරණය කරන ලද ඖෂධ විනය කමිටුව හමුවේ ඉදිරිපත් කරමින් නිර්දෝෂිභාවයට අදාල පසුබිම සකස්කර ගැනීමට සමත්ව තිබිණි.විශේෂඥ වෛද්‍ය මයියා ගුණසේකර මහතාගේ ප්‍රධානත්වයෙන් යුත් මේ විනය කමිටුවට විශේෂඥ වෛද්‍ය මහාචාර්ය මොහාන් ජයසේකර, මහාචාර්ය රෝහිණී ප්‍රනාන්දුපුල්ලේ, මහාචාර්ය චන්ද්‍රිකා විජේරත්න යන මහත්ම මහත්මීහූ ද, නීතිඥ පණ්ඩුක කීර්තිනන්ද සහ ජ්‍යේෂ්ඨ නියෝජ්‍ය පොලිස්පති අශෝක විජේතිලක යන මහත්වරුන් ද ඇතුලත් වෙති.තහනම් උත්තේජන භාවිතයේ සම්පූර්ණ වගකීම අදාල ක්‍රීඩක ක්‍රීඩිකාවන් බාරගත යුතු බවත්, නොදැනුවත්කමින් මේ සඳහා යොමුවන ක්‍රීඩක ක්‍රීඩිකාවන් පුළුල් ලෙස දැනුවත් කිරීමේ දීපව්‍යාප්ත වැඩසටහනක් ඉදිරියේ දී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් ආරම්භ කරන බවත් අර්ජුන ද සිල්වා මහතා මාධ්‍ය හමුවේ දී වැඩි දුරටත් පැවැසීය.කෙසේ වෙතත් තරග තහනමට ලක්වූ මේ ක්‍රීඩක ක්‍රීඩිකාවන් ඉදිරියේ දී නැවත වරක් එවැනි චෝදනාවන්ට හසුවුවහොත් ඔවුන්ට ජීවිතාන්තය දක්වා තරග තහනමක් පැනවෙනු ඇතැයි ඒ මහතා අවධාරණය කළේය.ඉදිරියේ දී දිස්ත්‍රික්ක 25ක් ආවරණය වන පරිදි ක්‍රීඩා වෛද්‍ය ඒකක පිහිටුවීමටත්, මෙරට සෑම මූලික රෝහලකටම ක්‍රීඩා වෛද්‍යවරයකු අනුයුක්ත කිරීමටත් කටයුතු යොදන බව ඒ මහතා පැවැසීය. අධ්‍යාපන අමාත්‍යංශය සමග එක්ව පාසල් මට්ටමින් ක්‍රීඩක ක්‍රීඩිකාවන් දැනුවත් කිරීමේ වැඩ පිළිවෙලක් ද සකස්කිරීමට නියමිතය.විශේෂඥ වෛද්‍ය මයියා ගුණසේකර, නීතිඥ පණ්ඩුක කීර්තිනන්ද සහ ජ්‍යේෂ්ඨ නියෝජ්‍ය පොලිස්පති අශෝක විජේතිලක යන මහත්වරුන් ද මෙහි දී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=s1112014</link>
    <topic>අන්තර් ගිනි නිවීම් සේවා පාපන්දු හෙට මහනුවරදී</topic>
    <author>ඉන්දික පොල්කොටුව</author>
    <content>අන්තර් ගිනි නිවීම් සේවා දෙපාර්තමේන්තු පාපන්දු තරගාවලිය හෙට (02) මහනුවර එඩ්මන් සිල්වා ක්‍රීඩාංගණයේදී පැවැත්වේ. මහනුවර නාගරික ගිනි නිවීම් සේවා දෙපාර්තමේන්තුව සංවිධානය කරන මෙම තරගාවලිය සඳහා මහනුවර, කොළඹ, තංගල්ල, අනුරාධපුර, බදුල්ල ගිනි නිවීම් සේවා දෙපාර්තමේන්තු පාපන්දු කණ්ඩායම් හා ගුවන් හමුදා ගිනි නිවීම් සේවා දෙපාර්තමේන්තු කණ්ඩායම මෙන්ම කටුනායක ආයෝජන කළාපීය ගිනි නිවීම් සේවා දෙපාර්තමේන්තු කණ්ඩායම් සහභාගිවීමට නියමිතය. මෙම තරගාවලියේ අවසන් මහා තරගය හෙට (2) සවස 3.30 ට පැවැත්වේ.,.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=s1112015</link>
    <topic>ලක්මාල්ට ද. අප්‍රිකානුසංචාරය අහිමි වෙයි</topic>
    <author/>
    <content>ශ්‍රී ලංකා ක්‍රිකට් පිලේ එළැඹෙන දකුණු අප්‍රිකානු සංචාරයේ ටෙස්ට් තරග මාලාව සඳහා නම් කළ වේග පන්දු යවන ක්‍රීඩක සුරංග ලක්මාල් වළලුකරේ ඇතිවූ ආබාධයක් හේතුවෙන් ඉවත් කර ඇත.ඔහු වෙනුවට වෙනත් ක්‍රීඩකයකු ආදේශ කර නැති අතර, ශ්‍රී ලංකා - දකුණු අප්‍රිකානු ටෙස්ට් තරග මාලාවේ පළමු ටෙස්ට් තරගය නිමාවන විට දැනට විවිධ ආබාධයන්ට ගොදුරුවී සිටින වේග පන්දු යවන්නන්ගෙන් කෙනකු ලක්මාල් වෙනුවට ආදේශ කිරීමට තරම් සුවයක් ලබනු ඇති බවට ජාතික තේරීම් කමිටුවේ විශ්වාසය වී තිබේ.ෂාමින්ද එරංග, නුවන් කුලසේකර සහ ධම්මික ප්‍රසාද් මේ වන විට ආබාධවලට ලක්වී සිටින සෙසු වේග පන්දු යවන්නන් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=s1112016</link>
    <topic>නෙවිල් ද අල්විස් අනුස්මරණ හොකී සූරතාවත්‍රිත්ව විද්‍යාලයට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ලකුණු 3 – 1 ක් ලෙස ගල්කිස්ස සාන්ත තෝමස් විද්‍යලයීය කණ්ඩායම පරාජය කළ ත්‍රිත්ව විදුහල නෙවිල් ද අල්විස් අනුස්මරණ හොකී සූරතාව දිනා ගැනීමට සමත්විය.එම්. එච්. සලිම්ඩීන් ගේ නායකත්වයෙන් යුත් ත්‍රිත්ව විද්‍යාලීය කණ්ඩයම වෙනුවෙන් නායකයා හා පී. සුදර්ශන්, එම්. ඉන්ෂාෆ් ගෝලය බැගින් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=f1112011</link>
    <topic>අධිවේගී මාර්ග සංස්කෘතිය</topic>
    <author>රාමන් ඡායාරූප</author>
    <content>දකුණේ ගොඩවායේ සිට රට මැදටත්, මන්නාරම වරායේ සිට කන්ද උඩරටටත්, ජාත්‍යන්තර වෙළෙඳාම සිදු වූ ශක්තිමත් මාර්ග පද්ධතියක් දුරාතීතයේ අප සතුව පැවැති බවට ඓතිහාසික සාධක සාක්ෂි දරනවා. වාරියපොල හෙට්ටිපොල වැනි නගර බිහි වූයේ මන්නාරම සිට කුරුණෑගල ගලගෙදර හරහා වැටී ඇති මාවතේ බව පැහැදිලියි. එදා ගැල් ලිහා ගොනුන් විය ගසින් වෙන් කර විවේක ගැනීමට ඉඩ හැරිය ස්ථාන කඩමණ්ඩි බවට පරිවර්තනය වී වර්තමානයේ ලොකු කුඩා නගර බිහි වන මට්ටමටම ඒවා ව්‍යාප්ත වුණා.හෙට්ටිපොල, වාරියපොල, නගර මීට හොඳ උදාරහණ ලෙස ගත හැකියි. අනාදිමත් කාලයක සිට අඩිපාර, ගුරුපාර, බොරළු පාර , ගල් ඇතිරූ මාවත් ඔස්සේ වැඩි දියුණු වූ අපේ මාර්ග පද්ධතියට යටත්විජිත යුගයේ තාර පාරවල් එකතු වුණා. වැඩ වසම් යුගයේ සිට ධනවාදී යටත් විජිත අවදිය දක්වා මාර්ග සංවර්ධන සිදු වූයේ මේ ආකාරයෙන්. පසු කලෙක බ්‍රිතාන්‍ය යටත් විජිත සමයේ ගල් අතුරා සකස් කරන ලද තාර පාරවල් බිහි වීමට පටන් ගත්තේ ඔවුන්ගේ අවශ්‍යතාවයන්ට අනුවයි. වතු ආර්ථිකයත් සමඟ පැනනැගුණු වේගවත් ගමනාගමන අවශ්‍යතාවයන් සඳහා තාර පාරවල් හා දුම්රිය මාර්ග අවශ්‍ය වුණා. මේවා සුද්දන්ගේ අවශ්‍යතාවයන්ට ගැළපුණත් යටත් විජිත මාර්ග පද්ධතිය අපේ ගම් හා නගර අතර සම්බන්ධතාවය වැඩි දියුණු කරමින් අපේ ජන සමාජය දැඩි පරිවර්තනයකට යොමු කළා. විශේෂයෙන් ම ශ්‍රී ලංකාව වැනි රටවල් වැඩවසම් හැවෙන් වේගවත්ව එළියට මතු වීමට පටන් ගත්තේ මහා මාර්ග හරහා යැයි සඳහන් කිරීම අතිශයෝක්තියක් නොවෙයි.නිදහසින් පසුව වුව ද ගල් ඇති රූ තාර පාරවල් හා ගුරු පාරවල් තාර අතුරා වැඩි දියුණු වීම වේගවත් වුණා. ඊට සමාන්තර ගම් හා නගරාන්තර සම්බන්ධතාවය වැඩි දියුණු වුණා. මෙසේ මාර්ග පද්ධතියේ වැඩි දියුණු වීම කෙලින් ම අපේ ජන ජීවිතයට බලපෑවා. ගම් හා නගර අතර සම්බන්ධතාවය සඳහා ගත වන කාලය කෙටි වීමට පටන් ගත්තා. එය ශ්‍රී ලංකාවට පමණක් නොව සමස්ත ලෝකයටම පොදු කාරණයක්.නිදහසින් පසු කාලයක් ගත වීමත් සමඟම රැලි සහිත තාර පාර වෙනුවට කාපට් පාර ආදේශ වීමට පටන් ගත්තා. කාපට් පාරවල් පැතිරීම වඩාත් වේගවත් වුණේ 1977 න් පසුව. එය සුලභ සාමාන්‍ය සිදුවීමක් වූයේ 2005 න් පසුව. මේ වනවිට නොදියුණු දුගී දුප්පත් ගම්මාන හරහා ද ඉදි වෙමින් පවතින කාපට් මාර්ග මේ වන විට අපේ රටේ යටිතල පහසුකම් සංවර්ධනයේ කැපී පෙනෙන අංගයක් වී අවසන්. රටක ආයෝජන අවශ්‍යතා දියුණු කිරීමට හා එමඟින් සංවර්ධනය වේගවත් කිරීමට නම් යටිතල පහසුකම් සංවර්ධනයට ප්‍රමුඛත්වයක් හිමි විය යුතුයි. එය පැහැදිලිවම රාජ්‍ය ආයෝජනයක්. ඒ සම්බන්ධයෙන් කරනු ලබන ආයෝජනයේ වටිනාකම වසරින් වසර අලුත් අගයක් ගනු ලබනවා.නිදහසින් පසු රටේ වේගවත් ම යටිතල පහසුකම් සංවර්ධනයක් දක්නට ලැබෙන්නේ 2005 න් පසුවයි. මේ සමඟ ම ඇති වන වේගවත් සංවර්ධනයේ ප්‍රතිඵලයක් ලෙස මාර්ග තදබදය ද දක්නට ලැබෙනවා. එසේ ම නගරාන්තර ගමන් කාලය අඩුවෙමින් පවතිනවා. පොදු ජනයා පමණක් නොව නිෂ්පාදන හා සේවා ආර්ථිකයන්ට දායක වන අය කල්පනා කරන්නේ කඩිනමින් තම අවශ්‍යතා ඉටු කර ගන්න. වාහන තදබදයකට කොටු වී පැය ගණන් වරු ගණන් කාලය ගෙවා දමන්න ඔවුන් කැමැති නැහැ. ආයෝජකයන් ද එසේ ම යි. කොළඹින් පිටස්තරව ආයෝජනවල යෙදෙන අය අංක එකට කල්පනා කරන්නේ තම නිෂ්පාදන වරායවල්වලට හා ප්‍රධාන ගුවන් තොටුපල වෙත ගෙන ඒමට සුදුසු මාර්ග පද්ධතියක් ගැන.මේ නිසා ලබන වසර අවසන් වන විටවත් ප්‍රධාන මාර්ග සියල්ල කාපට් කර අවසන් කිරීමට රජය බලාපොරොත්තු වෙනවා. අධිවේගී මාර්ග ඉදි කිරීම එම වේගවත් මාර්ග සංවර්ධනයේ ම සුවිශේෂී පියවරක් බවට පත් වෙලා. මෙමඟින් වාහන තදබදයටද ඍජු පිළිතුරක් සැපයෙනවා. 2005 න් පසුව මේ පිළිබඳව පැවැති සංකල්පය යථාර්තයක් බවට පත් කිරීමට රජය කල්පනා කළා. පසුගිය ඉරිදා අපට දැක ගැනීමට ලැබුණේ දශක කීපයක් තිස්සේ සිහිනයක්ව පැවැති අධිවේගී මාර්ග සංකල්පය යථාර්ථයක් බවට පත් වීමයි.ලෝකයේ ප්‍රථම අධිවේගී මාර්ගය ඉදි වන්නේ 1922 දී ඉතාලියේ. එතැන සිට වේගවත්ව සංවර්ධිත ලෝකයේ පමණක් නොව සංවර්ධනය වන්නා වූ රටවල ද අධිවේගී මාර්ග ඉදි වීමට පටන් ගත්තා. මේ වන විට තනි රටක ලොව දිගම අධිවේගී මාර්ගය සේ සැලකෙන්නේ ඕස්ට්‍රේලියානු මහාද්වීපය වටා ඇති මාර්ගයයි. එහි දිග කි.මීටර් 14,500 ක් පමණ වෙනවා. එසේ ම ලොව දිගම ජාත්‍යන්තර අධිවේගී මාර්ගය කි.මීටර්. 47958 කින් යුත් පෑන් ඇමරිකානු අධිවේගී මාර්ගය සේ සැලකෙනවා. මෙය උතුරු ඇමරිකානු මහාද්වීපයේ සිට ද. ඇමරිකානු මහද්වීපය දක්වා රටවල් 8 ක් පමණ ආවරණය වන පරිදි දිව යනවා.ලෝකය තම සංවර්ධන අවශ්‍යතා සඳහා සීඝ්‍රයෙන් අධිවේගී මාර්ග ඔස්සේ ගමන් කරද්දී අපේ රට පැවැතියේ පසුගාමි තැනක. අධිවේගී මාර්ග කෙසේ වෙතත් සුද්දන් අපට පවරා ගිය දුම්රිය මාර්ගයවත් නිසි ලෙස නඩත්තු කිරීමට නොහැකි තත්ත්වයකට අප පත් වුණා. ලෝකයේ වේගවත්ම දුම්රිය පැ.කි.මී. 300 ඉක්මවා යද්දී අපේ දුම්රිය සේවයේ සාමාන්‍ය වේගය පැ.කි.මී. 30 ක් ලෙස වාර්තා කළා. නව අධිවේගී මාර්ග ඉදි වීමටත් පවතින දුම්රිය මාර්ග පද්ධතියේ වේගය වැඩි වන අයුරින් ප්‍රතිසංස්කරණය වීමට පටන් ගත්තේ 2005 න් පසුව අධිවේගී මාර්ග සිහිනය යථාර්ථයක් වන්නේ ද ඒ අයුරින්.කොළඹ සිට මාතර ගොඩගම දක්වා ඉදිවන අධිවේගී මාර්ගයේ දිග කි.මීටර් 126 ක් පමණ වෙනවා. පසුගිය ඉරිදා ජනාධිපති මහින්ද රාජපක්ෂ මහතා අතින් විවෘත වූයේ ඉන් ගාල්ල පින්නදූව හා කොළඹ කොට්ටාව අතර කි.මී. 95 ක කොටසක්. මෙය මේ රටේ මාර්ග සංවර්ධනයේ විප්ලවීය පරිවර්තනයක්. මේ සඳහා වැය කර ඇති මුදල රු. මිලියන 70 ක්. (රු.කෝටි 7000) පමණ වෙනවා.කොළඹ හා ගාල්ල අතර පවතින්නේ දැඩි මාර්ග තදබදයක්. එක් ගමනාන්තයක සිට අනෙක් ගමනාන්තය දක්වා පැය 3 1/2 ක පමණ කාලයක් ගත වෙනවා. මෙය අපේ රටට පැමිණෙන විදේශ ආයෝජකයින් පස්ස නොබලා දුවන තත්ත්වයක්. මේ නිසා දේශීය ආයෝජකයනටද කාලය කළමනාකරණය කිරීමේ ප්‍රශ්නය දැඩි ලෙසින්ම පැන නගිනවා. ඒ අනුව ශ්‍රී ලංකාවේ ප්‍රථම අධිවේගී මාර්ගය විවෘත වීම නිදහසින් පසු වසර 63 ක් ඉතිහාසයේ පමණක් නොව ශ්‍රී ලංකාවේ මාර්ග ඉතිහාසයේ ම සුවිශේෂී අමරණීය සිදුවීමක්. මෙතැන් සිට අප ලෝකයේ අධිවේගී මාර්ග සංස්කෘතියට එක් වෙනවා.පසුගිය දා විවෘත වූ දක්ෂිණ අධිවේගී මාර්ගය හම්බන්තොට දක්වාද, කටුනායක කොට්ටාව වට රවුම් පාර, කොළඹ නුවර හා කොළඹ යාපනය අධිවේගී මාර්ග ජාලයකින් සම්බන්ධ කිරීමටයි වත්මන් රජයේ බලාපොරොත්තුව.යාපනය කොළඹ අධිවේගී මාර්ගය හරහා රජය ජනවාර්ගික අසමගිය සමනය කර ගැනීමේ උදාර බලාපොරොත්තුවකින් කටයුතු කරන බව එදා ජනාධිපතිතුමාගේ කතා වෙන් ද පැහැදිලි වුණා. “අද උතුරේ ඉඳන් කොළඹට එන්න පැය 8 ක් ගත වෙනවා. මේ තියන තත්ත්වයෙන් හොඳම ප්‍රයෝජනය ගන්නේ ත්‍රස්තවාදීන්. ඒ වගේම බෙදුම්වාදීන්. නමුත් අනාගතේ අධිවේගී මාර්ග ආවම යාපනය කොළඹ අතර පැය තුන හතරක දී සම්බන්ධ වෙන කොට උතුරයි කොළඹයි එක් වෙන කොට මේ රට බෙදන ප්‍රශ්නය එන්නේ නැහැ. මේක උතුරේ ජනතාවත් දකුණේ ජනතාවත් තමන් ගෙන් අහයි මේ පොඩි පැය ගානකටද අපි මේක බෙදා ගන්න යන්නෙ කියලා. පැය 8 ක් 10 ක් යන කොටනේ හිතෙන්නේ මේක අපි කඩා ගන්න ඕන කියලා. එතකොට කෙළින්ම එකම රටක් කියන චිත්‍රය අපේ ජනතාවගේ හදවත් වල ඇති වේවි”මේ නිසා අනාගතේ දිනක කොළඹ හා යාපනය කෙටි කලක් තුළ එක් කරණ අධිවේගී මාර්ගය අපේ රටේ ජනවාර්ගික ප්‍රශ්නයටද හොඳ පිළිතුරක් සපයාවි. අධිවේගී මාර්ග ඉදි වීමත් සමඟ ම අපේ රට නවීන ශිෂ්ඨාචාරයකට ඇතුල් වෙනවා. එසේ ම ශ්‍රී ලංකාව අසමත් රාජ්‍යයක් නොව මධ්‍ය ආදායම් ලබන රටක් සේ දැනටමත් ආර්ථික නිර්නායකයන් මඟින් තහවුරු වී අවසන්. එසේ ම ආයෝජන ඉඩ ප්‍රස්ථා සඳහා සුදුසු රටවල් අතරින් ද අප සිටින්නේ 2010 ට වඩා ඉදිරියෙන්. දක්ෂිණ අධිවේගී මාර්ගය ඉදි වීමත් සමඟ ම ආයෝජනය ඉඩ ප්‍රස්ථා ඇති රාජ්‍ය ගොන්නේ ශ්‍රී ලංකාව තවත් ඉදිරියට ගමන් කරනවා.එදා ජනාධිපතිවරයා සඳහන් කළේ අපේ තරුණ තරුණියන්ට ලෝකයේ වෙනත් රටවල සංචාරය කර අපේ රටට පැමිණ සුසුම් හෙළීමේ යුගය අවසන් වන බවයි. එසේ ම එතුමා සඳහන් කළා. නැවත සුසුම් හෙලන්න ඉඩක් තබන්නේ නැහැ කියා. මෙතැන් සිට මේ අධිවේගී මාර්ගය දේශීය හා විදේශීය ආයෝජන වෙනුවෙන් භාවිතා කළ යුතු වෙනවා. එසේ ම දකුණේ අපනයනය දියුණු කළ යුතුයි. රජය පමණක් නොවෙයි. පෞද්ගලික අංශය ද රට ගොඩ නැගීමේ අභියෝගය භාර ගැනීමට කාලය පැමිණ තිබෙනවා.ලංකාවේ මාර්ග පද්ධතියේ සංවර්ධනය සිදු වන්නේ අධිවේගී මාර්ග ඉදි කිරීම තුළ පමණක් නොවෙයි. සෑම ගමකම ග්‍රාමීය පාරවල් වැඩි දියුණු වෙනවා. රටේ කොතැනක හෝ තැනක ග්‍රාමීය කොන්ක්‍රීට් පාරක්වත් ඉදි නොවන මොහොතක් දක්නට ලැබෙන්නේ නැහැ. මෙවර අය වැයෙන් පළාත් සභා ග්‍රාමීය හා කෘෂිකාර්මික මංමාවත් වෙනුවෙන් රු. කෝටි 12,300 ක් වෙන් කර තිබෙනවා. ඒ නිසා මෙය අධිවේගී මාර්ග පමණක් ඉදි කරන ආණ්ඩුවක් නොවෙයි.අධිවේගී මාර්ග අයත් වන්නේ සමස්ත මාර්ග සංවර්ධනයේ කොටසක් ලෙස. ප්‍රධාන පාරවල් අතුරු පාරවල්, ග්‍රාමීය පාරවල් මේ සියල්ලම එකවර සංවර්ධනය වෙනවා. එදා මෙන් දැන් පාරවල් අයිනේ ගල් ගොඩවල් වැලි ගොඩවල් නාස්ති වන අයුරින් ඉතිරි වන්නේ නැහැ. ඒවායේ ප්‍රමාණයෙන් අඩු වන තුරු පාරවල් ඉදි නොවී පවතින්නේ නැහැ.මාර්ග සංවර්ධනයට අදාළව රාජ්‍ය ආයතන 5 ක් අදාළ ඉදි කිරීම් කටයුතු වල නිරත වෙනවා. මේ තරම වේගවත් මෙන්ම සර්ව සම්පූර්ණ මාර්ග සංවර්ධනයක් නිදහසින් පසු කිසිම යුගයක දක්නට ලැබුණේ නැහැ. එය අතිශයෝක්තියක් නොවෙයි. අවශ්‍ය වන්නේ මේ ගමන නිසි පරිදි පවත්වා ගෙන යමින් අපේ රටේ මාර්ග සංවර්ධනය දේශීය හා විදේශීය ආයෝජනයද ඉලක්ක කර ගනිමින් ගෙන යෑමයි. එම ගමනේ අධිවේගී මාර්ග ඉදි වීම සුවිශේෂී කරුණක් ලෙස ඉතිහාසය ගත වෙනවා.සුලෝචන ගමගේ.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=f1112012</link>
    <topic>ජනශ්‍රැතිය පිළිබඳ මුල්ම ගුරුවරයාමගේ අම්මායි</topic>
    <author>සටහන සකුන්තලා ජයසිංහ ඡායාරූප කිත්සිරි වනසිංහ</author>
    <content>‘හේනේ කුඹුරේ දුව පැන ඇවිදිමින් පැළේ පිලේ නිදිවරමින්, නැති බැරිකම් ඉහටත් වැඩි මුත් තුන් වේලටම බඩකට පුරවාගෙන යහමින් ගෙවූ සුන්දර ළමා සමයක හිමිකරුවෙක් වන මම පිරිමි දරුවන් තිදෙනකුගෙන් යුත් පවුල් වැඩිමලායි. හැබෑම ගොවි පවුලක උපන් මගේ අම්මත්, තාත්තත් මුළු ජීවිත කාලයම හේනට කුඹුරට කැප කළේ අපිව උස් මහත් කරන්නයි. නොවැටී නියරේ යන්ටත්, කැත්ත උදැල්ලෙන් හරි හරියට වැඩ කරන්නත් අපි ඉගෙන ගත්තෙත් මව්පියන්ගෙන් ලැබූ ගොවිකමේ ඌරුව නිසයි.පරම්පරාවෙන් ලැබුණු අස්සද්දන කුඹුරු අක්කර තුන හතරක් තාත්තට තිබුණා. ඒ වගේම යලට මහට කුරක්කන්, තල, බඩඉරිඟු, උඳු, මෙනේරි යහමට හැදෙන හේන් තිබුණා. ඉර නැඟෙන්ටත් කලියෙන් පින්න කපාගෙන තාත්තත්, අම්මත් හේනට කුඹුරට යනවා. අපිත් පස්සෙන් යනවා. හඳපානේ බඩ පුරවා ගන්ඩ හේනට ආපු වන සත්තු ආපහු ඉණි වැට පනින්ටත් පෙර හේනට යන අපි ගැමි පරිසරයේ නොඉඳුල් සුන්දරත්වය හැබෑවටම අත්වින්දා.දුම්මැස්සගෙදරකට වුවමනා අඩුම කුඩුමවලින් බාගෙට බාගයක් සපයා ගත්තේ හේනෙන් කුඹුරෙන්. අම්මාගේ අතින් හැදෙන කුරක්කන් පිට්ටුවෙන්, වැව් තිත්තියන් හොද්දෙත් රස බලපු අපි ඉහින් බහින රෝගයක් නැතුව කල් ගෙව්වා. බොහෝ විට අපි බත් කෑවේ රෑට විතරයි. උදේටත්, දවල්ටත් කුරක්කන්, මෙනේරි, තණ හාල්වලින් අම්මා මොනවා හරි පිළියෙල කරනවා. අද වගේ එදා කුරක්කන්වලට වෙළෙඳපොළේ ඉල්ලුමක් නොතිබුණු හින්දා ඒවා කෑමටම පමණයි ගත්තේ.ගේ මිදුලේ තිබුණු අටුවේ කන්න දෙක තුනකට වුණත් සෑහෙන ධාන්‍ය, කල් තබාගත හැකි වට්ටක්කා, පුහුල් ආදිය ගොඩගහගන්ඩ අම්මලා දැනගෙන හිටපු සාස්තරේ හරි පුදුමයි. වැහි කාලෙට, කුඹුරු වැඩ කාලෙට අහේනියක් නොවන්නට දර මිටිපොළේ දර ටික ගොඩගහ ගත්තා. වී වේලාගත්තා. වම්බටු, කරවිල, බණ්ඩක්කා අව්වේ වේලාගෙන කල්තියා ගත්තා. හැම ගෙදරකම තිබුණු දුම්මැස්ස කාටත් හරි ප්‍රයෝජනයි. මාළු දුම්මැස්සේ දාලා වේලා ගත්තා. මේ හැම දෙයක්ම අපේ උදව් නැතිව අම්මාගේම අතින්ම සිදුවුණේ ගැමි ගෑනියකගේ උපන් සූරකම ඈටත් පිහිටි හින්දයි.මගේ තාත්තා හොඳ කවියෙක්. පිරිත්, ජාතක කතා රසවත් විදිහට ඉදිරිපත් කරන්ඩ නිසඟ හැකියාවක් තිබුණා. වෙස්සන්තර ජාතකය, සද්ධන්ත හෑල්ල, සූර්ය ශතකය, බුද්ධ ගජ්ජය, සංදේශ කාව්‍යය ඉතාමත් ලස්සනට ඉදිරිපත් කරනවා. පරම්පරාවෙන් එකතුවුණු සකස්කඩ, අමාවතුර, සද්ධර්මරත්නාවලිය වැනි පැරැණි පොත් ගොන්නක්ම අපේ ගෙදර තිබුණා. හවස් ජාමේ වෙනකොට අහළ පහළ ඇත්තෝ තාත්තගේ ගායනා අහන්ඩ මිදුලට එක්කහු වෙනවා. මමත් ඒ අතරට පැනලා එව්වා රසවිඳිනවා. ඒ විතරක් යැ මමත් කාටත් හොරා තාත්තාව අනුකරණය කරන්ඩ ගත්තා.ශිල්ප ශාස්ත්‍රයමගේ ජීවිතේ බොහොමයක් රසඥතාවන් ගොඩනැඟුණේ අම්මාගෙන් ලැබුණු ආභාසයෙන්. අපේ අම්මා හේනට ගිහින් රෑවෙලා ගෙදර එන්නේ. සමහර දාට හොඳටෝම තෙමිලා. එහෙම දවසට අම්මා අපිවත් ළංකරගෙන ලිප ළඟ ඉඳගෙන කතන්දර කියනවා. සාමාන්‍යයෙන් පුංචි සන්ධියේ දරුවන්ට කියාදෙන නරියා සහ මිදිවැල වැනි කතා නෙමෙයි එව්වා. අම්මගේ කතන්දර ගමේ සිදුවීම් අළලා හදපු සත්‍ය කතා. ඒ ඒ ගම්වලට නම් පටබැඳුණු හැටි, ගම්වල පාරම්පරික සිරිත්, බලි තොවිල් ගැන මේ රසවත් කතාවල මුළු ජනශ්‍රැතියම ගැබ්ව තිබුණා.මල්ලිලා දෙන්නත්, මමත් සීතලට ලිප් බොක්ක ළඟ අම්මගේ උණුහුමට ගුලිවෙලා මේ අපූරු කතා අහගෙන සිටියා. ලස්සන චිත්ත රූප හිතේ ඇඳගෙන රසවින්දා. නුවර කලාවියේ ජනශ්‍රැතිය පිළිබඳ මගේ මුල්ම ගුරුවරයා අපේ අම්මයි.වයස අවුරුදු පහ පිරුණට පස්සේ තාත්තා මාව දෙමටවැව ප්‍රාථමිකයට ඇතුළත් කළා. එහි ඉගෙන ගත්තු ළමයි වගේම ඉස්කෝලෙත් හරිම දුප්පත්. උදේට තේ කහට උගුරෙන් බඩ පුරවාගෙන පාසලට ආපු ගමේ දුප්පත් දරුවන්ට මේ පුංචි ඉස්කෝලෙන් ශිල්ප ශාස්ත්‍රය නොමසුරුව ලැබුණා. සරමයි, කමිසයයි ඇඳගෙන ඉස්කෝලේ ගිය අපිට අතේ බරට තිබුණේ පන්මල්ලයි, හෝඩි පොතයි, ගල් ලෑල්ලයි විතරයි.පන්තියේ සෙසු ළමයි අතර මම කැපී පෙනුණේ විශේෂ හැකියාවන් කිහිපයක්ම නිසයි. වාක්‍ය රචනා ලිවීමේ ඉහළම හැකියාවක් මට තිබුණා. ඒ වගේම මම කවි ලියලා සමිතිවලදී වෙන ළමයි ලවා ගායනා කරවනවා. හෝඩියේ ඉඳලම පළමුවැනියා වුණු නිසා ගුරුවරුන්ගේ විශේෂ අවධානයක් මා වෙත යොමු වුණා.පොතට පතට වගේම හේනට, කුඹුරටත් මා ඇලුම් කළා. ගොයම් කපන කාලෙට තාත්තත් එක්ක කොළ මඩින්ට යනකොට මට අවුරුදු අටයි. එදා අනුරාධපුර තිබුණු එළිමැද ගම්මාන දහඅටෙන් (කුල ගම්මාන) එකක් වුණු අපේ ගමේ හැමෝම පාරම්පරික ගොවියෝ. ඒ නිසා පුංචි ළමයින්ටත් ඒ ශාස්ත්‍රය හරියටම පිහිටියා.වයස අවුරුදු දහහතර පහළොව වෙද්දි මම තනිවම පැල් රකින්ඩ ගියා. ඒ ගමනෙදි පොත් ටිකත්, කුප්පි ලාම්පුවත් වැරැදුනේ නෑ. පැල් රැකීම ලෙහෙසි පහසු කාර්යයක් නෙමෙයි. දවසක් මැදියම් යාමේ පැලේ ඉන්නකොට අල්ලපු හේනට තුන්පත් රෑන වැදිලා එකටම කනවා. ඒ හේනේ උන්දෑ කෑගැහැව්වත් ගියේ නෑ. මමත් පැළේ ඉඳන් “හූ” තිබ්බා. බැරිම තැන අරුන්දෑ ගිනි පෙනෙලි දාලා අලියට ගැහුවා. උන් තරහ ගැස්සුණා. අසුරු සැණින් මුළු හේනම විනාශ කෙරුවා. ඒ විතරක් යැ පැළේ තිබුණු කුරහන් ගෝනි තුනකුත් කාලයි අලි රෑන පිටමං වුණේ.තවත් දවසක්දා හවස් ජාමේ තවත් යාළුවෙක් එක්ක “ෆුට්” සයිකලෙන් ගමනක් යද්දී තනි අලියා මඟ රැකගෙන ඉන්නවා. කරන්ඩ කිසිම දෙයක් නෑ. දුවගෙන ගිහින් ගහකට නැග්ගා. එළියෙන් එළිය වැටෙනකම්ම අපි ගහ උඩ. අලියා ගහ යට. ගස් නගින්ඩ පුළුවන් හින්දා එදා පණ බේරා ගත්තා. කට්ටඹුවාගම මං නොයාපු පොල් ගහක් නැති තරම්.ගමේ මිනිසුන්ගේ ජීවන ශාස්ත්‍රය ඔවුන් අත්දැකීමෙන් සහ පරම්පරාවෙන් ලැබුණු දැනුමින් පෝෂණය වුණා. ගැමි දිවිය හොඳින් රස ගෑ බැලූ අපි අදත් ඒ ඥානය ගැන පුදුම වෙනවා. මාස් වැස්සට වැව් අමුණු උතුරනවා. වැස්ස පටන් ගන්නදා ඉඳන් ගමරාළ අත්තප්පට නින්දක් නෑ. ඉහට ගෝනි ගොට්ට දාගෙන ලන්තෑරුම අතට අරගෙන රෑ තිස් පැයේ වැඩ මුර කරනවා. වාන් කටට ළංවෙද්දි වාන පැත්තෙන් “කඩවල” කපනවා. වැඩි වතුර පමණක් ඉවතට යන මේ තාක්ෂණය අද ඉන්න අති දක්‍ෂ වාරි ඉංජිනේරුවරුන් පවා නොදන්නවාට සැකයක් නෑ. එදා ගැමියන්ට මේ ඥානයත්, කායික ශක්තියත් ලැබෙන්නට ඔවුන්ගේ ආහාර සංස්කෘතිය ආසන්නතම හේතුවක් වුණා. එදා අපේ අත්තප්පා කබලේ කට ප්‍රමාණයට ලොකු රොටි හතක් උදේට කාලා තමයි කුඹුරට යන්නේ. ලුණු දාපු මස් කෑල්ලක් පුච්චලා සමබෝලත් එක්ක රොටි කාලා කුඹුරට යන උන්දැලා ආයෙ කන්නෙ රෑට තමයි.චේ ගුවේරාපවුලේ වැඩිමලා හැටියට මට භාරදූර වගකීමක් පැවරුණා. අම්මා ලෙඩ වුණාම කුරක්කන් ඉහින්ඩ බිම්මලේ වී කොටන්ඩ මට සිදු වුණා. ගෑනු අතකටත් වඩා මං ඒ වැඩ ලස්සනට කළා. හැබැයි මං අකැමැතිම දෙයක් තිබුණා. ඒ වැස්සට තෙමෙන්ඩ. වැස්සෙ තෙමි තෙමි කුඹුරු මඩවන එකයි, කුරහන් වපුරන එකයි මට අරහං.අධ්‍යයන පොදු සහතික පත්‍ර උසස් පෙළ ලිවීමට ආසන්න වෙද්දී මගේ ජීවිතේ දෛවෝපගත සිද්ධියක් වුණා. ඒ 71 කැරැල්ලට මැදි වීමයි. ඥාති සහෝදරයකුගේ මාර්ගයෙන් චේ ගුවේරා කල්ලියට එක්වුණු මම පන්ති පහම කළා. හැබැයි අවසානේ නැවතුණේ කොග්ගල පුනරුත්ථාපන කඳවුරෙන්. 1971 අවුරුද්ද අප්‍රේල් අපිව අත්අඩංගුවට ගත්තා. කඳවුරේ අවුරුදු දෙකක්ම ඉන්ඩ සිදුවුණා.කඳවුරේ ජීවිතය අලුත් අත්දැකීමක්. අපි ඇතුළේ නාට්‍ය කළා. “අපේක්‍ෂා” නමින් සඟරාවක් කළා. මගේ කලා හැකියාවට කඳවුර පන්නරයක් වුණා. නමුත් ඒ අවුරුදු දෙක මගේ මව්පියන්ට වේදනාත්මක කාලපරිච්ඡේදයක්.කඳවුරෙන් නිදහස් වෙලා ආවට පස්සේ සුපුරුදු ජීවිතයට යළි වැටුණා. ඒ අතරේ තමයි රැකියාවක් ගැන උනන්දු වුණේ. 1982 අවුරුද්දේ ලිපිකරුවකු ලෙස රාජ්‍ය සේවයට එක්වුණු මං ගැන අපේ තාත්තලා මහ ඉහළින් වර්ණනා කළේ කච්චේරිය කියන තැන එදා ගැමියන්ට රජ ගෙදරටත් වඩා ඉහළ තැනක් ලෙස පිළිගැනුණු හින්දයි.රැකියාව කරන අතරතුර මම ලියන්ඩ පටන් ගත්තා. 1977 අවුරුද්දේ ලිපිකරු වෘත්තියෙන් ඉවත් වී පුනරුත්ථාපන සුබසාධන නිලධාරියකු ලෙස සේවයට බැඳුණා. ඒ වෘත්තිය මගේ ජීවිතයට බොහෝ දේ එකතු කළා. විලච්චිය, හොරොව්පොතාන වැනි ගම්වලට රැකියාව සඳහා ගිය මම ජනශ්‍රැතිය නැමති මහා සාගරයේ රිසි සේ කිමිදෙන්නට වුණේ ආත්ම තෘප්තිය උපරිමයෙන් අත්විඳිමින්.ගම් ගොඩවලට මැදි ගම්මුන්ගේ කලාව, සංස්කෘතිය, අභිචාර විධි, භාෂාව, ආර්ථික රටාව, පහරා ඇවිස්සුවා. ඒ සියලු තොරතුරු එකතු කර ගත්තේ මහාසාර වස්තුවක් රැකගන්නවා වගේ.මා සොයා ගත් මේ මහාසාර වස්තුවට මිලක් නියම වුණේ රජරට සේවය ආරම්භ වීමත් සමඟයි. දවසක් රේඩියෝව අහගෙන ඉන්නකොට පෙර නොඇසූ අමුතු සේවයක් කන වැකුණා. රජරට සේවයේ ස්වර්ණ ශ්‍රීගේ හඬ ඇහෙනවා. කතාබහ, වැඩසටහන්වල ඇතුළත රජරට අපිට සමීපයි. මමත් ස්වර්ණ ශ්‍රී ගේ නමට කවි පන්ති යැව්වා. ඒ අතරින් “හීන් නඟේ නුඹ අහපන්....” කවි පෙළ රජරට සේවයෙන් ප්‍රචාරය වුණු මගේ මුල්ම නිර්මාණයයි.රජරට සේවයට නිර්මාණ යවමින් සිටින අතරතර ස්වර්ණ ශ්‍රීගෙන් මට ලියමනක් ආවා. එහි සඳහන් වුණේ එතුමා හමුවට එන ලෙසයි. ඒ සාම්ප්‍රාප්තිය රජරට සේවය මගේ පණ නළ තරමට බද්ධ වීමට හේතු වූ ප්‍රස්තුතයයි. එතැන් සිට පිලේ පැදුර, සංහිඳ, රජරට පුරාණය ආදී වැඩසටහන්වලට පිටපත් ලිවීමේ සිට සියලු කාර්යයන්ට සම්බන්ධ වුණේ දෛවෝපගත බන්ධනයක් පරිද්දෙන්.ඉස්කෝලේ යන කාලේ සරසවියට, මිහිරට, ගීතාංජලි කවි පුවත්පතටම නිර්මාණ ඉදිරිපත් කළත්, කවදාවත් ඒ කිසිවකට ජනවහර භාෂාව කර ගත්තේ නෑ. නුවර කලාවියේ අපි ගැමි ජනවහර නිසා සමාජයේ අනෙක් අය අපිව ගොඩයෝ, බයියෝ විදිහට හැඳින්වුණා. අපි ලැජ්ජාවට පත් වුණා. ඒ ලජ්ජාවට තරුණ පිරිස් එතරම් බය ද කිව්වොත් ටවුමට, කඩමණ්ඩියට යන විට නන්නාඳුනන අය සමඟ කතා කළේ ජනවහරෙන් නොවෙයි. ඒක හරියට ඒදණ්ඩෙ යනවා වගේ වැඩක්.නමුත් රජරට සේවය අපිට නිදහස් තැනක්. සතියේ සන්නස, රජරට රඟමඬල, බෞද්ධ නාට්‍ය, ගම්මැද්ද, අයියනායක අඩවිය, වන්නිහාමිගේ තේ කඩේ, වරිගේ සභාව, මංගල, වාලිස්තං, මංකඩ ආදී අපි වැඩ කළ වැඩසටහන් ජනවහරෙන්, ජනශ්‍රැතියෙන් සුපෝෂිතයි. ඒ නිසාම රජරට ගැමියෝ රජරට සේවය ආදරයෙන් වැළඳ ගත්තා.සතියේ සන්නසසේන ගුණසේකර, විජයානන්ද ජයවීර, සිරිපාල රදම්පොළ, රංජිත් රූපසිංහ, කැණාරත්න දිවුල්ගනේ, නිව්ටන් ගුණසේකර ආදී ගුවන් විදුලි කලාවේ වැඩකාරයෝ එදා රජරට සේවයට පණ පෙවූවා.එදා අපේ වැඩසටහන්වලට බොහොමයක් පාදක වුණේ සමාජ අසාධාරණ හා අකටයුතුකම්. සතියේ සන්නස වැඩසටහනට ශ්‍රාවක ප්‍රතිචාර ඉහළින්ම දිනාගත් ඒවා. මම මෙම ආන්දෝලනාත්මක වැඩසටහන් හැම එකක්ම කළේ පූර්ණ ගවේශනයකින් පසුවයි. කොහොම නමුත් “සතියේ සන්නස” ප්‍රචාරය වුණාම නිර්නාමික දුරකතන පණිවුඩ, ලියුම් එනවාමයි. එක දවසක වැඩසටහන අහවර වෙලා පාන්දර 2.30 ට පමණ ගෙදර යනකොට මඟ රැකගෙන හිටිය පිරිසක් ගුටි බැටවලින් සංග්‍රහ කළේ මගෙ දුප්පත් බයිසිකලෙත් පොඩිපට්ටම් කරලයි.මේ ගුටිබැට සංග්‍රහයට පාදක වුණේ ප්‍රදේශයේ නිලධාරී නෝනලාගේ සාරි හොරකමක් හෙළිකිරීම නිසයි. අනාථ පවුල්වලට බෙදා දීමට ප්‍රාදේශීය ලේකම් කාර්යාලවලට ලබා දුන් සාරි තොගයක් ඇතුළේ නිලධාරි නෝනලා බෙදාගෙන.තවත් දවසක ආරච්චිකට්ටුව පැත්තේ ලයිට් කණුවක් ගැන මං ලියපු විරිඳුවක් ප්‍රචාරය වුණා. අන්තිම පද පේළිය “ලයිට් කණුව වැනියං කළු වැනියං” කියලයි තිබුණේ. ඕක අහපු එවකට හිටි විදුලිබල හා බලශක්ති ඇමතිතුමා වහාම මාව කැඳෙව්වා. මම ගියා. මම මූණ දිහා බලපු ඇමැතිතුමා, “තමුසෙලා හිතනවද මං පැරදිලා ගෙදර යයි කියලා” අර වැනියං කලූ වෑනීයං කිව්වේ මට නේද? කියලා අහපී. මාරක ලයිට් කණුව ගැන මම ලියපු දෙය එතුමා වැරැදි අර්ථයකට අරගෙන. කරුණු පහදලා දුන්නම පසුවයි, මම එළියට ආවේ.1990 අවුරුද්දේ මම ලංකාදීපයට විශේෂාංග ලේඛකයෙක් ලෙස සම්බන්ධ වුණා. වන්නි කන්නලව්ව, හූනියං මංකඩ, වහබොන අඩවිය, පිරුළක උපත, අනේ කවුද්දන, වැව් ගම් සාවිය” යන විශේෂාංග වඩාත් ජනපි‍්‍රය වුණා. මීට අමතරව සිළුමිණ, දිනමිණ, ජාතික පුවත්පත්වලට සම්බන්ධ වුණු පසුව නාට්‍යය, ශාස්ත්‍රීය ලිපි සැපයූ මගේ නිර්මාණවලට ජනශ්‍රැතිය හා ජනවහර නිසාම පිළිගැනීමක්, ඉල්ලුමක් ඇතිවුණු බව මතක් කරන්න අවංක සන්තෝෂයෙන්.පුවත්පතටත්, ගුවන් විදුලියටත් අමතරව පොත් ලිවීමටත් මගේ ජීවිතයට බද්ධ වුණු කලාවක්. වංගල වාලිත්තං නුවර කලාවියේ උපකරණ, යන පොත් දෙක ජනශ්‍රැතිය අදාළයි. මීට අමතරව කම්කරු කොම්බි, වෑකරඹ මල් නම් නවකතා දෙක දැනට මුද්‍රණය වෙමින් පවතිනවා. මේ දිනවල “මරිකාරයෝ” නමින් හරක් අල්ලන මිනිස්සු ගැන ශාස්ත්‍රීය පොතක් සඳහා කරුණු සම්පාදනය කරමින් සිටිනවා.මේ සියලු කලාත්මක කාර්යයන්ට මට ශක්තියක් ලබා දෙන්නේ බිරිය කුසුම් කුමාරසිංහ සහ දියණියන් තිදෙනා සහ පුතාලා තිදෙනා මීට අමතරව කලා ක්ෂේත්‍රයේ, මාධ්‍ය ක්ෂේත්‍රයේ සගයන්ගෙන් ලැබෙන දිරිගැන්වීම් මහත් ශක්තියක්.මම දැන් විශ්‍රාමිකයෙක්. විශ්‍රාම සුවය විඳින අතරම ලේඛන කලාවට දැන් මම උපරිමයෙන් කැප වී සිටිනවා. ජන දිවියේ නෑඹුල් සුවඳ ආඝ්‍රහණය කළ මම ඒ අපූරු වින්දනයන් මගේ නිර්මාණයන්ට පාදක වන්නේ නිරායාසයෙන්. ඒ වගේම අන්වර්ථ නම්වලින් මා ලිපි සම්පාදනය කළත් මගේ භාෂාවේ අනන්‍යතාව නිසා කවුරුත් මාව හඳුනා ගන්නවා. එය ලේඛන කලාවෙන්, මාධ්‍ය ක්ෂේත්‍රයෙන් මා ලැබූ ජයග්‍රහණයයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=f1112013</link>
    <topic>කොළඹ ප්‍රථම ජනාවාසය</topic>
    <author/>
    <content>කොළඹ වරාය මෙන්ම, ජලගැල්මට යටවන පහත් ගොහොරු බිමක ගොඩනඟා ඇති නගරයද, කෘතිම එකක් වුවද, කොළඹ නගරය විවිධ සිද්ධීන්ගෙන් පිරි ඉතිහාසයකට හිමිකම් කියයි. කොළඹ ගැන මුලින්ම සඳහන් වනුයේ මුස්ලිම් හෙවත් යෝනක ජනාවාසයක් හැටියටය. මුහුදු තීරය නැමීමෙන් කැලණි ගං මෝය අසල සෑදී ඇති එහි වරාය, චීනයෙන්, පර්සියාවෙන්, ඉන්දියාවෙන් සහ අරාබියෙන් ද පැමිණි නැව් වලට ළැඟුම් ස්ථානය විය. කුළු බඩු වෙළෙඳාමෙහි නියුක්තව සිටි අරාබි වෙළෙන්දෝ කැලණි මිටියාවතෙහි කුරුඳු නිපදවන පෙදෙසේ මධ්‍යස්ථානය වූ වරාය සමීපයෙහි සිය වෙළඳ ගබඩා සහ වාසස්ථාන ඉදිකිරීම පිණිස එවකට ලංකාවේ සිටි රජුගෙන් අවසර ලබා ගත්හ. මේ ගොඩනැගිලි ගොඩබිම පෙදෙසින් වූ පහත් මඩ වඟුරු වලින් ආරක්ෂිත වූ අතර පසු කාලයේදී ජලය බැසයාමට සැලැස්වීමෙන් නව නගරය ඉදිකිරීමට ඉඩ සැලසුණි. සිංහල රාජධානිය කෝට්ටේ පිහිටුවීමෙන් පසු දිවයිනේ ප්‍රධාන වරාය කොළඹ බවට පත් විය.1948 දී, ලංකාවේ දේශපාලනමය ස්වාධීනත්වය ලැබීමට කලින් කොළඹ කෙරෙහි නිතරම විදේශීය බලපෑම බහුලව ඇති වූ බවත්, විදේශීය ආධිපත්‍යයට යට වී තිබුණු බවත් සත්‍යයෙකි. සිංහලයන් නගරයේ ජනගහණයෙන් සුළු කොටසක් වූ අතර, එහි පාලනය ගැන ඔවුන්ගේ වගකීම ඉතා අල්ප විය.1866 දී කොළඹ නාගරික සභාව පිහිටුවීම කොළඹ ලාංකිකයින්ගේ නගරයක් බවටත් එය මෙරටෙහි අගනුවර බවටත් පොදු හැඟීමක් ඇති කරනු සඳහා පාලකයින් විසින් ගන්නා ලද පළමුවන පියවර විය. පෘතුගීසින් මෙරටට පැමිණීමට පෙර කොළඹ ගැන සඳහන් වනුයේ ඉතා මද වශයෙනි. කොළඹ අසළ මුහුදට නෙරා පිහිටි පර්වත සහිත මුහුදු තීරය ‘’ජුපිටර්ගේ තුඩුව‘’ නමින් සර් එමර්සන් ටෙනන්ට් ලංකාව පිළිබඳව ලියා ඇති ප්‍රචලිත ග්‍රන්ථයෙහි සඳහන් කර ඇත. ක්‍රිස්තු වර්ෂ 127 සිට 151 දක්වා කාලයෙහි ඇලෙක්සැන්ඩ්රියාවෙහි ජීවත් වූ ගණිත ශාස්ත්‍රඥයා සහ භූ විද්‍යාඥයා වූ ටොලමි විසින් “ජෝවිස් එක්ස්ට්රිමම්” යනුවෙන්ද මෙය හඳුන්වනු ලැබීය. ඔහුගේ නාවිකයින් විසින් මේ දිවයින තරණය කරනු ලැබ පරීක්ෂණයට භාජන කරන ලද බව ලංකාව පිළිබඳව ඔහුගේ විස්තරයෙන් පැහැදිලි වේ.හත්වන ශත වර්ෂයේදී ඉස්ලාම් ධර්මය ලොව පැතිරීමත් සමගම, ලංකාව අවට මුහුදුකරය අරාබි වෙළෙන්ඳන්ගේ ආධිපත්‍යයට යටත් වූවක් විය. සිය මුතුන් මිත්තන් අටවෙනි ශත වර්ෂයේ මුල් භාගයේදී කොළඹ, ගාල්ල, බාර්බිරින්, යාපනය, මන්නාරම, ත්‍රිකුණාමලය, පුත්තලම සහ කුදිරමලේ යන ස්ථානයන්හි පදිංචි වූ බවට මෙරට මුස්ලිම් ජනතාව අතර ජනප්‍රවාදයක්ද පවතී. 1787 දී පමණ ඕලන්ද නිලධාරියෙක්, හජ්රා වර්ෂයෙන් 317 (කි‍්‍ර.ව. 939) වැන්නෙහි මරු වසඟයට ගිය අරාබි ජාතිකයකු අනුස්මරණය කරමින්, කටු අරාබි අකුරින් (ක්‍යුෆික්) ලියන ලද වගන්තියක් අඩංගු ගල් පුවරුවක් කොළඹ මුස්ලිම් සුසාන භූමියෙන් ඉවතට ගත්තේය. මෙය, සොයා ගැනීමෙන් වර්ෂ 50 ක් පමණ ඉකුත්වීමෙන් පසු, එකල ලංකාවේ අග්‍ර විනිශ්චයකාරයා වූ සර් ඇලෙක්සැන්ඩර් ජෝන්ස්ටන් විසින් රාජකීය ආසියාතික සමිතිය වෙත යවන ලදී. මේ ගල් ලියවිල්ලෙහි “කොළඹ” යන නාමය සඳහන් වී නැත්තේවී නමුදු එය කොළඹ පළමුවන මුස්ලිම් දේවස්ථානය ඉදිකොට මෙහිදී මියගොස් නගරයේ පැරණි මුස්ලිම් සුසාන භූමියෙහි භූමදාන කරන ලද මුස්ලිම් පූජකවරයකුගේ සොහෙනෙහි ඉදිකළ ගල් පුවරුව බවට පිළිගෙන තිබේ.ආදීම මුස්ලිම් පදිංචිකරුවන්ගෙන් වැඩි කොටසක් අරාබි පෙළපතින් පැවතෙන්නන්වීම ගැන සැකයක් නැති වුවද, ඔවුන් සියල්ලන්ම පිරිසිදු අරාබි ජාතිකයන් යයි කිය නොහැක. පෘතුගීසින් විසින් “මෝරෝස්” යනුවෙන්ද බ්‍රිතාන්‍යයන් විසින් “මූවර්ස්” යනුවෙන්ද මේ පදිංචිකරුවෝ හඳුන්වනු ලැබූහ. “මෝරෝ” හෙවත් “මොවුරෝ” නමින් පළමුවෙන්ම හඳුන්වනු ලැබූයේ මොරොක්කෝව සහ ඇල්ජීරියාව අතරතුර පිහිටි මොරෙටේනියාවේ ස්වජාතිකයන්ය. පසු කලකදී අටවැනි සිය වසේදී ස්පාඤ්ඤය යටත් කරගත් මිශ්‍ර අරාබි සහ බේබර් ජාතික මුස්ලිම්වරුන් හැඳින්වීමට මේ නම පාවිච්චි කරන ලදී.දහසය වැනි ශත වර්ෂයේ මුල්භාගයේ දී ලංකාවේ සිටි පෘතුගීසි කපිතන්වරයකු වූ ඔඩෝර්ඩු බාර්බෝසා සිය ජාතිකයන් ලක්දිවට පළමුවරට ගොඩබසින විට දිවයිනේ මුහුදු තොටුපළවල මුස්ලිම්වරුන් වැඩි වශයෙන් පදිංචිව සිටි බව වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>01</day>
    </date>
    <link>http://www.dinamina.lk/2011/12/01/_art.asp?fn=f1112014</link>
    <topic>තේ පානය</topic>
    <author/>
    <content>ක්‍රිස්තු පූර්ව 2737 දී ෂෙන් නුංග් නැමැති චීන අධිරජුගේ පානය පිණිස උණු කරමින් තිබූ දිය බඳුන අහම්බෙන් තේ කොළ කීපයක් වැටීමෙන් අහඹු ලෙස සෑදුන තේ, ජලයට වඩා ප්‍රසන්න බීමක් බව අධිරජුට පසක් විය. මින් පසු තේ පාලනයට ඉතා ඇලුම් කළ ෂෙන් නුංග් අධිරජු එය වකුගඩු රෝග, උණ, ළය රෝග හා හිසෙහි හට ගන්නා වායුගෙඩි සමනය කිරීමට හොඳ ඔසුවක් බව පැවසීය. තවද විෂ වර්ග 72 ක විෂ නැසීමටද තේ සමත් බව ඔහු ප්‍රකාශ කළේය. මෙලෙස ඖෂධීය පානයක් සේ ඇරඹුන තේ, මුල් වකවානුවේදී චීන අධිරජු හා ඔහුගේ හිතවත් රාජකීයයන්ට පමණක් සීමා විය.තේ බීමේ පුරුද්ද ඉතාමත් සෙමින් චීන ජනයා අතර පැතිරුණ අතර හයවන ශත වර්ෂය වන විට එය ඖෂධිය පානයක් පමණක් ලෙස නොව, රසවත් හා ශරීරය ප්‍රබෝධමත් කරන පානයක් ලෙස චීන ජනයා අතර ප්‍රචලිත විය. තේ ක්‍රමයෙන් සාමාන්‍ය බීමක් ලෙස ලොව අන් රටවල පැතිර යද්දී එහි ඇති ඖෂධීය ගුණ පිළිබඳ විශ්වාසයද ලොව පුරා පැතිරුණි. මෙයට හොඳ සාක්ෂියක් වන්නේ ක්‍රි. ව. 1675 දී තෝමස් ගාර්වේ ඔහුගේ ලන්ඩනයේ ඇති කෝපි හලේ ප්‍රථම වතාවට තේ විකුණූ අවස්ථාවේ එහි ඇති ඖෂධීය ගුණ ගැන පළ කළ දැන්වීමයි.අද තේ පානය ලොව පුරා පැතිරී ඇත. ජනප්‍රිය පානයක් ලෙස එය දෙවෙනි වන්නේ ජලයට පමණය. බොහෝ දෙනෙක් එහි ඇති රසය හා ශරීරය ප්‍රබෝධමත් කරන ගුණය නිසා එය පානය කරති. චීන අධිරජ ෂෙන්ගේ හා තෝමස් ගාර්වේගේ ප්‍රකාශ අතිශයෝක්තියක් සේ අද අපට පෙනුනද නූතන වෛද්‍ය විද්‍යාත්මක පර්යේෂණ මගින් මේවායින් සමහරක් සත්‍ය බවද තේ පානය සමහර රෝග වළක්වා ගැනීමට යම් තරමකට උපකාරී වන බවද සනාථ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112021</link>
    <topic>තුන්වෙනි තෙල් ළිඳත් සොයා ගනී</topic>
    <author>විජයානි එදිරිසිංහ</author>
    <content>මෙරට තුන්වෙනි ඛනිජ තෙල් ළිඳත් මන්නාරම මුහුදෙන් සොයාගෙන තිබේ. මේ වනවිටත් එහි කැණීම් කටයුතු සාර්ථකව සිදුවෙමින් පවතී. මේ ළිඳෙන් තෙල් ලැබෙන බවට මූලික සලකුණ ලෙස මුලින්ම මතුවන්නේ ගෑස් බවද කියති.මන්නාරම් මුහුදේ කිලෝමීටර් 30 ක් දුරින් මේ තුන්වෙනි ඉන්ධන ළිඳේ කැණීම් කටයුතු සිදුකෙරේ. පළමු සහ දෙවැනි ඉන්ධන ළිං සොයා ගැනීමෙන් අනතුරුව තුන්වෙනි ළිඳේ කැණීම් කටයුතු ආරම්භ විණි. පළමු වැනි ඉන්ධන ළිඳ පිහිටි ස්ථානයට ආසන්නයේ තුන්වෙනි ළිඳ සොයාගෙන ඇත.ඉන්දියාවේ කෙයාර් සමාගම එම කැණීම් කටයුතු සිදුකරයි. එම සමාගමේ ගවේෂණ කටයුතුවලින් තෙල් ඇති බවට හඳුනාගත් ස්ථානවල තෙල් ළිං කණිනු ලබයි. ඔවුන් පෙන්වා දුන් පළමුවෙනි හා දෙවැනි තෙල් ළිංවල කැණීම් කටයුතු සම්පූර්ණයෙන්ම සාර්ථක වී තිබේ.තුන්වෙනි තෙල් ළිඳට අමතරව ගවේෂණ වාර්තාවලින් හඳුනාගත් තවත් ස්ථාන කීපයක් ඇත. තුන්වෙනි ළිඳේ කටයුතු සම්පූර්ණයෙන්ම සාර්ථක වූ පසු ඉදිරි ළිං කැණීමට අපේක්ෂා කෙරේ.ඛනිජ තෙල් සම්පත් සංවර්ධන කමිටුවේ සභාපති ජනාධිපති ලේකම් ලලිත් වීරතුංග මහතාගේ අධීක්ෂණය යටතේ තෙල් ළිං සම්බන්ධ සියලු කටයුතු සිදුකෙරේ. මේ තෙල් ගවේෂණ කටයුතුවල විදේශිකයෝ 250 ක් පමණ සේවයේ නිරත වෙයි. පසුගිය අගෝස්තු 12 වැනිදා තෙල් ගවේෂණ කටයුතු ආරම්භ කෙරිණි.මේ සඳහා යොදා ඇති කාර්ය මණ්ඩලවලට අවශ්‍ය පහසුකම් සැපයීම සම්බන්ධව අංශ ගණනාවක් එක්ව කටයුතු කරයි. මේ වනවිට පුද්ගලයන් එක්දහස් හයසියයක් පමණ එම ගවේෂණ කටයුතු සඳහා වරින්වර යොදවා තිබුණි.මේ අතර ඉදිරි වසර තුනත් පහත් අතර කාලයේ දී ගෑස් සහ තෙල් ලබාගැනීම රජයේ අරමුණ බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පාර්ලිමේන්තුවේදී ඊයේ (01) ප්‍රකාශ කළේය.මන්නාරම් ද්‍රෝණියේ මේ වන විට පර්යේෂණ කැණීම් සිදුකරමින් පවතින බවද අමාත්‍යවරයා පැවැසීය.මේ ගෑස් සහ තෙල් පිළිබඳ වාණිජ වටිනාකම පිළිබඳ යෝග්‍යතාවය තක්සේරු කළ යුතු බවද අමාත්‍යවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112022</link>
    <topic>හම්බන්තොට වරායේ විශාල ගලක් නෑ: තිබූ ගල සති 2න් කඩා දැම්මා</topic>
    <author>ජීවනී පතිරණ</author>
    <content>හම්බන්තොට රුහුණු මාගම් පුර වරාය අභ්‍යන්තරයේ ඇති ගල කඩා ඉවත් කිරීම සඳහා ගතවූයේ සති දෙකක් වැනි කෙටි කාලයක් බව ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බන්දු වික්‍රම මහතා පවසයි.දැනටමත් එහි තිබූ ඉතා කුඩා ගල කඩා ඇති බවත්, විශාල ගලක් ඇතැයි කීම අමූලික බොරුවක් බවත් හෙතෙම සඳහන් කරයි.වරාය ඉදිකිරීමට පෙර ගොඩබිමේ ගල් ඇති බව අප බොහොම වගකීමෙන් ප්‍රකාශ කළ බව කී ප්‍රියත් බන්දු වික්‍රම මහතා, හම්බන්තොට වරායේ ගැඹුර පවත්වාගෙන යාම සඳහා මේ දක්වා කිසිදු කැණීමක් කර නැතැයිද කීය.එමෙන්ම වරායට වැලි පිරෙන බව සඳහන් කතාව අමූලික බොරුවක් බවද හෙතෙම සඳහන් කළේය.වරාය අධිකාරිය සතු වරායන්ගේ සංවර්ධන ව්‍යාපෘතිවල වත්මන් ප්‍රගතිය පිළිබඳ ඊයේ(01) රජයේ ප්‍රවෘත්ති දෙපාර්තමේන්තුවේ පැවති මාධ්‍ය දැනුවත් කිරීමේ හමුවකදී ඒ මහතා මේ කරුණු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112023</link>
    <topic>රජයට සහාය පළකරන්න වැඩකරන ජනතාව අද වීදි බසිති</topic>
    <author>අනුර ප්‍රේමලාල්</author>
    <content>ජනාධිපති මහින්ද රාජපක්ෂ මහතාට හා රජයට වැඩකරන ජනතාවගේ සහයෝගය පළ කෙරෙන දැවැන්ත ව්‍යාපාරයක් අද (2) සවස 2.30 ට කොටුව දුම්රිය නැවතුම්පොළ ඉදිරිපිට පැවැත්වෙන බව ඒකාබද්ධ වෘත්තීය සමිති සන්ධානය කියා සිටී.මේ අවස්ථාවට එක්සත් ජනතා නිදහස් සන්ධානයට අයත් සියලු වෘත්තීය සමිති සම්මේලන, වෘත්තීය සමිති ඒකාබද්ධ සංවිධාන, තරුණ හා කාන්තා ඇතුළු සියලු සංවිධාන සහභාගි වේ.කුමන්ත්‍රණකාරී බලවේග හමුවේ ලොව මවිත කළ යුද ජයග්‍රහණයක් ලබා දුන් ජනපති මහින්ද රාජපක්ෂ මහතා ඇතුළු රජය ආරම්භ කර තිබෙන යෝධ සංවර්ධන ගමන්මගට ශක්තියක් වෙමු යැයි විසිපන්දහසකට අධික වැඩකරන පන්තියේ ජනතාව ස්ථාන හතරකින් ඒකරාශීවී කොටුව දුම්රියපොළ කරා ගමන් කර එහිදී උද්ඝෝෂණය පැවැත්වේ.මෙහිදී පිටකොටුව බෝධිය ටෙක්නිකල් මංසන්ධිය, ලේක්හවුස් වටරවුම, ඩී. ආර්. විජේවර්ධන මාවතේ ප්‍රවාහන අමාත්‍යාංශය අසල හා වරාය අධිකාරිය අසලින් කොටුව දුම්රිය පොළ වෙත බැනර් හා ප්‍රචාරක පුවරු ඔසවාගෙන කොටුව දුම්රිය නැවතුම්පොළ ඉදිරිපිටට ළඟා වෙති. මේ දැවැන්ත උද්ඝෝෂණයට එක්වන්නැයි ඒකාබද්ධ වෘත්තීය සමිති සංධානය සියලු ප්‍රගතිශීලී ජනතාවට ආරාධනය කර සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112024</link>
    <topic>දස සිල් රැකුණ දස දිනක්</topic>
    <author/>
    <content>විදුලිබල හා බලශක්ති ඇමැති පාඨලී චම්පික රණවක මහතා ප්‍රධාන 18 දෙනෙක් 2600 වැනි සම්බුද්ධත්ව ජයන්තිය නිමිත්තෙන් ඉකුත් වෙසක් පෝ දින සිට දස දිනක් සිල් සමාදන් වූහ.එහිදී ඔවුන් තම ජීවිතයට ප්‍රායෝගිකව ලැබූ අත්දැකීම් විස්තර කරමින් කොටස් 04 කින් ලියැවුන “ඒහිපස්සිකෝ” පොත පසුගිය නොවැම්බර් 25 වැනිදා කඳුබොඩ ආරණ්‍ය සේනාසනයේ දී එළිදැක්විණි.මේ පොත ජනතාවට නොමිලේ ලබාදීමට කටයුතු කර ඇති අතර 0777 - 225828 ඔස්සේ රොෂාන් ගුණතිලක අමතා පොත ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n11120211</link>
    <topic>අයහපත් කාලගුණය 29ක් බිලි ගනී</topic>
    <author>උදුලා පීරිස්</author>
    <content>අයහපත් කාලගුණ තත්ත්වය හේතුවෙන් ඊයේ (01) වන විට මියගිය සංඛ්‍යාව 29 දක්වා වැඩි වී ඇතැයි ආපදා කළමනාකරණ මධ්‍යස්ථානය කියයි.ජල ගැලීම් හා දැඩි සුළං තත්ත්වය නිසා පවුල් 16,654ක පුද්ගලයෝ 65,866ක් විපතට පත්ව සිටිති. එසේම තුවාලකරුවන් 29 දෙනකු සහ අතුරුදන්වීම් 16ක් වාර්තා වී ඇතැයි ජාතික ආපදා කළමනාකරණ මධ්‍යස්ථානයේ නියෝජ්‍ය අධ්‍යක්‍ෂ ප්‍රදීප් කොඩිප්පිලි මහතා පවසයි.දැඩි සුළං තත්ත්වය නිසා නිවාස 812ක් මුළුමනින්ම විනාශ වී ඇත. අර්ධ වශයෙන් හානි වූ නිවාස සංඛ්‍යාව 8155කි. ආපදාවට පත් වූ පවුල් 426ක පුද්ගලයෝ 1756ක් සරණාගත කඳවුරු 06 ක රඳවාගෙන සිටිති. ඔවුන්ට අවශ්‍ය ආහාරපාන ආදිය ලබාදීම රජය මඟින් සිදුකරන බව කොඩිප්පිලි මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112025</link>
    <topic>ගාලු කොටුවේ ඉපැරැණි නිවාස 150ක් සංරක්‍ෂණයට</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>ඕලන්ද සහ බ්‍රිතාන්‍ය යුගවල ඉදිකළ ගාලු කොටුවේ පිහිටි පෞරාණික නිවාස එකසිය පණහක් විධිමත් පරිදි සංරක්ෂණය කිරීමට පියවර ගෙන ඇත.දකුණු පළාත් ආණ්ඩුකාර කුමාරි බාලසූරිය මහත්මියගේ උපදෙස් මත මේ විශේෂ ව්‍යාපෘතියෙහි සමාරම්භක කටයුතු පසුගියදා ශ්‍රී ලංකාවේ ඇමෙරිකානු තානාපතිනියගේද සහභාගිත්වයෙන් ආරම්භ කෙරිණි.ඇමෙරිකානු තානාපති අරමුදලේ විශේෂ අනුග්‍රහය මත මේ ව්‍යාපෘතිය ක්‍රියාවට නැංවෙන අතර එම අරමුදලේ සංස්කෘතිකමය සංරක්ෂණ කටයුතු සඳහා වන වැඩ සටහනේ දැනටමත් රුපියල් එකොළොස් කෝටියක මුදලක් වෙන් කර තිබේ.ශ්‍රී ජයවර්ධනපුර විශ්වවිද්‍යාලය මඟින් ඉදිරිපත් කරන ව්‍යාපෘති වාර්තාවකට අනුව මේ මුදල් වෙන් කර ඇති අතර ව්‍යාපෘතියෙහි සම අධ්‍යක්ෂවරුන් ලෙස ශ්‍රී ජයවර්ධනපුර සරසවියේ ඉතිහාසය හා පුරාවිද්‍යා අධ්‍යයන අංශයේ මහාචාර්ය, පී. බී. මණ්ඩාවල සහ මහාචාර්ය කේ. පද්මසිරි යන මහත්වරු කටයුතු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112026</link>
    <topic>ගිනි තැබූ කුණු වළට ඇද වැටුණු නාවික සෙබළා පිළිස්සී මිය යයි</topic>
    <author>සොරණාතොට සමූහ සී. ගමගේ</author>
    <content>වැලිමඩ වැවතැන්න ප්‍රදේශයේ නිවසක ගෙවත්තක කුණු කසළ පුච්චමින් සිටි නාවික හමුදා සෙබළකු කුණු වළකට ඇද වැටී බරපතළ පිළිස්සුම් තුවාල ලබා බදුල්ල මහ රෝහලේ ප්‍රතිකාර ලබමින් සිටියදී ඊයේ (1) මියගොස් ඇත.රංගල නාවික හමුදා කඳවුරට අනුයුක්තව සේවය කළ කැප්පෙටිපොළ වැවතැන්නේ පදිංචි චමින්ද මාලක බණ්ඩාර නමැති 35 හැවිරිදි නාවික සෙබළකු මෙසේ මිය ගිය බව පොලිසිය කියයි.නිවාඩු ලබා නිවසට පැමිණ සිටියදී මේ අවාසනාවන්ත සිද්ධියට මුහුණ පා ඇත.වැලිමඩ පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112027</link>
    <topic>විදෙස් සමාගම් 4කට හම්බන්තොට වරාය පරිශ්‍රයේ ආයෝජන වරම්</topic>
    <author>ජීවනී පතිරණ</author>
    <content>විදේශීය සමාගම් 04කට මෙම 05 වැනි දින සිට හම්බන්තොට වරාය පරිශ්‍රයේ ආයෝජනයට අවස්ථාව උදා වී තිබේ.මේ අනුව ශ්‍රී ලංකාවේ ප්‍රථම වතාවට දේශීය වෙළෙඳපොළට පරිභාහිරව කලාපීය වෙළෙඳපොළ කරා ගමන්කිරීමට ශ්‍රී ලංකා වරාය අධිකාරීයට හැකියාව ලැබී ඇත.හම්බන්තොට වරාය පරිශ්‍රයේ ආයෝජනය සඳහා විදේශීය ආයෝජකයන් එක්වීමත් සමග මේ අවස්ථාව උදාවී ඇති අතර, සිංගප්පූරුවේ පර්ක් එනර්ජි පුද්ගලික සමාගම පෙරේදා(30) සිට ආයෝජනයට එක් වී තිබේ.මේ නව සමාගමත් සමග සමාගම් 04කට මෙරට ආයෝජනය සඳහා කැබිනට් අනුමැතිය ලැබුණු බව වරාය හා මහාමාර්ග ඇමැති රෝහිත අබේගුණවර්ධන මහතා ඊයේ (01) රජයේ ප්‍රවෘත්ති දෙපාර්තමේන්තුවේ පැවති මාධ්‍ය හමුවකදී ප්‍රකාශ කළේය.සිමෙන්ති, පොහොර, සීනි, හා රසායනික ද්‍රව්‍ය අතුළත් මෙම සමාගම් ආයෝජනය කර ඇති සමස්ත මුදල ඇ.ඩො. මිලියන 700 කි. මේ සඳහා ශී‍්‍ර ලංකා වරාය අධිකාරියට වියදම් වූ මුදල ඇ.ඩො. මිලියන 420ක් බව ඇමැති රෝහිත අබේගුණවර්ධන මහතා පැවසීය.කට්ටා සිමෙන්ති (පාකිස්තාන) සමාගම, හේලීස් සමාගම, ඉන්දියාවේ ශ්‍රී රේණුකා සුගර් සමාගම පර්ක් එනර්ජි පුද්ගලික සමාගම විදේශීය ආයෝජකයන්ගෙන් උත්පාදනය වන රැකියා ප්‍රමාණය 805කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112028</link>
    <topic>විදෙස්ගත ශ්‍රමික දූ දරුවන්ට විදෙස් රැකියා කාර්යාංශයෙන් ශිෂ්‍යත්ව</topic>
    <author>කොළඹ කොටුව සමූහ</author>
    <content>මෙම වසර සඳහා (2012) විදේශ ශ්‍රමික දූ දරුවන් සඳහා අධ්‍යාපනික ශිෂ්‍යත්ව පිරිනැමීමට අයැදුම්පත් කැඳවා ඇති බව ශ්‍රී ලංකා විදේශ සේවා නියුක්ති කාර්යාංශය නිවේදනය කරයි.වාර්ෂිකව ක්‍රියාත්මක වන මෙම අධ්‍යාපනික වැඩසටහන පස්වැනි වසර ශිෂ්‍යත්ව විභාගය සමත් අධ්‍යාපන පොදු සහතික පත්‍ර සාමාන්‍ය පෙළ විභාගයෙන් මාධ්‍ය භාෂාව ගණිතය හා ආගම යන විෂයනට සම්මාන සමාර්ථය සහිතව සමත් හා අධ්‍යාපනික පොදු සහතික පත්‍ර උසස් පෙළ සමත්ව විශ්වවිද්‍යාල ප්‍රවේශය ලත් දූ දරුවන්ට ශිෂ්‍යත්ව පිරිනැමේ.පිළිවෙළින් රුපියල් 15000, 20000, 30000 යන මූල්‍ය වටිනාකමකින් යුත් ශිෂ්‍යත්ව පිරිනමන බව කාර්යාංශය සඳහන් කරයි.2008 වසරේ අගෝස්තු 21 වැනි දින සිට 2011 අගෝස්තු 21 වැනි දින දක්වා වන වසර තුනක කාලය සඳහා රැකියා සඳහා විදේශ ගතවන හෝ පියා වෙනුවෙන් මෙම ශිෂ්‍යත්ව මුදල පිරිනැමේ.අයැදුම්පත් 2012 මාර්තු 31 වැනි දිනට පෙර කළමනාකරු සුබසාධක, ශ්‍රී ලංකා විදේශ සේවා නියුක්ති කාර්යාංශය අංක 234, ඩෙන්සිල් කොබ්බෑකඩුව මාවත, කොස්වත්ත, බත්තරමුල්ල යන ලිපිනයට එවිය යුතු බව සඳහන් කරයි.අයැදුම්පත් ආකෘතිය හා ශිෂ්‍යත්ව වැඩසටහන පිළිබඳ සියලු විස්තර පසුගිය නොවැම්බර් 27 වැනි ඉරුදින සිළුමිණ, තිනකරන්, වීරකේසරී, ලංකාදීප යන පුවත්පත්වල දැන්වීම් මගින් පළකොට ඇත. මේ පිළිබඳ වැඩි විස්තර කාර්යාංශයේ සුබසාධක අංශයේ 0112864117 යන දුරකථනයෙන් හෝ ඹඹඹ.ඵතඡටඥ.තඬ වෙබ් අඩවිය මගින් ලබාගත හැකි බව සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n1112029</link>
    <topic>රන් බිම ඔප්පු 5000ක් ජනපති ප්‍රධානත්වයෙන් බෙදාදෙයි</topic>
    <author>මහින්ද අලුත්ගෙදර</author>
    <content>ඉඩමක අයිතිය නොමැතිව සිටි පුද්ගලයන් වෙනුවෙන් රන්බිම ඔප්පු 5000 ක් ප්‍රදානය කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (01) සිදු කෙරිණි.උතුරු හා නැඟෙනහිර පළාත් ඇතුළුව ශ්‍රී ලංකාවේ සෑම දිස්ත්‍රික්කයක්ම නියෝජනය වන පරිදි මෙහිදී ඉඩම් ඔප්පු බෙදා දෙන ලද අතර ජනාධිපති කාර්යාලය හා ඉඩම් ප්‍රතිසංස්කරණ කොමිසන් සභාව එක්ව මෙය සංවිධාන කෙරිණි.රන්බිම ඉඩම් ඔප්පු ප්‍රදානය කිරීම එහි දසවැනි අදියර වන අතර ජනාධිපති මහින්ද රාජපක්ෂ මහතා පසුගිය 2005 දී බලයට පත්වීමෙන් පසුව මේ දක්වා කාලය තුළ ඉඩමක අයිතිය නොමැතිව සිටි පවුල් 70000 කට පමණ රන්බිම ඔප්පු ලබාදී තිබීම විශේෂත්වයකි.මහින්ද චින්තන ප්‍රතිපත්ති ප්‍රකාශනයේ සඳහන් පරිදි මේ රටේ සෑම පුරවැසියකුටම ඉඩමක හිමිකම ලබාදීම සඳහා රජය කටයුතු කරගෙන යන අතර එම වැඩපිළිවෙළ කඩිනම් කරන ලෙස ජනාධිපති මහින්ද රාජපක්ෂ මහතා අදාළ අංශ වෙත උපදෙස් දී තිබේ.ඉඩමක අයිතිය නොමැතිව සිට රන්බිම ඔප්පු ලැබූ සියලුම දෙනාට තම හදපිරි සුබපැතුම් එක් කරන බව ජනාධිපති මහින්ද රාජපක්ෂ මහතා මෙහිදී සඳහන් කළේය.ජ්‍යෙෂ්ඨ ඇමැති පී.දයාරත්න, සෞඛ්‍ය ඇමැති මෛත්‍රීපාල සිරිසේන, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, අධ්‍යාපන ඇමැති බන්දුල ගුණවර්ධන, නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන්, කර්මාන්ත හා වාණිජ කටයුතු නියෝජ්‍ය ඇමැති ජයරත්න හේරත්, ඉඩම් ප්‍රතිසංස්කරණ කොමිසන් සභාවේ සභාපති අධිනීතිඥ නිමල් පුංචිහේවා, විධායක අධ්‍යක්ෂ අධිනීතිඥ හරිගුප්ත රෝහණධීර මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n11120210</link>
    <topic>සෙලින්කෝ සමූහ ව්‍යාපාරයට අයත් ආයතන 3ක් විකිණීමට මිල ගණන් කැඳවන්නැයි නියෝග</topic>
    <author>නෙල්කා මැදගෙදර</author>
    <content>සෙලින්කෝ සමූහ ව්‍යාපාරයට අයත් සෙලින්කෝ මන්දිරය ඇතුළු ආයතන තුනක් විකිණීම සඳහා මිල ගණන් කැඳවීමට පියවර ගන්නා ලෙස එම ව්‍යාපාරයෙහි වත්කම් පිළිබඳ සොයා බැලීමට පත්කළ ලක්ෂ්මන් වටවල කමිටුවට ශ්‍රේෂ්ඨාධිකරණය ඊයේ (01) නියෝග කළේය.රාජගිරියෙහි පිහිටි ගෝල්ඩන් කී (උගුර කන නාසය පිළිබඳ) රෝහල සහ නාරාහේන්පිට පිහිටි ළමා රෝහල මෙලෙස මිල ගණන් කැඳවිය යුතු ආයතන වේ.සෙලින්කෝ සමූහ ව්‍යාපාරයේ සමාගම් කිහිපයක මුදල් තැන්පත්කර ඇති තැන්පතු කරුවන්ට උපරිම මුදලක් ආපසු ගෙවීම සඳහා අරමුදල් තර කර ගැනීමේ අරමුණින් මේ ආයතන ඉහළම මිලක් නියම කරන ගැනුම්කරුවන්ට ලබා දිය යුතු බව ශ්‍රේෂ්ඨාධිකරණය සඳහන් කෙළේය.මෙලෙස මුදල් ආපසු ගෙවීම සඳහා වන කටයුතු ලබන 2012 වසරේ ජුනි මස 30 වැනිදා වන විට අවසන් කිරීමට අපේක්ෂා කරන ලෙස ඒ සඳහා සහාය වන ලෙස අගවිනිසුරු ආචාර්ය ශිරාණී බණ්ඩාරනායක මහත්මිය ඇතුළු ශ්‍රේෂ්ඨාධිකරණ විනිසුරු මඬුල්ල සියලු පාර්ශ්වයන්ගෙන් ඉල්ලා සිටියේය.ඒ අනුව මෙම දේපළ විකිණීම සඳහා වන මිල ගණන් කැඳවන දැන්වීම් මෙම දෙසැම්බර් මස 05 වැනි දිනට පෙර පළ කරන ලෙස නියම විය. එම ගැණුම් කරුවන් තෝරා ගැනීම සහ දේපළ පැවරීමේ කටයුතු මාසයක කාලයකදී අවසන් කරන ලෙසද වටවල කමිටුවට නියම කරන ලදී.සෙලින්කෝ ශ්‍රී රාම් කැපිටල් ලිමිටඩ් ඇතුළු සමාගම් කිහිපයක දේපළ, වත්කම්, හෝ කොටස් අලෙවිකිරීම සහ පැවරීම අත්හිටුවමින් මීට දී තිබූ අධිකරණ නියෝගය ලිහිල් කරමින් වෙනස් කළ ශ්‍රේෂ්ඨාධිකරණය එම කොටස් වෙනත් අයට අලෙවි කිරීම සහ පැවරීම කළ හැකි බව ප්‍රකාශ කෙළේය.ගෝල්ඩන් කී ක්‍රෙඩිට් සමාගමෙහි සහ සෙලින්කෝ ශ්‍රී රාම් කැපිටල් ලිමිටඩ් සහ සෙලින්කෝ සමූහ ව්‍යාපාරයට අයත් සමාගම් කිහිපයක මුදල් තැන්පත් කළ පිරිසක් ගොනුකළ මූලික අයිතිවාසිකම් පෙත්සම් ;දකක් විභාගයට ගත් අවස්ථාවේදී ශ්‍රේෂ්ඨාධිකරණය මෙම නියෝග කෙළේය.ශ්‍රී ලංකා මහ බැංකුවෙහි මුල්‍ය මණ්ඩලය, සෙලින්කෝ සමූහ ව්‍යාපාරයට අයත් සමාගම් කිහිපයක්, එහි සභාපති ලලිත් කොතලාවල ඇතුළු පිරිසක් පෙත්සම්වල වග උත්තරකරුවෝ වූහ.අගවිනිසුරු ආචාර්ය ශිරාණී බණ්ඩාරනායක, නිමල් ගාමිණී අමරතුංග කේ. ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම් කැඳවන ලදී.මෙම පෙත්සම් විභාගයේදී ශ්‍රේෂ්ඨාධිකරණය දුන් නියෝග අනුව සකස් කළ වාර්තා කිහිපයක් වටවල කමිටුව අධිකරණයට ඉදිරිපත් කෙළේය.වටවල කමිටුවෙහි කටයුතු වලට සහය වීම සඳහා වෙනම ලේකම් කාර්යාලයක් පිහිටුවන ලෙස මහබැංකු අධිපතිවරයාට දැනුම් දෙන්නැයි ශ්‍රේෂ්ඨාධිකරණය නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් විරාජ් දයාරත්න මහතාට උපදෙස් දුන්නේය.සෙලින්කෝ සමූහ ව්‍යාපාරයට අයත් සමාගම් 137ක් මේ වන විට පවතින බවත් ඒ අතුරින් ලාභ ලබන සමාගම් වල දායකත්වය තැන්පත් කරුවන්ගේ මුදල් ආපසු ගෙවීම සඳහා පිහිටුවා ඇති අරමුදල තර කරගැනීමට යොදා ගත හැකි බවද විනිසුරු මඬුල්ල මෙහිදී ප්‍රකාශ කෙළේය.සෙලින්කෝ ශ්‍රී රාම් සමාගමෙහි තැන්පතු කරුවන්ට මුදල් ආපසු ගෙවීමේ ක්‍රියාවලිය සම්බන්ධයෙන් එහි අධ්‍යක්ෂ මණ්ඩලය සකස් කළ ලිපි තැන්පතු කරුවන් පන්දහස් හත්සිය හැට හත්දෙනකු වෙත තැපැල් මගින් යැවීමට කටයුතු කරන ලෙස නියම විය. ඒ සම්බන්ධ තැන්පත් කරුවන්ගේ ප්‍රතිචාර ලබා ගැනීමට මාසයක කාලයක් ලබා දිය යුතු බව නියම විය.මෙම පෙත්සම් පෙබරවාරි මස 02 දින කැඳවීමට නියම කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=n11120212</link>
    <topic>ඩෙංගු පැතිරීමේ අවදානමක්</topic>
    <author>සන්ධ්‍යා කරුණාරත්න</author>
    <content>මේ දිනවල පවතින දැඩි වර්ෂාවත් සමඟ ඩෙංගු රෝගය පැතිරයාමේ වැඩි අවදානමක් රට පුරාම පවතින බව කීටවිද්‍යා සමීක්ෂණවලින් හෙළි වී ඇත.කොළඹ වෛද්‍ය පර්යේෂණායතනයේ කීටවිද්‍යා අංශය මඟින් නොවැම්බර් මාසය සඳහා කළ කීටවිද්‍යා සමීක්ෂණ වාර්තාවලින් මේ බව හෙළි වී තිබේ.රට පුරා සෑම දිස්ත්‍රික්කයකින්ම ලබාගත් දත්ත පරීක්ෂාවට ලක් කිරීමෙන් පසුව නැවතත් මෙසේ ඩෙංගු රෝගය වසංගතයක් ලෙස රට පුරා පැතිර යාමේ අවදානමක් පවතින්නේ යැයි සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පවසයි.සියලු දෙනාගේම කැපවීමෙන් යුතුව පරිසරය පිරිසිදු කිරීමේ කටයුතු සිදු නොකළහොත් ඩෙංගු රෝගය යළිත් හිස එසවීමේ අවදානමක් පවතියි.නිවෙස් හා අවට පරිශ්‍රයන් ද, රජයේ හා පෞද්ගලික කාර්යාල හා ආයතනවල ද මදුරුවන් බෝවිය හැකි ස්ථාන නිතිපතා ඉවත් කිරීමට හා විනාශ කිරීමට පියවර ගන්නා ලෙසත්, මේ කටයුත්ත සමාජ වගකීමක් සේ සලකා ඉටු කිරීමට පියවර ගන්නා ලෙසත් සෞඛ්‍ය අමාත්‍යාංශය මහජනතාවගෙන් ඉල්ලා සිටියි.මේ මාසයේ ඉදිරි දින කිහිපය තුළ තුන්වන වාරයේ පාසල් නිවාඩුව ආරම්භ වේ. පාසල් වසා දැමීමෙන් පසු ඒවා විධිමත් පරිදි මාසයක පමණ නිවාඩු කාලයක් පවිත්‍ර කිරීමට කටයුතු නොකරන නිසා එම ස්ථාන ඩෙංගු මදුරුවන් බහුල ස්ථාන බවට පත්විය හැකිය.එම නිසා පාසල් නිවාඩුවට පෙර සියලුම පාසල් හොඳින් පිරිසිදු කර මදුරුවන් බෝ විය හැකි ස්ථාන තිබේ නම් ඒවා විනාශ කර දමන ලෙස ද සෞඛ්‍ය අතිරේක ලේකම්වරයා සියලුම විදුහල්පතිවරුන්ගෙන් ඉල්ලා සිටියි. කිසියම් පුද්ගලයකුට දින දෙකකට වඩා උණ රෝගය පවතින්නේ නම් රජයේ රෝහලකට ගොස් වහාම ප්‍රතිකාර ලබාගන්නා ලෙස ද මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=r1112021</link>
    <topic>කුණාටුවට හසුවුණු බෝට්ටුවේ සිටිය බෑනා මාමාත් රැගෙන ගොඩට පීනා දිවි රැක ගනී</topic>
    <author>මාතර සමූහ ඩබ්ලිව්. පී. ධර්මසේන</author>
    <content>සුනාමියට වසර හතකට දින හෝරා ළංවෙමින් තිබෙන අවස්ථාවක ජනතාවට අමතක වූ සුනාමිය නැවත ආවර්ජනය වීමට දෝ පසුගිය චණ්ඩමාරුතයෙන් වැලිගම ප්‍රදේශයේ විශාල පිරිසක් මියගියහ. තවත් සමහරෙක් දියරකුසා සමඟ පොර බදා ජීවත්වීමේ වරම ලබාගෙන ඇත්තේ දෛවයේ හාස්කමකිනි.මෙම චණ්ඩමාරුතයෙන් රළගෙඩි සමඟ පොරබදිමින් තම මාමණ්ඩියද අල්ලාගෙන සැතපුම් තුනකට වැඩිදුරක් මහමුහුදේ පැය තුනකට වැඩි කාලයක් පිහිනමින් මාමණ්ඩියගේ ජීවිතයත් සමඟ තමාගේ ජීවිතයත් බේරාගත් ආදර්ශමත් තරුණයෙක් පිළිබඳව වැලිගමින් හෙළිවේ.ඔහු වැලිගම පැලෑන ජයසයුරපුර නො.50 නිවසේ පදිංචි එල්. එච්. චන්දන (34) නැමැති දෙදරු පියෙකි.මෙම කථාවේදී මාමණ්ඩිය තම ජීවිතය බේරාගත් බෑණාව මගේ රත්තරන් පුතේ උඹට බුදුබව අත්වෙනවා! කියා ඇත්තේ දෑසෙන් වැගිරෙන කඳුළු කැට කරදිය වලල්ලට මුසුකරමිනි.මෙම අභීත කථාවේ බෑණා විසින් ජීවිතය බේරා දී ඇති මාමණ්ඩිය වනුයේ වැලිගම මහවීදිය සිරිකතපුර 85/20 ලිපිනයේ පදිංචි එම්. පී. එම්. ඥානතිලක (55) යන අයයි.එල්. එච්. චන්දන නිරෝෂා දමයන්ති සමඟ ඇති කරගත් මිතුදම නිසා මවුපිය ආශිර්වාදයෙන් විවාහ දිවියට පත්විය. ඒ නිසාම ඥානතිලක බිරියගේ පියා වශයෙන් චන්දනට මාමණ්ඩිය විය. එතැන් පටන් සිදුවූ සිදුවීම් එකින් එක ඔවුන් විස්තර කරන අයුරු එල්. එච්. චන්දන.මමත් මගේ මාමණ්ඩිය වන ඥානතිලකත් සමඟ මට අයත් “සමල්ක පුතා” පොඩි බෝට්ටුවේ නැගී ධීවර රස්සාවට පිටත්වුණා. එදින අලුයම සුළඟක් නොතිබූ හෙයින් මේ ගමන පිටත්වුණා. අපි ගාලු මුහුද දෙසින් ගොඩබිමෙන් සැතපුම් 7 කට වැඩි දුරකින් රැකියාව කරමින් සිටියා.පෙ.ව.9.30 ට පමණ වනවිට වෙනදාට වඩා අමුතු විදියෙන් ප්‍රචණ්ඩකාරී ලෙස සුළඟක් ආවා. මුහුද රළුවීමට පටන් ගත්තා. ඒ අවස්ථාවේ පොඩි බියකුත් ඇතිව වහාම බෝට්ටුව ගොඩබිමට ධාවනය කිරීමට කටයුතු කළා. සුළඟේ සැරකමටත් පතුල්මාරියාවත් නිසා බෝට්ටුවේ සිටි අපි අර අතට මේ අතට විසිවෙමින් පැමිණියා. ගොඩබිමට සැතපුම් 3 ක් පමණ තිබියදී එන්ජිමට රළපහරක් ගැසීමත් සමඟ වේගය අඩුවුණා. ඒ නිසා පවතින සුළඟ කපාගෙන බෝට්ටුව හැරවීමට නොහැකිවුණා. අවසානයේ බෝට්ටුවට ගැසූ රළපහරින් බෝට්ටුව පෙරලී අපි දෙදෙනාම මුහුදට වැටුණා. මම බෝට්ටුව යටින් උඩට මතුවෙන විට තාත්තා බෝට්ටුව උඩට නැග බෝට්ටුව අල්ලාගෙන සිටියා.මේ අවස්ථාවේ තාත්තාට බය නැතුව ඉන්න කියා බෝට්ටුවේ ගැට ගසා තිබූ ලාම්පුතෙල් ලීටර් 30 ක් තිබූ ගැලුම අරගෙන එය බඩ යටට කරගෙන පිහිනන්න. මම තාත්තා අල්ලාගෙන යන්නම් කියා තාත්තා අල්ලාගෙන සිටි බූලියේ කොක්කට ඇඟිලි දෙක දමා ගෙන තාත්තත් අල්ලාගෙන පිහිනගෙන ආවා. ඒ එනවිට ගහන රළපහරවල් ඔලුවට වැදී ජලයේ යට ඇදී යන අප නැවත උඩට මතුවූ විට නැවත පිහිනනවා. මේ විදියට පිහිනගෙන එනවිට තාත්තගේ අතින් බූලිය වාර 50 කට වැඩිය අතහැරී දියඹට ගසාගෙන යනවිට තාත්තට බිය වන්න එපා. මම තාත්තා බේරගන්නවා කියමින් නැවත දියඹට පිහිනා බුලිය අරගෙන ඇවිත් තාත්තාට හසුකරනවා.මෙවන් ටික දුරක් එනවිට බූලිය තාත්තගේ අතින් අතහැරුණා. මම එවිට තාත්තට කීවා මෙය අන්තිම පිම්ම මෙය හිත ධෛර්යමත් කරගෙන පිහිනන්න වෙනවා. එම නිසා හොඳට හුස්ම අරගෙන රළ එනවිට දිය යට ගොස් රළ ගියවිට නැවත පිහිනමු කියා කිව්වා.ඊට පසු වෙරළේ සිටි අය මුහුදට පැන අපිව ගොඩට ගත්තා. මම හිතුවේ නැහැ ජීවිතය බේරගනියි කියා. ජීවත්වෙන්න මට පෙර පිනක් තිබුණා. මට අපේ මාමණ්ඩියගේ ජීවිතය බේරගන්න හැකිවීමෙන් මම ලොකු පිනක් කළා.එම්. පී. එම්. ඥානතිලක (55) - 25 දින මම බෑණාගේ පොඩි බෝට්ටුවෙන් රැකියාවට ගොස් සිටින අතරේ මහ කුණාටුව මැද්දේ බෝට්ටුව ගොඩට එනවිට රළපහරකින් බෝට්ටුව පෙරලුණා. මේ අවස්ථාවේ මමත් බෑණාත් දෙදෙනා දියයටින් බෝට්ටුව දෙපැත්තෙන් මතුවී බෝට්ටුව අල්ලා ගත්තා.බෑණා මට බයවෙන්න එපා තාත්තා අතහැරලා මම යන්නේ නැහැ කියද්දී මගේ රත්තරන් බෑණා ගැන සිහිපත් වී මට කඳුළු කැට ගැලුවා.පියාට මවට නොසලකන ජන සමාජයක තම බිරියගේ පියාගේ ජීවිතය බේරා ගැනීමට තම ජීවිතය පරදුවට තබා ක්‍රියා කළ චන්දන තරුණයා වර්තමාන තරුණ පරපුරට ආදර්ශයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=r1112022</link>
    <topic>දකුණේ බලපත් නැති ඔසුසල් වටලන්න පළාත් සෞඛ්‍ය අමාත්‍යාංශයෙන් මෙහෙයුම්</topic>
    <author>තිහගොඩ සමූහ – පී. පී. ජී. සුගතදාස</author>
    <content>ප්‍රමිතියෙන් තොරව සහ වලංගු බලපත්‍රයක් රහිතව පවත්වාගෙන යන ඖෂධ අලෙවිසල් වැටලීමේ වැඩපිළිවෙළක් දකුණු පළාතේ ක්‍රියාත්මක කිරීමට දකුණු පළාත් සෞඛ්‍ය අමාත්‍යාංශය පියවර ගනී.යෝජිත වැඩපිළිවෙළ යටතේ පිළිගත් ඖෂධවේදීන් නොමැතිව, ඖෂධ ගබඩා කිරීමේ ක්‍රමවේදයන් අනුගමනය නොකරන සහ බලපත් රහිතව පවත්වාගෙන යන ඖෂධ අලෙවිසල් වටලා අදාළ පුද්ගලයන්ට එරෙහිව නීතිමය පියවර ගැනීමට කටයුතු කරන බව දකුණු පළාත් සෞඛ්‍ය සේවා අධ්‍යක්‍ෂ වෛද්‍ය හේමචන්ද්‍ර එදිරිමාන්න මහතා පවසයි.මේ වැඩපිළිවෙළ පිළිබඳව දකුණු පළාතේ ඖෂධ අලෙවිසල් හිමියන් දැනුවත් කිරීමට ද පියවර ගෙන ඇති බව ද හෙතෙම සඳහන් කරයි.මෙයට අමතරව සියලුම ඖෂධ අලෙවිසල් වායුසමනය කිරීමේ අවශ්‍යතාව අවධාරණය කෙරේ.දකුණු පළාත් ප්‍රධාන ඇමැති ෂාන් විජයලාල් ද සිල්වා මහතාගේ උපදෙස් පරිදි යෝජිත වැඩපිළිවෙළ ක්‍රියාත්මක කෙරේ.ජනතාවට ප්‍රමිතියෙන් යුත් ගුණාත්මක ඖෂධ ලබාදීම මෙහි ප්‍රධාන අරමුණ බව දකුණු පළාත් සෞඛ්‍ය සේවා අධ්‍යක්‍ෂ වෛද්‍ය හේමචන්ද්‍ර එදිරිමාන්න වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=r1112023</link>
    <topic>පුංචි මහත්තයාගේ ‘යන්ත්‍රයට’ තරුණයා රැවටිලා</topic>
    <author>වලස්ගල සමූහ ලක්‍ෂ්මන් කුමාරසිංහ</author>
    <content>‘පුංචි මහත්තයා’ පාසල් ගිය බව ඇත්තකි. එහෙත් ඔහු සමත්වූ ප්‍රසිද්ධ විභාගයක් ගැන කියන්නට කිසිවෙක් නොදනී. කෙසේ නමුත් සිංහල කියවන්නට ලියන්නට ඔහුට පුළුවන. තිදරු පියෙක් වූ ඔහුට ස්ථිර රැකියාවක් තිබුණේ .මුඛරි බවට උපතින්ම තිබූ හැකියාව නිසා යම් යම් අනාගත වාක්‍ය ප්‍රකාශ කරන්නට ඔහු පුරුදු වී සිටියේය. ඇතැම් අනාවැකි හරිගිය අතර බොහෝ අනාවැකි එසේ වූයේ නැත. එහෙත් ඔහු සතු මුඛරි බව නිසා හරි ගිය අනාවැකියට ඔහුම ප්‍රසිද්ධියක් එක් කළේය. කාලයාගේ ඇවෑමෙන් පුංචි මහත්මයා නක්‍ෂත්‍රකරුවකු බවට පත් විය.කේන්දර බැලීම, යන්ත්‍ර මන්ත්‍ර වැඩ කිරීම ඔහුගේ ආදායම් මාර්ගය විය. මුදල් හදල් ලැබෙන විට පරණ යහළු මිත්‍රයන් අමතක විය. ඇඳුම පැළඳුම සුදු වර්ණ විය. දැන් ඔහු අමුතුම පුද්ගලයෙකි.පසුගිය දිනෙක ගමේ තරුණයකු ඔහු සොයා ආවේය. ළඟදී පැවැත්වෙන කොරියන් භාෂා විභාගයට තමා ඉදිරිපත් වන බවත් තමාගේ එකම බලාපොරොත්තුව කොරියන් රටට යාම බවත් ඒ සඳහා යම් උපකාරයක් කරන ලෙසත් ඔහු ඉල්ලා සිටියේය.එම තරුණයාගේ කේන්ද්‍රය පරීක්ෂා කර බැලූ පුංචි මහත්මයා පිටරට යාමට වාසනාව තිබෙන බවත් කොරියන් භාෂා විභාගයෙන් උසස් ප්‍රතිඵල ඒකාන්ත බවත් මේ සඳහා තමා සූදානම් කර දෙනු ලබන ‘යන්තරය’ පැළඳිය යුතු බවත් පැවසීය.එය පිළිගත් තරුණයා පුංචි මහත්මයා සමග මුදල් ගනුදෙනු සාකච්ඡා කොට යම් එකඟතාවකට පැමිණ පිටත්ව ගියේය. නියමිත දින පුංචි මහත්තයා හමුවට ආ තරුණයා අදාළ මුදල ගෙවා ඔහු අතින්ම ‘යන්ත්‍රය’ පැළැද ගෙන සතුටු සිතින් නික්ම ගියේය.එතැන් සිට එම තරුණයා ගතින් ලංකාවේ සිටියද සිතින් සිටියේ කොරියාවේ රැකියාවක නිරත වෙමිනි.මෑතක පැවැති කොරියන් භාෂා විභාගයට ඔහු පෙනී සිටි අතර ප්‍රතිඵලය ඔහුගේ බලාපොරොත්තු සියල්ල සුණු විසුණු කළේය. පුංචි මහත්මයා සොයා ‘හැරෙන තැපෑලෙන්’ පැමිණි තරුණයා විභාගයේ ප්‍රතිඵල ගැන පවසා සිටියේ තරමක කේන්තියකිනි.තමුන් තම ඥාතියකුගේ අවමගුලකට සහභාගි වූ බැවින් යන්ත්‍රයේ බල බිඳී ඇති බවත් ඒ හේතුවෙන් අදාළ විභාගයෙන් තමා අසමත් වූ බවත් නක්‍ෂත්‍රකරු කියා සිටියේය.සියල්ල අසා සිටි තරුණයා මුවින් නොබැණ පුංචි මහත්තයාගේ නිවෙසින් පිට වූයේ කරන ලද මෝඩකමට පසු තැවෙමින් බිමට යොමාගත් නෙතින් යුතුවය.උපාහාසාත්මක සිනහවකින් මුව සරසාගත් පුංචි මහත්තයා ගෙතුලට ගොස් දොර වසා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=r1112024</link>
    <topic>මඩුල්ලේ පාසල් රැසක සූර්යකෝෂ වසර ගණනාවක් තිස්සේ ක්‍රියා විරහිතයි</topic>
    <author>මොනරාගල සමූහ කේ. බී. රත්නායක</author>
    <content>ගම්බද දුෂ්කර පාසල්වල දරුවන්ගේ තාක්ෂණික දැනීම වර්ධනය කිරීම වැඩසටහන යටතේ මොනරාගල මඩුල්ල අධ්‍යාපන කොට්ඨාසයේ පාසල් රැසකට ලබා දී තිබූ සුර්යකෝෂ විදුලිබල පද්ධති වසර ගණනාවක් තිස්සේ අක්‍රිය වී තිබීම නිසා එම පාසල්වල පරිගණක අධ්‍යාපනය සම්පූර්ණයෙන් ම ඇන හිට ඇත.මෙසේ අක්‍රිය වී ඇත්තේ බදුලුවෙල ක. වි., දැලිව ම. වි., තම්පලාවෙල ක. වි., නාගහමඩ ම. වි. යන විදුහල්වල සූර්ය කෝෂ විදුලිබල පද්ධති වේ. මේ නිසා මෙහි පරිගණක ඒකකවල ඇති රුපියල් මිලියන හතරක් පමණ වටිනා පරිගණක යන්ත්‍ර විනාශයට පත් වෙමින් පවතී.පරිගණක ඒකක වසා දැමීම නිසා මේ විදුහල්වල පරිගණක තාක්ෂණික පුහුණුව ලබමින් සිටින සිසු සිසුවියන් 1200ක් පමණ එම අධ්‍යාපනය ලබා ගැනීමට නොහැකිව මහත් දුෂ්කරතාවට පත්වී සිටිති.මේ පිළිබඳ අධ්‍යාපන නිලධාරීන් අදාළ අංශවලට දන්වා ඇතත් ඒවා පිළිසකර කිරීමට මෙතෙක් කිසිදු ක්‍රියාමාර්ගයක් ගෙන නැත.මීට අමතරව බදුලුවෙල ක. වි., මාගන්දාඔය ක. වි. යන විදුහල්වල සිසු සිසුවියන්ගේ ජල ප්‍රශ්නය විසඳීම සඳහා ලබාදී තිබුණු සූර්ය කෝෂ විදුලිබල ජලසම්පාදන යෝජනා ක්‍රමවල සූර්යකෝෂ විදුලි පද්ධති ද වසර ගණනාවක් තිස්සේ අක්‍රිය වී තිබේ. මේ නිසා එම විදුහල්වල සිසු සිසුවියන් 500ක් පමණ දෙනකුට බීමට ජලය සොයා යාමට සිදුවී ඇතැයි මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=r1112025</link>
    <topic>සුරූපි කතුන් විදේශිකයන්ට විකුණන මීගමුවේ ගණිකා මඩමක් වටලයි</topic>
    <author>කොච්චිකඩේ විශේෂ ඩී. මිහිදුකුල</author>
    <content>ලාබාල සුරූපි ළඳුන් විදේශිකයන්ට හා දේශීය ධනවත් ව්‍යාපාරිකයන්ට අලෙවි කරමින් මීගමුව වැල්ලවීදිය බොලක්‍ද්ඤා මාවතේ සුපිරි නිවහනක ඉතා රහසිගතව කාලයක සිට පවත්වාගෙන ගිය ගණිකා නිවාසයක් මීගමුව පොලිසිය වටලා ගණිකා වෘත්තියෙහි යෙදුණු මෑතදී විවාහ වූ තරුණියන් තිදෙනෙක් අත්අඩංගුවට ගෙන ඇත. එහි කළමනාකරු හා සේවකයකු ද අත්අඩංගුවට ගෙන ඇත.මීගමුව පොලිසියේ පාරිසරික අංශයේ ස්ථානාධිපති පොලිස් පරීක්ෂක ආර්. ඩී. එම්. සිරිල් මහතාට ලැබුණු පැමිණිලි මත මීගමුව පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ උපදෙස් මත අධිකරණයෙන් ස්ථානය සෝදිසි කිරීමේ වරෙන්තුවක් පළමුව ලබා ගත්තේය.සිවිල් ඇඳුමෙන් සැරසුණු පොලිස් සැරයන්වරයකුට අදාළ ස්ථානයෙහි දුරකථන අංකය දී එහි කළමනාකරු සම්බන්ධ කරගෙන වැටලීමේ කටයුතු ආරම්භ කිරීමට පියවර ගන්නා ලෙස පාරිසරික අංශයේ ස්ථානාධිපතිවරයා උපදෙස් දුන්නේය.සැරයන්වරයා අදාළ ස්ථානයේ කළමනාකරුට දුරකථනයෙන් අමතා තමාට සුරූපි කාන්තාවක් අවශ්‍ය බව දැන්වීය.සැරයන් එම ස්ථානයට ගියේය. ඔහුව හොඳින් පිළිගත් කළමනාකරු මුදල් ගෙවන ලෙස දැන්වීය. පොලිසියේ පාරිසරික ස්ථානාධිපතිවරයාගේ කෙටි අත්සන යෙදූ මුදල් නෝට්ටු ඔහුට දුන්නේය. අංක 4 කාමරයට සැරයන් වරයාට යාමට උපදෙස් ලැබුණි. දොර විවෘත කරන විට ළාබාල සුරූපි තරුණියක් අඩනිරුවත්ව සිටියේය. සැරයන් සිය ජංගම දුරකථනයෙන් පාරිසරික ස්ථානාධිපති සිරිල් මහතාට සංඥාවක් දීමෙන් අනතුරුව පොලිස් නිලධාරීන් ස්ථානය වට කොට සැකකරුවන් ප්‍රශ්න කිරීම සඳහා අත්අඩංගුවට ගෙන ඇත.මීගමුව පොලිස් කොට්ඨාස පොලිස් අධිකාරි චන්දන ගලප්පත්ති මීගමුව පොලිස් අධිකාරි ආනන්ද ප්‍රනාන්දු යන නිලධාරීන් ගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ගාමිණි හල්ලව මහතාගේ අධීක්ෂණය යටතේ මීගමුව පොලිසියේ පාරිසරික ඒකකයේ ස්ථානාධිපති පොලිස් පරීක්ෂක ආර්. ඩී. එම්. සිරිල් සැරයන් මර්වින්, පොලිස් කොස්තාපල්වරුන්වන ලියනගේ, නිශාන් කාන්තා පොලිස් කොස්තාපල් වරියන් වන මහේෂිකා, චන්දිමා, පොලිස් රියැදුරු පොලිස් කොස්තාපල් අනුරුද්ධ යන නිලධාරි කණ්ඩායම මේ වැටලීම සිදුකළහ.අත්අඩංගුවට ගත් තරුණියන් වැලිගම, කඩවත, මදුරන්කුලිය යන ප්‍රදේශවල අය වෙති.නිවැසියන්ට රැකියාවල් කරන බවට දන්වා මේ වෘත්තියෙහි යෙදෙන බව තරුණියෝ පොලිසියට දැන්වූහ. මොවුන්ට නිවාසවලට යාමට අවශ්‍යතාවක් ඇති වුවත්, ආයතන හිමියන් බලහත්කාරයෙන් තරුණියන් රඳවා ගන්නා බව පොලිස් පරීක්ෂණවලදී වැඩිදුරටත් අනාවරණය වී ඇත.සැකකරුවන්ට එරෙහිව චෝදනා ගොනු කර අධිකරණයට ඉදිරිපත් කිරීමට කටයුතු යොදන බව පාරිසරික ඒකකයේ ස්ථානාධිපති පොලිස් පරීක්ෂක ආර්. ඩී. එම්. සිරිල් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112021</link>
    <topic>දකුණු ආසියා පාපන්දු සැණකෙළිය අද ඇරැඹේ</topic>
    <author>ප්‍රින්ස් ගුණසේකර</author>
    <content>දකුණු ආසියාවේ දැවැන්තම පාපන්දු සැණකෙළිය නවදිල්ලි නුවර ශ්‍රී ජවහල්ලාල් නේරු ක්‍රීඩාංගණයේදී අද ආරම්භ වේ.දකුණු ආසියාවේ සියලුම රටවල් නියෝජනය කෙරෙන දකුණු ආසියානු පාපන්දු සම්මේලන කුසලාන තරගාවලියට තරග 15ක් ඇතුළත් වන අතර මේ මස 11 වැනිදා දක්වා පැවැත්වේ. අද දින සිට සෑම දිනකම සවස 3.00ට හා 6.00ට තරග ආරම්භ කෙරේ.අවසන් වරට 2009 දී පැවැති තරගාවලියේ අනුසූරයන් වූ මාලදිවයින හා නේපාලය අතර තරගයත්, බංග්ලාදේශය හා පාකිස්තානය අතර තරගයත් අද පළමු දිනයේදී පැවැත්වේ.ශ්‍රී ලංකාව හා භූතානය අතර තරගය හෙට පැවැත්වීමට නියමිතය. එමෙන්ම වැඩිම ප්‍රේක්ෂක පිරිසක් එක්වනු ඇතැයි සැළකෙන සත්කාරක ඉන්දියාව හා ඇෆ්ගනිස්තානය අතර තරගයද හෙට පැවැත්වේ.ඉන්දියාවේ තෙවැනි විශාලතම ක්‍රීඩාංගණය වූ ජවහල්ලාල් නේරු ක්‍රීඩාංගණයේ 60000කට ආසන පහසුකම් සළසා ඇත. ලෝකයේ 51 වැනි විශාලතම ක්‍රීඩාංගණය වූ මෙහි 1982දී ආසියානු ක්‍රීඩා උළෙල, 1989 දී ආසියානු මලල ක්‍රීඩා සූරතාවලිය හා 2010 දී පොදු රාජ්‍ය මණ්ඩලයීය ක්‍රීඩා උළෙල පැවැත්විය.මේ තරගාවලිය 1993 දී ආරම්භ කෙරුණු අතර 1995 දී සම්පත් පෙරේරාගේ නායකත්වයෙන් ශ්‍රී ලංකාවට සූරතාව හිමිවිය. එවිට සාෆ් ගෝල්ඩ් කප් ලෙස මේ තරගාවලිය නම්වී තිබුණි. එම අවසන් තරගය ඉන්දියා හා ශ්‍රී ලංකාව අතර කොළඹ සුගතදාස ක්‍රීඩාංගණයේදී පැවැත්වී ගෝල් 1 – 0 කින් ශ්‍රී ලංකාව ජය ගත්තේය.ආසියානු පාපන්දු සම්මේලන කුසලාන තරගාවලියට එක්ව සිටින කණ්ඩායම් ශ්‍රේණිගත කිරීම අනුව බංග්ලාදේශය (141) ඉදිරියෙන් සිටී. නේපාලය (144), ඉන්දියාව (160), මාලදිවයින (162), පාකිස්තානය (173), ශ්‍රී ලංකාව (177), ඇෆ්ගනිස්තානය (184) හා භූතානය (199) වර්ගීකරණ අනුපිළිවෙළින් සිටිති.සාෆ් විකාශන අයිතිය විකුණයිදකුණු ආසියානු පාපන්දු සම්මේලනය මගින් සංවිධානය කරන සියලුම තරගාවලි World Sports Group (WSP) වෙත පැවැරීමේ ගිවිසුම අස්සන් කිරීමට පියවර ගත්තේය. ඒ අනුව වසර 2017 තෙක් පැවැත්වෙන සෑම තරගාවලියකම නිල විකාශන අයිතිය එම ආයතනය යටතේ පවතියි.සිංගප්පූරුවේ ඇති ප්‍රකට සමාගමක් ලෙස World Sports Group ලොව පුරා ප්‍රසිද්ධව සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112022</link>
    <topic>ලේක් හවුස් ශ්‍යාම්ගෙන් නව තරග වාර්තා තුනක්</topic>
    <author/>
    <content>නිමාවට පත්වූ 28 වැනි වෙළෙඳ සේවා මලල ක්‍රීඩා තරගාවලියේදී ලේක් හවුස් ක්‍රීඩා සමාජය නියෝජනය කරමින් තරග කළ ජේ. ඒ. ඒ. ශ්‍යාම් කුමාර මීටර් 400, 800 හා මීටර් 400 කඩුලු මතින් දිවීමේ තරගයේදී නව තරග වාර්තා තුනක් බිහිකිරීමට සමත් විය. මීටර් 100 ය 4 සහ 400 ය 4 සහාය තරගවලින්ද රන් පදක්කම් හිමිකරගත් ශ්‍යාම් රන් පදක්කම් 5ක් දිනාගනිමින් ප්‍රවීණයන්ගේ අංශයේ දක්ෂතම ක්‍රීඩකයාට හිමි සම්මානය දිනා ගැනීමට ද සමත්විය.ලේක් හවුස් ක්‍රීඩා සමාජය රන් පදක්කම් 10ක් හා ලෝකඩ පදක්කම් දෙකක් ද හිමි කර ගැනීමට සමත්විය.තරගාවලිය පසුගියදා හෝමාගම දියගම මහින්ද රාජපක්ෂ ක්‍රීඩාගංණයේදී පැවැති අතර සමස්ත සූරතාව ලකුණු 216 ක් ලබා ගත් ශ්‍රී ලන්කන් එයාර් ලයින් සමාගමට හිමිවූ අතර අනුසූරතාව ලකුණු 150 ක් ලබාගත් එයාර්පෝට් ඒවියේෂන් සමාගමට හිමිවිය.ලේක් හවුස් ක්‍රීඩා සමාජයේ උදුලා පීරිස් මීටර් 200, 400 හා මීටර් 80 කඩුලු මතින් දීවීමේ තරගවලදී රන් පදක්කම් තුනක් දිනාගත් අතර ඒ. සුදුසිංහ මීටර් 100, මීටර් 400 කඩුලු මතින් දීවීම හා මීටර් 100 හා 400 සහාය තරගවලදී රන් පදක්කම් ද මීටර් 400 ලෝකඩ පදක්කම ද දිනාගැනීමට සමත්විය.එච්. ඒ. චමින්දලාල් මීටර් 1500 ලෝකඩ පදක්කම ද දිනා ගත් අතර ඩී. කේ. අයි. පී. නාමසිරි හා එල්. අයි. නාමරත්න මීටර් 100 හා 400 දිවිමේ රන් පදක්කම්ලාභී සෙසු සාමාජිකයෝ වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112023</link>
    <topic>මැතිවරණ කොට්ඨාස විස්සයි 20 ක්‍රිකට් 4 දා සිට</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සමේමේලනය සංවිධානය කරන මැතිවරණ කොට්ඨාස ඕවර විස්සයි 20 ක්‍රිකට් තරගාවලිය මේ මස 4, 10 සහ 11 යන දිනවලදී පැවැත්වේ.දෙසැම්බර් 4දා ආණමඩුව කොට්ඨාසයේ තරග පල්ලම එස්. බී. ක්‍රීඩාංගණයේදී ද එදිනම අත්තනගල්ල කොට්ඨාසයේ තරග බී. ඕ. වයි. ප්‍රාදේශීය සභා ක්‍රීඩාංගණයේදී ද පැවැත්වේ. දෙසැම්බර් 10 දා කළුතර කොට්ඨාසයේ තරගත්, 11 දා බුලත්සිංහ කොට්ඨාසයේ තරගත් ප්‍රාදේශීය සභා ක්‍රීඩාංගණවලදී පැවැත්වේ. හලාවත, මීරිගම සහ දිවුලපිටිය මැතිවරණ කොට්ඨාසවල තරග ඉදිරි සති අන්තයේදී පැවැත්වීමට නියමිතය.මේ වන විට මැතිවරණ කොට්ඨාස 72 ක තරග පවත්වා ඇති අතර ලබන වසරේ මාර්තු මාසයේ සමස්ත ලංකා තරගාවලිය සහ අවසන් මහා තරග පැවැත්වීමට නියමිතය.තරගාවලියට සහභාගී වීමට කැමැති ක්‍රීඩා සමාජ ප්‍රධාන ක්‍රිකට් විධායක, ආර්. කුමාරනායක (0714467807) හෝ තරගාවලි ලේකම් කේ. ඒ. ජයතිස්ස (0712581923) අමතන ලෙස සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112024</link>
    <topic>සය සාමාජික ක්‍රිකට් තරගාවලියට අයදුම්පත් කැඳවයි</topic>
    <author/>
    <content>දෙහිවල ගල්කිස්ස මහ නගර සභා පුස්තකාල ක්‍රීඩා සමාජය සංවිධානය කරන පළාත් පාලන ආයතනවලට, රාජ්‍ය ආයතනවලට සහ වෙළෙඳ සේවා ආයතනවලට පමණක් සීමා වූ දීප ව්‍යාප්ත සය සාමාජික ක්‍රිකට් තරගාවලියක් දෙහිවල එස්. ද එස්. ජයසිංහ ක්‍රීඩාංගණයේදී ලබන වසරේ ජනවාරි 12, 13 සහ 14 යන දිනයන්හි පැවැත්වේ.ජයග්‍රාහී කණ්ඩායමට රුපියල් 30000ක් සමග නගරාධිපති කුසලානය ද අනුසූරතාව ලබා ගන්නා කණ්ඩායමට රුපියල් 20000ක් සමග කුසලානය ද අවසාන මහ තරගයේ දක්ෂතම ක්‍රීඩකයාට කුසලාන පිරිනැමේ.තරගාවලියට සහභාගී වීමට ජනවාරි 9 වන දිනට ප්‍රථම ඉල්ලුම්පත් ලබා ගන්නා ලෙසත් වැඩි විස්තර සඳහා 0729426447, 0775017749 අමතන ලෙසත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112025</link>
    <topic>සරා කුසලාන ක්‍රිකට් 7දා ඇරැඹේ</topic>
    <author>ෆවුස් මොහොමඩ්</author>
    <content>ක්‍රීඩා සමාජ 20ක් තරග වදින අන්තර් සමාජ සරා කුසලාන එක්දින ක්‍රිකට් තරගාවලිය දෙසැම්බර් මස 7 වැනිදා ඇරැඹේ.ඒ, බී, සී සහ ඩී යන කාණ්ඩ යටතේ ක්‍රීඩා සමාජ 5 බැගින් මෙහිදී තරග වදිනු ඇත.මූලික වටයේ තරග දෙසැම්බර් මස 28 වැනිදා නිමාවට පත්වන අතර ලබන වසරේ ජනවාරි 4 වැනිදා අවසන් පූර්ව තරග පැවැත්වේ.සරා කුසලාන අවසන් මහා තරගය ජනවාරි 11 වැනිදා පැවැත්වීමට නියමිතය. ශ්‍රී ලංකා ක්‍රිකට් ආයතනය සංවිධානය කරනු ලබන මේ තරගාවලියේ ‘ඒ’ කාණ්ඩය යටතේ යුනයිටඩ් සදර්න්, කළුතර පී. සී. සි, මහනුවර වයි.සී. සී., මැලේ, අම්බලන්ගොඩ සිංහ යන කණ්ඩායම් ද, ‘බී’ කාණ්ඩය යටතේ කේෂ් වියර්ස්, සෙබස්තියනයිට්ස්, ඕල්ඩ් ධර්මපාලියන්ස්, කලුතර ටී.සී, සහ අන්තෝනියන්ස් යන කණ්ඩායම් ද තරග වදිති.අම්බලන්ගොඩ රියෝ, මිගමුව සී. සී, කුරුණෑගල, ගාල්ල, කැන්ඩි කස්ටම්ස් යන කණ්ඩායම් ‘සී’ කාණ්ඩය යටතේ ද මාතලේ සී. සී, මොරටුව, මතුගම, ලියෝ සහ අඹේපුස්ස සිංහ යන කණ්ඩායම් ‘ඩී’ කාණ්ඩය යටතේ තරග වදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112026</link>
    <topic>කර්සිටොෆ්ට කෲසර්වේට් කිරුළ</topic>
    <author>පර්ත් (ඒ. එෆ්. පී.)</author>
    <content>ඔස්ට්‍රේලියාවේ ඩැනී ග්‍රීන් 11 වැනි වටයේදී බිම ඇද දැමූ පෝලන්තයේ කර්සිටොෆ් ව්ලෝඩර්සික් ලෝක බොක්සිං සම්මේලනයේ කෲසර්වේට් කිරුළ රැක ගැනීමට සමත්විය.මේ තරගයේ ජයග්‍රහණයත් සමග තම වෘත්තීය තරග දිවියේ තරග 46 ක ජය වාර්තා කිරීමට කර්සිටොෆ්ට හැකිවිය. මේ තරග අතරට ප්‍රතිවාදියා බිම හෙළූ තරග 32ක් ඇතුළත් වන අතර පරාජය වූ තරග ගණන 2 කි.ලෝක බොක්සිං සංවිධානයේ හිටපු කෲසර්වේට් සූරයා වන 38 හැවිරිදි ග්‍රීන් බිම ඇද වැටීමෙන් පසුව තරගය නතර කිරීමට විනිසුරුවන් තීරණය කළහ. පරාජයෙන් පසුව තමා බොක්සිං වළල්ලෙන් සමුගන්නා බව ග්‍රීන් නිවේදනය කළේය. ඔහු මේ වන විට තරග 31 ක් ජයගෙන ඇති අතර තරග 5 ක් පරාජය වී සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=s1112027</link>
    <topic>රෙඩ්බුල් ත්‍රාසජනක ගුවන් කරණම් හෙට උණවටුන මුහුදු තීරයේ දී</topic>
    <author>ෆවුස් මොහොමඩ්</author>
    <content>ලෝක ගෝන් ෆ්‍රී සූරතා 4කට හිමිකම් කියන පීටර් බැසිනේගේ ත්‍රාසජනක ගුවන් කරණම් ඇතුළත් රෙඩ්බුල් ගුවන් සංදර්ශනය හෙට (3) පස්වරු 2.00 සිට උණවටුන මුහුදු තීරයේදී පැවැත්වේ.ශ්‍රී ලංකාවේ ප්‍රථම වරට පැවැත්වෙන මේ ගුවන් සංදර්ශනයට පෙර බැසිනේ විසින් අද (2) යුනෙස්කෝ ලෝක උරුමයක් ලෙස හැඳින්වෙන සීගිරියට ඉහළ අහසේ පියාසර කිරීමට ද නියමිතය.ශ්‍රී ලංකා ගුවන් හමුදාවේ සහාය ඇතිව පවත්වනු ලබන රෙඩ්බුල් ගුවන් සංදර්ශනයට ගුවන් හමුදාවේ සංදර්ශනයක් ද ඇතුළත්ය.ක්‍රීඩාලෝලීන්ට නොමිලේ නැරඹිය හැකි මේ සංදර්ශනයට සමගාමීව පිහිනුම් තරග, බීච් රග්බි සහ බීච් වොලිබෝල් තරග පැවැත්විමට ද සංවිධායකයන් කටයුතු යොදා ඇත. 2001 වසරේදී ‘රෙඩ්බුල්’ ක්‍රීඩා ජාලය විසින් අරඹන ලද ත්‍රාසජනක ගුවන් සංදර්ශන මාලාව මේ වනවිට යුරෝපිය හා අමෙරිකානු රටවල අතිමහත් ජනප්‍රියත්වයට පත් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=f1112021</link>
    <topic>දැයේ දරුවන් වෙනුවෙන් තීරණයක් ගත්තා</topic>
    <author/>
    <content>එක්සත් ජාතික පක්ෂ පාර්ලිමේන්තු මන්ත්‍රී මොහාන් ලාල් ග්‍රේරු මහතා අය වැයට පක්‍ෂව ඡන්දය ප්‍රකාශ කර ආණ්ඩු පක්ෂයට එක් විය. එම තීරණය ගැනීමට හේතු වූ කරුණු සහ ඉදිරි ක්‍රියාමාර්ග සම්බන්ධයෙන් කළ සාකච්ඡාවකි මේ.මම ඒ තීරණය ගත්තේ අපෙන් අනාගතය, බුද්ධිය, දැනුම, මඟ පෙන්වීම ඉල්ලන හතළිස් ලක්‍ෂයක් වන මේ රටේ දූ දරුවන් වෙනුවෙන්. අඳුරට ශාප නොකර සිටිමින් පහනක් දැල්විය යුතු යැයි මම කල්පනා කළා. ජාතික අධ්‍යාපන ප්‍රතිපත්තියක් සැකසීම සඳහා වූ පාර්ලිමේන්තුවේ විශේෂ අධ්‍යාපන කමිටුවේ යෝජනා සාක්‍ෂාත් කර ගැනීම සඳහා සහයෝගය දැක්වීමටත් මගේ දැනුම, අත්දැකීම්, දක්‍ෂතා ඒ වෙනුවෙන් යෙදවීමටත් මම මේ තීරණය ගත්තා.මගේ ඇට – මස් - ලේ නහර ඇතුළේ කැකෑරෙන්නේ අධ්‍යාපනය ලබා දීමේ වුවමනාව. මේ රටේ දූ දරුවන් වෙනුවෙන් ඒ වුවමනාව ඉටු කිරීමට මම නොබියව නොපැකිලව තීරණය කළා. එය වරදාන – වරප්‍රසාද බලාගෙන ගත්ත තීරණයක් නෙවෙයි. කාගේ හෝ ඉල්ලීමකට ගත් තීරණයකුත් නෙවෙයි.මම ගත් තීරණය නොයෙක් දෙනා නොයෙක් විදිහට අර්ථකතනය කරන්න පුළුවන්. එහිදී මට එල්ල වෙන අපහාස මඩ ප්‍රහාර මේ රටේ දූ දරුවන් වෙනුවෙන් විඳ දරාගැනීමේ ශක්තිය මා තුළ තිබෙනවා.පැහැදිලිවම අධ්‍යාපනඥයා දේශපාලනඥයා කියන්නෙ ආරූඪ කරගත් දෙයක්නෙ. මගේ හෘදය සාක්ෂියට එකඟව මම සිතුවේ මගෙන් රටට විය යුතු දේ ගැනයි. එහිදී ප්‍රතිපත්ති කැඩීමක් මගෙන් සිදු වූයේ නැතැයි මා සිතනවා. පක්ෂ පාට ජාති ආගම් කුල ආදී නොයෙක් වාද භේදවලට සීමා නොවී රට වෙනුවෙන් අනාගත පරපුර වෙනුවෙන් අප ඉටු කළ යුතු කාර්යභාරයක් තියෙනවා. කාලයක් තිස්සේ අපේ රටේ අධ්‍යාපන ක්‍ෂේත්‍රය මුහුණ දෙන ගැටලු ගණනාවක් තිබෙනවා.අප නොදැනුවත්වම මේ පාසල් අධ්‍යාපනය තුළ ඇති වී ඇති විෂමතාව ඉන් ප්‍රධානයි. මේ අධ්‍යාපන විෂමතා දකිමින් තමයි කන්නන්ගර ශ්‍රීමතාණන් නිදහස් අධ්‍යාපන යෝජනා ඉදිරිපත් කළේත්. නමුත් තවමත් අප විසින් විසඳාගත යුතු ගැටලු රැසක් තිබෙනවා. ඒවා විසඳා ගැනීම සඳහා ජාතික අධ්‍යාපන ප්‍රතිපත්තියක් පිළියෙල කිරීම මඟින් විශාල යහපතක් සැලසේවි. ඒ සඳහා අපට ඉටු කළ හැකි කාර්යභාරයක් තියෙනවා. අප එය ඉටු කළ යුතුයි.මට එරෙහිව විනය පරීක්ෂණයක් පැවැත්වුණොත් ඊට මුහුණ දෙනවා. මම මේ තීරණය ගත්තේ ඇයි කියන එක ගැන පැහැදිලි කළා. මගේ හෘදය සාක්ෂියට එකඟව මම ඒ තීරණය ගත්තේ දැයේ දූ දරුවන්ගේ අධ්‍යාපනය වෙනුවෙන්.මේ අය වැයෙන් අධ්‍යාපන සංවර්ධන ප්‍රාග්ධන වියදම් යම් ප්‍රමාණයකට වැඩි කර තිබෙනවා. ණය ආධාර ලෙස අධ්‍යාපන ක්‍ෂේත්‍රය සඳහා පමණක් ඇ. ඩොලර් මිලියන 600 ක් එනම් රුපියල් බිලියන 66 ක් පමණ ගන්න කටයුතු කර තිබෙනවා.ජාතික අධ්‍යාපන ප්‍රතිපත්තියක් පිළියෙල කිරීම සඳහා කටයුතු කරමින් තිබෙනවා. මේ කටයුතු සඳහා සක්‍රියව සහාය දැක්වීම වරදක් යැයි මා සිතන්නේ නෑ.2005 දී එජාපය වෙනුවෙන් ජාතික අධ්‍යාපන ප්‍රතිපත්තියක් සකසා ඉදිරිපත් කළත් එජාප ප්‍රතිපත්ති ප්‍රකාශනයේ ඒ යෝජනා කිසිවක් අන්තර්ගත වූයේ නෑ. ඒ ගැන මට කනගාටුවක් ඇති වුණා. ඉන්පසු 2005 දී සන්ධාන රජය බලයට පත්වුණාම එවක අධ්‍යාපන ඇමැතිවරයාටත් මම ඒ යෝජනා ඉදිරිපත් කළා. කොහොම නමුත්, 2010 දී පාර්ලිමේන්තුවට තේරී පත් වූ පසු, මන්ත්‍රීවරයෙක් ලෙස පත්වීමේ එකම සැනසිල්ල ලෙසත් මට දැනුණේ විශේෂ අධ්‍යාපන කමිටුවට සහභාගි වීම. එහි රැස්වීම් 25 ටම වාගේ මම සහභාගි වුණා. එම කටයුතු වලදී විපක්‍ෂ මන්ත්‍රීවරයකු ලෙස ක්‍රියා කිරීම මට බාධාවක් වූයේ නෑ.අධ්‍යාපනඥ ආචාර්ය පී. බී. ගුණවර්ධනයන් ගේ යෝජනා ඇතුළත් වාර්තාව මේ කමිටුවේ දී අවධානයට ලක් වුණා. එහි යෝජනා අපේ හදවතටත් වැඩියෙන් සමීප වුණා. මේ කමිටු රැස්වීම් වලදී විද්වතුන්, අධ්‍යාපනඥයන්, ආගමික නායකයන් ආදී විවිධ ක්‍ෂේත්‍ර නියෝජනය කරන යෝජනා 700 ක් පමණ ඉදිරිපත් වුණා. ඒවා ඉතාම වැදගත්. මේ යෝජනා දෙස අවධානය යොමු කරන විට මේ රටේ අධ්‍යාපන විප්ලවයක් කළ හැකි බව අපට සිතෙනවා. ඉන් අපට අමුතු ජීවයක් ලැබුණා. මේ අධ්‍යාපන විප්ලවය ඔස්සේ ශ්‍රී ලංකාව පිළිබඳ ලස්සන චිත්‍රයක් අඳින්න පුළුවන්. ඒ සඳහා දේශපාලන භේදවලින් තොරව පාර්ලිමේන්තුවේ සියලු දෙනා රටේ සියලු දරුවන්ගේ අම්මලා තාත්තලා හැටියට එකතු විය යුතු යැයි මා සිතනවා.රටේ අධ්‍යාපනය වෙනුවෙන් යමක් කළ යුතු යැයි මා සැමදාමත් සිතුවා. ඒ අනුව කටයුතු කළ ඡන්ද රැස්වීම් වලදී පවා මා කිව්වේ එයයි. මා ඡන්දය ඉල්ලුවේත්, ජනතාව මට ඡන්දය දුන්නේත් ඒ සඳහා යි.ඒ අනුව ජනතාවගේ අපේක්ෂාව ඉටුවීමකුත් මෙහිදී මගෙන් සිදුවෙනවා.ඔව්. මට ඡන්දය දුන්නේ මගේ ශිෂ්‍යයො, මවුපියො, සහ මා අධ්‍යාපන ක්‍ෂේත්‍රය වෙනුවෙන් යමක් කරාවි යැයි අපේක්ෂා කළ බුද්ධිමත් ඡන්ද දායකයො. ඔවුන්ගේ මනාපයට ගරු කරමින් මම වැදගත් තීන්දුවක් ගත් බව මම විශ්වාස කරනවා. ඔවුන් මේ තීරණයට ගරු කරන බවත් මට විශ්වාසයි. 30 වැනිදා පාර්ලිමේන්තුවේදී මා කළ කතාව නිවැරැදිව කියවීමෙන් මගේ අභිප්‍රාය වුණේ කුමක්ද කියන එක හොඳින් වටහා ගත හැකියි.ජාතික අධ්‍යාපන ප්‍රතිපත්තියක් ඇති කිරීමට ක්‍රියා කරමින් තිබීම ඉතාමත් වැදගත්. වෙනස්කම් ඇති කිරීමේදී එක් වරම දැඩි වෙනස්කම්වලට නොයා ක්‍රමයෙන් ඊට යොමු විය යුතු යැයි මා සිතනවා. එවිට අනවශ්‍ය ප්‍රශ්න ඇති වන්නේත් නෑ. වෙනස්කම් පිළිබඳ මුලින් කතිකාවක් ඇතිවීම හොඳයි. ද්විතියික පාසල් 1000 ක් ඇති කිරීමේ වැඩපිළිවෙළ වැනි ක්‍රියාමාර්ග අගය කළ යුතුයි.සෑම ක්‍ෂේත්‍රයක් සම්බන්ධයෙන්ම එය එසේ යැයි මා කියන්නේ නෑ. නමුත් අධ්‍යාපන ක්‍ෂේත්‍රය ගත්තොත් හොඳ දිශානතියකට යොමු වී තිබෙනවා. එම ක්‍රියාමාර්ග වඩාත් ඵලදායකව පෙරට ගෙන යාම සඳහා අප කවුරුත් කැපවීමෙන් ක්‍රියා කළ යුතුයි.චීන දාර්ශනික කොම්ෆියුසියස් වරෙක මෙසේ ප්‍රකාශ කළා. “ඔබ වසරක් සඳහා අනාගතය සැලසුම් කරනවා නම් වී වවන්න. ඔබේ සැලසුම වසර දහයකට නම් ගස් වවන්න. ඔබ වසර සියයකට අනාගතය සැලසුම් කරනවා නම් ඔබ ආයෝජනය කළ යුත්තේ අධ්‍යාපනය සඳහායි” නිවැරැදි අධ්‍යාපන ක්‍රියාවලියක් මගින් රටේ බොහෝ ප්‍රශ්නවලට විසඳුම් ලබාදිය හැකියි. ඒ බව තේරුම් ගැනීම ඉතාමත් වැදගත්.මේ අවස්ථාවේ අප සියලු භේද පසෙකලා රට පිළිබඳ හැඟීමකින් යුතුව ක්‍රියා කළ යුතුයි. ඒ සඳහා අපි කාටත් ජාතික වගකීමක් තිබෙනවා. ලෝකයට විවිධත්වය අවශ්‍යයි. විවිධත්වය සුන්දරයි. එය සුන්දරව දරා ගැනීමට පුරුදු-පුහුණු කරන්නේ අධ්‍යාපනයයි. අන්‍යෝන්‍ය විවිධත්වයට ගරු කරන අතර නොයෙක් බෙදීම් ජාතියේ ඉදිරි ගමනට බාධාවක් කර නොගත යුතුයි. විවිධ බෙදීම්වලින් සීමාවී එකනෙකා මරා නොගෙන සැබෑ ශ්‍රී ලාංකිකයන් ලෙස රට ගොඩනැගීම සඳහා අප කැපවිය යුතුයි. එය තමයි අප ඉදිරිපිට ඇති විශාලම මෙහෙවර.එකම බලාපොරොත්තුව මේ රටේ දූ දරුවන් වෙනුවෙනුත්, අධ්‍යාපනය උදෙසාත්, රට වෙනුවෙනුත් සේවය කිරීම. එය කළ හැකිවූ දාට දේශපාලනයෙන් ඉවත් වෙනවා.ඒ හැර දේශපාලනයේ ඉහළට යාමට බලාපොරොත්තුවක් නෑ. දේශපාලනඥයෙකු ලෙස මට ලොකු බලාපොරොත්තු නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=f1112022</link>
    <topic>මේක කඹයක් උඩ යන ගමනක්</topic>
    <author/>
    <content>ජය ශ්‍රී චන්ද්‍රජිත් 2001 වසරේ සිට ජීවත් වන්නේ ඔස්ට්‍රේලියාවේය. රංගනය සිය ඇට මිඳුළු දක්වා විහිද ගිය දෙයක්ය යන්න ඔහුගේ විශ්වාසයය. ඒ නිසා ජය ශ්‍රී ට රඟනොපා සිටින්නට බැරිය. රැකියාව අතර ලැබෙන කෙටි විවේකය නැවත මවුබිමට පැමිණ නාට්‍යයකට හෝ වෙනත් රංග කාර්යයකට සම්බන්ධ වෙන්නට ඔහු අමතක නොකරන්නේ එබැවිනි. මෙවර ද ඔහු ටෙලි නිර්මාණ දෙකකට හා වේදිකා නාට්‍ය නිෂ්පාදනයක් කරළියට ගෙනැවිත් ඇත. ශෛලිගත හා යථාර්ථවාදී නාට්‍ය සම්ප්‍රදායන් දෙකෙහි ම සාර්ථක නළුවෙක් වූ ඔහු සමඟ කෙරෙන කතාබහ මෙලෙස නිරායාසයෙන් ම ‘නළු කාර්යය’ ගැන විමසීමට යොමුවිය.පුහුණුවීම්වල දී චරිතය ගැන අධ්‍යක්‍ෂක හා නිතර කතා බහක් ඇති වෙනවා. ඒ සඳහා විෂය වෙන්නේ නාට්‍යයේ ස්වභාවය, නිෂ්පාදන ආකෘතියට අනුව රංගනය හැඩ ගස්වා ගන්නේ කොහොමද වගේ දේවල්.මේ කතාබහ අධ්‍යක්‍ෂවරයාගේ හිතේ ඇදෙන රූපයට අනුගත වෙන්න නළුවාට මාර්ගයක් හදලා දෙනවා. අනික් අතට නළුවාගේ සුළු අභිනයකින් පවා ඒ රූපය වෙනත් දිශාවකට වර්ධනය වෙන්න පුළුවන්. ඒ සඳහා නම්‍යශීලිත්වයක් තිබිය යුතුයි. අවසානයට ගත්තහම වේදිකාව නළුවන්ගේ තැනක්. ඒනිසා රංගනය ගැන දැනුමක් හැදැරීමක් නළුවාට තිබිය යුතුයි.චිත්‍රපටියක හරි නාට්‍යයක හරි පොඩි චරිතයකට වුණත් නුපුහුණු කෙනෙක් ගන්නවට මම කැමති නැහැ. ආර්ථික වාසියට, හිතවත් කමට අරෙහෙන් මෙහෙන් කට්ටිය දාගත්තම අවසාන නිෂ්පාදනයේ දී හැම පැත්තෙන් ම ඒක පේන්න ගන්නවා.ටෙලි නාට්‍යයක පොඩි කෑල්ලක් රඟපෑවයි කියලා නිළියක් වෙන්න බැහැ. ඒ අයට කියන්නේ ‘ඇහින්දාස්ල’ කියලා. මාධ්‍යයක් සමහර වෙලාවට ‘අසවල් නිළිය මෙහෙම කළා’ ය වගේ දේවල් දානවා. නමුත් ඒ ගොල්ලෝ නිළියෝ නෙවෙයි. ඒ නිසා අපි ඇත්තටම නළුවෝ කවුද කියලා වෙන්කර ගන්න වුවමනායි.අධ්‍යක්ෂකවරයාගේ රාමුව යටතේ තමන්ගේ අත්දැකීම් ගලපා ගැනීම නළුවාගේ කාර්යයක්. පහළම තැනින් පටන් ගන්නම්කෝ. දෙබස් නැති රැකවලෙක්ගේ චරිතයක් කරන නළුවෙක් ගමුකෝ. එයාටත් සමස්ථ නාට්‍යය පිළිබඳ අවබොධයක් හා දැනුමක් තියෙන්න ඕන. ඒ වගේ ම ඒක කරන්නත් සෙවීමක් අවශ්‍යයයි.නාට්‍යයට මොකක් වුණත් කමක් නැහැ මගේ ටික කරනව කියලා හිතන්න නළුවෙක් ට බැහැ.නාට්‍යයේ ඒකමිතිය තියා ගන්න එක හැමෝගෙම වගකීමක්. නළුවාට තමන්ගේ චරිතය ගැන වගේ ම අනෙක් චරිත ගැනත් සෙවීමක් තියෙන්න වුවමනයි. තනියෙන් රඟපාන්න බැහැ කියලා මම කියන්නේ ඒකයි.නළුවෙක් ට රඟපෑමේ දී පීඩනයක් ඇතිවෙනවා. මම වරින්වර හැඟීම් මුදාහැරලා පීඩනය ඉවත් කර ගන්නවා. සාර්ථකව චරිතයක් කරන්න නම් සැහැල්ලු වෙන්න ඕන. ඒක නාට්‍ය ඇතුළෙම නළුවා කරගත යුතු දෙයක්. චරිතයකට පිවිසෙන කොට නළුවාටත් හැ¼ඟීම් ඇතිවෙනවා. ‘සිංහබාහු’ චරිතයේ දරුවන් ලෙන අතහැර පිටව ගිය අවස්ථාව හෝ සිංහබාහු හීයෙන් විඳින අවස්ථාව වැනි තැන්වල දී භාවයන්ගේ ඉහළ යාමක් වෙනවා. ඒත හිස නොපිට හරවා කරන චලනයක් වැනි ක්‍රමයකින් නාට්‍යයට හානියක් නොවෙන්න, ප්‍රේක්ෂකයින්ට නොදැනෙන්න පාලනය කර ගන්නවා.මුලින් සඳහන් කළ විදිහට නළුවා අධ්‍යක්ෂකට අනුගත වෙමින් හා සමානුපාතික වෙමින් කෙරෙන පුහුණුවෙ කූඨප්‍රාප්තිය තමයි නාට්‍ය්‍ය දර්ශනය. අපි කොච්චර පුහුණුවීම් කළත් ඒකට ප්‍රේක්ෂකයෝ සම්බන්ධ වෙන්නෙ නැත්නම් නාට්‍යයක් හැදෙන්නේ නැහැ.රඟපානව කියන්නේ කඹයක් දිගේ යනව වගේ වැඩක් එහා පැත්තට ගොස් අධි රංගනයක් හෝ මෙහා පැත්තට ඇවිත් අවම රංගනයක් කරන්න බැහැ.මම කවදාවත් ප්‍රේක්ෂකයන්ට වුවමනා විදිහට ර¼ඟපෑවෙ නැහැ. එහෙම කියලා රසිකයෝ මාව ප්‍රතික්ෂේප කළෙත් නැහැ. නළුවෝ අතින් කෑලි දාන එක මම පිළිගන්නේ නැහැ. කොටින් ම ඔහුට අනවශ්‍ය තැනක ‘හ්ම්’ කියලා අවධාරණය කරන්නවත් අයිතියක් නැහැ.නාට්‍යයේ ඒකමිතිය කඩලා හිතුමතේ නළුවෙක්ට මුදුනවෙන්න ර¼ඟපාන්න බැහැ. ප්‍රේක්ෂකයන්ගේ ප්‍රතිචාරය වැඩියෙන් ගන්න වුවමනා වෙන්නෙ නැහැ. තමන්ගේ චරිතය හරියට කළානම් ඒක ප්‍රේක්ෂකයෝ පිළිගනිවී. පිටපත ග්‍රහණය කරගෙන රඟපෑව නම් ඉබේම ඔහු ගැන මිනිස්සු කතා කරනවා. මේක කඩල ප්‍රධාන නළුවට වුණත් අනිත් අය යට කරගෙන රඟපාන්න බැහැ. ඔහු මතුවන්නෙත් අනිත් අය නිසයි.නාට්‍යය ගැන කතා කරන සමහරු එවැනි අවස්ථා ගැන සඳහන් කරනවා. නමුත් මම හිතන විදිහට නම් එහෙම වෙන්න බැහැ. නාට්‍යයක කැපී පෙනෙනව නම් පෙනෙන්න වුවමනා සමස්ථ නාට්‍යමයි. කෙනෙක් එහෙම කැපී පෙනෙන්න බැහැ.නාට්‍ය රචනය, නිෂ්පාදනය දුර්වල නම් නළුවත් දුර්වල තමයි. සමස්ත නාට්‍ය නැතිව තනි නළුවෙක් පෙනෙන්න විදිහක් නැහැ.නාට්‍යයෙන් කියවෙන දෙයක් තියෙන්න ඕන. මිනිස්සුන්ට ගෙදර යන කොට ගෙනියන්න දෙයක් තියෙන්න වුවමනායි. රසිකයින්ට ප්‍රඥාව සැපයීම තමයි නාට්‍යයක වැදගත්ම දේ. සමහරු කියනව මහන්සිවෙලා ප්‍රේක්ෂකාගාරයට එන රසිකයින්ට හිනස්සන්න යමක් කළ යුතුයි කියලා. ඒක හොඳ කතාවක් නෙමෙයි. එහෙම දේවල් දීපු නිසා තමයි සිනමාවෙන් රූපවාහිනියෙන් රසිකයෝ ඈත් වුණේ. දැන් රසිකයින්ගේ මට්ටම පහළ බැහැලා. ඒ අනුව කළොත් නිර්මාණවල තත්ත්වයත් පහළට බහිනවා.නාට්‍යයක් කොළඹ පෙන්වන විදිහට ම තමයි පිටපළාත්වලත් පෙන්වන්න ඕන. එහෙම වෙනස්කම් කරනව නම් ඒක ප්‍රේක්ෂකයන්ට කරන අසාධාරණයක්නේ. කලාකරුවා හැම විටම ප්‍රේක්ෂකයන්ට ඉදිරියෙන් සිටිය යුතුයි.ඔවුන් තක්සේරු කරන්න නිර්මාණකරුවන්ට බැහැ. නිර්මාණය ඒ විදිහටම පෙන්විය යුතුයි.නාට්‍යය ‘කියන්නේ නාට්‍යය’ ඒක කොතැනටත් එකයි. පිටිසරට ගිහිල්ලා විහිළු කරන්න බෑ.එහෙ වෙනත් දේවල් කරමින් ර¼ඟපාන්න බැහැ. ඒකට රඟහලකට අනුබද්ධ වෘත්තීය නාට්‍ය කණ්ඩායමකට බැඳිලා සේවය කරන්න ඕන. එහෙම බැඳුණොත් මාසික වේතනයක් හා අනිකුත් පහසුකම් සියල්ලම ලැබෙනවා. මම රට ගියේ රඟපාන්න නෙවෙයි.අපි ලංකාවෙදිත් පිටරටදිත් ර¼ඟපෑවෙ වෙනත් දේවල් කරන අතරෙයි. රංගනය වෘත්තියක් විදිහට ලංකාව ඇතුළෙ කරන්න බැහැ. අද නාට්‍ය්‍ය කලාවෙ තිබෙන ප්‍රශ්නෙත් ඒකයි. අපි තවම වෘත්තීය නාට්‍යය කලාවක් ගැන හිතලවත් නැහැ. නාට්‍යයක් හදන්න අර්ථපතියෝ පස්සෙ යන්න ඕන. පෙන්නන්න ප්‍රචාරයක් ගන්න ඊටත් අමාරුයි. මේ විදිහට අපිට ගොඩක් වැකුම් තියෙනවා.ඒකට හේතුව වෙන මොකක්වත් නෙවෙයි. හොඳ ස්වතන්ත්‍ර නාට්‍යය රචනා නොවීමයි. ස්වතන්ත්‍ර නාට්‍ය ලියැවුණු කාලයක් තිබුණා. දැන් වැඩිය කෙරෙන්නේ පරිවර්තන හා අනුවර්තන. සරච්චන්ද්‍ර, දයානන්ද ගුණවර්ධන, කේ.බී. හේරත් වගේ නාට්‍යකරුවෝ ස්වතන්ත්‍ර නාට්‍ය පමණයි කළේ. ඒ විදිහෙ නාට්‍ය බිහි නොවීම අඩුවක්.මම වේදිකාවට පිවිසුණෙත් මේ නාට්‍ය රචනා කළ සෝමපාල ගුණධීරගේ ‘රට බාරයි නුඹට පුතේ’ නාට්‍ය හරහායි. ඒක නිෂ්පාදනය කළේ පද්මශීල ද සිල්වා. ‘උමතුසංවරුසාව‘ නිෂ්පාදනය වුණෙත් ඒ කාලෙමයි.අලුත් නිෂ්පාදනය පෙර එකට වැඩිය සම්පූර්ණයෙන් ම වෙනස් එකක්. එදා ජපන් නෝ නාට්‍යයක තිබෙන ආකාරයේ ‘හණමිචියක්’ මේ නාට්‍යයටත් යොදාගෙන තිබුණා.නමුත් ඒත තිබුණේ අඩුවෙන්. මම ඒක මේ නිෂ්පාදනයේ දී සෑහෙනදුරට පාවිච්චි කළා. ඇඳුම් පැළදුම් පමණක් නොවෙයි සංගීතය පවා වෙනස් කළා. මේ නාට්‍යයෙන් සරල වින්දනයක් ලැබුණට යටි පෙළේ ගැඹුරු අරුතක් තිබෙනවා. නැවත නිෂ්පාදනයක් කරන්න මම සතුටු වුණේ ඒ නිසයි. සමාජවාදය, ප්‍රජාතන්ත්‍රවාදය වගේ ලෝකේ එක එක කාලේට වැසි වැස්සා. අපි ඒවට තෙමුණා. නමුත් අපි දන්නේ නැහැ මොකට ද තෙමුණේ කියලා. ඒක ගැන කතා කරන්නයි. මේ නාට්‍ය හැදුවෙ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>02</day>
    </date>
    <link>http://www.dinamina.lk/2011/12/02/_art.asp?fn=f1112023</link>
    <topic>ගාමනී පශ්චාත් යුදකාලීන නිර්මාණයක්ද ? පේ‍්‍රම වෘත්තාන්තයක්ද ?</topic>
    <author/>
    <content>ගාමනී චිත්‍රපටයෙන් පශ්චාත් යුදකාලීන සමයකට අයත්වූ අතරමැදි දුෂ්කර මායිම් ගම්මානයක සැබෑ ලෙසම සිදුවුනු ශෝචනීය සිදුවීම් මාලාවක් පේ‍්‍රම වෘත්තාන්තයක්ද සම්බන්ධ කර ගනිමින් නිර්මාණය කරනු ලැබ ඇත. අභිමානවත් ජාතිවාත්සල්‍යයෙන් ඒකාග්‍ර තත්වයට පත්ව නොපසුබට වීර්යයෙන් ප්‍රඥාවෙන් නැගී සිටි ජනතාවක්, මනුෂ්‍යත්වයෙහි විශිෂ්ඨ ජයග්‍රාහි අවස්ථාවක් කරා ළඟාවීමට හැකිවුනු ආකාර මේ චිත්‍රපටයෙහි පිළිඹිබු කොට ඇත.ඉතා සංවේදී චිත්‍රපටයක් වූ ‘ගාමනි’ කෘතියෙහි ජාතිවාදයට යටනොවී දේශප්‍රේමය සාර්ථකව උත්කෘෂ්ඨව ගොඩනගා ගනිමින් අවසන් අදියර ජයග්‍රහණය කරා ළඟාවීමට පිළිවන් ස්ථාවරයකට ළඟාවන බව සෑම හදවතකම උපකල්පනය වන බවක් නිරූපණය කෙරේ. චරිත විකාශනය සාර්ථකව ඇත.ගෝනගල ගම්මානයේ සිදුවුනු ඒ ඛේදවාචකය ප්‍රේක්ෂක හදවත් කම්පාවට පත් කරවනු ලැබූ අවස්ථාවක් විය. මේ ව්‍යසනයෙන් විපතට පත්වූවන් නිරීක්ෂණය කරලීමට අසල්වැසි ප්‍රදේශයේ හමුදා ඛණ්ඩය භාර තරුණ හමුදා මේජර්වරයා (බිමල් ජයකොඩි) ඇතුළු අවශේෂ ගමේ ප්‍රභූහුද වැඩිහිටියෝද පැමිණ සිටියහ. කතා නායිකා පාසල් ගුරුවරිය මෙහිදී කැපී පෙනෙ දර්ශනයක් විය.මිනිස් ඝාතනයෙන් දැඩිලෙස කම්පාවට පත්ව සිටි තරුණ ගුරුවරිය නිර්භීතව මේජර්වර හමුදා නිලධාරීගෙන් ප්‍රශ්න කරන ස්වරූපයක් විමසා සිටින්නේ ‘ඇයි ඔබ ගම්මුන්ගේ ජීවිත රැක දීමට කටයුතු නොකලේ’ කියායි. එවිට ඔහුගේ පිළිතුර වුයේ ‘මේ මායිම් ගම්මානය (ග්‍රාමය) තම බල ප්‍රදේශයට අයත් නොවන බවයි. ‘තම බල ප්‍රදේශයට අයත් වුනත් නූගත් ජනතාවට රැකවරණ සලසා නොදීම’ ගැන ඇය හමුදා නිලධාරියාට දොස් පැවරුවාය. ඇගේ තියුණු වදන් ඔහුගේ හද විනිවිද කරා යන අතර ඔහු සිත්හි හරි දැක්මක් එමගින් ජනිත වන්නේය.හමුදා මේජර්වරයා හරි දැක්ම අවබෝධ කොට ගනිමින් තම ජ්‍යෙෂ්ඨ හමුදා ප්‍රධානියා (සනත් ගුණතිලක) ගේ අනුමැතිය සහාය ලබා ගැනීමේ කාර්යය ක්‍රමවත්ව ඔහු ඉටු කරනු ලබයි. සනත් ගුණතිලකගේ කෙටි කාලීන එම රංගන අවස්ථාව අභිමානවත්ය.ග්‍රාමාරක්ෂකයින්ට අවශ්‍ය යුද පුහුණුව, ගෞරවණීය හමුදා නිල ඇඳුමක් පාවහන් සහිතවද විශේෂ වූ ගිනි අවියක්ද ලබාදීම සිදුවීම ශක්තිමත් සංඛ්‍යාවෙන්ද වැඩිවූ ගම ආරක්ෂා කරන හමුදාවක් ග්‍රාමයට ලැබිණ.මේ හැර ගමේ සෑම නිවසකම තරුණියකට හෝ කාන්තාවකට පවුලේ ආරක්ෂාව සුරක්ෂිත කරවා තබා ගැනීමට ඔවුනට සාමාන්‍ය ගිනි අවියක් බැගින් සපයා අවශ්‍ය පුහුණුව ග්‍රාමාරක්ෂක භටයින් ලවා ලබා දෙන ලදී. ග්‍රාමාරක්ෂක කඩවසම් භටයෙකු වූ (ජගත් චමිල) තවත් ආකර්ෂණීය තරුණියක් වූ (දමිතා වෙත) ගිනි අවියක් ක්‍රියා කරවන ආකාරය උගන්වන්නේ ප්‍රේක්ෂක හදවත්හි කුතුහලය ප්‍රීතිය දනවමිනි. මේ දෙදෙනාද ජනාදරය දිනාගෙන ඇති නළු නිළියෝ වෙති.ගාමනි චිත්‍රපටයෙහි සේනාසනයෙහි නායක භික්ෂුවගේ රැකවරණයට පැමිණි අතවැසි ඇබිත්තයා ලෙස රඟපාන රිටිගල සුමේධ නම්වූූ අංගම්පොර සටන් කලා ප්‍රවීණයෙකු සම්බන්ධ කර ගැනීමෙන් ලංකාවේ අතීතයේ සිට පැවත එන සටන් කාලාවක් පිළිබඳ අභිමානයක් ප්‍රේක්ෂක හදවත්හි ආවර්ජනය කරවා ඇත. ග්‍රාමාරක්ෂකයින්ගේ පෞරුෂ වර්ධනය හා සටනින් ජය ගැනීමට මෙහිලා සඳහන් කළ යුතු කාරණාය.චිත්‍රපට අධ්‍යක්‍ෂ සරත් වීරසේකර මහතා ගාමනී චිත්‍රපටයෙහි රඟපෑමට සෑම චරිතයකටම සුදුසු ප්‍රවීණ නළු නිළි පිරිසක් තෝරා ගැනීම තුළින්ද සිය මූලික අපේක්ෂාවන් සාර්ථකත්වයට පත්වී ඇත.ගාමනී චිත්‍රපටයෙහි පසුබිම් සංගීත අධ්‍යක්ෂණය සංගීත නිර්මාණය සංගීතඥ රෝහණ වීරසිංහ සහභාගි වී ඇති අතර මෙරට ජනහද කුල්මත් කර ඇති ප්‍රවීණ ගායිකා දීපිකා ප්‍රියදර්ශනී පීරිස් මෙනවිය එහි ඇති ගීතය කන්කළු හ¼ඩින් ගායනා කරන්නීය.ගාමනී චිත්‍රපටයෙහි ගීපද රචනය තිර රචනය හා අධ්‍යක්ෂණය ආචාර්ය සරත් වීරසේකර මහතාගේ නිර්මාණ වේ. ගාමනි උපාලි රාජපක්ෂ චිත්‍රපටයේ නිෂ්පාදක වශයෙන් විශාල මුදල් ආයෝජනයක් කර ඇති බැව් සදහන් වේ. මෙහි රූප රාමු තිරගත කර ඇති ආකාරය ශබ්ද පරිපාලනයද සාර්ථක සිනමා කෘතියක ලක්ෂණ පෙන්නුම් කරනු ලබන්නේය. කැමරා අධ්‍යක්ෂ අශෝක සිගේරා මෙහෙයවා ඇත.චිත්‍රපටයේ අවසානය සමස්ත අනුභූතියක් තීව්‍ර කරන ආකාරයෙන් ප්‍රේක්ෂක ආකර්ෂණය ළඟා කරගන්නා ආකාරයෙන් නිර්මාණයවීම මෙහි ඇති සුවිශේෂී කාරණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112031</link>
    <topic>ශ්‍රී ලංකාවේ වෙබ් අඩවිපරීක්‍ෂාවට ලක් කරන්න</topic>
    <author>නෙල්කා මැදගෙදර</author>
    <content>ශ්‍රී ලංකාවේ ක්‍රියාත්මක වන එහෙත් මෙරට ලියාපදිංචිවී නැති වෙබ්අඩවි ලියාපදිංචි කිරීම සඳහා එම වෙබ්අඩවි පිළිබඳව විධිමත් පරීක්‍ෂණයක් පවත්වන ලෙස ශ්‍රේෂ්ඨාධිකරණය විදුලි සංදේශ නියාමන කොමිසමට ඊයේ (02) නියෝග කළේය.එසේම දැනට අවහිර කර ඇති වෙබ්අඩවි තුළට මෙරටදී පිවිසීමට ඇති බාධා ඉවත් කිරීමේ හැකියාව පිළිබඳවද එම පරීක්‍ෂණයේදී සොයාබලන ලෙසටද නියම කෙරිණි. එම අධිකරණ නියෝගය අනුව වෙබ් අඩවි සම්බන්ධ පරීක්‍ෂණ පවත්වා ඉදිරි කටයුතු කිරීමට විදුලි සංදේශ නියාමන කොමිසම වෙනුවෙන් පෙනී සිටි නීතිඥ අලි සබ්රි මහතා අධිකරණය හමුවෙහි එකඟතාව පළකළේය.මෙලෙස අවහිර කර ඇති වෙබ්අඩවි ඔස්ට්‍රේලියාවේ ලියාපදිංචි කර ඇති නමුත් මෙරට ලියාපදිංචි කර නැති බව ඒ මහතා අධිකරණයට දැනුම් දුන්නේය. එම පරීක්‍ෂණ සඳහා පූර්ණ සහයෝගය ලබාදීමටඹඹඹ.ඵපඪතචදඬච.ථඪපපධප.ජධථ වෙබ් අඩවිය වෙනුවෙන් පෙනී සිටි නීතිඥ සාලිය පීරිස් මහතා එකඟ විය.මෙරටදී සිය වෙබ්අඩවියට පිවිසීම අවහිර කිරීමට එරෙහිව www.srilankamirror.com  වෙබ්අඩවියේ හිමිකරු වන කේ. එස්. රොඩ්රිගෝ ගොනුකල මූලික අයිතිවාසිකම් පෙත්සමක් කැඳවූ අවස්ථාවේදී ශ්‍රේෂ්ඨාධිකරණය මේ නියෝග කළේය.ශ්‍රී ලංකා විදුලි සංදේශ නියාමන කොමිසම එහි අධ්‍යක්ෂ ජනරාල් අනූෂ පැල්පිට, රජයේ ප්‍රවෘත්ති අධ්‍යක්‍ෂ ආරියරත්න ඇතුගල, ජනමාධ්‍ය අමාත්‍යංශ ලේකම් ඩබ්. බී. ගනේගල, දුරකථන සමාගම් කිහිපයක් හා නීතිපති මේ පෙත්සමෙහි වගඋත්තරකරුවෝ වෙති.කේ. ශ්‍රීපවන්, සත්‍යා හෙට්ටිගේ, පි‍්‍රයසාත් ඩෙප්, ශ්‍රේෂ්ඨාධිකරණ විනිසුරුමඩුල්ල ඉදිරියේ මේ පෙත්සම කැඳවිණි.මේ වෙබ් අඩවියෙහි දේශපාලන පක්‍ෂපාතීත්වයෙන් තොරව සමබර තොරතුරු, භාෂා තුනෙන්ම පළකරන බව පෙත්සම් කරු පවසයි.දිනකට තිස්දහසකට අධික පිරිසක් අදාළ වෙබ් අඩවියට පිවිසෙන බව දැක්වේ.මේ අතර රජයේ ප්‍රවෘත්ති අධ්‍යක්‍ෂ ජනරාල්වරයා ඉකුත් ජූලි මස 20 වැනිදා ලිපියක් යවමින් මේ වෙබ් අඩවිය ජනමාධ්‍ය අමාත්‍යංශයේ ලියාපදිංචි කරන ලෙස පෙත්සම්කරුට දන්වා තිබේ.එහෙත් නොවැම්බර් මස 05 වෙනිදා සිය වෙබ්අඩවියට මෙරටදී පිවිසීම අවහිර කර ඇති බව අනාවරණය කරගත් බව පෙත්සම්කරු පවසයි.එබැවින් සිය සේවකයන්ට හෝ නොදන්වා මෙලෙස වෙබ්අඩවිය අවහිර කිරීම මූලික අයිතිවාසිකම් කඩවීමක් බව පෙත්සම්කරු පවසා සිටී.එබැවින් එම වෙබ්අඩවියට පිවිසීමට ඇති බාධා ඉවත්කරන ලෙසද සිය මූලික අයිතිවාසිකම් කඩවීම වෙනුවෙන් රුපියල් කෝටි පහක වන්දි මුදලක් ලබාදෙන ලෙසද පෙත්සම්කරු අධිකරණයෙන් ඉල්ලා සිටී.මේ පෙත්සම දෙසැම්බර් මස 15 වැනිදා නැවත කැඳවීමට නියමවිය.නීතිඥ සාලිය පීරිස් මහතා පෙත්සම්කරු වෙනුවෙන් පෙනී සිටියේය. ජනාධිපති නීතිඥ ඩී. එස්. විජේසිංහ සහ එම්. යූ. එම්. අලි සබ්රි, කාලිංග ඉන්ද්‍රතිස්ස, නීතිවේදීහු ද නියෝජ්‍ය සොලිසිටර් ජනරාල් ශවීන්ද්‍ර ප්‍රනාන්දු මහතාද වගඋත්තරකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112032</link>
    <topic>වෙරළ තීරයේ අනවසර ඉදිකිරීම් කරන්නන්ට දැඩි දඬුවම්</topic>
    <author>ධනුෂ්ක ගොඩකුඹුර</author>
    <content>වෙරළ තීරයේ අනවසර ඉදිකිරීම් සිදු කරන්නන්ට එරෙහිව තරාතිරම නොබලා නීතිමය පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (02) නියෝග කළේය.වෙරළ තීරය දූෂණය වන ලෙස අපද්‍රව්‍ය බැහැර කරන්නන්ටත් තදින් නීතිය ක්‍රියාත්මක කරන ලෙසත් ජනාධිපතිවරයා උපදෙස් දුන්නේය.ජනාධිපතිවරයා මෙසේ උපදෙස් දුන්නේ වෙරළ කලාප කළමනාකරණය සහ සංවර්ධනය පිළිබඳ සාකච්ඡාවකට අරලියගහ මන්දිරයේ දී එක්වෙමිනි.වෙරළ තීරය තුළ සිදු කරන අනවසර ඉදිකිරීම් සහ ඇතැම් හෝටල් මඟින් වෙරළ තීරයට මහා පරිමාණයෙන් අපද්‍රව්‍ය බැහැර කිරීම නිසා විශාල පරිසර හානියන් සිදු වන බව වෙරළ සංරක්ෂණ දෙපාර්තමේන්තුවේ නිලධාරීහූ මෙහිදී ජනාධිපතිතුමාට පෙන්වා දුන්හ.ශ්‍රී ලංකාවේ ජනගහනයෙන් 24 %ක් ද, ඉඩම් ප්‍රමාණයන් 25 %ක් ද වෙරළ කලාපයට අයත් වේ. ධීවර කර්මාන්තයට 90 %ක් මෙන්ම සංචාරක කර්මාන්තයෙන් 90 %ක් කේන්ද්‍ර ගත වී ඇත්තේ ද වෙරළ කලාපයේ ය.දිගින් කිලෝමීටර් 1,520 ක් පමණ වන ශ්‍රී ලංකා වෙරළ තීරයෙන් කිලෝමීටර් 267ක වෙරළ සංරක්ෂක බැමි ඉදි කර ඇති අතර, තවත් කිලෝමීටර් 350ක ප්‍රමාණයක් වනජීවී සංරක්ෂක ප්‍රදේශ ලෙස වෙන් කර ඇත. ඉතා සංවේදී පරිසර පද්ධතියක් වන වැලි, මැටි, වැලි කඳූ, කඩොලාන, මෝය සහ කලපු ප්‍රදේශ සඳහා තවත් කිලෝමීටර් 280ක් පමණ දුරක් ද, ධීවර වරාය හා නැංගුරම්පලවල් ලෙස කිලෝමීටර් 14ක් ද වෙන්ව ඇත. ප්‍රධාන ලෙස සංචාරක කටයුතු සිදු කෙරෙන ප්‍රදේශය කිලෝමීටර් 40කි. මේ අනුව ඉදිරි සංවර්ධන කටයුතු සඳහා ඉතිරිව ඇත්තේ තවත් කිලෝමීටර් 569 ක් පමණි.රටේ සංවර්ධන ඉලක්ක සපුරා ගැනීමේ දී වෙරළ කලාපයේ ඇති සම්පත් හා පරිසර පද්ධතීන් මනාව කළමනාකරණය කිරීම පිළිබඳව මෙන්ම වෙරළ ඛාදනය, වෙරළට පිවිසුම් මාර්ග නොමැති වීම, දේශීය සංචාරකයින්ට විනෝද වීම සඳහා ප්‍රමාණවත් පහසුකම් නොමැති වීම යනාදී කරුණු පිළිබඳව ද අවධානය යොමු විය.වෙරළට පිවිසුම් මාර්ග සැකසීම ආර්ථික සංවර්ධන අමාත්‍යාංශය මඟින් සිදු කිරීමට මෙහිදී ආර්ථික සංවර්ධන ඇමැති බැසිල් රාජපක්ෂ මහතා එකඟ විය.ධීවර වරායන් පිළිබඳ සාකච්ඡාවේ දී උතුරේ ධීවර ජනතාව වැඩි වශයෙන් සිටින පේරුදුතුඩුව ධීවර වරායක් ලෙස සංවර්ධනය කරන ලෙස ජනාධිපතිතුමා මෙහිදී උපදෙස් දුන්නේ ය.වෙරළාසන්න සංචාරක කර්මාන්තයට සම්බන්ධව සිටින ජනතාව සඳහා ඊට සුදුසු ස්ථානවල ක්‍රමවත් සැලසුමකට අනුව ව්‍යාපාර කරගෙන යාමට අවශ්‍ය පහසුකම් ලබා දෙන ලෙස ද ජනාධිපතිතුමා නිලධාරීන්ට උපදෙස් දුන්නේ ය.වෙරළ උද්‍යාන ඉදි කිරීම, එහි පටු ප්‍රදේශ සංවර්ධනය සහ වෙරළ තීරය හරිත තීරයක් ලෙස නිර්මාණය කිරීමට අදාළ ව්‍යාපෘති පිළිබඳව ජනාධිපතිතුමා මෙහිදී දැනුවත් කෙරිණි.මෙම සාකච්ඡාව සඳහා අමාත්‍ය දයාශ්‍රිත තිසේරා, ආරක්ෂක ලේකම් ගෝඨාභය රාජපක්ෂ යන මහත්වරු ඇතුළු වෙරළ සංරක්ෂණ දෙපාර්තමේන්තුවේ ජ්‍යෙෂ්ඨ නිලධාරීහූ පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112033</link>
    <topic>පොලිස් සේවා විශිෂ්ටයන්ටරුපියල් කෝටි 38ක තෑගි</topic>
    <author>විජයානි එදිරිසිංහ</author>
    <content>පොලිස් සේවයේදී අතිවිශිෂ්ට සේවාවක් සිදුකළ පොලිස් නිලධාරීන් වෙනුවෙන් 2011 වසරේදී ත්‍යාග මුදල් වශයෙන් රුපියල් කෝටි තිස් අටක් ගෙවා තිබේ. මේ සම්පූර්ණ මුදල රුපියල් තිස් අට කෝටි තිස් අට ලක්ෂ හැටනවදාස් හයසිය විසිපහක් වෙයි.මේ ත්‍යාග මුදල් පිරිනැමීමේ විශේෂත්වය නම් රජයට බරක් නොවී රජයෙන් කිසිම මුදලක් ලබා නොගෙන පොලිස් නිලධාරීන් විසින්ම උපයාගත් මුදල් වලින් ම ත්‍යාග මුදල් ගෙවා තිබීමයි.පොලිස් නිලධාරීන් ඔවුන්ගේ රාජකාරියේ දී විවිධ දක්ෂතා පෙන්වමින් කැපවීමෙන් කළ සේවය තවදුරටත් දිරිගැන්වීම වෙනුවෙන් මෙතරම් විශාල මුදලක් පොලිස් දෙපාර්තමේන්තුව ත්‍යාග වශයෙන් ගෙවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112034</link>
    <topic>තවදුරටත් තද සුළං මුහුදු ගමන් ප්‍රවේශමෙන්</topic>
    <author>උදුලා පීරිස්</author>
    <content>දකුණු, නැඟෙනහිර හා ගිණිකොන මුහුදු ප්‍රදේශයන්හි ඇතැම් අවස්ථාවල පැයට කිලෝමීටර් 40 – 50 දක්වා තද සුළං තත්ත්වයක් ඇතිවිය හැකි බැවින්, මුහුදු යෑමේදී විමසිලිමත් වන ලෙස කාලගුණ විද්‍යා දෙපාර්තමේන්තුව ධීවරයන්ගෙන් ඉල්ලා සිටී.මුහුදු ප්‍රදේශයේ තැනින් තැන වැසි තත්ත්වයක් ඇතිවිය හැකි බවත් ඊශාන දිසාවෙන් පැයට කිලෝමීටර් 20 – 30 පමණ වේගයකින් සුළඟ හමනු ඇති බවත් එය සාමාන්‍ය තත්ත්වයක් බවත් කාලගුණ විද්‍යාඥ ඩී. ඒ. ජයසිංහ මහතා දිනමිණට කීය.උතුරු නැඟෙනහිර දකුණු ස්ථාන කිහිපයක වැසි තත්ත්වයක් ඇතිවිය හැකි යැයි පවසන එම දෙපාර්තමේන්තුව අපර භාගයේ හෝ සවස් කාලයේදී දිවයිනේ තැනින් තැන වැසි හෝ ගිගුරුම් සහිත වැසි ඇතිවිය හැකි යයිද කීය.සමහර ස්ථානවල තරමක් තද වැසිද විටින්විට හමන තද සුළං තත්ත්වයක්ද පවතින බැවින් ඒ සම්බන්ධයෙන් විමසිලිමත්ව සිටින ලෙසද කාලගුණ විද්‍යා දෙපාර්තමේන්තුව අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112035</link>
    <topic>අත්තුඩාවේ මහ නා හිමිශ්‍රී දේහය වෛද්‍ය පීඨයට</topic>
    <author>බන්ධුල ගුණසේකර, ධම්මිකා වෙලේගොඩ සමඟ දික්වැල්ල විශේෂ – ජී. සිරිසේන</author>
    <content>අපවත් වී වදාළ දික්වැල්ල, දොඩම්පහළ, හිරිකැටිය ශ්‍රී සුභද්‍රාරාමාධිපතිව වැඩ විසූ රුහුණු විශ්වවිද්‍යාලයේ කුලපති, ශ්‍යාමෝපාලී මහා නිකායේ ශ්‍රී රෝහණ පාර්ශ්වයේ අතිපූජ්‍ය මහානායක අත්තුඩාවේ ශ්‍රී රාහුල නාහිමියන්ගේ දේහය අද සවස 5.00 ට රුහුණු විශ්වවිද්‍යාලයේ වෛද්‍ය පීඨයට භාරදීමට කටයුතු යොදා ඇත.1919 වසරේ දෙසැම්බර් මස 19 වන දින මාතර අත්තුඩාව දකුණ පෝස්වත්තේ දී ජන්ම ලාබය ලද උන්වහන්සේ අපවත් වනවිට අනූ දෙවැනි වියෙහි පසුවූහ.දකුණු ලක ආගමික හා සාමාජයීය පුනර්ජීවනය වෙනුවෙන් අපරිමිත සේවාවක් ඉටුකළ මහා යතිවරයාණන් වහන්සේ නමක වු ශ්‍රී රාහුල හිමියෝ වටිනා ග්‍රන්ථ හැටකට ආසන්න සංඛ්‍යාවක් ග්‍රන්ථාරූඪ කොට එළිදැක්වූ මහ පඬිරුවනක් ද වුහ. අපවත් වී වදාළ මහ නාහිමියන්ගේ ශ්‍රී දේහය මහජන ගෞරවය සඳහා උන්වහන්සේ වැඩ සිටි දොඩම්පහල, හිරිකැටිය ශ්‍රී සුභද්‍රාරාමයේ තැන්පත් කොට ඇත.අද (03 දා) පෙරවරුවේ එම විහාරස්ථානයේදී ආගමික වතාවත් සිදුකොට අද දහවල් 12.00 සිට 12.30 දක්වා රුහුණු විශ්වවිද්‍යාලයේ ශ්‍රී දේහය ගෞරව පිණිස තැන්පත් කර තැබේ. අද (03 දා) දහවල් 1.00 ට උන්වහන්සේගේ ශ්‍රී දේහය මාතර පරෙවිදුව උපෝසථාගාරය වෙත වැඩම කරවා ගෙන එනු ලැබේ. ප්‍රදේශයේ මහා සංඝයා වහන්සේලා ප්‍රමුඛ ගිහි පැවිදි පිරිසගේ ගෞරවය සඳහා පස්වරු 3.00 දක්වා ශ්‍රී දේහය එහි තැන්පත් කර තැබීමට නියමිතය. අපවත් වී වදාළ මහනාහිමියන්ගේ විශේෂ ඉල්ලීම මත උන්වහන්සේගේ දේහය අද පස්වරු 5.00 ට ගාල්ල කරාපිටියේ පිහිටි රුහුණු සරසවි වෛද්‍ය පීඨයට භාරදීමට කටයුතු යොදා ඇති බව ශ්‍යාමෝපාලී මහා නිකායේ ශ්‍රී රෝහණ සංඝ සභාවේ ලේඛකාධිකාරී ඕමාරේ කස්සප හිමියෝ පැවසුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112036</link>
    <topic>කොරියානු භාෂා කුසලතා පරීක්ෂණය අද</topic>
    <author>මහින්ද අලුත්ගෙදර</author>
    <content>පසුගිය ඔක්තෝබර් මාසයේ පැවැති කොරියානු භාෂා ප්‍රවීණතා විභාගයෙන් ලකුණු 172ක් හෝ ඉන් ඉහළ ලකුණු ලැබූවන් සඳහා පැවැත්වෙන විශේෂ කුසලතා පරීක්ෂණය කොළඹ දී අද (03) ආරම්භ වෙයි.රත්මලානේ පිහිටි සර්වෝදය පුහුණු මධ්‍යස්ථානයේ දී මේ විශේෂ පරීක්ෂණය පැවැත්වෙන අතර, එය ලබන 09 දා තෙක් පැවැත්වීමට කටයුතු යොදා ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.කඩඉම් ලකුණු ලබා රැකියා ලැබීමට සුදුසුකම් ලබන අපේක්ෂකයන් අතරින් රැකියා සඳහා තෝරා ගැනීමේදී වැඩිම ලකුණුලාභීන්ට ප්‍රමුඛතාව ලබාදීමේ අරමුණින් මේ විශේෂ පරීක්ෂණය පැවැත්වෙන බව ද එම කාර්යාංශය සඳහන් කරයි.දකුණු කොරියානු රැකියා සඳහා ශ්‍රී ලාංකිකයන් තෝරා ගැනීම වෙනුවෙන් පැවැත්වුණු මේ පරීක්ෂණයට තෝරාගෙන ඇති අපේක්ෂකයන්ගේ නම් හා පරීක්ෂණය පැවැත්වෙන දිනය ආදී තොරතුරු ශ්‍රී ලංකා විදේශ සේවා නියුක්ති කාර්යාංශයේ නිල වෙබ් අඩවිය වන www.slbfe.lk  වෙබ් අඩවියට පිවිසීමෙන් අයදුම්කරුවන්ට ලබාගත හැකි බව ද ශ්‍රී ලංකා විදේශ සේවා නියුක්ති කාර්යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112037</link>
    <topic>රට අවුලන හවුලට මවුබිමේ විරෝධය</topic>
    <author>අනුර පේ‍්‍රමලාල් හා රක්ෂණ ශි‍්‍රයන්ත</author>
    <content>රට අවුලන හවුලට මවුබිමේ විරෝධය පෑම සඳහා දහස් ගණනින් කම්කරු ජනතාව ඊයේ (2) කොළඹ කොටුව දුම්රියපොළ ඉදිරිපිටට එක්රොක් වූහ.මේ අවස්ථාවට ඒකාබද්ධ වෘත්තීය සමිති සන්ධානයට අයත් වෘත්තීය සමිති සම්මේලන, වෘත්තිය සමිති ශාඛා, තරුණ, කාන්තා හා වෙනත් බහුජන සංවිධානවල සාමාජික සාමාජිකාවන් එක්ව දෙස් විදෙස් කුමන්ත්‍රණ පරදවා ලොව මවිත කළ යුද ජයග්‍රහණයක් රට දැයට හිමිකර දුන් ජනාධිපති මහින්ද රාජපක්‍ෂ මහතාට හා රජයට සහාය පළ කරමින් සටන් පාඨ කීහ.ශ්‍රී ලාංකික ජාතියේ අභිමානය හා දේශහිතෛෂි බව ප්‍රදර්ශනය කරමින් වැඩකරන පන්තිය සිංහ කොඩි හා ප්‍රචාරක පුවරු ඔසවා ගනිමින් කොළඹ නගරයේ ස්ථාන පහක සිට කොටුව දුම්රිය පොළ අසලට එක්ව රජය ආරම්භ කර තිබෙන ශීඝ්‍ර සංවර්ධන වැඩපිළිවෙළට සහය පළ කළහ. උද්ඝෝෂණකරුවන් ඔසවා සිටි ප්‍රචාරක පුවරුවල ‘අයයි වැයයි, දෙකම හොඳයි’, ‘ත්‍රස්තවාදය පරාජය කර ලොව දිනූ නායකයාට අපේ උත්තමාචාරය’, ‘සමෘද්ධි නිලධාරීන්ට රජයේ දොරටු විවෘත කළ නායකයාට අපේ ප්‍රණාමය’, ‘රට රැක්ක ගම හදන ජනපතිඳුනි අපි ඔබ සමඟයි.’ ඇතුළු විජාතික කුමන්ත්‍රණවලට එරෙහිව විරෝධය පාන ප්‍රචාරක පුවරු රැසක් දක්නට ලැබුණි.බස්නාහිර පළාත් ආණ්ඩුකාර හා ඒකාබද්ධ වෘත්තිය සමිති සන්ධානයේ සභාපති අලෙවි මවුලානා මහතා මෙහිදී අදහස් පළ කරකරමින්, එදා කම්කරු අයිතීන් කප්පාදුකළ එක්සත් ජාතික පක්ෂය ප්‍රමුඛ ප්‍රතිගාමී බලවේග අද කම්කරු ජනතාව වෙනුවෙන් කිඹුල් කඳුළු හෙලමින් රජය ගෙන යන සංවර්ධන වැඩපිළිවෙළ කඩාකප්පල් කිරීමේ කුමන්ත්‍රණයක නිරතව සිටින බව පොදු ජනතාව වටහා ගතයුතු යැයි පැවැසීය.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා කියා සිටියේ එ. ජා. පය හා ජ. වි. පෙ මේ දිනවල වැඩකරන ජනතාව විවිධ මුසා බස් කියමින් පාරට බැස්සවීමේ කූඨ වැඩපිළිවෙළක යෙදී සිටින නමුත් ඔවුන් පාරට බස්සවන එක කම්කරුවෙක් වෙනුවෙන් කම්කරුවන් දහසක් පාරට බැස්සවීමට ඒකාබද්ධ වෘත්තීය සමිති සන්ධානය සූදානම් බවයි.රජය ගෙනයන ප්‍රගතිශීලී වැඩපිළිවෙළට එරෙහිව එ. ජා. ප. හා ජ. වි. පෙ. ඇතුළු විජාතික සංවිධාන මේ කුමන්ත්‍රණකාරී වැඩසටහන රටේ ක්‍රියාත්මක කිරීමට ඉඩ ඇති බැවින් ශ්‍රී ලාංකීය වැඩකරන මුළුමහත් ජනතාව ඒ සම්බන්ධව අවධානයෙන් සිටිය යුතු බවද පියදාස මහතා කීය.ලංකා කම්කරු වෘත්තීය සමිති මධ්‍ය මණ්ඩලයේ ප්‍රධාන ලේකම් සෝමවීර චන්ද්‍රසිරි මහතා,ඇමරිකාව බ්‍රිතාන්‍ය ඇතුළු බටහිර රටවල තරුණ තරුණියන් දහස් ගණනින් රැකියා ඉල්ලමින් වීදි බසින මේ වකවාණුවේ අපි වැඩකරන පන්තිය හැටියට වීදි බැස ඇත්තේ රැකියා දහස් ගණන් හා සුබසාධනය පොදු ජනයාට ලබාදුන් ජනාධිපතිවරයෙක්ට සහාය පළ කිරීමටයි.එදා එල්. ටී. ටී. ඊ යට කිරිපොවමින් කටයුතු කළ එක්සත් ජාතික පක්‍ෂයට හා මේ රටේ ඉදිරි ගමන් මඟට බාධා කරමින් කුමන්ත්‍රණය කරන ප්‍රතිගාමී බලවේග හඳුනාගනිමින් ඒ සියල්ල පරාජය කිරීමට ප්‍රගතිශීලී වැඩකරන පන්තියේ ජනතාව යෝධ පවුරක් ලෙස අද කොළඹ නගර මධ්‍යයට එක්ව ඇතැයි හෙතෙම පෙන්වා දුන්නේය.ස්වයං රැකියා නියුක්තිකයන්ගේ සම්මේලනයේ සභාපති හා කොළඹ නාගරික මන්ත්‍රී මහින්ද කහඳගමගේ මහතා.මේ රටේ ජනාධිපතිවරු සිව්දෙනෙකු අධිරාජ්‍යවාදී ගැතිව කටයුතු කළ අතර මහින්ද රාජපක්‍ෂ ජනාධිපතිවරයා දේශයේ අභිමානය රැකගනිමින් විදෙස් බලවේග හමුවේ ශක්තිමත්ව කටයුතු කළ අයුරු මේ රටේ පීඩිත පන්තිය අමතක නොකරන බව පැවැසීය.මේ අවස්ථාවට මැති ඇමැතිවරුන් හා පළාත් සභා හා නාගරික මන්ත්‍රීවරුන්ද වෘත්තීය සමිති ප්‍රධානීන්ද ඇතුළු වැඩකරන ජනතාව එක්වූහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112038</link>
    <topic>නෙළුම් පොකුණ රඟහල15දා ජනතා අයිතියට</topic>
    <author>සිතාරා සේනානි</author>
    <content>චීන රජයේ පරිත්‍යාගයක් ලෙස රුපියල් මිලියන 3,000කට අධික වියදමින් ඉදි කර ඇති ‘නෙළුම් පොකුණ මහින්ද රාජපක්ෂ රඟහල’ ජනාධිපති මහින්ද රාජපක්ෂ මහතා අතින් මේ මස 15 වැනිදා විවෘත කෙරේ.චීන ජනරජය වෙනුවෙන් එරට ඉහළ පෙළේ ප්‍රභූන් පිරිසක් ද එම රඟහලේදී ඊයේ (2) පැවැති මාධ්‍ය හමුවකදී අනාවරණය කළේය. මහල් හතකින් යුත් මේ රඟහල අංග සම්පූර්ණ නෘත්‍ය ශාලාවක්, එළිමහන් රංග ශාලාවක්, ප්‍රදර්ශන ශාලා දෙකක්, නාට්‍ය සඳහා පෙර සූදානම් වීමේ කාමර 13ක් ඇතුළු අති නවීන පහසුකම් සහිත ඉහළම තාක්ෂණයෙන් යුක්තව නිර්මාණය කරන ලද්දකි. ජාත්‍යන්තර ප්‍රමිතියෙන් යුක්තව නිර්මාණය කැර ඇති මේ රඟහල ලෝකයේ ඇති අති නවීන රංග ශාලා අතළොස්සට ඇතුළත්ව තිබීම විශේෂත්වයකි.මෙහි ඇති ප්‍රධාන රංග ශාලාව ආසන 1288කින් සමන්විත ය. රංග පීඨය කොටස් තුනකින් යුක්ත වන අතර ස්වයංක්‍රීයව ඉහළට හා පහළට ගමන් කරවිය හැකි කොටස් තුනකින් එය සමන්විතය. ඔපෙරා නෘත්‍ය ශාලාවක ස්වරූපය ගන්නා මෙහි මුළු විශාලත්වය වර්ග මීටර් 690කි.නෙළුම් පොකුණ මහින්ද රාජපක්ෂ රඟහල විවෘත කැරෙන ලබන 15වැනිදා මෙම රංග ශාලාවෙහි විශේෂ නෘත්‍ය ප්‍රසංගයක් ද පැවැත්වේ. සංගීත සන්ධ්වනියක ස්වරූපය ගන්නා මෙහි කතා තේමාවෙන් අතීතයේදී චීනයේ සිට සේද මාවත ඔස්සේ පෙරදිගට පැමිණි ෆාහියන් භික්ෂුවගේ ලංකාගමනය නිරූපණය කෙරේ. මෙහි අධ්‍යක්ෂණය ප්‍රවීණ නාට්‍ය ශිල්පී ජයන්ත චන්ද්‍රසිරිගෙනි. සංගීත නිර්මාණයෙන් ප්‍රවීණ සංගීතඥ රෝහණ වීරසිංහ හා නර්තන අංග නිර්මාණයෙන් චන්න විජේවර්ධන කලාකරුවෝ දායක වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n1112039</link>
    <topic>අලව්ව දුම්රිය අනතුරමහනුවරම හඬවාඅනූෂි අවසන් ගමන් යයි</topic>
    <author>ඉන්දික පොල්කොටුව</author>
    <content>පොතට, පතට, කවියට, නිසඳැසට, ජීවිතයේ කවදත් අසීමිත ආදරය දැක්වූ අනුෂි මහනුවර මහාමායාවම බැබළවූ පුංචි තාරකාවකි. එදා මහමායාවේ තරු අතර බැබළෙන තරුවක වූ ඇය අද මහාමායාව පමණක් නොව සෙංකඩගල පුරවරයම හඬවා මෙලොවින් සමුගෙන ඇත.තවත් දින කිහිපයකින් එළඹෙන අපොස සාමාන්‍ය පෙළ විභාගයට මුහුණ දෙන්නට ඇගේ සොයුරියන් බලා සිටියදී අනුෂි ඒ හැමෝම තනිකර පෙරේදා දෑස් පියාගත්තාය.දියණියන් තිදෙනකුගෙන් යුත් පවුලක දෙවනියා වූ අනුෂි කෞෂල්‍යා දිසානායක (16) මහනුවර මහාමායා බාලිකාවේ දක්ෂතම සිසුවියකි. පොතට, පතට , සාහිත්‍යයට අසීමිත ලබැඳීයාවකින් සිටි ඇයටත් ඇගේ පවුලේ අයටත් ජීවිතයේ අවාසනාවන්තම දිනය උදා වූයේ පසුගිය සැප්තැම්බර් 17 දාය.කොළඹ බණ්ඩාරනායක සම්මන්ත්‍රණ ශාලාවේ පැවැති පොත් ප්‍රදර්ශනය නරඹා ඉන් පොත් පත්ද මිලදී ගත් අනුෂි ඇතුළු පවුලේ හැමෝම එදින මහනුවර බලා ධාවනය වූ දුම්රියට ගොඩ වූයේ පුදුමාකාර සතුටකිනි.කුණ්ඩසාල, ප්‍රාදේශීය ලේකම් කාර්යාලයේ පරිපාලන නිලධාරියකු වූ සිය පියාත් ගුරුවරියක වූ මවත් අනුෂිට මෙන්ම දියණිවරුන් තිදෙනාටම දැක්වූයේ අපරිමිත ආදරයකි. සොභාව සෞන්දර්යට මනාව ඇලුම්කළ අනුෂිගේ පවුලේ අය මෙනිසාම දුම්රියෙන් නුවර බලා පැමිණි ගමන එදා පැමිණියේ නැරඹුම් මැදිරියේ ය.සතුටින් ඉපිළී යමින් විවිධ කතා බහේ යෙදෙමින් නුවර බලා පැමිණි මේ වාසනාවන්ත පවුලට කණකොකා හඬමින් අවාසනාව උදාවන්නට ගතවූයේ තවත් පැය කිහිපයකි.නැරඹුම් මැදිරියේ සිට අවට සුන්දරත්වය අත්විඳිමින් සිටියේ අනුෂි හා ඇගේ පවුලේ අය පමණක් නොවේ. මැදිරියේ සිටි සියල්ලෝම කඩුගන්නාවට දුම්රිය ළඟාවෙනතෙක් නොඉවසිල්ලෙන් බලාසිටියේ සීතල කඳුකරයේ මීදුම් පිරුණු කඳුවැටි වල සුන්දරත්වය දැකබලා ගන්නටය.එහෙත් ගතවූයේ නිමේෂයකි. හූ හඬ තබමින් තවත් දුම්රියක් අනුෂි ගමන්ගත් දුම්රියේ පිටුපසින් එම පීල්ලේම ඉදිරියට ඇදී ආවේය. දුම්රිය මැදිරිය තුළ එකම මරලතෝනියකි. පසුපසින් පැමිණි දුම්රිය නැරඹුම් මැදිරිය කඩා බිඳ දමමින් ඇතුළට ඇදී විත් නතර වූයේ අනුෂි ඇතුළු තවත් බොහෝ දෙනෙකුගේ ජීවිත අඳුරට ඇද දමමිනි.පසුගිය සැප්තැම්බර් 17 දින අලව්ව දුම්රිය මාර්ගයේදී රටම කම්පාවට පත් කරමින් සිදුවූ මෙම අනතුරින් අනුෂි මෙන්ම පවුලේ සියලු දෙනාම බරපතළ තුවාල ලබා කුරුණෑගල ශික්ෂණ රෝහලට ඇතුළත් කෙරිණි.අනුෂිගේ රෝගී තත්වය දිනෙන් දින උග්‍රවිය. ඇගේ එක් පාදයක් කපා ඉවත් කිරීමට අවශ්‍ය බැව් වෛද්‍යවරු පෙන්වා දුන්හ. පාදයක් අහිමිව දියණියක සිටීම දෙමාපියනට කෙතරම්නම් දුකක්ද? මේ දුකට මැදිව සිටි අනුෂිගේ දෙමාපියනටද කර කියාගත හැකි දෙයක් නොවීය. මේ අතර අනුෂිගේ රෝගී තත්ත්වය දිනෙන් දින උග්‍රවිය. ඇය පේරාදෙණිය ශික්ෂණ රෝහලට මාරු කෙරුණු අතර අනතුරුව විශේෂ ප්‍රතිකාර සඳහා කොළඹ පෞද්ගලික රෝහලකට මාරු කෙරිණි.පුරා මාස දෙකකට අධික කාලයක් රෝගීව සිටි අනුෂිට පසුගිය 30දා උදා වූයේ ජීවිතයේ අවසානයයි. එදා පොත් ගන්නට කොළඹ ගිය අනුෂී පොත් තුරුළු කැරගෙන ගෙදර එන්නට පිටත් වූවාය. එහෙත් දින සති ගෙවී යද්දී අනුෂි යළි නිවසට පැමිණියේ යළිත් කිසිදු දිනෙක පොත් බලන්නට නොහැකිව දෑස් සදහටම පියා ගනිමිනි.නිසොල්මන් වූ අනුෂිගේ දේහය පේරාදෙණිය කිරිබත්කුඹුර පිහිටි නිවසට රැගෙන එන විටත් අනුෂිගේ මවත් පියාත් බාල සොහොයුරියත් සිටියේ අනතුරින් ලද තුවාලවලින් ලත් වේදනාවෙන්ය.එහෙත් තම ජීවිතය මෙන් ආදරය කළ දියණිය මෙන්ම සොහොයුරිය නිවසට නිසොල්මන්ව පැමිණීම ඔවුන්ගේ හදවත්වලට කෙසේ ඉවසුම් දේද?අනතුරින් ලැබූ බරපතළ තුවාල හේතුවෙන් පේරාදෙණිය ශික්ෂණ රෝහලේ ප්‍රතිකාර ලබමින් සිටි අනුෂිගේ වැඩමහලු සොහොයුරිය අනතුරින් පසු පළමු වරට නිවසට පැමිණියේ තම සොහොයුරියගේ නිසොල්මන් දේහය දැක ගැනීමටය. නැඟණියගේ සිනහව අද නිවසේ නැත. සතුට සපිරුණු නිවසම අද ශෝකයෙන් ඇළලී ගොස්ය. මුලු නුවරම අද පුංචි අනුෂිගේ වියෝවෙන් කදුළු සලති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n11120310</link>
    <topic>මාස 3 ක් මහමුහුදේ අතරමංව සිටිගාල්ලේ ධීවරයන් 5 ක් යළි මවුබිමට</topic>
    <author>පණ්ඩුක සමරසේකර</author>
    <content>ගාල්ල ධීවර වරායෙන් සැප්තැම්බර් 19 වැනිදා මුහුදු ගිය ධීවරයන් 5 දෙනෙකු සහිත යාත්‍රාවක් මාස දෙක හමාරකට පසු ඊයේ (02) ධීවරයන් සමඟ නිරුපද්‍රිතව නැවත ගොඩබිමට පැමිණි බව නාවික හමුදා ප්‍රකාශක කොමාන්ඩර් කෝසල වර්ණකුලසූරිය මහතා පැවැසීය.මුහුදු ගිය මේ යාත්‍රාවේ දින 5 කට පසු සංඥා ඇනහිට ඇති අතර මේ ධීවරයන් සොයා විවිධ රටවලට සංඥා යැවු නමුත් හමුවී නැත. පසුව උතුරු මුහුදේ අතරමංව සිටියදී තවත් ධීවර යාත්‍රාවක් මගින් මොවුන් බේරාගෙන තිබේ. පසුව නාවික හමුදාවට දැනුම් දීමෙන් පසු මේ පිරිස සහ යාත්‍රාව කන්කසන්තුරේ වරායට ගෙනවිත් භාරදුන් බව කෝසල වර්ණකුලසූරිය මහතා “දිනමිණ”ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n11120311</link>
    <topic>දැව ඉරුම්හලක් ඉදිකරන්නහොර ලිපි සාදා වැඩ වරද්දා ගනී</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>ජනාධිපති ලේකම් කාර්යාලයේ ලිපි ශීර්ෂයක් උපයෝගීකරගෙන ව්‍යාජලෙස සකස්කළ ලිපියක් වයඹ පළාත් පරිසර අධිකාරියේ අධ්‍යක්ෂවරයා වෙත යවමින් යෝජිත සැහැල්ලු දැව ඉරුම්හලක් පිහිටුවීමට අවසර ලබා දෙන ලෙස ඉල්ලා ලිපියක් සකස්කළේ යැයි සැකපිට පුද්ගලයකු අත්අඩංගුවට ගෙන ඇත.කුලියාපිටිය පොලිසිය මගින් මෙලෙස අත්අඩංගුවට ගනු ලැබූ සැකකරු ඊයේ (02) කුලියාපිටිය මහේස්ත්‍රාත් අධිකරණය වෙත ඉදිරිපත් කිරිමෙන් පසු මෙම 05 දින දක්වා රිමාන්ඩ් ගත කරන ලෙස කුලියාපිටිය වැඩබලන මහේස්ත්‍රාත් පර්සි වඩුගෙදර මහතා නියෝග කළේය.යෝජිත සැහැල්ලු දැව ඉරුම්හලක් පිහිටුවීමට පරිසර බලපත්‍රය ඉල්ලා පරිසර අධිකාරියෙන් කර තිබූ ඉ්ලලීමක් ප්‍රතික්ෂේප කිරීම අවලංගුකොට ඊට අදාළ බලපත්‍රය නිකුත් කරන ලෙස සැකකරු විසින් ජනාධිපති ලේකම් කාර්යාලීය ලිපි ශීර්ෂයක් උපයෝගී කරගෙන සකස්කර තිබූ ව්‍යාජ ලිපියක් පොලිසිය මඟින් අත්අඩංගුවට ගෙන ඇත.එම ලේඛණය පරිසර අධිකාරිය වෙත එවනු ලැබූ අය හැටියට සඳහන් කර තිබුනේ ජනාධිපති කාර්යාලයේ කර්මාන්ත අංශයේ ආචාර්ය කේ.එම්.අමරසේන යන නමක් බැව් පොලිසිය අධිකරණයට වාර්තා කළේය.අධිකරණයේ නියමය මත රිමාන්ඩ් ගත කෙරුණේ කුලියාපිටියේ ඉලුක්හේන ප්‍රදේශයේ පදිංචිකරුවකු වන කොණ්ඩසිංහ මුලාචාරිගේ අමරසේන නමැත්තෙකි.සැකකරුගේ බෑණා කෙනෙකු වන පී.එම්. සෝමරත්න නැමැත්තෙකු සැහැල්ලු දැව ඉරුම්හලක් පිහිටුවීමට අවශ්‍ය බලපත්‍රයක් ඉල්ලා වයඹ පළාත් පරිසර අධිකාරියට අයදුම්පත්‍රයක් ඉදිරිපත් කර තිබී ඇති අතර කරන ලද ක්ෂේත්‍ර පරීක්ෂණයකින් පසු එම බලපත්‍රය නිකුත් කිරීම පරිසර අධිකාරිය මගින් ප්‍රතික්ෂේප කර ඇති බවත් සැකකරු යතෝක්ත කූඨ ලේඛනය සකසා ඒ මගින් පළාත් පරිසර අධිකාරියට දැනුම් දීමක් කරමින් යථෝක්ත පරිසර බලපත්‍රය නිකුත් කිරීම ප්‍රතික්ෂේප කිරීම සම්බන්ධව ජනාධිපති ලේකම් කාර්යාලයෙන් කරුණු යොමුකිරීමක් අනුව පරිසර හා සවාභාවික සම්පත් අමාත්‍යාංශයේ නීති අංශය මගින් විමර්ශනයක් සිදුකර ඇති බවත් එබැවින් ඉදිරිපත් කර ඇති පරිසර බලත්‍රය ලබා ගැනීමේ අයදුම්පත්‍ර ප්‍රතික්ෂේප කිරීම අවලංගු කොට එම පරිසර බලපත්‍රය නිකුත් කරන ලෙස පළාත් පරිසර අධිකාරියට දන්වා ඇති බවත් පොලිසිය තවදුරටත් අධිකරණයට වාර්තා කළේය.එම කූඨ ලේඛනය පළාත් පරිසර අධිකාරිය වෙත කුලියාපිටිය නගරයේ සංනිවේදන ආයතනයක් මගින් ෆැක්ස් කරනු ලැබ ඇති බවද පැවසේ.කුලියාපිටිය ජ්‍යෙෂ්ඨ පොලිස් අධිකාරී එස්.පී. සිරිවර්ධන මහතා ගේ උපදෙස් හා සා.පො.අ. (අංක 2) සුගත් ගලගමගේ මහතාගේ අධීක්ෂණය මත කුලියාපිටිය පොලිසිය කොට්ඨාස විශේෂ වංචා විමර්ශන අංශයේ ස්ථානාධිපති උ.පො.ප. ජයවික්‍රම පො.සැ. රංජිත් හා පො. සැ දිසානායක යන මහත්වරු මේ සිද්ධිය සම්බන්ධයෙන් වැඩිදුරටත් පරීක්ෂණ පවත්වාගෙන යති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=n11120312</link>
    <topic>මතුගම නගරයේ මාල කඩන කල්ලියක්</topic>
    <author>මතුගම සංචාරක</author>
    <content>මතුගම නගරය ආශ්‍රිතව කාන්තාවන්ගේ ගෙළ බැඳි රන්මාල කඩාගෙන යන යතුරු පැදි කල්ලියක් සැරිසරන නිසා තමන් පළඳින රන් ආභරණ පිළිබඳව දැඩි අවධානයෙන් සිටින ලෙස මතුගම සහකාර පොලිස් අධිකාරී චන්දන පියසිරි කොඩිතුවක්කු මහතා ජනතාවගෙන් ඉල්ලීමක් කරයි.මුහුණ ආවරණය වන ලෙස හිස් වැසුම් පැළැඳ ජර්කින් ඇඳ යතුරු පැදිවලින් පැමිණ කාන්තාවන්ගෙන් ලිපිනයන් හා කාන්තාවන් පිළිබඳව විමසන ආකාරයෙන් කාන්තාවන්ට ලංව පැළැඳ සිටින රන් ආභරණ මංකොල්ල කා ගෙන යාමට පුරුදුව සිටිති.රන් ආභරණ පැළැඳ මහමඟ ගමන් ගත් කාන්තාවන්ගේ රන් ආභරණ මංකෝල්ල කෑ බවට මේ වනවිට මතුගම පොලිසියට පැමිණිලි රාශියක් ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=r1112031</link>
    <topic>කාන්තා ඇසුරට ලොබබැඳි‘උක්කුරාලට ‘හොඳ පාඩමක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>උක්කුරාලට අවුරුදු 70 ක් වුණත් ඔහුගේ ගති පැවතුම් ගැන දන්නා අය කීවේ මනමාලයා කියාය. උක්කුªරාලගේ පදිංචිය වාරියපොළ වැරැල්ල ප්‍රදේශයයි.ඔහු සිය බිරියට අමතරව තරුණ වියේ කාන්තා ඇසුරට ලොල් අයෙකි.උක්කුරාලගේ බිරියගේ වැඩිමහල් සහෝදරිය මන්ද මානසික තැනැත්තියකි. ඒ නිසාම ඇය විවාහ වී නැත.දිනක් සිය නැගණියගේ සුව දුක් බැලීමට පැමිණි මන්දබුද්ධික කාන්තාවට උක්කුරාල අයුතු යෝජනා බලපෑම් කළේය. පසුව ඇයට පහරදී නිවසින් එලවා දමා ඇත. ඇය වාරියපොළ රෝහලට ඇතුළු වී ප්‍රතිකාර ලබමින් සිටින විට උක්කුරාල වහා රෝහලට පැමිණ ඇය අතට රුපියල් 900 ක් දී සිද්ධය පිළිබඳ කාටවත් කියන්න එපා කියා බැගෑපත්වී ඇත.ගමේ තරුණයන්ට මේ බව ආරංචි වී උක්කුරාල සොයා ඔහුගේ නිවසට ගොස් හොදටම ගුටි බැට දී ඇත. නැවත එවැනි වැඩ කරන්නෙ නැති බැව් ඔහු තරුණයන්ට පොරොන්දු වී ලජ්ජාවට නිවෙසින් බැහැරට යන්නේ නැතිව සිටියේය.කාගේ හෝ උපදෙස් මත මන්ද මානසික තැනැත්තිය තමාට සිදුවූ සිද්ධිය වාරියපොළ පොලිසියට පැමිණිලි කර තිබේ.වාරියපොළ පොලිසියෙන් උක්කුරාලට සිතාසියක් ලැබුණි. මෙයින් කලබලයට පත් ඔහු වහා තම බිරියගේ අක්කා සොයා ඇයගේ ගමට ගියේය.ඔහු එනවා දුටු ඒ කාන්තාව දොර පැලැල්ලට හේත්තු කොට තිබූ පොල්ල ගෙන උක්කුරාලට හොඳ හැටි තඩි බෑවාය. පස්ස නොබලාම ගෙදර දිව ගිය ඔහු තමාට සිදුවූ අකරතැබ්බය කාටවත් නොකියා රහසක් වශයෙන් තබා ගත්තේය.පසුදින උදෙන්ම වාරියපොළ පොලිසියට ගිය උක්කුරාලට දෙයියො සිහි විය.පොලිසියේ ගේට්ටුව අසල සිටි පොලිස් රාලහාමි කෙනෙක් ‘නාකි මනමාලයා යනවා ඇතුළට ගිහින් ඉදගන්නවා අර බංකුවේ’ කියා බංකුවක් පෙන්නුවේය. බංකුවේ කෙලවරේම වාඩිවී සිටි ඔහුට හීන් දාඩිය දමන්නට විය.උක්කුරාලට එරෙහිව ගොනුකර තිබූ පැමිණිල්ල විභාග කළ පොලිස් ස්ථානාධිපතිවරයා ඔහු දෙස රවා බලමින් නැවතත් පැමිණිල්ල කියෙව්වේය.ලජ්ජා නැද්ද මිනිහො මේ අහිංසක ගෑනිට ගහන්න. අපට ආරංචියි තමුන්ට කාන්තාවන් පෙන්නන්න බැහැ කියා. මොකද කියන්නෙ ඇත්තද මේවා යැයි ඇසීය.‘අනේ ආයුබෝවන් මම මීට පස්සෙ වැරැදි වැඩ කරන්නෙ නැහැ කියා එවිට උක්කුරාල බැගෑපත් විය.මෙහිදී උක්කුරාලට තදින් අවවාද කළ ස්ථානාධිපතිවරයා තමුන්ගේ වයසට ගැලපෙන වැඩ කරනවා.කොල්ලො කරන වැඩ කරන්න යන්න එපා කියමින් දැඩි ලෙස අවවාද දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=r1112032</link>
    <topic>අඩුආදායම්ලාභී පිරිසකටරුපියල් 3000ක දීමනාවක්</topic>
    <author>කොච්චිකඩේ විශේෂ. ඩී. මිහිඳුකුල</author>
    <content>අධ්‍යාපනය, සෞඛ්‍ය නොමිලේ ලබා දෙමින් සුබසාධනය සඳහා ජාතික ආදායමෙන් සීයට විසිදෙකක් වෙන්කරන ආසියාවේ එකම රට ශ්‍රී ලංකාව යැයි සමාජසේවා ඇමැති පීලික්ස් පෙරේරා මහතා පැවැසීය.ඒ මහතා එසේ කීවේ අඩු ආදායම්ලාභී දිළිඳු පවුල්වලින් තෝරාගත් තිස්හය දෙනකුට රු 3000 බැගින් මාසික දීමනාවක් බෙදා දීම සඳහා පැවති උත්සවයකදීය.මීගමුව රුක්මණීදේවි මාවතේ ප්‍රජාසේවා මධ්‍යස්ථානයේදී මෙම උත්සවය පැවැත්වුණි.ඇමැතිවරයා මෙසේ ද කීවේය.අපේ රටේ සිටින සීයට හතක් වන ආබාධිතයන් වෙනුවෙන් යම්කිසි දීමනාවක් ගෙවීමට කටයුතු කරන ලෙස පාර්ලිමේන්තුව ජනාධිපතිතුමාගෙන් ඉල්ලීමක් කළා. ඒ අනුව රුපියල් මිලියන හයසීයකට වැඩිමුදලක් පසුගිය අය වැයෙන් වෙන්කර දීලා තිබෙනවා. අද තමුන්නාන්සේලා අතර බෙදා දෙන්නේ එම මුදල්.අද තමුන්නාන්සේලාට දීමට ආරම්භ කළ රු 3000 දීමනාව, මුළු ජීවිත කාලයටම ලැබෙනවා. මීගමුව ප්‍රාදේශීය ලේකම් කොට්ඨාස බල ප්‍රදේශයට ලබන වසරේ මීට වඩා වැඩි දෙනකුට මේ දීමනාව දීමට හැකිවෙනවා. කිසිම කෙනෙකුගේ පිහිටක් නැති ඉඩමක් තිබෙන ආබාධිත අයෙකුට නිවසක් තනා ගැනීමට රු 150000ක් දෙනවා. ස්වයං රැකියාවක් කළ හැකි ආබාධිත අයෙක් නම් ණය ආධාර දෙනවා.ස්වශක්තියෙන් නැගී සිට කාටත් බරක් නොවී ජීවත් වීමට මේ අයට මඟ සැලසීම මහින්ද චින්තනයේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=r1112033</link>
    <topic>පාසල් කාලයේ පැරැණි කෝන්තරයක් පිරිමහගන්න මිතුරාට පාසල් ගීය ගයන්නැයි අණ කරලා</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>පාසල් අධ්‍යාපනය අවසන් කර රැකියාවක් කිරීම අප කාගෙත් ඒකායන අරමුණයි. එම රැකියාව තම තමන්ගේ හැකියාව, උගත්කම, පෞරුෂය සමග වෙනස් වේ.එකම පාසලේ එකම පන්තියේ ඉගෙනුම ලැබූ සිසුන් එකම කාර්යාලයක, ආයතනයක, විවිධ තනතුරු දරමින් සිටිය හැකිය. එහෙත් පාසල් දෙකක එකම කාලයක ඉගෙනුම ලැබූ සිසුන් දෙදෙනෙක් ඉහළ තනතුරු දරමින් සිටින විට පාසල් කාලයේ ඇතිවූ මත ගැටුම යළිත් සිහි ගන්වන සිදුවීමක් පසුගිය දිනක වයඹ පළාතේ ඈත නගරයක පාසලක සිදු විය.එක් තැනැත්තෙක් ටයි පටියක් පැලඳ රාජකාරී වාහනයෙන් තමා ඉගෙනුම ලැබූ පාසලට ගියේ අවශ්‍ය සහතික කීපයක් ලබා ගැනීමටය. තවත් ඉහළ තනතුරක් සඳහා අයැදුම්කිරීමට ඔහුට මේවා අවශ්‍ය වුණි.විදුහල්පති කාර්යාලයට ඇතුළු වූ ඔහු නොසිතූ අකරතැබ්බයකට මුහුණ පෑවේය. ‘කතා කරන තුරු එළියට වී සිටින්න’ යැයි විදුහල්පතිවරයා ඔහුට කීය. තමා හොඳීන් අඳුනන විදුහල්පතිවරයා තමාගේම වයසේ සිටින පාසල් මිත්‍රයෙකි.පැයකට පමණ පසු අමුත්තා කැඳවු විදුහල්පතිවරයා ‘තමා මේ පාසලේද ඉගෙන ගත්තේ’ යැයි අසා සීරුවෙන් සිට පාසල් ගීය ගායනා කරනවා’ යැයි කීය. සිදුවන්නේ කුමක්දැයි සිතා ගත නොහැකිව ඔහු විදුහල්පතිවරයාගේ මුහුණ බලා සිටියේය. නැවතත් අණ ලැබුණි. තමා මේ පාසලේ සිසුවෙක් නම් පාසල් ගීතය ගයන්න පුළුවන් වෙන්න එපායැ.ඉතා අමාරුවෙන් මතකය අවදි කරමින් මුල් පද කිහිපය ගායනා කළේය. මිත්‍රයා විදුහල්පති වූ පසු ඒ කාලේ කළ කී දේ අමතක වී තනතුරේ උණ වැලඳී ඇතැයි සිතූ ඔහු තමාගේ ආයතනයේ තම පාසලේ කී දෙනෙක් සේවය කරනවාද? මෙයාගේ පාසලේ අයත් ඉන්නවා නේද? කියා සිතමින් නැවත සහතිකය ගත හැකි දැයි ප්‍රශ්න කළේ දෙකින් එකක් බේරා ගන්නය.“උඹට මතකද... අපේ පාසල් කාලේ... එහෙනම් තාමත් මතකයිනේ... අර ටියුෂන් පන්තියේදී උඹ මට එදා සිසුන් සිය ගානක් ඉස්සරහා කළ විහිළුවටයි මමත් උඹට මේ දේ කළේ යැයි විදුහල්පතිවරයා පැවසීය.අවශ්‍ය කරන ලියකියවිලි මිතුරාට ලබාදී සුහදව අතට අතදී ඉහළ තනතුරට පත් වෙන්න සුබ පැතීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=r1112034</link>
    <topic>විවිධ ප්‍රදේශවල සැරිසරමින්රන්මාල කැඩූ දෙදෙනෙක් අත්අඩංගුවට</topic>
    <author/>
    <content>යතුරු පැදිවලින් ගොස් කාන්තාවන් පැළඳ සිටින රත්‍රන් මාල කොල්ලකන බව කියන තරුණයන් දෙදෙනකු දකුණු කළුතර පොලිසිය මගින් අත්අඩංගුවට ගෙන තිබේ.එම දෙදෙනා අත්අඩංගුවට ගත් අවස්ථාවේ ඔවුන් වෙත තිබී රුපියල් ලක්ෂ විස්සක් පමණ වටිනා රත්‍රං මාල පහළවක්ද පොලිසිය සොයා ගෙන තිබේ.එම තරුණයන් දෙදෙනා වාද්දුව, පාණදුර, බණ්ඩාරගම, මොරටුව, දකුණු කළුතර, උතුරු කළුතර, දොඩම්ගොඩ හා අ¼ගුරුවාතොට යන ප්‍රදේශවල යතුරු පැදිවලින් සැරිසරමින් මෙසේ රන්මාල කොල්ල කා ඇතැයි පොලිසිය කියයි.මොවුන් දෙදෙනා මෙසේ කොල්ලකන රන් අභරණ උකස් කර ගන්නා මුදල්වලින් සංචාරක හෝටලවල නැවතී විනෝද වන අය බව හෙළිවී තිබේ.ඔවුන් මෙසේ කොල්ලකන ලද රත්‍රං භාණ්ඩ සම්බන්ධව වාද්දුව, පාණදුර, මොරටුව සහ කළුතර යන නගරවල උකස් මධ්‍යස්ථානවල උකස් තබා ඇති බවත් එසේ උකස් තැබු ස්ථාන පිළිබඳව පරීක්ෂණ පවත්වන බවත් පොලිසිය කියයි.කළුතර කොට්ඨාස භාර පොලිස් අධිකාරී ලලිත් පතිනායක සහ කළුතර පොලිස් අධිකාරී උචිත පෙරේරා මහත්වරුන්ගේ උපදෙස් මත කළුතර මූ. පො. ප. සමන්ත වෙදගේ මහතාගේ අධීක්ෂණය යටතේ කළුතර දකුණ පොලිස් අපරාධ පරීක්ෂණ ස්ථානාධිපති පො. ප. සුනෙත් ශාන්ත සැරයන්වරුන් වන ෆොන්සේකා (10004) උපුල් (56739) කොස්තාපල්වරුන් වන රත්නායක (37109) සමන් (46226) අමරනාත් (64407) සහ පොලිස්් රියැදුරු ප්‍රසන්න (7558) පොලිස් නිලධාරීහු මේ පරීක්ෂණ කටයුතුවලට සහාය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=r1112035</link>
    <topic>පිටරටකදී ලැබුණු දරුවාහදාගන්න වෙනත් කාන්තාවකට දීලා</topic>
    <author>ගම්පහ සංචාරක නිමල් ජයසිංහ</author>
    <content>විදේශ ගතවූ සිංහල කාන්තාවක් ප්‍රසූත කරන ලද දරුවකු වෙනත් කාන්තාවකට දරුකමට හදාවඩා ගැනීමට ලබාදී තිබුණි.මේ සිද්ධිය ගැන යම්කිසිවකු ළමා ආරක්ෂණ අධිකාරියට කරන ලද පැමිණිල්ලක් අනුව සපුගස්කන්ද පොලිසිය පාර්ශ්වකරුවන් දෙදෙනා හා ඔවුන්ගේ සැමියන්ද අධිකරණයට කැඳවා තිබුණි.විදේශ ගතවූ කාන්තාවගේ සැමියා දරුවා සම¼ඟ බිරිය භාර ගැනීම ප්‍රතික්ෂේප කර තිබූ බැවින් එම කාන්තාව සපුගස්කන්ද මාබිම පදිංචි දරුවන් නොමැති කාන්තාවකට තමා ප්‍රසූත කළ දරුවා භාරදී තිබුණි.පසුගියදා මේ නඩුව ගම්පහ ප්‍රධාන මහේස්ත්‍රාත් අධිකරණයේ කැඳ වූ අවස්ථාවේ බිලිඳු දරුවා වැදූ මවට භාර දුන් අතර පරිවාස වාර්තාවක් කැඳවීමටද ගම්පහ ප්‍රධාන මහේස්ත්‍රාත් මොහොමඩ් මැකී මහතා නියෝග කළේය.සවස් වරුවෙහි නැවත මේ පැමිණිල්ල කැඳවූ අවස්ථාවේ දරුවා දෙවන පාර්ශ්වකාරියට රුපියල් ලක්‍ෂයක බැඳුම්කරයක් යටතේ භාරදෙන ලදී.නීතීඥ ගීතානි වීරසිංහ මහත්මිය දෙවන පාර්ශ්වය වෙනුවෙන් පෙනී සිටි අතර සපුගස්කන්ද පොලිසියේ පො. කො. තිලකරත්න මහතා අධිකරණයට කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112031</link>
    <topic>එදා ශ්‍රී ලංකාවට පරාජයවූ භූතානය අද නැවත ගැටුමට එයි</topic>
    <author/>
    <content>දකුණු ආසියානු පාපන්දු සම්මේලන සූරතාවලියේදී ශ්‍රී ලංකාව මුහුණදෙන පළමු තරගය භූතාන පිල සමඟ අද පස්වරු 6.00ට ජවහල්ලාල්නේරු ක්‍රීඩාංගණයේදී පැවැත්වේ.ලෝක කුසලාන පාපන්දු කණ්ඩායම් ශ්‍රේණිගත කිරීම අනුව ශ්‍රී ලංකාව 176 වැනි ස්ථානයේත් භූතානය 198 වැනි ස්ථානයේත් සිටී.ශ්‍රී ලංකාව හා භූතානය අතර පාපන්දු තරග ඉතිහාස දත්ත අනුව ශ්‍රී ලංකාව සෑම අතකින්ම ඉදිරියෙන් ඇත. වසර 2006 සිට මේ දක්වා ශ්‍රී ලංකාව හා භූතානය අතර තරග 3ක් පැවැති අතර එම සියලු තරග ශ්‍රී ලංකාව ජය වාර්තා කළේය.ශ්‍රී ලංකාව හා භූතානය අවසන් වරට හමුවූයේ වසර 2009 දී මේ තරගාවලියේදීමය. එහිදී භූතානයට එරෙහිව ගෝල් 6-0ක දැවැන්ත ජයක් වාර්තා කිරීමට ශ්‍රී ලංකාව සමත්විය. එම තරගය බංග්ලාදේශයේ බංගබන්ධු ක්‍රීඩාංගණයේදී පැවැත්විණි.මෙයට අමතරව 2008දී ගෝල් 2-0කින් හා 2006දී ගෝල් 1-0කින් භූතාන පිල ශ්‍රී ලංකාවට ඉදිරියේ අසරණ විය.මේ අනුව ශ්‍රී ලංකාවට එරෙහි පාපන්දු තරගවලදී භූතානය කිසිදු අවස්ථාවක ගෝල් වාර්තා කිරීමට අසමත්ව සිටීම විශේෂත්වයකි.අද තරගය පිළිබඳ ශ්‍රී ලංකා පුහුණුකරු කොරියානු ජාතික ජැන්ග් ජුංග් මහතා හා භූතාන පුහුණුකරු ජපාන ජාතික හිරොයාකි මට්සුයාමා මහතා ඊයේ පැවැති ප්‍රවෘත්ති සාකච්ඡාවකදී මාධ්‍යවෙත අදහස් දැක්වූහ.එහිදී ශ්‍රී ලංකා පුහුණුකරු ජැන්ග් ජුංග් මහතා පැවැසුවේ භූතානයට එරෙහි තරගය ජයගෙන තරගාවලියේ යහපත් ප්‍රවේශයක් ශ්‍රී ලංකා පිල අපේක්ෂා කරන බවයි. ශ්‍රී ලංකා පාපන්දු නායක රෝහණ රුවන්තිලක පැවැසුවේ නවදිල්ලි නුවර කාලගුණික තත්ත්වය රාත්‍රී කාලයේ වෙනස් වුවද එය අභියෝගයක් නොවන බවය.භූතාන පුහුණුකරු හිරොයාකි මට්සුයාමා මාධ්‍යවේදින් හමුවේ ප්‍රකාශ කළේ තම කණ්ඩායමේ ක්‍රීඩකයන් 10ක්ම අවුරුදු 20න් පහළ යොවුන් ක්‍රීඩකයන් බවය.“අපි හොඳ තරගයක් ශ්‍රී ලංකාවට ලබා දෙනවා” මට්සුයාමා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112032</link>
    <topic>රාජ්‍ය ආයතන ක්‍රීඩා නැංවීමටබස්නාහිර පළාත් සභා අවධානය</topic>
    <author>මැද කොළඹ සමූහවයිමන් හෙට්ටිආරච්චි</author>
    <content>රාජ්‍ය ආයතනවල ක්‍රීඩා මධ්‍යස්ථාන ආරම්භ කිරීම හා දෙවන පෙළ ක්‍රීඩකයින් බිහිකිරීම උදෙසා පුහුණු සංචිත පිහිටුවීමේ කාර්යයනට එළඹෙන 2012 වර්ෂයේදි මුල්තැන දී කටයුතු කිරීමට බස්නාහිර පළාත් ක්‍රීඩා අමාත්‍යාංශය පියවර ගනී.දක්ෂතා දක්වන ගම්බද ක්‍රීඩක ක්‍රීඩිකාවන් හඳුනාගැනීමත් ඔවුන් ජාත්‍යන්තර තලයට ගෙන ඒමට කටයුතු කිරීමත් මහින්ද චින්තනයේ ක්‍රීඩාව පිළිබඳ මූලික දර්ශනය බව කියන පළාත් ප්‍රධාන ඇමැති ප්‍රසන්න රණතුංග මහතා එම දර්ශනයට අනුගත වෙමින් පහත සඳහන් පියවරයන් ද ගැනෙන බව පවසයි.ග්‍රාමීය මට්ටමින් බිහිවන ක්‍රීඩක ක්‍රීඩිකාවන් සඳහා පුහුණු කඳවුරු පැවැත්වීම, ක්‍රීඩා පුස්තකාල ඇති කිරීම ලියාපදිංචි ක්‍රීඩා සමාජ සඳහා ක්‍රීඩා භාණ්ඩ ලබා දීම විදේශ රටවල තරග සඳහා සහභාගී වන ක්‍රීඩක ක්‍රීඩිකාවන්ට මූල්‍ය ආධාර ලබාදීම.විශේෂයෙන් පසුගිය වර්ෂ දෙක තුළ රුපියල් දසලක්ෂ 43ක් වැයකර ක්‍රීඩා පිටිටනි 74ක් සංවර්ධනය කර ඇති බව හා ග්‍රාමීය මට්ටමින් ක්‍රීඩා සමාජ 150ක් ස්ථාපිත කර ඇති බව ද ප්‍රධාන ඇමැතිවරයා සිහිපත් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112033</link>
    <topic>28 වැනි වෙළෙඳ සේවා මලල ක්‍රීඩා උළෙලේදී ලේක්හවුස් ආයතනයට රන් පදක්කම්</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112034</link>
    <topic>ලංවිම දිවා - රාත්‍රි ක්‍රිකට් අද</topic>
    <author/>
    <content>මීගමුව ප්‍රාදේශීය විදුලි ඉංජිනේරු කාර්යාලයීය ක්‍රීඩා සංගමයේ සංවිධානයෙන් 5 වැනි වරටත් පවත්වනු ලබන අන්තර් ලංවිම දිවා - රාත්‍රි ක්‍රිකට් සූරතාවලිය අද (3) කටුනායක ආයෝජන ප්‍රවර්ධන කලාපිය ක්‍රීඩාංගණයේදී පැවැත්වේ.දිවයින පුරා පැතිරි ඇති ලංකා විදුලි බල මණ්ඩලයට අනුයක්ත ජනක, සම්ප්‍රේෂණ, බෙදාහැරීම් හා අනෙකුත් අංශයන්හි විධායක සහ කාර්මික ශ්‍රේණි දක්වා සේවකයන් මේ තරගාවලියට සහභාගී වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112035</link>
    <topic>නිමේෂ් සසින්ද්‍රගෙන් අගනා ශතකයක්</topic>
    <author/>
    <content>අන්තර් පාසල් අවුරුදු 13න් පහළ II කාණ්ඩයේ කොළඹ සාන්ත ජෝසප් විද්‍යාලය හා ඩී.එස්. සේනානායක විද්‍යාලය අතර පැවැති තරගයේදී ඩී.එස්. සේනානායක විද්‍යාලයේ නිමේෂ් සසින්ද්‍ර රත්නායක අගනා ලකුණු 105ක් රැස් කළේය.ඩී.එස්. සේනානායක විද්‍යාලයේ අවුරුදු 13න් පහළ II කණ්ඩායමේ උප නායකයාද වන නිමේෂ් කඩුලු රකින ක්‍රිඩකයා ලෙසද කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112036</link>
    <topic>ආයුර්වේද ඖෂධ සංස්ථාවේක්‍රීඩා උළෙල අද</topic>
    <author>මානෙල් පුෂ්ප කුමාරි</author>
    <content>ශ්‍රී ලංකා ආයුර්වේද ඖෂධ සංස්ථාව වාර්ෂිකව සංවිධාන කරනු ලබන ක්‍රීඩා උළෙල අද (3) දින පෙරවරු 8.00 සිට නාවින්න පොදු ක්‍රීඩාංගණයේදී පැවැත්වේ. මේ ක්‍රීඩා උළෙලේදී ශ්‍රී ලංකා ගුවන් විදුලි සංස්ථාවේ ක්‍රිකට් කණ්ඩායම සහභාගිවන සුහද ක්‍රිකට් තරගයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112037</link>
    <topic>ගම්පහ දිස්ත්‍රික් රාජ්‍ය සේවාකැරම් හා පාපන්දු තරගාවලියටඅයැදුම් පත් කැඳවයි</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දිස්ත්‍රික් රාජ්‍ය සේවා ක්‍රීඩා සංගමය සංවිධානය කරන කැරම් හා පාපන්දු තරගාවලිය සඳහා අයැදුම් පත් කැඳවෙයි. මේ තරග ‘ඒ’, ‘බී’ හා ‘සී’ කාණ්ඩ යටතේ පැවැත්වෙන අතර ගම්පහ දිස්ත්‍රික්කය තුළ ඕනෑම රාජ්‍ය ආයතනයක සාමාජික සංගම්වලට හා විශ්‍රාමික සංගම්වලට මේ තරගාවලිය සඳහා ඉදිරිපත් විය හැකිය.තරගාවලිය පිළිබඳ වැඩි විස්තර ලේකම් ගාමිනි කොස්තා මහතා, දිස්ත්‍රික් ලේකම් කාර්යාලය, ගම්පහ ලිපිනයෙන් හෝ 0777582094 දුරකතන අංකයෙන් ලබා ගත හැකි බව සංවිධායකයන් පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=s1112038</link>
    <topic>බස්නාහිර පළාත් කරාතේ සූරතාවලිය 5දා</topic>
    <author>මහරගම විශේෂ වේහැල්ලේ පියතිලක</author>
    <content>ශ්‍රී ලංකා කරාතේ දෝ සම්මේලනය මෙහෙයවනු ලබන බස්නාහිර පළාත් කරාතේ සූරතාවලිය මේ මස 5වන දින දවස පුරා ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාංගණයේදී පැවැත්වේ. මේ තරගාවලියට ක්‍රීඩක ක්‍රීඩිකාවන් 500 දෙනෙක් පමණ සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=f1112031</link>
    <topic>ජනතාවට සෙත සැලසූ රට දිනවනඅයවැයක්</topic>
    <author/>
    <content>2012 වර්ෂය සඳහා ඉදිරිපත් කළ අය වැය විවාදයේ දී විපක්ෂයෙන් කිසිම ආකාරයක ඵලදායි විවේචනයක් නොකිරීම ගැන කනගාටු වෙනවා. එක්සත් ජාතික පක්ෂයේ අවාසනාවකට එහි හිටපු ප්‍රබල, බුද්ධිමත්, ජනතාව විසින් පාර්ලිමේන්තුවට පත් කරලා එවපු, තම කාර්ය භාරය අවංකව ඉෂ්ට කරන්නට උත්සාහ ගත් මන්ත්‍රීවරයෙක් අද රජයත් එක්ක අය වැයට පක්ෂව ඡන්දය පාවිච්චි කරන්නට එකඟ වුණා.ජනාධිපතිතුමා මේ රටේ ජනතාවගේ ජන වරමින් 2005 නොවැම්බර් 17 වැනිදා මේ රට බාර ගත්තා. නමුත් ඒ වෙලාවේ එතුමා බාර ගත්තේ මේ රටේ භූමියෙන් තුනෙන් දෙකයි, මුහුදු තීරයෙන් තුනෙන් එකයි. ඒ වෙලාවේ උතුරේ බොහෝ දිස්ත්‍රික්ක, ඒ වාගේම නැඟෙනහිර දිස්ත්‍රික්ක තුනෙන් යම් යම් භූමි භාග එල්. ටී. ටී. ඊ. පාලන බල ප්‍රදේශ ලෙස රනිල් - ප්‍රභාකරන් ගිවිසුම මඟින් පිළිගෙන තිබුණු අවස්ථාවක්.ඒවාට අපේ ජනාධිපති, අගමැති, මැති ඇමතිවරුන්ට තියා, නිල ඇඳුම් ඇඳගත් හමුදා භටයින්ට ආයුද රැගෙනවත් යන්න පුළුවන්කමක් තිබුණේ නැහැ. නිවාඩුවට එන හමුදා භටයෙක් හරි එනවා නම්, එම ගිවිසුම යටතේ එල්. ටී. ටී. ඊ. සංවිධානයෙන් අවසර ගන්න සිදු වුණු අවස්ථාවක්. ඒ වාගේම මුහුදු තීරයේ යාල අභය භූමිය, කුඹුක්කන්ඔය ඉඳලා අම්පාර හරහා දිගටම මඩකලපුව, ත්‍රිකුණාමලය, මුලතිව්, පොයින්ට් පේදුරු දක්වාත්, එතැනින් කන්කසන්තුරය දක්වා ඒ පැත්තෙන් බටහිර මුහුදු තීරයේ පුනරින් හරහා කල්පිටිය දක්වාම මුහුදු තීරය එල්. ටී. ටී. ඊ. මුහුදු තීරය හැටියටයි පිළිගෙන තිබුණේ.මේ රටේ නීතිය වාගේම මේ රටේ ජනතාවගේ ආරක්‍ෂාව, ජනතාවගේ දේපළවල ආරක්ෂාව සම්පූර්ණයෙන්ම නැති වෙලායි තිබුණේ. හැම කෙනකුටම ආරක්ෂාවක් නැතිව තිබුණූ තත්ත්වයක් යටතේ තමයි ජනාධිපතිතුමා මේ රට භාර ගත්තේ. ඒ වාගේම මේ රටේ තිබුණු යටිතල පහසුකම් සියල්ලක්ම වගේ විනාශයට පත් වෙලායි තිබුණේ. අවශ්‍ය ප්‍රමාණයට විදුලිය දෙන්න බැරිව බොහෝ වෙලාවට අද දකුණු ආසියාවේ අනෙක් රටවල් කරනවා වාගේ විදුලිය කපා හරින අවස්ථාවකුයි තිබුණේ. බොහෝ මහා මාර්ග වාරි මාර්ග බවට පත් වෙලායි තිබුණේ. ඒ වාගේම ඒ වෙලාවේ තිබුණු වාරිමාර්ග මහා මාර්ග බවට පත් වන තරමට අබලන් වෙලායි, ගොඩ වෙලායි තිබුණේ. ඒවා කරත්ත ගෙන යන තත්ත්වයට පත් වෙලායි තිබුණේ.ඒ වාගේමයි ජලය. විදුලිය සන්දේශ ක්ෂේත්‍රයේ අවශ්‍ය තරම් ආයෝජනයක් සිදු වෙලා තිබුණේ නැහැ. ඒ අතරම සමාජ යටිතල පහසුකම්, සෞඛ්‍යය, අධ්‍යාපනය, ප්‍රවාහනය වැනි දේවල් බොහොම දුර්වල වෙලායි තිබුණේ. පෞද්ගලික ප්‍රවාහන සේවය පමණක් නොවෙයි, ලංගම බොහෝ බස් තිබුණේ කොට උඩ. දුම්රිය සේවය අඩපණ වෙලායි තිබුණේ. ඒකපුද්ගල ආදායම, ඒ වාගේම ආර්ථික වර්ධන වේගය වැනි දේ පමණක් නොවෙයි අපේ විදේශ සංචිත පවා එක්තරා දුරකට අඩු වෙලායි තිබුණේ. රටේ උද්ධමනය, පොලී අනුපාතය දිළිඳුකම, රැකියා හිඟය වැනි දේ වැඩි වෙලායි තිබුණේ. ඒ සුනාමිය නිසා රට විනාශ වෙලා තිබුණු අවස්ථාවක්. අවුරුදු 30ක් තිස්සේ තිබුණු බෙදුම්වාදී ත්‍රස්තවාදය නිසා සියලු දෙනා පීඩනයට පත් වෙලා තිබුණු අවස්ථාවක රට භාර ගෙන ජනාධිපතිතුමා මුලින්ම කළේ එක අතකින් ඒ බෙදුම්වාදී ත්‍රස්තවාදය නැති කරන්න කටයුතු කරන ගමන් ඒක ආයුධයක් කර ගෙන රටේ සුභසාධනය සංවර්ධනය අඩපණ කරන්නේ නැතිව සැලැස්මක් අනුව රට ඉදිරියට ගෙන යන්න මහින්ද චින්තන වැඩපිළිවෙළ ක්‍රියාත්මක කරපු එකයි.ඒ අනුව නිල වශයෙන් එතුමාගේ පළමු වැනි ධුර කාලය හැටියට ගත හැකි අවුරුදු 6 සම්පූර්ණ වුණේ පසුගිය නොවැම්බර් 17 වැනිදායි. ඒ ගෙවුණු කාලය තුළ අවුරුදු තුනයි, මාස හයයි, දින එකක් ඒ කියන්නේ, 2009 මැයි මාසයේ 18 වැනිදා වනකම් ත්‍රස්තවාදය මේ රටේ ක්‍රියාත්මක වුණා. ඊට පස්සේ ත්‍රස්තවාදය නැතිව එතුමාට රට පාලනය කරන්න පුළුවන් වුණු කාලය අදට අවුරුදු දෙකයි, මාස හයයි, දින දොළහයි. එතුමාගේ ධුර කාලයෙන් වැඩි කාලයක් මේ කටයුත්ත වෙනුවෙන් කැප කළා. නමුත් එතුමා ඒක මොනම ආකාරයකින්වත් අනෙක් අය කළා වාගේ ආයුධයක් කරගෙන රටේ සුභසාධනය, සංවර්ධනය පස්සට දැම්මේ නැහැ. අඩු කළේ නැහැ. එතුමාට ලෝකයේ තිබුණු වෙනත් අර්බුද රාශියකට මුහුණ දෙන්න සිද්ධ වුණා.විශේෂයෙන්ම පළමු වැනි වතාවට ඉතාම කෙටි කාලයක් තුළ ලෝකයේ අර්බුද දෙකක් ඇති වුණා. එක පැත්තකින් 2008 – 2009 කාල වකවානුව. ඒකෙන් යාන්තමින් ලෝකය ඔළුව උස්සාගෙන එන කොට නැවතත් 2010 – 2011 කාලයේ එවැනි අර්බුදයකට ලෝකය මුහුණ පාලා තිබෙනවා. අපි දන්නවා 2009 ලෝක ආර්ථිකය සියයට දශම හයකින් අඩු වුණු බව. දියුණු රටවල ආර්ථිකය 3.9කින් අඩු වුණා. ඇමෙරිකාවේ 2.6කින් අඩු වුණා. යුරෝපයේ 4.1 කින් අඩු වුණා. බ්‍රිතාන්‍යයේ 4.9කින් අඩු වුණා. ජපානයේ 6.3කින් සෘණ ආර්ථිකයකට ගමන් කළා.තෙල් අර්බුදය ඉතාම ඉහළ මිලකට ගියා. ඒ වාගේම ආහාර අර්බුදයට ලෝකයම මුහුණ දුන්නා, ලංකාව හැර. ඒ තත්ත්වය තිබියදී, ජනාධිපතිතුමා මේ රටට හඳුන්වා දීපු මහින්ද චින්තනය හරහා නව ශ්‍රී ලංකාවක් කරා 2005 අවසානයේ ඉඳලා 2010 දක්වා මේ රට ගමන් කර තිබෙනවා. මේක මේ රටේ ජනතාවගේ චින්තනය. මේ රටේ ජනතාවගේ හැඟුම්. මේ රටටම ආවේණික වූ ජාතික චින්තනයක්ය කියන එක මේ අවස්ථාවේදී සඳහන් කරන්න ඕනෑ. ඒක සමාජීය, සාරධර්ම වාගේම ආර්ථික වශයෙන් ගොනු කරලා, මේ රටේ තිබෙන සම්පත් සියල්ල සලකා බලා ඇති කර ගත්ත වැඩපිළිවෙළක්.ආර්ථික න්‍යාය අනුව වැඩිවිය යුතු ඉලක්ක මොනවාද කියලා. අපි දළ දේශීය නිෂ්පාදන වර්ධන වේගය වැඩි කරන්න කටයතු කළා. විවිධ කාලවලදී මේ රටේ වර්ධන වේගය තිබුණු හැටි කල්පනා කළොත් 1985 ඉඳලා 1990 දක්වා සියයට 3.7යි. 1990 – 1995 දක්වා සියයට 5.5යි; 1995 – 2000 දක්වා සියයට 5.1යි; 2000 – 2005 දක්වා සියයට 4යි. 2001 දී සෘණ ආර්ථිකයක් වාර්තා කළා. හැබැයි 2006 – 2010 දක්වා අවුරුදු පහේදී සාමාන්‍ය ගණන සියයට 6.4යි. විශේෂයෙන්ම 2010 සහ 2011 දී සියයට 8ක වර්ධන වේගයක් වාර්තා කරන්න අපට පුළුවන් වුණා. යුද්ධය පැවති කාලයේදීත් අපි ඉහළ වර්ධන වේගයක් පවත්වාගෙන ගියා. තව එකක් තමයි ඒකපුද්ගල ආදායම. ඒකපුද්ගල ආදායම 2006දී ඇමෙරිකානු ඩොලර් 1242 ඉඳලා 2010 දී ඇමෙරිකානු ඩොලර් 2399 දක්වා දෙගුණයකින් ඉහළ දැම්මා. 2002 – 2004 සාමාන්‍ය ගණන ඇමෙරිකානු ඩොලර් 918යි. 2005 – 2010 සාමාන්‍ය ගණන ඇමෙරිකානු ඩොලර් 1792යි. අපේ බලාපොරොත්තුව මේ අවුරුද්දේ මෙය ඇමෙරිකානු ඩොලර් 2850 දක්වාත්, 2012දී ඇමෙරිකානු ඩොලර් 3200 දක්වා ඉහළ මට්ටමක් ළඟා කර ගන්නයි.ඒ වාගේම දළ විදේශ සංචිත ප්‍රමාණය 2006දී තිබුණේ ඇමෙරිකානු ඩොලර් මිලියන 2735යි. 2010 දී අපි මේක ඇමෙරිකානු ඩොලර් මිලියන 7197 දක්වා වර්ධනය කළා. 2000 – 2004 දක්වා සාමාන්‍ය ගණන අමෙරිකානු ඩොලර් මිලියන 1722යි; 2005 – 2010 දක්වා සාමාන්‍ය ගණන ඇමෙරිකානු ඩොලර් මිලියන 4006 දක්වා ඒක අපි වැඩි කරගෙන තිබෙනවා.විදේශ පේ‍්‍රෂණ – රට තුළට එන විදේශ විනිමයෙන් දෙවන තැනට විශාල විදේශ විනිමයක් ගලා ගෙන එන්නේ අපේ ජනතාව පිටරටවලට ගිහින් සේවය කරලා එවන මුදල්වලිනුයි. මේ කාලය තුළ අපි අලුත් වෙළෙඳ පොළවල්වලට යන්න කටයුතු කළා. ඒ වාගේම වෙනදා රැකියා සඳහා පිටරට යවන කාන්තා පක්ෂයේ සංඛ්‍යාව අඩු කරලා,පුරුෂ පක්ෂය වැඩිපුර යැවීමටත්, පුහුණු ශ්‍රමිකයන් යැවීමටත් කටයුතු කිරීම නිසා 2005දී ඇමෙරිකානු ඩොලර් මිලියන 1918, 2010 වනකොට ඇමෙරිකානු ඩොලර් මිලියන 4106 දක්වා වැඩි වුණා. 2000 – 2004 දී සාමාන්‍ය ගණන ඇමෙරිකානු ඩොලර් මිලියන 1316යි; 2005 – 2010 දී ඇමෙරිකානු ඩොලර් මිලියන 2824යි. ඒ වාගේම අපි රාජ්‍ය ආයෝජනය වැඩි කළා. දළ දේශීය නිෂ්පාදනයක් ලෙස එය 2006දී සියයට 4.4ක් වුණා. 2010 දී එය සියයට 6.4 දක්වා වැඩි කළා. 2012 දී රාජ්‍ය ආයෝජනය සියයට 6.6 දක්වා වැඩි කර තිබෙනවා. 2000 – 2004 අතර මෙහි සාමාන්‍ය ගණන සියයට 2.6ක් වූ අතර 2005 – 2010 කාලය තුළ මෙය සියයට 5.5 දක්වා වැඩි වෙලා තිබෙනවා.ඒවාගේම අපි වෙළෙඳ පොළ ප්‍රාග්ධනීකරණය වැඩි කරගෙන තිබෙනවා. 2005දී රුපියල් මිලියන 584 සිට 2010 රුපියල් මිලියන 2211 දක්වා වැඩි කරගන්න පුළුවන් වෙලා තිබෙනවා. සාමාන්‍ය වශයෙන් බැලුවොත් 2000 – 2004 රුපියල් මිලියන 204යි; 2005 – 2010 රුපියල් මිලියන 1005යි. විශේෂයෙන්ම යුදමය වාතාවරණය අඩු වෙලා දේශීය හා විදේශීය ආයෝජකයන් තුළ විශ්වාසය වැඩි වීම නිසා වෙළෙඳ පොළ ප්‍රාග්ධනීකරණය හා දෛනික පිරිවැටුම ඉහළ ගොස් තිබෙනවා. අපේ අපනයනය ඉහළ ගොස් තිබෙනවා. 2000 – 2004 අපනයනය ඇමෙරිකන් ඩොලර් මිලියන –5186යි; 2005 – 2010 – ඇමෙරිකානු ඩොලර් මිලියන 7396යි. මේ අපනයන වර්ධනය අපි ලබා ගත්තේ ට්ඉර්‍ථ නතභඵ නැති වුණාටත් පසුවයි.විශේෂයෙන්ම 2005දී ඇමෙරිකන් ඩොලර් මිලියන 7,327 ඉඳලා 2010 වර්ෂයේ ඇමෙරිකන් ඩොලර් මිලියන 10,723 දක්වා ඉහළ ගිහිල්ලා තිබෙනවා. මේක 2000 ඉඳලා 2004 දක්වා සාමාන්‍යයෙන් මිලියන 5,344යි. 2005 ඉඳලා 2010 දක්වා මිලියන 9,340යි. මේ ඉලක්ක අපි වැඩි කර ගන්න කොට අනෙක් පැත්තෙන් අපි අඩු ඉලක්කත් කියන්න ඕනෑ. අපි උද්ධමනය සියයට 11 ඉඳලා සියයට 5.9 දක්වා අඩු කරලා තිබෙනවා. විරැකියාව 7.2 ඉඳලා 4.9 දක්වා අඩු කරලා තිබෙනවා.ඒ වගේම රාජ්‍ය ණය ප්‍රමාණය දළ දේශීය නිෂ්පාදිතයේ ප්‍රතිශතයක් හැටියට බැලුවොත් සියයට 90.6 ඉඳලා 81.9 දක්වා අඩු කරලා තිබෙනවා. මේක විශේෂයෙන්ම කියන්න ඕනෑ.1989 ඉදලා 1990 දක්වා 108ක් වගෙයි තිබුණේ. ඒ වගේම 2003 102.3යි. මේක මේ අවුරුද්ද වන කොට සියයට 74 දක්වා අඩු කරලා තිබෙනවා. මේ අවශ්‍යතාව වගේම අයවැය හිඟය අපි දළ දේශීය නිෂ්පාදිතයේ ප්‍රතිශතයක් ලෙස සියයට 8.6 ඉඳලා 7.6 දක්වා අඩු කරලා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=f1112032</link>
    <topic>අලුත් පාරෙන්ඇවිත් යන්න</topic>
    <author>සටහන - බන්ධුල ගුණසේකර සහ ධම්මිකා වෙලේගොඩ</author>
    <content>මීට වසර 15 පමණ පෙර කොළඹ සිට ගාල්ලට පැයකින් යා හැකි යැයි කී විට අපට සිතුªණේ ඇත්තටම එය නම් සිහිනයක් පමණක් බවයි. එය සිහිනයක් පමණක් වන බවට එදා අපට සිතන්නට ඕනතරම් කරුණු තිබිණි. ගාල්ල කොළඹ මාර්ගයේ තිබෙන වාහන තදබදය එයට එක් උදාහරණයක් පමණි.ගාල්ල සිට කොළඹට පැයකින් යාමට ඇති හොඳම විසඳුම වන අධිවේගී මාර්ගය ගැන රටේ තැනින් තැන එක එක කතා පැතිරිණ. සමහරුන්ට මෙය විහිළුවක් විය. කෙසේ නමුත් එවකට රජය විසින් දක්ෂිණ අධිවේගී මාර්ගය තැනීමට පිඹුරුපත් සකසන්නට විය. එය භාර වූයේ ශ්‍රී ලංකා දක්ෂිණ සංවර්ධන අධිකාරියටයි. ඒ සඳහා අධිකාරිය විසින් සැලසුම් සකස් කළ නමුත් එය ක්‍රියාවට නොනැගිණි.කාලය කෙමෙන් ගත විය. රට තුළ අධිවේගී මාර්ගය ගැන කතා කරන්නට තරම් උනන්දුවක් ජනතාවට නොවීය. ඔවුහු එදිනෙදා මරණයෙන් ගැලවීම ගැන සිතූහ.රටට නුවණින් බලා නුවණින් වැඩකරන නායකයෙකු අවශ්‍යම මොහොතක 2005 වර්ෂයේ නොවැම්බර් 18 වන දින ඊට සැට වසරකට පෙර මෙලොව එළිය දුටු මහින්ද රාජපක්ෂ නම් වූ ඔහු රටේ ජනාධිපතිවරයා විය. එයින් පසුව ගෙවුණු සෑම පැයක්ම, සෑම දිනක්ම රටට වාසිදායක හා වැඩදායක විය.සංවර්ධනයත් සමඟ වේගවත් වූ කාර්මිකරණය හා නාගරිකරණය හේතුවෙන් නව සමාජ අවශ්‍යතා ඉදිරිපත් විය. ප්‍රවාහනය සන්නිවේදනය ආශි‍්‍රතව සිදු වූ දියුණුව මෙහිදී සුවිශේෂී විය. ඈත හද්දා පිටිසර ග්‍රාමීය මාර්ග කොන්ක්‍රීට් වන්නේ ඒ අනුවය. එමෙන්ම ප්‍රධාන මාර්ග ද කාපට් කෙරිණි. එදා මෙදාතුර ශ්‍රී ලංකිකයන්ට නවමු අද්දැකීමක් වූ ගුවන් පාලම් ඉදිවන්නේ නාගරික තදබදය අවම කිරීමේ විසැඳුමක් වශයෙනි.සංවර්ධනය පිළිබඳ කාර්යයන් එකින් එක පෙළ ගැසෙද්දී අධිවේගී මාර්ගය රටට අත්‍යවශ්‍යම කරුණක් විය. ග්‍රාමීය නිෂ්පාදන නාගරික වෙළෙඳපොළ වෙත සමීප කිරීමේදීත් අග්නිදිග ආසියාවේ සංචාරක මධ්‍යස්ථානය බවට ශ්‍රී ලංකාව පත් කිරීමේදීත් අධිවේගී මාර්ගය රටට අත්‍යවශ්‍ය සාධකයක් විය. විශේෂයෙන්ම දක්ෂිණ අධිවේගී මාර්ගය වඩාත් වැදගත් වන්නේ ප්‍රදේශයේ පවත්නා සංවර්ධන අවශ්‍යතා සැලකිල්ලට ගැනීමේ දීය. දකුණේ විරැකියාව අවම කිරීමේදී නව ආයෝජන අවස්ථා ඇති කිරීම සහ ආයෝජකයන් දකුණට රැගෙන ඒමට නම් අධිවේගී මහා මාර්ග වැනි සිහින යථාර්ථයක් විය යුතුව පැවතිණි. සිහිනය යථාර්ථයක් කිරීමට ජනාධිපති මහින්ද රාජපක්ෂ මහතා තීරණය කරන්නේ මෙවැනි වටපිටාවක ය. සියලු බාධක බැමි ඉවත් වෙමින් අධිවේගී මාර්ගය අධිවේගයෙන් ඉදිවිය.දක්ෂිණ ප්‍රදේශය සිසාරා විටක ගිංගං කොමලියගේ මෙන්ම විටක කළුගං කොමලියට තුරුළු වෙමින් ගොඩනැගුණු ආශ්චර්යයේ මාවත වූ ශ්‍රී ලංකාවේ ප්‍රථම අධිවේගී මාර්ගය පසුගිය 27 වැනිදා විවෘත කෙරිණි.මේ නිසා විශේෂයෙන් දකුණේ ජනතාවට සිදුවන සේවය අතිමහත් ය. ශ්‍රී ලංකාවට පැමිණෙන සංචාරකයන්ට කාලය ඉතාමත් වැදගත්ය. ඔවුන්ගේ අභිප්‍රාය කෙටි කාලයකදී වැඩිපුර ස්ථාන නැරඹීම ය. ඔවුන්ට මෙයින් සැපයෙන පහසුව නිසා සංචාරකයන් රට තුළට ආකර්ශනය වනු නොඅනුමානය.මත්තල ගුවන් තොටුපොළින් ගුවන් යානා දක්ෂිණ අහස සිපගන්නා අයුරුත් හම්බන්තොට වරායට ලොව දස අත නැව් සැපැමිණෙන අයුරු දැක ගන්නටත්, කොග්ගල රිටි පන්න නරඹා හම්බන්තොට කිරි මුට්ටියක රස බලා යන්නට දක්ෂිණ අධිවේගී මාර්ගය දිගේ දකුණට ලෝකයා පැමිණෙන දිනය සිහිනයක් නොව, යථාර්ථයක් වී ඇත.දක්ෂිණ අධිවේගී මාර්ගය, මවුබිම සංවර්ධිත දේශයක් බවට පත්කිරීම සඳහා ඉටුකළ යුතු ප්‍රමුඛතා කාර්යයන් පිළිබඳ හොඳ වැටහීමක් සහිත ජනාධිපති මහින්ද රාජපක්ෂ මහතාගේ නිවැරැදි දැක්ම මත දැයට පිදෙන වටිනා තිළිණයකි.සැබෑ නායකයෙකු සතු උපරිම ලක්ෂණය වන්නේ කල්පිතයන් යථාර්ථයක් බවට පත්කිරීමට ඇති හැකියාවයි. එබදු නායකත්වයක් මව්බිමට හිමිවීම නිසා අද අපේ දේශයට ජයග්‍රහණයන් දුලබ නොවේ.ලෝකයේ දියුණු යැයි සැලකෙන රාජ්‍ය ඒ තත්ත්වයට පැමිණි ආකාරය විමසා බැලීමේදී ඒ රටවල් සතු මාර්ග පද්ධතියේ කාර්යක්ෂම බව ඒ සඳහා විශේෂයෙන් උපකාරී වූ බව ඉතා හොඳින් පෙනී යයි. තම භාණ්ඩ හා සේවා ප්‍රවාහනයේ දී මහත් අපහසුතාවයකට පත් වු ව්‍යවසායකයන්ට දක්ෂිණ අධිවේගී මාර්ගය ප්‍රබල අස්වැසිල්ලක් වනු ඇත.රට සංවර්ධනය කිරීමේදී සංවර්ධනය ගමට පමණක් කේන්ද්‍ර නොවී සමස්ත රට පුරා විසිරී පැතිරී යාමට නම් හොඳ මාර්ග පද්ධතියක් ඒ රට සතුව පැවතිය යුතුව ඇත. සංවර්ධනය තුලිතව බෙදීයාමට පහසුකම් සලසන මාර්ග පද්ධතිය හා අලුතින් එක් වු දක්ෂිණ අධිවේගී මාර්ගය දකුණු පළාත ලෝකය හා ඇති බැඳීම තවත් කඩිනම් කරන සංවර්ධනය දකුණට කැන්දන සේද මාවතකි.ලොව පුරා දියුණු රටවල් තම සංවර්ධනයට අධිවේගීී මාර්ග පද්ධති උපයෝගී කර ගනිද්දී ඒ පිළිබඳ ලංකාවේ ප්‍රථම අත්දැකීම වන දක්ෂිණ අධිවේගී මාර්ගය අප ප්‍රදේශය හා අග නගරය යාවන ලෙස ඉදිවීම අපට විශාල සතුටට කරුණකි. මෙබඳු සංවර්ධන කාර්යයක් ඉටුකිරීමේදී ඒ සඳහා තම පාරම්පරික වාසස්ථාන, ඉඩකඩම් කැපකරමින් රටේ සුබ අනාගතය වෙනුවෙන් විශාල කැපවීමක් කළ මේ මාර්ග ව්‍යාපෘති සඳහා තම ඉඩම් පවරා දුන් ජනතාව වෙත අපගේ ප්‍රණාමය පිරිනැමිය යුතුව ඇත. මෙම අධිවේගීී මාර්ගය ඉදිකිරීමට සමගාමීව ආරම්භ වී ඇති අධිවේගී මාර්ග ඉදිකිරීම ව්‍යාපෘති හා ප්‍රාදේශීය මාර්ග කාපට් යොදා වැඩිදියුණු කිරීම ඉහළ සුපරික්ෂාකාරිත්වයක් සහිතව හා නියමිත කාලරාමුවක් අනුව සිදුකෙරෙමින් පවතී. මේ පොදු පහසුකම් සංවර්ධනයේ අවසන් අරමුණ වන්නේ රටේ සංවර්ධනයට අත්‍යවශ්‍ය සාධකයක් වු ක්‍රමවත්, කාර්යක්ෂම මාර්ග පද්ධතියක් රට තුළ කඩිනමින් ස්ථාපිත කිරීමයි.ඓතිහාසික සේද මාවත ඔස්සේ සංචාරයට, වෙළෙඳාමට ජාත්‍යන්තරව අපට හිමි වී තිබූ කීර්තිය හා උරුමය නැවතත් තහවුරු කර ගැනීමට මේ නව මාර්ගය උපරිමයෙන් උපයෝගී කර ගැනීම අප හැම සතු වගකීමකි.සමාජ ප්‍රගමනට හේතුවන ඕනෑම කටයුත්තක් සාර්ථක හෝ අසාර්ථක වන්නේ එයට ජනතාවගෙන් හිමිවන ප්‍රතිචාරය මත වේ. දක්ෂිණ අධිවේගී මාර්ගය, වඩා සාර්ථක ජනතාව ඉතා උනන්දුවෙන් අපේක්ෂා කළ සංවර්ධන ව්‍යාපෘතියක් බව මාර්ගය විවෘත කිරීමේ උත්සවයට සමගාමීව පැවැති උත්සව අවස්ථාවේදී ජනතාව ඒ සඳහා දැක්වූ ප්‍රතිචාරයන්ගෙන් තහවුරු වේ.අධිවේගී මාර්ගය භාවිතා කරමින් තම එදිනෙදා කටයුතු කාර්යක්ෂමව ඉටුකර ගැනීමේ බලාපොරොත්තුවෙන් පසුවන රථ ධාවකයින් සතුවද විශේෂ වගකීමක් පවතී. ඒ තම ජීවිත, දේපළ මෙන්ම අන්‍යයන්ගේ ජීවිත හා දේපළ ද සුරකිමින් නිවැරැදි නීති රීති අනුව රථ ධාවනය කිරීමේ වගකීමයි. ලොව දියුණු රටවල පොදු පහසුකම් හා සමතැන් ලබන ප්‍රධාන සාධකයක් වු අධිවේගී මාර්ගය කාර්යක්ෂම භාවිතා කරමින් රටේ දියුණුවට ඔබ ලබාදෙන දායකත්වය මෙබදු තවත් ව්‍යාපෘති රට පුරා ක්‍රියාවට නැංවීමට රජයේ උනන්දුව වර්ධනය කිරීමටද හේතුවනු ඇත.බලාපොරොත්තුවක් ලෙස පමණක් පැවැති අධිවේගී මාවතේ සිහිනය යථාර්ථයක් කර දුන් ජනාධිපති මහින්ද රාජපක්ෂ මහතා වෙත මෙහි ප්‍රතිලාභීන් වන සමස්ත රට වැසියන් වෙනුවෙන් විශේෂයෙන් දකුණු පළාතේ නිවැසියන් වෙනුවෙන් හෘදයාංගමව ස්තුතිවන්ත වෙමි.සංවර්ධනය කරා යන ගමනට සුව පහසු ප්‍රවේශයක් වූ දක්ෂිණ අධිවේගී මාර්ගය උපයෝගී කර ගනිමින් තම ජන ජීවිතය සංවර්ධනය කර ගැනීමට හැම දෙනාම උත්සාහ වනු ඇතැයි යන්න මේ ඓතිහාසික අභිමානවත් අවස්ථාවේ දී අපගේ බලවත් විශ්වාසය වේ.මානවයා ඇවිදීමට හුරු වූ දා පටන් මාර්ග අවශ්‍යතාව ඇති විය. අශ්ව කරත්තයෙන් පසු මෝටර් රථය සොයා ගැනීමත් සමඟ විධිමත් මාර්ග අවශ්‍යතා ඇති විය. පුද්ගලයා හා බැඳුණු අනෙකුත් සියලු අවශ්‍යතා මෙන්ම මාර්ගද එම වකවානුවන්ට අනුව දියුණු වී සකස් විය.වසර 1861 දී බ්‍රිතාන්‍ය රජය විසින් රථවාහන ධාවනයේ උපරිම වේගය පැයට සැතපුම් 10 දක්වා සීමා කෙරිණි. එනම් උපරිම ධාවන වේගය පැයට කිලෝ මීටර් 16 ක් විය. එහෙත් ඉන් වසර 4 කට පසු 1865 වන විට මෙම වේග සීමා තවදුරටත් අඩු කරමින් ගම්බද ප්‍රදේශ පැයට සැතපුම් 04 ක් හා නගරබද පැයට සැතපුම් 2 දක්වා සීමා කිරීමට බ්‍රිතාන්‍ය බලධාරීන්ට සිදුවිය.ආරම්භයේ දී ඇවිදින තරම් වේගයෙන් ආරම්භ වූ රථවාහන ධාවනය අද විදුලි වේගය දක්වා වර්ධනය වී ඇත.ගමනාගමනය සඳහා වැයවන කාලසීමාව අඩුකර ගැනීමට මේ වන විට මුළු ලෝකයේම අවධානය යොමු වී ඇත. මේ තුළින් ප්‍රමාදවීම වැළැක්වීම, ඉන්ධන පිරිමැසීම, පරිසර හානි අවම කර ගැනීම ආදී විවිධ ප්‍රතිලාභ අත්කර ගත හැක.වසර 2005-2010 කාලසීමාව තුළ අබුඩාබි රාජ්‍යයේ අධිවේගී මාර්ග තුළ උපරිම ධාවන වේගය පැයට කිලෝ මීටර 160 දක්වා ඉහළ නංවනු ලැබීය. අද වන විට එය 140 දක්වා අඩුකර ඇතත් ආර්ථික දියුණුවක් අපේක්ෂා කරන රටවල් කාල කළමනාකරණය කෙරේ වැඩි සැලකිල්ලක් දක්වයි.අසල්වැසි ඉන්දියාවේ අන්ද්‍රා ප්‍රදේශ හා මහාරාෂ්ඨ ප්‍රාන්තවල හා ජර්මනියේ සුප්‍රසිද්ධ ඔටොබාන්ස් අධිවේගී මාර්ගවල උපරිම වේගය සඳහා සීමා පනවා නොමැත. මේ තුළින් එම රටවල් අපේක්ෂා කරනුයේ වඩාත් කාර්යක්ෂම හා ඵලදායී ප්‍රවාහන පද්ධතියක් එම රටවල් තුළ ගොඩනැගීමයි. අද වන විට විදේශ ආයෝජකයෙකු හෝ සංචාරකයකු පැමිණි විට මුලින්ම විමසන්නේ එම ප්‍රදේශයට ගමන් කිරීමට ගතවන කාලය පිළිබඳවයි. ඔවුන්ට ඒ සඳහා ඇති දුර ගැටලුවක් නොවන අතර ගතවන කාලය පිළිබඳ වැඩි අවධානයක් යොමු කරයි.අධිවේගී මාර්ග ඉදිවීමත් සමඟ එය වඩාත් තීව්‍ර වේ. එනම් මාතර කොළඹ පැය 4 ඉක්ම වූ කාලය අධිවේගී මාර්ගය තුළින් පැය 1.5 කින් නිම කර ගැනීමට හැකිවීමයි. වාහනයක් තුළට වී නිකරුණේ පැය ගණන් කාලය කා දැමීමට ඛ්සිම ආයෝජකයෙක් හෝ සංචාරකයෙක් කැමැති නොවේ.අධිවේගී මාර්ගය ඉදිවීමත් සමඟ නගරය හා ගම අතර ඇති දුරස් බව අඩුවන අතර නගරයට වඩා වැඩි ප්‍රතිලාභයක් ගමට අත්වේ. ගමේ නිෂ්පාදන ඉතා ඉක්මණින් නගරය වෙත ප්‍රවාහනය කළ හැකිවේ. කර්මාන්තශාලා ව්‍යාපාර ගම තුළට පැමිණීමට වැඩි නැඹුරුවක් දක්වනු ඇත. ප්‍රදේශයේ ධීවර කෘෂිිකර්මාන්ත කර්මාන්ත නිෂ්පාදන කඩිනමින් හා පහසුවෙන් අගනුවරටත් වරායටත් ප්‍රවාහනය කළ හැක.දක්ෂිණ අධිවේගීී මාර්ගය ලැබීමත් සමඟ සියවස් ගණනාවක් මුහුදුබඩ මාර්ගය ආශි‍්‍රතව පමණක් පැවැති සංවර්ධනය ගම අභ්‍යන්තරයට ව්‍යාප්ත වනු ඇත. පිවිසුම් මාර්ග ආශි‍්‍රත ප්‍රදේශවල ඉඩම් මිල ඉහළ යනු ඇත. පිවිසුම් මාර්ග ආශි‍්‍රතව නව ව්‍යාපාර ගොඩ නැගෙනු ඇත.මෙම අධිවේගී මාර්ගය ලැබීමත් සමඟ මාතර, ගාල්ල ප්‍රදේශයේ සිටින පුද්ගලයකු ගම්පහ, කළුතර ප්‍රදේශයේ සිටින පුද්ගලයකුට වඩා වැඩි පහසුවකින් අගනුවර සමඟ ගනුදෙනු කිරීමේ හැකියාව ඇතිවනු ඇත. ග්‍රාමීය ප්‍රදේශයන්හි නිෂ්පාදන එළවළු පළතුරු , කුළුබඩු හා මත්ස්‍ය නිෂ්පාදන පැය 2 කට අඩු කාලයක් තුළ අගනුවරට ප්‍රවාහනය කිරීමට හැකිවීම තුළින් ඒ සඳහා හොඳ මිලක් ලැබෙනු ඇත.මෙම අසිරිමත් ගිවිසුමේ 2 වන පියවර විවෘත වීමත් සමඟ මාතර හම්බන්තොට දක්වා ගම්දනව් හරහා අධිවේගී මාර්ගය ගමන් කරනු ඇත. දකුණුලක අභ්‍යන්තර ප්‍රදේශය ආයෝජක තෝතැන්නක් වනු ඇත. දකුණේ උගත් නිර්මාණශීලී තරුණ තරුණියන්ගේ හැකියාවන් සඳහා විශාල ඉල්ලුමක් ඇතිවනු ඇත. බස්නාහිර පළාතට නොදෙවෙනි වූ ආර්ථික වර්ධනයක් දකුණු පළාත් තුළින් ඉදිරි වසර 2-3 ක් තුළ අපේක්ෂා කළ හැක.දියුණු වෙමින් පවතින රටවලට ප්‍රධාන ගැටලුවක් වන ජනතාව වැඩිපුර නගර ආශි‍්‍රතව ජීවත්වීමේ ගැටලුවටද මේ තුළින් විසඳුමක් වනු ඇත.ග්‍රාමීය ජනතාවගේ ජීවන තත්ත්වය උසස් කරමින් ඔවුන් සියලුදෙනා රටේ සංවර්ධන කාර්යයට එක්කර ගැනීම ජනාධිපතිතුමාගේ අපේක්ෂාවයි. අධිවේගී මාර්ග ඉදිවීම තුළින් රටේ ප්‍රවාහන පද්ධතියේ ගුණාත්මක බවෙහි ප්‍රබල වර්ධනයක් ඇති වනවා මෙන්ම එම ග්‍රාමීය ප්‍රදේශවල ජනතාවගේ ආර්ථික හා ජීවන තත්ත්වයේ ප්‍රබල වෙනසක් සිදුවනු ඇත.ශ්‍රී ලංකාවේ දකුණුලක ආශ්චර්යමත් පිවිසුම දකුණේ සශ්‍රීකත්වයේ ආරම්භය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>03</day>
    </date>
    <link>http://www.dinamina.lk/2011/12/03/_art.asp?fn=f1112033</link>
    <topic>යාපනයේ දරුවන්ට යුක්තිය - සාධාරණත්වය</topic>
    <author>තුසිත කුමාර අමරසිංහ මාධ්‍ය ඒකකය අධිකරණ අමාත්‍යාංශය</author>
    <content>ලක් රජයේ අධිකරණ මෙතරම්ම කඩිනමින් උතුරු පළාත පුරා ඉදිවනු ඇතැයි කිසිවෙකුත් කිසිවිටෙක නොසිතන්නට ඇත. එහෙත් එය සිදුවිය. ත්‍රස්තවාදීහු තම ඊළාම් දේශය උතුරු සහ නැෙඟනහිර පළාත්වල ගොඩ නැංවීමට සිහින මවමින් සිටියහ. අගනුවර ලෙස කොටි නායක වේළුපිල්ලේ ප්‍රභාකරන් විසින් තෝරා ගෙන තිබුණේ කිලිනොච්චියයි. ශ්‍රී ලංකා රජයේ හමුදාවට කිසිදු දිනෙක කිලිනොච්චියට ඒමට ඉඩ නොදෙන බවට කොටි ත්‍රස්තවාදීහු උදම් අණමින් සිටියහ. දේශීය මෙන්ම ජාත්‍යන්තර කොටි හිතවාදීන් කල්පනා කළේද එයමය. එහෙත් ත්‍රස්තවාදීන්ගේ අවශ්‍යතා පරමාර්ථ සියල්ල උතුරෙන් මෙන්ම නැෙඟනහිරින්ද අද බොඳ වී ගොස්ය. දිවයිනම එකම ධජයක් යටතේය.එල්.ටී.ටී.ඊ. ත්‍රස්තවාදීන්ගේ වල් වැදුණු කැළෑ නීතියට තැලී පොඩිව සිටි උතුරේ මෙන්ම නැෙඟනහිර ජනතාවට අද ප්‍රජාතන්ත්‍රවාදයේ අරුණැල්ලෙන් යුක්තිය හා සාධාරණත්වය ඉටු වෙමින් පවතී. එහි තවත් අනුස්මරණීය පියවරක් සනිටුහන් කරමින් ළමයින් සඳහාම නව ළමා අධිකරණයක් යාපනයේ විවෘත විය.විවෘත කිරීමේ උත්සවය අගවිනිසුරු ශිරාණි බණ්ඩාරනායක මහත්මියගේ හා අධිකරණ අමාත්‍ය රවුෆ් හකීම් මහතාගේ ප්‍රධානත්වයෙන් පැවැත්විණි.අධිකරණ අමාත්‍යාංශයේ ලේකම් ජනාධිපති නීතිඥ සුහද ගම්ලත් මැතිතුමාගේ මඟ පෙන්වීම යටතේ මේ සියලු කටයුතු සිදු විය.මහේස්ත්‍රාත් අධිකරණය ඉදිකිරීම සඳහා අධිකරණ අමාත්‍යාංශය රුපියල් මිලියන 35 ක් වැය කර තිබුණි.ත්‍රස්තවාදය පරාජය කිරීමත් සමඟ උතුරු පළාතේ ජනතාවට යුක්තිය හා සාධාරණත්වය ඉටුකිරීම කඩිනම් විය. ඒ ජනාධිපති මහින්ද රාජපක්ෂ මහතාගේ උපදෙස් මත අධිකරණ අමාත්‍යාංශයේ ලේකම් සුහද ගම්ලත් මහතාගේ මඟ පෙන්වීම යටතේය.මෙරට දෙවන ළමා අධිකරණය යාපනයේ විවෘත කිරීමට ලැබීම උතුරේ ජනතාව ලැබූ ජයග්‍රහණයකි. ඉන් උතුරේ දරුවන්ට යුක්තිය හා සාධාරණත්වය ඉටුවීම කඩිනම් වනු ඇත.අධිකරණය විවෘත කිරීමේ අවස්ථාවේ විශේෂත්වයක් වූයේ ඒ සඳහා එක් වූ අධිකරණ අමාත්‍ය රවුෆ් හකීම් මහතාට අමතරව අගවිනිසුරු ශිරාණි බණ්ඩාරනායක මහත්මිය මෙන්ම අමාත්‍යාංශයේ ලේකම් සුහද ගම්ලත් මහතාද දමිළ බසින් රැස්ව සිටි දරුවන් ඇමතීමය. අධිකරණ ක්ෂේත්‍රයේ නියමුවන් තම බසින්ම තමන්ව ඇමතීම පිළිබඳ උතුරේ දරුවන්ගේ මුහුණු තුළ පැවතියේ දැඩි සතුටකි. ඒ ඔවුන් දැන් වෙඩි උණ්ඩයේ හඬින් හා ත්‍රස්තවාදයේ තර්ජනයෙන් තොරව නිදහස්ව ජීවත්වන නිසාවෙන් විය යුතුය. දිවයිනේ සෙසු පළාත්වල ජීවත්වන ජනතාවටත් වඩා අධිකරණය උතුරේ ජනතාවට සමීප විය යුතුය. ළමා අධිකරණ විවෘත කිරීමේ උත්සවය දමිළ බසින් ඇමතූ අමාත්‍යාංශයේ ලේකම් සුහද ගම්ලත් මහතා සඳහන් කළේ දෙවන ළමා අධිකරණය යාපනයේ ස්ථාපිත කිරීමට ලැබීම සතුටට කරුණක් බවයි. තවත් ළමා අධිකරණ දෙකක් මීගමුවේ හා මඩකළපුවේ පිහිටුවන බවද ගම්ලත් මහතා කීය.සමස්ත ජනතාවටම යුක්තිය හා සාධාරණත්වය ඉටුකර ගැනීමේ ක්‍රියාවලිය පහසුවෙන් සිදුකර ගැනීම සඳහා නව අධිකරණ ඉදිකිරීම අධිකරණ උසස් තත්ත්වයන්ට පත් කිරීම මෙන්ම අවශ්‍ය අනෙකුත් නීතිමය මෙන්ම යටිතල පහසුකම්ද සැපයීමට අධිකරණ අමාත්‍යාංශය කටයුතු කරනු ලබයි.කිසිදා ශ්‍රී ලංකා රජයේ පාලනයකට උතුරේ ඉඩක් නැති බවට පුරසාරම් දෙඩූ කොටි ත්‍රස්තවාදයේ සිහින දේශයේ අගනුවර වූ කිලිනොච්චියේද ලක් රජයේ අධිකරණයක් ආරම්භ කිරීමට රජයට හැකි විය. ඒ වීරෝධාර රණවිරුවන්ට හා ජනාධිපතිතුමන්ට පින් සිදුවන්නටය.කොටි ත්‍රස්තවාදීන් සිය පාලනය යටතේ පැවැති ප්‍රදේශවල ඊළාම් උසාවි පවත්වා ගෙන ගිය බව ප්‍රකට කරුණකි. උතුරේ ජනතාව ත්‍රස්තවාදී ක්‍රියා නිසාවෙන් දශක ගණනාවක් පීඩා විඳී බව අපි දනිමු. ඔවුන්ට නීතිය පිළිබඳ අවබෝධයක් පවා තිබී ඇත්තේ අල්ප වශයෙනි.එහෙත් අදවන විට ලක් රජය විසින් ත්‍රස්තවාදය මුලිනුපුටා දමා තිබේ. උතුරේ නව අධිකරණ ඉදිකිරීමට මෙන්ම ප්‍රතිසංස්කරණය කිරීමටද අධිකරණ අමාත්‍යාංශය පියවර ගෙන ඇත. නීතිය පිළිබඳ අවබෝධයක් ලබාදීමටද කටයුතු කර තිබේ. ත්‍රස්තවාදය පරාජය කිරීමේ ප්‍රතිඵල උතුරේ ළමයින්ටද ලබාදීම සඳහා අධිකරණ අමාත්‍යාංශය ගත් වැදගත්ම පියවර වනුයේ දෙවන ළමා අධිකරණය යාපනයේ විවෘත කිරීමයි.අද දෙවුන්දර තුඩුවේ සිට පේදුරු තුඩුව දක්වා තිබෙන්නේ එක් නීතියකි. කාටවත් එය වෙනස් කරන්නවත් පාගා දමන්නවත් අයිතියක් නැහැ. නීතිය හැම පුරවැසියෙකුටම එක සමාන විය යුතුයි. අධිකරණයේ ස්වාධීනත්වයට අත තියන්න කාටවත් අයිතියක් නැහැ. ජනාධිපති මහින්ද රාජපක්ෂ මැතිතුමන් තංගල්ල අධිකරණ සංකීර්ණය විවෘත කිරීමෙන් අනතුරුව පැවති උත්සවයේ දී එසේ ප්‍රකාශ කළේය. එතුමන් කළ එම ප්‍රකාශය තවදුරටත් සනාථ කරමින් 2012 අයවැයෙන්ද අධිකරණ පද්ධතිය ශක්තිමත් කිරීමට පියවර ගෙන ඇත.යාපනය නව ළමා අධිකරණය විවෘත කිරීම තුළින් ජනාධිපතිතුමන් කළ එම ප්‍රකාශය යථාර්ථයක් බවට පත් කිරීමට ශක්තියක් වනු නොඅනුමානය. ඉදිරියේදී තවත් අධිකරණ උතුරේ මෙන්ම නැඟෙනහිර ගොඩ නැඟේ. ඒ තුළින් ත්‍රස්තවාදයේ අයුක්තියට අසාධාරණයට යටව සිටි දහස් ගණන් අහිංසක ජනතාවට නීතිමය කටයුතු බාධාවකින් තොරව ඉටු කර ගැනීමේ අවස්ථාව උදාවෙයි. ඒ සඳහා කැපවී කටයුතු කිරීම අධිකරණ අමාත්‍යාංශයේ ද අරමුණයි. තිස්වසරක් පුරාවට පැවැති කුරිරු ත්‍රස්තවාදයෙන් පසුව දකුණේ මෙන්ම උතුරේ ද අධිකරණ පද්ධතිය ශක්තිමත් කර යුක්තිය පසිඳලීමේ ක්‍රියාවලිය විධිමත් කිරීම අත්‍යාවශ්‍ය ක්‍රියාවලියකි.අනාගතය භාර ගැනීමට සිටින්නේ දරුවන්ය. මල් කැකුළුවන් ඔවුන්ට සිදුවන යම් අසාධාරණයක් අයුක්තියක් වේ නම් එය කඩිනමින් පීඩාවකින් තොරව විසැඳිය යුතුය. ළමයින් වෙනුවෙන්ම වෙන් වූ අධිකරණ පිිහිටුවනු ලබන්නේ ළමා මනසට ගැළපෙන පරිසරයකින් යුතුවය. එහි නඩු කටයුතු සිදු කරනුයේ ළමයින්ට කිසිදු පීඩාවකින් තොරව එම කටයුතු සිදුකිරීමටය. යාපනය ළමා අධිකරණයද පිහිටා ඇත්තේ ළමා මනස ඇද බැඳ ගන්නා සුන්දර පරිසරයකය.නව අධිකරණ ගොඩනැංවීමේ මූලික පරමාර්ථය ගොඩ ගැසී ඇති නඩු කඩිනමින් විසඳා ජනතාවට සහනයක් ලබාදීමය. ඒ යටතේ ළමයින් වෙනුවෙන් පවතින නඩු විසඳා අවසන් කිරීම තවදුරටත් කඩිනම් කිරීමට නුදුරු අනාගතයේදීම මීගමුවේ සහ මඩකළපුවේ තවත් ළමා අධිකරණ ඉදිවනු ඇත. ජනපතිතුමන්ගේ උපදෙස් මත අධිකරණ ඇමැතිතුමන්ගේ හා ලේකම්තුමන්ගේ මඟ පෙන්වීම යටතේ පවතින නඩු කඩිනමින් විසඳා ජනතාවට සහනය සාධාරණය යුක්තිය කඩිනමින් ඉටුකිරීම සඳහා පහසුකම් සැපයීම සිදුවෙයි. ජනතාව පීඩාවෙන් පීඩාවට පත් කරනු ලබන නඩු කඩිනමින් විසැඳී අවසන් වූ පසු නඩු යන්නෝ වැනසෙන්මෝ වැනි පැරැණි කියමන් තවදුරටත් යථාර්ථයක් නම් නොවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112051</link>
    <topic>පෙළ පොත් බෙදා දීමට හෙට දිනය වෙන් කෙරේ</topic>
    <author>සමන්මලී පි‍්‍රයශාන්ති</author>
    <content>එළඹෙන නව වර්ෂය සඳහා පාසල් පෙළපොත් බෙදා දීමේ දිනය හෙට (6 වැනිදා) ලෙස ප්‍රකාශයට පත් කර තිබේ.පාසල් පෙළ පොත් බෙදා දීමේදී අනුගමනය කළ යුතු ක්‍රියා පිළිවෙත දන්වා අධ්‍යාපන අමාත්‍යාංශයේ ලේකම් එච්. එම්. ගුණසේකර මහතා උපදෙස් මාලාවක් සියලුම විදුහල්පතිවරුන්ට යවා තිබේ.ඒ අනුව පෙළ පොත් බෙදා දීමේ උත්සවයක් සංවිධානය කර පෙළ පොත් ලබාදීම සංකේතවත් කිරීම, මනා සැලකිල්ලෙන් යුතුව පොත් පරිහරණය කළ සිසුන්ට සහතික ප්‍රදානය කිරීම, පෙළ පොත් හොඳින් පරිහරණය කිරීම පිළිබඳ උපදෙස් ලබාදීම, සහතික ලබන සිසුන් සඳහා හැකියාවක් ඇත්නම් පාසල මගින්ම සුළු ත්‍යාගයක් පිරිනැමීම වැනි කාර්යයන් සිදු කරන ලෙස විදුහල්පතිවරුන්ට උපදෙස් දී තිබේ. පෙළ පොත් ලබා දීමේදී මවුපියන්ගෙන් හෝ කිසිම පුද්ගලයෙකුගෙන් අධ්‍යාපන අමාත්‍යාංශයට පැමිණිලි නොලැබෙන ලෙස ක්‍රියා කළ යුතු යැයි ද ලේකම්වරයා නියෝග කර ඇත.පෙළ පොත් බෙදාදීම 2012 ජනවාරි මාසයට පෙර සිදුවිය යුතු බවත්, සියලු පොත් හෙට (06) දින බෙදා දීම ආරම්භ කළ යුතු බවත් ලේකම්වරයා ප්‍රකාශ කර තිබේ.අධ්‍යාපන ප්‍රකාශන දෙපාර්තමේන්තු නිලධාරීන් හා අධ්‍යාපන අමාත්‍යාංශ නිලධාරීන් පෙළ පොත් බෙදාහැරීමේ මධ්‍යස්ථානවලට හා පාසල්වලට පැමිණ නිසි පරිදි පෙළ පොත් බෙදා දෙන්නේ ද යන වග සොයා බලන බව ද ලේකම්වරයා අවධාරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112052</link>
    <topic>ආබාධිතයන් සිටින පවුල්වලට නිවාස ආධාරය රු. ලක්‍ෂ 5යි</topic>
    <author>බුද්ධිකා ඉඹුලාන</author>
    <content>ආබාධ සහිත පුද්ගලයන් සිටින පවුල් සඳහා ලබා දෙන නිවාස ආධාරය රුපියල් ලක්‍ෂ 5 දක්වා වැඩි කිරීමට රජය තීරණය කරයි.මේ දක්වා එම ආධාර මුදල රුපියල් 250000 ක්ව පැවැති අතර ඊට අදාළ යෝජනාව ජාතික සභාව විසින් පිළිගෙන තිබෙන බව සමාජ සේවා ඇමැති ෆීලික්ස් පෙරේරා මහතා ප්‍රකාශ කරයි. මෙම නිවාස ආධාර වැඩසටහන පටන් ගත් අවධියේදී එක් පවුලක් වෙනුවෙන් රුපියල් 150000 බැගින් නිවාස 679 කට ආධාර ලබා දී තිබෙන බව සිහිපත් කරන ෆීලික්ස් පෙරේරා මහතා මේ වසරේදී එම වැඩසටහන වෙනුවෙන් වෙන්කර තිබෙන මුදල රුපියල් මිලියන 32.13 ක් බව ද පෙන්වා දෙයි.ශ්‍රී ලංකාවම ආවරණය වන පරිදි මේ වැඩසටහන ක්‍රියාවට නංවන බවත්, මේ වන විට එම වැඩසටහන සාර්ථකව ක්‍රියාත්මක වන බවත් සඳහන් කරන සමාජ සේවා ඇමැතිවරයා, ඉදිරියටත් එය සාර්ථකව සිදු කිරීමට අපේක්‍ෂා කරන බව කියා සිටී.ඇමැතිවරයා මේ බව අනාවරණය කළේ අනුරාධපුර, කලාවැව දී පැවැති ජාත්‍යන්තර ආබාධිත දින සැමරුම් උළෙල අමතමිනි. “සංවර්ධනයේදී ආබාධ සහිත පුද්ගලයන්ගේ ද ඇතුළුව සැමට යහපත් ලොවක් සඳහා එක්වෙමු” යන්න මෙවර තේමාව විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112053</link>
    <topic>පහ ශිෂ්‍යත්වය සමත් දරුවන්ට සහතිකපත්</topic>
    <author>මහින්ද අලුත්ගෙදර</author>
    <content>පහේ ශිෂ්‍යත්ව විභාගයෙන් සමත් දරු දැරියන් වෙනුවෙන් සහතිකයක් නිකුත් කිරීමට රජය තීරණය කරයි.මේ දක්වා සිදු වූයේ එම විභාගයේ කඩඉම් ලකුණු ප්‍රමාණය ප්‍රකාශයට පත් කිරීම වන අතර එම ලකුණු ප්‍රමාණය ලබා නොගත් දරුවෙකු විභාගයෙන් අසමත් ලෙස සැළකීමට පුරුදුව සිටි හෙයින් දරුවාට බරපතළ හානියක් සිදු වන බව ජනාධිපති මහින්ද රාජපක්ෂ මහතා පෙන්වා දෙයි.පසුගිය 2010 හා 2011 වසරවල පැවැති ශිෂ්‍යත්ව විභාගවලින් සමත් දරු දැරියන් පිරිසකට සහතික පත් ලබා දීම නිමිත්තෙන් අරලියගහ මන්දිරයේ දී පැවැති උත්සවයක් අමතමින් ජනාධිපතිවරයා මේ බව සඳහන් කළේය.ඉතිහාසයේ පළමු වරට පහේ ශිෂ්‍යත්ව විභාගය සමත් දරු දැරියන් සඳහා සහතිකපත් ප්‍රදානය කෙරුණු අතර ඒ අනුව එක් ප්‍රශ්න පත්‍රයකට ලකුණු 35 බැගින් ප්‍රශ්න පත්‍ර දෙකට ලකුණු 70 ක් හෝ ඊට වඩා ලබාගත් දරුවන් වෙනුවෙන් මේ සහතික පත් ප්‍රදානය සිදු කෙරිණි.මෙහිදී අදාළ ශිෂ්‍යයා හෝ ශිෂ්‍යාව ලබා ගත් ලකුණු ප්‍රමාණය නිශ්චිතව දක්වා විභාග දෙපාර්තමේන්තුව මඟින් සහතිකයක් නිකුත් කර තිබේ. ජනාධිපති මහින්ද රාජපක්ෂ මහතාගේ උපදෙස් අනුව මේ වැඩපිළිවෙළ ක්‍රියාවට නංවන අතර එය ජාතික අධ්‍යාපන කොමිෂමේ නිර්දේශයන්ට යටත් වේ.කුඩා දරුවන් තුළ මානසික පීඩනයක් ඇති කිරීම ඔවුන්ගේ ඉදිරි අධ්‍යාපන ගමනට බාධාවක් බව පෙන්වා දෙන ජනාධිපති මහින්ද රාජපක්ෂ මහතා, ඒ නිසාම විභාග සමතුන් සඳහා සහතිකයක් ලබා දීම ඉතාම වැදගත් බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112054</link>
    <topic>රාවතාවත්ත සිද්ධිය පිළිබඳ සිදුව ඇත්තේ වැරැදි ප්‍රචාරයි</topic>
    <author>වයිමන් හෙට්ටිආරච්චි</author>
    <content>අසරණ බවට පත්වූවන්ට අතිමහත් සේවාවක් ඉටුකරන මොරටුව රාවතාවත්ත මධ්‍යස්ථානය පිළිබඳ සිදුව ඇති වැරැදි ප්‍රචාර නිවැරැදි නොකරන්නේ නම් එළැඹෙන නත්තල් සමයේ පැවැත්වෙන රාජ්‍ය හෝ සංස්ථා උත්සවයකට සහභාගි නොවීමට සිදුවන බව කොළඹ අගරදගුරු මැල්කම් රංජිත් කාදිනල්තුමා දන්වා සිටියි.කොළඹ බොරැල්ලේ පිහිටි අගරදගුරු මන්දිරයේ පෙරේදා (3දා) පැවැති මාධ්‍ය සාකච්ඡාවේදී උන්වහන්සේ මේ බව නිවේදනය කළහ.විවිධ ජීවන ගැටලු මතු වී මානසික අසහනයට පත්වන තරුණ දරුවන්ට මෙන්ම මවුවරුන්ටද සහනශීලි සැනසිල්ල ගෙන දෙන මෙම මධ්‍යස්ථානය පිළිබඳ තොරතුරු නිසි ලෙස නෙබලා නොසොයා ප්‍රචාරයට පත්කිරීම නිසා ශ්‍රී ලංකාව තුළ පමණක් නොව ජාත්‍යන්තරය තුළද වැරදි වැටහීමක් ඇති වී එමගින් කෙරෙන සේවය අවතක්සේරුවට ලක්වීමේ සැකයක් මතුවී ඇති බව ද කාදිනල්තුමා සඳහන් කළේය.උන්වහන්සේ මෙසේද කීහ. මෙම මධ්‍යස්ථානය කතෝලික සභාවට අයත් ආයතනයක්. කන්‍යා මව්වරුනගේ අධීක්ෂණය යටතේ පවතින්නක්. මෙහි නේවාසික පහසුකම් සපයන්නේ අධිකරණය මඟින් යොමුකරන අය සඳහායි. ළමා ආරක්ෂණ අධිකාරිය මඟින් ලබාගන්නා වාර්තාවකට ද අනුවය. අගරදගුරු වශයෙන් මම ද එම ස්ථානයට ගොස් තිබෙනවා. තෙරේසා මව්තුමියගේ නිකාය මඟින් අවුරුදු තිහකට පෙර ආරම්භ වූ මධ්‍යස්ථාන අතරෙන් මෙයත් එකක්. කන්‍යා මව්වරුන් මෙන්ම එහි නියුතු සෙසු අය මහත් කැපවීමකින් යුතුවයි මෙම අසරණ සරණ සේවාව සිදුකරන්නේ. මෙම කාර්යය ක්‍රිස්තියානි ආගමේ මෙන්ම බෞද්ධාගමේ පරමාර්ථවලට ද එකඟයි. මෙහි ප්‍රධාන මව්තුමිය ඉන්දියාවේ සිට මෙහි පැමිණි තැනැත්තියක්. අනියම් ලෙස ගැබ්ගෙන අසරණ බවට පත්වන කාන්තාවන්ට පිහිටවීමත්, උදව් කිරීමත් අපේ වගකීම වෙනවා.මෙතැනට යොමුවන අයගේ ආගම, කුලය හෝ තරාතිරම ගැන හෝ මුදල් හදල් ගැන හෝ ප්‍රශ්න කෙරෙන්නේ නැහැ. කිසිම කෙනෙකුට වරදක් සිදුවන්නේද නැත. මෙවැනි ළමා නිවාස තම රටවලත් ආරම්භ කරන ලෙස අරාබිකරයෙන් පවා ඉල්ලීම් ඉදිරිපත්ව තිබෙනවා.දකුණු කොළඹ අනුනාහිමි, සිරිල් ගාමිණී ප්‍රනාන්දු, කොළඹ අගරදගුරු පදවි අධ්‍යාපන අධ්‍යක්‍ෂ අයිවන් පෙරේරා එම පදවියේ ජනසන්නිවේදන අධ්‍යක්‍ෂ බෙනඩික්ට් ජෝශප් පියවරු ද නොයෙල් ඩයස් යන පියතුමන්ලාද නීතීඥ නෙවිල් අබේරත්න, අයිවන් විදානාරච්චි මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112055</link>
    <topic>මාගම්පුර වරාය ආශි‍්‍රතව කම්හල් හතරක්</topic>
    <author/>
    <content>හම්බන්තොට මාගම්පුර මහින්ද රාජපක්ෂ වරාය ආශි‍්‍රතව කර්මාන්ත ශාලා 4ක වැඩ ආරම්භ කිරීම ඊයේ (4) සිදු කෙරිණි.ඇමරිකානු ඩොලර් මිලියන 6773ක වියදමින් මේ කර්මාන්ත ශාලා ඉදිකෙරේ. සීනි, පොහොර, සිමෙන්ති සහ රසායනික කර්මාන්ත ශාලා 04ක් ඉදිකෙරෙන අතර මේ මගින් ඍජු රැකියා අවස්ථා 885ක් උදාකෙරේ.ආයෝජකයින් 17 දෙනෙකු ආයෝජනය කිරීම සඳහා ව්‍යාපෘති යෝජනා ඉදිරිපත් කර ඇති අතර තාක්ෂණික හා මුල්‍ය ඇගයීම් අනුව ශ්‍රී රේණුකා සුගර් සමාගම, හේලීස් සමාගම, කට්ටා සිමෙන්ති (පකිස්තාන) සමාගම සහ පාර්ක් එනර්ජි පුද්ගලික සමාගම සඳහා පළමු අදියර යටතේ අනුමැතිය ලබා දී තිබේ.කඩිනමින් ඉදිකිරීම් කටයුතු අවසන් කිරීමට නියමිත මේ සමාගම් හතරෙහි ඉදිකිරීම් කටයුතු වරාය හා මහාමාර්ග නියෝජ්‍ය අමාත්‍ය රෝහිත අබේගුණවර්ධන මහතාගේ ප්‍රධානත්වයෙන් සහ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ඇතුළු මැති ඇමැතිවරුන්ගේ සහභාගීත්වයෙන් ඊයේ (04) පෙරවරුවේ හම්බන්තොට මාගම්පුර මහින්ද රාජපක්ෂ වරාය පරිශ්‍රයේ දී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112056</link>
    <topic>මෙවර සා.පෙළට තුන් ලක්‍ෂ අසූපන්දාහක්</topic>
    <author>සමන්මලී පි‍්‍රයශාන්ති</author>
    <content>මෙවර අධ්‍යයන පොදු සහතික පත්‍ර සාමාන්‍ය පෙළ විභාගයට පාසල් අයදුම්කරුවෝ තුන්ලක්‍ෂ අසූපන්දහසක් පෙනී සිටිති.මෙතරම් විශාල සිසුන් පිරිසක් පෙනී සිටින ප්‍රථම අවස්ථාවද මෙය වේ.අ.පො.ස. සාමාන්‍ය පෙළ විභාගයට ගියවර පෙනී සිටි අපේක්‍ෂකයන්ගෙන් එක්ලක්‍ෂ අනූඑක්දහසක් උසස් පෙළ හැදැරීමට සුදුසුකම් ලැබූහ. ඉන් එක් ලක්‍ෂ හතලිස් දෙදහසක් විශ්වවිද්‍යාල ප්‍රවේශයට සුදුස්සෝ වූහ.එහෙත් විශ්වවිද්‍යාලවලට බඳවාගනු ලැබුවේ සිසුන් 22000ක් පමණි. ප්‍රවෘත්ති දෙපාර්තමේන්තුවේ පැවති ප්‍රවෘත්ති සාකච්ඡාවකදී විභාග කොමසාරිස් ජනරාල් අනුර එදිරිසිංහ මහතා මේ කරුණු අනාවරණය කළේය. සිසුන් සමත්වීමේ ප්‍රතිශතය 61.5% දක්වා වැඩි වී තිබෙන බවත් මීට පෙර එහි ප්‍රතිශතය වුණේ සියයට පනහක් පමණ බවත් එදිරිසිංහ මහතා අවධාරණය කෙළේය.මෙවර පහ ශිෂ්‍යත්ව විභාගය පිළිබඳ අදහස් දැක්වූ එදිරිසිංහ මහතා එම විභාගයෙන් සිසුන් 190000ක් 70ට වැඩි ලකුණු ප්‍රමාණයක් ලබාගෙන තිබෙන බව කීය. 2010 දී එය 180000 ක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112057</link>
    <topic>ආබාධිතයන්ට වෙනම රථ ගාලක්</topic>
    <author>පණ්ඩුක සමරසේකර</author>
    <content>ආබාධිත පුද්ගලයන් භාවිතා කරන රථ වාහන හඳුනා ගැනීම සඳහා විශේෂ සලකුණක් හදුන්වාදෙන බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.මේ සම්බන්‍ධයෙන් පොලිස්පතිවරයාගේ අත්සනින් යුත් චක්‍රලේඛයක් සියලුම පොලිස්ථාන වෙත ඉදිරි සතියේදී නිකුත් කෙරේ.මේ අනුව ආබාධිත පුද්ගලයන් පදවන සහ රැගෙන යන රථ වාහනවලට එම පුද්ගලයා ලියාපදිංචි පොලිස්ථානය විසින් මේ විශේෂිත වූ සළකුණ නිකුත් කරන අතර එම රථවාහන නැවැත්වීම සඳහා ද වෙනමම නැවතුම්පොළක් වෙන්කරන බවද පොලිස් අධිකාරීවරයා පැවසීය.මහ නගර සභා නගරසභා සුළු නගර සභ පළාත් සභා මට්ටමින් මෙය ඉදිරියේදී ක්‍රියාත්මක වන බවද පොලිස් මාධ්‍ය ප්‍රකාශකවරයා “ දිනමිණ” කළ විමසීමකදී පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112058</link>
    <topic>තෙල් ටැංකිය පීලි පනී</topic>
    <author/>
    <content>අසේල කුරුළුවංශ,සොරණාතොට සමූහ සහ හැටන් සමූහනාවලපිටිය සිට කොටගල දක්වා ඉන්ධන රැගෙන ගිය භාණ්ඩ ප්‍රවාහන දුම්රියක ඉන්ධන ලීටර 5200 ක් සහිත ටැංකියක් ඊයේ (4) අලුයම 2.40 ට පමණ දෙකිඳ ප්‍රදේ්ශයේ දී පීලි පැන පෙරළීමෙන් විශාල ඉන්ධන කාන්දුවක් සිදුව තිබේ.මේ හේතුවෙන් උඩරට දුම්රිය ගමනා ගමනය කොළඹ සිට නාවලපිටිය දක්වාත් බදුල්ලේ සිට හැටන් දක්වාත් සීමා කෙරිණි.තෙල් ටැංකිය පෙරළීමෙන් දුම්රිය මාර්ගයට ද දැඩි අලාභ හානි සිදුව ඇත. පෙරළී ගිය ඉන්ධන ටැංකිය අඩි 30 ක පමණ බෑවුම් ප්‍රදේශයකට තල්ලු වී යෑමේ අවදානමක් පවතින බැවින් එය යළි පීලිගත කිරීම සඳහා කොළඹ සිට විශේෂ දොඹකරයක් ගෙන ආ යුතු බව නාවලපිටිය දුම්රිය ප්‍රාදේශීය අධිකාරි සී. එන්. රණසිංහ මහතා කීය.ටැංකියේ ඇති ඉන්ධන වහා ඉවත්කර ගන්නා ලෙස දුම්රිය දෙපාර්තමේන්තුව මගින් කොටගල ඛනිජ තෙල් නීතිගත සංස්ථා කාර්යාලයට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n1112059</link>
    <topic>උතුර-නැඟෙනහිරට නිවාස 49000ක්</topic>
    <author>මහින්ද අලුත්ගෙදර</author>
    <content>ඉන්දීය රජයේ ආධාර මත උතුරු හා නැඟෙනහිර පළාත්වල නිවාස 49000 ක් ඉදිකිරීම සඳහා එරට අමාත්‍ය මණ්ඩලයේ අනුමැතිය ලැබී තිබේ.අභ්‍යන්තර වශයෙන් අවතැන්වීමෙන් පසුව නැවත පදිංචි කළ හා ඉන්දීය සම්භවයක් සහිත ශ්‍රී ලාංකික ද්‍රවිඩ ජාතිකයන් වෙනුවෙන් මෙම නිවාස ඉදිකෙරෙන අතර ඒ වෙනුවෙන් වෙන්කර තිබෙන මුදල ඇමෙරිකානු ඩොලර් මිලියන 260 (ශ්‍රී ලංකා රුපියල් මිලියන 29400) බව විදේශ කටයුතු අමාත්‍යාංශය පවසයි.මෙම නිවාස ඉදිකිරීමේ ව්‍යාපෘතිය අදියර තුනක් යටතේ ක්‍රියාත්මක කෙරෙන අතර නව නිවාස 38000 ක් ඉදිකිරීම, නිවාස 5000 ක් ප්‍රතිසංස්කරණය කිරීම හා තවත් නිවාස 6000 ක් නියෝජිත ආයතන මගින් ඉදිකිරීම මේ යටතේ සිදුවන බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්‍ෂ ජනරාල් සරත් දිසානායක මහතා “දිනමිණ” ට පැවැසීය.මෙම නිවාස ඉදිකිරීමේ කටයුතු ඒ ඒ නිවාසලාභීන් විසින්ම ක්‍රියාවට නැංවිය යුතු වන අතර ඒ සඳහා අවශ්‍ය තාක්ෂණික සහාය සපයනු ඇත. මෙම නිවාස ඉදිකිරීම හා ප්‍රතිසංස්කරණය කිරීම වෙනුවෙන් අවශ්‍ය මුදල් ඉන්දීය මහ කොමසාරිස් කාර්යාලය හරහා ඒ ඒ නිවාසලාභීන්ගේ බැංකු ගිණුම්වලට සෘජුවම බැර කෙරේ.ජනාධිපති මහින්ද රාජපක්‍ෂ මහතා ඉන්දියාවේ කළ නිල සංචාරය අතරවාරයේ එරට අගමැති ආචාර්ය මන් මෝහන් සිං මහතා සමඟ පැවැති සාකච්ඡාවේදී ඉන්දීය අගමැතිවරයා දුන් පොරොන්දුවකට අනුව මෙම නිවාස ව්‍යාපෘතිය ක්‍රියාත්මක කෙරේ. මෙය නිවාස 50000 ක දැවැන්ත ව්‍යාපෘතියක් වන අතර එයින් නිවාස 1000 ක ඉදිකිරීම් කටයුතු දැනටමත් ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n11120510</link>
    <topic>ගුරු හිඟයට පිළියම් ගේන්න කාලයට ගැලපෙන ගුරුවරුන් නිර්මාණය කරන වැඩපිළිවෙළක්</topic>
    <author>සමන්මලී ප්‍රියශාන්ති</author>
    <content>මෙරට පවතින ගුරු හිඟයට පිළියම් යෙදීම සඳහා කාලයට, වෙළෙඳපොළට ගැලපෙන ගුරුවරුන් නිර්මාණය කිරීමේ වැඩපිළිවෙළක් ආරම්භ කිරීමට උසස් අධ්‍යාපන අමාත්‍යංශය පියවර ගෙන ඇත.ඒ අනුව කොළඹ විශ්වවිද්‍යාලයෙන් සිසුන් 112 දෙනකු හා විවෘත විද්‍යාලයෙන් සිසුන් 7 දෙනකු පළමු අදියරට දායක කර ගැනෙන අතර ඔවුන්ට තොරතුරු තාක්ෂණය, ළමා මනෝවිද්‍යාව, ඉගැන්වීම, සාර්ථක ගුරුවරයකු වීමේ මඟ ආදී මාතෘකා යටතේ අධ්‍යාපනය ලබා දීමට අපේක්ෂා කෙරේ.මේ පිළිබඳ ව උසස් අධ්‍යාපන ඇමැති එස්.බී.දිසානායක මහතා අධ්‍යාපන අමාත්‍යාංශයේ ලේකම්වරයා සමඟ සාකච්ඡා කර තිබෙන අතර රාජ්‍ය පරිපාලන අමාත්‍යාංශය, පුද්ගලික ආයතන මෙන්ම තොරතුරු තාක්ෂණ ආයතන කිහිපයක් සමඟද සාකච්ඡා කිරීමට නියමිතය. මෙම වැඩපිළිවෙළ යටතේ ගුරුවරුන් මෙන්ම රාජ්‍ය පරිපාලනයට අවශ්‍ය නිලධාරීන් ද බිහි කෙරෙන අතර විශේෂයෙන් විද්‍යා, ගණිත, තොරතුරු තාක්ෂණ,ගුරුවරු බිහි කිරීම කෙරෙහි අවධානය යොමු කෙරේ.මේ වන විට අධ්‍යාපන ක්ෂේත්‍රයේ ගුරු හිගයක් පවතින බවත් එය අවම කිරීම සඳහා දායකවීමත් රැකියා විරහිතව සිටින උපාධිධාරීන්ට රැකියා ලබා දීමත් අරමුණු කර ගෙන මෙම වැඩපිළිවෙළ ක්‍රියාත්මක කරන බවත් උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න මහතා කීවේය. මෙම වැඩපිළිවෙළ සියලු විශ්වවිද්‍යාලවල ක්‍රියාත්මක කළ යුත්තේ කෙසේද යන්න පිළිබඳව උපකුලපතිවරුන් සමඟ ඉදිරියේදී සාකච්ඡා කරන බවත් හෙතෙම පැවසීය.ලබන වසරේ දී මෙම වැඩපිළිවෙළ ක්‍රියාවට නංවන බවත් ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n11120511</link>
    <topic>අනුරපුර බුද්ධ ශ්‍රාවක සරසවියෙන් ශ්‍රී සම්බුද්ධත්ව ජයන්ති සැමරුමට අන්තර්ජාතික සමුළුවක්</topic>
    <author>සමන්මලී ප්‍රියශාන්ති</author>
    <content>දෙදහස් හයසිය වැනි ශ්‍රී සම්බුද්ධත්ව ජයන්තිය සැමරීම සඳහා අන්තර්ජාතික සමුළුවක් පැවැත්වීමට අනුරාධපුර බුද්ධශ්‍රාවක භික්ෂු විශ්වවිද්‍යාලය කටයුතු සංවිධාන කර තිබේ.බුදු සමයට ඇති සහශ්‍රීය අභියෝග මැයෙන් පැවැත්වෙන මෙම අන්තර්ජාතික සමුළුවට ඇමරිකා එක්සත් ජනපදය, කැනඩාව, බ්‍රිතාන්‍යය, ඉන්දියාව, චීනය වැනි රටවල් ගණනාවකින් ලිපි සාරාංශ 200කට වැඩි සංඛ්‍යාවක් ලැබී තිබේ.මෙයින් ලිපි 111 ක් මේ සමුළුවට ඉදිරිපත් කරන අතර ඒවා සාකච්ඡාවට බඳුන් කර අභියෝග හඳුනා ගැනීමට මෙන්ම එම අභියෝගවලට මුහුණ දෙන ආකාරය පිළිබඳව එකඟතාවයන්ට පැමිණීමට අපේක්ෂා කෙරේ.පෙර අපර දෙදිග අධ්‍යත්මික නායකයින්, උගතුන්, බුද්ධිමතුන් රැසක් මෙම සමුළුවට සහභාගී වන අතර චීනය, ඉන්දියාව, බුරුමය, වියට්නාමය, තායිලන්තය, සිංගප්පුරුව, එංගලන්තය, ලාඕසය වැනි රටවලින් මොවුන් දිවයිනට පැමිණේ. මෙම සමුළුව පිළිබඳ දැනුවත් කිරීමේ මාධ්‍ය හමුවක් උසස් අධ්‍යාපන ඇමැති එස්. බී. දිසානායක මහතාගේ ප්‍රධානත්වයෙන් පැවැති අතර එහිදී ඇමැතිවරයා ප්‍රකාශ කළේ බෞද්ධ අධ්‍යයන කටයුතු පිළිබඳ පර්යේෂණ, සාකච්ඡා මෙන්ම සංගායනා පැවැත්වීමට හොඳ ම ස්ථානය ශ්‍රී ලංකාව බවයි. බෞද්ධ දර්ශනය ග්‍රන්ථාරූඪ කිරීමේ කාර්යය මුලින්ම කළේ ශ්‍රී ලංකාවයි. ජාත්‍යන්තර වශයෙන් බෞද්ධ දර්ශනය පිළිබද බුද්ධිමතුන් රැසක් ශ්‍රී ලංකාවේ සිටිනවා. අනෙකුත් රටවල් වලට සාපේක්ෂව මෙවැනි සමුළුවක් පවත්වන්නට ශ්‍රී ලංකාව සුදුසු වන්නේ ඒ නිසා යැයි ද දිසානායක මහතා කීවේය. මෙහිදී අදහස් දැක් වූ අනුරාධපුර බුද්ධශ්‍රාවක භික්ෂු විශ්වවිද්‍යාලයේ මහෝපාධ්‍යාය මහාචාර්ය තුඹුල්ලේ සීලක්ඛන්ධ ස්වාමීන් වහන්සේ, “සම්බුද්ධත්ව ජයන්ති වර්ෂය ප්‍රකාශයට පත් කිරීමෙන් පසු අපි බුදු දහමේ චිරස්ථිතිය වෙනුවෙන් වසර 5 ක කාලයකට උපාය මාර්ගික සැලැස්මක් ක්‍රියාත්මක කිරීමට පියවර ගත්තා. ඉන් පළමු කාර්යය වශයෙන් දැයට කිරුළ ප්‍රදර්ශනයට සමගාමීව පෙබරවාරි මාසයේදී මෙම අන්තර්ජාතික සමුළුව පවත්වනවා” යැයි කීහ.මහිදී මහාචාර්ය පාතේගම ඥොනීස්සර හා ආචාර්ය මිරිස්වත්තේ විමලඤාණ ස්වාමීන් වහන්සේ ද අදහස් දැක්වුහ. විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා ද මෙයට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n11120512</link>
    <topic>ලබන වසරේ සිට නව අධ්‍යාපන පනතක්</topic>
    <author>සමන්මලී පි‍්‍රයශාන්ති</author>
    <content>ලබන වසර මැද සිට නව අධ්‍යාපන පනතක් ක්‍රියාත්මක කරන බව අධ්‍යාපන අමාත්‍යාංශයේ අතිරේක ලේකම් (පාලන) එස්. යූ. විජේරත්න මහතා පවසයි.ජාතික අධ්‍යාපන ප්‍රතිපත්ති රාමුවක් ක්‍රියාත්මක කළ හැකි වන සේ අධ්‍යාපන ඇමැති බන්දුල ගුණවර්ධන මහතාගේ මැදිහත්වීමෙන් සකස් කළ මේ නව අධ්‍යාපන පනත ඉතා නුදුරේ දී කතානායකවරයා වෙත භාර දීමට නියමිත බවත් ඒ මහතා කීවේය.අදාළ පනත් කෙටුම්පත පිළිබඳව අධ්‍යාපනය සඳහා වූ විශේෂ පාර්ලිමේන්තු කාරක සභාව මේ වන විට විසිපස් වතාවක් සාකච්ඡා කර තිබෙන බවත් විජේරත්න මහතා කීය.අධ්‍යාපනයට සම්බන්ධ නියෝජිතයන්, විවිධ ආයතන, විද්වතුන් සහ වෙනත් නියෝජිතයන් සමඟ ද මේ නව පනත ගැන සාකච්ඡා කර ඇතැයි ද හෙතෙම ප්‍රකාශ කළේ ය.දැනට මේ පනත නෛතික කටයුතු සඳහා නීති කෙටුම්පත් දෙපාර්තමේන්තුව වෙත යොමු කර තිබෙන අතර නෛතික කටයුතු නිමා වූ විගස පාර්ලිමේන්තුවේ දී සම්මත කොට ගෙන 2012 වසර මැද සිට නව පනත ක්‍රියාත්මක කරන බවත් විජේරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n11120513</link>
    <topic>සංචාරයට සුදුසුම රටක් ශ්‍රී ලංකාව</topic>
    <author>සුභාෂිනී සේනානායක,අනුෂා ගුරුසිංහ</author>
    <content>ලෝකයේ සංචාරය කරන සංචාරකයකු තෝරාගත යුතු රටවල් හය අතරට ලෝක ප්‍රකට නැෂනල් ජියෝග්‍රැෆි සඟරාව ශ්‍රී ලංකාව නම් කර තිබේ.එම සඟරාවේ නවතම කලාපය වන නොවැම්බර් දෙසැම්බර් කලාපයේ මේ බව සඳහන් කර ඇත. ලොව සංචාරය කළ යුතු හොඳම සෙසු රටවල් ලෙස ජර්මනිය, අයිස්ලන්තය, ස්පාඤ්ඤය සහ උතුරු කොලොම්බියාව, නම් කර තිබේ.එම රටවල සුන්දර වෙරළ තීරය, අතීත උරුමයන්, පෞරාණික නටබුන් ඇතුළු නැරැඹිය යුතු ස්ථාන විශාල ප්‍රමාණයක් ඇති බවද නැෂනල් ජෝග්‍රොෆි සඟරාව පෙන්වා දේ.මෙලෙස ප්‍රමුඛ වර්ගීකරණයකට ශ්‍රී ලංකාව වර්ගීකරණය කර ඇති මේ සඟරාව ශ්‍රී ලංකාවේ පොහොය උත්සව, දඹුල්ල විහාරය, මහනුවර ශ්‍රී දළදා මාලිගාව, යාල වනෝද්‍යානයේ දිවියන් සහ නුවරඑළියේ ග්‍රෑන්ඩ් ඔරියන්ට් හෝටලය පිළිබඳවත් විශේෂයෙන් සඳහන් කර තිබේ.මේ වසරේ නොවැම්බර් මාසය වන විට සංචාරකයන් 7,59000 මෙරටට පැමිණ ඇති අතර 2012 වසරේ ඉලක්කය සංචාරකයන් 950000 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=n11120514</link>
    <topic>මැතිසබයටත් ළඟදීම ඊ</topic>
    <author>සුභාෂිනි සේනානායක</author>
    <content>ශ්‍රීලංකා පාර්ලිමේන්තුව ඊ පාර්ලිමේන්තුවක් බවට පත්කිරීමට පියවර ගනී.මේ සඳහා පළමු අදියර යටතේ රුපියල් මිලියන 25 ක් වෙන් කර ඇති බව ශ්‍රී ලංකා පාර්ලිමේන්තුවේ නියෝජ්‍ය කතානායක චන්දිම වීරක්කොඩි මහතා “දිනමිණ” ට පැවැසීය. කතානායක චමල් රාජපක්‍ෂ මහතාගේ උපදෙස් පරිදි විද්‍යුත් පාර්ලිමේන්තුවක් බවට ශ්‍රී ලංකා පාර්ලිමේන්තුව පත් කිරීමට පියවර ගත් බව නියෝජ්‍ය කතානායකවරයා “දිනමිණ” ට කීය.මේ සඳහා වන ටෙන්ඩරය ඉදිරි සති කීපයේදී ඉදිරිපත් කිරීමට නියමිතය.සෑම මන්ත්‍රීවරයකුම අසන ලද සියලු ප්‍රශ්න හා ඒවාට ලැබුණු පිළිතුරු, අදාළ ස්ථාන සහ සභාගත කරන ලද ලිපි ලේඛන මෙන්ම මන්ත්‍රීවරුන්ගේ වැටුප් සහ තොරතුරු මේ වන විටත් අන්තර්ජාලය ඔස්සේ ලබා ගැනීමට කටයුතු යොදා ඇතැයි ද නියෝජ්‍ය කතානායකවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112051</link>
    <topic>නාරම්මල කෝටිපති ව්‍යාපාරිකයා ඝාතනයේ සැකකරු ජීවිතාන්තය දක්වා සිරදඬුවම් ලැබූ අයෙක්</topic>
    <author>සටහන හා ඡායාරූප- චමින්ද විදානගේ නාරම්මල සමූහ</author>
    <content>ඔහු ශ්‍රී ලංකාවේ කුකුළු මස් හා බිත්තර අලෙවියේ නම රැන්දු ප්‍රසිද්ධ ව්‍යාපාරිකයෙකි. රටේ කුකුළු බිත්තර වල මිල තීරණය කිරීමේ කාර්යයේදී ඔහු සුවිශේෂී සාධකයකි. නාරම්මල කිවුල්ගල්ල මිණිකුකුල වත්තේ අතිසාර්ථකව පවත්වාගෙන ගිය නුගහේන සත්ව ගොවිපළේ හිමිකරු වන මොහු නමින් සුරියආරච්චිලාගේ වසන්ත ශ්‍රී විජයබාහු (52) ය.සාර්ථකව සිය ව්‍යාපාරය පවත්වාගෙන යමින් රටේ ජනප්‍රිය ව්‍යවසායකයෙක් වූ වසන්තට සාර්ථකව සිය පවුල් ජීවිතය ගත කිරීමට නොහැකි විය.තිදරු පියකු වූ වසන්තගේ පවුල් ජීවිතය කෙතරම් අසාර්ථක වූවාද කිවහොත් වසන්තට ඒ හේතුව නිසාම ජීවිතයෙන් වන්දි ගෙවන්නටද සිදු විය.පසුගිය ජුනි මස 5 වැනි දින රාත්‍රියේ නුගහේන සත්ව ගොවිපළ භූමියේදීම වසන්ත කපා කොටා ඝාතනය කර තිබූ අතර ඔහුගේ ඝාතනය අබිරහසක් බවට පත් විය.2011. 06. 05 දින රාත්‍රි 1.00 ට පමණ නාඳුනන පිරිසක් විසින් ඝාතනය කෙරුණු මේ ව්‍යාපාරිකයා පිළිබඳව නොයෙක් ආරංචි පැතිර යමින් තිබුණි. එහෙත් අපරාධයක් සිදු කළ පුද්ගලයකුට නීතියෙන් ගැලවීමක් නොමැත.සිද්ධිය වී මාස 05 ක් ගත වන්නටත් ප්‍රථම මෙම සැකකරුවන් හඳුනාගෙන අත්අඩංගුවට ගැනීමට නාරම්මල පොලිසිය සමත් විය. පොලිසිය පවසන අන්දමට වසන්තගේ ඝාතනයට සම්බන්ධ සැකකරුවන් අත්අඩංගුවට ගෙන ඇත්තේ මෙසේය.වසන්ත ශ්‍රී විජයබාහු ගනේමුල්ල ප්‍රදේශයේ පදිංචිකරුවෙකි. ඔහු නාරම්මල මිණිකුකුල වත්තේඅක්කර හතක පමණ ඉඩමක් මිලදී ගෙන කුකුළු මස් හා බිත්තර නිෂ්පාදනය කරන ගොවිපළක් පවත්වාගෙන ගොස් ඇත. ඔහුගේ වයස අවුරුදු 37 දී පමණ ඔහුට වඩා වසර ගණනාවකින් බාල තරුණියක හා විවාහ වීය. ඇය පාණදුර ප්‍රදේශයේ පදිංචිකාරියකි.නිතර ගැටුම්මේ දෙදෙනා විවාහයෙන් පසුව නිට්ටඹුව ප්‍රදේශයේ පදිංචිව සිට ඇති අතර වසන්තට දාව පුතුන් දෙදෙනකු හා දියණියක සිටිති. පොලිසිය පවසන පරිදි වසන්ත සහ බිරිය ඔවුන් දෙදෙනා අතර නිතර ගැටුම් සිදුවී ඇත. වයස් පරතරයද මේ ප්‍රශ්නයට මුල් වන්නට ඇතැයි පොලිසිය කියයි. නාරම්මල සිය ව්‍යාපාරික ස්ථානයේ තට්ටු තුනක ගොඩනැගිල්ලක ඉහළ මාලයේ නැවතී සිටි වසන්ත සිය බිරිය හා දරුවන් බැලීමට වරින් වර ගිය බව කියැවේ. මේ අතර ගොවිපළේ වැඩට සිටි අයකු හා තම බිරිය අතර වූ සබඳතාවක් කන වැකැණු වසන්ත එම සේවකයා සිය ගොවිපළෙන් පන්නා දමා ඇත.එනමුත් මේ සේවකයා හා වසන්තගේ බිරිය අතර මේ අනියම් සබඳකම කාලයක් තිස්සේ පැවැති බව බොහෝ දෙනෙක් පවසති. මේ පුද්ගලයා යුද හමුදාවෙන් පලා ආ අයෙකි.ඝාතන සැලැසුමක්කාලය මෙසේ ගෙවී යද්දී වසන්ත ඝාතනය කිරීමේ සැලැසුමක් ක්‍රියාත්මක වී ඇතැයි පොලිසිය කියයි.ගොවිපළ ගැන හොඳින් දන්නා සැකකරු දිනක් වසන්තට අනතුරක් සිදු කිරීමේ අටියෙන් ගොවිපළ වෙත පැමිණ වසන්තට කථා කර ඇතත් ඔහු සිටි කාමරයෙන් එළියට නොඒම නිසා සිය උත්සාහය අසාර්ථක වී තිබේ. කෙසේ නමුදු වසන්තගේ බිරිය සහ සැකකරු ව්‍යාජ ලියකියවිලි සාදාගෙන සිංගප්පූරුවටම ගමන් කර ඇත්තේ මෙම සිදුවීමට සති කිහිපයකට ඉහත දීය.පසුව මෙම සැකකරු හා වසන්තගේ බිරිය ලංකාවට පැමිණ දරුවන්ද රැගෙන නැවත වතාවක් සිංගප්පූරු බලා පිටත්ව ගොස් ඇත. මේ සඳහා අවශ්‍ය ව්‍යාජ ලියකියැවිලි සකස් කරදී ඇත්තේ නිට්ටඹුව ප්‍රදේශයේ විහාරස්ථානයකිනි.ටික කලකට පසුව සැකකරු නැවත ලංකාවට පැමිණ සිය ඥාතින් තිදෙනකු හා එක්වී මේ අපරාධය සැලැසුම් කළා දැයි පොලිසිය සොයාගෙන යයි.සැලසුමට අනුව කඩු පොලු හා පිහි රැගෙන 2011. 06. 05 දින රාත්‍රි 11 ට පමණ නාරම්මල කිවුල්ගල්ල ප්‍රදේශයට පැමිණ ඇත. ගොවිපළේ සේවය කළ සේවකයෙක් එයට ආසන්නයේ පදිංචිව සිටි සේවකයාගේ දෑත් පිටුපසට කර බැඳ දැමූ කල්ලිය ඔහුට පහරදී ගොවිපළ වෙත ගෙනවිත් ඔහුගේ ඥාතියකුට කරදරයක්යැයි පවසා වසන්ත එළියට ගැනීමට උත්සාහ කර ඇත.කඩු පොලුඒත් මුරකරුවකු වසන්ත සිටි නිවාසයේ පහළ මාලයේ සිටි බවද පැවැසේ. සේවකයා කෑ ගසමින් සිය ස්වාමියා අමතා තමාගේ ඥාාතියාට වූ කරදරය පවසා ඇත. මිනිත්තු කිහිපයකට පසුව සිය කාමරයෙන් එළියට පැමිණි වසන්තට කල්ලිය කඩු පොලු වලින් පහරදී අමානුෂික ලෙස ඝාතනය කර ඇත. මේ අවස්ථාවේ පහළ මාලයේ සිටි මුරකරු එම ස්ථානයට පැමිණ ඇති අතර ඔහුටද මොවුන් පහරදී ඇත. සැකකරුවන් පළා ගිය අතර පුරා මාස පහක් යනතුරුත් සිද්ධියේ සුලමුල සොයා ගත නොහැකි විය.දිගින් දිගටම ලැබෙන හෝඩුවාවන් ඔස්සේ පරීක්ෂණ පැවැත්වූ කුලියාපිටිය අපරාධ පරීක්ෂණ ඒකකයේ නිලධාරීන්ට පසුගියදා සැකකරු අත්අඩංගුවට ගැනීමට හැකිව ඇත්තේ නිට්ටඹුව ප්‍රදේශයේ විහාරස්ථානයකදීය. ඔහුව අත්අඩංගුවට ගන්නා අවස්ථාවේ අත්බෝම්බයක් පෙන්වා පලා යාමට උත්සාහ දරා ඇත. පසුව ඔහු අත්අඩංගුවට ගෙන ප්‍රශ්න කිරීමේදී තොරතුරු රැසක් අනාවරණය කර ගැනීමට පොලිසියට හැකිවී ඇත.අමෙරිකාවට යාමටමොවුන්ගෙන් ලද තොරතුරු අනුව ගොවිපළ භූමියේ පොළොව යට වළලා තිබූ කඩුවක් අඩි 10 ක යකඩ පොල්ලක් පිහියක් පොලිසිය විසින් සොයා ගෙන ඇත. මේ සැකකරු හා වසන්තගේ බිරිය හා දරුවන් අමෙරිකාවට යාමට සැලැසුම් කර ඇත.පොලිසිය පවසන පරිදි මේ සිද්ධියේ ප්‍රධාන සැකකරුට විරුද්ධව අනුරාධපුර මහා අධිකරණය මගින් බරපතළ වැඩ සහිතව ජීවිතාන්තය දක්වා සිර දඬුවමක් ලබාදී ඇත. මොහු අපරාධ රැසකට සම්බන්ධ අයකු බවද පැවසේ.වසන්ත මහතා විවාහ වී සිිටි කාන්තාව ටෙලිනාට්‍ය කිහිපයක රඟපා ඇත. විවාහ වී දරුවන් ලැබූ පසුව එම වෘත්තියෙන් ඉවත්ව නිට්ටඹුව ප්‍රදේශයේ පදිංචිව සිට ඇත. දිනක් ඇය නුගහේන ගොවිපළට පැමිණි විට වසන්තගේ කාමරයේ අවු. 40 පමණ කාන්තාවක සිටිනු දැක මහත් කම්පනයට පත්ව ඇති බවද කියති.කෙසේ හෝ මෙම ඝාතනයේ සැකකරුවන් අල්ලා ගැනීමට කටයුතු කළ පොලිස් පරීක්ෂක කසුන් විජේසේකර මහතා ඇතුළු කණ්ඩායම යාචකයන් ලෙස වෙස් වලාගෙන කාලයක් තිස්සේ පරීක්ෂණ සිදුකර ඇත.අත්අඩංගුවට පත් මේ ඝාතනයේ ප්‍රධාන සැකකරු ද විවාහ කිහිපයක් සිදු කර ගෙන ඇති දරුවන් සිටින පුද්ගලයකු බව පොලිසිය කියයි. මුලින් අසල වූ එළවළු කඩයක අයිතිකරු මෙයට හවුල් බව ප්‍රකාශ කරමින් පොලිසිය නොමඟ යැවීමට සැකකරුවන්ට සම්බන්ධ කණ්ඩායම කටයුතු කළ බවත් පොලිසිය කියයි.සිද්ධියට සම්බන්ධ සැකකරුවන් පස් දෙනකු හා භාණ්ඩ කුලියාපිටිය මහේස්ත්‍රාත් අධිකරණය වෙත ඉදිරිපත් කිරීමට කටයුතු යොදා ඇත.එවකට වයඹ දිශාව භාරව කටයුතු කළ නියෝජ්‍ය පොලිස්පති ජගත් අබේසිරි ගුණවර්ධන, වත්මන් වයඹ පළාත් භාර ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර වයඹ පළාත් නියෝජ්‍ය පොලිස්පති රවි විජේගුණවර්ධන කුලියාපිටිය කොට්ඨාස භාර ජ්‍යෙෂ්ඨ පොලිස් අධිකාරී එස්. පී. සිරිවර්ධන, කුලියාපිටිය සහකාර පොලිස් අධිකාරී ධ්ධ්ධ් පියසිරි ප්‍රනාන්දු, කොට්ඨාස අපරාධ පරීක්ෂණ අංශයේ ස්ථානාධිපති පො. ප. කසුන් විජේසේකර, උ. පො. ප. තිස්ස බණ්ඩාර, පො. සැ. වික්‍රමනායක, පො. සැ. විමලසුරේන්ද්‍ර, උ. පො. ප. චන්ද්‍ර ජයරත්න, පො. සැ. ප්‍රියන්ත, පො. සැ. ජයන්ත යන මහත්වරු ඇතුළු කණ්ඩායමක් පරීක්ෂණ මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112052</link>
    <topic>මැලේසියා රැකියා පෙන්වා මුදල් වංචා කළැයි අඹු-සැමියන්ට රුපියල් ලක්‍ෂ විස්සක් ඇප</topic>
    <author>අලව්ව විශේෂ – ඒ. කීර්තිසිංහ</author>
    <content>මැලේසියාවේ රැකියා ලබාදෙන බව කියමින් වංචනික ලෙස රුපියල් ලක්‍ෂ ගණනක් ලබා ගත් බවට චෝදනා ලැබ අධිකරණයේ පෙනී සිටි අඹු සැමි යුවළකට වරකාපොළ මහේස්ත්‍රාත් ඒ. ඇම්. ඇම්. චාසිංහ මහතා රුපියල් ලක්‍ෂ 10 බැගින් ලක්‍ෂ 20 ක් ඇප නියම කෙළේ ය.මෙහි පැමිණිල්ල ඉදිරිපත් කරන ලද්දේ ශ්‍රී ලංකා විදේශ සේවා කාර්යාංශය මගිනි.විත්තිකරුවන් වෘත්තිකයන් විදේශ ගත කිරීම සඳහා ශ්‍රී ලංකා විදේශ සේවා කාර්යාංශයේ ලියාපදිංචි නැතැයි ද, මොවුන් විසින් නීති විරෝධී ලෙස යැවූ කිහිප දෙනෙක් මැලේසියාවේ අතරමංවී ඇතැයි ද පැමිණිල්ලේ සඳහන් විය.මේ සම්බන්ධයෙන් ඔවුන්ගේ ඥාතීන් විසින් විදේශ සේවා කාර්යාංශය වෙත කරන ලද පැමිණිල්ලක් අනුව රහස් පොලිසිය විසින් මේ යුවළ අත්අඩංගුවට ගෙන ඇත.නඩු විභාගය අවසන් වන තෙක් ඔවුන්ගේ ජාතික හැඳුනුම් පත් සහ විදේශ ගමන් බල පත්‍ර ද උසාවිය බාරයට ගන්නා ලෙස නියම කළ මහේස්ත්‍රාත් වරයා ඉහත ඇප නියම කරමින් නඩුව ඉදිරියට කල් දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112053</link>
    <topic>සැමියාට යළි පණ ගන්න ලක්‍ෂයක රන් මාලය කපුවාට දීලා</topic>
    <author>අක්මීමන සමූහ – තමරදාස ලියනගමගේ</author>
    <content>මිය ගිය තම ආදරණීය සැමියාට නැවතත් මනුෂ්‍යාත්ම භාවයක් ලබා ගැනීම සඳහා, ජීවත්ව සිටිය දී ඔහු පැලැඳි රුපියල් එක් ලක්ෂ පණස් දහසක් වටිනා රන් මාලය මහා භද්‍රකාලි දේවාලයට පූජා කළ බිරියකට රන් මාලයත් සැමියාට මිනිස් ආත්මයත් යන දෙකම අහිමි වීමේ අපූරු පුවතක් අක්මීමනින් වාර්තා වේ.මේ සිදුවීම හෙළිකර ගැනීමට හැකි වී ඇත්තේ රනේපුර හේවගේ මිලිනෝනා නමැති 72 හැවිරිදි කාන්තාවක් අක්මීමන පොලිසියට කරන ලද පැමිණිල්ලකිනි.පැමිණිල්ල පිළිබඳව විභාග කළ අක්මීමන පොලිස් ස්ථානාධිපති ජයලත් වසන්ත මහතා මෙසේ පැවැසීය. මෙය ඉතාම පොඩි පැමිණිල්ලක්. එහෙත් මෙය කවුරුත් දැන ගත යුතු සිද්ධියක් තිබෙනවා. තවත් මෙවැනි මෝඩකම් නොකිරීම ට. පැමිණිල්ලේ මෙසේ විය. සති දෙකකට පෙර සැමියා මිය ගියා, අපට දරුවන් දෙදෙනකු සිටිනවා. මාගේ දියණිය මට කීවා පියාට මනුෂ්‍යාත්මයක් ලබා ගැනීමට ඉඩ තිබෙන බව කපු මහතෙක් කීවා කියා. ඒ අනුව කපු මහතා නිවසට කැඳවාගෙන විත් තටුවක් සාදා පූජාවක් කළා. ගෙදර තිබෙන රත්ත්‍රං බඩු තටුවේ තබන ලෙසට ඔහු කීවා. ඒ අනුව ඒවා තටුවේ තැබුවා. එහි තිබුණු රන් මාලය අතට ගෙන මෙය සැමියා පැලදි එකදැයි අසා එය භද්‍රකාලි දේවාලයට පූජා කරන ලෙසට කීවා. ඒ අනුව එය කපුවාටම පූජා කරන්න දුන්නා. එහි වටිනාකම රුපියල් එක් ලක්ෂ පණස් දහසක් පමණ වෙනවා. ඔහු එය රැගෙන ගියා.තුන් මාසයක් ගත උනා. කපුවා කී දේ ඉටු උනේ නැහැ. ඒ නිසා දේවාලයට ගොස් මේ ගැන කීවා. තව ටිකක් බලන්න යයි කපුවා කීවා. මාලය වත්දුන්නේ නැහැ. බැරිම තැන පොලිසියට ආවා.පැමිණිල් විභාග කළ පොලිස් ස්ථානාධිපති තුමාගේ උපදෙස් මත සැක පිට මහා භද්‍රකාලි දේවාලයේ කපු මහතා ලබුදූව පැත්තේ සිටියදී අත්අඩංගුවට ගෙන ඇත. කරන ලද පරීක්ෂණවලදී හෙළිවී ඇත්තේ කපු බිරිය රන් මාලය උගසට තබා මුදල් ගෙන ඇති බවයි. අදාළ රිසිට් පත ද පොලිසිය භාරයට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112054</link>
    <topic>බිබිල නගරයට පැමිණි තරුණයකු රවටා මුදල්-ජංගම දුරකතන පැහැරගත් කල්ලිය දැලේ</topic>
    <author>ඌව පළාත් සමූහ - මාපා බණ්ඩාර</author>
    <content>බිබිල නගරයට තරුණියක සමඟ පැමිණි තරුණයකුගෙන් රුපියල් 21,000ක මුදලක් සහ 3500ක් වටිනා ජංගම දුරකතනයක් සොරාගැනීම සම්බන්ධයෙන් අත්අඩංගුවට ගෙන බිබිල මහේස්ත්‍රාත් අධිකරණයට ඉදිරිපත් කළ සැකකරුවන් සිව් දෙනෙකු ලබන 05 වැනිදා හඳුනා ගැනීමේ පෙරෙට්ටුවට ඉදිරිපත් කිරීම සඳහා රක්ෂිත බන්ධනාගාරගත කිරීමට මහේස්ත්‍රාත් ලක්මාල් විජේසූරිය මහතා නියෝග කෙළේය.බිබිල රතුපස්කැටිය ප්‍රදේශයේ තරුණයන් සිව් දෙනකු හඳුනාගැනීමේ පෙරෙට්ටුවට ඉදිරිපත් කිරීම සඳහා රක්ෂිත බන්ධනාගාර ගත කළේය.අම්පාර - ප්‍රදේශයේ සිට තරුණියක සමග බිබිල නගරයට පැමිණ ඇති තරුණයා, තරුණිය ත්‍රීවිලර් රථයක නැඟ නිවසට ගිය පසු අතරමංව සිටියදී හදිසියේ මිතුරුවූ තරුණයින් සිවු දෙනෙකු නගරයේ අවන්හලකට ඔහු කැටුව ගොස් මත්පැන් පානය කර ඇති බව පොලිසිය කියයි.අධික ලෙස මත්පැන් පානය කර වෙරිමත් වූ මේ ආගන්තුක තරුණයාගේ මුදල් පසුම්බිය ගෙන ඉන් රුපියල් 2000ක් පමණ වූ මත් පැන් බිල සැකකාර තරුණයන් ගෙවා ඇත.ඔහුගේ මුදල් පසුම්බියේ තවත් ඉතිරිව තිබූ රුපියල් 21000ක් සහ රු 3500ක් වටිනා ජංගම දුරකතනය හොරාගෙන වෙරිමත්වූ තරුණයා නගරයට ත්‍රීවිලර් රථයකින් රැගෙන ගොස් මඟ දමා සැකකරුවන් පලා ගොස් තිබේ. පසුව පියවි සිහියට පැමිණි ආගන්තුක තරුණයා සිය මුදල් නොමැති බව දැනගෙන අදාල අවන්හලට ගොස් විමසීමෙන් පසු බීම හල් හිමියන් ආරක්ෂිත කැමරා පද්ධතියෙහි සටහන්ව තිබූ දර්ශන පරීක්ෂා කොට ඉහත තොරතුරු සියල්ල හෙළි කරගෙන ඇත.තරුණයා බිබිල පොලිසියට පැමිණිලි කිරීමෙන් අනතුරුව සැකකාර තරුණයන් සිවු දෙනා සොරාගත් මුදල් සහ ජංගම දුරකතනය සමග අත්අඩංගුවට ගෙන අධිකරණයට ඉදිරිපත් කර ඇත.බිබිල වැඩ බලන පොලිස් ස්ථානාධිපති පොලිස් පරීක්ෂක එල්.ජී. ගුණරත්න මහතාගේ උපදෙස් මත උපපොලිස් පරීක්ෂක එච්.එල්. ඩී. සම්පත්, සැරයන් 22987 ඉන්ද්‍රසේන යන නිලධාරීහු සැකකරුවන් අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112055</link>
    <topic>මිය ගිහිල්ලත් ජීවත්වන්නන්ට සැනසිල්ලක් දී නෑ</topic>
    <author>මාතර දිස්ත්‍රික් සමූහ – ඩබ්ලිව්. කේ. උපසේන</author>
    <content>දකුණේ එක්තරා නිවෙසක මියගිය ඥාතියකුට පිං පැමිණවීමට දානමය පිංකමක් පිළියෙළ කොට තිබුණි. මෙවැනි පිංකමක් සිදුකරන්නට ඔවුන් යොමුවී ඇත්තේ මියගිය ඥාතියා ජීවත්ව සිටින ඥාති කාන්තාවකට ආරූඪවී කළ නියෝගයක් අනුවය.මීට වසරකට පමණ පෙර, කාන්තාවක් සිරුරට ගිනිතබාගෙන පිළිස්සී රෝහල් ගත කිරීමෙන් පසු, මිය ගියාය.ඇය ප්‍රේත ආත්මයක උපත ලබා, තව පවුලේම කාන්තාවකට ආරූඪවී, අප්‍රසන්න ප්‍රේතියක ලෙස හැසිරෙන්නට විය.නිවැසියෝ රෝගී කාන්තාව ප්‍රදේශයේ දක්ෂ භූත වෛද්‍යවරයෙකු වෙත යොමුකොට සිදුවී ඇති සියල්ල ආවේෂ කිරීමෙන් පසු දැන හැඳින ගත්තේය.මෙයින් මුදා ගන්නට නම් මට පිං ලබාදිය යුතුයි. ඊට පසු මා ඒ පින් ලබාගෙන මේ ප්‍රේත ආත්මයෙන් මිදෙනවා.එසේ නොකළහොත්, ඇයත් මම මගේ ලෝකයට ගෙන යනවා. තව දින හතක් යන්නට පළමු හාමුදුරුවන්ට සාංඝික දානයක් දී ඒ පින මට ලබාදිය යුතුයි.ඇගේ ඉල්ලීම පරිදි සංඝයා වහන්සේ වැඩමවා, ඔවුන් දානයක් සඟසතු කෙළේය.එහිදී ඇය යළිත් ආරූඪවී භූත ආත්මයේ තොරතුරු තවදුරටත් හෙළිදරව් කෙළේය.ඇය ඇගේ පරණ ආත්මයේ ජීවිත කථාව පැවසුවේ මේ අයුරිනි.මගේ ආදරයට අත්තිවාරම වැටුනේ මම තරුණියක් වෙන්නටත් කලියෙනුයි. ඔහු හමුවුනදා මට ආදරෙයි කිවුවා. මමත් ඒ අනුව ඔහුට ආදරය කළා.පසුව අප තැන් තැන්වල ඇවිද්දා. මගේ ලස්සන රූපයට පමණක් ඔහු ආදරය කළ බව දැන ගත්තේ ඔහුගෙන් මාව අනාථ වුනාට පස්සෙයි. ඔහුගේ තිරිසන් ආශාව ඉටුවුනාට පස්සේ මාව වවුල්හපයක් වාගෙ ඉවත දාලයන්න ගියා.අන්තිමේදී මම නිවැසියන්ගෙනුත් අසරණ වුනා. එදා ඉඳල මට පිරිමි ජාතිය තිත්ත වුණා.පිරිමි සංහතියෙන් පළිගන්න හිතාගෙන හිතුන හිතුන අයත් එක්ක මා අනාචාරයේ හැසිරුනා. මගේ වැඩි අවධානය යොමුවෙලා තිබුණේ. විවාහවෙලා සතුටෙන් කල්ගතකළ පවුල් වලටයි. ඒකෙන් ඒ අයගෙ පවුල් කැඩී ඉහිරිලා ගියා. ඒවා බල බලා මා වින්දේ පුදුම සතුටක්.අවුරුදු ගණනක්ම මේ වගේ ගිනිගෙඩි පවුල්කාරයන්ට දීලා පවුල් අවුල් ජාලයක් කළා. මං පිරිමි ජාතියෙන් පළිගත්තේ ඔන්න ඔය විධියටයි. තරුණකම, ලස්සනකම හැමදාමත් එකවගේ රඳාපවතින්නෙ නැහැ. මටත් එම තත්ත්වයට මුහුණ දෙන්නට සිදුවුනා.කොහොම හරි මගේ පලිගැනීමේ චේතනාව ඉටුවුනාට පස්සෙ ජීවත්වුනා ඇතිය කියල මට හිතුනා.පස්සේ භූමිතෙල් ගැලුමක් අෙඟ් හලාගෙන ගිනිතියා ගත්තා. මම ඒ ආත්මෙ කළ වැරදිවලට ප්‍රේතියක් වෙලා ඉපදුනා.පසුව මේ පිළිබඳව සොයා බැලීමේදී ඇය පැවසූ කරුණු සියල්ලම සම්පූර්ණ සත්‍යයක් බව අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112056</link>
    <topic>නිවෙස්වලින් මුදල්-රත්රන් සොරකම් කළ සැකකරු අධිකරණයේ දී වරද පිළිගනී</topic>
    <author>අත්තනගල්ල විශේෂ ජයවීර සුගතපාල</author>
    <content>ගෙලිඔය සිට වේයන්ගොඩට පැමිණ පරණ යකඩ තඹ පිත්තල සුන් බුන් මිලට ගැනීමේ මුවාවෙන් නිවෙස්වලට ගොස් වසා ඇති ගෙවල්වලට හොරෙන් රිංගා මුදල් සහ රන්බඩු සොරාගත් බවට සැකපිට රිමාන්ඩ් භාරයේ රඳවා සිටි අයෙකු 23 දා අධිකරණය ඉදිරියේ සියලු චෝදනාවලට වරද පිළිගත්තේය.දඬුවම් නියම කිරීම දෙසැම්බර් 7 දින තෙක් කල් තැබූ අත්තනගල්ල අතිරේක දිසා විනිසුරු ඩී. ඒ. රුවන්පතිරණ මහතා වරදකරු සම්බන්ධයෙන් පෙර වැරදි වාර්තාවක් එදිනට කැඳවන ලෙසද එතෙක් තවදුරටත් රිමාන්ඩ් භාරයේ තබන ලෙසද නියෝග කෙළේය.ගෙහිමියන් ගෙවල්වලින් බැහැරව දිවා කාලයේ ගෙවල් වසා තිබෙන අවස්ථා ගැන විමසිල්ලෙන් සිට, එම ගෙවල්වලට රිංගා මෙම සොරකම් සිදුකර ඇති බව පොලිස් පරීක්ෂණවලදී අනාවරණය වී ඇත.වේයන්ගොඩ පොලිස් බල ප්‍රදේශයේ ගෙවල් දෙකක් බිඳ රන් භාණ්ඩ හා මුදල් සොරකම් කිරීම ගැන වේයන්ගොඩ පොලිසියට පැමිණිලි දෙකක් ලැබීමෙන් පසු සිදුකරන ලද සෝදිසි මෙහෙයුමකදී සැකකරු පොලිස් අත්අඩංගුවට පත් විය.සොරාගත් රන් භාණ්ඩ උකස් කර හා අලෙවි කර තිබියදී පොලිසියට සොයා ගැනීමට හැකි වී ඇත.වේයන්ගොඩ පොලිසියේ අපරාධ අංශයේ සැරයන් (3789) කුමාරසිරි මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=r1112057</link>
    <topic>‘මගේ මහත්තයා මට වඩා එයාට ආදරෙයි’ තරුණ බිරියකගෙන් දුක් ගැනවිල්ලක්</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>ඇය ඉතාමත් රූමත් වූ තරුණ කාන්තාවකි. දිගු කෙස් කළඹ නිසා ඇගේ රූමත් බව තවත් වැඩිවෙයි.කෑගල්ල පොලිසියේ කාන්තා කාර්යාංශය වෙත මෙම කාන්තාව පැමිණියේ තම ස්වාමිපුරුෂයා ළාබාල තරුණයෙක් සමඟ පවත්වාගෙන ගිය සම්බන්ධය පොලිස් පොතේ සටහන් තැබීමටය.ඇය කාන්තා කාර්යාංශයේදී මෙසේ පැවැසුවාය.මම විවාහ වී සිටින්නේ හමුදාවේ සේවය කරන අයෙක් සමඟයි. අප දෙදෙනා අතර වසර ගණනාවක් පේ‍්‍රම සම්බන්ධයක් තිබුණා. දෙපාර්ශ්වයේම මවුපියන්ගේ කැමැත්ත හා ආශීර්වාද මධ්‍යයේ අප විවාහ වුණා. විවාහ මංගල්‍ය ජයටම තිබුණා.අප දෙදෙනා විවාහ වී දැනට වසර දෙකක් පමණ ගතවුණත් අපට දරුවන් නෑ.එබැවින් අප අතර සුලු සුලු අමනාපකම් ඇතිවුණා.මේ අතර සැමියා අසල ගමක ළාබාල වයසැති තරුණයෙක් සමඟ ඉතාමත් කුලුපගව ආශ්‍රය කරන්න පටන් ගත්තා. මම එය ඒ තරම් ගණන් ගත්තේ නෑ.මේ දෙදෙනා අලුත බැඳපු ජෝඩුවක් වාගේ හැසිරෙනවා. ගෙයි කාමරයේ පැය ගණන් එකට නිදාගෙන සිටිනවා. පිරිමින් දෙදෙනෙක් නිසා මා එතරම් ගණන් ගත්තේ නෑ.ටිකින් ටික සැමියා මගෙන් ඈත්වීමට පටන් ගත්තා. මේ ගැන සැකයක් ඇතිවුණා. අසල්වැසියන්ගෙන්ද විවිධ තොරතුරු කණින් කොණින් දැනගන්නට ලැබුණා.සැමියා නිවාඩුවට ආවාම යන්නේ ඒ ගොල්ලන්ගේ ගෙදර. ඔහුට මුදල්ද දෙන බව ආරංචි වුණා.“මේ මොකක්ද වුණේ” මම කිසි දිනක එයාට වෙනස්කමක් කරලා නෑ. මට වැඩියෙන් එයා තරුණයාට ආදරෙයි. අබුද්දස්ස කාලයට මේ වාගේ දේව්ල වෙනවා කියලා අහලා තියෙනවායි කියමින් දෙනෙත්වලින් කඳුළු කඩා වැටෙමින් තරුණ කාන්තාව කීවාය.පැමිණිල්ල පොලිස් පොතේ සටහන් කර ගත් කාන්තා කාර්යාංශයේ ඬලධාරිනිය ඉතාමත් ඉක්මනින් සැමියා ගෙන්වා පරීක්ෂණයක් පවත්වනවා. එදිනට ඔයත් පොලිසියට එන්නයි කීවාය.ටික වේලාවක් පොලිසියේ රැඳී සිටි ඇය දුක්බර ලීලාවෙන් පිටවී යනවා දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112051</link>
    <topic>භූතානය පැරදවූ ශ්‍රී ලංකා පිලට අද ඇෆ්ගනිස්තානය හමුවෙයි</topic>
    <author>ප්‍රින්ස් ගුණසේකර නවදිල්ලි නුවර සිට</author>
    <content>ඉන්දියාවේ නවදිල්ලි නුවර මේ දිනවල පැවැත්වෙන දකුණු ආසියානු පාපන්දු සම්මේලන කුසලාන තරගාවලියේ පළමු තරගයේදී භූතානය ගෝල් 3 - 0 කින් පැරදවූ ශ්‍රී ලංකා පිලට අද ඇෆ්ගනිස්තානය මුණ ගැසෙයි.භූතානයට එරෙහිව විශිෂ්ට ක්‍රීඩා විලාශයක් පෙන්නුම් කළ ශ්‍රී ලංකා පිලට අද තරගය ඉතා වැදගත් වන්නේ මේ ජයග්‍රහනයේ වාසියෙන් කල් ඇතිවම අවසන් පූර්ව වටයට සුදුසුකම් ලබාගත හැකි වීමය. මේ තරගයෙන් ශ්‍රී ලංකාව ජයග්‍රහණය වාර්තා කළහොත් ඉන්දියාව සමග මේ 7 වැනිදා පැවැත්වෙන තරගය ඉතිරිව තිබියදීම අවසන් පූර්ව වටයට සුදුසුකම් ලැබීමට හැකිවනු ඇත.භූතානයට එරෙහි පෙරේදා පැවැති තරගයේදී ඉදිරි පෙල ක්‍රීඩක නිපුණ බණ්ඩාර ගෝල් 2ක් ලබා තරගයේ වීරයා සම්මානය දිනාගත් අතර අනෙක් ගෝලය මොහොමඩ් සෙයින් වාර්තා කළේය. එම තරගයේදී තවත් ගෝල් 7ක් පමණ පහසුවෙන් වාර්තා කරගත හැකිව තිබූ අවස්ථා ශ්‍රී ලංකා පිලෙන් ගිලිහී යෑම කණගාටුවට කරුණකි.කෙසේ වුවද අද පැවැත්වෙන ශ්‍රී ලංකාව හා ඇෆ්ගනිස්තානය අතර ගැටුම අවසන් මහා තරගයක් සේ උණූසුම් වනු ඇතැයි ශ්‍රී ලංකා පාපන්දු නායක රෝහණ රුවන්තිලක ඊයේ පැවැති මාධ්‍ය හමුවේදී පැවැසීය. මේ තරගයේදී සියලු වාසි ලබා ගැනීමෙන් තරගාවලියේ තවදුරටත් රැඳී සිටීමේ අවස්ථාව උදාකරගත හැකි බව හෙතම අවධාරණය කළේය.ශ්‍රී ලංකා පුහුණුකරු ජැංග් ජුන්ග් මහතා සදහන් කළේ පළමු තරගයට වඩා බොහෝ අංශ ශ්‍රී ලංකා ක්‍රීඩකයන් වර්ධනය කරගත යුතු බවය. විශේෂයෙන්ම ඉදිරි පෙළ ක්‍රීඩකයන් පාපන්දුව හුවමාරු කර ගැනීමේදී එකිනෙකා අවබෝධය වර්ධනය කරගත යුතුව ඇතැයි හෙතෙම පැවැසීය.“තරගයෙන් තරගයට අපේ ක්‍රීඩකයන්ගේ දියුණුවක් අපේක්ෂා කරනවා. පළමු තරගයේදී අතපසුවීම් ඇෆ්ගනිස්තානයට එරෙහිව නොකළ යුතුයි.” ශ්‍රී ලංකා පුහුණුකරු පැවැසීය.ලෝක පාපන්දු කණ්ඩායම් ශ්‍රේණිගත කිරීම අනුව ශ්‍රී ලංකාව 177 වැනි ස්ථානයේත් ඇෆ්ගනිස්තානය 184 වැනි ස්ථානයේත් පසුවේ.වසර 2003 සිට මේ දක්වා ශ්‍රී ලංකාවට අවස්ථා 4 කදී ඇෆ්ගනිස්තානය මුණගැසී ඇති අතර එහිදී ශ්‍රී ලංකාව තරගයක් ජයගෙන ඇති අතර ඇෆ්ගනිස්තානය තරග 2ක් ජය ගත්තේය. 2008 දී කොළඔ සුගතදාස පිටියේ පැවැති තරගය ගෝල් 2 – 2 ක් ලෙස ජය පරාජයෙන් තොරව නිමාවට පත් විය.දෙරට අතර අවසන් පාපන්දු තරගය මේ වසරේ අප්‍රේල් මාසයේදී කත්මණ්ඩු නුවරදී පැවැත්වුණි. ආසියානු පාපන්දු කුසලාන සුදුසුකම් ලැබීමේ තරගයකවූ එය ගෝල් 1 – 0 කින් ඇෆ්ගනිස්තානය ජය ලබා කෙළවර විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112052</link>
    <topic>ශ්‍රී ලංකා පිල අද දකුණු අප්‍රිකාවට</topic>
    <author>ෆවුස් මොහොමඩ්</author>
    <content>ටෙස්ට් තරග 3ක් සහ එක්දින තරග 5කින් සමන්විත ක්‍රිකට් තරගමාලාවක් සඳහා ශ්‍රී ලංකා පිල අද (5) පස්වරුවේ දකුණු අප්‍රිකාව බලා පිටත්ව යයි.පසුගිය මැයි මාසයේ එංගලන්ත සංචාරයකින් කණ්ඩායමේ නායකත්වය ඇරඹූ තිලකරත්න ඩිල්ෂාන් සිය කණ්ඩායම මෙහෙයවනු ලබන සිවුවැනි ටෙස්ට් තරගමාලාව මෙය වේ. ක්‍රීඩකයන් 16 දෙනෙකුගෙන් සමන්විත දකුණු අප්‍රිකානු සංචාරයේ ශ්‍රී ලංකා ටෙස්ට් සංචිතයේ උපනායකත්වය ඇන්ජලෝ මැතිව්ස් විසින් දරනු ලබයි.පාකිස්තානය සමග එක්සත් අරාබි එමීර් රාජ්‍යයේ පැවැති තරගමාලාවේදී ආබාධයට ලක්වූ වේගපන්දු යවන ක්‍රීඩකයන් වන ෂාමින්ද එරංග, ධම්මික ප්‍රසාද් සහ කඩුලු රකින ප්‍රසන්න ජයවර්ධන මේ සංචාරයට ඇතුළත් නොවන අතර අවසන් මොහොතේදී ආබාධයක් හේතුවෙන් සුරංග ලක්මාල්ට ද දකුණු අප්‍රිකානු සංචාරය අහිමිවිය.මේ අනුව ශ්‍රී ලංකා පිලේ වේග පන්දු යවන බලඇණිය දිල්හාර ප්‍රනාන්දු, චානක වෙලගෙදර සහ නුවන් ප්‍රදීප් ගෙන් සමන්විතය. පාකිස්තානය සමග පැවැති තරගමාලාවට මෙන්ම ඊට පෙර ඔස්ට්‍රේලියාව සමග පැවැති තරගමාලාවට ද සහභාගී නොවූ දඟ පන්දු යවන අජන්ත මෙන්ඩිස් මෙවර දකුණු අප්‍රිකානු සංචාරයට ඇතුළත්ව සිටියි. අවසන් මොහොතේ දී තිලාන් සමරවීර ද කණ්ඩායමට එක්වීමෙන් පිතිහරඹ අංශය ප්‍රබල තත්ත්වයක පවතියි. කෙසේ වුවද ඩිල්ෂාන්ගේ නායකත්වය යටතේ ටෙස්ට් තරගමාලා 3ක් පරාජය වී සිටින ශ්‍රී ලංකාව දකුණු අපි‍්‍රකානු සංචාරයට සහභාගිවන්නේ තරමක පීඩනයකින් යුතුවය.ප්‍රබල දකුණු අප්‍රිකාව සමග ඔවුන්ගේ භූමියේදීම තරග වැදීම විශාල අභියෝගයකි. ජාත්‍යන්තර ක්‍රිකට් ශ්‍රේණිගත කිරීම්වල ඉදිරිපෙළ සිටින පිතිකරුවන් හා පන්දුයවන්නන්ගෙන් සමන්විත දකුණු අප්‍රිකානු පිල සමග දැඩි සටනක නිරතවීමට මේ සංචාරයේදී ශ්‍රී ලංකාවට සිදුවනු ඇත.සිය නායකත්වය යටතේ ටෙස්ට් තරගයක් ජයගැනීමට තවමත් අසමත්ව සිටින ඩිල්ෂාන්ට මේ සංචාරය තීරණාත්මක එකක් වනු නොඅනුමානය.ශ්‍රී ලංකා ටෙස්ට් සංචිතයතිලකරත්න ඩිල්ෂාන් (නායක) ඇන්ජලෝ මැතිව්ස්, තරංග පරණවිතාන, කුමාර් සංගක්කාර, මහේල ජයවර්ධන, දිනේෂ් චන්දිමාල්, කෞෂාල් සිල්වා, ළහිරු තිරිමාන්න, දිමුත් කරුණාරත්න, චානක වෙලගෙදර, දිල්හාර ප්‍රනාන්දු, නුවන් ප්‍රදීප්, තිසර පෙරේරා, අජන්ත මෙන්ඩිස්, රංගන හේරත් සහ තිලාන් සමරවීර.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112053</link>
    <topic>පැටින්සන්ගෙන් විශිෂ්ට පන්දු යැවීමක්</topic>
    <author>බ්‍රිස්බේන් (ඒ. එෆ්. පී.)</author>
    <content>සිය මංගල ටෙස්ට් තරගයට සහභාගී වු ජේම්ස් පැටින්සන්ගේ විශිෂ්ට පන්දු යැවීමේ හේතුවෙන් නවසීලන්තය සමග පැවැති පළමු ටෙස්ට් තරගය කඩුලු 9 කින් ජය ගැනීමට ඔස්ට්‍රේලියාව සමත්විය.ඔස්ට්‍රේලියාවේ ගැබා පිටියේ පැවැති මේ තරගය දින 4ක් තුළ නිමාවට පත්වූ අතර නවසීලන්ත දෙවැනි ඉනිම ලකුණු 150කට සීමා කරමින් ජයග්‍රහණය සඳහා ඔස්ට්‍රේලියාවට ලකුණු 19ක පහසු ඉලක්කයක් ලබා දීමට කටයුතු කළ පැටින්සන් දවාගත් කඩුලු ප්‍රමාණය 5කි. කඩුලු ත්‍රිත්වයක් ලබා ගැනීමට තිබූ අවස්ථාව පැටින්සන්ට මග හැරුණු අතර ඔහු පන්දු 4 කදී කඩුලු 3ක් දවාගත්තේය.21 හැවිරිදි මේ වේගපන්දු යවන්නා මංගල ටෙස්ට් තරගයට සහභාගීවීමට පෙර තරග වැදී තිබුණේ පළමු පෙළ තරග 9කට පමණි.නවසීලන්තය පළමු ඉනිම – 295 (සියලු දෙනා දැවී) ඩැනියෙල් විටෝරි 96, (නේදන් ලයන් 69/4) සහ දෙවැනි ඉනිම 150 (සියලු දෙනා දැවී) ඩීන් බ්‍රවුන්ලි 42, (ජේම්ස් පැටින්සන් 27/5, නේදන් ලයන් 19/3)ඔස්ට්‍රේලියාව පළමු ඉනිම 427 (සියලු දෙනා දැවී) මයිකල් ක්ලාක් 139, බ්‍රැඩ් හැඩ්න් 80, රිකී පොන්ටින් 78 (ක්‍රිස් මාටින් 89/3) සහ දෙවැනි ඉනිම 19/1.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112054</link>
    <topic>ඩිල්ෂාන්ගෙන් වේගවත් පිතිහරඹයක්</topic>
    <author>ෆවුස් මොහොමඩ්</author>
    <content>තිලකරත්න ඩිල්ෂාන්ගේ වේගවත් පිතිහරඹය හේතුවෙන් අන්තර් සමාජ ප්‍රිමියර් ලිග් එක්දින තරගාවලියේ ‘ඒ ’ කොටස යටතේ බදුරඑළිය ක්‍රීඩා සමාජය සමග පැවැති තරගයෙන් කඩුලු 5ක ජයක් අත්කර ගැනීමට ද්‍රවිඩ සංගම් පිල ඊයේ ( 4 ) සමත්විය.පළමුව පන්දුවට පහරදුන් බදුරඑළිය පිල ඕවර 49.3 අවසානයේ සියළුදෙනා දැවී ලකුණු 193ක් රැස් කළ අතර ද්‍රවිඩ සංගම් පිල ඕවර 34.5කදී කඩුලු 5ක් දැවී ජය වාර්තා කළේය.නායක ඩිල්ෂාන් පන්දු 61කට මුහුණ දුන් ඩිල්ෂාන් හතරේ පහර 6ක් සහ හයේ පහරක් සමග වේගවත් ලකුණු 61ක් රැස් කළේය. ඔහුට අනගි සහායක් ලබා දුන් අෂාන් ප්‍රියන්ජන ලකුණු 50ක් රැස් කළ අතර කිත්රුවන් විතානගේ ලකුණු 30ක් ලබා ගත්තේය. බදුරඑළිය ඉනිමේ දී ඩිල්ෂාන්ගේ සොයුරු තිලකරත්න සම්පත් විශිෂ්ට ශතකයක් රැස් කිරීමට සමත්විය.බදුරඑළිය පිල – 193 - සියළුදෙනා දැවී ( ඕවර 49.3 ) තිලකරත්න සම්පත් 112 ( මාලිංග සුරප්පුලිගේ 29/3, චමින්ද විදානපතිරණ 36/3 )ද්‍රවිඩ සංගම් පිල – 194/5 ( ඕවර 34.5 ) තිලකරත්න ඩිල්ෂාන් 61, අෂාන් ප්‍රියන්ජන 50, කිත්රුවන් විතානගේ 30 ( තිලකරත්න සම්පත් 57/2 )එන්. සී. සී. පිලට කඩුලු 6ක ජයක්එස්. සී. සී. පිල සමග එන්. සී. සී. පිටියේදී තරග වැදුණු එන්. සී. සී. පිල කඩුලු 6ක ජයක් වාර්තා කළේය.එස්. සී. සී. පිල – 198- සියළුදෙනා දැවී ( ඕවර 48.2 ) තිළිණ කණ්ඩම්බි 50, තරංග පරණවිතාන 35 ( ෆර්වේස් මහරූෆ් 39/4 )එන්. සී. සී. පිල – 200/4 ( ඕවර 43.4 ) චාමර කපුගෙදර 52, යොහාන් ද සිල්වා 47, ජෙහාන් මුබාරක් නොදැවී 39, ෆර්වේස් මහරූෆ් 30බ්ලූම්ෆීල්ඩ් පිලට එක් කඩුල්ලක තියුණු ජයක්බ්ලූම්ෆීල්ඩ් පිල සහ රාගම ක්‍රිකට් සමාජය අතර පැවැති තරගයෙන් එක් කඩුල්ලක තියුණු ජයක් ලබා ගැනීමට බ්ලූම්ෆීල්ඩ් පිල සමත්විය.රාගම පිල – 221/8 ( ඕවර 50 ) සමීර ද සොයිසා 47, ඉන්දික ද සේරම් 39 ( තරංග ලක්ෂිත 58/4 )බ්ලූම්ෆීල්ඩ් පිල – 222/9 ( ඕවර 46.1 ) දමින්ද රණවීිර 44, ඩිල්ෂාන් මුණවීර 41, චාමර සිල්වා 34 ( මාලිංග බණ්ඩාර 31/3, කෞෂල්‍ය වීරරත්න 34/3කෝල්ට්ස් පිලට ජයහලාවත මේරියන්ස් පිල සමග සී. සී. සී. පිටියේදී තරග වැදුණු කෝල්ට්ස් පිලට ඩක්වර්ත් ලුවිස් ක්‍රමවේදය යටතේ ලකුණු 22ක ජයක් අත්විය.කෝල්ට්ස් පිල – 236 සියළුදෙනා දැවී ( ඕවර 49.4 ) කෞෂාල් පෙරේරා 77, රොෂේන් සිල්වා 38, හර්ෂ විතාන 30 ( චින්තක පෙරේරා 38/3 )හලාවත මේරියන්ස් - 204/9 ( ඕවර 46.2 ) ළහිරු වේරගල 75, ජානක ගුණරත්න 34.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112055</link>
    <topic>විශිෂ්ටතම වරදායකයා වීමේ අදහසින් උපාලි ධර්මදාස ක්‍රිකට් නිලවරණයට</topic>
    <author>ජගත් ගුණවර්ධන</author>
    <content>2015 වසරේදී ජගත් ක්‍රිකට් ක්‍රීඩාව උදෙසා විශිෂ්ටතම වරදායකයා වීමේ බලාපොරොත්තුව ඇතිව එළඹෙන වසරේ ජනවාරි 3 වැනිදා පැවැත්වෙන ක්‍රිකට් නිලවරණය වෙනුවෙන් තමා ඇතුළු කණ්ඩායමක් ඉදිරිපත් වන බව හිටපු ක්‍රිකට් අතුරු පාලක මණ්ඩලයේ සභාපති උපාලි ධර්මදාස මහතා පැවැසීය.ඒ මහතාගේ ඉල්ලීමකට අනුව ඊයේ කොළඹ ගලදාරි හෝටලයට රැස්වූ දිස්ත්‍රික් හා පළාත් ක්‍රිකට් නියෝජිතයන් අමතා උපාලි ධර්මදාස මහතා පැවසුවේ, පාසල් කාලයේ සිටම ක්‍රිකට් ක්‍රීඩාවට දැක්වූ ඇල්ම නිසා ක්‍රිකට් පරිපාලනයට එක්වූ බවත් අත්දැකීම් ඇති තමා මීට පෙර 89-95 කාලයේ ක්‍රිකට් පාලක උප සභාපති ලෙස හා 96-98 කාලයේ සභාපති ධූරය හා පසුගිය කාලයේ මාස 4ක කාලයක් අතුරුපාලක කමිටුවේ සභාපති ධූරය දරමින් ඒ පිළිබඳ ලබා ගත් මනා දැනීම ඉදිරි කාලය සඳහා උපයෝගී කරගන්නා බවය.වසර 9කට පසු පැවැත්වෙන ක්‍රිකට් නිලවරණය වෙනුවෙන් තමා ඇතුළු ප්‍රවීණයන්ගෙන් සැදුම්ලත් කණ්ඩායමක් තරග කරන බවත්, ලබන වසරේ ශ්‍රී ලංකාවේ පැවැත්වෙන ඕවර විස්සයි 20 ලෝක කුසලාන ක්‍රිකට් තරගාවලිය මෙන්ම 2015 ලෝක කුසලාන ක්‍රිකට් තරගාවලිය පිළිබඳ ඉදිරි දැක්මක් සහිතව කටයුතු කිරීමට බලාපොරොත්තු වන බවත් ක්‍රිකට් පරිපාලනය මනා විනිවිද භාවයකින් යුතුව මූල්‍ය කටයුතු කිරීමට ද බලාපොරොත්තු වන බව පැවැසීය.ක්‍රිකට් ක්‍රීඩාව නැංවීමට කෙටි කාලීන, මධ්‍ය කාලීන හා දිගු කාලීන සැලසුම් රැසකින් සමන්විත ක්‍රමෝපායන් රැසක් ඉදිරිපත් කළ ධර්මදාස මහතා නිසි මූල්‍ය කලමණාකරණයකින් හා අවම වියදමකින් උපරිම ප්‍රතිලාභ ලබා ගැනීමට හා පාසල් මට්ටමේ ක්‍රිකට් ක්‍රීඩාව දිවයින පුරා වර්ධනය කරමින් ග්‍රාමීය ප්‍රදේශවලද ක්‍රීඩාව නැංවීමට කටයුතු යෙදීමට බලාපොරොත්තු වේ.විනිවිද භාවයෙන් යුතු වැඩපිළිවෙළක් ඔස්සේ රූපවාහිනි විකාශන අයිතීන් අලෙවිය මගින් උපරිම ආදායමක් ලබා ගැනීම හා නව ආදායම් මාර්ග පාදා දෙන අන්දමින් අලෙවි කළ හැකි වෙළෙඳ නාමයක් බවට ‘ශ්‍රී ලංකා ක්‍රිකට්’ යන්න සංවර්ධන කිරීම ඒ ක්‍රමෝපායන් අතර වේ.මේ අවස්ථාව කේ. මතිවාදන් මහතා ද එක්වී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112056</link>
    <topic>සය සාමාජික ක්‍රිකට් 10 - 11</topic>
    <author>මහරගම විශේෂ</author>
    <content>වෑතර රිලාවල සහ ජයවර්ධන වත්ත තරුණ කැල සංවිධානය කරනු ලබන අධ්‍යාපන ඇමැති බන්දුල ගුණවර්ධන අභියෝග කුසලාන සඳහා පැවැත්වෙන සය සාමාජික ක්‍රිකට් තරගාවලිය මේ මස 10 සහ 11 දිනවල වෑතර පොදු ක්‍රීඩාංගණයේදී පැවැත්වේ.බස්නාහිර පළාතේ ක්‍රීඩා සමාජවලට මේ තරගාවලිය විවෘත වන අතර සූරතාව දිනා ගන්නා කණ්ඩායමට කුසලානය සමග රුපියල් 30000 ක් ද අනුසූරතාව දිනා ගන්නා කණ්ඩායමට කුසලානය රුපියල් 15000ක් ද පිරිනැමේ.තරගාවලියේ දක්ෂතම පිතිකරු හා පන්දු යවන්නාට ද මුදලින් ත්‍යාග පිරිනැමෙන අතර තරගාවලිය පිළිබඳ වැඩි විස්තර 0719131917 දුරකතන අංකයෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112057</link>
    <topic>ජනසතු සේවා ප්‍රවීණයන්ගේ කැරම් සූරතාව සූරියකුමාරට</topic>
    <author/>
    <content>ජනසතු සේවා කැරම් තරගමාලාවේ ප්‍රවීණයන්ගේ සූරතාව දිනාගැනීමට ලේක්හවුස් ක්‍රීඩා සමාජයේ එච්.පී.පී. සූරියකුමාර සමත්විය.සූරියකුමාර අතින් අර්ධ අවසන් පූර්ව තරගයේදී ලංකා බැංකුවේ ඒ.ඩී. ජගත් ලකුණු 25-0ක් වශයෙන් ද අවසන් පූර්ව තරගයේදී ජාතික ඉතිරි කිරීමේ බැංකුවේ දොරබාවිල ලකුණු 25-18ක් වශයෙන්ද අවසන් තරගයේදී සී.ඊ.සී.බී. ආයතනයේ ආර්.ඒ.එස්.එච්. රණසිංහ ලකුණු 23-17ක්, 18- 24ක් හා 25-14ක තියුණු තරගයකින් පසුව පරාජයට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=s1112058</link>
    <topic>රත්මලාන අන්ධ විදුහල් පිලට කඩුලු 4ක ජයක්</topic>
    <author/>
    <content>ශ්‍රී ලංකා දෘශ්‍යාබාධිතයන්ගේ ක්‍රිකට් සංගමය විසින් සිවුවැනි වරටත් සංවිධානය කරනු ලැබූ ඩිල්මා කුසලාන ක්‍රිකට් තරගයකදී වයඹ චැලෙන්ඩර්ස් පිලට එරෙහිව කඩුලු 4ක ජයක් වාර්තා කිරීමට රත්මලාන අන්ධ විදුහල් පිල සමත් විය.පළමුව පන්දුවට පහර දුන් වයඹ පිල ලකුණු 84කට දැවී ගිය අතර රත්මලාන අන්ධ විදුහල් පිල කඩුලු 6කට ලකුණු 85ක් රැස් කරමින් තරගයේ ජය වාර්තා කළේය.වයඹ ඉනිමේදී දමිත් සමීර ලකුණු 7කට කඩුලු 4ක් දවාලීමට සමත් විය. රත්මලාන අන්ධ විදුහල් ඉනිමේදී නුවන් වසන්ත ලකුණු 32ක් රැස් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=f1112051</link>
    <topic>මෙවර අය වැය ජනතා අවශ්‍යතා සැලකිල්ලට ගත් අය වැයක්</topic>
    <author/>
    <content>ජනාධිපති මහින්ද රාජපක්ෂ මැතිතුමන් මුදල් හා ක්‍රමසම්පාදන අමාත්‍යවරයා ලෙස ඉදිරිපත් කරනු ලැබූ 2012 අයවැය ලේ්ඛනය පිළිබඳ මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන මහතා විසින් පාර්ලිමේන්තුවේ දී කළ අදහස් දැක්වීමකි මේ.යුද්ධය නිමා වී දැන් ශ්‍රී ලංකාව සමාජ සංවර්ධන ඉතිහාසයේ සුවිශේෂී සන්ධිස්්ථානයකට ළඟා වී තිබෙනවා. දශක ගණනාවක් තිස්සේ පැවැති ම්ලේච්ඡ එල්.ටී.ටී.ඊ ත්‍රස්තවාදයේ අවසානය සනිටුහන් වීමත් සමඟ සාමය හා ස්ථාවරත්වය මෙන් ම වඩාත් යහපත් ජීවන තත්ත්වයක් පිළිබඳ බලාපොරොත්තු දැල් වී තිබෙනවා.කෙසේ වුවද සංවර්ධන ප්‍රතිලාභයන් අත්පත් කර ගැනීමේ දී ශ්‍රී ලංකාවට අභියෝග රැසකට මුහුණ දීමට සිදු වී තිබෙනවා. ශ්‍රී ලංකාව මේ වන විට පහළ මැදි ආදායම් ලාභි රටක් ලෙස හඳුනාගෙන ඇතත් එහි ප්‍රතිලාභ සමස්ත සමාජයේ සියලු අංශ කෙරෙහි බෙදී යන ස්ථාවර ආර්ථිකයක් ස්ථාපිත කිරීමේ අභියෝගය අප ඉදිරියේ තිබෙනවා.ශ්‍රී ලංකාව මේ වන විට සහශ්‍ර සංවර්ධන අරමුණුවලට අදාළ ඉලක්ක බොහෝමයක් සපුරා ගැනීමට සමත්ව සිටින අතර ඉතිරි ඉලක්ක සපුරා ගැනීමටත් අවශ්‍ය පරිසරය නිර්මාණය කොට එය ඔස්සේ ගමන් කරමින් සිටිනවා. එසේම ප්‍රාදේශීය සංවර්ධන අසමතාවන් දුරු කොට දැමීමේ අභියෝගයටත් අපි මුහුණ දිය යුතු වනවා.ඇත්ත වශයෙන් ම මහින්ද චින්තන ඉදිරි දැක්මේ අරුත වන්නේ ද ආර්ථික වර්ධනයේ ප්‍රතිලාභ සමස්ත ජනගහනයේ සියලු කොටස්වලට බෙදී යාම තහවුරු කිරීම හා සමාජ අසමානත්වය, සමාජ වියෝජනය අවම කිරීම හා ශීඝ්‍ර ආර්ථික වර්ධනයක් කරා යමින් සිටින ඇතැම් රටවල් විසින් අත්විඳින විවිධ පාරිසරික ගැටලු තත්ත්වයන් ශ්‍රී ලංකාව තුළ ඇති වීම වළක්වාලීමය.අපගේ සංවර්ධන ප්‍රතිපත්ති ලබා ඇති සාර්ථකත්වය කැපී පෙනෙන සුළුය. 2006/07 වර්ෂ වලදී දරිද්‍රතාව 15.2% ක පැවති අතර වර්තමානයේ දී 8.9% දක්වා පහත බැස තිබෙනවා. මේ පිළිබඳ විශේෂයෙන් විරුද්්ධ පක්ෂයේ මන්ත්‍රීවරුන් නැගු ප්‍රශ්නයට පිළිතුරක් ලෙස ජනලේඛන හා සංඛ්‍යාලේඛන දෙපාර්තමේන්තුව විසින් ඉදිරිපත් කරන ලද මේ පිළිතුර හැන්සාඩ් වාර්තාවට ඇතුළත් කිරීම සඳහා මම සභා ගත කරන්න කැමතියි.දළ දේශිය නිෂ්පාදිතයවිශේෂයෙන්ම ඒ නිවැරදි කිරීමත් සමඟ මෙම දත්තද සටහන් කරනවා. 2005 දී 8% ට පැවති විරැකියාව 5% දක්වා අඩු වී තිබෙනවා. 2005 දී ඩොලර් 1226 ක් වූ ඒක පුද්ගල ආදායම දැනට ඩොලර් 2800 ක් දක්වා වර්ධනය වී ඇති අතර, එය 2004 සිට 2008 දක්වා වූ වසර 04 ක කාලය තුළ දෙගුණ වීමකට ලක්වුණා. අය වැය හිඟය 2010 වර්ෂයේ දී දළ දේ්ශීය නිෂ්පාදිතයෙන් 8% ක මට්ටමක පවත්වා ගෙන ඇති අතර, 2011 දී එය තවදුරටත් අඩුකොට 2012 වන විට 6.2% ක මට්ටමකට ගෙන ඒමට ඉලක්ක කොට තිබෙනවා. 2010 වර්ෂයේ දී දළ දේශීය නිෂ්පාදිතයෙන් 27.8% ක් වූ සමස්ත දළ ආයෝජනය දළ දේශීය නිෂ්පාදිතයෙන් 29.5% ක් දක්වා වර්ධනය වන බවට අප ඉලක්ක කොට තිබෙනවා.රාජ්‍ය ආදායම හා දළ දේශීය නිෂ්පාදිතය අතර අනුපාතය 2009 වර්ෂයේ දී 14.5% ක් වූ අතර, 2010 වර්ෂයේ දී එහි වර්ධනය 15% දක්වා ඉහළ යාමක් පෙන්නුම් කර ඇති අතර 2012 වර්ෂයේ දී එම අනුපාතය 14.7% දක්වා නැංවීමට ඉලක්ක කොට ඇති බව ද අපි මතක් කරන්නට ඕනෑ. ශ්‍රී ලංකාවේ මානව හා සමාජ දර්ශකයන් බොහෝමයක්ද ඉතා යහපත් මට්ටමක පවතිනවා. ආයු අපේක්ෂාව අවුරුදු 74 වන අතර සාක්ෂරතාව 91.4% වෙනවා.මේ අනුව ශ්‍රී ලංකාව සහශ්‍ර අරමුණුවල අපේක්ෂිත ඉලක්ක බොහෝමයක් සපුරා ගැනීමේ මාවතකට පිවිස සිටින බව පවසන්නට ඕනෑ. වසර 2012 වන විට අය වැය යෝජනා දෙස අප බැලිය යුත්තේ මෙම සුභවාදී තත්වය තුළයි. මෙම අය වැය යෝජනාව මහින්ද චින්තනයේ ප්‍රතිපත්තිමය රාමුව තුළ 2012 වසර සඳහා වන සංවර්ධන න්‍යාය පත්‍රයෙන් සලසනු ලබන බව අපි මතක් කරන්නට ඕනෑ. ඒ වාගේම යෝජිත අයවැය පරිපූර්ණ ප්‍රවේශයකින් යුක්ත වන අතර එය විවිධාකාර සංවර්ධන ගැටලු හා ජනතාවගේ අවශ්‍යතා සැලකිල්ලට ගනු ලබන්නකි. දරිද්‍රතාවේ විවිධ පැතිකඩවලින් ඔවුන් මුදා ගැනීමට අපගේ සංවර්ධන වැඩපිළිවෙළ යොමු කර තිබෙනවා.2012 අය වැය ආර්ථික ප්‍රවර්ධන සහ සංවර්ධන ක්‍රියාදාමයට සියල්ලන්ගේ දායකත්වය පුළුල් කිරීම සහ එහි ප්‍රතිලාභ අවම වශයෙන් ලබන්නවුන් පිළිබඳ අවධානය යොමු කිරීම මඟින් සංවර්ධනය පිළිබඳ ගැටලුවලට වඩාත් පූර්ණ විසඳුම් ලබා දීමට යොමු වී තිබෙනවා. එමෙන්ම අධ්‍යාපනය, සෞඛ්‍ය, ජලය සහ සනීපාරක්ෂාව මෙන්ම නිවාස පහසුකම් සඳහා අය වැය මඟින් යෝජනා කරනු ලබන ආයෝජන ජනතාව සමාජීය වශයෙන් සංවර්ධනයේ ප්‍රධාන ධාරාව සමඟ සම්බන්ධ කරනු ලබනවා. ග්‍රාමීය ජනයාට සමාජ හා ආර්ථික වශයෙන් එකිනෙකා සමග. සම්බන්ධ වීමේ අවස්ථාවක් ඇති කර දී තිබෙනවා.ග්‍රාමීය ජනතාවට තමන් ජීවත්වන වටපිටාව තුළම සංවර්ධන අවස්ථාවන් නිර්මාණ කිරීම සඳහා නව ආදායම් මාර්ග ඇති කිරීම ඉලක්ක කරගත් ආයෝජන ග්‍රාමීය අංශ තුළට ගලා ඒමට පටන් ගෙන තිබෙනවා. ඒ වගේම විශේෂයෙන් දිවි නැඟුම තුළින් ගෘහ ආර්ථික ඒකක දශ ලක්ෂයක් සංවර්ධනය කිරීම පසුගිය වර්ෂයේ ඇරඹී අතර එය 2012 වසර අවසන්වන විට ගෙවතු විසිපන් ලක්ෂයක් දක්වා පුළුල් කිරීමට මෙවර අයවැයෙන් ප්‍රතිපාදන වෙන් කොට තිබෙනවා.“ව්‍යාපාර ගම්මාන” ඇති කිරීම හා පුර නැගුම වැඩසටහන් තුළින් ග්‍රාමීය ජනතාව සඳහා සංවර්ධන අවස්ථා නිර්මාණය කරන වැඩසටහන් අන්තර්ගත කර තිබෙනවා. එම වැඩ සටහන යටතේ පළාත් පාලන බල ප්‍රදේශ 100කට අයත් කුඩා නගර නවීකරණය සඳහා රුපියල් මිලියන 7000ක් වෙන් කොට තිබීම අප අගය කොට සලකන්නට ඕනෑ. කුඩා හා මධ්‍ය පරිමාණ ව්‍යාපාර සඳහා තාක්ෂණය ලබා දීම සහ නිපුණතා සංවර්ධන වැඩ සටහන් මඟින් තවදුරටත් ලබා දෙන සහාය අය වැය මඟින් දිරිමත් කොට තිබෙනවා කියන එක අපි මතක් කරන්නට ඕනෑ.ඒ වගේම රණවිරුවන් සඳහා ලබාදෙන ආධාර පිළිබඳවද විශේෂයෙන් සඳහන් කළ යුතුව තිබෙනවා. මේ යටතේ රටත් ජනතාවත් වෙනුවෙන් කළ සේවාවට ගෞරවයක් ලෙස රණවිරුවන් සඳහා සංවර්ධන අවස්ථා නිර්මාණය කර තිබෙනවා. ආබාධිත රණවිරුවන් ස්වයං රැකියා සඳහා යොමුකර වීම අරමුණු කරගත් “රණවිරු දිවි නැඟුම” පිළිබඳ යෝජනා එවැනි රණවිරුවන් සහ ඔවුන්ගේ පවුල්වල සාමාජිකයන් සංවර්ධනයේ කොටස්කරුවන් බවට පත් කිරීමට ගත් පියවරක් කියන එක අපි මතක් කරන්නට ඕනෑ.ඒ නිසා මම පැහැදිලි කරන්නට ඕනෑ කාරණයක් තිබෙනවා. අයවැයෙහි අන්තර්ගත ආර්ථිකය ප්‍රවර්ධනය කිරීමේ මූලෝපායන් ගැන සඳහන් කරන විට මහින්ද චින්තන වැඩපිළිවෙළ ඔස්සේ අපේ යුතුකම ඉෂ්ට කිරීම සඳහා ආර්ථික වර්ධනය පවත්වා ගන්නා අතරවාරයේ කුඩා කර්මාන්ත හා සංචාරක අංශ ප්‍රවර්ධනය කිරීම මඟින් නාගරික මෙන්ම ග්‍රාමීය ජනතාවගේ නව රැකියා අවස්ථා උත්පාදනය කරන්නට කටයුතු කර තිබෙනවා. මෙම සන්දර්භය තුළයි ආයෝජන ප්‍රමුඛතා බැංකුකරණය සහ ව්‍යාපාර සංවර්ධනය කරන්නේ.අප සංවර්ධනයට ඖෂධ හා නිෂ්පාදන කර්මාන්ත, පේෂ කර්මාන්තය සඳහා ආධාර සහ සහන සැපයීම සඳහා වූ යෝජනා ආර්ථික ප්‍රවර්ධනය ඇති කිරීමේ වැදගත් ක්‍රමෝපායන් බවට පත් කර තිබෙනවා. 8% ප්‍රමාණයකින් යුක්ත වූ ආර්ථික වර්ධන වේගයක් පවත්වා ගෙන යෑමට හැකිවීම මේ සඳහා විශාල අනුබලයක් කියන එකත් අපි මතක් කරන්නට ඕනෑ.ඒ වාගේම 2012 අය වැයෙහි අන්තර්ගත විවිධ වූ සංවර්ධන මූලෝපායන් කැටිකොට දැක්විය යුතුයි. 1956 ජනතා පෙරළියේ ගමන් මඟත්, 1977 විවෘත ආර්ථික ගමන් මඟත් අපි පසුකර තිබෙනවා. 2005 ආරම්භ වුණා මහින්ද චින්තන ගමන් මඟ පුළුල් කරමින් සමාජ, ආර්ථික හා දේ්ශපාලනයේ සංවර්ධන පරිවර්තනයක් අරමුණු කොටගත් අතර එය 2009 ජයගත් සාමය සමඟ ඉදිරියට ගමන් කරවනවා කියන එක අපි මතක් කරන්නට ඕනෑ.එහි හඳුනා ඇති ප්‍රතිපත්ති, තීරණ වර්තමානයේ අප මුහුණ පාන සංවර්ධන ගැටලුවලට දිගු කාලීන විසඳුම් ලබාදීමේ ගෝලීය ප්‍රතිවිපාක පිළිබඳ අවධානයකින් කළමනාකරණය කරනවායි කියන ටික අපි මතක් කරන්නට ඕනෑ. එයින් අදහස් වන්නේ ප්‍රතිපත්ති ක්‍රියාත්මක කිරීම නිරන්තරයෙන්ම අධීක්ෂණය කිරීමත්, කාලීනව එය නිවැරදි කිරීම සඳහා කටයුතු කිරීමත් ය.මෙය රාජ්‍ය අංශයේ කාර්යයභාරයක් වන අතර, රාජ්‍ය සහ පෞද්ගලික අංශ දෙකේම දායකත්වයෙන් එකට ජය ගත යුතු අභියෝගයක්ය කියන එකත් අපි මතක් කරන්නට ඕනෑ. 2012 අයවැය මඟින් සංවර්ධනය නව මාවතකට ප්‍රවේශ වීමේදී, රාජ්‍ය හා පෞද්ගලික අංශවලට ඉටුකිරීමට තීරණාත්මක කාර්යභාරයක් පැවරී තිබෙනවා කියන ටික අපි මතක් කරන්නට ඕනෑ.විශේෂයෙන්ම මහින්ද චින්තන ඉදිරි දැක්මේ සඳහන් වූ පරිදි, අප රට ආසියාවේ නැඟී එන ආර්ථිකය බවට පත් කිරීමේ සැලසුම් සහගත වැඩපිළිවෙළ මෙම ඉදිරිපත් කළ අයවැය ලේඛනය තුළින් සපයන බව අප විශ්වාස කරනවා. නාවික, ගුවන්, වාණිජ, බලශක්ති හා දැනුම යන පංච මහා බල කේන්ද්‍රය සංවර්ධනය කිරීමේ දී, මේ ප්‍රමුඛතා ඉලක්ක සමඟ අපේ රටේ දේශීය වෘත්තිකයන්ගේ, විද්වතුන්ගේ ඒ වාගේම තාක්ෂණවේදීන්ගේ හා ඉංජිනේරුවන්ගේ, නිර්මාණ ශිල්පීන්ගේ හා කාර්මිකයන්ගේ මනා සහභාගීත්වය ද, ඔවුන්ගේ කැපවීම සහ ඔවුන්ගේ දැනුමද උපයෝගී කරගන්නට පුළුවන් සංවර්ධන ක්‍රියාදාමයකට අද අපි පා තබා තිබෙනවා.මේ රටේ ගොවියන්ට, මේ රටේ කම්කරුවන්ට, මේ රටේ රජයේ සේවකයන්ට, මේ රටේ වැඩ කරන ජනතාවටත් ඒ වාගේම දේශීය කර්මාන්තවලට, දේශීය නිපුණතාවන් දියුණු කරන්නට, පර්යේෂණවලට, අපනයන කර්මාන්තය දියුණු කරන්නට මේ අයවැය විසින් ඇති කර තිබෙන, සංවර්ධනයේ මහා දොර විවර කිරීමේ දැවැන්ත ක්‍රියාදාමය අපි කවුරුත් අගය කරන්නට ඕනෑ කියන ටිකයි මා මේ අවස්ථාවේ මතක් කළ යුත්තේ.සංවර්ධනයේ ප්‍රතිලාභවිශේෂයෙන්ම මේ රටේ ඒකීයභාවයත්, භෞමික අඛණ්ඩතාවත්, අද රැකුණු සාමයත් තුළ, උතුරු නැගෙනහිර පළාත්වලට මේ සංවර්ධනයේ ප්‍රතිලාභ ගමන් කරනවා. සංවර්ධනය එලෙස ගමන් කරන්නේ ඉතාම පැහැදිලිව ඒ නගර, ඒ ගම් සහ ඒ ප්‍රදේ්ශ මේ රටේ අනෙකුත් ගම් හා එක්ව කටයුතු කරන්නට පුළුවන් ජනතා සම්බන්ධයත්, සංවර්ධනය තුළ ඒ එක එක ජන කොටස්වල සම්බන්ධයත් තහවුරු කරන්නට පුළුවන් පරිසරයක් නිර්මාණය කරන්නටයි කියන ටික අපි මතක් කරන්නට ඕනෑ.ම්ලේච්ඡ කොටි ත්‍රස්තවාදය විසින් අපි බෙදා වෙන් කරන්නට හදපු උත්සාහය පරාජය කොට, ම්ලේච්ඡ කොටි ත්‍රස්තවාදය විසින් ඒ ගත් පියවර පරාජය කොට, අපේ රටේ සිංහල, දෙමළ සියලු ජන කොටස් එකට එකතු කරන දැවැන්ත සංවර්ධන ක්‍රියාදාමයකටයි මේ ගමන් කරන්නේ කියන එක අපි මතක් කරන්නට ඕනෑ.මහා මාර්ග සංවර්ධනය තුළිනුත් සිදු වන්නේ එයයි. ඈත යාපනයත් දකුණේ මාතරත් එකතු කරන, නැගෙනහිරත් කොළඹත් එකතුකරන, මේ දැවැන්ත මහා මාර්ග සංවර්ධන ක්‍රියාදාමය තුළයි මේ ජන කොට්ඨාසවල සංවර්ධනය එකිනෙකා හා සම්බන්ධ වන්නට අවස්්ථා සපුරන්නේ කියන ටික අපි මතක් කරන්නට ඕනෑ. එය වෙනවාට සමහරු අකමැතියි.එයට හරස් කපන්නට, එයට චෝදනා කරන්නට තමයි අපේ උතුරේ සහ නැගෙනහිර මන්ත්‍රීවරු අද කථා කළේ. තාම කනගාටුයි. එතුමන්ලා මේ අවස්්ථාවෙන් ප්‍රයෝජනය අර ගත්තා. මේ රටේ උතුරේත් නැගෙනහිරත් පිහිටි අවුරුදු 30ක් තිස්සේ සංවර්ධනය දැකපු නැති ගම්මාන මහා ම්ලේච්ඡ කොටි ත්‍රස්තවාදයේ ඒකාධිකාරයට යටපත් වූ ජනතාවක් නිදහස් කොට මේ රටේ සංවර්ධන ක්‍රියාදාමයට එකතු කරන්නට ජනාධිපති අතිගරු මහින්ද රාජපක්ෂ මැතිතුමා ගෙන ඇති පියවර අප කවුරුත් පැහැදිලිව අගය කළ යුතුය කියන ටිකයි අප මතක් කරන්නේ.උතුරේ සංවර්ධනයඅපිට කනගාටුයි. ඔවුන් එදා මෙ පිළිබඳ කතා කළේ නැහැ. එල්.ටී.ටී.ඊ ත්‍රස්තවාදය රජ කරපු සමයේ එල්.ටී.ටී.ඊ ත්‍රස්තවාදය උතුරේත් නැගෙනහිරත් රජ කරපු සමයේ උතුරේ සංවර්ධනය පිළිබඳව ඔවුන් කථා කළේ නැහැ. කථා කළා නම් ඔවුන්ගේ ඉරණමත් අර දහස් ගණනකට එල්.ටී.ටී.ඊ අත්කරපු ජීවිතය නැති කිරීමේ ඉරණම මයැ කියන ටික ම අප දන්නවා.ඒ කාලපරිච්ඡේදයේ දී මේ සභාව තුළ මෙතුමන්ලා කරපු කථාවලට අපි සවන් දුන්නා ඉතාම කනගාටුයි ගරු සම්බන්ධන් මන්ත්‍රීතුමා, ඒකීය ලංකාවක් හැටියට සියලු ජනකොටස්වලට ජීවත්වන්නට පුළුවන් පරිසරයක් ගොඩනඟන්නට මේ රටේ ඒකාග්‍ර සංවර්ධනයක් කරා සිංහල, දෙමළ, මුස්ලිම් සියලු ජනකොටස් සමඟ ගමන්කර වන්නට පුළුවන් තත්ත්වයක් ඇති කිරීමටයි අප අද දායක විය යුත්තේ. අප යෝජනා ගෙන ආ යුත්තේ, අප සහභාගී විය යුත්තේ, කියන ටික අප මතක් කරන්නට ඕනෑ.එහි අඩුපාඩු එහි පැරණි මුලින් ආ පසු උඩට ගෙනල්ලා මේ පළුදු ඇති කරලා බේද කරන්නට දරන උත්සාහය අප කවුරුත් හෙළා දකිනවා. අප විතරක් නොවෙයි ඒ උතුරේ ජනතාවත් නැගෙනහිර ජනතාවත් ඇතුළු සමස්ත ජනතාව පළාත් සභාවෙන් පළාත් සභාවට පළාත් පාලන ආයතනයෙන් පළාත් පාලන ආයතනයට මහා මැතිවරණයට ජනාධිපතිවරණයට ලබාදුන් දැවැන්ත ජනවරම තුළ ඉතා පැහැදිලිව ප්‍රකාශ කරපු එකම දේ සාමය අප සැමට ඕනෑ, සංවර්ධනය අප සැමට ඕනෑ කියන එකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=f1112052</link>
    <topic>පැරැණි චාරිත්‍රවිධි රකිමින් ශ්‍රී පාදස්ථානය දියුණු කරනවා</topic>
    <author>සංවාද සටහන අයන්ති විතාන ඡායාරූපය - රොෂාන් පිටිපන</author>
    <content>සම්මා සම්බුදුරජාණන් වහන්සේගේ පාදස්පර්ශය ලැබූ ශ්‍රී පාදස්ථානය මහා පුණ්‍ය භූමියක්. ශ්‍රී පාදස්ථානය ගැන කතා කිරීමේදී අමතක කළ නොහැකි චරිතයක් තිබෙනවා. ඒ සුමන සමන් දෙවිඳුන්. සමන් දෙවියන් පළමුවැනි බුද්ධාගමනයේදීම මහියංගණයේදී බුදු බණ අසා සෝවාන් ඵලයට පැමිණි අයෙක්. බුදුරජාණන් වහන්සේ තෙවැනි ලංකා ගමනයේදී ශ්‍රී පාදයට වැඩම කර සිරිපා සටහන් තබා ඇත්තේ සුමන නිරිඳුන්ගේ ආරාධනාවකට අනුවයි.ගෞතම බුදුරජාණන් වහන්සේ පමණක් නොව මේ කල්පයේ බුදු වූ කකුසඳ, කෝණාගම, කාශ්‍යප යන බුදුවරුන් ගේ සිරිපා සටහන් ද සමන්තකූට මස්ථකයෙහි තබා ඇති බව ඉතිහාසයේ සඳහන් වෙනවා.එවන් වූ පුණ්‍ය භූමියක විසිවැනි අධිපති ධුරයටයි මා පත් වූයේ’ ප්‍රථමයෙන් මා සතුටු වෙනවා මේ ස්ථානය ආරක්‍ෂා කිරීමටත්, පවත්වාගෙන යාමටත් අවස්ථාව ලැබීම පිළිබඳව. මේ ඓතිහාසික උරුමයන් රැකගැනීම ශාසනික හා ජාතික යුතුකමක් ලෙසයි මා සලකන්නේ. චිරාත් කාලයක් පුරා මේ ස්ථානයෙහි පවත්වාගෙන ආ සිරිත් විරිත් සියල්ල ඒ ආකාරයෙන්ම ඉටුකිරීමටත් මා බලාපොරොත්තු වෙනවා.ශ්‍රී පාදස්ථානයේ විතරක් නොවෙයි, මහනුවර මල්වතු අස්ගිරි මහනාහිමිවරු තෝරා පත්කර ගැනීමේදීත් මෙවැනිම ඡන්දයක් පවත්වනවා.කෙසේ වෙතත් අතීතයේදී ශ්‍රී පාදස්ථානයේ අධිපතිකම පැවරුණේ ශිෂ්‍යානුශිෂ්‍ය පරම්පරාවටයි. එනම් ගුරුවරයාගෙන් පසුව ශිෂ්‍යයාට හිමිකම පැවරුණා. නමුත් පසුව ඇතිවූ විවිධ ගැටලු නිසා ඒ තත්ත්වය වෙනස් වුණා.ශ්‍රී පාදස්ථානය නිශ්ශංකමල්ල රජ සමයේ දී සොයා ගැනීමෙන් අනතුරුව වැඳුම් පිදුම් කරන්නට පටන් ගත්තා. පලාබද්දල ධර්මකීර්ති සංඝරාජ හිමියන් ශ්‍රී පාදස්ථානය ඇතුළු කොට ඇති සබරගමුවේ විහාරස්ථානවල ප්‍රධානත්වය දැරුවා. ඒ හාමුදුරුවරුගේ පරපුරේ මූලස්ථානය වුණේ පැල්මඩුල්ලේ රජමහ විහාරය සහ පොත්ගුල් රජමහ විහාරයයි.සීතාවක රාජසිංහ රජ සමයේ ශ්‍රී පාදස්ථානය “ආඬිගුරුන්” ට පැවරුවා. මඩගම්මන හාමුදුරුවෝ ආඬි එලවා ශ්‍රී පාදස්ථානය පොත්ගුල් විහාර ගෙනයට අයත් කර ගත්තා.එදා මෙදා ඉතිහාසය තුළ භික්ෂූන් වහන්සේලා දහනව දෙනෙක් මෙහි අධිපතීත්වය උසුලා තිබෙනවා. පළමුවැනි සහ දෙවැනි වැලිවිට ශ්‍රී සරණංකර සංඝරාජ, වේහැල්ලේ ධම්මදින්න, මහකඹුරුපිටියේ සඟිධර ගුණරතන, කුඩා කඹුරුපිටියේ ගුණරතන, මාලිම්බඩ ධම්මිස්සර, භාරස කාව්‍ය ලියූ කරතොට ධම්මාරාම, ගාල්ලේ මේධංකර, ඉඳුරුවේ ශ්‍රී සුමංගල, ගලගම අත්ථදස්සී, හික්කඩුවේ ශ්‍රී සුමංගල, පරගල සෝභිත, රඹුක්පොත පඥාසාර, හාල්දඬුවන ධම්මරක්ඛිත, උරාපොළ රතනජෝති, මොරොන්තුඩුවේ ධම්මාරාම යන නාහිමිවරු ද මේ අතර සිටිනවා.මොරොන්තුඩුවේ ධම්මරාම හිමියන් සහ ඌරාපොළ රතනජෝති හිමියන් අතර ඇතිවූ ආරවුලක් නිසා 1934 සිට 1954 දක්වා ශ්‍රී පාදස්ථානාධිපති ධුරය පුරප්පාඩුව පැවතියා.මේ ගැටලුව විසඳාගැනීම සඳහා උන්වහන්සේලා නඩු මඟට බැස්සා. අවුරුදු 20 ක් නඩු කිව්වා. අවසානයේ ඌරාපොළ හිමියන් අපවත් වුණා. මොරොන්තුඩුවේ ධම්මාරාම හිමියන් අධිපති ධුරයට පත් වුණා.එවකට රට පාලනය කළ ඉංගී‍්‍රසි ආණ්ඩුවේ නිලධාරීන්ගේ සහ රටේ මහත්වරුන්ගේ ඕනෑ එපාකම් අනුව මේ ශාසන පදවිය වෙනස් කිරීමේ ක්‍රියාදාමයට එළැඹුණා. එහිදී හික්කඩුවේ ශ්‍රී සුමංගල හිමියන්ට එම පදවියට ඉදිරිපත් වන ලෙසට ඇරියුම් කළා. ඒ අනුව ගුරුවරයාගෙන් ගෝලයට හිමිව තිබූ ශ්‍රී පාදස්ථානයේ හිමිකම ඡන්ද ක්‍රමයකට පිවිසියා. උසාවි නඩු තීන්දු තුනකින් මේ ඡන්ද ක්‍රමය තහවුරු කරලයි තියෙන්නේ.ඇත්තටම ඔව්. රටක පුරවැසියන් අතුරින් නියෝජිතයකු තෝරාගැනීමේදී කතිරය ගසා ඡන්දය ප්‍රකාශ කරනවා. නමුත් මෙතැනදී කතිරය ගසා අවලංගු කිරීමක් සිදුකරන්නේ නැහැ. විහාරයක අධිපති පත්කරන්නේ පැවරුමෙන්. ඒ සඳහා සැබෑ සහතිකයක් දිය යුතුයි. ඉංගී‍්‍රසි පාලන කාලයෙදීත් ක්‍රියාත්මක කර තිබෙන්නේත් මේ ක්‍රමයයි. ඡන්ද මධ්‍යස්ථානයේදී ඡන්දය පාවිච්චි කිරීමට සුදුසුකම් ලැබූ සෑම භික්ෂුවකටම පත්‍රයක් ලබා දෙනවා. ශ්‍රී පාදස්ථානයේ අධිපතිකම සඳහා අසවල් නම දරන හාමුදුරුවන්ට මගේ කැමැත්ත ප්‍රකාශ කරනව කියල සඳහන් කරල තියෙන ඒ පත්‍රයේ අවසන අස්සන යෙදීමයි කළ යුත්තේ.ඡන්දය පාවිච්චි කිරීමට සුදුසුකම් ලබන්නේ සියම් මහා නිකායේ මල්වතු පාර්ශ්වයේ සබරගමු පළාතේ රත්නපුර දිස්ත්‍රික්කයේ නිත්‍ය නේවාසික විහාර දේවාලගම් ආඥා පනතේ 41 වගන්තිය යටතේ ලියාපදිංචි වී සිටින උපසම්පන්න භික්ෂූන් වහන්සේට පමණයි. මෙවර ඡන්දය පාවිච්චි කිරීම සඳහා භික්ෂූන් වහන්සේලා 307 ක් සුදුසුකම් ලබා සිටියා.ශ්‍රී පාදස්ථානාධිපති ධූරය පිරවීමේදී අනුගමනය කළ යුතු ක්‍රියා පටිපාටියක් තියෙනවා. මුලින්ම ශ්‍රී පාදස්ථානාධිපති හිමිනමක් තෝරාගැනීම සඳහා සුදුසුකම් ඇති හිමිවරුන්ගේ නාමලේඛනයක් ප්‍රධාන සංඝනායක හිමියන් විසින් සකසා පුවත්පත් මගින් ප්‍රසිද්ධ කළ යුතුයි. සති දෙකකට පසුව සංශෝධිත අවසන් ලැයිස්තුව පුවත්පත් මගින් ප්‍රසිද්ධ කරන්නට ඕනෑ.ඉන්පසු සබරගමු පළාතේ ප්‍රධාන හිමියන් ඡන්දය පවත්වන්නට සුදුසු ස්ථානයක් තෝරා දිනය සහ වෙලාව පුවත්පත් මගින් ප්‍රසිද්ධ කළ යුතුයි. ඡන්ද විමසීම කරන දිනයේදී ශ්‍රී පාදස්ථානාධිපති ධූරයට අපේක්‍ෂා කරන හිමිවරුන්ගේ නම් යෝජනා ස්ථිර විය යුතුයි.ඡන්දය පාවිච්චි කරන්නේ ශාසනික සම්ප්‍රදායන්ට මූලිකත්වය දෙමිනුයි. සියලු භික්ෂූන් වහ්නසේ තුන් සිවුරෙන් මෙතැනට වැඩම කරන්නට ඕනෑ උපසම්පදාවෙන් වැඩිමහලු පිළිවෙළටයි ඡන්දය පාවිච්චි කිරීමට අවස්ථාව හිමිවෙන්නේ.එහිදී ලබාදෙන පත්‍රයට නම සහ අස්සන යොදලා ඡන්දය ප්‍රකාශ කරනවා. ඡන්දය අවසානයේ අස්සන් පත්‍රය විද්වත් නිරීක්‍ෂණ මණ්ඩලයක් වෙත යොමු කරනවා. ඒ අනුව වැඩි ඡන්ද ලබාගත් භික්ෂූන් වහන්සේ ශ්‍රී පාදස්ථානයේ අධිපති ධුරයට පත්කළ බවට තහවුරු කරනවා.ශ්‍රී පාදස්ථානයේ අභිවෘද්ධිය සඳහා කටයුතු රාශියක් සැලසුම් කර තිබෙනවා. දෙස් විදෙස් සංචාරකයන් සඳහා පහසුකම් සැපයීම, මාර්ග සැකසීම, විදුලි ආලෝකය ලබාදීම ඒ අතර ප්‍රධාන තැනක් ගන්නවා.දිවයිනේ සිව් මහා ගංඟාවන් වන මහවැලි, කැලණි, කළු, වලවේ නදීන්ගේ ආරම්භය මේ සමනල කන්දයි. වර්තමානයේ ඒ ස්ථානයේදීම නොයෙකුත් අපද්‍රව්‍ය එකතුවීම නිසා විශාල පරිසර හානියක් සිදුවෙනවා. මේ පරිසර හානිය අවම කිරීමට මගේ අවධානය යොමු වී තිබෙනවා. රජයට මේ සියලු කටයුතු පවරන්නේ නැතිව මේ ස්ථානයට ලැබෙන මුදල් ප්‍රදේශයේ සංවර්ධනයටත්, රටේ සංවර්ධනයටත් යෙදවීමට අපේක්‍ෂා කරනවා.අපේ මුතුන් මිත්තන් අදත් ශ්‍රී පාදස්ථානය “සමන් දෙවියන්ගේ අඩවිය” කියලයි හඳුන්වන්නේ. අදත් කලාතුරකින් ඇහෙන තුන්සරණේ කවි කීම එදා ශ්‍රී පාද සංස්කෘතියේ අනභිභවනීය අංගයක් වුණා. ඒත් අද ශ්‍රී පාද වන්දනාව සංස්කෘතික අංගයන්ගෙන් තොර හුදු කඳු නැඟීමක් කර ගැනීමට සමහරු පෙළඹී සිටිනවා. ඇත්තටම ශ්‍රී පාද වන්දනාව කියන්නේ මහා බුද්ධ වන්දනාවක්.අද අපට මේ පූජනීය ස්ථාන නිදහසේ ඇවිත් වැඳ පුදාගන්නට අවස්ථාව ලැබී තිබෙන්නේ ජනාධිපති මහින්ද රාජපක්‍ෂ මැතිතුමා නිසයි. එතුමා තිස් අවුරුද්දක් පුරා පැවැති යුද්ධය නිමා කළා. සෑම ජාතියකම, ආගමකම මනුෂ්‍යයන්ට නිදහසේ කටයුතු කරන්නට අවස්ථාව සලසා දුන් එකම නායකයා එතුමායි. එතුමා “ශාසන බන්ධු” ගෞරව නාමයෙන් ද පිදුම් ලැබුවා. එතුමාගේ කාලයේ ඇතිවූ ආගමික ප්‍රබෝධය විශාලයි. එතුමා රටේ නායකත්වයට පත්වීම රටවැසියන්ගේ වාසනාවක් ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=f1112053</link>
    <topic>සසුන බැබළ වූ මහ පඬිරුවනට අවසන් බුහුමන්</topic>
    <author/>
    <content>අපවත් වී වදාළ දික්වැල්ල දොඩම්පහළ හිරිකැටිය ශ්‍රී සුභද්‍රාරාමාධිපතිව වැඩ විසූ රුහුණු විශ්ව විද්‍යාලයේ කුලපති ශ්‍යාමෝපාලි මහා නිකායේ ශ්‍රී රෝහණ පාර්ශ්වයේ අතිපූජ්‍ය මහනායක අත්තුඩාවේ ශ්‍රී රාහුල මහ නා හිමියන්ගේ ශ්‍රී දේහය තැන්පත් කර තිබූ ශ්‍රී සුභද්‍රාරාමය වෙත පෙරේදා (03) ගිය ජනාධිපති මහින්ද රාජපක්ෂ මහතා අවසන් ගෞරව දැක්වීය. සම්බුද්ධ ශාසනයේත් ජන සමාජයේත් චිරස්තිථිය උදෙසා දසක 9කට වැඩි කලක් උන්වහන්සේ කීර්තිමත් සේවාවක් ඉටුකළහ. අපවත් වන විට මහ නාහිමියෝ අනූදෙවෙනි වියේ පසුවූහ. අවසන් ගෞරව දැක්වීමේ අවස්ථාවට ඇමැති ඩලස් අලහප්පෙරුම මහතා ද එක්විය.අත්තුඩාවෙ රාහුල හිමියන්ගේ පි‍්‍රයතම විෂය වූයේ ග්‍රන්ථකරණය බවත් ගුරු සේවයෙන් විශ්‍රාම ගිය පසුත් සිය කාලය, ශ්‍රමය, ධනය වැඩි වශයෙන් කැප කළේ පතපොත ලිවීමට බවත් ශ්‍යාමෝපාලි මහා නිකායේ ශ්‍රී රෝහණ සංඝ සභාවේ ප්‍රධාන ලේඛකාධිකාරී සහ අධ්‍යාපන අමාත්‍යාංශයේ උපදේශක ඕමාරේ කස්සප හිමියෝ ප්‍රකාශ කරති.රාහුල හිමියන්ගේ අපවත්වීම සම්බන්ධයෙන් ශෝක පණිවිඩයක් නිකුත් කරන කස්සප හිමියෝ මෙසේද සඳහන් කරති.පරිවෙණාචාර්ය සේවාව උන්වහන්සේ අරඹන්නේ තමන් ශිල්ප උගත් ගෝනගල සුධර්මාකර පිරිවෙනෙනි. වලස්ගල සිරි සරණංකර පිරිවෙන්හි පරිවෙණාධිපති වශයෙන් ද පිරිවෙන් සේවාවට විශාල සේවාවක් සිදුකර ඇත.ගෞරව උපාධි සාමාර්ථයෙන් පසු අප නාහිමි රජයේ පාසල් ගුරු සේවාවට සම්බන්ධ වී ඇත. වර්ෂ 1975 දී රජයේ ගුරු සේවාවෙන් විශ්‍රාම යනතෙක් ගුරු ජීවිතයෙන් දහස් ගණනක් වූ ශිෂ්‍ය ප්‍රජාවක් දැයට දායාද කරන්නට ධෛර්යමත් වූහ.ග්‍රන්ථකරණය උන්වහන්සේගේ පි‍්‍රයතම විෂය විය. ගුරු සේවයෙන් විශ්‍රාම ගිය පසු සිය කාලය, ශ්‍රමය, ධනය වැඩි වශයෙන් කැප කළේ ධර්ම පත පොත මෙන්ම සාහිත්‍ය පත පොත ලිවීමටය.පොත් හැටකට ආසන්න ප්‍රමාණයක් ලියා පළ කරන්නට දක්ෂ වූ අප මහ නා හිමි හෙළ සම්භාව්‍ය සාහිත්‍යාවලියේ මුදුනින්ම වැජඹෙන වීදාගම මාහිමි, වෑත්තෑවේ මාහිමි, තොටගමුවේ ශ්‍රී රාහුල මාහිමි වැනි සංඝ පීතෘවරුන්ගේ නාමාවලිය අතරට එකතුවීම වැළැක්විය නොහැකිය. ඒ බව වැටහෙන්නේ උන්වහන්සේ තුළ පැවති නිසඟ නිර්මාණශීලී කවීත්වය නිසයි.නූතන ගීත රචකයකු හා විචාරකයකු වන රත්න ශ්‍රී විජේසිංහ කිවිඳුන් අප නාහිමි හඳුන්වන්නේ,වශයෙනි.දේශනාවෙන් පමණක් නොව ක්‍රියාවෙන් ද තම යුතුකම මනාව ඉටු කළ කුළුනුබර හදවතකින් යුත් පරිත්‍යාගශීලී කාර්යශූර මහතෙර නමක් වූ අත්තුඩාවේ රාහුල හිමියන්ගේ ආගමික හා සමාජීය මෙහෙවර සදානුස්මරණීය බව අග්‍රාමාත්‍ය දි. මු. ජයරත්න මහතා ප්‍රකාශ කරයි.උන්වහන්සේ වෙනුවෙන් අප දක්වන ඉහළම ගෞරවය වන්නේ උන්වහන්සේ රට දැය සමය වෙනුවෙන් ගෙන ගිය මෙහෙවර ඉදිරියට පවත්වාගෙන යාම සඳහා ක්‍රියාකිරීම බවද අගමැතිවරයා සඳහන් කරයි.රාහුල හිමියන්ගේ අපවත්වීම වෙනුවෙන් ශෝක පණිවිඩයක් නිකුත් කරමින් අගමැතිවරයා එසේ කියයි.එම පණිවිඩයේ මෙසේද දැක්වේ.උන්වහන්සේගේ ආගමික සමාජ මෙහෙවර ඇගයීමට ලක් කරමින් රුහුණු විශ්ව විද්‍යාලය මගින් සාහිත්‍යශූරී සම්මානය ද අත්තුඩාවේ ශ්‍රී රාහුල හිමිපාණන් වහන්සේ වෙත පිරිනැමූහ. දෙස් විදෙස් ධර්ම ප්‍රචාරක කටයුතුවල නිරත වෙමින් උන්වහන්සේ බෞද්ධ ශාසනයේ උන්නතිය උදෙසා සිදු කළ මෙහෙවර අති ප්‍රශංසනීයයි.ලේඛකයකු මෙන්ම දක්ෂ කවියකු ද වන උන්වහන්සේ බුරුම රජයෙන් පිරිනැමෙන අග්ගමහා පණ්ඩිත ගෞරව උපාධියට ද හිමිකම් ලැබීමට නියමිතව සිටියහ. සිංහල, දෙමළ, ඉංගී‍්‍රසි, පාළි හා සංස්කෘත භාෂා සම්බන්ධයෙන් හසල දැනුමක් ඇති උන්වහන්සේ මෙරට අධ්‍යාපන ක්ෂේත්‍රය වෙනුවෙන් සිදු කළ මෙහෙවර ද අතිවිශාලය. පරාර්ථකාමී දිවිපෙවෙතක් ගත කරමින් ශ්‍රී සම්බුද්ධ ශාසනයටත්, පොදු මහජනයාටත් ඉටු කළ අමිල මෙහෙවර අප සිත් තුළ සදාකල් මතකයේ රැඳෙනු ඇත.2600 ශ්‍රී සම්බුද්ධත්ව ජයන්තියට සමගාමීව රට තුළ ආධ්‍යාත්මික සංවර්ධනය උදෙසා ජනතාව පිළිවෙතින් පෙළ ගැස්වීමේ කාර්ය භාරයේ දී උන්වහන්සේ ලබාදුන් දායකත්වය මේ අවස්ථාවේ දී ගෞරව බහුමානයෙන් සිහිපත් කර සිටිමි. බෞද්ධ ජනතාවගේ ගෞරවාදරයට පාත්‍ර වූ අතිපූජ්‍ය අත්තුඩාවේ ශ්‍රී රාහුල හිමිපාණන් වහන්සේගේ අපවත් වීම සමස්ත ජාතියටම සිදු වූ බලවත් පාඩුවකි.සම්බුදු සසුන බබළවමින් ජාතික, ආගමික සහ සමාජීය මෙහෙවරක යෙදෙමින් වැඩ විසූ සියම් මහ නිකායේ ශ්‍රී රෝහණ පාර්ශ්වයේ මහානායක රුහුණු විශ්වවිද්‍යාලයේ කුලපති අත්තුඩාවේ ශ්‍රී රාහුල මහා නායක හිමියන්ගේ අභාවය රුහුණු දේශයට පමණක් නොව මුළු මහත් ශ්‍රී ලංකාවටම සිදුවූ බලවත් පාඩුවක් බව දකුණු පළාත් මහ ඇමැති ශාන් විජයලාල්ද සිල්වා මහතා නිවේදනයක් නිකුත් කරමින් කියයි.රුහුණු විශ්වවිද්‍යාලයේ කුලපති ධුරය හොබවමින් සිසුන්ගේ සුබ සාධන කටයුතු ඉටු කිරීමෙහිලා අප නාහිමියෝ ප්‍රශංසනීය සේවාවක් ඉටු කළ බවත් එහි දැක්වේ. මහා බහුශ්‍රැති ප¼ඩිරුවනක් වූ රාහුල නාහිමියෝ ආගමික සහ ශාස්ත්‍රීය ග්‍රන්ථ පනහකට අධික ප්‍රමාණයක කතුවරයාණෝ වූහ. ගිහි පැවදි දෙපක්‍ෂයටම ප්‍රයෝජනවත් පිරුවානා පොත් වහන්සේ සංස්කරණය කිරීම ද උන්වහන්සේගේ අතින් සිදුවූ තවත් වැදගත් මෙහෙවරකි.දීර්ඝ කාලයක් පාසල් ගුරුවරයකු වශයෙන්ද කටයුතු කරමින් දහස් ගණනක් සිසුන්ට අධ්‍යාපනය ලබාදීමේ පුරෝගාමියකු ද වූ උන්වහන්සේ සාහිත්‍ය ශූරි සහ ත්‍රිපිටකවාගිශ්වරාචාර්ය යන තනතුරුවලින් සම්මාන ලැබීම උන්වහන්සේගේ ලේඛන කලාවට හොඳම නිදසුනකි. කොතරම් විවිධ තනතුරු දරමින් කාර්ය බහුල ජීවිතයක් ගත කළ ද තම විහාරස්ථ සතර පේරුවේ දායකයින්ගේ අවශ්‍යතා මැනවින් ඉටු කිරීමට ද උන්වහන්සේ කාරුණික වූහ.මෙවන් අති උතුම් ශාසනික මෙහෙවරක් ඉටු කරන ලද ශ්‍රී රෝහණ සංඝ සභාවේ මහා නායක ත්‍රිපිටකවාගිශ්වරාචාර්ය සාහිත්‍ය ශූරි අත්තුඩාවේ ශ්‍රී රාහුල මහා නාහිමිපාණන් වහන්සේට ශ්‍රී රෝහණ සංඝ සභාවේ දායක සභාවේ සභාපති සහ දකුණු පළාත් සභාවේ ප්‍රධාන අමාත්‍යවරයා ලෙස උතුම් නිර්වාණ සුවය ප්‍රාර්ථනා කරමි. වර්ෂ 1998 දී රුහුණු විශ්වවිද්‍යාලයේ සම්භාවනීය පදවිය වන කුලපති පදවියෙන් පිදුම් ලැබීම උන්වහන්සේගේ ආදර්ශ සම්පන්න නිහතමානී භික්ෂු ජීවිතයට කරන ලද සමාජ හා රාජ්‍යමය උපහාරයක් වූ බව රුහුණු විශ්වවිද්‍යාලයේ උප කුලපති මහාචාර්ය සුසිරිත් මෙන්ඩිස් මහතා කියයි.අපවත් වී වදාළ රුහුණු සරසවියේ කුලපති අත්තුඩාවේ ශ්‍රී රාහුල හිමියන් වෙනුවෙන් ශෝක පණිවිඩයක් නිකුත් කරන උප කුලපතිවරයා නාහිමියන්ගේ ආශ්‍රය අපට ද ඉමහත් ආශිර්වාදයක් මෙන්ම චිත්ත ප්‍රබෝදයට හේතු වූ කාරණයක් බවද කියයි. උප කුලපති මෙන්ඩිස් මහතාගේ නිවේදනයේ මෙසේ ද දැක්වේ.විවිධ පිරිවෙන්වල ආචාර්යවරයකු ලෙස ධර්ම අධ්‍යාපන සේවාවක් ඉටු කළ ශ්‍රී රාහුල මාහිමිපාණෝ ගාල්ල දේවානන්ද මහා විද්‍යාලය, මාතර ගොඩඋඩ මහා විද්‍යාලය, මාතර විජිත මධ්‍ය මහා විද්‍යාලය වැනි පාසල්වලින් අපමණ පිරිසකට ධර්ම ඥාණය ලබා දුන්හ.ශ්‍යාමෝපාලි මහානිකායේ රෝහණ පාර්ශ්වය පිහිටුවීමෙහි ලා පුරෝගාමී මෙහෙවරක් ඉටු කළ උන්වහන්සේ එම නිකායේ දෙවන මහානායක තනතුරින් ද පිදුම් ලැබූහ. එසේ ම දික්වැල්ල ශාසනාරක්ෂක භික්ෂු බල මණ්ඩලයේ ලේඛකාධිකාරී ධුරය ඉතා දීර්ඝ කාලයක් දැරීමෙන් ප්‍රකට වන්නේ උන්වහන්සේ සසුන රැකීමට දැක්වූ අභිලාෂය යි. සාසන ගෞරවයයි.ප්‍රාචීන භාෂෝපකාර සමාගමේ කාරක සභික ධුරයක් දරමින් හෙළ-පෙළ-සකු ආදී ප්‍රාචීන භාෂා අධ්‍යයනවල ප්‍රවර්ධනයට ද උර දුන්හ. පාසල් හා පිරිවෙන් දරුවන්ගේ අධ්‍යාපනය සඳහා “බෞද්ධ ශිෂ්ටාචාරය”, “උසස් පෙළ බෞද්ධ සංස්කෘතිය”, “බුද්ධ ධර්මය”, (සා.පෙළ) “බෞද්ධ සංස්කෘතිය හා ශාසන ඉතිහාසය”, “දහම් පාසල් අවසානය”, “සාමණේර බණදහම් පොත” ආදී පොත්පත් සම්පාදනය කරමින් සාම්ප්‍රදායික බෞද්ධ අධ්‍යාපනයට සේවාවක් ඉටු කළහ.පොදුජන සමාජයේ බුද්ධි වර්ධනයට අදාළව “බුද්ධ ධර්මය හා සමාජය”, “සමාජය හා සංස්කෘතිය”, “බෞද්ධයාට අත්පොතක්”, “ජීවිතයේ පරමාර්ථය කුමක් ද?” “සිංහල කවි”, “විචිත්‍ර ධර්ම දේශනා” හා “බෞද්ධ විශ්වාස ෂමර්ශන” ආදී පොත් සංග්‍රහ කළහ. මෙසේ බෞද්ධ දර්ශනය, බෞද්ධ සංස්කෘතිය සාසනික වත්පිළිවෙත්, සිංහල සාහිත්‍යය ආදී විවිධ විෂය ක්ෂේත්‍රයන් ඔස්සේ තම පුළුල් ඤාණය බෙදා දුන්හ.සියම, බුරුමය, ඉන්දියාව, තායිවානය හා සිංගප්පූරුව ආදී රටවලට ද වැඩම කරමින් තම බෞද්ධ සාසනික මෙහෙවර ඉටු කළහ. ඒ සියල්ලම මෙන්ම ශ්‍රී රාහුල නාහිමිපාණන් වහන්සේගේ නිරහංකාර, නිහතමානී, සැහැල්ලු භික්ෂු ජීවිතය අතිශයින්ම ආදර්ශ සම්පන්න චරිත ලක්ෂණයක් ලෙස සඳහන් කළ හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>05</day>
    </date>
    <link>http://www.dinamina.lk/2011/12/05/_art.asp?fn=f1112054</link>
    <topic>අපවත් වී වදාළ හඳපාන්ගොඩ විමල ශ්‍රීපාද නාහිමියෝ</topic>
    <author>පියතිස්ස පාදුක්කගේ</author>
    <content>අපවත්වී වදාළ ශ්‍රීපාදස්ථානාධිපති කිරිඇල්ල නැදුන් විහාරාධිපති, සබරගමු පළාතේ උප ප්‍රධාන සංඝ නායක කීර්ති ශ්‍රී ප්‍රඥානන්දාභිධාන පූජ්‍ය හඳපාන්ගොඩ විමල නාහිමිපාණන් වහන්සේගේ තෙමස් පූර්ණ පිංකම නොවැම්බර් 30 සහ දෙසැම්බර් 01 දිනට යෙදී ඇත. මෙම ලිපිය එය නිමිත්තෙනි.1929 පෙබරවාරි 03 වෙනි දින උපත ලැබූ උන්වහන්සේ (1946) 17 වෙනි වියේදී කිරිඇල්ල නැදුන් විහාරයේදී සසුන් ගතවිය. 1957 වසරේදී උපසම්පදාව ලැබීය. 1965 වසරේදී විහාරාධිපති ධුරයට පත් විය. ආගමික, ශාසනික හා සාමාජික කටයුතුවල යෙදෙමින් ඉමහත් සේවාවක් සැලසූ උන්වහන්සේ 1971 වසරේදී සබරගමු පළාතේ උප ප්‍රධාන සංඝනායක පදවිය සමග කීර්ති ශ්‍රී ප්‍රඥානන්ද යන ගෞරව නාමයෙන්ද පිදුම් ලැබූහ.එවකට ශ්‍රීපාදස්ථාන නායක පදවිය දැරූ බටුගෙදර යසස්සි නාහිමිපාණන් වහන්සේගේ සමීප ඇසුර ලැබූ හඳපාන්ගොඩ විමල නාහිමියන්, ශ්‍රීපාදස්ථානයේ භාරකාර ධුරයට පත්කරගනු ලැබීය. 1971 වසරේ සිට 1986 දක්වා භාරකාරත්වය දරමින්, ශ්‍රීපාදස්ථානයේ අභිවෘද්ධියටත්, වන්දනාකරුවන්ට සහ භික්ෂූන් වහන්සේට අවශ්‍ය පහසුකම් සැලසීමට හා ශ්‍රීපාද ගමන් මාර්ග වැඩිදියුණු කිරීමට පියවර ගත්හ.1986 බටුගෙදර යසස්සි නාහිමිපාණන් වහන්සේගේ අපවත්වීම නිසා, ශ්‍රීපාද නායක පදවියට භික්ෂූන් වහන්සේ නමක් තෝරාගැනීම සිදුකළ මහා සංඝ සභාවේදී හඳපාන්ගොඩ විමල නාහිමිපාණන් වහන්සේ බහුතර කැමැත්තෙන් ශ්‍රීපාද නායක පදවියට පත්වූහ.වසර 17ක් භාරකාරධුරය දරමින් කරගෙන ගිය ශ්‍රීපාදස්ථානය සම්බන්ධ සියලුම සංවර්ධන ක්‍රියාදාමයන් තව තවත් වැඩිදියුණු කරමින් ශ්‍රීපාද ඉතිහාසයේ සුවිශේෂත්වයක් ඇතිකිරීමට උන්වහන්සේ සමත්වූහ.අගනුවර ශ්‍රීපාද නාහිමි නිල නිවස ලබාගැනීමටද මූලික වූහ. ශ්‍රීපාදස්ථානයට අයත් ගල්පොත්තාවෙල රජමහා විහාරය සංවර්ධනය කළහ. පළාබද්දල ශ්‍රීපාද විහාරයද නවීකරණ කරන ලදී. මැදින් ;පාහොය දින ශ්‍රීපාද මළුවේ පිංකම ආරම්භ කිරීමටත්, ගල්පොත්තාවෙල සිට ශ්‍රීපාදස්ථානය දක්වා සමන් දේව රූපය ඇතුළු පූජා භාණ්ඩ අති උත්කර්ෂවත් ලෙස රිය පෙරහැරකින් වැඩම කරවීමේ මූලිකත්වය ගෙන කටයුතු කළේ විමල නා හිමියෝය. විපතට පත් ජනතාවට, දිඹුලාගල නාහිමිපාණන් වහන්සේ සමග වැඩම කර උදව් උපකාර කළ හඳපාන්ගොඩ විමල නාහිමියෝ පසුගිය සුනාමි අවස්ථාවේදී දකුණේ වැසියන්ට නිවාස ඉදිකිරීම සඳහා ලක්ෂ 50 ක් පරිත්‍යාග කළහ. රත්නපුර දිස්ත්‍රික්කයේ ආපදා අවස්ථාවල නිබඳව විපතට පත්වූවන්ට ආධාර උපකාර කරමින්, ප්‍රදේශයේ විහාරස්ථාන සංවර්ධනයට හා භික්ෂූන් වහන්සේගේ අභිවෘද්ධිය සඳහා ද ඉමහත් සේවාවක් සැලසූහ.කිරිඇල්ලේ නවම් පෙරහර ආරම්භ කිරීමට මූලික වූ උන්වහන්සේ දේශීය නැටුම්, සංගීතය, වෙදකම නැංවීම සඳහා ද සුවිශේෂ කාර්යභාරයක් ඉටුකරමින් කිරිඇල්ලේ නැදුන් විහාරය බැතිමතුන්ගේ සිත්ගන්නා පුදබිමක් ලෙස සකස් කිරීමට ද පියවර ගත්හ.ශ්‍රීපාද ඉතිහාසයේ වසර 41 ක් අඛණ්ඩව නායකත්වය දරමින් කටයුතු කළ උන්වහන්සේ ශ්‍රීපාදස්ථානයේ කාර්ය මණ්ඩලයට වැටුප් ගෙවීමට පවා නොහැකිව තිබූ වකවානුවේ ඊට විසඳුම් ලබාදෙමින් ශ්‍රීපාද අරමුදල ශක්තිමත් කර, පොදු මහජන සුබසිද්ධිය සඳහා සිරිපා අරමුදල යොමුකරවා ගැනීමට ද කටයුතු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112061</link>
    <topic>ලංගම ආදායම කෝටි දෙදහස පනී</topic>
    <author>විජයානි එදිරිසිංහ සහ ශීලා උඩුවර</author>
    <content>වර්ෂ 2011 දී ශ්‍රී ලංකා ගමනා ගමන මණ්ඩලය රුපියල් කෝටි දෙදහස් එක සීයක (2100) වාර්තාගත ආදායමක් ලබා ගෙන තිබේ. වසර විස්සකට අධික කාලයක් රුපියල් කෝටි ගණනක් පාඩුපිට පවත්වා ගෙන ගිය ලංගම මෙසේ ආදායම් වාර්තා තබා ඇත.ජනතා විමුක්ති පෙරමුණේ භීෂණ සමයේ බස් රථ විශාල ප්‍රමාණයක් ගිනි බත් කළ අතර එක්සත් ජාතික පක්ෂයේ ප්‍රබලයකු වූ රවි වෙත්තසිංහ ලංගම දේපළ විකුණා දැමීමත් සමඟම ආදායම බින්දුවට බැස ලංගම වසා දමන තත්ත්වයට පත් විය. මේ තත්ත්වය යටතේ ශ්‍රී ලංගම පෞද්ගලික අංශයට විකුණා දැමීමටද තීරණය කර තිබුණි.1978 දී ලංගම සතුව බස් දොළොස් දහසක් (12,000) තිබුණි. නමුත් 2005 වර්ෂය වනවිට ඉතිරි වූයේ බස් රථ 4200 ක් පමණි.අනෙක් බස් විකුණා දැමූ අතර තවත් කොටසක් පුළුස්සා තිබිණි. තවත් කොටසක් අබලන්ව ඩිපෝවල දිරාපත් විය.ශ්‍රී ලංගම සතුව තිබූ වැඩපොළවල් ගණනාවක්ද විකුණනු ලැබුවේ රවී වෙත්තසිංහ සභාපතිවරයා සභාපතිව සිටියදී ය. ශ්‍රී ලංකා ගමනා ගමන මණ්ඩලයේ සේවකයෝ පනස් දාහක් සේවය කළහ. ලංගම විකිණීමට තීරණය කොට සේවකයන්ට සොච්චම් වන්දියක් දී ගෙදර යැවීය. ඒ අතර කාලයේදී ශ්‍රී ලංගම ජනතා සන්තක ප්‍රවාහන, පොකුරු බස් සමාගම්, මධ්‍යම ගමනා ගමන මණ්ඩලය යන නම්වලටද පරිවර්තනය විය.2005 වසරේදී ජනාධිපති පදවියට පත් මහින්ද රාජපක්ෂ මහතා අසාර්ථක ව්‍යාපාර ගොඩගැනීම යටතේ ලංගම ගොඩ ගැනීම සඳහා බස් රථ ලබා දෙමින් නව වැඩ පිළිවෙළ රැසක් ක්‍රියාත්මක කළේ ය.ඒ යටතේ අබලන්ව ගාල්කර තිබූ බස් දහසක් අලුත් වැඩියා කෙරිණි. තවත් බස් රථ පන්සියයක් අලුතින් මිලදී ගැනිණි. ඉන් වැඩි ප්‍රමාණයක් ගම්බද ප්‍රදේශවලට යොදවා තිබේ.සුඛෝපභෝගි බස් රථ සේවා ගණනාවක් ආරම්භ කර ඇත. ලබන වසර අවසානය වනවිට ශ්‍රී ලංගම ඉලක්කය බස් රථ ප්‍රමාණය හත්දහස දක්වා වැඩිකර ගැනීමයි. පෞද්ගලික බස් රථ වර්ජනයක් කළත් එයට සාර්ථකව මුහුණදීමට දැන් ලංගමය සමත් බව සභාපති එම්.ඩී.බන්දු සේන මහතා කියයි.ලංගම දිනක ආදායම මිලියන 44 දක්වා ගොස් ඇති බවද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112062</link>
    <topic>භාෂා ප්‍රවීණතා සමතුන්ටජනවාරි මුල් සතියේ සිටකොරියාවේ රැකියා</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගයෙන් වැඩිම ලකුණු ලබාගත් අපේක්ෂකයන් ජනවාරි මාසයේ මුල් සතියේ සිට රැකියා සඳහා බඳවා ගන්නා බව කොරියානු රජය අවධාරණය කරයි.මේ විභාගයෙන් ලකුණු 172 ට වඩා වැඩියෙන් ලබාගත් අපේක්ෂකයන් වෙනුවෙන් විශේෂ පරීක්ෂණයක් පසුගිය 03 දා කොළඹදී ආරම්භ විණි. එයින් වැඩි ම ලකුණු ලබාගන්නා අපේක්ෂකයන් මුලින් ම තෝරා ගන්නා බව කොරියානු මානව සම්පත් සංවර්ධන සේවා ආයතනයේ අධ්‍යක්ෂ ජනරාල් ලිම් යුන්ග් සික් මහතා පවසයි.මේ විශේෂ පරීක්ෂණයෙන් පසුව ඔවුන් ඒ සඳහා මුහුණදුන් ආකාරය මෙන් ම ඔවුන්ට අදාළ තොරතුරු සියල්ල අන්තර් ජාලය වෙත යොමු කරන බව පවසන ඒ මහතා, එමඟින් දකුණු කොරියාවේ රැකියා සඳහා බඳවා ගන්නා ආයතන වෙත අවශ්‍ය කරන පුද්ගලයා තෝරා ගැනීමට විශාල පහසුවක් වන බව ද සඳහන් කරයි. රැකියා සඳහා තොරා ගන්නා පිරිස නිශ්චිත වශයෙන් කිව නොහැකි බව පෙන්වා දෙන අධ්‍යක්ෂ ජනරාල්වරයා දකුණු කොරියානු සමාගම්වල රැකියා අවස්ථා ප්‍රමාණය අනුව එය වෙනස් වන බව ද කියා සිටී.දකුණු කොරියානු රැකියා සඳහා ශ්‍රී ලාංකිකයන් තෝරාගැනීම වෙනුවෙන් පැවැති මේ භාෂා ප්‍රවීණතා විභාගය ශ්‍රී ලංකා විදේශ සේවා නියුක්ති කාර්යාංශය හා කොරියානු මානව සම්පත් සංවර්ධන සේවා ආයතනය එක්ව සංවිධානය කෙරිණි.මේ අතර ලිම් යුන්ග් සික් මහතා පෙන්වා දෙන්නේ ඉතාම සුළු සිද්ධීන් කිහිපයක් හැරෙන්නට මේ විභාගය සාර්ථකව පැවැති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112063</link>
    <topic>රාජ්පාල්ට එරෙහි මැර ප්‍රහාරය</topic>
    <author>විජයානි එදිරිසිංහ, භක්ති ධර්මප්‍රිය මෙන්ඩිස් සහ පණ්ඩුක සමරසේකර</author>
    <content>‘ලක්බිම නිවුස්’ පුවත්පතේ ප්‍රධාන කර්තෘ නීතිඥ රාජ්පාල් අබේනායක මහතාට පහරදීම සම්බන්ධයෙන් නීති ක්ෂේත්‍රයේ ප්‍රවීණයන් හා පුවත්පත් කතුවරුන් සිය මතය දිනමිණට ප්‍රකාශ කළේ මෙසේ ය.මේක මහ විකාරයක්. පාර්ලිමේන්තුවේ ගහගන්නවා. ලෑලි උස්සනවා. ඒ මිනිස්සුන්ට ගහනවා. කාගේ හරි අදහසකට විරුද්ධව වචනයක් කියන්න, ඒක ඉවසන්න පුළුවන් හික්මීමක් නැහැ. නීතිඥයන් වචනවලින් ප්‍රහාර එල්ල කරගන්නවා. ඒක තමයි ඒ අයගෙ වෘත්තිය. පසුව අතටඅත දීලා එක මේසෙ වාඩිවෙලා කනවා.එහෙම විනා ගුටිබැට හුවමාරු කරගන්න එක මුළු නීතිඥ වෘත්තියටම පහර දීමක්. වෘත්තියේම තියෙන්නෙ ප්‍රතිවිරුද්ධ අදහස් ගරු කරන එක. එහෙම නොවී අන් මත ඉවසන්න බැරිව පහර දුන්නොත් වෙන්නෙ නීතිඥ වෘත්තිය වල්වදින එක. එයින් පෙනෙන්නෙ පිරිහීමේ ලක්‍ෂණ. විනය සංවරය පිරිහිලා. හරියට දේශගුණය, කාලගුණය වගේ. මේ දැන් දැන් වෙනස් වෙනවා. පාර්ලිමේන්තුවේ ගුටි බැට බෝතල් විසි කරනවා. රටට දෙන ආදර්ශ මේවද මේ ඉහළ වෘත්තිකයන්.වාද විවාදවලට සහභාගි වන නීති තර්ක ගැන පෞද්ගලික දැනීමක් ඇති නීතිඥවරුන්ට කතාවෙන් පමණක් වාද විවාද කිරීමේ අයිතිය ඇතත්, අතපය පාවිච්චි කිරීම කිසිසේත් යුක්ති සහගත නොවේ. නීති ක්ෂේත්‍රයේ ඉහළ ප්‍රභූ පන්තියක පවත්වන උත්සවයක සුවිශේෂී ලක්‍ෂණය නම් කුමන ආකාරයක වුවද චරිත ඝාතනයක් කිරීමට ඇති හැකියාවයි. පෞද්ගලික විවේචනාත්මක කරුණු කීමට බලපත්‍රයක් සහිත අවස්ථාවක, පුවත්පත් කර්තෘවරයකු නීතිඥයකු හා ප්‍රභූවරයකු වන රාජ්පාල් අබේනායක මහතාට කවරකු හෝ විවේචනය කිරීමට සම්පූර්ණ අයිතියක් තිබෙනවා.එවැනි අවස්ථාවක පෞද්ගලික හෝ දේශපාලනික වශයෙන් පහරදීමක් සිදු වුවහොත් එය නීති වෘත්තියටම කරන අගෞරවයක්. නමුත් එම අවස්ථාවේ නීතිඥවරු බීමත්ව සිටීම එම කරුණු සමාවක් සඳහා ඉදිරිපත් කළ හැකි කරුණක් වන්නේ නැහැ.ඉහළ පැලැන්තියේ නීතිඥවරු තරුණ නීතිඥවරුන්ට දෙන මේ වැරැදි පූර්වාදර්ශ ඉදිරියේ සිදු නොවීමට වගබලා ගත යුතුයි. නැතිනම් නීතිඥවරු කිසිදු විනයක් නැති පිරිසක් බවට ප්‍රසිද්ධ විය හැකියි. මෙහිදී යමකු බීමත්ව නොසිටියේ නම් එම වරද ඊට වඩා බරපතළ වීමට අවස්ථාව තිබේ.රාජ්පාල් අබේනායක යනු පුවත්පත් කලාවේදියෙක් පමණක් නොවේ රටේ පිළිගත් නීතිඥවරයෙක්. එවැනි වැදගත් පුද්ගලයකු තම මතය ප්‍රකාශ කළ විට පහරදීම ඉතාමත් පිළිකුල්සහගතව හෙළා දකිනවා. එවැනි පුද්ගලයකුට පහරදීම නිර්ලජ්ජිත ක්‍රියාවක්. ඔහු මාධ්‍යවේදියෙකු පමණක් නොවේ සිවිල් සමාජයේ ජනතාවගේ අයිතිවාසිකම් වෙනුවෙන් පෙනී සිටින පුද්ගලයෙක්. යම් පුද්ගලයකු ආවේගයක් ආවිට සාමාන්‍ය පුද්ගලයකුට පහරදීමක් සිදුවිය හැකිය. නමුත් මෙවැනි පුද්ගලයෝ මෙසේ කළ පහරදීම කිසිසේත් අනුමත කළ නොහැකියි. තව ද අගවිනිසුරුවරයකු පිළිබඳ මාතෘකාවේදී රාජ්පාල් අබේනායක සිදුකර තිබෙන්නේ ඔහුගේ මතය ප්‍රකාශ කිරීමක්; තම අදහස් ප්‍රකාශ කිරීම ඕනෑම පුද්ගලයකුට ඇති අයිතියක්.ඔහු ප්‍රකාශ කළ අදහසේ ගැබ්ව ඇති දේ සටහනක් මගින් මාධ්‍යයකින් හෝ ලිඛිතව ඉදිරිපත් කළා නම් එම මාධ්‍යයට පවා පහරදිය හැකියි. එම පහරදීම සිදු කළ පුද්ගලයා කිසිසේත් එම නීතිඥවෘත්තියට නොගැලපෙන පුද්ගලයෙක්. තවදුරටත් එම පහරදීම අප දැඩි ලෙස හෙළා දකිනවා.නීතිඥවරයෙක් තවත් නීතිඥවරයකුට අතින් පයින් පහරදීමක් පිළිබඳව අපට සාමාන්‍යයෙන් විශ්වාස කළ නොහැකි සිද්ධියක්. ඒකට හේතුව නීතිඥවරු කියන්නේ අතින් පයින් පහර දෙන අය නොවේ. තර්ක විතර්කවලින් පහරදීමක් සිදු කරන අය වීමයි. තවද රාජ්පාල් අබේනායක මහතාට පහරදීම සිදු වූ ස්ථානයේ පැවැති සාදය මෙවැනි පහරදීමක් සිදුවිය යුතු තැනක් නොවේ. නිදහසේ තම අදහස් තර්ක විතර්ක ඉදිරිපත් කළ යුතු අවස්ථාවක්. එවැනි ස්ථානයක මෙවැනි පහරදීමක් සිදුවීම පේමන්ට් වැඩක්. එය පිළිගත් නීතිඥවරයකුට නොගැළපෙන දෙයක්.රාජ්පාල් අබේනායක යනු නීතිඥවරයකු පමණක් නොවේ ඉන් එහාට ද ගිය පිළිගත් මාධ්‍යවේදියෙක්. පුවත්පත් කතුවරයෙක් . එවැනි පුද්ගලයකු තම අදහස් ප්‍රකාශ කර තිබෙන්නේ විනිසුරුවරයකු හා සම්බන්ධ දෙයක්.එම අදහස්වලට යමෙක් විරුද්ධ නම් ඔහු සතුව තිබෙන්නේ ඊට ප්‍රතිවිරුද්ධ අදහස් සාමකාමීව ඉදිරිපත් කිරීම පමණයි. චන්ඩිකම් පෙන්වීම නොවෙයි. එම නිසා මෙම පහරදීම ගැන කනගාටු වන අතර පිළිකුල් සහගතව දැඩිසේ හෙළාදකිනවා.ලෝකයේ ඕනෑම රටක මාධ්‍යවේදීන්ට තම අදහස් නිදහසේ ප්‍රකාශ කිරීමේ අයිතිය තිබෙනවා. මාධ්‍යවේදීන් කියන්නේ සමාජය, රට, පිළිවෙල කරන්නන්, අපිරිසිදු තැන් පිරිසිදු කරන්නන්. එවැනි පුද්ගලයකුට පහරදීම නීති විරෝධි ක්‍රියාවක් මෙන් ම සමාජයකට, රටකට පහරදීමක් ලෙසයි මා දකින්නේ. ලක්බිම නිවුස් කර්තෘ රාජ්පාල් අබේනායක මහතාට පහර දී ඇත්තේ නීතිඥයකු බව පැවසෙනවා.එය ඉතා දරුණු තත්ත්වයක්. නීතිඥවරයෙක් සමාජය වෙනුවෙන් පෙනී සිටින පුද්ගලයෙක්. ඔහු සමාජය වෙනුවෙන් පෙනී සිටින තවත් පුද්ගලයකුට පහරදීම කනගාටුදායක තත්ත්වයක්.‘ලක්බිම නිවුස්’ පුවත්පතේ කර්තෘවරයාට පහරදීම ප්‍රජාතන්ත්‍රවාදයට පහරදීමක් ලෙසයි පෙනී යන්නේ. රාජ්පාල් අබේනායක මහතා නිදහස් රැකියාවක නිරතවෙන්නෙක්. ඒ මහතාට පහර දී තිබෙන්නේ නීතිඥවරයෙක්. සමාජයේ උසස් රැකියාවක නිරතවන්නකු මෙලෙස ක්‍රියා කිරීම ඉතාම කනගාටුදායක තත්ත්වයක්. සිවිල් සමාජයේ එකිනෙකාට සිය අදහස් ප්‍රකාශ කළ හැකියි. එය ප්‍රජාතන්ත්‍රවාදය සඳහා වූ සාධකයක්. නිදහසේ අදහස් ප්‍රකාශ කරන අයකුට පහරදුන් විට නිදහස නැති වී යනවා. නීතිඥවරයකු කියන්නේ සමාජයට සේවයක් කරන, ජනතාව වෙනුවෙන් පෙනී සිටින පුද්ගලයෙක්. එවැන්නකු මෙවැනි පහරදීමක් සිදු කිරීම ඇදහිය නොහැකි තත්ත්වයක්. පහරදීම සිදු කළ පුද්ගලයාට නිසි දඬුවම් ලබා දෙන්න කියලා මා අදාළ වගකිවයුත්තන්ගෙන් ඉල්ලා සිටිනවා.‘ලක්බිම නිව්ස්’ පුවත්පතේ ප්‍රධාන කර්තෘ රාජ්පාල් අබේනායක මහතාට නීතිඥවරයෙකු පහර දීම දැඩි සේ හෙළා දකිනවා.නීතිඥවරුන් සහ මාධ්‍යවේදීන් අතර ඉතා සමීප සම්බන්ධතාවක් තිබෙනවා. අප ජනතාවගේ යහපත වෙනුවෙන් සේවය කරන කණ්ඩායම් දෙකක්. අප අතර හොඳ සහසම්බන්ධයක් තිබෙනවා. එහෙත් මාධ්‍යවේදියකුට නීතිඥවරයෙකු පහර දීම අදහා ගත නොහැකි තත්ත්වයක්. අද මේ රටේ ප්‍රජාතන්ත්‍රවාදය ඉතා උසස් මට්ටමක තිබෙනවා. එය තවදුරටත් රැක ගැනීම අපගේ වගකීමයි. කර්තෘවරයාට පහරදීම සම්බන්ධයෙන් අදාළ පුද්ගලයන්ට නිසි දඬුවම් ලබා දිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n11120611</link>
    <topic>පැමිණිල්ල විභාග කරන්නසැකකාර නීතිඥයා ඇවිත් නෑ</topic>
    <author>චමීර ඇල්ලදෙණිය</author>
    <content>ලක්බිම නිවුස් පුවත්පතේ කර්තෘ ප්‍රවීණ මාධ්‍යවේදී නීතිඥ රාජ්පාල් අබේනායක මහතාට පහර දීම සම්බන්ධයෙන් සැකකාර ජ්‍යෙෂ්ඨ නීතිඥවරයා ඊයේ (5) පැමිණිල්ල විභාග කිරීමට කොල්ලුපිටිය පොලිසියට පැමිණ නැතැයි පොලිසිය කියයි.ඒ අනුව සැකකාර නීතිඥවරයාට පැමිණිල්ල විභාග කිරීමට නැවත දිනයක් ලබා දෙන බව ද පොලිසිය කීය.කොල්ලුපිටිය ප්‍රදේශයේ හෝටලයක පැවැති නීති ක්ෂේත්‍රයේ අය සහභාගි වූ සාදයකදී ප්‍රවීණ මාධ්‍යවේදී නීිඥ රාජ්පාල් අබේනායක මහතාට ජ්‍යෙෂ්ඨ නීඥවරයකු විසින් පසුගියදා පහරදීමක් කර ඇත.පහර දීමට ලක්වූ රාජ්පාල් අබේනායක මහතා මේ වන විට කොළඹ ජාතික රෝහලේ ප්‍රතිකාර ලබයි.සිද්ධිය පිළිබඳ කොල්ලුපිටිය පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112064</link>
    <topic>රිසානා රට යැවූ තිදෙනාටඑරෙහි නඩුව 12 වැනිදා</topic>
    <author>කුමුදු හෙට්ටිආරච්චි</author>
    <content>සෞදි අරාබියේදී මරණ දඬුවම නියමව සිටින රිසානා නෆීක් නමැති බාලවයස්කාර දැරිය ව්‍යාජ උප්පැන්න සහතික සකසා වැඩි වයස් පෙන්වා ගෘහ සේවිකාවක් ලෙසට විදේශගත කළ හා ඊට ආධාර අනුබල දුන් බව කියන විත්තිකරුවන් තිදෙනාට විරුද්ධ නඩුව ලබන 12 වැනිදා විභාගයට ගැනේ.කොළඹ මහාධිකරණ විනිසුරු සුනිල් රාජපක්‍ෂ මහතා හමුවේ මේ නඩුව විභාගයට ගැනීමට නියමිතයි.මුතූර්හි පදිංචි සාවුල් හමිදු අබ්දුල් ලතීෆ්, කොල්ලුපිටිය පල්ලිය පටුමගේ පදිංචි පකීර් මොහිදීන් වජුර්දීන් හා තම්බි ලෙබ්බේ, අබ්දුල් සලාම් යන විත්තිකරුවන් තිදෙනා ලබන 12 වැනිදාට අධිකරණයට ඉදිරිපත් කිරීමට විනිසුරුවරයා නියම කෙළේය.2005 වසරේ අප්‍රේල් මස පළමුවැනිදාත්, මැයි මස පළමුවැනිදාත් අතර මුතූර් හා කොළඹ දී වංචනිකව රැවටීමෙන්, රිසානා නෆීක් නමැති බාලවයස්කාර දැරිය ගෘහ සේවිකාවක් ලෙස විදේශගත කිරීමට කුමන්ත්‍රණය කිරීම, ඒ අනුව ඇය රවටා ගෘහ සේවිකාවක් ලෙස සෞදි අරාබියට යවන ලදැයි ද, ඊට ආධාර අනුබල දෙන ලදැයි ද විත්තිකරුවනට එරෙහිව නීතිපතිවරයා විසින් චෝදනා ගොනු කැර ඇත.රිසානා නෆීක් නමැති අවුරුදු 17 ක් වූ බාලවයස්කාර දැරිය වයස අවුරුදු 18 ක් සම්පූර්ණ තැනැත්තියක් ලෙසට හැඟෙන පරිදි සැකසූ ව්‍යාජ ලේඛන මගින් විදේශ ගමන් බලපත්‍රයක් ලබාගනිමින් එමඟින් මැයි මස 04 වැනිදා සෞදි අරාබියේ ගෘහ සේවිකාවක් ලෙසට පිටත්කොට යවා ඇත.සෞදි අරාබියේ නිවසක වසරක් පමණ ගෘහ සේවිකාවක ලෙස සේවය කරමින් සිටියදී ඇය අතින් එම නිවසේ කුඩා දරුවකු මරණයට පත්වීම හේතුවෙන් සෞදි අරාබි අධිකරණය මගින් 2007 වසරේ මැයි මස 30 වැනිදා ඇයට මරණ දඬුවම නියම කැර ඇත.මේ සම්බන්ධයෙන් විදේශ සේවා නියුක්ති කාර්යාංශය විසින් රහස් පොලිසියට කරන ලද පැමිණිල්ලක් අනුව සිදුකළ පරීක්‍ෂණවලදී රිසානා නමැති බාලවයස්කාරිය මුතූර් සිට කොළඹට රැගෙනවිත් ඇත්තේ ලතීෆ් නමැති විත්තිකරු බවත්, ඔහු සෙසු විත්තිකරුවන් දෙදෙනා සමඟ එක්ව ව්‍යාජ ලෙස උප්පැන්න සහතික හා ජාතික හැඳුනුම්පත් සකසා එමඟින් ලබාගත් විදේශ ගමන් බලපත්‍රයකින් රිසානා නැමැත්තිය සෞදි රටේ ගෘහ සේවිකාවක් ලෙසට පිටත් කැර ඇති බවත්, හෙළිවී ඇතැයි නීතිපතිවරයා අධිකරණය වෙත දැනුම් දී ඇත.රිසානා නෆීක් නමැත්තියගේ එම උප්පැන්න සහතිකය සම්බන්ධයෙන් මධ්‍යම ලේඛනාගාරයෙන් කළ පරීක්‍ෂණයේදී ත්‍රිකුණාමලය දිස්ත්‍රික්කයේ මුතූර් කොට්ඨාසයේ ලේඛන අනුව 1982 වසරේ රිසානා නෆීක් නමින් උප්පැන්න සහතිකයක් නිකුත් කොට නොමැති බව හා ඇය ඉපදී ඇත්තේ 1988 පෙබරවාරි මස 24 වැනිදා බවටත්, පසුව සිදුකළ විමර්ශනයන්ගෙන් හෙළිවී ඇති බව නීතිපතිවරයා වැඩිදුරටත් අධිකරණය වෙත දන්වා ඇත.රිසානා නෆීක් නමින් වූ විදේශ ගමන් පත්‍රයේ ඇය වයස් සම්පූර්ණ තැනැත්තියක් ලෙසට සඳහන්ව තිබූ නිසා ඇය විදේශගත කළ බවත්, රිසානා විදේශ රැකියා ආයතනය වෙත වජුර්ඩීන් හා සලාම් නමැති දෙදෙනා විසින් රැගෙන ආ බවත්, රිසානාගේ පියා ලෙස තවත් පුද්ගලයකු ඉදිරිපත් වූ බවත්, රිසානා විදේශ ගතකළ මරදානේ පිහිටි විදේශ රැකියා ආයතනයෙන් ප්‍රශ්න කිරීමේදී හෙළිවී ඇති බව නීතිපතිවරයා විසින් දන්වා ඇත.තවද රිසානා නමැත්තියගේ විදේශ ගමන් බලපත් අයදුම්පත, තමන් සහතික නොකළ බවට අදාළ ලේඛන සහතික කළ බව කියන ග්‍රාම නිලධාරිවරයාගෙන් ප්‍රශ්න කිරීමේදී පවසා ඇති බවත්, තවද එම ගමන් බලපත් අයදුම්පතෙහි වන අත්සන හා නිල මුද්‍රාව තමාගේ නොවන බවට පවසා ඇති බවත් නීතිපතිවරයා වැඩිදුරටත් අධිකරණය වෙත දන්වා ඇත.නීතිපතිවරයා විසින් අධිකරණය වෙත ඉදිරිපත් කළ නඩු ගොනුව සැලකිල්ලට ගත් විනිසුරුවරයා නඩුව ලබන 12 වැනිදාට විභාගයට ගැනීමට නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112065</link>
    <topic>ෆොන්සේකා නිදහස් කරගන්නලෝකෙ වටේ යන්න ඕනෑ නෑ</topic>
    <author>අසේල කුරුළුවංශ</author>
    <content>රටේ ව්‍යවස්ථාවට අනුව සරත් ෆොන්සේකා මහතාට නිදහස ලබාදිය හැක්කේ ජනපති මහින්ද රාජපක්‍ෂ මහතාට පමණක් බවත්, මේ නිසා විදේශීය බලවතුන් පසුපස නොගොස් ෆොන්සේකා මහතාගේ පවුලේ උදවිය ජනපතිතුමන්ගෙන් ඒ පිළිබඳව විමසීම වඩා වැදගත් බවත් මල්වතු පාර්ශ්වයේ අනුනායක නියංගොඩ ශ්‍රී විජිතසිරි හිමියෝ පවසති.ජනපතිතුමන්ගෙන් ඒ පිළිබඳ ඉල්ලීමක් නොකර වෙනත් ක්‍රියාමාර්ග ගැනීම මෙම අවස්ථාවේ උචිත නොවන බවද උන්වහන්සේ කීහ. මෙරට ව්‍යවස්ථාවට අනුව විදේශ රටක කුමන බලවතෙකුට වුවත් ෆොන්සේකා මහතා නිදහස් කළ නොහැකි බවත් ජනපතිතුමන්ගේ නායකත්වය යටතේ ෆොන්සේකා මහතා හමුදාපති ලෙස ක්‍රියාකිරීම නිසා එතුමා වෙනුවෙන් ජනපතිතුමන්ගෙන් එවැනි ඉල්ලීමක් කිරීම වරදක් හෝ මදිකමක් නොවන බවත් කී උන්වහන්සේ ෆොන්සේකා මහතාට නිදහස හිමිවන්නේ නම් තමන් වහන්සේද ඒ පිළිබඳ සතුටු වන බවද ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112066</link>
    <topic>ධර්මාචාර්ය සමතුන්ටසරසවි යන්නලකුණු 10ක්</topic>
    <author>ස්වර්ණා විජේකෝන්, චමීර ඇල්ලදෙණිය සහසුභාෂිණි සේනානායක</author>
    <content>දහම් පාසල් ධර්මාචාර්ය විභාගය සමත් දූ දරුවනට විශ්වවිද්‍යාල ප්‍රවේශයේදී ලකුණු 10 ක් ලබාදීමට නිර්දේශ කර ඇතැයි බුද්ධ ශාසන හා ආගමික කටයුතු නියෝජ්‍ය ඇමැති එම්. කේ. ඩී. එස්. ගුණවර්ධන මහතා පාර්ලිමේන්තුවේදී ඊයේ (5) පැවැසීය.සභාව කල් තබන යෝජනාව ඉදිරිපත් කරමින් කුරුණෑගල දිස්ත්‍රික් එක්සත් ජනතා නිදහස් සන්ධාන මන්ත්‍රී ශාන්ත බණ්ඩාර මහතා ධර්මාචාර්ය සමත් දූ දරුවන් ඇගයීමක් කළ යුතු බව කීවේය.ඊට පිළිතුරු ලබා දෙමින් බුද්ධ ශාසන හා ආගමික කටයුතු නියෝජ්‍ය ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112067</link>
    <topic>ගොවි විශ්‍රාම වැටුපදැන් ගන්න පුළුවන්</topic>
    <author>හොරණ විශේෂ එම්. ඩී. වී. විජයනාථ</author>
    <content>ගෙවීමට නොහැකි වූ ඔක්තෝබර් මස ගොවි විශ්‍රාම වැටුප අද සිට (6) අදාළ තැපැල් කාර්යාලවලදී ගොවි මහත්වරුන්ට ලබාගත හැකි බව කෘෂිකාර්මික හා ගොවිජන රක්ෂණ මණ්ඩලයේ සභාපතිනී නීතිඥ සුමනා ආරියදාස මහත්මිය පැවැසුවාය.ගොවි විශ්‍රාම වැටුප හිමි ගොවීන් අනූඑක්දහසක් වෙනුවෙන් රුපියල් මිලියන 95 ක මුදල් චෙක්පත් තමන් අදාළ දිස්ත්‍රික් සහකාර අධ්‍යක්‍ෂවරුන් වෙත භාරදුන් බව ද ඒ මහත්මිය වැඩිදුරටත් කීවාය.ඇතැම් විට කොළඹින් පිට දුර පළාත්වල තැපැල් කාර්යාලවලදී අද හෝ හෙට දින විශ්‍රාම වැටුප ලබාගැනීමට නොහැකි වුවහොත් එය මේ සිකුරාදා වන විට අනිවාර්යයෙන්ම ලබාගත හැකි බව ද ඇය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112068</link>
    <topic>පේරාදෙණි නවක වදය ගැනවිශේෂ පරීක්ෂණයක්</topic>
    <author>අසේල කුරුළුවංශ හා සමන්ති වීරසේකර</author>
    <content>පේරාදෙණිය විශ්වවිද්‍යාලයේ සිදුව ඇතැයි කියන අමානුෂික නවක වද සිද්ධිය සම්බන්ධව විශේෂ පරීක්ෂණයක් සිදු කිරීම සඳහා නියෝජ්‍ය උප කුලපති මහාචාර්ය වජිර වීරසිංහ මහතා ඇතුළු කණ්ඩායමක් උප කුලපතිවරයා විසින් ඊයේ (5) පත්කරනු ලැබ ඇත.නවක වදය ලබාදීමේදී ලිංගික අපයෝජනයක් සිදුවූ බවට කිසිදු පැමිණිල්ලක් සිසුවකුගෙන් විශ්වවිද්‍යාලයට ලැබී නොමැති බව උප කුලපති මහාචාර්ය එස්. බී. අබේකෝන් මහතා කීය.පේරාදෙණිය විශ්වවිද්‍යාලයේ දී ඊයේ (05) පැවති මාධ්‍ය හමුවක දී උප කුලපතිවරයා මේ බව අවධාරණය කෙළේය.මෙවැනි සිද්ධියක් සත්‍ය ලෙසම සිදුව ඇති බව හෝ නොමැති බව නිශ්චිතව ප්‍රකාශ කළ හැක්කේ දැනට පේරාදෙණිය රෝහලේ ප්‍රතිකාර ලබන සිසුවාගේ වෛද්‍ය වාර්තා හා අධිකරණ වෛද්‍ය වාර්තාව නිසි අධ්‍යයනය කිරීමෙන් පසු බවද ඒ මහතා පැවැසීය.නවක වදය ලබාදීමේ සිද්ධි සම්බන්ධයෙන් මෙම වසර තුළ සිසුන් 22කට විනයානුකූල දඬුවම් ලබා දී ඇති බවත් එවැනි සිද්ධීන් වාර්තා වුවහොත් කිසිදු බලපෑමකට යටත් නොවී උපරිම දඬුවම් පමුණුවන බවත් අබේකෝන් මහතා කීය.ගතවූ තෙවසර තුළ පේරාදෙණිය විශ්වවිද්‍යාලයේ නවක වද සිද්ධීන්ගේ පැහැදිලි අඩුවීමක් පවතින බවද මෙහිදී හෙතෙම පැවැසීය.මේ මාධ්‍ය හමුවට පේරාදෙණිය විශ්වවිද්‍යාලයේ ප්‍රධාන විනය ආරක්ෂක නිලධාරී ඩබ්ලිව්. ඒ. ඒ. වේරහැර, පේරාදෙණිය විශ්වවිද්‍යාලයේ මහජන සම්බන්ධතා නිලධාරි ඩී. ආර්. ගොඩමුන්න, පූර්ණකාලීන උප ශාලාධිපති (මාකස් ප්‍රනාන්දු ශාලාව) චාමික මලවීර, පූර්ණකාලීන උප ශාලාධිපතිනි (රාමනාදන් ශාලාව) එන්. අයි. ආර්. ගංගොඩතැන්න මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n1112069</link>
    <topic>දුම්රියෙන් එන පාර්සල් අයිතිකරුගේ ගෙදරටම</topic>
    <author>ශීලා උඩුවර</author>
    <content>දුම්රිය පාර්සල් දුම්රිය ස්ථානයේ සිට අයිතිකරුගේ නිවසටම ගෙන ගොස් බාරදීමේ පාර්සල් කැරියර් ක්‍රමයක් 2012 වසරේ සිට ක්‍රියාත්මක කරන බව දුම්රිය අධ්‍යක්‍ෂ (සැලසුම්) විජය සමරසිංහ මහතා පැවසීය.මේ යටතේ රන්රිදී වැනි වටිනා භාණ්ඩවලට ආරක්ෂාව සැලසීම සඳහා ඉදිරියේදී එම භාණ්ඩ රක්ෂණය කරන බවද සමරසිංහ මහතා කීය. මේ වැඩපිළිවෙළ ක්‍රියාත්මක කිරීම සඳහා පෞද්ගලික ආයතනයක සහාය ද ලබා ගන්නා අතර ගෘහ භාණ්ඩ ඇතුළු ඕනෑම වර්ගයක භාණ්ඩ මේ යටතේ නිවසට ගෙනවිත් බාර දෙන බව ඒ මහතා කීය. එම දුම්රිය ස්ථානයන්ට නියෝජිත ආයතනයක් ලෙස කටයුතු කරන අතර භාණ්ඩ ප්‍රවාහනය සඳහා ලොරි සේවයක්ද ක්‍රියාත්මක කරන බව සමරසිංහ මහතා කීය.ප්‍රවාහන ඇමැති කුමාර වෙල්ගම ප්‍රවාහන නියෝජ්‍ය ඇමැති රෝහණ දිසානයක හා දුම්රිය සාමාන්‍යධිකාරි බී. ඒ. පී. ආරියරත්න යන මහත්වරු මේ සඳහා උපදෙස් ලබාදී ඇති බවද සමරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n11120610</link>
    <topic>සුදු කොඩි නඩුවේ ගොනුවශ්‍රේෂ්ඨාධිකරණයට යැවීමට නියෝග</topic>
    <author>කුමුදු හෙට්ටිආරච්චි</author>
    <content>හිටපු යුද හමුදාපති සරත් ෆොන්සේකා මහතා වැරදිකරු කරමින් ලබාදුන් සුදුකොඩි නඩුවේ සම්පූර්ණ ගොනුව ශ්‍රේෂ්ඨාධිකරණය වෙත යැවීමට කොළඹ මහාධිකරණ විනිසුරු දීපාලි විජේසුන්දර මහත්මිය නියම කළාය.මෙලෙස නඩු ගොනුව ශ්‍රේෂ්ඨාධිකරණය වෙත යැවීමට විනිසුරුවරිය නියම කරනු ලැබූවේ සුදු කොඩි නඩුවේ නඩු තීන්දුවට මෙන්ම හිටපු හමුදාපති සරත් ෆොන්සේකා මහතාට විරුද්ධව ලබාදුන් තුන්වසරක සිර දඬුවමට එරෙහිව ඉදිරිපත් කළ අභියාචනය සලකා බැලීමෙන් අනතුරුවයි.මේ නඩු ගොනුව ශ්‍රේෂ්ඨාධිකරණය වෙත යැවීමට පෙර ඉන් උපගොනුවක් ලබාගන්නා ලෙසට මහාධිකරණ රෙජිස්ට්‍රාර් ඒ. එච්. අධිකාරි මහතාට නියම කළ විනිසුරුවරිය සුදු කොඩි නඩුවේ තීන්දුවට එරෙහිව සරත් ෆොන්සේකා මහතා අභියාචනයක් ඉදිරිපත් කැර ඇති බවට බන්ධනාගාර අධිකාරිය වෙත දැනුම් දෙන ලෙසට ද නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n11120612</link>
    <topic>කුවේටයේ සුරක්‍ෂා නිවහනට එනශ්‍රී ලාංකික කතුන් විකිණීමේ ජාවාරමක්</topic>
    <author>මහින්ද අලුත්ගෙදර</author>
    <content>කුවේටයේ ශ්‍රී ලංකා තානාපති කාර්යාලයේ පිහිටි සුරක්ෂා නිවහනට පැමිණෙන ශ්‍රී ලාංකික කාන්තාවන් අලෙවි කිරීමේ ජාවාරමක් සම්බන්ධයෙන් තොරතුරු රැසක් අනාවරණය කර ගැනීමට එරට ශ්‍රී ලංකා තානාපති කාර්යාලය සමත් වී තිබේ.එරට රැකියා කිරීමේදී හාම්පුතුන්ගේ විවිධ තාඩන පීඩනවලට ලක්වන ශ්‍රී ලාංකික ගෘහ සේවිකාවන් රැකවරණය පතා මේ සුරක්ෂා නිවහනට පැමිණෙන අතර එසේ පැමිණෙන අතරවාරයේදී කුවේට් ජාතිකයන්ට අලෙවි කිරීම පිළිබඳ ව මේ තොරතුරු අනාවරණය කරගෙන තිබෙන බව විදේශ කටයුතු අමාත්‍යාංශය පවසයි. මේ සුරක්ෂා නිවහනේ ම සේවය කළ සේවකයකු විසින් මෙය සිදුකර ඇති අතර ඔහු විසින් ?ශ්‍රී ලාංකික කාන්තාවන් කුවේට් ජාතිකයකුට මුදලට අලෙවි කරන ආකාරය එහි සිටින තවත් ශ්‍රී ලාංකිකයන් පිරිසක් විසින් වීඩියෝ ගත කොට එම වීඩියෝ පටය කුවේට්හි ?ශ්‍රී ලංකා තානාපතිවරයා වෙත භාරදී තිබේ. මෙලෙස සුරක්ෂා නිවහනට පැමිණෙන සියලුම ශ්‍රී ලාංකිකයන් එහිදී ලියාපදිංචි කරන බව ද එයින් පසුව ඔවුන් සම්බන්ධව තානාපති කාර්යාල නිලධාරීන් විසින් නිරන්තරයෙන් සොයා බලන බව ද විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.මේ නිවහනේ තාවකාලිකව රැඳී සිටින ශ්‍රී ලාංකිකයන්ගේ ගැටලු පිළිබඳ ව සොයා බලා ඒ සම්බන්ධයෙන් විසඳුම් ලබා දීමට තානාපති කාර්යාල නිලධාරීන් පියවර ගන්නා බවත්, ඇතැම් අවස්ථාවල දී නැවත වරක් එම සේවා ස්ථාන වෙත ම යවීමට හැකිවී තිබෙන බවත් සරත් දිසානායක මහතා පැවසීය. එසේ නොමැතිව ශ්‍රී ලංකාවට පැමිණීමේ අපේක්ෂාවෙන් සිටින කාන්තාවන් තානාපති කාර්යාලයේ මැදිහත්වීම මත මෙරටට කැඳවාගෙන ඒමට පියවර ගන්නා බව ද සඳහන් කළේය.මේ සිද්ධිය සම්බන්ධයෙන් කුවේටයේ ශ්‍රී ලංකා තානාපති සී.ඒ.එච්.එම් විජේරත්න මහතාගේ අධීක්ෂණය යටතේ විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n11120613</link>
    <topic>ඉතාලි පාදෝවා පුරසබයටශ්‍රී ලාංකිකයෝ දෙදෙනෙක්</topic>
    <author>මහින්ද අලුත්ගෙදර</author>
    <content>ඉතාලියේ පාදෝවා මහා නගර සභාව සඳහා ශ්‍රී ලාංකිකයෝ දෙදෙනෙක් තේරී පත්ව තිබේ.එරට වෙසෙන ශ්‍රී ලාංකිකයන්ගේ ඡන්දයෙන් මොවුන් දෙදෙනා තේරී පත්ව තිබෙන අතර එම මැතිවරණය සඳහා ශ්‍රී ලාංකිකයන් සිවු දෙනකු ඉදිරිපත්වී තිබෙන බව විදේශ කටයුතු අමාත්‍යාංශය පවසයි. මොරටුව ලූනාවේ පදිංචි ශේහාන් සිල්වා (41) හා මොරටුව කොරලවැල්ලේ පදිංචි සජිත් ප්‍රනාන්දු (51) මහත්වරු මෙලෙස පාදෝවා මහා නගර සභාව සඳහා තේරී පත්ව තිබෙන බව එම අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=n11120614</link>
    <topic>කොහුබත් සේ හඟවාකසළ තේ රට යැවූ වාප්පු ලිපිකරුට ලක්‍ෂ 15ක් ඇප</topic>
    <author>සිරන්ජනි කුමාරි</author>
    <content>තේ මණ්ඩලය භාවිත කරන මුද්‍රාව ව්‍යාජ ලෙස සකස් කරමින් කසළ තේ වෙළෙඳපළට නිකුත් කිරීමේ ජාවාරමක නිරත වාප්පු ලිපිකරුවෙකු ලක්‍ෂ 15ක ශරීර ඇපයක් මත මුදාහැරීමට කොළඹ ප්‍රධාන මහේස්ත්‍රාත් අධිකරණයේ අතිරේක මහේස්ත්‍රාත් ප්‍රහර්ෂා රණසිංහ මහත්මිය නියම කළාය.කොහු බත් ලෙස හඟවමින් කසළ තේ මෙලෙස ව්‍යාජ බලපත්‍ර මගින් මැදපෙරදිග රටවලට අපනයනය කරන බවට රහස් පොලිසිය අධිකරණයට දැන්වීය.තේ නිෂ්පාදකයන් සිය අයදුම්පත මේ සැකකරුට ඉදිරිපත් කර ව්‍යාජ මුද්‍රා තබා තේ මණ්ඩලයේ බලපත්‍රය සකස් කර ගන්නා බව පැවසූ පොලිසිය මෙය සූක්‍ෂමව ලංකාව තුළ ක්‍රියාත්මක බව පැවැසීය.රුපියල් 75කට මිලදී ගන්නා කසළ තේ කිලෝවක් 400ක් වැනි මිලකට අලෙවි කරන බව පැවසූ පොලිසිය මෙනිසා ලංකාවේ තේවලට තිබෙන ඉල්ලීම පවා විදේශයන්හි ප්‍රතික්ෂේප වන බව දැන්වීය.ඒ. එම්. රෝහාන් පුෂ්පකුමාර නමැති සැකකරුට මෙලෙස ඇප නියම විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=r1112061</link>
    <topic>කොට්ටාව නගරය මැද මරු කපොල්ල</topic>
    <author>මහරගම විශේෂ වේහැල්ලේ පියතිලක</author>
    <content>මේ මරු කපොල්ල පිහිටා ඇත්තේ කොට්ටාව නගර මධ්‍යයේ අතුරුගිරිය පාර ඇරැඹෙන මංසන්ධියේය.නගරයේ සියලුම ආපනශාලාවල අපද්‍රව්‍ය ගලා යන්නේ මේ කාණු පද්ධතිය හරහාය. එය තුළ අපද්‍රව්‍ය හිරවීම නිසා නගරයේ දුගඳ හමන්නට විය.නගරවාසීන්ගේ ඉල්ලීම පරිදි මීට මසකට පමණ පෙර මාර්ග සංවර්ධන අධිකාරියේ කම්කරුවන් පිරිසක් මෙම කාරියට පැමිණියහ. පාර හරහා බෝක්කුවට දමා තිබුණ කොන්ක්‍රීට් ලෑලි ගැලවූහ.දුගඳ දෙගුණ තෙගුණ විය. මුළු නගරයේම ව්‍යාපාරික ස්ථානවල වැසිකිළි පද්ධති පයිප්ප හරවා තිබුණේ මේ බෝක්කුව වෙතිනි.දුගඳ නිසාත් වැසිකිළි අපද්‍රව්‍ය නිසාත් බෝක්කුව සෑදීමට පැමිණි අය උඩින් පල්ලෙන් සිමෙන්ති ලෑලි වසා දමා යන්නට ගියහ. බෝක්කුවේ එක් කොටසක සිමෙන්ති ලෑලි වසා දමා නැත.පසුගිය දිනවල රාත්‍රි මෙතැනින් යන්නට ආ කීප දෙනෙක් මේ වලට වැටී තුවාල වී ඇත. ත්‍රිරෝද රථයක් මේ වලට වැටුණ බව අවට අය පැවසූහ.මේ බල ප්‍රදේශයේ ඇති ලොකුම ඩෙංගු තිප්පොළ වී ඇත්තේ මෙම බෝක්කුවයි. මහාමාර්ග අධිකාරියේ, මහරගම නගර සභාවේ හෝ සෞඛ්‍ය අංශවල කිසිවකුගේ අවධානය මෙයට යොමුවී නැත.ඡායාරූපය - මහරගම විශේෂ.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=r1112062</link>
    <topic>නවීන පන්නයේ යතුරු පැදියක්අනියම් පෙම්වතාට තෑගි කරලා</topic>
    <author>නිට්ටඹුව සමූහ ජෙනට් ජයසිංහ</author>
    <content>හොර රහසේ ගමන් බිමන් යෑම සඳහා අනියම් පෙම්වතාට ලබාදුන් යතුරු පැදිය දෙදෙනාම එක්ව පරිහරණය කර හදිසියේ ප්‍රේමයෙන් විරසක වූ පසු පෙම් කළ කාලයේ පාවිච්චියේදී ගෙවී ගිය යතුරු පැදියේ කොටස් සඳහා අලාභ ලබාදෙන ලෙසට ඉල්ලා නිතර පැමිණිගම්පහ මූලස්ථාන පොලිසියේ සුළු පැමිණිලි අංශයේ ස්ථානාධිපතිවරයා ඇතුළු නිලධාරි පිරිසට බලකළ අපූරු කාන්තාවක් පිළිබඳව සිද්ධියක් වාර්තා විය.වයස අවුරුදු 35 ක් පමණ වූ මෙම කාන්තාව මෙයට පෙර මවුපිය ආශිර්වාදය මැද නීත්‍යනුකූලව විවාහ වූ දරුවන් කිහිප දෙනෙක්ද සිටින මවකි. මේ සිද්ධියේ විත්තිකරුද එවැනිම පුද්ගලයෙකි.දෙදෙනාම නීත්‍යනුකූලව විවාහ වූ සැමියා හා බිරිය සමග ජීවත් වෙමින් එකවහළයට ඉතා ප්‍රීතිමත්ව පවුල් දිවිය ගෙනයන අඹුසැමියන් ලෙස අඟවමින් තවමත් පවුල් කති.නමුත් කිසියම් අහඹු සිදුවීමක් නිසා මේ කත අනියම් පෙමක පැටළුනි.මුලදී ඉතා සුළුවෙන් ඇරඹුණ මේ මිතුරුදම කාලයාගේ ඇවෑමෙන් මෝරා ලියලා ගොස් දැඩි දැඩි අනියම් පෙම් සබඳතාවකට පෙරළුණි.එය කෙතරම් දැඩිවීද යත් දෙදෙනා අතර ප්‍රේමය තහවුරු කරන විවිධ අන්දමේ තෑගි භාණ්ඩද හුවමාරු විය.පෙම්වතියගේ සිතෙහි පෙම්වතා කෙරෙහි ප්‍රේමය දැඩි වූ හෙයින් ඇය දෙදෙනාගේ රහස් ගමන් බිමන් පහසුව සඳහා නවීන පන්නයේ අලුත් යතුරු පැදියක් ද මිල ගෙන තෑගි කළාය. කාලයක් මෙසේ නිරුපද්‍රිතව පැවතිමේ අනියම් පෙමටද අවාසනාවන්ත ලෙස කණකොකා හැඬුවේය.පෙම්වතා පෙම්වතිය සමග විරසක වී ඇය අතහැර යන විට තෑග්ගක් වශයෙන් ලබාදුන් යතුරු පැදියද රැගෙන ගොස් ඇත.අනියම් පෙම බිඳීයාම නිසා අසරණ තත්ත්වයට සහ කෝපයට පත් වූ මේ කාන්තාව පෙම්වතා රැගෙන ගිය යතුරු පැදියේ හිමිකම් තහවුරු කරන ලිපි ලේඛන තමා සතුව ඇති හෙයින් යතුරු පැදියද ආපසු ලබාදෙන ලෙස ඉල්ලා ගම්පහ මූලස්ථාන පොලිසියේ සුළු පැමිණිලි අංශයේ ස්ථානාධිපති පොලිස් පරීක්ෂක තිස්ස සේනානායක මහතා ඉදිරියේ අනියම් පෙම්වතාට විරුද්ධව පැමිණිලි කළාය.ඒ අනුව ක්‍රියාත්මක වූ පොලිසිය ඇය ලබාදුන් තොරතුරු අනුව අනියම් පෙම්වතා සොයා ගොස් ඔහු හා යතුරු පැදිය ගෙනවුත් යතුරු පැදිය පමණක් පෙම්වතියට ලබාදී දෙදෙනාටම තරයේ අවවාද කර පිටත් කර ඇත.නමුත් යතුරු පැදිය නිවෙසට ගෙන ගිය පෙම්වතිය නැවතද පසුදා පොලිසියේ අදාළ අංශයට පැමිණියාය. ස්ථානාධිපතිවරයා හමු වූ ඇය ‘අර මිනිහට මම අරන් දුන්නේ අලුත්ම යතුරු පැදියක්. එයා පාවිච්චි කරලා එකේ කොටස් හොඳටම අබලන් වෙලා.ඒ මිනිහා තවත් අලුතෙන් යතුරු පැදියක් ගන්න කලින් මගේ එකේ ගෙවුණු කොටස්වලට අලාභය ඉල්ලලා දෙන්නයි’ පැවසුවාය.එහෙම කරන්න පොලිසියට පුළුවන්කමක් නැහැ. ඔබතුමිය කැමැත්තෙන් යතුරු පැදිය අරන් දුන්නා.දෙදෙනාම ඒක එකට එක්වෙලා පරිහරණය කළා. දැන් ඕවා අමතක කරලා යහතින් නීත්‍යනුකූල පවුල් ජීවිතය ගෙන යන්න ස්ථානාධිපතිවරයා නිහතමානීව පැවසීය.හා එහෙම කියලා පුළුවන්ද ? පොලිසිය තියෙන්නේ ඒවට නේන්නම්. මට කොහොම හරි ගෙවුණු කොටස්වලට අලාභය ලබාදෙන්න කියමින් උරණ වූ ඇය පොලිසියෙන් පිටව ගියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=r1112063</link>
    <topic>ඉවත දමන ලී කැබිලිවලින්අපූරු නිමැවුම් කරන පාලින්ද නුවරකළුගල කැටයම් ශිල්පියා</topic>
    <author>බදුරලිය සමූහ රත්නසිරි ගමඇතිගේ</author>
    <content>ඉමත දමන කුඩා ලී කොට උපයෝගී කර ගනිමින් අපූරු නිර්මාණ බිහිකරන කැටයම් ශිල්පියකු පාලින්ද නුවර ප්‍රාදේශීය ලේකම් කොට්ඨාසයේ කළුගල ගම්මානයේ ජීවත් වෙයි.49 හැවිරිදි ඩබ්ලිව්. ඩබ්ලිව්. වීරසිංහ මෙම නිර්මාණකරුවාය. පාසල් අවදියේදීම ලී කොටයක් දුටු විට මන්නය හා කැඩුණු කිරි පිහිය යොදා ගනිමින් වෙස් මුහුණු නිර්මාණය කළේය. වීරසිංහගේ නිර්මාණ ශක්තිය වැඩි දියුණු වූයේ ජාතික තරුණ සේවා සභාවට බැඳී කැටයම් ශිල්පය පිළිබඳව වසර එකහමාරක පුහුණුවක් ලැබීමෙන් පසුවය.බණ්ඩාරනායක අගමැතිතුමන් ජේ. ආර්. ජයවර්ධන හා ආර්. පේ‍්‍රමදාස යන ජනපතිවරුන්ගේ ජීවමාන ස්වරූපයේ රුව හිත්පිත් නැති ලී කැබලිවල නිර්මාණය කර ඇති අයුරු විශ්මය දනවන සුළුය. දියකිඳුරියන් බලි තොවිල්වලට ගන්නා වෙස්මුහුණු හංසයන් අලි ඇතුන් ඔහුගේ සෙසු නිර්මාණ අතර වේ.මේ කලාවට මම හරිම කැමතියි. ගෙදරින් හොයා ගත්තු උපකරණ තමයි මම භාවිතා කරන්නේ. කොයිතරම් උසස් මට්ටමකින් මේ නිර්මාණ කළත් ගම්වල ජීවත්වන මිනිස්සුන්ට මේ වගේ නිර්මාණවල අගයක් වටිනාකමක් ඇත්තේ නැහැ. ඒක හරිම අවසනාවක්. කොළඹ වගේ නගරවල ගිහින් මේ තරම් උසස් නැති කැටයම් ඉහළ මිලකට අරගෙන එන මිනිස්සු ඒවා හරියට අගේ කරනවා. වර්ණනා කරනවා. එතකොට අපිට අපි ගැන ඇති වෙන්නේ ආත්මානු කම්පාවක්. අපේ නිර්මාණ අලෙවි කිරීමට මිනිස්සු අතරට ගෙනයන්න කිසියම් ක්‍රමවේදයක් ඇති කරනවා නම් හරිම වැදගත්. මම ජීවත් වෙන්නේ තේ අක්කර කාලකින් ගන්න ආදායමෙන් කැටයම් කලාවෙන් මට තියෙන්නේ ආත්ම තෘප්තිය විතරයි.වීරසිංහ අදහස් දක්වමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=r1112064</link>
    <topic>මංගල දැන්වීමකින් හඳුනාගත් පෙම්වතාගේආරාධනය පිළිගත් තරුණිය අමාරුවේ</topic>
    <author>හාරිස්පත්තුව මධ්‍යම විශේෂ ගාමිණි බී. දිසානායක</author>
    <content>වසර හතරක් විදේශගතව රැකියාවක් කළ ගම්පොළ ප්‍රදේශයේ තරුණියක්පසුගියදා තම මවු රටට පැමිණියාය. ඇයට පෙලවහක් කරදීමේ වයස් සපිරිව ඇති බැවින් වැඩිහිටි ආශිර්වාදය මත සහකරුවකු සොයාදීමට පුවත්පතක මංගල දැන්වීමක් පළ කර ඇත.මේ දැන්වීම දුටු කපටි තරුණයෙක් මෙහි ඇති දුරකථන අංකය ඔස්සේ මොවුන්ට කථා කොට පසු දිනම පේරාදෙණිය නගරයේ දී දෙපාර්ශ්වය හමුවී දැන හඳුනා ගැනීමට තීරණය කෙරිණි. එදින තරුණිය තම සහෝදරියන් දෙදෙනකු කැටුව පැමිණ තනිවම ආ පෙම්වතා හමුවී තොරතුරු දැන හැඳීනගෙන ඔහු සමග හුදකලාවී කතා බහ කළාය. පසුව නිවෙස් බලා ගියහ.එදින එසේ වුවද දුරකථනය ඔස්සේ සිදු කෙරුණු ප්‍රේමය සීමා ඉක්මවා ගියෙන් පසු දින ද පෙම්වතුන් පමණක් එම ස්ථානයේදීම හමුවීමට තීරණය කෙරිණි. මෙදින පෙම්වතිය ලස්සනට හැඳ පැළද ගෙන තමා සතු රත්‍රං පවුම් දෙකහමාරක් වූ මාලයත් පවුම් එකහමාරක් ඇති අත්පලඳනාවත් පැළඳගෙන ගියාය. මෙදින පෙම්වතා ද ජැන්ඩියට හැඳ පැළද ගෙන පැමිණියේ යතුරු පැදියෙකිනි. ඇය සමග පෙම් බස් දොඩවමින් සිටි කපටි පෙම්වතා සුළු වේලාවකින් තොරතුරු කතා කිරීමට හෝටලයකට යමු කියා ආරාධනා කළේය. ඔහු කෙරේ විශ්වාසය තැබූ පෙම්වතියද එකඟ වී යතුරු පැදියෙන් පේරාදෙණණිය කටුගස්තොට මාර්ගයේ හෝටලයකට ගොස් දිවා කාලය එහි ගත කළහ.පෙම් සුව විඳීමෙන් සතුටට පත් පෙම්වතාගේ ඊළඟ ඉලක්කය වූයේ ඇය සතු රන් ආභරණ සොරා ගැනීමය. ඇයට ඔහු යෝජනාවක් කෙරිණි. ඔයාලාගේ ගෙදර මට එන්න ඕනෑ. එකට එන්න ක්‍රමයක් ඕනෑ. ඔය මාලෙයි, ඔය වලල්ලයි ගලවලා මට දෙන්න. ආරක්ෂාවට හෙට මේවා රැගෙන ඔයාලගෙ ගෙදර මම එනවා යයි පවසා ඇත. එයට එකඟ වූ පෙම්වතිය තමා සතු ආභරණ ඔහුට ලබාදී ඇත.පසුව ඇය යතුරු පැදියෙන් රැගෙන විත් මඟ දමා පෙම්වතා පලාගොස් ඇත. දැන් පෙම් කළ දුරකථනය විසන්ධි කර ඇත. පෙම්වතිය මේ ගැන කටුගස්තොට පොලිසියට පැමිණිලි කර සිටියාය. ඇය සතුව ඇත්තේ මංගල දැන්වීම පමණකි. තම දේපළවල වටිනාකම රුපියල් එක්ලක්ෂ හතළිස් දාහක් පමණ වන බව පවසා ඇත. විවිධ ඉසව ඔස්සේ කටුගස්තොට අපරධ අංශය විමර්ශන සිදු කෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=r1112065</link>
    <topic>ඈගල්ල ගොතටුවේගෙදර පාරහොඳටම අබලන් වෙලා</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ පිටිසර ගම්මාන රැසක් හරහා වැටී ඇති ඈගල්ල ගොතටුවේගෙදර පාර දැඩි ලෙස අබලන් වී තිබේ.වසර හැත්තෑ පහකට වඩා පැරණි මේ මාර්ගය ප්‍රදේශයේ වගකිවයුත්තන්ගේ නිසි අවධානයට මෙතෙක් යොමු නොවීම මෙහි දැනට පවතින අබලන් තත්ත්වයට බෙහෙවින් හේතුවී ඇති බව ප්‍රදේශවාසීහු පවසති.මේ නිසා වාහන ගමනයට බලවත් තර්ජනයක් වී ඇති මෙම මාර්ගය නිසි පරිදි ප්‍රතිසංස්කරණය කර දෙන ලෙස ප්‍රදේශවාසීහු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112068</link>
    <topic>ශ්‍රී ලංකාව ගෝල 3-1කින්ඇෆ්ගනිස්තානයට පරදී</topic>
    <author/>
    <content>ශ්‍රී ලංකාව හා ඇෆ්ගනිස්තානය අතර ඊයේ නවදිල්ලියේ ජවහල්ලාල්නේරු ක්‍රීඩාංගණයේ පැවැති දකුණු ආසියානු පාපන්දු සම්මේලන කුසලාන තරගයෙන් ගෝල් 3-1ක ජයක් ඇෆ්ගනිස්තානයට හිමිවිය.මේ තරගයේ පළමු ගෝලය ශ්‍රී ලංකාව වෙතින් වාර්තා වුවද ඔවුනට ලබා ගත හැකි වූයේ එම ගෝලය පමණි.තරගයේ පළමු භාගය අවසන් වන විට ඇෆ්ගනිස්තානය ගෝල් 2-1කින් පෙරමුණේ සිටියේය. තරගය ආරම්භ වී 16 වැනි මිනිත්තුවේදී නිපුණ බණ්ඩාර ශ්‍රී ලංකාවේ එකම ගෝලය ලබා ගත්තේය.ඇෆ්ගනිස්තානය වෙනුවෙන් සන්ජාර් අහමඩි ගෝල් 2ක් වාර්තා කළ අතර තෙවැනි ගෝලය ‘කෝනර්’ පහරක් ලෙස අටා එම්. යමීර් අලි වාර්තා කළේය.ශ්‍රී ලංකාව සහභාගි වන මීළඟ තරගය හෙට (7) ඉන්දියාව සමඟ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112061</link>
    <topic>අභියෝගය අසීරුයි :ඒත් අප සැලෙන්නේ නෑ</topic>
    <author/>
    <content>“අපට තිබෙන කණ්ඩායමත් එක්ක මව්බිමෙන් පිට ක්‍රීඩා කරද්දී අපට ‘දුර්වල’ යන ලේබලය වදීවි. එය දකුණු අප්‍රිකාවට යන්න හොඳ විදියක් කියලා මම හිතනවා. පාකිස්තානයට එරෙහිව එක්සත් අරාබි එමීර් රාජ්‍යයේ පැවැති පසුගිය ටෙස්ට් තරග තුනේදී අපි ක්‍රීඩා කළ විලාශයෙන් පසුව අප කෙරෙහි ඇති බලාපොරොත්තු තියෙන්නේ පහළ මට්ටමකයි. නමුත් බලාපොරොත්තු නොවූ දේවල් අපි මීට පෙර කරලා තියෙනවා” ශ්‍රී ලංකා පළපුරුදු පිතිකරු මහේල ජයවර්ධන පවසයි.“2007 හා 2011 ලෝක කුසලාන ක්‍රිකට් තරගාවලිවලට සහභාගි වෙද්දීත් අපි ජනප්‍රියම කණ්ඩායම බවට පත්වෙලා හිටියේ නැහැ. නමුත් අපි පිටිපස්සේ ඉඳන් ඇවිදින් කළ යුතු දේ කළා” ජයවර්ධන පෙන්නා දෙයි.මේ වසරේ තවමත් ටෙස්ට් තරගයක් දිනා ගෙන නැති ශ්‍රී ලංකාව මව්බිමෙන් පිටතදී එංගලන්තයටත්, මව්බිමේදී ඔස්ට්‍රේලියාවටත්, අරාබි වැලි කතරේදී පාකිස්තානයටත් 0 – 1 කින් ටෙස්ට් තරගමාලා පරාජය වී සිටී. දිගින් දිගටම වාර්තා වූ මේ දුර්වලතාවන් නිසා දකුණු අප්‍රිකාවේ හිටපු නායකයකු වන කෙප්ලර් වෙසල්ස්, “දැනට තිබෙන තත්ත්වය යටතේ දකුණු අපි‍්‍රකා ‘ඒ’ කණ්ඩායමක් වුණත් ශ්‍රී ලංකාව පරාජය කරාවි” යනුවෙන් ප්‍රකාශ කර තිබේ. මේ ප්‍රකාශයට ශ්‍රී ලංකාව ප්‍රතිචාර දැක්විය හැකි එකම ක්‍රමය වන්නේ පිටියේ ඔවුන්ගේ ක්‍රීඩා කුසලතාවන්ගෙන් බව ජයවර්ධන කියයි.“අපට ප්‍රතිචාර දැක්විය හැකි එකම ක්‍රමය නම් හොඳින් ක්‍රීඩා කර අපි කොච්චර දක්ෂ කණ්ඩායමක්ද යන්න ඔහුට පෙන්වීමයි. තමන්ගේ මතය ප්‍රකාශ කිරීමට සෑම කෙනෙකුටම අයිතියක් තියෙනවා. අප තුළ අධිෂ්ඨානයක් ඇති කර ගෙන, ඔවුන් අපි ගැන හිතන්නේ මේ විදියටයි. ඒ නිසා අපි ඔවුන්ගේ හිත වෙනස් කරන්න උත්සාහ කරමු කියන පැහැදිළි පණිවිඩය ක්‍රීඩකයන් වෙත යැවීමට ඒ ප්‍රකාශය අපට හොඳ ආයුධයක්.”ශ්‍රී ලංකාව දකුණු අප්‍රිකාවේ ක්‍රීඩා කළ ටෙස්ට් තරග හතෙන් හයක් ම පරාජය වී තිබේ. මේ සංචාරයද අසීරු එකක් වනු ඇතැයි ජයවර්ධන බලාපොරොත්තු වෙයි. “අප ඉදිරියේ තිබෙන්නේ මොන වගේ අභියෝගද කියලා වටහා ගන්න තරමට අප යථාර්ථවාදී විය යුතුයි. එහෙ තියෙන තත්ත්වයන් ගැනත් ප්‍රහාරය කුමන අන්දමේ එකක් විය හැකිද යන්න ගැනත් අපි දන්නවා. ඒ නිසා ඒවාට සූදානම් වීම වැදගත්.”පාකිස්තානයට එරෙහි පස්වැනි ජාත්‍යන්තර එක්දින තරගය හා විස්සයි20 තරගයට සහභාගි වීමට දණිසේ ආබාධයක් නිසා ජයවර්ධනට නොහැකි වූවත් ලබන 15 වැනිදා සෙන්චූරියන් හි ඇරැඹෙන දකුණු අප්‍රිකාවට එරෙහි පළමු ටෙස්ට් තරගය වන විට සියයට 100ක හොඳ ශරීර සෙෘඛ්‍යයෙන් සිටීමට තමා අපේක්ෂා කරන බව ඔහු කියයි. “මේ වන විට ආබාධය ගොඩක් හොඳ බව දැනෙනවා. නමුත් මම තවම දුවන්න පටන් ගත්තේ නැහැ. මම කළේ ‘නෙට්ස්’වල පන්දුවට පහර දීම පමණයි. මම අන්තිමට තරගයක ක්‍රීඩා කර තවම ගෙවී ඇත්තේ සති දෙකක් පමණයි. පසුගිය සති දෙකේ මා ලැබූ දියුණුව අනුව පළමු ටෙස්ට් තරගය වන විට මම සියයට 100ක ශක්තියෙන් සිටීවි කියා මට හොඳටම විශ්වාසයි.”ජයවර්ධන ට ආදේශයක් ලෙසින් ශ්‍රී ලංකාව තිලාන් සමරවීර කැඳවා තිබේ.පාකිස්තානයට එරෙහි එක්දින තරගමාලාවේදී ජයවර්ධන, ජාත්‍යන්තර එක්දින තරගවල ලකුණු 10,000 ලබා ගත් දෙවැනි ශ්‍රී ලාංකික පිතිකරුවා බවට පත්විය. ටෙස්ට් තරගවලදීද එම කඩඉමට පිවිසීමට ඔහුට තවත් අවශ්‍යව තිබෙන්නේ ලකුණු 46ක් පමණි. මේ දෙවර්ගයේම ක්‍රිකට් ක්‍රීඩාවේ ලකුණු 10,000ට පිවිසීම 2011 වසර වෙනුවෙන් තමා වෙන් කළ ඉලක්කයක් බව ජයවර්ධන පවසයි. “මම ඒ ‘ද්විත්වය’ කෙරේ අවධානය යොමු කළේ 2007 ලෝක කුසලාන තරගාවලියෙන් පසුවයි. මේ වසරේදී ඒවා ලබා ගැනීම මගේ ඉලක්කය වී තිබුණා. ජාත්‍යන්තර එක්දින ලකුණු 10,000 ට පිවිසීම මම ඉතාමත් ආඩම්බර වන මගේ පෞද්ගලික දක්ෂතාවක්. මට මීට වඩා දෙයක් කරන්න තිබුණු බවට තර්ක තියේවි.නමුත් කණ්ඩායමේ මට කරන්න තිබුණු කාර්යභාරයන් අනුව බලන විට පෙෘද්ගලික සාර්ථකත්වයට වඩා කණ්ඩායමට තරග දිනා දෙන්න මට හැකිවෙලා තියෙනවා කියා මට හැඟෙනවා.ඒ කාර්යභාරයේදී එක්දින ලකුණු 10,000 ලබා ගැනීමට හැකි වීම ගැන මම ඉතාමත් සතුටු වෙනවා.”“ක්‍රිකට් ඉතිහාසයේ එක්දින හා ටෙස්ට් ඉසව් දෙකේම ලකුණු 10,000 ලබා ගෙන ඇත්තේ පස් දෙනෙක් පමණයි. (සචින් ටෙන්ඩුල්කාර්, රිකී පොන්ටිං, රාහුල් ඩ්‍රාවිඩ්, ජැක්ස් කලිස් හා බ්‍රයන් ලාරා). ඒ දෙය කරන පළමු ශ්‍රී ලාංකිකයා මම වුනොත් එයින් මම ඉතාමත් ප්‍රීතියට පත්වේවි” මහේල ජයවර්ධන වැඩි දුරටත් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112069</link>
    <topic>කණ්ඩායමක් හැටියට අපි හොඳ මානසිකත්වයක සිටිනවා</topic>
    <author>ෆවුස් මොහොමඩ්</author>
    <content>පසුගිය තරගාවලි තුළදී සිදුවූ අතපසුවීම් මගහරවාගනිමින් තම කණ්ඩායම දකුණු අප්‍රිකානු සංචාරයට හොඳ සූදානමකින් යුතුව සහභාගිවන බව ශ්‍රී ලංකා ක්‍රිකට් නායක තිලකරත්න ඩිල්ෂාන් ඊයේ (5) ප්‍රකාශ කළේය.‘කණ්ඩායමක් හැටියට අපි දැන් හොඳ මානසිකත්වයක සිටිනවා. දකුණු අප්‍රිකාව සමඟ පැවැත්වෙන පළමු ටෙස්ට් තරගයට දින 10ක් පමණ තිබෙන නිසා අපිට එහේ තණතීරුවලට හුරුවෙන්න ඒ කාලය ප්‍රමාණවත් වේවි. 9 වැනිදා ඇරැඹෙන පුහුණු තරගය ඒ සඳහා අපිට හුඟාක් වැදගත්. ඒ තරගයෙන් උපරිම ප්‍රයෝජන ගැනීමට බලාපොරොත්තුවෙනවා.’ ඊයේ පස්වරුවේ ශ්‍රී ලංකා කණ්ඩායම දකුණු අප්‍රිකාව බලා පිටත්ව යාමට පෙර ක්‍රිකට් ආයතනයේ දී පැවැති ආගමික වතාවත්වලින් අනතුරුව මාධ්‍යවේදීන් ඇමැතූ නායක ඩිල්ෂාන් පැවැසීය.‘පිතිකරුවන් හැටියට අපේ පසුගිය තරගවල දී සිදුවුණු වැරැදි නිවැරැදි කරගෙන මේ සංචාරයට සහභාගිවන නිසා සුබවාදිව හිතන්න පුළුවනි. පෞද්ගලිකව මටත් ලකුණු අතරට පැමිණෙන්න මේ සංචාරය තුළ දී හැකිවේවි කියා මා සිතනවා.’ ඔහු වැඩිදුරටත් පැවැසීය. ශ්‍රී ලංකා පිලේ වේගපන්දු බලඈණියේ ප්‍රබල ක්‍රීඩකයන් කීපදෙනකුම විවිධ ආබාධයන්ට ලක්වීමෙන් මේ සංචාරයට සහභාගි නොවූවත්, දැනට සිටින වේගපන්දු යවන්නන්ගෙන් උපරිම සේවය ලැබෙනු ඇතැයි ශ්‍රී ලංකා පිලේ නායකයා බලාපොරොත්තුවෙයි.‘දකුණු අප්‍රිකාව ලෝකයේ විශිෂ්ටතම කණ්ඩායමක්. නමුත් අපි හොඳ තරගයක් දෙන්න බලාපොරොත්තුවෙනවා.’ ඩිල්ෂාන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112062</link>
    <topic>යටවත්ත වීර පරක්‍රම සහ අකුරම්බොඩ වීර කැප්පෙට්පොළ මැදි විදුහල්වලට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිසා වොලිබෝල් සංගමය මුල්වරට සංවිධානය කළ පරාක්‍රම දිසානායක රන් කුසලාන මාතලේ දිසා විවෘත වොලිබෝල් තරගාවලියේදී බාලක සූරතාව යටවත්ත වීර පරක්‍රම මැදි විදුහලට සහ බාලිකා සූරතාව අකුරම්බොඩ වීර කැප්පෙට්පොළ මැදි විදුහලට ද විවෘත පිරිමි සූරතාව වේරගම සන්ෂයින් ක්‍රීඩා සමාජයට ද හිමිවූහ.පසුගියදා මාතලේ අළුවිහාරේ ක්‍රීඩාංගණයේදී පැවැති මේ තරගාවලිය පාසල් බාලක බාලිකා සහ ක්‍රීඩා සමාජ පිරිමි වශයෙන් අදියර තුනක් යටතේ පැවැත්විණි.මේ තරගාවලියේ දක්ෂතම වොලිබෝල් ක්‍රීඩක ක්‍රීඩිකාවන් ලෙස බාලක – නාලක විජේසිංහ (වීර පරාක්‍රම මැදි විදුහල) බාලිකා - නදීකා ගුණසේකර (නාමිණිඔය ම.වි) සහ විවෘත පිරිමි - උපාලි රත්නදිවාකර (සන්ෂයින් ක්‍රීඩා සමාජය) සම්මාන ලැබූහ.බාලක අනුසූරතාව මාතලේ අනු සූරතාවද බාලිකා අනු සූරතාව නාමිණඔය මහ විදුහලට සහ විවෘත පිරිමි අනු සූරතාව නාඋල ශ්‍රී නාග ක්‍රීඩා සමාජයට ද හිමිවූහ. මධ්‍යම පළාත් සභා මන්ත්‍රී පරාක්‍රම දිසානායක මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112063</link>
    <topic>හොරණ අන්තර් පාසල් පිහිනුම් තරගාවලිය 7දා</topic>
    <author>හොරණ මධ්‍යම විශේෂචන්ද්‍රා ශ්‍රී පෙරේරා</author>
    <content>හොරණ කලාප අධ්‍යාපන කාර්යාලය හා තක්ෂිලා මධ්‍ය විද්‍යාලීය පිහිනුම් තටාක මව්පිය සංසදය මගින් හොරණ, බුලත්සිංහල හා බණ්ඩාරගම අධ්‍යාපන කලාපවල පාසල් අතර පවත්වනු ලබන පිහිනුම් තරගාවලිය ලබන 07 දා (බදාදා) පෙරවරු 7.30 ට හොරණ තක්ෂිලා මධ්‍ය විද්‍යාලීය පිහිනුම් තටාකයේදී ඇරැඹේ.මේ සඳහා පාසල් 26 ක් සහභාගි වන අතර ක්‍රීඩක ක්‍රීඩිකාවන් 300 ක් පමණ විවිධ වයස් මට්ටමින් ඉසව් 126 ක් සඳහා තරග වදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112064</link>
    <topic>ශ්‍රී ලංකා ක්‍රිකට් ක්‍රීඩකයන්ට පඩි ගෙවීම ළඟදීම</topic>
    <author/>
    <content>ලෝක කුසලාන ක්‍රිකට් තරගාවලියෙන් පසුව වැටුප් නොලැබුණු ශ්‍රී ලංකා ක්‍රිකට් ක්‍රීඩකයින්ට ලබන සතිය වන විට අවම වශයෙන් කොටසක් වශයෙන් හෝ එම වැටුප් ගෙවනු ඇති බව ක්‍රීඩා ඇමැති මහින්දානන්ද අළුත්ගමගේ මහතා පවසයි.ලෝක කුසලාන තරගාවලියෙන් පසුව ශ්‍රී ලංකාව ටෙස්ට් තරගමාලා තුනක් ක්‍රීඩා කර ඇති අතර තමන්ට තරග ගාස්තු හා කොන්ත්‍රාත් ගෙවීම් ඇතුළත් පඩි ලැබෙන තුරු ක්‍රීඩකයෝ තවමත් බලා සිටිති.“ඔවුන්ගේ පඩි ගෙවීමේදී මාස හතරේ සිට පහක පරක්කුවක් සැමවිටම තිබුණා,” අළුත්ගමගේ මහතා බී.බී.සී. සිංහල සේවයට පැවසීය. “සැප්තැම්බර් දක්වා පසුගිය මාස හතට රුපියල් මිලියන 347ක් ක්‍රීඩකයන්ට ගෙවීමට තිබෙන බව අපි පිළිගන්නවා.” ගෙවීමට ඇති මේ වැටුප්වලින් බාගයක් වහාම ගෙවීමට තමා බලාපොරොත්තු වන බවද ක්‍රීඩා ඇමැතිවරයා ප්‍රකාශ කළේය.2011 ලෝක කුසලාන ක්‍රිකට් තරගාවලියේ සම සත්කාරකත්වය සඳහා වන ඩොලර් මිලියන 4.3ක ගෙවීම් ශ්‍රී ලංකා ක්‍රිකට් ආයතනය ජගත් ක්‍රිකට් කවුන්සලයෙන් බලාපොරොත්තුවෙන් සිටියද, කවුන්සලයේ ලෝක කුසලාන විගණන කටයුතු සම්පූර්ණ වන තුරු සිටීමට ආයතනයට සිදුව තිබේ.අළුත්ගමගේ මහතාට අනුව, ඒ මුදල්වලින් කොටසක් ශ්‍රී ලංකා ක්‍රිකට් ආයතනයට මුදා හැරීමට ජගත් ක්‍රිකට් කවුන්සලය සූදානම් බැවින් ක්‍රීඩකයින්ට වැටුප් ගෙවීමට දැන් හැකියාව ලැබී තිබේ. “ඔව්, ප්‍රමාදයක් තිබුණා” ඒ මහතා කීවේය. “නමුත් දැන් ගිණුම් ඉදිරිපත් කර තියෙනවා.”ශ්‍රී ලංකා ක්‍රිකට් ආයතනය විසින් ඉල්ලා ඇති රුපියල් බිලියනයක ආධාර මුදල රජය විසින් ප්‍රතික්ෂේප කර ඇති බව කී අළුත්ගමගේ මහතා, එහෙත් රුපියල් මිලියන 50ක ආධාර මුදලක් ලබා දීම අනුමත කර ඇතැයි පවසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112065</link>
    <topic>ක්ලිෆර්ඩ් කුසලාන කාන්තා හා පිරිමිබොක්සිං සූරතාවලිය 14දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් සංවිධානය කරනු ලබන 84 වැනි ක්ලිෆර්ඩ් කුසලාන කාන්තා හා පිරිමි බොක්සිං සූරතාවලිය මේ මස 14 වැනිදා සිට 17 දින දක්වා මහනුවර පල්ලේකැලේ ආයෝජන ප්‍රවර්ධන කලාපයේ ලීනියා ජිම්නාස්ටික් ක්‍රීඩාගාරයේදී පැවැත්වේ.ජාතික කනිෂ්ඨ බොක්සිං සූරතාවලිය, ස්ටබ්ස් පළිහ, අන්තර් මධ්‍ය බොක්සිං සහ ආධුනික බොක්සිං තරගාවලියේ සූරයන්, අනුසූරයන් ඇතුළුව ප්‍රධාන පෙළේ බොක්සිං තරගාවලියකට සහභාගී වූ අවුරුදු 17 සිට 34 දක්වා වයස් කාණ්ඩයේ ඕනෑම ක්‍රීඩකයෙකුට හෝ ක්‍රීඩිකාවකට මේ තරගාවලියට සහභාගී විය හැකිය. ජාත්‍යන්තර බොක්සිං සංගමයේ 2010 වසරේ නිතීරිතිවලට අනුකූලව පවත්වනු ලබන ක්ලිෆර්ඩ් බොක්සිං සූරතාවලියට පිරිමි අංශයේ සහ කාන්තා අංශයේ බර පංති 10 බැගින් ඇතුළත්ය.කිලෝ ග්‍රෑම් 49, 52, 56, 60, 64, 69, 75, 81, 91 සහ කිලෝ ග්‍රෑම් 91ට වැඩි බර පංති යටතේ පිරිමි තරග ඉසව් පවත්වනු ලබන අතර කාන්තා තරග ඉසව්වලට කිලෝ ග්‍රෑම් 48, 51, 54, 57, 60, 64, 69, 75, 81 සහ 81ට වැඩි බර පංති ඇතුළත්ය.පසුගිය වසරේ සුගතදාස ගෘහස්ථ ක්‍රීඩාංගණයේ පැවැති තරගාවලියේදී නාවික හමුදාව ක්ලිෆර්ඩ් කුසලානය අත්කරගත් අතර යුද හමුදාවට දෙවැනි ස්ථානය හිමිවිය. තුන්වැනි ස්ථානය අත්වූයේ ගුවන් හමුදාවටය. 2007 වසරේ සිට 2009 වසර දක්වා නොකඩවා ක්ලිෆර්ඩ් කුසලානය දිනු යුද හමුදාව දෙවැනි ස්ථානයට ඇද දමමින් නාවික හමුදාව 2010 සූරතාව හිමිකරගත්තේ වසර 30කට පසුවය.ස්ලිම්ලයින් කණ්ඩායමේ එස්.එන්. හීල්බත්දෙණිය පසුගිය වසරේ ක්ලිෆර්ඩ් තරගාවලියේ හොඳම ක්‍රීඩකයා වූ අතර හොඳම පරාජිත ක්‍රීඩකයා වූයේ නාවික හමුදාවේ ආර්.පී.එස්. කුමාරසිංහය. මාස් සදර්න් පිලේ කෝසලා නිල්මිණි හොඳම බොක්සිං ක්‍රීඩිකාව ලෙසත්, තුරුලි කණ්ඩායමේ ඩී.ඒ. ජයසිංහ හොඳම පරාජිත ක්‍රීඩිකාව ලෙසත් පසුගිය වසරේදී සම්මාන දිනාගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112066</link>
    <topic>කරාතේ ක්‍රීඩාවෙන් දස්කම් දක්වන ළහිරු</topic>
    <author/>
    <content>කඩවත මධ්‍ය මහා විද්‍යාලයේ ඉගෙනුම ලබන ජේ.ඒ. ළහිරු කාංචන රණසිංහ කරාතේ ක්‍රීඩාවෙන් දස්කම් දක්වන ක්‍රීඩකයෙකි. වයස අවුරුදු 14-15 කාණ්ඩයෙන් ජයග්‍රහණ රැසක් දිනාගෙන ඇති ළහිරු මෙවර ශ්‍රී ලංකා කරාතේ දෝ සම්මේලනය (බස්නාහිර පළාත) මෙහෙයවූ කරාතේ තරගාවලියේදී කාතා අංශයේ දී රිදී පදක්කම දිනා ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=s1112067</link>
    <topic>වෙරළ ක්‍රීඩා උළෙලේදී දස්කම් දැක්වූ සිවිල් ආරක්ෂක භටයන් හට උසස්වීම්</topic>
    <author/>
    <content>හම්බන්තොට වෙරළ තීරයේදී නිමාවට පත්වූ ප්‍රථම දකුණු ආසියානු වෙරළ ක්‍රීඩා උළෙලේදී දස්කම් දැක්වූ සිවිල් ආරක්ෂක භටයන් හට උසස්වීම් සහ මුදල් ත්‍යාග ප්‍රදානය කිරීම පසුගියදා සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතාගේ ප්‍රධානත්වයෙන් සිදු කෙරිණි. එහිදි ජීවිතාරක්ෂක ක්‍රීඩාවලින් දස්කම් දැක්වූ එස්.එස්. ප්‍රියසංක (රන් හා ලෝකඩ) හා වෙරළ පාපන්දු කණ්ඩායම නියෝජනය කළ (රිදී පදක්කම) අනිල් ශාන්ත හා විරාජ් මෙහිදී උපහාර ලැබීය. සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා සහ එම දෙපාර්තමේන්තුවේ ජ්‍යෙෂ්ඨ නිලධාරින් සමග ජයග්‍රහණ ලබා ගත් ක්‍රීඩකයන්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=f1112061</link>
    <topic>පැලැස්තර නැති අයවැයක්</topic>
    <author/>
    <content>තිස් අවුරුදු යුද්ධය නිමා කොට රටට සාමය උදා කළ ජනාධිපති මහින්ද රාජපක්ෂ මැතිඳුන්ගේ එක්සත් ජනතා නිදහස් සන්ධාන රජයට ජයගත යුතු තවත් අභියෝග කිහිපයක් තිබේ. අප රටේ තිබූ ප්‍රධාන අභියෝගය වූ බිහිසුණු යුද්ධය ජයගනු ලැබුවේ අප්‍රතිහත ධෛර්යයෙන් හා දැඩි අධිෂ්ඨානයෙනි. කිසිම පාලකයකුට ඉටු කළ නොහැකි එම භාරදූර කාර්යය ජනපතිතුමන් විසින් ඉටුකිරීම ජාතියේ ම ගෞරවය හිමි විය යුත්තකි.එම යුද ජයග්‍රහණය සමඟ සාමය උදාවූවා සේම රටේ දුගී දුප්පත් භාවයන් තුරන් කොට සාමාන්‍ය මහජනතාවගේ ජීවන තත්ත්වය නංවාලීම මෙන් ම අතමිට සරු කිරීමත්, සියලු ජාතීන් අතර සමගිය හා අන්‍යෝන්‍ය විශ්වාසය තහවුරු කිරීමත්, සමස්ථ රටපුරාම වැදගත් සංවර්ධන ක්‍රියාවලියක් තුළින් මුලු රටම සංවර්ධනය කිරීමේ අභියෝගය අවබෝධ කරගත් එතුමා යුද්ධය දිනුවා සේම අප රට ආර්ථික සංවර්ධනයක් තුළින් ස්වයං පෝෂිත හා සංවර්ධිත රටක් බවට පත් කරගත යුතුව ඇති බව විශ්වාස කළේය. සැමදා දිළිඳුකමේ ගිලී ජීවත්විය නොහැකි බව මනා සේ අවබෝධ කරගත් එතුමා රටේ සෑම ජන කොටසකම ජන ජීවිත නඟා සිටුවා මුලු රටම සුඛිත මුදිත කිරීමට අවශ්‍ය පියවරයන් ගැනීම සඳහා වූ යෝජනා මාලාවක්ම 2012 අයවැය තුළින් එළි දක්වා ඇත.මෙවර අය වැය දෙස විමසුම් ඇසින් මැදිහත්ව බලන විට පෙනෙන්නේ එය සංවර්ධනයේ දොරටු විවෘත වූ ආශ්චර්යමත් සංවර්ධිත මාවතක් හෙළි පෙහෙළි කරන අයවැයක් බවයි. එක් අංශයක් පමණක් නොව සෑම අංශයක් ගැනම පුළුල් අවධානය යොමුකොට මුළු රටම දිනාගැනීමේ වැඩසටහනක් ඒ තුළට අන්තර්ගත කොට ඇත. වෙනත් වර්ෂවල ඉදිරිපත් කරන ලද අයවැය ලේඛනවලට වඩා මෙවර අයවැයේ විශේෂත්වය එයයි. මෙය දුර දක්නා නුවණින් ඉදිරි දැක්මක් ඇතිව සකසන ලද්දක් බව පෙනේ.“තාවකාලික සැනසීම” මඟින් හා පැලැස්තර අලවා අපගේ ආර්ථිකය කුරුවල් කරනවාට වඩා ස්ථිරසාර වැඩපිළිවෙළක් තුළින් ස්ථිරසාර සංවර්ධනයකට මඟ පාදා ඇත. ඇත්ත වශයෙන් ම ජනාධිපතිතුමා ප්‍රධාන රජයට අවශ්‍යව ඇත්තේ අවංකවම හා දේශපාලන වාසි නොතකා මේ රට ආශ්චර්යමත් රටක් කරා ගෙන යාමටයි. දේශපාලනික වශයෙන් තාවකාලික සැනසීම් ලබාදී මහජනතාව මුලාකොට තවදුරටත් මෙම ආර්ථිකය මඩ ගොහොරුවේ ගිලී සිටීම නොකළ යුත්තක් බව මින් පෙන්නුම් කර ඇත. උදාහරණයක් වශයෙන් රාජ්‍ය සේවක වැටුපට 10% ක දීමනාවක් එක්කොට ඇත්තේ දැනට කළ හැකි උපරිමයක් වශයෙනි. රාජ්‍ය සේවකයින්ගේ පැත්තෙන් බැලුවහොත් එය ප්‍රමාණවත් නොවිය හැක. සමහරුන් ඉල්ලන පරිදි රු. 10,000.00 ක දීමනාවක් ලබාදීම අපගේ ආර්ථිකයට ඔරොත්තු නොදෙන්නක් විය හැකිය. නමුත් තාවකාලික සැනසීමකට නම් රු. 10,000.00ක් ලබාදීමට පුළුවන්කමක් ඇතැයි අප උපකල්පනය කළත් සංවර්ධනය වෙමින් පවතින රටකට එය කොතරම් උචිතදැයි සොයා බැලිය යුතුය. නමුත් රජය ඉන් ඔබ්බට කල්පනා කොට සංවර්ධනයේ වේගයට සමපාතව රාජ්‍ය සේවකයින් උදෙසා සෑම අයවැයකින් ම යම් ප්‍රමාණයකින් හෝ වැටුප් වැඩිකර ඇති අතර, ඉදිරියේදීත් කළ හැකි සෑම වැටුප් වැඩි කිරීමක් ම මෙම රජය කරන බවට කිසිම සැකයක් නැත. රජයේ සේවක වැටුප් වැඩි කරමින් රජයේ සහ වෙනත් අංශවල ඉදිරි ආර්ථික හා සංවර්ධිත දැක්මක් ඇති කිරීම අරමුණු කොට ඇත.මෙම අයවැයෙන් සමෘද්ධි සහනාධාර හා විශ්‍රාම වැටුප් නංවා ඇත. ව්‍යාපාර සඳහා බදු සහන ලබාදීමෙන් නව ව්‍යාපාර ආරම්භ වීම නිසැකව ම සිදුවනු ඇත. විදේශ රටවල සේවය කර පැමිණෙන්නන් සඳහා ව්‍යාපාර ආරම්භ කිරීමේ නව වැඩපිළිවෙළක් යෝජනා කිරීම තුළින් ඔවුන් උපයා ගෙන ගෙනෙන මුදල්වලින් නව ව්‍යාපාර ආරම්භ කොට තම දියුණුවටත්, රටේ දියුණුවටත් විශාල මෙහෙයක් කළ හැකිය. සුළු හා මධ්‍ය පරිමාණ කර්මාන්තවලට යන්ත්‍ර සූත්‍ර ලබාගැනීමට බදු සහන ලබාදීම තුළින් එම කර්මාන්තයන්හි දියුණුවක් සිදුවනු ඇත.රජයේ ඉඩම් ආයෝජනය සඳහා ලබාදීමේ වැඩපිළිවෙළ යටතේ ආයෝජන ක්‍ෂේත්‍රය කෙරෙහි උනන්දුව දක්වන්නවුන්ට පහසුකම් සලසාදීමට පියවර ගෙන ඇත. වගා නොකළ වැවිලි ඉඩම් අක්කර 02 බැගින් අවුරුදු 30 බදු කුලියට කුඩා වතු සංවර්ධනයට යොමු කිරීමේ නව වැඩපිළිවෙළ ද වැදගත් යෝජනා බව සඳහන් කළ හැකිය.නිරන්තරව පුවත්පත් වල පළවන, වන ජීවින්ගෙන් සිදුවන ජීවිත හානි හා දේපල හානි සඳහා නව වන්දි ක්‍රමයක් හඳුන්වා දීම ඉතා වැදගත් වන අතර, වන ජීවීන්ගෙන් බැට කන අසරණ අහිංසක ගොවීන්ට මේ තුළින් සාධාරණයක් ඉටුවන බව පෙනේ.පෙර පාසල් හා දහම් පාසල් අධ්‍යාපනය පිළිබඳව අවධානය යොමුකර ඇති අතර, ඒවාට ආධාර ලබාදීමේ වැඩපිළිවෙළක් ද යෝජනා කර ඇත. ආබාධිත සෙබළුන්ට ස්වයංරැකියාවල නියුතු වීම සඳහා විශේෂ ණය ක්‍රමයක් ආරම්භ කිරීම තුළින් එම රණවිරුවන්ට දිරිගැන්වීමක් ඇති කොට ඇත.ශ්‍රී ලංකාවේ ආර්ථිකයේ ඉතා වැදගත් අගයක් වන සංචාරක ක්‍ෂේත්‍රයේ දියුණුවට අදාළ වන දිරිගැන්වීම් යෝජනා කිහිපයක් ම දක්වා ඇති අතර, විශාල ප්‍රමාණයේ හා මධ්‍යම ප්‍රමාණයේ නව වාරිමාර්ග යෝජනා ගැන ද සඳහන් කොට ඇත. ග්‍රාමීය විදුලි යෝජනා ක්‍රම තුළින් හැම නිවසකටම විදුලිය ලබාදීමට අධිෂ්ඨාන කරගෙන ඇති බවක් ද පෙනේ. භාණ්ඩවල ප්‍රවාහනය වැඩි දියුණු කිරීමට ලොරි හා ට්‍රක් රථ සඳහා වූ අලුත් එන්ජින් ලබාගැනීම බදුවලින් නිදහස් කර ඇත. පොල් අතු සෙවිලි නිවෙස් සඳහා උළු සෙවිලි කිරීමේ ව්‍යාපෘතියක් රට පුරා ක්‍රියාත්මක කිරීමටත් යෝජනා කර ඇති අතර, සියලු දිසා හා මූලික රෝහල්වලට අවශ්‍ය වෛද්‍ය උපකරණ පහසුකම් හා ගිලන්රථ ලබාදීමට කර ඇති යෝජනාවන් ද, අධ්‍යාපන ක්‍ෂේත්‍රයේ ප්‍රවර්ධනය සඳහා ගණිතය, විද්‍යා හා තොරතුරු තාක්ෂණය සඳහා නව ගුරුවරුන් බඳවා ගැනීමට හා පුහුණු කිරීමට නව වැඩපිළිවෙළක් පිළිබඳ සඳහන් කර තිබීම ඉතා වැදගත්ය.ක්‍රීඩා ක්‍ෂේත්‍රයේ ප්‍රවර්ධනයට යෝජනා කිහිපයක් ඉදිරිපත් කර ඇති අතර, සංවර්ධන ක්‍ෂේත්‍රයන්හි ක්‍ෂේත්‍ර නිලධාරින්ට ණය සහන යටතේ යතුරු පැදි ලබාදීමෙන් ඔවුන්ගේ රාජකාරි කටයුතු කාර්යක්ෂම හා කඩිනම් වනු ඇත.දියර කිරි කර්මාන්තය වැඩි දියුණු කොට කිරි නිෂ්පාදනය වර්ධනය කිරීම සඳහා ගොවීන්ට කිරි එළදෙනුන් ලබාදීමේ නව වැඩපිළිවෙළක් යෝජනා කර ඇති අතර, දේශීය රෙදිපිළි නිෂ්පාදනය දිරි ගැන්වීම සඳහා අවශ්‍ය අමුද්‍රව්‍ය සියලු බදුවලින් ඉවත් කිරීම පැසසිය යුත්තකි. සුළු අපනයන භෝග නිෂ්පාදනය සඳහා පවා විශේෂ අවධානය යොමුකර ඇති අතර, ගම්මිරිස්, කොකෝවා, කෝපි හා කුරුඳු වැනි සුළු අපනයන භෝග සංවර්ධනය සඳහා නිෂ්පාදකයින් දිරි ගැන්වීමේ වැඩපිළිවෙළක් ද යෝජනා කර ඇත.මෙබඳු විවිධ ක්‍ෂේත්‍රයන් ආවරණය වන පරිදි සකසා ඇති අයවැය ලේඛනයේ මාර්ග සංවර්ධනය පිළිබඳ දක්වා ඇත්තේ ඉතාම සුබවාදී අදහස් කිහිපයකි. සංවර්ධනය සඳහා පුළුල් අවස්ථා උදා කිරීම සඳහා මාර්ග පද්ධතිය තවදුරටත් පුළුල් කිරීමේ වැදගත්කම පෙන්නුම් කර ඇති අතර, ගම් නගර හා පළාත් පාලන බල ප්‍රදේශවල පිවිසුම් මාර්ග හා අන්තර් දිස්ත්‍රික් හා පළාත් මාර්ග පද්ධතීන් වැඩි දියුණු කිරීමට රු. මිලියන 30,000ක් වෙන්කර ඇති බව පෙනේ. මේ අතර ජාතික මාර්ග පද්ධතිය සංවර්ධනයට රුපියල් මිලියන 1,23,000ක් වෙන් කර ඇත. කෙසේ වුව ද 2012 වර්ෂයේ දී පමණක් රුපියල් බිලියන 170ක් පමණ වියදම් කොට මාර්ග පද්ධතියේ නව දියුණුවක් ඇති කිරීමට සැලසුම් කිරීම ඉතාම ප්‍රායෝගිකය. නොබෝදා ජනතා අයිතියට පත්කළ දක්ෂිණ අධිවේගී මාර්ගය තුළින් රටක සංවර්ධනයට ප්‍රධාන සාධකය මහා මාර්ග බව සාක්ෂාත් වී ඇති මෙම කාල වකවානුවේ මාර්ග සංවර්ධනයට වැඩි අවධානයක් අය වැය තුළින් පෙන්නුම් කිරීම ශ්‍රී ලංකාවේ ආර්ථිකය පිළිබඳ සුබවාදී හැඟීම් වඩවාලීමට ඉවහල් වනු ඇත.රටේ සෑම අංශයක් ගැනම අවධානය යොමුකොට නව ජවයක් තුළින් ඉදිරියට යෑමට සකසා ඇති 2012 අය වැය ලේඛනයේ අන්තර්ගත කරුණුවලින් ඉතා බිඳක් පමණක් මෙහි පෙන්නුම් කර ඇති අතර, අයවැය ලේඛනය මනාව පරීක්ෂා කරන අයෙකුට පෙනෙන්නේ එය ජාතික සංවර්ධනයේ අරුණාලෝකය බවයි.මේ අතර, අප රටේ ජීවනාලිය බඳු කෘෂි කර්මාන්ත හා ආහාර නිෂ්පාදනය ගැන ද කරුණු රැසක් සඳහන් කර ඇති අතර, ඒ ගැන ද ස්වල්ප වශයෙන් හෝ සඳහන් කළ යුතුය. ආහාර ස්වයංපෝෂිත ඉලක්කයන් පුළුල් කර ගැනීමටත්, සහල්වලට අමතරව රටකජු, මුං, උඳු, කව්පි, බඩ ඉරිඟු ආදී අතිරේක භෝග වගාවන් වැඩි දියුණු කිරීමටත් දිරි දීම් කිරීමට යෝජනා කර ඇත. ඒ අනුව එම ද්‍රව්‍ය ආනයනය කිරීම අඩුකිරීම පිණිස බඳු පනවා ඇත. ගොවීන්ට අවශ්‍ය උසස් වර්ගයේ බීජ හා ව්‍යාප්ති සේවා සැපයීමට ප්‍රාදේශීය බැංකු මඟින් විශේෂ වැඩසටහන් යෝජනා කර තිබීම පැසසිය යුත්තකි. කෘෂිකර්ම ව්‍යාප්ති නිලධාරින් මඟින් ප්‍රාදේශීය ලේකම්වරුන්ගේ, දිස්ත්‍රික් ලේකම්වරුන්ගේ මෙහෙයවීම යටතේ රටේ ජීවනාලියවන් ගොවිජනතාව සැබෑ ලෙස සක්‍රීයව දායක කර ගනිමින්, ඔවුන්ට අභිමානයක් ඇති වන පරිදි ආහාර නිෂ්පාදන ක්‍රියාවලිය වේගවත් කිරීමටත්, අවශ්‍ය අමුද්‍රව්‍ය හා නවීන යන්ත්‍ර සූත්‍ර හා උපකරණවල තීරුබදු අඩු මට්ටමක පවත්වා ගැනීමටත් කටයුතු කිරීම තුළින් කෘෂිකර්මාන්තයේ හා අතිරේක භෝග ව්‍යාප්තියේ වැඩි ප්‍රගමනයක් ඒකාන්තයෙන් ම සිදුවනු ඇත. වී නිෂ්පාදනයේ ඵලදායිතාවය වැඩි දියුණු කිරීමටත්, නවීන සහල් සැකසුම් මධ්‍යස්ථාන ඇති කිරීමටත්, සහල් අපනයන කලාප කිහිපයක් සංවර්ධනය කිරීමටත් යෝජනා කර තිබීම ඉතාම වැදගත් ය. පොහොර සහනාධාරයන් සඳහා රුපියල් බිලියන 40 ක් වෙන්කර තිබීම ද ගොවියා දිරිගන්වන සුළුය. පොල් නිෂ්පාදනය වර්ධනය කිරීමට පොල් පැළ මිලියන 6ක් බෙදා දීමට සැලසුම් කිරීමත්, ධීවර ක්‍ෂේත්‍රයේ වර්ධනය සඳහා නව යෝජනා රැසකුත් ඇතුළත් කර තිබීමත් සංවර්ධනයේ සෑම ඉසව්වක් ම ගැන අවධානය යොමුකිරීම මනාව පෙන්නුම් කරයි.මෙයට අමතරව දුම්රිය හා ප්‍රවාහන සේවා, ගුවන් තොටුපලවල් හා ගුවන් පහසුකම්, නිවාස පහසුකම්, නාගරික සංවර්ධනය, පළාත් පාලන හා පළාත් සභා කටයුතු, රාජ්‍ය ආයතන පහසුකම්, ක්‍රීඩා පහසුකම්, විදේශීය ඹඛ්යා, කලාකරුවන් හා මාධ්‍යවේදීන් දිරිගැන්වීම්, ළමා හා කාන්තා සුබසාධනය, ආගමික ස්ථාන වැඩිදියුණුව, සංස්කෘතික ප්‍රබෝධය, පුරාවස්තු සංරක්ෂණය, වැඩිහිටියන්ගේ සුබසාධනය, ආරක්ෂක අංශ දිරිගැන්වීම් හා පහසුකම් සැලසීම්, ඉංජිනේරුවන් ආදී වෘත්තිකයින් ධෛර්යමත් කිරීම්, චිත්‍ර කලා නිර්මාණ ඇගයීම්, තාක්ෂණ හා තොරතුරු තාක්ෂණය වැඩි දියුණු කිරීම් ආදී අනේකවිධ ක්‍ෂේත්‍රයන්හි ප්‍රගමනය උදෙසා යෝජනා රැසක් ද අන්තර්ගත කොට ඇත.2012 අයවැය තුළින් ඉදිරිපත් කර ඇති මෙම යෝජනාවන් නිසැකවම රජය විසින් ඉටුකරනු ඇතැයි යන්න අපගේ දැඩි විශ්වාසයයි. ජනපතිතුමා කිවූ දේ කළේය. කළ දේ කීවේය. රටට නිදහස උදා කළ එතුමාට මෙම රට සංවර්ධිත රටක් බවට පත්කිරීමට සැබෑ වුවමනාවක් තිබේ. උපන් මවු බිම ගෞරවනීය රටක් බවට පත්කර ලෝකයේ ම බැබලෙන දේශයක් කිරීමටත් ඕනෑකමක් තිබේ. එතුමාගේ ඒ ඕනෑකම ඉටුකරලීම පිණිස ඉදිරිපත් කළ 2012 ජනහිතකාමී ෙඓතිහාසික අයවැය ලේඛනය ශ්‍රී ලංකා සංවර්ධනයේ නව ජය මාවත හෙළිපෙහෙලි කොට සමෘද්ධිමත් දේශයක් ගොඩනඟන්නට හේතු වනවාට කිසිම සැකයක් නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=f1112062</link>
    <topic>දේශීයත්වයටත් සංවර්ධනයටත් මුල් තැන දුන් අය වැයක්</topic>
    <author/>
    <content>ඇත්ත කථාව විපක්ෂය 2003 වොෂිංටන් ගිහිල්ලා ඒ කොන්දේසිවලට එකඟ වෙලා ගෙනාපු 2003 අංක 3 දරන මූල්‍ය කළමනාකරණ වගකීම් පනතෙන් ඔවුන්ගේ අවශ්‍යතාවක් ඉටු කරලා තිබෙනවා. මේකෙදි කියලා තිබෙනවා, “වර්ෂ 2006 අවසානයේදී අය වැය පරතරය ඇස්තමේන්තු කළ දළ දේශීය නිෂ්පාදනයෙන් සියයට 5ක් නොඉක්මවන බවට සහ එම මට්ටමට ඉන් පසු දිගටම පවත්වා ගෙන යවනු ලබන බවට වගබලා ගැනීමෙන් ආණ්ඩුවේ ණය ධූරදර්ශ මට්ටම දක්වා අඩු කිරීම.” කියලා.ඒ වගේම ණය පිළිබඳවත් මේ පනත යටතේ තිබෙනවා, “2013 ජනවාරි 1 වැනිදා දිනයෙන් ආරම්භ වන මුදල් වර්ෂය අවසානයේදී එවකට පවත්නා විනිමය ප්‍රමාණය අනුව ගණන් බලා ලබන බාහිර ණය ඇතුළුව ආණ්ඩුවේ මුළු බැරකම ඒ මුදල් වර්ෂය සඳහා ඇස්තමේන්තු කරන ලද දළ දේශීය නිෂ්පාදිතයෙන් සියයට 60ක් නොඉක්මවන බවට සහතික විය යුතුයි” කියලා. එක පැත්තකින් අපි ඒකට ගරු කරනවා. නමුත් මේක නීති පොතට දැම්මේ අපි නොවෙයි, එක්සත් ජාතික පක්ෂයේ ආණ්ඩුව කියන එක මේ අවස්ථාවේදී සඳහන් කරනවා.සහනාධාරඅපි රජයේ ණය ප්‍රමාණය අඩු කරන්න උත්සාහ කරනවා. ඒක කරලා තිබෙනවා. ඒ වගේම අයවැය පරතරය අඩු කර ගන්නත් අපි උත්සාහයක් අරගෙන තිබෙනවා. නමුත් එකම සහනාධාරයක්වත් අඩු කළෙත් නැහැ. කැපුවෙත් නැහැ. එන්න, එන්න වැඩි කළා කියන එක මේ අවස්ථාවේදී සඳහන් කරනවා. ඒ වගේම දරිද්‍රතාව දුප්පත්කම - සියයට 15 ඉඳලා 8.9 දක්වා අඩු වුණා. මේක විශේෂයෙන්ම සඳහන් කරන්න ඕනෑ. වතු අංශයේ දරිද්‍රතාව සියයට 32 ඉඳලා සියයට 11.4 දක්වා අඩු වුණා. ග්‍රාමීය ක්ෂේත්‍රයේ දරිද්‍රතාව සියයට 15.7 ඉඳලා 9.4 දක්වාත්, නාගරික අංශයේ සියයට 6.7 ඉඳලා 5.3 දක්වාත් අඩුවුණා.ආරක්ෂක වියදම් හැටියට මෙතෙක් වාර්තා වෙලා තිබෙන වැඩිම වියදම වාර්තා වෙලා තිබෙන්නේ 2000 වර්ෂයේදීයි. ඒ, සියයට 5.6යි. ඒක 2005 දී සියයට 4යි. නමුත් 2010 වන විට සියයට 3.5 දක්වා අඩු කරලා තිබෙනවා. ඒකෙදී මම විශේෂයෙන්ම කියන්න ඕනෑ, ආරක්ෂක වියදම් කියන එක අපි සලකන්නේ ආයෝජනයක් හැටියට බව. මේ නොවැම්බර් මාසයේ 24 වැනිදා වන විට ලංකා ඉතිහාසයේ වැඩිම සංචාරකයින් ප්‍රමාණය වාර්තා වුණා. ඒ ප්‍රමාණය 750,000ක්. 2010 වසරේ 654,000යි. එය 2009 වසරේදී ලක්ෂ 5යි. එහෙම නම් 750,000ක් දක්වා වැඩි වුණේ ඇයි? ඒ, මේ රටේ ආරක්ෂාව, එහෙම නැත්නම් ජනතාවගේ ආරක්ෂාව, දේපළවල ආරක්ෂාව පමණක් නොවෙයි, සංචාරකයන්ට ලබාදුන් ආරක්ෂාව නිසායි. ඒ නිසා ආරක්ෂාවට යන වියදම් සෑම දෙයක්ම ආයෝජනයක් හැටියටයි අපි සලකන්නේ.ඇමරිකාව ඇති වුණු දවසේ ඉඳලා පිටින් ඇවිල්ලා ප්‍රහාර 2යි ඒ රටට එල්ල කළේ. එකක් පර්ල් වරායට. අනිත් එක ලෝක වෙළෙඳ මධ්‍යස්ථානයට. ඒ දවස් දෙක වෙනුවෙන් ඔවුන් තවමත් ආරක්ෂක වියදම් වශයෙන් විශාල මුදල් ප්‍රමාණයක් වෙන් කරනවා. කිසිම ත්‍රස්තවාදී ක්‍රියාවක් ඇති නොවුණු සිංගප්පූරුව අපි වගේ දෙගුණයක පමණ ආරක්ෂක වියදමක් දරනවා. අපේ හමුදාව මේ රටේ ජනතාවගේ හමුදාවක්. ඒ නිසා මේ රට එක භූමියක් හැටියට පිළිගන්නවා නම් ඒ හැම තැනකම හමුදා කඳවුරු තිබිය යුතුයි. එම නිසා ආරක්ෂක වියදම් අනිවාර්යයෙන්ම මේ රටේ සංවර්ධනයට, ජනතාවගේ ආරක්ෂාවට, ජනතාවගේ සුභසිද්ධියට අවශ්‍යයි.අපි පොලී අනුපාතය අඩු කළා. එදා පොලී අනුපාතය සියයට 30 දක්වා වැඩි වෙලා තිබුණා. ඒ නිසා විශේෂයෙන්ම ගොවීන්ට, සුළු ආර්ථිකයට කැප වන සුළු ව්‍යාපාරිකයන්ට, සුළු කර්මාන්ත හිමියන්ට විශාල බරක් යෙදුණා. ඒ වාගේම නිවාස ඉදි කරන අයට, වැඩ කරන ජනතාවට පීඩනයක් ගෙන දුන්නා. 2010 දක්වා පසුගිය අවුරුදු 6 තුළ තිබුණු සියයට 24 – 32ක පොලී අනුපාතය අද සියයට 8 – 16 දක්වා අඩු කරන්න හැකියාව ලැබුණා.ප්‍රථම වතාවට ආර්ථික වර්ධන වේගය උද්ධමනයට වැඩි අගයක් ගත්තා. 1991 දී ආර්ථික වර්ධන වේගය සියයට 4.6යි. උද්ධමනය 12.2යි. 1996 දී ආර්ථික වර්ධන වේගය සියයට 3.8යි. උද්ධමනය සියයට 15.9 යි. 2001 දී ආර්ථික වර්ධන වේගය ඍණ 1.5 යි. උද්ධමනය සියයට 9.6යි. 2006 දී ආර්ථික වර්ධන වේගය සියයට 7.2 යි. උද්ධමනය සියයට 13.7 යි. 2010 දී පළමු වැනි වතාවට ආර්ථික වර්ධන වේගය සියයට 8යි. උද්ධමනය සියයට 5.9යි. කියන එක මේ අවස්ථාවේ සඳහන් කරනවා. ඒ වාගේම 2011 දී සියයට 8ක ආර්ථික වර්ධන වේගයක් බලාපොරොත්තු වනවා. උද්ධමනය වේගය සියයට 6ට පාලනය කරන්න අපට හැකි වෙලා තිබෙනවා. ඒ වාගේම 1977ට පස්සේ අවුරුදු දෙකක් එක දිගට ආර්ථික වර්ධන වේගය එකම මට්ටමකත්, උද්ධමන වේගය ඒ මට්ටමට පහළින් තියා ගන්නටත් පුළුවන් වුණා.සංවර්ධනයආර්ථික වර්ධනය, මේ සියලු නිර්ණායක අනුව අපි අද ජයග්‍රහණ රාශියක් ලබා ගෙන තිබෙනවා. යටිතල පහසුකම් ගැන කථා කරන කොට අද මාර්ග පැත්තෙන් බැලුවොත් ප්‍රථම වතාවට අද ශ්‍රී ලංකාවේ ජනතාව සන්තකව අධිවේගී මාර්ගයක් තිබෙනවා. තවත් කොළඹ – කටුනායක අධිවේගී මාර්ගයත්, කොළඹ වටරවුම් අධිවේගී මාර්ගයත්, මාතර – හම්බන්තොට අධිවේගී මාර්ගයත්, ඒ වාගේම කොළඹ නුවර අධිවේගී මාර්ගයත් ඉතාම ඉක්මනින් සකස් කරන්නට කටයුතු කර ගෙන යනවා. සමහර ඒවා බොහෝ දුරට ඉදි වෙලා අවසන් වී ගෙන එනවා. ඒ වාගේම පසුගිය කාලය තුළ මාර්ග සංවර්ධන අධිකාරිය යටතේ සම්පූර්ණ ගණන මහා මාර්ග කිලෝමීටර් 3,753ක් සියල්ලක්ම කාපට් කරලා සංවර්ධනය කර තිබෙනවා. ඒ වාගේම 2011 විදේශ ණය ආධාර මුදල් අර ගෙන පළාත් සභා මාර්ග කිලෝමීටර් 807.1ක් හදලා තිබෙනවා. අතිගරු ජනාධිපතිතුමා පසුගිය අය වැයෙන් වෙන් කළ මුදල්වලින් 2011 වර්ෂයේ ආර්ථික සංවර්ධන අමාත්‍යාංශය යටතේ සංවර්ධනය කළ පළාත් මාර්ග කිලෝමීටර් 3,958ක් වනවා. සම්පූර්ණ ගණන කිලෝමීටර් 4,765ක් වනවා. මේවා ඇඟට දැනෙනවා. ඒ වාගේම ගම නැඟුම යටතේ ග්‍රාමීය මාර්ග කිලෝමීටර් 12,360ක් ද, මග නැඟුම යටතේ කිලෝමීටර් 8,779ක් ද, පළාත් පාලන ආයතනවල අරමුදලින් කිලෝමීටර් 262ක් ද වශයෙන් සම්පූර්ණයෙන් කිලෝ මීටර් 21,402ක් සම්පූර්ණ ගණනින් තුනෙන් එකකට සමාන – ග්‍රාමීය පාරවල් සකස් කරන්නට රජයට හැකිවෙලා තිබෙනවා.ජල යෝජනාවිශේෂයෙන්ම 2005 දී ජල පාරිභෝගිකයන් 9,07,622යි හිටියේ. නමුත් 2011 වන විට 14,22,657ක් ඉන්නවා. ඒ කියන්නේ 5,15,035කට අලුතින් ජල සම්බන්ධතා ලබා දී තිබෙනවා. ජල සම්පාදන හා ජලාපවහන මණ්ඩලයේ සහ ග්‍රාමීය කුඩා ජල යෝජනා ක්‍රම යටතේ. ඉරනමඩු හරහා කිලිනොච්චිය සහ යාපනයට ජලය ලබාදීමට ඇමෙරිකන් ඩොලර් මිලියන 157ක් වෙන් කරලා කොළඹ නගරයට පස්සේ ඇති වෙන විශාලතම ජල යෝජනා ක්‍රමය උතුරු පළාතේ, යාපනයේ සහ කිලිනොච්චියේ ජනතාව වෙනුවෙන් ඉදි කරන්න කටයුතු කරලා තිබෙනවා.වසර 2006 දී විදුලිබලය ලබා ගනිපු පවුල් 37,97,977යි හිටියේ. 2011 වසරේ 9 වැනි මාසයේ 30 වැනිදා වෙන කොට එය 51,45,284 දක්වා වැඩි කරලා - අලුතින් විදුලිය දීලා - කුප්පි ලාම්පුවෙන් එළිය බලපු ජනතා පවුල් 13,47,307ක දරුවන්ට අද විදුලි බුබුලෙන් පාඩම් කරන්න පුළුවන් හැකියාව ලැබිලා තිබෙනවා. 2012 වසර අවසන් වෙනකොට මේ සියලු දෙනාටම විදුලිය ලබා දෙන්න අතිගරු ජනාධිපතිතුමා මෙවර අය වැයෙන් ප්‍රතිපාදන වෙන් කර තිබෙනවා. දැනටමත් ගම්පහ, කළුතර සහ හම්බන්තොට වැනි දිස්ත්‍රික්ක කීපයකට විදුලිය සියයට සියයක් දෙන්න හැකියාව ලැබිලා තිබෙනවා. ඒ වාගේම විදුලිබල ජනනය සඳහාත් විශාල ආයෝජනයක් කරලා නොරොච්චෝලේ, ඉහළ කොත්මලේ වැනි බලාගාර අප ක්‍රියාත්මක කරලා තිබෙනවා. මේ අනුව කළුවර යුගයක් නැතිව මේ දකුණු ආසියාවේ දින තුන්සිය හැටපහේම පැය 24 පුරාම විදුලිය දෙන එකම රට බවට ශ්‍රී ලංකාව පත් වෙලා තිබෙනවා.අධ්‍යාපනයටත් විශාල මුදල් ආයෝජනයක් කරලා තිබෙනවා. 2005 දී ලංකාවේ ගුරුවරු 1,89,234 යි හිටියේ. 2010දී එම ප්‍රමාණය 2,15,692ක් දක්වා අලුත් ගුරුවරු, ඒ කියන්නේ විශ්‍රාම ගිය අයත් නැතිව - 26,458කින් වැඩි වෙලා තිබෙනවා. ඒ වාගේම මේ සමානව පන්ති කාමර සහ අනිකුත් පහසුකම් සහ විද්‍යාගාර ලබා දීලා තිබෙනවා. ආර්ථික සංවර්ධන අමාත්‍යාංශය යටතේ පාසල් 6,895කට මේ අවුරුද්දේ විතරක් වැසිකිළි කැසිකිළි පහසුකම් ලබාදීලා තිබෙනවා. අද විභාග ප්‍රතිඵල දෙස බැලුවොත් ඒ විභාග සමත් සංඛ්‍යාවේ පැහැදිලි වර්ධනයක් අපට දකින්නට පුළුවන්. සියයට 47.7ක් සමත් වෙච්ච සංඛ්‍යාව 2010 දී සියයට 58.8 දක්වා වැඩි වෙලා තිබෙනවා. ඒ වාගේම විශ්වවිද්‍යාලයට සුදුසුකම් ලබන ගණන සියයට 59.2 ඉඳලා සියයට 61 දක්වා වැඩි වෙලා තිබෙනවා. ඒ වාගේම 2006 දී විශ්වවිද්‍යාලවලට ඇතුළු කරපු ගණන 18,520යි. 2005 දී එය 13,396යි. 2010දී එය 21,547 යි. 2011 දී එය 22,016 දක්වා ඉහළ නංවලා තිබෙනවා.ද්විතීයික පාසල් 1,000ක් හා ප්‍රාථමික පාසල් 5,000ක් යටතේ මේ රටේ පාසල් යන සියලු දරුවන්ට හොඳ අධ්‍යාපනයක් ලබාදීමට කටයුතු කිරීමටත්, ඒ වාගේම තොරතුරු තාක්ෂණය, සාක්ෂරතාව සියයට 14 කින් වැඩි කරමින් සියයට 30 දක්වා ඉහළ නංවන්නත් කටයුතු කරලා තිබෙනවා. ඒ වාගේම රැඳී සිටීමේ අනුපාතය 5 වන ශ්‍රේණියේ සියයට 97.7 සිට 98.6 දක්වාත්, 9 වන ශ්‍රේණියේ සියයට 96.9 දක්වාත් ඉහළ නංවන්න කටයුතු කරලා තිබෙනවා.මහින්ද චින්තනසෞඛ්‍ය ක්ෂේත්‍රයේත් විශාල ප්‍රගතියක් ලබාගෙන තිබෙනවා. එදා 2005 දී වෛද්‍යවරු සිටියේ, 9,070යි. 2010 වන කොට වෛද්‍යවරුන්ගේ සංඛ්‍යාව 14,005 දක්වා වැඩි කර ගන්න පුළුවන්කම ලැබී තිබෙනවා. ඇඳන් සංඛ්‍යාව 61,937 සිට 69,501 දක්වා වැඩි කරන්නත්, අලුතින් ඇඳන් 7,564 ක් ලබා දෙන්නත් පුළුවන්කම ලැබී තිබෙනවා. ඒ වාගේම හෙදියන්ගේ සංඛ්‍යාවත් විශාල මට්ටමකින් ඉහළ දමා තිබෙනවා. මේ අනුව මහ රෝහල් දියුණු කරනවා වාගේ ම මේ අමාත්‍යාංශය යටතේ විතරක් නොවෙයි, අපේ ආර්ථික සංවර්ධන අමාත්‍යාංශයේ “ගම නැඟුම” වැඩසටහන යටතේ ළමා හා මාතෘ සායන සංවර්ධනයට තෝරා ගත් මාතෘ සායන 1,464 ක් සංවර්ධනය කිරීම සඳහා රුපියල් මිලියන 2,031 ක් වෙන් කරලා, මේ වෙනකොට ඒ කටයුතු කෙරී ගෙන යනවා.අපි විවිධ ක්ෂේත්‍රවලින්, කෘෂිකර්ම, කර්මාන්ත සේවා පැතිවලින්, දියුණුවක් ලබා ගෙන තිබෙනවා. විශේෂයෙන්ම මහින්ද චින්තන වැඩපිළිවෙළ යටතේ පුද්ගලයා ගොඩ නඟා, පවුල් ගොඩ නඟා, ඒ තුළින් ගම හදලා, ගම හැදීම තුළින් රට හැදීම ඉලක්ක කර ගත් වැඩපිළිවෙළක් දියත් වනවා. මේ යටතේ විශේෂයෙන්ම ගෘහස්ත ආර්ථික ඒකක 10,00,000 ක් හැදීම “දිවි නැඟුම” වැඩසටහන තුළින් මේ අවුරුද්දේ මුලදි ක්‍රියාත්මක කළා. මෙවර අය වැයෙන් එය 25,00,000 දක්වා වැඩි කරන්න කටයුතුª කරලා තිබෙනවා. “දිවි නැඟුම” වැඩසටහන රජයේ වැඩක් නොවෙයි.විශේෂයෙන්ම උතුරු නැඟෙනහිර ඒ වාගේම දකුණ, බටහිර මේ සියලු ප්‍රදේශවල අපේ පැරණි ආර්ථික රටාව, ජීවත්වීමේ රටාව නැවත ඇති කරන්නයි. තමන්ගේ වත්තේ පලතුරු ටික, තමන්ගේ වත්තේ එළවළු ටික ඒ වාගේම පස්ගෝරස ටික ඒ වාගේම තමන්ට අවශ්‍ය සුළු කර්මාන්තයක් තුළින් ඒ තමන්ගේ දිවිය නගාසිටුවීමේ වැඩපිළිවෙළක්. එම නිසා විශේෂයෙන්ම විපක්ෂය මේ සඳහා අවංකව සහයෝගය දිය යුතුයි. මේක ජාතික ව්‍යාපාරයක් හැටියට අප කටයුතු කරන නිසා.අතිගරු ජනාධිපතිතුමාගේ බලාපොරොත්තුව ආහාර සුරක්ෂිතතාවය රට තුළ පමණක් ඇති කිරීමට නොවෙයි. මේ රටේ ඉන්න හැම පවුලකටම, හැම පුද්ගලයාගේම ආහාර සුරක්ෂිතතාවය “දිවි නැඟුම” තුළින් ඇති කරන්නයි. එම නිසා ඒ තුළින් වස විෂවලින් තොර ආහාර ගන්න හැකියාව ජනතාවට ලැබෙනවා. ඒ වාගේම තමන්ගේ වියදම් ප්‍රමාණය අඩුකර ගන්න පුළුවන්කම ලැබෙනවා. ඒ වාගේම නිරෝගී ජනතාවක් බිහි කරන්න, නැවුම් රසවත් ආහාර ලබා ගැනීමට මේ “දිවි නැඟුම” තුළින් කටයුතු කරන්නට පුළුවන්. ඒ වගේම “දිවි නැඟුම” තුළින් පවුල එහෙම නැත්නම් පුද්ගලයා, ආර්ථිකය ශක්තිමත් කරනකොට, පෝෂණ තත්ත්වය වැඩි දියුණු කරනකොට ඔවුන් ජීවත්වන සමාජය වන ගම නගාසිටුවීමට “ගම නැඟුම” තුළින් කටයුතුª කරනවා. ඒ සඳහා මේ අවුරුද්දේ පමණක් ග්‍රාමීය පාරවල් කිලෝමීටර් 5162 ක් මේ අපේ මන්ත්‍රීවරුන්ගේ මාර්ගයෙන් අප හදනවා. ප්‍රජා ජල යෝජනා ක්‍රම 907 ක්, පෙර පාසල් 4769 ක් සංවර්ධනය කරනවා.ගිය අයවැයෙන් ක්‍රියාත්මක කර දැනට පෙර පාසල් 4,769 ක් සංවර්ධනය කරනවා. අපේ ග්‍රාමීය ආර්ථිකය තුළ වැදගත් වන සුළු වාරිමාර්ග 5,074 ක් මේ “ගම නැඟුම” තුළින් අද ප්‍රාදේශීයව ක්‍රියාත්මක වෙනාව. ඒ වාගේම විදුලිය දීර්ඝ කිරීම්, සතිපොළ පමණක් නොවෙයි, මා කිව්වා වාගේ අද හැම ගමකම, හැම ආසනයකම සාමාන්‍ය වශයෙන් කිලෝ මීටර් 25 ත් කිලෝමීටර් 50 ත් අතර පළාත් මාර්ග කාපට් කිරීමේ කටයුත්ත කෙරෙනවා. ඒ වාගේම මේ අය වැයෙන් අපට ප්‍රාදේශීය සංවර්ධනයට මුදල් ලබා දී තිබෙනවා. ඒ තුළින් ලබන අවුරුද්දේ අපේ රටේ ජනතාවගෙන් සියයට 80 ක් අඩු ගණනේ සතියකට එක සැරයක්වත් යන තැනක් තමයි සතිපොළ. ගොවි ජනතාව තමන්ගේ ද්‍රව්‍ය විකුණන්න ඒ වාගේම බඩු මිලදී ගන්න පාරිභෝගිකයන් යන ස්ථානයක් තමයි සතිපොළ. ඒ සතිපොළවල් සියල්ල දියුණු කරන්න ජනාධිපතිතුමා මුදල් ලබා දී තිබෙන බව මේ අවස්ථාවේදී සඳහන් කරන්නට ඕනෑ.ප්‍රාදේශීය සංවර්ධනයබස් නැවතුම්පොළවල් ඒ වාගේම ස්වයං රැකියා දියුණු කිරීමට මේ අය වැයෙන් විශාල මුදල් සම්භාරයක් ලබා දී තිබෙනවා. රජය සංචාරක ව්‍යාපාරය සඳහා විශාල මුදල් සම්භාරයක් පෞද්ගලික අංශයෙන් ආයෝජනය කරනවා.විශේෂයෙන්ම මම සඳහන් කරන්නට ඕනෑ, මේ වෙලාවේ උතුරු ප්‍රදේශයට විශාල මුදල් ප්‍රමාණයක් ආයෝජනය කර තිබෙනවා. 2009 මැයි මාසයේ 18 වනදායින් පස්සේ ගුවන් යානා 28 ක් මේ රටට අලුතෙන් ඇවිත් තිබෙනවා. එයින් ආසන ප්‍රමාණය මගී ආසන 4321 ක් වැඩිවෙලා තිබෙනවා. මේක 1978 ඉඳලා BOI එක පිහිටවපු දවසේ ඉඳලා, මේ රටට ඇවිල්ලා තිබෙන්නේ ඇමෙරිකන් ඩොලර් බිලියන 6,802 යි. හැබැයි 2006 සිට 2011 තුන් වැනි කාර්තුව දක්වා ඇමෙරිකන් ඩොලර් 4,024 ක් ලැබිලා තිබෙනවා.ලෝකයේ එක එක රටවල සංවිධාන විසින් කරපු ශ්‍රේණිගත කිරීම තුළින් Doing Business Index එක, Global Competitiveness Index එක, Human Development Index එක Basic Requirements Index එක, ඒ විධියට ආයතන රාශියකින් ගිනි සංගුණකය, මෝඩීස් ආයතනය Standard and Poor’s. World Travel Market ආදී මේ සියලු ඒවායෙන් ශ්‍රී ලංකාව 2006 – 2011 තුළ විශාල ලෙස ඉදිරියට ගිහිල්ලා තිබෙන බව සඳහන් කර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>06</day>
    </date>
    <link>http://www.dinamina.lk/2011/12/06/_art.asp?fn=f1112063</link>
    <topic>වර්තමාන කලා ලෝකයේ හැඩයක් අහිමි ගීතය</topic>
    <author>ශාස්ත්‍රවේදී සංගීත් නිපුන්ගයානි රූපසිංහ</author>
    <content>සියලුම කලාවන් ගේ මුඛ්‍ය පරමාර්ථය නම් මිනිසා ගේ රසභාවයන් කම්පනය කරමින් සෞන්දර්යාත්මක රසවින්දනයක් ලබා දීමයි. ලලිත කලා මධ්‍යයන් අතර සංගීතය, නර්තනය, චිත්‍ර, මූර්ති, කැටයම් කලාව ආදී කලාවන් වන අතර සාහිත්‍ය කලා මාධ්‍යයන් ලෙස නවකතා, කෙටිකතා, කාව්‍ය, පද්‍ය ආදිය වේ. කුමන කලා මාධ්‍යයක් මගින් හෝ කලා කෘතියක් නිර්මාණය කරමින් සහෘදයාට, නරඹන්නාට හෝ ශ්‍රාවකයාට සෞන්දර්යාත්මක රසවින්දනයක් ලබාදීමේ හැකියාව ඇති පුද්ගලයා කලාකරුවා වේ.සෑම පුද්ගලයෙකුට ම භෞතික වශයෙන් මෙන් ම උසස් ආධ්‍යාත්මික වශයෙන් ද සැප සම්පත් විඳීමට අවශ්‍යතාවයක් ඇත. මිනිසා බුද්ධිමත් සත්ත්වයෙකු නිසා කිසිදාක භෞතික සම්පත්වලින් පමණක් තෘප්තිමත් නොවන අතර උසස් ආධ්‍යාත්මික රසවින්දනයක් ලබා ගැනීමෙහි ලා නිරතුරු උත්සාහ දරයි. එම වින්දනය සියලු ම භෞතික සම්පත්වලින් ලබන වින්දනයට වඩා තීව්‍ර විය හැකි ය. එම නිසා කලා මාධ්‍යයන් යනු වහල් මෙහෙයක් නොව උතුම් සමාජීය මෙහෙවරක් ඉටු කරනු ලබන අමිල වූ සම්පතකි.මෙහිලා ගීතය යන කලා මාධ්‍යය ඉටු කරනු ලබන්නේ සුවිශේෂී කාර්යභාරයකි.ගීතයක් නිර්මාණය වනුයේ සාහිත්‍යය යන කලා මාධ්‍යයට සංගීතය මනාව සුසංයෝජනය වීමෙනි. සංගීතය මගින් නාද මාධ්‍යයෙන් මිනිස් සිතේ හැඟීම් ප්‍රකාශ කිරීමක් සිදුවන අතර සාහිත්‍යයේ අර්ථ රසයක් වේ.මේ මනා සුසංයෝගයෙන් බිහිවන සුවිශේෂී කලා නිර්මාණය වන ගීතය උසස් නිර්මාණයක් බවට නිතැතින් ම පත් වේ. ඒ සඳහා එහි පද මාලාව, තනු නිර්මාණය හා ගායනය ද එක සේ වැදගත් වේ. මින් එකක් හෝ දුර්වල වූ තැන එම ගීතය සාර්ථක නිර්මාණයක් නොවන්නේ ය.කිසියම් අපූර්වත්වයකින් යුතු නිර්මාණ බිහිකිරීමෙහි ලා සැබෑ නිර්මාණකරුවෙකු තුළ උපතින් ලැබූ “ප්‍රතිභාවත්” එම සහජ හැකියාව උගත්කමින් දියුණු කර ගැනීමෙන් ලබන “ව්‍යුත්පත්තිය” හා නැවත නැවත අභ්‍යාස කිරීම හෙවත් “සතතාභ්‍යාසය” නොඅඩුව පැවතිය යුතු ය.වර්තමානයේ අතිශය ජනපි‍්‍රය, මනුෂ්‍යයාට ඉතා සමීප කලා මාධ්‍යයක් ලෙස ගීතය හඳුන්වා දිය හැකි ය. ගුවන් විදුලිය, රූපවාහිනිය, කැසට්පට, සිනමාව, අන්තර්ජාලය ආදී නූතන සන්නිවේදන මාධ්‍යයන් හි වැඩි වශයෙන් ම සන්නිවේදනය වන්නේ ගීතය යැයි පැවසීම නිවැරදි ය.සිංහල ගීතය ජනපි‍්‍රය කලා මාධ්‍යයක් ලෙස නිර්මාණය වීමේ දී සැබෑ නිර්මාණකරුවන් ගේ පසුබිම හා ප්‍රවණතා පිළිබඳ සාකච්ඡාවට බඳුන් වීම කාලෝචිත ය.කලා නිර්මාණයක් ලෙස ගීතයක වටිනාකම අංශ දෙකකින් තක්සේරු කළ හැකි ය. එනම් එහි කලාත්මක වටිනාකම සහ ආර්ථික වටිනාකමයි. මේ වටිනාකම් දෙක එකිනෙකට පරස්පර විරෝධී විය හැකි ය. කෙසේ නමුදු කලා නිර්මාණයක වටිනාකම මෙපමණ යැයි කීම අසීරු ය.නූතන තරගකාරී ආර්ථික ක්‍රමය හමුවේ ජීවත්වන කලාකරුවා තම කලා නිර්මාණ ආර්ථික වටිනාකමක් ඇති භාණ්ඩ ලෙස අලෙවි කිරීමට සිදු වී ඇත්තේ ජීවත් වීම සඳහා ආදායම් මාර්ගයක් තිබිය යුතු නිසාවෙනි. ලංකාවේ කලාකරුවා ගේ ජීවිත අන්ත දුක්ඛිත අසරණ තත්ත්වයකට පත්ව ඇත්තේ තම කලා නිර්මාණ මගින් ලබන ආදායම කිසිසේත් ම ජීවත්වීම සඳහා ප්‍රමාණවත් නොවන නිසා ය. තම වින්දනය, සතුට, කලාවට ඇති දැඩි ආශාව හා කලාව තුළින් සමාජයට යහපතක් ඉටු කරලීම උදෙසා නිර්මාණකරණයේ යෙදෙන බොහෝ කලාකරුවන් තම නිර්මාණවල යෙදෙන්නේ වෙනත් ආදායම් ලබන ස්ථිර රැකියාවක නිරත වීමෙනි. ඒ ඔවුනට ආර්ථික රැකවරණයක් නිර්මාණකරණයේ යෙදීම තුළින් ඉටු නොවන බැවිනි. අමිල මෙහෙවරක යෙදෙන නිර්මාණකරුවන් තම නිර්මාණකරණයට “තිත” තැබීමට යාමට ඉඩ දී නිහඬ පිළිවෙතක් අනුගමනය කිරීම බුද්ධිමත් සමාජයක වගකීම ද?ශ්‍රේෂ්ඨ නිර්මාණ බිහි කළ නිර්මාණකරුවන් ගේ සුවිශේෂී ලක්‍ෂණය නම් ඔවුන් තම නිර්මාණවල කලාත්මක හා නිර්මාණාත්වකභාවය ගැන පමණක් සැලකිල්ලට ගත් බව මිස එම නිර්මාණයන් හි ආර්ථික වටිනාකම සැලකිල්ලට නොගත් බවයි. ඔවුන් තම කලා නිර්මාණවල ආර්ථික වාසි සැලකිල්ලට ගත්තේ නම් අද අප රසවිඳින ශ්‍රේෂ්ඨ කලා නිර්මාණ බිහි නොවන්නට ඉඩ තිබුණි. එවන් වූ කැප කිරීමක්, දායකත්වයක් ලබා දී උතුම් වූ සමාජයීය මෙහෙවරක් ඉටු කරන කලාකරුවන් පිළිබඳව අප මීට වඩා සැලකිලිමත් විය යුතු ය.එවන් වූ නිර්මාණයක වටිනාකම අවබෝධ විය යුත්තේ නිර්මාණකරුවන්ට පමණක් නොවේ. මුළු සමාජයම එහි වටිනාකම පිළිබඳ දැනුවත් විය යුතු ය. සියලු ම මාධ්‍ය ආයතන, තම වගකීමක් වශයෙන් සලකා සමාජය දැනුවත් කිරීමේ බර කරට ගත යුතු ය. මක්නිසාදයත් සමස්ත සමාජයම මාධ්‍යයන් හා බැඳී සිටින්නන් වන අතර එවන් කාර්ය භාරයක් ඉටු කළ හැක්කේ ද මාධ්‍යයන්ට පමණක් නිසාවෙනි.රසිකයන් ගේ රසිකත්වය ගැන සිතා වටිනා නිර්මාණ දායාද කිරීමේ වගකීම ද මාධ්‍යයන් සතු වේ.විද්‍යුත් මාධ්‍ය ඔස්සේ නිරන්තරයෙන් ප්‍රචාරය වන ගීත ගැන සලකා බැලීමේ දී එම ගීත ජනපි‍්‍රයත්වයේ ඉහළ තලයක තිබුණද ඊට බලපෑ පසුබිම පිළිබඳ අවධානය යොමු නොකිරීම සදාචාරාත්මක ජාතියකට නොගැළපේ. තවත් කල් යල් බලා නිහඬව සිටීම යුක්ති යුක්ත නොවන බව මාගේ හැඟීමයි.ගීතයක් අහවල් ගායකයාගේ යැයි ප්‍රචාරය කළ ද එහි පද රචනය, තනු නිර්මාණය කළේ කවුද යන්න සඳහන් කිරීමට පවා සැලකිල්ලක් නොදැක්වීම කෙතරම් ශෝකජනක ද?ගීතයක මුඛ්‍ය පරමාර්ථය වන රසවින්දනය ලබාදීම වෙනුවට රසිකයන් ගේ රසවින්දනය කෙලෙසා දමන ක්‍රියා අනන්තවත් සිදු වේ. ගීතයක් අවසානය දක්වා ප්‍රචාරය නොකර එහි අවසාන ගී පද හෝ සංගීත ඛණ්ඩ කපා හැරීම බෙහෙවින් දක්නට ලැබේ. එමෙන් ම තවත් විටෙක ගීතයේ මැද වෙනත් වෙළඳ ප්‍රචාරණ සිදු කරයි. මේ මගින් රසිකත්වයට කෙතරම් බලපෑමක් වන්නේ ද? ගීතයට සමවැදී සිටිනා විට දී එහි රසයට මෙවන් බලපෑමක් වීමෙන් රසිකත්වය මුළුමනින් ම කෙලෙසා දැමීමක් සිදු වේ.අනෙක් අතට අධික කාලයක්, වෙහෙසක් යොදවා නිර්මාණය කරනු ලබන නිර්මාණය එලෙස කිසිදු වගකීමකින් තොරව කෙලෙසා දැමීමෙන් නිර්මාණකරුවන් කෙතරම් කලකිරීමට පත්වන්නේ ද? උදාහරණයක් ලෙස ගීත නිර්මාණයක උසස් ම රසවින්දනාත්මක කොටස අවසානය විය හැකි ය. තව ද රසිකයා වඩාත් රසවිඳින කොටස ද එම ගීතයේ අවසානය විය හැකි ය. අවසානය දක්වා මඟ බලා සිටින රසිකයාට එම ගීතයේ එම කොටස් රස විඳීමට නොලැබීමෙන් කෙතරම් නම් කළකිරීමට පත් වන්නේ ද? ගීත ප්‍රචාරය කරන මාධ්‍යයන් මෙවන් සූක්‍ෂම තැන් සිතීමට වග බලා ගත යුතු ය.තව ද සදාචාර විරෝධී ක්‍රියාවන් සිදු කිරීම අද බහුලව දක්නට ලැබේ. ප්‍රවීණ ගීත රචකයන් ගේ, තනු නිර්මාපකයන් ගේ හා ගායකයන්ගේ ගීත කිසිදු අවසරයකින් තොරව භාවිත කිරීම ඒ අතර ප්‍රධාන වේ. ගීතය යනු මෙම ත්‍රිසංයෝගයේ ප්‍රතිඵලයයි. එනිසා ඔවුන් ගේ නිර්මාණයක අගය වඩාත් ච;නනුයේ ඔවුන්ට ය. සමාජයේ රසවිඳින්නන්ට නිර්මාණයක සැබෑ වටිනාකම පිළිබඳ, එහි නිසි අයිතිය හිමි විය යුත්තේ කා හට ද යන්න පිළිබඳ දැනුමක් තිබිය යුතු ම ය. සමාජය එතරම් සදාචාරාත්මක නොවේ නම් මුද්‍රිත හා විද්‍යුත් මාධ්‍ය හරහා සමාජයට යහපත් නිවැරදි ආකල්ප ඇතිකර විය යුතු ය.නිර්මාණකරුවන්, නිර්මාණකරණයට තිත තබනවා යනු සමාජයේ පිරිහීම විද්‍යමාන කරන්නකි. මක්නිසා ද යත් නිර්මාණකරණය යනු සමාජයේ සංයමය ඇති කරන පාලමකි. එනම් නිර්මාණකරණය තුළින් ඉතා සුවිශේෂී සමාජීය මෙහෙවරක් ඉටු වන අතර නිර්මාණකරණය දිරි ගැන්වීමක් ඒ සඳහා නිර්මාණකරුවන්ට ඉඩ ප්‍රස්ථා ලබා දීමත් සැම ගේ යුතුකමකි.එක ම ගීත ප්‍රමාණයක් රස විඳීමට සිදුවීමත්, අලුතින් රසවත් හරවත් නිර්මාණ බිහි නොවීමටත් හේතු සෙවිය යුතු කාලය අද එළැඹ තිබේ.නූතන තාක්ෂණය පිටුපස හඹා යන සමාජය කලාව පිළිබඳ නොසලකා හැරීම තුළින් අනාගතයේ උසස් සිතුවිලි, පිරිසිදු මනසකින් යුත් මිනිසුන් දක්නට හැකිවේද යන්න ගැටලුවක්.මූලික වශයෙන් නිර්මාණවල වැදගත්කම පිළිබඳ සමාජය දැනුවත් කළ යුතු ය. එමඟින් නිර්මාණකරුවන් දිරිගැන්වීමක් සිදුවන අතර වටිනා විදග්ධ නිර්මාණ රසිකයන්ට ප්‍රධානය වේ. එසේ නොවන්න දහසකුත් හැකියාවන් සහිත නිර්මාණකරුවන් ගේ නිර්මාණ කුසලතාවන් කිසිදු ප්‍රයෝජනයක් නොගෙන මිලිනව යාමක් වේ. අප එය එසේ වන්නට ඉඩ දී මුව වසා සිටිමු ද?.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112071</link>
    <topic>දුම්රියපොළ නිවේදනභාෂා තුනෙන්ම</topic>
    <author>ශීලා උඩුවර</author>
    <content>දිවයින පුරා සියලු දුම්රිය ස්ථානවල සන්නිවේදන කටයුතු භාෂා තුනෙන්ම සිදු කිරීමට දුම්රිය දෙපාර්තමේන්තුව කටයුතු කරගෙන යයි.දැනට භාෂා තුනෙන්ම සන්නිවේදන කටයුතු සිදුකරන්නේ කොළඹ කොටුව,මරදාන, මහනුවර, ආදි ප්‍රධාන දුම්රිය ස්ථානවල පමණි. අනිකුත් දුම්රිය ස්ථානවල සන්නිවේදන කටයුතු සිදුකරන්නේ සිංහල භාෂාවෙන් පමණක් බව දුම්රිය අධ්‍යක්ෂ සැලසුම් විජය සමරසිංහ මහතා සඳහන් කළේය.දුම්රිය පැමිණීම් ප්‍රමාදවීම් සහ දුම්රිය නවත්වන ස්ථාන ඇතුළු නිවේදන මගී ජනතාවට දැන ගැනීමට සැලසෙන්නේ මේ සන්නිවේදන කටයුතු මගිනි.මේ සඳහා සේවකයන් පුහුණු කරන බවත්, ඉන් අනතුරුව සන්නිවේදන කටයුතු සිදු කරන දුම්රිය ස්ථානවල සන්නිවේදන කටයුතු සිංහල, දෙමළ හා ඉංග්‍රීසි යන භාෂා තුනෙන්ම සිදුකරන බවත් සමරසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112072</link>
    <topic>ජනතාව අතර වෛරය-ක්‍රෝධය වපුරනදේශපාලන පක්‍ෂවලින් රටට ඵලක් නෑ</topic>
    <author>ධනුෂ්ක ගොඩකුඹුර</author>
    <content>දේශපාලන පක්ෂය කුමක් වුවත් ජනතාව අතර වෛරය, ක්‍රෝධය වැපිරීමෙන් රටට ඵලක් නොවන බව ජනාධිපති මහින්ද රාජපක්‍ෂ මහතා පැවසීය.එසේ කිරීමෙන් රට දියුණු කළ නොහැකි බව පෙන්වා දුන් ජනාධිපතිවරයා වසර තිහක දුක් කඳුළු නිමා කර ඇති අවස්ථාවේ මවුබිම ගොඩනැඟීමට එක් වන්නැයි ඉල්ලා සිටියේ ය.ජනාධිපතිවරයා මේ අදහස් පළ කළේ ස්වර්ණ පුරවර සම්මාන ප්‍රදානයට හා පළාත් පාලන ජාතික සමුළුවට අරලියගහ මන්දිරයේ දී ඊයේ (6) එක් වෙමිනි.එක් එක් අයගේ වුවමනාවන් ට කටයුතු කරන්නට ගියොත් සිදු වන්නේ අප සියලු දෙනාටම මහ මඟට වැටෙන්නට බව ජනාධිපතිවරයා අනතුරු ඇඟවීය. බා ගත් ජයග්‍රහණය රැක ගන්නා ලෙස ඉල්ලා සිටි ජනාධිපතිතුමා ජනතාව ලබා දුන් ජයග්‍රහණය ආරක්ෂා කර ගනිමින් ජනතාවට සේවය කරන ලෙස ඉල්ලා සිටියේ ය.අද අපට එරෙහිව කෑ ගසන බටහිර රටවලටවත් නොමැති තරම් පැරැණි ඉතිහාසයක් අප සතුව ඇති බවත්, ජනාධිපතිවරයා සිහිපත් කළේය.ඇමැතිවරුන් වන බැසිල් රාජපක්ෂ, ඒ. එල්. එම්. අතාවුල්ලා, නියෝජ්‍ය ඇමැති ඉන්දික බණ්ඩාරනායක, පළාත් පාලන අමාත්‍යාංශ ලේකම් වෛද්‍ය නිහාල් ජයතිලක මහත්වරු ද මෙහි දී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112073</link>
    <topic>රාජ්පාල්ගේ සුවදුක් විමසීමටමාධ්‍ය ඇමැති රෝහලට යයි</topic>
    <author>සන්ධ්‍යා කරුණාරත්න</author>
    <content>ලක්බිම නිවුස් පුවත්පතේ ප්‍රධාන කර්තෘ ප්‍රවීණ මාධ්‍යවේදි නීතිඥ රාජ්පාල් අබේනායක මහතාගේ සුවදුක් විමසීම සඳහා ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඊයේ (06) උදෑසන කොළඹ ජාතික රෝහලට ගියේය.නීතිඥවරුන් සඳහා පැවැති උත්සවයකට සහභාගි වී එහිදී තම අදහස් ප්‍රකාශ කිරීම නිසා තවත් නීතිඥවරයකුගේ පහරදීමකට ලක්වීමෙන් රාජ්පාල් මහතාට රෝහල්ගත වීමට සිදුවිණ.ඔහුගේ සුවදුක් විමසමින් ඇමැතිවරයා කියා සිටියේ මේ සිදුවීම ඉතා අවාසනාවන්ත සිදුවීමක් බවත් මේ සිදුවීමට එරෙහිව නීතිමය පැත්තෙන් ගත යුතු සියලු පියවර ගත යුතු බවත් ය.නීතිඥවරුන් විසින් වාර්ෂිකව පවත්වන මේ සාදයට ඕනෑම නීතිඥවරයකුට සහභාගි විය හැකි බවත් එහිදී ඕනෑම ප්‍රකාශයක් ඉදිරිපත් කිරීමේ අයිතියක් නීතිඥවරුන්ට පවතින බවත් පැවැසූ ඇමැතිවරයා මෙවැනි සිදුවීමක් නීතිඥවරයකුම අතින් සිදුවීම හාස්‍යයට කරුණක් බවත් කීය.ප්‍රජාතන්ත්‍රවාදය ගරු කරන මේ රටේ ජනතාව වෙනුවෙන් යුක්තිය හා නීතිය ඉටුකිරීමට සැදී පැහැදී සිටින නීතිඥවරයකු විසින් මේ පහරදීම සිදුකිරීම යුක්තියට හා නීතියට සිදු කරන අගෞරවයක් යැයි ද ඒ නිසා මේ සිදුවීමේ වරදකරු සොයා නීතිමය වශයෙන් දඬුවම් ලබාදිය යුතු යැයි ද ඇමැතිවරයා පැවැසුවේය.ඕනෑම කෙනකුට කතා කිරීමේ මූලික අයිතිවාසිකමක් පවතින මේ රටේ මූලික අයිතිවාසිකම් ගැන නීතිමය වශයෙන් කතා කරන නීතිඥවරයකු විසින් පහරදීම සැබැවින්ම හාස්‍යජනක යැයි ද ඇමැතිවරයා කීය.මේ අවස්ථාවට ජාතික රෝහලේ අධ්‍යක්ෂිකා වෛද්‍ය සුජාතා සේනාරත්න, රෝහලේ කමිටු සාමාජික වෛද්‍ය ශෙහාන් අෂීස් මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112074</link>
    <topic>මහින්ද ප්‍රසාද ප්‍රණාමඋළෙලට ඇරියුම්</topic>
    <author>සකුන්තලා ජයසිංහ</author>
    <content>දිනමිණ කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහතාගේ මාධ්‍ය දිවියට පනස් වසරක් පිරීම නිමිත්තෙන් පැවැත්වෙන ප්‍රසාද ප්‍රණාම උළෙලට සහභාගි වන මෙන් නුවර කලාවිය නිදහස් මාධ්‍ය පදනම සියලු දෙනාට සාදරයෙන් ඇරියුම් කර සිටී.මේ මස 10 වැනි දින පෙ. ව. 8.30 ට අනුරාධපුර බී. එම්. සී. ආයතනය පිටුපස පිහිටි සමුපකාර ග්‍රාමීය බැංකු ශ්‍රවණාගාරයේදී මේ උත්සවය පැවැත්වීමට සංවිධායක කමිටුව කටයුතු යොදා තිබේ.උතුරු මැද පළාත් ආණ්ඩුකාර කරුණාරත්න දිවුල්ගනේ මහතාගේ විශේෂ සමරු දෙසුමකින් සහ මාධ්‍යවේදීන් වෙනුවෙන් ගුවන් විදුලි සංස්ථාවේ සිංහල සේවා අධ්‍යක්‍ෂ නීතිඥ ගාමිණි විජේවර්ධන මහතාගේ විශේෂ දේශනයකින් අර්ථවත් වන ප්‍රසාද ප්‍රණාම උත්සවය විචිත්‍රවත් අංග රැසකින්ද සමන්විතය.මහා සංඝ රත්නය වැඩමා සෙත්පිරිත් සජ්ක්‍ධායනා කර සිය මාධ්‍ය ජ්‍යෙෂ්ඨයාණන්ට ආශිර්වාද පිරිනැමීමටත් අලංකෘත වටිනා සමරු තිළිණයක් පිළිගන්වා එතුමාගේ මාධ්‍ය මෙහෙවර ඇගයීමටත් උපහාර උළෙලේ සුවිශේෂි අවස්ථාවේ එමෙන්ම මාධ්‍යවේදී කිත්සිරි වනසිංහ මහතා විසින් රචිත දිනමිණ කර්තෘ මහින්ද අබේසුන්දර මහතාගේ චරිතාපදානය අළලා ලියැවුණු විශේෂ ග්‍රන්ථයක් එළිදැක්වීමටද මෙදිනට සිදු කෙරෙයි.උතුරුමැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, කැබිනට් අමාත්‍යවරුන් වන එස්. එම්. චන්ද්‍රසේන, තිස්ස කරල්ලියද්ද, නියෝජ්‍ය අමාත්‍යවරුන් වන ඩබ්ලිව්. බී. ඒකනායක, දුමින්ද දිසානායක, වීරකුමා දිසානායක පාර්ලිමේන්තු මන්ත්‍රීවරුන් වන ෂෙහාන් සේමසිංහ, චන්ද්‍රසිරි මුතුකුමාරණ, උතුරු මැද පළාත් සභා අමාත්‍යවරුන් වන එච්. බී. සේමසිංහ, කේ. එම්. නන්දසේන, අනුරාධපුර දිස්ත්‍රික් ලේකම් මහින්ද සෙනෙවිරත්න ඇතුළු ආරාධිතයන් රැසකගේ සහභාගීත්වයෙන් මෙම උත්සවය පැවැත්වේ. එමෙන්ම අධ්‍යාපන ක්‍ෂේත්‍රයේ ඉහළ නිලධාරීන්, විදුහල්පතිවරු සහ පාසල් දරුවන්ද, විශ්වවිද්‍යාල විද්‍යාර්ථීන්ද මෙයට සහභාගී වීමට නියමිතය.ප්‍රවීණ ගීත රචක කට්ටඹුවාගම විජේපාල කුමාරසිංහයන් විසින් ජ්‍යෙෂ්ඨ මාධ්‍යවේදියාණන් වෙනුවෙන් ලියැවුණු ප්‍රණාම ගීතයකින් දිනමිණ කතුවර මහින්ද අබේසුන්දර මහතා පිළිගෙන සිය හෘදයාංගම උපහාරය දක්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112075</link>
    <topic>මාතර මහ නගර සභාව,කුලියාපිටිය නගර සභාව, වාරියපොළ ප්‍රා.සභාව ස්වර්ණ පුරවරසම්මාන දිනයි</topic>
    <author>ධනුෂ්ක ගොඩකුඹුර</author>
    <content>පළාත් පාලන කළමනාකරණය අතින් කැපී පෙනෙන දස්කම් පෑ මාතර මහ නරග සභාව, කුලියාපිටිය නගර සභාව සහ වාරියපොළ ප්‍රාදේශීය සභාව ජනාධිපති මහින්ද රාජපක්ෂ මහතා අතින් අරලියගහ මන්දිරයේදී ඊයේ (6) ස්වර්ණ පුරවර සම්මාන ලැබීය.පළාත් පාලන හා පළාත් සභා අමාත්‍යාංශය සංවිධාන කළ ස්වර්ණ පුරවර සම්මාන ප්‍රදානය හා පළාත් පාලන ජාතික සමුළුවේදී මේ සම්මාන පිරිනැමිණ.ඝන අපද්‍රව්‍ය කළමනාකරණ අංශයේ හොඳම මහ නගර සභාව ලෙස නුවර එළිය මහ නගර සභාවත්, නගර සභාව ලෙස කුලියාපිටිය නගර සභාවත්, හොඳම ප්‍රාදේශීය සභාව ලෙස බණ්ඩාරගම ප්‍රාදේශීය සභාවත් තේරී පත් විය.පළාත් පාලන කළමනාකරණ තරගයේ දෙවැනි ස්ථාන පාතදුම්බර ප්‍රාදේශීය සභාව, බලන්ගොඩ නගර සභාව හා කුරුණෑගල මහ නගර සභාව දිනා ගන්නා ලදී. එම තරගයේ තෙවැනි ස්ථාන බෙලිඅත්ත ප්‍රාදේශීය සභාව, බණ්ඩාරවෙල නගර සභාව සහ නුවරඑළිය මහනගර සභාව සම්මාන ලැබීය.ඝන අපද්‍රව්‍ය කළමනාකරණ තරගයේ දෙවැනි ස්ථාන යටියන්තොට ප්‍රාදේශීය සභාව, බණ්ඩාරවෙල නගර සභාව සහ මීගමුව මහ නගර සභාව විසින් දිනා ගන්නා ලද අතර තෙවැනි ස්ථාන දිනා ගන්නා ලද්දේ තිරුක්කෝවිල් ප්‍රාදේශීය සභාව, බලන්ගොඩ නගර සභාව සහ මාතර මහ නගර සභාවයි.පළාත් පාලන ආයතන 13 කට ඇගයීම් සම්මාන පිරිනැමුණු අතර මාතර, නුවරඑළිය හා කුරුණෑගල පළාත් පාලන සහකාර කොමසාරිස්වරු හා මධ්‍යම, දකුණ, වයඹ පළාත් පාලන කොමසාරිස්වරු ද සම්මාන ලැබූහ. පළාත් පාලන හා පළාත් සභා ඇමැති ඒ.එල්.එම්. අතාවුල්ලා, ආර්ථික සංවර්ධන ඇමැති බැසිල් රාජපක්ෂ, පළාත් පාලන නියෝජ්‍ය ඇමැති ඉන්දික බණ්ඩාරනායක මහත්වරුද සම්මාන ප්‍රදානයට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120711</link>
    <topic>අගරදගුරුටඇමැති කරල්ලියද්ද කනගාටුව පළකරයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>රාවතාවත්තේ සිදුවීම සම්බන්ධයෙන් අගරදගුරු අති උතුම් මැල්කම් රංජිත් හිමිපාණන්ට සිත්තැවුලක් වූයේ නම් ඒ වෙනුවෙන් තමන් කනගාටුව පළකරන බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පාර්ලිමේන්තුවේදී ඊයේ (6) ප්‍රකාශ කළේය. මේ සිද්ධිය අධිකරණය හමුවේ පවතින සිද්ධියක් බවත්, ඒ වෙනුවෙන් නීතියේ සහනය පතන බවත් ඇමැතිවරයා සඳහන් කළේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120712</link>
    <topic>වේවැල්දෙණියේ මේධාලංකාර හිමිටජනපතිගෙන් අලි පැටියෙක්</topic>
    <author/>
    <content>රාමඤ්ඤ නිකායේ මහානායක වේවැල්දෙණියේ මේධාලංකාර හිමිපාණන් වහන්සේ වෙත අලි පැටවකු පූජා කිරීම සංකේතවත් කරමින් ඒ සඳහා වූ නිල සන්නස් පත්‍රය පිළිගැන්වීම ඊයේ (6) පස්වරුවේදී අරලියගහ මන්දිරයේදී ජනාධිපති මහින්ද රාජපක්ෂ මහතා අතින් සිදු කෙරුණි.පින්නවල අලි අනාථාගාරයට අයත් විශ්ව නම් වූ අලි පැටවා මෙලෙස නායක හිමිපාණන් වෙත පූජා කිරීමේ සන්නස් පත්‍රය පිළිගැන්වීමේ උත්සව අවස්ථාවට ගරුතර මහා සංඝරත්නය නියෝජනය කරමින්, භික්ෂූන් වහන්සේලා කිහිප නමක්ද, ආර්ථික සංවර්ධන ඇමැති බැසිල් රාජපක්ෂ, ආපදා කළමනාකරණ නියෝජ්‍ය ඇමැති ඩුලිප් විජේසේකර, බුද්ධ ශාසන හා ආගමික කටයුතු අමාත්‍යාංශයේ ලේකම් කැනීසියස් හේරත්, වනජීවී හා ගොවිජන සේවා අමාත්‍යාංශයේ ලේකම් උදේනි වික්‍රමසිංහ, සත්වෝද්‍යාන දෙපාර්තමේන්තුවේ අධ්‍යක්ෂ ජනරාල් භාෂ්වර සේනාංක මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120713</link>
    <topic>ඩෙංගු මදුරුවාස්වේච්ඡාවෙන් මාරුවෙලා</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් බෝ වන ස්ථාන වෙනස් කර ඇති බව කීට විද්‍යාත්මක සමීක්ෂණවලින් හෙළි වී ඇත. කීට විද්‍යාත්මක සමීක්ෂණවලින් හෙළි වී ඇති අලුත්ම තත්ත්වය වන්නේ ඩෙංගු මදුරුවන් ළිංවල බිත්තර දැමීම සිදු කරන බව ය. ඒ අනුව ජලය එක්රැස් වන කුඩා ස්ථාන වෙනුවට විශාල හා ගැඹුරු ජලාශවල ඩෙංගු මදුරුවන් බිත්තර දැමීමේ ප්‍රවණතාවක් වර්තමානයේ පවතින බව සෞඛ්‍ය අමාත්‍යාංශය පවසයි.ඩෙංගු මදුරුවන් බෝ වීම වැළැක්වීම සඳහා පරිසරය පිරිසිදු කිරීමේ වැඩසටහන්වලට සමගාමීව ජලය එක් රැස් වන කුඩා ස්ථාන විනාශ කිරීමත් සමඟ මෙසේ මදුරුවන් බෝ වන ස්ථාන වෙනස් කර ඇති බව හෙළි වී තිබේ. මඩකලපුව එරාවුර් ප්‍රදේශයේ ළිං 9000 ක් පරීක්ෂා කළ අතර ඉන් 2000 කම මෙසේ ඩෙංගු මදුරු කීටයන් හමු වී තිබේ. මේ මදුරු කීටයන් විනාශ කිරීමට ගප්පි මාළු විශේෂය යෙදවීමත් සමඟ මදුරු කීටයන් සාර්ථක ලෙස විනාශ කිරීමට හැකි වූ බව සෞඛ්‍ය අමාත්‍යාංශය ප්‍රකාශ කරයි.ළිංවලට ගප්පි වැනි මාළුවන් විශේෂයක් යෙදවීම මඟින් මදුරු කීටයන් විනාශ කිරීමට හැකි බවත් ඒ අනුව ඩෙංගු මදුරුවන් බෝ වීම පාලනය කළ හැකි බවත් අමාත්‍යාංශය සඳහන් කරයි.පසුගිය සති දෙක තුළදී එරාවුර් ප්‍රදේශයෙන් ඩෙංගු රෝගීන් 450 දෙනකු වාර්තා වූ බව ද ඒ නිසා ඩෙංගු මදුරුවන් බෝ වීම මර්දනය කිරීම සඳහා 450 දෙනකුගෙන් යුත් කණ්ඩායම් 30 ක් යෙදවීමට සෞඛ්‍ය අමාත්‍යාංශය කටයුතු කළ බව ද අමාත්‍යාංශය පවසයි.දින තුනක් එරාවුර් ප්‍රදේශයේ සෑම නිවෙසක්ම පරීක්ෂාවට ලක් කරන අතර මේ සඳහා පොලිස් නිලධාරින් 100 දෙනකු ද යොදවා තිබේ.මීට අමතරව ටයර් අලෙවි කරන ස්ථානවල ප්‍රදර්ශනය කරන ටයර් වල අලුත් බව හැඟවීමට කඩදාසිවලින් ආවරණය කර තිබේ. මෙසේ කඩදාසිවලින් ආවරණය කර තිබෙන්නේ පරණ ටයර් බවත් එම ටයර් තුළ ඩෙංගු මදුරුවන් බෝවී ඇති බවට හෙළි වූ බවත් අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120721</link>
    <topic>කලහකාරී ලෙස හැසිරුණු රජරට සරසවියේ සිසුන් 42කට දඬුවම්</topic>
    <author>අනුරාධපුර මධ්‍යම විශේෂ</author>
    <content>විශ්වවිද්‍යාල භූමිය තුළ කලහකාරී ලෙස හැසිරෙමින් එහි දේපළවලට හානි සිදුකර සිසු සිසුවියන් පිරිසකට පහරදී තුවාල සිදුකළ බවට චෝදනා ලැබූ මිහින්තලය රජරට විශ්වවිද්‍යාලයේ කළමනාකරණ පීඨයේ සිසුන් 42ක් වෙත දඬුවම් නියම කළ බව මිහින්තලා රජරට විශ්වවිද්‍යාලයේ පාලනාධිකාරිය සඳහන් කරයි.2010 වසරේ ඔක්තෝම්බර් මස 25 වැනිදා විශ්වවිද්‍යාලයේ විභාග කටයුතුවලට සහභාගි වෙමින් සිටි සිසුන්ට විභාගවලට සහභාගි නොවන ලෙස බලකර චෝදනා ලැබූ සිසුහු කලහකාරී තත්ත්වයක් ඇති කළහ. මේ සම්බන්ධයෙන් විශ්වවිද්‍යාල පාලනාධිකාරිය හා විනය කමිටුව ගත් තීන්දුවලට අනුව සිසුන් 42කට දඬුවම් නියම කර ඇත.සිසුන් 10කට වසර 3ක පන්ති තහනමක් ද තවත් සිසුන් තිදෙනෙකුට විභාග තහනමක් හා අවුරුදු 3ක පන්ති තහනමක් ද සිසුන් 10 දෙනෙකුට අර්ධ වාර්ෂික විභාග අත්හිටුවීම්ද තවත් 19 දෙනෙකු සඳහා දැඩි අවවාදාත්මක ලිපි නිකුත් කළ බවද විශ්වවිද්‍යාල පාලනාධිකාරිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112076</link>
    <topic>තඹුත්තේගම දුම්රිය සිද්ධිය ගැනපූර්ණ පරීක්‍ෂණයක්</topic>
    <author>ශීලා උඩුවර</author>
    <content>අනුරාධපුර - කොළඹ කොටුව නගරාන්තර ශීඝ්‍රගාමී දුම්රිය තඹුත්තේගම දුම්රිය ස්ථානයේදී එහි නවතා තිබූ තවත් දුම්රියක ගැටීමට යාමේ සිද්ධිය සම්බන්ධයෙන් දුම්රිය දෙපාර්තමේන්තුව පූර්ණ පරීක්‍ෂණයක් අරඹා තිබේ. දුම්රිය සාමාන්‍යාධිකාරි බී. ඒ. පී. ආරියරත්න මහතා මේ සඳහා එහි විධායක නිලධාරීන් දෙදෙනකු පත් කර ඇත.එම පරීක්‍ෂණ වාර්තාව සතියක් ඇතුළත තමාට ලබා දෙන ලෙස ආරියරත්න මහතා එම නිලධාරීන්ට උපදෙස් දී ඇත. මහව සිට අනුරාධපුරය දක්වා ධාවනය වන කාර්යාල දුම්රිය තඹුත්තේගම දුම්රිය ස්ථානයේ නවතා තිබියදී අනුරාධපුර සිට කොළඹ කොටුව දක්වා යන නගරාන්තර ශීඝ්‍රගාමී දුම්රිය දුම්රිය සංඥා නොතකා ධාවනය කිරීමෙන් අනතුරක් සිදුවීමට ගිය බවට වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112077</link>
    <topic>සිසුන් 50ට අඩු පාසල් 18ක් කටුගස්තොට</topic>
    <author>මහනුවර දිසා සමූහ කේ. චන්ද්‍රරත්න</author>
    <content>ශිෂ්‍යයන් පනහට අඩු පාසල් 18ක් කටුගස්තොට අධ්‍යාපන කලාපය තුළ මේ වන විටත් හඳුනාගෙන ඇත.ආර්ථික, සමාජ ගැටලු ඇති දරුවන් අධ්‍යාපනය ලබන මෙම පාසල් දහඅට සංවර්ධනය කොට ශිෂ්‍යසාධන මට්ටන් ඉහළ නැංවීම සඳහා 2012 වසරට විශේෂ සංවර්ධන වැඩසටහනක් සංවිධානය කර තිබෙන බව කටුගස්තොට කලාප අධ්‍යාපන අධ්‍යක්ෂිකා චම්පිකා මායාදුන්න මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112078</link>
    <topic>මාතරට මහ වැසි</topic>
    <author>තිහගොඩ විශේෂ කැලුම් බෝධිමාන</author>
    <content>මාතර දිස්ත්‍රික්කයට ඊයේ ඇදහැළුණු ධාරානිපාත වර්ෂාවත් සමඟ, කඹුරුපිටිය - දෙයියන්දර මාර්ගය යටවීමෙන් ගමනාගමනයට දැඩි බාධා ඇති විය. දැනට නිවාස හයක් පමණ ජලයෙන් යට වී ඇති අතර කිරඹ ආරේ ජල මට්ටම ඉහළ ගොස් ඇත.රන්සෑගොඩ, මාකඳුර, කොරඹුරුවාන දිද්දෙණිපොත ප්‍රදේශ මේ වන විට යට වී ඇති අතර වී වගාවට ද ගංවතුරින් දැඩි හානි සිදුවී තිබේ.දෙයියන්දර නගරයට ළඟා වීම සඳහා සපුගොඩ මාර්ගය හා හොරපාවිට මාර්ගය භාවිතයට ගත හැකිය. මුලටියන, කඹුරුපිටිය යන ප්‍රාදේශීය ලේකම් කොට්ඨාසයේ ගම්මාන රැසක් මේ හේතු කොට ගෙන යටවී ඇති අතර මේ වන විටත් ජල මට්ටම ඉහළ නඟිමින් පවතී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n1112079</link>
    <topic>පොහොර සහනාධාරයෙන්බිලියන 12,500ක ලාභයක්</topic>
    <author>සමන්මලී ප්‍රියශාන්ති</author>
    <content>රුපියල් බිලියන 50ක් වැය කර රජය ගොවීන්ට ලබා දුන් පොහොර සහනාධාරයෙන් ගිය වසරේ පමණක් රුපියල් බිලියන 12500 ක ලාභයක් ලැබූ බව කෘෂිකර්ම ඇමැති මහින්ද යාපා අබේවර්ධන මහතා පවසයි.රජය ගොවීන්ට දෙන පොහොර සහනාධාරය කිසි ලෙසකින් කපා නොදමන බවත් දේශීය නිෂ්පාදන වැඩි කර ගැනීමේ අරමුණෙන් ගොවීන්ට ඉදිරියටත් පොහොර සහනාධාරය ලබා දීමට මෙවර අයවැයෙන් ද මුදල් වෙන් කර තිබෙන බවත් අබේවර්ධන මහතා කීවේය.රජයේ ප්‍රවෘත්ති දෙපාර්තමේන්තුවේදී ඊයේ (6) පැවැති මාධ්‍ය හමුවකදී ඇමැතිවරයා මේ අදහස් පළ කළේය. නව වසර සඳහා කෘෂිකර්ම අමාත්‍යාශයට රුපියල් මිලියන 700 ක් අයවැයෙන් වෙන් කර තිබෙන බවත් එම මුදලින් කෘෂිකර්මාන්තයේ දියුණුවට වැඩසටහන් ගණනාවක් ක්‍රියාත්මක කරන බවත් හෙතෙම ප්‍රකාශ කළේය.වසර 2015 වන විට සහල් මෙට්‍රික් ටොන් දෙලක්ෂ පනස් දහසක් අපනයනය කිරීමේ කාර්යයක් ආරම්භ කරන ලෙස ජනාධිපතිවරයා මෙවර අයවැයෙන් යෝජනා කර තිබෙන අතර ඒ ඉලක්කය ජය ගැනීමට වැඩසටහන් රැසක් ක්‍රියාත්මක කරන බවත් ඒ මහතා කීවේය.ඒ අනුව පිටරටවල ජනප්‍රිය සහල් වර්ග මොනවාද යන්න පිළිබඳ ව සොයා බලා වෙළඳපොළේ රුචිකත්වයට ගැලපෙන පරිදි මෙම අපනයන කාර්යය සිදු කළ යුතු බවත් ඒ සඳහා පෞද්ගලික අංශයේ දායකත්වය ලබා ගැනීමට අපේක්ෂා කරන බවත් ඇමැතිවරයා කීවේය.මේ වන විට ශ්‍රී ලංකාව සහල්වලින් ස්වංපෝෂිත වී තිබෙන අතර ඉදිරි මාස අටකට සරිලන වී නිෂ්පාදනයක් රජය, ගොවි ජනතාව හා පෞද්ගලික අංශය සතුව තිබෙන බවත් පැවසු ඒ මහතා ඉදිරි කන්නයේ වී නිෂ්පාදනය ළඟදීම වෙළෙඳපොළට පැමිණීමට නියමිත බවත් ප්‍රකාශ කළේය.වසර 30 කට පසු උතුරු නැඟෙනහිර ප්‍රදේශවල වගා කටයුතු ආරම්භ කිරීම නිසා එක් කන්නයකදී මෙතෙක් ලැබු වී අස්වැන්න මෙට්‍රික් ටොන් විසි ලක්ෂයකින් වැඩි වී ඇතැයිද අබේවර්ධන මහතා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120710</link>
    <topic>මේ වසරේ මුල් මාස නවයටමිලියන 7469ක සෘජු විදේශ ආයෝජන</topic>
    <author>මහින්ද අලුත්ගෙදර</author>
    <content>මේ වසරේ මුල් මාස 9 ඇතුළත අමෙරිකානු ඩොලර් මිලියන 67.9ක (රුපියල් මිලියන 7469) සෘජු විදේශ ආයොජන ශ්‍රී ලංකාවට ලැබී ඇතැයි ආර්ථික සංවර්ධන අමාත්‍යාංශය පවසයි. මෙය පසුගිය වසරේ එම කාලයට සාපේක්ෂව සියයට 119 ක වර්ධනයක් බව අමාත්‍යාංශය පෙන්වා දෙයි.මෙහිදී හෝටල් හා ආපනශාලා ක්ෂේත්‍රයේ දායකත්වය සියයට 30ක් වන අතර නිෂ්පාදිත ද්‍රව්‍යයන්හි දායකත්වය සියයට 23ක් හා දුරකථන හා විදුලි සංදේශ ජාල ක්ෂේත්‍රයේ දායකත්වය සියයට 20ක් බවද ආර්ථික සංවර්ධන අමාත්‍යාංශයේ නවතම වාර්තාවක් සඳහන් කරයි. මුරුසියෙන් ශ්‍රී ලංකාවට ලැබුණු සෘජු විදේශ ආයෝජන ප්‍රමාණය සියයට 32ක් වන අතර ඉන්දියාව සියයට 14ක්ද හොංකොං රාජ්‍යය සියයට 10ක්ද මේ සඳහා දායක වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120714</link>
    <topic>දුරකථන කුලුනකහදිසි ගින්නක්</topic>
    <author>මතුගම සංචාරක</author>
    <content>අගලවත්තේ දුරකතන කුලුනක ඇති වූ හදිසි ගින්නකින් කුලුනට දැඩි හානි සිදුව ඇති බව මීගහතැන්න පොලිසිය කියයි. පසුගිය 4 දින රත්‍රි ඇතිවු මෙම ගින්නෙන් විදුලි රැහැන් පද්ධතිය සම්පූර්ණයෙන්ම දැවී විනාශව ගොස් ඇත. විදුලි කාන්දුවකින් සිදු වූවා ද යන්න පිළිබඳ පරීක්ෂණ පවත්වති.දුරකථන පද්ධතිය සම්පුර්ණයෙන්ම අක්‍රියව ඇත. මීගහතැන්න පෙලිසිය පරීක්ෂණ ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120715</link>
    <topic>ෆොන්සේකාට එරෙහි‘හයිකෝප්’ නඩුව 9දා විභාගයට</topic>
    <author>කුමුදු හෙට්ටිආරච්චි</author>
    <content>හිටපු යුද හමුදාපති සරත් ෆොන්සේකා මහතාට විරුද්ධව ඇති “හයිකෝප්” නඩුව විභාගයට ගැනීම ලබන 09 වැනි දිනට කල් තැබූ කොළඹ මහාධිකරණ විනිසුරු සුනිල් රාජපක්‍ෂ මහතා එදිනට සරත් ෆොන්සේකා මහතා මහාධිකරණ අංක 01 අධිකරණය වෙත ඉදිරිපත් කරන ලෙසට බන්ධනාගාර අධිකාරියට ඊයේ (06) නියෝග කෙළේය.මෙම නඩුව ඊයේ (06) කැඳවූ අවස්ථාවේ “හයිකෝප්” නඩුව මින් ඉදිරියට විභාග කළ යුත්තේ තමා ඉදිරියේද නැත්නම් වෙනත් විනිසුරුවරයෙක් හමුවේද යන්න විනිසුරු සුනිල් රාජපක්‍ෂ මහතා ප්‍රශ්න කැර සිටියේය.හයිකෝප් නඩුව විභාගයට ගැනීම ලබන 09 වැනිදාට කල් තබමින් එලෙස ප්‍රශ්න කැර සිටි විනිසුරු සුනිල් රාජපක්‍ෂ මහතා පැමිණිල්ලේ හා විත්තියේ එකඟතාව මත නඩුව මහාධිකරණ අංක 01 අධිකරණයේ විභාගයට ගැනීමට තීරණය කෙළේය.හිටපු යුද හමුදාපති සරත් ෆොන්සේකා මහතාට එරෙහිව පැවැති දෙවැනි යුද අධිකරණයේ තබා ඇති සටහන් ඔහුට විරුද්ධව ඇති හයිකෝප් නඩුවේ සාක්කි වශයෙන් තවදුරටත් සටහන් කිරීම එදිනට සිදු කෙරේ.වසර 2007 දී සහ 2008 දී ශ්‍රී ලංකා යුද හමුදාවට අවි ආයුධ සැපයීම සම්බන්ධයෙන් ලියාපදිංචිව සිටි බ්‍රිටිෂ් බෝර්නියෝ ඩිෆෙන්ස් නමැති ආයතනයේ ඒජන්තකරුවකු වන හයිකෝප් පුද්ගලික සමාගම ලෙස පෙනී සිටිමින් හමුදාවට අවශ්‍ය භාණ්ඩ සැපයීමට ව්‍යාජ ලේඛන ඉදිරිපත් කැර ඇමරිකානු ඩොලර් 2,99,061.25 ක මුදලක් වංචා කරන ලදැයි පොදු දේපළ පනත යටතේ විත්තිකරුවනට එරෙහිව නීතිපතිවරයා විසින් චෝදනා නඟා ඇත.යුද හමුදාවට අවශ්‍ය විදුලි උත්පාදන යන්ත්‍ර (ජෙනරේටර්) 80 ක්, නඩත්තු රහිත බැටරි 50 ක්, දිසාමාන (කොම්පස්) පහක් හා රාත්‍රී බලන කණ්ණාඩි (නයිට් විෂන්) 484 ක් ලබා ගැනීමට මෙලෙස ව්‍යාජ ලේඛන ඉදිරිපත් කොට වංචා කළ බවට නීතිපතිවරයා විසින් චෝදනා නඟා ඇත.යුද හමුදාපතිවරයා ලෙස කටයුතු කරමින් සිටියදී මෙම වරදවල් සිදු කිරීම සඳහා ආධාර අනුබල දෙන ලදැයි ෆොන්සේකා මහතාට වැඩිදුරටත් චෝදනා නඟා ඇත.සරත් ෆොන්සේකා මහතාට අමතරව ඔහුගේ බෑණා වන ධනුන තිලකරත්නට විරුද්ධව ද නීතිපතිවරයා විසින් මෙම නඩුවේ චෝදනා නඟා ඇත.පැමිණිල්ල වෙනුවෙන් ජ්‍යෙෂ්ඨ රජයේ නීතිඥ දමිත් තොටවත්ත මහතා පෙනී සිටි අතර ෆොන්සේකා මහතා වෙනුවෙන් නීතිඥ අසේල රැකව, රුක්ෂාන් නානායක්කාර යන මහත්වරු පෙනී සිටි යහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120716</link>
    <topic>ගණේමුල්ල දුම්රිය මගී සංගමය රැස්නොවීමෙන් ගැටලු රැසක්</topic>
    <author>නිමල් රාජපක්ෂ</author>
    <content>ගණේමුල්ල දුම්රිය මගී සංගමයේ නිලවරණය වසර දෙකකින් තබා නැතැයි මගීහු පවසති.මගීන් හට ගැටලු රැසක් ඇතත් ඒවා විසඳා ගැනීමට මගී සංගමය රැස්විය යුතුයි.නිලධාරීන් තනතුරු ලබා ගෙන නිහඬව සිටීමමෙන් ගැටලු වලට පිළියන් යෙදෙන්නේ නැත.දිනකට දහස් ගණනක් මගීන් ගණේමුල්ල දුම්රිය ස්ථානයෙන් දුම්රියේ ගමන් කරති.ඔවුන්ගේ ගැටලු වලට පිළියම් ලබා ගැනීමට දුම්රිය මගී සංගමයේ නිලධාරීන් ඉදිරිපත් විය යුතුය.මෙම මගී ගැටලු පිළිබඳව ගණේමුල්ල දුම්රිය මගී සංගමයේ සභාපති අනුර දසනායක මහතාගෙන් විමසූ විට ඔහු කියා සිටියේ හැකි ඉක්මනින් මහා සභාවක් රැස් කොට දුම්රිය මගීන්ගේ ගැටලු වලට විසඳුමක් ලබාදීමට කටයුතු කරන බවයි.මෙය සිහිනයක් නොවී මහ සභාවක් රැස් කොට සාමාජික සංඛ්‍යාව වැඩි කොට මගී ගැටලු වලට පිළියම් ලැබුණහොත් සංගමය කීර්ති නාමයට පාත්‍රවනු නොඅනුමාන යැයි මගීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120717</link>
    <topic>ලංගමෙන් තවත් අධි සුඛෝපභෝගී බස් රථ 25ක්</topic>
    <author>ශීලා උඩුවර</author>
    <content>නව සුඛෝපභෝගී බස් රථ 25 ක් කොළඹ කේන්ද්‍ර කරගත් හඳුනාගත් මාර්ග සඳහා යොදවන බව ශ්‍රීීලංගම සභාපති එම්. ඩී. බන්දුසේන මහතා පැවසීය.මගීන්ට සුවපහසුවට යාම සඳහා අධි සුඛෝපභෝගී බස් රථ 5 ක් යෙදවීමේ වැඩසටහන යටතේ මේ වන විට මීගමුව මොරටුව ගම්පහ කොට්ටාව යන නගරවල සිට කොළඹ කොටුව දක්වා ධාවනයට යොදවා ඇති අතර ළඟදීම කඩුවෙල සිට කොටුව දක්වා අධි සුඛෝපභෝගී බස් සේවාව ද අරඹන බව සභාපතිවරයා කීය.දැනට යොදවා ඇති බස් රථ වල මගීන් සංඛ්‍යාව වැඩි වෙමින් පවතින බවද සභාපතිවරයා කීය.මෙම බස් රථයක ගමන් ගාස්තුව සාමාන්‍ය ගාස්තුව මෙන් දෙගුණයක් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120718</link>
    <topic>දම්පහළ ශීලානන්ද හිමිඇප පිට නිදහස් කරයි</topic>
    <author>අසේල කුරුළුවංශ</author>
    <content>රක්ෂිත බන්ධනාගාර ගතව සිටි ශ්‍රී පාද භාරකාර ගල්ලෙනගොඩ රජමහ විහාරාධිපති දම්පහළ ශීලානන්ද හිමියෝ රුපියල් ලක්‍ෂ 10 ක ශරීර ඇපයක් හා රුපියල් 3000/- ක මුදල් ඇපයක් මත මහනුවර අතිරේක මහේස්ත්‍රාත් තනූජා ජයතුංග මහත්මිය විසින් ඊයේ (06) මුදාහරිනු ලැබීය.ශ්‍රීපාදස්ථානයේ ඓතිහාසික උඩමළුවේ වීදුරු චෛත්‍යයක් ඉදිකිරීමට සත් පියුම් නමින් පිහිටුවන ලද පදනමකට ඒ සඳහා මුදල් එකතු කිරීමට ආධාර අනුබල දීම දම්පහළ හිමියන්ට එල්ල වී ඇති චෝදනාව වෙයි.මෙලෙස එකතු කර ගත් රුපියල් කෝටියකට ආසන්න මුදලක් පිළිබඳ කිසිදු පැහැදිලි විගණනයක් සිදු නොවීම හේතුවෙන් විශාල වංචාවක් සිදුව ඇති බවට ජාතික සම්පත් සුරැකීමේ සංවිධානයේ සභාපති කොළොන්නේ සිරිසුමන විජය හිමියෝ මහනුවර පොලිසියේ වංචා විමර්ශන ඒකකයට පැමිණිල්ලක් ඉදිරිපත් කැර තිබිණි.ඇප මත මුදාහරින ලද දම්පහළ ශීලානන්ද හිමියන්ට අද (07) අධිකරණයේ පෙනී සිටින ලෙස ද මහේස්ත්‍රාත්වරිය නියෝග කළාය.මෝසමක් මගින් නීතිඥ මතීෂ සෙනවිරත්න හා චන්න ගලප්පත්ති යන මහත්වරු නඩුව යළි කැඳවනු ලද අතර දම්පහළ හිමියන්ට ඇප ලබා දීමට වංචා විමර්ශන ඒකකයේ නිලධාරීන් විරෝධය පළ නොකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120719</link>
    <topic>ඩිරාම් 128,000ක් සොරාගත්ගෘහ සේවිකාවකට නඩු</topic>
    <author>මහින්ද අලුත්ගෙදර</author>
    <content>ඩිරාම් 128,000ක මුදලක් සහ ජංගම දුරකථන තුනක් සොරකම් කිරීමේ චෝදනාව මත 25 හැවිරිදි ශ්‍රී ලාංකික ගෘහ සේවිකාවකට ඩුබායි අපරාධ අධිකරණය ඉදිරියේ නඩු පවරා ඇත.මෙම ශ්‍රී ලාංකික කාන්තාව සේවය කළ නිවෙසේ හිමිකාරිණියට අයත් මුදලක් හා ජංගම දුරකථන තුනක් මෙලෙස සොරාගෙන ඇති අතර අදාළ ගෙහිමි කාන්තාව ඩුබායි පාසල් අධ්‍යක්ෂිකාවකි.පසුගිය ඔක්තෝබර් මස 20 වැනි දින පෙරවරුවේ මෙම ගෙහිමි කාන්තාව සිය සේප්පුව විවෘත කළ විට එහි තිබූ ඩිරාම් 128,000ක මුදල සොරකම් කර ඇති බව දැනගෙන ඇති අතර පසුව ඇය මේ සම්බන්ධයෙන් පොලිසිය වෙත පැමිණිල්ලක් කර ඇතැයි වාර්තා වෙයි.මේ සම්බන්ධයෙන් අධිකරණයට දැනුම් දුන් පසු ශ්‍රී ලාංකික ගෘහ සේවිකාව එම මුදල සහ ජංගම දුරකථන 03ක් සොරකම් කළ බවට පිළිගෙන ඇත.නිවැසියන් නිවෙස තුළ රැඳී නොසිටි අවස්ථාවක මෙම කාන්තාව අදාළ සොරකම සිදුකර ඇති බව මූලික පරීක්ෂණවලදී අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=n11120720</link>
    <topic>ශීඝ්‍රගාමී දුම්රිය 8ක්මීරිගම නවත්වන්න පියවර</topic>
    <author>නිමල් රාජපක්‍ෂ</author>
    <content>මගීන් හට හොඳ ප්‍රවාහන සේවාවක් ලබාදීමේ අරමුණින් ශීඝ්‍රගාමී දුම්රිය අටක් මීරිගම දුම්රිය ස්ථානයේ අද (07) සිට නතර කිරීමට ප්‍රවාහන ඇමැති කුමාර වෙල්ගම මහතා තීරණය කොට ඇත.විශාල මගීන් පිරිසක් මීරිගම දුම්රිය ස්ථානයෙන් රාජකාරී සඳහා දුම්රියෙන් ගමන් කරන බැවින් ද මගීන්ට අපහසුවකින් තොරව ගමන් කිරීම සඳහා ශීඝ්‍රගාමී දුම්රිය මීරිගම නතර කිරීමේ වැඩසටහන දුම්රිය සාමාන්‍යාධිකාරී බී. ඒ. පී. ආරියරත්න මහතා විසින් ක්‍රියාවට නංවනු ලැබේ.ඒ අනුව “උදය දේවි”, “යාල් දේවි”, දුම්රිය 2 ද මෙසේ නතර කරන දුම්රිය අට අතර වන බව දුම්රිය වාණිජ අධිකාරී සිසිර කුමාර මහතා පවසයි.අලුයම 5.45 කොළඹ කොටුව දුම්රිය ස්ථානයෙන් ඕමන්ත බලා ධාවනය වන දුම්රිය පෙරවරු 6.40 ට මීරිගමට පැමිණේ.කොළඹ කොටුවෙන් අලුයම 6.10 ට මඩකළපුව බලා ධාවනය වන උදය දේවි දුම්රිය පෙරවරු 7.05 ට මිරිගම දුම්රිය ස්ථානයට ළඟාවේ.පස්වරු 6.00ට මහව බලා ධාවනය වන ශීඝ්‍රගාමී දුම්රිය 7.40 ට මීරිගම දුම්රිය ස්ථානයේ නතර කොට ධාවනය කෙරේ. කොටුවෙන් පෙරවරු 10.35 ට නුවර බලා ධාවනය කෙරෙන දුම්රිය දහවල් 11.35 ට මීරිගම දුම්රිය ස්ථානයේ නතර කොට ධාවනය කෙරේ. නුවරින් 3.30ට එන දුම්රිය හා නානුඔය සිට අලුයම 5.30 ට එන දුම්රිය ද මීරිගම දුම්රිය ස්ථානයේ නතර කර ධාවනය කෙරේ. කොළඹ කොටුවෙන් පෙරවරු 9 ට මහව බලා ධාවනය වන ශීඝ්‍රගාමී දුම්රිය ද දිනපතා කැලණිය දුම්රිය ස්ථානයේ නතර කොට ධාවනය කිරීමට පියවර ගත් බව දුම්රිය වාණිජ අධිකාරී සිසිර කුමාර මහතා දිනමිණ ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112071</link>
    <topic>හෙරොයින් - ගංජා ලොරියකින් ප්‍රවාහනය කළ රියැදුරෙක් හොරණදී සැකපිට අත්අඩංගුවට</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ පාණදුර මාර්ගයේ විද්‍යාරත්න පිරිවෙන අසල තුංමන්හන්දියේ රථ වාහන පරීක්ෂා කරමින් සිටි පොලිස් නිලධාරීන් කණ්ඩායමක් විසින් මහරගම මීපේ මාර්ගයෙන් පැමිණි ලොරියක් පරීක්ෂා කිරීමේදී රියදුරු ළඟ සඟවා තිබී හෙරොයින් පැකට් දහයක් හා ගංජා ග්‍රෑම්ස් පහළොවක් සොයා ගෙන ඇත.සැකකාර රියදුරා පුහුවල දඹර ප්‍රදේශයේ පදිංචිකරුවකු බවත් ඔහු කලක පටන්ම හොරණ ප්‍රදේශයේ නීති විරෝධී මත්ද්‍රව්‍ය ජාවාරමේ යෙදී සිටින අයකු බවට තොරතුරු ලැබී ඇති බවත් හොරණ මූලස්ථාන පොලිස් පරීක්ෂක ආර්. ඩී. කේ. ගුණසේකර මහතා දිනමිණට පැවසීය.සැකකරු රැඳවුම් නියෝග මත පොලිස් ස්ථානයෙහි රදවා තබා වැඩිදුර පරීක්ෂණ පැවැත්වීමෙන් පසු හොරණ මහේස්ත්‍රාත් අධිකරණයට ඉදිරිපත් කිරීමට නියමිතය.හොරණ සහකාර පොලිස් අධිකාරී සමන් රත්නායක මහතාගේ උපදෙස් පරිදි මූලස්ථාන පොලිස් පරීක්ෂක ආර්. ඩී. කේ. ගුණසේකර පො. පරීක්ෂක චන්ද්‍රසිරි පෙරේරා සැරයන් සුනිල් මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112072</link>
    <topic>දාරළුව දුම්රිය ස්ථානයේපොදු පහසුකම් කිසිවක් නෑ</topic>
    <author>යක්කල විශේෂ රුවන් සමන්ත</author>
    <content>කොළඹ නුවර ප්‍රධාන දුම්රිය මාර්ගයේ ගම්පහ දුම්රිය ස්ථානයත් බෙම්මුල්ල දුම්රිය ස්ථානයත් අතර පිහිටි උප දුම්රිය ස්ථානයක් වන දාරළුව දුම්රිය ස්ථානයට පැමිණෙන ජනතාවට පොදු පහසුකම් කිසිවක් නැත.දිනපතා විශාල ජනතාවක් පැමිණෙන මෙම දුම්රිය ස්ථානයේ ජනතාවට වේලාව බලා ගැනීම සඳහා එකදු ඔරලෝසුවක් හෝ නොමැතිකම අඩුපාඩුවක් වන අතර මගීන්ට වාඩිවී සිටීමට ප්‍රමාණවත් තරම් ආසන සංඛ්‍යාවක් නොමැති කමින් දුම්රිය ස්ථානයේ පිටත ඉදිකර ඇති කොන්ක්‍රීට් ලෑලි මත වාඩිවීමට මගීන්ට සිදුවී ඇත.දුම්රිය ප්‍රවේශපත්‍ර නිකුත් කිරීමට මෙන්ම එම නිලධාරීන්ට විවේක ගැනීම සඳහාද ඇත්තේ එකම කාමරයකි.දුම්රියක් පැමිණි පසු එහි ගමනාන්තය හෝ නැවතුම් ස්ථාන පිළිබඳ මගීන්ව දැනුවත් කිරීම සඳහා අවශ්‍ය ශබ්ද විකාශන යන්ත්‍රයක් නොමැති අතර රාත්‍රි කාලයේ දුම්රිය ස්ථානය අවට ප්‍රදේශය දැඩි අන්ධකාර බවකින් යුක්තව පවතින අතර දුම්රිය ස්ථානයේ පමණක් විදුලි බුබුලු කිහිපයක් දැල්වෙයි.එය කිසිසේත් ප්‍රමාණවත් නොවන බවද එය මගීන්ගේ ආරක්ෂාවට තර්ජනයක් බවද ඔවුහු පවසති.දුම්රිය ස්ථානයට පැමිණෙන ජනතාව සඳහා වැසිකිළියක්ද නොමැති අතර එහි ඇති එකම වැසිකිළිය ඉබි යතුරු දමා වසා කාර්ය මණ්ඩලයට පමණක් වෙන් කර ඇති අතර ජලය ලබා ගැනීමට ස්ථානයක් ද නොමැති කම බලවත් ගැටලුවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112073</link>
    <topic>ගංජා මිශ්‍ර බාබුල් ළඟ තබාගත්චූදිතයනට දඩ</topic>
    <author>කැස්බෑව සංචාරක ධර්මසිර සුරවීර</author>
    <content>ගංජා මිශ්‍ර බාබුල් ළඟ තබා ගැනීමේ චෝදනාවට කැස්බෑව මහේස්ත්‍රාත් අධිකරණය වෙත ඉදිරිපත්කළ අවස්ථාවේ එකී චෝදනාවට වරද පිළිගත් අයකුට කැස්බෑව මහේස්ත්‍රාත් හා අතිරේක දිසා විනිසුරු චමත් මදනායක මහතා රුපියල් 6000 ක දඩයක් නියම කළේය.කහතුඩුව පොලිසිය මගින් චූදිත අධිකරණය වෙත ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112074</link>
    <topic>හතළිස් පස් දෙනකුට දිවා ආහාරය පරිත්‍යාග කළ රණවිරුවන් දෙදෙනෙක්</topic>
    <author>සමන්ති මිරියගල්ල කඩුවෙල සමූහ</author>
    <content>යුද්ධයේ බිහිසුණු බව මැද යුද පෙරමුණ ගනිමින් ජීවිත රැක ගැනීමට කටයුතු කළා සේම අන්‍යයන්ගේ කුසගිනි නිවන්නට තරම් මානුෂිකත්වයෙන් කටයුතු කළ යුද හමුදා සෙබළුන් දෙදෙනකු පිළිබඳව පුදුකුඩුඉරිප්පු ප්‍රදේශයෙන් වාර්තා වේ.කඩවත ප්‍රදේශයේ සිට උතුරුකරය බලා චාරිකාවක යෙදුණු කණ්ඩායමක් රැගෙන ගිය දිවා ආහාර කාලවේලා ඉක්මයාමෙන් ආහාරයට නුසුදුසු මට්ටමක පැවතීමෙන් හතළිස් පහකට අධික චාරිකා කණ්ඩායමක් බලවත් අපහසුතාවකට පත්වී ඇත.මෙහිදී පුදුකුඩුඉරිප්පු නගරයේ රාජකාරීයේ යෙදුණු 68 වැනි පාබල සේනාංකයේ 11 වැනි කාලතුවක්කු රෙජිමේන්තුවේ සේවය කරන 161714 කු. සේ’ ශාන්ත කුමාර සහ 151841 කු. සේ. රාජපක්ෂ යන සෙබළුන් ඔවුන්ගේ කඳවුරේ පිසින ලද ආහාර මෙම පිරිසට පරිත්‍යාග කර තිබේ.වසර තිහකට අධික යුද්ධයේදී තම ජීවිත කැප කරමින් වර්තමානයේදීද අන්‍යයන් වෙනුවෙන් කටයුතු කරන රණවිරුවන්ගේ පරිත්‍යාගශීලීත්වය වෙනුවෙන් උතුරේ සංචාරයට සහභාගී වූ කඩවත චාරිකා කණ්ඩායම තුති මල් පුදකර සිටී.   .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112075</link>
    <topic>හොර මත්පැන් ළඟ තබාගත්12 ක් දඩ කති</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>හොර මත්පැන් ළඟ තබාගත් පුද්ගලයන් දොළොස් දෙනකුට හොරණ මහේස්ත්‍රාත් මහින්ද රණසිංහ මහතා රුපියල් 65,500 ක දඩයක් නියම කළේය.ඒ අනුව මත්පැන් ඩ්‍රෑම්ස් 4 බැගින් ළඟ තබාගත් පුද්ගලයන් දහදෙනෙක් අතරින් පළමුවැන්නාට රුපියල් 10,000 ක දඩයක් සහ අවුරුදු 5 ක අත්හිටවූ මාස 3 ක බරපතළ වැඩ ඇතුව සිරදඬුවමක් ද නියම කළ හොරණ මහේස්ත්‍රාත් මහින්ද රණසිංහ මහතා ඉතිරි විත්තිකරුවන් නව දෙනා හට එක් අයෙකුට රුපියල් 5000 බැගින් රුපියල් 45,000 ක දඩයක් නියම කළේය.මෙම පුද්ගලයන් දෙළොස් දෙනාට අමතරව රජයේ අරක්කු ඩ්‍රෑම්ස් 2 ක් මුදලට විකිණීමේ චෝදනාව මත අධිකරණයට පමුණුවනු ලැබූ පුද්ගලයෙකුට මහේස්ත්‍රාත්වරයා රුපියල් 4000 ක දඩයක් නියම කළේය.ඉංගිරිය පොලිසියේ නිලධාරීන් මෙම පුද්ගලයින් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112076</link>
    <topic>දාරළුව කළු පාලමට විදුලිය දෙන්න</topic>
    <author>යක්කල විශේෂ රුවන් සමන්ත</author>
    <content>ඉහළගම ප්‍රදේශයේ සිට දාරළුව දුම්රිය ස්ථානයට ගමන් කිරීමට ඇති කලුපාලම ප්‍රදේශයේ විදුලිය නොමැති බැවින් රාත්‍රි කාලයේදී දුම්රිය ස්ථානයට ගමන් කිරීමේදී විශාල අපහසුතාවයනට පත්වන බව එම මාර්ගය පාවිච්චි කරන්නෝ පවසති.අත්තනගලු ඔය මතින් ඉදිකර ඇති මේ පාලමෙන් රාත්‍රි කාලයේදී ගමන්ගත් විශාල පිරිසක් මේ වන විට විවිධ අනතුරු වලට මුහුණ දී ඇති බව පෙන්වා දෙන ප්‍රදේශවාසීහු මේ ස්ථානයට විදුලි පහන් පද්ධතියක් ලබාදීමට කටයුතු කරන ලෙස අදාල බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112077</link>
    <topic>අරුප්පිටිය මැද ඇළ අලුත්වැඩියා වෙයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>අරුප්පිටිය වෙල්යායේ මැද ඇළ වල් බිහිවී වැසී යාම නිසා කුඹුරු යායෙන් අඩක් පමණ අස්වැද්දීමට නොහැකි වී ඇති බව දිනමිණ පුවත්පත මගින් පෙන්වා දීමෙන් පසු ගොවිජන සේවා අංශය මගින් මැද ඇළ හෑරීමේ කටයුතු ආරම්භ කර ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112078</link>
    <topic>හොරෙන් විදුලිය ගත්දෙදෙනකුට දඩ</topic>
    <author>පාණදුර සමූහ කපිල සෝමරත්න</author>
    <content>ලංකා විදුලිබල මණ්ඩලයේ රැහැන් වලින් අනවසරයෙන් විදුලිය වංචා කිරීමේ චෝදනා සම්බන්ධයෙන් වරද පිළිගත් පුද්ගලයන් දෙදෙනකුට රුපියල් දහදාහ බැගින් දඩ පාණදුර මහේස්ත්‍රාත් ආර්. එස්. ඒ. දිසානායක මහතා නියම කළේය.මෙසේ දඩ නියම වූයේ බණ්ඩාරගම ඔස්විල පදිංචි දෙදෙනකුටය.මොවුන් දෙදෙනා වංචා ලෙස විදුලිය ලබා ගැනීමෙන් ලංකා විදුලිබල මණ්ඩලයට සිදුවූ පාඩුව වශයෙන් රුපියල් 42921.60 හා 50090.10 මුදලක් අලාභය වශයෙන් ගෙවිය යුතු බවටද මහේස්ත්‍රාත්වරයා නියෝග කළේය.වැටලීම් සිදු කළේ ලංකා විදුලිබල මණ්ඩලයේ අධික්ෂණ නිලධාරී පී. ඩී. අජිත් සහ බණ්ඩාරගම පොලිසිය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r1112079</link>
    <topic>මාවනැල්ල පදික වේදිකාවටආරක්ෂිත වැටක්</topic>
    <author>අලුත් නුවර සමූහ ඒ. ඇම්. ටිකිරි බණ්ඩා</author>
    <content>මාවනැල්ල නගරයේ පදික වේදිකාවේ ගමන් ගන්නා ජනතාවගේ ආරක්ෂාව සඳහා කොළඹ මහනුවර මහාමාර්ගය දෙපස ආරක්ෂක වැටක් මාවනැල්ල ප්‍රාදේශීය සභාව ඉදිකරගෙන යයි.රථවාහන වලින් වන අනතුරු අඩු කිරීමට මේ ආරක්ෂක වැට ඉදි කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r11120710</link>
    <topic>වරකා කඩන්න මහ රෑ ගිය ඇබිත්තයාලොකු හාමුදුරුවන්ගේ ක්‍රියාවෙන් ලැජ්ජාවට</topic>
    <author>පොල්ගහවෙල සමූහ එල්.පී. තිලකරත්න</author>
    <content>නායක හාමුදුරුවන්ට හොරෙන්, සාමනේර හිමිවරු සමග රාත්‍රියේ වරකාගෙඩියක් කඩාගැනීමට කොස් ගසට නැඟි ඇබිත්තයෙකුට මුහුණු පාන්නට සිදුවූ රසවත් සිදුවීමක් පසුගියදා ඉබ්බාගමුව ප්‍රදේශයෙන් වාර්තා විය. ප්‍රදේශයේ ආගමික ප්‍රබෝධයට මහත් ආලෝකයක්වී ඇත්තේ මේ විහාරස්ථානයයි. මෙහි කුඩා හිමිවරු අධ්‍යාපනය ලබන පිරිවෙනක් ද විය.දිනක් හවස්වරුවක සාමනේර හිමිවරු සමඟ පන්සලේ වත්ත පහළට ගිය ඇබිත්තයාට හොඳින් ඉඳුනු වරකා ගෙඩියක් පන්සල් වත්තේ ගසේ තිබෙනු දක්නට ලැබිණ.එහි සුවඳත් සමගම, වරාක කෑමේ රුචිය ඇබිත්තයාට මෙන්ම, කුඩා හිමිවරුන්ටද ඇතිවිය.පොඩි හාමුදුරුවනේ, ටිකක් හැන්දෑවෙලා වරකා ගෙඩිය කඩලා උදේ කමු’යි ගෝලයා යෝජනා කෙළේ ය.ලණුවක්ද රැගෙන අඳුරේම ඇබිත්තයා ගසට නැග පොඩි හාමුදුරුවනේ – නායක හාමුදුරුවෝ වඩියි හොඳට බලන්න යැ’යි” දෙතුන් වරක්ම පැවැසීය.නැහැ - නැහැ ඉක්මනට කඩන්න යැ’යි කිසිවෙකු පවසන්නට වීය. වරකා ගෙඩිය බිමට දමා ඇබිත්තයා බිමට බැස්ස විට කුඩා හිමිවරු ද, වරකා ගෙඩියද අතුරුදන් වී සිටියේ ය.පසුදා හීල දානය අවසන් විය. ඇබිත්තයාද දාන ශාලාවේ විය.විශාල බේසමක තබා තිබූ යමක් නායක හාමුදුරුවන් දාන ශාලාවට ගෙන විත්, වසා තිබූ ආවරණය ඉවත් කරන ලදි. ‘නිමල් (ඇබිත්තයාට) තමුන් ඊයේ රෑ කඩපු වරකා ගෙඩිය මේන්. තමුසෙත් ඇති තරම් කනවා. පොඩි උන්නාන්සේලාට දෙනවා’ කියා නායක හාමුදුරුවන් දාන ශාලාවෙන් ඉවත් විය. සිදු වී ඇති දෙය නිසි ලෙස දැන ගත් ඇබිත්තයාට තරු විසි විය. නිමල් ගසේ සිටිනු දැක, නායක හිමියන් කොස් ගස ළඟට ඇවිත් කටහඬ වෙනස් කර කතා කර ඇති අතර, සිද්ධිය දුටු කුඩා හිමිවරු එතනින් ඉවත් වී ඇත.මේ සිද්ධියෙන් පසු බිම වැටී තිබූ වරකා ගෙඩියක් වුවද නිමල් කන්නේ බොහෝ චකිතයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=r11120711</link>
    <topic>ගංජා කිලෝ ග්‍රෑම් 40ක් ළඟ තබාගත්දෙදෙනකුට එක්ලක්ෂ අසූදහසක් දඩ</topic>
    <author>ගම්පහ සංචාරක නිමල් ජයසිංහ</author>
    <content>2005 වසරේ මාර්තු 26 දිනයේදී මිරිගමදී පුද්ගලයන් දෙදෙනකු සන්තකයේ ගංජා කිලෝග්‍රෑම් හතළිහයි ග්‍රෑම්ස් හත්සියයක් තබා ගැනීම, ජාවාරම් කිරීම යන චෝදනා යටතේ නීතිපතිවරයා විසින් ඉදිරිපත් කළ නඩුවේදී චෝදනාවට වරද පිළිගත් පුද්ගලයන් දෙදෙනාට එක් අයකුට රුපියල් 90000 බැගින් පුද්ගලයන් දෙදෙනාටම රුපියල් එක්ලක්ෂ අසූදහසක දඩයක් ගම්පහ මහාධිකරණ විනිසුරු විමල් නම්බුවසම් මහතා නියම කළේය.පැමිණිල්ල වෙනුවෙන් රජයේ නීතිඥ චතුරංගි මහවඩුගේ මෙනවිය පෙනී සිටි අතර වේයන්ගොඩ පොලිසියේ පො. ප. ජයමහ මහතා කරුණු ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=s1112071</link>
    <topic>ශ්‍රී ලංකා පාපන්දු පිලට අන්තිම තුරුම්පුවක්</topic>
    <author/>
    <content>ඉන්දියාවේ නවදිල්ලිනුවර දැන් පැවැත්වෙන දකුණු ආසියානු පාපන්දු සම්මේලන කුසලාන තරගාවලියේ ශ්‍රී ලංකාවට ඉතාම තීරණාත්මක තරගය අද ජවහල්ලාල්නේරු ක්‍රීඩාංගණයේදී පැවැත්වේ.අවසන් පූර්ව වටයට යනවාද? නැතිනම් තරගාවලියෙන් ඉවතට විසිවී ශ්‍රී ලංකාව බලා එනවාද යන්න ඉන්දියාව සමග අද තරගයේදී ශ්‍රී ලංකා කී‍්‍රඩකයන් කල්පනා කළ යුතුව ඇත.ඉන්දියාව සමග තරගයේ ප්‍රතිඵලය ශ්‍රී ලංකාවට ජය ගත නොහැකි වුවහොත් ශ්‍රී ලංකාව තරගාවලියේ තව දුරටත් රැඳී නොසටිනු ඇත.මේ තරගය ජය පරාජයෙන් කෙළවර වුවද ශ්‍රී ලංකාවට කිසිදු වාසියක් අත් නොවනු ඇත.මේ වන විටත් ශ්‍රී ලංකාව සිටින “ඒ” කාණ්ඩයේ දක්ෂතා අනුව ඉන්දියාව, ශ්‍රී ලංකාව හා ඇෆ්ගනිස්තානය තරගය බැගින් ජයගෙන සම තත්ත්වයක සිටියද අද ඇෆ්ගනිස්තානය හා සියලු තරග පරාජය වී සිටින නේපාලය අතර තරගය ඇෆ්ගනිස්තානයට පහසු එකක් වනු ඇත. එවිට ඇෆ්ගනිස්තානයට අවසන් පූර්ව වටයේ දොරටු විවර වේ.එහෙයින් අවසන් පූර්ව වටයට යන අනෙක් කණ්ඩායම තීරණය කිරීම ශ්‍රී ලංකාව හා ඉන්දියානු ක්‍රීඩකයන් සතුව ඇත.පාදයේ පමණක්ම නොව මානසික ඒකාග්‍රතාවයෙන් යුතුව කණ්ඩායම සැලසුම් කරන නායකයා ශ්‍රී ලංකාව හා ඉන්දියා තරගයේ විශිෂ්ටයා බවට පත් වනු ඇත.ශ්‍රී ලංකාව ලෝක පාපන්දු කණ්ඩායම් ශ්‍රේණිගත කිරීම අනුව 177 වැනි ස්ථානයේ සිටින අතර ඉන්දියාව 160 වැනි ස්ථානයේ පසුවේ. ශ්‍රී ලංකාවේ නායක රෝහණ රුවන්තිලක පෙරේදා පැවැති තරගයේදී කහ කාඩ්පත් අවවාද ලැබූ අතර බණ්ඩාර වරකාගොඩ, නදීක පුෂ්පකුමාර හා සුරේන්ද්‍ර බණ්ඩාර ආබාධ තත්ත්වයන් මත අද තරගයට එක්වීම සැක සහිත බව පැවැසේ.ශ්‍රී ලංකාව හා ඉන්දියාව අතර තරගය අද පස්වරු 6ටද, ඇෆ්ගන්ස්තානය හා නේපාලය අතර තරගය පස්වරු 3ටද ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=s1112072</link>
    <topic>රවී රාම්පෝල් කොදෙව් පිලට ජය ගෙනේ</topic>
    <author>අහමදාබාද් (ඒ.එෆ්.පී)</author>
    <content>රවී රාම්පෝල්ගේ විශිෂ්ට පන්දු යැවීමේ හේතුවෙන් ඉන්දියාව සමග පැවැති තුන්වැනි එක්දින තරගයෙන් ලකුණු 16ක තියුණු ජයක් අත්කර ගැනීමට බටහිර ඉන්දීය කොදෙව් පිල සමත්විය.පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 5කට රැස්කළ ලකුණු 260 හඹාගිය ඉන්දිය පිල ඕවර 46.5 ක දී ලකුණු 244 කට දැවී ගියේය.විරේන්ද්‍ර ෂෙවාග්, ගෞතම් ගම්භීර් සහ සුරේෂ් රයිනාගේ කඩුලු ඇතුළුව කඩුලු 4ක් දවාලීමට රාම්පෝල් සමත්විය. හුදෙකලා ඉනිමක නිරත වූ රෝහිත් ෂර්මා ලකුණු 95ක් ලබා ගත්තේය.කෙසේ වෙතත් තරග 5කින් සමන්විත එක්දින තරගාවලිය 2-1ක් ලෙස තවමත් පෙරමුණේ පසුවන්නේ ඉන්දීය කණ්ඩායමය.කොදෙව් පිල 260/5 (ඕවර 50)මාර්ලන් සැමුවෙල්ස් 58, ඩැරන් සාමී නොදැවී 41, ඇන්ඩ්‍රි රසල් 40 ( වී. කුමාර් 39/2)ඉන්දියාව - 244 සියලු දෙනා දැවී (ඕවර 46.5)රෝහිත් ෂර්මා 95, පාර්තිවු පටේල් 39 (රවී රාම්පෝල් 57/4).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=s1112073</link>
    <topic>ජයග්‍රාහකයාට මෝටර් රථයක් පිරිනැමෙන යූත් පාපැදි සවාරිය හෙට ඇරැඹේ</topic>
    <author>ජගත් ගුණවර්ධන</author>
    <content>ජාතික තරුණ සේවා සභාව, හා යෞවන කටයුතු හා නිපුණතා සංවර්ධන අමාත්‍යාංශය ඒකාබද්ධව පළමු වරට පවත්වනු ලබන ශ්‍රී ලංකා යුත් පාපැදි සවාරිය (Tour de Sri Lanka Youth) හෙට (8) නැගෙනහිර පළාතේ මඩකළපුවෙන් ආරම්භ වේ.අදියර තුනකින් සමන්විත තරගයේ සම්පූර්ණ දුර කිලෝ මීටර් 358කි. හෙට (8) පෙරවරු 8.30ට මඩකළපුව පොලිස් ස්ථානය අසලින් ආරම්භ වන පළමු අදියර කිලෝ මීටර් 128කින් සමන්විත වන අතර කාන්තන්කුඩි, පට්ටරිප්පු, කල්මුණේ, සමන්තුරේ, අම්පාර, දමන, පල්ලේවෙල හරහා සියඹලාන්ඩුව නගරයෙන් අවසන් වේ.දෙවැනි අදියර සියඹලාන්ඩුව නගරයෙන් 9 දා පෙරවරු 8.30ට ආරම්භ වී කොඩයාන, මොනරාගල, බුත්තල, වැල්ලවාය, තණමල්විල, ලුණුගම්වෙහෙර, තිස්සමහාරාමය හරහා හම්බන්තොට නගරයෙන් කිලෝ මීටර් 157 කින් අවසන් වේ.කිලෝ මීටර් 73ක් වන තෙවැනි අදියර 10 වන දින පෙරවරු 8.30ට හම්බන්තොට නගරයෙන් ආරම්භ වී මිරිජ්ජවිල, අම්බලන්තොට, නෝනාගම, රත්න, තංගල්ල, දික්වැල්ල හරහා මාතර නගරයෙන් අවසන් වේ. මෙදින පස්වරු 5.00ට ත්‍යාග හා සහතික පත් ප්‍රදානය සිදු කරනු ලැබේ.රේසිං පාපැදි තරගාවලියට සමගාමීව ස්ටෑන්ඩර්ඩ් වර්ගයේ පාපැදි තරගයක්ද හෙට පැවැත්වෙන අතර එය පිරිමි විවෘත තරගයක් ලෙස පැවැත්වේ. ස්ටෑන්ඩර්ඩ් තරගය මඩකලපුවෙන් ආරම්භ වී අම්පාර නගරයෙන් අවසන් කෙරෙන අතර දුර ප්‍රමාණය කිලෝ මීටර් 104කි.රේසිං තරගයේ අදියර තුනම ජයගන්නා ජයග්‍රාහකයාට මෝටර් රථයක් පිරිනැමෙන අතර දෙවැනි ස්ථානය සඳහා රුපියල් 300,000ක් ද තෙවැනි ස්ථානය සඳහා රුපියල් 200,000ක්ද 4 වන හා 5 වන ස්ථාන සඳහා පිළිවෙළින් රුපියල් 100,000ක් හා 75,000ක්ද පිරිනැමේ.6 වන ස්ථානයේ සිට 10 වන ස්ථානය දක්වා රුපියල් 50000 බැගින් පිරිනැමෙන අතර 11 වන ස්ථානයේ සිට 15 වන ස්ථානය දක්වා රුපියල් 40000 බැගින් පිරිනැමේ.16 වන ස්ථානයේ සිට 25 වන ස්ථානය දක්වා රුපියල් 25000 බැගින් පිරිනැමෙන අතර 26 වන ස්ථානයේ සිට අදියර තුනම නිවැරදිව අවසන් කරන තරගකරුවන්ට රුපියල් 5000 බැගින් හිමි වේ.අදියර තුන වෙන් වෙන්ව ජයග්‍රහණය කරනු ලබන මුල් ස්ථාන තුන සඳහා පිළිවෙළින් රුපියල් 10000 ක් 7500 ක් හා 5000 බැගින් ද පිරිනැමේ.මීට අමතරව කණ්ඩායම් සූරතාව සඳහා රුපියල් 50000ක් ද පිරිනැමීමට සංවිධායක කමිටුව තීරණය කර ඇත.ස්ටෑන්ඩර්ඩ් තරගය මඩකලපුවෙන් ඇරඹෙන අතර කාන්තන්කුඩි, පතිරිප්පු, කල්මුනේ සමන්තුරේ හරහා අම්පාර නගරයට පැමිණීමට නියමිතය. තරගයේ සූරතාවට රු. 100,000 ක මුදලක් පිරිනැමෙන අතර දෙවන ස්ථානය සඳහා රු 75,000ක තෙවන ස්ථානයට රු 50,000ක්ද හතරවන ස්ථානයට රු. 25000ක් සහ 5 වන ස්ථානයට රු 15,000ක්ද පිරිනැමේ.මෙයින් බාහිරව 6 වන ස්ථානයේ සිට 10 වන ස්ථානය දක්වා රු 10,000ක්, 11 වන ස්ථානයේ සිට 15 ස්ථානය දක්වා රු 7500ක්ද 16 ස්ථානයේ සිට 25 වන ස්ථානය දක්වා රු 5000 බැගින්ද පිරිනැමීමට නියමිතය. ස්ටෑන්ඩර්ඩ් තරගාවලියට වෙන්කර ඇති ත්‍යාග මුදල රු 400000කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=s1112074</link>
    <topic>නිර්මාල්-ඉෂාරා විවෘත මේස පන්දු සූරතා දිනති</topic>
    <author>මහනුවර සංචාරක ගාමිණි සමරනායක</author>
    <content>පසුගියදා පේරාදෙණිය ජගත් රාජපක්ෂ අන්තර්ජාතික මේසපන්දු ක්‍රීඩාංගණයේදී පැවැති සමස්ත ලංකා විවෘත මේසපන්දු තරගාවලියේදී නිර්මාල් ජයසිංහ හා ඉෂාරා මධුරංගි පිරිමි හා කන්තා සූරතාව දිනා ගැනීමට සමත්වූහ.මහනුවර දිස්ත්‍රික් මේසපන්දු සංගමය සංවිධානය කළ මේ තරගාවලියට දිවයිනේ නන් දෙසින් ක්‍රීඩක ක්‍රීඩිකාවන් 750 දෙනෙක් පමණ සහභාගී වී සිටියහ.තරගාවලියේ දක්ෂතම ක්‍රීඩකයා ලෙස නිර්මාල් ජයසිංහත් දක්ෂතම ක්‍රීඩිකාව ලෙස ඉෂාරා මධුරංගිත් සම්මාන හිමිකර ගත් අතර ජයග්‍රාහකයන්ට ත්‍යාග හා සහතික පත් ප්‍රදානය කිරීමට අනුග්‍රාහක අබාන්ස් සමාගමේ සභාපති ජෙසී පෙස්මෝන්ජි මහතා එක්වී සිටියේය.තරග ප්‍රතිඵලඅවුරුදු 10න් පහළ බාලිකා - ඉමාෂා ද සිල්වා බාලක - හේරිනා හෙන්දාවිතාන (අම්බලන්ගොඩ ධර්මාශෝක)අවුරුදු 12න් පහළ බාලිකා - ශේෂිලා බණ්ඩාර (කෑගල්ල සාන්ත ජෝසප් බාලිකා) බාලක – දිස්නක තෙන්නකෝන් (මහනුවර ධර්මරාජ)අවුරුදු 15න් පහළ බාලිකා - රුවිනි කන්නන්ගර (මියුසියස් විදුහල) බාලක – උදය රණසිංහ (මහනුවර විද්‍යාර්ථ)අවුරුදු 18න් පහළ බාලිකා - එරන්දි වරුසවිතාන බාලක – චමීර ගිනිගේ (අම්බලන්ගොඩ ධර්මාශෝක).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=s1112075</link>
    <topic>ආසියානු බීච් වොලිබෝල් තරගාවලියට සහභාගිවන ශ්‍රී ලංකා කණ්ඩායම...</topic>
    <author/>
    <content>චීනයේ හයිකු නුවර දී හෙට ඇරැඹෙන ආසියානු බීච් වොලිබෝල් තරගාවලියට සහභාගිවන ශ්‍රී ලංකා බීච් වොලිබෝල් කණ්ඩායම එහි පිටත්ව යෑමට පෙර ශ්‍රී ලංකා වොලිබෝල් සම්මේලනයේ සභාපති සහ විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතා සහ පුහුණුකරුවන් වන ප්‍රසන්න උදය කුමාර, ධම්මික රොහාන් සිල්වා මහත්වරු සමඟ සමූහ ඡායාරූපයකට මුහුණ දුන් අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=f1112071</link>
    <topic>සැමට ප්‍රතිලාභ ලැබෙනඅයවැයක්</topic>
    <author>සාකච්ඡා කෙළේ පණ්ඩුක සමරසේකර</author>
    <content>ජනාධිපති මහින්ද රාජපක්ෂ මහතා විසින් ඉදිරිපත් කරන ලද 2012 අයවැය ලේඛනය පිළිබඳ සමාජය තුළ විවිධ මත පළවෙමින් තිබේ. මේ පිළිබඳ විග්‍රහයක යෙදෙන්නට අප හමුවූයේ රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්.එච්.පියදාස මහතාය.* මධ්‍යස්ථ මතධාරීන් හඳුන්වන්නෙ මෙවර අයවැය ලේඛනය මිශ්‍රඵල සහිත අයවැය ලේඛනයක් ලෙස. රාජ්‍ය සේවා වෘත්තීය සමිති සම්මේලනයේ සභාපතිවරයා ලෙස ඔබ මෙය හඳුන්වන්නෙ කොයි ආකාරයෙන්ද ?වෙනත් අයවැය ලේඛනයන්ට වඩා මෙවර අයවැය ලේඛනය ඉදිරිපත් කරල තියෙන්නෙ වෙනස් ආකාරයකට. එහි සුවිශේෂත්වය තමයි සමාජයේ සෑම අංශයක්ම නියෝජනය වන ආකාරයට සංවර්ධනය අරමුණු කරගෙනයි මෙවර ලේඛනය ඉදිරිපත් කරන්නෙ.* කොහොමත් අයවැය ලේඛනයක එක් ප්‍රධාන අරමුණක් තමයි රටේ සංවර්ධනය?එහෙම නෙවෙයි මම කිව්වේ. මෙතෙක් කලක් ඉදිරිපත් කරපු හැම අයවැයක්ම “සංවර්ධනය සඳහා සංවර්ධනය සඳහා කියල කීවට එයම ඉලක්ක කරගෙන දේශීය ආර්ථිකයක් තුළින් රටේ සංවර්ධනය අපේක්ෂාවෙන් ඉදිරිපත් කරපු අය වැය ලේඛනයක් හැටියටයි මම මේ අයවැය දකින්නෙ. රටේ සියලුම අංශ ගැන කතා කර තිබෙනවා. සියලුම ජාතීන් ගැන කතා කර තියෙනවා. කොටින්ම සමස්ත ජන සමාජය ගැනම ගැඹුරින් හදාරල ඒ හැම කෙනෙකුටම දෙන්න පුළුවන් උපරිම සහන දුන්නු අයවැයක් මේක.* ඒ ගැන ඔබට තියෙන උදාහරණ මොනවද?දේශීය කෘෂිකර්මාන්තය, ධීවර ජනතාව, සුළු හා මධ්‍ය පරිමාණ කර්මාන්තකරුවන් ගැන කතා කරල තියෙනවා. කොටින්ම කියනවා නම් මෙවර ජනමාධ්‍යවේදීන් ගැනත් කතා කරල තියෙනවා. ඒ නිසා සමස්ත ජන සමාජයම නියෝජනය වන පරිදි දේශීය ආර්ථිකයක් තුළින් සංවර්ධනය ඉලක්ක කරගත් සාර්ථක අයවැය ලේඛනයක් ජනාධිපතිතුමා මෙවර ඉදිරිපත් කර තියෙනවා.* අයවැයක් ළං වෙනකොට විපක්ෂය මෙතෙක් කළේ විකල්ප අයවැය ලේඛනයක් ඉදිරිපත් කරන එක.නමුත් මෙවර ඔවුන් විකල්ප අයවැයක් ඉදිරිපත් නොකර “යුද්ධය ඉවරයි. ජනතාවට සහන දෙන්න” කීවා. මෙවර අයවැයෙන් දීල තියෙන සහන ගැන ඔබ මොකද කියන්නෙ.?ජනාධිපතිතුමා ඒක කළා නේ. බලන්න මිය ගිය රණවිරුවන්ගේ දෙමාපියන් ගැන. මෙතෙක් ඔවුන්ට කිසිම සහනයක් තිබුණෙ නැහැ නෙ. විශ්‍රාම වැටුප බිරිඳටයි දරුවන්ටයි ගියාම අනේ අර වැදූ අම්මට කිසිම සරණක් නැහැ. මෙවර අයවැයෙන් ජනාධිපතිතුමා මාසිකව ඔවුන්ට වෙනමම මුදලක් වෙන් කළා. ඒ වගේමයි රණවිරුවන්ට වැටුප් වැඩි කළා. ආබාධිත රණවිරුවන් වෙනුවෙන් මාසික දීමනාවක් යෝජනා කළා.* විපක්ෂය කියන්නෙ ජනතා ද්‍රෝහී අයවැයක්. ජනතාවට මෙයින් සහන නැහැ කියලා. රුපියල් 10,000ක පඩි වැඩිවීමකුත් ඉල්ලුවා.විපක්ෂයට යැපෙන්න දෙයක් තියෙන්න එපායැ. අපිත් විපක්ෂෙ හිටපු කාළෙ ඒවා කීවනෙ. වැඩිය එපා 1980 රුපියල් 300ක පඩි වැඩිවීමක් ඉල්ලල උද්ඝෝෂණය කරනකොට අඩුම ගාණෙ රාජ්‍ය සේවකයන් හැටියට අපිට එදා හිටපු ජනාධිපතිවරයා එක්ක සාකච්ඡාවක් වත් දුන්නද නැහැනෙ.කම්කරුවන් ලක්ෂයකගෙ රස්සාවල් නැති කළා. ඒත් එපා 2002 රනිල් මහත්තයා රට කරවන කාලෙ එක සේවකයෙක් රාජ්‍ය අංශයට බඳවා ගත්තෙ නැහැ. 12%ක් වාර්ෂිකව රාජ්‍ය අංශයෙන් විශ්‍රාම යනවා. ඒකවත් පුරවන්න බැරිවුණා.පෞද්ගලික අංශයට ආයතන විකුණුවා. රාජ්‍ය අංශය දියකර හරින්න ඒ අය කටයුතු කෙරුවේ ඔය වැඩිවීම් ඉල්ලන්නෙ එච්චර ප්‍රමාණයක් දෙන්න බැරි බව දන්න නිසා.* නමුත් රටේ සංවර්ධනයත් එක්ක බැලුවාම එහි ප්‍රතිලාභ ඉහළ ස්ථාවරවල සිට පහළට ගලායාම ක්‍රමිකව සිදු විය යුතුයි නෙ?මුදල් ඇමැති තනතුරේ ඉන්න කාලය තුළ ජනාධිපතිතුමා මේ දේ ඉතාම නිවැරදිව කළා. ගෙවුණු වසර 5 තුළ රුපියල් 5850ක දීමනාවක් රජයේ සේවකයන්ට ලබා දී තිබෙනවා. ඊට අමතරව සියයට පහකින් වැටුප් වැඩි කළා. මෙවර සියයට දහයකින් වැඩි කළා. මේ දේ රාජ්‍ය අංශයේ සියලුම ස්ථරයන්ට ලබා දුන්නා. එකක් දෙකක් ඇවිත් නැවතුණේ නැහැ. සංවර්ධනයේ ප්‍රතිලාභ සියල්ලටම සමානව ලබා දෙනවා කියන එකේ තේරුම ඒකයි. මෙතෙක් කිසිම ආණ්ඩුවක නොතිබුණු ලක්ෂණයක් ඒක.* ආර්ථික සංවර්ධනයේ ප්‍රතිලාභ සමාජයේ සෑම ජනකොටසකටම දැන් සමානව බෙදී යනවා කියලද ඔබ කියන්නෙ ?නැහැ. මම සියයට සියයක්ම එහෙමයි කියන්නෙ නැහැ. නමුත් මෙහි තියන අඩුපාඩු පුළුවන් තරම් අවම මට්ටමකට පත් කිරීමටයි ජනාධිපතිතුමා සමාජයේ සෑම ජන කොටසක්ම සෑම අංශයක් ම කෙරෙහි ගැඹුරින් අධ්‍යයනය කරලා මෙම අයවැය ලේඛනය සකස් කළේ. ඒ ප්‍රතිලාභය සෑම කෙනෙකුටම සමානව ලැබෙන විදියට.* ඒ වුනාට රාජ්‍ය අංශ්‍ය නියෝජණය කරන ඔබත් සියයට විසිපහකින් පඩි වැඩිවීමක් ඉල්ලුවනෙ?හරි අපි ඉල්ලුවා තමයි. නමුත් එතුමා සියයට දහයකින් රාජ්‍ය අංශයේ වැටුප් වැඩි කළා.එයින් අපි තෘප්තිමත් වෙන්න ඕනෑ. හිතන්නකො උදාහරණයක් හැටියට තිබෙන්නෙ රුපියල් සියයයි කියලා. මේක එක්කෙනෙකුට දෙන්නත් පුළුවන් දෙන්නෙකුට තුන්දෙනෙකුට දෙන්නත් පුළුවන්. සමාන කොටස්වලට බෙදල දහදෙනෙකු ට දෙන්නත් පුළුවන්. එතුමා කළේ අන්න ඒ දේ. රාජ්‍ය අංශය විතරක් නෙවේ ජන සමාජයේ හැම තරාතිරමකම පිරිස සංවර්ධනයේ කොටස්කරුවන් හැටියට සළකලයි ජනපතිතුමා වැඩකරන්නෙ. ඒ නිසා තමයි යටිතල පහසුකම් නංවන්න බිලියන 400ක් වෙන් කළේ. ඒක නැවැත්තුවනම් අපිට රුපියල් 25000/=කින් විතර පඩි වැඩිකරන්න තිබුණා.* අයවැය ඉදිරිපත් කළ දවසේ විපක්ෂය පාර්ලිමේන්තුවෙන් පිටව ගියා. විපක්ෂය කියන්නෙ පාර්ලිමේන්තුවේවත් ප්‍රජාතන්ත්‍රවාදය නැහැ කියලා. ඔබ දෙන උත්තරය මොකක්ද ?විකල්ප අයවැයක් ඉදිරිපත් කරන්න කීවම ඒ අය කීවෙ ජනතාවට සහන දෙන්න දැන් යුද්ධය ඉවරයි කියලා. ඉතින් සහන දෙන අයවැයක් ඉදිරිපත් කරන කොට එයාලට ඉන්න බැහැ එතන. ජාත්‍යන්තර මාධ්‍ය ඉස්සර රඟපෑමක් කරල ගෝරි දාගෙන පාර්ලිමේන්තුවෙන් පැනල ගියා. ජාත්‍යන්තර මාධ්‍ය ඉදිරියේ මේ රට අපහසුතාවයට පත් කරන්න එක්ව කරපු කුමන්ත්‍රණයක් ඒක. විපක්ෂයේ බාල වැඩවලින් හොඳට තෙම්පරාදු වෙච්ච ආණ්ඩුවක් මේක. ලෝකෙ දන්නවා ඒවා බාල වැඩ කියල.* ජන ජීවිතය නංවමින් රට දියුණු කරන්නට යෝජනා 100කින් යුත් සමස්ත අයවැය ගැන ඔබගේ අවසාන නිගමනය මොකක්ද?යටිතල පහසුකම් නංවමින් අනාගත දැක්මක් ඇතිව සංවර්ධනය ඉලක්ක කරගත් ජනතාවට සහනදායී අයවැයක් මේක. මෙතරම් ජනප්‍රිය වුණු ජන ප්‍රසාදයට පත්වුණු අයවැයක් කිසිම ආණ්ඩුවකින් කිසිම ජන නායකයකු යටතේ මේ රටේ ඉදිරිපත් කර නැහැ. මේ අයවැයට විරුද්ධව විපක්ෂ දේශපාලන කණ්ඩායම් ජනතාව පෙළ ගස්වන්නට කොතරම් උත්සාහ දැරුවත් එය මෙතෙක් සාර්ථක වෙලා නැහැ. වෙන්නෙත් නැහැ. ඒ තරමටම සියලු දෙනාට සමානව ප්‍රතිලාභ ලැබෙන ජනතා හිතකාමී සංවර්ධන අයවැයක් මේක..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=f1112072</link>
    <topic>මෙවර අයවැයේ දිගුකාලීන වාසි වැඩියි</topic>
    <author>සාකච්ඡා කෙළේ උදිත ගුණවර්ධන ඡායාරූපය රුවන් ද සිල්වා</author>
    <content>මෙවර අයවැය මඟින් දේශීය කලාවටත් දේශීය කලාකරුවන්ටත් සිදුවන සේවය, එහි ප්‍රතිලාභ ඔවුන්ට ලැබෙන ආකාරය, හස්ත කර්මාන්ත ක්‍ෂේත්‍රයේ නවෝදයට මේ අයවැය බලපාන ආකාරය පිළිබඳව ප්‍රකට හස්ත කර්මාන්තකරුවෙකු හා ඒ ක්‍ෂේත්‍රය පිළිබඳව විද්වතෙකු වන දේශබන්දු බුද්ධි කීර්තිසේන මහතා සමඟ සිදුකළ සාකච්ඡාවකි මේ.* මෙරට හස්ත කර්මාන්ත ඇතුළු දේශීය කලා කටයුතු සහ ඒ ආශි‍්‍රත ව්‍යාපාර සඳහා මෙවර අයවැය මඟින් සිදුකර ඇති යෝජනා පිළිබඳව ඔබේ මතය මොනවගේද?රජය හස්ත කර්මාන්ත කටයුතු සඳහා මැදිහත්වන්නේ ජාතික ශිල්ප සභාව හරහායි. අද වෙද්දි හස්ත කර්මාන්ත ක්‍ෂේත්‍රය වැනි ක්‍ෂේත්‍රවලට අලුත් පරපුරේ සහභාගීත්වය ඉතාමත් අවම මට්ටමකයි තිබෙන්නේ. එයට හේතුවෙලා තිබෙන්නේ වෙස්මුහුණු කර්මාන්ත හිමියන්ගේ පුතා කැමැති නැහැ මේ කර්මාන්තය ඇතුළත කොටුවෙන්න. ඔහුට අවශ්‍ය වන්නේ දොස්තර කෙනෙකු හෝ ඉංජිනේරුවරයකු වීමටයි.එයට තවත් හේතුවක් විදිහට මා සලකන්නේ මේ ආශි‍්‍රත කර්මාන්තවලට නිසි පිළිගැනීමක් හෝ හොඳ ආර්ථික තත්ත්වයක් නැතැයි යන මතයන් සමාජගතව තිබීමයි. එය අපි වෙනස් කළ යුතුයි. ඒ සඳහා ආණ්ඩුව මෙවර අයවැය මගින් ඉතාමත් හොඳ යෝජනා රැසක් ඉදිරිපත් කර තිබෙනවා.හස්ත කර්මාන්ත ශිල්පීන් සඳහාත් ඔවුන්ගේ පැවැත්ම සඳහාත් රුපියල් මිලියන සියයක් වෙන්කර තිබෙනවා. හස්ත කර්මාන්ත ශිල්පින්ටත් මේ ව්‍යාපාරයටත් හොඳ කලක්, යහපත් අනාගතයක් නිර්මාණය කිරීමට පුළුවන්කම ලැබී තිබෙනවා.* හස්ත කර්මාන්තය ඇතුළු දේශීය කලා ව්‍යාපාර සඳහා මෙවැනි උනන්දුවක් ඇතිවීමට හේතුවන ආකාරයේ රාජ්‍ය මැදිහත්වීමක් ඇතිව තිබෙනවා. මේ ගැන ඔබේ අදහස කුමක්ද?ජනාධිපති මහින්ද රාජපක්‍ෂ මහතා කලාවත්, දේශීය කලා ශිල්පත්, හස්ත කර්මාන්තත් සිය ආත්මය කරගත් නායකයෙක්. අපේ රාජ්‍ය නායකයා විදේශීය රාජ්‍ය නායකයකුට වුවත් පරිත්‍යාග කරන්නේ හස්ත කර්මාන්ත නිර්මාණයක්. එවැනි නායකයකු යටතේ තමයි මෙවැනි කර්මාන්තයක් දියුණු කිරීමට පුළුවන්කම ලැබෙන්නේ. ජනාධිපතිතුමා මේ කර්මාන්තය දියුණු කිරීමට වගේම එම කර්මාන්ත ජාතික හා ජාත්‍යන්තරව ප්‍රචලිත කිරීමට විශාල උනන්දුවකින් කටයුතු කරනවා. ඒ වගේම මේ කර්මාන්තය දියුණුවටත්, පැවැත්මටත් ඇප කැපවී සිටින ශිල්පීන් වෙනුවෙන් සම්මාන ලබාදීමටත් ඔවුන් ඇගැයීමටත් කටයුතු කර තිබෙනවා. මේ සියල්ල පිළිබඳව අප ස්තුතිය පළකළ යුතුයි. ඒ වගේම දේශීය චිත්‍ර කලා හා සෙසු කලාවන් සඳහා ප්‍රදර්ශන මධ්‍යස්ථාන ඇති කිරීමට යෝජනා කර තිබෙනවා.* සංචාරක ක්‍ෂේත්‍රයේ ප්‍රවර්ධනය සහ දියුණුව සඳහා හස්ත කර්මාන්ත ක්‍ෂේත්‍රයේ දායකත්වය ලබාගැනීමට ආණ්ඩුව ලබාදෙන දායකත්වය පිළිබඳව ඔබේ අදහස පැහැදිලි කළ හැකිද?හස්ත කර්මාන්තයේ දියුණුවටත්, එහි පැවැත්ම ස්ථාවර කර ගැනීමටත් එහි අලෙවිය ඉහළ මට්ටමක තිබිය යුතුයි. දේශීය වශයෙන් පමණක් අලෙවි කිරීම ප්‍රමාණවත් වෙන්නේ නැහැ. පසුගිය කාලයේදී මෙරට හස්ත කර්මාන්තය බිඳවැටී තිබුණා. ඒ බිඳවැටීමට හේතු වුණේ සංචාරක කර්මාන්තය පසුබැස්මකට ලක්ව තිබීමයි. එම බිඳවැටීමට මූලික වෙලා තිබුණේ රටේ තිබූ යුද වාතාවරණයයි. එය පහව යාමත් සමඟ සංචාරක කර්මාන්තයේ සුවිශේෂී යුණුවක් හා ඉදිරි ගමනක් දක්නට තිබෙනවා.පසුගිය මාස දහය ඇතුළත පමණක් මෙරටට සංචාරකයන් හත්ලක්‍ෂ පනස් දහසක් පමණ පැමිණියා. ඉදිරි මාසයේදී තවත් පිරිසක් මෙරටට පැමිණීමට ඉඩ තිබෙනවා. රජයේ ඉලක්කය වී තිබෙන්නේ 2015 දී මෙරටට සංචාරකයන් ලක්‍ෂ පහළොවක් පමණ ගෙන්වා ගැනීමයි.මෙහිදී මෙරටට එන හැම සංචාරකයෙක්ම කුමක් හෝ හස්ත කර්මාන්ත ආශි‍්‍රත නිර්මාණයක් මිලදී ගැනීම සිදු කරනවා. එමඟින් අපට වක්‍රව තහවුරු කළ හැකි කරුණ වන්නේ මේ දේශීය නිර්මාණ සඳහා ඉහළ ඉල්ලුමක් ඇති වේවියැයි යන අනුමානයයි.එමගින් මෙරට හස්ත කර්මාන්තය ප්‍රබල වර්ධනයක් ඇති කර ගැනීමට පුළුවන්කම ලැබෙනවා. මේ ඉල්ලුමට සමගාමීව හස්ත කර්මාන්තයේ පුළුල් කිරීමක් සහ එයට අවශ්‍ය පසුබිම සකස් කිරීමක් සිදුකළ යුතුයි.ඒ සඳහා අවශ්‍ය කරන යෝජනා 2012 අයවැය යෝජනාවල ඇතුළත්ව තිබෙනවා. ඒ ගැන මට විශාල ඇගැයීමක් තිබෙනවා. මෙතෙක් කිසිදු අයවැය යෝජනාවක නොතිබූ තරම් සුවිශේෂී ආකාරයට හස්ත කර්මාන්ත වැනි විෂයක් පිළිබඳව මෙවර අයවැය මඟින් අවධානය යොමු කර තිබෙනවා.පසුගිය කාලය පුරා මෙවැනි දේශීය කර්මාන්තයන් පිළිබඳව රජය වැඩි අවධානය යොමුකර තිබෙනවා. ඒ ගැන අප දේශීය හස්ත කර්මාන්ත ශිල්පීන් වෙනුවෙන් ස්තුතිය පළකළ යුතුයි. 2002 සිට ඉදිරිපත් කෙරුණු අයවැය වාර්තා සලකා බලද්දී මෙවර තමයි සෑම අංශයක් දෙස වගේම දේශීය කලාවත්, හස්ත කර්මාන්ත ක්‍ෂේත්‍රය පිළිබඳවත් අවධානය යොමුකර තිබෙන්නේ.* ඔබ මෙතෙක් කතා කළේ ජාතික වශයෙන් හස්ත කර්මාන්තය දියුණු කිරීමට අයවැය යෝජනා හා රජයේ සෙසු අංශවලින් ලැබුණු සහයෝගය පිළිබඳවයි. මෙමඟින් ග්‍රාමීය හා ප්‍රාදේශීය මට්ටමේ ශිල්පීන්ට ලැබෙන සහයෝගය පිළිබඳව පැහැදිලි කිරීමක් කළොත්?මෙමඟින් ජාතික මට්ටමේ පමණක් නොවෙයි ග්‍රාමීය සහ ප්‍රාදේශීය මට්ටමේ ශිල්පීන්ටද සුවිශේෂී අවස්ථාවක් ලැබී තිබෙනවා. හස්ත කර්මාන්ත ඇතුළු දේශීය කර්මාන්තයන් දියුණුවීම සහ ඊට ජාතික හා ජාත්‍යන්තර ලෙස ඉල්ලීම වැඩිවුණා කියන්නේ ගමේ ශිල්පියටත් අවස්ථාවක් ලැබෙනවා වගේම ඔවුන්ගේ ආදායම ඉහළ යාමටත් එය හේතු වෙනවා. ඒ නිසා තමයි මා මේ සාකච්ඡාවේදී මීට පෙරත් කීවේ මෙවර අයවැයේ ප්‍රතිලාභ ප්‍රමාණය ඉහළයි කියලා.* අප මෙතෙක් කතා කළේ ජාතික ශිල්ප සභාව, හස්ත කර්මාන්ත ක්‍ෂේත්‍රය ආදි කරුණු පිළිබඳවයි. වර්තමානයේදී පොදුවේ රටේ සංවර්ධනයට, මෙවර අයවැය සහ සෙසු වැඩපිළිවෙළ මඟින් ගෙන ඇති පියවර පිළිබඳව ඔබේ අදහස මොන වගේද?මෙවර අයවැය මඟින් ජනතාවගේ යහපත හා සුබසාධනය පිළිබඳව අවධානය යොමුකර තිබෙනවා. නමුත් බැලූබැල්මට පෙනෙන්නට තිබෙන්නේ සහන මල්ලක් හෝ සුබසාධන වැඩපිළිවෙළක් නොවෙයි. මේ අයවැය මඟින් රටේ දියුණුවටත් වැඩි වර්ධනයටත් විශාල අවධානයක් යොමු කර කටයුතු කර තිෙ;බනවා. මේ අයවැය ක්‍ෂණික සහනවලට වඩා දිගු කාලීන වැඩපිළිවෙළක් ක්‍රියාත්මක කිරීමට සකස් කරන ලද්දක්. රජය ඒ සඳහා එළඹ සිටීම සතුටට කාරණයක්. පසුගිය අවුරුදු පහේදී ජනාධිපති මහින්ද රාජපක්‍ෂ මහතාගේ රජය විශාල සේවයක් වගේම සංවර්ධනයක් සිදු කිරීමට කටයුතු කළා.ඒ සංවර්ධනයේ ප්‍රතිලාභ රැසක් මේ වනවිටත් ජනතාවට ලැබී තිබෙනවා.අපට අවශ්‍යව තිබෙන්නේ රට දියුණු කළ හැකි වැඩපිළිවෙළක්. මෙවර අයවැය මඟින් ඒ කාර්යය සඳහා වූ යෝජනා ඉදිරිපත් කර තිබෙනවා. ඒ නිසා තමයි මා මේ යෝජනා හොඳ දෙයක් විදිහට දකින්නේ.එපමණක් නොවෙයි අත්කම් හස්ත කර්මාන්ත භාණ්ඩ අලෙවි කිරීමට අවශ්‍ය කරන අලෙවිසල් විවෘත කිරීම සඳහාත් යෝජනා වී තිබෙනවා. මේ හැම දෙයක්ම යහපත් සහ හොඳ දේවල් විදිහට හඳුන්වාදීම අතිශයෝක්තියක් නොවෙයි.* හස්ත කර්මාන්තයේ දියුණුව, දේශීය කලා නිර්මාණවල වෙළෙඳ පොළ තත්ත්වය ඉහළ නැංවීම, ආර්ථික තත්ත්වය ඉහළ නැංවීම යන කරුණු පිළිබඳව සිදුකළ යුත්තේ කුමන ආකාරයේ වැඩපිළිවෙළක්ද?ඇත්තෙන්ම විශාල කැපවීමක් තිබිය යුතුයි. ඒ වගේම ශිල්පීන්ට අවශ්‍ය සහාය ලබාදීමක් සිදුකළ යුතුයි. එම සහය ජාතික ශිල්ප සභාව ආදි රාජ්‍ය ආයතන හරහා ලබාදීමට කටයුතු කළ හැකියි. ඇත්තෙන්ම දැනටමත් එම කටයුතු සිදුකරමින් තිබෙනවා. ශිල්පීන්ගේ කැපවීමත් රජයේ හා ජාතික ශිල්ප සභාවේ ආධාරයෙන් මේ ගමන ඉදිරියටත් යාහැකියි. ඒ සඳහා සියලු දෙනා අවධානය යොමුකළ යුතුයි කියලා මම හිතනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=f1112073</link>
    <topic>වසර 70 සපුරන චීන ජාත්‍යන්තර ගුවන් විදුලිය</topic>
    <author>වං සියා ඕ තුං අධ්‍යක්‍ෂ - සිංහල සේවය චීන ජාත්‍යන්තර ගුවන් විදුලිය</author>
    <content>ලොව පුරා වැඩසටහන් විසුරුවා හරින චීනයේ එකම රාජ්‍ය ගුවන් විදුලි සේවය වන චීන ජාත්‍යන්තර ගුවන් විදුලිය පිහිටුවූයේ 1941 දෙසැම්බර් මාසයේ 3 වැනිදා ය. ලෝකයට චීනය පිළිබඳවත් චීනයට ලෝකය පිළිබඳවත් එමෙන් ම ලෝකයට ලෝකය පිළිබඳවත් වාර්තා කරමින් චීන ජනතාව සහ ලෝක ජනතාව සමඟ ඇති අවබෝධය සහ මිත්‍රත්වය වැඩිදියුණු කිරීම එම ගුවන් විදුලියේ අරමුණ වන්නේ ය.චීන ජාත්‍යන්තර ගුවන් විදුලිය මගින් චීනයේ ඒ ඒ පළාත්වල සෘජුව මධ්‍යම රජයට අයත් නගර හා ස්වයංපාලිත ප්‍රදේශවල සහ අනෙකුත් නගරවල ප්‍රවෘත්ති වාර්තාකරණ මධ්‍යස්ථාන 40 කට ආසන්න ගණනක් පිහිටුවා තිබේ. එමෙන්ම හොංකොං හා මැකධි යන විශේෂ පරිපාලන කලාප දෙක ඇතුළු ලෝකයේ මහාද්වීප පහේ ප්‍රවෘත්ති වාර්තාකරණ මූලස්ථාන ද ස්ථාපිත කොට තිබේ.ලෝකයේ නොයෙක් රටවල ගුවන් විදුලි සේවා මධ්‍යස්ථාන හා රූපවාහිනී සේවා මධ්‍යස්ථාන සමඟ සහයෝගික සම්බන්ධතා හා වැඩසටහන් හුවමාරු කර ගැනීමේ සම්බන්ධතා ද චීන ජාත්‍යන්තර ගුවන් විදුලිය විසින් ඇතිකර ගනු ලැබ තිබේ. වර්තමානයේදී චීන ජාත්‍යන්තර ගුවන් විදුලිය භාෂා 61 කින් ලොව පුරා සිය වැඩසටහන් විසුරුවා හරියි.අර්ථවත් කරුණුවලිනුත් බහුභාෂාවලිනුත් සමන්විත චීන ජාත්‍යන්තර ගුවන් විදුලියට ලක්‍ෂ සංඛ්‍යාත අසන්නෝ සිටිති. වසර 2010 දී පමණක් ලෝකයේ රටවල් සහ ප්‍රදේශවලින් ලිපි සහ විද්‍යුත් ලිපි 30 ලක්‍ෂයක් අසන්නන් විසින් එවා තිබිණි. ලෝකයේ ඒ ඒ ප්‍රදේශවල අසන්නන්ගේ සංගම් 3165 කට වැඩි සංඛ්‍යාවක් පිහිටුවා ඇත.වසර 2006 ජනවාරි 28 වැනිදා චීන ජාත්‍යන්තර ගුවන් විදුලිය එතෙර පිහිටවූ පළමුවැනි නාලිකාව කෙන්යාවේ නයිරෝබි හිදී ආරම්භ විය.එම නාලිකාව දිනපතාම ඉංගී‍්‍රසි ස්වාහිලි සහ සම්මත චීන යන භාෂාවලින් පැය 19 ක වැඩසටහන් විසුරුවා හරියි.වසර 2006 නොවැම්බර් 19 වැනිදා චීන ජාත්‍යන්තර ගුවන් විදුලියේ ලාඕස් විඑන්ටියන් නාලිකාව නිල වශයෙන් ආරම්භ විය. චීන රාජ්‍ය සභාපති හු චීන් තාඕ සහ ලාඕස් රාජ්‍ය සභාපති චූමාලි යන මහත්වරු එම ආරම්භක උත්සවයට සහභාගි වූහ. හු චීන් තාඕ රාජ්‍ය සභාපතිතුමා එහිදී පැවසුවේ චීන ජාත්‍යන්තර ගුවන් විදුලියේ ලාඕස් නාලිකාව ආරම්භ කිරීම මගින් චීන ලාඕස් දෙරට අතර අන්‍යෝන්‍ය අවබෝධය සහ මිත්‍රත්වය වැඩිදියුණු කිරීමට නව පාලමක් ස්ථාපිත කොට ඇති බවයි.1998 දී චීන ජාත්‍යන්තර ගුවන් විදුලිය නව කසබැ අන්තර් ජාලයක් නිර්මාණය කළේය.රටවල් සහ ප්‍රදේශ 180 කට වැඩි සංඛ්‍යාවක් වෙබ් අඩවි සැරිසරන්නන් සතු එම වෙබ් අඩවිය භාෂා 43 කින් ඡායාරූප සහිත තොරතුරු පළ කරන අතර භාෂා 61 කින් වැඩසටහන් ප්‍රචාරය කරයි. දිනපතාම පළකරනු ලබන වැඩසටහන්වල කාල ප්‍රමාණය පැය 200 කි. ඉංගී‍්‍රසි නාලිකාව චීන බස නාලිකාව සහ ඔලිම්පික් ක්‍රීඩා නාලිකාව යනාදී දේශීය ගුවන් විදුලි නාලිකා ද චීන ජාත්‍යන්තර ගුවන් විදුලියට අයත් වෙයි. එම දේශීය ගුවන් විදුලි නාලිකා අසන්නන්ට කාලීන තොරතුරු වාර්තා, ප්‍රවෘත්ති, ජාත්‍යන්තර තොරතුරු සහ සරල සංගීත යනාදී වැඩසටහන් බෙයිජීං, ශැංහයි, ගුවන්චොව්, තාලියන්, සියාමන් ඇතුළු විශාල හා මධ්‍ය ප්‍රමාණ නගරවල විසුරුවා හරියි.වසර 1999 ඔක්තෝබර් මාසයේ චීන ජාත්‍යන්තර ගුවන් විදුලිය සමස්ත චීනයට ජාත්‍යන්තර ප්‍රවෘත්ති පිළිබඳ රූපවාහිනී වැඩසටහන් සැපයීම ඇරඹීය. වර්තමානයේදී චීන ජාත්‍යන්තර ගුවන් විදුලියේ රූපවාහිනී මූලස්ථානය චන්ද්‍රිකා මගින් දිනපතා පැය 5 ක වැඩසටහන් චීනයේ 300 කට වැඩි රූපවාහිනි නාලිකාවන්ට සපයා දෙයි.නොයෙක් භාෂාවලින් වැඩසටහන් විසුරුවා හැරීමේ පහසුකම් හැරෙන්නට, රූපවාහිනි වැඩසටහන් සම්පාදන මධ්‍යස්ථානයක්, ලෝක ප්‍රවෘත්ති පුවත්පතක්, පණිවුඩකරුවා පුවත්පත, චීන ජාත්‍යන්තර ගුවන් විදුලි ප්‍රකාශනය, චීන ජාත්‍යන්තර ගුවන් විදුලි ශබ්දවාහිනී හා රූපවාහිනි නිෂ්පාදිත ප්‍රකාශනය සහ සංස්කෘතිය හා කලාව ප්‍රචලිත කිරීමේ අන්තර් ජාතික මධ්‍යස්ථානය ඇතුළු ජනසන්නිවේදන මාධ්‍යංග ද චීන ජාත්‍යන්තර ගුවන් විදුලිය සතුව පවතියි.වසර ගණනාවක වර්ධනය තුළ චීන ජාත්‍යන්තර ගුවන් විදුලියට උසස් ගුණාත්මක කුසලතාවන්ගෙන් පිරි කාර්ය මණ්ඩලයක් හිමිව තිබේ. දැනට විදේශ භාෂා නිපුණත්වය සහිත සේවකයන් 2000 ක් සතුව සිටින චීන ජාත්‍යන්තර ගුවන් විදුලියට සංස්කාරකවරුන් වාර්තාකරුවන් සහ වෘත්තීය ශිල්පීන් 600 දෙනෙකු ද අයත් ය.එමෙන්ම 200 කට වැඩි විදේශීය සේවක පිරිසක්ද එහි සේවය කරති.වසර 70 ක වර්ධනය මගින් චීන ජාත්‍යන්තර ගුවන් විදුලිය සම්ප්‍රදායික මාධ්‍ය ආයතනයකින් නවීකරණ මාධ්‍ය ආයතනයකටත්, තනි මාධ්‍ය ආයතනයකින්, බහු මාධ්‍ය ආයතනයකටත්, එමෙන් ම විදේශ විකාශන ගුවන් විදුලියකින්, ජාත්‍යන්තර මාධ්‍ය ආයතනයකටත් පරිවර්තනය වීමට උත්සාහය දරමින් සිටියි. ගුවන් විදුලියකිනුත්, අන්තර්ජාල වෙබ් අඩවි ප්‍රකාශනයකින් සහ නව මාධ්‍ය ආයතනයකිනුත් සමන්විත චීන ජාත්‍යන්තර ගුවන් විදුලිය, නවීකරණ බහු මාධ්‍ය ආයතනයක් බවට පත් වෙමින් පවතියි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=f1112074</link>
    <topic/>
    <author>ශ්‍යාමා සමරසිංහ</author>
    <content>ඔහු මාධ්‍යවේදියෙකි. කවියෙකි. ලේඛකයෙකි. හේ නමින් චාමික මුණසිංහ ය. මාගේ දේශය අවධි කරන හඬ, පිරිත් ස්වරය, අපේ ධර්ම කතිකාවත, ගෙදර බුදුන් අම්මා සහ විස්මිත විශ්වය සිසාරා, යන ග්‍රන්ථ ඔහු විසින් ලියා ඇත. බුදු ඇස, විදු ඇස සහ හෙට ලොව (ලෝක විනාශයට පෙර දැක්මක්) සහ තරු පොකුරු ගී පද සංග්‍රහය ඔහු ලියූ නවතම ග්‍රන්ථ ද්විත්වය යි. මෙම ග්‍රන්ථ මෙම මස 12 දා සවස 3.00 ට කොළඹ ජාතික පුස්තකාල ශ්‍රවණාගාරයේ දී දොරට වඩී. චාමික මුණසිංහ හා කළ සාකච්ඡාවකින් මෙය සැකසේ.මුහුදෙන් වටව ඇති එක්තරා දිවයිනකි.එහි සොබා දහම ද අපූරු ය.කිසිදු බාහිර රෝගාබාධයකින් තොර නීරෝගී මිනිසුන් මෙහි වෙසෙති.ඔවුහු සියලු සැප සම්පත් බුක්ති විදිති.දිනක් දෙවි දේවතාවෝ මේ දිවයිනට වැඩිය හ.එහි වූ මිනිසුන් ගේ ක්‍රියා අධ්‍යයනය කළහ.ඔවුහු පස් පව් කරති. සතුන් මරති. බොරු, කේලාම්, පරුෂ වචන තෙපලති.එපමණක් ද නොව තම වර්ගයා, ඥාතියා, එකිනෙකා මරා ගනිති.රාගයෙන් උමතුව හැසිරෙති.එකිනෙකා කෙරෙහි කෝපාවිශ්ටව, වෛරයෙන් දිවි ගෙවති.ඔවුන් ගේ ලෝකය අධර්මයෙන් පිරී ගොස් ය.දෙවි දේවතාවුන් ඔවුන්ට අවස්ථාවක් ලබා දුන්හ.එහෙත් ඔවුන් ගේ පාපකාරී, අධර්මිෂ්ට වැඩ කෙළවරක් නැත.මේ මිනිසුන්ගේ ක්‍රියාවන් එන්න එන්නම දරුණු වෙස් ගෙන ඇත.දේවතාවෝ කෝප වූහ.ඔවුහු මිනිසුන්ට දඬුවම් දීමට තීරණය කළ හ.ඔවුහු මුහුදු ජලය කළඹවා ලූහ.මහ රළ ගෙඩි එකිනෙක පරයා ගොඩ බිමට ඇදී ආහ.අධර්මිෂ්ට පාපකාරී සියලු සත්ත්වයෝ මරු වසඟයට ගියහ.මිනිසුන්ගේ පාපකාරී ක්‍රියා හේතුවෙන් කෝපාවිෂ්ට වූ දේවතාවෝ ඔවුන්ට දඬුවම් කළහ. මෙය අවුරුදු මිලියන ගණනකට පෙර වූ සංසිද්ධියකි. කෙසේ වෙතත් මිනිසුන් ගේ අධාර්මික ක්‍රියා හේතුවෙන් මෙවැනි විනාශ වූ බව සමුද්‍ර වානිජ ජාතකයේ ද සඳහන් ය.මෙලොව සියලු දෑ හේතූන් නිසා හට ගනියි. එලෙස හට ගන්නා සියල්ල අනිත්‍ය ය. එබැවින් ඒ සියල්ල ද විනාශ මුඛයට පැමිණේ. කිසියම් කාලච්ඡේදයක දී මේ ලෝකය සම්පූර්ණයෙන් ම විනාශ වී යන බව බුද්ධ දේශනාවේ ද සඳහන් ය. දැන් දැන් විශ්වයේ හිටි ගමන් ඇති වෙන්නා වූ ස්වභාවික විපත් හේතුවෙන් ඒ බුද්ධ දේශනාව නුදුරේදී ම සිදු වනු ඇතැයි කෙනෙකුට සිතිය හැකිය. ඡ්‍යොතිෂය, පුරාණ, නවීන අනාවැකි පරිදි එලෙස ලෝකය විනාශ වේවිද? සියලු සත්ත්වයෝ විනාශයට පත් වේවි ද?මීට පිළිතුරු චාමික මුණසිංහ ලියූ ‘බුදු ඇස විදු ඇස සහ හෙට ලොව’ ග්‍රන්ථයෙහි ඇතුළත් ය.“සැබැවින්ම විශ්වය විනාශයට පත් වේවි ද? මෙතරම් දියුණු තාක්‍ෂණයක්, ඥානයක්, සංවර්ධනයක් හිමි ලෝකයට ඉන් ගැලවිය නොහැකි ද?”මේ ආදී ආකාරයට බොහෝ දෙනා අතර ලෝක විනාශය පිළිබඳ විවිධාකාර මතවාද හා අදහස් පවතී. ඇතමුන් මෙය භීතිකාවක් ලෙස දකියි.“මේක කාලීන මාතෘකාවක්. මේ ගැන කිසිවෙකු පොතක් පල කර නැහැ. බොහෝ දෙනා මෙය සොයනවා. ඒ වගේම 2001 දී මා බෙල්ලන ඤාණවිමල හිමියන් සමඟ එක්ව ලියූ ‘විශ්වය සිසාරා’ ග්‍රන්ථය පළ වූවාට පසුව බොහෝ දෙනා ඉල්ලා සිටියා එහි දෙවැනි කොටස. එදා සිට මා සූත්‍ර දේශනා, බුද්ධ දේශනා පරිශීලනය කළා. ඒ වගේම බෙල්ලන මහ නාහිමියන් ද මාව පෙළඹ වූවා. මඟ පෙන්වූවා.එහි ඵලය තමයි මේ ‘බුදු ඇස විදු ඇස සහ හෙට ලොව‘ නැමති ග්‍රන්ථය” කතුවරයා සිය කෘතිය රචනා කිරීමේ අරමුණු දැක් වූයේ එපරිද්දෙනි.“ආගමික ශාස්තෘවරු නිතැතින්ම අනාගත වාක්තෘවරු වෙති. ඒ එතුමන්ලා බොහෝ අනාගත වාක්‍යයන් ප්‍රකාශ කර ඇති හෙයිනි. එබඳු අනාවැකි හා සර්ව කාලීන ධර්මතා ලොව සෑම ආගමකම පාහේ දක්නට ලැබේ. බුදු දහමේ මෙන්ම හින්දු, කිතුනු හා ඉස්ලාම් වැනි ප්‍රධාන ආගම්වල මේ පිළිබඳ විස්තර අපට හමු වේ. සිත දියුණු කිරීම මඟින් එබඳු ශාස්තෘවරුන් දුටු ලෝකයේ හෙට දවස පිළිබඳ මෙහි සාකච්ඡා කෙරේ.”ආදි වක්තෘවරුන් දුටු අනාගත ලෝකය නමින් මෙහි පළමු පරිච්ඡේදයේ සටහන් වෙයි. එහිදී සත්‍යයේ මෙන්ම මිත්‍යාවේ ද ගොඩ නැංවීම් ඇත.අද විශ්වයේ නොයෙක් ස්වභාවික ව්‍යසන දක්නට ලැබෙනවා. හිටි ගමන් මිනිසුන් දස දහස් දෙනා මිය යනවා. පෙරදිගට වඩා බටහිර සමාජයට සිදුවන අනතුරු අධික යි.ඒ ඔවුන්ගේ අවිචාරවත් දිවි පැවැත්ම හේතු කොටගෙන ය. නමුත් පෙරදිග රටවල යහපත් සාරධර්ම ගුණධර්ම නිසා බටහිරට වඩා ආරක්‍ෂාවක් පවතිනවා.”ඒ වගේම අනාගතයේ පංච මහා ගංගාවෝ හිෙඳනවා. පංච මහා විල් හිෙඳනවා. මහා සාගරයේ දණවටක්, කරවටක් ජලය හිෙඳනවා. මහාද්වීප කලාප හඳුනා ගන්න තරම් අපහසු වෙනවා. සියලු ගහ කොල ඵල රහිත වෙනවා. අකුණු ගැසුවාට වැසි නොලැබෙනවා.මෙවැනි ප්‍රකාශයන් අනාගත සූත්‍රවල පැහැදිලි ව සටහන් වෙනවා.ඒ වගේම එදා කොසොල් රජු දුටු සිහින ගැන දැන් දැන් ප්‍රවෘත්ති පල වෙනවා. මිනිස් පරම ආයුෂ වසර 10 දක්වා අඩු වන බවත් ළාබාල දැරියන් මව් පදවිය ලබන බවත් එහි සඳහන්. ඒ බුදු දහමට අනුව ඇති කල්ප, ලෝක විනාශය යි.ඒ වගේම මෑත කාලීන පර්යේෂණ වාර්තා හි අරුම පුදුම දෑ සටහන්ව ඇත. එනම් පොළොව හාරා බැලීමේ දී කිසියම් විලාප හඬවල් ද සුසාන භූමි හා කළ පර්යේෂණවල භූතාත්ම ඡායාරූප ද සටහන් ගතව ඇත.මේ කලියුගය යි. කලියුගයේ දෑ බුදුන් වහන්සේ දුටු අයුරු විද්‍යාඥයන් දුටු අයුරුසහ විවිධ ආගමික නායකයන් ලෝක විනාශය දුටු අයුරු. පරිච්ඡේද 05 ක් ඔස්සේ මාතෘකා 80 ක් ලියැවී ඇත. ආදී වක්තෘවරුන් දුටු අනාගත ලෝකය, කලියුගයේ විපර්යාස, බුද්ධෝත්පාද ලෝක ධාතු, ලෝක විනාශය සහ ලෝක උත්පත්තිය සහ බුදු ඇස විදු ඇස සහ දෙව් ඇස යනුවෙනි. පිටු 350 කින් යුතු මෙම ග්‍රන්ථය සාහිත පොත් පියසෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>07</day>
    </date>
    <link>http://www.dinamina.lk/2011/12/07/_art.asp?fn=f1112075</link>
    <topic/>
    <author>රන්ජන් අමරරත්න</author>
    <content>මගේ මතකය නිවැරැදි නම්; - ඒ 1981 වසරේ වැහිබර දිනයෙක සන්ධ්‍යා කාලය යි. මන්දාරම සහිත මූසල අහස හීන් පොද වැස්සක් මුදා හැර තිබිණි. කැලණි සරසවි මානව - මානවිකාවෝ දෙතුන්සියයක් ‘ෆයිල් කවර’ හිසට තබාගෙන ම ලෙනින් ශාලාවට පිවිසිය හ.ඡේදනයකින් පසු කැමරාව දුර දර්ශනයකට මාරු වුවහොත්; තල්ගස් සහිත පිවිසුම් මාර්ගය දිගේ ඉදිරියට ඇදෙන හුරුබුහුටි කුඩා මනුෂ්‍යයෙකු දැකි ය හැකි ය. ඔහු විශාල ප්‍රමාණයේ කළු කුඩයක් ඉහළාගෙන කඩිසර ගමනින් ලෙනින් ශාලාව දෙසට ඇදී එයි.දේශනය :- ප්‍රබන්ධ කථාවේ මූලධර්ම හා ‘ග්‍රහණය’ නවකතාව දේශකයා :- ආචාර්ය චන්ද්‍රසිරි පල්ලියගුරු කාලය :- ප.ව. 4.00 – ප.ව. 5.00නියමිත වේලාවෙන් විනාඩි පහකට පසු; විශාල වේදිකාවේ දකුණු පස ප්‍රධාන මයික්‍රපෝනය ඉදිරිපිට ආචාර්ය පල්ලියගුරු පෙනී සිටී. ඔහුට තිබුණේ ඉතා ගැඹුරු - මායාකාරී හඬෙකි. එහෙත් ඔහුගේ චින්තනය ඒ හැටි ගැඹුරු නැති බවත්; අනුකරණයට දක්ෂ බවත්; දේශනය අවසන් වන මොහොතේ දී මට දැනිණි. ඉනික්බිති කිසිදු දිනෙක එතුමාගේ දේශනයකට සහභාගී නො වූයෙමි.අපගේ ශිෂ්‍ය ප්‍රජාව අතර අයින්ස්ටයින්ලා හිටියේ නැත. නිර්මාණශීලි තරුණ – තරුණියන් සිටියේ ද නැත. එවැන්නකු සිටියේ නම්; එතුමා ‘ග්‍රහණය’ නවකතාවේ කථා වින්‍යාසය, චරිත නිරූපණය, සිද්ධි නිරූපණය, භාෂා භාවිතය ගැන කරන ලද විග්‍රහය ප්‍රශ්න කිරීමකට ලක්වීමට ඉඩ තිබිණි. එවැන්නක් සිදුවූයේ නැත. එහි සිටියෝ ගිරවු හා බකමූණෝ ය. ගිරවු වනපොත් කරති. බකමූණෝ හුම්! හූම්! කියති.දැනට මහාචාර්ය පදවියක් දරන අප ගුරුතුමෝ නවකතා දෙකක් රචනා කර ඇති බව මගේ දැනීම ය. එකක් ‘වරද ඇතත්’ නම් කෙටි නවකතාව ය. අනෙක ‘සමාරෝපණය’ නම් දිග නවකතාව ය. මේ දෙක ම කිසිම කමකට නැති විගඩම්ය. උසස් නවකතාවකින් අපට ලද හැකි වින්දනය හා ප්‍රඥාව එම කබල් කතා දෙකින් ම ලද නො හැකි ය.නවකතා විචාරයේ දී කතුවරයාගේ අතීත සිද්ධීන් කුමකට දැ’යි කෙනකු ප්‍රශ්න කරන්නට පුළුවන. සාහිත්‍යය හා කලාව සමාජයීය අධ්‍යයනයක් ලෙස ගවේෂණය කරන විට කතුවරයාගේ අතීතය පමණක් නොව, සමාජයේ නව ප්‍රවණතා, දේශපාලන විචල්‍යතා, තාක්ෂණික වෙනස්කම් පමණක් නොව විචාරය නිර්මාණයක් බව ද සැලැකිල්ලට ගත යුතු ය.මේ විචාර සිද්ධාන්තය ජර්මනියෙන් ආරම්භ වී යුරෝපයෙහි පැතිර ගිය බවත්; අද අප්‍රිකානු, ලතින් අමෙරිකානු හා ඉන්දියානු සාහිත්‍යය තුළ එය පැළපැදියම් වී ඇති බවත් ලෝක සාහිත්‍යය ගැන අවබෝධයක් ඇති අය දනිති.මගේ මූලික අවධානය යොමු වන්නේ සමාරෝපණය නම් කබල් නවකතාව වෙත ය. මේ නවකතාව කියැවීමෙන් පසු පාඨක සිත්හි ඉතිරි වන දෙයක් නැත. කර්තෘවරයා කිසිදු ධ්වනියක් නැති භාෂා භාවිතයක් ඔස්සේ පවුලේ කතාවක් කියාගෙන යයි. මනුෂ්‍යත්වය පිළිබඳ වැටහීමක්, මානව සම්බන්ධතා පිළිබඳ හඳුනාගැනීමක් එහි නැත. මේ කතාව සුනාමිය මුල් කරගත් හුදු වාර්තාවෙකි. මීට වඩා අර්ථාන්විත සුනාමි වාර්තා මම කියවා ඇත්තෙමි.සුනාමියට හසු වූ මිනිසකු පසුව රෝහලේ දී සිහිය ලැබ සෙස්සන් විසින් හඳුනා ගනු ලැබේ. රෝගියා යම් මානසික කම්පනයක පසුවන අතර රඟපෑමක යෙදීමට ද වෑයම් කරයි. එම රංගනයේ අර්ථය නම්; අතීතය අමතක බව හැඟවීම ය. ඔහු තම බිරියට ද, දරුවන්ට ද, සෙසු ඥාතීන්ට ද, හිත – මිතුරු කැලට ද අතීතය අමතක බව හැඟවීමට වෑයම් කරයි.මෙබඳු වංචනික මිනිසකුගේ මානසික ගැටුම පල්ලියගුරු මහතා අතින් සජීවි ලෙස නිරූපණය වී නැත. ඔහුට එබඳු අත්දැකීම් නැති වන්නට පුළුවන. එහෙත් ඒ ගැන අධ්‍යයනයක් කිරීමේ අවකාශය ඔහුට තිබිණි. සාධාරණ ලෙස කතුවරයාගේ වගකීම ඉටු වී නැත.ප්‍රධාන චරිතයට ප්‍රශ්න දෙකක් තිබේ. එකක් නම්; තම බිරියගේ හැසිරීම් රටාව ය. ඇය සමාජශීලි ප්‍රභූ කාන්තාවෙකි. ඔහුට තම බිරිය පිළිබඳ කාම ඊර්ෂ්‍යාවක් පවතී. ඒ අතර ප්‍රධාන චරිතයට අමතරමග දී හමුවන උඩරට මැණිකේ බරපතළ ප්‍රශ්නාවලියක් මතු කරනු ලැබේ.ඔහු ඇයට උමතුවෙන් මෙන් ආදරය කරයි. ඈ මත්තේ ම තම ජීවිතය තක්සේරු කරයි. එහි දී දරුවන් පවා දෙවන තත්ත්වයට පත්වනු දැකිය හැකි ය.ලෙබනනයේ මහා පඬිවර ඛලීල් ජිබ්රාන් අපූරු කතාවක් කියා තිබේ. ඔහුට අනුව පරිකල්පනය නැතහොත් ප්‍රතිභාව මතුවන ප්‍රධාන මාර්ග දෙකක් තිබේ. පළමුවන්න සූක්ෂම බුද්ධිමත්භාවය යි. දෙවන්න උග්‍ර උමතුභාවය යි. මහාචාර්ය චන්ද්‍රසිරි පල්ලියගුරු මහතා මේ දෙවන මාර්ගය දිගේ ගමන් කොට සමාරෝපණය නම් කබල් නවකතාව ලියා ඇති බව පෙනේ. කතුවරයා ප්‍රේමයෙන් උමතු වී ඇති බවක් අපට හැඟේ. ඒ අනුව ම බොළඳ ප්‍රබන්ධයක් ගොතා ඇති බව ද අපට පෙනේ.සාර්ථක නවකතාවක් කියැවීමෙන් පසු අපට ඉතිරි වන දේ කුමක් ද? එය කලකිරීමේ තත්ත්වයක් විය හැකි ය. ජීවිතය පිළිබඳ අලුතෙන් සිතා බැලීමක් විය හැකි ය. උද්දාමයක් විය හැකි ය.ඇරිස්ටෝටල් මේ තත්ත්වය වෙනත් අයුරකින් විග්‍රහ කර තිබේ. භරතමුනි සේ ම ටෙරී ඊගල්ටන් වෙනත් අයුරකින් විග්‍රහ කර තිබේ. ඕනෑ ම සාර්ථක කෘතියක් කියැවීමෙන් පසු ජීවිතය හා මනුෂ්‍ය සම්බන්ධතා පිළිබඳ අලුතෙන් සිතා බලන්නට බුද්ධිමත් පාඨකයා පෙලඹෙනු ඇත. සමාරෝපණය කියැවීමෙන් පසු කිසිවක් ඉතිරි වන්නේ නැත. මට හැඟී ගියේ අපරාධෙ කාලය නාස්ති වූවා බඳු හැඟීමෙකි.ලෝකයේ විශිෂ්ට ම නවකතාවලින් උකහා ගත හැකි ආදර්ශයන් කවරේ ද? එම නවකතාවලින් හැදෑරිය යුතු ශිල්ප ධර්ම කවරේ ද? මේ ගැන විග්‍රහයක යෙදුහොත් ශ්‍රී ලංකාවේ සියලුම විශ්වවිද්‍යාලවල සිංහල අංශ අතිශය දුප්පත් ය. මීට වසර විසි ගණනකට පෙර ද දුප්පත් ය. අදත් දුප්පත් ය. අසල්වැසි ඉන්දියාවේ ප්‍රබන්ධ කථා කලාව ඉතා දියුණු තත්ත්වයක පවතී. ඒවා අධ්‍යයනය කිරීමට පාඨමාලාවක් මෙරට සිංහල අංශ තව ම නිර්මාණය කර නැත.ජාතක පොත, සද්ධර්ම රත්නාවලිය, බුත්සරණ , පූජාවලිය හදාරන අතර ම නූතන ප්‍රබන්ධ කතාව විශ්ව මට්ටමින් හැදෑරීමට අවස්ථාවක් අපගේ ශිෂ්‍යයනට ලබා දිය යුතු ය. අපේ විශ්වවිද්‍යාල තව ම ඊට සූදානම් නැත. එහි සිංහල අංශ එකතැන පල් වේ.‘සමාරෝපණය’ නම් නවකතාව පිළිබඳ ශාස්ත්‍රීය විග්‍රහයකට නොයා යුතුය යන්න මගේ අදහස ය. ඊට හේතුව නම්; නවකතාවක් ලෙස ගත් කළ එහි කිසිදු වටිනාකමක් නොමැති වීම ය. එහි ඇති සාහිත්‍යමය වටිනාකමක් නැත. එහි ඇති සමාජයීය වටිනාකමක් ද නැත. පල්ලියගුරු මහතා පවුලේ ප්‍රශ්නයක් විශේෂ සිදුවීමක් ද මුල් කරගෙන ඔහේ විස්තර කරගෙන යයි. අනුන්ගේ ඕපාදූප හොයන මෝඩ ගැහැනුනට මේ කතාව රසවත් වන්නට පුළුවන. එහෙත් කිසිදු බුද්ධිමත් පාඨකයකු මේ කතාව අගය නොකරනු ඇත.පල්ලියගුරු මහතා කතා රචකයකු ලෙස උඩුබැල්ලෙන් වැතිර විවිධ සිහින දකින්නට කැමැති ය. වඩාත් පැහැදිලි ව කිවහොත් සුන්දර ගැහැනුන් පිළිබඳ සිහින දකින්නට කැමැති ය. ‘වරද ඇතත්’ කතාවෙහි ද ‘ සමාරෝපණ ය” කතාවෙහි ද එම සත්‍යය දකින්නට ලැබේ. උඩුබැල්ලෙන් වැතිර දකින සිහින යථාර්ථයෙන් දුරස් ය. එබැවින් උඩුබැල්ල අතහැර කෙළින් සිට ප්‍රේමයෙන් උමතු නො වී සමාජයට දැනෙන - හැඟෙන නවකතාවක් ලියන ලෙස ගුරුතුමාගෙන් අපි ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112081</link>
    <topic>රාජ්‍ය සේවක සෞඛ්‍යයටරජයෙන් රු. කෝටි 110ක්</topic>
    <author>චින්තා රණසිංහ</author>
    <content>රාජ්‍ය සේවකයන් මිලියන 1.3 ක් පමණ හා ඔවුන්ගෙන් යැපෙන්නන්ගේ සෞඛ්‍ය රක්ෂණය වෙනුවෙන් මේ වසරේ රජය රුපියල් කෝටි 110 ක මුදලක් වැය කර තිබේ. මුදල් හා ක්‍රම සම්පාදන අමාත්‍යාංශය යටතේ වන ජාතික රක්ෂණ භාර අරමුදල මඟින් දිවයිනේ සියලුම රාජ්‍ය සේවකයන්ට ලබා දෙන “අග්‍රහාර සෞඛ්‍ය රක්ෂණය” යටතේ මේ රක්ෂණ ප්‍රතිලාභ ලබා දී තිබේ.මේ යටතේ හදිසි අනතුරු මරණ සඳහා රුපියල් මිලියන 95,394 ක්ද, රෝහල්ගත ප්‍රතිලාභ සඳහා රුපියල් මිලියන 121 ක්ද, හෘද සැත්කම් සඳහා රුපියල් මිලියන 5568 ක්ද උපැස් යුවල සඳහා රුපියල් මිලියන 169 ක්ද වශයෙන් විවිධ රක්ෂණ ප්‍රතිලාභ අග්‍රහාර රක්ෂණය යටතේ ලබා දී ඇත.ජනාධිපති මහින්ද රාජපක්ෂ මහතා 2006 වසරේ 28 වැනි පනත මඟින් දිවයිනේ සියලුම රාජ්‍ය සේවකයන් සඳහා සෞඛ්‍ය හා ජීවිත රක්ෂණ ක්‍රමවේදයක් ආරම්භ කිරීම වෙනුවෙන් ජාතික රක්ෂණ භාර අරමුදල ආරම්භ කළ බව එම අරමුදලේ සභාපති සේනක අබේගුණසේකර මහතා පැවැසීය.ජනාධිපතිතුමන්ගේ ප්‍රතිපත්තිය වන්නේ රජයේ ආයතන විකිණීම නොව ප්‍රවර්ධනය කිරීම බවද එහි ප්‍රතිඵලයක් ලෙස එවකට තුන් ලක්ෂ පනස් දහසක් පමණ වන රාජ්‍ය සේවකයන් අද හය ලක්ෂ පනස්දහස දක්වා සංඛ්‍යාත්මකව ඉහළ ගොස් ඇති බවද සභාපතිවරයා පැවැසීය.අග්‍රහාර සෞඛ්‍ය රක්ෂණ ප්‍රතිලාභ ලබා දීම සඳහා අරමුදල මඟින් හඳුන්වා දෙන නවතම “ඊ කාඩ්පත” රාජ්‍ය සේවකයින්ට ලබන මාසයේ ලබා දීම ආරම්භ කරන බවත්, ඕනෑම රජයේ හෝ පෞද්ගලික රෝහල්වලින් තම සෞඛ්‍ය ප්‍රතිලාභ ලබා ගැනීම සඳහා පැය 24 පුරා මේ විද්‍යුත් කාඩ්පත යොදාගත හැකි බවත් සභාපතිවරයා පැවැසීය.මාසික වාරිකය රුපියල් 75ක් වැනි ඉතා සුළු මුදලකට රාජ්‍ය සේවකයන් රක්ෂණය කරන ජාතික රක්ෂණ භාර අරමුදල යටතේ රාජ්‍ය සම්පත් හා දේපළ රක්ෂණය කිරීමේ වගකීම ද ඉටු කරන බවත් රුපියල් බිලියන 10ක් පමණ වන අරමුදල සතු වත්කම් ප්‍රමාණයට වඩා රක්ෂණ ප්‍රතිලාභ ලබා දෙන බවත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112082</link>
    <topic>ජනපතිට ඉන්දුනීසියාවේ දී උණුසුම් පිළිගැනීමක්</topic>
    <author>ඡායාරූපය:– සුදත් සිල්වා</author>
    <content>ඉන්දුනීසියාවේ දී පැවැත්වෙන හතරවැනි බාලි ප්‍රජාතන්ත්‍රීය සංසදය ඇමැතීම සඳහා ඊයේ (7) පෙරවරුවේ දිවයිනෙන් පිටත්ව ගිය ජනාධිපති මහින්ද රාජපක්ෂ මහතා සහ ශ්‍රී ලංකා දූත පිරිස ශ්‍රී ලංකා වේලාවෙන් පස්වරු හයට පමණ ඉන්දුනීසියාවේ බාලි නුරා රායි ජාත්‍යන්තර ගුවන් තොටුපළ වෙත ළඟා වූහ.ඉන්දුනීසියාවේ තරුණ හා ක්‍රීඩා කටයුතු ඇමැති අන්දි මලරන්ගන් මහතා බාලි පළාත් ආණ්ඩුකාරතුමන්, ත්‍රිවිධ හමුදා හා පොලිස් ප්‍රධානීන් සහ ඉන්දුනීසියාවේ ශ්‍රී ලංකා මහ කොමසාරිස් මේජර් ජනරාල් නන්ද මල්ලවාරච්චි මහතා සහ එම කාර්ය මණ්ඩලය විසින් ජනාධිපතිවරයා ඇතුළු දූත පිරිස පිළිගන්නා ලදී.මෙවර 4 වැනි බාලි ප්‍රජාතන්ත්‍රීය සංසදයේ තේමාව වන්නේ “වෙනස් වන ලෝකයේ ප්‍රජාතන්ත්‍රීය සහභාගීත්වය වර්ධනය කිරීම ප්‍රජාතන්ත්‍රික හඬට ප්‍රතිචාරාත්මක වීම” යන්නයි. එමෙන්ම ප්‍රජාතන්ත්‍රීය හඬට අදාළ කරුණුවලට ප්‍රතිචාරාත්මක වෙමින් ජනතා සහභාගීත්වය වැඩි කිරීමට මෙවර සංසදයේ දී උත්සාහ කෙරේ.විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත්, ඉන්දුනීසියාවේ ශ්‍රී ලංකා තානාපති මේජර් ජෙනරාල් නන්ද මල්ලවආරච්චි මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112083</link>
    <topic>2012 පෙළ පොත් සඳහා රු. කෝටි 300ක් වෙන් කිරීම ගැන ජනපතිට ප්‍රසාදය</topic>
    <author/>
    <content>2012 පෙළ පොත් සඳහා රුපියල් කෝටි 300 ක් අය වැයෙන් වෙන් කිරීම ගැන සමස්ත ලංකා ඉංග්‍රීසි ගුරු සංගමය ජනාධිපතිතුමාට ප්‍රසාදය පළ කර සිටී.සිංහල දෙමළ හා ඉංග්‍රීසි භාෂාවෙන් ලියැවුණු පොත් වර්ග හාරසිය තිස්පහක පිටපත් තුන්කෝටි හැත්තෑ ලක්ෂයක් වන සිසුන්ට මෙම මුදල වෙන් කර තිබේ.මෙම පෙළ පොත් බෙදාදීමේ වැඩසටහන නිසා සිසු දරුවන්ට හා දෙමව්පියන්ට ආර්ථික වශයෙන් සහන රැසක් ලැබෙන බවද ගුරු සංගමයේ ලේකම් ඇම්. ඒ. ස්ටැන්ලි පෙරේරා මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112084</link>
    <topic>රුසියාවේ ‘මූලික අධ්‍යයන පිළිබඳ ජාත්‍යන්තර සරසවියේ’උපාධි පිළිගැනෙන්නේ නැහැ</topic>
    <author>මහින්ද අලුත්ගෙදර</author>
    <content>උපාධියක් හෝ අධ්‍යයන තානාත්තරයක් පිරිනැමීම සඳහා රුසියාවේ, ශාන්ත පීටර්ස්බර්ග් නුවර පිහිටි ‘මුලික අධ්‍යයනයන් පිළිබඳ ජාත්‍යන්තර විශ්වවිද්‍යාලයට’ බලයක් නැතැයි රජය අවධාරණය කරයි.ඒ අනුව එම විශ්වවිද්‍යාලයෙන් පිරිනමන විද්‍යා උපාධි ආචාර්ය උපාධි හා මහාචාර්ය උපාධි එරට රජය මගින් නොපිළිගන්නා බව රුසියාවේ ශ්‍රී ලංකා තානාපති කාර්යාලය සඳහන් කරයි. මේ හේතුව මත රුසියාවේ උසස් අධ්‍යාපනය ලැබීමට අපේක්ෂා කරන ශ්‍රී ලාංකිකයන්ට ඒ සම්බන්ධයෙන් දැඩි අවධානයක් යොමු කරන ලෙසත් විමසිල්ලෙන් පසුවීම ඉතාම වැදගත් බවත් ශ්‍රී ලංකා තානාපති කාර්යාලය ජනතාවට දැනුම් දෙයි.උපාධියක් හෝ පශ්චාත් උපාධියක් ලබා ගැනීම සඳහා රුසියාවට යාමට ප්‍රථම විශ්වවිද්‍යාල ප්‍රතිපාදන කොමිසමෙන්, ශ්‍රී ලංකා වෛද්‍ය සභාවෙන් හෝ රුසියාවේ ශ්‍රී ලංකා තානාපති කාර්යාලයෙන් විමසන ලෙස එරට පිහිටි ශ්‍රී ලංකා තානාපති කාර්යාලය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112085</link>
    <topic>2011 දී නිවාස හතළිස් දහසක්ලබන වසරේ ඉලක්කය පනස් දහසක්</topic>
    <author>චන්දිමා එදිරිමාන්න</author>
    <content>2011 වසරේ දී අවම වශයෙන් නිවාස හතළිස් දහසක් ඉදි කිරීමේ ඉලක්කය සපුරා ගැනීමට හැකියාව ලැබුණු බව, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ලබන 2012 වසරේ දී නිවාස පනස් දහසක් ඉදිකිරීමේ ඉලක්කය කරා ගමන් කරන්නට බලාපොරොත්තු වන බව ද හෙතෙම අවධාරණය කළේ ය. 2011 වසරේ දී ක්‍රියාත්මක ජන සෙවණ නිවාස දශ ලක්‍ෂයේ ජාතික නිවාස හා ජනාවාස සංවර්ධන මෙහෙයුම යටතේ ජාතික නිවාස සංවර්ධන අධිකාරියත්, නාගරික ජනාවාස සංවර්ධන අධිකාරියත් එක්ව නිවාස 20,689 ක් ඉදි කිරීමේ කාර්යය සම්පූර්ණ කළ බව ද කීය.රාජ බැංකු හා සෙසු අමාත්‍යාංශ වන සංස්කෘතික කටයුතු අමාත්‍යාංශය, ආර්ථික සංවර්ධන අමාත්‍යාංශය, නැවත පදිංචි කිරීමේ අමාත්‍යාංශය, විදේශ සේවා නියුක්ති කාර්යාංශය, සෙවණ අරමුදල, හා අභ්‍යන්තර උත්පාදන සියල්ල එකතුව නිවාස හතළිස් දහසේ ඉලක්කයට ගිය බව ද කීය.රුපියල් මිලියන දස දහසකට වැඩි මුදලක් 2011 වසරේ දී නිවාස ඉදිකිරීම වෙනුවෙන් යෙද වූ බව ද විමල් වීරවංශ මහතා සඳහන් කළේ ය.ඊයේ (07) රජයේ ප්‍රවෘත්ති දෙපාර්තමේන්තුවේ දී පැවැති මාධ්‍ය හමුවට එක් වෙමින් ඇමැති විමල් වීරවංශ මහතා එම කරුණු අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112086</link>
    <topic>සරසවි සිසුනට විද්යුත් තැපෑලෙන්පැමිණිලි කිරීමට අවස්ථාව</topic>
    <author>අසේල කුරුළුවංශ හා සමන්ති වීරසේකර</author>
    <content>නවක වදයට ලක්වීම හෝ වෙනත් ඕනෑම කාරණාවක් සම්බන්ධව පැමිණ පැමිණිලි කළ නොහැකි නම් විදයුත් තැපෑල මගින් පැමිණිලි කිරීමට සිසුන්ට අවස්ථාව ඇති බව පේරාදෙණිය විශ්වවිද්‍යාලයේ උපකුලපති මහාචාර්ය එස්. බී. අබේකෝන් මහතා පවසයි.මේ වනවිට විදයුත් තැපෑල මගින් ලැබී ඇති පැමිණිලි සම්බන්ධයෙන් විමර්ශනය කැර අදාළ සිසුන්ට දඬුවම් ලබා දී ඇති බවද ඒ මහතා කීය. VC@pdu.ac.lkහෝ dvd@pdu.ac.lkයන විද්‍යුත් ලිපිය ඔස්සේ කුලපතිවරයාට හෝ උපකුලපතිවරයාට තම ගැටලු සිසුන්ට දැනුම් දිය හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112087</link>
    <topic>ඔයාමඩුව නව ඉන්ධන පිරවුම් හලේ දින පනහක ආදායම රු. කෝටියක්</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>අනුරාධපුර විවිධ සේවා සමුපකාර සමිතිය ඔයාමඩුව හන්දියේ විවෘත කළ ඉන්ධන පිරවුම් හලේ දින පනහක ඩීසල් සහ භූමිතෙල් අලෙවියෙන් රුපියල් කෝටියක ආදායමක් ලබා ගෙන තිබේ.උතුරු මැද පළාත් සමුපකාර අමාත්‍ය එච්. බී. සේමසිංහ මහතාගේ යෝජනාවක් අනුව විවෘත කළ මෙම ඉන්ධන පිරවුම් හලට පෙට්‍රල් ලබා දෙන ලෙසද ඉල්ලීම් කර ඇතැයි අමාත්‍යාංශ ලේකම් චන්ද්‍රා චන්ද්‍රදාස මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112088</link>
    <topic>රණවිරුවන්ට දේශීය වෛද්‍ය ප්‍රතිකාරලබාදීමේ නව වැඩපිළිවෙළක්</topic>
    <author>මානෙල් පුෂ්ප කුමාරි</author>
    <content>හමුදා කඳවුරුවල සිටින රණවිරුවන් සඳහා දේශීය වෛද්‍ය ප්‍රතිකාර ලබාදීමට දේශීය වෛද්‍ය අමාත්‍යාංශය පියවර ගෙන තිබේ. ඒ අනුව ඉකුත්දා රාගම රණවිරු සෙවණේ ප්‍රතිකාර ලබන රණවිරුවන් සඳහා ‘හෙළ වෙද ගෙදර’ විවෘත කෙරිණි.මේ සඳහා දේශීය වෛද්‍ය අමාත්‍යාංශයේ මූල්‍ය ප්‍රතිපාදන මත ඉදිකළ 33 වන හෙළ වෙද ගෙදර මෙය වන අතර, ඒ සඳහා රුපියල් ලක්ෂ 25ක පමණ මුදලක් වැයකර ඇත.මේ වන විට රාගම රණවිරු සෙවණේ නේවාසික පුනරුත්ථාපන ලාභීන් 150ක් පමණ ප්‍රතිකාර ලබන අතර, ඔවුන් සඳහා කැඩුම් බිඳුම් හා අනෙකුත් සර්වාංග රෝග සඳහා ප්‍රචලිත දේශීය වෛද්‍ය ක්‍රම මගින් ප්‍රතිකාර ලබාදීම මෙය පිහිටුවීමේ මූලික අරමුණ වී තිබේ.දශක තුනකට ආසන්න කාලයක් පැවති යුද්ධය අවසන් කිරීමට තම දිවි පරදුවට තබමින් නොබියව සටන් වැදුණු උදාර රණවිරුවන් සඳහා මෙවැනි හෙළ වෙද ගෙදරක් ලබාදීමට හැකිවීම භාග්‍යයක් ලෙස දේශීය වෛද්‍ය ඇමැති සාලින්ද දිසානායක මහතා මෙහි දී ප්‍රකාශ කළේය.රණවිරුවන් වෙනුවෙන් රාගම රණවිරු සෙවණේ පමණක් නොව, සියලුම හමුදා කඳවුරුවල දේශීය වෛද්‍ය ප්‍රතිකාර ලබාදීමේ වැඩපිළිවෙළක් ක්‍රියාත්මක කරන බව යුද හමුදා මාණ්ඩලික ප්‍රධානී මේජර් ජෙනරාල් ආර්. එම්. ඩී. රත්නායක මහතා පවසයි.මෙම අවස්ථාවට දේශීය වෛද්‍ය අමාත්‍යාංශයේ ලේකම් බන්දුල දහනායක, අතිරේක ලේකම් මල්කාන්ති ඒකනායක (පාලන), නිමල් සරණතිස්ස (සංවර්ධන), ආයුර්වේද කොමසාරිස් පාලිත වීරකෝන්, ආයුර්වේද සංස්ථා සභාපති සෝමවීර චන්ද්‍රසිරි, යුද හමුදා පුනරුත්ථාපන අධ්‍යක්ෂ මේජර් ජෙනරාල් ආර්. වී. සමරතුංග යන මහත්ම මහත්මීන් ඇතුළු හමුදා ප්‍රධානීන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n1112089</link>
    <topic>‘ගම නැගුම’ටරුපියල් මිලියන 50,368ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ගම්මාන 14000 ක් සංවර්ධනය කිරීමේ අරමුණින් පසුගිය 2006 වසරේදී ආරම්භ කළ “ගම නැඟුම” සංවර්ධන වැඩ සටහන වෙනුවෙන් මේ දක්වා රජය වෙන් කර තිබෙන මුදල රුපියල් මිලියන 50368 ක් බව ආර්ථික සංවර්ධන අමාත්‍යාංශය අවධාරණය කරයි.ජනාධිපති මහින්ද රාජපක්ෂ මහතාගේ සංකල්පයක් මත ඇරැඹි මේ වැඩ සටහන ආර්ථික සංවර්ධන ඇමැති බැසිල් රාජපක්ෂ මහතාගේ සෘජු අධීක්ෂණය යටතේ ක්‍රියාත්මක කෙරෙන අතර අද වන විට එයින් බලාපොරොත්තු වූ ප්‍රතිඵල අත්කර ගැනීමට හැකිවී තිබෙන බව ආර්ථික සංවර්ධන අමාත්‍යාංශයේ අතිරේක ලේකම් ආර්. ඒ. ඒ. කේ. රණවක මහතා සඳහන් කරයි.ගම නැඟුම වැඩසටහන ආරම්භයේදී (2006) ගම්මාන 119 ක් සංවර්ධනය කර තිබෙන අතර ඒ වෙනුවෙන් වෙන් කළ මුදල රුපියල් මිලියන 576 කි. ඊට අමතරව 2007 වසරේදී ගම්මාන 4000 ක් සංවර්ධනය වෙනුවෙන් රුපියල් මිලියන 982 ක්ද 2008 වර්ෂය වෙනුවෙන් රුපියල් මිලියන 10725 ක්ද වෙන් කර තිබෙන බව ඒ මහතා කියා සිටී.මේ අතර 2010 වසරේදී ක්‍රියාත්මක කළ ගම නැඟුම වැඩසටහන වෙනුවෙන් රුපියල් මිලියන 12947 ක් රජය වෙන් කර තිබෙන බවද මෙම වැඩසටහන හරහා වැඩිම මුදලක් වෙන් කරමින් 2011 වසර සඳහා රුපියල් මිලියන 13500 ක් වෙන් කළ බවද අතිරේක ලේකම්වරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120810</link>
    <topic>සා.පෙ සිසුන් ගේ හැඳුනුම් පත්ගැන SMS මඟින් දැනගන්න</topic>
    <author>පණ්ඩුක සමරසේකර</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයට පෙනී සිටින සිසුන්ගේ ජාතික හැඳුනුම්පත සකස් කර ඇති දැයි දැන ගැනීම සඳහා පුද්ගලයන් ලියා පදිංචි කිරීමේ දෙපාර්තමේන්තුවට කෙටි පණිවුඩයක් යැවීමෙන් ලබාගත හැකි බව පුද්ගලයන් ලියාපදිංචි කිරීමේ කොමසාරිස් ජගත් පී. විජේවීර මහතා පවසයි.RPD හිස්තැනක්  STS හිත්තැනක් අයදුම්පත් අංකය සඳහන් කර 1919 ට යැවීමෙන් මෙම තොරතුරු දැනගත හැකි බව විජේවීර මහතා ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120811</link>
    <topic>2011 අවසන් චන්ද්‍රග්‍රහණයඋඳුවප් පුන් පොහෝදා</topic>
    <author>උපාලි කරුණාරත්න සහපණ්ඩුක සමරසේකර</author>
    <content>මෙම වසරේ අවසන් චන්ද්‍රග්‍රහණය උඳුවප් පොහෝ දින (10) ශ්‍රී ලංකාවාසීන්ට දැක ගත හැකි බව නවීන තාක්ෂණය පිළිබඳ ආතර් සී. ක්ලාක් ආයතනය පවසයි. මෙය පූර්ණ චන්ද්‍රග්‍රහණයක් වන අතර එදින පස්වරු 5.03 ට මෙය ආරම්භ වී රාත්‍රී 11.00 ට අවසන් වේ.සූර්යග්‍රහණයක් නැරඹීමට ආරක්ෂක උපක්‍රම භාවිතා කළ යුතු වුවත් සාපේක්ෂව චන්ද්‍රග්‍රහණය පියවි ඇසින් නැරඹීමට හැක. මෙම චන්ද්‍රග්‍රහණයේ උපරිම අවස්ථාව එදින රාත්‍රි 8.02 ට දැක ගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120812</link>
    <topic>මුහුදු ප්‍රදේශවල වරින්වර තද සුළං</topic>
    <author>ශීලා උඩුවර</author>
    <content>යාපනය සිට පුත්තලම සහ කොළඹ හරහා හම්බන්තොටට අයත් මුහුදු ප්‍රදේශවල අදත් උදය වරුවේ විටින් විට පැයට කිලෝමීටර් 50ත් 75ත් අතර තද සුළං ඇතිවිය හැකි බැවින් ඒ පිළිබඳ අවධානයෙන් සිටින ලෙස කාලගුණ විද්‍යා දෙපාර්තමේන්තුව දන්වා සිටී.උතුරු දෙසින් හමන තද සුළං සමඟ එම මුහුදු ප්‍රදේශ රළුවන අතර අනිකුත් මුහුදු ප්‍රදේශවලට ද විටින් විට හමන තරමක තද සුළං ඇතිවන අතර එම මුහුදු ප්‍රදේශද තරමක් රළුවන බව එම දෙපාර්තමේන්තුව කියයි. නාවික හා ධීවර කටයුතුවල යෙදන්නන් මේ පිළිබඳ දැඩි අවධානය යොමු කළ යුතු බව ද දෙපාර්තමේන්තුව කියයි.ගොඩබිමට ද මෙය දැනෙන නමුත් හානිදායක තත්ත්වයක් ඇතිනොවන බව දෙපාර්තමේන්තුව කියයි. ඊශාන දිග මෝසම් සක්‍රිය වීමට පෙර මෙවැනි තද සුළං සහිත කාලගුණිත තත්ත්වයක් ඇතිවන බව එම දෙපාර්තමේන්තුව කියයි. මේ පිළිබඳව අදාළ ආයතන දැනුවත් කර ඇති බව ද දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120813</link>
    <topic>නගර හා ග්‍රාම නිර්මාණ (සංශෝධන) පනත් කෙටුම්පත ඉල්ලා අස්කර ගැනෙයි</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>නගර හා ග්‍රාම නිර්මාණ (සංශෝධන) පනත් කෙටුම්පත ආණ්ඩුව ඊයේ (07) ඉල්ලා අස්කර ගත්තේය.ශ්‍රේෂ්ඨාධිකරණ තීන්දුවට ප්‍රකාරව නගර හා ග්‍රාම නිර්මාණ (සංශෝධන) පනත් කෙටුම්පත ඉල්ලා අස්කර ගැනීමට ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේ අවසරය ඉල්ලා සිටියේය.ඇමැතිවරයාගේ ඉල්ලීමට සභාවේ අනුමැතිය හිමි විය. ආණ්ඩුක්‍රම ව්‍යවස්ථාවේ 120 ව්‍යවස්ථාව සමග කියවිය යුතු 123 වන ව්‍යවස්ථාව ප්‍රකාරව පනත් කෙටුම්පත පළාත් සභා ලැයිස්තුවේ දක්වා ඇති කරුණකට සම්බන්ධ බැවින් 154 (උ) (3) ව්‍යවස්ථාවෙහි දක්වා ඇති පරිදි සෑම පළාත් සභාවකටම යොමුනොකළහොත් එය නීතියක් බවට පත් නොවන බව කතානායකවරයා ඉකුත් සෙනසුරාදා පාර්ලිමේන්තුවට දැනුම් දුන්නේය.පනත් කෙටුම්පත ආණ්ඩුක්‍රම ව්‍යවස්ථාවේ විධිවිධානවලට අනුකූල නොවන පරිදි පාර්ලිමේන්තුවේ න්‍යාය පත්‍රයේ ඇතුළත් කොට ඇති බැවින් අධිකරණය කළින් ඉදිරිපත් කර ඇති සෙසු නෛතික තර්ක පිළිබඳ තීරණයක් ලබා නොදෙන බවද ශ්‍රේෂ්ඨාධිකරණ තීන්දුවේ දක්වා ඇතැයි ද කතානායකවරයා එදින නිවේදනය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120814</link>
    <topic>පොහොර සහනාධාරයෙන්නිෂ්පාදනය වැඩි වුණා</topic>
    <author/>
    <content>පොහොර සහනාධාරය ලබා දීම තුළින් නිෂ්පාදනය වැඩිවූ බව කෘෂිකර්ම ඇමැති මහින්ද යාපා අබේවර්ධන මහතා ඊයේ (07) පාර්ලිමේන්තුවේදී ප්‍රකාශ කළේය.පොහොර සහනාධාරය නිසා ලාභයක් ලැබුණු බවට රජයේ පුවත්පතක පළ වී තිබූ වාර්තාව නිවැරැදි කරමින් අබේවර්ධන මහතා එසේ කීය.කුරුණෑගල දිස්ත්‍රික් මන්ත්‍රී අශෝක අබේසිංහ මහතා මේ ගැන ඊයේ (07) පාර්ලිමේන්තුවේදී ප්‍රශ්නයක් මතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120815</link>
    <topic>භාරත ලක්ෂ්මන්ගේ ආධාරකරුවන්ට පහර දුන් දුමින්දගේ පිරිසකට ඇප</topic>
    <author>සිරන්ජනි කුමාරි</author>
    <content>පසුගිය ප්‍රාදේශීය සභා මැතිවරණය පැවැති වකවානුවේ දී පැවැති උත්සවයක දී භාරත ලක්ෂ්මන් ප්‍රේමචන්ද්‍ර මහතාගේ ආධාරකරුවන් පිරිසකට පහර දී තුවාල සිදු කිරීමේ සිද්ධියක් සම්බන්ධයෙන් මුල්ලේරියාව පොලිසිය විසින් කොළඹ මහේස්ත්‍රාත් අධිකරණයට ඉදිරිපත් කළ පාර්ලිමේන්තු මන්ත්‍රී දුමින්ද සිල්වා මහතාගේ ආධාරකරුවන් තිදෙනකු ඇප මත මුදා හැරීමට අංක හතරේ අතිරේක මහේස්ත්‍රාත්වරයා නියම කෙළේය.රුපියල් 1000 ක මුදල් හා ලක්ෂයක ශරීර ඇපයක් මත මුදා හැර සැකකරුවන්ට සාක්කිකරුවන්ට බලපෑම් නොකරන ලෙසත් එසේ කළහොත් ඇප අවලංගු කරන බවට මහේස්ත්‍රාත්වරයා අවවාද කෙළේය. ඊට අමතර සෑම මසකම අවසන් ඉරු දින 9 – 12 මුල්ලේරියා පොලිසියට වාර්තා කරන ලෙසට ද මහේස්ත්‍රාත්වරයා නියම කළේය.අධිකරණයට මෝසමක් මගින් සැකකරුවන් ඉදිරිපත් කළ මුල්ලේරියා පොලිසියේ පොලිස් පරීක්ෂක කොතලාවල මහතා පැවසුවේ මහත් පරිශ්‍රමයක් දරා පෙලිසිය මඟහැර සිටි සැකකරුවන් අත්අඩංගුවට ගත් බවය.මොවුන් ඇප මත මුදා හැරියොත් මහජන කැළඹීමක් සිදුවිය හැකි බවත් සිද්ධියට සම්බන්ධ තවත් එක් සැකකරුවකු අත්අඩංගුවට ගැනීමට නියමිත බවට පොලිසිය අධිකරණයට දැන්වීය.මෙහිදී සැකකරුවන් වෙනුවෙන් අධිකරණයට කරුණු දැක්වූ නීතිඥ ඉනෝකා ගමගේ මහත්මිය පැවසුවේ දැනුදු අධිකරණයට ආධාරකරුවන් පැමිණ ඇති බැවින් අත්අඩංගුවට ගැනීමට අවශ්‍ය පුද්ගලයා කවුරුන්දැයි අධීකරණයට පවසන ලෙසය.එහිදී පොලිසිය සංජය කුමාර නැමැත්තා අවශ්‍ය බව දැන්වූ අතර ඔහු නීතිඥවරිය මාර්ගයෙන් අධිකරණයට බාරවිය.චෝදනාව සනාථ විය හැකි චෝදනාවක් බවත් මෙම සිදුවීම සිදු වී බොහෝ කාලයක් ගතව ඇති බැවින් ඔවුන් ඇප මත මුදා හරින ලෙසට නීතිඥවරිය අධිකරණයෙන් ඉල්ලා සිටියාය.අදාළ කරුණු සළකා බැලූ මහේස්ත්‍රාත්වරයා චන්දන උදයංග කුමාර්, ශාන්ත කුමාර හා සංජය කුමාර යන සැකකරුවන් ඇප මත මුදා හැරිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120816</link>
    <topic>තිස් වසරක යුද්ධය අවසන් කිරීමටමාධ්‍යවේදීන් විශාල මෙහෙයක් ඉටුකළා</topic>
    <author>අනුර ප්‍රේමලාල්</author>
    <content>අනුන්ට ඇඟිලි දිගුකොට විවේචනය කිරීමට වඩා තමාගෙන් ඉටුවිය යුතු යුතුකම් හා වගකීම් පිළිබඳ සිතීම සඳහා ජනතාව තුළ නව ආකල්ප ගොඩ නැගීමට ජනමාධ්‍යයට විශාල කාර්ය භාරයක් ඉටු කළ හැකි යැයි ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න මහතා පෙන්වා දෙයි.ඒ මහතා මේ බව සඳහන් කළේ ඉකුත් (6) නුගේගොඩ ඵලදායිතා ලේකම් කාර්යාලයේ පැවැති ජනමාධ්‍ය වැඩමුළුවේ දී සමාරම්භක අවස්ථාවට සහභාගි වෙමිනි.එහිදී වැඩිදුරටත් කතා කළ සෙනෙවිරත්න මහතා ගී‍්‍රස් යකා සිද්ධියෙන් මේ රට කැළඹුවේ ජනමාධ්‍ය බවට කරුණු අනාවරණය කෙළේය. කෙනකු විනාශ කිරීමට හෝ නැංවීමට හැකි මාධ්‍ය රටේ සිදුවන මේ සීඝ්‍ර සංවර්ධන වේගවත් හා ක්‍රමවත් කිරීම සඳහා ඵලදායිතා ප්‍රවර්ධන අමාත්‍යාංශ මෙහෙයවීමෙන් ඵලදායිතා ලේකම් කාර්යාලය ක්‍රියාත්මක කරන මේ කාර්යන් පිළිබඳ ජනතාව දැනුවත් කරන්නැයි මාධ්‍යවේදීන්ගෙන් ඉල්ලුවේය.ජනාධිපති මහින්ද රාජපක්ෂ මහතාගේ නායකත්වයෙන් රණවිරුවන්ගේ කැපවීමෙන් මේ රටේ තිස් වසරක් පුරා පැවැති රට ආපස්සට තල්ලු කළ ඒ කාළකණ්ණි යුද්ධය අවසන් කිරීමට මාධ්‍යවේදීන් ද විශාල කාර්ය භාරයක් ඉටු කළ බව සිහිපත් කළ සෙනෙවිරත්න මහතා පසුගාමි අදහස්වලින් පොදු ජනතාව මුදවාගෙන ඒ ජනතාවට ඵලදායිතා සංකල්ප පිළිබඳ දැනුමක් ලබාදිය යුතු බව අවධාරණය කෙළේය. මේ ඵලදායිතා ප්‍රවර්ධන අමාත්‍යාංශ සියලුදෙනා දැනුවත් කිරීමේ සුවිශේෂ වැඩපිළිවෙලක් ආරම්භ කොට ඇතැයි දන්වා සිටියේය.මේ අවස්ථාවට ඵලදායිතා ප්‍රවර්ධන අමාත්‍යාංශයේ ලේකම් ඩබ්ලිව්. එම්. බන්දුසේන ඵලදායිතා ලේකම් කාර්යාලයේ අධ්‍යක්ෂ තිලකා ජයසුන්දර ඇතුළු එම ලේකම් කාර්යාලයේ නිලධාරි මහත්ම මහත්මීහු ද මාධ්‍ය ආයතන රැසක මාධ්‍යවේදී පිරිසක් ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120817</link>
    <topic>බස්නාහිර පළාත සංවර්ධනයටරුපියල් දස ලක්ෂ 15,085ක්</topic>
    <author/>
    <content>බස්නාහිර පළාතේ සංවර්ධන කටයුතු සඳහා මෙම වර්ෂය වෙනුවෙන් ආර්ථික සංවර්ධන අමාත්‍යාංශය මගින් රුපියල් දස ලක්ෂ 15085 ක මුදලක් ලැබී ඇති බව ප්‍රධාන ඇමැති ප්‍රසන්න රණතුංග මහතා පවසයි.මෙම මුදල් අතරින් රුපියල් දස ලක්ෂ 12732 ක් වැයකර පළාත් මාර්ග සංවර්ධනය කෙරේ. ග්‍රාමීය මාර්ග විදුලිය හා පානීය ජලය වෙනුවෙන් රුපියල් දස ලක්ෂ 534 ක් වැය කෙරේ. සුළු වාරිමාර්ග වෙනුවෙන් වෙන්කෙරෙන මුදල රුපියල් දස ලක්ෂ 640 කි. පාසල් වැසිකිළි ප්‍රතිසංස්කරණය සඳහා වෙන් කෙරෙන මුදල රුපියල් දස ලක්ෂ 533 කි.මාතෘ සායන සඳහා රුපියල් දස ලක්ෂ 427 ක් වැය කෙරෙන අතර පෙර පාසල් වෙනුවෙන් රුපියල් දස ලක්ෂ 36 ක්ද වෙළෙඳ පොළවල් සංවර්ධනය සඳහා රුපියල් දස ලක්ෂ 183 ක්ද වෙන්කෙරේ.මෙම සියලු සංවර්ධන ව්‍යාපෘති ක්‍රියාත්මක කරනුයේ ප්‍රධාන ඇමැතිවරයාගේ අධීක්ෂණය යටතේ පළාත් මාර්ග සංවර්ධන අධිකාරිය, කලාප අධ්‍යාපන කාර්යාල, පළාත් පාලන ආයතන, සෞඛ්‍ය කාර්යාල හා ප්‍රාදේශීය ලේකම් කාර්යාල විසිනි. ජාතිය ගොඩනැගීමේ බදු සහ මුද්දර ගාස්තු වශයෙන් රුපියල් දස ලක්ෂ 15360 ක් ලබාදීමට මුදල් කොමිෂන් සභාව එකඟ වී ඇති බවද ප්‍රධාන ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120818</link>
    <topic>රාවන්, වේලායුදම් චිත්‍රපට පිටපත් කර විකිණූ ජාවාරම්කරුවකුට 45,000ක දඩ</topic>
    <author>අසේල කුරුළුවංශ</author>
    <content>ජනප්‍රිය ඉන්දීය චිත්‍රපට දෙකක්වන රාවන් හා වේලායුධම් චිත්‍රපට පිටපත් කර විකිණීමේ සිද්ධියක් සම්බන්ධයෙන් මධ්‍යම පළාත් විශේෂ විමර්ශන අංශය මගින් අත්අඩංගුවට ගෙන අධිකරණයට ඉදිරිපත් කළ පුද්ගලයින් දෙදෙනෙකුට මහනුවර ප්‍රධාන මහේස්ත්‍රාත් එස්. යු. බී. කරල්ලියද්ද මහතා රුපියල් 45,000ක දඩයක් නියම කළේය.බුද්ධිමය දේපොල පනත යටතේ මොවුන් පොලිසිය මගින් අධිකරණයට ඉදිරිපත් කර තිබේ. මහනුවර තල්වත්ත ප්‍රදේශයේ අයකු රාවන් චිත්‍රපටයේ ව්‍යාජ පිටපත් 17 ක් සමගත් මහනුවර පේරාදෙණිය මාර්ගයේ වීඩියෝ ශාලා හිමියකු වේලායුධම් චිත්‍රපටයේ පිටපත් 20 ක් සමගද පොලිසිය අත්අඩංගුවට ගෙන ඇත.ල්වත්ත ප්‍රදේශයේදී අත්අඩංගුවට ගත් පුද්ගලයා චිත්‍රපට පිටපත් මුද්‍රණය කර මහා පරිමාණයෙන් බෙදා හරින අයකු බව පොලිස් පරීක්ෂණ මගින් අනාවරණය වී ඇත. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත මධ්‍යම පළාත් විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක එම්. ෆාරුක් මහතා ඇතුළු කණ්ඩායමක් මෙම වැටලීම සිදු කර තිබේ. රාවන් චිත්‍රපටයේ ඡායාරූප ඇතුළත් සීඩී පිටකවර 150ක්ද පොලිසිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120819</link>
    <topic>රෝසිගේ කොණ්ඩයඅස්වර්ට ප්‍රශ්නයක්</topic>
    <author/>
    <content>පාර්ලිමේන්තු මන්ත්‍රී ඒ. එච්. එම්. අස්වර් මහතා හැම විටම හැම දෙයක් ගැනම පාර්ලිමේන්තුව තුළ දැඩි අවධානයකින් සිටින මන්ත්‍රීවරයෙකි.ඊයේ පාර්ලිමේන්තුවේදී ඔහුට ප්‍රශ්නයක් වූයේ එජාප මන්ත්‍රීනි රෝසි සේනානායක මහත්මියගේ කොණ්ඩයයි. ගරු නියෝජ්‍ය සභාපතිතුමෙනි - රීති ප්‍රශ්නයක් සඳහා මා නැගී සිටිනවා. ගරු රෝසි සේනානායක මන්ත්‍රීතුමිය නිසි පරිදි ඇඳගෙන සභාවට ඇවිත් නෑ. කොණ්ඩය කඩාදාලා මේ ගරු සභාවට එන්න බැහැ. කොණ්ඩේ හොඳ ලස්සනට බැඳගෙන එන්න ඕනෑ. එදා සභාවට යනකොට අස්වර් මන්ත්‍රීවරයා මතුකළ රීති ප්‍රශ්නය එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120820</link>
    <topic>වැඩිදුර වාර්තාවක්ඉදිරිපත් කරන්න</topic>
    <author>මානෙල් පුෂ්ප කුමාරි</author>
    <content>ලක්බිම පුවත් පතේ කර්‍තෘවරයාට ඉකුත් දා පහරදීම සම්බන්ධයෙන් ලබන 12 වැනි දිනට වැඩිදුර වාර්තාවක් ඉදිරිපත් කරන ලෙස කොටුව මහෙස්ත්‍රාත් ලංකා ජයරත්න මෙනෙවිය පොලිසියට නියෝග කළාය.සිද්ධිය පිළිබඳ පරීක්‍ෂණ පවත්වන පොලිස් නිලධාරීන් කළ ඉල්ලීමක් සලකා බලමින් මහෙස්ත්‍රාත්වරිය එම නියෝගය කළාය.මේ සම්බන්ධයෙන් වගඋත්තරකරුට පොලිසියට පැමිණෙන ලෙස දැනුම් දීමක් කර ඇති අතර, එකී දැනුම් දීම පැහැර හැර ඇති බව පොලිසිය අධිකරණයට දැනුම් දුන්නේ ය.මේ පහරදීමට අදාළ සිදුවීම, සාදය පවත්වනු ලැබූ හෝටලයේ ආරක්‍ෂිත කැමරාවල පටිගත වී තිබේ දැයි පරීක්‍ෂාකර අදාළ වීඩියෝ පට ලබා ගැනීමට ක්‍රියා කරගෙන යන බව පොලිසිය අධිකරණයට වැඩිදුරටත් දැනුම් දුන්නේ ය. සිද්ධිය සම්බන්ධයෙන් පහර කෑමට සහ මරණීය තර්ජනයට ලක්වී ඇත්තේ” රාජ්පාල් මිලින්ද අබේනායක නමැත්තාය. මොහු රැකියාව වශයෙන් නීතිඥ වෘත්තියේද යෙදෙන බව වාර්තා වෙයි.නීතිඥ අශෝක සමරරත්න නමැත්තා සිද්ධියේ වගඋත්තරකරු වේ.ඉකුත් 03 වන දින නීතිඥ සංගමය මගින් කොල්ලුපිටිය ප්‍රධාන හෝටලයක සංවිධානය කර තිබූ සාදයකට මොවුන් සහභාගි වී සිටියදී ඇති වූ බහින් බස්වීමක් නිසා මෙය සිදු වී ඇති බව අනාවරණය වෙයි.සිද්ධියේදී පහර කෑමට ලක් වූ කතුවරයාගේ හිසේ වේදනාවක් ඇති වූ බැවින් ඔහු කොළඹ ජාතික රෝහලට ඇතුළත්ව දැනට එහි නේවාසික ප්‍රතිකාර ලබමින් සිටින බව පොලිසිය මගින් අධිකරණයට වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=n11120821</link>
    <topic>‘අලි හානි’ රක්ෂණයකටරජයට යෝජනාවක්</topic>
    <author>චින්තා රණසිංහ</author>
    <content>වන අලින්ගෙන් සිදු වන හානි පූර්ණය කිරීම සඳහා නව රක්ෂණ ක්‍රමවේදයක් හඳුන්වාදීමට ජාතික රක්ෂණ භාර අරමුදල රජයට යෝජනා කර තිබේ.වන අලින්ගෙන් සාමාන්‍ය ජනතාවට සිදුවන හානියට වන්දි ලබා දීම සඳහා වන ජීවී අමාත්‍යාංශය යටතේ ක්‍රියාත්මක කරන වැඩපිළිවෙළ වඩාත් විධිමත් කිරීම වෙනුවෙන් ජාතික රක්ෂණ භාර අරමුදල මේ රක්ෂණ ක්‍රමය හඳුන්වා දීමට යෝජනා කළ බව එම අරමුදලේ සභාපති සේනක අබේගුණසේකර මහතා පවසයි.මේ වන අලි උවදුර හේතුවෙන් නිරන්තර පීඩාවට පත් වන උතුරු හා නැෙඟනහිර ප්‍රදේශ ඇතුළු දිවයිනේ සියලුම ගොවි මහතුන්ගේ වගා සහ දේපළ හානිය වෙනුවෙන් විශේෂ අවධානයක් යොමු විය යුතු බවත්, වන අලි රජයේ සම්පතක් වන බැවින් ඉන් සිදුවන හානිය සඳහා වන්දි ලබා දීමත් ජීවිත හා දේපළ රක්ෂණය කිරීමේ වගකීම රජය බාර ගත යුතු බවත් ඒ මහතා කීය.වන ජීවී හා ගොවිජන ඇමැති එස්.එම්. චන්ද්‍රසේන මහතා ප්‍රමුඛ නිලධාරීන් සමඟ මේ සම්බන්ධයෙන් ලබන 15 වැනි දින දීර්ඝ ලෙස සාකච්ඡා කොට කඩිනමින් මේ රක්ෂණ ක්‍රමවේදය ලබාදීමට කටයුතු කරන බවත් ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112081</link>
    <topic>දැදිගම උඩුකුඹුර මාර්ගයසංවර්ධනයට මුල්ගල තබයි</topic>
    <author/>
    <content>ජනාධිපති මහින්ද රාජපක්ෂ මැතිතුමාගේ දෙවැනි පදවිප්‍රාප්තියේ දෙවැනි වසරට පියවර තැබීම වෙනුවෙන් සහ ජනපති ජන්ම දින සැමරුම් සතිය වෙනුවෙන් දැදිගම මැතිවරණ කොට්ඨාසයේ දැදිගම ජයලත් කන්ද හරහා උඩුකුඹුර මාර්ගය මෙන්ම දැදිගම ප්‍රාථමික විද්‍යාලයේ ප්‍රවේශ මාර්ගයද වන එම මාර්ගය සංවර්ධනය කිරීම සඳහා සබරගමුව පළාත් සභා මන්ත්‍රි උදයකාන්ත ගුණතිලක මහතාගේ ප්‍රධානත්වයෙන් වැඩ ආරම්භ කිරීම සඳහා මුල්ගල තැබිණි.මෙම අවස්ථාවට වරකාපොළ ප්‍රාදේශීය සභාවේ උප සභාපති නිමල් රණතුංග , ප්‍රාදේශීය සභා මන්ත්‍රි ධනුෂ්ක පියුෂාන් රණතුංග හා ගලිගමුව ප්‍රාදේශීය සභාවේ මන්ත්‍රි අජිත් චූලරත්න යන මහත්වරු ඇතුළු දැදිගම ප්‍රාථමික විද්‍යාලයේ විදුහල්පති තුමා ආචාර්ය මණ්ඩලය, මවුපියන්, ප්‍රදේශවාසීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112082</link>
    <topic>හොරණ දොන් පේද්‍රික් මහ විදුහලේගුරුවරුන් තිදෙනකුට ජනාධිපති සම්මාන</topic>
    <author/>
    <content>2011 වර්ෂයේ දිවයිනේ දක්ෂතම ගුරුවරුන් තෝරා ජනාධිපති සම්මාන ලබාදීමේ ගුරු ප්‍රතිභා ප්‍රභා ප්‍රණාම වැඩසටහන යටතේ හොරණ අධ්‍යාපන කලාපයේ දක්ෂතම ගුරුවරුන් 25 දෙනකුට ජනාධිපති සම්මාන හිමි විය.මෙම සම්මාන අතුරින් හොරණ දොන් පේද්‍රික් මහා විද්‍යාලයේ ගුරුවරුන් තිදෙනකුට ජනාධිපති සම්මාන ලැබුණු අතර, එම සම්මාන ලැබූ ගුරුවරුන් තිදෙනා අගැයීමේ හා තිළිණ ප්‍රදානය කිරීමේ විශේෂ වැඩසටහනක් විද්‍යාලයීය ආදි ශිෂ්‍ය සංගමය මගින් පසුගියදා සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112083</link>
    <topic>යුද හමුදා සෙබළකු ලෙස පෙනී සිටිසැකකරුවකු මීගමුවේ දී අත්අඩංගුවට</topic>
    <author>කොච්චිකඩේ විශේෂ – ඩී. මිහිදුකුල</author>
    <content>යුද හමුදා සේවයේ නොමැතිව හමුදා සෙබළෙකු වශයෙන් ලැබිය හැකි නිල වරප්‍රසාද වංචා සහගත ලෙස ලබාගැනීමට තැත්කළේ යැයි කියන තැනැත්තෙකු රු. 10000 ක මුදල් ඇප හා ලක්‍ෂ 2 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස මුදාහැරීමට නියෝග ලැබුවේ පූජාගොඩ ගොඩමුන්න තලාතුඔය පදිංචි තැනැත්තෙකි.මොහු යුද හමුදාවට බැඳී මූලික පුහුණුව ලබා ඇත. පසුව සේවයට ගොස් නැත. කුලියාපිටියේ සිට මීගමුවට පැමිණෙන බස් රථයක ඉදිරි පා පුවරුවේ නැඟ සැකකරු පැමිණෙමින් සිටියදී මීගමුව බස් නැවතුම්පොළෙන් බැස ඇත.මීගමුව පොලිසියේ නිලධාරීහු ඔහුගෙන් ප්‍රශ්න කරන විට යුද හමුදා නිල ඇඳුමෙන් සැරසී බස් රථයක ගමන් කරන විට ප්‍රවේශ පත්‍ර ගැනීමට අවශ්‍ය නොවන බැවින් තමා සන්තකයේ තිබූ නිල ඇඳුම දමාගෙන බසයෙන් ගමන් කළ බව ඔහු පොලිසියට පවසා තිබේ.මීගමුව පොලිසියේ උප පොලිස් පරීක්‍ෂක රංජිත් මහතා සැකකරු අධිකරණයට ඉදිරිපත් කර පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112084</link>
    <topic>සුදු කොඩි බැඳී නැහැවෙයි උණු කඳුළු දියේකිම පොඩි පුතේ තනිවම සුරලොවට ගියේ</topic>
    <author>කුරුවිට සමූහ – රූපිකා කේ. බණ්ඩාර</author>
    <content>නිවසෙහි දෝරේ ගැලූ සතුට යළි නොඑන්නටම පලා ගොසිනි. සියල්ලන්ට උරුමව ඇත්තේ නොසිඳෙන කඳුළු වැලකි. සුරතල් වදන් කියමින් ගේ පුරා දුව පැන දඟකාරකම් කළ එකම “චූටි පුතු” වැලි ලොරියක සැඟවුණු මාරයා රැගෙන ගොස් තිබේ.කුරුවිට – උඩකඩ පාර, දෙල්ගමුව පිහිටි එම නිවෙසට අප යන විට සිඟිති දරුවාගේ දේහය ගෙනවිත් නොතිබිණි ඥාති හිතවතුන්, අසල්වැසියන් නිවෙසට එක්රොක් වී ශෝකය බෙදා ගනිමින් සිටිති. තවත් පිරිසක් ගම්මානය පුරා ශෝකයේ සංකේතයක් ලෙස සුදෝ සුදු කොඩිවැල් අදිති. බැනර් එල්ලති.ඉදිරියට කළ යුතු දෑ පිළිබඳව කතිකා කරති. ගල්ලිඳආරච්චිගේ රුසිරු ප්‍රභාෂ් යසුන්දර තුන් හැවිරිදි දරුවා මරු වසඟයට ගොස් ඇත්තේ වැලි පටවා ගත් ලොරියක ගැටීමෙනි. ඒ ඉකුත් 25 දිනදාය. මාපියනට සිටි එකම දරුවා මෙසේ අකල් මරණයට පත්වීමේ වේදනාව කෙසේ නම් දරාගන්නද?රූපිකා චන්ද්‍රාණි සහ උපුල් නිශාන්ත රුසිරුගේ මවුපියන්ය. උපුල් නිශාන්ත මහතා පෞද්ගලික මාධ්‍ය ආයතනයක ඡායාරූප ශිල්පියෙකි. ප්‍රේම සබඳතාවක් මත මේ දෙදෙනා යුග දිවියට පත්ව ඇත්තේ මීට වසර 10 ට පමණ පෙරය. මේ සොඳුරු කැදැල්ලට කිරිකැටියකු එනතුරු වසර 7 ක් පමණ බලා සිටින්නට මේ දෙපළට සිදුවිය. උත්තරීතර මව්පිය පදවි ලබා දෙමින් රුසිරු පුතු කැදැල්ලට එක්වූයේ මීට වසර 3 ට පෙරය.පුතුගේ වියෝවෙන් කම්පාවට පත්ව සිටින මව විටින් විට සිහිසුන් වන්නීය. දරුවාගේ අත්තම්මා ද පත්ව ඇත්තේ මහත් කම්පනයකටය. පියා, සීයා හා ඥාතීන් දේහය රැගෙන ඒමට රත්නපුර රෝහලට ගොසිනි. පවුලේ ඥාතිවරියක් වූ එස්. ඒ. ආරියවතී මහත්මිය සිද්ධිය පිළිබඳව අපට පැවසුවේ හඬා වැලපෙමිනි.මියගොස් ඉන්නේ මගේ අක්කාගේ දුවගෙ එකම දරුවා. දුවයි, පුතයි, දරුවයි පදිංචිවෙලා ඉන්නේ නාරාහේන්පිට නිවසකයි. ඒ පුතාගේ රැකියාවට යාමට පහසු නිසා. මේ පුතාගේ මහගෙදරයි. මේ තුන්දෙනා දැනට සති 2 කට පෙරයි මෙහාට ආවෙ. චූටි පුතාගේ උපන් දිනේ තිබුණේ 24 දිනයි.ඒ වෙනුවෙන් ගිය සෙනසුරාදා කිරි අම්මලාගේ දානයක් දුන්නා. කිරි දානෙකට ගෙනාව පත්තිනි දේව රූපය අමතක වීම නිසා එය ගෙනිහින් දීමට ගලහිටියට ගිහින් ආපසු එන විටයි මේ අනතුර වෙලා තිබෙන්නේ” යි පැවසූ ඇය ද ඉකිබින්ඳාය.ඇය පවසන පරිදි දරුවාත්, මවත්, සීයාත් ත්‍රිරෝද රථයෙන් ආපසු එන අතරතුරදී රාත්‍රී 7.40 ට පමණ කඳන්ගොඩ, කිලෝමීටර් 84 කණුව අසල පාරේ වම්පස ත්‍රිරෝද රථය නතර කර ඇත්තේ ආප්ප ගැනීමට යාමටයි. දරුවා ත්‍රිරෝද රියේ සිටියදී පියාට දරුවා බලන ලෙස පවසා දරුවාගේ මව පාරේ දකුණුපස පිහිටි හෝටලයට ආප්ප ගැනීමට ගොස් ඇත.ආප්ප ටිකත් රැගෙන හෝටලයෙන් එළියට බසිද්දීම “අනේ මොකටද පුතේ අපට ආප්ප... මේ” කියමින් දරුවා දෑතින් ඔසවාගෙන සීයා කෑ ගසා තිබේ. දරුවා ද ත්‍රිරෝද රියේ සිට තම මව පසුපස පාර හරහා යාම නිසා ඒ අවස්ථාවේ පැමිණි වැලි පටවාගත් ලොරියක ගැටීමෙන් බරපතළ තුවාල ලැබීම නිසා මරණය සිදු වී ඇති බව පොලිස් පරීක්‍ෂණවල දැක්වේ.දරුවා දෑතින් ගත් මව ඒ අසලම වෛද්‍ය මධ්‍යස්ථානයක් පවත්වාගෙන යන වෛද්‍යවරයකු වෙත ගොස් දරුවා බේරා දෙන ලෙස ඉල්ලමින් විලාප නඟද්දී ඒ අසල තිබූ වෙනත් ත්‍රිරෝද රියක නංවා මේ පිරිස ඉක්මනින් රෝහල කරා එවීමට කටයුතු කර ඇත.දරුවා ඔසවාගෙන රත්නපුර රෝහලේ එහා මෙහා දුවමින් විලාප නැඟූ® ඇය අස්වැසීමට විශාල ප්‍රයත්නයක් දැරීමට රෝහල් කාර්ය මණ්ඩලයට සිදු වූ බව ඥාතීහු පැවසූහ. අනතුර නිසා පිටතට නෙරාවිත් තිබූ ශරීර කොටස් ඇතුළට දමා මසා ළමයා සනීප කර දෙන ලෙස ඇය අයදිමින් සිටි බව ද නිවැසියෝ අපට පැවසූහ.දරුවා ඔසවාගෙන යාමේදී තැවරුණු ලේ සහිත ඇඳුම් පිටින්ම ඇය තවමත් සිටින්නීය. ළමයාගේ සුවඳ තිබෙන බව පවසමින් “ඕඩිකොලොන්” බෝතලය ඇල්ලීමටවත් නොදෙන බව ද ඥාතීහු පැවසූහ.අනතුර සිදුකළ බවට සැක කෙරෙන රත්නපුර සිට ධාවනය වූ ලොරි රථය හා රියැදුරු මිල්ලවිටිය ප්‍රදේශයේදී අත්අඩංගුවට ගෙන තිබේ. කුරුවිට පොලිස් ස්ථානාධිපති පො. ප. ආර්. පී. සිරිවර්ධන මහතාගේ උපදෙස් පිට පො. සැ. 1673 කරුණාදාස මහතා පරීක්‍ෂණ මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112085</link>
    <topic>පැනැස චාරිකා ජංගම සේවයෙන් ඇල්පිටියේ ජනතා ගැටලුවලට විසැඳුම්</topic>
    <author>සටහන හිනිදුම විශේෂ ප්‍රභාත් විතානාච්චි</author>
    <content>දකුණු පළාත් සභාවේ නියෝජ්‍ය සභාපති චම්ලි විතානාච්චි මැතිතුමාගේ අදහස් අනුව ක්‍රියාත්මක පැනැස චාරිකාව 2011 ප්‍රාදේශීය ජංගම සේවය ඇල්පිටිය අමුගොඩ මහා විද්‍යාලයේදී පැවැත්විණි.මෙම කාර්යය ප්‍රදේශයේ දිළිඳු ජනතාවට විශාල අස්වැසිල්ලක් වී ඇත.දකුණු පළාතේ රාජ්‍ය ආයතන මෙම වැඩසටහනට සම්බන්ධ වන අතර මෙදින රජයේ නිලධාරීන් හැටකට අධික පිරිසක් ද සහභාගි වූහ.ඉඩම්, වාරිමාර්ග, තේ, රබර්, පොල්, අපනයන බෝග, නිවාස, සමාජසේවා, ජාතික හැඳුනුම්පත් ආදී ක්ෂේත්‍රවල ගැටලු එම ස්ථානයේදීම නිරාකරණය කළ අතර, අක්ෂි දන්ත, බෝනොවන රෝග, සුවනාරි ආදී වෛද්‍ය සායන සමඟ බටහිර හා ආයුර්වේද ප්‍රතිකාර ද මෙහි දී සිදු කෙරිණි.මෙම වැඩසටහන මාසයකට වරක් ගාල්ල දිස්ත්‍රික්කයේ පවත්වන අතර පසුගිය වැඩසටහන දී රෝගීන් හයසීයකට අධික ප්‍රමාණයක් පැමිණ ඇත.වැඩසටහන් නිර්මාතෘ දකුණු පළාත් සභාවේ නියෝජ්‍ය සභාපති, චම්ලි විතානාච්චි මහතා මෙසේ පැවසීය.ගම්බද බෙහෙත් ගන්න මුදල් නැති අය ඉන්නවා. ඒ වගේම ලෙඩ රෝග ගැන, හැඳුනුම් පත් ලබාගැනීම ආදිය ගැන අවබෝධයක් නැතුව ඉන්න අය ඉන්නවා. ඒ නිසා මේ සියලුම දෙනාටම එකම තැනකින් තම ගැටලු විසඳීමට තමයි මෙම වැඩසටහන ආරම්භ කළේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112086</link>
    <topic>බුත්තල රජ මාවතේ 15 කණුව ප්‍රදේශයේඅලි වැට කඩා වැටී වසර දෙකයි</topic>
    <author>සටහන හා ඡායාරූප මොනරාගල සමූහ කේ. බී. රත්නායක</author>
    <content>බුත්තල රජ මාවතේ පහළොවේ කණුව ප්‍රදේශයේ ගම්වාසීන් වන අලි උවදුරෙන් ගලවා ගැනීම සඳහා ඉදිකරන ලද විදුලි වැට කඩා වැටී වසර දෙකක පමණ කාලයක් ගතවී ඇත. මේ නිසා වන අලින් නැවතත් ගම්වැදීමට පටන් ගෙන ඇතැයි පහළොවේ කණුව ප්‍රදේශවාසීහු “දිනමිණ” ට පැවසූහ.ගම්වාසීන්ගේ ශ්‍රමයෙන් කිලෝමීටර් හයක් පමණ දුරට ඉදිකළ මේ විදුලි වැටට විදුලි බලය නොදීම නිසා මේ තත්ත්වය උදා වී තිබේ.මේ නිසා පහළොවේ කණුව, දාසයේ කණුව, දාහතේ කණුව, බුදුගල්ලෙන ආදී ප්‍රදේශවල ගොවි පවුල් අටසීයක් පමණ වන අලි උවදුරට ගොදුරු වී සිටිති.මේ පිළිබඳ අදහස් දැක්වූ බුත්තල රජ මාවතේ පහළොවේ කණුවේ පදිංචි ජී. පී. ආරියසේන ගොවිමහතා මෙසේ කීය.මේ ප්‍රදේශය යාල ජාතික වනෝද්‍යානයට ආසන්නයේ තිබෙන නිසා වන අලින් දිනපතාම ගමට එනවා. දැනට නිවාස කීපයකටම පහර දීලා කඩා දමලා. පුද්ගලයින් තුන්දෙනකු පමණ අලින්ට බිලිවූවා. වසර දෙකකට පමණ පෙරදී ගමේ අය මාස ගණනාවක් විදුලි වැට හදන්න වෙහෙසුණා. එහෙත් විදුලි වැටට විදුලි බලය දුන්නේ නෑ.මේ නිසා වැට අලි කඩා දැම්මා. දිනක් අඳුර වැටීගෙන එද්දී මම බයිසිකලය පැදගෙන ආවා. වංගුවේ දී මගේ බයිසිකලය අලියකුගේ හැපුණා. බයිසිකලය දමා දිව්වා.අපි දරුවන් සමඟ ඉන්නේ බයෙන්. විදුලි වැට යළි ගොඩනඟා විදුලි බලය සපයා දී අපට ආරක්‍ෂාව දෙන්න ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112087</link>
    <topic>දැදුරුඔය වේල්ල අසල පැළ දහස් ගණනක් සිටුවති</topic>
    <author>සටහන හා ඡායාරූපය පොල්ගහවෙල සමූහ තිලකරත්න ලියනපටබැඳි</author>
    <content>දැදුරුඔය ජලාශයේ වේල්ල අසල භූමියේ පැළ දහස් ගණනක් සිටුවීමේ රුක් රෝපණ ව්‍යාපෘතියක් ක්‍රියාත්මක කරන ලදී.ප්‍රදේශයේ දේශපාලන නායකත්වය, රාජ්‍ය නිලධාරීන්, පාසල් සිසුන් ඇතුළු ප්‍රජාවගේ සහායත්වයෙන් මෙම දැවැන්ත රුක් රෝපණ ව්‍යාපෘතිය ආරම්භ කරන ලදී.දැදුරුඔය ජලාශ ව්‍යාපෘතිය යථාර්තයක් බවට පත් කළේ වත්මන් ජනපති මහින්ද රාජපක්ෂ මහතාගේ රජයයි.ජලාශයේ අවසන් ඉදිකිරීම 2012 වර්ෂයේදී සිදුකිරීමට නියමිතය. ජලාශය ඉදිකිරීමට සමගාමීව අසල ප්‍රදේශය සුන්දර කිරීමේ අරමුණින් යුතුව පැළ රෝපණය සිදුකරන ලදී.වන සංරක්ෂණ දෙපාර්තමේන්තුවෙන් පැළ ලබාදෙන ලදී. පාසලන් ළමයින්ද සම්බන්ධ කරගෙන සිදු කරන ලද මෙම කටයුත්ත ඉදිරියටත් සිදුකරන බව බලධාරීහු සඳහන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=r1112088</link>
    <topic>කෙරදේවෙල ගොවිජන සේවාමධ්‍යස්ථානය පාළුවට ගිහින්</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>අම්බලන්ගොඩ මැතිවරණ බලප්‍රදේශයේ කෙරදේවෙල ගොවිජන සේවා මධ්‍යස්ථානයෙන් සිදුවන සේවය ප්‍රමාණවත් නොවන බව ගොවීහු පවසති.ගොවිජන සේවා මධ්‍යස්ථානය පිහිටි ඉඩම පාලු අම්බලමක් ලෙස කිසිම වගාවක් දක්නට නොමැත.කාන්තා නායකත්වය යටතේ පාලනය වන ගොවිජන සේවා මධ්‍යස්ථානයේ සේවා පහසුකර ගැනීම සඳහා රජයෙන් ලබාදී ඇති ට්‍රැක්ටරය හා ටේලරය දිරාපත් වෙමින් ආයතනයේ පසුපස දමා ඇත.මේ ගොවිජන සේවා මධ්‍යස්ථානය අයත් පළාත් පාලන බල පෙදෙස වන්නේ බද්දේගම ප්‍රා/සභා බල පෙදෙස වන අතර බද්දේගම ප්‍රා/ලේකම් කාර්යාලයේ පරිපාලනයට යටත්ව පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112081</link>
    <topic>පුහුණුකරුගෙන්සචින්ටකම්මුල් පහරක්</topic>
    <author>වර්නන් ගුණසේකර (විදෙස් පුවත් ඇසුරෙනි)</author>
    <content>ඉන්දියාවේ සුපිරි පිතිකරු සචින් ටෙන්ඩුල්කාර් ට ජගත් ක්‍රිකට් ක්ෂේත්‍රයේ විශිෂ්ට ක්‍රීඩකයෙකු වීමට මං විවර කළ ඔහුගේ පුහුණුකරු රාමාකාන්ට් අක්රිකාර් පසුගියදා 79 වැනි වියට පා තැබීය.ඒ නිමිත්තෙන් පැවැති උපන්දින උත්සවයේදී ඔහු විසින් මෙතෙක් සඟවා ගෙන සිටි ටෙන්ඩුල්කාර් පිළිබඳ රහසක් ප්‍රසිද්ධියට පත්විණි.පුහුණු කඳවුරක් පැවැත්වීම සඳහා ඩුබායි රාජ්‍යයට පැමිණි අවස්ථාවකදී අක්රිකාර්, ටෙන්ඩුල්කාර්ගේ සාර්ථකත්වය පිටුපස ඇති රහස වන්නේ ලකුණු ලබා ගැනීමට ඔහු තුළ තිබූ බලවත් ආශාව බව කියා තිබේ. එහෙත් ඔහු අනාවරණය නොකළ දෙය වූයේ එම ආශාව ටෙන්ඩුල්කාර්ගේ සිතට කාවැද්දීම සඳහා වෙහෙස වී වැඩ කිරීමේ වැදගත්කම ඔහුට වටහා දීම පිණිස අක්රිකාර් ඔහුගේ ජනපි‍්‍රය ශිෂ්‍යයාට තදින් පහර දීම පිළිබඳවය.අක්රිකාර් මෙතෙක් රහසක්ව තබා ගෙන සිටි ඒ සිද්ධිය, ඔහුගේ උපන්දිනය සැමරීම පිණිස බන්ද්‍රා හි මහාරාස්ත්‍ර ක්‍රිකට් සංගම් කාර්යාලයේ පැවැති උත්සවයකදී ටෙන්ඩුල්කාර් විසින් ම හෙළි කර තිබේ.සිද්ධිය විස්තර කරමින් ටෙන්ඩුල්කාර් මෙසේ කියා සිටියේය: “පාසල ඇරුනයින් පස්සේ දිවා ආහාරය සඳහා මම ඉක්මනින් මගේ ආන්ටිගේ ගෙදරට යන්න පුරුද්දක් කර ගෙන හිටියා. ඒ කාලයේ සර් (අක්රිකාර්) මා වෙනුවෙන් තරග සංවිධානය කරමින් හිටියා.මම අංක 4 පිතිකරු ලෙසින් පන්දුවට පහර දෙනු ඇති බවට ප්‍රතිවාදී පිලට කීමට ඔහු පුරුදු වී සිටියා. දවසක්, තරගයකට ක්‍රීඩා කරනවා වෙනුවට මම යාළුවෙක් එක්ක වන්කඩේ ක්‍රීඩාංගණයට ගියා ෂර්දාෂ්රාම් ඉංග්‍රීසි පාසලේ කොල්ලන් ෂර්දාෂ්රාම් මරාති පාසලේ අයත් එක්ක තරග කරනවා බලන්න. හැරිස් ෂීල්ඩ් අවසාන තරගය වූ එහි අපේ කණ්ඩායමට චියර් කරන්නයි මම ගියේ.”අක්රිකාර් ද එම අවස්ථාවේ වන්කඩේ ක්‍රීඩාංගණයේ සිටි අතර ටෙන්ඩුල්කාර් ඔහු වෙත ගියේය. “අපි සර්ව දැක්කා. එයාට ආචාර කරන්න අපි එයා ළඟට ගියා. මම මැච් එකට සෙල්ලම් කරන්න නොගිය බව එයා දැනගෙන සිටියා. නමුත් ඔහු ඇසුවා මම මැච් එකේ හොඳට සෙල්ලම් කළාද කියලා.අපේ කණ්ඩායමට චියර් කරන්න ඕන වුන නිසා මම මැච් එකට ගියේ නැහැ කියලා මම එයාට කිව්වා. සර් මගේ මුහුණට කම්මුල් පාරක් දුන්නා. මගේ අතේ තිබුන දවල්කෑම පෙට්ටිය වීසි වෙලා ගියා. ඒකෙ තිබුන සියළු දේවල් හැලුනා.” අන්දුන් කුන්දුන් වී සිටි ටෙන්ඩුල්කාර් ට අක්රිකාර් මෙසේ පැවසුවා: “ අනුන්ට චියර් කරන්න ඔයා මෙහේ එන්න ඕන නැහැ. අනෙක් අය තමුන්ට චියර් කරන තරමට හොඳින් ක්‍රීඩා කරන්න.ටෙන්ඩුල්කාර් තව දුරටත් මතකය අවදි කළේය: “එදා පටන්, මම ගොඩක් මහන්සි වෙලා පුහුණු වුණා. වැඩිපුර පැය ගාණක් පුහුණු වුණා. ඒ දවස නොවන්නට, අද මම නරඹන්නන්ගේ අසුනක හිඳ අනුන්ට චියර් කරමින් සිටින්න තිබුණා.”පුහුණුවීම් ආරම්භ වීමට පෙර ශිවාජි පාක් පිට්ටනිය හරහා දුවන ලෙසට අක්රිකාර් තමාට කිසිම දිනෙක නොකියූ අයුරු ද ටෙන්ඩුල්කාර් මතක් කළේය. එනමුදු, පුහුණු සැසි වාරයෙන් පසුව තමා හොඳටම මහන්සි වී සිටියදී, පා ආවරණ හා පිත්ත රැගෙන දුවන ලෙසට අක්රිකාර් තමාට කීමට පුරුදු වී සිටි බවද ඔහු කීවේය.“ ක්‍රිකට් ආම්පන්නත් එක්ක මගේ ඒ දිවීම මට කොච්චර උපකාරයක් වුනාද කියලා අවුරුදු ගණනාවකට පස්සේ මට තේරුණා” සචින් ටෙන්ඩුල්කාර් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112082</link>
    <topic>හලාවත මේරියන්ස් පිලට දැවැන්ත ජයක්</topic>
    <author>ෆවුස් මොහොමඩ්</author>
    <content>මිලින්ද සිරිවර්ධන හා මහේල උඩවත්ත පිත්තෙන් ද, මලින්ද පුෂ්පකුමාර හා අරෝෂ් ජනෝධ පන්දුවෙන් ද විශිෂ්ට දස්කම් දක්වමින් අන්තර් සමාජ ප්‍රිමියර් ලීග් එක්දින තරගාවලියේ ‘ඒ’ කොටස යටතේ පැවැති තරගයෙන් මුවර්ස් පිලට එරෙහිව ලකුණු 140 ක දැවැන්ත ජයක් හලාවත මේරියන්ස් පිලට ලබා දීමට සමත් වූහ.මුවර්ස් පිටියේ පැවැති මේ තරගයේදී පළමුව පන්දුවට පහරදුන් හලාවත මේරියන්ස් පිල ලකුණු 240 දක්වා ගෙනයමින් මිලින්ද සිරිවර්ධන ලකුණු 60 ක් සහ නායක මහේල උඩවත්ත ලකුණු 58 ක් රැස් කළහ.පිළිතුරු ඉනිම ක්‍රීඩා කළ මුවර්ස් පිල ඕවර 22 කදී ලකුණු 100 කට දවාලමින් මලින්ද පුෂ්පකුමාර කඩුලු 5 ක්ද අරෝෂ් ජනෝධ කඩුලු 3 ක්ද දවා ගත්හ.හලාවත මේරියන්ස් - 240 - සියලු දෙනා දැවී (ඕවර 49.1) මිලින්ද සිරිවර්ධන 60, මහේලඋඩවත්ත 58 (ශෙහාන් ජයසුරිය 52 / 5)මුවර්ස් - 100 - සියලු දෙනා දැවී (ඕවර 22)හසන්ත ප්‍රනාන්දු නොදැවි 28 (මලින්ද පුෂ්පකුමාර 28 / 5, අරෝෂ් ජනෝධ 32 / 3)තරංග - මහරූෆ් වේගවත් පිතිහරඹයකඋපුල් තරංග සහ ෆර්වේස් මහරූෆ් වේගවත් පිති හරඹයක් දියත් කරමින් ලන්කන් පිලට එරෙහිව කඩුලු 7 ක පහසු ජයක් කරා එන්. සී. සී. පිල මෙහෙයවීමට සමත් වූහ.ලකුණු 157 ක පහසු ඉලක්කයක් හඹා ගිය එන්. සී. සී. පිල කඩුලු 3 ක් දැවී නියමිත ඉලක්කය සපුරා ගත්තේ ඕවර 18.2 ක් වැය කරමින්ය. උපුල් තරංග පන්දු 32 කදී හතරේ පහර 13 ක් සහ හයේ පහර 2 ක් සමග ලකුණු 72 ක් රැස්කළ අතර මහරූෆ් පන්දු 54 කදී හතරේ පහර 7 ක් සහ හයේ පහරක් සමග නොදැවී ලකුණු 56 ක් ලබා ගත්තේය.ලන්කන් – 156 - සියලු දෙනා දැවී (ඕවර 45.3) දමිත හුණුකුඹුර 44, ශෂ්රික පුස්සෙගොල්ල 43 (කෝසල කුලසේකර 23 / 3, සොහාන් බොරලැස්ස 24 / 3) එන්. සී. සී. – 157 / 3 (ඕවර 18.2) උපුල් තරංග 72, ෆර්වේස් මහරූෆ් නොදැවී 56 (විමුක්ති පෙරේරා 25 / 2)කෝල්ට්ස් පිලට ජයබ්ලුම්ෆීල්ඩ් පිල පරදවා එක් කඩුල්ලක තියුණු ජයක් වාර්තා කිරීමට කෝල්ටිස් පිල සමත්විය.බ්ලූම්ෆීල්ඩ් – 203 - සියලු දෙනා දැවී (ඕවර 50) නදිර නාවෙල 61, නිපුන් කරුණාරත්න 34 සංජය ගංගොඩවිල 34 (සජීව වීරකෝන් 39 / 4)කෝල්ට්ස් පිල – (ආලෝක තත්වය මදවීමේ හේතුවෙන් ඉලක්කය ඕවර 50 කදී ලකුණු 184 ක් විය)184 / 9 (ඕවර 50) චතුරංග කුමාර නොදැවී 39, අක්ෂු ප්‍රනාන්දු 37 (උපුල් ඉන්ද්‍රසිරි 28 / 3, සුරාජ් රන්දිව් 32 / 3)එස්. එස්. සී. පිලට කඩුලු 3 ක ජයක්එස්. එස්. සී. හා ද්‍රවිඩ සංගම් පිල අතර පැවැති තරගයෙන් කඩුලු 3 ක ජයක් ලබා ගැනීමට එස්. එස්. සී. පිල සමත් විය.ද්‍රවිඩ සංගම් පිල – 143 සියලු දෙනා දැවී (ඕවර 38.3) ජීවන්ත කුලතුංග 35, අශාන් ප්‍රියන්ජන 28 (සචිත්‍ර සේනානායක 28 / 4, චන්දිම බණ්ඩාර 27 / 3)එස්. එස්. සී. පිල – 148 / 7 (ඕවර 33.1) කෞෂාල් ලොකුආරච්චි නොදැවී 43, තිළිණ කණ්ඩම්බි 30 (ජීවන් මෙන්ඩිස් 27 / 3)යුද හමුදාවට ලකුණු 12 ක ජයක්‘බී’ කොටසේ තරගාවලියේදී සී. සී. සී. පිල සමග පනාගොඩ දී තරග වැදුණු යුද හමුදා පිල ඩක්වර්ත් ලුවිස් ක්‍රමවේදය අනුව ලකුණු 12 ක ජයක් වාර්තා කිරීමට සමත් විය.සී. සී. සී. – 272 / 8 (ඕවර 50) සමන් ජයන්ත 90, නුවන් පෙරේරා 64, දිල්හාන් කුරේ 45 (රොෂාන් ජයතිස්ස 41 / 3, මංජුල ද සොයිසා 49 / 3)යුද හමුදාව - 264 / 3 (ඕවර 48) අසේල ගුණරත්න නොදැවී 75, මොහමඩ් ෆෙෂාල් 72, අරුණ කරුණාතිලක 59, මංජුල ද සොයිසා නොදැවී 49වරාය අධිකාරියට ලකුණු 11 ක ජයක්වරාය අධිකාරිය සහ සරසන්ස් කණ්ඩායම අතර තර්ස්ටන් පිටියේ පැවැති තරගයෙන් ලකුණු 11 ක තියුණු ජයක් වාර්තා කිරීමට වරාය අධිකාරි පිල සමත්විය.වරාය අධිකාරිය – 195 - සියලු දෙනා දැවී (ඕවර 49.3) ෂානුක දිසානායක 54, දිනුෂ ප්‍රනාන්දු 29 (චමෝද් පතිරණ 15 / 3, ළහිරු ලක්මාල් 24 / 3)සරසන්ස් - 184 සියලු දෙනා දැවී (ඕවර 47.5) මොහොමඩ් අස්ලම් 47 (චානක කොමසාරු 29 / 3, දිනුෂ ප්‍රනාන්දු 34 / 3)බී. ආර්. සී. පිලට ජයපානදුර ක්‍රීඩා සමාජය පරදවා එක් කඩුල්ලක ජයක් අත්කර ගැනීමට බී. ආර්. සී. පිල සමත් විය.පානදුර – 172 සියලු දෙනා දැවී (ඕවර 47.5) චාමර සොයිසා 52 (සුවන් ජි මදනායක 27 / 3)බී. ආර්. සී. – 176 / 9 (ඕවර 46.5) වින්දික චන්ද්‍රසිරි නොදැවී 59 (නිලන්ත කුරේ 41 / 4)පොලිසියට කඩුලු 2 ක ජයක්ගුවන් හමුදාව සමග පැවැති තරගයෙන් කඩුලු 2 ක ජයක් පොලිසියට හිමි විය.ගුවන් හමුදාව - 249 / 7 (ඕවර 50) ගයේෂාන් නාමල් 76, රජිත රත්නායක 37 (ධම්මික රාජපක්ෂ 44 / 2, මංජුල ජයවර්ධන 47/2)පොලිසිය – 250 / 8 (ඕවර 48.1) හර්ෂ ද සිල්වා 60, සුපුන් නිර්මල 56, අරුණ ප්‍රියන්ත 38 (ලසඳ රුක්මාල් 51 / 2, පිශාන් හේවගේ 55 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112083</link>
    <topic>බස්නාහිර පළාත් බැඩ්මින්ටන් තරගාවලිය 10-11 දෙදින</topic>
    <author>ජගත් ගුණවර්ධන</author>
    <content>බස්නාහිර පළාත් බැඩ්මින්ටන් සංගමය සංවිධානය කරනු ලබන 38 වැනි අන්තර් සමාජ කණ්ඩායම් බැඩ්මින්ටන් තරගාවලිය මේ මස 10 හා 11 දිනවලදී ගල්කිස්ස සාන්ත තෝමස් විද්‍යාලයීය ක්‍රීඩාගාරයේදී පැවැත්වේ.1973 වසරේ සිට වර්ෂිකව පවත්වනු ලබන බස්නාහිර පළාතට පමණක් සීමා වූ මේ තරගාවලිය සඳහා මෙවර එක් කණ්ඩායමකට අවම වශයෙන් සාමාජිකයන් 6 දෙනෙක් ඇතුළත් විය යුතු අතර ඒ සඳහා කේවල තරග 2ක් හා යුගල තරග 3ක් ඇතුළත් වී ඇත.මෙවර තරගාවලිය සඳහා ආයතන 32 කින් පිරිමි කණ්ඩායම් 41 ක් හා කාන්තා කණ්ඩායම් 19ක් එක්වී සිටින අතර පිරිමි අංශයේ තරග කාණ්ඩ ‘ඒ’, ‘බී’, ‘සී’ හා ‘ඩී’ වශයෙන් පැවැත්වෙන අතර ‘ඩී’ කාණ්ඩයේ පාසල් ක්‍රීඩකයන් පමණක් සහභාගී වීමට නියමිතය.කාන්තා අංශයේ තරග ‘ඒ’, ‘බී’, හා ‘සී’ වශයෙන් පැවැත්වෙන අතර ‘සී’ කාණ්ඩයේ පාසල් ක්‍රීඩිකාවන් පමණක් සහභාගී වීමට නියමිතය.තරගාවලිය සඳහා යෝර්ක් ජාත්‍යන්තර පාසල හා ටච්වූඩ් ඉන්වෙස්මන්ට් සමාගම අනුග්‍රාහකත්වය ලබා දෙනු ලබයි.තරගාවලිය සඳහා අනුග්‍රාහකත්වය ලබා දුන් යෝර්ක් ජාත්‍යන්තර පාසලේ ප්‍රධාන විධායක නිලධාරි රොහාන් පෙරේරා සහ ටච්වූඩ් ඉන්වෙස්මන්ට් සමාගමේ වෙළෙඳ කළමණාකරු ජෙෆ්රි ඊබට් මහත්වරු බස්නාහිර පළාත් බැඩ්මින්ටන් සංගමයේ සභාපති එල්.ආර්. ආරියනන්ද මහතා වෙත අනුග්‍රාහක චෙක්පත් ලබා දුන් අවස්ථාව.මේ අවස්ථාවට ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, ශ්‍රී ලංකා බැඩ්මින්ටන් සංගමයේ සභාපති පරාක්‍රම බස්නායක, බස්නාහිර පළාත් බැඩ්මින්ටන් සංගමයේ ලේකම් ජේ.එස්.ඒ. ප්‍රනාන්දු, භාණ්ඩාගාරික සුභාෂිණි දිසානායක, තරගාවලි ලේකම් කත්‍යා ද සිල්වා සහ අසංක පීරිස් යන මහත්ම මහත්මීන් එක්ව සිටියහ..</content>
  </post></root>